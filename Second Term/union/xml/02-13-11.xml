<doc>
<docinfo>
<docno>02-13-11.xml</docno>
<pdf>02-13-11.pdf</pdf>
<term value="02">ဒုတိယအကြိမ်</term>
<session value="13" />
<sittingday value="11" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့မှတ်တမ်း</title>
<date value='13-08-2019'>၁၃၈၁ ခုနှစ်၊ ဝါခေါင်လဆန်း ၁၃ ရက် (၂၀၁၉ ခုနှစ်၊ သြဂုတ်လ ၁၃ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက် ပုံမှန်အစည်းအဝေး (၁၁)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ (၁၁)ရက်မြောက်နေ့အစီအစဉ် စတင်ပါ တော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျာ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၁) ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅ရရ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၇.၈၂ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၁)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက် ပုံမှန်အစည်းအဝေး (၁၁)ရက်မြောက်နေ့ ၁၃-၈-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီအတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြား သွားမှာဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များကတော့- ဦးအာမိုးဆီ ခေါင်လန်ဖူး၊ - ဦးလင်းလင်းဦး တနိုင်း၊ - ဦးကျင့်ရှင်းထန် တီးတိန်၊ - ဦးညွန့်ဝင်း ကန်ပက်လက်၊ - ဦးညွန့်အောင် - ဦးမျိုးဇော်အောင် ကောလင်း၊ - ဦးဝင်းမြင့်အောင် ဒီပဲယင်း၊ - ဦးမြင့်ထွန်း တန့်ဆည်၊ - ဦးသက်နောင် - ဦးစိုးပိုင်ဌေး မြိတ်၊ - ဦးဉာဏ်ထွန်း - ဦးမြင့်ဆွေ - ဒေါ်နီနီဒွန်း - ဦးရဲထွန်းဝင်း - ဦးလှဌေးဝင်း - ဒေါ်စိုးနွယ်အေး - ဒေါ်မိကွန်ချမ်း - ဒေါ်မာမာခိုင် - ဒေါက်တာခင်ဆောင် - ဒေါက်တာအောင်ထွန်းခိုင်(ခ) ဦးချိန်ဝင်း - ဦးစစ်နိုင် - ဦးအောင်လှိုင်ဝင်း - ဒေါက်တာသက်သက်ခိုင် - ဦးထွန်းမြင့် - ဦးစိုးသူရထွန်း - ဦးနေမျိုးထက် - ဦးကျော်မြင့် - ဦးတင်အေး - ဦးခွန်မောင်သောင်း - ဦးဌေးလွင်(ခ) ဦးဒီလုံး - ဦးလီကျိန်းဖူ(ခ) ဦးမြင့်ဆွေ - ဒေါ်နန်းခမ်းအေး - ဦးစိုင်းအောင်ကျော် - ဦးစိုင်းဆိုင်မိုင်း - ဦးခွန်သန်းထူး - ဦးခွန်အောင်ကျော် - ဦးအောင်မင်း - ဒေါက်တာစိုးမိုးသူ - ဦးဂျေယော ကျောက်ကြီး၊ ပေါက်ခေါင်း၊ ပေါက်။ ဇေယျာသီရိ၊ တံတားဦး၊ ပေါင်၊ သထုံ၊ ကျိုက်ထို၊ ရေး၊ မင်းပြား၊ မင်္ဂလာဒုံ၊ ဒဂုံ၊ ဗဟန်း၊ ကွမ်းခြံကုန်း၊ ကျောက်တံတား၊ တိုက်ကြီး၊ မက်မန်း၊ ပင်လောင်း၊ နမ့်စန်၊ ကုန်းကြမ်း၊ နမ္မတူ၊ ကျေးသီး၊ မိုင်းကိုင်၊ ဆီဆိုင်၊ ဟိုပုန်း၊ ဇလွန်၊ မြောင်းမြ၊ ကချင်-၁။ ကချင်-၅၊ ကယား-၁၀။ ကယား-၈၊ ကယား-၉၊ ကရင်-၅၊ ကရင်-၆ ကရင်-၈၊ - ဦးယောနာ - ဦးစိုင်းသာစိန် - ဦးရှေးရယ်ရှုမောင် - ဦးစိုင်းပန်ဖ - ဦးကျော်သန်း - ဦးစိုးသိန်း - ဦးစိုင်းသန်းနိုင် - နန်းနီနီအေး - မန်းဝင်းခိုင်သန်း ဦးစောသန်းထွဋ် - ဦးစောမွှာဖောင်ကွာ - ဒေါ်ကျိန်ငိုက်မန် - ဦးဝင်းအောင် - ဦးအောင်ဝင်း - ဒေါက်တာတင်တင်ဝင်း - ဒေါက်တာမိုးမြင့်အောင် - ဒေါ်ရွှေရွှေစိန်လတ် - ဦးဝင်းကြိုင် - ဦးနိုင်သီဟ - ဦးလင်းတင်ဌေး - ဦးစိုးသီဟ(ခ) မောင်တူး - ဒေါက်တာဇော်လင်းထွဋ် - ဦးခင်ဇော်ဦး - ဦးမျိုးဝင်း - ဦးလှမြင့်(ခ) လှမြင့်သန်း - ဒေါ်မြတ်သီတာထွန်း - ဦးဌေးဦး - ဦးခွန်သိန်းဖေ - ဒေါက်တာစိုင်းဆိုင်ကျောက်ဆမ် ကရင်-၁၂၊ ချင်း-၇၊ စစ်ကိုင်း-၃။ တနင်္သာရီ-၁။ ပဲခူး-၅၊ ပဲခူး-၂။ ပဲခူး-၃၊ ပဲခူး-၁၀၊ မွန်-၇၊ မွန်-၄၊ မွန်-၁၁၊ မွန်-၅၊ ရန်ကုန်-၂။ - ဦးကြည်ဝင်း ဧရာဝတီ-၁၂၊ - ဗိုလ်မှူးကြီးစိုးရွှေ တပ်မတော် နှင့် - ဗိုလ်မှူးပြည့်ဖြိုးဟန် တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၉ ဦးရှိပြီး၊ ယနေ့ ခွင့်ပန် ကြားသူ ၇၁ ဦး ဖြစ်ပါတယ်။ စုစုပေါင်း ခွင့်ပန်ကြားသူ ၈၀ ဦးဖြစ်ပြီး ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော် ကိုယ်စားလှယ် ၇၁ ဦးအား ခွင့်အဖြစ်သတ်မှတ်ခွင့်ပြုပေးနိုင်ပါရန် လေးစားစွာဖြင့် တင်ပြအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၇၁ ဦး ဖြစ်တဲ့အတွက် ခွင့်ပြုထားသူ စုစုပေါင်း ၈၀ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>မွန်ပြည်နယ်၊ ကရင်ပြည်နယ်၊ တနင်္သာရီတိုင်းဒေသကြီးအတွင်း ဖြစ်ပွားခဲ့သည့် သဘာဝဘေးဒဏ်ကြောင့် တိုင်းရင်းသားဒေသခံ ညီအစ်ကိုမောင်နှမများ၏ အသက်အိုးအိမ်စည်းစိမ်ပျက်စီးဆုံးရှုံး | ရခြင်းအတွက် ဝမ်းနည်းကြောင်းအဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၉ ခုနှစ်၊ သြဂုတ်လအတွင်း မွန်ပြည်နယ်၊ ကရင်ပြည်နယ်နှင့် တနင်္သာရီတိုင်းဒေသကြီးအတွင်း ဖြစ်ပွားခဲ့တဲ့ သဘာဝဘေးဒဏ် မိုးသည်း ထန်ခြင်း၊ မြစ်ရေကြီးခြင်း၊ မြေပြိုခြင်းတို့ကြောင့် တိုင်းရင်းသားဒေသခံ ညီအစ်ကို မောင်နှမများ၏ အသက်အိုးအိမ်စည်းစိမ် ပျက်စီးဆုံးရှုံးရခြင်းအတွက် ပြည်ထောင်စုလွှတ်တော်နှင့် ပြည်ထောင်စုလွှတ်တော် ကိုယ်စားလှယ်များအားလုံးက စာနာထောက်ထားကြေကွဲဝမ်းနည်းပါကြောင်းနှင့် ပြည်ထောင်စုလွှတ်တော် ကိုယ်စားလှယ်များ၏ တစ်နေ့တာ နေ့တွက်စရိတ်ကို သဘာဝဘေးဒဏ်သင့် ဒေသခံတိုင်းရင်းသား ညီအစ်ကို မောင်နှမများအတွက် ကူညီထောက်ပံ့လှူဒါန်းပေးနိုင်ပါရန် အဆိုတင်သွင်းဖို့ ဒေါက်တာလှမိုး အောင်မြေသာစံမဲဆန္ဒနယ်က တင်ပြထားပါတယ်။ ဒေါက်တာလှမိုး အောင်မြေသာစံမဲဆန္ဒနယ်က ဝမ်းနည်းကြောင်းအဆို တင်သွင်းဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူများအားလုံး မင်္ဂလာအပေါင်းနဲ့ ပြည်စံပါစေ။ ကျွန်တော်ကတော မလေးတိင်းဒေသကြီး အောင်မြေသာစံမဲဆနယ်မှ ပြည်သလက်တော် ကိုယ်စားလှယ် ဒေါက်တာလှမိုးဖြစ်ပါတယ်။ ကျွန်တော်က ပြည်ထောင်စုလွှတ်တော် နာယကကြီးမှတစ်ဆင့် ပြည်ထောင်စုလွှတ်တော်သို့ ဝမ်းနည်းကြောင်းအဆိုတစ်ခု တင်သွင်းသွားမှာဖြစ်ပါတယ်။ နာယကကြီးခင်ဗျာ။ ယခုတစ်ကမ္ဘာလုံးဆိုင်ရာ ရာသီဥတုပြောင်းလဲခြင်းရဲ့ နောက်ဆက်တွဲ ဆိုးကျိုးကို နိုင်ငံအသီးသီးက ခံစားနေရပြီဖြစ်ပါတယ်။ ကျွန်တော်တို့မြန်မာနိုင်ငံလည်း အပါအဝင် ဖြစ်ပါတယ်။ အထူးသဖြင့် ကျွန်တော်တို့နိုင်ငံမှာ ခေတ်အဆက်ဆက် သဘာဝပတ်ဝန်းကျင်ကို ထိန်းသိမ်းစောင့်ရှောက်မှု အားနည်းခဲ့ခြင်းနဲ့ သဘာဝအရင်းအမြစ်များကို မိမိတို့အကျိုးစီးပွားတစ်ခုတည်းအတွက်နဲ့ စည်းမဲ့ကမ်းမဲ့ ထုတ်ယူသုံးစွဲခဲ့ခြင်းကြောင့် သဘာဝပတ်ဝန်းကျင် ပျက်စီးမှုနှင့်အတူ နောက်ဆက်တွဲ ဆိုးကျိုးများကို ပိုမို ခံစားလာရတာကို အားလုံးသိမြင်ကြပြီးဖြစ်ပါတယ်။ နာယကကြီးခင်ဗျာ။ ၂၀၁၉ ခုနှစ်၊ သြဂုတ်လ ပြီးခဲ့တဲ့ရက်ပိုင်းအတွင်းက မွန်ပြည်နယ်နဲ့ ကရင် ပြည်နယ်အတွင်းမှာ သဘာဝဘေးဒဏ်ဖြစ်တဲ့ မိုးသည်းထန်စွာ ရွာသွန်းခြင်း၊ မြစ်ရေရုတ်တရက်ကြီးခြင်း၊ တောင်ကျရေများ ဒလဟောကျခြင်း၊ တောင်ပြိုခြင်းများ ဖြစ်ပွားခဲ့ရပါတယ်။ အထူးသဖြင့် မွန်ပြည်နယ်မှာ ဆိုရင် မြို့နယ်ပေါင်း ၈ မြို့နယ်၊ ရပ်ကွက်ပေါင်း ၂၀၊ ကျေးရွာပေါင်း ၁၄ ရွာမှာနေထိုင်ကြတဲ့ တိုင်းရင်းသား ညီအစ်ကိုမောင်နှမ ဒေသခံပြည်သူများ အိမ်ထောင်စုပေါင်း ၅,၉၉ရ စု၊ လူဦးရေစုစုပေါင်း ၂၅,၂၁၁ ဦးတို့ဟာ သဘာဝဘေးဒဏ်သင့်ခဲ့ရပါတယ်။ အသက်အိုးအိမ် စည်းစိမ်များ သေကြေပျက်စီးမှုများနဲ့အတူ ဆုံးရှုံးမှုပေါင်း မြောက်များစွာ ဖြစ်ပေါ်ခဲ့ရခြင်းဖြစ်ပါတယ်။ ကျွန်တော်တို့ရဲ့ နိုင်ငံသူ၊ နိုင်ငံသားများ ဖြစ်ကြတဲ့ တိုင်းရင်းသား ညီအစ်ကိုမောင်နှမတွေ နေထိုင်ရာဒေသမှာ ယခုလို သဘာဝဘေးဒဏ်ကြောင့် ဆုံးရှုံးရသူများနှင့်ထပ်တူ ပြည်ထောင်စုလွှတ်တော် ကိုယ်စားလှယ်များနှင့် နိုင်ငံတစ်ဝန်းလုံးမှာရှိတဲ့သူတိုင်းကလည်း စာနာထောက်ထားမှု များနှင့်အတူ ထပ်တူကြေကွဲ ဝမ်းနည်းကြရပါတယ်။ နာယကကြီးခင်ဗျာ။ သဘာဝဘေးဒဏ်သင့်တဲ့ ဒေသမှာရှိတဲ့ တိုင်းရင်းသားညီအစ်ကိုမောင်နှမများ အတွက် နိုင်ငံတော်အစိုးရမှလည်း အမျိုးသားသဘာဝဘေးအန္တရာယ်စီမံခန့်ခွဲမှုကော်မတီဥက္ကဋ္ဌ ဒုတိယသမ္မတ ဦးဟင်နရီဗန်ထီးယူ ဦးဆောင်ပြီး လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေး ဝန်ကြီးဌာန အပါအဝင် ဌာနဆိုင်ရာအသီးသီးမှ တာဝန်ရှိသူများ၊ လွှတ်တော်ကိုယ်စားလှယ်များ၊ တပ်မတော်သားများ၊ မီးသတ်တပ်ဖွဲ့ဝင်များ၊ ကြက်ခြေနီအဖွဲ့ဝင်များ၊ ပရဟိတနဲ့ လူမှုရေးအသင်းအဖွဲ့များကလည်း တစ်ပြေးညီ ကူညီဆောင်ရွက်ပေးမှုများ ဆောင်ရွက်ခဲ့ကြတယ်လို့ သိရှိရပါတယ်။ တိုင်းရင်းသား ညီအစ်ကို မောင်နှမများအတွက် အခုလို ကူညီဆောင်ရွက်ပေးခဲ့ကြသူများအားလုံးကို အထူးကျေးဇူးတင်စရာကောင်းလှ ပါတယ်။ နာယကကြီးခင်ဗျာ။ သဘာဝဘေးဒဏ်ကြောင့် အသက်အိုးအိမ်စည်းစိမ် ဆုံးရှုံးရမှုကို တစ်ပြေးညီ ကူညီကယ်တင်နိုင်ရေးဟာလည်း အလွန်အရေးကြီးသလို ပြန်လည်ထူထောင်ရေးဟာလည်း အလွန်အရေးပါလှပါတယ်။ နိုင်ငံတစ်ဝန်းလုံးရှိ နိုင်ငံသားတိုင်းကလည်း သဘာဝဘေးဒဏ်သင့်သူများ အတွက် စာနာထောက်ထားမှုဖြင့် ပြန်လည်ထူထောင်ရေးအတွက် လှူဒါန်းထောက်ပံ့နေကြတာတွေ မြင်၊ သိ၊ ကြား နေရတာဟာ အင်မတန်မှ အားရကျေနပ်မိပါတယ်။ ဒါကြောင့်မို့လို့ ကျွန်တော်တင်သွင်းလိုတဲ့ အဆိုကတော့ ၂၀၁၉ ခုနှစ် မွန်ပြည်နယ်၊ ကရင်ပြည်နယ် အတွင်း ဖြစ်ပွားခဲ့သော သဘာဝဘေးဒဏ် မိုးသည်းထန်ခြင်း၊ မြစ်ရေရုတ်တရက်ကြီးခြင်း၊ တောင်ကျရေ ဒလဟောစီးဆင်းခြင်း၊ တောင်ပြိုခြင်းတို့ကြောင့် တိုင်းရင်းသားဒေသခံညီအစ်ကိုမောင်နှမများ၏ အသက် အိုးအိမ် စည်းစိမ် ပျက်စီးဆုံးရှုံးရခြင်းအကက် ဝယ်ရောင်လက်တော်နှင့် ပြည်ထောင်သက်ကျော် ကိုယ်စားလှယ်များအားလုံးက စာနာထောက်ထား ဝမ်းနည်းရပါကြောင်းနှင့် ပြည်ထောင်စုလွှတ်တော် ကိုယ်စားလှယ်များ၏ တစ်နေ့တာ နေ့တွက်စရိတ်ကို သဘာဝဘေးဒဏ်သင့်ဒေသ တိုင်းရင်းသား ညီအစ်ကို မောင်နှမများအတွက် ကူညီထောက်ပံ့ပေးပါရန် အဆိုကို နာယကကြီးမှတစ်ဆင့် တင်သွင်းအပ်ပါတယ် ခင်ဗျာ။ ကျေးဇူးတင်ပါတယ်။</speech>
<speech type="speaker">အဆိုကို လွှတ်တော်ကိုယ်စားလှယ်တစ်ဦးက ထောက်ခံဖို့ဖြစ်ပါတယ်။</speech>
<speech><mp id="1481"> ဦးစိုးမြင့်(ခေါ်)ဦးအောင်ဇော်မြင့်(အမရပူရမဲဆန္ဒနယ်၊ မန္တလေးတိုင်းဒေသကြီး)</mp>လေးစားရ ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များ ကိုယ်စိတ်နှစ်ဖြာကျန်းမာချမ်းသာ ကြပါစေ။ ကျွန်တော်ကတော့ အမရပူရမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ဇော်မြင့် ဖြစ်ပါတယ်။ အောင်မြေသာစံမဲဆန္ဒနယ်မှ ဒေါက်တာလှမိုးတင်သွင်းတဲ့ ဝမ်းနည်းကြောင်းအဆိုကို ထောက်ခံ ဆွေးနွေးမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁၉ ခုနှစ်၊ သြဂုတ်လအတွင်း မွန်ပြည်နယ်နှင့် ကရင် ပြည်နယ်မှာဖြစ်ပွားခဲ့တဲ့ မိုးသည်းထန်စွာရွာသွန်းခြင်း၊ မြစ်ရေရုတ်တရက်မြင့်တက်ခြင်း၊ တောင်ပြိုခြင်း တို့ကြောင့် သဘာဝဘေးဒဏ်ခံစားခဲ့ရတဲ့ မိသားစုပေါင်း ၅,၉၀၀ ကျော်နဲ့ လူဦးရေပေါင်း ၂၅,၀၀၀ ကျော် ရှိတယ်လို့ သိရပါတယ်။ အသက်အိုးအိမ်စည်းစိမ်များ ဆုံးရှုံးခြင်းဟာ အင်မတန်ဝမ်းနည်း ကြေကွဲစရာပါ။ ကျွန်တော်တို့တတွေဟာ တစ်ကမ္ဘာလုံးဆိုင်ရာ ရာသီဥတုပြောင်းလဲမှု နောက်ဆက်တွဲဆိုးကျိုးကို ဒီထက် ပိုပြီးဂရုစိုက်ကြဖို့ ခေါင်းလောင်းသံပေးလိုက်ခြင်းဖြစ်သလို သဘာဝပတ်ဝန်းကျင်ထိန်းသိမ်းစောင့်ရှောက်မှု လုပ်ငန်းကို ပိုမိုအလေးထား ဆောင်ရွက်ရမယ်ဆိုတာလည်း မီးမောင်းထိုးပြသလိုဖြစ်ပါတယ်။ နာယကကြီးခင်ဗျာ။ သဘာဝဘေးဒဏ်သင့်ဒေသမှာရှိတဲ့ တိုင်းရင်းသားညီအစ်ကိုမောင်နှမများနဲ့ ဒေသခံပြည်သူများအတွက် နိုင်ငံတော်အစိုးရမှလည်း အမျိုးသားသဘာဝဘေးအန္တရာယ်စီမံခန့်ခွဲမှုကော်မတီ ဥက္ကဋ္ဌ ဒုတိယသမ္မတ ဦးဟင်နရီဗန်ထီးယူ ဦးဆောင်သော ဌာနဆိုင်ရာတာဝန်ရှိသူများ၊ သက်ဆိုင်ရာ မဲဆန္ဒနယ်မှ လွှတ်တော်ကိုယ်စားလှယ်များ၊ တပ်မတော်သားများ၊ ကြက်ခြေနီများ၊ မီးသတ်တပ်ဖွဲ့ဝင်များ၊ ပရဟိတနဲ့လူမှုရေးအသင်းအဖွဲ့များ၊ အဖွဲ့အစည်းအသီးသီးများ၊ တစ်သီးပုဂ္ဂလများက စ်ပြေးညီ ကူညီဆောင်ရွက်ပေးခြင်းအတွက်လည်း ကျေးဇူးအထူးတင်ရှိပါတယ်။ အခုဆိုရင် မွန်ပြည်နယ်တစ်ခုတည်းတွင် သဘာဝဘေးအန္တရာယ် ကယ်ဆယ်ရေးစခန်းပေါင်း ၁၀၄ ခု ဖွင့်လှစ်ပြီး လိုအပ်သည်များကို ကူညီပံ့ပိုးပေး နေတယ်လို့လည်း သိရှိရပါတယ်။ တိုင်းရင်းသားညီအစ်ကိုမောင်နှမများအတွက် ကူညီဆောင်ရွက်ပေးခဲ့သူ အားလုံးကို ပြည်ထောင်စုလွှတ်တော် ကိုယ်စားလှယ်များက အထူးပင် ကျေးဇူးတင်ရှိပါတယ်။ နာယကကြီးခင်ဗျာ။ သဘာဝဘေးဒဏ်ကြောင့် အသက်အိုးအိမ်စည်းစိမ် ဆုံးရှုံးရသူများအတွက် ပြန်လည်ထူထောင်ရေးဟာလည်း အလွန်အရေးကြီးတဲ့အတွက် နိုင်ငံတော်နဲ့အတူ နိုင်ငံတစ်ဝန်းလုံးရှိ နိုင်ငံသားတိုင်းကလည်းပဲ သဘာဝဘေးဒဏ်သင့်သူများ ပြန်လည်ကုစားနိုင်ရေးအတွက် စာနာထောက်ထားမှုဖြင့် ပြန်လည်ထူထောင်ရေးအထောက်အပံ့များ လှူဒါန်းထောက်ပံ့ပေးကြပါရန် မေတ္တာရပ်ခံသလို ယနေ့ ပြည်ထောင်စုလွှတ်တော်ခန်းမကြီးအတွင်းရှိ ပြည်ထောင်စုလွှတ်တော် ကိုယ်စားလှယ်များကလည်း ပံ့ပိုး လှူဒါန်းကြပါရန် တိုက်တွန်းလိုပါတယ်။ ဒီနေ့ကျွန်တော်တို့ လှူဒါန်းမယ့် အလှူငွေပမာဏဟာ မများ သော်လည်း တစ်ထောင့်တစ်နေရာအတွက် အကျိုးရှိလိမ့်မယ်လို့ မျှော်လင့်ပါတယ်။ အထူးသဖြင့် လှူဒါန်းမှုနှင့် တစ်ပါတည်းပါသွားမယ့် ကျွန်တော်တို့ရဲ့ စေတနာ၊ မေတ္တာတွေကြောင့် ရေဘေးသင့်ခံပြည်သူလူထုအတွက် စိတ်ဓာတ်ခွန်အားတွေ ရရှိလိမ့်မယ်လို့ ယုံကြည်မိပါတယ်။ နာယကကြီးခင်ဗျာ။ ဒါကြောင့်မို့လို့ အောင်မြေသာစံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာလှမိုး တင်သွင်းခဲ့တဲ့ ၂၀၁၉ ခုနှစ်၊ သြဂုတ်လတွင် မွန်ပြည်နယ်နှင့် ကရင်ပြည်နယ်အတွင်း ဖြစ်ပွားခဲ့သော သဘာဝဘေးဒဏ် မိုးသည်းထန်ခြင်း၊ မြစ်ရေရုတ်တရက်ကြီးခြင်း၊ တောင်ကျရေ ဒလဟော စီးဆင်းခြင်း၊ တောင်ပြိုခြင်းတို့ကြောင့် တိုင်းရင်းသားဒေသခံ ညီအစ်ကိုမောင်နှမများနှင့် ဒေသခံပြည်သူများ အသက်အိုးအိမ်စည်းစိမ်ပျက်စီးဆုံးရှုံးခြင်းအတွက် ပြည်ထောင်စုလွှတ်တော်ကြီးနှင့် ပြည်ထောင်စုလွှတ်တော် ကိုယ်စားလှယ်အားလုံးက စာနာထောက်ထား ကြေကွဲဝမ်းနည်းပါကြောင်းနှင့် ပြည်ထောင်စုလွှတ်တော် ကိုယ်စားလှယ်များ၏ လွှတ်တော်တစ်နေ့စာ နေ့တွက်စရိတ်ကို သဘာဝဘေးဒဏ်သင့်ဒေသ ပြည်သူ လူထုအား ထောက်ပံ့လှူဒါန်းပေးပါရန် ဝမ်းနည်းကြောင်းအဆိုအား ထောက်ခံဆွေးနွေးအပ်ပါတယ်ခင်ဗျာ။ အားလုံးကိုယ်စိတ်နှစ်ဖြာ ကျန်းမာချမ်းသာကြပါစေ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဝမ်းနည်းကြောင်းအဆိုကို အတည်ပြု မှတ်တမ်းတင်နိုင်ရန် လွှတ်တော်ရဲ့ အဆုံးအဖြတ် ရယူပါ့မယ်။ ဝမ်းနည်းကြောင်းအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် ၂၀၁၉ ခုနှစ်၊ သြဂုတ်လအတွင်း မွန်ပြည်နယ်၊ ကရင်ပြည်နယ်နှင့် တနင်္သာရီတိုင်းဒေသကြီးအတွင်း ဖြစ်ပွားခဲ့တဲ့ သဘာဝဘေးဒဏ် မိုးသည်း ထန်ခြင်း၊ မြစ်ရေကြီးခြင်း၊ မြေပြိုခြင်းတို့ကြောင့် တိုင်းရင်းသားဒေသခံ ညီအစ်ကို မောင်နှမများ၏ အသက်အိုးအိမ်စည်းစိမ် ပျက်စီးဆုံးရှုံးရခြင်းအတွက် ပြည်ထောင်စုလွှတ်တော်နှင့် ပြည်ထောင်စုလွှတ်တော် ကိုယ်စားလှယ်များအားလုံးက စာနာထောက်ထားကြေကွဲဝမ်းနည်းပါကြောင်းနှင့် ပြည်ထောင်စုလွှတ်တော် ကိုယ်စားလှယ်များ၏ တစ်နေ့တာ နေ့တွက်စရိတ်ကို သဘာဝဘေးဒဏ်သင့်သော ဒေသခံတိုင်းရင်းသား ညီအစ်ကို မောင်နှမများအတွက် ကူညီထောက်ပံ့လှူဒါန်းပေးနိုင်ပါရန် အဆိုကို လွှတ်တော်က အတည် ပြုကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ၂၀၁၉ ခုနှစ်၊ သြဂုတ်လ မွန်ပြည်နယ်၊ ကရင်ပြည်နယ်နှင့် တနင်္သင်္သာရီတိုင်းဒေသကြီးအတွင်း ဖြစ်ပွားခဲ့တဲ့ သဘာဝဘေးဒဏ်ကြောင့် တိုင်းရင်းသားဒေသခံ ညီအစ်ကိုမောင်နှမများရဲ့ အသက်အိုးအိမ်စည်းစိမ် ပျက်စီးဆုံးရှုံးရခြင်းအတွက် လွှတ်တော်ကိုယ်စားလှယ်များနဲ့ အစည်းအဝေးခန်းမအတွင်းရှိ ပုဂ္ဂိုလ်များအားလုံး တစ်မိနစ် မတ်တပ်ရပ်ပြီး ငြိမ်သက်၍ မေတ္တာပို့သကြရန် ဖြစ်ပါတယ်။ အခမ်းအနားမှူးက ှတ်ပေးဖို့ ဖြစ်ပါတယ်။</speech>
<speech type="mc">အားလုံး မတ်တပ်ရပ်ပေးကြပါ။ လွှတ်တော်ကိုယ်စားလှယ်များနှင့် ပြည်ထောင်စုလွှတ်တော်အစည်းအဝေးခန်းမအတွင်းရှိ ပုဂ္ဂိုလ် များက တစ်မိနစ်မတ်တပ်ရပ်ပြီး ငြိမ်သက်၍ မေတ္တာပို့သကြပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ကောင်းပါပြီ။ မိုက်ပေးပါ။</speech>
<speech><mp id="1424">ဦးအောင်ကျော်ဟိန်း(တနင်္သာရီမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျား။ အခုကျွန်တော်တို့ ဒီကနေ့ သဘာဝဘေးအန္တရာယ် ကျရောက် ခဲ့တယ်ဆိုတာ မွန်နဲ့ကရင်ပြည်နယ် အပါအဝင် ကျွန်တော်တို့ရဲ့ တနင်္သာရီတိုင်းလည်း အပါအဝင်ဖြစ်ပါတယ်။ အခုကျွန်တော်တို့ လက်ရှိအနေအထားအားဖြင့်လည်း တနင်္သာရီမြို့နယ်ဟာ ကျွန်တော်တို့ အန္တရာယ်ရေမှတ်နားမှာပဲ ရှိနေဆဲဖြစ်ပြီးတော့ ကျွန်တော်တို့ ရေဘေးသင့်တဲ့ပြည်သူ ၁,၃၆၉ ဦးအား လည်း လက်ရှိကျွန်တော်တို့ ကယ်ဆယ်ရေးစခန်းမှာ ပြောင်းရွှေ့နေရဆဲဖြစ်ပါတယ်။ တနင်္သာရီမြို့နယ် အပါအဝင် ကျွန်တော်တို့ ကျွန်းစုမြို့နယ်၊ ပုလောမြို့နယ်နဲ့ ကျွန်တော်တို့ မလွဲတောင်လမ်းအပိုင်းမှာလည်းပဲ ဒီသဘာဝဘေးကြောင့် မြေပြိုပြီးတော့ ကျွန်တော်တို့ ပြည်သူအမြောက်အမြားကလည်း လက်ရှိမှာ ဒီရေ ဘေးအန္တရာယ်ကြောင့် ဒါ ကျွန်တော်တို့ ဒုက္ခဖြစ်နေဆဲအနေအထားမျိုး ကျွန်တော်တို့ မြင်ရပါတယ်။ ဒါကြောင့်မို့လို့ အခုတင်သွင်းတဲ့ အဆိုမှာလည်းပဲ ကျွန်တော်တို့ တနင်္သာရီတိုင်းကိုပါ ထည့်သွင်း ပြီးတော့ ဒါ လွှတ်တော်မှာ မှတ်တမ်းတင်ပေးပါရန် လေးစားစွာ တင်ပြအပ်ပါတယ်ခင်ဗျာ။ ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ် တင်ပြသကဲ့သို့ အဆိုမှာ မွန်ပြည်နယ်၊ ကရင် ပြည်နယ်နဲ့ တနင်္သာရီတိုင်း ထည့်သွင်းသွားမှာ ဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ မွန်ပြည်နယ်နဲ့ ကရင် ပြည်နယ်၊ တနင်္သာရီတိုင်းအတွင်း သဘာဝဘေးဒဏ်သင့်တဲ့ တိုင်းရင်းသားဒေသခံပြည်သူများအတွက် ပြည်သူ့လွှတ်တော်ကိုယ်စားလှယ်များက လှူဒါန်းငွေ ကျပ် ၈၆ သိန်း ၄ သောင်း၊ ပြည်သူ့လွှတ်တော် ဥက္ကဋ္ဌက ကျပ် ၆၃ သိန်း ၆ သောင်း ၊ အမျိုးသားလွှတ်တော်ကိုယ်စားလှယ်များက ၄၄ သိန်း ၈ သောင်း၊ အမျိုးသားလွှတ်တော်ဥက္ကဋ္ဌက ကျပ် ၃၀ သိန်း ၂ သောင်း၊ စုစုပေါင်း ကျပ် ၂၂၅ သိန်းတိတိ ကူညီလှူဒါန်းမည် ဖြစ်ကြောင်း ကြေညာပါတယ်။</speech>
</section>
<section value="Report">
<report>
<title>အမျိုးသားပညာရေးမူဝါဒကော်မရှင်၏ ၆ လတာကာလ(၂၀၁၈ ခုနှစ်၊ အောက်တိုဘာလ ၁၀ ရက်နေ့မှ ၂၀၁၉ ခုနှစ်၊ ဧပြီလ ၉ ရက်နေ့အထိ) လုပ်ငန်းဆောင်ရွက်ခဲ့မှုအစီရင်ခံစာနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၆ လတာကာလ (၂၀၁၈ ခုနှစ်၊ အောက်တိုဘာလ ၁၀ ရက်နေ့မှ ၂၀၁၉ ခုနှစ်၊ ဧပြီလ ၉ ရက်နေ့အထိ) လုပ်ငန်းဆောင်ရွက်ခဲ့မှု အစီရင်ခံစာနဲ့စပ်လျဉ်းပြီး ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။</speech>
<speech type="speaker">ဦးကျော်မြင့်ဦး မန္တလေးတိုင်းဒေသကြီး မဲဆန္ဒနယ်အမှတ်(၁၀) စတင် ဆွေးနွေးဖို့ဖြစ်ပါတယ်။</speech>
<speech><mp id="1295">ဦးကျော်မြင့်ဦး(မဲဆန္ဒနယ်အမှတ်-၁၀၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ မန္တလေး တိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးကျော်မြင့်ဦး ဖြစ်ပါတယ်။ အမျိုးသားပညာရေးမူဝါဒကော်မရှင်က ပြည်ထောင်စုလွှတ်တော်ကို တင်သွင်းလာတဲ့ အစီရင်ခံစာ အမှတ်(၅)အပေါ်မှာ ဆွေးနွေးသွားမှာ ဖြစ်ပါတယ်။ အစီရင်ခံစာကို မဆွေးနွေးခင်မှာ ယနေ့ ရက်ပိုင်း အတွင်းမှာ ခံစားနေရတဲ့ သဘာဝဘေးအန္တရာယ်ကြုံတွေ့နေရတဲ့ ကျွန်တော်တို့ နိုင်ငံသူနိုင်ငံသားများ အတွက် ဘေးအန္တရာယ်မှ အမြန်ဆုံးကင်းလွတ်ပါစေကြောင်းနဲ့ အသက်ဆုံးပါးသွားသူများလည်း ကောင်းရာ သုဂတိရောက်ပါစေကြောင်း၊ နောင်လူ့ဘဝပြန်ရပါက ငြိမ်းချမ်းသောတိုင်းပြည်မှာသာ လူဖြစ်ပါစေကြောင်း ဉာဏ်ပညာကြီးမားတဲ့ ညှိလို့နှိုင်းလို့ လွယ်ကူတဲ့ တိုင်းပြည်မှာသာ လူဖြစ်ပါစေကြောင်း ဆုမွန်ကောင်း တောင်းအပ်ပါတယ်ခင်ဗျာ။ လေးစားအပ်ပါသော နာယကကြီးခင်ဗျား။ ကော်မရှင်ရဲ့ အစီရင်ခံစာအရ ပညာရေးပြုပြင် ပြောင်းလဲမှုကို တစ်စိုက်မတ်မတ် လုပ်နေတဲ့ဟာ ကျွန်တော်တို့ သိရတဲ့အတွက် ဝမ်းသာမိပါတယ်။ ပညာရေးအသုံးစရိတ်ကို ယနေ့ ၂၀၁၄ ခုနှစ်ကထက် ၂၀၁၉ ခုနှစ်ဘက်မှာ အဆ ၅၀ လောက်ထိ ပိုမို သုံးစွဲတာကို သိရလို့လည်း ဝမ်းသာရပါတယ်။ ၂၀၁၆-၂၀၂၁ ပညာရေးမဟာဗျူဟာစီမံကိန်းကို စိန်ခေါ်မှုတွေ များစွာကြားကပဲ အကောင်အထည်ဖော်နေတာကို ကျွန်တော်တို့ ကြိုဆိုပါတယ်။ ဒီစီမံကိန်းဟာ အခြေခံ ပညာမှစလို့ အဆင့်မြင့်ပညာ၊ အသက်မွေးပညာ စတဲ့ပညာရပ်တွေကို သင်ရိုးသစ်နဲ့အတူ သင်ကြားနည်း ပုံစံကိုပါပြောင်းလဲပြီး ကျွန်တော်တို့နိုင်ငံရဲ့ မျိုးဆက်တွေကို ဆန်းသစ်တီထွင်တတ်သူတွေ၊ တွေးခေါ် မြော်မြင်တတ်သူတွေ၊ သဘာဝပတ်ဝန်းကျင်ကို လေးစားတန်ဖိုးထားသူတွေ၊ စာနာစိတ်ရှိတဲ့ သူတွေ၊ တာဝန်ခံမှု၊ တာဝန်ယူမှုရှိတဲ့သူတွေ၊ နိုင်ငံကို ရေရှည်တည်တံ့အောင် စောင့်ထိန်းနိုင်မယ့် တကယ့်နိုင်ငံ သားကောင်းတွေအဖြစ် ဉာဏ်ပညာကြီးမားတဲ့ မျိုးဆက်တစ်ခုကို ပေါ်ထွန်းလာအောင် ကျွန်တော်တို့ ကြိုးစားလုပ်ဆောင်နေတာ ဖြစ်ပါတယ်။ အားလုံးသိကြတဲ့အတိုင်း ကျွန်တော်တို့တိုင်းပြည် နောက်ကိုကျန်ခဲ့တာဟာ ကိုယ်ကျင့်တရားနဲ့ ဉာဏ်ပညာနည်းပါးခဲ့လို့ပဲ ဖြစ်ပါတယ်။ တစ်လုံးတည်း ပြောရရင်တော့ ပညာရေးအားနည်းခဲ့လို့ပဲ ဖြစ်ပါတယ်။ ပညာရေးအားနည်းခဲ့တဲ့အတွက်ကြောင့်မို့လို့ အကြောင်းအကျိုး အကောင်းအဆိုးကို ဝေဖန် ပိုင်းခြားမှု အားနည်းလာပါတယ်။ အမှားအမှန် ခွဲခြားတတ်တဲ့ အလေ့အကျင့် အားနည်းလာပါတယ်။ ကြောက်စိတ်ကြီးမားလာတယ်။ သင်ပေးထားတာကလွဲရင် ပြန်ပြီးတော့မှ ဖြန့်ကျက်မတွေးရဲကြတော့ ပါဘူး။ အဲဒီမှာ တီထွင်ကြံဆမှုတွေ မရှိတော့ပါဘူး။ ကိုယ်သိထားတာကို အမှန်လို့ပဲထင်ပြီးတော့မှ အစု အဖွဲ့နဲ့ မလုပ်ကိုင်တတ်တော့ပါဘူး။ အဲဒီတော့ ရန်ဖြစ်ရင်းနဲ့ပဲ ကျွန်တော်တို့ဟာ နှစ်တွေမနည်းဘူး နောက်မှာကျန်ရစ်နေခဲ့ပါတယ်။ တိုင်းပြည်လည်းအင်မတန်မှ နစ်နာလှပြီဖြစ်ပါတယ်။ အခုတော့ ပညာရေးကို စတင်ပြောင်းလဲဖို့ ကျွန်တော်တို့ အစိုးရသစ်လက်ထက်မှာ ကြိုးစား နေကြပြီ ဖြစ်ပါတယ်။ အခုကျွန်တော်တို့ ၂၀၁၆ ကနေစပြီးတော့မှ KG တန်းကစပြီးတော့၊ အခြေခံပညာ KG တန်းကစပြီးတော့ ပညာရေးကို စတင်ပြောင်းပါတယ်။ ၂၀၁ရ ခုနှစ်က Grade 1၊ ၂၀၁၈ က Grade 21 အခု ၂၀၁၉ မှာဆိုရင် Grade 3 နဲ့ Grade 6 ကို ပညာရေးစနစ်သစ် သင်ရိုးနဲ့အတူ သင်ကြားနည်းစနစ် အသစ်ပါ စတင်ပြောင်းလဲနေပြီ ဖြစ်ပါတယ်။ သင်ရိုး၊ သင်နည်း၊ ဘာသာရေးအရေအတွက်၊ ၊ စာမေးပွဲစနစ် စတာတွေကအစ သင်တန်းတွေ အလီလီပေးပြီးတော့မှ စတင်ပြောင်းလဲဖို့ ကြိုးစား နေခြင်းဖြစ်ပါတယ်။ ဆရာ၊ ဆရာမအင်အား ကျောင်းဆောင်လိုအပ်ချက်၊ သင်ထောက်ကူ လိုအပ်ချက်၊ သင်နည်းကျွမ်းကျင်မှုလိုအပ်ချက် စတဲ့လိုအပ်ချက်တွေကတော့ ရှိနေဦးမှာ ဖြစ်ပါတယ်။ ဒါတွေကို ဖြည့်ဆည်းရင်းနဲ့ပဲ ကျွန်တော်တို့ ပညာရေးကို မရ ရအောင် ပြောင်းကြရမှာဖြစ်ပါတယ်။ ဒါပေမဲ့ တာဝန်ရှိသူတွေ၊ တာဝန်ယူထားသူတွေဟာ ပညာရေးအသိုင်းအဝိုင်းမှာ တာဝန်ယူထား သူတွေဟာ ဒီပညာရေးအပြောင်းအလဲကို တိုင်းပြည်ရဲ့ အပြောင်းအလဲရဲ့ အခရာလို့ထားပြီးတော့မှ ဖော်ဆောင် သင့်ပါတယ်။ အပြောင်းအလဲကို ဖော်ဆောင်ပေးတဲ့နေရာမှာ ရှေ့တန်းတိုက်စစ်မှူးများ ဖြစ်ကြတဲ့ အခြေခံ ဆရာ၊ ဆရာမများအား ရုပ်ဝတ္ထုမပံ့ပိုးပေးနိုင်သေးရင်တောင်မှ စိတ်ဓာတ်ခွန်အားများ ရရှိအောင် တာဝန် ရှိသူများမှ အမြဲကျွန်တော်တို့ ထိစပ်ထိတွေ့နေသင့်ပါတယ်။ နိုင်ငံတော်၏ အတိုင်ပင်ခံတောင်မှ အလုပ် များစွာကြားထဲက အိုကြီးအိုမနဲ့ နွေရာသီမှာသင်တန်းပေးနေတဲ့ သင်တန်းတက်နေတဲ့ ဆရာ၊ ဆရာမများ ထံကို အားပေးစကား သွားရောက်ပြောကြားခဲ့သေးရင် ဒေသတွင်းတာဝန်ယူထားတဲ့ ပညာရေးမှာ တာဝန် ရှိသူတွေဟာ ပညာရေးဝန်ထမ်းများနဲ့အတူ အမြဲထိစပ်ထိတွေ့လျက် လိုအပ်တာများကို နိုင်သည့်ဘက်မ ဝှဖြေရှင်းပေးနိုင်အောင် ကြိုးစားဖြေရှင်းပေးကြရမှာ ဖြစ်ပါတယ်။ မြေပြင်အနေအထားမှာ ကျောင်းအုပ်တစ်ယောက်ဟာ မိမိကျောင်းအတွက် ပုံစံ ၁၀၅၊ ၁၀၆ ထုတ်တာ တောင်မှ မလွယ်ကူပါဘူး။ ဒီလိုကိစ္စများ ဆိုလို့ရှိရင် အုပ်ချုပ်ရေးပိုင်းဆိုင်ရာ နိုင်ငံရေးမှာ တာဝန်ရှိတဲ့ ဦးဆောင်မှုပိုင်းဆိုင်ရာ ပုဂ္ဂိုလ်တွေက ပညာရေးနဲ့ပတ်သက်တဲ့ လုပ်ငန်းတွေကို ဦးစားပေးလုပ်သင့်ကြောင်း ဌာနဆိုင်ရာကို ညွှန်ကြားချက်များထုတ်၍ ပညာရေးအတွက် အကူအညီပေးသင့်ပါတယ်။ ကျွန်တော်တို့က ပညာရေးဘတ်ဂျက်မှာ ၁၀ ရာခိုင်နှုန်းလောက်သာ လိုအပ်တာထက်ကိုမှ ၁၀ ရာခိုင်နှုန်း လောက်ရတဲ့ ကျောင်းလေးကို ပန္နက်ရိုက်ရုံ၊ ကျွန်တော်တို့က ဖဲကြိုးသွားဖြတ်ပေးရုံနဲ့ ပညာရေး အားပေးတာ မရောက် ပါဘူး။ အစီရင်ခံစာကို အကြံပြုလိုတာကတော့ အခြေခံပညာကျောင်းများကို ဆင်းတဲ့အခါမှာ Random ဆင်းရုံတင်မကဘဲနဲ့ တိုင်းနဲ့ပြည်နယ်အားလုံးရဲ့ တိုင်းတစ်တိုင်းကို ရွေး သို့မဟုတ် ပြည်နယ်တစ်ခုခုကို ရွေး၍ တိုင်းလုံးကျွတ်၊ ပြည်လုံးကျွတ် ဆင်းပြီးတော့မှ သုတေသနများ လုပ်သင့်ပါတယ်။ တွေ့ရှိချက် များကို ကျွန်တော်တို့က အကြံပြုချက်များကို အားမနာတမ်း အစီရင်ခံစာမှာ ဖော်ပြသင့်ပါတယ်။ လက်ရှိ ပညာရေးအပြောင်းအလဲကို မိဘဆရာ အတော်များများ နားမလည်သေးပါဘူး။ မိဘဆရာများ စာသင် ကျောင်းကို ပူးပေါင်းမှုအားကောင်းစေရန်အတွက် ပညာရေးစနစ်အသစ်အကြောင်းကို မိဘများ နားလည် စေရန် ဆွေးနွေးမှုများ အကြိမ်ကြိမ် ပြုလုပ်ပေးသင့်ပါတယ်။ ပြောင်းလဲနေတဲ့ ပညာရေးစနစ် KG+12 ရဲ့ မူဝါဒကို ပြတ်သားအောင် ကျွန်တော်တို့ ဖော်ပြသင့်ပါတယ်။ အခြေခံပညာရေးဘတ်ဂျက်ကို ပြည်ထောင်စုဘတ်ဂျက်သာလျှင်မက တိုင်းဒေသကြီး၊ ပြည်နယ် နှင့် နေပြည်တော်ကောင်စီ၊ ငွေလုံးငွေရင်းရန်ပုံငွေများမှာလည်းပဲ အချိုးအစားတစ်ခုအထိ ထည့်သွင်း သုံးစွဲဖို့ ဒီအစီရင်ခံစာမှာ အကြံပြုသင့်ပါတယ်။ ကျေးရွာတိုင်းမှာ အနိမ့်ဆုံးမူလတန်းကျောင်း တစ်ကျောင်း ဖြင့် ကျွန်တော်တို့ ဖော်ဆောင်သင့်ပါတယ်။ နောက်ဆရာအင်အား၊ ကျောင်းဆောင်အင်အား၊ သင်ထောက်ကူ အင်အားလိုအပ်ချက်ကြောင့်မို့လို့ ကျောင်းအဆင့်တိုးခြင်းများကိုလည်း ကျွန်တော်တို့ ပြန်လည်သုံးသပ် သင့်ပါတယ် စတဲ့အချက်များကို အစီရင်ခံစာမှာ ထည့်သွင်းသင့်ပါတယ်။ အခက်အခဲများကြားမှ မိမိ ကျောင်းကို အောင်မြင်အောင်ကြိုးစားနေကြတဲ့ ဆရာ၊ ဆရာမများကိုလည်း ရာထူးအခွင့်အလမ်း ထူးချွန် ဆုများ၊ နိုင်ငံခြားပညာသင် အခွင့်အလမ်းများကို ဖန်တီးပေးခြင်းအားဖြင့် ဆုများချီးမြှင့်သင့်ပါတယ်။ စတဲ့အချက်များကို နောင်အစီရင်ခံစာများမှာထည့်သွင်းပေးဖို့ ကျွန်တော့အနေနဲ့ အကြံပြုလိုပါတယ်။ နောက် ပထမရှေ့က အကြံပြုခဲ့တဲ့အစီရင်ခံစာမှာ အကြံပြုခဲ့တဲ့အရာတွေအပေါ်မှာ ကျွန်တော်တို့ ဖော်ဆောင်မှု ကိုလည်း နောက်အစီရင်ခံစာမှာ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီးခင်ဗျာ။ ကျွန်တော်ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ ကျွန်တော်က အမျိုးသားပညာရေးကော်မရှင်ရဲ့ အစီရင် ခံစာအမှတ်(၅)ရဲ့ အနှစ်ချုပ်အစီရင်ခံစာ စာမျက်နှာ ၂ မှာ ဖော်ပြထားတာတွေကို အဓိကဆွေးနွေးသွား မှာပါ။ အဲဒါကတော့ ဒီမှာ ပညာရေးကော်မရှင်က တွေ့ထားတာကတော့ တချို့ကျောင်းတွေမှာ ကျောင်းသား ဦးရေ အလွန်အမင်းများနေပြီး တချို့ကျောင်းတွေမှာ ကျောင်းသားဦးရေ အလွန်အမင်း နည်းနေတဲ့ကိစ္စ၊ နောက်တချို့ဒေသတွေမှာ အလယ်တန်းကျောင်းဦးရေက အလွန်အမင်းများနေပြီးတော့ ကိစ္စတွေ၊ ဒါနဲ့ ပတ်သက်ပြီးတော့ ကော်မရှင်ကတော့ အသွားအလာဆက်သွယ်ရေး ခက်ခဲတဲ့နေရာတွေမှာ ကျောင်းတွေ ဖွင့်တာ၊ ကျောင်းသစ်တွေဖွင့်တာ လိုအပ်ပေမယ့် ဒီလို သွားလာရေးလွယ်ကူတဲ့ နေရာမှာ ကျောင်းတွေ ဒီလိုပြွတ်သိပ်ပြီးတော့ များပြားနေတဲ့ကိစ္စနဲ့ ပတ်သက်ပြီးတော့မှ မဖြစ်သင့်ဘူးလို့ သုံးသပ်ထားတာ တွေ့ရှိ ရပါတယ်။ ကျွန်တော့်အတွေ့အကြုံတစ်ခုအရ ကျွန်တော် ၁၉၈ရ ခုနှစ်က ဇလွန်မြို့နယ်က တွဲဖက်အထက်တန်း ကျောင်းတစ်ခုမှာ ကျောင်းဆရာသွားလုပ်ပါတယ်။ ကျွန်တော့်ရဲ့ ကျောင်းကို ကျောင်းသား၊ ကျောင်းသူတစ်စုက နေ့စဉ် တစ်နေ့ကို မနက်ကို ၆ မိုင် လမ်းလျှောက်ရပါတယ်။ ညနေ ကျောင်းလွှတ်လိုက်လို့ရှိရင် ၆ မိုင် လမ်းလျှောက်ရပါတယ်။ အားလုံးစုစုပေါင်း တစ်နေ့ကို သူတို့ ၁၂ မိုင် လမ်းလျှောက်ရပါတယ်။ အဲဒီတော့ ဒီလိုဆင်းရဲပင်ပန်းစွာ လာခဲ့ရလို့လားမသိပါဘူး။ သူတို့ အုပ်စုတစ်စုလုံး အဲဒီနှစ်က ဆယ်တန်းတစ်ယောက်မှ မအောင်ခဲ့ကြပါဘူး။ ဒီဘက်ခေတ်မှာတော့ ဒါမျိုးတွေက တော်တော်လေးကို နည်းပါးသွားတဲ့အနေအထား ရှိပါတယ်။ အထူးသဖြင့် ၂၀၁၀ ခုနှစ်ပေါ့ ကျွန်တော်တို့ ပါတီစုံဒီမိုကရေစီနဲ့ လွှတ်တော်ပေါ်လာပြီး နောက်ပိုင်းမှာ ပညာရေးနဲ့ ကျန်းမာရေးကဏ္ဍကို ကျွန်တော်တို့က ဘတ်ဂျက်တွေ အများကြီးတိုးပေးတဲ့ အခါကျတော့ ကျောင်းသစ်တွေအများကြီး ပေါ်လာတယ်။ ကျောင်းတွေ အဆင့်တိုးတာတွေ အများကြီး ပေါ်လာတယ်။ အဲဒါကြောင့် ကျွန်တော်ကြုံတွေ့ခဲ့ရတဲ့ ကြေကွဲစရာ အဖြစ်အပျက်တွေကတော့ တော်တော် နည်းပါးသွားပါတယ်။ သို့သော် တချို့သောနေရာတွေမှာ ကျောင်းသားတွေက အများကြီးဖြစ်ပြီးတော့ တချို့သောနေရာတွေမှာ ကျောင်းသားတွေက နည်းနည်းလေးနဲ့ ကျောင်းတွေဖြစ်နေတာ၊ ကျောင်းသားတွေ များတဲ့နေရာမှာ ဆရာ၊ ဆရာမတွေနည်းပြီးတော့ ကျောင်းသားနည်းတဲ့နေရာမှာ ဆရာ၊ ဆရာမတွေ များနေတာ၊ တပ်သားလေးဆယ်၊ ဗိုလ်ခြောက်ဆယ် ဖြစ်နေတဲ့ကိစ္စတွေ။ နောက်ပြီးတော့ ခဲတစ်ပစ်လောက်၊ တစ်ခေါ်လောက်၊ လေးခွတစ်ပစ်လောက်နေရာမှာ ကျောင်းတွေအစီအရီဖြစ်နေတာ သွားလာရေးအရ တိုင်းဒေသကြီးတွေမှာ အဲဒီလို သွားလာရေးလွယ်ကူတဲ့ နေရာတွေမှာ ကျောင်းတွေ စိပ်စိပ်လေးရှိနေတဲ့ ကိစ္စတွေ။ အဲဒါတွေဟာ တစ်ချိန်တုန်းက ကျောင်းအကျိုးတော်ဆောင်တွေ၊ ကျေးရွာလူကြီးတွေ ဒါတွေက မြို့နယ်ပညာရေးတာဝန်ခံတွေ၊ ခရိုင်၊ တိုင်း ပညာရေးတာဝန်ခံတွေနဲ့ ပေါင်းစပ်ပြီးတော့ သူတို့ရဲ့အတ္တအကျိုး၊ သူတို့ရဲ့ ရွာရဲ့အတ္တအကျိုးအတွက် ဒီလို အဂတိလိုက်စားမှုတွေနဲ့လုပ်ခဲ့တာ ဖြစ်နိုင်တယ်လို့ ကျွန်တော်ယူဆ ပါတယ်။ အဲဒီတော့ အခုအခြေအနေမှာ ကျွန်တော်တို့ ပြည်သူ့အစိုးရလက်ထက်မှာ ပညာရေးဘတ်ဂျက် တွေကို အများကြီး တိုးပေးထားပါတယ်။ ကျောင်းသစ်တွေအများကြီး ကျွန်တော်တို့ ဖွင့်ပေးတယ်။ ပညာရေး အဆင့်မြှင့်တင်တဲ့ ကျောင်းတွေလုပ်ပေးတယ်။ သို့သော် ကျွန်တော်တို့နိုင်ငံက အားလုံးသိတဲ့ အတိုင်းပဲ အင်မတန်နည်းပါးတဲ့နည်းပါးတဲ့ ဘဏ္ဍာရေးအကန့်အသတ်တွေကြားထဲက လုပ်ပေးတာ ဖြစ်တဲ့အတွက် ထိထိရောက်ရောက် အသုံးချဖို့၊ အဂတိလိုက်စားမှုကင်းဖို့အတွက် ဒါတွေကို ပညာရေး ဝန်ကြီးဌာနက ကြီးကြပ်ပေးဖို့ လိုအပ်တယ်လို့ ကျွန်တော်ယူဆပါတယ်။ နောက်တစ်ခုကတော့ ကျွန်တော့်ရှေ့က ဆွေးနွေးချက်တွေမှာလည်း ပါပြီးပါပြီ။ စာကြည့်တိုက်တွေ ကိစ္စပါ။ ကျွန်တော်တို့နိုင်ငံ တစ်နိုင်ငံလုံးမှာ အခြေခံကျောင်းပေါင်း ၄၀,၀၀၀ ကျော် ရှိတယ်လို့ ကျွန်တော် သိရပါတယ်။ အဲဒီတော့ အခြေခံပညာကျောင်းတွေမှာ စာကြည့်တိုက် ဘယ်နှခု ရှိလဲ၊ ဘယ်ကျောင်းတွေက စာကြည့်တိုက်မရှိဘူးလဲ၊ ရှိတဲ့စာကြည့်တိုက်တွေက ဘယ်ဟာတွေက တက်ကြွတဲ့၊ ရှင်သန်တဲ့ စာကြည့် တိုက်တွေ ဖြစ်သလဲ။ အဲဒီကိစ္စတွေကိုလည်း သေသေချာချာ ပညာရေးကော်မရှင်အနေနဲ့ လေ့လာသုံးသပ် ပြီးတော့ အစီရင်ခံစာထဲမှာ ထည့်သွင်းစေချင်စေပါတယ်။ ဘာဖြစ်လို့လဲဆိုတော့ အခုခေတ်မှာ E-Library, E-book ဆိုပေမယ့် Printed Media တွေရဲ့ အခန်းကဏ္ဍက အများကြီး ကျန်ပါတယ်။ အဲဒါကြောင့် စာကြည့်တိုက်တွေရဲ့ အခန်းကဏ္ဍက အရေးကြီးပါတယ်။ ဒါတွေကိုလည်း သုံးသပ်ပြီးတော့ အစီရင်ခံစာမှာ ထည့်သွင်းဖော်ပြပေးဖို့ ကျွန်တော် ပန်ကြားပါတယ်။ နောက်တစ်ခုကတော့ မနေ့ကပဲ နေပြည်တော် (MICC2)မှာ နိုင်ငံတကာလူငယ်များနေ့ အခမ်းအနားကို ကျင်းပခဲ့ပါတယ်။ နိုင်ငံတော်အတိုင်ပင်ခံလည်း တက်ပါတယ်။ ဒီနှစ် နိုင်ငံတကာလူငယ်များနေ့ရဲ့ ဆောင်ပုဒ်က လူငယ်များပါဝင်ပြီးတော့ ပညာရေး စနစ်ကို ပြုပြင်ပြောင်းလဲဖို့ဆိုတဲ့ ဆောင်ပုဒ်ဖြစ်ပါတယ်။ ဒီနေရာမှာ လူငယ်များရဲ့ အခန်းကဏ္ဍ လူငယ်များ ပါဝင်ပြီး ပညာရေးစနစ်ပြုပြင်ပြောင်းလဲခြင်းဆိုတဲ့ ခေါင်းစဉ်ကို ကျွန်တော်တို့ သေသေချာချာလေ့လာ သုံးသပ်သင့်ပါတယ်။ လူငယ်များပါဝင်ပြီး ပညာရေးစနစ်ကို ပြောင်းလဲမှသာ ကာယကံရှင်ဖြစ်တဲ့ လူငယ် တွေက တက်တက်ကြွကြွနဲ့ ညွတ်ညွတ်နူးနူးနဲ့ ပူးပေါင်းပါဝင် ဆောင်ရွက်ကြမှာ ဖြစ်ပါတယ်။ ဒါကြောင့် ကျွန်တော်အရင် ဆွေးနွေးချက်တွေမှာလည်း ပန်ကြားတိုက်တွန်းခဲ့ပါတယ်။ အဲဒါက ဘာလဲဆိုတော့ လူငယ်ကျောင်းသားပညာရေး နှီးနှောဖလှယ်ပွဲတွေ လုပ်ပေးပါ။ ကျောင်းသားတွေကိုယ်တိုင်က ဦးစီးပြီးတော့ ကျောင်းသားတွေကရွေးချယ်တဲ့ ကျောင်းသားကိုယ်စားလှယ်တွေ တက်ရောက်ပြီးတော့ ပညာရေးကိစ္စ၊ ဖွံ့ဖြိုးတိုးတက်ရေးကိစ္စတွေ ဆွေးနွေးမယ့် ပညာရေးနှီးနှောဖလှယ်ပွဲတွေ လုပ်ဖို့မလိုအပ် ဘူးလား။ ကျွန်တော်တို့နိုင်ငံမှာ လိုအပ်တယ်၊ မလိုအပ်ဘူးဆိုတာကိုလည်း ပြန်ပြီးတော့ စဉ်းစားသုံးသပ် စေချင်ပါတယ်။ “လူငယ်များပါဝင်ပြီး” ဆိုတဲ့ကိစ္စမှာ ဒီကိစ္စကတော့ လိုအပ်မယ်လို့ ကျွန်တော်က ယူဆပါတယ်။ အဲဒါကြောင့် နိုင်ငံအနှံ့အပြားမှာ အခြေခံပညာနဲ့ ပတ်သက်ပြီးတော့ ပညာရေးနှီးနှောဖလှယ်ပွဲတွေ ကျင်းပ ပေးဖို့၊ နိုင်ငံတော်အစိုးရက ဦးဆောင်ပြီးတော့ အဲဒီ ပညာရေးနှီးနှောဖလှယ်ပွဲမှာ တက်ရောက်တဲ့ ကိုယ်စားလှယ် တွေကို ကျောင်းသားအဖွဲ့ အစည်းတွေ၊ ကျောင်းသားသမဂ္ဂတွေက ရွေးချယ်ပြီးတော့ ကျောင်းသားတွေ ကိုယ်တိုင် ဆွေးနွေးသုံးသပ် ပါဝင်ဆုံးဖြတ်ပြီးတော့ သူတို့ရဲ့ အနာဂတ်ကို သူတို့ဖန်တီးခွင့်ရဖို့အတွက် ကျောင်းသားပညာရေး နှီးနှောဖလှယ်ပွဲတွေ ကျင်းပပေးဖို့၊ နိုင်ငံတော်အစိုးရက ဦးဆောင်ကျင်းပပေးဖို့ ဒီအချက်ကိုလည်း အမျိုးသားပညာရေးမူဝါဒကော်မရှင်က အကြံပြုတိုက်တွန်းသင့်ပါတယ်လို့ ဆွေးနွေးရင်းနဲ့ ကျွန်တော့်ရဲ့ ဆွေးနွေးချက်ကို နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီး နှင့်တကွ အားလုံးမင်္ဂလာပါခင်ဗျာ။ မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ကျွန်တော် ဦးလှဆန်းမှ ပြည်ထောင်စုမြန်မာနိုင်ငံတော် အမျိုးသားပညာရေးမူဝါဒ ကော်မရှင်၏ ပြည်ထောင်စုလွှတ်တော်သို့ တင်ပြသည့်အစီရင်ခံစာ အမှတ်(၅)အပေါ် အခြေခံပညာရေး ကဏ္ဍကို အဓိကထားပြီး တင်ပြဆွေးနွေးသွားမှာ ဖြစ်ပါတယ်။ မည်သည့်အကြောင်းအရာမဆို အခြေခံ အုတ်မြစ်မှမခိုင်လျှင်၊ မကောင်းလျှင် အပေါ်ဘယ်လောက်ကောင်းကောင်း မတည်မြဲ၊ မခိုင်မြဲနိုင်ပါဘူး။ ဒီမိုကရေစီဖက်ဒရယ်ပြည်ထောင်စုစနစ်သွားနေတဲ့ အခြေခံအုတ်မြစ်ကောင်းပါမှ အခြေခံဥပဒေကောင်းပါမှ ဆိုလိုပါတယ်။ လေးစားရပါသော နာယကကြီးခင်ဗျာ။ အမျိုးသားပညာရေးမူဝါဒကော်မရှင်ရဲ့ ၆ လခန့်လေ့လာ ဆန်းစစ်ပြီးတော့ စာဖြင့်အစီရင်ခံစာတင်ပြ၊ ပြည်ထောင်စုလွှတ်တော်ကိုယ်စားလှယ်များက နှုတ်ဖြင့် ၆ မိနစ်ခန့် ဆွေးနွေးသမှုပြု၊ အစဉ်သဖြင့် ပညာရေးအောင်မြင်စေရန် ပုံဖော်ရမှာက ပညာရေးဝန်ကြီး ဌာနပဲ ဖြစ်တယ်ဆိုတာ အားလုံးအသိပါပဲ။ စက္ကူထဲ လေထဲပျောက်သွားရင် ဘာမှအကျိုးရှိမှာ မဟုတ်ပါဘူး။ နာယကကြီးခင်ဗျာ။ အမျိုးသားပညာရေးကော်မရှင်ရဲ့ အခြေခံပညာကဏ္ဍမှာ ချင်းပြည်နယ်၊ စစ်ကိုင်းတိုင်းဒေသကြီး၊ ရှမ်းပြည်နယ်(တောင်ပိုင်း)၊ ပဲခူးတိုင်းဒေသကြီး(အရှေ့ပိုင်း)တွေ၏ အခြေခံ စာရင်းအင်းများကို အရေအတွက်နည်းအားဖြင့် လေ့လာဆန်းစစ်၊ ၎င်းဒေသများရှိ အခြေခံပညာကျောင်းများနှင့် ရုံးများသို့ သွားရောက်ကွင်းဆင်း လေ့လာမှုများ၏ ပမာဏတွေ့ရှိချက်ကို တင်ပြထားပါတယ်။ အခြေခံ ပညာကျောင်းများ ကျောင်းသားအချိုးအနည်းအများ တွေ့ရှိမှုတင်ပြထားပါတယ်။ ကျွန်တော့အနေဖြင့် ဆွေးနွေးလိုသည်မှာ အခြေခံပညာမူလတန်းကျောင်း ကျောင်းသားဦးရေ နည်းပင်နည်းသော်လည်း ဒေသရှိ ကျေးရွာတိုင်းတွင်တော့ မူလတန်းကျောင်းများ ဖွင့်လှစ်ပေးစေလိုပါတယ်။ ကော်မရှင်အနေဖြင့် မူလတန်း ကျောင်းများ ဖွင့်လှစ်သင်ကြားခြင်းမရှိသည့် အရပ်ဒေသကျေးရွာများရှိကြောင်း ဖော်ပြခြင်း မတွေ့ရှိ ရပါဘူး။ ကျွန်တော့်မဲဆန္ဒနယ်မြေတွင် မူလတန်းကျောင်း ကျောင်းခွဲဖြစ်သော်လည်းကောင်း၊ တွဲဖက်ကျောင်း အဖြစ်သော်လည်းကောင်း မဖွင့်လှစ်နိုင်သေးသည့် ကျောင်းများရှိပါသေးတယ်။ ယနေ့၂ မိုင်၊ ၃ မိုင် အကွာအဝေး တောတောင်လျှိုမြောင်အကြား မိဘမပါ လမ်းလျှောက်ကျောင်းတက်နေကြရသည့် ကလေးငယ်များ ကျေးလက်ဒေသဖွံ့ဖြိုးရေးဦးစီးဌာန ဆောင်ရွက်ချက်မှာ ကျေးရွာရှိလူရှိလျှင် ရေရရှိသည်ဟု စွဲကိုင်ပြီးတော့ ရွာအမည်မပေါက်တဲ့ တဲတိုက်များပင်စုဝေး လူအများစုဝေးနေမယ်ဆိုလျှင် သောက်သုံး ရေရရှိစေရန် ရေတွင်းများတူးပေးလျက်ရှိသလို ကျွန်တော်တို့ အမျိုးသားကော်မရှင်အနေနဲ့လည်း ကျေးရွာတိုင်း ကျောင်းများရှိဖို့ လိုအပ်တယ်လို့ ကျွန်တော့အနေနဲ့ တင်ပြလိုပါတယ်။ နာယကကြီးခင်ဗျာ။ ၂၀၁၄ခုနှစ် အမျိုးသားပညာရေးဥပဒေ ပုဒ်မ ၁၂ ရှေးဦးအရွယ် ကလေးသူငယ် ပညာရေးကို တည်ဆဲဥပဒေများနှင့်အညီ မိဘရပ်ရွာနှင့် သင့်လျော်သော ဌာန၊ အဖွဲ့အစည်းများက အကောင်အထည်ဖော် ဆောင်ရွက်ရမည်ဟု ဆိုထားသလို ပုဒ်မ ၁၃ မူကြိုပညာရေးတွင် အသက် ၃ နှစ်မှ ၅ နှစ် အထိ မူကြိုပညာရေးကို အကောင်အထည်ဖော်ရမည်။ ပုဒ်မ ၁ရ မှာကျတော့ အခမဲ့ပညာမသင်မနေရ မူလ တန်းပညာရေးကို ဦးတည်ဖော်ဆောင်ပြီးတော့ အဆင့်ဆင့်တိုးချဲ့ဆောင်ရွက်ရမည်ဟုလည်း ပြဋ္ဌာန်းထား ပါသဖြင့် ကော်မရှင်အနေဖြင့် ကျေးရွာတိုင်း မူလတန်းကျောင်းများ မဖွင့်လှစ်နိုင်သေးသည့် အခြေအနေ အား တင်ပြပေးနိုင်ပါရန်နှင့် ဝန်ကြီးဌာနမှ အကောင်အထည်ဖော် ဆောင်ရွက်ပေးနိုင်ပါရန်လည်း တိုက်တွန်း အပ်ပါတယ်။ နာယကကြီးခင်ဗျာ။ အခြေခံပညာကျောင်းများ အဆင့်တိုးမြှင့်ခြင်းကိစ္စ ဆက်လက်ဆွေးနွေးလိုပါတယ်။ ကျေးရွာတစ်ရွာနှင့် တစ်ရွာ တင်စားပြောရလျှင် ဝင်းထရံခြားအဆင့်မြင့် တိုးမြှင့်ပေးသလိုပါပဲ။ ဟိုဖက်က ကျောင်းလည်းအဆင့်မြင့်၊ ဒီဖက်ကကျောင်းလည်းအဆင့်မြှင့် လက်တွေ့ကွင်းဆင်းနေသော ကိုယ်စားလှယ် များ၏ အကြံဉာဏ်ရယူနိုင်ပါလျက် စာသင်ကျောင်းတွေမှာ ဆရာ၊ ဆရာမ မပေးနိုင်ဘဲ အဆင့်တို့မြှင့်ပေးနေ တာဂုဏ်ယူစရာမဟုတ်ဘူးလို့ ထင်ပါတယ်။ အကျိုးထိရောက်မှုကလည်းနည်းပါး ပြီးခဲ့တဲ့ ဇူလိုင်လ ၂၈ ရက်နေ့ ကျွန်တော့်ဒေသအတွေ့အကြုံမှာ ရေတွင်းဖွင့်ပွဲအတွက် မကွေးမြို့နယ် ကန်တော်ကျေးရွာ သွား ရောက်စဉ် အထက်တန်းကျောင်းခွဲဖွင့်ပါ၍ အထက်တန်းပြဆရာ၂ ယောက် တစ်ယောက်လစာ ၂ သိန်းနှုန်း ငှားရသဖြင့် ကျေးရွာစီးပွားရေးအဆင်မပြေချိန်ဆို ဝန်ထုပ်ဝန်ပိုးဖြစ်နေမှုတွေ တွေ့ရပါတယ်။ ကျေးရွာတွင် ဘုန်းတော်ကြီးသင်ပညာရေးကျောင်း၊ အစိုးရကျောင်းရှိနေလျှင် ဘကကျောင်းမှာ ကျောင်းသားပိုများ နေတာတွေ့ရပါတယ်။ ဆန်းစစ်ကြည့်တော့ နေ့ထမင်းတစ်နပ် ကျောင်းမှာကျွေးလို့ဟု အဖြေရပါတယ်။ ကျေးရွာများ ဘယ်လောက်အထိ ဆင်းရဲနေတယ်ဆိုတာ တွေးကြည့်စေလိုပါတယ်။ နာယကကြီးခင်ဗျာ။ မကွေးတိုင်းဒေသကြီး အစိုးရကနေပြီးတော့ တိုင်းဒေသကြီးအတွင်းမှာရှိတဲ့ ကျောင်းများမှာ အခြေခံပညာအထက်တန်းကျောင်း ထူးချွန်ပြီးအောင်မြင်သည့် ကျောင်းသား၊ကျောင်းသူ များ ပညာရည်ချွန်ဆုပေးပွဲ အခမ်းအနားသွားပြီး တက်ရောက်တဲ့အခါမှာ ပြင်ပပုဂ္ဂလိကကျောင်း၊ ကိုယ်ပိုင်ကျောင်းတွေက ဂုဏ်ထူးရတာများကြောင်း လက်တွေ့သိရပါတယ်။ ပုဂ္ဂလိကကျောင်း၊ ကိုယ်ပိုင် ကျောင်းတွေက ဘာဖြစ်လို့ အောင်မြင်ကြသလဲဆိုရင် အရည်အချင်းရှိတဲ့ကျောင်းသူကျောင်းသားကိုမှ စိစစ်လက်ခံပြီး သင်ကြားပေးလို့ပါပဲ။ ဒါကြောင့်ယနေ့ ပညာရေးအခြေအနေ မကောင်းကျောင်းပို့ဆိုတဲ့ စကားနဲ့ ထင်ဟပ်နေသလိုဖြစ်နေပါ၍ အစိုးရကျောင်းများတွင် အခြေခံပညာအထက်တန်းကျောင်း၊ အထက်တန်းကျောင်း(ခွဲ)များတွေမှာ ဆရာအလုံအလောက်မရှိဘဲ အဆမတန် တိုးမြှင့်ဖွင့်လှစ်ပေးခြင်းသည် ပုဂ္ဂလိကကျောင်း၊ ကိုယ်ပိုင်ကျောင်းများအား ကြီးပွားရာကြီးပွားကြောင်း အထောက်အပံ့ကောင်းများဖြစ်၍ နေသလိုပါပဲ။ ရွေးထုတ်သင်ကြားပေးသော ပုဂ္ဂလိကကိုယ်ပိုင်ကျောင်းများ ဈေးကွက်စီးပွားရေးစနစ် တစ်နည်းအားဖြင့် ဈေးကွက်ပညာရေးစနစ်သည် စီးပွားရေးသာအောင်မြင်ပြီး ပညာရေးအောင်မြင်အောင် ဆောင်ရွက်နိုင်ခြေနည်းပါးနေပါ၍ ကိုယ်ပိုင်ကျောင်း၊ ပုဂ္ဂလိကကျောင်းများ ဘာသာရပ်သင် သင်တန်း ကျောင်းများသည် စည်းကမ်းလိုက်နာမှုရှိရဲ့လား၊ မှတ်ပုံတင်ထားမှုမရှိသောကျောင်းများ ရှိသေးရဲ့ လား ဆိုတာကိုလည်း အမျိုးသားပညာရေးမူဝါဒကော်မရှင်မှ ဆန်းစစ်ပေးစေလိုပါတယ်။ နာယကကြီးခင်ဗျာ။ ဗစ်တိုးရီးယားကိစ္စမျိုး ဖြစ်ပေါ်လာကာမှ လူမှုဝန်ထမ်းအောက်က ဖွင့်လှစ်တဲ့ မူကြိုကျောင်းများ မှတ်ပုံတင်မထားသည့် ကျောင်းများအများအပြားရှိကြောင်း ပြဿနာပေါ်လာမှ ပိတ်ပင် ရခြင်းသည် အနာဂတ်အလားအလာမကောင်းနိုင်ပါဘူး။ နောက်ပြီးတော့ ကျွန်တော်တို့ရဲ့ အခြေခံတိုင်းရင်းသား စာပေသင်ကြားမှုမှာလည်း သင်ကြားမှုမရှိဘဲ ဆရာခန့်ပြီး ငွေကြေးအကုန်အကျကိစ္စများ ရှိနေမှုကိုလည်း ကော်မရှင်အနေဖြင့် ဆန်းစစ်ပေးစေလိုပါတယ်။ ကျွန်တော်တို့ လက်တွေ့အနေအထားကတော့ ကျွန်တော်တို့ နည်းပညာ၊ သက်မွေးပညာနှင့် လေ့ကျင့်ရေးကဏ္ဍတွေမှာ ကော်မရှင်၏ အစီရင်ခံစာတွင် ဆွေးနွေးပွဲများ ကျင်းပအကြံပြုတင်ပြချက်များ ရေးထားသည်ကို အများအားဖြင့် တွေ့ရှိရပါတယ်။ ကျောင်းများသို့ လက်တွေ့ကွင်းဆင်းပြီးတော့ လိုအပ်ချက်များ၊ အထောက်အပံ့ပစ္စည်းကိရိယာများ ဖြည့်တင်းဆောင်ရွက် ပေးနိုင်ပါမှသာလျှင် ကျွန်တော်တို့ရဲ့ သက်မွေးနည်းပညာကျောင်းများ လေ့ကျင့်ရေးကိစ္စများသည် အောင်မြင် နိုင်မယ်လို့ ယုံကြည်ပါတယ်။ သို့ပါ၍ ကျွန်တော်တို့နည်းပညာ၊ ကျွန်တော်တို့ရဲ့ အသက်မွေးပညာ၊ နည်းပညာကောလိပ်ကျောင်းများမှာ ကျွန်တော်တို့ မကွေးမှာရှိတဲ့ကျောင်းမှာ လက်တွေ့ အကောင်အထည် ဖော်လျက်ရှိတဲ့အခါမှာ သင်ထောက်ကူပစ္စည်းများပါတဲ့ကျောင်းများသည် ပို၍အကျိုးရှိတာကို သိရှိရသဖြင့် ၎င်းကိစ္စကိုလည်း ကျွန်တော်တို့ရဲ့ အမျိုးသားပညာရေးမူဝါဒကော်မရှင်က ဆန်းစစ်ပြီးတော့ လေ့လာပြီး</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ(လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက် ဂါရဝပြုပါတယ်ရှင့်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ လုပ်ငန်းဆောင်ရွက်ခဲ့မှု အစီရင်ခံစာအပေါ်မှာ ဆွေးနွေးတိုက်တွန်း သွားမှာဖြစ်ပါတယ်။ ဥက္ကဋ္ဌကြီးရှင့် Power Point နှင့် တင်ပြခွင့်ပြုပါရှင့်။ ခေတ်ကာလနှင့်အညီ ပညာရပ်များတိုးတက်လာသလို ပညာရေးသင်ရိုးညွှန်းတမ်းကလည်း ပြောင်းလဲ နေရမှာဖြစ်ပါတယ်။ သင်ရိုးညွှန်းတမ်းအားလုံးက လက်ခံနိုင်တဲ့အခြေအနေတစ်ခုကို ရှာသင့်တဲ့ အပြင် ပြည်သူများကနားမလည်ဘဲ ခံစားနေရတဲ့ လူမှုရေးပထဝီဖြစ်စဉ် အထူးသဖြင့် ထိလွယ်ရှလွယ်တဲ့ လူနည်းစု တိုင်းရင်းသားတွေရဲ့ ယဉ်ကျေးမှု၊ ဝတ်စားဆင်ယင်မှုနဲ့ ဓလေ့ထုံးစံအပြင် အဖြစ်မှန်သမိုင်းများကို ဖြည့်စွက် ပြဋ္ဌာန်းပေးရမှာ ဖြစ်ပါတယ်။ နာယကကြီးရှင့်။ လူမှုရေးပထဝီဘာသာရပ်ထဲမှာ (Climate Change) ရာသီဥတုပြောင်းလဲခြင်း၊ အဲဒီကနေ အန္တရာယ်တွေ အဲဒီအန္တရာယ်ကို တစ်ကမ္ဘာလုံး ဘယ်သူကမှ မလွတ်ဘဲနဲ့ ခံစားနေရတဲ့ ပြဿနာ ရှိသလို မြန်မာနိုင်ငံရဲ့ ရင်ဆိုင်နေရတဲ့ စိန်ခေါ်မှုဖြစ်နေကြောင်းကို ယခုလက်ရှိ မွန်၊ ကရင်၊ တနင်္သာရီတွေ အခြေအနေဖြစ်စဉ်တွေက မီးမောင်းထိုးပြနေပါတယ်။ အဲဒါနဲ့ဆိုင်တဲ့ ပညာရေးဘာသာရပ် climate Change Environmental Studies sausupocos Substainable Important Concepts sogaozos ကျွမ်းကျင်တဲ့ အခြေခံသဘောတရားနဲ့ ရာသီဥတုပြောင်းလဲခြင်းဖြစ်စဉ်ကို တုံ့ပြန်နိုင်တဲ့ပညာရေးဟာ အလွန်အရေးကြီးတဲ့အတွက် လိုအပ်တဲ့နေရာမှာ ထည့်ပေးပါလို့ တိုက်တွန်းခြင်းဖြစ်ပါတယ်။ ဒုတိယအနေနဲ့က သမိုင်းဘာသာရပ်ကို တင်ပြချင်ပါတယ်။ သမိုင်းသစ်ရေးမယ့် လူငယ်မျိုးဆက်သစ် စောဟာ သမိင်းဘာသာရပ်က အလန်အရေးကြီးပါတယ်။ သမိုင်းသစ်မရေးမီဝိပြီးသား သမိင်းဖြစ်ရပ်မန် များကို သိနားလည်ရမှာ ဖြစ်ပါတယ်။ လွန်ခဲ့တဲ့နှစ်ပေါင်း ဆယ်စုနှစ်များစွာ လူကြီးရော၊ လူငယ်ရော သမိုင်းဖြစ်ရပ်မှန်တွေကို အမှောင်ချခံရပါတယ်။ အင်္ဂလိပ်လိုပြောရရင်တော့ We are blind folded လူနည်းစု တိုင်းရင်းသားတွေရဲ့ သမိုင်းကို ဖျောက်ခံရတဲ့ အကျိုးဆက်တွေကတော့ အချင်းချင်း အငြင်းအခုံဖြစ်၊ ပဋိပက္ခ လမ်းစဉ်ပေါ်ရောက်၊ စိတ်ဝမ်းကွဲ၊ ယုံကြည်မှုတည်ဆောက်လို့မရ၊ မျှတမှု(Equity)မရှိ စတာတွေဖြစ်ပြီး ဆယ်စုနှစ်အတွင်းမှာ စိတ်ရောကိုယ်ပါ ငြိမ်းချမ်းရေးတည်ဆောက်လို့မရတာ ခုထိပါပဲ။ ဒါကြောင့် လူများစုတိုင်းရင်းသားရော၊ လူနည်းစုတိုင်းရင်းသားများ အချင်းချင်းစိတ်ဝမ်းကွဲမှု မဖြစ်အောင် ဖိနှိပ်ခံရတဲ့၊ ငယ်ထိပ်ဖိခံရတဲ့၊ ကြီးနိုင်ငယ်ညှင်းလုပ်ခံရတဲ့ ယူဆနေကြတဲ့ တိုင်းရင်းသား တွေရဲ့သမိုင်းကို သင်ရိုးညွှန်းတမ်းထဲမှာ ဆောလျင်စွာ ထည့်သွင်းပြဋ္ဌာန်းပေးသင့်နေပါပြီ။ လူနည်းစုတိုင်းရင်းသား များဖြစ်ကြတဲ့ ကချင်၊ ကယား၊ ကရင်၊ ချင်း၊ မွန် ရခိုင်၊ ရှမ်းတို့တွေဟာ အရေးကြီးတဲ့သမိုင်းများ ကိုယ်စီ ရှိကြပါတယ်။ အဲဒါကို သတိချပ်ထားရမှာဖြစ်ပါတယ်။ မြန်မာနိုင်ငံရဲ့ လိုအပ်နေတဲ့ ဒီမိုကရေစီဖက်ဒရယ် ပန်းတိုင်ကို အမြန်ရရှိဖို့ ဖြစ်ပါတယ်။ သမိုင်းအမှန်ကနေ သမိုင်းအကျန်ဖြစ်ပြီး သမိုင်းကွယ်ပျောက်သလို လူမျိုးကွယ်ပျောက်သွား မှာကို အရမ်းစိုးရိမ်ပါတယ်။ ဒုတိယပင်လုံစာချုပ်ရဲ့ သမိုင်းကို ပြောမယ်၊ ရေးမယ်၊ သင်မယ်ဆိုရင် အခု ဖျောက်ဖျက်ခံရတဲ့၊ ယူဆရတဲ့ အောက်ကဖြစ်စဉ်တွေလိုပင် အဲဒီဖြစ်စဉ်နဲ့အတူ ပူးတွဲတင်သွင်း တင်ပြရမှာ ဖြစ်ပါတယ်။ တင်သွင်းပြဋ္ဌာန်းပေးပါလို့ တိုက်တွန်းပါတယ်။ ယခု ကယားပြည်နယ်ကို ယခင်က ကရင်နီလို့ ခေါ်ပါတယ်။ ၁၈၇၅ မှာ ကယားဟာ ဇွန်လ ၂၁ ရက်နေ့မှာ ဘုရင်ခံမစ္စတာဖော်စစ်နဲ့ ကင်းဝန်မင်းကြီးက ကရင်နီပြည်နယ်ဟာ သီးခြားလွတ်လပ်တဲ့ ပြည်နယ်လို့ သဘောတူစာချုပ်မှာ လက်မှတ်ရေးထိုးခဲ့ပါတယ်။ ဒါကသက်သေဖြစ်ပါတယ်။ နေပြည်တော်က မော်ကွန်းတိုက်ကယူလာတဲ့ သက်သေဖြစ်ပါတယ်။ Agreement Regarding the Independence of Western Karenee, 1875 (goulosuŜII နောက်တစ်ခုကတော့ ၁၉၄ရ ခုနှစ်မှာ ပင်လုံစာချုပ်မှာ ကရင်နီပြည်က လတ်မှတ်မထိုးထားတာဟာ လွတ်လပ်ပြီးသား ပြည်နယ်တစ်ခု ဖြစ်နေလို့ပါပဲ။ လက်မှတ်မထိုးပေမယ့် ကရင်နီပြည်ကိုယ်စားပြုပုဂ္ဂိုလ် (၂)ယောက်က တက်ရောက်ပါတယ်။ စောဝဏ္ဏနဲ့ စောသိန်း ဖြစ်ပါတယ်။ ဗိုလ်ချုပ်အောင်ဆန်းနဲ့လည်း တွေ့ဆုံ ဆွေးနွေးခဲ့ပါတယ်။ စောဝဏ္ဏက ကျွန်မ ဦးလေးဖြစ်သလို စောသိန်းက ကျွန်မအဖေ ဖြစ်ပါတယ်။ ဒီဟာကတော့ သက်သေဖြစ်ပါတယ်။ အနီဝိုင်းထားတဲ့အထဲမှာ တိတိကျကျ ရေးထားပါတယ်။ csainfenfufinform OS Smarcnosu Neytu ဒါကတော့ တိုင်းရင်းသားလူမျိုးများအရေးနဲ့ ၁၉၄ရ အခြေခံဥပဒေစာအုပ်တွေ ဖြစ်ပါတယ်။ အဲဒီအထဲမှာလည်း ဖော်ပြထားပါတယ်။ ဒါကတော့ အချက်အလက် Sources တွေကိုရနိုင်တဲ့ လန်ဒန်မြို့က၊ ရန်ကုန်မြို့က၊ အိန္ဒိယပြည်နယ်ကနှင့်အတူ တပ်မတော်မော်ကွန်းတိုက်အပါအဝင်၊ အမျိုးသားစာကြည့်တိုက် အပါအဝင်ကနေ ရထားတာဖြစ်ပါတယ်။ သမိုင်းပါမောက္ခ ဦးခင်မောင်ညွန့်က ဥက္ကဋ္ဌအနေနဲ့ ပါဝင်ပြုစုထားတာ ဖြစ်ပါတယ်။ ဒါကြောင့် ၁၈၇၅ ခုနှစ် လွတ်လပ်တဲ့ပြည်နယ်ဆိုတာ အသိမပေးမဖော်ပြဘဲ လူကြီးတွေရဲ့ မိန့်ခွန်းထဲမှာ ကရင်နီပြည်က ပင်လုံစာချုပ်မှာ လက်မှတ်မထိုးဘူး။ ဘယ်သူမှ ပင်လုံစာချုပ် ချုပ်ဆိုတဲ့နေ့မလာဘူးလို့ ပြောနေလို့ သင်ရိုး ညွှန်းတမ်းထဲမှာ ထည့်သွင်းပြဋ္ဌာန်းပေးဖို့ လေးလေးနက်နက် တိုက်တွန်းလိုက်ရပါတယ်။ ကျေးဇူးတင် ပါတယ်ရှင့်။</speech>
<speech type="speaker">ဒေါက်တာကျော်ငွေ မကွေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1284">ဒေါက်တာကျော်ငွေ(မဲဆန္ဒနယ်အမှတ်-၁၀၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ကြွရောက်လာတဲ့ ဧည့်သည်တော်များ၊ ကိုယ်စားလှယ်တော်များ အားလုံးမင်္ဂလာပါခင်ဗျာ။ ကျွန်တော်ကတော့ မကွေးတိုင်းအမှတ်(၁၀) ရေစကြိုမြို့နယ်ကိုယ်စားပြု အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော်လည်းပဲ အမျိုးသားပညာရေး မူဝါဒကော်မရှင်ရဲ့ ပဉ္စမအကြိမ်မြောက် ၆ လပတ်အစီရင်ခံစာကို ဆက်လက်ဆွေးနွေးသွားမှာ ဖြစ်ပါတယ်။ ကော်မရှင်ရဲ့ မူဝါဒပိုင်းဆိုင်ရာ အဆုံးအဖြတ်များအတွက် ပညာရေးဝန်ကြီးဌာနသို့ အကြံပြုခြင်း၊ နည်းပညာ၊ သက်မွေးပညာနှင့် လေ့ကျင့်ရေးဆိုင်ရာကဏ္ဍမှာ ဈေးကွက်လိုအပ်ချက်နဲ့အညီ ကျွမ်းကျင် လုပ်သား ပိုမိုမွေးထုတ်နိုင်ရေးအတွက် အကြံပြုစာတမ်းတင်ခြင်း၊ တက္ကသိုလ်နဲ့ လူမှုအဖွဲ့အစည်းများ အကြား ပူးပေါင်းဆောင်ရွက်မှုပိုမိုဖွံ့ဖြိုးရေး၊ ရာသီဥတုပြောင်းလဲခြင်း(Climate Change) ဘာသာရပ်ကို တက္ကသိုလ်သင်ရိုးညွှန်းတမ်းတွေမှာ အားဖြည့်ပေါင်းစပ် သင်ကြားရေးအတွက် စာတမ်းပြုစုခြင်း စတဲ့ လုပ်ငန်းတွေအတွက် ကော်မရှင်ရဲ့ အစီရင်ခံစာကို ပမာဏကြိုဆိုထောက်ခံလိုပါတယ်။ ဒါ့အပြင် ပါမောက္ခချုပ်များကော်မတီရဲ့ ဒုတိယနှစ်ပတ်လည်ညီလာခံမှာ လက်ရှိဗဟိုအလုပ်အမှုဆောင် ကော်မတီဝင် ၁၅ ဦးအစား ၂၁ ဦးအထိ တိုးချဲ့ ဖွဲ့စည်းနိုင်ခဲ့တာကိုလည်းပဲ ပညာရပ်ပိုင်းဆိုင်ရာဥက္ကဋ္ဌ ၈ ဦး ပါဝင်ပြီး အလုပ်ပိုမိုထိရောက်အောင် လုပ်နိုင်မှာဖြစ်တဲ့အတွက် ကြိုဆိုထောက်ခံအပ်ပါတယ်။ နာယကကြီးခင်ဗျာ။ ကဏ္ဍအလိုက် လုပ်ငန်းဆောင်ရွက်ချက်များမှ အခြေခံပညာရေးကဏ္ဍကို ဆက်လက်ဆွေးနွေးလိုပါတယ်။ ကော်မရှင်ဟာ ၂၀၁၉ ခုနှစ်၊ မတ်လအတွင်းက ချင်းပြည်နယ်၊ စစ်ကိုင်းတိုင်းနဲ့ ပဲခူးတိုင်း(အရှေ့ပိုင်း)၊ ရှမ်းပြည်နယ်(တောင်ပိုင်း)ဒေသတို့ကို အခြေခံပညာကျောင်းများ ကွင်းဆင်းပြီးတော့ လေ့လာရာမှာ ကျောင်း ၆၄ ကျောင်း Statistics ကို အမည်စာရင်းကောက် လေ့လာမှုအရ ကျောင်းသားပျံ့နှံ့မှု အများ/အနည်းကွာခြားချက်ရှိကြောင်း တွေ့ရှိရပါတယ်။ ကျေးလက်ဒေသရှိ ကျောင်း အများစုမှာ ကျောင်းသားဦးရေ နည်းပါးတဲ့ကျောင်းတွေဟာလည်းပဲ များပြားစွာ ဖွင့်ထားတယ်ဆိုတာကို တွေ့ရှိရပါတယ်။ ဥပမာပြထားတာ ချင်းပြည်နယ်မှာ ၃၇.၈ ရာခိုင်နှုန်း၊ ရှမ်းပြည်(တောင်ပိုင်း)မှာ ၁၀ ရာခိုင်နှုန်းနဲ့ ပဲခူးတိုင်းဒေသကြီး(အရှေ့)မှာ ၅.ရ ရာခိုင်နှုန်း ရှိတယ်ဆိုတာ တွေ့ရပါတယ်။ ဒါ့အပြင် ပဲခူးတိုင်းဒေသကြီးမှာ အလယ်တန်းအဆင့်ကျောင်းများမှာလည်း မူလွန်နဲ့ လ(ခွဲ) ကျောင်း တွေများပြီးတော့ ဆရာလိုအပ်ချက်များနေတာကို တွေ့ရပါတယ်။ ဒီကိစ္စနဲ့ပတ်သက်ပြီး ကျွန်တော့ရဲ့ မဲဆန္ဒနယ်ဖြစ်တဲ့ မကွေးတိုင်းဒေသကြီးရဲ့ ရေစကြိုမြို့နယ်ကို ပြန်လည်လေ့လာကြည့်တော့ အခြေခံပညာ ကျောင်းပေါင်း ၁၉၉ ကျောင်းရှိရာမှ အထက်တန်းအဆင့် ၃၉၊ အလယ်တန်းအဆင့် ၇၅ နဲ့ မူလတန်းအဆင့် ၈၅ ကျောင်းရှိတာကို တွေ့ရပြီးတော့ အဲဒီထဲကမှ ကျောင်းသား ၂၀ အောက်ကျောင်းကတော့ ကျောက်ဖူးနစ် ဆိုတဲ့ မူလတန်းလေးတစ်ကျောင်းပဲရှိပါတယ်။ ဒါပေမယ့် ဆရာနဲ့ ကျောင်းသားအချို့ကို လေ့လာကြည့် ရာမှာ ဆရာတစ်ဦးကို ကျောင်းသား ၄၀ နဲ့အထက် ရှိတဲ့ကျောင်းက ၃ ကျောင်းရှိပြီးတော့ ဆရာ တစ်ယောက်၊ ဆရာတစ်ဦး ကျောင်းသား ၂၀ နဲ့ ၄၀ ကြားက ၈၈ ကျောင်း၊ ဆရာတစ်ဦး ကျောင်းသား ၂၀ အောက်ကျောင်းက ၁၀၈ ကျောင်းရှိတာကို တွေ့ရပါတယ်။ ဒီနေရာမှာ အကြံပြုချင်တာက ကျောင်းဆရာ လောကမှာ ကျောင်းဆရာမကများပြီးတော့ အမျိုးသားကျောင်းဆရာက နည်းပါတယ်။ အဲဒီတော့ ကျောင်းဆရာမများရဲ့ သဘာဝမီးဖွားခွင့်တင်တာတို့၊ သင်တန်းတက်တာတို့၊ ပြောင်းရွှေ့တာတို့ ရှိတဲ့အခါမှာ အဲဒီကျောင်းတွေမှာ ကျောင်းဆရာလစ်လပ်မှုတွေ ြာမြင့်စွာ ရှိနေတတ်ပါတယ်။ အဲဒီဟာကို အစားထိုးဖို့ရာအတွက် သက်ဆိုင်ရာမြို့နယ်ပညာရေးမှူးတွေက တိုင်းအဆင့်ထိတင်ပြီးမှ ်ကြီး စောင့်ပြီးမှ အစားထိုးရတယ်လို့ သိရပါတယ်။ ဒါကို ဖြေရှင်းနိုင်ဖို့ရာ ဖြေလျှော့မှုအနေနဲ့ သက်ဆိုင်ရာ မြို့နယ်ပညာရေးမှူးများကို Relieving ကျောင်းဆရာအစားထိုးပိုင်ခွင့် ချမှတ်ပေးဖို့ အကြံပြု တင်ပြ လိုပါတယ်။ ဒုတိယအကြံပြုချင်တာကတော့ မူလတန်းကျောင်းတွေမှာ အသံမလုံတဲ့ကိစ္စပါ။ မူလတန်းကျောင်း အရွယ်ကလေးတွေက သိတော်မူကြတဲ့အတိုင်းပဲ။ စာဖတ်ရင် အော်ဖတ်တယ်။ ကဗျာရွတ်ရင် အော်ရွတ် တယ်။ တစ်ယောက်နဲ့တစ်ယောက်လည်း အော်ပြီးတော့ပြောတယ်။ အဲဒီမှာ အသံတွေကဆူညံနေတတ် ပါတယ်။ မူလတန်းကျောင်းတွေမှာ ရှိနေတာက အခန်းကျဉ်းကျဉ်းလေးမှာ ဝါးထရံ ၆ ပေလောက် ဝါးထရံ တိုလေးနဲ့ Partition ထားပြီးတော့ သင်ကြားရပါတယ်။ အဲဒီမှာ သူတို့ရဲ့ အသံတွေက တစ်ခန်းနဲ့ တစ်ခန်း ဆူညံနေတော့ ကျောင်းဆရာ၊ ဆရာမတွေအနေနဲ့ အသံတွေပြာနေအောင်၊ နာနေအောင် သူတို့သင်ကြား ညနေကျောင်းဆင်းရင် သူတို့ရဲ့အသံပြာတဲ့ဒုက္ခဟာ ခဏခဏ ညည်းညူသံကြားရပါတယ်။ ဒါ့ကြောင့် အထက်တန်းကျောင်းတွေမှာတော့ စာကြည့်ရင်လည်းပဲ စိတ်နဲ့ကြည့်တယ်။ တစ်ခန်းနဲ့ တစ်ခန်းကိုလည်းပဲ မစအောင်၊ မနောက်အောင် စတဲ့ရည်ရွယ်ချက်တွေနဲ့ တစ်ခန်းလုံး Partition တွေ မျက်နှာကျက်အထိထားပါတယ်။ အဲဒီလို မူလတန်းကျောင်းတွေမှာလည်းပဲ မျက်နှာကျက်အထိမြင့်သော၊ အသံလုံနိုင်သော၊ လုံခြုံသောအခန်းစီးများထားရှိပေးဖို့ အကြံပြုလိုပါတယ်။ တတိယအကြံပြုချင်တာကတော့ ကျောင်းအဆင့်တိုးတဲ့ ကိစ္စတွေပါ။ ဝေးလံခေါင်ဖျားတဲ့၊ ဆက်သွယ်ရေး ခက်တဲ့ဒေသတွေမှာ ကျောင်းအဆင့်တိုးများရမယ့်အစား သွားရေးလာရေး လွယ်တဲ့ဒေသတွေမှာ ကျောင်း အဆင့်တိုးထားတာတွေကို တော်တော်တွေ့ရတယ်လို့ အစီရင်ခံစာမှာ ပါပါတယ်။ (Cost Efficient and Cost Effective Policies) ကုန်ကျစရိတ်နှင့်လျော်ညီစွာ အကျိုးရှိထိရောက်သော မူဝါဒများနှင့် ဆောင်ရွက် ရမယ်လို့ဆိုထားပါတယ်။ ဒီနေရာမှာ ကျွန်တော်တို့ ရေစကြို တစ်ဖက်ကမ်း ချင်းတွင်းမြစ်လယ်မှာရှိတဲ့ ရွှေလှံရွာဆိုတဲ့ ကျေးရွာမှာ အိမ်ခြေ ၄၀၀ ကျော်ရှိပြီးတော့ အထက(ခွဲ) လုပ်နေတာ ၁၀ နှစ်ကျော်ပါပြီ။ ဒါပေမယ့်ကနေ့ထိ အထက်တန်းကျောင်းမဖြစ်သေးလို့ ကျွန်တော့မဲဆန္ဒရှင်တွေက တစ်ပူပူလုပ်နေ ပါတယ်။ ဒါမျိုးကိုလည်းပဲ ကော်မရှင်အနေနဲ့ ဦးစားပေးပြီးတော့ သွားလာရေးခက်တဲ့ဒေသတွေရဲ့ ကျောင်း တွေကို အဆင့်တိုးပိုမိုပြီးတော့ချပေးပါလို့ အကြံပြုလိုပါတယ်။ အစိုးရနည်းပညာကောလိပ်နဲ့ သိပ္ပံအထက်တန်းကျောင်းတွေမှာ သက်မွေးပညာနဲ့ တွဲဖက် 2op=:G#: Vocational oscöicloquos- Government Technical and Vocational College/ Institute/ School ooh sawaleozog Vocational coz olya:co:vafaços salollandocups: ကြိုဆိုထောက်ခံလိုပါတယ်။ နာယကကြီးခင်ဗျာ။ နိဂုံးချုပ်အနေနဲ့ ဒီလိုပညာရေးကော်မရှင်ရဲ့ ၆ လတစ်ခါ ပုံမှန်အစီရင်ခံစာ တင်ပြီးတော့ ပညာရေးအတွက် လိုအပ်ချက်တွေကို ပြုပြင်နိုင်ဖို့ အကြံပေးနေခြင်းဟာ ဒိဋ္ဌေဒိဋ္ဌမတ္တံ ဆိုသလို ပညာရေးအတွက် ဖြစ်ပေါ်နေတဲ့ အခြေအနေမှန်ကို သတိရနေဖို့ အမြဲသတိကပ် လုပ်ဆောင်နေခြင်းဖြစ်တဲ့ အတွက် အမှန်တကယ် ကြိုးစားလုပ်ကိုင်နိုင်ကြပါစေကြောင်း ဆုတောင်းရင်းနဲ့ အကြံပြုရင်း နိဂုံးချုပ် ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၅)ကို ဆက်လက်ဆောင်ရွက် သွားမှာဖြစ်ပါတယ်။ ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ ရခိုင်ပြည်နယ် ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက အမျိုးသားပညာရေးမူဝါဒကော်မရှင်မှ ပြည်ထောင်စုလွှတ်တော်သို့ တင်သွင်းတဲ့ အစီရင်ခံစာအမှတ်(၅)ကို ခြုံငုံသုံးသပ် အကြံပြုဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အစီရင်ခံစာရဲ့ အခန်း(၂) စာမျက်နှာ ၁၆ မှာ ပါမောက္ခချုပ်များကော်မတီရဲ့ လုပ်ငန်းများကို အောင်မြင်စွာ အကောင်အထည်ဖော်နိုင်ရန် ဗဟိုအလုပ်အမှုဆောင်အဖွဲ့ကို စုစုပေါင်း ၂၁ ဦးနဲ့ ဖွဲ့စည်းထားတာတွေ့ရပါတယ်။ ဒါကို တိုင်းဒေသကြီးနဲ့ ပြည်နယ် ၁၅ ခုမှ ကိုယ်စားပြုအနည်းဆုံး တစ်ဦးကျစီ ပါဝင်ဖွဲ့စည်းသင့်ပါတယ်။ ဒါ့အပြင် အလုပ်အမှုဆောင်အဖွဲ့ ၄၄ ဦး ဖွဲ့စည်းထားရာမှာလည်း တောင်ကြီးမှ ၂ ဦးနဲ့ မော်လမြိုင်မှ တစ်ဦး၊ ပေါင်း ၃ ဦးသာ ပြည်နယ်တွေက ပါဝင်ခဲ့ပြီးတော့ ပြည်နယ် တွေမှ ကိုယ်စားပြုပါဝင်တာ နည်းတဲ့အတွက် ပြည်နယ်တစ်ခုစီမှ အနည်းဆုံး တစ်ဦးကျစီ ပါဝင်ဖွဲ့စည်း မှသာ နိုင်ငံတစ်ဝန်းလုံးကို အောင်မြင်စွာ အကောင်အထည်ဖော်နိုင်မှာဖြစ်ကြောင်း အကြံပြုအပ်ပါတယ်။ နာယကကြီးခင်ဗျာ။ အစီရင်ခံစာရဲ့ အခန်း ၂ အခြေခံပညာရေးကဏ္ဍမှ ကော်မရှင်ရဲ့ စတုတ္ထ ၆ လပတ် အစီရင်ခံစာမှာ ရန်ကုန်တိုင်းရှိ ကျောင်းအချို့မှ ကျောင်းသားပျံ့နှံမှုကို လေ့လာခဲ့ကြောင်း ယခု ပဉ္စမ ၆ လပတ် အစီရင်ခံစာမှာ စစ်ကိုင်းတိုင်း၊ ချင်းပြည်နယ်၊ ရှမ်းပြည်နယ်၊ ပဲခူးတိုင်း၊ တိုင်းနှင့် ပြည်နယ် ၄ ခုမှ မြို့နယ် ၈ မြို့နယ်ရှိ ကျောင်းအချို့ကိုသာ ကွင်းဆင်းလေ့လာခဲ့ကြောင်း သိရပါတယ်။ နိုင်ငံတစ်ဝန်းလုံးရှိ မြို့နယ်ပေါင်း ၃၂၅ မြို့နယ်မှ ၈ မြို့နယ်လောက်ကိုသာ ကွင်းဆင်းလေ့လာနိုင်ခဲ့တာ ဖြစ်တဲ့အတွက် အလွန်အားနည်း နေတာ တွေ့နိုင်ပါတယ်။ ဒါထက် ကျယ်ပြန့်စွာ အဖွဲ့ခွဲများဖွဲ့စည်းပြီး ကွင်းဆင်းဆောင်ရွက်သင့်ကြောင်း အကြံပြုအပ်ပါတယ်။ ကျောင်းသားပျံ့နှံ့မှုကို လေ့လာကြည့်တဲ့အခါမှာ ချင်းပြည်နယ်၌ မူလတန်းကျောင်း ၈၂၅ ကျောင်း အနက် ကျောင်းသား ၁၀ မှ ၂၀ အတွင်း ကျောင်းပေါင်း ၃၁၂ ကျောင်း၊ ချင်းပြည်နယ်တောင်ပိုင်း မူလတန်းကျောင်း ၂၀၁၃ ကျောင်းအနက် ကျောင်းသားဦးရေ ၁၀ မှ ၂၀ အတွင်းရှိတဲ့ ကျောင်းပေါင်းက ၂၁၀ ကျောင်း ရှိနေတာတွေ့ရပါတယ်။ ဝေးလံခေါင်ဖျားဒေသနဲ့ သွားလာရေးလွယ်ကူတဲ့ဒေသတွေကို ပြန်လည်စိစစ်ရန်လိုအပ်ကြောင်း ကော်မရှင်က တင်ပြထားတာကို ထောက်ခံပါတယ်။ အထူးသဖြင့် ပဲခူးတိုင်း (အရှေ့ပိုင်း)မှာ အလယ်တန်းကျောင်း ၁,၉၈၉ ကျောင်းမှာ မူလွန်ကျောင်းနှင့် အ.လ.က(ခွဲ)ကျောင်းပေါင်း ၁,၈၃၁ ကျောင်း ထူးခြားစွာရှိနေတာဟာ လိုအပ်၍အဆင့်တိုးမြှင့် ခွင့်ပြုထားတာလို့ ယူဆမိတဲ့အတွက် အခြားဒေသတွေကိုလည်း သာတူညီမျှ အဆင့်တိုးမြှင့်ခွင့်ပြုသင့်ပါကြောင်း အကြံပြုအပ်ပါတယ်။ အထူးသဖြင့် ပြည်တွင်းစစ်ဖြစ်ပွားနေတဲ့ ကချင်ပြည်နယ်၊ ရှမ်းပြည်နယ်နဲ့ ရခိုင်ပြည်နယ်တို့ကို အလေးထားပြီး ပညာ သင်ကြားခွင့်ဆုံးရှုံးနေတဲ့ စစ်ဘေးရှောင်ကျောင်းသားများရဲ့ အခြေအနေကို ကွင်းဆင်းလေ့လာပြီး အရေးပေါ်မည်ကဲ့သို့ စီမံဆောင်ရွက်ပေးသင့်ကြောင်း၊ အကြံပြုဖို့လိုအပ်ကြောင်း တိုက်တွန်းအပ်ပါတယ်။ နာယကကြီးခင်ဗျာ။ အစီရင်ခံစာရဲ့ စာမျက်နှာ ၇၃ မှာ ပညာရေးဝန်ကြီးဌာနလက်အောက်ရှိ တက္ကသိုလ်များနဲ့ နိုင်ငံတကာတက္ကသိုလ်များအကြား ပညာရေးပူးပေါင်းဆောင်ရွက်မှု စာချွန်လွှာ ၄၄ ခု အတွက် သဘောထားမှတ်ချက်ပေးပို့ခဲ့တာကို တွေ့ရပါတယ်။ နိုင်ငံတကာတက္ကသိုလ်များနဲ့ အများဆုံး ပူးပေါင်းဆောင်ရွက်ခွင့်ရတာက မန္တလေးတက္ကသိုလ်မှ နိုင်ငံတကာတက္ကသိုလ် ၅ ခုနဲ့ ပူးပေါင်းဆောင်ရွက်ခွင့် ရခဲ့တာ ဖြစ်ပါတယ်။ နိုင်ငံတစ်ဝန်းလုံးထဲမှ နိုင်ငံတကာတက္ကသိုလ်များနဲ့ မြစ်ကြီးနားတက္ကသိုလ်က (၂)ကြိမ်၊ မန္တလေးနည်းပညာတက္ကသိုလ်မှ (၂)ကြိမ်၊ ရတနာပုံတက္ကသိုလ်မှ (၂)ကြိမ်၊ ပုသိမ်တက္ကသိုလ်မှ (၂)ကြိမ်၊ မိတ္ထီလာတက္ကသိုလ်မှ (၂)ကြိမ်၊ ရန်ကုန်တက္ကသိုလ်မှ (၂)ကြိမ်၊ ထားဝယ်တက္ကသိုလ်မှ (၁)ကြိမ်၊ မော်လမြိုင်တက္ကသိုလ်မှ (၁)ကြိမ်၊ မြိတ်တက္ကသိုလ်မှ (၁)ကြိမ်စီ ပူးပေါင်းဆောင်ရွက်ခွင့် ရခဲ့ကြပါတယ်။ ရခိုင်ပြည်နယ်၊ စစ်တွေမှာ တက္ကသိုလ် ၃ ခုရှိပါတယ်။ ဒါပေမယ့် ဒီနေ့အထိ မည်သည့်နိုင်ငံနဲ့မျှ ပူးပေါင်း ဆောင်ရွက်ခွင့်မရသေးပါဘူး။ ထို့အတူ အခြားတိုင်းနဲ့ ပြည်နယ်များရှိ တက္ကသိုလ်များကိုလည်း သာတူညီမျှ နိုင်ငံတကာတက္ကသိုလ်များနဲ့ ပူးပေါင်းဆောင်ရွက် ချိတ်ဆက်ခွင့်ရရှိရေးကို အလေးထား ဆောင်ရွက်ပေး သင့်ပါကြောင်း အကြံပြုတိုက်တွန်းအပ်ပါတယ်။ နာယကကြီးခင်ဗျာ။ အစီရင်ခံစာရဲ့ အခန်း ၄ မှာ အမျိုးသားပညာရေး အဆင့်အတန်းနဲ့ အရည် အသွေးအာမခံမှု အကဲဖြတ်ရေးကော်မတီက ဆောင်ရွက်ချက်တွေထဲမှာ အခြေခံပညာရေးကဏ္ဍအတွက် နိုင်ငံတစ်ဝန်းလုံးရှိ အခြေခံပညာကျောင်းများတွင် ဆရာ၊ ဆရာမများ မပြည့်စုံမှု၊ ကျောင်းဆောင်များနဲ့ ပရိဘောဂလိုအပ်ချက်များ၊ ဆရာ၊ ဆရာမ နေအိမ်လိုအပ်မှု၊ ကျောင်းသူ၊ ကျောင်းသားများ အမှန်တကယ် ပညာသင်ကြားတတ်မြောက်မှုတို့ကို ကျေးရွာအဆင့်အထိ ကွင်းဆင်းစိစစ်ပေးခြင်းများကို တိုးချဲ့ ဆောင်ရွက်သင့်ပါကြောင်း အကြံပြုတိုက်တွန်းအပ်ပါတယ်။ ဒါ့အပြင် အခြေခံပညာဦးစီးဌာနမှ တစ်နိုင်ငံ လုံးမှာ ဆရာ၊ ဆရာမများ ကျူရှင်မပြုရဟု တရားဝင်ထုတ်ပြန်ထားသော်လည်း လက်တွေ့မှာ မြို့တိုင်းမှာ ကျူရှင်တွေ ပြနေကြကြောင်းသိရပါတယ်။ ဆရာ၊ ဆရာမများမှာ လစာငွေမလုံလောက်မှုနဲ့ ကျောင်းသား များရဲ့ လိုအပ်ချက်အရ KG တန်းမှ တက္ကသိုလ်အဆင့်အထိ ကျူရှင်ရှိနေတာ တွေ့ရပါတယ်။ ဒါကြောင့် ဆရာ၊ ဆရာမများ ကျူရှင်ပြသခွင့်ကို မပိတ်ပင်သင့်ကြောင်းနှင့် ကျူရှင်ကို စနစ်တကျ ကြီးကြပ်ကွပ်ကဲ သင်ကြားနိုင်စေရန် ကျူရှင်ဥပဒေတစ်ရပ်ပြဋ္ဌာန်းပြီး ခွင့်ပြုပေးသင့်ပါကြောင်း အကြံပြုအပ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ အစီရင်ခံစာရဲ့ အခန်း ၃ မှာ သင်ရိုးညွှန်းတမ်းနဲ့စပ်လျဉ်း၍ အခြေခံပညာအထက်တန်းအဆင့် မြန်မာ့သမိုင်းဘာသာရပ်မှာ ယခုသင်ကြားနေတဲ့ သင်ရိုးညွှန်းတမ်းရှိ သင်ခန်းစာများမှ မလိုအပ်သည်များကို နည်းနည်းလျော့၍ ယခု ၂၀၁၅ ခုနှစ်အထိ မြန်မာနိုင်ငံအတွင်း ဖြစ်ပျက်နေတဲ့ သမိုင်းစဉ်များကို ပွင့်လင်းမြင်သာစွာ သင်ရိုးညွှန်းတမ်းများတွင် လိုအပ်သလို တိုးချဲ့ ထည့်သွင်းပြီး ပြဋ္ဌာန်းပေးသင့်ပါကြောင်း အကြံပြုတိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးကျော်တုတ် မန္တလေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ်(မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်ပုဂ္ဂိုလ်၊ လွှတ်တော်ကိုယ်စားလှယ်များ အားလုံး ကိုယ်စိတ်ကျန်းမာ ချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်က မန္တလေး(၇)က အမျိုးသားလွှတ်တော်ကိုယ်စားလှယ် ဦးကျော်တုတ်ဖြစ်ပါတယ်။ အမျိုးသား ပညာရေးမူဝါဒကော်မရှင် NEPC ၏ ၂၀၁၈ အောက်တိုဘာမှ ၂၀၁၉ ဧပြီအထိ ၆ လတာဆောက်ရွက်ခဲ့မှု အစီရင်ခံစာအပေါ် ထောက်ခံအကြံပြု ဆွေးနွေးသွားမှာ ဖြစ်ပါတယ်။ NEPC ကိုအမျိုးသားပညာရေး ရည်မှန်း ချက်များနှင့် ပညာရေးဆိုင်ရာမူဝါဒများချမှတ်ဖို့ ပညာရေးဆိုင်ရာမူဝါဒများ၊ စီမံကိန်းများအကောင်အထည် ဖော်မှုအပေါ်မှာ အကဲဖြတ်သုံးသပ်အကြံပြုဖို့ ပြည်ထောင်စုအစိုးရက ပြည်ထောင်စုလွှတ်တော်၏ သဘော တူညီချက်ဖြင့် အမျိုးသားပညာရေးဥပဒေ ပုဒ်မ ၅ အရ ဖွဲ့စည်းတာဝန်ပေးခဲ့ခြင်း ဖြစ်ပါတယ်။ ကော်မရှင် ဟာ ပညာရေးဝန်ကြီးဌာနနှင့် သက်ဆိုင်ရာ ဝန်ကြီးဌာနများက ပညာရေးဆိုင်ရာ သဘောထားမှတ်ချက် တောင်းခံလာမှုနှင့်စပ်လျဉ်း၍ အစီရင်ခံစာ ၆ လတာကာလအတွင်း ကဏ္ဍ ၅ ခုမှာ အကြံပြုချက်ပေါင်း ၆၂ ချက်ပေးခဲ့ခြင်းအတွက် ထောက်ခံကြိုဆိုပါကြောင်း တလေးတစားပြောကြားလိုပါတယ်။ လေးစားရပါသော နာယကကြီးခင်ဗျား။ အစီရင်ခံစာ အပိုဒ် ၆ မှာ အခြေခံပညာကျောင်းများမှာ ကျောင်းသား အဆမတန်များလွန်းသည့်ကျောင်းနှင့် အလွန်အမင်း နည်းလွန်းသည့်ကျောင်းများဟူ၍ တွေ့ရှိကြောင်း ဖော်ပြထားပါတယ်။ ချင်းပြည်နယ်၊ ပဲခူး(အရှေ့)၊ ရှမ်း(တောင်)တို့မှာပင် ကျောင်းသား ၂၀ အောက်သာရှိသော မူလတန်းကျောင်းပေါင်း ၅၃၁ ကျောင်းရှိတယ်လို့ ဆိုပါတယ်။ တစ်နိုင်ငံလုံးအတိုင်း အတာ ဘယ်လောက်များနေတယ်ဆိုတာ မှန်းဆလို့ ရနိုင်ပါတယ်။ ကျောင်းသား ၅၀ ပင်မပြည့်သော မူလွန် ကျောင်းများလည်း တွေ့ရှိခဲ့တယ်ဆိုတော့ မူလွန်ကျောင်းမှာ အလယ်တန်းပြ ၂ ယောက်၊ ၃ယောက် ခန့်ထားပေးထားရာ မူအရ ဆရာ ရ ယောက်မှာ ကျောင်းသား ၅၀ ဖြစ်တော့မှာ ဖြစ်ပါတယ်။ နောက်ဆုံး မူအရ ကျောင်းသား ၅၀ မပြည့်သော မူလတန်းကျောင်းကို ဆရာအင်အား 1 Plus 3 ပဲချပေးတော့မယ်လို့ သိရှိရပြီး မူလတန်းကျောင်းတစ်ကျောင်းမှာ KG +5 အတန်း ၆ တန်းမှာ ဆရာ ၃ ယောက်၊ ၄ ယောက် သင်ကြားလေ့ကျင့် ထိန်းကျောင်းရမယ်ဆိုတော့လည်းပဲ ပန်းချီ၊ ဂီတ၊ ကာယအပါအဝင် စနစ်သစ်သင်ရိုး ရည်မှန်းချက်များ အောင်မြင်ပေါက်မြောက်အရောက်ပို့ဖို့ ဖြစ်နိုင်ပါ့မလားလို့ တွေးချင်စရာဖြစ်ပါတယ်။ ကျောင်းသားဦးရေများသည့် မူလတန်းကျောင်းများမှာ အတန်းပိုင်စနစ်ကျင့်သုံး သင်ကြားနေခြင်းကြောင့် အတန်းထိန်းခြင်း၊ အကဲခတ်မှုများပြုလုပ်နေရခြင်း၊ ဆရာတစ်ဦးတည်း ဘာသာစုံသင်နေရခြင်း၊ ဘာသာရပ် အားလုံးကျွမ်းကျင်စွာ သင်ပြနိုင်မှုမရှိခြင်း စတဲ့အားနည်းချက်များကြောင့် အတန်းပိုင်စနစ်နှင့် ဘာသာခွဲဝေ သင်ကြားတဲ့စနစ်ကို ကျောင်းသားဦးရေအပေါ်မှာမူတည်၍ ပြောင်းလဲကျင့်သုံးသင့်ကြောင်း အကြံပြုချက် ဟာ လက်တွေ့ကျတဲ့ အကြံပြုချက်ဖြစ်လို့ ထောက်ခံပါတယ်။ နယ်မြေသတ်မှတ်၍ ကျောင်းအပ်နိုင်ရေးကိစ္စ၊ အခြေခံပညာကျောင်းများ တိုးချဲ့ဖွင့်လှစ်ရေးနှင့် အဆင့်တိုးမြှင့်ရေးအပါအဝင် အခြေခံပညာကျောင်းများရဲ့ ပညာရေးဆိုင်ရာလုပ်ငန်းများအတွက် ကော်မရှင်က ကွင်းဆင်း၊ တွေ့ဆုံ မေးမြန်း၊ လေ့လာကာ သက်ဆိုင်ရာပညာရှင်များနှင့် ဆွေးနွေးညှိနှိုင်းပြီး မူဝါဒဆိုင်ရာ အကြံပြုချက်များ ဖော်ထုတ်တင်ပြခြင်းကို အမြန်ဆုံးဆောင်ရွက်သင့်ပါကြောင်း ထောက်ခံတိုက်တွန်းလို ပါတယ်။ စာသင်ခန်းမပြည်စုံတဲ့ကျောင်းများမှာ ပန်းချီ၊ ဂီတ၊ ကာယ သင်ကြားလေ့ကျင့်ရာမှာ ထိရောက်မှု မရှိနိုင်သောကြောင့် သီးသန့်အခန်းများ ထားရှိပေးနိုင်ပါက ပိုမိုထိရောက်မယ်ဆိုတဲ့ အကြံပြုချက်ဟာ လက်တွေ့ကျ သင့်လျော်ကောင်းမွန်ပါတယ်။ မြို့နယ်တစ်မြို့နယ်မှာ ပန်းချီအထူးပြုဆရာ၊ ဂီတအထူးပြု ဆရာ သီးသန့်ခန့်ထားပေးမယ်ဆိုပါက ပိုမိုထိရောက်မည်ဆိုသော အကြံပြုချက်သည် လက်တွေ့မှာ အလုပ် မဖြစ်နိုင်ပါဘူး။ မြို့တစ်မြို့နယ်အတွင်းမှာ ထက်၊ လယ်၊ မူ အခြေခံကျောင်းပေါင်းများစွာရှိတဲ့အတွက် ၎င်းအကြံပြုချက်သည် အဆင်မပြေနိုင်ကြောင်း တလေးတစား ပြောကြားလိုပါတယ်။ ကော်မရှင်ဟာ ယခင်အစီရင်ခံစာများမှာ သက်ဆိုင်ရာဝန်ကြီးဌာနများအကြား ပူးပေါင်းဆောင်ရွက် မှုကို ပိုမိုအားကောင်းလာစေရန် ပုံမှန်ပေါင်းစပ်ညှိနှိုင်းရေးယန္တရား (Regular Coordenation Mechanism) ထူထောင်ဆောင်ရွက်ဖို့ အကြံပြုခဲ့တဲ့အတိုင်း အလေးထား ဆောင်ရွက်ခဲ့တဲ့နေရာမှာ အခြေခံပညာ၊ အဆင့်မြင့် ပညာ၊ TVET ဟူ၍ ပညာရေးကဏ္ဍကြီး ၃ ခုမှာ အဆင့်မြင့်ပညာကဏ္ဍမှာသာ ပူးပေါင်းဆောင်ရွက်မှု တိုးတက်အားကောင်းလာတယ်လို့ ဆိုပါတယ်။ အခြေခံပညာနှင့် TVET ကဏ္ဍတို့မှာ ပေါင်းစပ်ညှိနှိုင်း ဆောင်ရွက်မှု အားနည်းနေဆဲလို့ ကော်မရှင်က သုံးသပ်ဝေဖန်ထားပါတယ်။ ယခုအခါမှာ ၂၀၁၆ ခုနှစ်က စတင်အကောင်အထည်ဖော်ခဲ့တဲ့ အမျိုးသားပညာရေး မဟာဗျူဟာစီမံကိန်းကို ရည်မှန်းချက်ပန်းတိုင် များ အမှန်တကယ်ဆောင်ရွက်နိုင်မှု ကာလဝက်ပြန်လည်သုံးသပ်တဲ့ ရောက်ပါပြီ။ ဒီမိုကရေစီ ကျင့်စဉ်နှင့် ဥပဒေကို လေးစားလိုက်နာသော နိုင်ငံသားများဖြစ်ထွန်းလာရေး ဦးတည်လေ့ကျင့်ပြုစု ပျိုးထောင်နိုင်ရန် စတဲ့အမျိုးသားရည်မှန်းချက်များ အောင်မြင်ဖို့ဆိုရာမှာ အခြေခံပညာရေးက အခြေခံ အဓိကကျပါတယ်။ အဆင့်မြင့်ပညာနှင့် TVET ဆီ မရောက်တဲ့ကျောင်းသား နိုင်ငံသားအရေအတွက် များစွာရှိပါတယ်။ ဒါကြောင့်အမျိုးသားပညာရေး ရည်မှန်းချက်အောင်မြင်ဖို့၊ ခေါက်ရိုးကျိုးနေတဲ့ အကျင့်ဟောင်း၊ အမြင်ဟောင်းများ ပြောင်းလဲဖို့၊ အတွေးအမြင်၊ အယူအဆ၊ အကျင့်အကြံများ တိုးတက်မှန်ကန်တဲ့ နိုင်ငံသား များဖြစ်ဖို့ လူတိုင်းဖြတ်သန်းသွားရတဲ့ အခြေခံပညာရေးကို အထူးပြုပူးပေါင်းဆောင်ရွက်ပေးပါရန် ကော်မရှင်အား တလေးတစားတိုက်တွန်းရင်း အကြံပြုနိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2232">ဦးနေကျော်(ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ဒဂုံမြို့သစ်(အရှေ့ပိုင်း) မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော် ဖြစ်ပါတယ်။ အမျိုးသားပညာရေးဥပဒေ ပုဒ်မ ၆ ပုဒ်မခွဲ(ဈ)အရ ပြည်ထောင်စုလွှတ်တော်သို့ တင်ပြလာသော အမျိုးသားပညာရေးမူဝါဒကော်မရှင်ရဲ့ အစီရင်ခံစာအပေါ် အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကော်မရှင်ရဲ့ ပဉ္စမ (၆)လတာ ကာလ အစီရင်ခံစာတင်ပြမှုထဲမှာ လူတိုင်းအကျုံးဝင်ပညာရေးကဏ္ဍမှာ ပညာသင်ယူမှု အခွင့်အလမ်း နည်းပါးသူများအတွက် ကော်မရှင်အနေနဲ့ မူဝါဒများချမှတ်ပြီး အလေးပေးဆောင်ရွက်နေပါသော်လည်း မသန်စွမ်းသူများအပါအဝင် အကြောင်းအမျိုးမျိုးကြောင့် ပညာသင်ယူခွင့်မရရှိသူတွေ မြောက်မြားစွာ ရှိနေဆဲဖြစ်ပါတယ်။ ဒါကြောင့် အဆိုပါပညာသင်ယူခွင့်မရရှိသူများအတွက် ပညာသင်ယူခွင့်ရရှိစေမည့် လူတိုင်းအကျုံးဝင်သော အထူးပညာရေးအစီအစဉ်များဖြင့် သာတူညီမျှ အခွင့်အရေးများ ရရှိစေရေးကို ကော်မရှင်အနေဖြင့် ဦးစားပေးဆောင်ရွက်သွားဖို့ အကြံပြု တိုက်တွန်းလိုပါတယ်။ ပြီးတော့ မသန်စွမ်း သူများ၊ အမြင်အာရုံချို့တဲ့သူများ၊ အကြားအာရုံချို့တဲ့သူများနှင့် ဉာဏ်ရည်ချို့တဲ့သူများအတွက် သင်ကြား ရမည့် အထူးပညာရေးအစီအစဉ်နှင့် သင်ရိုးညွှန်းတမ်းများ ဖြစ်တည်လာရေးဟာလည်း အမှန်တကယ် လိုအပ်လျက် ရှိနေပါသေးတယ်။ လေးစားအပ်ပါသော နာယကကြီးခင်ဗျား။ ကော်မရှင်ရဲ့ အစီရင်ခံစာမှာ အခြေခံပညာရေးကဏ္ဍ နှင့်ပတ်သက်၍ ကျောင်းသား အဆမတန်များလွန်းသည့် ကျောင်းများနှင့် ကျောင်းသားအလွန်အမင်း နည်းသည့်ကျောင်းများ၏ ကျောင်းသားပျံ့နှံ့မှုကွာဟနေသည့် အခြေအနေကို ဖော်ပြထားတာ တွေ့ရ ပါတယ်။ အမျိုးသားပညာရေးဥပဒေ ပုဒ်မ ၆ ပုဒ်မခွဲ(ဆ)အရ ကျောင်းများဖွင့်လှစ်ခြင်း၊ ဖွင့်လှစ်ခွင့် ရုပ်သိမ်းခြင်းနှင့် ပိတ်သိမ်းခြင်းဆိုင်ရာ မူဝါဒများ ချမှတ်နိုင်ရန်အတွက် ကော်မရှင်၊ ကော်မတီနှင့် ပညာရေးဝန်ကြီးဌာနတို့ ပူးပေါင်းဆေး)ကယ်လို့ သိရပါတယ်။ တကယ်ဆို ထည်းက အရည်အသွေးမြင့်မားစွာဖြင့် စနစ်တကျ သင်ကြားပေးနေသော ပုဂ္ဂလိကပညာရေးကို အားပေးခြင်း၊ ၎င်းတို့အတွက် အခွင့်အလမ်းများ ဖွင့်လှစ်ပေးခြင်းဆိုတာတွေလည်း လုပ်ဆောင်ပေးဖို့လိုအပ်ပြီး ကျောင်းသား ကျောင်းသူ ၁၀ ဦးအောက်ရှိသော မူလတန်းကျောင်းများ၏ Session ဖျက်သိမ်းခြင်းကိစ္စအား ဝေးလံ ခေါင်ဖျား ဖွံ့ဖြိုးမှုနည်းသောဒေသရှိ ကျောင်းများအတွက်ကတော့ သေသေချာချာ ချိန်ဆလုပ်ဆောင် သွားဖို့ကိုလည်း အကြံပြုတင်ပြလိုပါတယ်။ လေးစားအပ်ပါသော နာယကကြီးခင်ဗျား။ ပညာရေးဝန်ကြီးဌာနလက်အောက်ရှိ နည်းပညာ၊ အသက်မွေးပညာနဲ့ လေ့ကျင့်ရေးဦးစီးဌာနတို့ဟာ ဈေးကွက်လိုအပ်ချက်နဲ့ကိုက်ညီတဲ့ ကျွမ်းကျင်လုပ်သား များ၊ အလယ်အလတ်အဆင့် ပညာရှင်များကို လေ့ကျင့်မွေးမြူပေးနိုင်ရန် အစွမ်းကုန် ကြိုးစားအားထုတ် လျက်ရှိနေတာကို သိရပါတယ်။ အရည်အချင်းလိုအပ်ချက်များကို ဖြည့်ဆည်းပေးသလို အရေအတွက် လိုအပ်ချက်များကိုလည်း လျစ်လျူရှုထားလို့မရပါဘူး။ ပညာသင်ကြားရေးဝန်ထမ်းများ လိုအပ်ချက်ဟာ အခြေခံပညာရေးကဏ္ဍမှာ အကြီးမားဆုံး စိန်ခေါ်မှုတစ်ရပ် ဖြစ်နေပါတယ်။ ၎င်းဝန်ထမ်းလိုအပ်ချက်များ ပြည့်မီရန် ဘက်စုံထောင့်စုံမှ စဉ်းစားပြီး အရည်အသွေးလည်းပြည့်မီပြီး စွမ်းဆောင်ရည်ရှိသော ဝန်ထမ်း များ ဆောလျင်စွာခန့်ထားနိုင်ရေးအတွက် မဖြစ်မနေဆောင်ရွက်ရမှာ ဖြစ်ပါတယ်။ အခုအခါ လုပ်သက် ၄ နှစ်ပြည့်ပြီးသူ နေ့စားလပေး ပညာရေးရုံးဝန်ထမ်းများစွာ ရှိနေဆဲဖြစ်ပါတယ်။ အဆိုပါနေ့ စားပညာရေးဝန်ထမ်းများကို အမြဲတမ်းဝန်ထမ်းအဖြစ် တာဝန်ထမ်းဆောင်စေခြင်းနှင့် သင်ကြားရေးဝန်ထမ်းအဖြစ် ပြောင်းလဲခန့်ထားပေးနိုင်ခြင်းကိုလည်း ဦးစားပေးလုပ်ဆောင်သင့်ပါတယ်။ တစ်ဖက်ကလည်း ပညာရေးဒီဂရီကောလိပ်ဝင်ခွင့်ဦးရေ တိုးမြှင့်သတ်မှတ်ခေါ်ယူခြင်း၊ အထက်တန်းပြ လိုအပ်ချက်များအတွက် အလယ်တန်းပြလုပ်သက်ရင့်များအား တိုးမြှင့်ပေးခြင်း၊ အလယ်တန်းပြလိုအပ်ချက် များအတွက် မူလတန်းပြလုပ်သက်ရင့်များအား တိုးမြှင့်ဆောင်ရွက်ပေးခြင်း၊ ဘွဲ့ရအထွေထွေလုပ်သား များအား မူလတန်းပြအဖြစ် ခန့်ထားပေးခြင်းတို့ကို ဆောင်ရွက်သွားနိုင်မယ့် မူဝါဒများကို အကောင် အထည်ဖော် ချမှတ်ပေးသင့်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပညာရေးကောလိပ်များ၌ ရာထူးတိုးပြောင်းရွှေ့မှုနှင့် ရာထူးတူပြောင်းရွှေ့သည့် ကိစ္စရပ်များတွင် အဆင့်မြင့်ဦးစီးဌာန၏ အမိန့်ဖြင့် ရွှေ့ပြောင်းခံခဲ့ရသော ဆရာ၊ ဆရာမအများစုရဲ့ နစ်နာမှုများ ရှိခဲ့တဲ့ဖြစ်ရပ်တွေ တွေ့နေရတဲ့အတွက် အဆင့်မြင့်ပညာဦးစီးဌာနအနေဖြင့် တိကျတဲ့မူဝါဒများ ထားရှိလုပ်ဆောင်သွားနိုင်ရန် ကော်မရှင်မှ အမျိုးသားပညာရေးဥပဒေနဲ့ အညီ ပေါင်းစပ်ညှိနှိုင်း ဆောင်ရွက်ပေးဖို့ အကြံပြုလိုပါတယ်။ ပြီးတော့ သက်တမ်း ၂ နှစ်နဲ့ ၆ လရှိပြီးဖြစ်တဲ့ အမျိုးသားပညာရေးမူဝါဒကော်မရှင်ရဲ့ ကော်မတီနဲ့ လုပ်ဆောင်မှု များကို လုပ်ပိုင်ခွင့်များအပေါ် အရှိန်အဟုန်အကောင်အထည်ဖော် ဆောင်ရွက်နိုင်ရန်နဲ့ လိုအပ်ချက်များကို ဖြည့်ဆည်းပေးနိုင်ရန်အတွက် အထောက်အကူပြုရုံး ဖွဲ့စည်းပုံဖြစ်တည်လာဖို့ အတည်ပြုချက်ကိုလည်း ပြည်ထောင်စုလွှတ်တော်ကြီးက ကူညီဆောင်ရွက်ပေးဖို့ အမှန်တကယ်လိုအပ်နေပါတယ်လို့ ပြောကြား ရင်းနဲ့ အမျိုးသားပညာရေးမူဝါဒကော်မရှင်ရဲ့ လုပ်ငန်းဆောင်ရွက်ခဲ့မှု အစီရင်ခံစာအပေါ် အကြံပြုဆွေးနွေး တင်ပြလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့ အစည်းဝင်ပုဂ္ဂိုလ်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော် ကိုယ်စားလှယ် ဦးကျော်သောင်း ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့်အနေနဲ့ အမျိုးသား ပညာရေးမူဝါဒကော်မရှင်မှ ပြည်ထောင်စုလွှတ်တော်သို့ တင်ပြအစီရင်ခံစာအမှတ်(၅)နဲ့ ပတ်သက်ပြီး အကြံပြုဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျား။ ပြီးခဲ့တဲ့ ယခင်အစီရင်ခံစာအမှတ်(၄)မှာ ရန်ကုန်တိုင်း ဒေသကြီး အခြေခံပညာကျောင်းများရှိ ကျောင်းသားဦးရေနဲ့ စာသင်ခန်းဦးရေ အခြေအနေကို လေ့လာ ဆန်းစစ်ခြင်းဆိုတဲ့ ခေါင်းစဉ်နဲ့ လေ့လာနမူနာယူခဲ့ပြီး ယခု အစီရင်ခံစာအမှတ်(၅)မှာ အခြေခံပညာ ကဏ္ဍအောက်မှာရှိတဲ့ ချင်းပြည်နယ်၊ စစ်ကိုင်းတိုင်းဒေသကြီး၊ ရှမ်းပြည်နယ်(တောင်ပိုင်း)နဲ့ ပဲခူးတိုင်း ဒေသကြီး(အရှေ့ပိုင်း)တို့ကို စာရင်းအရလေ့လာခဲ့သလို သွားရောက်ကွင်းဆင်း လေ့လာခဲ့ကြောင်း သိရှိရ ပါတယ်။ အဲဒီမှာ ချင်းပြည်နယ်၊ ထန်တလန်အထက(၁)မှာ ကျောင်းသားဦးရေ ၁၃၇၂ ဦးရှိပြီးတော့ အထက(၂)မှာတော့ ကျောင်းသားဦးရေ ၆၀၁ ဦးရှိကြောင်း ကျောင်းသားပျံ့နှံ့မှု ကွာဟချက်ရှိကြောင်း တင်ပြထားပါတယ်။ အဲဒီလိုကွာဟချက်မျိုးက ကျွန်တော်တို့မြို့မှာလည်း ရှိပါတယ်။ ကျွန်တော်တို့မြို့ရဲ့ အခြေခံပညာ အမှတ်(၁)မူလတန်းကျောင်းမှာ ကျောင်းသူကျောင်းသား ၈၁၂ ယောက်ရှိပြီးတော့ အခြေခံ ပညာအမှတ်(၂) မူလတန်းကျောင်းမှာတော့ ကျောင်းသားဦးရေ ၁၉ ယောက်ပဲရှိပါတယ်။ ကွာဟမှု လွန်စွာ ကြီးမားပါတယ်။ နေရာအနေအထားအရ တစ်ကျောင်းနဲ့တစ်ကျောင်း မဝေးကွာကြပါဘူး။ ထို့အတွက် ဒါတွေကို ပြန်လည်သုံးသပ်သင့်ကြောင်း တင်ပြလိုပါတယ်။ ထို့အတူပဲ ချင်းပြည်နယ်၊ စစ်ကိုင်းတိုင်းဒေသကြီး၊ ရှမ်းပြည်နယ်(တောင်ပိုင်း)နဲ့ ပဲခူးတိုင်းဒေသကြီး (အရှေ့ပိုင်း)တို့ရှိတဲ့ မူလတန်းကျောင်းများကို ကွင်းဆင်းလေ့လာရာတွင် ကျောင်းသူ၊ ကျောင်းသား ၁၀ ဦးမှ ၂၀ ဦးရှိခဲ့တဲ့ ကျောင်းတွေ၊ ၂၀ ဦးမှ ၄၀ ဦး ရှိခဲ့တဲ့ကျောင်းတွေ များစွာရှိကြောင်း တွေ့ရှိခဲ့ရတယ်လို့ သိရှိရပါတယ်။ ကျောင်းသားဦးရေ လွန်စွာနည်းပါးတဲ့ ကျောင်းတွေကို တွေ့ရှိခဲ့ရသဖြင့် ၎င်းအချက် အလက်နှင့် ပတ်သက်ပြီးတော့ ပြန်လည်သုံးသပ်သင့်ကြောင်း အကြံပြုတင်ပြလိုပါတယ်။ ထိုသို့ သုံးသပ် ရာတွင် နယ်မြေဒေသဖွံ့ဖြိုးမှုနည်းပါးခြင်း၊ ဝေးလံခေါင်သီခြင်း၊ သွားလာရေးခက်ခဲခြင်း၊ လူဦးရေ နည်းပါးခြင်း စတဲ့အချက်များကိုလည်း ထည့်သွင်းစဉ်းစားသင့်ပါကြောင်း ထပ်လောင်း အကြံပြုတင်ပြ လိုပါတယ်။ နောက်ပြီး အခြေခံပညာမှာရှိတဲ့ ထက်/လယ်/မူကျောင်းများမှာ နံပါတ်(၁) ကျောင်းသားအချိုး မညီမျှခြင်း၊ နံပါတ်(၂) စာသင်ခန်းနဲ့ ကျောင်းသားအချိုးမညီမျှခြင်း၊ နံပါတ်(၃) ဆရာ၊ ဆရာမမလုံလောက်ခြင်း၊ နံပါတ်(၄) ကျောင်းစောင့်၊ ရုံးအကူ၊ သန့်ရှင်းရေး၊ ဥယျာဉ်လုပ်သား၊ စာရေး(၁)တို့ ပြည့်စုံစွာမရှိခြင်း စတဲ့ အချက်များကိုလည်း ပြန်လည်စိစစ်၍ ဆောင်ရွက်ပေးသင့်ပါကြောင်း အကြံပြုတင်ပြလိုပါတယ်။ ကျောင်းစောင့်၊ ရုံးအကူ၊ သန့်ရှင်းရေး၊ ဥယျာဉ်လုပ်သား ခန့်ထားရာတွင် ဖြစ်နိုင်လျှင် ဒေသခံများကို ဦးစားပေးပြီးတော့ ခန့်ထားသင့်ပါကြောင်း အကြံပြုတင်ပြလိုပါတယ်။ ဘာဖြစ်လို့လဲဆိုတော့ ဒေသခံ တွေကသာလျင် သူတို့ရဲ့ရပ်ရွာမှာနေပြီးတော့ လုပ်နိုင်ကိုင်နိုင်ကြတယ်။ အဝေးကလာခဲ့သူတွေက ထွက်သွားကြတာတွေများလို့ပဲ ဖြစ်ပါတယ်။ နောက်တစ်ခါ သင်ရိုးညွှန်းတမ်းအသစ်နဲ့ပတ်သက်ပြီးတော့ လက်တွေ့သင်ကြားရာမှာ သင်ထောက်ကူပစ္စည်းမလုံလောက်ခြင်း၊ သင်ရိုးညွှန်းတမ်းအတွက် သင်တန်း တက်ရတဲ့ောင်းခြင်းတို့ကိုလည်း ပြန်လည်စိစစ်သင့်ပါကြောင်း အကြံပြုတင်ပြလိုပါတယ်။ ကျွန်တော့်ရဲ့ မဲဆန္ဒနယ်ကို ဆင်းတဲ့အခါမှာ အချို့သောအထက်တန်းကျောင်းများမှာ ဘာသာရပ်ဆိုင်ရာ ဆရာ၊ ဆရာမများ မရှိတဲ့အတွက် အခက်အခဲများရှိကြောင်း တင်ပြကြပါတယ်။ အချို့သောကျောင်း များမှာတော့ ဆရာ၊ ဆရာမများဟာ ကျောင်းချိန်အတွင်း၊ စာသင်ချိန်အတွင်း ကျောင်းကိုလာရောက်မှု မရှိကြောင်းလဲတင်ပြကြပါတယ်။ ထို့အတွက် ကျွန်တော် အကြံပြုလိုတာကတော့ သက်ဆိုင်ရာ မြို့နယ်၊ ခရိုင်တွင်းမှာရှိတဲ့ ပညာရေးမှူးများ အဆင့်ဆင့်မြေပြင် ကွင်းဆင်းကြီးကြပ်ဆောင်ရွက်ခြင်းကို ယခုထက်ပိုမို ဆောင်ရွက် ပေးသင့်ပါကြောင်း အကြံပြုတင်ပြလိုပါတယ်။ အခြေခံပညာအထက်တန်း GRADE-10, GRADE-11, GRADE-12 တို့ရဲ့ အင်္ဂလိပ်စာကျောင်းသုံးစာအုပ်များ ဝယ်ယူရေးနဲ့ပတ်သက်ပြီးတော့ သင့်တော်တဲ့ ဈေးနှုန်းနဲ့ ဝယ်ယူရသော်လည်း ပြဿနာမရှိနိုင်ဟု ယူဆမိပါတယ်။ သို့သော် GRADE-9 ကနေပြီးတော့ GRADE-10 ကို အင်္ဂလိပ်စာသင်ရိုးအကူးအပြောင်းမှာတော့ ညီညွတ်မှုရှိရန်လိုအပ်ကြောင်း အကြံပြု တင်ပြလိုပါတယ်။ သုတေသနဆောင်ရွက်မှုအခြေအနေများနဲ့ ပတ်သက်ပြီးတော့ တက္ကသိုလ်များ ဗဟိုသုတေသန ဌာန၊ စိုက်ပျိုးရေးသုတေသနဌာန၊ သစ်တောသုတေသနဌာနတို့ကို သွားရောက်လေ့လာခဲ့ကြောင်း ဖော်ပြ ခဲ့ပါတယ်။ သို့သော်၎င်းသုတေသနဌာနများ၏ ဆောင်ရွက်နေမှုအပေါ်မှာ မည်သည့်အကျိုးရလဒ်မျှ ရရှိ သည်များ မပါကြောင်းတွေ့ရှိရပါတယ်။ ဥပမာ စိုက်ပျိုးရေးသုတေသနဦးစီးဌာန လက်အောက်မှာရှိတဲ့ Research Center ရ ခု ခြံပေါင်း ၁၈ ခြံဖြင့် စပါးသုတေသနကို ဆောင်ရွက်လျက်ရှိကြောင်း ပြောကြား ထားသော်လည်း ၎င်းသုတေသနလုပ်ငန်းမှာ အောင်မြင်သော မျိုးစပ်၊ စပ်မျိုးစပါးများ ထွက်ရှိကြောင်း မတွေ့ရှိရပါဘူး။ ကောင်းမွန်တဲ့ အကျိုးရလဒ်များ ထွက်ရှိအောင် ဆောင်ရွက်နိုင်ဖို့ လိုအပ်ကြောင်း အကြံပြု တင်ပြလိုပါတယ်။ နောက်ဆက်တွဲ(က)၊ (ခ)၊ (ဂ)တို့မှာ တင်ပြထားတဲ့ နည်းပညာ၊ သက်မွေးပညာနဲ့ လေ့ကျင့်ရေး ဆိုင်ရာကဏ္ဍအတွက် အကြံပြုစာတမ်း၊ တက္ကသိုလ်နဲ့ လူမှုအဖွဲ့အစည်းကြား ပူးပေါင်းဆောင်ရွက်မှု အကြံပြုစာတမ်း၊ ရာသီဥတုပြောင်းလဲခြင်းဘာသာရပ်ကို တက္ကသိုလ်သင်ရိုးညွှန်းတန်း ထည့်သွင်းသင်ကြားရေး စာတမ်းများနှင့် ပတ်သက်ပြီးများစွာ ကျေနပ်အားရမိပါကြောင်း၊ ရာသီဥတု ပြောင်းလဲခြင်း (Climate Change) ဘာသာရပ်ကို တက္ကသိုလ်သင်ရိုးညွှန်းတမ်းတွင် ထည့်သွင်းမှုကို ထောက်ခံပါကြောင်း သဘာဝဘေးအန္တရာယ် များမကြာခဏ ကြုံတွေ့နေရတဲ့ ကျွန်တော်တို့နိုင်ငံအတွက် ဒီဘာသာရပ်ဟာ လိုအပ်ချက်တစ်ခု ဖြစ်ပါ ကြောင်း ပြောကြားလိုပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">ဦးမင်းသိန်း တောင်တွင်းကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1456">ဦးမင်းသိန်း(တောင်တွင်းကြီးမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့် အားလုံး ရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်က ဦးမင်းသိန်းဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာ အမှတ်(၅)ကို ဝေဖန်ရာမှာ အခြေခံပညာရေးကဏ္ဍကိုအဓိကထားပြီးတော့ ဆွေးနွေးသွားပါမယ်။ ပထမဦးစွာ ဆွေးနွေးရမယ့်အချက်ကတော့ အစီရင်ခံစာ စာမျက်နှာ ၂ အရ သွားလာဆက်သွယ်ရေး လွယ်ကူသောဒေသများတွင် မလိုအပ်ဘဲကျောင်းများဖွင့်လှစ်ခြင်းနဲ့ ကျောင်းသားဦးရေ များလွန်း၊ နည်းလွန်းခြင်း ကိစ္စပါ။ ကျွန်တော်ဥပမာတင်ပြပါမယ်။ ကျွန်တော့ရဲ့ မဲဆန္ဒနယ် တောင်တွင်းကြီးမြို့နယ်ရဲ့ သဲဖြူကျေးရွာ အထက်တန်းကျောင်း(ခွဲ) ဖွင့်ခဲ့တာ ၃ နှစ်ရှိပါပြီ။ နဝမတန်းကျောင်းသားက ၆ ဦး၊ တက္ကသိုလ်ဝင်တန်း ကျောင်းသားက ရ ဦး၊ စုစုပေါင်း ၂ တန်းပေါင်းမှ ၁၃ ဦးပဲ ရှိပါတယ်။ အထက်တန်းပြ ဆရာ၊ ဆရာမကတော့ ၅ ဦးဆိုတော့ ဆရာ၊ ကျောင်းသား အချိုးက ၁ အချိုး ၂ ဖြစ်ပါတယ်။ တောင်တွင်းကြီးမြို့ကဖြစ်တဲ့ အ.ထ.က(၁) ကျောင်းမှာတော့ နဝမတန်းကျောင်းသားက ၉၂၃ ဦး၊ တက္ကသိုလ်ဝင်တန်းကျောင်းသားက ၉၄၂ ဦး၊ စုစုပေါင်း ၁,၈၆၅ ဦးရှိပါတယ်။ အထက်တန်းပြဆရာကတော့ ၃၄ ဦးပဲ ရှိပါတယ်။ ဒီတော့ ဆရာ၊ ကျောင်းသား အချိုးက ၁ အချိုး ၅၆ ဖြစ်နေပါတယ်။ ဒီလို ဒီလိုကွာဟချက်တွေ ကြီးမားနေခြင်းဟာ မဖြစ် သင့်တဲ့ ကိစ္စပါ။ ကျောင်းသားများလွန်းတဲ့ကျောင်းက ဆရာ ဆရာမများကတော့ တာဝန်တွေပိနေပြီးတော့ ကျောင်းသား နည်းလွန်းတဲ့ကျောင်းက ဆရာ ဆရာမတွေကတော့ စားလိုက် အိပ်လိုက် ဂရိတ်ဖိုက် ဖြစ်နေတာကို တွေ့ရ ပါတယ်။ ဒါကြောင့် ကျောင်းအဆင့်တိုးခြင်းကိစ္စ၊ ကျောင်းသစ်ဖွင့်လှစ်ခြင်းကိစ္စတွေကို လေးလေးနက်နက် စိစစ်သင့်ပါကြောင်း။ ဒါပေမဲ့လို့ အချို့ အချို့သော မူလွန်ကျောင်းတွေမှာတော့ ဆရာ၊ ဆရာမ လိုအပ်ချက်တွေ ရှိနေတဲ့အတွက်ကြောင့် ရွာတွေကနေပြီးတော့ သင်နေရတဲ့ဟာတွေဟာ ရွာလူထုကိုပိုပြီးတော့ ဝန်ထုပ် ဝန်ပိုးပိစေပါတယ်။ ဒုတိယအကြံပြုလိုတာကတော့ သင်ရိုးညွှန်းတမ်းကော်မတီရဲ့ သင်ရိုးဝင်ဘာသာရပ် အနုပညာ ဂီတနဲ့ အနုပညာ ပန်းချီသင်ကြားရာမှာ ကျောင်းစာသင်ခန်း မလုံလောက်တဲ့နေရာတွေမှာ ဂီတနဲ့အကကို သင်ကြားရာမှာ အခက်အခဲတွေအများကြီးရှိနေပါတယ်။ ဆရာ၊ ဆရာမတွေဟာ စာသင်ခန်းကျဉ်းတော့ သင်မရတာတွေ ရှိပါတယ်။ ပန်းချီသင်ရာမှာလည်း သင်ကြားရေးအထောက်အကူပစ္စည်းတွေ အခက်အခဲ ရှိပါတယ်။ ပုံဆွဲစာအုပ်ကို မြို့တိုင်း၊ နယ်တိုင်းမှာ လောက်လောက်ငင ဝယ်ရတာမဟုတ်ပါဘူး။ ဂီတနဲ့ အကပညာရပ်များကို တချို့ဆရာ၊ ဆရာမတွေဟာ ပိုင်ပိုင်နိုင်နိုင်မကျွမ်းကျင်ကြပါဘူး။ ပန်းချီမှာလည်း ဒီလိုပါပဲ။ အနုပညာရပ်တွေဖြစ်တဲ့အတွက်ကြောင့်မို့လို့ သိမ်မွေ့နက်နဲခက်ခဲပါတယ်။ ဒီတော့ အစီရင်ခံစာရဲ့ စာမျက်နှာနံပါတ် ၂၃ မှာ အကြံပြုထားတဲ့ မြို့နယ် တစ်မြို့နယ် တစ်မြို့နယ်စီမှာ ဂီတ၊ အက အထူးပြု ဆရာ၊ ဆရာမ တစ်ဦးစီ၊ ပန်းချီအထူးပြုဆရာမ တစ်ဦးစီ စသည်အားဖြင့် ခန့်ထားပေးရင် ပိုမိုလွယ်ကူမယ်ဆိုတဲ့ အကြံပြုချက်ကို ကျွန်တော်ထောက်ခံပါတယ်။ အထူးသဖြင့် ယဉ်ကျေးမှုတက္ကသိုလ်မှ B.A(ဝိဇ္ဇာ)ဂီတ၊ B.A(ဝိဇ္ဇာ)ပန်းချီ အထူးပြုဘွဲ့ရတွေကို ဒီလိုနေရာတွေမှာ ခန့်ထားပေးမယ်ဆိုရင်တော့ ပိုမိုပြီးတော့ သင့်လျော် လှပါတယ်။ တတိယဆွေးနွေးလိုတာကတော့ သင်ရိုးညွှန်းတမ်းကော်မတီက ကျောင်းသင်ရိုးညွှန်းတမ်းတွေကို အခုပြန်လည် အသစ်ပြုစုရေးဆွဲတဲ့နေရာမှာ သေသေချာချာဘက်ပေါင်းစုံက စဉ်းစားပြီးမှ ပြဋ္ဌာန်းစေလိုပါတယ်။ သင်ခန်းစာတစ်ခု၊ ကဗျာတစ်ပုဒ်၊ စကားပြေတစ်ပုဒ်ကို ပြဋ္ဌာန်းပြီးကာမှ ဖြုတ်ရ၊ ပယ်ရတာဟာ မသင့်လျော် ပါဘူး။ ဥပမာ ဟိုတလောက ဟိုးလေးတကျော်ဖြစ်ခဲ့ရတဲ့ မယ်ခွေရဲ့ ဆေးလိပ် လက်ဆောင်ကဗျာလိုပါပဲ။ ဖြုတ်ပြီးတော့မှ ဖြတ်တာမဟုတ်ပါဘူး၊ ပြောင်းတာပါ၊ ပြင်တာပါ စသည်အားဖြင့် ဖြစ်ရတာဟာ ကြားလို့မှမကောင်းပါဘူး။ ကျောင်းသင်ခန်းစာ ပြဋ္ဌာန်းစာဆိုတာဟာ ဘောလုံးအသင်းတစ်သင်းမဟုတ်ပါဘူး။ မင်းညံ့တယ်၊ မင်းနေရာမှာလူစားလဲတယ်လို့ ဒါမျိုးလုပ်လို့ မကောင်းပါဘူး။ ဒါမျိုးတွေ မြန်မာ့ပညာရေး သင်ရိုးညွှန်းတမ်းမှာ ဖြစ်ခဲ့တဲ့သာဓကတွေ ရှိပါတယ်။ ၁၉၈၄ ခုနှစ်လောက်က တက္ကသိုလ်ဝင်တန်း ပင်ရင်းမြန်မာစကားပြေ ၁၅ ပုဒ် ပြဋ္ဌာန်းရာမှာ ရှင်မဟာသီလဝံသရဲ့ တိုင်းပြည်စည်ကားကြောင်းစကားပြေ ကောက်နုတ်ချက်ပါခဲ့ပါတယ်။ နောက် ၁၀ နှစ်လောက်ကြာတော့ အသစ်ပြင်ဆင်လိုက်တဲ့ ပင်ရင်းစကားပြေ လက်ရွေးစင်မှာ ကျန်တဲ့ ၁၃ ပုဒ်လောက်က ပါလာပြီးတော့ အဲဒီက တိုင်းပြည်စည်ကားကြောင်းစကားပြေဟာ အပယ်ခံလိုက်ရပါတယ်။ တကယ်တော့ အဲဒီ တိုင်းပြည် စည်ကားကြောင်းစကားပြေဟာ မြတ်စွာဘုရား ဗုဒ္ဓဘုရားရှင်ရဲ့ အပ္ပရိဟနယ တရား(၇)ပါးကို အခြေခံထားတာ ဖြစ်ပါတယ်။ မြန်မာစကားပြေနဲ့ ရေးထား တာပါ။ ဗုဒ္ဓဟောကြားခဲ့တဲ့ တရားတော်ကိုတောင်မှ ဖြုတ်ခဲ့၊ ပယ်ခဲ့တယ်ဆိုတာ ဘာ့ကြောင့်ပါလဲဆိုတာ ကျွန်တော်တော့ ဉာဏ်မမီတော့ မစဉ်းစားတတ်တော့ပါဘူး။ ဒီလိုပါပဲ မြန်မာစာပေရဲ့ ကျေးဇူးရှင် ဆရာကြီးမင်းသုဝဏ်ရဲ့ ကဗျာတွေ၊ စာတွေ အခြေခံပညာကျောင်းသင်ခန်းစာ စာမျက်နှာများပေါ်မှာ ပျောက်ကွယ်နေခဲ့တာ နှစ်ပေါင်းများစွာ ကြာပါပြီ။ ကျေးဇူးရှင်ဆရာကြီး မင်းသုဝဏ်ရဲ့ ကဗျာတွေ၊ စာတွေကို သင်ရိုးညွှန်းတမ်းကော်မတီက ကျေးဇူးသိတတ်စွာ ပြန်လည်ထည့်သွင်းပေးရင် ကောင်းမှာပဲလို့ မြန်မာစာချစ်သူများက မျှော်လင့်တောင့်တနေပါတယ်။ နောက်ဆုံး စတုတ္ထအကြံပြုချင်တာကတော့ အဂတိလိုက်စားမှု တိုက်ဖျက်ရေးကော်မရှင်ရဲ့ ၂၀၁၈ ခုနှစ်အတွက် နှစ်ပတ်လည်လုပ်ငန်းဆောင်ရွက်မှုအစီရင်ခံစာ နောက်ဆက်တွဲ(ဃ) ၉ မှာ ဌာနများ၏ ငွေကြေး သို့မဟုတ် လက်ဆောင်တောင်းခံမှုအပေါ် ပြည်သူများ၏ ငွေကြေးပေးရခြင်း Graph ပုံကလေးကို ကျွန်တော်တို့ တွေ့ရပါတယ်။ အဲဒီကပုံမှာ ပညာရေးဝန်ကြီးဌာနက ငွေကြေးပေးရခြင်း ၉၁ ရာနှုန်းရှိတယ် ဆိုပြီး ထိပ်ဆုံးမှာ ရပ်တည်နေတာကို တွေ့လိုက်ရပါတယ်။ မူဝါဒတွေ ဘယ်လောက်ပဲကောင်းကောင်း အဲဒီမူဝါဒကို အကောင်အထည်ဖော်ရမှာက လူတွေပါ။ လူမကောင်းရင် မူတွေဘယ်လောက်ကောင်းကောင်း မဖြစ်ပါဘူး။ လူတွေက ပုဒ်မလေး၊ ပေးမှလုပ်ဆိုရင်တော့ မူကောင်းသော်လည်း လူမပြောင်းတဲ့အတွက်ကြောင့်ပါ။ ဆရာ၊ ဆရာမတွေရဲ့ ရာထူးတိုးကိစ္စတွေမှာ၊ အပြောင်းအရွှေ့ကိစ္စတွေမှာ ပြောမဆုံးပေါင် တောသုံး တောင် မြို့နားဘယ်လောက်၊ မြို့ပေါ်ဘယ်လောက် ဆိုတဲ့အသံတွေကို တိုးတိုးတိတ်တိတ်ကြားနေရ ပါတယ်။ နိဂုံးချုပ်အားဖြင့် အသက်အရွယ်ကြီးရင့်သော်လည်း ပညာရေးနှင့်ဝေးသည်မရှိဘဲ ပညာရေးမူဝါဒ ကော်မရှင်ရဲ့ တာဝန်များကို စွမ်းစွမ်းတမံဆောင်ရွက်ပေးနေကြသော ဆရာကြီး၊ ဆရာမကြီးများကို အထူးပင်ကျေးဇူးတင်ရှိပါကြောင်း ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1339">ဦးဆန်းမြင့်(မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနဲ့တကွ အားလုံးမင်္ဂလာပါ။ ကျွန်တော် ကတော့ ဧရာဝတီတိုင်းဒေသကြီး၊ အမျိုးသားလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ အမျိုးသား ပညာရေးမူဝါဒကော်မရှင်ရဲ့ ၆ လတာကာလ လုပ်ငန်းဆောင်ရွက်ခဲ့မှု အစီရင်ခံစာနဲ့စပ်လျဉ်းပြီး အကြံပြု ဆွေးနွေးတင်ပြမှာ ဖြစ်ပါတယ်။ အမျိုးသားပညာရေးမူဝါဒကော်မရှင်ကို ၂၀၁၆ ခုနှစ်၊ စက်တင်ဘာလ ၂၈ ရက်မှာ ပြည်ထောင်စုအစိုးရအဖွဲ့ရဲ့ အမိန့်ကြော်ငြာစာအမှတ်(၆/၂၀၁၆)ဖြင့် ဖွဲ့စည်းခဲ့ပါတယ်။ နာယကကြီးခင်ဗျာ။ အခြေခံပညာရေးကဏ္ဍမှာ အခြေခံပညာကျောင်းများ ကျောင်းသားပျံ့နှံ့မှု အခြေအနေ၊ လေ့လာဆန်းစစ်ချက်ကို ချင်းပြည်နယ်၊ စစ်ကိုင်းတိုင်းဒေသကြီး၊ ရှမ်းပြည်နယ်(တောင်ပိုင်း)၊ ပဲခူးတိုင်းဒေသကြီး(အရှေ့ပိုင်း)နဲ့ အခြေခံစာရင်းအင်းများကို အရေအတွက်နည်းဖြင့် အခြေခံပညာ ကျောင်းများနဲ့ ရုံးများကို သွားရောက်ကွင်းဆင်းလေ့လာကြောင်း ဖော်ပြထားပါတယ်။ ပဏာမတွေ့ရှိချက် အရ ချင်းပြည်နယ်၊ ထန်တလန်မြို့မှာ အ.ထ.က(၁)၌ ကျောင်းသား ၁,၃၇၂ ဦး တက်ရောက်သင်ယူနေပြီး အ.ထ.က(၂)မှာ ၆၀၁ ဦးသာ တက်ရောက်သင်ယူနေတာကို တွေ့ရှိရပါတယ်။ အခြားတွေ့ရှိချက်တစ်ရပ် ကတော့ ပဲခူးတိုင်းဒေသကြီး(အရှေ့ပိုင်း)ရှိ အခြေခံပညာမူလတန်း ၁၅ရ ကျောင်းအနက် ကျောင်းသား ဦးရေ ၁၀ မှ ၂၀ အတွင်းရှိသည့် ကျောင်း ၉ ကျောင်း၊ ကျောင်းသားဦးရေ ၂၀ မှ ၄၀ အတွင်းရှိသည့် ကျောင်း ၄၅ ကျောင်း၊ ချင်းပြည်နယ်မှာ အခြေခံပညာမူလတန်းကျောင်း ၈၂၅ ကျောင်းအနက် ကျောင်းသား ဦးရေ ၁၀ မှ ၂၀ အတွင်းရှိသည့် ကျောင်း ၃၁၂ ကျောင်း၊ ရှမ်းပြည်နယ်(တောင်ပိုင်း)ရှိ အခြေခံပညာ မူလတန်းကျောင်း ၂,၀၂၃ ကျောင်းအနက် ကျောင်းသားဦးရေ ၁၀ မှ ၂၀ အတွင်းရှိတဲ့ ကျောင်း ၂၁၀ ရှိနေတာ တွေ့ရှိရပါတယ်။ ကွင်းဆင်းလေ့လာရေးအဖွဲ့ဟာ ကယားပြည်နယ်နဲ့ ကရင်ပြည်နယ်တို့သို့ သွားရောက် လေ့လာမည်ဆိုပါက ကျောင်းသားဦးရေ အလွန်နည်းပါးသည့်ကျောင်းများ အများအပြား ဖွင့်လှစ် ထားကြောင်း တွေ့ရှိရမှာဖြစ်ပါတယ်။ ဒီအတွက် ကျောင်းသစ်ဖွင့်လှစ်ခြင်းနဲ့ ကျောင်းအဆင့်တိုးမြှင့်ခြင်း osoa m ozorosŞacq$ago sanzil:06Podcovoqol3«p: (Cost Efficent and Cost Effective Policies)ဖြင့် ဆောင်ရွက်သင့်ကြောင်း အကြံပြုလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ အမျိုးသားပညာရေးမဟာဗျူဟာ စီမံကိန်း ၂၀၁၆-၂၀၂၁ ရဲ့ TVET မဟာဗျူဟာအရ အသက်မွေးပညာသင်ကျောင်းများ တိုးချဲ့ ဖွင့်လှစ်ရေး၊ အရည်အသွေးအာမခံချက်ရှိစေရန်အတွက် စံချိန်စံညွှန်းများရေးဆွဲရေး၊ အစိုးရပုဂ္ဂလိက ပူးပေါင်းဆောင်ရွက်မယ့် Public Private Partnership(PPP) အစီအစဉ်များတိုးချဲ့နိုင်ရေး ဝန်ကြီးဌာနများအကြား ပိုမိုပူးပေါင်းနိုင်ရေး တို့အတွက် ညှိနှိုင်းဆွေးနွေးပွဲများ တိုးမြှင့်လုပ်ဆောင်သင့်ပါတယ်။ ရာသီဥတုပြောင်းလဲခြင်း(Climate Change) ဘာသာရပ်ကို အခြေခံပညာစနစ်သစ် KG+12 မှာ ပညာသင်နှစ်အလိုက် သင်ရိုးတွင် ထည့်သွင်း ရေးဆွဲသင့်ပါတယ်။ အထူးအကြံပြုတင်ပြလိုတာကတော့ မိုးတွင်းကာလရောက်တဲ့အခါ ရေကြီးရေလျှံမှုများကြောင့် တစ်နိုင်ငံလုံးတွင် စာသင်ကျောင်းပေါင်း ၈၀၀ ကျော် ယာယီပိတ်သိမ်းထားရတဲ့ကိစ္စပါ။ ကျောင်းများ ယာယီပိတ်ထားရမှု နည်းပါးစေရေးအတွက် လိုအပ်သောအစီအမံများ ဆောင်ရွက်ထားကြရန် ပညာရေးဝန်ကြီးဌာနသို့ အကြံပေးသင့်ကြောင်း အကြံပြုလိုပါတယ်။ လူတိုင်းအကျုံးဝင်ပညာရေးကဏ္ဍ အနေနဲ့ ပညာရေးကဏ္ဍတိုင်းနဲ့သက်ဆိုင်တဲ့ အခြေခံမူသဘောတရား (Cross Cutting Principle) အရ ဖြစ်သည့်အတွက် ပညာသင်ယူမှုအခွင့်အလမ်း နည်းပါးသူများအနေဖြင့် အခြေခံပညာနှင့် အဆင့်မြင့် ကျောင်းများတွင် သာတူညီမျှ အခွင့်အရေးရရှိမှုကို အလေးထား ဆောင်ရွက်သင့်ပါတယ်။ တက္ကသိုလ် များတွင် သင်တန်းများဖွင့်လှစ်သည့် ကိစ္စနဲ့ပတ်သက်လို့ အရည်အသွေး အာမခံချက်ရှိတဲ့ မဟာဘွဲ့၊ ဘွဲ့လွန် ဒီပလိုမာသင်တန်းများဖြစ်စေရေးကို ပညာရေးဝန်ကြီးဌာနသို့ အကြံပြုချက်များ ပေးပို့ဆောင်ရွက်သင့် ပါတယ်။ အမျိုးသားပညာရေးမူဝါဒကော်မရှင်ဟာ ပြည်သူ့လွှတ်တော်၊ အမျိုးသားလွှတ်တော်ရှိ ပညာရေး မြှင့်တင်မှုကော်မတီတို့နဲ့ ပူးပေါင်းဆောင်ရွက်ခြင်းဖြင့် ကောင်းမွန်သောမူဝါဒများ ချမှတ်ပေးနိုင်မည် ဖြစ်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးနေလင်းအောင် မင်းတပ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1381">ဦးနေလင်းအောင်(မင်းတပ်မဲဆန္ဒနယ်၊ ချင်းပြည်နယ်)</mp>လေးစားရပါသော ပြည်ထောင်စု လွှတ်တော် နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ ချင်းပြည်နယ်၊ မင်းတပ် မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးနေလင်းအောင် ဖြစ်ပါတယ်။ ကျွန်တော့်အနေနဲ့ အမျိုးသားပညာရေးမူဝါဒကော်မရှင်ရဲ့ အစီရင်ခံစာကို အကြံပြုထောက်ခံ ဆွေးနွေးသွားမှာ ဖြစ်ပါတယ် ခင်ဗျာ။ နာယကကြီးခင်ဗျာ။ ပညာရေးကဏ္ဍဟာ အလွန်အရေးကြီးပါတယ်။ ပညာမြင့်မှ တိုင်းပြည်မြင့် ပါမယ်။ တိုင်းပြည်မြင့်မှ လူမျိုးတင့်ပါမယ်။ လူမျိုးတင့်ပြီး တိုင်းပြည်မြင့်ဖို့ဆိုရင် ပညာရေးကဏ္ဍကို မြှင့်တင်ပေးဖို့ရာ အလွန်အရေးကြီးပါတယ်။ ပညာသမာ အာဘာနတ္ထိလို့လည်းပြောကြပါတယ်။ ပညာ ရွှေအိုး၊ လူမခိုးလို့လည်း ပြောကြပါတယ်။ ရွှေအိုးနဲ့တူသော ပညာကိုလည်း ငယ်စဉ်ကရှာရမယ်လို့လည်း ပြောကြတယ်။ ပညာကို ဘယ်လူဆိုးလို့ ယူခိုးလို့တူပါ့မယ်လို့ ဆိုကြပြန်တယ်။ ဒါကြောင့်မို့လို့ ပညာရေးကို အလွန်အလေးထားပြီးတော့ ကြိုးစားဆောင်ရွက်ဖို့ အလွန်အရေးကြီးပါတယ်။ ကျွန်တော် ငယ်စဉ်အခါ တုန်းက ကျွန်တော့ရဲ့ ဆရာကြီးကပြောဖူးပါတယ်။ အင်္ဂလိပ်တွေ မြန်မာနိုင်ငံကို အုပ်ချုပ်တုန်းက မြန်မာ ပြည်မှာ ကျောင်းအမျိုးအစား ၃ မျိုးရှိတယ်။ အင်္ဂလိပ်ရဲ့ သားသမီးတွေတက်တဲ့ အလွန်အဆင့်မြင့်တဲ့ ပညာတွေသင်ပေးတဲ့ အင်္ဂလိပ်ကျောင်းတွေရှိပါတယ်။ ဒုတိယတန်းစားဖြစ်တဲ့ အင်္ဂလိပ်တွေရဲ့ အလိုတော်ရိတွေတက်တဲ့ အင်္ဂလိပ်-ဗမာကျောင်း ရှိတယ်။ ကျွန်တော်တို့ မြန်မာနိုင်ငံသူ၊ နိုင်ငံသားတွေတက်တဲ့ ကျောင်းကတော့ ဘုန်းကြီးကျောင်း ပညာရေးပဲ ရှိတယ်လို့ပြောဖူးတယ်။ ဘာကြောင့် မြန်မာနိုင်ငံသူ၊ နိုင်ငံသားတွေဟာ အဆင့်မြင့်ပညာကို မသင်ပေးချင်တာလဲလို့ ပြောကြည့်တော့ ကျွန်တော်။ အင်္ဂလိပ်တွေက မြန်မာနိုင်ငံသားတွေ ပညာတတ် သွားရင် သူတို့ကို တော်လှန်နိုင်ပြီးတော့ သူတို့အုပ်ချုပ်နေတဲ့ ထိုင်ခုံနေရာတွေ ပျောက်သွားမှာစိုးလို့လို့ ပြောခဲ့ပါတယ်။ ဒါကြောင့်မို့လို့ ပညာရေးနိမ့်ကျရတဲ့အကြောင်းတွေဟာ ကိုယ့်ထိုင်ခုံပျောက်မှာကြောက်ပြီးတော့ တစ်ဖြည်းဖြည်းနဲ့ နိမ့်ကျလာတဲ့အချက်ကိုလည်း ကျွန်တော်တို့ဟာ သတိမူရမယ့်အချက် ဖြစ်ပါတယ်။ ယနေ့ပညာတတ်နေတဲ့ မဟာပညာကြီးတွေ၊ ဒေါက်တာဘွဲ့ရတဲ့သူတွေဟာ အောက်ခြေဖြစ်တဲ့ အခြေခံ ပညာကိုသင်ကြားပြီးမှ ရရှိလာကြတဲ့သူများဖြစ်ကြပါတယ်။ ဒါကြောင့်မို့လို့ အခြေခံပညာ၊ မူလတန်း ပညာဟာ အလွန်ပင်အရေးကြီးပါတယ်။ နာယကကြီးခင်ဗျာ။ Power Point အသုံးပြုခွင့်ပေးပါခင်ဗျာ။ ကျွန်တော်တို့ အမျိုးသားပညာရေး မူဝါဒကော်မရှင်ရဲ့ အစီရင်ခံစာမှာပါရှိတဲ့ ပဲခူးတိုင်း(အရှေ့ပိုင်း)၊ ရှမ်းပြည်နယ်(တောင်ပိုင်း)၊ ချင်းပြည်နယ် တို့မှာ ကျောင်းသားဦးရေ နည်းပါးလွန်းသည့်ကျောင်းများ ဖွင့်လှစ်ထားတယ်ဆိုတဲ့အချက်ကို ကျွန်တော် ချင်းပြည်နယ်ရဲ့ အခြေအနေများကို ဥပမာပေးပြီးတော့ ကျွန်တော့အနေနဲ့ ဆွေးနွေးသွားမှာဖြစ်ပါတယ် ခင်ဗျာ။ ကျွန်တော်တို့ ချင်းပြည်နယ်မှာ မူလတန်းကျောင်းပေါင်း ၈၂၅ ကျောင်းရှိပြီးတော့ ကျောင်းသား ဦးရေက ၁၀ နဲ့ ၂၀ ကြားမှာရှိတယ်လို့ ဆိုထားပါတယ်။ ကျောင်းပေါင်းက ၃၀၀ ကျော်ရှိပါတယ်။ ကျွန်တော်တို့ ကျောင်းတစ်ကျောင်းမှာ အနည်းဆုံးကျောင်းသား ၁၀ ယောက်ဖြစ်သည့်အတွက် ကျောင်း ပေါင်း ၃၁၂ ကျောင်းအတွက်ဆို ကျောင်းသား ၃၀၀၀ လောက်က ပညာရေးရဲ့ ကျွန်တော်တို့ရဲ့ အသီး အပွင့်ကို ခံစားရမယ်လို့ ကျွန်တော်တို့ မျှော်လင့်လို့ရပါတယ်။ ဒါကတော့ ချင်းပြည်နယ်ရဲ့ လမ်းပန်းဆက်သွယ်ရေးအခြေအနေပါ။ ချင်းပြည်နယ်က တောင်ကုန်း တောင်တန်းထူထပ်ပြီးတော့ ကျေးရွာ တစ်ရွာနဲ့တစ်ရွာကြားမှာ လျှိုမြောင်ချောက်ကြားတွေ ပေါများတဲ့ အတွက် သွားလာရေးက အလွန်ပင်ခက်ခဲပါတယ်။ ဒါကလည်း ကျေးရွာ တစ်ရွာနဲ့တစ်ရွာကြားမှာရှိတဲ့ ကျွန်တော်တို့ ကျေးရွာချင်းဆက်လမ်းအခြေ အနေပါ။ ဒါကလည်း ဒီလိုပဲ ကျောင်းသူ၊ ကျောင်းသားတွေဟာ ကျေးရွာ တစ်ရွာနဲ့တစ်ရွာမှာ ကျောင်း များကို ဒီအန္တရာယ်ကြားကနေသွားလာပြီးတော့ တက်နေရတဲ့ အနေအထားတွေဖြစ်ပါတယ်။ ဒါကလည်း ဒီလိုပါပဲ။ ကျောင်းသူ၊ ကျောင်းသားတွေရော၊ ဆရာမတွေရော ကျောင်းတက်နေရပါတယ်။ တကယ်လို့သာ ကိုယ့်ရွာမှာ မူလတန်းကျောင်းတွေမရှိဘူးဆိုရင် အသက် ၅ နှစ်လောက် ပြည့်ပြီးတဲ့ ကလေးတွေဟာ ရွာတစ်ရွာမှာ ၂ မိုင်၊ ၃ မိုင်လောက်ဝေးတဲ့ကျောင်းကို နေ့စဉ်သွားတက်ရမယ်ဆိုရင် အပြန်အသွားဆိုရင် ၆ မိုင်လောက်ရှိပါတယ်။ ကျောင်းသားတစ်ယောက်ဟာ တစ်နေ့ ၆ မိုင် လောက် လမ်းလျှောက်ပြီးတော့ ကျောင်းတက်ရမယ်ဆိုရင် အဲဒီကျောင်းသားဟာ ပညာရေးနယ်ပယ်ထဲမှာ ရောက်နိုင်မှု၊ မရောက်နိုင်မှုဟာ စဉ်းစားစရာအချက်ဖြစ်ပါတယ်။ ဒါကလည်း ချင်းပြည်နယ် ကျောင်းဆောင်လေးရဲ့ အခြေအနေဖြစ်ပါတယ်။ ကျွန်တော်တို့ ဒီဖန်ခွက်ကလေးကို ကြည့်မယ်ဆိုရင် ဖန်ခွက်ထဲမှာ ရေအပြည့်မရှိဘူးလို့ မြင်လို့ ရသလို ဖန်ခွက်ထဲမှာ ရေတစ်ဝက်လောက်တောင်ရနေပြီလို့လည်း မြင်လို့ရပါတယ်။ ကျွန်တော်တို့ ကျောင်းသားတွေထဲမှာ ကျောင်းတစ်ကျောင်းမှာ ကျောင်းသား ၁၀ ဦးရရှိတာဟာ နည်းတယ်လို့ မြင်လို့ ရသလို ဒီကျောင်းတစ်ကျောင်းမှာ ကျောင်းသား ၁၀ ယောက်ကြီးတောင် ရောက်နေပြီလို့လည်း ကျွန်တော်တို့ မြင်တွေ့လို့ရတဲ့ အချက်ဖြစ်ပါတယ်။ ဒါဟာ အမျိုးသားပညာရေးမူဝါဒကော်မရှင်ရဲ့ အစီရင်ခံစာမှာ လူတိုင်းအကျုံးဝင်ပညာရေးကဏ္ဍ မှာ ဖော်ပြထားတာကတော့ နိုင်ငံသားတိုင်း မွေးရာပါအခွင့်အရေးဖြစ်သော ပညာသင်ယူခွင့်ကို ခံစားရရှိ စေရေးသည် အမျိုးသားပညာရေးဥပဒေတွင် ပြဋ္ဌာန်းပါရှိသည့် ပညာရေးဆိုင်ရာ အခြေခံမူတစ်ရပ်ဖြစ် သည်နဲ့အညီ ကော်မရှင်အနေဖြင့် ပညာသင်ယူမှု အခွင့်အလမ်းဆိုင်ရာမူဝါဒများ၊ လုပ်ငန်းစဉ်များနှင့် စပ်လျဉ်းသည့် သုံးသပ်အကြံပြုသည့် အခါတိုင်းတွင် ထိုအခြေခံမူကို အလေးထားထည့်သွင်းဆောင်ရွက် လျက်ရှိပါတယ်လို့ ဖော်ပြထားပါတယ်။ ဒါကြောင့်မို့လို့ ကျောင်းသားတိုင်းကို ကျောင်းသင်ယူနိုင်အောင် အခွင့်အလမ်းရရှိအောင် လုပ်တာဟာ ဒီမူဝါဒနှင့် ကိုက်ညီတယ်လို့ ကျွန်တော့အနေနဲ့ ပြောလို့ရပါတယ်။ ကျွန်တော်တို့ ဒီနေရာမှာ မူလတန်းပညာကို လူတိုင်းတတ်မြောက်နိုင်ဖို့ဆိုရင် ကျောင်းသားက ကျောင်းဆီသွားရမှာလား။ ကျောင်းကပဲ ကျောင်းသားဆီသွားရမှာလား။ ဘယ်အချက်မှ အဆင်မပြေ ပါဘူး။ အမှန်ကတော့ ကျောင်းသားက ကျောင်းဆီကို အလွယ်တကူပျော်ရွှင်စွာနဲ့ လာနိုင်တဲ့နည်းက သာလျှင် အကောင်းဆုံးဖြစ်ပါတယ်။ ဒါကြောင့်မို့လို့ ကျွန်တော်တို့ ဝေးလံခေါင်ဖျားပြီး လမ်းပန်း ဆက်သွယ်ရေး ခက်ခဲတဲ့ ဒေသများအပါအဝင် ချင်းပြည်နယ်မှာရှိတဲ့ ကျေးရွာတိုင်းမှာဆိုရင် ကျွန်တော်တို့ အခြေခံပညာ မူလတန်းကျောင်းများကို ဖွင့်လှစ်ပေးဖို့ အလွန်အရေးကြီးပါတယ်။ ဒါမှသာ ကျွန်တော်တို့ ကျောင်းသား လူငယ်တွေဟာ ကိုယ့်ရွာမှာ ကိုယ့်ကျောင်းရှိရင် အခြားဒေသတွေကို သွားရောက်ပညာသင်တဲ့ အခက်အခဲ တွေကို ကျော်လွှားပြီးတော့ ကျွန်တော်တို့ မူလတန်းပညာကို နိုင်ငံသားတိုင်း တတ်မြောက်နိုင်တဲ့ အနေအထားတွေ ရရှိမှာဖြစ်သည့်အတွက် ကျွန်တော်တို့ ဝေးလံခေါင်ဖျားတဲ့ ဒေသတွေ အပါအဝင် ချင်းပြည်နယ်ရှိ ကျေးရွာတိုင်းမှာ အခြေခံပညာမူလတန်းကျောင်းများ ဖွင့်လှစ်ပေးသင့်ပါတယ် ဆိုတဲ့ ကျွန်တော်တို့ အကြံပြုချက်လေးနဲ့ ကျွန်တော်တို့ရဲ့ ဒီပညာရေးမူဝါဒကော်မရှင်ရဲ့ အစီရင်ခံစာကို အကြံပြု ထောက်ခံ ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအေးဗိုလ် ရန်ကုန်တိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1327">ဦးအေးဗိုလ်(မဲဆန္ဒနယ်အမှတ်-၁၁၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးအေးဗိုလ် ဖြစ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒကော်မရှင် အစီရင် ခံစာအမှတ်(၅)ကို အကြံပြုဆွေးနွေး တင်ပြသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ အမျိုးသားပညာရေးမူဝါဒ ကော်မရှင်ရဲ့ အစီရင်ခံစာအမှတ်(၅) စာမျက်နှာ ၂၁ မှာပါတဲ့ အခြေခံပညာရေးကဏ္ဍကို ဆွေးနွေးသွားမှာ ဖြစ်ပါတယ်။ အခြေခံပညာရေးကဏ္ဍမှာ ဖော်ပြထားတဲ့ ကျောင်းသားပျံ့နှံ့မှုအခြေအနေဟာ လွန်စွာ စိုးရိမ်စရာတစ်ခုဖြစ်ပြီး ကျောင်းသားအဆမတန် များပြားလွန်းသည့် ကျောင်းများနှင့် ကျောင်းသား အလွန်ပင်နည်းလွန်းသည့်ကျောင်းများ ကွာဟနေသည့်အနေအထားဟာ ရန်ကုန်တိုင်းဒေသကြီးသာမက အခြားမြို့ကြီးများရှိ မြို့ပေါ်ကျောင်းများနှင့် ကျေးလက်ကျောင်းများအကြားတွင် ကျောင်းသားဦးရေ နည်းပါးလွန်းတဲ့ကျောင်းများ အများအပြား ဖွင့်လှစ်ထားတာတွေ တွေ့ရှိရတယ်လို့ ရေးသားဆန်းစစ် ဖော်ပြမှုတွေဟာ အခြေခံပညာရေးဥပဒေမူကြမ်း အခန်း(၂) အခြေခံပညာရေးရဲ့ ရည်ရွယ်ချက်အပိုဒ် ၃(က)မှာ ကျောင်းနေအရွယ်ကလေးတိုင်း အခြေခံပညာရေးကို ပြီးဆုံးသည်အထိ သင်ယူတတ်မြောက်ရမယ်လို့ ဖော်ပြထားပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့နိုင်ငံဟာ ပညာရေး ပြုပြင်ပြောင်းလဲမှု သွားနေတဲ့င်းတွေမှာ ကျောင်းသားနည်းပါးမှုပြဿနာဟာ တိုင်းပြည် အတွက် လူသားအရင်းအမြစ် ဆုံးရှုံးမှုတစ်ရပ်အပြင် စိန်ခေါ်မှုတစ်ရပ် ဖြစ်လာပါပြီ။ အဲဒီကျောင်းတွေက နဂိုကတည်းက ကျောင်းသားနည်းပါးခဲ့တာလား၊ အခုမှ ကျောင်းသားနည်းပါးခဲ့တာလား ပြန်လည်ဆန်းစစ်ဖို့ အထူးလိုအပ်နေပြီဟု အကြံပြုတင်ပြချင်ပါတယ်။ ထို့အပြင် အမျိုးသားပညာရေးဥပဒေအခန်း(၃) အမျိုးသား ပညာရေးဆိုင်ရာ အခြေခံမူများအခန်းမှာ ပုဒ်မ ၄ ပုဒ်မခွဲ(င)မှာ ကိုယ်ပိုင် သို့မဟုတ် ပုဂ္ဂလိကကျောင်း များကို သက်ဆိုင်ရာဥပဒေနဲ့အညီ တည်ထောင်ခွင့်ပြုခြင်းနှင့် ပညာရေးလုပ်ငန်းများ၌ ပုဂ္ဂလိကကဏ္ဍရဲ့ ပူးပေါင်းပါဝင်ဆောင်ရွက်မှုကို အားပေးမြှင့်တင်ရမယ်လို့ ပြဋ္ဌာန်းထားသော်လည်း မိဘများဆန္ဒအလျောက် ပုဂ္ဂလိကကျောင်းများနှင့် ကိုယ်ပိုင်ကျောင်းများတွင် ကျောင်းအပ်နှံမှုများပြားလာမှုဟာ အစိုးရကျောင်း များမှာ ကျောင်းသားအပ်နှံမှု အလွန်အမင်းနည်းပါးလာမှုရဲ့ အဓိကကွာဟမှု အကြောင်းတစ်ခု ဖြစ်လာ ပြီလို့ အကြံပြုတင်ပြချင်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ အမျိုးသားပညာရေးမူဝါဒ ကော်မရှင်ရဲ့ အစီရင်ခံစာအမှတ် (၅) စာမျက်နှာ ၂၄ မှာ နိုင်ငံတော်၏ ဘဏ္ဍာငွေအရင်းအမြစ်ကို အလေ အလွင့်မရှိ ထိရောက်စွာသုံးစွဲနိုင်ရန် ကျောင်းသစ်ဖွင့်လှစ်ခြင်းနှင့် ကျောင်းအဆင့်တိုးမြှင့်ခြင်းတို့ ဆောင်ရွက်ရာ အကျိုးရှိထိရောက်တဲ့ မူဝါဒများဆောင်ရွက်ကြရမည်ကို ဖော်ပြထားမှုကို ဝမ်းသာကြိုဆို လက်ခံပါတယ်။ အမျိုးသားပညာရေးဥပဒေ အခန်း (၄) ပုဒ်မ ၅ ပုဒ်မခွဲ(က)မှာ အမျိုးသားပညာရေးမူဝါဒ ကော်မရှင်ဖွဲ့စည်းခြင်းနှင့် ပုဒ်မ ၆ မှာ ကော်မရှင်နဲ့ တာဝန်နဲ့ လုပ်ပိုင်ခွင့်များကို ပြဋ္ဌာန်းထားပြီး ဖြစ်ပါတယ်။ လေးစားရပါသော လွှတ်တော်နာယကကြီးခင်ဗျား။ အခြေခံပညာကျောင်းများတွင် ကျောင်းနယ်မြေ သတ်မှတ်၍ ကျောင်းအပ်နှံရေး၊ အခြေခံပညာကျောင်းများ တိုးချဲ့ဖွင့်လှစ်ရေးနဲ့ ကျောင်းအဆင့်တိုးမြှင့်ရေးနဲ့ စပ်လျဉ်း၍ မူဝါဒဆိုင်ရာအကြံပြုချက်များကို ဖော်ထုတ်တင်ပြသွားရန် ဆောင်ရွက်လျက်ရှိတယ်လို့ ဖော်ပြ ရေးသားမှုဟာ ပွင့်လင်းမြင်သာမှု ရှိတယ်လို့ယူဆပါတယ်။ နိုင်ငံအဝှမ်း ပညာရေးပြုပြင်ပြောင်းလဲမှုကို အရှိန်အဟုန်နဲ့ လုပ်နေတဲ့ကျောင်းဆောင်သစ် ဆောက်လုပ်ခြင်းတွေ၊ ကျောင်းအဆင့်တိုးမြှင့်ခြင်း တွေဟာ တကယ်လိုအပ်ချက်တွေပါ။ ဖြည့်ဆည်းဆောင်ရွက်မှုတွေကို မြင်တွေ့နေရပါတယ်။ ကျောင်းဆောင်သစ် ဆောက်လုပ်ပြီးစီးတဲ့ကျောင်းရဲ့ အရည်အသွေးပိုင်း ခံနိုင်မှုကို တာဝန်ယူ၊ တာဝန်ခံ ဖြေရှင်း ဆောင်ရွက်ပေးဖို့ လိုအပ်သည့်အပြင် ကျောင်းအစည်းအဝေးခန်းမများ၊ ကျောင်းစာကြည့်တိုက်များ၊ ကျောင်းသားများအတွက် စာရေးစားပွဲခုံ၊ ထိုင်ခုံ၊ စာရေးကိရိယာများ၊ သင်ထောက်ကူပစ္စည်းများ ် တစ်ပြေးညီ ရရှိဖို့လိုအပ်ပါတယ်။ ထို့အပြင် မြို့နယ်အသီးသီးမှာ ကျောင်းအဆင့်တိုးမြှင့်ခြင်းများ အဓိကရင်ဆိုင်နေရတဲ့ အခက် အခဲကတော့ ကျောင်းဆရာ၊ ဆရာမ မလုံလောက်မှုပြဿနာပါပဲ။ မူလ အ.ထ.က(ခွဲ)မှ အ.ထ.ကကျောင်း အဆင့် တိုးမြှင့်ပေးတော့မယ်ဆိုရင် အခုလိုကြုံတွေ့ရမယ့်ကိစ္စတွေကို ကြိုတင်စီမံဆောင်ရွက်ထားဖို့ လိုအပ်သလို အ.ထ.ကကျောင်းအဖြစ် တိုးမြှင့်ပေးလိုက်တဲ့အတွက်ကြောင့် ကျောင်းအုပ်ကြီးများ လစ်လပ် လျက်ရှိမှုအား အလျင်အမြန် စီမံဆောင်ရွက်ပေးရန်လိုအပ်ကြောင်း အကြံပြုတင်ပြရင်း အမျိုးသား ပညာရေးမူဝါဒကော်မရှင်ရဲ့ အစီရင်ခံစာအား ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးအများကြီး တင်ပါတယ်။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး(ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ကြွရောက်လာသူအားလုံး မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ ဒလမဲဆန္ဒနယ်မြေက ပြည်သူ့လွှတ်တော်ကိုယ်စားလှယ် ဒေါက်တာ စိန်မြအေး ဖြစ်ပါတယ်။ ကျွန်တော့်အနေနဲ့ ကော်မရှင်ရဲ့ မူဝါဒချမှတ်ရေးနဲ့ပတ်သက်ပြီး ကာယပညာကို ထိရောက်စွာသင်ကြားပေးနိုင်ရေး၊ သွားတုကျွမ်းကျင်မှုပညာ၊ သွားနှင့် ခံတွင်းဆိုင်ရာ အထောက်အကူပြု ပညာရှင်များ မွေးထုတ်နိုင်ရေးအတွက် ထည့်သွင်းပေးနိုင်ပါရန် အကြံပြုထောက်ခံ ဆွေးနွေးသွားမှာ ဖြစ်ပါတယ်။ Power Point ဖြင့် ဆွေးနွေးခွင့်ပြုပါရန် တောင်းခံအပ်ပါတယ်။ နာယကကြီးခင်ဗျာ။ ကော်မရှင်ရဲ့ ပဉ္စမ ၆ လတာ ကာလအတွက် အစီရင်ခံစာမှာ ကာယပညာ နှင့်ပတ်သက်ပြီး မဖော်ပြထားပေမယ့် ၂၀၁၄ ခုနှစ် အမျိုးသားပညာရေးဥပဒေ အခန်း ၂ အမျိုးသား ပညာရေးရည်မှန်းချက်များ အပိုဒ်(ဆ)မှာ အားကစားကဏ္ဍကို အားပေးမြှင့်တင်ဖို့နဲ့ ၂၀၁၅ အမျိုးသား ပညာရေးဥပဒေကို ပြင်ဆင်သည့်ဥပဒေအခန်း ၄ အပိုဒ် ၆(က)၊ (ခ)မှာ ရည်မှန်းချက်ကို အကောင် အထည်ဖော်ဖို့နဲ့ မူဝါဒများချမှတ်ပေးဖို့၊ လိုအပ်သောကော်မတီ၊ ကောင်စီနှင့် အဖွဲ့များကို ဖွဲ့စည်းတာဝန် ပေးအပ်နိုင်ကြောင်း သိသာထင်ရှားစွာ ဖော်ပြထားတာကို တွေ့ရှိရပါတယ်။ အစီရင်ခံစာကို လေ့လာ ကြည့်တဲ့အခါမှာတော့ ကော်မတီ၊ ကော်မရှင်များဟာ ဆောင်ရွက်ချက်များကဏ္ဍနဲ့ ကော်မရှင်ကို ပေးအပ် ထားသော တာဝန်နှင့် လုပ်ပိုင်ခွင့်များအပေါ် အကောင်အထည်ဖော် ဆောင်ရွက်နိုင်မှုကဏ္ဍတွေမှာလည်း ကာယပညာသင်ကြားရေးနဲ့ ပတ်သက်ပြီး ဖော်ပြထားမှုမတွေ့ရှိရကြောင်း ထပ်မံထောက်ပြလိုပါတယ်။ နာယကကြီးခင်ဗျာ။ ကာယပညာဆိုတာဟာ ကိုယ်ခန္ဓာ၏ ကြွက်သားစုများကို သဘာဝအတိုင်း အခြေခံလှုပ်ရှားစေပြီး ဗလငါးတန် တိုးတက်စေသည့် ပေါင်းသင်းဆက်ဆံရေး၊ စွမ်းရည်ပြ စိတ်ဓာတ် Talented Mind တွေ ပြည့်ဝဖို့အတွက် အားကစားနည်းအမျိုးမျိုးရဲ့ အခြေခံကျွမ်းကျင်မှုကို သင်ကြား ပေးတဲ့ ပညာဖြစ်တယ်လို့ ပြောကြသလို ပညာရေးရဲ့ အစိတ်အပိုင်းနဲ့ အစိတ်အပိုင်းအဖြည့်ခံ သက်သက် မဟုတ်၊ ပညာရေးအစီအစဉ်တစ်ရပ်ဖြစ်ပြီး ကာယပညာသင်ကြားတာဟာ ပညာရေးသင်ကြားခြင်း ဖြစ်တယ်လို့လည်း ကျယ်ပြန့်စွာ ဆိုကြပါတယ်။ ပုံမှာပါတဲ့အတိုင်း UNESCO ရဲ့ ၂၀၁၃ ဘာလင်ကြေညာစာတမ်းမှာတော့ ကလေးနဲ့လူငယ် အားလုံးအတွက် လူမှုပတ်ဝန်းကျင်နှင့် အဆင်ပြေစွာ ပါဝင်နေထိုင်ရေးအတွက် ကျွမ်းကျင်မှု(Skill)၊ သဘောထား(Attitude)၊ တန်ဖိုး (Value) ၊ အသိအလိမ္မာ(Knowledge)နဲ့ နားလည်မှု(Understanding) တို့ကို ကြိုတင်စီစဉ်ပေးနိုင်တဲ့ အထိရောက်ဆုံးစနစ်တစ်ခုဖြစ်ကြောင်း သတ်မှတ်ပေးခဲ့ပါတယ်။ အင်္ဂလိပ်ခေတ်က တည်ဆောက်ခဲ့တဲ့ High School ကျောင်းတွေမှာ ကာယပညာဆရာတွေ၊ အားကစားကွင်းတွေ၊ အားကစားရုံတွေနဲ့ သင်ကြားခဲ့ရသလို အားကစားတိုးတက်ခဲ့တဲ့ သမိုင်းလဲရှိခဲ့ပါတယ်။ မျက်မှောက်ခေတ်မှာတော့ ပုဂ္ဂလိကကျောင်းအချို့နဲ့ International School များကလွဲလို့ ကာယပညာ သင်ကြားရေးက ပြန်စရမယ့်အနေအထား ဖြစ်နေပါပြီ။ ပြုပြင်မယ်ဆိုရင် ပင်ရင်းသင်ရိုးဘာသာရပ်တွေမှာ ထည့်သွင်းထားရန်၊ ကာယဆရာ၊ ဆရာမများ တိုးချဲ့ခန့်ထားရန်၊ မိဘဆရာများ စိတ်ဝင်စားမှု ပိုလာ စေရန် ကာယ ဆရာ၊ ဆရာမများ ကာယကိုသာသင်ကြားစေရန်၊ ထောက်ပံ့မှုတွေကို လုံလောက်အောင် ဆောင်ရွက်ပေးရန်နှင့် ကျူရှင်အားပေးပညာရေးစနစ်ကြောင့် ကာယပညာသင်ကြားချိန် နည်းပါး လာခြင်းကို ကုစားရန် အကြံပေးလိုပါတယ်။ အကျိုးဆက်တွေကတော့ ၁၉၆၄ ခုနှစ်မှ ၂၀၁၉ ခုနှစ်အထိ တိုင်းဒေသကြီး၊ ပြည်နယ်အားကစား ပွဲတော်များမှာ နှစ်ပေါင်း ၅၅ နှစ်အတွင်း (၂၂)ကြိမ်သာ ကျင်းပနိုင်ခဲ့ပြီး အချို့နှစ်များမှာ ကျင်းပနိုင်ခြင်း မရှိကြောင်း ပုံပါအတိုင်းသိရှိနိုင်ပါတယ်။ ၂၀၁၂ ခုနှစ်နောက်ပိုင်းမှာ အားကစားပွဲတော်များ ကျင်းပနိုင်ခြင်း မရှိတော့တဲ့အတွက် ဝမ်းနည်းဖွယ်ရာဖြစ်ကြောင်း တင်ပြလိုပါတယ်။ နာယကကြီးခင်ဗျာ။ မြန်မာနိုင်ငံ ပကတိအခြေအနေကို အနီရောင်နဲ့ Power Point မှာ တင်ပြ ထားပါတယ်။ အာဆီယံအဆင့်အခြေခံပညာနှင့် တက္ကသိုလ်အားကစားပြိုင်ပွဲများမှာ ပြိုင်ပွဲများကို လေ့လာ ကြည့်တဲ့အခါမှာ ဇယားမှာဖော်ပြထားတာကတော့ အားရဖွယ်ရာမရှိကြောင်း သိနိုင်ပါတယ်။ ဒါကြောင့် မို့လို့ မြန်မာနိုင်ငံရဲ့ ကာယပညာသင်ကြားရေးအဆင့်ကို မြှင့်တင်ဖို့ လိုအပ်ပြီဖြစ်ကြောင်း ပြောကြားလို ပါတယ်။ နာယကကြီးခင်ဗျာ။ ပြည်ထောင်စုစိတ်ဓာတ်နှင့် နိုင်ငံချစ်စိတ်ဓာတ်များ ရှင်သန်ထက်မြက်ရေး၊ အမျိုးသားအားကစားမြှင့်တင်၍ ဗလငါးတန်ပြည့်စုံသော ကျောင်းသားလူငယ်များ ပေါ်ထွန်းလာစေရေး အတွက် ထက်၊ လယ်၊ မူအဆင့်နဲ့ နှစ်သက်ရာအားကစားနည်းများ ပါဝင်ကစားစေခြင်း၊ အား/ကာသိပ္ပံ ကျောင်းများသို့ လူရွေးချယ်စေလွှတ်ခြင်း၊ သင်ကြားရေးဆိုင်ရာ အားနည်းချက်များ ပြုပြင်ခြင်းနဲ့ လိုအပ် သည်များ ဆောင်ရွက်ရန် မူဝါဒများချမှတ်အကြံပြုဖို့ ဥပဒေအရ တာဝန်နှင့် လုပ်ပိုင်ခွင့်များ အပ်နှင်း ခံထားရတဲ့ ကော်မရှင်ရဲ့ နောင်လာမယ့်အစီရင်ခံစာမှာ ထည့်သွင်းပေးနိုင်ဖို့ အကြံပြုလိုပါတယ်ခင်ဗျာ။ နာယကကြီးခင်ဗျာ။ နည်းပညာ၊ သက်မွေးပညာရေးနဲ့ လေ့ကျင့်ရေးကဏ္ဍနဲ့ ပတ်သက်ပြီး ဈေးကွက် အခြေပြု လေ့ကျင့်မွေးထုတ်သည့်စနစ် ပြောင်းလဲကျင့်သုံးရာမှာ သွားတုကျွမ်းကျင်မှုပညာနဲ့ ဆေးခန်း အထောက်အကူပြုပညာများသည် ဈေးကွက်ရှိခြင်းကြောင့် လေ့ကျင့်မွေးထုတ်ရာတွင် ထည့်သွင်းစဉ်းစား သင့်ကြောင်း အကြံပြုအပ်ပါတယ်။ တစ်နှစ်ကို သွားတုပညာကျွမ်းကျင်သူ ၂၀ ဦးသာ မွေးထုတ်ပေးနေ ရတဲ့ လက်ရှိအခြေအနေမှာ သွားနှင့်ခံတွင်းဆိုင်ရာ ဆရာဝန် ၂၄ ယောက်မှာ သွားတုကျွမ်းကျင်သူ ၁ ယောက်သာ ရှိပါတယ်။ ဒါကြောင့်မို့လို့ ဒေသနဲ့ ဈေးကွက်အခြေပြုသင်တန်းများအတွက် အခြေခံ အဆင့်သင်တန်း၊ ဒီပလိုမာသင်တန်းများကို အစိုးရမှဖြစ်စေ၊ PPP စနစ်နဲ့ဖြစ်စေ တီထွင်ဆောင်ရွက်သင့် ပါကြောင်း အကြံပြုလိုပါတယ်။ ဒါ့အပြင် မြန်မာနိုင်ငံသွားနဲ့ ခံတွင်းဆိုင်ရာ ဆေးကောင်စီ ဥပဒေတားမြစ်ချက် အပိုဒ် ၄၀ မှာ ကောင်စီ သို့မဟုတ် သက်ဆိုင်ရာ ဌာန၊ အဖွဲ့အစည်းအသိအမှတ်ပြု လက်မှတ်ရရှိသူမှအပ မည်သူ့ကိုမျှ တာဝန်ပေးဆောင်ရွက်စေခြင်း မပြုရလို့ ၃ နှစ် ခြွင်းချက်ဖြင့် ပြဋ္ဌာန်းထားတဲ့အတွက် အဆိုပါဥပဒေ ကျင့်သုံးရာမှာ ဥပဒေစိုးမိုးလိုက်နာမှုနဲ့ အကျိုးသက်ရောက်မှု ပိုမိုရရှိစေနိုင်ရန်အတွက် ကော်မရှင်မှ သွားတု ကျွမ်းကျင်မှုပညာနှင့် အခြားအထောက်အကူပြု ကျွမ်းကျင်မှုဆိုင်ရာများကို ဈေးကွက်အခြေပြု လေ့ကျင့် မွေးထုတ်သည့်စနစ် ပြောင်းလဲကျင့်သုံးရာတွင် ထည့်သွင်းအစီရင်ခံပေးနိုင်ပါရန် အကြံပြုတင်ပြခြင်းဖြင့် ကော်မရှင်ရဲ့ အစီရင်ခံစာကို ထောက်ခံဆွေးနွေးအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်ဆွေ မကွေးတိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1285">ဦးကျော်ဆွေ(မဲဆန္ဒနယ်အမှတ်-၁၁၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုအဆင့် အဖွဲ့အစည်းဝင်များ၊ ကျွန်တော်တို့ လွှတ်တော် ကိုယ်စားလှယ်တော်ကြီးများအား မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော် ကတော့ မကွေးတိုင်းဒေသကြီး မဲဆန္ဒနယ်အမှတ်(၁၁)က ဦးကျော်ဆွေပါ။ ကျွန်တော့အနေနဲ့ အမျိုးသားပညာရေးမူဝါဒကော်မရှင်ရဲ့ အစီရင်ခံစာကို ထောက်ခံဆွေးနွေး သွားမှာဖြစ်ပါတယ်။ ကျွန်တော် အစီရင်ခံစာကို ဖတ်ရတဲ့အခါမှာဆိုလို့ရှိရင် ကျွန်တော်တို့ အမျိုးသားပညာရေး မူဝါဒကော်မရှင်နဲ့ ဒီအမျိုးသားပညာရေးမူဝါဒကော်မရှင်ကနေ ဖွဲ့စည်းထားတဲ့ ကော်မတီအသီးသီးဟာ ဆိုလို့ရှိရင် ကျွန်တော်တို့နိုင်ငံတကာ ပညာရေးလမ်းကြောင်းပေါ်ကို ရောက်ဖို့ရာအတွက် ကြိုးစားနေတဲ့ အရာတွေ တွေ့ရတဲ့အခါကျတော့ အလွန်အင်မတန်ပဲ ဝမ်းမြောက်ဝမ်းသာဖြစ်ရပါတယ်။ ကျွန်တော်တို့ ပညာရေးဟာဆိုလို့ရှိရင် ကျွန်တော်တို့နိုင်ငံအတွက် အသက်တမျှလည်းပဲ အရေးကြီးတဲ့ အခန်းကဏ္ဍ ဖြစ်ပါတယ်။ အဲဒါကြောင့်မို့လို့ အခုလိုကြိုးကြိုးစားစားနဲ့ လုပ်ကိုင်နေကြတာတွေကို တွေ့ရတဲ့အခါ ကျတော့ ဝမ်းမြောက်ဝမ်းသာ ဖြစ်ရပါတယ်။ ကျွန်တော်တို့ ကျောင်းသားဦးရေ နည်းပါးတဲ့ကိစ္စနဲ့ ပတ်သက်ပြီးတော့ ပျံ့နှံ့မှုကွာဟနေတဲ့ ကိစ္စရယ်၊ ကျွန်တော်တို့ ဒီကျေးရွာလေးတွေမှာ ကျောင်းသားဦးရေ ၂၀ အောက်နည်းတဲ့ ကိစ္စလေးတွေ မှာပါတဲ့အခါကျတော့ ကျွန်တော်တို့ မြို့နယ်အနေအထားကိုလည်းပဲ ကြုံရပါတယ်။ ကြုံရတဲ့အခါကျတော့ ကျွန်တော်တို့ လေ့လာကြည့်တဲ့အခါမှာဆိုလို့ရှိရင် ဖွင့်စဉ်ကာလတုန်းကတော့ ကျောင်းသားအရေအတွက်က အတော်အတန် လုံလောက်တဲ့ အနေအထားရှိပေမယ်လို့ ကျွန်တော်တို့ ကျန်းမာရေးဆိုင်ရာ စီမံချက်တွေ၊ မိသားစုစီမံကိန်း သားဆက်ခြား စီမံကိန်းဆိုတဲ့ လုပ်ငန်းတွေနဲ့ကျတော့ လူဦးရေပေါက်ဖွားနှုန်းကလည်းပဲ နည်းပါးလာတဲ့အခါမှာဆိုလို့ရှိရင် ကျောင်းသားဦးရေက လျော့နည်းသွားပါတယ်။ လျော့နည်းသွားတဲ့ အခါကျတော့ ကျောင်းသားဦးရေဟာ ၂၀ အောက်ရှိတဲ့ ကျောင်းတွေလည်းပဲ တော်တော်များများတော့ တွေ့ရပါတယ်။ တွေ့ရတဲ့အခါမှာဆိုလို့ရှိရင် ကျွန်တော်တို့အနေနဲ့ စဉ်းစားစရာရှိတာက ကျွန်တော်တို့ ပညာသင်ကြားတဲ့ ကျောင်းသားရှိနေတဲ့ရွာတိုင်း ကျွန်တော်တို့ ကျောင်းဖွင့်နိုင်ဖို့ဆိုတာကတော့ ဒါအင်မတန်မှ အရေးကြီးပါတယ်။ သို့သော်လည်းပဲ ကျွန်တော်တို့ ဒီနေ့သွားမယ့် ပညာရေးစနစ်မှာ 1+4 နဲ့ သွားတဲ့အခါကျတော့ 1+4 နဲ့ မဟုတ်ဘဲနဲ့ 1+2 နဲ့ သွားလို့ရမလား၊ ကျောင်းသားဦးရေနည်းလို့ရှိရင် ဆရာကိုလျှော့လို့ရမလား၊ ဒီအပိုင်းကလည်းပဲ စဉ်းစားစရာရှိပါတယ်။ အဲဒီမှာ ကျွန်တော်တို့က မူလတန်းအရွယ်လေးတွေက အလွန်ပဲ ငယ်သေးတဲ့အခါကျတော့ တခြားရွာကို သွားပြီးတော့ ကျောင်းတက်ဖို့ဆိုတာကလည်း အခက်အခဲ ရှိတဲ့အခါကျတော့ ကျောင်းတွေဟာလည်းပဲ လိုအပ်တာပါပဲခင်ဗျ။ အဲဒီမှာ ကျွန်တော်တို့ ကော်မရှင်ရဲ့ အစီရင်ခံစာမှာဆိုလို့ရှိရင် ဈေးကွက်အခြေပြု လေ့ကျင့်မွေးထုတ်ပေးဖို့ရာ၊ နောက်တစ်ခါ လက်တွေ့ ဘဝနဲ့ပေါင်းစပ်ဖို့ရာ၊ နောက်ပုဂ္ဂလိကနဲ့ ပူးပေါင်းပြီးတော့ဆောင်ရွက်ဖို့ဆိုတဲ့ ကိစ္စတွေလည်း အကြံပြု ထားတာတွေ့ပါတယ်။ ကျွန်တော်တို့ အလုပ်အကိုင်အခွင့်အလမ်းအနေနဲ့ ဈေးကွက်အခြေပြုစီးပွားရေးတွေ၊ ပုဂ္ဂလိက လုပ်ငန်းတွေ၊ ဒါတွေနဲ့ပဲ တွဲချိတ်ပြီးတော့ အကြံပြုထားတဲ့အခါကျတော့ အလွန်အင်မတန်ပဲ လက်တွေ့ ကျပါတယ်။ ကျွန်တော်တို့နိုင်ငံက ကျောင်းသာပြီးတယ်။ ဘွဲ့ဓာတ်ပုံနံရံမှာချိတ်တဲ့အနေအထား၊ မင်္ဂလာ ဆောင်မှာ အမြီးရှည်အောင်တပ်ပေးရတဲ့ အနေအထားမျိုးတစ်ခုကို ဖြတ်သန်းခဲ့ရတာ ဖြစ်ပါတယ်။ အဲဒီတော့ကျတော့ ကျွန်တော်တို့ ဒါတွေကို ပြောင်းလဲဖို့ဆိုလို့ရှိရင် ပညာရေးဟာ ကျွန်တော်တို့ လက်တွေ့ ကျဖို့လည်းလိုပါတယ်။ နောက်တစ်ခုက ကျွန်တော်တို့ သင်ရိုးညွှန်းတမ်းပိုင်းကလည်းပဲ Up to Date ဖြစ်နေဖို့၊ အမြဲတမ်းသစ်လွင်နေဖို့၊ သွက်သွက်လက်လက် ပြောင်းလဲနိုင်ဖို့ဆိုတဲ့ အပိုင်းတွေကလည်းပဲ အလွန်ပဲ အရေးကြီး ပါတယ်။ နိုင်ငံတကာပညာရေးမှာဆိုလို့ရှိရင် အင်မတန် သွက်လက်စွာ ပြောင်းလဲနေတဲ့ အတွက်ကြောင့် ဒါတွေကိုလည်းပဲ ထည့်ပြီးတော့ စဉ်းစားသင့်ပါတယ်။ နောက်ပြီးတော့ ကျွန်တော်တို့ ကိုယ်စားလှယ်တော်တော်များများ ဆွေးနွေးခဲ့ကြတဲ့ အပိုင်းတွေမှာဆိုလို့ရှိရင် ပုဂ္ဂလိကပညာရေးနဲ့ ပတ်သက်လို့ ရှိရင် ပိုင်ပိုင်နိုင်နိုင် ကြီးကြပ်ဖို့ရာအတွက် ဒီကိစ္စဟာလည်းပဲ အရေးတကြီး ဆောင်ရွက်ရမယ့်ကိစ္စ ဖြစ်ပါတယ်။ အဲဒီမှာ ဆွေးနွေးနေတဲ့အပိုင်းကိုတော့ တွေ့နေရပါပြီ။ လက်တွေ့ဆောင်ရွက်နိုင်မှုအပိုင်းကို ကျွန်တော်တို့ သွားနိုင်ဖို့အရေးကြီးပါတယ်။ ကျွန်တော်တို့ ပညာရေးစနစ်သစ်ကို ပြောင်းလဲတဲ့အခါမှာဆိုလို့ရှိရင် မိဘတွေ၊ ဆရာတွေအားလုံးဟာ ရှင်းရှင်းလင်းလင်း သိနေဖို့ အရေးကြီးပါတယ်။ ဘာဖြစ်လို့လဲဆိုလို့ရှိရင် ကျွန်တော်တို့ နယ်မှာ ဆရာတချို့၊ မိဘတချို့နဲ့ တွေ့ဆုံတဲ့အခါမှာဆိုလို့ရှိရင် ဒီကျောင်းသားကို မရိုက်ရဘူးဆိုလို့ရှိရင် ဘယ်လိုလုပ် ပညာတတ်မှာလဲ ဆရာပဲ ရိုက်ရမှာပေါ့ ဆိုတဲ့အတွေးအခေါ်မျိုးတွေ ဒီလိုအနေအထားမျိုးတွေလည်း ရှိတဲ့အခါကျတော့ ကျွန်တော်တို့က ဒါတွေကိုလည်းပဲ သတိထားဖို့လိုပါတယ်။ ဒါတွေဟာ ရှင်းရှင်းလင်းလင်းသိအောင် ဖြစ်ဖို့လိုပါတယ်။ ကျွန်တော်တို့ တစ်ခုတွေ့ရတာက တတ်အောင်သင်၊ အားလုံး အအောင်ပေးဆိုတဲ့ မူနဲ့ပတ်သက်ပြီးတော့ ရှိပေမယ်လို့ ဒီမတတ်ဘဲနဲ့ အအောင်ပေးနေရတဲ့ အနေအထားမျိုးတွေနဲ့ တွေ့ရတဲ့အတွက်ကြောင့်မို့လို့ ကျွန်တော်တို့ ပညာရေးမူဝါဒကော်မရှင်အနေနဲ့ ဒီကိစ္စမျိုးတွေကိုလည်းပဲ လေ့လာပြီးတော့ အစီရင်ခံပေးစေချင်ပါတယ်လို့ ပြောကြားရင်းနဲ့ နိဂုံးချုပ်အပ်ပါတယ်ခင်ဗျာ။ အားလုံး ကျေးဇူးတင်ပါတယ်ခင်ဗျာ။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ပြည်ထောင်စု အဆင့် အဖွဲ့အစည်းဝင်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့သရင်းနဲ့ ရွှင်လန်းချမ်းမြေ့ကြပါစေလို့ နှုတ်ခွန်းဆက်သ ဂါရဝပြုအပ်ပါတယ်ခင်ဗျာ။ ကျွန်တော်ကတော့ ရှမ်းပြည်နယ်တောင်ပိုင်း လွိုင်လင်မြို့နယ်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးခင်မောင်သီဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကခင်ဗျာ။ ကျွန်တော့အနေဖြင့် အမျိုးသား ပညာရေးမူဝါဒကော်မရှင်ရဲ့ ၆ လတာကာလ ၂၀၁၈ ခုနှစ်၊ အောက်တိုဘာလ ၁၀ ရက်နေ့မှ ၂၀၁၉ ခုနှစ်၊ ဧပြီလ ၉ ရက်နေ့ထိ လုပ်ငန်းဆောင်ရွက်ခဲ့မှု အစီရင်ခံစာအမှတ်(၅)ကို ကြိုဆိုပါကြောင်းနှင့် ကျွန်တော်တို့ နေထိုင်ရာဒေသအခြေအနေများပေါ်မှာ အခြေခံ၍ ဆွေးနွေးမှာဖြစ်ပါတယ်။ နာယကကြီးခင်ဗျာ။ အမျိုးသားပညာရေးမူဝါဒကော်မရှင်မှ အခြေခံပညာကဏ္ဍ ကိုယ်စားပြု ကျွမ်းကျင်ပညာရှင်များပါဝင်တဲ့ အဖွဲ့များဟာ ၂၀၁၉ ခုနှစ်၊ မတ်လအတွင်းမှာ တိုင်းဒေသကြီး ၂ ခုနဲ့ ပြည်နယ် ၂ ခုကို ကွင်းဆင်းလေ့လာခဲ့ရာမှာ အခြေခံပညာကျောင်းများဖြစ်တဲ့ အ.မ.က ကျောင်း ၁၄ ကျောင်း၊ အ.လ.က ကျောင်း ၁ရ ကျောင်း၊ အ.ထ.က ကျောင်း ၃၃ ကျောင်းနဲ့ မြို့နယ်ရုံး၊ ခရိုင်ရုံး၊ ပြည်နယ်ရုံးများသို့ ရောက်ရှိခဲ့ကြောင်း သိရှိရပါတယ်။ ဆက်လက်ပြီးတော့ ရှမ်းပြည်နယ်(တောင်ပိုင်း) အခြေခံပညာ ကျောင်းသားဦးရေအခြေအနေတင်ပြသည်မှာ အခြေခံပညာမူလတန်းကျောင်းများတွင် ကျောင်းသားဦးရေ ၂၀ အောက် ၁၀.၄ ရာခိုင်နှုန်းဖြစ်ပြီး ၂၀ ဦးမှ ၄၀ ဦးအထိ ၃၁.၆ ရာခိုင်နှုန်း ဖြစ်ပါကြောင်း၊ ကျောင်းသားဦးရေ ပျံ့နှံ့မှုပြ Graph ဖော်ပြထားတာ တွေ့ရှိရပါကြောင်း တင်ပြပါတယ်။ နာယကကြီးခင်ဗျာ။ အခြေခံပညာသင်ယူရန် အခွင့်အလမ်းလွန်စွာနည်းပါးတဲ့ ဝေးလံခေါင်ဖျား ဒေသများတွင် အခွင့်အလမ်းသာတူညီမျှမှု ရရှိစေရန် ဆောင်ရွက်ရမယ်လို့ အစီရင်ခံစာမှာ ဖော်ပြထားတာ တွေ့ရပါတယ်။ နယ်မြေဒေသအခြေအနေမှာ အေးချမ်းတည်ငြိမ်မှုများ ရရှိပြီးနောက် ဒေသခံမိဘ ပြည်သူများက မိမိတို့ရင်သွေး ကလေးသူငယ်များကို ပညာသင်ပေးရန် စိတ်အားထက်သန်စွာ ဆောင်ရွက် လာခြင်းဖြစ်ပါ၍ ဝိုင်းဝန်းကူညီဆောင်ရွက်ပေးနိုင်ပါရန် တင်ပြဆွေးနွေးအပ်ပါတယ်။ သို့ဖြစ်ပါ၍ မူဝါဒ ဆိုင်ရာ အကြံပြုချက်များကို ဖော်ထုတ်ဆောင်ရွက်ရာတွင် ထည့်သွင်းစဉ်းစား အကြံပြုပေးနိုင်ပါရန် တင်ပြအပ်ပါတယ်ခင်ဗျာ။ နာယကကြီးခင်ဗျာ။ အခြေခံပညာမူလတန်း Grade-2 သင်ရိုးသစ်နဲ့စပ်လျဉ်းပြီးတော့ အခြေခံ ပညာကျောင်းများသို့ ကွင်းဆင်းလေ့လာခြင်းအစီရင်ခံစာတွင် ဘဝတွက်တာကျွမ်းကျင်စရာ ဘာသာရပ်ကို ထိရောက်စွာ သင်ကြားနိုင်ရေးအတွက် အုပ်စုများဖွဲ့ကာ သင်ကြားရာတွင် ကျောင်းသုံးစာအုပ်မရှိသဖြင့် ဆရာလမ်းညွှန်စာအုပ်ကိုသာ အားထားသင်နေရ၍ ကြန့်ကြာမှုများရှိနေကြောင်း တွေ့ရတယ်လို့ ဖော်ပြ ထားချက်နဲ့စပ်လျဉ်းပြီးတော့ Grade-2 အပါအဝင် Grade များအားလုံးအတွက် ဘဝတွက်တာကျွမ်းကျင် စရာဘာသာရပ် ကျောင်းသုံးစာအုပ်များ ပြုစု၍ ဖြန့်ဝေပေးခြင်း၊ အထောက်အကူပြုစေမယ့် Vinyl များ ဖြန့်ဝေပေးခြင်းတို့ကို အလျင်အမြန် ဆောင်ရွက်ပေးပါရန် အကြံပြုအပ်ပါတယ်။ နာယကကြီးခင်ဗျာ။ အခြေခံပညာမူလတန်းသင်ကြားရာတွင် အတန်းပိုင်စနစ် ကျင့်သုံးသင်ကြား နေရခြင်းကြောင့် ကျောင်းသားဦးရေများသည့်ကျောင်းများတွင် အတန်းထိန်းခြင်း၊ အကဲဖြတ်မှုများ ပြုလုပ်ခြင်း၊ ဆရာတစ်ယောက်တည်းနဲ့ ဘာသာစုံသင်နေရခြင်း၊ ဘာသာရပ်အားလုံးကျွမ်းကျင်စွာ သင်ပြနိုင်မှုမရှိခြင်း စတဲ့ အားနည်းချက်များရှိပါသဖြင့် ကျောင်းသားဦးရေပေါ်မူတည်တဲ့ ဘာသာပြစနစ် သို့မဟုတ် ဘာသာတွဲခွဲဝေသင်ကြားတဲ့စနစ်ကို ကျင့်သုံးနိုင်ရန်အတွက် လိုအပ်တဲ့ ပြောင်းရွှေ့သွားတဲ့ ဆရာ ဆရာမများ နေရာများမှာလည်းကောင်း၊ လစ်လပ်နေတဲ့ မူလတန်းပြ ဆရာ၊ ဆရာမများနေရာများတွင် လည်းကောင်း အသစ်ထပ်မံခန့်ထား တာဝန်ပေးနိုင်ပါရန် အကြံပြုတင်ပြပါတယ်။ နာယကကြီးခင်ဗျာ။ အခြေခံပညာ မူလတန်းတွင် ဖြောင့်မတ်တည်ကြည်မှု မြှင့်တင်ရေး ပညာပေး အစီအစဉ်ကို ဆရာလမ်းညွှန်စာအုပ် ပုံနှိပ်ထုတ်ဝေရေး ပညာပေးရေးကိစ္စကို ဆောင်ရွက်သင့်တယ်လို့ ယုံကြည်ပါသဖြင့် ရှေ့ဆက်ဆောင်ရွက်မှုများကိုလည်း သိရှိလိုပါကြောင်း တင်ပြအပ်ပါတယ်။ ကျောင်းရေအိမ် သန့်ရှင်းရေးလုပ်ငန်းများမှာ အစဉ်အမြဲသန့်ရှင်းအောင် ဆောင်ရွက်ရမှာဖြစ်ပါတယ်။ ကျောင်းရေအိမ် သန့်ရှင်းရေးနဲ့ပတ်သက်တဲ့ သင်ခန်းစာအစီအစဉ်များကိုလည်း မည်သို့ဆောင်ရွက်မည်ကို ရှင်းလင်းဆွေးနွေး ပေးပါရန် တင်ပြအပ်ပါတယ်။ နာယကကြီးခင်ဗျာ။ နည်းပညာ၊ အသက်မွေးပညာနဲ့ လေ့ကျင့်ရေး(TVET)ဆိုင်ရာ အလုပ်ရုံ ဆွေးနွေးပွဲများ ကျင်းပခြင်းကို ကြိုဆိုပါကြောင်းနဲ့ ယနေ့ှာ အဓိကကျတဲ့ သက်မွေးဝမ်းကျောင်း ပညာရပ်များဖြစ်ပြီး လက်တွေ့ကျတဲ့ လုပ်ငန်းများဖြစ်ပါကြောင်း၊ ရှေ့ဆက်လက် ဆောင်ရွက်သင့်ပါကြောင်း တင်ပြအပ်ပါတယ်ခင်ဗျာ။ TVET ပညာရေးနဲ့ ပတ်သက်၍ ကျွန်တော့အနေဖြင့် အကြံပြုဆွေးနွေး လိုသည်မှာ ခရီးသည်နှင့် လုပ်ငန်းသုံးမော်တော်ယာဉ်ပြုပြင်ထိန်းသိမ်းရေး သင်တန်းကျောင်းများသည် စာတွေ့၊ လက်တွေ့လုပ်ဆောင်ရပြီး တိုင်းဒေသကြီး၊ ပြည်နယ်များတွင် ပါဝင်ဖွင့်လှစ်သင်ကြားပေးမည် ဆိုပါက အလုပ်အကိုင်အခွင့်အလမ်းများရရှိပြီး ပိုမိုကောင်းမွန်သင့်လျော်မည်လို့ ယုံကြည်မိပါကြောင်းနဲ့ ဆောင်ရွက်ရန် အစီအစဉ်များကို သိရှိလိုပါကြောင်း တင်ပြရင်းနဲ့ ကျွန်တော့ရဲ့ ဆွေးနွေးတင်ပြချက်ကို ဒီမှာပဲ နိဂုံးချုပ်ပါတယ်။</speech>
<speech type="speaker">ဦးတင်မောင်ဝင်း ဆိပ်ကမ်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1566">ဦးတင်မောင်ဝင်း(ဆိပ်ကမ်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ပညာရေး ကော်မရှင်အဖွဲ့ဝင်များ၊ တက်ရောက်လာကြသော ဧည့်သည်များ မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ဆိပ်ကမ်းမြို့နယ်က ဦးတင်မောင်ဝင်း ဖြစ်ပါတယ်။ ကျွန်တော်အခု အမျိုးသားပညာရေး မူဝါဒကော်မရှင်ရဲ့ ဆောင်ရွက်ချက်အပေါ် အကြံပြုဆွေးနွေးမှာ ဖြစ်ပါတယ်။ နာယကကြီးခင်ဗျာ။ ကျွန်တော့ကို Power Point အသုံးပြုခွင့်ပေးပါ ခင်ဗျာ။ ကျွန်တော် အချက် ၂ ချက်ဆွေးနွေးပါ့မယ်။ ပထမအချက်ကတော့ သက်မွေးဝမ်းကျောင်းပညာနဲ့ Gym¢69:(TVET) Geolosušili powsaqomgo? Educational Accreditation u2o အရည်အသွေး မြင့်မားရေး ဖြစ်ပါတယ်။ အဲဒီတော့ Nexti အဲဒီတော့ ပညာရေးကော်မရှင်ရဲ့ အကြံပြုချက် ၅ ချက်ကို တွေ့ရပါမယ်။ အဲဒီအကြံပြုချက် ၅ ချက် ကတော့ ဒါ ပညာရေးကို အရေးကြီးတယ်ဆိုတဲ့အကြောင်း Market Oriented ဖြစ်ဖို့ဆိုတာ။ ကျွန်တော် အဲဒီ ၅ ချက်ကိုကြည့်ပြီးတော့ အလွန့်အလွန် စိတ်ပူသွားပါတယ်၊ စိတ်ပျက်သွားပါတယ်။ ဘာလို့လဲဆိုတော့ ဒီအတိုင်းဆိုရင် TVET ပညာရေးတိုးတက်ဖို့ဆိုတာ ကျွန်တော်အလွန် စိတ်ပူသွား ပါတယ်။ ဒီအကြံပြုချက် ၅ချက်က အလွန့်အလွန် ယေဘုယျဆန်ပါတယ်။ တိတိကျကျ Specific တစ်ခုခုကို အကြံပြုသင့်ပါတယ်။ ဘာဖြစ်လို့လဲဆိုတော့ ဒီဟာတွေက ဒီအကြံပြုချက် ၅ ချက်က လွန်ခဲ့တဲ့ ၃ နှစ် ကတည်းက ဒါတွေအားလုံး ကျွန်တော်အားလုံးပြင်ပြီးသားပါ။ ဖြစ်သင့်တဲ့ အကြံပြုချက်ကတော့ burdegsod:60pê:0209697: 08:onose osušice Road Map . 383:00 TVET Law . 30869. ပြီးမှာလဲ၊ TVET Law အမြန်ရေးဆွဲသင့်ကြောင်း ကော်မရှင်ကို တင်ပြလိုပါတယ်။ အမျိုးသားကော်မရှင်ဟာ သက်မွေးဝမ်းကျောင်းပညာရေးနဲ့ ပတ်သက်ပြီး လွန်ခဲ့တဲ့ ၅ နှစ် ကတည်းက ကျွန်တော်တို့ လုပ်ခဲ့တာကို အရင် Case လုပ်ခဲ့တာကို မသိတာလား၊ အရင်လုပ်ခဲ့တာတွေကို အသိ အမှတ်မပြုတာလား၊ မဆောင်ရွက်ချင်တာလားလို့ ကျွန်တော်မေးချင်ပါတယ်။ Comprehensive Education Sector Schedule ပါ။ ကျွန်တော် ၂၀၁၂-၂၀၁၄ က ကျွန်တော်လုပ်ဆောင် ခဲ့ပါတယ်။ နိုင်ငံတကာကနေပြီးတော့ ဒေါ်လာ ၁၀ သန်းရပြီးတော့ ကျွန်တော်တို့ səsyo tag:69.96ozi Workshop 6031 Seminar Goze, 33 33200g copS: TVET g.:69:MUS: ပါပါတယ်။ အဲဒီတော့ ဒါတွေက ဆောင်ရွက်ခဲ့ပါတယ်။ အဲဒီထဲမှာ TVET ဖွံ့ဖြိုးရေးလည်းလုပ် ဒေါ်လာ ၁၀ သန်းလဲ ကုန်သွား ပါတယ်။ ကျွန်တော်တို့ Power Point ခေတ္တပိတ်ထားပေးပါ။ alcons spoodcag:ca:qosm60s? GIZ Golu German Development Coorperation ကနေပြီးတော့ ဗမာပြည်မှာ TVET ကို ယူရို ၆ သန်းပေးပြီးတော့ TVET အဆင့်မြှင့်ဖို့ ဆောင်ရွက်ခဲ့ပါတယ်။ အဲဒီမှာ ကျွန်တော်တို့ TVET ကဏ္ဍအနေနဲ့ ဆွေးနွေးပွဲတွေလုပ်တယ်။ Workshop နဲ့ နိုင်ငံခြားသွားတယ်။ အဲဒီတော့ TVET Law ဆွဲဖို့လည်း နေပြည်တော်က ရုံးနံပါတ်(၂၁)မှာ ကျွန်တော်တို့ အစည်းအဝေး (၁၁)ကြိမ် လုပ်ခဲ့ပါတယ်။ ကျွန်တော်ကိုယ်တိုင်လည်း TVET Text Book ထဲမှာ ကျွန်တော် ဝင်ရောက်ပြီးတော့ ဆွေးနွေးခဲ့ပါတယ်။ ဒါပေမယ့် အခုထိ အဲဒီဆွေးနွေးပြီးတော့ ကျွန်တော်တို့ (၁၁)ကြိမ် ဆွေးနွေးပြီးတော့ ကျွန်တော်တို့ ပုဒ်မ ၃၄ ချက်ပါတဲ့ TVET Law ကို ကျွန်တော်တို့ အဆိုပြု တင်ပြခဲ့ပါတယ်။ ပြင်ပပညာရှင် များက အချက် ၉၆ ချက်ပါတဲ့ TVET Lawကို တင်ပြခဲ့ပါတယ်။ ဒါပေမယ့် ယနေ့ အဲဒီ TVET Law က ogodowyclopall 333605? GIZ O CLMV GVI Cambodia, Laos, Vietnam 60303 GDZ TVET Law ဆွဲပြီးတော့ အကုန်လုံးပြီးသွားပါပြီ။ ဗီယက်နမ်ဆိုလို့ရှိရင် ဆွဲပြီးလို့ ၃ ခါတောင် ပြင်ပြီးပါပြီ။ ဘင်္ဂလားဒေ့ရှ် ဆိုလို့ရှိရင် TVET Law ဆွဲပြီးတော့ Gap Analysis တောင်လုပ်ပြီးပါပြီ။ ကျွန်တော်တို့ မပြီးသေးပါဘူး။ အဲဒါကြောင့်မို့ ပညာရေးကော်မရှင်ကို TVET Law အမြန်ဆွဲဖို့ ကျွန်တော် အကြံပြုချင်ပါတယ်။ ကျွန်တော် အပြုသဘောနဲ့ ဆွေးနွေးနေတာပါ။ နောက် ကျွန်တော် ပြောချင်တာက ကျွန်တော် TVET နဲ့ပတ်သက်လို့ ၂၀၁ရ ခုနှစ်၊ သြဂုတ်လ ၂၃ ရက်မှာ ကျွန်တော် TVET အဆိုတင်ခဲ့ပါတယ်။ ဒီအဆို ကလည်း အောင်ခဲ့ပါတယ်။ အောင်ခဲ့တဲ့အတွက် ကျွန်တော် TVET Law ကို အမြန်ဆွေးနွေးဖို့ ကျွန်တော် ဆန္ဒပြုပါတယ်။ Power Point ပြန်ဖွင့်ပေးပါ။ ဒုတိယဆွေးနွေးမှာကတော့ Egineering Accreditation နဲ့ Quality Assurance ဖြစ်ပါတယ်။ ကျွန်တော်တို့ အဲဒီ သူတို့ NAQAC က ပြောထားတာက နိုင်ငံတကာ သတ်မှတ်စံနှုန်းတွေနဲ့ ကျောင်း တွေကို Accredition လုပ်ပါ့မယ်လို့ ပြောပါတယ်။ ကျွန်တော်က ပြောချင်တာကတော့ အဲဒီစံနှုန်းဆိုတာက osoas:cù Local Accredition vsi International Accreditation wɔ:1 National Accreditation လားဆိုတာသိချင်ပါတယ်။ zlocos SOS 31 International Accreditation 322:00San€60s? 31 Washington Accord $. သွားလို့ရပါတယ်။ Washington Accord က အမေရိကစနစ်ကနေပြီးတော့ အာဆီယံနိုင်ငံအကုန်လုံး Washington Accord maş:003:05 Goclosuful Nextil Dublin Accord Sydney om 316028: Engineering Education quoswunsle:cos? 31605? Engineer တွေ၊ Technologist တွေ၊ Technician တွေ စေ့စပ်တဲ့စနစ်ပါ။ ဒါကြောင့်မို့လို့ စံနှုန်းသတ်မှတ်ချက် ဆိုတဲ့ NAQS စံနှုန်းသတ်မှတ်ချက်ကိုလည်း သိလိုပါတယ်။ zlo Bologna Process olul Bologna Process moos? Washinton Accord ood. 6:$): ပါတယ်။ ဒါ Europe နဲ့ အနောက်နိုင်ငံတွေမှာ သုံးတဲ့စနစ်ဖြစ်ပါတယ်။ ဒါကြောင့်မို့လို့ ကျွန်တော် 66:2€osm 31$condo Washinton Accord § 373:2005: Bologna Process $ 387:67005: ဆိုတာ သိဖို့လိုပါတယ်။ ဒါကတော့ ကျွန်တော် သက်မွေးဝမ်းကျောင်းမြှင့်တင်ရေးကို ကျွန်တော်လုပ်ခဲ့ကြတာ ကျွန်တော်ဆို မောလှပါပြီ။ ၃ခါလောက်လည်း ပြောပြီးပါပြီ။ အဲဒါကြောင့်မို့လို့ ကျွန်တော့အနေနဲ့ ပြောချင်တာကတော့ ကျွန်တော်တို့ TVET မြှင့်တင်ရေးကို State Counsellor ကလည်း မြှင့်တင်ဖို့ ပြောပြီးပါပြီ။ ကျွန်တော်တို့ ကလည်း အထပ်ထပ်ပြောပြီးတဲ့အခါ TVET Law နဲ့ ပညာရေးအဆင့်မြှင့်တင်ဖို့ပြောရင်း ကျွန်တော့ရဲ့ အဆိုကို အကြံပြုဆွေးနွေးပါတယ်။ ကျေးဇူးတင်ပါတယ်။</speech>
<speech type="speaker">ဒေါ်သန်းသန်းအေး မကွေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1281">ဒေါ်သန်းသန်းအေး(မဲဆန္ဒနယ်အမှတ်-၇၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌ၊ ပြည်ထောင်စုဝန်ကြီးနှင့် ပြည်ထောင်စု လွှတ်တော်ကိုယ်စားလှယ်များ စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေလို့ နှုတ်ခွန်းဆက် ဂါရဝပြောကြားလိုပါတယ်။ ကျွန်မကတော့ မကွေးတိုင်းဒေသကြီးမဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ဖြစ်ပါတယ်။ ကျွန်မအနေနဲ့ အမျိုးသားပညာရေးမူဝါဒကော်မရှင်မှ ပြည်ထောင်စုလွှတ်တော်သို့ တင်ပြသည့် အစီရင်ခံစာအမှတ်(၅)အပေါ် အကြံပြုတင်ပြသွားမှာ ဖြစ်ပါတယ်ရှင်။ လေးစားရပါသော ပြည်ထောင်စုလွှတ်တော်နာယကကြီးရှင့်။ ပထမဦးဆုံး အခန်း (၃) အမျိုးသား သင်ရိုးညွှန်းတမ်းကော်မရှင်၏ ဆောင်ရွက်ချက်များ အခန်းကို အကြံပြုလိုပါတယ်။ ကျောင်းသုံးစာအုပ် များနှင့် ဆရာလမ်းညွှန်စာအုပ်များကို ကော်မရှင်မှ စိစစ်ပြင်ဆင်ခြင်း၊ အကြံပြုခြင်း ၉ ရပ်ကို ဆောင်ရွက် ထားပြီးဖြစ်တာကိုလည်း တွေ့ရှိရပါတယ်ရှင်။ ကျွန်မအကြံပြုလိုတာက သင်ရိုးညွှန်းတမ်းကော်မတီအနေနဲ့ မိဘများသို့ ပန်ကြားလွှာကို ဆရာလမ်းညွှန်နဲ့အတူ ထုတ်ဝေပေးစေလိုပါတယ်။ လေးစားရပါသော နာယကကြီးရှင်။ အမျိုးသားပညာရေးမဟာဗျူဟာစီမံကိန်း ၂၀၁၆ - ၂၀၂၁ ကို အကောင်အထည်ဖော်ခဲ့တာ ယခုဆို စာသင်နှစ် ၄ နှစ်ရှိပါပြီ။ မိဘများတွေဟာ မိမိသားသမီးရဲ့ ပညာရေးကို အာရုံစိုက်လာမှုတွေလည်း ပိုမိုမြင့်မားလာတာကိုလည်း တွေ့ရှိရပါတယ်။ ဒါကြောင့်မဟာဗျူဟာ စီမံကိန်းရဲ့ အစီအစဉ်တွေကို မိဘများက နားလည်ထားပါမှ မိဘနဲ့ဆရာ ပူးပေါင်းအဆင်ပြေမှာ ဖြစ်ပါတယ်ရှင်။ ဥပမာအားဖြင့် ပညာရေးမဟာဗျူဟာစီမံကိန်းရဲ့ ချဉ်းကပ်နည်း၊ သင်ပြနည်း၊ ဆန်းစစ်နည်းတွေဟာ သမားရိုးကျ အမြင်မှာရှိတဲ့ တချို့ မိဘတွေက နားမလည်လို့ တင်ပြသူ ဆရာ၊ ဆရာမများထံလာပြီး သူတို့ နားမလည်သည်နှင့်အမျှ လွဲမှားစွာပြောဆိုမှု၊ တောင်းဆိုမှုတွေ လုပ်တတ်လာတာတွေကိုလည်း လက်တွေ့ ကြုံနေရပါတယ်ရှင်။ နာယကကြီးရှင်။ ဒါကြောင့်မိဘများနားလည်နိုင်မယ့် အသုံးအနှုန်းတွေအတွက် မဟာဗျူဟာစီမံကိန်းရဲ့ သိသင့်သိထိုက်တဲ့ အရေးကြီးအချက်တွေပါဝင်တဲ့ Paganism Education ပန်ကြားလွှာ တစ်စောင်ကို မိဘများကို ထုတ်ပေးရင် သဘောပေါက် နားလည်ပါဝင်လာမှာ ဖြစ်တယ်ဆိုတာကို အကြံပြုလိုပါတယ်။ လေးစားရပါသောနာယကကြီးရှင်။ ဒုတိယအနေနဲ့ အခန်း(၄) အမျိုးသားပညာရေးအဆင့်တန်းနဲ့ အရည်အသွေး အကဲဖြတ်ရေးကော်မတီရဲ့ ဆောင်ရွက်မှုအခန်း ဖြစ်ပါတယ်။ လက်ရှိလူသိများနေတဲ့ စာမေးပွဲစနစ်ကတော့ မြန်မာနိုင်ငံစာစစ်အဖွဲ့က ဦးစီးတဲ့ တက္ကသိုလ်ဝင်တန်း စာမေးပွဲဖြစ်ပါတယ်။ သူငယ်တန်းမှ နဝမတန်းထိ အောင်ချက်တွေ မည်မျှပင်ရှိစေကာမူ တက္ကသိုလ်ဝင်တန်း အောင်မြင်မှသာ အဆင့်မြင့်ပညာရေးကို ဆက်လက်သင်ယူခွင့်ရမှာ ဖြစ်ပါတယ်။ အမျိုးသားပညာရေးမဟာဗျူဟာစီမံကိန်းရဲ့ KG+12 မှာလည်းပဲ အကဲဖြတ်ခြင်း၊ ဆန်းစစ်ခြင်း၊ အတန်းပြီးဆုံးကြောင်း အသိအမှတ်ပြုခြင်းတွေကို အဆင့်အတန်းလိုက် ဒါမှမဟုတ် မူလအတန်းအဆင့်၊ အလယ်တန်းအဆင့်၊ အထက်တန်းအဆင့် မည်သို့ပင် စီစဉ်ထားမှုကို ထည့်သွင်းဖော်ပြထားပြီဖြစ်သော်လည်း တချို့မိဘများရဲ့ သဘောပေါက်နားလည်မှုဟာ လွဲမှားနေတာရှိတဲ့အတွက် နားလည်သဘောပေါက်မှု ရှင်းလင်းလွယ်ကူရန် အစီအစဉ်တစ်ခုဖြင့် ဖော်ပြ ပေးသင့်ကြောင်း ပညာရေးမူဝါဒကော်မရှင်ရဲ့ အစီရင်ခံစာကိုအကြံပြုရင်း နိဂုံးချုပ်ဆွေးနွေးလိုက်ရပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးနန်မွန်ထင် မချမ်းဘောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1362">ဦးနန်မွန်ထင်(မချမ်းဘောမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံး ရွှင်လန်းချမ်းမြေ့ပါစေကြောင်း ဦးစွာဂါဝရပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင် ပြည်နယ်၊ မချမ်းဘောမြို့နယ်မှ ပြည်ထောင်စုလွှတ်တော်ကိုယ်စားလှယ် ဦးနန်မွန်ထင် ဖြစ်ပါတယ်။ နာယကကြီးခင်ဗျ။ ကျွန်တော့်အနေနဲ့ အမျိုးသားပညာရေးမူဝါဒကော်မရှင်ရဲ့ ၆ လတာ လုပ်ငန်း ဆောင်ရွက်မှု အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ အစီရင်ခံစာကို လေ့လာကြည့်တဲ့ အခါမှာ အခန်း(၈)ခန်း၊ ကဏ္ဍအလိုက် လုပ်ငန်းဆောင်ရွက်မှုကို အသေးစိတ် ဖော်ပြထားတာကို တွေ့ရှိရ ပါတယ်။ သို့သော် ကဏ္ဍတိုင်းတွင် အားနည်းချက်၊ အားသာချက်များလည်း ရှိသည်ကို လေ့လာတွေ့ရှိရ ပါတယ်။ ဆက်လက်၍ ကျွန်တော့်အနေနဲ့ အခြေခံပညာရေးကဏ္ဍနဲ့ ပတ်သက်ပြီးမှ အကြံပြု ဆွေးနွေး လိုပါတယ်။ အစီရင်ခံစာမှာ စစ်ကိုင်းတိုင်း၊ ချင်းပြည်နယ်၊ ရှမ်းပြည်နယ်၊ ပဲခူးတိုင်းတို့ မူဝါဒကော်မရှင်ရဲ့ လက်တွေ့ကွင်းဆင်းလေ့လာသည့် အခြေအနေကို ကြည့်တဲ့အခါမှာ အခြေခံပညာကျောင်းများရဲ့ အခြေ အနေကို ကြည့်တဲ့အခါမှာ ကျောင်းအရေအတွက်နဲ့ ကျောင်းသားဦးရေအခြေအနေကို လေ့လာတဲ့အခါမှာ ကျောင်းသားဦးရေ အနည်းဆုံး ၁၀ မှ ၂၀ အထိရှိတဲ့ မူလတန်းကျောင်းများဟာ တိုင်းနဲ့ ပြည်နယ်တိုင်းမှာ ရှိသည်ကို တွေ့ရှိရပါတယ်။ နာယကကြီးခင်ဗျား။ ကျွန်တော်တို့ ကချင်ပြည်နယ် အချို့တောင်ပေါ်ဒေသမှာ တစ်ကျောင်းလျှင် ကျောင်းသားဦးရေ ၄ ဦး၊ ၅ ဦး သာရှိတဲ့ ကျောင်းတွေလည်း ရှိပါတယ်။ ရှိတာကြောင့် ၎င်းကျောင်းတွေဟာ တစ်ကျောင်းနဲ့တစ်ကျောင်း ၁၀ မိုင်၊ ၂၀ မိုင်၊ ၃၀ မိုင် စသည်ဖြင့် ဝေးလံတဲ့အတွက်ကြောင့် လမ်းပန်း ဆက်သွယ်ရေး အင်မတန်ခက်ခဲတဲ့ ကျောင်းတွေ ဖြစ်ပါတယ်။ ဒါကြောင့် ဒီဟာတွေကို စု၍သင်၍လည်း မရပါဘူး။ ထို့ကြောင့် မူလတန်းကျောင်းသားဦးရေ၊ မူလတန်းကျောင်းဆရာ အချိုးကျခွဲဝေရာမှာ ဒီလိုဖြစ်နေတဲ့အခြေအနေကို ခြွင်းချက်အနေဖြင့် မူတစ်ခုချပေးသင့်ကြောင်း ဆွေးနွေးအကြံပြုလိုပါတယ်။ ကျောင်းအဆင့် တိုးမြှင့်ရာမှာလည်းပဲ ကျောင်းသားဦးရေကို ကန့်သတ်သတ်မှတ်ရမှာဖြစ်သော်လည်း ဝေးလံခက်ခဲသော တောင်ပေါ်ဒေသကို ခြွင်းချက်အနေဖြင့် ကြည့်ပေးသင့်ကြောင်း အကြံပြုဆွေးနွေးလို ပါတယ်။ နာယကကြီးခင်ဗျား။ အစီရင်ခံစာ စာမျက်နှာ ၂၄ မှာ အခြေခံပညာသင်ယူရန် အခွင့်အလမ်း လွန်စွာ နည်းပါးသည့် ဝေးလံခေါင်ဖျားဒေသများတွင် အခွင့်အလမ်း သာတူညီမျှရရှိရမည်။ ဆောင်ရွက်ရမည်ဖြစ် သော်လည်းလို့ ရေးထားသည်ကို တွေ့ရပါတယ်။ ဒါကြောင့် ဒီစာသားကို ကျွန်တော့်အနေနဲ့ ဆောင်ရွက် ရမည်ဟု ရေးသားသင့်ကြောင်း အကြံပြုလိုပါတယ်။ အချို့တောင်ပေါ်ဒေသများမှာ တချို့ကျောင်းတွေမှာ ယခုအထိ အသက်ဝင်တန်းစာမေးပွဲ လုံးဝမကောက်ကောင်းကောင်း ပါတယ်။ ကချင်ပြည်နယ် ခေါင်လန်ဖူးမြို့နယ်ဟာ တက္ကသိုလ်ဝင်တန်းစာမေးပွဲမအောင်တာ နှစ်ပေါင်းတစ်ဆယ်ကျော် ရှိလာပြီဖြစ်ကြောင်း တွေ့ရပါတယ်။ ဒါကြောင့် ဒီလိုမအောင်မြင်ကြခြင်းဟာ သင်ကြားနေတဲ့ ဆရာ၊ ဆရာမတွေ လိုနေသလား။ ဒါမှမဟုတ် မိဘတွေ လိုနေသလား။ ဘာတွေကူညီပေးသင့်သလဲဆိုတာ မူဝါဒကော်မရှင်က လက်တွေ့ကွင်းဆင်းလေ့လာပြီး ကူညီပေးသင့်တဲ့ဟာကို ကူညီပေးသင့်ကြောင်း အကြံပြုလိုပါတယ်။ နာယကကြီးခင်ဗျား။ ဒါကြောင့် ပညာရေးမူဝါဒချမှတ်ရာမှာ ဒေသမရွေး တစ်နိုင်ငံလုံး လွှမ်းခြုံ နိုင်သောမူဝါဒများကို ချသင့်ကြောင်း အကြံပြုလိုပါတယ်။ နောက်တစ်ချက်အနေနဲ့ အကြံပြုဆွေးနွေး လိုတာကတော့ ပညာရေးကောလိပ်၊ ဖွံ့ဖြိုးရေးတက္ကသိုလ်၊ သူနာပြုတက္ကသိုလ်စတဲ့ သင်တန်းတွေကို လျှောက်တဲ့အခါမှာ ဝေးလံခေါင်ဖျားဒေသမှ ကလေးများဟာ စာမေးပွဲရမှတ် သတ်မှတ်ချက်မမီဘူး။ မမီသော်လည်းဘဲ အဲဒီဝေးလံတဲ့ဒေသကို ဦးစားပေးတဲ့အနေဖြင့် လျှော့ပေးသင့်ကြောင်း အကြံပြုလိုပါတယ်။ ဒီလိုမှမဟုတ်ရင် ဝေးလံခက်ခဲသော ဒေသကတော့ မည်သည့်အခါမှ အခွင့်အလမ်းတွေ ရနိုင်မယ်လို့ ကျွန်တော် မယူဆပါဘူး။ ဒါကြောင့်နောက်ဆုံးအနေနဲ့ တင်ပြလိုတာကတော့ နိုင်ငံတစ်နိုင်ငံ ဖွံ့ဖြိုးတိုးတက်ဖို့ဆိုတာ ပညာရေး စနစ်ပေါ်မှာ မူတည်တယ်။ ဥပမာ-ဂျပန်နိုင်ငံ၊ အမေရိကန်နိုင်ငံဆိုတာ ပညာရေးကို ဦးစားပေးတဲ့ နိုင်ငံ တွေဖြစ်တဲ့အတွက်ကြောင့် ကမ္ဘာမှာ ဖွံ့ဖြိုးတိုးတက်တာကို တွေ့ရှိရပါတယ်။ ဒါကြောင့် ကျွန်တော်တို့ နိုင်ငံ ဖွံ့ဖြိုးတိုးတက်ဖို့ဆိုတာလည်းပဲ ကျွန်တော်တို့နိုင်ငံရဲ့ ပညာရေးမူဝါဒအပေါ်မှာ မူတည်တယ်ဆိုတာ ကျွန်တော် အကြံပြုလိုပါတယ်။ ဒါကြောင့်မူဝါဒကို ပြည့်ပြည့်စုံစုံ ခိုင်ခိုင်မာမာ ရေးဆွဲသင့်ကြောင်း အကြံပြုရင်းနိဂုံး ချုပ်ပါတယ်။</speech>
<speech type="speaker">ဦးကျင့်ခန့်ပေါင် ချင်းပြည်နယ် မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1234">ဦးကျင့်ခန့်ပေါင်(မဲဆန္ဒနယ်အမှတ်-၆၊ ချင်းပြည်နယ်)</mp>လေးစားအပ်တဲ့ ပြည်ထောင်စု လွှတ်တော်နာယကကြီး၊ ပြည်ထောင်စုအစိုးရအဖွဲ့အစည်းဝင်များနဲ့ လွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ချင်းပြည်နယ်အမှတ်(၆) အမျိုးသားလွှတ်တော်ကိုယ်စားလှယ် ဦးကျင့်ခန့်ပေါင် ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ ပြည်ထောင်စုလွှတ်တော်သို့ တင်ပြချက်အစီရင်ခံစာ အမှတ်(၅)နဲ့ ဆက်နွယ်ပြီးမှ ဆွေးနွေးရမှာဖြစ်ပါတယ်။ အစီရင်ခံစာအမှတ်(၅)အပေါ် ကျွန်တော့်အရှေ့က လွှတ်တော်ကိုယ်စားလှယ်များ ပြည့်ပြည့်စုံစုံ ဆွေးနွေးထားပြီးဖြစ်တာမို့ အစီရင်ခံစာမှာမပါသေးတဲ့ အချက်ကလေးတချို့ကို နောင်လာမယ့် အစီရင်ခံစာ များအတွက် မျှော်ကိုးပြီးမှ ဆွေးနွေးပါရစေ။ ပထမအချက်အနေနဲ့ သင်ရိုးညွှန်းတမ်းနဲ့ သင်ရိုးမာတိကာ အပိုင်းကို ဆွေးနွေးလိုပါတယ်။ ယနေ့ ၅ တန်း၊ ၆ တန်းကလေးတွေရဲ့ စာအုပ်နဲ့ လေ့ကျင့်ခန်းစာအုပ် တွေဟာ ကျောပိုးအိတ်အပြည့်ရှိပါတယ်။ စာသင်ချိန်တစ်ချိန်မှာ တတ်မြောက်နားလည်အောင် သင်ကြား နိုင်ဖို့ရာ အဆင်မပြေတဲ့အတွက် အိမ်စာများများပေးရပါတယ်။ နောက်ပြီးမှ ကျူရှင်တက်ကြပါတယ်။ အဲဒီတော့ သင်ရိုးမာတိကာနဲ့ သင်ရိုးညွှန်းတမ်းတွေကို မလျှော့ဘဲနဲ့ အထဲမှာပါတဲ့ အချက်ကလေး၊ သိပ်အရေးမကြီးတဲ့ အချက်ကလေးတစ်ဝက်လောက်ကို လျှော့ချပေးဖို့ ကျွန်တော် တောင်းဆိုလိုပါတယ်။ စာသင်ချိန်တစ်ချိန်မှာ စာသင်ခန်းထဲမှာ တတ်မြောက်နားလည်အောင် သင်ပေးနိုင်မယ်ဆိုရင်တော့ အိမ်စာ ပေးစရာလည်းမလိုဘူး။ ကျူရှင်တက်စရာလည်းမလိုဘူး။ ပုဂ္ဂလိကကျောင်းတက်စရာလည်း မလိုဘူး ဖြစ်ဖြစ်ပါတယ်။ ဒုတိယအချက်အနေနဲ့ ကျောင်းစစ်ဆေးရေးကဏ္ဍကို တင်ပြလိုပါတယ်။ အခြေခံပညာမူလတန်း၊ အလယ်တန်း၊ အထက်တန်းအဆင့် အသီးသီးမှာ ကျောင်းစစ်ဆေးရေးအရာရှိများကို ခန့်အပ်ထားပါတယ်။ သူ့အဆင့်နဲ့သူ လုပ်ပိုင်ခွင့်အာဏာ ပေးထားတာလည်းရှိပါတယ်။ ဒါပေမယ့် သူ့လုပ်ပိုင်ခွင့်နဲ့ သူဟာ နည်းလွန်းတဲ့အတွက် စာသင်ကျောင်းတွေက ဘယ်လိုပြောလဲဆိုတော့ အဆိပ်မရှိသောမြွေလို့ နာမည် ပေးထားပါတယ်။ အဲဒီတော့ ကျောင်းစစ်ဆေးတဲ့အရာရှိတွေကို လုပ်ပိုင်ခွင့်အနည်းငယ် တိုးမြှင့်ပေးဖို့ တင်ပြလိုပါတယ်။ တတိယအချက်အနေနဲ့ အန္တရာယ်ရှိတဲ့ ကျောင်းဆောင်များကိစ္စဖြစ်ပါတယ်။ ပြီးခဲ့တဲ့ ၁၀ နှစ်ကျော် ကာလကတည်းက အန္တရာယ်ရှိတဲ့ကျောင်းဆောင်ကို ပညာရေးဌာနကနေဦးစားပေးပြီးမှ ဆောက်လုပ် ပေးခဲ့ပေမယ့် အခုအထိ ဘာလို့မကုန်နိုင်သေးသလဲ။ ကျောင်းစစ်ဆေးရေးအဖွဲ့က မစစ်ဆေးခဲ့ဘူးလား။ ရွာတွေက လျှောက်လွှာမတင်ခဲ့ဘူးလား။ ကျွန်တော် အံ့ဩနေပါတယ်။ စတုတ္ထအချက်အနေနဲ့ ကျောင်းဆောင်သစ်များ ဆောက်လုပ်တဲ့နေရာမှာ ကျောင်းကော်မတီက ဆောက်လုပ်နိုင်မယ်ဆိုရင်တော့ တာဝန်ပေးသင့်ပါတယ်။ ဲ့ညှာသောအားဖြင့် ကျွန်တော် မရှင်းပြ တော့ပါဘူး။ ပဉ္စမအချက်အနေနဲ့ တက္ကသိုလ်ဝင်စာမေးပွဲအောင်ချက်ကိစ္စ ဖြစ်ပါတယ်။ တစ်ခါတစ်လေ အောင်ချက်ထွက်တဲ့ေးဘဲနဲ့ အောင်မြင်တဲ့ကလေးတွေက အကုန်သိပြီးသားဖြစ်ပါတယ်။ အဲဒါတွေကို နိုင်ငံတော်ရဲ့ လျှို့ဝှက်ချက်ဥပဒေကို ထိန်းသိမ်းလိုက်နာကြဖို့ ကျွန်တော်အကြံပြုလိုပါတယ်။ ဆဋ္ဌမအချက်အနေနဲ့ သက်ကြီးစာမတတ်သူပပျောက်ရေး “အ” သုံးလုံး လှုပ်ရှားမှုဖြစ်ပါတယ်။ သက်ကြီးစာမတတ်သူပပျောက်ရေး လှုပ်ရှားမှုလုပ်တဲ့အခါမှာ ကျွန်တော်တို့ တိုင်းရင်းသားဒေသမှာ တိုင်းရင်းသားစာပေတစ်အုပ်နဲ့ မြန်မာစာပေတစ်အုပ်ကို ပြဋ္ဌာန်းပြီးမှ သင်ကြားပေးစေလိုပါတယ်။ သင်ကြားလိုတဲ့ရွာ၊ နာမည်စာရင်းကိုလည်း အရင်ဆုံးကောက်ခံပြီးမှ အဲဒီမြို့ကို စီမံကိန်းဝင်အဖြစ်နဲ့ သတ်မှတ်စေချင်ပါတယ်။ ဒါမှမဟုတ်ရင် စာသင်ဝိုင်းမှာ လူမပြည့်တဲ့အတွက် အလယ်တန်း၊ အထက်တန်း ကလေးတွေ ထည့်ထားပြီးမှ အဲဒီစာသင်ဝိုင်းဟာ အလွန်တော်တဲ့ စာသင်ဝိုင်းဖြစ်နေတာကို ကျွန်တော် ကိုယ်တိုင် တွေ့မြင်နေရပါတယ်။ သတ္တမအချက်အနေနဲ့ အခြေခံပညာကဏ္ဍမှာ လူတိုင်း သိသင့်သိထိုက်တဲ့၊ လွယ်ကူတဲ့ အခြေခံ ပညာကို အလယ်တန်းအဆင့်မှာ ပြည့်ပြည့်စုံစုံ ပြဋ္ဌာန်းပေးဖို့ လိုအပ်ပါတယ်။ ခေါင်းစဉ်မျိုးစုံထည့်ပေးဖို့၊ အချက်အလက်မျိုးစုံထည့်ပေးဖို့ ပညာအခြေခံသာထည့်ပေးဖို့ ဖြစ်ပါတယ်။ အကြောင်းအရာအများကြီး ရေးသားစရာမလိုဘဲနဲ့ လိုအပ်တဲ့ အချက်အလက်လေးတွေကို ထည့်ပေးဖို့ဖြစ်ပါတယ်။ ဥပမာအားဖြင့် မြန်မာနိုင်ငံရဲ့ နောက်ဆုံးဘုရင်နဲ့ နောက်ဆုံးဘုရင်ခံအကြောင်းကို မသိတဲ့သူ တော်တော်များပါတယ်။ နောက်မြစ်ကြီးနားနဲ့ ဟားခါးနီးသလားဆိုပြီးမှ ဆိုတဲ့မေးခွန်းတွေကို ကျွန်တော့်ဆီမှာ ခဏခဏမေးခံရ ပါတယ်။ နောက်ဆုံးအနေနဲ့ ပညာရေးပညာရှင်တစ်ဦးက ဘယ်လိုပြောလဲဆိုတော့ နိုင်ငံတော်ဟာ ကျောင်း ဆရာတစ်ဦးရဲ့ အသိပညာထက်ကျော်လွန်ပြီးမှ မတိုးတက်နိုင်ဘူးလို့ ဆိုထားပါတယ်။ ပညာရေးဖြင့် ခေတ်မီဖွံ့ဖြိုးတိုးတက်သော နိုင်ငံတော်တည်ဆောက်ကြပါစို့လို့ တိုက်တွန်းရင်း နိဂုံးချုပ်အပ်ပါတယ် ခင်ဗျာ။</speech>
<speech type="speaker">ဗိုလ်မှူးထင်လင်းဦး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးထင်လင်းဦး(တပ်မတော်သား ပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါ ခင်ဗျာ။ ကျွန်တော် ဗိုလ်မှူးထင်လင်းဦး ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာ အမှတ်(၅)နဲ့စပ်လျဉ်းလို့ သုံးသပ်ဆွေးနွေးမှာ ဖြစ်ပါတယ်။ Power Point သုံးစွဲခွင့်ပြုပါရန် တင်ပြအပ် ပါတယ်ခင်ဗျာ။ လေးစားအပ်ပါသော နာယကကြီးခင်ဗျား။ ကော်မရှင်ရဲ့ အစီရင်ခံစာကို အမျိုးသားပညာရေး မဟာဗျူဟာစီမံကိန်း၊ ပညာရေးဝန်ကြီးဌာနရဲ့ နှစ်အလိုက် စွမ်းဆောင်ရည် ပြန်လည်သုံးသပ်မှု အစီရင်ခံစာ၊ အမျိုးသားပညာရေးဥပဒေ၊ အမျိုးသားပညာရေး ဥပဒေကို ပြင်ဆင်တဲ့ဥပဒေများကိုမူတည်ပြီး ကော်မရှင်ရဲ့ အစီရင်ခံစာပါ ကဏ္ဍအလိုက် အချက်တွေ၊ အကြံပြုချက်တွေအပေါ်မှာ သုံးသပ်ဆွေးနွေးမှာ ဖြစ်ပါတယ်။ နိုင်ငံအတွက်အရေးကြီးပြီး ကျယ်ပြန့်နက်နဲလှတဲ့ ပညာရေးကဏ္ဍအတွက် ကော်မရှင်ရဲ့ ကြိုးပမ်း အားထုတ်ဆောင်ရွက်ချက်တွေအပေါ် အသိအမှတ်ပြုဂုဏ်ယူရမှာဖြစ်သလို ဒီအတွက် မိမိတို့အနေနဲ့ လည်း ဝိုင်းဝန်းအကြံပြု ဆွေးနွေးရခြင်းဖြစ်ပါတယ်။ နာယကကြီးခင်ဗျား။ အမျိုးသားပညာရေးမဟာဗျူဟာစီမံကိန်းမှာ ကဏ္ဍအလိုက် လုပ်ငန်းအစီအစဉ် များအတွက် ရလဒ်အညွှန်းဘောင်များနဲ့ ၂၀၁၈-၂၀၁၉ ဘဏ္ဍာနှစ်အပြီး ရလဒ်လျာထားချက်များ ပါဝင် ပါတယ်။ ဒီအတွက် ပညာရေးဝန်ကြီးဌာနကတော့ နှစ်အလိုက် စွမ်းဆောင်ရည်များအပေါ် ပြန်လည် သုံးသပ်မှုအစီရင်ခံစာများ ထုတ်ပြန်လာတာ (၂)ကြိမ်ရှိပြီဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်အတွက် စွမ်းဆောင်ရည်အဆင့်(၂) (အလွန်ကောင်းအဆင့်) ရရှိခဲ့တယ်လို့ ဆိုပါတယ်။ သို့သော် အမျိုးသားပညာရေးဥပဒေပုဒ်မ ၅(ဂ)အရ ပညာရေးဆိုင်ရာ စီမံကိန်းများ အကောင် အထည်ဖော်မှုအပေါ် အကဲဖြတ်သုံးသပ်ခြင်းကို ကော်မရှင်က ဆောင်ရွက်ပေးရမှာ ဖြစ်ပါတယ်။ တစ်နည်း အားဖြင့် ဝန်ကြီးဌာနရဲ့ ဆောင်ရွက်ချက်တွေကို အပြန်အလှန်ထိန်းကျောင်းခြင်း သဘောတရားလည်း ဖြစ်ပါတယ်။ ဒါ့ကြောင့် ကော်မရှင်အနေနဲ့ အမျိုးသားပညာရေးမဟာဗျူဟာစီမံကိန်းလုပ်ငန်း အစီအစဉ် ၉၉ ခု အပေါ် ဝန်ကြီးဌာနက အကောင်အထည်ဖော် ဆောင်ရွက်နေမှုတွေကို ဦးစီးဇယားပြုစုပြီး အစီရင်ခံစာမှာ ထည့်သွင်းဖော်ပြသင့်ပါကြောင်း တင်ပြအပ်ပါတယ်။ Power Point မှာ တင်ပြထားတဲ့ဇယားကတော့ ဥပမာအဖြစ် တင်ပြထားခြင်း ဖြစ်ပါတယ်။ နာယကကြီးခင်ဗျား။ ဆက်လက်ပြီး ကော်မရှင်ရဲ့ အစီရင်ခံစာပါအချက်တွေကို အကြံပြုဆွေးနွေး မှာဖြစ်ပါတယ်။ ပထမဦးစွာ အခြေခံပညာရေးကဏ္ဍနဲ့စပ်လျဉ်းလို့ ကျောင်းသားပျံ့နှံ့မှု ကွာဟချက်များကို ဖော်ပြထားတာ တွေ့ရှိရပါတယ်။ ၂၀၁၇-၂၀၁၈ ဘဏ္ဍာနှစ်အတွက် ဝန်ကြီးဌာနရဲ့ အကဲဖြတ်အစီရင်ခံစာ အရ ချင်းပြည်နယ်၊ ရှမ်းပြည်နယ်(တောင်ပိုင်း)၊ ပဲခူးတိုင်းဒေသကြီး(အရှေ့)တို့ရှိတဲ့ ကျောင်းအရေအတွက်၊ ကျောင်းသားဦးရေအချိုးနဲ့ ကျောင်းဝင်နှုန်းတို့ကို လေ့လာကြည့်ရာမှာ သင့်မြတ်ဆီလျော်မှုရှိတယ်လို့ ယေဘုယျယူဆလို့ရပေမယ့် ကော်မရှင်အစီရင်ခံစာအရ ကျောင်းသား အလွန်အမင်းနည်းပါးတဲ့ ကျောင်း အရေအတွက်များစွာ ဖြစ်ပေါ်နေတာကို အလေးအနက်ထား အဖြေရှာဆောင်ရွက်ရမှာ ဖြစ်ပါတယ်။ အရေးကြီးတဲ့အချက်ကတော့ အမျိုးသားပညာရေးမဟာဗျူဟာစီမံကိန်းမှာပါတဲ့ အခြေခံပညာရေး အခွင့်အလမ်း၊ အရည်အသွေးနဲ့ လူတိုင်းအကျုံးဝင်မှုဆိုင်ရာ မဟာဗျူဟာမြောက် အပြောင်းအလဲကို ဖော်ဆောင်ရာမှာ တင်ပြပါလိုအပ်ချက်တွေ၊ စိန်ခေါ်ချက်တွေ ရှိနေသလားဆိုတာဖော်ထုတ်ပြီး ဖြေရှင်း ဆောင်ရွက်ကြရမှာဖြစ်ပါတယ်။ လိုအပ်ရင် ဒီလိုကျောင်းတွေကို မသင်မနေရနဲ့ လူတိုင်းအကျုံးဝင် ပညာရေး အစီအစဉ်အရ စမ်းသပ်ကောင်အထည်ဖော်တဲ့ ကျောင်းများစာရင်းမှာ ထည့်သွင်းပြီး ဆောင်ရွက် သင့်ကြောင်း အကြံပြုတင်ပြအပ်ပါတယ်။ နာယကကြီးခင်ဗျား။ အခြေခံပညာသင်ရိုးညွှန်းတမ်းများနဲ့စပ်လျဉ်းလို့ မဟာဗျူဟာစီမံကိန်းပါ သတ်မှတ်ကာလများအတိုင်း Grade 2,3,6 အခြေခံပညာသင်ရိုးညွှန်းတမ်းတွေ ပြောင်းလဲရေးဆွဲ ဆောင်ရွက် နိုင်တာကို တွေ့ရပါတယ်။ အခြေခံပညာသင်ရိုးညွှန်းတမ်းများ ပြန်လည်ပြင်ဆင်မွမ်းမံရေး အစီအစဉ်အရ စီမံကိန်းကာလအတွင်း (၂၀၁၈-၂၀၁၉ ဘဏ္ဍာနှစ်အပြီး) သူငယ်တန်းမှ ဒွါဒသမတန်းအထိ ဘာသာရပ် အားလုံးနှင့် အတန်းအားလုံးမှာ ရှင်းလင်းပြတ်သားသော သင်ရိုးညွှန်းတမ်း စံသတ်မှတ်ချက်များ၊ သင်ရိုး မာတိကာများ၊ သင်ယူမှုနယ်ပယ် အစီအစဉ်များ ရေးဆွဲပြုစုပြီးစီးရမယ်၊ အနည်းဆုံး ၂၀ ရာခိုင်နှုန်းကို စမ်းသပ်အသုံးပြုသင်ကြားနိုင်ရမယ်၊ စစ်ဆေးအကဲဖြတ်မှု နည်းအသစ်ဆိုင်ရာလုပ်ငန်း အနည်းဆုံး ၂၀ ရာခိုင်နှုန်းကို စမ်းသပ်စစ်ဆေးပြီးဖြစ်ရမယ်ဆိုတဲ့ ရလဒ်လျာထားချက်များ ပါဝင်ပါတယ်။ ကော်မရှင်ရဲ့ အစီရင်ခံစာမှာ ဒီအချက်များဆောင်ရွက်ပြီးစီးမှု အခြေအနေတွေကို တစ်ပါတည်း ဖော်ပြသင့်ကြောင်း အကြံပြုတင်ပြအပ်ပါတယ်။ အမျိုးသားသင်ရိုးညွှန်းတမ်းကော်မတီအနေနဲ့ ၂၀၂၀၂၀၂၁ ပညာသင်နှစ်အတွက် Grade 4, 7 နဲ့ 10 သင်ရိုးညွှန်းတမ်းများကို ်ကြားပေးနိုင်ရေး ဆောင်ရွက်သွားမယ်လို့ ဖော်ပြထားတာ တွေ့ရပါတယ်။ ဒီအတွက် သင်ရိုးညွှန်းတမ်းအချို့ရဲ့ အားနည်း ဥပမာအားဖြင့် ဘာသာရပ်အလိုက် သင်ခန်းစာတွေ ရှေ့နောက်အစီအစဉ်ကျနမှု ရှိ မရှိ ပြန်လည် သုံးသပ်ရန်၊ သင်ခန်းစာတွေဟာ လုံလောက်ပြည့်စုံမှုရှိ မရှိ ပြန်လည်သုံးသပ်ရန်၊ အင်္ဂလိပ်စာအရေးအသားကို လို/တို/ ရှင်းသာ နားလည်သဘောပေါက်စေရေးအတွက် အဓိကထားပြီးတော့ ရေးသားရန်၊ အထောက်အကူ ပြုပုံ များ ပိုမိုထည့်သွင်းပေးရန် သို့မဟုတ် 3D Animation CD တွေကိုပါ တစ်ပါတည်း ဖြန့်ဝေပေးရန် စတာ တွေကို အကြံပြုတင်ပြအပ်ပါတယ်။ နာယကကြီးခင်ဗျား။ နည်းပညာ၊ သက်မွေးနဲ့ လေ့ကျင့်ရေးကဏ္ဍမှာ ဒီကဏ္ဍကို မိဘပြည်သူတို့က အဆင့်နိမ့်သောပညာရပ်အဖြစ်သာ ရှုမြင်လျှက်ရှိပြီး ထိုအစွဲကို ဖျောက်ဖျက်ပစ်ရန်လိုအပ်ကြောင်း အစီရင် ခံစာမှာ ဖော်ပြထားပါတယ်။ သူနာပြုသင်တန်းကျောင်းတွေကို ဒီပလိုမာအဆင့်ကနေ မဟာအဆင့်အထိ တိုးမြှင့်နိုင်ရေး စီစဉ်ထားကြောင်းသိရှိရလို့ ဝမ်းသာပါတယ်။ ထို့အတူပဲ သားဖွားသင်တန်းကျောင်း တွေအတွက်လည်း အခြားနိုင်ငံများကဲ့သို့ သားဖွားဘွဲ့၊ ဘွဲ့လွန်သင်တန်းများအထိ တိုးမြှင့်ဖွင့်လှစ်ပေး နိုင်ရေး စီမံဆောင်ရွက်သင့်ကြောင်း အကြံပြတင်ပြအပ်ပါတယ်။ ဆက်လက်ပြီး မြန်မာနိုင်ငံရင်းနှီးမြှုပ်နှံမှုကော်မရှင်က ခွင့်ပြုချက်နဲ့ ဆောင်ရွက်လျက်ရှိတဲ့ အဆင့်မြင့်ပညာကိုယ်ပိုင်ကျောင်းများကိုစုန်စပ်လျဉ်းလို အဆိုပါကျောင်းတွေကို ထွက်ပေါ်လာတဲ့ လှစွမ်းအား အရင်းအမြစ်တွေကိုလည်း အကျိုးရှိစွာ အသုံးပြုနိုင်ရေးအတွက် အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီက အဲဒီကျောင်းတွေရဲ့ အရည်အသွေးကို စိစစ် ဆောင်ရွက်ပေးရန် လိုအပ်မှာဖြစ်ကြောင်း အကြံပြုတင်ပြအပ်ပါတယ်။ ဒီအတွက် ပုဂ္ဂလိကပညာရေး ဥပဒေအမြန်ဆုံးရေးဆွဲပြဋ္ဌာန်းပေးရန်လည်း လိုအပ်မှာဖြစ်ပါတယ်။ နောက်တစ်ခုကတော့ Polytechnics in Singapore ခေါင်းစဉ်နဲ့ ဆွေးနွေးပွဲပြုလုပ်ထားတဲ့ တင်ပြချက်ကို အစီရင်ခံစာမှာ တွေ့ရပါတယ်။ အမျိုးသားပညာရေးမဟာဗျူဟာစီမံကိန်းမှာ ဒီကဏ္ဍ အတွက် ၂၀၁၈-၂၀၁၉ ဘဏ္ဍာနှစ်အပြီး ကာလရှည်သင်တန်းများသို့ သင်တန်းသား ၂၈,၆၁၅ ဦး တက်ရောက် လာစေခြင်း၊ ဘာသာရပ်ပေါင်းစုံပါဝင်ပြီး တစ်စုတစ်စည်းတည်း သင်ကြားနိုင်တဲ့ Polytechnic ကျောင်း ၁၁ ကျောင်း ဖွင့်လှစ်နိုင်ခြင်းဆိုတဲ့ ရလဒ်လျာထားချက်တွေ ပါဝင်ပါတယ်။ ၂၀၁၈-၂၀၁၉ ဘဏ္ဍာနှစ် ကလည်း ကုန်တော့မှာဖြစ်ပါတယ်။ ကော်မရှင်အနေနဲ့ ရလဒ်လျာထားချက်တွေအတိုင်း ဝန်ကြီးဌာနက ဆောင်ရွက်နိုင်ခြင်းရှိ မရှိ အကဲဖြတ်သုံးသပ်ဖော်ပြပေးသင့်ကြောင်း အကြံပြုတင်ပြအပ်ပါတယ်။ နာယကကြီးခင်ဗျား။ နိဂုံးချုပ်တင်ပြလိုတာကတော့ ကော်မရှင်အနေနဲ့ အမျိုးသားပညာရေး ဖွံ့ဖြိုးတိုးတက်စေရန် ကဏ္ဍစုံလင်စွာ ကျယ်ကျယ်ပြန့်ပြန့် ဆောင်ရွက်ထားတဲ့အတွက် အစီရင်ခံစာကို ထောက်ခံပါတယ်။ အစီရင်ခံစာတင်သွင်းရာမှာ အမျိုးသားပညာရေးမဟာဗျူဟာစီမံကိန်း လုပ်ငန်းစဉ် များအပေါ် ဝန်ကြီးဌာနက အကောင်အထည်ဖော်ဆောင်ရွက်နေမှုတွေကို သုံးသပ်အကဲဖြတ်ချက်များနဲ့ တကွ ဖော်ပြပေးစေလိုပါတယ်။ သို့မှသာ လွှတ်တော်နဲ့ ပြည်သူများအနေဖြင့် အမျိုးသားပညာရေး မဟာ ဗျူဟာစီမံကိန်းလုပ်ငန်းများ အဆင့်ဆင့်တိုးတက် ပြောင်းလဲလာမှုအပေါ် ပိုမိုရှင်းလင်းစွာသိရှိနိုင်ခြင်း၊ တိုးတက်မှုမရှိသေးတဲ့ လုပ်ငန်းစဉ်တွေအပေါ် တွန်းအားပေးခြင်း၊ ဝိုင်းဝန်းပူးပေါင်း အဖြေရှာခြင်း၊ အကြံပြုခြင်း၊ စောင့်ကြည့်ခြင်း စတာတွေကို ပိုမိုဆောင်ရွက်နိုင်မှာဖြစ်ပြီး နိုင်ငံတော်ရဲ့ ပညာရေးစနစ် အကူးအပြောင်းလုပ်ငန်းများ ပိုမိုထိရောက်အောင်မြင်စေမှာဖြစ်ကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း(မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါဆိုပြီးတော့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ အမျိုးသားပညာရေးမူဝါဒကော်မရှင်ရဲ့ ပြည်ထောင်စုလွှတ်တော်သို့ တင်ပြတဲ့အစီရင်ခံစာအမှတ်(၅)နဲ့ ပတ်သက်ပြီးတော့ အခြေခံပညာရေးကဏ္ဍကိုပဲ အဓိကထားပြီးတော့ ဆွေးနွေးသွားမှာဖြစ်ပါတယ်။ အဲဒီလိုဆွေးနွေးတဲ့နေရာမှာ လက်ရှိသင်ကြားပေး နေတဲ့ ဆရာ၊ ဆရာမတွေကို ပုတ်ခတ်စော်ကားလိုခြင်း အလျဉ်းမရှိဘဲနဲ့ ပညာရေးကဏ္ဍအတွက် အထောက်အကူပြုစေရန်အလို့ငှာ အောက်ခြေရဲ့အသံ အစစ်အမှန်တွေကို လွှတ်တော်ကြီးကနေတစ်ဆင့် တင်ပြပေးရခြင်းသာ ဖြစ်ပါကြောင်း ကြိုတင်ပြီးတော့ မေတ္တာရပ်ခံအပ်ပါတယ်။ အဲဒီတော့ လက်ရှိ ကျွန်တော်တို့နိုင်ငံမှာ အားလုံးသိပြီးကြတဲ့အတိုင်းပဲ ကျွန်တော်တို့ဟာ ပညာရေး စနစ်သစ်ကိုသွားနေပါတယ်။ အဲဒီတော့ ပညာရေးစနစ်သစ်ဆိုတဲ့နေရာမှာ စနစ်သစ်တစ်ခုကောင်းဖို့ဆိုရင် ကျွန်တော်တို့က သင်ရိုးညွှန်းတမ်းတွေကောင်းရဲ့ လား၊ အဲဒီလို ကောင်းမွန်တဲ့သင်ရိုးညွှန်းတမ်းတွေကို ဘယ်သူတွေက ရေးဆွဲနေတာလဲ၊ ဘယ်လိုမျိုးရေးဆွဲနေသလဲ၊ ပြီးရင် ကျွန်တော်တို့က အဲဒီသင်ရိုးညွှန်းတမ်း တွေပေါ်မှာ အထောက်အကူဖြစ်ဖို့အတွက် သင်ထောက်ကူပစ္စည်းတွေကော လုံလောက်မှုရှိရဲ့လား။ လုံလောက်မှု ရှိရဲ့ လားဆိုတဲ့နေရာမှာ တစ်နိုင်ငံလုံးအတိုင်းအတာနဲ့ လွှမ်းခြုံမှုရှိရဲ့လား။ မြို့ပေါ်ကျောင်းတွေမှာပဲ ပစ္စည်း လုံလောက်ပြီးတော့ နယ်မြို့တွေ၊ သွားလာရခက်ခဲတဲ့ဒေသတွေမှာကော လုံလောက်မှုရှိရဲ့လားဆိုတာကို ကျွန်တော်တို့ ဆန်းစစ်ဖို့လိုပါတယ်။ နောက်ပြီးတော့ ဆရာ၊ ဆရာမတွေရဲ့ အရည်အသွေးနဲ့ အင်အားအလုံအလောက်ရှိဖို့လည်း ကျွန်တော်တို့ လိုအပ်မယ်လို့ယူဆပါတယ်။ ဒီနေရာမှာ သင်ရိုးညွှန်းတမ်းကို ကျွန်တော်တို့ကြည့်မယ်ဆိုရင်တော့ အခြေခံ ပညာရေးကဏ္ဍမှာ သင်ရိုးညွှန်းတမ်းသည် ကောင်းမွန်ပြည့်စုံတယ်လို့ လတ်တလော ကျွန်တော်တို့ ယူဆလို့ ရပါတယ်။ အဲဒီတော့ ကျွန်တော်တို့ ထပ်ပြီးတော့ ပြန်ကြည့်မယ်ဆိုရင် သင်ထောက်ကူပစ္စည်းတွေ ဆိုတဲ့ နေရာမှာ လုံလောက်မှုမရှိတာကို ရှေ့ကကိုယ်စားလှယ်ကြီးတွေလည်း ဆွေးနွေးသွားပြီးဖြစ်ပါတယ်။ ရှိနေတဲ့ သင်ထောက်ကူပစ္စည်းတွေကလည်း အရည်အသွေးညံ့ဖျင်းနေတာကို ကျွန်တော်တို့တွေ့ရှိရပါတယ်။ ပြီးရင် လုံလောက်မှုမရှိတာကိုလည်း ကျွန်တော်တို့ ထပ်မံပြီးတော့ တွေ့ရှိရပါတယ်။ နောက်ဆုံး ကျွန်တော်တို့က ပညာရေး စနစ်သစ်တစ်ခုကို အကောင်အထည်ဖော်မယ် ဆိုတဲ့နေရာမှာ မူဝါဒနဲ့ သင်ရိုးညွှန်းတမ်း ကောင်းနေရုံနဲ့မပြီးဘဲနဲ့ အဲဒီမူဝါဒနဲ့ သင်ရိုးညွှန်းတမ်းတွေကို အကောင်အထည်ဖော်သင်ကြား ပေးမယ့် ဆရာ ဆရာမတွေရဲ့ အရည်အသွေးဟာ အရမ်းကို အရေးကြီးပါတယ်။ ပြီးတော့ ဆရာ၊ ဆရာမ ပြည့်စုံ လုံလောက်မှုရှိဖို့လည်း လိုအပ်ပါတယ်။ ပြီးတော့ ဆရာ ဆရာမတွေရဲ့ အရည်အသွေးကို မြှင့်တင်ပေးဖို့ ဆိုပြီး ကျွန်တော်တို့က လက်ရှိမလုပ်နေဘူးလားဆိုတော့ လုပ်နေပါတယ်။ ဘာတွေလုပ်နေလဲ ဆိုတော့ ကျောင်းပိတ်တဲ့ကာလတွေမှာ ဆရာ၊ ဆရာမတွေကို မွမ်းမံသင်တန်းပေးတာတို့၊ G-3, G-6 စသည်ဖြင့် သင်တန်းတွေခေါ်ပြီးတော့ ပေးနေတာရှိပါတယ်။ အဲဒီ ဆရာ၊ ဆရာမတွေကနေတစ်ဆင့် ပြန်ပြီးတော့ ဆင့်ပွားသင်တန်းတွေကို မြို့နယ်တို့၊ ကျေးရွာတို့မှာ ပြန်ပြီးတော့ပေးနေတာတွေလည်း ကျွန်တော်တို့ တွေ့ရပါတယ်။ အဲဒီလို သင်တန်းခေါ်တဲ့နေရာမှာလည်း ဘာကိုတွေ့ရလဲဆိုတော့ အားနည်းချက်တစ်ခုအနေနဲ့ အရင်နှစ်ကလည်း ဒီဆရာမကိုပဲခေါ်တယ်။ ဒီနှစ်မှာလည်း ဒီဆရာမကိုပဲ ခေါ်တယ်။ တချို့သော ဆရာမ တွေက သင်တန်းတက်ပြီးတော့ ပြန်ပြီးတော့ မိမိရဲ့ ဒေသမှာ ကျန်တဲ့ဆရာမတွေကို ပြန်ပြီး Sharing လုပ်တာရှိသလို တချို့သောဆရာမတွေက ပြန်ပြီးတော့ Sharing မလုပ်ဘဲနဲ့ သင်တန်းတက်ရုံသာ တက်ပြီးတော့ ပြန်လည်ပြီးတော့ သင်ကြားမှုမရှိတာကိုလည်း ကျွန်တော်တို့ တွေ့ရှိရပါတယ်။ နောက်တစ်ခုက ကျွန်တော်တို့က ဒီနေရာမှာ ကျွန်တော့ဒေသမှာ အခုဖြစ်ခဲ့တာဆိုရင် G-3 သင်တန်းပေးတဲ့G-3 နဲ့ပတ်သက်ပြီးတော့ သင်တန်းတက်ဖို့အတွက် ဆရာမက မြို့ကို ရောက်လာပါတယ်။ အဲဒီတော့ G-3 သင်တန်းပြီးတာနဲ့ G-6 သင်တန်းတက်ဖို့အတွက် ထပ်ခေါ်တဲ့G-6 ကိုသင်ရမယ့်ဆရာမက ကျေးရွာမှာနေတဲ့အတွက် မလာနိုင်ဘူး၊ မအားဘူး။ အဲဒီအတွက်ကို G-3 သင်နေတဲ့ဆရာမပဲ ထပ်မံ ပြီးတော့ တက်လိုက်ပါဆိုပြီးတော့ အချင်းချင်း ညှိနှိုင်းပြီးတော့ သင်တန်းတက်တဲ့အနေအထားမျိုးလည်း ဒါ လက်တွေ့မှာ အောက်ခြေမှာ ဖြစ်ပေါ်နေပါတယ်။ နောက်တစ်ခုက သင်ရိုးသစ်ဆိုတာဟာ အင်မတန်မှကို သင်ရပင်ပန်းပါတယ်။ အရင်တုန်းက ဆရာ ဗဟိုပြု ပညာရေးစနစ်မှသည် ကျောင်းသားဗဟိုပြု ပညာရေးစနစ်ဖြစ်တဲ့အတွက် သင်ရတာ အင်မတန်မှ ဆရာ ဆရာမတွေမှာလည်း ပင်ပန်းပါတယ်၊ ခက်ခဲပါတယ်။ ပထမဆုံး ကျွန်တော်တို့ တွေ့ရတာက အင်္ဂလိပ်စာ အသံထွက်ပါ။ အင်္ဂလိပ်စာအသံထွက်က ကျွန်တော်တို့စနစ်သစ်မှာ ပုံစံတစ်မျိုး ထွက်တယ်။ တချို့သော အင်္ဂလိပ်စာစကားလုံးတွေသည် ကျွန်တော်တို့ သင်ခဲ့ရတဲ့ ၁၀ တန်းမှာအထိ မပါခဲ့တဲ့ စကားလုံးတွေကအစ ပြန်လည်ပြီးတော့ တွေ့ရှိရပါတယ်။ ဆိုတော့ ဒီနေရာမှာလည်း အင်္ဂလိပ်စာ အသံထွက်တွေလိုအပ်နေတာတွေ ကျွန်တော်တို့တွေ့ရပါတယ်။ ပြီးရင် နောက်တစ်ခုက ကျွန်တော်တို့က ထပ်မံပြီးတော့ ဘာကိုတွေ့ရသလဲဆိုတော့ ဆရာတွေလမ်းညွှန်ဆိုပြီးတော့ ထုတ်ထားတာကိုလည်း တွေ့ရပါတယ်။ အဲဒီတော့ ဆရာလမ်းညွှန်ကလည်း အင်မတန်မှကောင်းပါတယ်။ ဆရာတွေက စာမသင် ခင်မှာ သင်ကြားမယ့်ပုံစံကို တင်ရပါတယ်။ ဒီသင်ရိုးညွှန်းတမ်းမှာ ပါပါတယ်။ အဲဒီတော့ ၅ မိနစ်တစ်ခါ ဘာတွေ ဘာတွေ လုပ်ရမယ်ဆိုတဲ့ဟာကိုလည်း သင်ရိုးညွှန်းတမ်းမှာ ပါဝင်ပြီးသားဖြစ်ပါတယ်။ ဒါပေမယ့်လည်း သင်ရိုးညွှန်းတမ်းမှာပါဝင်ပြီးသားဖြစ်ပေမယ့် ဆရာတွေက စာမသင်ခင်မှာ ကြိုပြီး တင်နေရတဲ့အလုပ်တစ်ခုကလည်း အလုပ်မှာ အားစိုက်နေရတာတစ်ခုဖြစ်တဲ့အတွက် လူရော ပိုပြီးတော့ ပင်ပန်းနေတယ်လို့ ကျွန်တော်တို့အနေနဲ့တော့ မြင်ပါတယ်။ တချို့တွေကလည်း အဲဒီ ဆရာလမ်းညွှန်မှာပါတဲ့ဟာကိုပဲ ကူးရေးပြီးတော့ ပြန်ပြီးတင်ထားတာ တွေ့ရပါတယ်။ ဆိုတော့ သင်ရိုး ညွှန်းတမ်းရဲ့ အဓိက ရည်ရွယ်ချက်က ဘာလဲဆိုတော့ ကလေးတွေရဲ့ ဦးဏှောက်မှာရှိတဲ့ ဘယ်ဘက် အကန့်နဲ့ ညာဘက်အကန့်ကို တစ်ပြေးညီ ဖွံ့ ဖြိုးတိုးတက်ဖို့ဆိုပြီးတော့ ရည်ရွယ်ချက်ကို ကျွန်တော်တို့ တွေ့ရပါတယ်။ အဲဒီနေရာမှာ ကျွန်တော်တို့ ဘာတွေ့ရမလဲဆိုတော့ ကာယ၊ ဉာဏ၊ စာရိတ္တနဲ့ ရသ၊ သက်မွေးဆိုတဲ့ ဘက်စုံပညာရေးဆိုတဲ့ ကဏ္ဍကိုလည်း ကျွန်တော်တို့ တွေ့ရပါတယ်။ အဲဒီတော့ ကာယဆိုလည်း ရှေ့မှာကိုယ်စားလှယ်ကြီးလည်း ပြောသွားပြီးသားဖြစ်ပါတယ်။ သင်မယ့် ဆရာတောင် မရှိပါဘူး။ တစ်လမှာ (၄)ချိန် ကာယင်တောင်မှ တော်တော်ကံကောင်းပြီလို့ ကျွန်တော်တို့ဆိုရမှာဖြစ်ပါတယ်။ အထက်တန်းကျောင်းတွေမှာတော့ သင်ပြပေးမယ့်ဆရာတွေ ရှိပေမယ့်လည်း မူလတန်းကျောင်းတွေမှာတော့ ကာယပြပေးမယ့်ဆရာတွေ ရှိကိုမရှိပါဘူး။ ကျွန်တော်တို့ အဲဒါကို တွေ့ရှိရပါတယ်။ နောက်တစ်ခုက စာမသင်ခင်မှာလည်း သင်ခန်းစာနဲ့ပတ်သက်တဲ့ကိစ္စတွေ၊ အရင် သင်ခဲ့တဲ့သင်ခန်းစာတွေကို ပြန်ပြီးတော့ ဆွဲခေါ်ရပါမယ်။ ပြီးတော့ ကျွန်တော်တို့ မေးခွန်းတွေမေးရမယ်။ ပြီးတော့ နိဒါန်းပျိုးပြီးတော့ သင်ရမှာ ဖြစ်ပါတယ်။ ဂီတမှာဆိုလည်း အဓိက ကျွန်တော်တို့ အခုဘာတွေ့ရသလဲဆိုတော့ ပလွေမှုတ်တာတွေ သင်နေ ရပါတယ်။ အဲဒီတော့ တစ်မြို့နယ်လုံးမှာ ပုလွေမှုတ်တတ်တဲ့ ဆရာမ ၁၀ ယောက်ပြည့်ရင်တောင်မှ ကံကောင်းပါ။ အဲဒီတော့ လက် ၃ ချောင်းလေးနဲ့ အပေါက်လေး ၃ ယောက် ကျွန်တော်တို့ ဒို၊ ရေ၊ မီ၊ ဖာ၊ ဆို၊ လာ လုပ်နေတာနဲ့ တကယ့်လက်တွေ့ရော ကျရဲ့လားပေါ့နော်။ တကယ်လက်တွေ့သင်ပေးမယ့် ဆရာရှိရဲ့လား။ အဲဒီတော့ ဆရာမတွေက စိတ်ညစ်တယ်၊ စိတ်ညစ်တော့ မသင်တော့ဘူး၊ မသင်တော့ဘာလုပ်မလဲ ဆိုတော့ ပန်းချီပဲထိုင်ဆွဲခိုင်းနေတယ်၊ စာလည်းမသင်ရတော့ဘူး၊ ကလေးတွေလည်း ပန်းချီဆွဲနေရရင် ပျော်နေတယ်ဆိုတဲ့ ဒီ ပတ်ချာလည်နေတဲ့ဟာလေး ကျွန်တော်တို့ တွေ့ရတာဖြစ်ပါတယ်။ ဒါကြောင့်မို့လို့ ချုပ်ပြီးတော့ပြောရမယ်ဆိုရင် ဆရာ၊ ဆရာမတွေရဲ့ အရည်အသွေးကိုလည်း သင်တန်းပေးထားတဲ့အတိုင်း တကယ်ရောသင်နေရဲ့လားဆိုတာကို ကြီးကြပ်မယ့်အဖွဲ့ လိုအပ်ပါတယ်။ အဲဒီ ကြီးကြပ်မယ့်အဖွဲ့ ဆိုတာလည်း အမှန်တကယ် ကြီးကြပ်ဖို့ လိုပါတယ်။ ကျောင်းတွေကိုသွား၊ ကျွေးတဲ့မုန့်ကိုစား၊ အပေါ်မှာထပ်ထားတဲ့စာအုပ် လက်ရေးလှတဲ့စာအုပ် တစ်အုပ် နှစ်အုပ်လောက်ကိုစစ်၊ ပြီးရင် ဆိုင်ကယ်ဆီဖိုးတောင်းပြီး ပြန်လာတဲ့အဖွဲ့မျိုးမဖြစ်ဘဲနဲ့ အမှန်တကယ် အရည်အသွေးကို စိစစ်ဖို့၊ အကဲဖြတ်ဖို့အတွက် ကြီးကြပ်တဲ့အဖွဲ့ကို လိုအပ်ပါကြောင်း တင်ပြရင်းနဲ့ပဲ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိန်မြင့် မြင်းခြံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2244">ဦးစိန်မြင့်(မြင်းခြံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကြီးနှင့်တကွ အားလုံးမင်္ဂလာပါ။ ကျွန်တော်ကတော့ မြင်းခြံမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစိန်မြင့် ဖြစ်ပါတယ်။ ကျွန်တော်က အမျိုးသားပညာရေးမူဝါဒကော်မရှင်မှ ပြည်ထောင်စုလွှတ်တော်ကိုတင်ပြတဲ့ အစီရင်ခံစာအမှတ်(၅)ကို အခြေခံပညာကဏ္ဍကို ဦးစားပေးပြီးတော့ ဆွေးနွေးသွားမှာ ဖြစ်ပါတယ်။ အမျိုးသားပညာရေးမူဝါဒကော်မရှင်ဟာ ပြည်ထောင်စုလွှတ်တော် ကိုယ်စားလှယ် များရဲ့ အကြံပြုချက်အရ တိုင်းဒေသကြီးနဲ့ ပြည်နယ်အချို့ကို သွားရောက်၍ လေ့လာဆန်းစစ်မှု လုပ်ငန်းများ ဆောင်ရွက်လျက်ရှိတာကို ကြိုဆိုအပ်ပါတယ်။ အခြေခံပညာကျောင်းတွေမှာ ကျောင်းသားအဆမတန်များလွန်းတဲ့ ကျောင်းများနဲ့ ကျောင်းသား အလွန်ပဲနည်းသည့် ကျောင်းများဆို၍ ကျောင်းများပျံ့နှံ့မှု ကွာဟချက် မညီမျှမှုကို တွေ့ရှိခဲ့ကြောင်း ဖော်ပြထားပါတယ်။ မူလတန်း၊ အလယ်တန်း၊ အထက်တန်းကျောင်း ချိတ်ဆက်တဲ့ကျောင်းစနစ်ကို နယ်မြေသတ်မှတ်ပြီး သတ်မှတ်ထားတဲ့မူအရ သက်ဆိုင်ရာ ပညာရေးတာဝန်ခံများက တိတိကျကျ လိုက်နာ ဆောင်ရွက်နိုင်ရန် အကြံပြုအပ်ပါတယ်။ မူလတန်းကျောင်း ဖွင့်လှစ်ထားတဲ့ ရပ်ကွက်၊ ကျေးရွာဒေသ များမှ မူလတန်းလွန်ကျောင်းများ အဆင့်မြှင့် တိုးမြှင့် ဖွင့်လှစ်ခြင်းဖြင့် ကျေးလက်ဒေသရှိ ကျောင်းသား၊ ကျောင်းသူများ Grade-8, Grade-9 အထိ သင်ယူနိုင်တဲ့ အကျိုးကျေးဇူးများကို ရရှိပါတယ်။ ကျောင်းသား ဦးရေနည်းပြီး အဆင့်တိုးမြှင့်လွယ်တဲ့ ကျောင်းများထိန်းချုပ်နိုင်ရန် မူလတန်းအဆင့်ရှိရမယ့် အနည်းဆုံး ကျောင်းသားဦးရေ Grade-4၊ Grade-5 တို့မှရှိရမယ့် ကျောင်းသားဦးရေတွေကို သတ်မှတ်ပေးဖို့ လိုအပ် ပါတယ်။ ကျောင်းအသစ်ဖွင့်လှစ်ခြင်းနှင့် ကျောင်းအဆင့်တိုးမြှင့်ခြင်းတို့ကို ဆောင်ရွက်ရာမှာ ကုန်ကျ စရိုက်လက်သီလ အ ထိရောက်သော မဂါများရင် တောင်ရက်မည်ကို ထောက်ခံအပ်ပါတယ်။ ကျောင်းတစ်ကျောင်းနဲ့ တစ်ကျောင်း ကျောင်းသားဦးရေ ကွာဟမှု၊ မညီမျှမှုတို့ကြောင့် တချို့ ကျောင်းတွေမှာ ကျောင်းသား ဆရာအချိုး၊ ကျောင်းသား စာသင်ဆောင်အချိုး မညီမျှမှုကို တွေ့ရှိရပါတယ်။ ဥပမာအားဖြင့် ကျွန်တော့ရဲ့ မဲဆန္ဒနယ်မြေဖြစ်တဲ့ မြင်းခြံမြို့နယ်မှာ အ.ထ.က(၁)၊ အ.ထ.က(၂)၊ အ.ထ.က (၄)၊ အမှတ်(၆) အလင်းရောင် အ.ထ.က(ခွဲ)ကျောင်းတွေမှာ G6, G3, G2 အတန်းများမှာ ဆရာတစ်ဦးလျှင် ကျောင်းသား ၇၅ ကနေ ၈၀ ယောက်အထိ သင်ကြားနေရတာကို တွေ့ရှိရပါတယ်။ မူလတန်းပြ၊ အလယ်တန်းပြ ဆရာ လစ်လပ်ဦးရေ များပြားခြင်းနဲ့ စာသင်ဆောင်လုံလောက်မှု မရှိခြင်းတို့ကြောင့် ဖြစ်မယ်ဆိုရင် လစ်လပ်ဆရာများနေရာကို ခန့်ထားပေးခြင်း၊ စာသင်ဆောင်အသစ်များ တိုးချဲ့ ဆောက်လုပ် ပေးခြင်းဖြင့် ဆောင်ရွက်ရန်အကြံပြုအပ်ပါတယ်။ ကျောင်းသား ဆရာ အချိုးမျှတမှုမရှိပါက ကလေးဗဟိုပြု ပညာရေးစနစ်ကို၊ စနစ်သစ်ပညာရေးကို အောင်မြင်စွာဆောင်ရွက်နိုင်ဖို့ဟာ သင်ကြားနိုင်ဖို့ဟာ အဟန့် အတားဖြစ်နိုင်ပါတယ်။ စနစ်သစ် KG+12 မှာ Grade-1, Grade-2, Grade-3 မှစ၍ အသက်အရွယ်နဲ့ ကိုက်ညီမယ့် ပတ်ဝန်းကျင်ဆိုင်ရာ အသိပညာများကို သင်ရိုးတွင် ထည့်သွင်းရေးဆွဲထားမည်ကို ကြိုဆိုအပ် ပါတယ်။ အခုလောလောဆယ်လည်း Grade-3 မှာ ပထဝီဝင်ဘာသာရပ်မှာ ရာသီဥတုနဲ့ ပတ်သက်တဲ့ ကလေးများသိသင့်တာနဲ့ အခြေခံတွေကို ထည့်သွင်းသင်ကြားပေးတာကိုလည်း ကျွန်တော်တို့ တွေ့ရှိရပါတယ်။ Grade-6 မှ Grade-9 ထိ အလယ်တန်းအဆင့်မှာ ရာသီဥတုဆိုင်ရာ ပြောင်းလဲခြင်းအကြောင်းကို ပထဝီဘာသာရပ်မှာ ထည့်သွင်းသင်ကြားနိုင်ပါကြောင်းနဲ့ Grade-10၊ Grade-11၊ Grade-12 အထက်တန်း အဆင့်မှာ အဆင့်မြင့်ပညာတက္ကသိုလ်များမှာ သင်ကြားမယ့် ရာသီဥတုဆိုင်ရာ ဘာသာရပ်ရဲ့ အခြေခံတွေကို သင်ကြားပေးသင့်ကြောင်း အကြံပြုအပ်ပါတယ်။ အမျိုးသားသင်ရိုးညွှန်းတမ်းကော်မတီရဲ့ Grade-2 သင်ရိုးသစ်အတွက် ကွင်းဆင်းလေ့လာမှုနဲ့ တွေ့ရှိချက်အပေါ် ကော်မရှင်သို့ အကြံပြုချက် ၅ ချက်မှာ နံပါတ်(က)မှာပါတဲ့ Grade-2 သင်္ချာဘာသာရပ်မှာ အခန်း(၁) သင်ပြီးလျှင် အခန်း(၂) ကိုမသင်ဘဲ အခန်း(၅) ကို သင်ပြီးနောက်မှသာ သင်ကြားသင့်ကြောင်း အကြံပြုချက်ဟာ ဒီ G2 သင်္ချာဘာသာရပ် ရှေ့နောက် အခန်းတစ်ခုနဲ့တစ်ခု ချိတ်ဆက်မှုမရှိသလို ဖြစ်နေတာကို တွေ့ရှိရပါတယ်။ ဒါတွေကို ကျောင်းသုံးပြဋ္ဌာန်း စာအုပ်တွေ ပုံနှိပ်မရိုက်ခင် သင်ရိုးညွှန်းတမ်းပြုစုနေချိန်မှာ ဒီဟာတွေကို တင်ပြသင့်ကြောင်း အကြံပြုလို ပါတယ်။ အရည်အသွေးရှိ အခြေခံပညာရေးဖြစ်စေဖို့အတွက် အကြံပြုချက် (၅)ရပ်ဖြစ်တဲ့ သင်ကြားရေး ဆိုင်ရာ အခက်အခဲကို ကျောင်းမိသားစုအလိုက်၊ ကျောင်းအုပ်စုအလိုက် ကျောင်းဘာသာရပ်ဆိုင်ရာ ဖြေရှင်းခြင်းကိုလည်း ကောင်းပါတယ်။ နောက် ကလေးပျော်၊ ဆရာ ကျောင်းဖြစ်စေရေးအတွက် ဆရာ၊ မိဘ၊ ဒေသခံအဖွဲ့အစည်းများ ပူးပေါင်းဆောင်ရွက်ခြင်းကိုလည်း ကြိုဆိုအပ်ပါတယ်။ စီမံကိန်း ကြီးကြပ်တဲ့အဖွဲ့တွေဟာ ဆရာလမ်းညွှန်အတိုင်း ဆရာ၊ ဆရာမများဟာ သင်ကြားမှု ရှိ မရှိကို ကြပ်မတ် လမ်းညွှန်ပေးတာကိုလည်း လက်ခံကြိုဆိုအပ်ပါတယ်။ နောက် မိဘပညာပေးရေး အစီအစဉ် ဒါတွေ ဆောင်ရွက်ခြင်းကိစ္စတွေ ကျောင်းသားများစူးစမ်းလေ့လာမှု၊ စူးစမ်းမှု၊ စွမ်းရည်မြင့်မားရေး စသည့် အချက်တွေကိုလည်း ကြိုဆိုထောက်ခံပါတယ်။ အမျိုးသားပညာရေး အဆင့်အတန်းနဲ့ အရည်အသွေး အာမခံမှုအကဲဖြတ်ရေးကော်မတီရဲ့ ကျောင်းတွင်းအကဲဖြတ်မှု ရလဒ်မှတစ်ဆင့် ကျောင်းအရည်အသွေး ဖွံ့ဖြိုးမှုအစီအစဉ် ရေးဆွဲအကောင်အထည်ဖော်မှုသည် မဟာဗျူဟာမြောက် အပြောင်းအလဲဖြစ်တဲ့အတွက် ထောက်ခံအပ်ပါတယ်။ သို့ဖြစ်ပါ၍ အမျိုးသားပညာရေးမူဝါဒကော်မရှင်ရဲ့ ပြည်ထောင်စုလွှတ်တော်၊ အစိုးရအဖွဲ့အစည်းများ၊ ကော်မရှင်များနဲ့ ကော်မတီများအကြား ပူးပေါင်းဆောင်ရွက်မှု ပေါင်းစပ်ညှိနှိုင်းမှု အပြန်အလှန် အကြံပြုချက်များဖြင့် မြန်မာ့ပညာရေး နိုင်ငံတကာလမ်းကြောင်းပေါ်သို့ ရောက်ရှိရေး ကြိုးစားအားထုတ်မှုကို ထောက်ခံပါကြောင်း ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသန်းစိုး(ခေါ်)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခေါ်)ဦးသန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ပညာရေး ကော်မရှင်ရဲ့ အစီရင်ခံစာနဲ့ပတ်သက်ပြီးတော့မှ အရည်အသွေးနဲ့ ထိရောက်မှုပိုင်းနဲ့ သုံးတဲ့ငွေနဲ့ ပြန်ရတဲ့ အကျိုးကျေးဇူးဆိုပြီးတော့ အပိုင်း (၂)ပိုင်းကို ကျွန်တော် ဆွေးနွေးသွားမှာ ဖြစ်ပါတယ်။ တကယ်တော့ ပညာရေးကဏ္ဍမှာသုံးတဲ့ အသုံးစရိတ်တိုင်းဟာ ထုတ်လုပ်မှုစွမ်းအားက ၁၂ ရာခိုင်နှုန်း ပြန်ရရပါမယ်။ Productivity ၁၂ ရာခိုင်နှုန်းက ဒါတွက်လို့ရှိရင် အဲဒီ ၁၂ ရာခိုင်နှုန်းက Productivity က ပြန်ရပါတယ်။ အဲဒီတော့ ကျွန်တော်တို့နိုင်ငံမှာ ပညာရေးနဲ့ပတ်သက်လို့ရှိရင် သင်ရိုးညွှန်းတမ်း၊ ပံ့ပိုးတဲ့ပစ္စည်း၊ သင်ကြားမှု ပုံစံတွေထက်ကို ပညာရေးနဲ့ဆိုင်တဲ့ စီမံခန့်ခွဲမှုအားနည်းချက်တွေကိုပဲ တော်တော်များများ ပိုပြီးတော့ တွေ့ရပါတယ်။ အဲဒီတော့ ဒါကြောင့်မို့လည်း ပညာရေးကဏ္ဍဟာ စီမံခန့်ခွဲမှုအားနည်းတယ်ဆိုတာပါ။ များသော အားဖြင့်ဟာ ပညာရေးအသုံးစရိတ်ကို သွားလို့ရှိရင် အရည်အသွေးထက် ပညာရေးကဏ္ဍမှာ အသုံးစရိတ် ရရှိတဲ့ ဘတ်ဂျက်ပမာဏအပေါ်မှာပဲ အာရုံစိုက်ကြတဲ့ စီမံခန့်ခွဲမှုကြောင့်လည်း ပညာရေးကဏ္ဍဟာ တော်တော်လေးကို နိမ့်ကျခြင်းဖြစ်နေပါတယ်။ အဲဒီတော့ ဒါဟာ နံပါတ်(၁) အခြေခံပညာရေးအချက်ကို ကျွန်တော် ဆွေးနွေးပါမယ်။ Power Point ပြပါ။ အဲဒီတော့ အခြေခံပညာရေးမှာ ကျေးလက်ဒေသတွေမှာရှိတဲ့ ကျောင်းသားဦးရေနဲ့ ၁၀ ဦးအချိုး ဆိုတဲ့ ဒီကော်မရှင်ရဲ့ အစီရင်ခံစာအရဆိုရင် ဒါ နည်းနည်းလေးတော့ ကော်မရှင်ရဲ့ တွေ့ရှိဖော်ထုတ် ချက်ကို အရမ်းကို ကျေးဇူးတင်တယ်လို့ပဲ ကျွန်တော်တို့ ပြောရမှာဖြစ်ပါတယ်။ ဒါဟာ ဘတ်ဂျက်အပေါ်မှာ၊ အသုံးစရိတ်ပေါ်မှာ အာရုံရလို့သာ ဒီလိုလွဲမှားတဲ့အချက်အလက်တွေ တွေ့ရတာဖြစ်ပါတယ်။ တည်းပဲ တိုင်းနဲ့ ပြည်နယ်အားလုံးမှာ အခု ရှမ်း(တောင်)ရယ်၊ ချင်းရယ်၊ မကွေးရယ်မှာ ဖော်ပြသလို တိုင်းနဲ့ပြည်နယ် အားလုံးမှာရှိတဲ့ ကျောင်းသားဦးရေနဲ့ ကျောင်းအရေအတွက်ကို နောက်အစီရင်ခံစာမှာ ဖော်ပြပေးပါလို့ ကျွန်တော့အနေနဲ့ တစ်ဆက်တည်း ဆွေးနွေးလိုပါတယ်။ ဒုတိယ Power Point ပြပါ။ အဲဒီတော့ ကျွန်တော်တို့နိုင်ငံမှာ ပညာရေးစရိတ်က Private Sector ကသုံးတဲ့ ပညာရေးစရိတ်က ဘီလီယံ ၅,၀၈၀ ဖြစ်ပါတယ်။ ဒါဟာ နှစ်စဉ်နှစ်တိုင်း ကျွန်တော်တို့ ပုဂ္ဂလိကအိမ်ထောင်စုတွေက သုံးရတဲ့ စရိတ်ဖြစ်ပါတယ်။ အိမ်ထောင်စုတစ်စုချင်းဟာ ၄၂,၀၀၀ နီးနီးကို ပုံမှန်သုံးရပါတယ်။ ဒါ ၁၀ တန်းအထိ ပေါ့နော်။ Formal Education ပါ။ အဲဒီတော့ ဘွဲ့ရသွားပြီးတဲ့နောက်ပိုင်းမှာဆိုရင် သုံးရတဲ့ ပိုက်ဆံတွေ လည်းရှိပါသေးတယ်။ နောက်တစ်ခုက အစိုးရသုံးတဲ့ ပညာရေးဘတ်ဂျက်က ဒီနှစ်တင်ပြချက်အရဆိုရင် 2.5 Trillion ရှိပါတယ်။ အဲဒီတော့ တစ်နှစ်တစ်နှစ်ကို များလာတဲ့ ဒီအသုံးစရိတ်တွေနဲ့ မူတည်ပြီးတော့မှ ကျွန်တော်တို့ရဲ့ Employment ကို ဘယ်လောက်ထောက်ပံ့ပေးနိုင်သလဲ။ နောက်ပြီးတော့ Productivity ဘယ်လောက်တက်တာလဲဆိုတာကို ကျွန်တော်တို့က တွက်ရတာဖြစ်ပါတယ်။ အဲဒီလို တွက်လိုက်လို့ ရှိရင် နည်းနည်းလေး Cost Benefit Analysis Model နဲ့ တွက်လို့ရှိရင် လွဲနေတဲ့အချက်တွေဟာ စီမံခန့်ခွဲမှု တစ်နေရာမှာ မှားနေလို့ဖြစ်ပါတယ်။ ဒါကို ကျွန်တော် တစ်ဆက်တစ်စပ်တည်း ဆွေးနွေးတင်ပြ ရခြင်းဖြစ်ပါတယ်။ အဲဒီတော့ နောက် Power Point တစ်ခုပြပါ။ အဲဒီတော့ ပညာရေးမှာ ပြီးခဲ့တဲ့အစီရင်ခံစာတုန်းက ကျွန်တော်တို့အားလုံး မှတ်မိမှာပါ။ ပရောဂျက် ပေါင်း ၂၃၀၀ မှာ ၁၃၀ လောက်ပဲ ပြီးခဲ့တယ်ဆိုတာ ဒါမဖြစ်သင့်တဲ့ ကိစ္စလေးတစ်ခု ဖြစ်ပါတယ်။ ဒါနောက်တစ်ချက်က။ ပုဂ္ဂလိကကျောင်းနဲ့ ပတ်သက်ပြီးတော့ ဆက်ပြီးတော့ ဆွေးနွေးလိုပါတယ်။ ကျောင်း ဥပဒေကြမ်းမရှိသေးလို့ ပုဂ္ဂလိကနဲ့ ပတ်သက်တဲ့ ဘွဲ့တွေ၊ အရည်အသွေးတွေ၊ နိုင်ငံတကာ ချိတ်ဆက်မှုတွေနဲ့ ပတ်သက်ပြီးတော့မှ သက်ဆိုင်ရာ ကော်မရှင် ပညာရေးဝန်ကြီးဌာနအနေနဲ့ လုံးဝတာဝန်ယူမှု တာဝန်ခံမှုရှိရှိနဲ့ ဒီကိစ္စကို ဆောင်ရွက်သင့်ပါတယ်။ အဲဒီတော့ ဒီမှာရှိတဲ့ ဒီပုဂ္ဂလိကကျောင်းများ ကြီးကြပ်ရေးကော်မရှင်၊ ဝန်ကြီးဌာနမှာရှိတဲ့ ဦးစီးဌာနတစ်ခု အဲလိုပဲနောက်ကွယ်က ပုဂ္ဂလိကကျောင်း တွေနဲ့ အကျိုးစီးပွားနဲ့ပတ်သက်ပြီးတော့ နှောင်ဖွဲ့မှုတွေ ရှိလို့ရှိရင် ဒီကဏ္ဍမှာသုံးစွဲတဲ့ ကျွန်တော်တို့ရဲ့ ငွေကြေးတွေ၊ လူ့စွမ်းအားအရင်းအမြစ်တွေဟာ အလဟဿ ဖြစ်နေတာက အင်မတန်ကို နှမြောစရာကောင်းပါတယ်။ ဒါမျိုးမဖြစ်အောင် ပုဂ္ဂလိကကျောင်းများနဲ့ ပတ်သက်တဲ့ကဏ္ဍကို ပညာရေး ကော်မရှင်ရယ်၊ ပညာရေးဝန်ကြီးဌာနရယ်ကနေပြီးတော့ ကျွန်တော်တို့ ပူးပေါင်းပြီးတော့မှ ဒီနေရာမှာ ပြည်ထောင်စုလွှတ်တော်တွင် ဆွေးနွေးတဲ့အခါမှာ ပူးပေါင်းပြီးတော့ ဖြေကြားပေးပါလို့ တစ်ဆက်တည်း lợcos.cag:cg:cöolosull 6şımdao: Power Point (golul အဲဒီတော့ ပုဂ္ဂလိကကျောင်းများနဲ့ ပတ်သက်ပြီးတော့မှ ကျောင်းများကပေးတဲ့ ဘွဲ့လက်မှတ် များရဲ့ အဆင့်အတန်း၊ အရည်အသွေးအာမခံမှု၊ အသိအမှတ်ပြုမှု၊ နိုင်ငံတကာကျောင်းများနဲ့ ချိတ်ဆက်မှု တွေဟာ အမှန်အကန်ဖြစ်မှု၊ တာဝန်ယူမှု၊ တာဝန်ခံမှုရှိရှိနဲ့ ဆန်းစစ် လေ့လာဆောင်ရွက်သင့်ပါတယ်။ အခုပညာရေးကော်မရှင်နဲ့ သက်ဆိုင်ရာဝန်ကြီးဌာနတွေက ၂၀၁၉ ခုနှစ်၊ ၃ လပိုင်း ၂၅ ရက်နေ့မှာ တစ်ကြိမ်၊ နောက် ၄ လပိုင်း ၁ ရက်နေ့မှာ တစ်ကြိမ်၊ စုစုပေါင်း နှစ်ကြိမ်သာ ဒီအရည်အသွေးတွေ၊ ချိတ်ဆက်မှုတွေက ဘယ်လောက်အာမခံရှိပြီးတော့ အစည်းအဝေးလုပ်ထားတာကို တွေ့ရတဲ့အတွက် ကျွန်တော်တို့နိုင်ငံမှာ ဒီကဏ္ဍကြီးကို ဘယ်လောက်မျက်ကွယ်ပြုထားတယ်။ ဘယ်လောက် ြင့်လာခဲ့သလဲဆိုတာကို ဒီနေရာမှာ အထင်းသားပေါ်ပါတယ်။ ဒီလိုဖြစ်ရတာဟာ ဒီနောက်ကွယ်က အကျိုးစီးပွားတွေများ တကယ်ရှိခဲ့ကြတာလား။ ပုဂ္ဂလိကကျောင်းကြီးကြပ်ရေး ကော်မရှင်အဖွဲ့ဝင်တွေ၊ နောက်သက်ဆိုင်ရာ ဝန်ကြီးဌာနတွေ နောက် ပုဂ္ဂလိကကျောင်းဖွင့်တဲ့ ကုမ္ပဏီတွေနဲ့ နောက်ကွယ်က အကျိုးစီးပွားရှိသလားဆိုတာ သံသယဖြစ်ဖွယ် ဖြစ်ပါတယ်။ ဒါကြောင့်မို့ ကျွန်တော်ဆွေးနွေးတဲ့ထဲမှာ အခြေခံပညာရေးရဲ့ ကိစ္စရယ်၊ ပုဂ္ဂလိကကဏ္ဍနဲ့ ပတ်သက်တဲ့ အဆင့်အတန်းကိစ္စတွေနဲ့ ပတ်သက်ပြီးတော့မှ ကျွန်တော်တို့ ပြည်ထောင်စုလွှတ်တော်က ဆွေးနွေးတဲ့နေရာမှာ ကိုယ်စားလှယ်တွေရဲ့ ဆွေးနွေးချက်ကို ပြန်လည်ရှင်းပြတဲ့အခါမှာ အမျိုးသား ကော်မရှင်ရဲ့ အစီရင်ခံစာနဲ့အတူ ပညာရေးဝန်ကြီးဌာနရဲ့ ပူးတွဲဖြေရှင်းချက်ကိုလည်း တစ်ပါတည်း ရှင်းပေးပါလို့ ကျွန်တော့်အနေနဲ့ တောင်းဆိုရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားပညာရေးမူဝါဒ ကော်မရှင်ရဲ့ ၆ လတာကာလ(၂၀၁၈ ခုနှစ်၊ အောက်တိုဘာလ ၁၀ ရက်နေ့မှ ၂၀၁၉ ခုနှစ်၊ ဧပြီလ ၉ ရက် နေ့အထိ) လုပ်ငန်းဆောင်ရွက်ခဲ့မှု အစီရင်ခံစာအမှတ်(၅)နဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာကော်မရှင်နဲ့ ပညာရေးဝန်ကြီးဌာနတို့က ပြန်လည်ရှင်းလင်း ဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို ၁၉-၈-၂၀၁၉ ရက်တွင် ကျင်းပ ပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၁)ရက်မြောက်နေ့ ရပ်နားကြောင်းနှင့် (၁၂) ရက်မြောက်နေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက်ပုံမှန်အစည်းအဝေး (၁၁) ရက်မြောက်နေ့အစီအစဉ်ကို ရပ်နားပါမယ်။ အစည်းအဝေး (၁၂)ရက် မြောက်နေ့ကို ၂၀၁၉ ခုနှစ်၊ သြဂုတ်လ ၁၅ ရက် (ကြာသပတေးနေ့) နံနက် ၁၀ နာရီ ကျင်းပ ပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက် မြောက်နေ့ အစည်းအဝေးကို မွန်းလွဲ ၁၃:၂၀ နာရီတွင် ရပ်နားပါသည်။</speech>
</postface>
</transcript>
</doc>
