<doc>
<docinfo>
<docno>02-04-06.xml</docno>
<pdf>02-04-06.pdf</pdf>
<term value="02">ဒုတိယအကြိမ်</term>
<session value="04" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှတ်တမ်း</title>
<date>၁၃၇၈ ခုနှစ်၊ တပို့တွဲလပြည့်ကျော် ၂ ရက် (၂၀၁ရ ခုနှစ်၊ ဖေဖော်ဝါရီလ ၁၃ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ ဆဋ္ဌမနေ့ အစီအစဉ် စတင်ပါတော့မယ်။ ယနေ့ ကျင်းပတဲ့ ပြည်ထောင်စုလွှတ်တော် အစည်းအဝေးသို့ ပြည်ထောင်စုစာရင်းစစ်ချုပ်ရုံး ရန်ကုန်သင်တန်း ကျောင်းမှ ပြည်သူ့စာရင်းကိုင်သင်တန်း အမှတ်စဉ် (၄၂) မှ ဆရာ၊ ဆရာမနှင့် ကျောင်းသားကျောင်းသူ ၂၁၃ ဦး အပါအဝင် ဧည့်သည်တော် ၂၂၃ ဦး လာရောက်လေ့လာလျက်ရှိကြောင်း တင်ပြအပ်ပါတယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီ ခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၅၅၅ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၅.၇၈ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့ အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဆဋ္ဌမနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄)ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ ၁၃-၂-၂၀၁ရ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဦးလုံဂျုံဆန်မိုင် ဆွမ်ပရာဘွမ်၊ - ဦးအောင်သိန်း ဗန်းမော်၊ - ဦးလမာနော်အောင် အင်ဂျန်းယန်၊ - ဦးကျင့်ရှင်းထန် ချောင်းဦး၊ - ဦးနေစိုးအောင် ဝန်းသို၊ - ဦးမြင့်သိန်း ဝက်လက်၊ - ဦးစိုးပိုင်ဌေး မြိတ်၊ - ဦးသက်နိုင်ဦး - ဦးစောသလေးစော ရွှေကျင်၊ - ဒေါက်တာခင်စိုးစိုးကြည် - ဦးသန်းညွန့် - ဦးဇော်ဝင်း - ဦးနေထက်ဝင်း - ဦးအောင်ထူးမြင့် - ဦးလှဌေးဝင်း - ဦးငြိမ်းသစ်(ခ) ဦးသောင်းထွန်း - ဦးစော - ဦးဖြိုးဇေယျာသော် - ဦးမင်းသိန်း - ဦးသန်းစိုးအောင် - ဦးကျော်မင်းလှိုင် - ဦးသန့်ဇင်ထွန်း - ဦးကျော်တင့် - ဒေါက်တာလှမိုး - ဦးရည်မွန်(ခ)မောင်တင်သစ် - ဦးစောထွန်း - ဦးတင်ကိုကိုဦး(ခ) အတွတ် - ဒေါ်မာမာခိုင် - ဦးမောင်သိန်းခိုင် - ဦးကျော်ရွှေ - ဦးဦးလှစော - ဦးဝင်းမြင့် - ဒေါက်တာဝေဖြိုးအောင် - ဒေါ်စုစုလွင် - ဦးနေဖူးဗဆွေ - ဦးရွှေလှ(ခ) ဦးရွှေလှဝင်း - ဦးနေမျိုးထက် illifissativiteetterit ဖြူး၊ ထန်းတပင်၊ ဆင်ပေါင်ဝဲ၊ အောင်လံ၊ ဇေယျာသီရိ၊ မဟာအောင်မြေ၊ ညောင်ဦး၊ ဇမ္ဗူသီရီ၊ ငါန်းဇွန်း၊ ပျဉ်းမနား၊ ဥတ္တရသီရိ၊ ဒက္ခိဏသီရိ၊ တပ်ကုန်း၊ အောင်မြေသာစံ၊ ပုဗ္ဗသီရိ၊ စစ်တွေ၊ ရမ်းဗြဲ။ မြောက်ဦး၊ တာမွေ၊ သာကေတ၊ သုံးခွ၊ ပန်းဘဲတန်း၊ သင်္ဃန်းကျွန်း၊ ကျောက်တံတား၊ အင်းစိန်၊ သန်လျင်၊ နမ့်ဆန်၊ ပင်လောင်း၊ ဆီဆိုင်၊ မန်တုံ၊ မဘိမ်း၊ - ဦးမောင်မောင်ဦး - ဦးလွင်ကိုလတ် - ဦးဝင်းထူး - ဦးခွန်မောင်သောင်း - ဦးခွန်သန်းထူး - ဒေါ်နန်းမိုး - ဦးအောင်မြင့်ရှိန် - ဒေါ်ပြုံးကေသီနိုင် - ဦးဖိုးမောင် - ဦးစိုးမြင့် - ဒေါက်တာဒေါ်သန်းငွေ - ဦးတိုးသောင် - ဦးကျင်ဝမ်း - ဦးထွန်းအောင်(ခ) ဦးထွန်းထွန်းဟိန် - ဦးခွန်အောင်ကျော် - ဦးစိုးအောင်နိုင် - ဦးစိန်ဝင်း - ဗိုလ်မှူးတင်အောင်ဝင်း - ဗိုလ်မှူးမြတ်သိန်း - ဗိုလ်မှူးဟန်စိုးထွဋ် - ဗိုလ်မှူးမိုးမြင့်အောင် - ဗိုလ်မှူးထင်လင်းဦး - ဦးစိုးသိန်း - ဦးစိုင်းသာစိန် - ဦးစိုင်းပန်ဖ - ဒေါ်နန်းနီနီအေး - ဦးစောမှာဖောင်ကွာ ဖယ်ခုံ၊ ပင်းတယ၊ တောင်ကြီး၊ မိုးမိတ်၊ ဟိုပန်၊ နောင်ချို၊ ဟိုပုန်း၊ ကျုံပျော်၊ မအူပင်၊ တပ်မတော်သား၊ တပ်မတော်သား၊ တပ်မတော်သား၊ တပ်မတော်သား၊ တပ်မတော်သား၊ ကယား-၉၊ ကယား-၁၀၊ ကယား-၁၂၊ ကရင်-၆၊ ကရင်-၁၂၊ - ဒေါ်ကျိန်ငိုက်မန် ချင်း-၇၊ - ဦးညီညီထွေး(ခ) ဦးကိုကိုလေး စစ်ကိုင်း-၁၁၊ - ဦးဥက္ကာမင်း တနင်္သာရီ-၈၊ - ဒေါက်တာမြသောင်း - ဦးအောင်သိန်း ပဲခူး-၁၂၊ - ဦးဝင်းမောင် မကွေး-၆၊ - ဦးဝင်းမြင့် မကွေး-၈၊ - ဦးအောင်ကြည်ညွန့် မကွေး-၄၊ - ဦးအောင်မျိုးလတ် မန္တလေး-၅၊ - ဦးမောင်မောင်ဆွေ မန္တလေး-၉၊ - ဦးကျော်မြင့်ဦး မန္တလေး-၁၀၊ - ဦးကျော်သီဟ မန္တလေး-၁၂၊ - ဦးနိုင်သီဟ မွန်-၇၊ - ဦးဖေတင် - ဒေါ်နွယ်နွယ်အောင် မွန်-၂၊ - ဦးအေးသာအောင် - ဦးဌေးဦး ရန်ကုန်-၂၊ - ဦးစခင်ဇော်လင်း ဧရာဝတီ-၂၊ - ဦးဆန်းမြင့် ဧရာဝတီ-၃၊ - ဦးခွန်သိန်းဖေ ရှမ်း-၉၊ - ဦးဇော်မင်းလတ် ရှမ်း-၁၊ - ဦးစိုင်းဝင်းလှိုင်းခမ်း ရှမ်း-၃၊ - ဗိုလ်မှူးနေမျိုးကျော် တပ်မတော်သား၊ - ဗိုလ်မှူးမောင်မောင်ငြိမ်း တပ်မတော်သား နှင့် - ဗိုလ်မှူးဇော်ထွန်း တပ်မတော်သား တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂ ဦး ရှိပြီး၊ ယနေ့ ခွင့်ပန် ကြားသူ ၉၀ ဦးဖြစ်တဲ့အတွက် စုစုပေါင်းခွင့်ပန်ကြားသူ ၉၂ ဦး ဖြစ်ပါတယ်။ ခွင့်မဲ့ပျက်ကွက်သူ မရှိ ပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၉၀ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးအား လေးစားစွာ တင်ပြပန်ကြားအပ်ပါတယ် ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၉၀ ဦး ဖြစ်တဲ့အတွက် ခွင့်ပြုထားသူ စုစုပေါင်း ၉၂ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ (ခ) အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဖတ်ကြားတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနဲ့စပ်လျဉ်းပြီး ၃၀-၁-၂၀၁ရ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် စတုတ္ထပုံမှန် အစည်းအဝေး ပထမနေ့မှာ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက လွှတ်တော်သို့ တင်သွင်းခဲ့ပြီး ဖြစ်ပါတယ်။ အဆိုပါ ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1246">ဦးဇော်မင်း(ဒုတိယဥက္ကဋ္ဌ-၁၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ စစ်ကိုင်းတိုင်းဒေသကြီး အမှတ်(၆)မဲဆန္ဒနယ်မြေ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ ဒုတိယဥက္ကဋ္ဌ (၁) ဦးဇော်မင်း ဖြစ်ပါတယ်ခင်ဗျာ။ ဒီနေ့မှာ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနဲ့ စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဖတ်ကြား တင်ပြသွားမှာ ဖြစ်ပါတယ်ခင်ဗျာ။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ပထမနေ့ ၃၀-၁-၂၀၁ရ နေ့မှာ ဖွဲ့စည်းပုံအခြေခံဥပဒေပုဒ်မ ၁၀၀ ပုဒ်မခွဲ (ခ)ပါ ပြဋ္ဌာန်းချက်များနှင့်အညီ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းကို ပြည်ထောင်စုအစိုးရအဖွဲ့ကိုယ်စား စီမံကိန်းနှင့်ဘဏ္ဍာရေးဝန်ကြီးဌာန၊ ပြည်ထောင်စုဝန်ကြီးက ပြည်ထောင်စုလွှတ်တော်သို့ တင်သွင်းခဲ့ပါတယ်။ ပြည်ထောင်စုလွှတ်တော် နာယက က ယင်းဥပဒေကြမ်းနှင့် စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို လွှတ်တော်သို့ တင်ပြနိုင်ရေးအတွက် ပြည်ထောင်စုလွှတ်တော်ရုံး၏ ၃၀-၁-၂၀၁ရ ရက်စွဲပါစာအမှတ်၊ ၆/၁၂/၁၀(၃၇)/ပထစ-၂၀၁ရ ဖြင့် ဥပဒေကြမ်းပူးပေါင်းကော်မတီသို့ အကြောင်းကြားခဲ့ပါသည်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်း ပူးပေါင်းကော်မတီတို့ဟာ ပြည်ထောင်စုလွှတ်တော် ဥပဒေရေးရာနှင့်အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်အဖွဲ့ဝင်များ၊ သက်ဆိုင်ရာဝန်ကြီးဌာနများ၊ မြန်မာနိုင်ငံကုန်သည်များနှင့် စက်မှုလက်မှု လုပ်ငန်းရှင်များအသင်းချုပ်၊ စီးပွားရေးအဖွဲ့အစည်းများနှင့် ၃-၂-၂၀၁၇၊ ၆-၂-၂၀၁၇၊ ၇-၂-၂၀၁ရ နဲ့ ၈-၂-၂၀၁ရ ရက်တို့မှာ ညှိနှိုင်းဆွေးနွေးပွဲ အစည်းအဝေးများ ကျင်းပခဲ့ပါတယ်။ ၂၀၁ရ ခုနှစ်၊ ပြည်ထောင်စု၏ အခွန် အကောက်ဥပဒေကြမ်းအပေါ်မှာ လေ့လာစိစစ်ခဲ့ကြပါတယ်။ ယင်းညှိနှိုင်းအစည်းအဝေးများမှာ ပြင်ပပုဂ္ဂိုလ် များဖြစ်ကြတဲ့ သက်ဆိုင်ရာ စီးပွားရေးအဖွဲ့အစည်းများရဲ့ အကြံပြုချက်များကိုပါ ထည့်သွင်းပြီးတော့ သုံးသပ် ဆွေးနွေးခဲ့ကြပါတယ်။ စီမံကိန်းနှင့် ဘဏ္ဍာရေးဝန်ကြီးဌာန ပြည်တွင်းအခွန်များဦးစီးဌာနက စီမံခန့်ခွဲလျက်ရှိတဲ့ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းကို ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနှင့် အညီ စိစစ်ခဲ့ကြပါတယ်။ ဒီဥပဒေကြမ်းဟာ ၂၀၁၆ ခုနှစ်၊ ပြည်ထောင်စု၏ အခွန်အကောက်ဥပဒေ ပြဋ္ဌာန်းချက် များအပေါ်မှာ အခြေခံပြီးတော့ ရေးဆွဲထားကြောင်း တွေ့ရပါတယ်။ ဒီဥပဒေကြမ်းမှာ အခန်းပေါင်း (၉)ခန်း၊ အပိုဒ်ပေါင်း ၃၈ ခုနဲ့ နောက်ဆက်တွဲဇယား (၁)ခုတို့ ပါရှိတာကို တွေ့ရှိရပါတယ်။ အခုတင်ပြတဲ့ ၂၀၁ရ ခုနှစ်၊ ဥပဒေကြမ်းဟာ ပြီးခဲ့တဲ့ ၂၀၁၆ ခုနှစ်၊ ပြည်ထောင်စု၏ အခွန်အကောက် ဥပဒေပါ အချို့သောပြဋ္ဌာန်းချက်များရဲ့ စကားရပ်များကို အစားထိုးခြင်း၊ ပယ်ဖျက်ခြင်း၊ အသစ်ဖြည့်စွက်ခြင်း၊ တစ်ပေါင်းတည်းဖြစ်စေရန် ပြင်ဆင်ခြင်းတို့ အပါအဝင် ကုန်သွယ်လုပ်ငန်းခွန်နှင့် ဝင်ငွေခွန်ဆိုင်ရာ ကင်းလွတ်ခွင့်များ၊ သက်သာခွင့်များ၊ အခွန်နှုန်းထားများ စတဲ့အချက်တွေမှာလည်း ပြင်ဆင်ထားကြောင်း တွေ့ရှိရပါတယ်။ ဥပဒေကြမ်း၏ အပိုဒ် ၂ အပိုဒ်ခွဲ (က) ကို အောက်ပါအတိုင်း ပြင်ဆင်ပြဋ္ဌာန်းသင့်ပါတယ်။ (က) အခွန်အကောက် ဆိုသည်မှာ ဤဥပဒေအရ ပြည်ထောင်စုအစိုးရက ပြည်ထောင်စုအတွက် ကောက်ခံသည့် အခွန်၊ အကောက်ခွန်၊ အခ၊ လိုင်စင်ကြေး၊ ပါမစ်ကြေးနှင့် ဒဏ်ကြေးငွေများကို ဆိုသည်။ အဓိပ္ပာယ် ဖွင့်ဆိုချက်ကို ပြည့်စုံအောင် ပြင်ဆင်ထားခြင်း ဖြစ်ပါတယ်။ ဥပဒေကြမ်း၏ အပိုဒ် ၁၁ တွင် (က) အပိုဒ်ခွဲ (က) အပိုဒ်ခွဲငယ် (၁) နှင့် (၂) ကို အောက်ပါအတိုင်း ပြင်ဆင်ပြဋ္ဌာန်းသင့်ပါသည်။ (၁) တန်ဖိုးအဆင့်အလိုက် အခွန်ကျသင့်စေမည့် ပြည်တွင်း၌ ထုတ်လုပ်သည့် အထူးကုန်စည်များဖြစ်လျှင် စက်ရုံ၊ အလုပ်ရုံ၊ အလုပ်ဌာနက ဖော်ပြသော ရောင်းဈေးတန်ဖိုး သို့မဟုတ် ဈေးကွက်ပေါက်ဈေးအပေါ်အခြေပြု၍ ပြည်တွင်းအခွန်များဦးစီးဌာန၊ ညွှန်ကြားရေးမှူးချုပ်နှင့် ပြည်တွင်း အခွန်များဦးစီးဌာန စီမံခန့်ခွဲမှုကော်မတီက ခန့်မှန်းသတ်မှတ်သည့် ရောင်းဈေးတန်ဖိုး၊ ယင်းတန်ဖိုး နှစ်ရပ်အနက် များရာတန်ဖိုးအပေါ်မှာလည်ကောင်း၊ နံပါတ် (၂) တန်ဖိုးအဆင့်အလိုက် အခွန်ကျသင့်စေရန် သတ်မှတ်ထားခြင်းမရှိသော အထူးကုန်စည်ခွန်များကို ပြည်တွင်း၌ ထုတ်လုပ်ရောင်းချခြင်း ဖြစ်လျှင် ပြည်တွင်းအခွန်များဦးစီးဌာန စီမံခန့်ခွဲမှုကော်မတီက သတ်မှတ်သည့် တန်ဖိုးအပေါ်တွင်လည်းကောင်း၊ (၃) ပြည်တွင်းသို့ တင်းသွင်းခြင်းဖြစ်လျှင် ကုန်းပေါ်ရောက် တန်ဖိုးအပေါ်တွင်လည်းကောင်း စသည်ဖြင့် ပြင်ဆင်ပြဌာန်းသင့်ကြောင်း တွေ့ရှိရပါတယ်။ (ခ) အပိုဒ်ခွဲ (က) ဇယားပါဇယားစဉ် ၄၊ ၅၊ ၆ နှင့် ရ တို့ကို အောက်ပါအတိုင်း ပြင်ဆင်သင့် ပါတယ်။ ဒီနေရာမှာ ဖြန့်ဝေထားတဲ့ အစီရင်ခံစာမိတ္တူတွေထဲမှာ ဒီဇယားတွေပါရှိသော်လည်းပဲ ကျွန်တော်တို့ ဥပဒေကြမ်းပူးပေါင်းကော်မတီအနေနဲ့ အသေးစိတ် ဖတ်ကြားတင်ပြသွားမှဖြစ်မယ်လို့ ယူဆတဲ့အတွက် ကျွန်တော် အသေးစိတ် ဖတ်ကြားပြီးတင်ပြပါ့မယ်။ (က) ဆေးပေါ့လိပ်။ တစ်လိပ်ရောင်းဈေး တစ်ဆယ်ကျပ် အထိ အဆင့်ဖြစ်လျှင် အခွန်နှုန်း ၅၀ ပြား၊ (ခ) ဆေးပေါ့လိပ်။ တစ်လိပ်ရောင်းဈေး ဆယ့်တစ်ကျပ်နှင့် အထက်ဖြစ်လျှင် တစ်လိပ်လျှင် တစ်ကျပ်၊ ဆေးပြင်းလိပ် အခွန်နှုန်း ၈၀ ရာခိုင်နှုန်း၊ ဆေးတံသောက်ဆေး ၈၀ ရာခိုင်နှုန်း၊ ကွမ်းစားဆေး အမျိုးမျိုး ၈၀ ရာခိုင်နှုန်း စသည်ဖြင့် ပြင်ဆင်သင့်ကြောင်း တွေ့ရှိရပါတယ်။ (ဂ) အပိုဒ်ခွဲ (က) ဇယားပါ စဉ် ၁၃၊ ၁၄၊ နှင့် ၁၅ တို့ကို အောက်ပါအတိုင်း ပြင်ဆင်သင့်ပါတယ်။ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာ အရိုင်းထည်များ။ အခွန်နှုန်း ၁၀ ရာခိုင်နှုန်း ဖြစ်ပါတယ်။ ကျောက်စိမ်း၊ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာ အချောထည်များ၊ လက်ဝတ်ရတနာတွင် ဆွဲကပ်ထားသည့် ကျောက်စိမ်း၊ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာအချောထည်များ။ အခွန်နှုန်း ၅ ရာခိုင်နှုန်း။ အမှတ်စဉ် (၁၅) (က) Double Cab 4 Door Pickupမှ အပ ၁၅၀၀ CC မှ ၂၀၀၀ CC အထိ ဗင်ကားများ၊ ဆလွန်း၊ ဆီဒင်နှင့် ဝက်ဂွန် (Estate Wagon) m:@p:1 opco: (Coupe) m:@p:ll gazetes: jo spõegoệ:11 Double Cab 4 Door Pickup 9330 ၂၀၀၁ CC မှ ၅၀၀၀ CC အထိ ဗင်ကားများ၊ ဆလွန်း၊ ဆီဒင် နှင့် ဝက်ဂွန် (Estate Wagon) ကားများ၊ opco:(Coupe) m:qp:ll sapka: po opoegos: 1 Double Cab 4 Door Pickup psao gooo CC အထက်ဗင်ကားများ၊ ဆလွန်း၊ ဆီဒင်နှင့် ဝက်ဂွန် (Estate Wagon) ကားများ၊ ကူပေး(Coupe)ကားများ။ အခွန်နှုန်း ၅၀ ရာခိုင်နှုန်း စသည်ဖြင့် ပြင်ဆင်သင့်ကြောင်း တွေ့ရှိရပါတယ်။ (ဃ) အပိုဒ်ခွဲ (က) ဇယားပါ စဉ် ၁ရ ကို အောက်ပါအတိုင်း ပြင်ဆင်သင့်ပါသည်။ သဘာဝဓာတ်ငွေ့။ အခွန်နှုန်း ၈ ရာခိုင်နှုန်း၊ အပိုဒ်ခွဲ (က) ဇယားပါ စဉ် ၁၈၊ ၁၉ နှင့် ၂၀ ကို ပယ်ဖျက်သင့်ပါသည်။ အပိုဒ်ခွဲ (ခ) ဇယားကို အောက်ပါအတိုင်း ပြင်ဆင်သင့်ပါသည်။ သဘာဝဓာတ်ငွေ့။ အခွန်နှုန်း ၈ ရာခိုင်နှုန်း၊ ကျွန်းနှင့် သစ်မာ သစ်လုံးများ၊ ကျွန်းနှင့်သစ်မာ သစ်ခွဲသားများ ၅၀ ရာခိုင်နှုန်း၊ ကျောက်စိမ်းအရိုင်းထည်များ ၁၅ ရာခိုင်နှုန်း။ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာအရိုင်းထည်များ ၁၀ ရာခိုင်နှုန်း၊ ကျောက်စိမ်း၊ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာ အချောထည်များ၊ လက်ဝတ်ရတနာ တွင် စွဲကပ်ထားသည့် ကျောက်စိမ်း၊ ပတ္တမြား၊ နီလာ၊ စိန်၊ မြနှင့် အခြားအဖိုးတန် ကျောက်မျက်ရတနာ အချောထည်များ ၅ ရာခိုင်နှုန်း စသဖြင့် ပြင်ဆင်သင့်ကြောင်း တွေ့ရှိရပါတယ်။ ဥပဒေကြမ်းရဲ့ အပိုဒ် ၁၄ မှာ (က) အပိုဒ်ခွဲ (က) ဇယားပါ စဉ် ၂ ကို အောက်ပါအတိုင်း ပြင်ဆင် သင့်ပါသည်။ ပြောင်းအမျိုးမျိုး နှင့် ပြောင်းမှုန့်အမျိုးမျိုး။ (ခ) အပိုဒ်ခွဲ (က) ဇယားပါ စဉ် ၃၀ ကို အောက်ပါ အတိုင်းပြင်ဆင်သင့်ပါသည်။ တံဆိပ်ခေါင်းအမျိုးမျိုး (အခွန်အမှတ်တံဆိပ်အပါအဝင်)။ (ဂ) အပိုဒ်ခွဲ(က) ဇယားပါ စဉ် ၃၄ ကို အောက်ပါအတိုင်းပြင်ဆင်သင့်ပါသည်။ ပဲဆီ၊ နှမ်းဆီ။ (ဃ) အပိုဒ်ခွဲ(က) ဇယားပါ စဉ် ၅၈ ကို အောက်ပါအတိုင်း ပြင်ဆင်သင့်ပါသည်။ လယ်ယာစိုက်ပျိုးရေးသုံး ပိုးသတ်ဆေးအမျိုးမျိုး၊ ပေါင်းသတ်ဆေးအမျိုးမျိုး၊ မွေးမြူရေးသုံးခြံဖျန်းဆေး စသဖြင့် ပြင်ဆင်သင့်တာကို တွေ့ရှိရပါတယ်။ (င) အပိုဒ်ခွဲ (က) ဇယားပါ စဉ် ၈၅ နှင့် ၈၆ တို့ကို ပယ်ဖျက်သင့်ပါတယ်။ အပိုဒ်ခွဲ (က) ဇယားတွင် အောက်ပါတိတိ အသစ်ဖြည်စက်သင့်ပါတယ်။ ပဲ၊ ဂျုံ၊ ပဲ၊ ဂျုံ၊ ဖဲကြမ်း။ ဒီနှစ်မျိုးကတော့ အသစ် ဖြည့်စွက်ဖို့ တင်ပြထားတာ ဖြစ်ပါတယ်။ (ဆ) အပိုဒ်ခွဲ (ဃ) ဇယားပါ စဉ် ၁၊ ၈၊ ၃၁ နှင့် ၃၂ တို့ကို ပယ်ဖျက်ပြီး စက်မှုလယ်ယာ ဝန်ဆောင်မှုလုပ်ငန်းများကို စဉ်တစ်ခုအဖြစ် အသစ်ထည့်သွင်းသင့်ပါတယ်။ (ဇ) အပိုဒ်ခွဲ(ဇ) ကို အောက်ပါအတိုင်း ပြင်ဆင်သတ်မှတ်သင့်ပါတယ်။ (ဇ) ရွှေထည်လက်ဝတ်ရတနာများ ရောင်းချခြင်းမှ ရောင်းရငွေအပေါ်တွင် တစ်ရာခိုင်နှုန်းဖြင့် ကုန်သွယ်လုပ်ငန်းခွန် ကျသင့်စေရမည်။ အခွန်နှုန်းကို ပြင်ဆင် ထားခြင်း ဖြစ်ပါတယ်။ အပိုဒ် ၁၅ အပိုဒ်ခွဲ(က)ကို အောက်ပါအတိုင်း ပြင်ဆင်ပြဋ္ဌာန်းသင့်ပါတယ်။ (က) ပြည်တွင်းပြည်ပ အဖွဲ့အစည်းများက လှူဒါန်းငွေ၊ ထောက်ပံ့ငွေ၊ ချေးငွေဖြင့် ဆောင်ရွက်ရသည့်လုပ်ငန်းများနှင့် စပ်လျဉ်း သည့် ကုန်သွယ်လုပ်ငန်းခွန်ကိစ္စအတွက် စီမံကိန်းနှင့်ဘဏ္ဍာရေးဝန်ကြီးဌာနသည် ပြည်ထောင်စုအစိုးရ၏ သဘောတူညီချက်ဖြင့် ကုန်သွယ်လုပ်ငန်းခွန် ကင်းလွတ်ခွင့် သို့မဟုတ် သက်သာခွင့်ပြုနိုင်သည်။ ပြင်ဆင် ပြဋ္ဌာန်းသင့်တဲ့အချက် ဖြစ်ပါတယ်။ ဥပဒေကြမ်း၏ အပိုဒ် ၁၉ အပိုဒ်ခွဲ(က)ကို အောက်ပါအတိုင်း အပိုဒ်ခွဲသုံးခုခွဲ၍ ပြင်ဆင်ပြဋ္ဌာန်း သင့်ပါသည်။ (က) လစာမှ နှစ်တစ်နှစ်အတွင်း ဝင်ငွေကျပ် ၄၈ သိန်းအထိ ရရှိသူဖြစ်လျှင် မည်သူ့ကိုမျှ ဝင်ငွေခွန် စည်းကြပ်ခြင်းမပြုရ။ ထိုသို့စည်းကြပ်ခြင်းမပြုသဖြင့် ကင်းလွတ်ခွင့်ရသည့် လစာဝင်ငွေဆိုင်ရာ သက်သေခံအထောက်အထားကို တောင်းခံလာပါက သတ်မှတ်ချက်များနှင့်အညီ ပြည်တွင်းအခွန်များဦးစီး ဌာနက ထုတ်ပေးရမည်။ (ခ) သို့ရာတွင် လစာမှ နှစ်တစ်နှစ်အတွင်း ဝင်ငွေကျပ် ၄၈ သိန်း အထက်ရရှိသူ ဖြစ်လျှင် ရရှိသည့် လစာဝင်ငွေစုစုပေါင်းအပေါ်တွင် ဝင်ငွေခွန် ထမ်းဆောင်ရမည်။ (ဂ) လစာမှ နှစ်တစ်နှစ် အတွင်း ဝင်ငွေကျပ် ၄၈ သိန်း အထက်ရရှိသူဖြစ်လျှင် သို့မဟုတ် အသက်မွေးဝမ်းကျောင်းပညာလုပ်ငန်း၊ စီးပွားရေးလုပ်ငန်းနှင့် အခြားရလမ်းများမှ ဝင်ငွေဖြစ်လျှင် မည်သူ့ကိုမဆို စုစုပေါင်းဝင်ငွေမှ ဝင်ငွေခွန် ဥပဒေ ပုဒ်မ ၆ အရ သက်သာခွင့်များ ခုနှိမ်ပြီးနောက် ကျန်ငွေများအပေါ်မှာ ဝင်ငွေအလွှာအလိုက် စည်းကြပ် ရမည့် ဝင်ငွေနှုန်းထားများကို အောက်ပါအတိုင်း သတ်မှတ်သည်။ စသည်ဖြင့် ပြင်ဆင်သင့်ပါတယ်။ ဥပဒေကြမ်း၏အပိုဒ် ၂၈ ကို အပိုဒ် ၂၀ အဖြစ်လည်းကောင်း၊ အပိုဒ် ၂၉ ကို အပိုဒ် ၂၁ အဖြစ် လည်းကောင်း အပိုဒ်အမှတ်စဉ် ပြောင်းလဲသတ်မှတ်သင့်ပါတယ်။ ဥပဒေကြမ်း၏ အပိုဒ် ၃၁ တွင် (က) အပိုဒ်ခွဲ(က) အပိုဒ်ခွဲငယ်(၆)ကို အောက်ပါအတိုင်း အသစ်ဖြည့်စွက် ပြဋ္ဌာန်းသင့်ပါတယ်။ (၆) နိုင်ငံ့ဝန်ထမ်း အငြိမ်းစားယူသည့်အခါ ရရှိသည့် ပင်စင်နှင့် ကရုဏာကြေး။ အသစ်ဖြည့်စွက်ချက် ဖြစ်ပါတယ်။ (ခ) အပိုဒ်ခွဲ(ခ) ခြေဆင်းကို အောက်ဖော်ပြပါ ကိစ္စရပ်များအတွက် စီမံကိန်းနှင့်ဘဏ္ဍာရေးဝန်ကြီးဌာနသည် ပြည်ထောင်စု အစိုးရအဖွဲ့၏ သဘောတူညီချက်ဖြင့် ဝင်ငွေခွန် ကင်းလွတ်ခွင့်၊ သက်သာခွင့်များ ပြုနိုင်သည်ဟုလည်းကောင်း၊ အပိုဒ်ခွဲငယ်(၁)ကို ပြည်တွင်းပြည်ပအဖွဲ့ အစည်းများက နိုင်ငံတော်သို့လှူဒါန်းငွေ၊ ထောက်ပံ့ငွေဖြင့် ဆောင်ရွက်သည့် လုပ်ငန်းများနှင့်စပ်လျဉ်းသည့် ဝင်ငွေခွန်ကိစ္စရပ်များဟုလည်းကောင်း ပြင်ဆင်ပြဋ္ဌာန်း သင့်ပါတယ်။ ဥပဒေကြမ်းရဲ့ အပိုဒ် ၃၃ အပိုဒ်ခွဲ (ခ) ကို သွင်းကုန်အတွက် လိုင်စင်ကြေး၊ ပါမစ်ကြေးများဟု ပြင်ဆင်၍လည်းကောင်း၊ အပိုဒ် ၃၄ တွင် ပါရှိသည့် မြန်မာ့ကျောက်မျက်ရတနာ ဥပဒေတွင် မည်သို့ပင် ပြဋ္ဌာန်းပါရှိစေကာမူဆိုသည့် စကားရပ်ကို ပယ်ဖျက်၍လည်းကောင်း ပြဋ္ဌာန်းသင့်ပါတယ်။ ဥပဒေကြမ်း၏ အပိုဒ် ၃၆ အပိုဒ်ခွဲ(က) ကို အောက်ပါအတိုင်း ပြင်ဆင်ပြဋ္ဌာန်းသင့်ပါသည် (က) ကုန်စည်များ တင်သွင်းခွင့် ပြသည် ပမာဏ၊ အကောက်ခန်းထားများနှင့် စပ်လျဉ်း၍ ကမာကန်သယ်ရေးအဖွဲ့ နှင့် အာဆီယံ လွတ်လပ်သော ကုန်သွယ်ရေးဆိုင်ရာ သဘောတူစာချုပ်များ မူဘောင်အတွင်းမှ အာဆီယံဒေသတွင်း နိုင်ငံများနည်းတူ အမြင့်ဆုံးရရှိနိုင်သည့် အခွင့်အရေး၊ သက်သာခွင့်များ ရရှိစေနိုင်ရန် ဆောင်ရွက်ပေးခြင်း။ ပိုမိုပြည့်စုံအောင် ဖြည့်စွက်ထားတာ ဖြစ်ပါတယ်။ ဥပဒေကြမ်း၏ အပိုဒ် ၃ရ အပိုဒ်ခွဲ (ခ) ကို အောက်ပါအတိုင်း ပြင်ဆင်ပြဋ္ဌာန်းသင့်ပါတယ်။ (ခ) စီမံကိန်းနှင့် ဘဏ္ဍာရေးဝန်ကြီးဌာနသည် အခွန်စနစ် ပြုပြင်ပြောင်းလဲရေးလုပ်ငန်းများ ထိရောက်စွာ ဆောင်ရွက်နိုင်ရေးအတွက် အထက်ပုဒ်မခွဲ(က)ပါ လုပ်ငန်းရပ်များကို အကောင်အထည်ဖော်ရာတွင် ဘဏ္ဍာရေးဆိုင်ရာလုပ်ထုံးလုပ်နည်းများနှင့်အညီ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေနှင့် ပြည်တွင်းအခွန်များဦးစီးဌာန၏ သာမန်အသုံးစရိတ်အဖြစ် ပြည်ထောင်စုအစိုးရ၏ သဘောတူညီချက်ဖြင့် ခွင့်ပြု ပေးနိုင်သည်။ စသည်ဖြင့် ပြင်ဆင်ပြဋ္ဌာန်းတာကို တွေ့ရှိရပါတယ်။ ဥပဒေကြမ်းရဲ့ နောက်ဆက်တွဲဇယား (၁)၊ စဉ် (၁/၃) ပြည်တွင်းထွက်ကုန်နှင့် ပြည်သူ ပြည်သားများ သုံးစွဲမှုအပေါ် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ကောက်ခံသည့် အခွန်အကောက်ကို သွင်းကုန်အတွက် လိုင်စင်ကြေး၊ ပါမစ်ကြေးများဟု အရေးအသား ညီညွတ်မှုရှိစေရန် ပြင်ဆင်ပြဋ္ဌာန်း သင့်ပါတယ်။ ပြည်ထောင်စုအစိုးရအဖွဲ့ က တင်သွင်းတဲ့ ၂၀၁ရ ခုနှစ်၊ ပြည်ထောင်စု၏ အခွန်အကောက် ဥပဒေကြမ်းအပေါ်မှာ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့်အညီ ဥပဒေကြမ်း၏ အပိုဒ် ၂ အပိုဒ်ခွဲ(က)၊ အပိုဒ် ၁၁ အပိုဒ်ခွဲ (က)၊ အပိုဒ်ခွဲ (ခ)၊ အပိုဒ် ၁၄ အပိုဒ်ခွဲ (က)၊ အပိုဒ်ခွဲ (ဃ) နှင့် အပိုဒ်ခွဲ (ဇ)၊ အပိုဒ် ၁၅ အပိုဒ်ခွဲ (က)၊ အပိုဒ် ၁၉ အပိုဒ်ခွဲ (က)၊ အပိုဒ် ၃၁၊ အပိုဒ် ၃၃ အပိုဒ်ခွဲ (ခ)၊ အပိုဒ် ၃၄ ခြေဆင်း၊ အပိုဒ် ၃၆၊ အပိုဒ်ခွဲ (က)၊ အပိုဒ် ၃ရ အပိုဒ်ခွဲ (ခ)နှင့် နောက်ဆက်တွဲဇယား(၁) တို့ကို ပြင်ဆင်၍ လည်းကောင်း၊ အပိုဒ်၂၈ နှင့် ၂၉ တို့ကို အပိုဒ် ၁၉ ၏ နောက်တွင် အပိုဒ် ၂၀ နှင့် ၂၁ အဖြစ် အပိုဒ်အမှတ်စဉ် ပြောင်းလဲ၍လည်းကောင်း အတည်ပြုပြဋ္ဌာန်းသင့်ပါကြောင်း ပြည်ထောင်စုလွှတ်တော် ဆိုင်ရာ နည်းဥပဒေ ၉၉ နှင့်အညီ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီကိုယ်စား လွှတ်တော်သို့ လေးစားစွာ အစီရင်ခံတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>အထက်ပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို လွှတ်တော် ကိုယ်စားလှယ်များထံ ဖြန့်ဝေထားပါတယ်။ ယင်းဥပဒေကြမ်းနှင့် စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော် ကိုယ်စားလှယ်ရှိပါက အပိုဒ်၊ အပိုဒ်ခွဲအလိုက် ပြည့်စုံစွာဖော်ပြပြီး ၁၆-၂-၂၀၁ရ ရက် (ကြာသပတေးနေ့) မွန်းလွဲ ၁ နာရီ (၁၃၀၀နာရီ) နောက်ဆုံးထား၍ ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း ပေးပို့နိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၆-၂၀၁ရ ခု၊ ဘဏ္ဍာရေးနှစ် ပထမ (၆) လပတ် လျာထားချက်အပေါ် အခွန်ကောက်ခံရရှိမှု အခြေအနေနှင့် စပ်လျဉ်း၍ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ် (၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့မှ ပေးပို့ထားတဲ့၂၀၁၆-၂၀၁ရ ခု၊ ဘဏ္ဍာရေးနှစ် ပထမ (၆) လပတ်လျာထားချက် အပေါ် အခွန်ကောက်ခံရရှိမှု အခြေအနေနှင့် စပ်လျဉ်းပြီး လွှတ်တော်ကိုယ်စားလှယ်များက ဆွေးနွေးခြင်း၊ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်အစီရင်ခံစာကို လွှတ်တော်သို့ ဖတ်ကြားတင်ပြခြင်း တို့ကို ပြီးခဲ့တဲ့ အစည်းအဝေးရက်များမှာ ဆောင်ရွက်ခဲ့ပြီး ဖြစ်ပါတယ်။ အဆိုပါကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ပြန်လည်ရှင်းလင်းဆွေးနွေးဖို့ဖြစ်ပါတယ်။ ဦးစွာ ပြည်ထဲရေးဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="21">ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာနှုတ်ခွန်းဆက်သ ဂါရဝပြု အပ် ပါတယ်။ ကျွန်တော်ကတော့ ပြည်ထဲရေးဝန်ကြီးဌာနမှ ဒုတိယဝန်ကြီး ဗိုလ်ချုပ်အောင်စိုး ဖြစ်ပါတယ်။ ပြည်ထောင်စုအစိုးရအဖွဲ့မှ ပြည်ထောင်စုလွှတ်တော်သို့ တင်ပြခဲ့တဲ့ ၂၀၁၆-၂၀၁ရ ဘဏ္ဍာရေးနှစ် ပထမ (၆) လပတ်လျာထားချက်အပေါ် အခွန်ကောက်ခံရရှိမှု အခြေအနေနဲ့ စပ်လျဉ်းပြီး ပဲခူးတိုင်းဒေသကြီး ကြို့ပင်ကောက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဌေးမင်းသိန်းရဲ့ ဆွေးနွေးချက်အပေါ်မှာ ပြန်လည်ရှင်းလင်း တင်ပြသွားမှာ ဖြစ်ပါတယ်။ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာန အနေဖြင့် နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့၏ ၁၉၈၉ ခုနှစ်၊ ဖေဖော်ဝါရီလ ၃ ရက် ရက်စွဲပါစာအရ ယခင်ပြည်တွင်းအခွန် ဦးစီးဌာနက တာဝန်ယူကောက်ခံလျက်ရှိတဲ့ မြေခွန်၊ ယစ်မျိုးခွန်၊ ရေခွန်နဲ့ တာတမံခွန်၊ ဓာတ်သတ္တုခွန် စတဲ့ အခွန်လေးမျိုး ကောက်ခံမှုလုပ်ငန်းများကို လွှဲပြောင်းရယူခဲ့ပြီး ၁၉၈၉-၁၉၉၀ ဘဏ္ဍာရေးနှစ်မှာ စတင်၍ အထွေထွေအုပ်ချုပ်ရေးဦးစီးဌာနမှ တာဝန်ယူကောက်ခံခဲ့ပါတယ်။ အခွန် ၄ မျိုး ကောက်ခံရရှိငွေ များကို ယခင်က ပြည်ထောင်စုဘဏ္ဍာရန်ပုံငွေစာရင်းသို့ ပေးသွင်းခဲ့သော်လည်း ၂၀၀၈ ခုနှစ် ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၅၄ ဇယား ၅ အရ ၂၀၁၁-၂၀၁၂ ဘဏ္ဍာရေးနှစ် ၂၀၁၁ ခုနှစ်၊ အောက်တိုဘာလ ၁ ရက်နေ့မှစတင်၍ ပြည်ထောင်စုနယ်မြေဖြစ်သော နေပြည်တော်အတွင်း ကောက်ခံရရှိသည့် အခွန် ၄ မျိုး ကောက်ခံရရှိငွေကို ပြည်ထောင်စုဘဏ္ဍာရန်ပုံငွေစာရင်းသို့ ပေးသွင်းပြီး ကျန်တိုင်းဒေသကြီး/ ပြည်နယ်များတွင် သက်ဆိုင်ရာ တိုင်းဒေသကြီး/ ပြည်နယ်အစိုးရဘဏ္ဍာရန်ပုံငွေ စာရင်းသို့ ပေးသွင်းလျက်ရှိပါတယ်။ ဒါ့ကြောင့် အစီရင်ခံစာမှာ ပြည်ထောင်စုဘဏ္ဍာရေး ရန်ပုံငွေစာရင်းတွင် ပါရှိသော နေပြည်တော်ကောင်စီနယ်မြေတစ်ခုသာ ပါဝင်ခြင်းဖြစ်ကြောင်း ရှင်းလင်းတင်ပြအပ်ပါတယ်။ ဒါ့အပြင် ကြို့ပင်ကောက် မြို့နယ်အတွင်း တရားဝင်လိုင်စင်ရ အုတ်ဖုတ်လုပ်ငန်းရှင် ၂ ဦးရှိပြီး ၂၀၁၆-၂၀၁ရ ဘဏ္ဍာရေးနှစ်မှာ ဓာတ်သတ္တုခွန်လျာထားငွေ ၅၅,၀၀၀ အပေါ် ကျပ်ငွေ ၁၉၀,၀၀၀ ကောက်ခံ ရရှိခဲ့ပါတယ်။ ကြို့ပင်ကောက် မြို့နယ်အတွင်း ကိုယ်ပိုင်သုံး၊ ဘာသာရေးအဆောက်အအုံသုံး တစ်ပိုင်တစ်နိုင် အုတ်ဖုတ်လုပ်ကိုင်သူ ၂၀ ဦးခန့် တရားမဝင် လုပ်ကိုင်နေကြောင်းသိရှိရပြီး လယ်ယာမြေနှင့် မလွတ်ကင်း သည့်နေရာများတွင် အုတ်ဖုတ် လုပ်ကိုင်နေကြောင်း သိရှိရသောကြောင့် ၂၀၁ရ ခုနှစ်၊ ဇန်နဝါရီလ ၂ရ ရက်နေ့ ရက်စွဲပါစာဖြင့် သက်ဆိုင်ရာ ရပ်ကွက်၊ ကျေးရွာအုပ်စု အုပ်ချုပ်ရေးမှူးများထံ တရားမဝင်အုတ်ဖုတ် လုပ်ငန်းများ လုပ်ကိုင်ခြင်းမပြုရန် တားမြစ်ထုတ်ပြန် ဆောင်ရွက်ခဲ့ပြီးဖြစ်ပါတယ်။ အဆိုပါတရားမဝင် လုပ်ကိုင်သူများထံမှ အခွန်ငွေကောက်ခံ ဆောင်ရွက်ခြင်းမရှိတဲ့အတွက် သတ်မှတ်စည်းမျဉ်း စည်းကမ်းနဲ့အညီ လျှောက်ထားဆောင်ရွက်သွားစေမည်ဖြစ်ပါကြောင်း၊ လိုက်နာမှုမရှိပါက တည်ဆဲဥပဒေများနှင့်အညီ အရေးယူ ဆောင်ရွက်သွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ ကြို့ပင်ကောက်မြို့နယ်တွင် ၂၀၁၅-၂၀၁၆ ဘဏ္ဍာရေးနှစ်အတွင်း ၄ ပေခွဲ၊ ၉ ပေခွဲ ဘိလိယက်ခုံ ၁၃ ခုံရှိတဲ့အတွက် သတ်မှတ်အခွန်နှုန်းထားအရ ၂၀၁၆-၂၀၁ရ ဘဏ္ဍာရေးနှစ် အခြားရငွေခေါင်းစဉ်ဖြင့် ကျပ် ၁၃၀,၀၀၀ လျာထားခဲ့ပါတယ်။ သို့ရာတွင် ၂၀၁၆-၂၀၁ရ ဘဏ္ဍာရေးနှစ်အတွင်း လုပ်ငန်းလိုင်စင် ခွင့်ပြု ခဲ့သော ဘိလိယက်ခုံ ၁၈ ခုံရှိတဲ့အတွက် ဘိလိယက်ခုံလိုင်စင်ရငွေမှ ကျပ် ၁၈၀,၀၀၀ ကောက်ခံရရှိခဲ့ခြင်း ဖြစ်ပါကြောင်း ပြန်လည်ရှင်းလင်း တင်ပြပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ ပြည်ထောင်စု အစိုးရအဖွဲ့မှ ပေးပို့တဲ့ ၂၀၁၆-၂၀၁ရ ဘဏ္ဍာရေးနှစ်၊ ပထမ (၆)လပတ် လျာထားချက်အပေါ် အခွန်ကောက်ခံ ရရှိမှုအခြေအနေနဲ့ စပ်လျဉ်း၍ ကရင်ပြည်နယ်၊ လှိုင်းဘွဲ့မဲဆန္ဒနယ်၊ လွှတ်တော်ကိုယ်စားလှယ် ဦးခင်ချိုမှ ထောက်ပြဆွေးနွေး တင်ပြသွားခဲ့သည်နှင့်အညီ အဆိုပါကာလအတွင်း စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေဖြင့် အခွန်ကောက်ခံရရှိမှုမှာ လျာထားချက်ထက် ပိုမိုခဲ့ကြောင်းတင်ပြပါတယ်။ ဝန်ကြီးဌာန၏ ၂၀၁၆-၂၀၁ရ ဘဏ္ဍာရေးနှစ် ပထမ (၆) လပတ်အတွက် အခွန်ရငွေလျာထားချက်မှာ ကျပ်သန်းပေါင်း ၇၇၄.၅၀၅ သန်းဖြစ်ပါတယ်။ ယင်းအပေါ် ကျပ်သန်းပေါင်း ၁,၅၆၄.၆၈၂ သန်း ကောက်ခံ ရရှိခဲ့တဲ့အတွက် လျာထားချက်အပေါ် နှစ်ဆ ၂၀၂.၀၂ ရာခိုင်နှုန်း ကောက်ခံရရှိခဲ့ပါတယ်။ အဆိုပါ အခွန် ကောက်ခံရရှိမှုအပေါ် လွှတ်တော်ကိုယ်စားလှယ်တော်ကြီးများ ဆွေးနွေးကြတဲ့အနက် ပဲခူးတိုင်းဒေသကြီး ကြို့ပင်ကောက်မဲဆန္ဒနယ် လွှတ်တော်ကိုယ်စားလှယ် ဦးဌေးမင်းသိန်းမှ ကြို့ပင်ကောက်မြို့နယ်တွင် ငါးလုပ်ငန်းဆိုင်ရာ အခွန်အခများနဲ့ ပတ်သက်၍ ငါးဦးစီးဌာနမှ ကောက်ခံသည့် ငါးလုပ်ငန်းဆိုင်ရာ အခွန်အခအတွက် ကြို့ပင်ကောက်မြို့နယ်မှာ အင်းအိုင်လိုင်စင်ခွန်နဲ့ ငါးမွေးကန်လိုင်စင်များရှိပြီး တစ်ဆင့် လွှဲပြောင်းလုပ်ကိုင်နေမှုများ ရှိခြင်းသာဖြစ်တယ်လို့ ထောက်ခံဆွေးနွေးခဲ့ပါတယ်။ ပဲခူးတိုင်းဒေသကြီး ကြို့ပင်ကောက်မြို့နယ်မှာ အင်းစုစုပေါင်း ၁၈ ခု ရှိပါတယ်။ ၂၀၁၆-၂၀၁ရ ဘဏ္ဍာရေးနှစ်မှာ အင်းအိုင်ခွန် ကျပ်သိန်း ၉၀ ရရှိဖို့ လျာထားဆောင်ရွက်ခဲ့တဲ့အပေါ် ၂၀၁ရ ခုနှစ်၊ ဇန်နဝါရီလကုန်အထိ အင်း ၁၆ ခုအတွက် ကျပ် ၁၅၃ သိန်း ကောက်ခံရရှိခဲ့ပြီးဖြစ်တဲ့အတွက် လျာထားသည့်အပေါ် ရာခိုင်းနှုန်းအားဖြင့် ၁၇၀.၀၉ ရာခိုင်နှုန်း ကောက်ခံရရှိပြီး ဖြစ်ပါတယ်။ ကြို့ပင်ကောက်မြို့နယ်မှာ ငါးမွေးကန်အခွန်အနေနဲ့ ကျပ် ၅၃၀,၀၀၀ ခန့် လျာထားတဲ့အပေါ် လိုင်စင်ခွန် ကျပ် ၅၃၇,၀၀၀ နဲ့ ရက်လွန်ကြေး ကျပ် ၄၀၀၀၊ စုစုပေါင်း ကျပ် ၅၄၁,၀၀၀ ကောက်ခံရရှိခဲ့တဲ့အတွက် လျာထားချက်အပေါ် ၁၀၂ ရာခိုင်နှုန်း ကောက်ခံရရှိပါတယ်။ လိုင်စင်များချထားရာမှာ လိုင်စင်ရရှိသူတွေက တစ်ဆင့်လွှဲပြောင်း လုပ်ကိုင်သည်ဆိုသည့်ကိစ္စနှင့် စပ်လျဉ်း၍ ကြို့ပင်ကောက်မြို့နယ်မှာ အင်း ၁၈ အင်းရှိသည့်အနက် ၁၆ အင်းကို အင်းသူကြီးများက အင်းလေလံ ဆွဲဝယ်ပြီး ကျခုံကလေးအင်း၊ မလွန်ရိုးအင်း၊ ငါးရံ့ချောင်းအင်း ၃ အင်းမှာ ရေလုပ်သားအစုအဖွဲ့ များက လုပ်ကိုင်လျက်ရှိပါတယ်။ ကျန်အင်းတွေမှာ အင်းသူကြီးများကိုယ်တိုင် လုပ်ကိုင်လျက်ရှိပါတယ်။ အင်းသူကြီးများလုပ်ကိုင်တဲ့ အင်းများအတွင်းမှာ အဓိကအင်းချောင်းတွေကို ကိုယ်တိုင်လုပ်ကိုင်ကြပြီးတော့ အချို့အင်းချောင်းများ၊ အင်းလက်တက်တွေကို မိမိတို့နဲ့နီးစပ်တဲ့ ရေလုပ်သားများနဲ့ ပူးပေါင်းဆောင်ရွက်တဲ့ အလေ့အထအရ အင်းလုပ်ငန်းများကို ဆောင်ရွက်လျက်ရှိပါတယ်။ အမည်ခံလုပ်ကိုင်သည့်အင်းများ မရှိ ပါကြောင်း ရှင်းလင်းတင်ပြအပ်ပါတယ်။ ငါးမွေးကန်များမှာလည်း ကျားတပင်ကျေးရွာအုပ်စုတွင် ဦးသန်းတိုးအမည်ပေါက် ငါးမွေးကန် ၁၀၁ ဧကအား General Power ဖြင့် လွှဲပြောင်းလုပ်ကိုင်နေကြောင်း ငါးလုပ်ငန်းဦးစီးဌာနသို့ သတင်းပေးပို့ ထားပြီး ကျန်ငါးမွေးကန်များအား ကိုယ်တိုင် လုပ်ကိုင်လျက်ရှိကြောင်း တင်ပြအပ်ပါတယ်။ အမည်ခံ သို့မဟုတ် ကိုယ်စားလှယ်အနေဖြင့် ဂရန်အင်းနှင့် ငါးမွေးကန်များအား လုပ်ငန်းလုပ်ကိုင်မှုရှိပါက ငါးလုပ်ငန်း ဦးစီးဌာနသို့ မည်သူက လုပ်ကိုင်နေကြောင်း အကျိုးအကြောင်းခိုင်လုံစွာဖြင့် တင်ပြထားရမည်ဖြစ်ပါကြောင်း ရှင်းလင်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ပို့ဆောင်ရေးနှင့် ဆက်သွယ်ရေးဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="31">ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များခင်ဗျား။ ကိုယ်စိတ်နှစ်ပါး ကျန်းမာရွှင်လန်းကြပါစေကြောင်း ဆုတောင်းမေတ္တာ ပို့သအပ်ပါတယ်။ ပြည်ထောင်စုလွှတ်တော်မှာ တင်ပြထားတဲ့ ၂၀၁၆-၂၀၁ရ ဘဏ္ဍာရေးနှစ် ပထမ(၆)လပတ် အခွန် ရငွေ ကောက်ခံရရှိမှုအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာနအနေနဲ့ အမှန်တကယ် ဆောင်ရွက် နိုင်တဲ့ အခြေအနေကို ရှင်းလင်းတင်ပြသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ ကျွန်တော်တို့အနေနဲ့ ဒီအခွန်အခ ကောက်ခံလျက်ရှိတဲ့ ဌာနနှစ်ခု ရှိပါတယ်။ အဲဒီမှာတော့ ကုန်းလမ်း ပို့ဆောင်ရေးညွှန်ကြားမှုဦးစီးဌာနနဲ့ ဆက်သွယ်ရေးညွှန်ကြားမှုဦးစီးဌာနတို့ ဖြစ်ပါတယ်။ ကုန်းလမ်း ပို့ဆောင်ရေးညွှန်ကြားမှုဦးစီးဌာနအနေနဲ့ မော်တော်ယာဉ်များအတွက် လိုင်စင်မှတ်ပုံတင် စိစစ်ထုတ်ပေးခြင်း၊ ယာဉ်မောင်းလိုင်စင်များ စိစစ်ထုတ်ပေးခြင်းတို့တွင် လိုင်စင်ခများ ကောက်ခံလျက်ရှိပါတယ်။ ဆက်သွယ်ရေး ညွှန်ကြားမှုဦးစီးဌာနအနေနဲ့ ဆက်သွယ်ရေးဝန်ဆောင်မှု လုပ်ငန်းများအတွက် လိုင်စင်ခများ ကောက်ခံ ဆောင်ရွက်လျက်ရှိပါတယ်။ မိမိတို့ဝန်ကြီးဌာနအနေနဲ့ ၂၀၁၆-၂၀၁ရ ဘဏ္ဍာရေးနှစ် ပထမ (၆)လပတ် အတွက် အခွန်ရငွေ ကျပ် ၂၃၅.၂၀၆ ဘီလီယံလျာထားခဲ့ပါတယ်။ ၂၀၁၆ ခုနှစ်၊ စက်တင်ဘာလ ပထမ (၆)လပတ်အတွက် ကျပ် ဘီလီယံ ၃၁၈.၁၅၃ ရရှိတဲ့အတွက်ကြောင့် လျာထားချက်ရဲ့ ၁၃၅ ရာခိုင်နှုန်း ပိုမို ရရှိတဲ့အကြောင်း တင်ပြလိုပါတယ်။ မိမိတို့ရဲ့ ဒီတစ်နှစ်လုံး လျာထားချက်ကတော့ ၃၂၄.၀၆၅ ဘီလီယံ ဖြစ်တဲ့အတွက်ကြောင့် တစ်နှစ်လုံး လျာထားချက်နဲ့ဆိုရင် ၉၈ ရာခိုင်နှုန်းအထိ ပထမ (၆)လအတွင်းမှာပဲ ဆောင်ရွက်နိုင်ခဲ့ကြောင်း တင်ပြအပ်ပါတယ်။ ဘာကြောင့် ဒီဟာတွေ ပိုရလာသလဲဆိုတော့ ပြင်ပမှာ တင်သွင်းတဲ့ မော်တော်ယာဉ်များ ကနဦးမှတ်ပုံတင်စာရင်းတွေ များပြားလာခြင်း၊ ယာဉ်မောင်းလိုင်စင်များ လျှောက်ထားဆောင်ရွက်မှု များပြားလာခြင်း၊ တယ်လီဖုန်းသုံးစွဲသူ ဦးရေ တိုးတက်လာသည့်အတွက် နံပါတ်စဉ်အသုံးပြုခ တိုးတက်ရရှိမှုနဲ့ အော်ပရေတာ ၃ ခုထံမှ လှိုင်းနှုန်း စီမံခန့်ခွဲခများ ပိုမိုရရှိလာ ခြင်းကြောင့် ဖြစ်ပါတယ်။ ကျွန်တော်တို့အနေနဲ့ ဒီနိုင်ငံတော်ရဲ့ အခွန်အခ ပိုမိုရရှိရေးအတွက် ကိုယ်စားလှယ်ကြီးများ အကြံ ပြုထားသလို မော်တော်ယာဉ်လိုင်စင်ထုတ်ပေးရာမှာ သက်ဆိုင်ရာ အခွန်ပေးဆောင်ပြီးသော အထောက် အထားများ ပြည့်စုံမှသာ ဆောင်ရွက်ပေးလျက်ရှိပါကြောင်းနှင့် ယာဉ်လိုင်စင်များကိုလည်း အလားတူ အခွန်အကောက် အထောက်အထားများ ပြည့်စုံအောင် ဆောင်ရွက်ပေးလျက်ရှိတဲ့အပြင် သက်ဆိုင်ရာ အခွန်ရုံး များသို့ လိုင်စင်ထုတ်ပေးသည့် စာရင်းများကို ပေးပို့ခြင်းဖြင့် ဆက်စပ်ဌာနအချင်းချင်း သတင်းအချက် အလက်များ မျှဝေဆောင်ရွက်လျက်ရှိပါကြောင်း၊ ရငွေများကိုလည်းပဲ ပိုမိုတိုးတက်ရရှိအောင် ကြိုးစား ဆောင်ရွက်သွားမှာဖြစ်ပါကြောင်း အစီရင်ခံ တင်ပြအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">လျှပ်စစ်နှင့် စွမ်းအင်ဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအစိုးရ အဖွဲ့ဝင်များအားလုံး ကိုယ်စိတ်နှစ်ဖြာ ကျန်းမာကြပါစေကြောင်း နှုတ်ခွန်းဆက်သအပ်ပါတယ်။ ကျွန်တော် ကတော့ လျှပ်စစ်နှင့် စွမ်းအင်ဝန်ကြီးဌာနမှ ဒုတိယဝန်ကြီး ဒေါက်တာထွန်းနိုင်ဖြစ်ပါတယ်။ ပြည်ထောင်စု အစိုးရအဖွဲ့မှပေးပို့သော ၂၀၁၆-၂၀၁ရ ဘဏ္ဍာရေးနှစ် ပထမ (၆)လပတ် လျာထားချက်အပေါ် အခွန်အကောက် ရရှိမှုအခြေအနေနှင့်စပ်လျဉ်း၍ ရှင်းလင်းတင်ပြသွားမှာဖြစ်ပါတယ်။ ရေနံနှင့်သဘာဝဓာတ်ငွေ့ကဏ္ဍအနေဖြင့် အခွန်အကောက်ရငွေအား တွင်းထိပ်တန်ဖိုး၏ ၁၀ ရာခိုင်နှုန်း ကို ခိုင်ကြေး(Royalty)အဖြစ်လည်းကောင်း၊ ထုတ်လုပ်မှုအပေါ် ခွဲဝေခံစားရေး စာချုပ်ချုပ်ဆိုရာတွင် woodqodcq:00:0029 Signature Bonus nibe: saloocps:omsê:1 Data Fee Qp:0;be: အဖြစ်လည်ကောင်း၊ ရေနံနှင့် သဘာဝဓာတ်ငွေ့ထုတ်ယူသည့်အတွက် ကောက်ခံသည့် အခွန်အကောက် ရငွေအဖြစ် ဖော်ပြထားခြင်းဖြစ်ပါတယ်။ ရန်ကုန်တိုင်းဒေသကြီး ဆိပ်ကြီးခနောင်တိုမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတင်ထွန်းနိုင်၏ ဆွေးနွေးမှုနှင့်ပတ်သက်၍ လျှပ်စစ်နှင့်စွမ်းအင်ဝန်ကြီးဌာန၏ ရေနံနှင့် သဘာဝဓာတ်ငွေ့ ခေါင်းစဉ်အောက်မှ အခွန်အကောက်ရငွေနှင့် စပ်လျဉ်း၍ မြန်မာ့ရေနံနှင့် သဘာဝဓာတ်ငွေ့လုပ်ငန်းနှင့် ထုတ်လုပ်မှုအပေါ် ခွဲဝေခံစားရေးစာချုပ်အရ ဖက်စပ်ဆောင်ရွက်လျက်ရှိသော ရတနာ၊ ရဲတံခွန်၊ ဇောတိကနှင့် ရွှေသဘာဝဓာတ်ငွေ့စီမံကိန်းတို့မှ ၂၀၁၆-၂၀၁ရ ဘဏ္ဍာရေးနှစ် ပြုပြင်ပြီး ခန့်မှန်းခြေတွင် မူလခန့်မှန်းခြေထက် လျော့နည်းသွားရခြင်း အဓိကအကြောင်းရင်းများမှာ ထုတ်လုပ်မှု အနည်းငယ် ကျဆင်းသွားခြင်းနှင့် တွင်းထိပ်ဈေးနှုန်း ကျဆင်းခြင်းတို့ကြောင့် ဖြစ်ပါတယ်။ Power Point အသုံးပြု၍ ရှင်းလင်းတင်ပြခွင့်ပြုပါခင်ဗျား။ ထုတ်လုပ်မှုအနည်းငယ် ကျဆင်းသွားရသည့် အကြောင်းရင်းတွင် သဘာဝဓာတ်ငွေ့ထုတ်လုပ်မှု အပိုင်းတွင် ၂၀၁၆-၂၀၁ရ မူလခန့်မှန်းခြေ၌ လျာထားခဲ့သော ပမာဏမှာ ၆၃၉၈၄၅ MMSCF ထက် ပြုပြင်ပြီးခန့်မှန်းခြေတွင် ထုတ်လုပ်မှုပမာဏမှာ ၆၄၃၅၆၈ MMSCF ဖြစ်ပါ၍ သဘာဝဓာတ်ငွေ့အနေဖြင့် ထုတ်လုပ်မှုပမာဏ ထူးခြားစွာပြောင်းလဲခြင်းမရှိကြောင်း တွေ့ရနိုင်ပါတယ်။ အဓိကအားဖြင့် ထုတ်လုပ်မှု ပမာဏကျဆင်းသွားသည့် အခြေအနေမှာ ရဲတံခွန်စီမံကိန်းမှ လေဆီ (Condensate) ထုတ်လုပ်မှုပမာဏ ထူးထူးခြားခြားကျဆင်းသွားကြောင်း တင်ပြပါ Slide တွင် အမှတ်စဉ်(၆)အောက်ဆုံးလိုင်းတွင် တင်ပြထား တာကို တွေ့ရှိရမှာ ဖြစ်ပါတယ်။ သဘာဝဓာတ်ငွေ့ တွင်းထိပ်ဈေးနှုန်း ကျဆင်းနေခြင်းနှင့်စပ်လျဉ်း၍ ဒုတိယ Slide တွင် ဆက်လက် တင်ပြထားပါတယ်။ ရတနာစီမံကိန်း၏ တွင်းထိပ်ဈေးနှုန်းမှာ ၂၀၁၆-၂၀၁ရ ခု၊ ဘဏ္ဍာရေးနှစ် မူလခန့်မှန်းခြေတွင် 1 MMBTU တွင် ၅.၁၂၆၃ အမေရိကန်ဒေါ်လာဖြစ်ပြီး၊ ပြုပြင်ပြီးခန့်မှန်းခြေတွင် 1 MMBTU တွင် ၃.၅၁၁၃ US$ နှင့် ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် 1 MMBTU လျှင် ၃.၄၂၂၆ US$ ဖြစ်ပါတယ်။ ရဲတံခွန် သဘာဝဓာတ်ငွေ့စီမံကိန်း၏ တွင်းထိပ်ဈေးနှုန်းမှာ ၂၀၁၆-၂၀၁ရ ဘဏ္ဍာရေးနှစ် မူလခန့်မှန်းခြေတွင် 1 MMBTU အတွက် ၅.၃၆၀၈ အမေရိကန်ဒေါ်လာဖြစ်ပြီး ပြုပြင်ပြီး ခန့်မှန်းခြေတွင် 1 MMBTU အတွက် ၃.၅၇၉၃ အမေရိကန်ဒေါ်လာဖြစ်ကာ ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် 1 MMBTU အတွက် ၃.၅၇၉၃ US$ ဖြစ်ပါတယ်။ ရဲတံခွန်(လေဆီ)အတွက် တွင်းထိပ် ဈေးနှုန်းဟာ ၂၀၁၆-၂၀၁ရ ဘဏ္ဍာရေးနှစ် မူလခန့်မှန်းခြေတွင် ၁ စည်လျှင် အမေရိကန်ဒေါ်လာ ၆၁.၁၄၆ ဖြစ်ပြီး ပြုပြင်ပြီးခန့်မှန်းခြေတွင် ၁ စည်လျှင် အမေရိကန်ဒေါ်လာ ၄၆.၅၀၆ အထိလျော့နည်းသွားကာ ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် ၁ စည်လျှင် အမေရိကန်ဒေါ်လာ ၄၉.၀၁၄ ဖြစ်ပါတယ်။ ဇောတိကစီမံကိန်း၏ တွင်းထိပ်ဈေးနှုန်းမှာ ၂၀၁၆-၂၀၁ရ ဘဏ္ဍာရေးနှစ် မူလခန့်မှန်းခြေတွင် 1 MMBTC လျှင် အမေရိကန်ဒေါ်လာ ၅.၀၂၅၈ ဖြစ်ပြီး ပြုပြင်ပြီးခန့်မှန်းခြေတွင် 1 MMBTU လျှင် ၃.၄၄၁၃ အမေရိကန်ဒေါ်လာ ဖြစ်ကာ ၂၀၁၇-၂၀၁၈ ဘဏ္ဍာရေးနှစ်တွင် မူလခန့်မှန်းခြေ၌ 1 MMBTU လျှင် အမေရိကန်ဒေါ်လာ ၃.၃၅၅၆ ဖြစ်ပါတယ်။ ရွှေသဘာဝဓာတ်ငွေ့စီမံကိန်း၏ တွင်းထိပ်ဈေးနှုန်းမှာ ၂၀၁၆-၂၀၁ရ ဘဏ္ဍာရေးနှစ် မူလခန့်မှန်းခြေတွင် 1 MMBTU အတွက် အမေရိကန်ဒေါ်လာ ၅.၉၉၈၂ ဖြစ်ပြီး ပြုပြင်ပြီးခန့်မှန်းခြေတွင် 1 MMBTU အတွက် အမေရိကန်ဒေါ်လာ ၅.၁၁၆၃ လျော့နည်းသွားပြီး ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် 1 MMBTU အတွက် အမေရိကန်ဒေါ်လာ ၅.၀၇၂ ပြောင်းလဲသွားတာဖြစ်ပါတယ်။ အဆိုပါ တွင်းထိပ်ဈေးနှုန်းများ ကျဆင်းသွားခြင်းကြောင့် ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေပမာဏ လျော့နည်းသွားရခြင်းဖြစ်ပါတယ်ခင်ဗျား။ ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေ ရငွေပမာဏတွင် ၂၇၈ ဘီလီယံသာ လျာထားပမာဏ အဖြစ် တင်ပြထားရခြင်းအကြောင်းရင်းမှာ သဘာဝဓာတ်ငွေ့ဈေးနှုန်း ကျဆင်းနေဆဲဖြစ်ခြင်း၊ ကမ်းလွန်ရေနံ လုပ်ကွက်များနှင့် ထုတ်လုပ်မှုအပေါ် ခွဲဝေခံစားရေး စာချုပ်အသစ်များ ထပ်မံချုပ်ဆိုနိုင်ခြင်းမရှိသေးခြင်း၊ ငွေလှဲနှုန်းထား ပြောင်းလဲခြင်းအချက်များကြောင့် ဖြစ်ပါတယ်။ ထုတ်လုပ်မှုအပေါ် ခွဲဝေခံစားရေး စာချုပ် များအား ၂၀၁၅-၂၀၁၆ ဘဏ္ဍာရေးနှစ်တွင် ချုပ်ဆိုခဲ့သည့်အတွက် Signature Bonus များနှင့် Data Fee များမှ ရရှိမည့် အခွန်ပမာဏများမှာ ၂၀၁၆-၂၀၁ရ ဘဏ္ဍာရေးနှစ်အတွင်း ၅၁ ရာခိုင်နှုန်းခန့်အထိ ပါဝင်နေ ကြောင်းတွေ့ရှိရမှာဖြစ်ပါတယ်။ ယခုအခါ ထုတ်လုပ်မှုအပေါ် ခွဲဝေခံစားရေးစာချုပ်များ အသစ်ထပ်မံ ချုပ်ဆို နိုင်ခြင်းမရှိသည့်အတွက် ၂၀၁၇-၂၀၁၈ ဘဏ္ဍာရေးနှစ်တွင် Signature Bonus များနှင့် Data Fee များမှ အခွန်အခများပါဝင်မှုမရှိဘဲ လျော့နည်းနေရခြင်း ဖြစ်ပါတယ်။ ငွေလဲနှုန်းထားပြောင်းလဲခြင်းနှင့်စပ်လျဉ်း၍ ၂၀၁၆-၂၀၁ရ ဘဏ္ဍာရေးနှစ် မူလခန့်မှန်းခြေ တွက်ချက် ရာတွင် အမေရိကန် ၁ ဒေါ်လာလျှင် မြန်မာငွေ ၁,၂၈၅ ကျပ်ဖြင့် တွက်ချက်ခဲ့ရပြီး ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် အမေရိကန် ၁ ဒေါ်လာလျှင် မြန်မာငွေ ၁,၁၈၅ ကျပ် ဖြင့်သာ တွက်ချက်ရခြင်းကြောင့် လျော့နည်းကွာခြားရခြင်း ဖြစ်ပါတယ်။ ကမ်းလွန်ရေနံလုပ်ကွက်များနှင့် ထုတ်လုပ်မှုအပေါ် ခွဲဝေခံစားရေးစာချုပ် ချုပ်ဆိုမှု အသစ်ထပ်မံ မရှိသည့်အတွက် ၂၀၁၆-၂၀၁ရ ဘဏ္ဍာရေးနှစ် လုပ်ကွက် ၂၆ ကွက်အတွက် Signature Bonus ၃၁၇.၈၃ ဘီလီယံ ပါဝင်ရရှိပြီး ၂၀၁၇-၂၀၁၈ ဘဏ္ဍာရေးနှစ် မူလခန့်မှန်းခြေတွင် Signature Bonus များ မပါရှိသည့်အတွက် အခွန်အကောက်ရငွေ များစွာလျော့နည်းသွားရခြင်း ဖြစ်ပါတယ်။ ဆက်လက်ပြီး ပြင်ဦးလွင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာအောင်ခင်၏ ဆွေးနွေးမှုနှင့်ပတ်သက်၍ ၂၀၁၇-၂၀၁၈ ဘဏ္ဍာရေးနှစ်တွင် ပထမ (၆) လပတ်အပေါ် အကောင်အထည် ဖော်နိုင်မှုရာခိုင်နှုန်း လျော့နည်းရခြင်းနဲ့ပတ်သက်၍ ဆွေးနွေးချက်တွင်လည်း လုပ်ကွက် ၂၆ ကွက်မှ Signature Bonus ni nous pocusco: pompos 2 zodaozadas Signature Bonus consi ရရှိထားပြီး ကျန်ရှိသည့် လုပ်ကွက် ၁၉ ကွက်အတွက် ပေးသွင်းရမည့် ကုမ္ပဏီများအနေဖြင့် EIA/SIA လုပ်ငန်းများ၊ အစီရင်ခံစာ အတည်ပြုပြီး ၁ လအတွင်း ငွေပေးသွင်းရမည်ဖြစ်ရာ EIA/SIA လုပ်ငန်းအစီရင်ခံစာများအား အတည်ပြုချက်ရရှိရေးနှင့် ပတ်သက်၍ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနှင့် ညှိနှိုင်းဆောင်ရွက်လျက်ရှိကြောင်း ရှင်းလင်းတင်ပြအပ်ပါတယ်။ ကိုယ်စားလှယ်ကြီး၏ ဆွေးနွေးချက်တွင် လျာထားချက်၌ ၆၀၄ ဘီလီယံကျပ် လျာထားသော်လည်း ၂၂၂ ဘီလီယံကျပ်သာ ရရှိခြင်းနှင့် ပတ်သက်၍ ဆွေးနွေးထားတာ တွေ့ရှိရပါတယ်။ ၆၀၄ ဘီလီယံကျပ်သည် တစ်နှစ်တာကာလအတွက် လျာထားခြင်းဖြစ်ပြီး ပထမ (၆) လပတ်အတွက် လျာထားချက်မှာ ၂၄၀ ဘီလီယံ ခန့်ဖြစ်ကြောင်းနှင့် အမှန်တကယ်ရရှိမှုမှာ ၂၂၀ ဘီလီယံခန့်ဖြစ်ရာ များစွာကွာခြားမှုမရှိဘဲ ၉၁.၆ရ ရာခိုင်နှုန်း အထိ အကောင်အထည်ဖော်နိုင်ခဲ့ပါကြောင်း ပြည်သူ့ငွေစာရင်းပူးပေါင်းကော်မတီ၏ တင်ပြချက် အစီရင် ခံစာနောက်ဆက်တွဲ(က)တွင် ပါရှိတာကို ရှင်းလင်းတင်ပြလိုပါတယ်။ ဆက်လက်၍ ကရင်ပြည်နယ်၊ လှိုင်းဘွဲ့မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချို၏ ဆွေးနွေးမှုနှင့်ပတ်သက်၍ ရေနံလက်ယက်တွင်း တူးဖော်သည့်လိုင်စင်ထုတ်ပေးမှုအခြေအနေနှင့် ပတ်သက်၍ ဝန်ကြီးဌာနသို့ လုပ်ကိုင်ခွင့်လိုင်စင်အသစ် လျှောက်ထားလာပါက တစ်နှစ်လုပ်ပိုင်ခွင့် လိုင်စင်ကြေး ကျပ် ၁၅၀,၀၀၀ ဖြင့်လည်းကောင်း၊ လုပ်ကိုင်ခွင့်ရရှိပြီးသူများက သက်တမ်းတိုးလိုင်စင် လျှောက်ထားလာပါက ကျပ် ၁၀၀,၀၀၀ ဖြင့်လည်းကောင်း လိုင်စင်ကြေးကောက်ခံ၍ မြန်မာ့ရေနံနှင့် သဘာဝဓာတ်ငွေ့လုပ်ငန်း၏ ရငွေအဖြစ် ဖော်ပြထားရှိပါတယ်။ ၂၀၁၆-၂၀၁ရ ခု ဘဏ္ဍာရေးနှစ် မကွေးတိုင်းဒေသကြီးတွင် ခွင့်ပြုလုပ်ကွက် ၄၅ ကွက်နှင့် မန္တလေးတိုင်းဒေသကြီးတွင် ခွင့်ပြုလုပ်ကွက် ၁ ကွက် ခွင့်ပြုထားရှိတာ ဖြစ်ပါတယ်။ အဆိုပါ လုပ်ကွက်များမှ ခိုင်ကြေးနှင့် အမြတ်ခွန်များကို သက်ဆိုင်ရာ ပြည်နယ်နှင့် တိုင်းဒေသကြီးများသို့ တိုက်ရိုက် ပေးသွင်းရခြင်းဖြစ်ပါကြောင်း ရှင်းလင်းတင်ပြအပ်ပါတယ်ခင်ဗျာ။ ကျေးဇူးတင်ရှိပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="26">ဦးအုန်းဝင်း(ပြည်ထောင်စုဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများခင်ဗျား။ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနအနေနဲ့ သစ်တောဦးစီးဌာနမှ သစ်တောထွက်ပစ္စည်းများ ထုတ်ယူခြင်းအတွက် သစ်တောခွန် နှင့်သတ္တုတွင်းဦးစီးဌာနမှ ဓာတ်သတ္တုခွန်၊ ရတနာခွန်၊ မုတ်ကောင်ဝတ်ဆံသွင်းခွန်များကို ကောက်ခံ ရရှိခြင်းဖြစ်ပါတယ်။ ကျွန်တော့ကို Power Point တင်ပြခွင့်ပြုပါခင်ဗျား။ ကရင်ပြည်နယ် လှိုင်းဘွဲ့မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချို ရဲ့ ဆွေးနွေးချက် အရ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနရဲ့ ၂၀၁၆-၂၀၁ရ ဘဏ္ဍာရေးနှစ် အတွက် သစ်တောခွန်ရငွေ လျာထားချက်အနေနဲ့ တစ်နှစ်ပတ်လုံး အခွန်ရငွေ ကျပ်သန်းပေါင်း ၂,၈၈၆၂၆၅ လျာထားပြီးတော့ ပထမ(၆)လအတွက် ကျပ် ၁,၁၅၀-၅၀ သန်း လျာထားခဲ့ပါတယ်။ ပထမ(၆)လ အတွင်းမှာပဲ ကျပ်သန်းပေါင်း ၅,၆၉၁.၆၂၁ ကောက်ခံရရှိခဲ့တဲ့အတွက်ကြောင့်မို့လို့ ပထမ(၆)လရဲ့ လျာထားချက်အပေါ်မှာ ၄၉၄.၇၁ ရာခိုင်နှုန်း ကောက်ခံရရှိပြီးဖြစ်ပါကြောင်းနဲ့ ဓာတ်သတ္တုခွန်၊ ရတနာခွန်၊ မုတ်ကောင်ဝတ်ဆံသွင်းခွန်များမှ လျာထားချက်အနေနဲ့ တစ်နှစ်ပတ်လုံး အခွန်ရငွေ ကျပ်သန်းပေါင်း ၂၀,၀၀၀ လျာထားခဲ့ပြီးတော့ ပထမ(၆)လအတွက် ကျပ် ၉,၆၀၀ သန်း လျာထားခဲ့ပါတယ်။ အဲဒီပထမ(၆)လအတွင်းမှာပဲ ကျပ်သန်းပေါင်း ၁၀,၄၅၇.၄၁၅ ကောက်ခံရရှိပြီး ဖြစ်တဲ့အတွက်ကြောင့် မို့လို့ ပထမ(၆)လရဲ့ လျာထားချက်အပေါ်မှာ ၁၀၈.၉၃ ရာခိုင်နှုန်း ကောက်ခံရရှိပြီးဖြစ်ပါကြောင်းနဲ့ ဝန်ကြီးဌာနတစ်ခုလုံးအနေနဲ့ (သစ်တော+ သတ္တု) တစ်နှစ်လုံးအခွန်ရငွေ လျာထားချက်မှာ ၂၂,၈၂၆.၂၆၅ သန်း လျာထားပြီးတော့ ပထမ(၆)လ အတွက် ကျပ် ၁၁,၇၅၀.၅၀ သန်း လျာထားခဲ့ပါတယ်။ ပထမ(၆)လ အတွင်း မှာပဲ ကျပ် ၁၆,၁၄၉.၀၉၆ သန်း အခွန်ငွေရရှိပြီးဖြစ်တဲ့အတွက်ကြောင့်မို့လို့ ပထမ(၆)လရဲ့ လျာထားချက် အပေါ်မှာ ၁၃၇.၄၃ ရာခိုင်နှုန်း အခွန်ရရှိပြီးကြောင်းနဲ့ ဒုတိယ(၆)လအတွင်းမှာလည်းပဲ သတ်မှတ် စည်းကမ်းချက်များနဲ့အညီ လျာထားပြည့်မီကျော်လွန်အောင် ဆက်လက်ကြိုးပမ်း ကောက်ခံလျက်ရှိကြောင်း တင်ပြအပ်ပါတယ်။ အခွန်စည်းကြပ်မှုနဲ့ ပတ်သက်ပြီးတော့ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်း အခွန်ဦးစီးဌာနများနဲ့လည်း အပြည့်အဝ ပူးပေါင်းဆောင်ရွက်နေပါကြောင်း တင်ပြအပ်ပါတယ်။ တရားမဝင်သစ်တောထွက်ပစ္စည်းများ ထုတ်ယူမှုများကို ကျွန်တော်တို့ တားဆီးကာကွယ်ခြင်း၊ ရှာဖွေ ထုတ်ယူခြင်းများကို ၂၀၁၁ ကစပြီးတော့ ၂၀၁၂၊ ၂၀၁၅-၂၀၁၆ ခုနှစ်အထိ ၅ နှစ် အတွင်းမှာ ကျွန်း၊ သစ်မာနဲ့ အခြား(သစ်လုံး/ခွဲသား) စုစုပေါင်း ၂၀၅.၂၄၁ တန်ကို ဖမ်းဆီးရရှိခဲ့ပါတယ်။ ဒီနေရာမှာ ဖမ်းဆီးရရှိတဲ့ သစ်လုံးများဟာ၊ သစ်များဟာ၊ ပုံစံ(၈)များဟာ ဆွေးမြေ့နေကြောင်းကို ဖော်ပြဆွေးနွေးကြောင်း တွေ့ရ ဒါနဲ့ပတ်သက်ပြီးတော့ သစ်တောဦးစီးဌာနအနေနဲ့ ဖမ်းဆီးရမိတဲ့ ပုံစံ(၈)ဝင်သစ်များကို မြန်မာ့ သစ်လုပ်ငန်းကို ရက်ပေါင်း ၂၀ အတွင်း လွှဲအပ်လက်ခံရန် အကြောင်းကြားပြီးတော့ ရက်ပေါင်း ၂၀ အတွင်းမှာ လွှဲအပ်လက်ခံခြင်းမရှိဘူးဆိုလို့ရှိရင် ဆွေးမြေ့ပျက်စီးမှုမရှိစေရန်နှင့် ဘဏ္ဍာငွေဆုံးရှုံးမှုမရှိစေရန် ပုံစံ(၈) သစ်များရောင်းချခြင်း၊ စီမံခန့်ခွဲမှုနည်းအရ လေလံတင်ရောင်းချ ထုခွဲရောင်းချခြင်း စည်းကမ်းချက်များ သတ်မှတ်ပြီးတော့ စီမံချက်ရေးဆွဲပြီး ရောင်းချရန်ဆိုပြီးတော့ ပြည်ထောင်စုအစိုးရအဖွဲ့ရုံး ကနေပြီးတော့ ၂၈-၈-၂၀၁၅ ရက်စွဲပါစာအမှတ်၊ ၂၄၇၈/၃၀၉-ဖမ်းဆီး ၃-၁၀(၃)အဖရ(၂၀၁၅)ဖြင့် ခွင့်ပြုချက်အရ ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာန ပြည်ထောင်စုရုံးကနေပြီးတော့ ၂-၉-၂၀၁၅ ရက်စွဲပါ စာအမှတ်၊ ၂(၁)ဝ၉(စ)(၁၄၃၃/၂၀၁၅) နဲ့ ထပ်ဆင့်ညွှန်ကြားပြီးတော့ သစ်တောဦးစီးဌာန ညွှန်ကြားရေးမှူးချုပ် ရုံးကနေပြီးတော့ ၁၇-၂-၂၀၁၅ မှာ လုပ်ငန်းစီမံချက် ၁ရ ချက်နဲ့ ကျွန်တော်တို့ ဖမ်းဆီးသစ်များကို ရရှိမှုနဲ့ ပတ်သက်ပြီး ပုံစံ(၈) သစ်များရောင်းချမှုနဲ့ ပတ်သက်ပြီးတော့ တိုင်းဒေသကြီး/ပြည်နယ်များမှာလည်းပဲ အကြောင်းကြားထားပြီးဖြစ်ပါတယ်။ အဆိုပါမူဝါဒ လုပ်ထုံးလုပ်နည်းများနဲ့အညီ သစ်တောဦးစီးဌာနအနေနဲ့ လက်ရှိပုံစံ(၈) သစ်များကို လေလံတင်ပြီးတော့ ရောင်းချလျက်ရှိပါတယ်။ ဒါကတော့ ကျွန်တော် အခု တင်ပြတာကတော့ ပုံစံ(၈)သစ်များ ဆွေးမြေ့မှုနဲ့ ပတ်သက်တာဖြစ်ပါတယ်။ အရင်တုန်းကတော့ ဒါတွေကို သတ်မပေးတဲ့အတွက်ကြောင့်မို့လို့ ဆွေးမြေ့ခဲ့တာ ဖြစ်ပါတယ်။ အခုကျတော့ သတ်ခြင်းပေးတဲ့အတွက်ကြောင့်မို့လို့ ဆွေးနွေးခြင်းမရှိတော့ပါဘူး။ နောက်တစ်ခါ သစ်တောဦးစီးဌာနအနေနဲ့ သစ်တောပြုန်းတီးမှု ကာကွယ်ရန်၊ တရားမဝင်သစ်ခိုးမှု ပပျောက်စေရန်၊ ပြည်တွင်းသစ် အခြေခံလိုအပ်ချက်ကို ဖြည့်ဆည်းပေးရန်နှင့် ပြည်သူတို့ရဲ့ နေအိမ် အဆောက်အဦ ဆောက်လုပ်ပြုပြင်ခြင်း လုပ်ငန်းအတွက် သစ်အလွယ်တကူ ဝယ်ယူရရှိရန် ရည်ရွယ်ချက် များနှင့် ပုံစံ(၈)သစ်များကို ကျွန်တော်တို့ တိုင်းဒေသကြီးနဲ့ ပြည်နယ်အစိုးရမှတစ်ဆင့် ရောင်းချပေးရန် စီမံချက်ရေးဆွဲပြီးတော့ ဆောင်ရွက်လျက် ရှိပါတယ်။ သစ်တောဦးစီးဌာနအနေနဲ့ ဈေးကွက်ရောင်းတမ်း တမလမ်း၊ ပိတောက်၊ သင်းဝင်များကို မြန်မာ့သစ် လုပ်ငန်းကို လွှဲအပ်ပြီးတော့ ကျန်သစ်များကိုတော့ ဒေသဖွံ့ဖြိုးရေးလုပ်ငန်းအတွက် သစ်ခွဲသားလိုအပ်တဲ့ တိုင်းဒေသကြီး/ပြည်နယ်အစိုးရများကို အဖွဲ့ရဲ့လိုအပ်ချက်ဆိုပြီးတော့ တစ်ကြိမ်လျှင် သစ်ခွဲသားတန် ၂၀၀ ထက်မပိုဘဲနဲ့ ရောင်းချပေးခြင်း၊ မြန်မာ့သစ်လုပ်ငန်းကနေပြီးတော့ လက်မခံနိုင်တဲ့သစ်များကို လေလံ ရောင်းချပေးခြင်း ဆောင်ရွက်လျက်ရှိပါတယ်။ လေလံတင်ရောင်းချထားတဲ့ သစ်များကိုလည်းပဲ ဒေသခံ ပြည်သူများအသုံးပြုရန်အတွက် ရည်ရွယ်ပြီးတော့ နယ်ကျော်တိုင်းကျော် သယ်ယူခွင့်များမပြုဘဲနဲ့ လေလံတင် ရောင်းချမှုများကို စီမံချက်ရေးဆွဲပြီးတော့ ဆောင်ရွက်လျက်ရှိပါတယ်။ ဆက်လက်ပြီးတော့ ဓာတ်သတ္တုသယံဇာတနဲ့ ပတ်သက်ပြီးတော့ (၆)လပတ် အခွန်ရရှိငွေကို ကျွန်တော်ရှင်းလင်းတင်ပြပါမယ်။ ပြည်ထောင်စုအစိုးရရဲ့ သဘောတူညီချက်အရ သတ္တုသယံဇာတများကို နိုင်ငံသားများရဲ့ ရေရှည်အကျိုးအတွက် အကန့်အသတ်နဲ့ ဆောင်ရွက်သွားမှာဖြစ်ပါတယ်။ အဲဒီမှာလည်းပဲ ကျွန်တော်တို့ လုပ်ကွက်အချို့ကို ပိတ်သိမ်းခြင်း၊ ထုတ်လုပ်မှုလျှော့ချခြင်းကြောင့် ပထမ(၆)လ အတွင်းမှာ ဓာတ်သတ္တုခွန်ဟာ လျာထားချက်နဲ့ အနည်းငယ်လျော့နည်းနေပါတယ်။ ဒုတိယ (၆)လပတ်မှာတော့ လျာထားချက်ထက် ကျော်လွန်ပြီးတော့ တစ်နှစ်ပတ်လုံး လျာထားချက်ကို ကျွန်တော်တို့ ပြည့်မီအောင် ဆောင်ရွက်သွားမှာ ဖြစ်ပါတယ်။ ရတနာခွန်မှာ ကျောက်စိမ်းနဲ့ ပတ်သက်ပြီးတော့ ကျောက်စိမ်းကျောက်မျက်ထုတ်လုပ်မှု လျာထား ချက်ထက်ပိုခဲ့ပြီးတော့ အရည်အသွေး ကောင်းမွန်မှုကြောင့်မိုလို့ ရတနာခွန်လျာထားချက်ကတော့ ပိုမို ရရှိခြင်း ဖြစ်ပါတယ်။ ရတနာခွန်ဟာ ကျောက်မျက်တူးဖော်ထားတဲ့ ကုမ္ပဏီများကနေပြီးတော့ ထုတ်လုပ် ရရှိတဲ့ ကျောက်မျက်အရိုင်းများကို မှတ်ပုံတင်ပြီးတော့ တန်ဖိုးဖြတ်အဖွဲ့ကနေ သတ်မှတ်ထားတဲ့ တန်ဖိုးပေါ်မှာ ပတ္တမြား၊ နီလာ၊ ကျောက်စိမ်း၊ စိန်ဖြစ်ပါ က ၂၀ ရာခိုင်နှုန်း၊ အခြားကျောက်မျက်ရတနာဖြစ်ပါက ၁၀ ရာခိုင်နှုန်းပေးဆောင်ရတဲ့ တွင်းဝခွန်ဖြစ်ပါတယ်။ ကျောက်မျက်ရတနာပြပွဲကနေ ရရှိတဲ့အခွန်မဟုတ် ပါကြောင်း ရှင်းလင်းတင်ပြအပ်ပါတယ်။ မုတ်ကောင်ဝတ်ဆံသွင်းခြင်းကိုတော့ ယခင်က ဝတ်ဆံသွင်းပြီး တစ်နှစ်ကြာမှ ပေးသွင်းရသော်လည်းပဲ ယခုအခါမှာ ဝတ်ဆံသွင်းပြီး တစ်လချင်းပေးသွင်းရန် သတ်မှတ်ထား ပါတယ်။ ဒါကြောင့်မို့လို့ ၂၀၁၆-၂၀၁ရ နှစ် ဘဏ္ဍာရေးနှစ် ပထမ (၆)လမှာ ၂၀၁၅-၂၀၁၆ ခု ဘဏ္ဍာရေး တစ်နှစ်စာ အတွက် ကျပ် ၄၀၁.၂၀ သန်းနဲ့ ၂၀၁၆-၂၀၁ရ ဘဏ္ဍာရေးနှစ်အတွက် လစဉ်ပေးငွေ ကျပ် ၃၂.၄၉၈ သန်းဖြစ်ပြီးတော့ ပထမ (၆)လ စုစုပေါင်းရငွေ ၄၃၃.ရ သန်း အခွန်ငွေ ကျွန်တော်တို့ ရရှိပြီးဖြစ်ပါတယ်။ ဒါကြောင့်မို့လို့ မုတ်ကောင်ဝတ်ဆံသွင်း အခွန်ရငွေဟာ ၉၁.၂၈ ရာခိုင်နှုန်း ဖြစ်ပြီးတော့ ပထမ(၆)လ လျာထားချက်နဲ့ အနီးစပ်ဆုံးအခွန်ကို ကျွန်တော်တို့ရရှိပြီး ဖြစ်ပါတယ်။ နာယကကြီးခင်ဗျာ။ ပွင့်ဖြူမဲဆန္ဒနယ် ပြည်သူ့လွှတ်တော် ဦးထွန်းထွန်းရဲ့ ဆွေးနွေးချက်အရ ၂၀၁၅-၂၀၁၆ ဘဏ္ဍာရေးနှစ် စည်းကြပ်နှစ်မှာ ကုန်သွယ်ခွန်နဲ့ ကုန်သွယ်ခွန်မှာထိပ်တန်းအခွန်ဆောင်သူ ၅၀ ဦးအနက် ကျောက်မျက်ကုမ္ပဏီ ၃ ခုသာပါဝင်တယ်လို့ ဆိုပါတယ်။ အဲဒီတော့ ကျောက်မျက်အခွန်၊ ကျောက်မျက်တူးဖော်ထုတ်လုပ်တဲ့ ကုမ္ပဏီများဟာ ရတနာခွန် (တွင်းဝခွန်) ၂၀ ရာခိုင်နှုန်းနဲ့ ပြပွဲတင်ရောင်းချ ပြီးနောက် ရတနာခွန် ၁၀ ရာခိုင်နှုန်း သွင်းရပါတယ်။ အခွန်အကောက်ဥပဒေအရ ကုန်သွယ်ခွန် ၁၅ ရာခိုင်နှုန်းကိုလည်းပေးရတယ်။ ထိပ်တန်းအခွန် ဆောင်သူ ကုမ္ပဏီ ၅၀ ကို ထုတ်ပြန်ကြေညာရာမှာ ပြပွဲတင်ရောင်းချရာမှ ပေးဆောင်တဲ့ ကုန်သွယ်ခွန် လုပ်ငန်းပေါ်မူတည်ပြီးတော့ သတ်မှတ်ခြင်းဖြစ်ပါတယ်။ ကျောက်မျက်တူးဖော်တဲ့ကုမ္ပဏီများက နိုင်ငံတော်ကို ပေးသွင်းခဲ့တဲ့၊ ပေးဆောင်ခဲ့တဲ့ ရတနာခွန် (တွင်းဝခွန်) ၂၀ ရာခိုင်နှုန်းနဲ့ ပြပွဲတွင်ရောင်းချရတဲ့ ရတနာခွန် ၁၀ ရာခိုင်နှုန်းကိုပါ ထည့်တွက်မယ်ဆိုရင်တော့ဖြင့် ထမ်းဆောင်ခဲ့တဲ့အခွန်ပမာဏ ပိုမိုများပြားလာနိုင်မည် ဖြစ်ပါသောကြောင့် ထိပ်တန်းအခွန်ဆောင်သူ ၅၀ ဦးဆိုတာမှာ ကျောက်မျက်ကုမ္ပဏီများလည်းပဲ ယခုထက် ပိုမိုပါဝင်နိုင်ကြောင်း သုံးသပ်ရရှိပါတယ်။ သက်ဆိုင်ရာ နယ်မြေအသီးသီးမှာ တူးဖော်ရေးဌာနစခန်းများဖွင့်လှစ်ပြီးတော့ တူးဖော်ထုတ်လုပ် တဲ့ကုမ္ပဏီများကို ရတနာခွန်ပေးဆောင်ရန်နဲ့ ကျွန်တော်တို့ ရတနာပြပွဲရောင်းချပြီး ရတနာခွန် (တွင်းဝခွန်)များ မဖြစ်မနေပေးဆောင်စေရန် ကြီးကြပ်ဆောင်ရွက်လျက်ရှိပါတယ်။ တူးဖော်ထုတ်လုပ်ပြီး ရတနာခွန် ပေးဆောင်ခြင်းမပြုတဲ့ ကုမ္ပဏီများ မရှိပါသဖြင့်လည်းကောင်း၊ နှစ်စဉ်လုပ်ကိုင်ခွင့်ရရှိတဲ့ ကုမ္ပဏီများ အရေအတွက်အနေမှာလည်း သိသာစွာ တိုးမြင့်ခြင်းမရှိပါသဖြင့်လည်းကောင်း ရတနာခွန်ကောက်ခံရရှိတဲ့ ကုမ္ပဏီအရေအတွက် များပြားလာမှုမရှိပါဘူး။ ဒါကြောင့်မို့ အဲဒီနည်းတူ အခွန်ကင်းလွတ်တဲ့ ကုမ္ပဏီ များလည်းပဲမရှိပါကြောင်း ကျွန်တော် ရှင်းလင်းတင်ပြအပ်ပါတယ်ခင်ဗျား။ နာယကကြီးခင်ဗျား။ စေတုတ္တရာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်အောင်လွင်ရဲ့ အား ဆက် တင်းတင်း တင်ဆက် မရခြင်းနဲ့ပတ်သက်ပြီး ကျွန်တော် ရှင်းလင်းတင်ပြပါမယ်။ အကြီးစားရွှေထုတ်လုပ်မှုလုပ်ငန်းကနေ ထုတ်လုပ်မှု ၃၅၃.၅၇၀၂ ပိဿာမှာ နိုင်ငံတော်က ၆၂.၈၀၄ ပိသာရရှိပြီးဖြစ်ပါတယ်။ အသေးစားထုတ်လုပ်မှု လုပ်ငန်း ကနေပြီးတော့ ထုတ်လုပ်မှု ၆၂.၈၈ ပိဿာမှာ နိုင်ငံတော်က ၃၁.၄၄ ပိဿာ ရရှိပြီးဖြစ်ပါတယ်။ အဲဒီတော့ ဒီစုစုပေါင်းအကြီးစား၊ အသေးစားထုတ်လုပ်မှု ၂ ရပ်ပေါင်းဟာ ၄၁၆.၄၅၀၂ ပိဿာ အတွက်ကို နိုင်ငံတော်က ကျွန်တော်တို့ ၉၄.၂၄၄၆ ပိဿာ ကျွန်တော်တို့ဆီမှာ ရရှိပြီးဖြစ်ပါတယ်။ ၂၀၁၄ ခုနှစ်မှာ ကျင်းပတဲ့ (၅၁)ကြိမ်မြောက် ကျောက်မျက်ရတနာပွဲမှာ ကျောက်စိမ်းရရှိမှုငွေဟာ ယူရို ၁.၈ ဘီလီယံ ခန့်ဖြစ်သော်လည်း Global Witness အစီရင်ခံစာမှာ ယူရို ၁ ဘီလီယံခန့်လို့ ဖော်ပြ ပြီးတော့ တရုတ်နိုင်ငံရဲ့ သွင်းကုန်အချက်အလက်များအရ အမေရိကန်ဒေါ်လာ ၁၂ ဘီလီယံ ရှိမယ်လို့ ဖော်ပြ ထားပါတယ်။ Global Witness ကတွက်ချက်တဲ့ ကိန်းဂဏန်းအချက်အလက်များဟာ ခိုင်မာမှုမရှိဘဲ။ တိကျရေရာမှုမရှိဘဲနဲ့ မရှိတဲ့အရင်းအမြစ်များကနေပြီးတော့ ရယူထားတယ်လို့ သုံးသပ်ပါတယ်။ တရုတ်နိုင်ငံအတွင်းကို တရားမဝင်ကျောက်စိမ်းထုတ်လုပ်မှုများ ရှိနိုင်သော်လည်းပဲ သယံဇာတ နှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ ကျောက်မျက်ရတနာများ ပြည်ပသို့ တရားမဝင် ထုတ်လုပ်ရောင်းချခြင်း၊ ထုတ်လုပ်ခြင်း၊ ရောင်းချခြင်းများကိုတားဆီးနိုင်ရန်အလို့ငှာ သယ်ယူပို့ဆောင်ခြင်း မပြုနိုင်ရန်အတွက် နယ်မြေ ၁၉ နေရာကိုသီးခြားသတ်မှတ်ပြီးတော့ ကြေညာထားပါတယ်။ ရတနာပြပွဲ များမှာ တင်ပြရောင်းချတဲ့ ကျောက်စိမ်းအရိုင်းများကို တရုတ်ကုန်သည်များက ဝယ်ယူပြီးတော့ တန်ဖိုးမြင့် လက်ကောက်၊ ပုတီး၊ ပန်းပုရုပ်ထုအချောထည်များ ထုတ်လုပ်ဖို့အတွက် မူလကျောက်စိမ်းရိုင်းတန်ဖိုး ထက် ပိုမိုမြင့်တက်နိုင်ခြင်း၊ လက်ဆင့်ကမ်းရောင်းချနိုင်တဲ့ တန်ဖိုးများကို ရယူထားခြင်းကြောင့် မြန်မာ နိုင်ငံရဲ့ ရောင်းချမှုအချက်အလက်နဲ့ တရုတ်နိုင်ငံရဲ့ သွင်းကုန်အချက်အလက်များ ကိုက်ညီမှုမရှိနိုင်ကြောင်းကို လည်းပဲ သုံးသပ်ရရှိပါတယ်ခင်ဗျား။ မြန်မာ့ကျောက်စိမ်းနဲ့ ကျောက်မျက်ရတနာများကို အရိုင်းအတိုင်းရောင်းချမှုအစား တန်ဖိုးမြင့် Value added အချောထည်များ၊ လက်ဝတ်ရတနာများ ပြုလုပ်ပြီးတော့ နိုင်ငံတကာကို ရောင်းချနိုင်ရန် အတွက် မြန်မာနိုင်ငံအတွင်း ကျောက်မျက်ရတနာအချောထည် ဈေးကွက်များဖွံ့ဖြိုးတိုးတက်ရန်ကိုလည်း မြန်မာ့ကျောက်မျက်ရတနာ လုပ်ငန်းရှင်များအသင်းရဲ့ အစီအစဉ်နဲ့ ကျောက်မျက်ရတနာ အချောထည် လုပ်ငန်း သင်တန်းကို ၁၀-၁-၂၀၁ရ ရက်နေ့မှာ သင်တန်းသား ၁၈၀ ဦးနဲ့ဖွင့်လှစ်သင်ကြားပေးလျက် ရှိကြောင်း ကျွန်တော်တင်ပြအပ်ပါတယ်ခင်ဗျား။ ကျောက်မျက်ရတနာတူးဖော်ထုတ်လုပ်နိုင်ရန်အတွက် ကုမ္ပဏီများဟာ သင်းဖွဲ့မှတ်တမ်း စည်းကမ်း ချက်အရ လုပ်ကိုင်ခွင့်ရှိရမည်။ သတ္တုတွင်းဝန်ကြီးဌာနက သတ်မှတ်ထားတဲ့စည်းကမ်းချက်များအတိုင်း ညီညွတ်ရမည်။ ရင်းနှီးမြှုပ်နှံမှုနှင့်ကုမ္ပဏီများ၊ ညွှန်ကြားမှုဦးစီးဌာနက ခွင့်ပြုထားတဲ့ ကုမ္ပဏီများကိုသာ ခွင့်ပြုလုပ်ကိုင်ပြီးတော့ နိုင်ငံခြားကုမ္ပဏီများကို လုပ်ကွက်ချထားပေးခြင်းမရှိပါဘူး။ ဒါ့အပြင် ကျောက်မျက် ရတနာလုပ်ကွက်များ လုပ်ကိုင်ရာမှာလည်း ကွင်းဆင်းစစ်ဆေးရေးအဖွဲ့နဲ့ ကြီးကြပ်မှုအဖွဲ့များကနေပြီးတော့ ကျွန်တော်တို့ သတ်မှတ်ထားတဲ့ စည်းကမ်းချက်နဲ့အညီ လျာထားပြည့်မီကျော်လွန်အောင် ဆက်လက် ကြိုးပမ်းကောက်ခံလျက်ရှိကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">စီမံကိန်းနှင့်ဘဏ္ဍာရေးဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်ကြီးများ၊ ပြည်ထောင်စု အဆင့်အဖွဲ့အစည်းဝင်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာ အပေါင်းနှင့် ပြည်စုံပါစေကြောင်း၊ ဆုမွန်ကောင်းတောင်းရင်းနှုတ်ခွန်းဆက်သအပ်ပါတယ်။ ကျွန်တော် ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်းဖြစ်ပါတယ်။ ကျွန်တော့အနေဖြင့် ၂၀၁၆-၂၀၁ရ ဘဏ္ဍာရေးနှစ်၊ ပြည်ထောင်စုဝန်ကြီးဌာနအဖွဲ့အစည်းများ၏ ပထမ ၆ လပတ် အခွန်ရငွေစာရင်းများနှင့်စပ်လျဉ်း၍ အပိုင်း (၂) ပိုင်း ခွဲခြားရှင်းလင်းတင်ပြသွားမှာ ဖြစ်ပါတယ်။ Power Point အသုံးပြုခွင့်ပြုပါရန်တင်ပြအပ်တယ်။ အပိုင်း (၁)မှာ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၁/၂၀၁၇)ပါ သဘောထားမှတ်ချက်များအပေါ် ရှင်းလင်း တင်ပြသွားမှာဖြစ်ပြီး အပိုင်း (၂) တွင် ပြည်ထောင်စုလွှတ်တော်ကိုယ်စားလှယ်များ၏ ဆွေးနွေးချက်များအပေါ် ပြန်လည်ရှင်းလင်း တင်ပြမှာဖြစ်ပါတယ်။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီကလည်းကောင်း၊ လွှတ်တော် ကိုယ်စားလှယ်များကလည်းကောင်း၊ ဘဏ္ဍာရေးနှစ်အတွက် လျာထားသတ်မှတ်ပေးသည့် အခွန်အကောက်များ အပြည့်အဝရရှိရေးအတွက် ကြိုးပမ်းအကောင်အထည်ဖော်ရေး၊ နိုင်ငံတော်အတွက် ရသင့်ရထိုက်သည့် အခွန်အကောက်များကို ချမှတ်ထားသည့် မူဝါဒများ၊ ဥပဒေ ပြဋ္ဌာန်းချက်များနှင့်အညီ အပြည့်အဝ ရရှိအောင် ဆောင်ရွက်ရေး၊ ပြင်ဆင်ရန်လိုအပ်သည့် ပြဋ္ဌာန်းချက်များ ပြင်ဆင်ရေးစသည်ဖြင့် သုံးသပ်ဆွေးနွေးအကြံပြု ခဲ့ကြခြင်းများကို စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် ကြိုဆိုပါကြောင်းနှင့် ကျေးဇူးတင်ပါကြောင်း နာယကကြီးမှတစ်ဆင့် တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ အပိုင်း(၁)အဖြစ် ပြည်ထောင်စုလွှတ်တော်၊ ပြည်သူ့ ငွေစာရင်းပူးပေါင်းကော်မတီရဲ့ သုံးသပ်ချက်၊ သဘောထားမှတ်ချက်များနှင့်ပတ်သက်၍ ရှင်းလင်းတင်ပြ ပါမယ်။ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်များမှာ ၂၀၁၆-၂၀၁ရ ဘဏ္ဍာရေးနှစ်အတွက် အခွန်အရပ်ရပ်ကောက်ခံရန် မူလခန့်မှန်းခြေ ကျပ် ၆,၂၁၉.၇၅၉ ဘီလီယံကိုသာမက ပြုပြင်ပြီးခန့်မှန်းခြေ ဖြစ်တဲ့ ကျပ် ၆,၅၁၂.၆၀၄ ဘီလီယံဖြစ်သည်ကို မျက်ခြည်မပြတ်ရန်လိုအပ်ကြောင်း၊ ရေနံနှင့် သဘာဝဓာတ်ငွေ့ ထုတ်လုပ်မှုအတွက် ကောက်ခံသည့်အခွန်မှ လျော့နည်းနိုင်မည့် အခွန်ပမာဏများအတွက် အခြားအခွန် အကောက်များမှ ပြန်လည်ဖြည့်ဆည်းနိုင်ရေး ကြိုတင်စီစဉ် ဆောင်ရွက်ထားရန်လိုအပ်ကြောင်း၊ နှစ်စဉ် သတ်မှတ်လျာထားချက် ပြည့်မီကျော်လွန်ရေးထက် ရသင့်ရထိုက်သော အခွန်အကောက်များကို ချမှတ် ထားသည့် အခွန်မူဝါဒများနှင့်အညီ ပြည့်ပြည့်ဝဝ မှန်မှန်ကန်ကန်ရရှိရေးကို ဦးတည်ချက်ထားရှိ ဆောင်ရွက် သင့်ကြောင်းတို့ကို သုံးသပ်တင်ပြထားပါတယ်။ အစီရင်ခံစာကို ပိုမိုပြည့်စုံစေရေးအတွက် ဖြည့်စွက် ဖော်ပြရန် လိုအပ်ချက်များကိုလည်း အကြံပြုထားသည်ကိုတွေ့ရှိရပါတယ်။ သဘောထားမှတ်ချက် အပိုင်း မှာတော့ အထူးကုန်စည်ခွန်နှင့် စပ်လျဉ်းသည့် မှတ်ချက်များနှင့် အခွန်မူဝါဒစနစ်များနှင့် ပတ်သက်သည့် မှတ်ချက်များ ပါဝင်တာကို တွေ့ရပါတယ်။ ၂၀၁၆-၂၀၁ရ ဘဏ္ဍာရေးနှစ်အတွက် ကောက်ခံမည့် အခွန်အကောက် ၂၀ မျိုးကို တာဝန်ယူ ကောက်ခံကြမယ့် ပြည်ထောင်စုဝန်ကြီးဌာန ၈ ခုနှင့် နေပြည်တော်ကောင်စီတို့အနေနဲ့ မကြာမီ ဘဏ္ဍာရေးနှစ် ကုန်ဆုံးတော့မည်ဖြစ်ရာ မိမိတို့တာဝန်ယူ ကောက်ခံရမည့် အခွန်အကောက်များကို ပြုပြင်ပြီးခန့်မှန်းခြေ ပါလျာထားချက်အတိုင်း အပြည့်အဝကောက်ခံရရှိရေးအတွက် မူဝါဒများ၊ ဥပဒေပြဋ္ဌာန်းချက်များနှင့် အညီ အားသွန်ကြိုးပမ်းဆောင်ရွက်လျက်ရှိပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့်လည်း ရသင့်ရထိုက်သည့် အခွန်ငွေများလွတ်ကင်းမှုမရှိစေဘဲ အပြည့်အဝကောက်ခံရရှိရေး ကြိုးပမ်းဆောင်ရွက် နေပါကြောင်း အသိပေးတင်ပြအပ်ပါတယ်။ အခွန်အကောက်များ ပြည့်ဝစွာ ကောက်ခံရရှိနိုင်ရေးအတွက် လွှတ်တော်ကိုယ်စားလှယ်ကြီးများ အနေဖြင့် မိမိတို့ သက်ဆိုင်ရာ တိုင်းဒေသကြီး/ ပြည်နယ်၊ မြို့နယ်၊ ဒေသများအတွင်း အခွန်ကောက်ခံခြင်း ကိစ္စရပ်များမှာ ဝိုင်းဝန်းပံ့ပိုး ကူညီပေးကြပါရန်ကိုလည်း မေတ္တာ ရပ်ခံအပ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ ၂၀၁၄ -၂၀၁၅ ခုနှစ် ပြည်ထောင်စုရဲ့ အခွန်အကောက်ဥပဒေများရဲ့ ကုန်သွယ်လုပ်ငန်းခွန်ကဏ္ဍမှာ သီးခြားဇယားတစ်ခု အနေဖြင့်ပါရှိခဲ့တဲ့ အထူးကုန်စည် ၁၆ မျိုးကို သီးခြားဥပဒေတစ်ရပ်နဲ့ ကောက်ခံနိုင်ဖို့အတွက် အထူး ကုန်စည်ခွန်ဥပဒေကြမ်းကို ပထမအကြိမ် ပြည်ထောင်စုလွှတ်တော်ကို ကျွန်တော်တင်သွင်းခဲ့ပါတယ်။ ၁၈၁-၂၀၁၆ ရက်နေ့မှာ ပြည်ထောင်စုလွှတ်တော်ဥပဒေအမှတ် ၁၁ နဲ့ပြဋ္ဌာန်းခဲ့ပါတယ်။ အထူးကုန်စည်ခွန် ဥပဒေ ပုဒ်မ ၆ အရ အထူးကုန်စည်ခွန်နှုန်းထားများကို ပြည်ထောင်စုရဲ့ နှစ်စဉ်အခွန်အကောက် ဥပဒေဖြင့် ပြဋ္ဌာန်းသတ်မှတ်သွားမည်ဖြစ်ပါတယ်။ အခွန်နှုန်းထားများ တွက်ချက်သတ်မှတ်ရာမှာ အထူးကုန်စည်ခွန်ဥပဒေရဲ့ နောက်ဆက်တွဲ ဇယား များမှာပါရှိတဲ့ အခွန်နှုန်းများကိုအခြေခံပြီး အသေးစိတ်တွက်ချက်နိုင်ဖို့အတွက် ပြည်တွင်းအခွန်များ ဦးစီး ဌာနက ညွှန်ကြားလွှာ (၅/၂၀၁၆) ကို ထုတ်ပြန်ခဲ့ပါတယ်။ ပြည်သူ့ငွေစာရင်းပူပေါင်းကော်မတီရဲ့ သဘောထား မှတ်ချက်မှာပါရှိတဲ့ “ဥပဒေပြဋ္ဌာန်းချက်ပါအခွန်နှုန်းများနှင့် လက်တွေ့ကျင့်သုံးတွက်ချက်သည့် အခွန်နှုန်းများ ကွဲလွဲနေခြင်းနှင့်စပ်လျဉ်း၍ အခွန်နှုန်းများ ပကတိအခြေအနေနှင့် ပိုမိုကိုက်ညီမှုရှိစေရန်၊ လက်တွေ့ကျသည့် အခွန်နှုန်းထားများဖြစ်စေရန်၊ အထူးကုန်စည်ခွန်ဥပဒေကို ပြင်ဆင်နိုင်ရေးဆောင်ရွက်ခြင်းနှင့် ဌာန၏ ညွှန်ကြားချက်အပေါ် ပြန်လည်သုံးသပ်ခြင်းတို့ကို ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ ကဏ္ဍအလိုက် အခွန်အရပ်ရပ်ကောက်ခံရရှိမှုကို တင်ပြရာမှာ အခွန်ရရှိငွေပမာဏကိုသာမက အခွန်ထမ်းအရေအတွက်ကိုပါ ဖော်ပြနိုင်ရေးအတွက် နောင်တင်ပြမည့် အစီရင်ခံစာများတွင် ထည့်သွင်း ဖော်ပြသွားမှာဖြစ်ပါတယ်။ အခွန်ဆိုင်ရာ အသိပညာပေးမှုအနေဖြင့် တည်ဆဲအခွန်အကောက်ဥပဒေများ၊ ညွှန်ကြားချက်များနှင့် ပြည်သူများသိရှိရမည့် သတင်းအချက်အလက်များကို ပြည်တွင်းအခွန်များဦးစီး ဌာန၏ IRD Website အပြင် နေ့စဉ်ထုတ် သတင်းစာများ၊ ဂျာနယ်၊ မဂ္ဂဇင်းများ၊ ရုပ်မြင်သံကြား ထုတ်လွှင့်မှုများ၊ ဌာနမှ ပုံမှန်ထုတ်ဝေသည့် Revenue Journal ကဲ့သို့သော စာစောင်များမှာ ထည့်သွင်း ဖော်ပြခြင်းဖြင့် ပြည်သူအများပိုမိုကျယ်ပြန့်စွာ သိရှိနိုင်ရေးအတွက် ဆက်လက်ဆောင်ရွက်လျက်ရှိပါကြောင်း တင်ပြအပ်ပါတယ်။ နာယကကြီးခင်ဗျာ။ အရက်နှင့် ဝိုင်အပေါ်မှာ ကောက်ခံတဲ့ အခွန်များနှင့်ပတ်သက်၍ သတင်း အချက်အလက်ရရှိရေးဟာ အထူးအရေးကြီးပါတယ်။ အထူးကုန်စည်ခွန်ဥပဒေသည် အထူးကုန်စည်များ ပြည်တွင်းထုတ်လုပ်ရောင်းချမှု အပေါ်မှာသာ အခွန်ကျသင့်ခြင်းဖြစ်သဖြင့် အထူးကုန်စည်များဖြစ်သည့် အရက်နှင့် ဝိုင်များထုတ်လုပ်ရောင်းချမှုအပေါ် အခွန်လွတ်ကင်းမှုမရှိစေရေးအတွက် မိတ်ဖက်ဌာနဆိုင်ရာ အဖွဲ့အစည်းများနှင့် သတင်းဖလှယ်ပေါင်းစပ် ဆောင်ရွက်လျက်ရှိပါတယ်။ အထွေထွေအုပ်ချုပ်ရေးဦးစီး ဌာနအနေဖြင့်လည်း ယစ်မျိုးခွန်ဥပဒေနှင့်အညီ ပြည်တွင်း/ပြည်ပ အရက်အမျိုးမျိုးကို လက်လီ လက္ကား ဖြန့်ဖြူးရောင်းချသူများအပေါ် ယစ်မျိုးလိုင်စင်အရေအတွက် ၄၀,၀၀၀ ကျော် ထုတ်ပေးထားကြောင်း သိရှိရပြီး အချို့ဟာ အထူးကုန်စည်ခွန်ဥပဒေအရ အကျိုးသက်ရောက်မှုမရှိသဖြင့် အထူးကုန်စည်ခွန် ကောက်ခံရရှိခြင်းမရှိသော်လည်း ဆောင်ရွက်သည့် လုပ်ငန်းအမျိုးအစားအပေါ်မူတည်၍ ကုန်သွယ် လုပ်ငန်းခွန်ဥပဒေ၊ ဝင်ငွေခွန်ဥပဒေများနှင့်အညီ စည်းကြပ်ကောက်ခံလျက်ရှိပါကြောင်း တင်ပြအပ်ပါတယ်။ အထူးကုန်စည်ခွန်ဥပဒေနှင့် ယစ်မျိုးခွန်ဥပဒေတို့ရဲ့ အကျိုးသက်ရောက်မှုများကိုလည်း ပြန်လည်လေ့လာ သုံးသပ်သွားမည်ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်၊ ဒုတိယ (၆) လပတ် ပြည်ထောင်စုရဲ့ အခွန်အကောက်ရငွေများ တင်ပြအစီရင်ခံတဲ့အခါမှာ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်၊ သဘောထားမှတ်ချက် များနှင့်အညီ တယ်လီဖုန်းပြောဆိုခအပေါ်မှာရရှိတဲ့ ကုန်သွယ်လုပ်ငန်းခွန်၊ အခွန်ကဏ္ဍအလိုက် ကောက်ခံ ရရှိမှုအပါအဝင်ပါဝင်မှုအချိုးတို့ကို သီးခြားဖော်ပြပြီးတော့ တင်ပြနိုင်ရန် ဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ နာယကကြီးခင်ဗျား။ ဆက်လက်ပြီး အပိုင်း(၂)အဖြစ် လွှတ်တော်ကိုယ်စားလှယ်ကြီးများ ဆွေးနွေး ခဲ့တဲ့ အချက်များအပေါ်မှာ ပြန်လည်ရှင်းလင်း ဆွေးနွေးခွင့်ပြုပါရန် တင်ပြအပ်ပါတယ်။ ပြည်သူ့လွှတ်တော် ကိုယ်စားလှယ် ဦးတင်ထွန်းနိုင်ရဲ့ ဆွေးနွေးချက်မှာပါဝင်တဲ့ ရေနံနှင့် သဘာဝဓာတ်ငွေ့ ထုတ်လုပ်မှု ကျဆင်းခြင်းနှင့် ကျဆင်းမှု မရှိခြင်းဆိုပြီးတော့ ကွဲလွဲနေတဲ့ကိစ္စရပ်မှာ ၂၀၁၆-၂၀၁ရ ဘဏ္ဍာရေးနှစ်မှာ အမှန်ထုတ်လုပ်မှု အနည်းငယ်ကျဆင်းခဲ့သည်ကို ပထမ(၆)လပတ် အခွန်ကောက်ခံရရှိမှု ရှုထောင့်က တင်ပြခြင်းနှင့် ၂၀၁၇-၂၀၁၈ ဘဏ္ဍာရေးနှစ်မှာတော့ ပျမ်းမျှအနေဖြင့် ထုတ်လုပ်မှု ကျဆင်းမှုမရှိခြင်းကို ဘတ်ဂျက်ရငွေရှုထောင့်မှ တင်ပြထားခြင်းများ ဖြစ်တဲ့အတွက်ကြောင့် ကွဲလွဲမှုမရှိပါကြောင်း ရှင်းလင်း တင်ပြအပ်ပါတယ်။ ပြည်သူ့လွှတ်တော်ကိုယ်စားလှယ် ဦးတင်ထွန်းနိုင် အကြံပြုထားတဲ့ မော်တော်ယာဉ်များ Registration ပြုလုပ်စေခြင်းမှ ရငွေများ ရရှိနိုင်လာမည့်ကိစ္စကိုလည်း မှတ်သားထားရှိပြီး သက်ဆိုင်ရာ ဝန်ကြီးဌာနများနှင့်ညှိနှိုင်းလျက် ပြည်ထောင်စုအစိုးရအဖွဲ့ထံ တင်ပြလမ်းညွှန်မှုခံယူသွားမှာဖြစ်ပါတယ်။ ဘတ်ဂျက်လိုငွေ လျော့နည်းစေဖို့အတွက်ကိုတော့ နိုင်ငံတော်အနေဖြင့် ရငွေတိုးတက်ရရှိစေရေးနှင့် သုံးငွေများကို စိစစ်သုံးစွဲရေးတို့ကို စဉ်ဆက်မပြတ် ကြိုးပမ်းဆောင်ရွက်မည်ဖြစ်ပါတယ်။ နာယကကြီးခင်ဗျား။ ပုလဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်စန်းလှိုင်ရဲ့ မေးမြန်းထားချက်များနှင့် ပတ်သက်ပြီး ဝန်ကြီးဌာနပိုင်မြေ၊ အဆောက်အဦနှင့် စည်ပင်သာယာရေးအဖွဲ့ ပိုင်မြေ၊ အဆောက်အဦများကို ပုဂ္ဂလိကကို လွှဲပြောင်းခြင်း၊ ရောင်းချခြင်းနှင့် ငှားရမ်းခြင်းတို့အပေါ်မှာ စည်းကြပ်မှုအရ ကျသင့်တဲ့ ဝင်ငွေခွန်၊ တံဆိပ်ခေါင်းခွန်များ ပြေကြေစွာ ထမ်းဆောင်ပြီးမှသာ မှတ်ပုံတင် စာချုပ်များချုပ်ဆိုခြင်း၊ ပုဂ္ဂလိက သို့မဟုတ် ကုမ္ပဏီများ၏ အမည်များသို့ ပြောင်းလဲမှတ်ပုံတင်ခြင်းများ ဆောင်ရွက်ပေးရသည့်အတွက် အဆိုပါ လွှဲပြောင်းငှားရမ်းရောင်းချသည့် ဌာနပိုင်မြေ၊ အဆောက်အဦများ အပေါ်မှာ အခွန်လွတ်ကင်းမှုရှိမည်မဟုတ်ပါကြောင်း ရှင်းလင်းဖြေကြား အပ်ပါတယ်။ ရန်ကုန်တိုင်းဒေသကြီးအတွင်းရှိ မြေ၊ အဆောက်အဦများနှင့်စပ်လျဉ်း၍ ဗိုလ်ချုပ်အောင်ဆန်းဈေး ရှေ့ရှိ ဗိုလ်ချုပ်အောင်ဆန်း Square ကို Junction City Co.,Ltd က ရန်ကုန်မြို့တော်စည်ပင်သာယာရေး ကော်မတီထံမှ ငှားရမ်းလုပ်ကိုင်ခဲ့ပြီးချုပ်ဆိုတဲ့ စာချုပ်အပေါ်မှာ ထိုက်သင့်တဲ့ တံဆိပ်ခေါင်းခွန် ထမ်းဆောင် ထားပြီးကြောင်း တွေ့ရှိရပါတယ်။ ယင်းကုမ္ပဏီဝန်ထမ်းများရဲ့ လစာဝင်ငွေခွန်ကို ကုမ္ပဏီရုံးချုပ်တည်ရှိရာ အလုံမြို့နယ် အခွန်ဦးစီးဌာနမှူးရုံးမှာလည်းကောင်း၊ ယင်းကုမ္ပဏီရဲ့ ၂၀၁၆-၂၀၁ရ ဘဏ္ဍာနှစ်ထိ လုပ်ငန်း ဆောင်ရွက်မှု အရှုံးအမြတ်အပေါ်မှာ အခွန်စည်းကြပ်ခြင်းနှင့်ပတ်သက်ပြီးတော့ အလယ်အလတ် အခွန်ထမ်း များဆိုင်ရာ အခွန်ရုံး(၃)မှာလည်းကောင်း အခွန်ဆိုင်ရာကိစ္စရပ်များ ရှင်းလင်းပြီးဖြစ်သည်ကို တွေ့ရှိရ ပါတယ်။ သိမ်ဖြူ ယာဉ်မောင်းလေ့ကျင့်ရေးကွင်းစီမံကိန်းဟာ Asia Myanmar Construction Development နှင့် ရန်ကုန်မြို့တော်စည်ပင်သာယာရေးကော်မတီတို့ ချုပ်ဆိုထားတဲ့ စီမံကိန်းတစ်ခုဖြစ်ပြီး၊ ၂၀၁၆-၂၀၁ရ ဘဏ္ဍာရေးနှစ်အတွက် အရှုံးအမြတ်စာရင်းများကို အလယ်အလတ် အခွန်ထမ်းများဆိုင်ရာ အခွန်ရုံး ၃ မှာ အခွန်စည်းကြပ်မှုခံယူနိုင်ရေးအတွက် တင်ပြရှင်းလင်းဆဲဖြစ်ကြောင်း သိရပါတယ်။ ဟံသာဝတီအားကစားဝင်း အတွင်းရှိ မြေနေရာကို Crown Advanced Company Ltd နှင့် ရန်ကုန်မြို့တော် စည်ပင်သာယာရေး ကော်မတီတို့ Time City Project အနေဖြင့် စာချုပ်ချုပ်ဆိုလုပ်ငန်း ဆောင်ရွက်ခဲ့ခြင်းဖြစ်ပြီး ကုမ္ပဏီရဲ့ ၂၀၁၅-၂၀၁၆ ဘဏ္ဍာရေးနှစ်နှင့် ၂၀၁၆-၂၀၁ရ ဘဏ္ဍာရေးနှစ်တို့အတွက် အရှုံးအမြတ်နှစ်ချုပ် ရှင်းတမ်း များကို အလယ်အလတ် အခွန်ထမ်းများဆိုင်ရာ အခွန်ရုံး ၃ မှာ တင်ပြစာရင်းရှင်းလင်း ဆောင်ရွက်ဆဲ ဖြစ်ကြောင်းသိရပါတယ်။ ကုမ္ပဏီဝန်ထမ်းများ၏ လစာဝင်ငွေခွန်ကိုလည်း ယင်းကုမ္ပဏီရုံးချုပ်တည်ရှိရာ ရွှေပြည်သာမြို့နယ် အခွန်ဦးစီးဌာနမှူးရုံးမှာ ထမ်းဆောင်လျက်ရှိကြောင်း တွေ့ရှိရပါတယ်။ ဗိုလ်ချုပ်အောင်ဆန်းလမ်းမပေါ်ရှိ မြေနေရာနှင့် အဆောက်အဦကို ငှားရမ်းရရှိသူ IMA Magic Land Co., Ltd အပေါ် အခွန်ဆိုင်ရာစည်းကြပ်မှုများ ဆောင်ရွက်ခြင်းနှင့် ပတ်သက်၍ ၂၀၁၆-၂၀၁ရ ဘဏ္ဍာရေးနှစ်အတွက် ကုမ္ပဏီအရှုံးအမြတ်ရှင်းတမ်းများကို အလယ်အလတ် အခွန်ထမ်းများဆိုင်ရာ အခွန်ရုံး ၃ မှာ စိစစ်ဆောင်ရွက်နေဆဲ ဖြစ်ပါတယ်။ ချုပ်ဆိုတဲ့ အငှားစာချုပ်အတွက် ထိုက်သင့်တဲ့ တံဆိပ် ခေါင်းခွန်ကို ကျောက်တံတားမြို့နယ်အခွန်ဦးစီးဌာနမှူးရုံးမှာ ထမ်းဆောင်ထားပြီးဖြစ်သည်ကို တွေ့ရှိရ ပါတယ်။ ကုမ္ပဏီများ၊ လုပ်ငန်းရှင်များက တည်ဆဲဝင်ငွေခွန်ဥပဒေ၊ ကုန်သွယ်လုပ်ငန်းခွန်ဥပဒေနှင့် အထူး ကုန်စည်ခွန်ဥပဒေတို့ပါ ပြဋ္ဌာန်းချက်များနှင့်အညီ လိုက်နာဆောင်ရွက်ဖို့ လုံလောက်တဲ့ အကြောင်းမရှိဘဲ ပျက်ကွက်ခြင်းတို့အတွက် တရားစွဲဆိုခြင်းဆိုင်ရာ လုပ်ထုံးလုပ်နည်းများကို ပြည်ထောင်စုတရားလွှတ်တော် ချုပ်ရုံး၊ ပြည်ထဲရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးများထံသို့ သဘောထားမှတ်ချက်များနှင့် ဥပဒေဆိုင်ရာအကြံဉာဏ်များတောင်းခံထားပြီး၊ သဘောထားမှတ်ချက်များရရှိပါက တရားစွဲဆိုခြင်းဆိုင်ရာ လုပ်ထုံးလုပ်နည်းများ သတ်မှတ်၍ပျက်ကွက်သည့် ကုမ္ပဏီ၊ လူပုဂ္ဂိုလ်နှင့် အဖွဲ့ အစည်းများကို ဥပဒေနှင့် အညီ တိကျစွာ အရေးယူဆောင်ရွက်သွားမှာ ဖြစ်ကြောင်းတင်ပြအပ်ပါတယ်။ နာယကကြီးခင်ဗျား။ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းရဲ့ အခွန်ကဏ္ဍအပေါ် သုံးသပ်ဆွေးနွေး အကြံပြုချက်များကို နိုင်ငံတော်နှင့် ပြည်သူများ၏ အကျိုးစီးပွားအတွက် ကောင်းမွန်တဲ့ သုံးသပ်အကြံပြုချက်များ ဖြစ်ပါတယ်။ အိမ်ခြံမြေ၊ ကားစတဲ့ ပစ္စည်းများကို ဝယ်ယူပြီးနောက် အခွန်ပေးဆောင်၍ အမည်ပြောင်းလဲခြင်း မပြုဘဲထားခြင်းအားဖြင့် ရရှိ လာမည့် အကျိုး၊ အပြစ်များကို ပြည်သူများသိရှိ၍ ပေးဆောင်သင့် ပေးဆောင်ထိုက်သည့် အခွန်များ ကြည်ဖြူ ကျေနပ်စွာပေးဆောင်လာစေရေးနှင့် အခွန်ပေးဆောင်ခြင်းကြောင့်ရရှိလာမည့် အကျိုးကျေးဇူး များကို အခွန်ပညာပေးလုပ်ငန်းစဉ်များမှာလည်း စဉ်ဆက်မပြတ် ပညာပေးဆောင်ရွက်သွားမှာ ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်၊ ဒီဇင်ဘာလကုန်အထိ အိမ်၊ ခြံ၊ မြေ၊ တိုက်ခန်းဝယ်ယူမှုအပေါ်မှာ ကျပ်သန်းပေါင်း ကျပ်ဘီလီယံ ၈၃.၉၂၃ ဘီလီယံ ကောက်ခံရရှိထားပြီး မော်တော်ယာဉ်များ ဝယ်ယူ နှင့်မော်တော်ယာဉ်များ ရောင်းချခြင်း၊ ဝယ်ယူခြင်းတို့အပေါ်မှာ အခွန်လွတ်ကင်းမှုမရှိစေအောင် အခွန် ပေးဆောင်ထိုက်သူများ ဥပဒေနှင့်အညီ ပေးဆောင်လာစေရန် ပြည်ထောင်စုရဲ့ အခွန်အကောက်ဥပဒေ ပုဒ်မ ၁၀ နှင့်အညီရယူ ဆောင်ရွက်လျက်ရှိပါကြောင်းတင်ပြအပ်ပါတယ်။ အခွန်ဆိုင်ရာ တာဝန်ကျေပွန်သည့် အခွန်ထမ်းပြည်သူများကို အသိအမှတ်ပြုဖို့ ထိုက်သင့်တဲ့ချီးမြှင့်မှုများ စီမံဆောင်ရွက်ပေးခြင်း ပြုလုပ် ပေးရမည်ဟုပြဋ္ဌာန်းချက်အရ အခွန်ဆိုင်ရာတာဝန်ကျေပွန်သည့် အခွန်ထမ်းပြည်သူများကို အသိအမှတ်ပြုတဲ့ အနေနဲ့ အခွန်အများဆုံး ထမ်းဆောင်သည့် အခွန်ထမ်း ၁,၀၀၀ ဦး၏စာရင်းကို စိစစ်ရွေးချယ်၍ ကြေညာ ပေးခြင်းနှင့် ဂုဏ်ပြုမှတ်တမ်းလွှာ ပေးအပ်ခြင်းတို့ကိုလည်း နှစ်စဉ်ဆောင်ရွက်ပေးလျက် ရှိပါတယ်။ စေတုတ္တရာမဲဆန္ဒနယ် လွှတ်တော်ကိုယ်စားလှယ် ဦးကျော်အောင်လွင်ရဲ့ အကြံပြုချက်နှင့် စပ်လျဉ်း၍ ရှင်းလင်းတင်ပြလိုသည်မှာ ဖွဲ့စည်းပုံအခြေခံဥပဒေပုဒ်မ ၃၈၉ မှာ ပြဋ္ဌာန်းထားချက်အရ နိုင်ငံသားတိုင်းဟာ ဥပဒေအရအခွန်ပေးဆောင်ရမည့် တာဝန်များကို တာဝန်ရှိပါတယ်။ ဒီလိုပေးဆောင်ဖို့အတွက် အခွန်အကောက် ပေးဆောင်ရန် တာဝန်ရှိတဲ့ အခွန်ထမ်းပြည်သူအပိုင်းမှလည်း ကြည်ဖြူ ကျေနပ်စွာ ပေးဆောင်ကြရမှာ ဖြစ်သလို အခွန်ကောက်ခံသည့် ဌာနအဖွဲ့အစည်းများ အပိုင်းမှလည်း ဥပဒေနှင့်အညီ အဂတိတရားကင်းရှင်းစွာ ကောက်ခံနိုင်ရေးအတွက် နိုင်ငံတော်အပိုင်းမှ ထိန်းသိမ်းကြပ်မတ် ဆောင်ရွက်ပေးလျက်ရှိပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကြို့ပင်ကောက်မဲဆန္ဒနယ်မှ ဦးဌေးမင်းသိန်း၏ အကြံပြုချက်နှင့်စပ်လျဉ်း၍ ပြည်တွင်းအခွန်များဦးစီးဌာနအနေနဲ့ ကောက်ခံလျက် ရှိတဲ့အခွန်များမှာ ဝင်ငွေနှင့် ပိုင်ဆိုင်မှုအပေါ် ကောက်ခံတဲ့ဝင်ငွေခွန်နှင့် စာချုပ်စာတမ်းများ ချုပ်ဆိုခြင်း အပေါ်ကောက်ခံသည့် တံဆိပ်ခေါင်းခွန်တို့ပါရှိပြီး အဆိုပါအခွန်များကို ဘဏ္ဍာရေးနှစ်အလိုက် လျာထား ချက်များ ထားရှိပြီး ကောက်ခံလျက် ရှိပါတယ်။ အိမ်ခြံမြေတည်ဆောက်၊ ရောင်းဝယ်လွှဲပြောင်းမှုများနှင့် စပ်လျဉ်းပြီး ဝင်ငွေခွန်နှင့် တံဆိပ်ခေါင်းခွန် အပြည့်အဝရရှိဖို့အတွက် ရန်ကုန်တိုင်းဒေသကြီး၊ မန္တလေးတိုင်းဒေသကြီးတို့မှာ တိုင်းအဆင့် တာဝန်ရှိသူ များဖြင့် လည်းကောင်း၊ ကျန်တိုင်းဒေသကြီးနဲ့ ပြည်နယ်များမှာ မြို့နယ်အသီးသီးမှာ ကာလတန်ဖိုး စိစစ် သတ်မှတ်ရေးအဖွဲ့များ ဖွဲ့စည်းပြီးလည်းကောင်း ကျွန်တော်တို့ ဆောင်ရွက်လျက်ရှိပါတယ်။ ဒီအဖွဲ့ထဲမှာ အဖွဲ့စုံပါဝင်တဲ့အတွက်ကြောင့် ဒါဟာကျွန်တော်တို့ အဂတိတရားကင်းရှင်းစွာဖြင့် တန်ဖိုးသတ်မှတ်နိုင်စေရန် ရည်ရွယ်ပြီး ဒါဖွဲ့စည်းပေးထားခြင်းဖြစ်ပါတယ်။ ဥပဒေနှင့်အညီ အပြန်အလှန် ထိန်းကျောင်းမှုဖြစ်စေဖို့ ဌာနပေါင်းစုံပါဝင်တဲ့အဖွဲ့များကို ဖွဲ့စည်းဆောင်ရွက်စေခဲ့ခြင်းဖြစ်ပါတယ်။ ဒေသအလိုက် စံနှုန်းသတ်မှတ်ချက် ခြင်းနှင့်စပ်လျဉ်းပြီး တိုင်းဒေသကြီး/ပြည်နယ် အတွင်းမှာရှိတဲ့ မြို့နယ်အလိုက်၊ ရပ်ကွက်အလိုက်၊ လမ်း အလိုက် သတ်မှတ်တဲ့စံနှုန်းများကို အဆိုပါအဖွဲ့တွေက စိစစ်ပြုစုပြီးမှ သက်ဆိုင်ရာ တိုင်းဒေသကြီး/ ပြည်နယ် အစိုးရများကို တင်ပြအတည်ပြုချက် ရယူသတ်မှတ်ရခြင်း ဖြစ်ပါတယ်။ မြို့နယ်အသီးသီးမှာလည်းပဲ အခွန်ကဏ္ဍအလိုက် အခွန်အများဆုံး ပေးဆောင်တဲ့ အခွန်ထမ်းပြည်သူ ၅၀ ဦး၏ အမည်စာရင်းများကို ထုတ်ပြန် ကြေညာပေးခြင်းအားဖြင့် အခွန်ထမ်းပြည်သူများအား အခွန် ပေးဆောင်လိုစိတ်များ ဖြစ်ပေါ်လာစေရန်လည်း ရည်ရွယ်ပြီး ပွင့်လင်းမြင်သာစွာ ဆောင်ရွက်လျက်ရှိပါတယ်။ အကောက်ခွန်ဦးစီးဌာနအနေနဲ့ တရားမဝင်ကုန်သွယ်မှု လျော့ပါးစေရေး၊ ရသင့်ရထိုက်တဲ့ အကောက်ခွန် ကဏ္ဍက အခွန်ငွေများ တိုးတက်ရရှိရေးအတွက် တရားမဝင်ကုန်သွယ်မှုပြုနိုင်တဲ့ လမ်းကြောင်းများမှာ ပူးပေါင်းစစ်ဆေးရေးဂိတ်များ ထပ်မံဖွင့်လှစ်ခြင်းနဲ့ လှည့်ကင်းစစ်ဆေးရေးအဖွဲ့များဖြင့် စစ်ဆေးခြင်းတို့ကို လည်း စီမံဆောင်ရွက်လျက် ရှိပါတယ်။ လွိုင်လင်မဲဆန္ဒနယ်မှ လွှတ်တော်ကိုယ်စားလှယ် ဦးခင်မောင်သီရဲ့ အကြံပြုချက်နဲ့ စပ်လျဉ်းပြီး ပြည်တွင်းအခွန်များဦးစီးဌာနအနေနဲ့ ကောက်ခံလျက်ရှိတဲ့ အခွန်များမှာ တစ်ခုအပါအဝင်ဖြစ်တဲ့ အောင်ဘာလေသိန်းဆုခွန်နှင့် စပ်လျဉ်းပြီး ထီကံစမ်းသူပြည်သူများ စိတ်ချမ်းမြေ့စွာဖြင့် ဝယ်ယူထီထိုး ကံစမ်းနိုင်ရေးအတွက် ၂၀၁ရ ခုနှစ် ဧပြီလ ၁ ရက်နေ့မှာ စတင်ဖွင့်လှစ်မည့် အမြင့်ဆုံးကျပ်သိန်း ၁၀,၀၀၀ ဆုနှင့် အခြားကံစမ်းဆုမဲအတွက် ၅၀၀ ကျပ်တန် အောင်ဘာလေထီလက်မှတ်များ တိုးချဲ့ ထုတ်ဝေခြင်း၊ ဝယ်လိုအားမြှင့်တက်ပါက ဖြည့်တင်းရောင်းချပေးနိုင်ရေးအတွက် အကြိမ်အရေအတွက်မပါရှိသည့် အရန် ထီလက်မှတ်များ ကြိုတင်ရိုက်နှိပ်ထားခြင်း၊ ကျပ် ၂၀၀ တန် ထီများကိုလည်း ဆက်လက်ထုတ်ဝေခြင်း များကို ဆောင်ရွက်ပေးခြင်းအားဖြင့် အောင်ဘာလေထီဈေးနှုန်းများ တည်ငြိမ်စေရေး ရည်ရွယ်ဆောင်ရွက် ပေးလျက်ရှိပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အားဖြင့် စီမံကိန်းနှင့်ဘဏ္ဍာရေးဝန်ကြီးဌာန အနေဖြင့် အခွန်အကောက်များ လွတ်ကင်းကြွင်းကျန်မှု မရှိဘဲ သတ်မှတ်လျာထားချက်အတိုင်း အပြည့် အဝရရှိရေးကို အတတ်နိုင်ဆုံး ကြိုးပမ်းဆောင်ရွက်လျက်ရှိပါကြောင်း၊ အခွန်ထမ်းဆောင်ရသည့် အခွန်ထမ်း ပြည်သူများ အခွန်ဝန်ထုပ်ဝန်ပိုး မဖြစ်စေရေးနှင့် အခွန်ဆိုင်ရာလိုက်နာဆောင်ရွက်မှု ရှင်းလင်းလွယ်ကူ စေရေးအတွက် အခွန်ဆိုင်ရာ ပြုပြင်ပြောင်းလဲရေးလုပ်ငန်းစဉ် (Tax System Reform)ကိုလည်း ဦးစားပေးသတ်မှတ်၍ ဆောင်ရွက်လျက်ရှိပါကြောင်း ယခုကဲ့သို့ အခွန်အရပ်ရပ် တိုးတက်ကောက်ခံရေး ဝိုင်းဝန်းဆွေးနွေး အကြံပြုကြခြင်းအပေါ် အထူးကျေးဇူးတင်ရှိပါကြောင်း ပြောကြားရင်း နိဂုံးချုပ်ပါတယ်။ ကျေးဇူးတင်ရှိပါတယ်။ Power Point ကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ(၆)လပတ် အခွန်ကောက်ခံရရှိမှု အခြေအနေတင်ပြချက်၊ လွှတ်တော်ကိုယ်စားလှယ်များရဲ့ ဆွေးနွေးချက်၊ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာ(၁/၂၀၁၇)နဲ့ ပြည်ထောင်စု အဆင့်အဖွဲ့အစည်းဝင်များရဲ့ ရှင်းလင်းတင်ပြချက်တို့ကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးကို မိနစ် (၂၀)ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ အားလုံး ထိုင်နိုင်ကြပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။ လွှတ်တော်နှစ်ရပ်သဘောကွဲလွဲသော မြန်မာနိုင်ငံပိုင်နက်ပင်လယ်နှင့် ပယ်လယ်ဇုန်များ ဥပဒေကြမ်းနှင့် စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် နှင့် သဘောထားမှတ်ချက် အစီရင်ခံစာကို ဖတ်ကြားတင်ပြခြင်း ။</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံပိုင်နက်ပင်လယ်နှင့် ပင်လယ်ဇုန်ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ် သဘောကွဲလွဲတဲ့ ဥပဒေကြမ်းအဖြစ် ပြည်ထောင်စုလွှတ်တော်၌ ဆွေးနွေးဆုံးဖြတ်နိုင်ဖို့ ၃၀-၁-၂၀၁ရ ရက်မှာ ပေးပို့ထားပါတယ်။ အဆိုပါဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1599">ဦးနေမျိုးထွန်း (အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ၊ ဒုတိယဝန်ကြီးများနဲ့ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ ရန်ကုန်တိုင်းဒေသကြီး ထန်းတပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဝင် ဦးနေမျိုးထွန်း ဖြစ်ပါတယ်။ လွှတ်တော်နှစ်ရပ်သဘောကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနှင့် စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော်သို့ တင်ပြသွားမှာဖြစ်ပါတယ်။ လွှတ်တော်နှစ်ရပ် သဘော ကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းအား အမျိုးသားလွှတ်တော်၌ ၂၆-၈-၂၀၁၆ ရက်နေ့တွင် စတင်ဆွေးနွေးအတည်ပြုပြီး ပြည်သူ့လွှတ်တော်သို့ ပေးပို့ခဲ့ပါသည်။ ပြည်သူ့လွှတ်တော်က ၁၇-၁၁-၂၀၁၆ ရက်နေ့တွင် ပြင်ဆင်ချက်များဖြင့် သဘောတူခဲ့ပြီး ပြန်လည်ပေးပို့ခဲ့ရာ အမျိုးသားလွှတ်တော်က သဘောမတူသည့်အချက်များကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် ၃၀-၁-၂၀၁ရ ရက်နေ့ တွင် ပေးပို့ခဲ့ပါသည်။ ယင်းဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်များအပေါ် ပြည်ထောင်စု လွှတ်တော်တွင် ဆွေးနွေးဆုံးဖြတ်နိုင်ရေး သဘောထားမှတ်ချက် အစီရင်ခံစာတင်ပြရန် ပြည်ထောင်စု လွှတ်တော် နာယကကြီးက ၃၀-၁-၂၀၁ရ ရက်နေ့တွင် ဥပဒေကြမ်းပူးပေါင်းကော်မတီသို့ တာဝန်ပေးအပ် ခဲ့ပါသဖြင့် ၉-၂-၂၀၁ရ ရက်နေ့တွင် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များလေ့လာ ဆန်းစစ်သုံးသပ်ရေးကော်မရှင်အဖွဲ့ဝင်များ၊ နိုင်ငံခြားရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အစည်းအဝေးကျင်းပခဲ့ပြီး ဥပဒေကြမ်းပါသဘောကွဲလွဲချက်များကို လေ့လာစိစစ် ခဲ့ကြပါတယ်။ ယင်းအစည်းအဝေးတွင် ဆွေးနွေးချက်များအရ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီသည် လွှတ်တော်နှစ်ရပ်သဘောကွဲလွဲသည့် အချက်များနှင့်စပ်လျဉ်း၍ မြန်မာနိုင်ငံက အတည်ပြု occsoporoos:22United Nations Convention on the Law of the Sea (UNCLOS) 01 ကြေညာချက်များနှင့် ညီညွတ်ဆီလျော်မှုရှိစေရန်လည်းကောင်း၊ ဥပဒေအရေးအသားများတွင် ပိုမိုထိရောက် လွှမ်းခြုံစေရန်လည်းကောင်း၊ မြန်မာစာအရေးအသား အသုံးအနှုန်း မှန်ကန်မှုရှိစေရန်လည်းကောင်း အောက်ပါအတိုင်း ညှိနှိုင်းသဘောတူညီခဲ့ကြပါတယ်။ အပိုဒ်(က)ဥပဒေကြမ်း၏ အပိုဒ် ၂ အပိုဒ်ခွဲ(င)၊ အပိုဒ်ခွဲ(စ)၊ အပိုဒ်ခွဲ(ဆ)၊ အပိုဒ်ခွဲ(ဇ)၊ အပိုဒ်ခွဲ(၂)၊ အပိုဒ် ၃ အပိုဒ်ခွဲ(ခ)၊ ပြည်သူ့လွှတ်တော်၏ အပိုဒ် ၄၊ ဥပဒေကြမ်း၏ အပိုဒ် ရ ခြေဆင်း၊ ပြည်သူ့ လွှတ်တော်၏ အပိုဒ် ၁၇၊ အပိုဒ် ၁၉၊ အပိုဒ် ၂၇၊ အပိုဒ် ၂၈၊ ဥပဒေကြမ်း၏ အပိုဒ် ၂၄ ၊ အပိုဒ်ခွဲ(က)နှင့် အပိုဒ် ၂ရ အပိုဒ်ခွဲ(ခ)တို့ကို ပြည်သူ့လွှတ်တော်၏ အတည်ပြုချက်အတိုင်း အတည်ပြုပြဋ္ဌာန်းသင့်ကြောင်း လေ့လာ တွေ့ရှိရပါတယ်။ (ခ) ဥပဒေကြမ်း၏ အပိုဒ် ရ အပိုဒ်ခွဲ(ဈ)ကို အမျိုးသားလွှတ်တော်၏ အတည်ပြုချက်အတိုင်း အတည်ပြုပြဋ္ဌာန်းသင့်ပါကြောင်း လေ့လာတွေ့ရှိရပါတယ်။ (ဂ) ဥပဒေကြမ်း၏ အပိုဒ် ၂ အပိုဒ်ခွဲ(၃)ကို အောက်ပါအတိုင်း ပြင်ဆင်ပြဋ္ဌာန်းသင့်ကြောင်း လေ့လာတွေ့ရှိရပါတယ်။ “၂။ (၃) နိုင်ငံခြားရေယာဉ် ဆိုသည်မှာ မြန်မာနိုင်ငံတွင် မှတ်ပုံတင်ထားခြင်းမရှိသော နိုင်ငံခြားသားပိုင်ရေယာဉ်ကိုဆိုသည်” ဟု ပြင်ဆင် သင့်ကြောင်း လေ့လာတွေ့ရှိရပါတယ်။ (ဃ) ဥပဒေကြမ်း၏ အပိုဒ် ၂ အပိုဒ်ခွဲ(ဏ) ကို အောက်ပါအတိုင်း ပြင်ဆင်ပြဋ္ဌာန်းသင့်ကြောင်း လေ့လာတွေ့ရှိရပါတယ်။ “၂။ (ဏ) သက်ရှိသက်မဲ့သယံဇာတ ဆိုသည်မှာ ဓာတ်သတ္တုနှင့်သက်ရှိ၊ သက်မဲ့သယံဇာတများကိုဆိုသည်။ ထို့အပြင် သက်ရှိ၊ သက်မဲ့သယံဇာတများတွင် ပင်လယ်အောက်ခြေ တစ်နေရာတည်း၌ အတည်တကျပေါက်ပွားလေ့ရှိသော အပင်နှင့်ဖမ်းယူသင့်သော ယူသင့်သောအရွယ်၌ ပင်လယ်ကြမ်းပြင် ပေါ်တွင်ဖြစ်စေ၊ ပင်လယ်ကြမ်းပြင်အောက်တွင်ဖြစ်စေ၊ မရွေ့လျားနိုင်သော သို့မဟုတ် ပင်လယ်ကြမ်းပြင်နှင့်ဖြစ်စေ၊ အောက်ခံမြေထုနှင့်ဖြစ်စေ ထာဝစဉ်ထိတွေ့နေသော သတ္တဝါများပါဝင်သည်” ဟု ပြင်ဆင်ပြဋ္ဌာန်းသင့်ကြောင်း တွေ့ရှိခဲ့ရပါတယ်။ ဥပဒေကြမ်းပူးပေါင်းကော်မတီ၏ ညှိနှိုင်းသဘောတူညီချက်အရ ပြည်သူ့လွှတ်တော်၏ အတည်ပြုချက်အတိုင်း ဆက်လက်အတည်ပြုသင့်သည့် အပိုဒ်၊ အပိုဒ်ခွဲများ၊ အမျိုးသားလွှတ်တော်၏ အတည်ပြုချက်အတိုင်း ဆက်လက်အတည်ပြုသင့်သည့် အပိုဒ်ခွဲနှင့် ပြင်ဆင်ပြဋ္ဌာန်းသင့်သည့် အပိုဒ်ခွဲ များကို ကန့်လန့်ဖြတ်ဇယားဖြင့် ပြုစုတင်ပြထားပါတယ်။ လွှတ်တော်ကိုယ်စားလှယ်ကြီးများထံလည်း ဝေငှထားပြီးဖြစ်ပါတယ်။ (သို့ပါ၍ လွှတ်တော်နှစ်ရပ်သဘောကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များ ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော်ဆိုင်ရာ နည်းဥပဒေ ၈၂၊ ၉၉ တို့နှင့်အညီ ပြည်ထောင်စု လွှတ်တော်သို့ ဥပဒေကြမ်းပူးပေါင်းကော်မတီ၏ ကိုယ်စား အစီရင်ခံစာတင်ပြအပ်ပါသည်။ အားလုံးကို ကျေးဇူးတင်ပါတယ်။ အစီရင်ခံစာ အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါ ဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ယင်းဥပဒေကြမ်းနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၈၃၊ နည်းဥပဒေ ခွဲ(ဂ)နဲ့အညီ လွှတ်တော်နှစ်ရပ်သဘောကွဲလွဲတဲ့ အချက်များနဲ့ တိုက်ရိုက်သက်ဆိုင်တဲ့ ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များရှိပါက ဆွေးနွေးလိုတဲ့ အပိုဒ်၊ အပိုဒ်ခွဲများနဲ့ အကြောင်းအရာကို ဖော်ပြလက်မှတ်ရေးထိုးပြီး ၁၅-၂-၂၀၁ရ ရက် (ဗုဒ္ဓဟူးနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်း နိုင်ကြောင်းနှင့် အစည်းအဝေး သတ္တမနေ့တွင် ဆွေးနွေးဆုံးဖြတ်မည်ဖြစ်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ရခိုင်ပြည်နယ်လူမှုစီးပွားဘဝဖွံ့ဖြိုးတိုးတက်ရေး အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါသီးသန့်ရန်ပုံငွေမှ ကျပ်သန်း ၃၆၅၆.၈၂၀ ခွဲဝေသုံးစွဲမည့် ကိစ္စရပ်များနှင့် စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရခိုင် ပြည်နယ် လူမှုစီးပွားဘဝဖွံ့ဖြိုးတိုးတက်ရေးအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၃၆၅၆.၈၂၀ ခွဲဝေသုံးစွဲမည့်ကိစ္စရပ်များနဲ့ စပ်လျဉ်းပြီး ပြည်သူ့ ငွေစာရင်းပူးပေါင်းကော်မတီရဲ့ အစီရင်ခံစာတင်သွင်းခြင်းနဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းတို့ကို ၈-၂-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော်ပုံမှန် အစည်းအဝေးမှာ ဆောင်ရွက် ခဲ့ပြီးဖြစ်ပါတယ်။ အထက်ပါကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းဆွေးနွေးဖို့ဖြစ်ပါတယ်။ ဦးစွာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များ ခင်ဗျား။ ရခိုင်ပြည်နယ် လူမှုစီးပွားဘဝဖွံ့ဖြိုးတိုးတက်ရေးအတွက် မြို့နယ် ၁၆ မြို့နယ်မှာ ဒေသဖွံ့ဖြိုးရေး လုပ်ငန်းများဖြစ်တဲ့ လမ်း၊ တံတားလုပ်ငန်းပေါင်း ၁၈ ခု ဆောင်ရွက်ဖို့အတွက် သီးသန့်ရန်ပုံငွေမှ ကျပ် ၃,၆၅၆.၈၂ သန်း သုံးစွဲရန်ကိစ္စနှင့်စပ်လျဉ်းပြီး ပြည်ထောင်စုလွှတ်တော် ကိုယ်စားလှယ်များက အပြုသဘော ဆောင်ဆွေးနွေးခဲ့ကြတဲ့အတွက် အထူးပင်ကျေးဇူးတင်ရှိပါကြောင်း ဦးစွာပြောကြားအပ်ပါတယ်။ ရှေးဦးစွာ ရသေ့တောင်မဲဆန္ဒနယ် လွှတ်တော်ကိုယ်စားလှယ် ဒေါ်ခင်စောဝေ ထောက်ပြဆွေးနွေး သကဲ့သို့ နိုင်ငံတော်သမ္မတရဲ့ သီးသန့်ရန်ပုံငွေမှ ရခိုင်ပြည်နယ် လူမှုစီးပွားဘဝ ဖွံ့ဖြိုးတိုးတက်ရေးအတွက် သုံးစွဲဆောင်ရွက်မယ့်လုပ်ငန်းတွေမှာ ရသေ့တောင်မြို့နယ် ကျန်ရှိနေခြင်းနဲ့စပ်လျဉ်းပြီး ဆွေးနွေးချက် အပေါ် ပြန်လည်ရှင်းလင်းတင်ပြအပ်ပါတယ်။ ရခိုင်ပြည်နယ်တည်ငြိမ်အေးချမ်းမှုနဲ့ ဖွံ့ဖြိုးတိုးတက်ရေး အကောင်အထည်ဖော်ရေး ဗဟိုကော်မတီအနေနဲ့ ရသေ့တောင်မြို့နယ်ရဲ့ ဒေသဖွံ့ဖြိုးတိုးတက်ရေးအတွက် မူလအစီအစဉ် နိုင်ငံတော်ရဲ့ ဘတ်ဂျက်ရန်ပုံငွေဖြင့် ဆောက်လုပ်ရေးဝန်ကြီးဌာန လမ်းဦးစီးဌာနမှာ တာဝန်ယူ စီမံအကောင်အထည်ဖော် ဆောင်ရွက်သွားဖို့အတွက် မူလရည်ရွယ်ချက်ရှိတဲ့အတွက် ယခု တင်ပြတဲ့ သမ္မတ၏ သီးသန့်ရန်ပုံငွေရရှိရေးအစီအစဉ်မှာ ထည့်သွင်းခြင်းမပြုခဲ့သည်ကို တင်ပြဆွေးနွေး ခဲ့စဉ်က မဖော်ပြခဲ့သည့်အတွက် လွှတ်တော်ကိုယ်စားလှယ်ကြီးမှ နားလည်ခွင့်လွှတ်ပေးပါရန် တင်ပြအပ် ပါတယ်။ ရခိုင်ပြည်နယ် လူမှုစီးပွားဘဝ ဖွံ့ဖြိုးတိုးတက်ရေးအတွက် ပြည်နယ်အတွင်းရှိ မြို့နယ် ၁ရ မြို့နယ် အားလုံးမှာ ဆောင်ရွက်ရန်လုပ်ငန်းများ စိစစ်ရွေးချယ်သတ်မှတ်ခဲ့ပါတယ်။ အဲ့ဒီလိုဆောင်ရွက်ရာမှာ ရန်ပုံငွေ ခွင့်ပြုချက်အရ ဦးစားပေးလုပ်ငန်းအဖြစ် ရသေ့တောင်မြို့နယ်အတွင်း ကျောက်တန်းတိုက်နယ် ကျေးရွာ ၁၃ ရွာဆက်လမ်းမှ ၁.၅ ဖာလုံကို ကွန်ကရစ်ခင်းခြင်းလုပ်ငန်းနဲ့ (၃၀ ပေx ၁၄ ပေx ၁၂ ပေ) ကွန်ကရစ် တံတား ၁ စင်း တည်ဆောက်ခြင်းလုပ်ငန်းတို့ ရသေ့တောင်မြို့နယ်မှာ ဆောင်ရွက်သွားဖို့အတွက် စီစဉ် ထားရှိပြီးဖြစ်ပါတယ်။ ၎င်းလမ်းပိုင်းကို ဆောက်လုပ်ရေးဝန်ကြီးဌာနသို့လွှဲပြောင်းပေးရန် စီစဉ်လျက်ရှိတဲ့ အတွက် ၂၀၁၇-၂၀၁၈ ဘဏ္ဍာနှစ် ရခိုင်ပြည်နယ်အစိုးရအဖွဲ့ ရန်ပုံငွေနဲ့ လမ်းဦးစီးဌာနမှ အကောင်အထည်ဖော် ဆောင်ရွက်သွားမှာဖြစ်ပါတယ်။ လွှတ်တော်ကိုယ်စားလှယ်တော်ကြီးများ ထောက်ပြဆွေးနွေးအကြံပြုချက်နဲ့အညီ သီးသန့်ရန်ပုံငွေဖြင့် ဆောင်ရွက်မည့်လုပ်ငန်းတွေအတွက် တင်ဒါခေါ်ယူခြင်း၊ စိစစ်ရွေး ချယ်ခြင်းတို့ကို ဒေသပေါက်ဈေးအပေါ် အခြေခံပြီး ပြည်နယ်အစိုးရအဖွဲ့မှ စိစစ်ကြီးကြပ် ဆောင်ရွက်သွားမှာဖြစ်ပါတယ်။ ောင်အထည်ဖော် ဆောင်ရွက်နိုင်ရေးနဲ့ သတ်မှတ်တဲ့ အရည်အသွေးစံချိန်စံညွှန်း ပြည့်မီရေးတို့အတွက် ဆောင်ရွက်မယ့် လုပ်ငန်းစဉ်များကို ပြည်နယ်အစိုးရမှ အစီအစဉ်များ ရေးဆွဲထားရှိပြီးဖြစ်ပါကြောင်း တင်ပြအပ်ပါတယ်။ တင်ဒါအောင်မြင်တဲ့ ကုမ္ပဏီများနဲ့ စာချုပ်ချုပ်ဆိုရာမှာလည်း ခိုင်ခိုင်မာမာရှိစေဖို့အတွက် နိုင်ငံတော်က ထုတ်ပြန်ထားတဲ့ တင်ဒါဆိုင်ရာ စည်းမျဉ်းစည်းကမ်းချက်များနဲ့ ပြည့်စုံလျော်ညီစွာ ထည့်သွင်းချုပ်ဆိုနိုင်ရေး အတွက်ကိုလည်း စီမံထားရှိပါကြောင်း တင်ပြအပ်ပါတယ်။ လုပ်ငန်းများကို ပြည်နယ်အစိုးရအဖွဲ့ရဲ့ ကြီးကြပ်မှုနဲ့ ပွင့်လင်းမြင်သာမှုရှိစွာ ဆောင်ရွက်သွားရမည်ဖြစ်ရာ ဒေသခံပြည်သူတွေရဲ့ ပူးပေါင်းပါဝင် ဆောင်ရွက်မှု၊ သက်ဆိုင်ရာလုပ်ငန်းဌာနများရဲ့ စနစ်တကျစီမံခန့်ခွဲ အကောင်အထည် ဖော်ဆောင်ရွက်မှု၊ အလေအလွင့်နဲ့ မလိုလားအပ်တဲ့ ဖိတ်စင်မှုမရှိစေရေး စိစစ်ဆောင်ရွက်မှု၊ အရည်အသွေး စံချိန်စံညွှန်း ပြည့်မီမှုနဲ့ စ်ပြေးညီ အကောင်အထည်ဖော် ဆောင်ရွက်မှုပြီးစီးရေးအတွက် ပြည်နယ်အစိုးရအဖွဲ့ရဲ့ ကြီးကြပ်စီမံ ခန့်ခွဲမှုဖြင့် ဆောင်ရွက်သွားမည် ဖြစ်ပါတယ်။ သီးသန့်ရန်ပုံငွေဖြင့် ဆောင်ရွက်မယ့် ရခိုင်ပြည်နယ်လူမှုစီးပွားဘဝ ဖွံ့ဖြိုးတိုးတက်ရေး လမ်း၊ တံတားလုပ်ငန်းများကို စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနမှ Focal Ministry ဖြင့် တာဝန်ယူဆောင်ရွက်ရန် ရခိုင်ပြည်နယ် တည်ငြိမ်အေးချမ်းမှုနဲ့ ဖွံ့ဖြိုးတိုးတက်ရေး အကောင်အထည် ဖော်ရေး ဗဟိုကော်မတီမှ တာဝန်ပေးထားတာဖြစ်တဲ့အတွက် နိုင်ငံတော်ရဲ့ အကျိုးစီးပွား ရခိုင်ပြည်နယ် ဒေသခံများ၏ အကျိုးစီးပွားကို ရှေးရှု၍ လုပ်ငန်းများကို ီးစီးအောင် ဆောင်ရွက်သွားနိုင်ရေး အတွက် စီမံလုပ်ကိုင်ထားပြီးဖြစ်ပါကြောင်း တင်ပြအပ်ပါတယ်။ အဆိုပါလုပ်ငန်းတွေဟာ ဒေသရဲ့အေးချမ်းမှုနဲ့ လုံခြုံ တည်ငြိမ်ရေးတို့အတွက် အရေးပါလှတဲ့ လုပ်ငန်းလည်းဖြစ်တဲ့အပြင် ပြည်နယ်စီးပွားဘဝ ဖွံ့ဖြိုး တိုးတက်ရေးကို ဖော်ဆောင်နိုင်မည်ဖြစ်တဲ့အတွက်ကြောင့် ဒေသဖွံ့ဖြိုးရေးဆိုင်ရာ လမ်း၊ တံတားလုပ်ငန်း ၁၈ ခု ဆောင်ရွက်ဖို့အတွက် သမ္မတ၏သီးသန့်ရန်ပုံငွေမှ ကျပ် ၃,၅၆၅.၈၂ သန်း သုံးစွဲခွင့်ပြုရေးအပေါ် ပြည်ထောင်စုလွှတ်တော်မှ အတည်ပြုပေးနိုင်ပါရန် လေးစားစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့်ဘဏ္ဍာရေးဝန်ကြီးဌာန ရှင်းလင်းရန်ရှိက ဆက်လက် ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော နာယကကြီးခင်ဗျာ။ သီးသန့်ရန်ပုံငွေ သုံးစွဲမည့် သက်ဆိုင်ရာ ဝန်ကြီးဌာနက ပြည့်စုံစွာ ပြန်လည်ရှင်းလင်း တင်ပြပြီးဖြစ်ပါသဖြင့် စီမံကိန်းနှင့် ဘဏ္ဍာရေးဝန်ကြီးဌာန အနေဖြင့် ထပ်မံရှင်းလင်း တင်ပြရန်မရှိပါ ကြောင်းနှင့် လွှတ်တော်မှ အတည်ပြုပြီးသည့်အခါ သီးသန့်ရန်ပုံငွေမှ လွှဲပြောင်းသုံးစွဲရန် လုပ်ထုံးလုပ်နည်းနှင့် အညီ ဆောင်ရွက်ပေးသွားမည်ဖြစ်ပါတယ်။ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေပုဒ်မ ၂၇(ဂ)မှာ ပြည်ထောင်စုအစိုးရအဖွဲ့သည် သီးသန့်ရန်ပုံငွေမှ ကျခံသုံးစွဲသည့်ကိစ္စရပ်များကို ကိစ္စတစ်ရပ်ချင်း ကျိုးကြောင်းဖော်ပြချက်နဲ့အတူ အနီးကပ်ဆုံးကျင်းပတဲ့ ပြည်ထောင်စုလွှတ်တော် အစည်းအဝေးသို့ တင်ပြ ရမည်ဟုပြဋ္ဌာန်းထားချက်နှင့်အညီ သက်ဆိုင်ရာဝန်ကြီး ဌာနကလည်း ပြန်လည် တင်ပြရမှာ ဖြစ်ပါကြောင်း တင်ပြရင်းကျွန်တော့ရဲ့ တင်ပြချက်ကို နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးလို့ ပြီးပါပြီ။ အထက်ပါကိစ္စနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ် အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် ခွင့်ပြုကြောင်း အတည်ပြုပြီး ကန့်ကွက် ဆန္ဒမဲများရင် ခွင့်မပြုကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၁၀)မဲ၊ ကန့်ကွက်မဲ(၃)မဲ၊ ကြားနေမဲ (၁)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ရခိုင်ပြည်နယ်လူမှုစီးပွားဘဝဖွံ့ဖြိုး တိုးတက်ရေးအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၃,၆၅၆.၈၂၀ ခွဲဝေသုံးစွဲမည့် ကိစ္စရပ်များကို လွှတ်တော်ကခွင့်ပြုကြောင်း အတည်ပြု ကြေညာပါတယ်။ လွှတ်တော်နှစ်ရပ်သဘောကွဲလွဲသော ပြည်တွင်းရေကြောင်းပို့ဆောင်ရေးအဖွဲ့ ဥပဒေကို ရုပ်သိမ်းသည့် ဥပဒေကြမ်းနှင့်စပ်လျဉ်း၍ ဒေါက်တာသက်သက်ခိုင် ဒဂုံမဲဆန္ဒနယ်က ဆွေးနွေးခြင်းနှင့် လွှတ်တော်က အဆုံးအဖြတ်ရယူခြင်း၊</speech>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ ပြည်တွင်းရေကြောင်းပို့ဆောင်ရေးအဖွဲ့ ဥပဒေကိုရုပ်သိမ်းသည့် ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ ကို ၈-၂-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် ပုံမှန်အစည်းအဝေးမှာ ဖတ်ကြား တင်ပြခဲ့ပြီး ဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်တို့ ပါဝင်တဲ့ ပြင်ဆင်ချက်ဇယားကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ယခု ဥပဒေကြမ်းပူးပေါင်းကော်မတီက ဥပဒေကြမ်းတစ်ရပ်လုံးကို အတည်ပြု ပြဋ္ဌာန်းရန် သင့် မသင့် အဆိုပြုတင်ပြဖို့ ဖြစ်ပါတယ်။</speech>
<speech><mp id="1480">ဦးကျော်စိုးလင်း(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ ကြွရောက်လာတဲ့ ဧည့်သည်တော်များအားလုံးမင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော် ကတော့ ဥပဒေကြမ်းပူးပေါင်းကော်မတီရဲ့ တွဲဖက်အတွင်းရေးမှူး ဦးကျော်စိုးလင်းဖြစ်ပါတယ်။ လွှတ်တော် နှစ်ရပ်သဘောထားကွဲလွဲတဲ့ ပြည်တွင်းရေကြောင်း ပို့ဆောင်ရေးအဖွဲ့ဥပဒေကို ရုပ်သိမ်းတဲ့ ဥပဒေကြမ်းနဲ့ စပ်လျဉ်းပြီးတော့ ကျွန်တော်တို့ ဥပဒေကြမ်းပူးပေါင်းကော်မတီကနေပြီးတော့ အစီရင်ခံစာတင်သွင်းပြီးလည်း ဖြစ်ပါတယ်။ ဒီဥပဒေဟာဆိုလို့ရှိရင် ကျွန်တော်တို့ အရင်ဥပဒေကပြဋ္ဌာန်းပြီး ကျွန်တော်တို့ ရုပ်သိမ်းထားတဲ့ ဥပဒေဖြစ်တဲ့အတွက် ဒီဥပဒေကိုရုပ်သိမ်းပေးပါဆိုတဲ့အခါကျတော့ ကျွန်တော်တို့ဥပဒေကြမ်းပူးပေါင်းကော်မတီ အနေနဲ့က ဒီဥပဒေကိုရုပ်သိမ်းပြီးမှသာလျှင် ကျွန်တော်တို့ နောက်ထပ် ပြဋ္ဌာန်းပြီးတော့ ပြန်လည်ပြဋ္ဌာန်း သင့်ပါကြောင်း ရုပ်သိမ်းသင့်ကြောင်းကိုလည်း ကျွန်တော်တို့ အဆိုတင်သွင်းပါတယ်ခင်ဗျာ။</speech>
<speech type="speaker">ဒေါက်တာသက်သက်ခိုင် ဒဂုံမဲဆန္ဒနယ် ၈ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech><mp id="1565">ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>ဥက္ကဋ္ဌကြီးရှင့်။ ကျွန်မ ၈ မိနစ်စာ ပြင်ဆင်လာတဲ့အတွက် ခွင့်ပြုပေးနိုင်ပါရန် မေတ္တာရပ်ခံအပ်ပါတယ်ရှင့်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာကြသော ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါရှင့်။ ကျွန်မကတော့ ရန်ကုန်တိုင်းဒေသကြီး၊ ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ နာယကကြီးရှင့်။ ကျွန်မအနေနဲ့ ၈-၂-၂၀၁ရ ရက်နေ့မှာ ဥပဒေကြမ်းပူးပေါင်းကော်မတီက ပြည်ထောင်စု လွှတ်တော်မှာ ဖတ်ကြားတင်ပြသွားတဲ့ လွှတ်တော်နှစ်ရပ် သဘောကွဲလွဲသော ပြည်တွင်းရေကြောင်း ပို့ဆောင်ရေးအဖွဲ့ ဥပဒေကို ရုပ်သိမ်းသည့် ဥပဒေကြမ်းနှင့်စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာအပေါ်မှာ ထောက်ခံအကြံပြု ဆွေးနွေးသွားမှာ ဖြစ်ပါတယ်ရှင့်။ ဒီနေ့ဆွေးနွေးရခြင်းရဲ့ ရည်ရွယ်ချက်ကတော့ ဥပဒေကြမ်းပူးပေါင်းကော်မတီရဲ့ သဘောထား ဖြစ်တဲ့ ပြည်တွင်းရေကြောင်းပို့ဆောင်ရေးအဖွဲ့ဥပဒေကို ရုပ်သိမ်းသည့်ဥပဒေကြမ်းကို ပြဋ္ဌာန်းရန်မသင့်သေး ခြင်းနှင့် ၎င်းဥပဒေကိုအစားထိုး ကျင့်သုံးနိုင်မယ့် ဥပဒေသစ်တစ်ရပ် ရေးဆွဲပြဋ္ဌာန်းရန်ဆိုတဲ့ သဘောထားကို ထောက်ခံခြင်းအပြင် နောက်နောင် ဖြစ်ပေါ်လာမယ့် ဥပဒေအတွက် ထည့်သွင်းစဉ်းစားသင့်တဲ့ အချက်နဲ့ သဘောတရားများကို အဓိကဆွေးနွေးသွားမှာ ဖြစ်ပါတယ်ရှင့်။ နာယကကြီးရှင့်။ ပထမအချက်အနေနဲ့ လွှတ်တော်နှစ်ရပ် သဘောထားကွဲလွဲနေတဲ့ ပြည်တွင်း ရေကြောင်းပို့ဆောင်ရေးအဖွဲ့ဥပဒေကို ရုပ်သိမ်းတဲ့ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာအရ ပြည်တွင်းရေကြောင်းပို့ဆောင်ရေးဝန်ဆောင်မှုကို နိုင်ငံတော်ကပဲပေးမှာလား။ ပုဂ္ဂလိကသို့လွှဲပြောင်း ဆောင်ရွက်စေမှာလားဆိုတဲ့အချက်ကို ဝိုင်းဝန်းစဉ်းစား ဆုံးဖြတ်နေကြတဲ့ကာလလို့ ယူဆလို့ရပါတယ်။ ဒုတိယအချက်အနေနဲ့ကတော့ ပြည်တွင်းရေကြောင်းပို့ဆောင်ရေးဆိုတဲ့ ဝန်ဆောင်မှုကို နိုင်ငံတော် ကသာ ဆက်လက်တာဝန်ယူ ဆောင်ရွက်သင့်တယ်ဆိုတဲ့ ယူဆချက်မျိုးကိုလည်း အစီရင်ခံစာမှာ တွေ့ရှိရပါတယ်။ ဒါ့အပြင် အစီရင်ခံစာအရ ပြည်တွင်းရေကြောင်းပို့ဆောင်ရေးဆိုတဲ့ ဝန်ဆောင်မှုကို နိုင်ငံတော်မှဆောင်ရွက်ဖို့ ဆုံးဖြတ်ရင် ပုဂ္ဂလိကကဏ္ဍမှာ ပါဝင်ခွင့်မရှိဘူးဆိုတဲ့ အဓိပ္ပာယ်သက်ရောက်နေပြီး ဒါမှမဟုတ်ရင်လည်း ပုဂ္ဂလိကကဏ္ဍများကို ခွင့်ပြုရင် နိုင်ငံတော်မှ ပါဝင်ဆောင်ရွက်လို့ မရဘူးဆိုတဲ့ တစ်လမ်းသွား ရပ်တည်ချက်ကို တွေ့ရှိရပါတယ်ရှင့်။ ဥပမာအနေနဲ့ နှိုင်းရရင် လူတွေမှာ မျက်လုံးနှစ်လုံး ရှိရာမှာ ဘယ်ဘက်မျက်လုံးကိုသုံးရင် ညာဘက်မျက်လုံး မှိတ်ထား၊ ညာဘက်မျက်လုံးသုံးရင် ဘယ်ဘက် မျက်လုံးမှိတ်ထားဆိုတဲ့ သဘောသက်ရောက်နေပြီး မျက်စိနှစ်လုံးလုံး စုံကြည့်ခြင်းကို ငြင်းပယ်ရာရောက် နေပါတယ်။ ဒီနေရာမှာ အစိုးရနဲ့ ပုဂ္ဂလိကအခန်းကဏ္ဍတို့ရဲ့ မတူညီတဲ့သဘောသဘာဝကို ဆွေးနွေးချင်ပါ တယ်ရှင့်။ ပုဂ္ဂလိကလုပ်ငန်းများဟာ စီးပွားရေးအရတွက်ခြေကိုက်တဲ့ အလုပ်မျိုးကိုသာ လုပ်ဆောင်နိုင်ကြပြီး ပုဂ္ဂလိကကဏ္ဍက ဝင်ရောက်မလုပ်ဆောင်နိုင်တဲ့ စီးပွားရေးအရ တွက်ခြေမကိုက်တဲ့ လုပ်ငန်းများကိုတော့ အစိုးရက အများပြည်သူအဆင်ပြေစေဖို့ ဝင်ရောက်လုပ်ကိုင်ကြရတာဖြစ်ပါတယ်။ အစိုးရတစ်ရပ်ဟာ အခွန်ထမ်းများထည့်ဝင်ထားတဲ့ ဘုံပိုင်အရင်းအမြစ်များကို အများပြည်သူနဲ့သက်ဆိုင်တဲ့ အသုံးစရိတ်များမှ စုပေါင်းကျခံသုံးစွဲရတာ ဖြစ်ပါတယ်။ အစိုးရရဲ့ အများပြည်သူနဲ့ သက်ဆိုင်တဲ့ အသုံးစရိတ်များသုံးစွဲ ကျခံတယ်ဆိုတာ ပြည်သူအများစုပေါင်းပိုင်ဆိုင်တဲ့အရင်းအမြစ်များကို စုပေါင်းသုံးစွဲတာဖြစ်လို့ ဘယ် ကိစ္စတွေမှာ ဘယ်လိုသုံးစွဲမလဲ။ ဘယ်လောက်သုံးစွဲမလဲဆိုတာအပေါ်မှာ ရှင်းလင်းပြတ်သားတဲ့ မူဝါဒတစ်ခု ရှိဖို့နဲ့ မလိုအပ်တဲ့နေရာမှာ မသုံးစွဲဖို့ လွန်စွာမှ အရေးကြီးပါတယ်ရှင့်။ ပုဂ္ဂလိကကဏ္ဍက စီးပွားရေးအရတွက်ခြေမကိုက်တိုင်း အစိုးရမှဝင်ရောက် အရှုံးခံပြီး ဝန်ဆောင်မှု ပေးနေမယ်ဆိုရင် တိုင်းပြည်ဘဏ္ဍာများမလိုအပ်ပဲ ပြုန်းတီးနိုင်တာကြောင့် ပုဂ္ဂလိကကဏ္ဍ ဝင်ရောက် လုပ်ကိုင်နိုင်အောင် အစိုးရမှပံ့ပိုးကူညီအားပေးသင့်ပါတယ်။ လက်ရှိနိုင်ငံတော်ရဲ့ ဘဏ္ဍာရေးအခြေအနေအရ ပြည်သူ့ဘဏ္ဍာမလိုအပ်ဘဲ ကျခံသုံးစွဲစရာမလိုအောင် အမှန်တကယ် အစိုးရကဆောင်ရွက်သင့်တဲ့ လုပ်ငန်း များကိုသာ ရွေးချယ်ဆောင်ရွက်ရမယ့်တဲ့အတွက် ဈေးကွက်ကလိုအပ်တဲ့ ကုန်ပစ္စည်းနဲ့ ဝန်ဆောင်မှုတွေကို ပုဂ္ဂလိကကဏ္ဍမှ အစွမ်းကုန်ပါဝင်ဆောင်ရွက်နိုင်ဖို့ အတတ်နိုင်ဆုံး မြေတောင်မြှောက် ရမယ့် ပါကြောင်း ဆွေးနွေးလိုပါတယ်ရှင့်။ နာယကကြီးရှင့်။ ပြည်တွင်းရေကြောင်း ပို့ဆောင်ရေးလုပ်ငန်းများဟာ စီးပွားရေးအရ တွက်ခြေ မကိုက်လို့ ပုဂ္ဂလိက ကလည်း မလုပ်နိုင်၊ အစိုးရမှ အရှုံးခံပြီးဆောင်ရွက်ပေးနေသော်လည်း ဝန်ဆောင်မှု မကောင်းလို့ ပြည်သူများ အဆင်မပြေ၊ နိုင်ငံတော်မှာလည်း ဘဏ္ဍာရေးအရ ဝန်ထုပ်ဝန်ပိုးဖြစ်နေတဲ့ အခြေအနေမျိုးမှာ ဆန်းသစ်တီထွင်တဲ့အမြင်နဲ့ အကောင်အထည်ဖော်ဖို့ ပြုပြင်ပြောင်းလဲမှုတွေ လုပ်ရမယ့် ယူဆရပါတယ်။ ဥပမာ အစိုးရမှ မိမိတာဝန်ဖြစ်တဲ့ ပြည်သူ့ဝန်ဆောင်မှုပေးတဲ့နေရာမှာ ပုဂ္ဂလိက ကဏ္ဍကို အကောင်အထည်ဖော်မှုမိတ်ဖက်အနေနဲ့ သဘောထားပြီး ဝန်ဆောင်မှုကို ဆောင်ရွက်စေလို့ ရပါတယ်။ ပုဂ္ဂလိကကုမ္ပဏီများအချင်းချင်းပြိုင်ဆိုင်စေပြီး ပြည်သူများကို ပိုမိုကောင်းမွန်တဲ့ဝန်ဆောင်မှု ပေးသင့်ပါတယ်။ ပုဂ္ဂလိကကုမ္ပဏီများမှာ ခရီးသည်များထံမှ ဝန်ဆောင်မှုကို လျှော့နှုန်းနဲ့ ကောက်ခံစေပြီး စာချုပ်အရ သတ်မှတ်ထားတဲ့ ဝန်ဆောင်မှုစံချိန်မီမှ ကုမ္ပဏီများကို အစိုးရမှ ထည့်ဝင်ငွေပေးချေတဲ့စနစ်ကို ကျင့်သုံးသင့်ပါတယ်။ ဒီလိုအစိုးရနဲ့ ပုဂ္ဂလိကလုပ်ငန်းများ မိတ်ဖက်အနေနဲ့ ဆောင်ရွက်လိုက်ရင် အစိုးရမှပေးတဲ့ ပြည်သူ့ ဝန်ဆောင်မှု အရည်အသွေးလည်း ပိုကောင်းလာ၊ ဈေးကွက်စီးပွားရေးစနစ်လည်း အသက်ဝင်၊ ခရီးသွား ပြည်သူများလည်း လုံခြုံစိတ်ချစွာ ခရီးသွားလာနိုင်လို့ အဆင်ပြေ စိတ်ချမ်းသာကြမှာဖြစ်ပါတယ်။ အားဖြင့် ခြုံငုံပြောရရင် ပြည်တွင်းရေကြောင်း ပို့ဆောင်ရေးကဏ္ဍသာမက ကဏ္ဍတိုင်းမှာ သက်ဆိုင်ရာကဏ္ဍ တစ်ခုလုံးကို စိုးမိုးတဲ့ဥပဒေများကို တစ်ခုချင်းပြင်ဆင်မယ့်အစား ကဏ္ဍတစ်ခုလုံးကို လွှမ်းခြုံတဲ့ဈေးကွက် စီးပွားရေးစနစ်ကို ထဲထဲဝင်ဝင်ဖော်ဆောင်မယ့် အားလုံးပါဝင်နိုင်တဲ့ ဥပဒေတစ်ရပ်ပေါ်ပေါက်ဖို့ အလေးထား ဆောင်ရွက်သင့်ပါတယ်။ အားလုံးပါဝင်နိုင်တဲ့ ဈေးကွက်စီးပွားရေးစနစ်ဆိုတာ နိုင်ငံတော်ပိုင်လုပ်ငန်းပဲဖြစ်စေ၊ ပုဂ္ဂလိကပိုင်လုပ်ငန်းပဲဖြစ်စေ၊ အစိုးရနဲ့ပုဂ္ဂလိက ပူးပေါင်းတဲ့ပုံစံနဲ့ပဲဖြစ်စေ ဥပဒေတွေမှာ တစ်ပြေးညီ လွတ်လပ်စွာ ပြိုင်ဆိုင်နိုင်တဲ့ စီးပွားရေးဝန်းကျင်တစ်ခုကို အာမခံတဲ့ဥပဒေ ဖြစ်ပါတယ်ရှင်။ သာဓကအားဖြင့် နိုင်ငံတော်ကော၊ ပုဂ္ဂလိကကဏ္ဍပါ ဝင်ရောက်လုပ်ကိုင်ပြီး အဆင်ပြေနေတဲ့ ပြည်တွင်း လေကြောင်းပို့ဆောင်ရေးကဏ္ဍကိုကြည့်ရင် Myanmar National Airline ကဲ့သို့ နိုင်ငံပိုင်လေကြောင်း လိုင်းပြေးဆွဲနေသလို FMI ကမ္ဘောဇတို့လို ပုဂ္ဂလိကပိုင် လေကြောင်းလိုင်းများလည်း ဝန်ဆောင်မှုပေး နေတာကို တွေ့မြင်ရမှာ ဖြစ်ပါတယ်။ အဲဒါကြောင့် နိုင်ငံတော်လား၊ ပုဂ္ဂလိကလား တစ်လမ်းသွားစဉ်းစားနည်းနဲ့ စဉ်းစားမယ့်အစား နောင်မှာအစားထိုးရေးဆွဲမယ့် ဥပဒေတစ်ရပ် ရေးဆွဲပြဋ္ဌာန်းတဲ့အခါ နိုင်ငံတော်ရော၊ ပုဂ္ဂလိကကဏ္ဍပါ ပုံစံမျိုးစုံနဲ့ ပါဝင်ဆောင်ရွက်လို့ရနိုင်မယ့် လုပ်သာကိုင်သာရှိတဲ့ ဥပဒေမူဘောင်တစ်ရပ် ပေါ်ထွန်းလာရေးအတွက် ပြည်တွင်းရေကြောင်းပို့ဆောင်ရေးအဖွဲ့ ဥပဒေအစား ကဏ္ဍတစ်ခုလုံးကို လွှမ်းခြုံတဲ့ ပိုမိုကျယ်ပြန့်တဲ့ ပြည်တွင်းရေကြောင်းပို့ဆောင်ရေးလုပ်ငန်းဥပဒေကို အသစ်ရေးဆွဲ ပြဋ္ဌာန်းသင့်ပါကြောင်း အကြံပြု တိုက်တွန်းအပ်ပါတယ်ရှင်။ တကယ်လို့ ရှိရင်းစွဲပုဂ္ဂလိကပိုင် ရေကြောင်းပို့ဆောင်ရေးလုပ်ငန်းများကို ထိန်းကျောင်းနေတဲ့ ကဏ္ဍကြီးတစ်ခုလုံးကို လွှမ်းခြုံတဲ့ ပြည်တွင်းရေကြောင်းပို့ဆောင်ရေးလုပ်ငန်း ဥပဒေရှိနှင့်ပြီးသားဆိုရင်တော့ နိုင်ငံတော်ပိုင် ပြည်တွင်းရေကြောင်း ပို့ဆောင်ရေးလုပ်ငန်းများဟာလည်း ပုဂ္ဂလိကပိုင် လုပ်ငန်းများကဲ့သို့ပဲ ကုမ္ပဏီများဥပဒေအရ လုပ်ငန်းဖွဲ့စည်းတည်ထောင်ပြီး ပုဂ္ဂလိကပိုင်လုပ်ငန်းများနည်းတူ တစ်ပြေးညီ တူညီတဲ့ ဥပဒေရဲ့ ထိန်းကျောင်းမှုအောက်မှာပဲ ဈေးကွက်စီးပွားရေးစနစ်နဲ့အညီ လုပ်ငန်းပြိုင်ဆိုင် ဆောင်ရွက်သင့် ပါကြောင်း အကြံပြုတိုက်တွန်းရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ ဆန္ဒရယူရာမှာ ဥပဒေကြမ်းပူးပေါင်းကော်မတီရဲ့ သဘောထားကိုအခြေခံပြီး ဆောင်ရွက်မှာ ဖြစ်ပါတယ်။ ဒါ့ကြောင့် အဆိုမှာ ပြည်တွင်းရေကြောင်းပို့ဆောင်ရေးအဖွဲ့ ဥပဒေကိုရုပ်သိမ်းသည့် ဥပဒေကြမ်းကို ဥပဒေကြမ်းပူးပေါင်း ကော်မတီ၏ သဘောထားမှတ်ချက်နှင့်အညီ ပြည်သူ့လွှတ်တော်က အတည်ပြုချက်အတိုင်း ပြဋ္ဌာန်းရန် မသင့်ကြောင်း အတည်ပြုရန် ဖြစ်သည်။ ဥပဒေကြမ်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</speech>
<speech type="speaker">သဘောမတူသူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်တွင်းရေကြောင်းပို့ဆောင်ရေးအဖွဲ့ ဥပဒေကို ရုပ်သိမ်းသည့် ဥပဒေကြမ်းကို ပြဋ္ဌာန်းရန် မသင့်ကြောင်း အတည်ပြု ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ရေအားလျှပ်စစ်ဓာတ်အားပေးစက်ရုံများ အလုံးစုံပြုပြင်မွမ်းမံရေး စီမံကိန်းဆောင်ရွက်ရန်အတွက် ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၁၀.၇၈ရ ဘီလီယံ ချေးယူရန်ကိစ္စနှင့်စပ်လျဉ်း၍ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရေအား လျှပ်စစ်ဓါတ်အားပေးစက်ရုံများ အလုံးစုံပြုပြင်မွမ်းမံရေးစီမံကိန်း ဆောင်ရွက်ရန်အတွက် ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၁၀.၇၈ရ ဘီလီယံ ချေးယူရန်ကိစ္စနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းကို ၈-၂-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် ပုံမှန်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech type="speaker">ဦးစွာလျှပ်စစ်နှင့်စွမ်းအင်ဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော်ကိုယ်စားလှယ်များ ပြည်ထောင်စုအစိုးရ အဖွဲ့ဝင်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ နိုင်ငံတော်သမ္မတထံမှ ပေးပို့ထားသော ရေအားလျှပ်စစ်ဓာတ်အားပေးစက်ရုံများ အလုံးစုံပြုပြင်မွမ်းမံရေး စီမံကိန်းဆောင်ရွက်ရန်အတွက် ဂျပန် အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၁၀.၇၈ရ ဘီလီယံချေးယူရန်ကိစ္စနှင့် စပ်လျဉ်း၍ လျှပ်စစ်နှင့် စွမ်းအင်ဝန်ကြီးဌာန၊ ဒုတိယဝန်ကြီးမှ ရှင်းလင်းဖြေကြားသွားမှာဖြစ်ပါတယ်။ Power Point အသုံးပြု၍ တင်ပြခွင့်ပြုပါခင်ဗျား။ ဘီလူးချောင်းအမှတ်(၁)စက်ရုံ၏သက်တမ်းမှာ ၂၅ နှစ်ရှိပြီး၊ စက်များချို့ယွင်းမှုများကြောင့် ရပ်တန့် ရမှုများမှာ ဖြစ်စဉ် (၈၉) ကြိမ်ရှိခဲ့ပါတယ်။ ရပ်တန့်ချိန်ပေါင်းစုစုပေါင်း ၁၄၆၂ နာရီ ရပ်တန့်ခဲ့ရပါတယ်။ ၂၀၁၅ ခုနှစ်တွင် (၄) ကြိမ် ရပ်တန့်ခဲ့ရပြီး ရပ်တန့်ချိန် ၂၈ နာရီ ကြာမြင့်ကာ ၂၀၁၆ ခုနှစ်အတွင်း (၅) ကြိမ် ရပ်တန့်ခဲ့ရပြီး ရပ်တန့်ချိန်နာရီ ၇၃၂ နာရီ ကြာမြင့်ခဲ့ပါတယ်။ ဒီဇိုင်းများအရ စက်ရုံ၏ ထုတ်လုပ်နိုင်မှုမှာ တစ်နှစ်လျှင် လျှပ်စစ်ဓာတ်အား ၂၀၀ ယူနစ်သန်းပေါင်း ဖြစ်သော်လည်း၊ ၂၀၁၅-၂၀၁၆ ဘဏ္ဍာနှစ်တွင် ၁၃၉.၀၆ ယူနစ်သန်းသာ ထုတ်လုပ်နိုင်ခဲ့ပြီး၊ ၂၀၁၆-၂၀၁ရ ဘဏ္ဍာနှစ်တွင် ၁၁၀.၄၂၃ ယူနစ်သန်းသာ ထုတ်လုပ်နိုင်ခဲ့သဖြင့် တစ်နှစ်ထက်တစ်နှစ် ဓာတ်အားထုတ်လုပ်နိုင်မှု လျော့နည်းလာတာကို တွေ့မြင် ရမှာဖြစ်ပါတယ်။ စက်များ၏ မူလဒီဇိုင်းအရ ရေအသုံးပြုရသည့်နှုန်းမှာ 1 MWh ထုတ်လုပ်ရန် ၄.၉ ဧကပေ ဖြစ် သော်လည်း ယခုအခါ စက်များ၏စွမ်းရည်ကျဆင်းလာခြင်းကြောင့် ရေအသုံးပြုရသည့်နှုန်းမှာ 1 MWh ထုတ်လုပ်ရန် ၅.၄ ဧကပေအထိ အသုံးပြုကာဆောင်ရွက်နေရပါတယ်။ စက်တင်ဆင်အင်အားအတိုင်း လျှပ်စစ်ဓာတ်အားကို ထုတ်လုပ်နိုင်သော်လည်း ရေကိုပိုမိုသုံးစွဲရသည့် အတွက် စုဆောင်းရေဆုံးရှုံးမှုများကာ နွေရာသီရေနည်းသည့်ကာလအတွင်း ဓာတ်အားထုတ်လုပ်နိုင်မှု လျော့ကျသွားတာဖြစ်ပါတယ်။ စက်ရုံရဲ့ Capacity factor ဟာ ကျဆင်းလာတဲ့သဘောဖြစ်ပါတယ်။ ဆက်လက်ပြီး ဆည်တော်ကြီး စက်ရုံ၏ သက်တမ်းမှာ ၂၈ နှစ်ကြာမြင့်ပြီဖြစ်ကာ စက်များချို့ယွင်း မှုကြောင့် ရပ်တန့်ရမှုဖြစ်စဉ်ပေါင်း (၅၅၁) ကြိမ်ရှိခဲ့ကာ စုစုပေါင်း ရပ်တန့်ချိန် ၂၁၆၀ နာရီ ကြာမြင့်ခဲ့တာ ဖြစ်ပါတယ်။ ၂၀၁၅ ခုနှစ် တစ်နှစ်အတွင်းမှာ ရပ်တန့်ရန် အကြိမ် (၄၀) နှင့် ကြာချိန် ၂၆၂ နာရီ ရပ်တန့် ပြုပြင်ခဲ့ရပြီး၊ ၂၀၁၆ ခုနှစ် အတွင်းမှာ ရပ်တန့်ရသည့်အကြိမ် (၃၆) ကြိမ်နှင့် ကြာချိန် ၃၅၃ နာရီကြာ ရပ်တန့်ပြုပြင်ခဲ့ရတာဖြစ်ပါတယ်။ ဒီဇိုင်းအရ ထုတ်လုပ်နိုင်မှုမှာ တစ်နှစ်လျှင် လျှပ်စစ်ဓာတ်အားယူနစ် ၁၃၄ သန်းဖြစ်သော်လည်း ၂၀၁၅-၂၀၁၆ ဘဏ္ဍာနှစ်တွင် ၁၁၇.၂၆ ယူနစ်သန်းသာ ထုတ်လုပ်နိုင်ခဲ့ပြီး ၂၀၁၆-၂၀၁ရ ဘဏ္ဍာနှစ်တွင် ၁၀၉.၃၂၃ ယူနစ်သန်းသာ ထုတ်လုပ်နိုင်ခဲ့သဖြင့် တစ်နှစ်ထက်တစ်နှစ် ထုတ်လုပ်နိုင်မှု လျော့နည်းလာတာ ဖြစ်ပါတယ်။ စက်များ၏ မူလဒီဇိုင်းအရ ရေအသုံးပြု ရသည့်နှုန်းမှာ 1 MWh ထုတ်လုပ်လျှင် ၉.၁၄ရ ဧကပေ ဖြစ်သော်လည်း ယခုအခါ ရေအသုံးပြုရနှုန်းမှာ 1 MWh ထုတ်လုပ်နိုင်ရန် ၉.၉၃ ဧကပေဖြင့် ရေပိုမို အသုံးပြုကာ ထုတ်လုပ်ပေးရတာ ဖြစ်ပါတယ်။ စက်တပ်ဆင် အင်အားအတိုင်း ဓာတ်အားထုတ်လုပ်နိုင် သော်လည်း ရေကိုပိုမိုသုံးစွဲရသည့်အတွက် ဆည်ရေမြန်မြန်ကျဆင်းကာ နွေရာသီရေနည်းကာလတွင် လျှပ်စစ် podsos: oposicpopocapny:onyouloogill 6952): oodjąp:e Turbine and Generator လျှပ်စစ်နှင့် စက်မှုပစ္စည်းများ၏ သက်တမ်းကို ယေဘုယျအားဖြင့် နှစ် ၃၀ ဟုသတ်မှတ်ကာ ၁၀ နှစ်လျှင် (၁)ကြိမ် အကြီးစားပြုပြင်မှုလုပ်ငန်းများကို ဆောင်ရွက်ရမှာ ဖြစ်ပါတယ်။ တင်ပြပါ စက်ရုံ ၂ ရုံရှိ ဓာတ်အားပေးစက်များမှာ နှစ်ပေါင်း ၃၀ နီးပါး ကြာမြင့်ပြီဖြစ်သော်လည်း အလုံးစုံပြုပြင်မှုများကို ဆောင်ရွက်နိုင်ခဲ့ခြင်းမရှိသေးပါ။ ယခုအတိုင်း အလုံးစုံ ပြုပြင်မှုလုပ်ငန်းများ ဆောင်ရွက်ခြင်းမရှိဘဲ ဆက်လက်မောင်းနှင်မည်ဆိုပါက ဘီလူးချောင်းအမှတ်(၁) စက်ရုံနှင့် ဆည်တော်ကြီး စက်ရုံတို့သည် ရှေ့လာမည့် ၁ နှစ်/ ၂ နှစ်/ ၃ နှစ် ကာလအတွင်း စက်ပစ္စည်း အစိတ်အပိုင်းများ ကြီးကြီး မားမားပိုမိုချို့ယွင်း ဖြစ်ပေါ်လာပါက ပြုပြင်ရမည့် စရိတ်စကများပြားခြင်း၊ လွန်ခဲ့သော နှစ်ပေါင်း ၃၀ ခန့်က ထုတ်လုပ်ထားသော စက်ပစ္စည်းများကို ယနေ့ကမ္ဘာ့ဈေးကွက်တွင် ရှာဖွေအစားထိုးပြုပြင်ရန် မလွယ်ကူခြင်း တို့ကြောင့် ဓာတ်အားထုတ်လုပ်မှုရပ်တန့်သွားလျှင် ပြည်သူများအတွက် ဓာတ်အားဖြန့်ဖြူးထုတ်လုပ်ပေး နိုင်ရန် များစွာအခက်အခဲကြုံတွေ့လာနိုင်မှာဖြစ်ပါတယ်။ ယခုကဲ့သို့ ြုပြင်မည်ဆိုပါက မူလဒီဇိုင်းနေရာတွင် ထပ်တူညီမျှထုတ်လုပ်သည့် စက်ပစ္စည်း များကို ရရှိနိုင်မှုမရှိသော်လည်း Consultant များ၏ အကူအညီဖြင့် အစားထိုးတပ်ဆင်နိုင်မည့် စက်ပစ္စည်းများကို အလုံးစုံလဲလှယ်ခြင်းအားဖြင့် စက်ရုံများက နောက်ထပ်နှစ်ပေါင်း ၂၀ ယုံကြည်စိတ်ချစွာ စက်စွမ်းအားပြည့် ထုတ်လုပ်နိုင်လျှင် နိုင်ငံအတွက် လျှပ်စစ်ဓာတ်အားလိုအပ်ချက်ကို များစွာအထောက်အကူ ဖြစ်လာမှာ ဖြစ်ပါတယ်။ အဆိုပါ စက်ရုံနှစ်ရုံကို အလုံးစုံပြုပြင်မွမ်းမံရေး စီမံကိန်းဆောင်ရွက်ရန် စီးပွားရေး အရ လေ့လာဆန်းစစ်မှုများကို ဆောင်ရွက်ရာတွင် ဓာတ်အား ၁ ယူနစ် ထုတ်လုပ်ရောင်းချ စရိတ် ၅၂ ကျပ် နှုန်းဖြင့် တွက်ချက်လျှင် ဘဏ္ဍာရေးဆိုင်ရာရင်းနှီးမြှုပ်နှံမှုမှ ပြန်ရကိန်း Financial Internal Rate of Retrun သည် ၇.၆၉ ရာခိုင်နှုန်း ရရှိမှာဖြစ်ပါတယ်။ Japanese ODA Loan ဖြင့် အကောင်အထည်ဖော်ဆောင်ရွက်မည့် ရေအားလျှပ်စစ်ဓာတ်အားပေး စက်ရုံများ အလုံးစုံ ပြုပြင်မွမ်းမံရေးစီမံကိန်းတွင်ပါဝင်သော ဘီလူးချောင်းအမှတ်(၁)၏ စက်အမှတ်(၁)ကို ၂၀၂၁ ခုနှစ်၊ မိုးတွင်းကာလတွင်လည်းကောင်း၊ စက်အမှတ်(၂)ကို ၂၀၂၂ ခုနှစ်၊ မိုးတွင်းကာလတွင်လည်းကောင်း စက်တစ်လုံးချင်းစီ အလှည့်ကျ ရပ်တန့်ပြုပြင်မှု လုပ်ငန်းများကို ဆောင်ရွက်သွားမှာဖြစ်ပါတယ်။ ထို့အတူ ဆည်တော်ကြီးစက်ရုံ၏အမှတ် (၂)ကို ၂၀၂၂ ခုနှစ်၊ မိုးတွင်းကာလတွင်လည်းကောင်း၊ စက်အမှတ်(၁)ကို ၂၀၂၄ ခုနှစ်၊ မိုးတွင်းကာလတွင်လည်းကောင်း စက်တစ်လုံးချင်းစီအလှည့်ကျ ရပ်တန့်ပြုပြင်မှုလုပ်ငန်း များကို ဆောင်ရွက်သွားမှာ ဖြစ်ပါတယ်။ မိုးတွင်းကာလများမှာမှ ဆောင်ရွက်ရန် စီစဉ်ရခြင်းအကြောင်းရင်းမှာ မိုးတွင်းကာလတွင် ရေလှောင် တံမံများသို့ ရေများများဝင်ရောက်ခြင်းကြောင့် အခြားသောရေအားလျှပ်စစ်ဓာတ်အားပေးစက်ရုံများတွင် ဓာတ်အားအပြည့်အဝ ထုတ်လုပ်နိုင်ခြင်း ဖြစ်ပေါ်ရရှိမည် ဖြစ်သည့်အတွက် ဘီလူးချောင်းအမှတ်(၁)နှင့် ဆည်တော်ကြီးစက်ရုံတို့၏ ဓာတ်အားပေးစက်ရုံများကို ပြုပြင်ချိန်တွင် ဓာတ်အားလျော့နည်းမှုမဖြစ်ပေါ်ဘဲ၊ ပြည်သူများ၏ ဓာတ်အားလိုအပ်ချက်အတိုင်းလည်း ဖြည့်ဆည်းပေးနိုင်ရန် စီစဉ်ထားရှိရခြင်း ဖြစ်ပါတယ်။ စက်ရုံနှစ်ရုံ၏ ပြုပြင်မှုလုပ်ငန်းများကို လျှပ်စစ်ဓာတ်အား ထုတ်လုပ်ရေးလုပ်ငန်းမှ ဒုတိယ အင်ဂျင်နီယာချုပ်တစ်ဦးက စီမံကိန်းဒါရိုက်တာအဖြစ် ကြီးကြပ်ပြီး သက်ဆိုင်ရာစက်ရုံမှူးများက စီမံကိန်း မန်နေဂျာများအဖြစ် စီမံကိန်းကို အနီးကပ် ကြီးကြပ်ဆောင်ရွက်သွားမှာဖြစ်ပါတယ်။ ပြည်ပမှတင်သွင်း လာသောစက်ပစ္စည်းများအား စက်ရုံ၏ လုပ်ငန်းခွင်သို့ အရောက်ပို့ဆောင်သည့်စနစ်ဖြင့် ဝယ်ယူဆောင်ရွက် သွားမှာဖြစ်ကာ စီမံကိန်းအား လျာထားကာလအတွင်း ်ပြီးစီးရန်နှင့် အရည်အသွေး ပြည့်ဝသော လေလွင့်ဆုံးရှုံးမှုမဖြစ်သော စီမံကိန်းဖြစ်ပေါ်ရန်အတွက် စီစဉ်ဆောင်ရွက်သွားမှာဖြစ်ကြောင်း တင်ပြအပ် ပါတယ်။ ကယားပြည်နယ်အတွင်းရှိ ပြည်ထဲရေးဝန်ကြီးဌာန၏ စာရင်းများအရ ကျေးရွာပေါင်း ၅၀၆ ရွာ ရှိသည့်အနက် ၃၄၄ ရွာမှ ဓာတ်အားစနစ်ဖြင့်လည်းကောင်း၊ ၉၆ ရွာမှ အခြားနည်းလမ်းဖြစ်သော ရေအား၊ ဆိုလာ၊ ဒီဇယ်တို့ဖြင့်လည်းကောင်း မီးလင်းပြီဖြစ်ပါတယ်။ ထို့ကြောင့်စာရင်းများအရ မီးလင်းရန် ကျန်ရှိသော စုစုပေါင်း ၆၆ ရွာသာကျန်ရှိပါတယ်။ ကိုယ်စားလှယ်ကြီးဆွေးနွေးသွားတဲ့ ကျေးရွာများရဲ့ အရေအတွက် စာရင်းသည် ပြည်ထဲရေးဝန်ကြီးဌာန၏ စာရင်းများနှင့် ကွဲလွဲမှုများတွေ့ရှိရပါတယ်။ မီးလင်းရန်ကျန်ရှိ နေတဲ့ ကျန်ကျေးရွာများအား ဓာတ်အားစနစ်မှ ဓာတ်အားရရှိရန်အတွက် ကျန်ပြည်နယ်နှင့် တိုင်းများ၏ ကျေးရွာများလျှပ်စစ်ဓာတ်အားရရှိရေးဆောင်ရွက်သွားမည့် လုပ်ငန်းများနှင့်အတူ မျှတအောင် ဆောင်ရွက် သွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ ကျေးဇူးတင်ရှိပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာန ရှင်းလင်းရန်ရှိပါက ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော နာယကကြီးခင်ဗျာ။ ချေးငွေရယူတဲ့ရည်ရွယ်ချက်၊ ချေးငွေအတွက် သုံးစွဲမည့်လုပ်ငန်းများနှင့် အကျိုး၊ အပြစ်၊ ချေးငွေအတွက် ပြန်လည်ပေးဆပ်မည့် အစီအစဉ်များကို ချေးငွေရယူသုံးစွဲမည့် သက်ဆိုင်ရာ ဝန်ကြီးဌာနက ရှင်းလင်းတင်ပြပြီးဖြစ်ပါသဖြင့် စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် ထပ်မံရှင်းလင်း တင်ပြရန် မရှိပါကြောင်းနှင့် လွှတ်တော်မှ အတည်ပြုပြီးသည့်အခါ ချေးငွေရရှိနိုင်ရေးကို ပြည်တွင်းလုပ်ထုံး လုပ်နည်းများနှင့်အညီ ဆက်လက် ဆောင်ရွက်ပေးသွားမည်ဖြစ်ပါကြောင်း တင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးလို့ ပြီးပါပြီ။ အထက်ပါ ချေးယူငွေနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံး ပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် ခွင့်ပြုကြောင်း အတည်ပြုပြီး ကန့်ကွက်ဆန္ဒမဲများရင် ခွင့်မပြုကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များက စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၀၆)မဲ၊ ကန့်ကွက်မဲ(၃)မဲ၊ ကြားနေမဲ (၅)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ရေအားလျှပ်စစ်ဓာတ်အားပေးစက်ရုံများ အလုံးစုံပြုပြင်မွမ်းမံရေး စီမံကိန်း ဆောင်ရွက်ရန်အတွက် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၁၀.၇၈ရ ဘီလီယံ ချေးယူရန်ကိစ္စကို လွှတ်တော်က သဘောတူကြောင်း အတည်ပြုကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဆဋ္ဌမနေ့ ရပ်နားကြောင်းနှင့် သတ္တမနေ့ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စတုတ္ထပုံမှန် အစည်းအဝေး ဆဋ္ဌမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ သတ္တမနေ့ကို ၂၀၁ရ ခုနှစ်၊ ဖေဖော်ဝါရီလ ၁ရ ရက်(သောကြာနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့ အစည်းအဝေးကို မွန်းလွဲ ၁၂:၃၀ နာရီ ရပ်နားပါသည်။</speech>
</postface>
</transcript>
</doc>
