<doc>
<docinfo>
<docno>02-05-14.xml</docno>
<pdf>02-05-14.pdf</pdf>
<term value="02">ဒုတိယအကြိမ်</term>
<session value="05" />
<sittingday value="14" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့မှတ်တမ်း</title>
<date value='26-07-2017'>၁၃၇၉ ခုနှစ်၊ ဝါခေါင်လဆန်း ၃ ရက် (၂၀၁ရ ခုနှစ်၊ ဇူလိုင်လ ၂၆ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ (၁၄)ရက်မြောက်နေ့ အစီအစဉ် စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၉ ဦး ရှိပြီး ဒီကနေ့အစည်းအဝေးကို ၆၁၁ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၂.၇၂ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၄) ရက်မြောက်နေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့ ၂၆-၇-၂၀၁ရ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးအာမိုးဆီ ခေါင်လန်ဖူး၊ - ဦးလုံဂျုံဆန်မိုင် ဆွမ်ပရာဘွမ်၊ - ဦးအောင်သိန်း ဗန်းမော်၊ - ဦးပါထန်း မတူပီ၊ - ဦးနေစိုးအောင် ဝန်းသို၊ - ဒေါက်တာခင်မောင်သင်း အရာတော်၊ - ဦးအောင်စိုး သရက်ချောင်း၊ - ဦးဉာဏ်ထွန်း ဇီးကုန်း၊ - ဦးအောင်သိုက် ဆိပ်ဖြူ၊ - ဦးလှဌေးဝင်း ဇေယျာသီရိ၊ - ဦးမျိုးဇော်ဦး လယ်ဝေး၊ - ဦးမောင်သိန်းခိုင် စစ်တွေ၊ - ဒေါက်တာအေးမောင် အမ်း၊ - ဦးတင်နု(ခ) တင်နုအောင် မိုင်းရှူး၊ မန်တုံ၊ ဦးစိုးသူရထွန်း ကွမ်းခြံကုန်း၊ - ဒေါက်တာမေဝင်းမြင့် မရမ်းကုန်း၊ - ဦးစိုင်းမွန်း လဲချား၊ - ဒေါ်နန်းခင်စော ကွန်ဟိန်း၊ - ဒေါ်နန်းခမ်းအေး နမ္မတူ၊ - ဦးစိုင်းဝင်းအေး(ခ) စိုင်းထွန်းအေး - ဒေါ်နန်းမိုး - ဗိုလ်ချုပ်သန်းထွတ်သိန်း တပ်မတော်၊ - ဒုတိယဗိုလ်မှူးကြီးညီညီလွင် တပ်မတော်၊ - ဒုတိယဗိုလ်မှူးကြီးဒေါ်စန်းသီတာခင် တပ်မတော်၊ - ဒုတိယဗိုလ်မှူးကြီးကျော်သီဟ တပ်မတော်၊ - ဗိုလ်မှူးသူရိန်ဇော် တပ်မတော်၊ - ဗိုလ်မှူးဇော်ဝင်းနိုင် တပ်မတော်၊ - ဦးဂျေယောဂူ ကချင်-၁၊ - ဦးဝင်းဇော် ကချင်-၇၊ - ဦးယောနာ ကချင်-၅၊ - ဦးစောလှားဖောင်ခွာ - ဦးရန်အောရ် - ဒေါ်ခင်ဆွေလွင် ချင်း-၉၊ - ဦးလှဦး စစ်ကိုင်း-၄၊ - ဒေါက်တာမြသောင်း ပဲခူး-၇၊ - ဦးအောင်ကြည်ညွန့် - နော်လှလှစိုး ရန်ကုန်-၁၀၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဒုတိယဗိုလ်မှူးကြီးဇာနည်အောင် တပ်မတော် နှင့် - ဗိုလ်မှူးတင့်လွင်အေး တပ်မတော် တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၈ ဦးရှိပြီး ယနေ့ ခွင့်ပန် ကြားသူ ၄၀ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၄၈ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၄၀ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၉ ဦး၊ ယခင်က ခွင့်ပြုထားသူ ၈ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၀ ဦး ဖြစ်တဲ့အတွက် ခွင့်ပြုထားသူ စုစုပေါင်း ၄၈ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတထံမှပေးပို့ထားသော သက်တမ်းကုန်ဆုံး၍ လစ်လပ်လာမည့် မြန်မာနိုင်ငံတော် ဗဟိုဘဏ် ဒုတိယဥက္ကဋ္ဌများနှင့် ဒါရိုက်တာအဖွဲ့ဝင် ရာထူးနေရာများတွင် ခန့်အပ်တာဝန်ပေးလိုသည့် ပုဂ္ဂိုလ်များနှင့်စပ်လျဉ်း၍ လွှတ်တော်က သဘောတူကြောင်းကြေညာခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတက ပြည်ထောင်စုလွှတ်တော်သို့ တင်ပြထားတဲ့ မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌ ၃ ဦးနဲ့ ဒါရိုက်တာအဖွဲ့ဝင် ၅ ဦးအဖြစ် ခန့်အပ်တာဝန်ပေးသင့်တဲ့ ပုဂ္ဂိုလ်များရဲ့အမည်စာရင်းကို ၂၁-၇-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ တင်ပြခဲ့ပြီး ၎င်းတို့ရဲ့ ကိုယ်ရေးမှတ်တမ်း များကိုလည်း လွှတ်တော်အတွင်းပါဝင်တဲ့ နိုင်ငံရေးပါတီများနဲ့ တပ်မတော်သားလွှတ်တော် ကိုယ်စားလှယ် အစုအဖွဲ့တို့အတွက် ရယူနိုင်အောင် ဆောင်ရွက်ပေးခဲ့ပြီးဖြစ်ပါတယ်။ ယင်းပုဂ္ဂိုလ်များဟာ မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌများနဲ့ ဒါရိုက်တာအဖွဲ့ဝင်များ အတွက် သတ်မှတ်ထားတဲ့ အရည်အချင်းများနဲ့ ပြည့်စုံမှုမရှိကြောင်း သက်သေအထင်အရှားပြပြီး ကန့်ကွက် လိုတဲ့ လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်းလည်း ကြေညာခဲ့ပါတယ်။ ကန့်ကွက်ရန် အမည်စာရင်းတင်သွင်းဖို့ နောက်ဆုံးသတ်မှတ်ချိန်ထိ အဆိုပါပုဂ္ဂိုလ် ၈ ဦးနဲ့ စပ်လျဉ်းပြီး ကန့်ကွက်ချက် တစ်စုံတစ်ရာမရှိတဲ့အတွက် နိုင်ငံတော်သမ္မတက တင်ပြထားတဲ့ - - ဦးစိုးမင်း (အဘ) ဦးမောင်မောင်ကြီး၊ နိုင်ငံသားစိစစ်ရေးကတ်အမှတ် ၁၂/ဗတထ(နိုင်)ဝ၂၁၄၂၃ ဦးစိုးသိန်း(အဘ)ဦးဘရှု နိုင်ငံသားစိစစ်ရေးကတ်အမှတ် ၁၂/ကမရ(နိုင်)ဝ၅၇၁၀၄ နဲ့ ဦးဘိုဘိုငယ်(အဘ)ဦးဘိုစိန် တို့အား မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌများအဖြစ်လည်းကောင်း၊ - ဦးကျော်မင်းထွန်း(အဘ)ဦးရင်တိတ် နိုင်ငံသားစိစစ်ရေးကတ်အမှတ် ၁၂/ပဘတ(နိုင်)ဝဝ၈၂၀ရ ဦးမြင့်သိန်းထွန်း(အဘ) ဦးအေးကြည် နိုင်ငံသားစိစစ်ရေးကတ်အမှတ် ၉/မရတ(နိုင်)၁၀၃၉၆၅ ဦးစိုးပိုင်(အဘ)ဦးစိန်ဆိုင် နိုင်ငံသားစိစစ်ရေးကတ်အမှတ် ၁၂/အလန (နိုင်)ဝ၂၂၁၃၃ ဒေါ်ရီရီဝင်း(အဘ)ဦးဘငြိမ်း နိုင်ငံသားစိစစ်ရေးကတ်အမှတ် ၁၂/ကမရ(နိုင်)ဝ၃၆၄၁၁ နဲ့ ဒေါ်ခင်မေလှ(အဘ)ဦးလှထွန်း နိုင်ငံသားစိစစ်ရေးကတ်အမှတ် ၁၂/မလန(နိုင်)ဝ၉၈၂၉၉ တို့အား မြန်မာနိုင်ငံတော်ဗဟိုဘဏ် ဒါရိုက်တာအဖွဲ့ဝင်များအဖြစ် လည်းကောင်း ခန့်အပ်တာဝန်ပေးရန် လွှတ်တော်က သဘောတူကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ၂၀၁ရ ခုနှစ်၊ ပြည်ထောင်စု၏ အခွန်အကောက် ဥပဒေပါ ကုန်စည်အချို့အပေါ် အထူးကုန်စည်ခွန်နှင့် ကုန်သွယ်လုပ်ငန်းခွန်များကင်းလွတ်ခွင့်ပြုရေးကိစ္စနှင့် စပ်လျဉ်း၍ စီမံကိန်းနှင့်ဘဏ္ဍာရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေပါ ကုန်စည်အချို့အပေါ် အထူးကုန်စည်ခွန်နဲ့ ကုန်သွယ်လုပ်ငန်း ခွန်များ ကင်းလွတ်ခွင့်ပြုရေးကိစ္စနဲ့ စပ်လျဉ်းပြီး ပြည်ထောင်စုလွှတ်တော်၏ သဘောတူညီချက်ရယူနိုင်ဖို့ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၁-၇-၂၀၁ရ ရက်စွဲပါ စာအမှတ်၊ ၃(၃)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်း တင်ပြဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် လွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်း နှင့်ပြည့်စုံကြပါစေရန် ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်းဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ ကျွန်တော့အနေနဲ့ နိုင်ငံတော်သမ္မတထံမှ ပြည်ထောင်စုလွှတ်တော်သို့ပေးပို့ထားသော ကုန်စည်အချို့ အပေါ်မှာ အထူး ကုန်စည်ခွန်နဲ့ ကုန်သွယ်လုပ်ငန်းခွန် ကင်းလွတ်ခွင့်ပြုရေးကိစ္စနှင့် စပ်လျဉ်းပြီး ပြည်ထောင်စုလွှတ်တော်သို့ ရှင်းလင်းတင်ပြသွားမှာ ဖြစ်ပါတယ်။ အထူးကုန်စည်ခွန်ဥပဒေပုဒ်မ ၉ ပုဒ်မခွဲ(ခ)တွင် ပြည်ထောင်စုအစိုးရ အဖွဲ့သည် အခွန်ကျသင့်သော အထူးကုန်စည်တစ်မျိုးမျိုးနှင့် စပ်လျဉ်း၍ ပြည်ထောင်စုလွှတ်တော်၏ သဘောတူညီချက်ဖြင့် ကင်းလွတ်ခွင့်၊ သက်သာခွင့် ပြုနိုင်သည်ဟုပြဋ္ဌာန်းထားပါတယ်။ တစ်ဖန် ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေပုဒ်မ ၁၄ ပုဒ်မခွဲ(က)ပါကုန်သွယ် လုပ်ငန်းခွန်မကျသင့်သည့် ကုန်စည်များဇယား၏ အမှတ်စဉ်(၈၅)တွင် နိုင်ငံတော်၏ လိုအပ်ချက်အရ ပြည်ထောင်စုလွှတ်တော်က အခွန်ကင်းလွတ်ခွင့်ပြုသည့် ကုန်စည်များဟုလည်း ပြဋ္ဌာန်းထားပါတယ်။ အဆိုပါတည်ဆဲဥပဒေ ပြဋ္ဌာန်းချက်များနှင့်အညီ ပြည်ထောင်စုအစိုးရအဖွဲ့က ကုန်စည်အချို့အပေါ်မှာ အထူးကုန်စည်ခွန်နှင့် ကုန်သွယ်လုပ်ငန်းခွန်များ ကင်းလွတ်ခွင့်ပြု ပေးနိုင်ပါရန် ပြည်ထောင်စုလွှတ်တော်က ဆွေးနွေးဆုံးဖြတ် အတည်ပြုနိုင်ရေးအတွက် တင်ပြရခြင်းဖြစ်ပါတယ်။ ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေပုဒ်မ ၁၁ ပုဒ်မခွဲ(က)နှင့် ပုဒ်မခွဲ(ခ)တို့အရ ကျောက်မျက်ရတနာအနွယ်ဝင်များ ဖြစ်သော စိန်နှင့် မြတို့အား ပြည်တွင်း၌ထုတ်လုပ်ရောင်းချခြင်း၊ ပြည်ပမှတင်သွင်းခြင်း၊ ပြည်ပသို့တင်ပို့ ရောင်းချခြင်းတို့အတွက် အချောထည်ဖြစ်ပါက ၅ ရာခိုင်နှုန်းဖြင့်လည်းကောင်း၊ အရိုင်းထည်ဖြစ်ပါက ၁၀ ရာခိုင်နှုန်းဖြင့်လည်းကောင်း အထူးကုန်စည်ခွန် ကျသင့်စေရမည်ဟု ပြဋ္ဌာန်းပါရှိပါတယ်။ ဒါ့အပြင် ၂၀၁ရ ခုနှစ်၊ ပြည်ထောင်စု၏အခွန်အကောက်ဥပဒေပုဒ်မ ၁၄ ပုဒ်မခွဲ(က)တွင် ကုန်သွယ်လုပ်ငန်းခွန် ကင်းလွတ်ခွင့်ရှိသော ကုန်စည် ၈ရ မျိုးကို ဖော်ပြထားရာ ရွှေစင်ရွှေတုံး ပါဝင်ခြင်း မရှိသည့်အတွက် ယင်းကုန်စည်ကို ပြည်တွင်း၌ ထုတ်လုပ်ရောင်းချခြင်း၊ ပြည်ပမှတင်သွင်းခြင်းနှင့် ပြည်တွင်း တွင် ကုန်သွယ်မှုပြုခြင်းတို့အတွက် ကုန်သွယ်လုပ်ငန်းခွန် ၅ ရာခိုင်နှုန်း ကျသင့်စေရမည်ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ စိန်နှင့် မြတို့သည် ပြည်တွင်းတွင်ထုတ်လုပ်မှုမရှိသည့်အတွက် တည်ဆဲအထူးကုန်စည်ခွန်ဥပဒေအရ ပြည်တွင်းထုတ်လုပ်မှု အပေါ်မှာ အထူးကုန်စည်ခွန် ကောက်ခံရရှိနိုင်မည်မဟုတ်ပါ။ ပြည်ပမှတင်သွင်းမှုအပေါ်တွင်သာ အထူး ကုန်စည်ခွန် ကောက်ခံရရှိမှာဖြစ်ပါတယ်။ သို့ဖြစ်ပါ၍ စိန်နှင့် မြတို့အား အထူးကုန်စည်ခွန်ကင်းလွတ်ခွင့် ပြုပေးခြင်းအားဖြင့် ပြည်တွင်းတွင် ထုတ်လုတ်နိုင်မှုမရှိသည့်အတွက် ပြည်ပမှ စရိတ်သက်သာစွာဖြင့် တရားဝင်တင်သွင်းနိုင်ပြီး အိမ်နီးချင်းနိုင်ငံများဖြစ်သော ထိုင်း၊ အိန္ဒိယတို့ကဲ့သို့ လက်ခစား ကျောက်သွေး လုပ်ငန်းများ လုပ်ဆောင်စေခြင်းဖြင့် ကျောက်သွေးလုပ်ငန်းဖွံ့ဖြိုးတိုးတက်မှုကို အထောက်အကူပြုစေနိုင်မှာ ဖြစ်ပါတယ်။ ထိုသို့ဆောင်ရွက်ခြင်းအားဖြင့် ပြည်တွင်းမှာ အလုပ်အကိုင်အခွင့်အလမ်းများလည်း ရရှိလာ နိုင်မှာဖြစ်ပါတယ်။ ကျောက်သွေးပညာရပ် ပိုမိုတိုးတက်လာပြီး ပြည်တွင်းထွက်ကျောက်စိမ်း၊ ကျောက်မျက်နှင့် ပတ္တမြားကဲ့သို့သော ကျောက်မျက်များအတွက်ပါ ကုန်ချောကုန်စည်အဖြစ် ထုတ်လုပ်နိုင်မည်ဖြစ်ပါတယ်။ နိုင်ငံတကာအဆင့်မီ ကုန်ချောကုန်စည်ကို ပြည်ပသို့တင်ပို့ရောင်းချပါက ဈေးနှုန်းပိုမိုရရှိနိုင်သည့် အကျိုး ကျေးဇူးများကိုလည်း ရရှိစေမှာဖြစ်ပါတယ်။ လေးစားအပ်ပါသော နာယကကြီးနဲ့ လွှတ်တော်ကိုယ်စားလှယ်များခင်ဗျာ။ ရွှေစင်ရွှေတုံးကဲ့သို့သော ကုန်စည်ကို နိုင်ငံတကာမှာ ငွေကြေးကဲ့သို့ တန်ဖိုးသတ်မှတ်ပြီးတော့ အသုံးပြုလျက်ရှိရာမှာ ရွှေစင်ရွှေတုံး ထုတ်လုပ်မှုအတွက် ကုန်သွယ်လုပ်ငန်းခွန် ကောက်ခံခြင်းနဲ့ ရောင်းချမှုတိုင်းအတွက် ကုန်သွယ်လုပ်ငန်းခွန် ကောက်ခံခြင်းတို့ဟာ ရွှေစင်ရွှေတုံးများကို ဈေးဖွင့်ရောင်းချရာမှာ ကမ္ဘာ့ရွှေဈေးကွက်ဈေးနှုန်းဖြင့် ရောင်းချမှု မပြုနိုင်ဘဲ ဈေးနှုန်းတည်ငြိမ်မှုကို ထိခိုက်စေမည်ဖြစ်ပါတယ်။ နိုင်ငံတကာမှာလည်း ရွှေစင်ရွှေတုံးများကို သွယ်ဝိုက်ခွန်များကောက်ခံခြင်းမှ ကင်းလွတ်ခွင့်ပြုထားသည်ကို တွေ့ရှိရပါတယ်။ ရွှေစင်ရွှေတုံးများဟာ ကုန်သွယ်လုပ်ငန်းခွန် ကင်းလွတ်ခွင့်ပြုခြင်းအားဖြင့် နိုင်ငံအတွင်းမှာ ရွှေဈေးကွက်ဖွံ့ဖြိုးတိုးတက်လာ နိုင်သည့်အပြင် ငွေကြေးတန်ဖိုးခိုင်မာမှုကို အထိုက်အလျောက် အထောက်အကူပြုစေနိုင်မှာ ဖြစ်ပါတယ်။ ဒါ့အပြင် ပြည်တွင်းတွင်ဖွင့်လှစ်ရန် ရည်ရွယ်ထားတဲ့ နိုင်ငံတကာအဆင့်မီ ရွှေဈေးကွက်ဖြစ်ပေါ်စေရေး အတွက်ကိုလည်း များစွာအထောက်အကူဖြစ်စေနိုင်မှာ ဖြစ်ပါတယ်။ ရွှေစင်ရွှေတုံးများကို ကုန်သွယ် လုပ်ငန်းခွန် ကင်းလွတ်ခွင့်ပြုခြင်းအားဖြင့် နိုင်ငံအတွင်းမှ ရွှေထုတ်လုပ်သူများအတွက် နိုင်ငံတကာ ရွှေဈေးကွက်ဈေးနှုန်းအတိုင်း ဈေးကွက်အတွင်းမှာ ယှဉ်ပြိုင်ရောင်းချနိုင်မှာ ဖြစ်ပါတယ်။ ထို့အပြင် နိုင်ငံ တကာမှာ ကျင့်သုံးသကဲ့သို့ ရွှေစင်ရွှေတုံးများသည် တန်ဖိုးခိုင်မာမှုရှိသော ငွေကြေးသဖွယ်သုံးစွဲနိုင်သည့် ပစ္စည်းတစ်ခုအဖြစ်လည်း နိုင်ငံအတွင်းမှာ ရပ်တည်လာနိုင်မှာဖြစ်ပါတယ်။ လေးစားအပ်ပါသော နာယကကြီးနဲ့ လွှတ်တော်ကိုယ်စားလှယ်များခင်ဗျာ။ သို့ဖြစ်ပါ၍ ကျောက်မျက် ရတနာဖြစ်သော စိန်နှင့် မြတို့အပေါ် အထူးကုန်စည်ခွန်ကောက်ခံခြင်းနှင့် ရွှေစင်ရွှေတုံးအပေါ် ကုန်သွယ် လုပ်ငန်းခွန် ကောက်ခံခြင်းတို့ကို ၂၀၁၇-၂၀၁၈ ဘဏ္ဍာရေးနှစ်အတွင် ကင်းလွတ်ခွင့်ပြုနိုင်ပါရန် စိန်နှင့် မြတို့အား အထူးကုန်စည်ခွန်မကျသင့်သည့် ကုန်စည်အဖြစ်လည်းကောင်း၊ ရွှေစင်ရွှေတုံးအား ကုန်သွယ် လုပ်ငန်းခွန် မကျသင့်သည့်ကုန်စည်အဖြစ်လည်းကောင်း အထူးကုန်စည်ခွန်ဥပဒေနှင့် ၂၀၁ရ ခုနှစ်၊ ပြည်ထောင်စု၏ အခွန်အကောက်ဥပဒေများအရ အပ်နှင်းထားသည့် လုပ်ပိုင်ခွင့်များနှင့်အညီ ပြည်ထောင်စု လွှတ်တော်က အတည်ပြုပေးနိုင်ပါရန် ရှင်းလင်းတင်ပြအပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အထက်ပါကိစ္စနဲ့စပ်လျဉ်းပြီး လွှတ်တော်ကော်မတီတစ်ရပ်ရပ်ကို ကိုယ်စားပြု၍ဖြစ်စေ၊ တစ်ဦးချင်း အနေနဲ့ ဖြစ်စေ ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ၂၈-၇-၂၀၁ရ ရက် (သောကြာနေ့) ညနေ ၄ နာရီ(၁၆၀၀နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်းကြေညာပါတယ်။</speech>
</motion>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော ရေနံနှင့် ရေနံထွက်ပစ္စည်း ဆိုင်ရာဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ဖတ်ကြားတင်ပြခြင်း ၊</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရေနံနှင့် ရေနံထွက်ပစ္စည်းဆိုင်ရာဥပဒေကြမ်းကို ၁၄-၇-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် ပဉ္စမပုံမှန်အစည်းအဝေး နဝမနေ့မှာ အတည်ပြုခဲ့ပြီး နိုင်ငံတော်သမ္မတ လက်မှတ်ရေးထိုး ထုတ်ပြန်နိုင်ဖို့ အတွက် ပေးပို့ခဲ့ပါတယ်။ အဆိုပါ ဥပဒေကြမ်းနဲ့စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို နိုင်ငံတော် သမ္မတရုံးရဲ့ ၂၁-၇-၂၀၁ရ ရက်စွဲပါစာအမှတ်၊ ၅(၂)/၁/သမ္မတရုံးဖြင့် ပြည်ထောင်စုလွှတ်တော် နာယက ထံသို့ ပြန်လည်ပေးပို့ထားပါတယ်။ နိုင်ငံတော်သမ္မတရဲ့ သဘောထားမှတ်ချက်များအပေါ် ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1599">ဦးနေမျိုးထွန်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော်က္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး ထန်းတပင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ အဖွဲ့ဝင် ဦးနေမျိုးထွန်း ဖြစ်ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ တာဝန် ပေးချက်အရ နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော ရေနံနှင့် ရေနံထွက် ပစ္စည်းဆိုင်ရာ ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို တင်သွင်းသွားမှာဖြစ်ပါတယ်။ ရေနံနှင့် ရေနံထွက်ပစ္စည်းဆိုင်ရာဥပဒေကြမ်းကို ပြည်ထောင်စုလွှတ်တော်က ၁၄-၇-၂၀၁ရ ရက်နေ့တွင် အတည်ပြုခဲ့ပြီး နိုင်ငံတော်သမ္မတထံသို့ လက်မှတ်ရေးထိုးထုတ်ပြန်နိုင်ရန် ပေးပို့ခဲ့ရာ နိုင်ငံတော်သမ္မတက သဘောထားမှတ်ချက်နှစ်ချက်ဖြင့် ၂၁-၇-၂၀၁ရ ရက်နေ့တွင် ပြန်လည်ပေးပို့လာပါတယ်။ ယင်းဥပဒေကြမ်းနှင့်စပ်လျဉ်း၍ နိုင်ငံတော်သမ္မတ၏ သဘောထားမှတ်ချက်အပေါ် ပြည်ထောင်စု လွှတ်တော်တွင် ဆွေးနွေးဆုံးဖြတ်နိုင်ရန် ဥပဒေကြမ်းပူးပေါင်းကော်မတီ၏ သဘောထားမှတ်ချက် အစီရင် ခံစာတင်ပြရန် ပြည်ထောင်စုလွှတ်တော် နာယက က ၂၁-၇-၂၀၁ရ ရက်နေ့တွင် တာဝန်ပေးအပ်ခဲ့ပါတယ်။ သို့အတွက် ဥပဒေကြမ်းပူးပေါင်းကော်မတီသည် ၂၄-၇-၂၀၁ရ ရက်နေ့တွင် လျှပ်စစ်နှင့် စွမ်းအင်ဝန်ကြီး ဌာန၊ ပြည်ထောင်စုရှေ့နေချုပ်ရုံးတို့မှတာဝန်ရှိပုဂ္ဂိုလ်များ၊ ပြည်ထောင်စုလွှတ်တော် ဥပဒေရေးရာနှင့် အထူး ကိစ္စရပ်များ လေ့လာဆန်းစစ်သုံးသပ်ရေးကော်မရှင်အဖွဲ့ဝင်များနှင့် အစည်းအဝေးကျင်းပခဲ့ပြီး နိုင်ငံတော်သမ္မတ၏ သဘောထားမှတ်ချက်များကို လေ့လာစိစစ်ခဲ့ပါတယ်။ ယင်းအစည်းအဝေးတွင် ဆွေးနွေးချက်များအရ နိုင်ငံတော်သမ္မတ၏ သဘောထားမှတ်ချက်ဖြစ်သည့် ဥပဒေကြမ်း၏ အပိုဒ် ၄ နှင့် အပိုဒ် ၉ အပိုဒ်ခွဲ(င)တို့ကို နိုင်ငံတော်သမ္မတ၏ သဘောထားမှတ်ချက်နှင့် အညီ ပြင်ဆင်ထားသည့် ဥပဒေကြမ်းပူးပေါင်းကော်မတီ၏ ပြင်ဆင်ချက်အား အတည်ပြု ပြဋ္ဌာန်းသင့် ပါကြောင်း လေ့လာတွေ့ရှိရပါတယ်။ ဥပဒေကြမ်းပူးပေါင်းကော်မတီက နိုင်ငံတော်သမ္မတ၏ သဘောထားမှတ်ချက်နှင့်အညီ ပြင်ဆင် ညှိနှိုင်းသဘောတူညီခဲ့သည့် အပိုဒ်၊ အပိုဒ်ခွဲကို နောက်ဆက်တွဲ ကန့်လန့်ဖြတ်ဇယားဖြင့် ပြုစုတင်ပြဝေငှ ထားပြီးဖြစ်ပါတယ်။ သို့အတွက် နိုင်ငံတော်သမ္မတ၏ သဘောထားမှတ်ချက်ဖြင့် ပြန်လည်ပေးပို့လာသော ရေနံနှင့် ရေနံထွက်ပစ္စည်းဆိုင်ရာဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နှင့်အညီ လွှတ်တော်သို့ အစီရင်ခံစာ တင်ပြအပ်ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီ။ အစီရင်ခံစာနှင့် ဇယားကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါ ဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းနဲ့စပ်လျဉ်းပြီး နိုင်ငံတော်သမ္မတရဲ့ သဘောထားမှတ်ချက်အပါအဝင် ဥပဒေကြမ်းပူးပေါင်း ကော်မတီရဲ့ အစီရင်ခံစာမိတ္တူ ကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၀၈ နဲ့အညီ အဆိုတင်သွင်းဆွေးနွေးလိုတဲ့ လွှတ်တော် ကိုယ်စားလှယ်များရှိပါက အပိုဒ်၊ အပိုဒ်ခွဲအလိုက် ပြည့်စုံစွာဖော်ပြပြီး ၂၈-၇-၂၀၁ရ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်းပေးပို့နိုင်ကြောင်း ကြေညာပါတယ်။</speech>
</bill>
<bill>
<title>လွှတ်တော်နှစ်ရပ်သဘောကွဲလွဲသော တာတမံဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာဖတ်ကြားတင်ပြခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တာတမံ ဥပဒေကြမ်းကို ပြည်သူ့လွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ်သဘောကွဲလွဲတဲ့ ဥပဒေကြမ်း အဖြစ် ပြည်ထောင်စုလွှတ်တော်၌ ဆွေးနွေးဆုံးဖြတ်နိုင်ဖို့ ၂၀-၇-၂၀၁ရ ရက်မှာ ပေးပို့ထားပါတယ်။ အဆိုပါဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1298">ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များအားလုံးမင်္ဂလာပါ။ ကျွန်မက မွန်ပြည်နယ် မဲဆန္ဒနယ်အမှတ်(၂)မှ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဝင် ဒေါ်နွယ်နွယ်အောင် ဖြစ်ပါတယ်။ ကျွန်မက လွှတ်တော်နှစ်ရပ် သဘောထားကွဲလွဲသော တာတမံဥပဒေကြမ်းနှင့်စပ်လျဉ်းပြီး ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ တာဝန်ပေးအပ်ချက်အရ ပြည်ထောင်စုလွှတ်တော်ကြီးကို တင်သွင်းသွားမှာ ဖြစ်ပါတယ်။ တာတမံဥပဒေကြမ်းကို ပြည်သူ့လွှတ်တော်၌ ၃၀-၅-၂၀၁ရ ရက်နေ့မှာ စတင်ဆွေးနွေး အတည် ပြုပြီးတော့ အမျိုးသားလွှတ်တော်ကို ပေးပို့ခဲ့ပါတယ်။ အမျိုးသားလွှတ်တော်က ၃-၇-၂၀၁ရ ရက်နေ့မှာ ပြင်ဆင်ချက်များဖြင့် သဘောတူပြီး ပြန်လည်ပေးပို့ခဲ့တဲ့အခါ ပြည်သူ့လွှတ်တော်က သဘောမတူတဲ့အချက် တွေကို ပြည်ထောင်စုလွှတ်တော်မှာ ဆွေးနွေးဆုံးဖြတ်နိုင်ဖို့အတွက် ၂၀-၇-၂၀၁ရ ရက်နေ့မှာ ပေးပို့ခဲ့ပါတယ်။ အဲဒီဥပဒေကြမ်းနှင့် စပ်လျဉ်းပြီးတော့ လွှတ်တော်နှစ်ရပ် သဘောကွဲလွဲတဲ့ အချက်တွေအပေါ်မှာ ပြည်ထောင်စုလွှတ်တော်မှာ ဆွေးနွေးဆုံးဖြတ်နိုင်ရေးအတွက် ဥပဒေကြမ်းပူးပေါင်းကော်မတီ၏ သဘောထား မှတ်ချက် အစီရင်ခံစာတင်ပြရန် ပြည်ထောင်စုလွှတ်တော် နာယက က ၂၀-၇-၂၀၁ရ ရက်နေ့မှာ တာဝန် ပေးအပ်ခဲ့ပါတယ်။ ဒါကြောင့်မို့လို့ ဥပဒေကြမ်းပူးပေါင်းကော်မတီဟာ ၂၄-၇-၂၀၁ရ ရက်နေ့မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနဲ့ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ၊ ပြည်ထောင်စု လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များနဲ့ အစည်းအဝေးကျင်းပခဲ့ပြီးတော့ ဥပဒေကြမ်းပါ သဘောထားကွဲလွဲတဲ့ အချက်များကို ပြန်လည်လေ့လာ စိစစ်ခဲ့ကြပါတယ်။ အဲဒီအစည်းအဝေးမှာ ဆွေးနွေးချက်များအရ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီဟာ လွှတ်တော်နှစ်ရပ် သဘောကွဲလွဲခဲ့တဲ့ ကွဲလွဲချက် (၃)ချက်နဲ့ ပတ်သက်ပြီးတော့ အမျိုးသား လွှတ်တော်၏ အပိုဒ် ၂ အပိုဒ်ခွဲ(ခ)နှင့် ဥပဒေကြမ်း၏ အပိုဒ်(၂) အပိုဒ်ခွဲ(ည)တို့ကို ပြည်သူ့လွှတ်တော်၏ အတည် ပြုချက်အတိုင်းလည်းကောင်း၊ ဥပဒေကြမ်း၏ အပိုဒ်၂ အပိုဒ်ခွဲ(ဈ)ကို အမျိုးသားလွှတ်တော်၏ အတည်ပြုချက် အတိုင်းလည်းကောင်း၊ ရေးထုံးအရ ပြန်လည်ပြင်ဆင်ရန်လိုအပ်တဲ့ ဥပဒေကြမ်း၏ အပိုဒ် ၂၈ ကို ဥပဒေကြမ်း ပူးပေါင်းကော်မတီ၏ ပြင်ဆင်ချက်အတိုင်းလည်းကောင်း အတည်ပြုပြဋ္ဌာန်းသင့်ကြောင်း လေ့လာတွေ့ရှိ ရပါတယ်။ ဥပဒေကြမ်းပူးပေါင်းကော်မတီ၏ ညှိနှိုင်းသဘောတူညီချက်အရ ပြည်သူ့လွှတ်တော်၏ အတည်ပြုချက် အတိုင်း ဆက်လက်အတည်ပြုသင့်သည့် အပိုဒ်၊ အပိုဒ်ခွဲများ၊ အမျိုးသားလွှတ်တော်၏ အတည်ပြုချက်အတိုင်း ဆက်လက်အတည်ပြုသင့်တဲ့ အပိုဒ်၊ အပိုဒ်ခွဲများနဲ့ ပြင်ဆင်ပြဋ္ဌာန်းသင့်တဲ့ အပိုဒ်တို့ကို ကန့်လန့်ဖြတ်ဇယားနဲ့ ပြုစုပြီးတော့ ကိုယ်စားလှယ်များထံ တင်ပြထားပြီး ဖြစ်ပါတယ်။ ဒါကြောင့်မို့လို့ လွှတ်တော်နှစ်ရပ်သဘောကွဲလွဲတဲ့ တာတမံဥပဒေကြမ်းနှင့်စပ်လျဉ်းပြီး သဘောထား မှတ်ချက် အစီရင်ခံစာကို ပြည်ထောင်စုလွှတ်တော်ဆိုင်ရာ နည်းဥပဒေ ၈၂၊ ၉၉ တို့နှင့်အညီ ဥပဒေကြမ်း ပူးပေါင်းကော်မတီရဲ့ကိုယ်စား ပြည်ထောင်စုလွှတ်တော်ကြီးကို အစီရင်ခံစာ တင်သွင်းအပ်ပါတယ်။ အားလုံးကို ကျေးဇူးတင်ပါတယ်။ အစီရင်ခံစာနှင့် ဇယားကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">အစီအစဉ်(၉) ဖြစ်ပါတယ်။</speech>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ယင်းဥပဒေကြမ်းနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၈၃ နည်းဥပဒေခွဲ (ဂ)နဲ့အညီ လွှတ်တော်နှစ်ရပ်သဘောကွဲလွဲတဲ့အချက်များနဲ့ တိုက်ရိုက်သက်ဆိုင်တဲ့ ပြင်ဆင်ချက်အဆိုတင်သွင်း ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ဆွေးနွေးလိုတဲ့ အပိုဒ်၊ အပိုဒ်ခွဲနဲ့ အကြောင်းအရာကို ဖော်ပြလက်မှတ်ရေးထိုး၍ ၂၈-၇-၂၀၁ရ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်းပေးပို့နိုင်ကြောင်း ကြေညာပါတယ်။</speech>
</bill>
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော အထူးကုန်စည်ခွန်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ အထူးကုန်စည်ခွန်ဥပဒေကို ပြင်ဆင်သည် ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၂၀-၇-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ အဆိုပါ ဥပဒေကြမ်းနဲ့စပ်လျဉ်းပြီး ဆွေးနွေးဖို့အမည်စာရင်းပေးပို့ထားတဲ့ လွှတ်တော်ကိုယ်စားလှယ် မရှိတဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး လွှတ်တော်ရဲ့ အဆုံးအဖြတ်ရယူသွားမှာ ဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကို ကိုယ်စားလှယ်များထံ ဖြန့်ဝေ ထားပြီး ဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏ အပိုဒ် ၁၈ ကို အဆိုပြု တင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား ရပါသော နာယကကြီးခင်ဗျား။ ဥပဒေကြမ်းရဲ့ အပိုဒ် ၁၈ ဖြစ်တဲ့ ပုဒ်မ ၁၆ ပုဒ်မခွဲ(က)နှင့် ပုဒ်မခွဲ(ခ) တို့အရပေးပို့သော ကြေညာလွှာတွင်ပါရှိသည့် အထူးကုန်စည်နှင့်ပတ်သက်သော တန်ဖိုး၊ ပမာဏ စသည့် တို့ကို သတ်မှတ်ထားသည့် အခွန်နှုန်းထားများနှင့် တွက်ချက်ခြင်းဖြင့် ရရှိလာမည့်အခွန်သည် အနီးစပ်ဆုံး အနေအထားဖြစ်လျှင် မြို့နယ်အခွန်ဦးစီးဌာနမှူးသည် ယင်းကြေညာလွှာကို အခြေပြု၍ အခွန်စည်းကြပ် ရမည်။ ဒီပြင်ဆင်ချက်ကို လွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထူးကုန်စည်ခွန်ဥပဒေကို ပြင်ဆင် သည့်ဥပဒေကြမ်းနဲ့စပ်လျဉ်းပြီး လွှတ်တော်ကဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော် ဆိုင်ရာ နည်းဥပဒေ ၁၀၉ နှင့်အညီ နိုင်ငံတော်သမ္မတထံသို့ ပြန်လည်ပေးပို့သွားမည်ဖြစ်ကြောင်း အသိပေး ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
</bill>
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်ထောင်စုအစိုးရအဖွဲ့မှ ပေးပို့သော မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံ တံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းနဲ့စပ်လျဉ်းပြီး ပြည်ထောင်စုအစိုးရအဖွဲ့ ကိုယ်စား သက်ဆိုင်ရာ ပြည်ထောင်စုအဆင့်အဖွဲ့ အစည်းဝင်က လွှတ်တော်သို့ တင်သွင်းခြင်း၊ ဥပဒေကြမ်းပူးပေါင်း ကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြခြင်းနဲ့ လွှတ်တော်ကိုယ်စားလှယ်များက ဆွေးနွေးခြင်းတို့ကိုပြီးခဲ့တဲ့ ပြည်ထောင်စုလွှတ်တော်အစည်းအဝေး များမှာ ဆောင်ရွက်ခဲ့ပြီး ဖြစ်ပါတယ်။ အထက်ပါဥပဒေကြမ်းနဲ့စပ်လျဉ်းပြီး ၂၁-၇-၂၀၁ရ ရက်တွင် ကျင်းပပြုလုပ်ခဲ့တဲ့ ပြည်ထောင်စု လွှတ်တော်အစည်းအဝေးမှာ ပြင်ဆင်ချက်အဆိုတင်သွင်း ဆွေးနွေးခဲ့တဲ့ ကိုယ်စားလှယ် ၃ ဦးရှိပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး ဥပဒေကြမ်းပူးပေါင်းကော်မတီက ရှင်းလင်း တင်ပြရန်ရှိက ရှင်းလင်းတင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကကြီး အမှူးပြုတဲ့ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ နာယကကြီးခင်ဗျား။ ဇူလိုင်လ ၂၁ ရက်နေ့မှာ ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ပြင်ဆင်ချက်အဆိုတင်သွင်းပြီးတော့ ပြည်ထောင်စု လွှတ်တော်ကိုယ်စားလှယ်တော်ကြီး ၃ ဦးဖြစ်တဲ့ ပုဇွန်တောင်မဲဆန္ဒနယ်မှ ဦးမြင့်လွင်၊ ဧရာဝတီတိုင်း ဒေသကြီးမှ ဦးကြည်ဝင်းနှင့် တနင်္သာရီတိုင်းဒေသကြီးမှ ဦးမောင်စိုး(ခေါ်) ဦးစိုးသိန်းတို့က ဆွေးနွေးခဲ့တာ ရှိပါတယ်။ ဆွေးနွေးခဲ့တဲ့ အပိုဒ်၊ အပိုဒ်ခွဲများကတော့ တံဆိပ်ခေါင်းအက်ဥပဒေ ပုဒ်မ ၃၅ ပုဒ်မခွဲ(က)၊ ပုဒ်မ ၄၀ ပုဒ်မခွဲ(၁) ပုဒ်မခွဲငယ်(ခ)နှင့် နောက်ဆက်တွဲဇယား(၁)မှာပါရှိတဲ့ အမှတ်စဉ်(၁၅)တို့ကို ဆွေးနွေး ခဲ့တာဖြစ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ်တော်ကြီးများရဲ့ ဆွေးနွေးချက် ကို သုံးသပ်တင်ပြရမယ်ဆိုရင် ဒီပြဋ္ဌာန်းချက်များဟာ ပုဒ်မ ၃၅ ပုဒ်မခွဲ(က)၊ ပုဒ်မ ၄၀ ပုဒ်မခွဲ(၁)ပုဒ်မခွဲငယ်(ခ) ပါ ပြဋ္ဌန်းချက်များဟာ ပြစ်ဒဏ်ပိုင်းဆိုင်ရာ ပြဋ္ဌာန်းချက်များဖြစ်ပါတယ်။ မူလကတည်းက တံဆိပ်ခေါင်း ခွန်ကို ပြည့်စုံစွာ အခွန်ဆောင်ပြီးတော့ ကပ်ထားခဲ့မယ်ဆိုရင် ပြစ်ဒဏ်များကို ကျခံရမှာမဟုတ်ပါဘူး။ မိမိတို့ရဲ့ အခွန်ဆောင်မှုပျက်ကွက်မှုအတွက်သာ ပြန်လည်ပြီးတော့ကျသင့်တဲ့ ပြစ်ဒဏ်များဖြစ်တဲ့အတွက် ကြောင့်မို့လို့ ပြင်ဆင်ခြင်းမပြုသင့်ပဲ မူလဥပဒေအတိုင်းပဲ ထားရှိသင့်ကြောင်းကို ဥပဒေကြမ်းပူးပေါင်း ကော်မတီအနေနဲ့ ထပ်မံလေ့လာတွေ့ရှိရပါတယ်။ ဒါကြောင့်မို့လို့ ပြင်ဆင်တဲ့ဥပဒေမှာပါရှိတဲ့ အပိုဒ်(၃)ကို ပယ်ဖျက်ဖို့လို့ ဒါဥပဒေကြမ်းကော်မတီက လေ့လာတွေ့ရှိပါကြောင်း တင်ပြလိုပါတယ်။ တစ်ပါတည်း တင်ပြလိုတာကတော့ တနင်္သာရီတိုင်းဒေသကြီးက အမျိုးသားလွှတ်တော် ကိုယ်စားလှယ်ကြီးဖြစ်တဲ့ ဦးမောင်စိုး(ခေါ်) ဦးစိုးသိန်းက နောက်ဆက်တွဲဇယား အမှတ်စဉ် (၁၅)မှာ one and a half per centum ဆိုတဲ့ စကားရပ်ကို 0.5 per centum ဆိုတဲ့စကားရပ်နဲ့ ပြောင်းလဲ ပြင်ဆင်ထားတာကို one per centum လို့ ပြောင်းလဲပြင်ဆင်လိုကြောင်း တင်ပြဆွေးနွေးခဲ့ပေမယ့် ဥပဒေကြမ်းပူးပေါင်းကော်မတီနဲ့ ထပ်မံညှိနှိုင်းချက်အရ ပြင်ဆင်တဲ့ဥပဒေမှာပါတဲ့အတိုင်းပဲ 0.5 per centum ဆိုတဲ့ ပြင်ဆင်ချက်ကိုပဲ သဘောတူလက်ခံပါကြောင်း ဆွေးနွေးညှိနှိုင်းပြီးဖြစ်ပါကြောင်းကိုပဲ သဘောတူ ညှိနှိုင်းပြီးဖြစ်ပါကြောင်းကို တင်ပြအပ်ပါတယ်။ ဒီလိုဆွေးနွေးညှိနှိုင်းမှုများ ပြုလုပ်တဲ့အခါမှာ သက်ဆိုင်ရာ ဝန်ကြီးဌာနဖြစ်တဲ့ စီမံကိန်းနှင့်ဘဏ္ဍာရေးဝန်ကြီးဌာနမှ တာဝန်ရှိပုဂ္ဂိုလ်များနှင့်ပါ တစ်ပါတည်း ဆွေးနွေး ညှိနှိုင်းပြီး ဖြစ်တဲ့အတွက်ကြောင့်မို့လို့ ဥပဒေကြမ်းပူးပေါင်းကော်မတီရဲ့ထပ်မံညှိနှိုင်း ပြင်ဆင်ချက်များကိုသာ လွှတ်တော်က အတည်ပြုပေးနိုင်ပါရန် လေးစားစွာ ရှင်းလင်းတင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့မှာ အဆိုပါဥပဒေကြမ်းနဲ့စပ်လျဉ်းပြီး တစ်ပိုဒ်ချင်းစီအလိုက် အတည်ပြုရန် အဆိုတင်သွင်းခြင်း၊ လွှတ်တော်ရဲ့ အဆုံးအဖြတ်ရယူခြင်းနဲ့ ဥပဒေကြမ်း တစ်ရပ်လုံး အတည်ပြုခြင်းတို့ကို ဆက်လက်ဆောင်ရွက်မှာဖြစ်ပါတယ်။ ယင်းဥပဒေကြမ်းနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး အတည်ပြုချက် ရယူဆောင်ရွက်သွားမှာဖြစ်ပါတယ်။ ဥပဒေကြမ်းရဲ့ မူလအဆိုပြုချက်၊ ဥပဒေကြမ်းပူးပေါင်းကော်မတီရဲ့ ပြင်ဆင်ချက်နဲ့ လွှတ်တော် ကိုယ်စားလှယ်များရဲ့ ထပ်မံညှိနှိုင်း ပြင်ဆင်ချက်တို့ပါဝင်တဲ့ဇယားကိုလည်း လွှတ်တော်ကိုယ်စားလှယ် များထံ ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ (ယခုဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၁ မှစပြီး ပြင်ဆင်ချက်ဇယားအမှတ်စဉ် အလိုက် အဆိုပြု တင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားရ ပါသော နာယကကြီးခင်ဗျား။ ဥပဒေကြမ်းပူးပေါင်းကော်မတီရဲ့ ပြင်ဆင်ချက်ဖြစ်တဲ့ အပိုဒ် ၁၊ ဤဥပဒေကို မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့်ဥပဒေ (၂၀၁၇)ဟုခေါ်တွင်စေရမည်။ ဒီပြင်ဆင် ချက်ကို ပြည်ထောင်စုလွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ်(၁)သည် ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်းဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားရပါသော နာယကကြီးခင်ဗျား။ အပိုဒ်(၂) မြန်မာနိုင်ငံတံဆိပ်ခေါင်းအက်ဥပဒေပုဒ်မ ၃-က တွင် (က) ပုဒ်မခွဲ ၁ ကို 6320dul saopè:3203:00:91028 (1) Notwithstanding anything contained in any other laws except the Nay Pyi Taw Development Law, in the case of instruments (conveyance, gift and mortgagedeed) affecting immovable property situated wheresoever in the whole of the Republic of the Union of Myanmar, proper stamp duties charged by Articles 23, 33 and 40 (a) respectively of schedule I annexed to this Act shall be increased by an additional stamp duty of 2 per centum for a consideration equal to the market-value of the property so situated. (ə) yšoģ(j)oze ပါရှိသော The Ministry of Finance of the Union Government ဆိုသည့်စကားရပ်ကို The Ministry of Planning and Finance of the Union Government aboups oms: 98oe cops:cmsê:1 to the Township Development Funds dobu poms: 98 to the respective Region or State Funds ဆိုသည့်စကားရပ်ဖြင့်လည်းကောင်း အသီးသီးအစားထိုးရမည်။ ဒီပြင်ဆင်ချက်များကို လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျား။ ဥပဒေကြမ်းရဲ့ အပိုဒ် ၃ မှာ မူလ အဆိုပြုထားတာကတော့ မြန်မာနိုင်ငံ တံဆိပ်ခေါင်းအက်ဥပဒေပုဒ်မ ၃၅ ပုဒ်မခွဲ(က)နှင့် ပုဒ်မ ၄၀ ပုဒ်မခွဲ ၁ ပုဒ်မခွဲငယ်(ခ)တို့တွင် ပါရှိသော ten times ဆိုသည့်စကားရပ်ကို three times ဟုအသီးသီးအစားထိုးရမည်လို့ မူလအဆိုပြုထားတာဖြစ်ပါတယ်။ ဥပဒေကြမ်းပူးပေါင်းကော်မတီရဲ့ ထပ်မံညှိနှိုင်းပြင်ဆင်ချက်အရ ဒီပြစ်ဒဏ်များကိုတော့ လျှော့ချခြင်းမပြု သင့်တဲ့ အတွက်ကြောင့်မို့လို့ ပြင်ဆင်တဲ့ ဥပဒေကြမ်းရဲ့ အပိုဒ် ၃ ကို လွှတ်တော်က ပယ်ဖျက်ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ဦးမောင်စိုး(ခေါ်)ဦးစိုးသိန်း တနင်္သာရီတိုင်းဒေသကြီး မဲဆန္ဒနယ်အမှတ်(၁၀) သဘောထားပြောပါ။</speech>
<speech><mp id="1262">ဦးမောင်စိုး(ခေါ်) ဦးစိုးသိန်း(မဲဆန္ဒနယ်အမှတ်-၁၀၊ တနင်္သာရီတိုင်းဒေသကြီး)</mp>ဥပဒေကြမ်း ပူးပေါင်းကော်မတီရဲ့ ဆုံးဖြတ်ချက်ကို သဘောတူညီပါတယ်ခင်ဗျား။</speech>
<speech type="speaker">စီမံကိန်းနှင့် ဘဏ္ဍာရေးဝန်ကြီးဌာန သဘောထားပြောပါ။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>ဥပဒေကြမ်းပူးပေါင်း ကော်မတီရဲ့ အတည်ပြုချက်အတိုင်း သဘောတူပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးမြင့်လွင် ပုဇွန်တောင်မဲဆန္ဒနယ်နဲ့ ဦးကြည်ဝင်း ဧရာဝတီတိုင်းဒေသကြီးမဲဆန္ဒနယ်အမှတ်(၁၂)တို့ရဲ့ အဆိုပြုချက် အတိုင်း ဥပဒေကြမ်းပူးပေါင်းကော်မတီက ထပ်မံပြင်ဆင်၍ သဘောတူထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၃ ကို ဥပဒေကြမ်းပူးပေါင်းကော်မတီ၏ သဘောထား မှတ်ချက်နှင့်အညီ ပယ်ဖျက်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျား။ ဥပဒေကြမ်းရဲ့ အပိုဒ် ၄ ဖြစ်ပါတယ်။ မြန်မာနိုင်ငံတံဆိပ်ခေါင်း အက်ဥပဒေ နောက်ဆက်တွဲဇယား ၁ တွင်ပါရှိသော အမှတ်စဉ်(၁၅) ရှိ one and a half per centum ကို 0.5 per centum ဆိုသည့်စကားရပ်ဖြင့်လည်းကောင်း၊ အမှတ်စဉ် (၂၃) ရှိ Three per centum ဆိုသည့်စကားရပ်ကို Two per centum ဆိုသည့်စကားရပ်ဖြင့်လည်းကောင်း၊ အမှတ်စဉ် ၃၅ (ဂ) ရှိ kyat 600 ဆိုသည့် စကားရပ်ကို kyat 300 ဆိုသည့် စကားရပ်ဖြင့်လည်းကောင်း၊ အမှတ်စဉ် (၆၂) ရှိ 0.3 per centum ဆိုသည့် စကားရပ်ကို 0.1 per centum ဆိုသည့်စကားရပ်ဖြင့်လည်းကောင်း အသီးသီး အစားထိုးရမည်။ ဒီပြင်ဆင်ချက် အတိုင်းလွှတ်တော်မှ အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ဦးမောင်စိုး(ခေါ်)ဦးစိုးသိန်း တနင်္သာရီတိုင်းဒေသကြီး မဲဆန္ဒနယ်အမှတ်(၁၀) သဘောထားပြောပါ။</speech>
<speech><mp id="1262">ဦးမောင်စိုး(ခေါ်) ဦးစိုးသိန်း(မဲဆန္ဒနယ်အမှတ်-၁၀၊ တနင်္သာရီတိုင်းဒေသကြီး)</mp>ဥပဒေကြမ်းပူးပေါင်း ကော်မတီရဲ့ ဆုံးဖြတ်ချက်အတိုင်း သဘောတူပါတယ်ခင်ဗျား။ စီမံကိန်းနှင့် ဘဏ္ဍာရေးဝန်ကြီးဌာန သဘောထားပြောပါ။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>ဥပဒေကြမ်းပူးပေါင်း ကော်မတီရဲ့ အတည်ပြုချက်အတိုင်း သဘောတူပါကြောင်းတင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄ သည်ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီအဆိုပြုချက်အတိုင်း ဤဥပဒေကြမ်း ၏အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသောနာယကကြီးခင်ဗျား။ ဥပဒေကြမ်းရဲ့ ခေါင်းစဉ်နဲ့ နိဒါန်းကို ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ ခေါင်းစဉ် နှင့်နိဒါန်းသည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ ခေါင်းစဉ်၊ နိဒါန်း၊ အပိုဒ်၊ အပိုဒ်ခွဲများနဲ့ အမှတ်စဉ်များကို ပြည်ထောင်စုလွှတ်တော်က ဆုံးဖြတ်ခဲ့သည့်အတိုင်း ပြန်လည် အမှတ်စဉ်သွားမည်ဖြစ်ကြောင်း ကြေညာပါတယ်။</speech>
<title>အထက်ပါ ဥပဒေကြမ်းတစ်ရပ်လုံးကို အတည်ပြုရန် စီမံကိန်းနှင့်ဘဏ္ဍာရေးဝန်ကြီးဌာနက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းနဲ့စပ်လျဉ်းပြီး ဥပဒေကြမ်းတစ်ရပ်လုံးကို အတည်ပြုရန်အတွက် သက်ဆိုင်ရာပြည်ထောင်စုအဆင့် အဖွဲ့အစည်းဝင်က အဆိုတင်သွင်းဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များအားလုံး မင်္ဂလာပါ။ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ နှင့်အညီ မြန်မာ နိုင်ငံတံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းတစ်ရပ်လုံးအား အတည်ပြုပေးပါရန် ပြည်ထောင်စု အစိုးရအဖွဲ့ကိုယ်စား ကျွန်တော် စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်းက ပြည်ထောင်စုလွှတ်တော်သို့ တင်သွင်းမှာဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ မြန်မာနိုင်ငံ တံဆိပ်ခေါင်း အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီ၊ ပြည်သူ့ငွေစာရင်းပူးပေါင်းကော်မတီ၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်တို့က အဖွဲ့ဝင်များ၊ ပြည်ထောင်စုရှေ့နေချုပ်ရုံးက တာဝန်ရှိပုဂ္ဂိုလ်များ၊ ကျွန်တော်တို့ စီမံကိန်းနှင့် ဘဏ္ဍာရေးဝန်ကြီးဌာနက တာဝန်ရှိပုဂ္ဂိုလ်များ အကြိမ်ကြိမ် ညှိနှိုင်းဆွေးနွေးမှုများ ပြုလုပ်ခဲ့ပြီး ဖြစ်ပါတယ်။ ထို့အပြင် ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ် ၃ ဦးတို့ကလည်း ၂၁-၇-၂၀၁ရ မှာ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန် အစည်းအဝေး (၁၅)ရက်မြောက်နေ့မှာ ဆွေးနွေးအကြံပြုချက်များအပေါ် ဥပဒေကြမ်းပူးပေါင်းကော်မတီ၊ စီမံကိန်းနှင့် ဘဏ္ဍာရေးဝန်ကြီးဌာနနှင့် ဆွေးနွေးတင်ပြသူ လွှတ်တော်ကိုယ်စားလှယ်များအကြား ညှိနှိုင်းဆွေးနွေးမှုများ ပြုလုပ်ခဲ့ပြီးဖြစ်ပါတယ်။ သို့ဖြစ်ပါ၍ မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီမှဦးဆောင်ပြီး ညှိနှိုင်းဆွေးနွေးမှုများ ပြုလုပ်ပြီး ဖြစ်ခြင်း၊ လွှတ်တော်ကိုယ်စားလှယ်များကလည်း ဆွေးနွေးမှုများ ပြုလုပ်ပြီးဖြစ်ခြင်းတို့ကြောင့် ဥပဒေကြမ်း၏ ခေါင်းစဉ်၊ အပိုဒ်၊ အပိုဒ်ခွဲများအလိုက် ပြည်ထောင်စုလွှတ်တော်က ဆွေးနွေးဆုံးဖြတ်ထားသည့်အတိုင်း ဥပဒေကြမ်းတစ်ရပ်လုံးကို ပြည်ထောင်စုလွှတ်တော်က အတည်ပြုပေးနိုင်ပါရန် ပြည်ထောင်စုအစိုးရအဖွဲ့ ကိုယ်စား လေးစားစွာ တင်သွင်းအပ်ပါတယ်ခင်ဗျာ။ အားလုံးကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းနဲ့စပ်လျဉ်းပြီး လွှတ်တော်က ဆုံးဖြတ်ထားတဲ့အတိုင်း ဥပဒေကြမ်းတစ်ရပ်လုံးကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">လွှတ်တော်က သဘောတူတဲ့အတွက် မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းတစ်ရပ်လုံးကို လွှတ်တော်က ဆုံးဖြတ်ထားသည့်အတိုင်း အတည်ပြုကြောင်း ကြေညာပါတယ်။</speech>
</bill>
</section>
<section value="Report">
<report>
<title>မြန်မာနိုင်ငံအမျိုးသားလူ့အခွင့်အရေးကော်မရှင်၏ ၂၀၁၆ ခုနှစ်၊ နှစ်ပတ်လည်အစီရင်ခံစာနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၅)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံအမျိုးသားလူ့အခွင့်အရေးကော်မရှင်၏ ၂၀၁၆ ခုနှစ်၊ နှစ်ပတ်လည် အစီရင်ခံစာနဲ့စပ်လျဉ်းပြီး ၂၁-၇-၂၀၁ရ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၂၀ ဦး ရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးစွာ ဦးဆစိန်အောင် ရခိုင်ပြည်နယ် မဲဆန္ဒနယ်အမှတ်(၁)ဆွေးနွေးဖို့ဖြစ်ပါတယ်။</speech>
<speech><mp id="1309">ဦးစိန်အောင်(မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က ရခိုင်ပြည်နယ် မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးဝေစိန်အောင် ဖြစ်ပါတယ်။ ကျွန်တော် ဆွေးနွေးမှာကတော့ မြန်မာ နိုင်ငံလအခင်အရေးကော်မရှင်ရဲ့ အစီရင်ခံစာဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ကို ၂၀၁၄ စက်တင်ဘာလက အဖွဲ့ဝင် ၁၁ ဦးဖြင့် ဖွဲ့စည်းခဲ့သော်လည်း အဖွဲ့ဝင် ၄ ဦး နုတ်ထွက်သွားတဲ့အတွက် ကျန်အဖွဲ့ဝင် ရ ဦးဖြင့်သာ ဆောင်ရွက် နေကြောင်း တွေ့ရှိရပါတယ်။ ဒီမိုကရေစီစနစ်ကိုဖော်ဆောင်နေတဲ့ နိုင်ငံတစ်ခုမှာ ဒီမိုကရေစီရေးနဲ့ လူ့အခွင့်အရေးဟာ ဒွန်တွဲလျက်ရှိရာ လူ့အခွင့်အရေးကို ထိထိရောက်ရောက် ဆောင်ရွက်နိုင်ရန် နုတ်ထွက် သွားသော အဖွဲ့ဝင်များနေရာတွင် အမြန်ဆုံး အစားထိုးခန့်ထားသင့်ပါကြောင်း ဦးစွာအကြံပေးအပ်ပါတယ်။ ကော်မရှင်သည် လူကုန်ကူးမှုကိစ္စရပ်များ၊ အကြမ်းဖက်မှုတိုက်ဖျက်ရေးကိစ္စရပ်များ၊ အမျိုးသမီးများခွဲခြား ဆက်ဆံမှု အစရှိသော ကိစ္စရပ်များကိုလည်း ဆောင်ရွက်ခဲ့တာတွေ့ရပါတယ်။ လူ့အခွင့်အရေးပညာပေးများ အဖြစ် ရဲအရာရှိများ၊ အကျဉ်းထောင်အရာရှိများအား ဒီမိုကရေစီခေတ်နဲ့ညီအောင် အလုပ်ရုံသင်တန်းများ ဖွင့်လှစ်သင်ကြားပေးတာကိုလည်း တွေ့ရပါတယ်။ ကော်မရှင်သည် လူ့အခွင့်အရေးနဲ့ပတ်သက်သည့် တိုင်ကြား စာများကို လက်ခံဆွေးနွေး ဖြေရှင်းခဲ့တဲ့အပြင် ပြည်နယ်တချို့သို့ကွင်းဆင်းပြီး အကျဉ်းထောင်များ၊ အကျဉ်း စခန်းများ၊ ရဲစခန်းများ၊ ရဲဘက်စခန်းများကို စစ်ဆေးလျက်ရှိကြောင်းလည်း တွေ့ရပါတယ်။ ဒီအတွက် ထောက်ခံပါတယ်။ နာယကကြီးခင်ဗျာ။ ကုလသမဂ္ဂလူ့အခွင့်အရေး ကြေညာစာတမ်းကို တိုင်းရင်းသားဘာသာသို့ ပြန်ဆိုပြီး ဖြန့်ဝေခဲ့သည်ကိုသိရသဖြင့် ကြိုဆိုပါတယ်။ သို့သော် ရှမ်း၊ မွန်၊ ရခိုင်၊ ကရင် ဘာသာများအပြင် တခြားတိုင်းရင်းသားဘာသာများသို့ ပြန်ဆိုပြီး ဖြန့်ဝေသင့်ကြောင်း အကြံပြုပါတယ်။ မြန်မာနိုင်ငံ လူ့အခွင့်အရေးကော်မရှင်ကို နိုင်ငံတော်ဖွဲ့စည်းပုံအခြေခံဥပဒေပါ နိုင်ငံသားများ၏ မူလအခွင့်အရေးကို မြှင့်တင်ရေးနဲ့ ကာကွယ်စောင့်ရှောက်ရန် ရည်ရွယ်ချက်ဖြင့် ဖွဲ့စည်းခဲ့တယ်လို့ ဆိုထားပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေအခန်း(၈) နိုင်ငံသားများ၏ မူလအခွင့်အရေးနှင့် တာဝန်များ ပုဒ်မ ၃၄ရ အရ နိုင်ငံတော်သည် မည်သူ့ကိုမဆို ဥပဒေရေးရာတွင် တန်းတူအခွင့်အရေး ရရှိစေရမယ်လို့ ဆိုထားပါတယ်။ နိုင်ငံသားများအတွက်သာ ဖြစ်ပါတယ်။ နိုင်ငံသားမဟုတ်သူများအတွက် ဆိုလိုတာကိုမတွေ့ရပါ။ ၂၀၀ရ ခုနှစ်၊ စက်တင်ဘာလက ကမ္ဘာ့ကုလသမဂ္ဂအထွေထွေညီလာခံမှာ ဌာနေတိုင်းရင်းသားများ ဆိုင်ရာ အခွင့်အရေးကြေညာစာတမ်းကို ပြဋ္ဌာန်းခဲ့ပါတယ်။ အဲဒီကြေညာစာတမ်းရဲ့ ပုဒ်မ ၁၆(၁)မှ ဌာနေ တိုင်းရင်းသားများသည် မိမိတို့၏ ကိုယ်ပိုင်ဘာသာစကားများဖြင့် မိမိတို့ကိုယ်တိုင်မီဒီယာများ ထူထောင် ခွင့်ရှိသည်လို့ဆိုထားပါတယ်။ ဒါကြောင့် ဘူးသီးတောင်၊ မောင်တောမှာ ဘင်္ဂါလီ၊ အင်္ဂလိပ်၊ မြန်မာ ၃ ဘာသာဖြင့် အသံလွှင့်ဖြစ်နေတာ ဒေသခံတိုင်းရင်းသားဘာသာကိုတောင် ဒီလိုအထူးဒေသအသံအဖြစ် ထုတ်လွှင့်ပေးခြင်းမျိုးမရှိဘဲ တိုင်းရင်းသားမဟုတ်တဲ့ ဘင်္ဂလီတွေရဲ့ ဘာသာစကားဖြင့် တရားဝင် ထုတ်လွှင့် ပေးနေတဲ့အတွက် ဒေသခံများ များစွာစိုးရိမ်သောကရောက်ရပါတယ်။ ဒါဟာ ဒေသခံတွေအတွက် အခွင့် အရေးဆုံးရှုံးတယ်လို့ ယုံကြည်ပါတယ်။ ဒေသခံတိုင်းရင်းသားတွေရဲ့ အခွင့်အရေးဆုံးရှုံးတာဟာ လူ့အခွင့်အရေး ဆုံးရှုံးတာဖြစ်ပါတယ်။ ဒီအချက်ကို ၂၀၁ရ ကော်မရှင်ရဲ့ အစီရင်ခံစာမှာ ထည့်သွင်းဖော်ပြပေးဖို့ အကြံပြုလို ပါတယ်။ နာယကကြီးခင်ဗျာ။ ဒီကြေညာစာတမ်းရဲ့ ပုဒ်မ ၈ ပုဒ်မခွဲ ၂(ခ)မှာဆိုရင် နိုင်ငံတော်အစိုးရများ သည် ဌာနေတိုင်းရင်းသားများရဲ့ လယ်မြေများ၊ မြေယာများ၊ သယံဇာတများ လက်မဲ့ဖြစ်စေမယ့် မည်သည့် အလုပ်ကိုမဆို ကာကွယ်ဆောင်ကြဉ်းပေးရမယ်လို့ ဆိုထားပါတယ်။ ကမ္ဘာ့လူ့အခွင့်အရေး ကြေညာ စာတမ်းရဲ့ ပုဒ်မ ၃၀ မှာလည်း ဤကြေညာစာတမ်းပါ အခွင့်အရေးများ လွတ်လပ်ခွင့်များကို ပျက်စီးရာ ပျက်စီးကြောင်းရည်ရွယ်၍ နိုင်ငံတစ်နိုင်ငံအတွက်ဖြစ်စေ၊ လူတစ်စုအတွက်ဖြစ်စေ ပါဝင်ဆောင်ရွက်ရန် အခွင့်ရှိသည်ဟု အဓိပ္ပာယ်ကောက်ယူခြင်းမရှိစေရလို့ ဆိုထားပါတယ်။ ဒါကြောင့် စစ်တွေ၊ ဘူးသီးတောင်၊ မောင်တောဒေသရဲ့ တချို့ဒေသတွေမှာ ကိုယ်ဝန်ဆောင်မိခင်နဲ့ သူတို့မှမွေးဖွားလာတဲ့ ၂ နှစ်အောက်ကလေးတွေကို လစဉ်ကြေး ထောက်ပံ့ပေးနေတာဟာ နိုင်ငံတော်ငွေ ဖြစ်ပါတယ်။ သို့တည်းမဟုတ် တချို့တစ်ဝက် နိုင်ငံတော်ငွေဖြစ်ပါတယ်။ နိုင်ငံတော်ငွေဆိုသည်မှာ နိုင်ငံသားတွေဆီက ပုံစံအမျိုးမျိုးနဲ့ ကောက်ခံထားတာဖြစ်ပါတယ်။ အခုတော့ ဒေသခံနိုင်ငံသားတွေကို ရန်လိုသတ်ဖြတ်နေတဲ့၊ နိုင်ငံတော်လုံခြုံရေးတပ်တွေကို သတ်ဖြတ်နေတဲ့၊ နိုင်ငံသားမဟုတ်တဲ့ အဆမတန် များပြားတဲ့ ဘင်္ဂါလီမတွေကို ထောက်ပံ့နေတော့ အဆိပ်ပြင်းတဲ့မြွေကို အစာကျွေးနေတာနဲ့ တူနေပါတယ်။ ဒါကြောင့် ဒေသခံတွေဟာ မူရင်းဌာနေတည်တံ့ရေး၊ အသက်ရှင်ရပ်တည်ရေးအတွက် စိုးရိမ်နေကြရပါတယ်။ ဒါဟာဒေသခံတိုင်းရင်းသားတွေရဲ့ အခွင့်အရေးကို ချိုးဖောက်ခံရတာ ဖြစ်တဲ့အတွက် လူ့အခွင့်အရေး ချိုးဖောက်ခံရတာလည်းဖြစ်ပါတယ်။ ယင်းလူ့အခွင့်အရေး ချိုးဖောက်ခြင်းများကို ကော်မရှင်အနေဖြင့် ကွင်းဆင်းစစ်ဆေးပြီး ၂၀၁ရ ခုနှစ် အစီရင်ခံစာမှာ ထည့်သွင်းဖော်ပြပေးဖို့ အကြံပြုလိုပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်သန္တာ အိမ်မဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1612">ဒေါ်သန္တာ(အိမ်မဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးရှင်။ ကျွန်မကတော့ ဧရာဝတီတိုင်းဒေသကြီး အိမ်မဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါ်သန္တာဖြစ်ပြီးတော့ အမျိုးသားလူ့အခွင့်အရေး နှစ်ပတ်လည်အစီရင်ခံစာကို ဆွေးနွေး သွားမှာဖြစ်ပါတယ်။ ယခင် ၂၀၁၅ ခုနှစ်၊ နှစ်ပတ်လည်အစီရင်ခံစာထက် ယခု ၂၀၁၆ ခုနှစ်၊ နှစ်ပတ်လည် အစီရင်ခံစာဟာ ပိုမိုပြည့်စုံလာတာကို မြင်ရပါတယ်။ ကော်မရှင်ရဲ့ အကြံပြုချက်တွေမှာပါဝင်တဲ့ ကလေး သူငယ်အခွင့်အရေးဆိုင်ရာ အမျိုးသားကော်မတီမှာ ထည့်သွင်းပေးနိုင်ဖို့ အကြံပြုထားတာလည်း တွေ့ရ ပါတယ်။ ဒါပေမယ့် ၂၀၁၆ ခုနှစ်ကနေစပြီး ယခု ၂၀၁ရ ခုနှစ်ထိ တက်လာတဲ့အမှုတွေထဲမှာ အသက်ငယ် မုဒိမ်းမှုတွေ၊ နောက်ပြီးတော့ အိမ်အကူအသက်မပြည့်သေးတဲ့ မိန်းကလေးအမှုတွေဟာ တစ်စ တစ်စမြင့် တက်လာနေပေမယ့် ကော်မရှင်ရဲ့ လုပ်ဆောင်ချက်တွေ အရမ်းအားနည်းနေတာကို ဒီနေရာမှာ ကျွန်မတို့က ထောက်ပြလိုပါတယ်။ နောက်ပြီး ကော်မရှင်ရဲ့ အကြံပြုချက်တစ်ခုပါဝင်တဲ့ ကော်မရှင်ဟာ လွတ်လပ်တဲ့နိုင်ငံတော် အဖွဲ့အစည်းဖြစ်တယ်။ ဒါကြောင့် သီးသန့်ကော်မရှင်ဥပဒေပါ လုပ်ထုံးလုပ်နည်းတွေနဲ့ ဝန်ထမ်းခန့်အပ်မှု ကိစ္စကိုတော့ ကျွန်မကထောက်ခံပါတယ်။ အဲဒီနေရာမှာ ဖွဲ့စည်းပုံတိုးချဲ့လို့ ဝန်ထမ်းတွေများ တိုးမြှင့်ခန့်ထား မယ်ဆိုရင် လူ့အခွင့်အရေးကို အထူးစိတ်ဝင်စားပြီး စေတနာထားလုပ်ဆောင်မယ့်သူတွေကို ရွေးချယ်ခန့်ထား သင့်ကြောင်းကိုလည်း အကြံပြုလိုပါတယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ ကော်မရှင်ရဲ့ အစီရင်ခံစာမှာပါဝင်တဲ့ လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးဆိုင်ရာ ဆောင်ရွက်ချက်တွေဟာ ယခင်ကထက် အားကောင်းလာတာ တွေ့ရပါတယ်။ ပြည်သူနဲ့ အမြဲထိတွေ့ဆက်ဆံနေတဲ့ ဌာနဆိုင်ရာတွေကို လူ့အခွင့် အရေးဘာသာရပ်တွေ ဆွေးနွေးပို့ချပေးခြင်းဟာ အင်မတန်မှပ် ထိရောက်ပါတယ်။ အခုလို နိုင်ငံတော်အနေနဲ့ ဒီမိုကရေစီအရေး၊ လူ့အခွင့်အရေး၊ ငြိမ်းချမ်းရေးဆိုတဲ့ အရွေ့တစ်ခုကို သွားနေတဲ့ကော်မရှင်ရဲ့ အခန်းကဏ္ဍဟာ အလွန်ပဲအရေးပါပါတယ်။ ပြည့်စုံကောင်းမွန်တဲ့ အုပ်ချုပ်ရေးကိုရဖို့ဆိုရင် လူ့အခွင့်အရေးနဲ့ ဆက်စပ်နေပြီး တရားဥပဒေစိုးမိုးမှုနဲ့ အကျင့်ပျက်ချစားမှု တိုက်ဖျက်ရေးတွေကိုကတော့ ပြည်သူတွေအနေနဲ့ ထင်သာမြင်သာရှိပါတယ်။ သို့သော် နိုင်ငံတော်ဝန်ဆောင်မှု ဒီမိုကရေစီအလေ့အထဟာ လူ့အခွင့်အရေးနဲ့ ဆက်စပ်ပတ်သက်နေတာ မမြင်သာလှပေမယ့် အလွန်အရေးပါပြီး ဒီနယ်ပယ်တွေကို ပြုပြင်ပြောင်းလဲဖို့ ဆိုရင် လူအခွင့်အရေးမှဝါဒအပေါ်မှာ အခြေခံဆောင်ရွက်ပြီး မြင့်တင်ရတာဖြစ်လို ဗဟိုဝန်ထမ်းတူကသိုလ် များနဲ့ အထွေထွေအုပ်ချုပ်ရေးဦးစီးဌာနတို့ကို လူ့အခွင့်အရေးဆိုင်ရာ မြှင့်တင်လေ့ကျင့်ပညာပေးခြင်း တွေကို နောက်နှစ်တွေမှာလည်း အရှိန်အဟုန်မြှင့် ဆောင်ရွက်သင့်ပါတယ်။ ပြီးရင်ဘယ်လောက်အထိအကျိုး သက်ရောက်တယ်ဆိုတာလည်း လေ့လာဆန်းစစ်ပြီး လာမယ့်ကော်မရှင်ရဲ့ အစီရင်ခံစာတွေမှာ ထည့်သွင်း ဖော်ပြစေလိုပါတယ်ရှင်။ နောက်တစ်ခုကတော့ ရဲတပ်ဖွဲ့ဝင်တွေရဲ့ လူ့အခွင့်အရေးချိုးဖောက်မှု တိုင်စာတွေဟာလည်း မြင့်တက် နေတာကိုတွေ့ရပါတယ်။ အဲဒီမှာဆိုရင် ဥပဒေအရ၊ လုပ်ထုံးလုပ်နည်းအရ မလုပ်တဲ့အမှုတွေရှိသလို လူ့အခွင့်အရေး ချိုးဖောက်မှုတွေ ရှိပါတယ်။ အဲဒီမှာ နောက်ဆက်တွဲ(ထ)မှာပါဝင်တဲ့ အုတ်တွင်းရဲစခန်း၊ အမြန်လမ်းသာဂရရဲစခန်း၊ ကျွန်းကုန်းရဲစခန်းတွေမှာ ရဲတပ်ဖွဲ့ဝင်အချို့ရဲ့ ပြစ်မှုကျူးလွန်သူများ၊ မသင်္ကာ သူများကို ဖမ်းဆီးစစ်ကြောတဲ့နေရာမှာ လူ့အခွင့်အရေးချိုးဖောက်မှု ဖြစ်စဉ်တွေဟာ အင်မတန်မှပဲ အံ့သြ သွေးပျက်ဖွယ်ရာကောင်းပါတယ်။ ဒီဟာတွေကို ထိရောက်စွာ အရေးယူဖို့ ပြင်းပြင်းထန်ထန် သတိပေးခြင်း တွေလည်း ပြုလုပ်သင့်ပါတယ်လို့ အကြံပြုလိုပါတယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ ကော်မရှင်ရဲ့ လူ့အခွင့်အရေး ကာကွယ် စောင့်ရှောက်ရေးဆိုင်ရာ လုပ်ဆောင်ချက်တွေနဲ့ ပတ်သက်ပြီးတော့ ဒီနေရာမှာ ပြည်ထောင်စုအဆင့်ဝန်ကြီးတွေ၊ ပြည်နယ်/တိုင်းဒေသကြီးအစိုးရအဖွဲ့တွေကို ၁၈ရ စောင် တိုင်ကြားစာမှာ ဘယ်ဝန်ကြီးဌာနတွေက တိုင်ကြားစာ ပိုများတယ်။ ဘယ်အစိုးရအဖွဲ့တွေက တိုင်ကြားစာပိုများတယ်ဆိုတာလည်း တိတိပပ ထည့်သွင်းဖော်ပြ ပေးစေလိုပါတယ်။ ဒါ့အပြင် ယခင်နှစ်များထက်တော့ တိုင်ကြားစာတွေဟာ ပိုပြီးနည်းပါးလာတယ်လို့ ဆိုပါတယ်။ ဒါပေမယ့် လူ့အခွင့်အရေးချိုးဖောက်မှု ဖြစ်စဉ်တွေကတော့ နည်းပါးသွားတာကို ကျွန်မတို့ မတွေ့ရပါဘူး။ ပိုမိုမြင့်တက်လာပါတယ်။ ကော်မရှင်ရဲ့ ဥပဒေအခန်း(၅) ပုဒ်မ ၂၂ (ဃ)အရ တိုင်တန်းချက် သို့မဟုတ် စွပ်စွဲချက်တွေကို သတင်းအရဖြစ်စေ၊ စွပ်စွဲချက်အရဖြစ်စေ လူ့အခွင့်အရေး ဖောက်ဖျက်ကျူးလွန် ဖြစ်ပွားကြောင်းနေရာတွေကို သွားရောက်စစ်ဆေးနိုင်တယ်လို့ ပြဋ္ဌာန်းထားတဲ့အတွက် မီဒီယာမှာပါဝင်တဲ့ တိုင်တန်းချက်မဟုတ်ဘဲနဲ့ မီဒီယာမှာပါဝင်တဲ့ လူ့အခွင့်အရေးချိုးဖောက်မှု ဖြစ်စဉ်တွေကိုလည်း သွားရောက် စုံစမ်းပြီးတော့ စစ်ဆေးဖော်ထုတ်ဖို့ အကြံပြုလိုပါတယ်။ ဒါမှသာ အုပ်ချုပ်ရေးကဏ္ဍရော၊ လွှတ်တော် ကဏ္ဍကပါ ပူးပေါင်းဆောင်ရွက်နိုင်မှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ ကော်မရှင်ရဲ့ ဥပဒေ တာဝန်နဲ့လုပ်ပိုင် ခွင့်များအခန်းမှာ တိတိပပ ပေးထားတဲ့ ပုဒ်မ ၂၂(င)မှာ လူ့အခွင့်အရေး ဖောက်ဖျက်ကျူးလွန်မှုတွေနဲ့ ပတ်သက်ပြီး အကျဉ်းထောင်၊ အကျဉ်းစခန်း၊ အချုပ်ခန်းတွေ၊ အစိုးရ သို့မဟုတ် ပုဂ္ဂလိကထိန်းသိမ်း စောင့်ရှောက်ရေးစခန်းတွေကို သွားရောက်စစ်ဆေးပိုင်ခွင့်ရှိတယ်လို့ဆိုတာနဲ့အညီ ဒီတစ်ပတ်အစီရင်ခံစာမှာ အကျဉ်းထောင်၊ အကျဉ်းစခန်းတွေကို သွားရောက်စစ်ဆေးပြီးတော့ အကြံပြုချက်တွေကိုလည်း ပြည့်ပြည့် စုံစုံတွေ့ရပါတယ်။ ဒါကိုလည်းကျွန်မတို့ အင်မတန်မှ ကြိုဆိုပါတယ်။ သို့သော် ဒီအကြံပြုစာကို ကြည့်လိုက် လို့ရှိရင် ထောင်တွင်းအကျဉ်းသားအခွင့်အရေး၊ တစ်နည်းပြောရရင် ထောင်တွင်းလူ့အခွင့်အရေး ချိုးဖောက်မှု ဖြစ်စဉ်တွေ အများကြီးရှိနေသေးတယ်ဆိုတာကို ကျွန်မတို့ ဝမ်းနည်းဖွယ်ရာ တွေ့ရပါတယ်။ တကယ်တော့ အခုထိတွေ့ကိုင်တွယ်အသုံးပြုနေရတဲ့ အကျဉ်းထောင်နဲ့ ပတ်သက်တဲ့ ဥပဒေ ၃ ခု အကျဉ်းထောင် လက်စွဲတွေဟာ ဗြိတိသျှကိုလိုနီလက်ထက်ကတည်းက သုံးစွဲခဲ့တဲ့ ဥပဒေတွေဖြစ်ပါတယ်။ အခုလက်ရှိ အကျဉ်းထောင်တွေထဲမှာ ခေါ်နေရတဲ့အသုံးအစွဲတွေ၊ သုံးစွဲနေရတဲ့ လုပ်ထုံးလုပ်နည်းတွေဟာလည်း ကိုလိုနီ အငွေ့အသက် တွေကျန်ရှိနေပါသေးတယ်။ အစီရင်ခံစာမှာ ဖော်ပြထားတာကိုပဲ ကျွန်မတို့ ဆွေးနွေးရရင် အစီရင်ခံစာ နောက်ဆက်တွဲ(ထ)မှာ ပါဝင်တဲ့ တောင်အကျဉ်းထောင်မှာ အကျဉ်းသားအချုပ်သားတွေ ပုံစံထိုင်ရာမာ ဆဲဆိုရိုက်နှက်တာ၊ အိပ်ဆောင် အတွင်းမှာ တစ်နေ့လေးငါးခါ ပုံစံထိုင်နေရတာတွေ၊ နောက်ဆက်တွဲ(ဒ)မှာ ကသာအကျဉ်းထောင်မှာ ထွက်ပြေးရန် ပူးပေါင်းကြံစည်တဲ့သူတွေကို ဒီအကျဉ်းထောင်ဥပဒေနဲ့အညီ မစိစစ်ဘဲနဲ့ ရက်ရှည်စွာ သံခြေချင်းခတ်ထားမှုတွေ၊ နောက်ဆက်တွဲ(ပ)မှာ မြင်းခြံအကျဉ်းထောင်မှာ တရားမဝင်ငွေကြေးကောက်ခံတာ၊ အခက်အခဲရှိလို့ တင်ပြတဲ့ သူတွေကို ထောင်ပြောင်းရွှေ့လိုက်တာ၊ အလုပ်ပြောင်းရွှေ့လိုက်တာမျိုးတွေ ဒါဟာ လူ့အခွင့်အရေးချိုးဖောက်မှု ဖြစ်စဉ်တွေပဲဖြစ်ပါတယ်။ ဒီအချုပ်ခန်းတွေထဲမှာလည်းရှိပါတယ်။ သန့်ရှင်းမှုမရှိတာ။ အမျိုးသမီးနဲ့ အမျိုးသား တွေရောထွေးထားတာ။ အကျဉ်းကျမိခင်နဲ့ပါလာတဲ့ ကလေးတွေအတွက် ကာကွယ်ဆေးထိုးနှံဖို့၊ ဖြည့်စွက် အစာကြွေးခွင့်မရတာတွေဟာ လူ့အခွင့်အရေးချိုးဖောက်မှုတွေ ဖြစ်ပါတယ်။ ဒါတွေက ချက်ချင်းပြင်ဆင်လို့ ရပါတယ်။ ချိုးဖောက်တဲ့သူကိုလည်း တိတိကျကျ အရေးယူလို့ရပါတယ်။ တချို့အရာတွေက အကျဉ်းထောင် မဆုံတာမျိုးတွေဟာကတော့ ကျွန်မတို့ ဘတ်ဂျက်အရ တစ်ဆင့်ပြီးတစ်ဆင့် လုပ်ရမယ့်အရာဖြစ်ပေမယ့် ဒါမျိုးကတော့ ချက်ချင်းအရေးယူလို့ ရတဲ့အရာတွေဖြစ်ပါတယ်။ ဒါကိုလည်း ခွဲခြားပြီးအကြံပြုပေးစေလို ပါတယ်။ တကယ်တော့ အကျဉ်းသားတွေဟာ သူထိုက်သင့်တဲ့ ပြစ်ဒဏ်ခံစားပြီးပါပြီ။ အဲဒီထိုက်သင့်တဲ့ ပြစ်ဒဏ်ပေါ်မှာ ပိုတဲ့ဖိနှိပ်မှုမျိုး မခံစားစေလိုတော့ပါဘူး။ ဒါဟာအင်မတန်မှ လူ့အခွင့်အရေး ချိုးဖောက်မှု ဖြစ်စဉ် တွေပဲဖြစ်ပါတယ်။ နိဂုံးချုပ်အနေနဲ့ တင်ပြရမယ်ဆိုလို့ရှိရင် ရဲဘက်စခန်းတွေမှာ အလုပ်ခိုင်းစေမှုကြောင့် သေနှုန်းတွေ မြင့်တက်လာတယ်။ ဒါတွေဟာလည်း ကျွန်မတို့ အကျဉ်းထောင်ဥပဒေပုဒ်မ ၃၅ မှာတင်ပြထားတဲ့အတိုင်းပဲ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါ်ဇင်မာအောင် ရန်ကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1539">ဒေါ်ဇင်မာအောင်(ရန်ကင်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်မကတော့ ရန်ကင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ဇင်မာအောင် ဖြစ်ပြီးတော့ မြန်မာနိုင်ငံလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည်အစီရင်ခံစာကို အကြံပြု ဆွေးနွေးသွားမှာဖြစ်ပါတယ်။ မြန်မာနိုင်ငံလူ့အခွင့် အရေးကော်မရှင်ကို ၂၀၁၄ ခုနှစ်၊ မြန်မာနိုင်ငံလူ့အခွင့်အရေးကော်မရှင်ဥပဒေအရ ဖွဲ့စည်းထားခြင်း ဖြစ်ပြီးတော့ ကျွန်မအနေနဲ့ ကော်မရှင်ရဲ့ ဥပဒေမှာပါတဲ့ ရည်ရွယ်ချက်တွေ၊ တာဝန်ဝတ္တရားတွေအပေါ်မှာ အခြေခံပြီးတော့ အစီရင်ခံစာကို အကြံပြု ဆွေးနွေးသွားမှာ ဖြစ်ပါတယ်။ ကျွန်မကို ပါဝါပွိုင့်အသုံးပြုခွင့်ပြုဖို့ ပန်ကြားအပ်ပါတယ်။ ကော်မရှင်ရဲ့ဥပဒေမှာ ရည်ရွယ်ချက် ၄ ခု ပါရှိပြီးတော့ ကော်မရှင်ရဲ့တာဝန်နဲ့ လုပ်ပိုင်ခွင့်တွေကတော့ အပိုဒ်ရေ ၁၃ ခုပါရှိတာဖြစ်ပါတယ်။ ကော်မရှင်ရဲ့ အစီရင်ခံစာမှာ စာမျက်နှာ ၅၄ မျက်နှာနဲ့ နောက်ဆက်တွဲ ၂၅ မျက်နှာပါရှိပြီးတော့ အကြောင်းအရာ အများစုက ခုနကကျွန်မရှေ့က လွှတ်တော်ကိုယ်စားလှယ်တွေ ဆွေးနွေးသွားသလိုပဲ မြန်မာနိုင်ငံရဲတပ်ဖွဲ့၊ အကျဉ်းဦးစီးဌာန ထိန်းသိမ်းရေးစခန်းတွေမှာ သင်တန်းပို့ချတာတွေ၊ အကျဉ်း စခန်းတွေ၊ အချုပ်စခန်း တွေကို စစ်ဆေးတာတွေ၊ ခုနက နိုင်ငံတော်ကာကွယ်ရေးတက္ကသိုလ်၊ ဗဟိုဝန်ထမ်း တက္ကသိုလ်တို့၊ အထွေထွေ အုပ်ချုပ်ရေးဦးစီးဌာနတို့မှာ လူအခွင့်အရေးဆိုင်ရာသင်တန်းများပေးခြင်းဆို တာတွေ ကျယ်ကျယ်ပြန့်ပြန့် ဖော်ပြထားတာဖြစ်ပါတယ်။ အစီရင်ခံစာပါ အချက်အလက်တွေ၊ ဖော်ပြချက်တွေအရဆိုလိုရှိရင် မြေ၊ ယာသိမ်းဆည်းမှုနဲ့ ဆိုင်တဲ့ ကိစ္စကအများဆုံး ဖြစ်ပြီးတော့ တရားရေးနဲ့ဆိုင်တဲ့ကိစ္စမှာ ဒုတိယအများဆုံးဖြစ်တယ်လို့ဆိုပါတယ်။ ဒါဆိုတိုင်ကြားခံရတဲ့အဖွဲ့အစည်းအနေနဲ့ ပြည်ထောင်စုဝန်ကြီးဌာနတွေကအများဆုံး ဖြစ်ပြီးတော့ လူပုဂ္ဂိုလ် အချင်းချင်းတိုင်ကြားမှာက ဒုတိယအများဆုံးဖြစ်တယ်လို့ဆိုပါတယ်။ ကော်မရှင်ရဲ့ သုံးသပ်အကြံပြုချက် တွေထဲမှာ ကြိုဆိုရမယ့်အချက်ကတော့ ICCPR နဲ့ ICESCR ကို မြန်မာနိုင်ငံက လက်မှတ်ရေးထိုးဖို့ ဆိုတဲ့ အကြံပြုချက်ဖြစ်ပါတယ်။ ဒီကိစ္စကတော့ ကြိုဆိုရမယ့်အကြံပြုချက်လို့ထင်ပါတယ်။ နာယကကြီးရှင့်။ လူ့အခွင့်အရေးချိုးဖောက်မှုနယ်ပယ်ကို ကြည့်မယ်ဆိုလို့ရှိရင် လူ့အခွင့်အရေး ချိုးဖောက်မှုနယ်ပယ် ၂ ခုရှိပါတယ်။ အစိုးရInstitutionတွေကနေပြီးတော့ သူ့ပြည်သူလူထုကိုကျူးလွန်တဲ့ လူ့အခွင့်အရေးချိုးဖောက်မှုနဲ့ People to People လို့ပြောတဲ့ လူအချင်းချင်း Individual ကြားမှာ ကျူးလွန်တဲ့ လူ့အခွင့်အရေးချိုးဖောက်မှုဆိုပြီး ၂ ခု ရှိပါတယ်။ နိုင်ငံတော်အစိုးရများရဲ့ တာဝန်ဝတ္တရား ကတော့ အဲဒီနယ်ပယ် ၂ ခုစလုံးမှာ လူ့အခွင့်အရေးချိုးဖောက်မှုတွေ မဖြစ်အောင်လို့နဲ့ ကာကွယ်ဖို့၊ မြှင့်တင်ဖို့ ပဲဖြစ်ပါတယ်။ ဆိုတော့ မြန်မာနိုင်ငံလူ့အခွင့်အရေးကော်မရှင်အနေနဲ့ အစိုးရတစ်ရပ်ရဲ့တာဝန်ဝတ္တရားတွေ ဖြစ်တဲ့အစိုးရရဲ့ Institution တွေကိုယ်တိုင်က သူ့ပြည်သူလူထုအပေါ်မှာ လူ့အခွင့်အရေးတွေ ကျူးလွန်မှု မရှိအောင် ထိန်းကျောင်းဖို့လည်းလိုတယ်။ နောက်တစ်ခုက နိုင်ငံသားအချင်းချင်းကြားမှာဖြစ်ပေါ်နေတဲ့ လူ့အခွင့်အရေးချိုးဖောက်မှုတွေကို တရားဥပဒေအရ ကာကွယ်ပေးဖို့လည်း တာဝန်ရှိပါတယ်။ ဒါအစိုးရမှာရှိတဲ့တာဝန် နှစ်ရပ်ဖြစ်ပါတယ်။ ဆိုတော့ ကော်မရှင်အနေနဲ့ကတော့ အစိုးတစ်ရပ်ရဲ့ ဖော်ပြပါ တာဝန်ဝတ္တရားတွေဆောင်ရွက်ရာမှာ အထောက် အကူပြုဖို့ အများကြီးတာဝန်ရှိတယ်လို့ ကျွန်မအနေနဲ့ယူဆပါတယ်။ ဒီနေရာမှာ ကျွန်မသိရှိလိုတာ ကော်မရှင် အနေနဲ့ လူအခွင့်အရေးဆိုင်ရာအလုပ်ရုံဆွေးနွေးပွဲတွေ၊ သင်တန်းတွေ ဖွင့်လှစ်တဲ့အခါမှာ ဘယ်လို Resource Person တွေကိုသုံးမလဲ။ ဘယ်လိုအရည်အချင်းနဲ့ပြည့်စုံတဲ့ သူတွေကမှ ဒီသင်တန်းတွေကို ပို့ချနေလဲ ဆိုတာသိချင်ပါတယ်။ ဘာဖြစ်လို့လဲဆိုတော့ လူ့အခွင့်အရေးဘာသာရပ်ဟာ အင်မတန်ကျယ်ပြန့်ပြီးတော့ အငြင်းပွားဖွယ်ရာတွေ ဖြစ်တတ်တဲ့နယ်ပယ်တစ်ခု ဖြစ်ပါတယ်။ လူအခွင့်အရေးကို သီအိုရီအရရော၊ လက်တွေ့ နယ်ပယ်မာ တင်သံမအရသော ဘာသာရပ်ဆိင်ကတမ်းတင်သင်္ဘောက ပိခမသောတိရောက်မဒိမာ ဖြစ်ပါ မဟုတ်လို့ကတော့ လူ့အခွင့်အရေးကြေညာစာတမ်းကို ကျွန်မတို့အာဂုံဆောင်ပြီးတော့ အလွတ်သာ ရသွားမယ်။ လက်တွေ့ကျင့်သုံးမှုအပိုင်းမှာတော့ အားနည်းချက်တွေရှိနေမှာပဲဖြစ်တဲ့အပြင် လူထုအနေနဲ့ လူ့အခွင့်အရေးဆိုတာကြီးကို ကြောက်လာတဲ့အနေအထားမျိုးတွေထိ အထင်မှားတာမျိုး ဖြစ်သွားနိုင်ပါ တယ်။ အစီရင်ခံစာမှာ ကျွန်မဥပမာတစ်ခုရှိပါတယ်။ အစီရင်ခံစာရဲ့ သုံးသပ်ချက်များအပိုင်းမှာ အဲဒီမှာ တိတိကျကျပါနေပါတယ်။ လူအခွင့်အရေးကို ဦးစားပေးဆွေးနွေးပြောဆိုရာတွင် ရဲတပ်ဖွဲ့ဝင်များ၏ အခွင့်အရေးများကိုလည်း ထည့်သွင်းစဉ်းစား ပေးစေလိုကြောင်း သင်တန်းသားအများစုက တင်ပြကြသည် ကိုတွေ့ရသည်။ ပို့ချခဲ့သည့် ဘာသာရပ်များအပေါ်တွင် စိတ်ဝင်စားမှုများရှိသော်လည်း လက်တွေ့လုပ်ဆောင် ရာတွင် လူ့အခွင့်အရေးနှင့် ချိန်ထိုးလုပ်ဆောင်ရန်အတွက်အခက်အခဲရှိနေသည်ဟု သုံးသပ်တွေ့ရှိရပါသည် ဆိုပြီးတော့ အစီရင်ခံစာမှာ ဖော်ပြထားတာဖြစ်ပါတယ်။ အဲဒီသုံးသပ်ချက်က ဘာကိုပြနေလဲဆိုရင် အစီရင်ခံစာသုံးသပ်ချက်ကို ရေးတဲ့သူ။ ဒါမှမဟုတ် သင်တန်းပို့ချတဲ့သူတွေကိုယ်တိုင်က ရဲလုပ်ငန်းနဲ့ လူ့အခွင့်အရေး ချိတ်ဆက်မှုအပိုင်းမှာ အားနည်းနေတယ်လို့ ကျွန်မအနေနဲ့ထင်ပါတယ်။ dosegaoossos accesso Institution, State Institution oodalooosuful naşacno:9) ဆွေးနွေးခဲ့သလိုပဲ State Institution တွေက သူ့နိုင်ငံသားတွေအပေါ်မှာ လူ့အခွင့်အရေးကာကွယ်ဖို့ တာဝန်ရှိပါတယ်။ ဥပမာ-လူသတ်မှုဆိုပါစို့ ။ သူတပါးရဲ့ အသက်ကိုသတ်တာဟာ ဥပဒေအရလည်း ကြီးလေးတဲ့အပြစ်ရှိတယ်။ လူ့အခွင့်အရေးရှုထောင့်က ကြည့်မယ်ဆိုရင်လည်း လူတိုင်းလွတ်လပ်စွာ ရှင်သန်ပိုင်ခွင့်ရှိတယ်ဆိုတဲ့ အခြေခံလူ့အခွင့်အရေးကို ချိုးဖောက်တာပဲဖြစ်ပါတယ်။ ဒါကြောင့် ဒီလို ရာဇဝတ်မှုမျိုးမဖြစ်အောင်၊ လျော့ကျအောင် ရဲတပ်ဖွဲ့အနေနဲ့ ဆောင်ရွက်နိုင်ခြင်းသည်ပင်လျှင်ဒါ လူ့အခွင့် အရေးကို မြှင့်တင်ကာကွယ်ရာရောက်ပါတယ်။ အဲဒီတော့ ဒီလိုအမှုမျိုးကို ကိုင်တွယ်ရာမှာ ရဲကျင့်ဝတ်ကို လိုက်နာပြီးတော့ အများပြည်သူနေ့စဉ်ဘဝမှာ လွတ်လပ်လုံခြုံစွာ နေထိုင်နိုင်ဖို့ အာရုံပြုပြီးတော့ တာဝန် ထမ်းဆောင်ရင်ကိုပဲဒါ လူ့အခွင့်အရေးကိုကာကွယ်စောင့်ရှောက်ရာ ရောက်ပါတယ်။ တခြားအခြားသော ရာဇဝတ်မှုဥပမာတွေလည်း အများကြီးရှိပါတယ်။ အဲဒီတော့ လူ့အခွင့်အရေးကိုလေးစားလိုက်နာတဲ့ ရဲလုပ်ငန်းဆိုတာက ရာဇဝတ်သားနဲ့ ရာဇဝတ်မှု ကျူးလွန်သူကို မတို့ရဲ၊ မထိရဲဖြစ်နေရမယ့် အနေအထားမျိုးကို ဆိုလိုတာမဟုတ်ပါဘူး။ ကျွန်မ်အသတ်အရ ဥပမာတစ်ခုကိုပဲ ထုတ်ပြတာဖြစ်ပါတယ်။ ဒါကြောင့်မို့လို့ ဒီအစီရင်ခံစာထဲက အားနည်းချက်တွေကို ထောက်ပြရမယ်ဆိုလို့ရှိရင် ကျယ်ကျယ်ပြန့်ပြန့် ဖြစ်ပေါ်နေတဲ့ သက်ငယ်မုဒိမ်းမှု တွေ၊ အမျိုးသမီးများအပေါ် အကြမ်းဖက်မှုတွေ ကျယ်ကျယ်လောင်လောင်ဖြစ်နေပေမယ့် လူ့အခွင့်အရေး ကော်မရှင်အနေနဲ့ နှုတ်ဆိတ်လွန်းတာကို တွေ့ရပါတယ်။ ဒီအစီရင်ခံစာထဲမှာလည်း သဘောလောက်ပဲ ဖော်ပြထားတာတွေ့တယ်။ CEDAW ဆိုလည်း သဘောလောက်ပဲ Check List ထဲမှာပါတယ် ဆိုရုံ လောက်ပဲပြောတယ်ဆိုပြီး ပါတယ်ဆိုရုံလောက်ပဲ ထည့်ထားတာကိုတွေ့ရပါတယ်။ နောက်တစ်ခုက လူ့အခွင့်အရေးကာကွယ်မြှင့်တင်ရေးမှာ တက်ကြွစွာပါဝင်ဆောင်ရွက်နေတဲ့ ပြည်ပကို ကျွန်မမဆိုလိုပါဘူး။ ပြည်တွင်းက အရပ်ဘက်အဖွဲ့အစည်းတွေနဲ့ ချိတ်တွဲဆောင်ရွက်မှု အင်မတန် အားနည်းတယ်။ တစ်လုံးတည်းပြောရရင်တော့ Co-active မဖြစ်ဘူးလို့ ပြောရမှာဖြစ်ပါတယ်။ လူ့အခွင့် အရေးကော်မရှင်အနေနဲ့၊ အကြံပြုချက်အနေနဲ့ကတော့ အရပ်ဖက်အဖွဲ့အစည်းတွေ၊ လူ့အခွင့်အရေးကျွမ်းကျင် သူတွေ၊ လူ့အခွင့်အရေးတစ်ခုတည်းမဟုတ်ဘဲနဲ့ နိုင်ငံသားတွေရဲ့ အခွင့်အရေးနဲ့ပါ ချိတ်ဆက်ပြီးတော့ လူ့အခွင့်အရေးကို ဖော်ဆောင်နိုင်မယ့် ကျွမ်းကျင်သူတွေနဲ့ ပိုမိုချိတ်ဆက်ပြီးတော့ ဆောင်ရွက်သင့်ပါတယ်။ လူ့အခွင့်အရေးကော်မရှင်ကိုလည်း လူ့အခွင့်အရေးနဲ့ နိုင်ငံသားအခွင့်အရေးဆိုင်ရာ ကျွမ်းကျင်သူတွေနဲ့ ကျား/မ အချိုး မျှတစွာ ဖွဲ့စည်းသင့်ပါတယ်။ ပြီးတော့ တရားရေးမှာလည်း ဖြစ်ပေါ်နေတဲ့ လူ့အခွင့်အရေး ဆိုင်ရာ ချိုးဖောက်မှုတွေကိုလည်း ထိန်းကျောင်းနိုင်ဖို့ နည်းလမ်းများရှာဖွေသင့်တယ်လို့ အကြံပြုရင်း နိဂုံးချုပ်ပါတယ်။ ကျေးဇူးအများကြီးတင်ပါတယ်။</speech>
<speech type="speaker">ဦးမင်းသိန်း တောင်တွင်းကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1456">ဦးမင်းသိန်း(တောင်တွင်းကြီးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော် ဥက္ကဋ္ဌကြီးနှင့်တကွ အားလုံးရွှင်လန်းချမ်းမြေ့ ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်မှ ဦးမင်းသိန်း ဖြစ်ပါတယ်။ မြန်မာနိုင်ငံလူ့အခွင့်အရေးကော်မရှင်ရဲ့ ၂၀၁၆ ခုနှစ်အတွက် အစီရင်ခံစာကို ဝေဖန်ဆွေးနွေးသွား ပါမယ်။ အစီရင်ခံစာမှာ အခန်း ၈ ခန်း၊ စာမျက်နှာ ၅၄ မျက်နှာပါဝင်ပါတယ်။ အခန်း ရ မှာတော့ မြန်မာ နိုင်ငံရဲတပ်ဖွဲ့နဲ့ အကျဉ်းဦးစီးဌာနအကြောင်းတို့ကို သုံးသပ်ဝေဖန်ထားပါတယ်။ ဒီနေရာမှာ အကျဉ်းထောင် တွေအထဲမှာ အကြောင်းအမျိုးမျိုးကြောင့် အကျဉ်းကျခံနေရတဲ့ လူငယ်လေးတွေရဲ့ ပညာသင်ယူရေး အခွင့်အလန်း မဆုံးရှုံးရလေအောင် မြန်မာနိုင်ငံလူ့အခွင့်အရေးကော်မရှင်က ဘယ်လိုများ သုံးသပ်အကြံပြု လေမလဲဆိုတဲ့အတွေးနဲ့ ရှာဖွေကြည့်လိုက်တာမှာ အကျဉ်းထောင်ပညာရေးကိစ္စ တစ်လုံးတစ်ပါဒမှ ပါဝင် သွားတာ မတွေ့ရပါဘူး။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ၂၀၀၈ ခုနှစ်၊ ဖွဲ့စည်းပုံအခြေခံ ဥပဒေ ပုဒ်မ ၃၆၆ အပိုဒ်ခွဲ(က)မှာ နိုင်ငံသားတိုင်းသည် နိုင်ငံတော်မှချမှတ်ထားသော ပညာရေးမူဝါဒနဲ့အညီ ပညာသင်ကြားပိုင်ခွင့်ရှိသည်လို့ ပြဋ္ဌာန်းထားပါတယ်။ ဒါကြောင့် အကျဉ်းကျနေသူများသည်လည်းပဲ အကျဉ်းထောင်စည်းကမ်းများနဲ့အညီ ပညာရေးကို သင်ယူပိုင်ခွင့်ရှိရမယ်လို့ ကျွန်တော်ယူဆပါတယ်။ နာယကကြီးခင်ဗျား။ ပညာသင်ကြားနေဆဲ လူငယ်လေးတွေ ထောင်ထဲရောက်သွားရင် အညွန့် အချိုးခံလိုက်ရတဲ့ ပန်းပင်တစ်ပင်လိုပါပဲ။ လူငယ်ဆိုတာဟာ စမ်းသပ်ချင်ကြပါတယ်။ စွန့်စားချင်ကြပါတယ်။ အစွမ်းပြချင်ကြပါတယ်။ ဖောက်ထွက်ချင်ကြပါတယ်။ လွတ်လပ်ချင်ကြပါတယ်။ ဒီတော့ တစ်ခါတစ်ရံ ရာဇဝတ်မှုတွေ ဖြစ်သွားတတ်ကြပါတယ်။ ဒီအပြင် သူ့တို့ဖြတ်သန်းရတဲ့ ခေတ်ကာလအခြေအနေ၊ သူတို့ရဲ့ ပတ်ဝန်းကျင်အခြေအနေ၊ မိသားစုအခြေအနေ စသည့်အကြောင်းအမျိုးမျိုးကြောင့် လူငယ်ဆိုတဲ့ အဖြူရောင် လေးတွေဟာ အနက်ရောင်အဆိုးခံလိုက်ရပါတယ်။ အဖြူ ကို ဘယ်သူအနက်ဆိုးမလဲဆိုတဲ့ စာရေးဆရာ မင်းကျော်ရဲ့ ဝတ္ထုလိုပါပဲ။ ဒီအနက်လေးတွေ ပြန်လည်ပြီးတော့ ပြန်ပြယ်လာအောင် အဓိကလုပ်ပေးရမှာ ပညာရေးဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ဒီကနေ့ ကာလမှာ လူကြီးတွေကော လူငယ်တွေပါ အလွန်တရာကြီးမားပြင်းထန်လှတဲ့ နိုင်ငံရေး၊ စီးပွားရေး၊ လူမှုရေး လှိုင်းထမ်းပိုးကြီးတွေရဲ့ ရိုက်ခတ်မှု တွေခံနေရတဲ့ကာလပါ။ အသိဉာဏ်ရင့်သန်ပြီးတဲ့ လူကြီးတွေတောင်မှ ထောင်ကျတန်းကျ ဖြစ်တတ်ကြ ပါတယ်။ အသိဉာဏ်၊ အတွေ့အကြုံမရင့်သန်သေးတဲ့ လူငယ်လေးတွေလည်းပဲ အကြောင်းအမျိုးမျိုးကြောင့် ရာဇဝတ်မှုတွေကျူးလွန်ပြီး ထောင်ကျတတ်ကြပါတယ်။ လူကြီးတွေ ထောင်ကျရတာက ပညာသင်ကာလ အရွယ်လွန်မြောက်ခဲ့ပါပြီ။ လူငယ်လေးတွေ ထောင်ကျရတာက ပညာသင်ကြားနေတဲ့အရွယ် ဖြစ်ပါတယ်။ ဒါကြောင့် လူ့အခွင့်အရေးကော်မရှင်အနေနဲ့ ပညာသင်ကြားရင်း ထောင်ကျနေတဲ့ ဦးရေဘယ်လောက်ရှိ ပါသလဲ။ သူတို့ ထောင်ထဲမှာ ပညာသင်ယူခွင့်တွေ ဘယ်လိုရှိပါသလဲဆိုတာကို လေ့လာသင့်ပါတယ်။ ဒါပေမယ့် အကျဉ်းထောင်တွေကို သွားရောက်စစ်ဆေးတာကလွဲပြီး ပညာရေးအခြေအနေနဲ့ ပတ်သက်တဲ့ အကြောင်း တစ်လုံးတစ်ပါဒမှ ပါမလာခဲ့တာ ဒါကတော့ ပညာရှိသတိဖြစ်ခဲများ ဖြစ်နေလေမလားလို့ ယူဆမိ ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ၂၀၁၆-၂၀၁ရ ပညာသင်နှစ်မှာ မန္တလေးအိုးဖိုဆောင်မှာ ကျောင်းသား ရ ဦး၊ တက္ကသိုလ်ဝင်တန်းကို အောင်မြင်ခဲ့ပါတယ်။ အဲဒီအထဲမှာ တစ်ဘာသာဂုဏ်ထူးက ၃ ဦး၊ သုံးဘာသာဂုဏ်ထူးရှင်က ၁ ဦးပါဝင်ခဲ့ပါတယ်။ ဒါမြန်မာ့ပညာရေးသမိုင်းရဲ့ ထူးခြားတဲ့ ဖြစ်ရပ်ကြီးတစ်ခုပါ။ သုံးဘာသာဂုဏ်ထူးရှင်က မရွှန်းလဲ့ဝေကျော်ပါ။ ရန်ကုန်အင်းစိန် အကျဉ်းထောင်ထဲကလည်း မောင်ရဲထွဋ်အောင်က တစ်ဘာသာဂုဏ်ထူးနဲ့ အောင်မြင်ပါတယ်။ ရန်ကုန် အင်းစိန်အကျဉ်းထောင်က တက္ကသိုလ်ဝင်တန်းရဲ့ အောင်မြင်တဲ့ရာခိုင်နှုန်းဟာ ၃၂ ရာခိုင်နှုန်း ရှိပါတယ်။ သူတို့လေးတွေဟာ ထောင်တွေထဲမှာ စနစ်တကျ ပညာသင်ယူခွင့်ရခဲ့တာ ဟုတ်မဟုတ်၏ လူ့အခွင့်အရေး ကော်မရှင်က လေ့လာကြည့်သင့်ပါတယ်။ The Vioce သတင်းစာအရကတော့ ထောင်ကျနေတဲ့ ပညာတတ် ဘွဲ့ရ အကျဉ်းသားကြီးတွေက သင်ကြားပေးခဲ့တာလို့ ဆိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အကျဉ်းကျခံနေရတဲ့သူများရဲ့ ၇၃.၉ရ ရာခိုင်နှုန်းဟာ မူးယစ်ဆေးဝါးအမှုနဲ့ ဖြစ်ကြောင်းသိရပါတယ်။ ၃ ဘာသာဂုဏ်ထူးရှင် မရွှန်းလဲ့ဝေကျော်နဲ့ တစ်ဘာသာဂုဏ်ထူးရှင် မောင်ရဲထွဋ်အောင်တို့ဟာလည်း မူးယစ်ဆေးဝါးမှုတွေနဲ့ပဲ ထောင်ကျနေရတယ်လို့ တွေ့ရှိရပါတယ်။ ဒီတော့ မြန်မာနိုင်ငံမှာ မူးယစ်ဆေးဝါးသုံးစွဲပြစ်ဒဏ်ကို ထောင်ချမယ့်အစား လူမှုရေးပြစ်ဒဏ် အဖြစ်ချင်ရင် မကောင်းပေဘူးလားလို့ စဉ်းစားမိပါတယ်။ ပြီးခဲ့တဲ့ခေတ်ကာလတွေရဲ့ လှိုင်းတံပိုးတွေကြောင့် အလွန်တရာတန်ဖိုးရှိလှတဲ့ လူငယ်တွေရဲ့ ဘဝို အကျဉ်းထောင်တွေရဲ့ နံရံတွေအထဲမှာ ခဲ့ရပါတယ်။ ဒီလိုခဲ့ရတဲ့သူတွေကို မြန်မာပြည်တစ်နံတစ်လျားမှာ များပြားစွာရှိခဲ့ကြောင်း ပြန်လည် စဉ်းစားရင်သိမြင်နိုင်ပါတယ်။ သူတို့ရဲ့ ပညာသင်ယူခွင့်တွေ ဆုံးရှုံးခဲ့ရပါတယ်။ နောက်နောင်ကာလတွေမှာ လူ့အခွင့်အရေးကို တန်ဖိုးထားရင် အကျဉ်းထောင်တွေထဲမှာလည်း သင့်လျော်တဲ့စည်းကမ်းနဲ့အညီ ပညာ သင်ယူခွင့်တွေ ရရှိစေချင်ပါတယ်။ အကျဉ်းထောင်လူငယ်တို့ရဲ့ ပညာသင်ယူခွင့်ကိုလည်းပဲ လူ့အခွင့်အရေး ကော်မရှင်အနေနဲ့ မေ့မထားဖို့ ဝေဖန်ဆွေးနွေးရင်း နိဂုံးချုပ်အပ်ပါတယ်ခင်ဗျား။</speech>
<speech type="speaker">ဦးကျော်တင် ဆောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1475">ဦးကျော်တင်(ဆောမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ဆောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်တင် ဖြစ်ပါတယ်။ ကျွန်တော့အနေနဲ့ မြန်မာနိုင်ငံမှာ မြန်မာနိုင်ငံလူ့အခွင့်အရေးကော်မရှင်ရဲ့ ၂၀၁၆ ခုနှစ် နှစ်ပတ်လည် အစီရင်ခံစာအပေါ် ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ မြန်မာနိုင်ငံ အမျိုးသားလူ့အခွင့်အရေးကော်မရှင် ဥပဒေပုဒ်မ ၇၀ လုပ်ထုံး လုပ်နည်းများပြဋ္ဌာန်းသည့် ကော်မရှင်၏အမိန့်ကြော်ငြာစာအမှတ်(၃/၂၀၁၆)အဖြစ် ၁-၃-၂၀၁၆ ရက်နေ့မှာ ထုတ်ပြန်ပြီး ဆောင်ရွက်ခဲ့မှုများကို ကြိုဆိုထောက်ခံပါတယ်။ အထူးသဖြင့် အမျိုးသမီးများနှင့် ကလေး သူငယ်များ လူကုန်ကူးခြင်းဆန့်ကျင်တဲ့ အာဆီယံသဘောတူစာချုပ်ကို မြန်မာနိုင်ငံမှ အတည်ပြု ချုပ်ဆို၍ အကြံပြုချက်ကို ၁၂-၇-၂၀၁၆ ရက်နေ့မှာ နိုင်ငံတော်သမ္မတရုံးသို့ လိပ်မူပေးပို့ခဲ့ပြီး အကြံပြုချက်များ ပေးပို့နိုင်ခဲ့ပါတယ်။ အမေရိကန်နိုင်ငံခြားရေးဝန်ကြီးဌာနကလည်း ထုတ်ပြန်တဲ့ ၂၀၁၆ ခုနှစ်၊ လူကုန် ကူးမှုဆိုင်ရာ အစီရင်ခံစာမှာ မြန်မာနိုင်ငံအား လူကုန်ကူးမှုတိုက်ဖျက်ရေးနဲ့ပတ်သက်ပြီးတော့ အဆင့်(၂) စောင့်ကြည့်ရေးကနေပြီးတော့ အဆင့်(၃) လျှော့ချလိုက်တယ်ဆိုတာကို ကျွန်တော်တို့ သဘောတူစာချုပ်မှာ အတည်ပြု ချုပ်ဆိုထားခြင်းအားဖြင့် လူကုန်ကူးနဲ့ပတ်သက်ပြီးတော့ မြန်မာနိုင်ငံအစိုးရအနေဖြင့် နိုင်ငံရေး boş Politcal vocal gampê:og oposcuošyboop spososuflodempê:opcops: salescope: ကျွန်တော်တို့ လွန်စွာကောင်းမွန်တယ်လို့ ယူဆပါတယ်။ ကျွန်တော့အနေနဲ့ အထူးအကြံပြုလိုသည်မှာ တစ်ဖက်နိုင်ငံများသို့ အမျိုးသမီးများနှင့် ကလေး သူငယ်များ လူကုန်ကူးရောင်းစားနေခြင်း အမှန်တကယ်ရှိနေခြင်းသည် နိုင်ငံရဲ့ ပုံရိပ်ကို ထိခိုက်နေပါ တယ်။ သတင်းရလျှင်ရသလို အမြန်ဆုံးသက်ဆိုင်ရာဌာနများသို့ အကြောင်းကြားကူညီရမှာ ကျွန်တော်တို့ နိုင်ငံသားတိုင်းမှာ တာဝန်ရှိပါတယ်။ ကျွန်တော်တို့ ပြည်ထောင်စုလွှတ်တော် ကိုယ်စားလှယ်များအနေနဲ့ လည်းပြည်သူများနဲ့ အမြဲလိုတွေ့ဆုံနေကြတဲ့သူတွေဖြစ်တဲ့အတွက် သက်ဆိုင်ရာဌာနများကို ကျွန်တော်တို့ အမြန်ဆုံးသိလျှင်သိချင်း အကြောင်းကြားရမှာ၊ ကူညီရမှာ ကျွန်တော်တိုရဲ့ တာဝန်တစ်ရပ်လို ခံယူရမှာ ဖြစ်ပါတယ်။ လက်တွေ့ပေါင်းစပ် ကူညီရမယ်လို့ ကျွန်တော်ဆိုလိုခြင်းဖြစ်ပါတယ်။ နာယကကြီးခင်ဗျား။ သက်ကြီးရွယ်အိုများဆိုင်ရာဥပဒေကြမ်းအပေါ် ကော်မရှင်ရဲ့ အကြံပြုတင်ပြချက် နှင့် သက်ကြီးရွယ်အိုအခွင့်အရေးရရှိရေး နိုင်ငံရေးအကြံပြုတင်ပြချက်များအား ကြိုဆိုထောက်ခံပါတယ်။ ထို့အပြင် မသန်မစွမ်းသူများကို လွယ်ကူစွာ သွားလာနိုင်ရေးအတွက် အသုံးပြုနိုင်ရေးအတွက် သင့်လျော်တဲ့ ပြဋ္ဌာန်းချက်များ ထည့်သွင်းရေးဆွဲရေး၊ ကော်မရှင်ရဲ့ အကြံပြု တိုက်တွန်းချက်ကိုလည်းပဲ ကြိုဆိုပါတယ်။ ပြည်ထောင်စုလွှတ်တော် နာယကကြီးခင်ဗျား။ လူအခွင့်အရေးဆိုတာ လူတိုင်းရဲ့ အရေးပါ။ လူနဲ့ လူချင်း အနိုင်ကျင့်နေတာကိုတွေ့နေရတာတစ်နည်းအားဖြင့် တရားဥပဒေစိုးမိုးမှု အားနည်းနေတဲ့အခါမှာ မတရားမှုတွေဖြစ်နေတာပါ။ ကျွန်တော်တို့နိုင်ငံမှာ အရွယ်မရောက်သေးတဲ့ အမျိုးသမီးအိမ်ဖော်လေးတွေ ညှင်းပန်းနှိပ်စက်မှုတွေ၊ သက်ငယ်မုဒိမ်းမှုတွေ၊ လူမဆန်စွာကြားနေရသိနေရတာတွေကို ကော်မရှင်ကလည်း လက်တွေ့ကျကျ အမြန်ဆုံး ကူညီဆောင်ရွက်ပေးကြပါရန် အကြံပြု တင်ပြပါတယ်။ ကျွန်တော်တို့ ပြည်သူ့ ကိုယ်စားလှယ်များကလည်း သတင်းရလျှင်ရချင်း အမြန်ဆုံး သက်ဆိုင်ရာဌာနများသို့ အရေးယူနိုင်ရန် သတင်းပို့ကူညီရမယ့် တာဝန်ရှိပါတယ်။ လူ့အခွင့်အရေးချိုးဖောက်မှုအတွက် ဝန်ကြီးဌာန ၃ ခု အများဆုံး တိုင်ကြားခံရကြောင်း ကော်မရှင်မှတာဝန်ရှိသူတစ်ဦးက ပြောကြားချက်ကို ၂၃-၇-၂၀၁ရ ရက်နေ့ The Voice နေ့စဉ်ထုတ်သတင်းစာမှာ တွေ့ရှိရပါတယ်။ ကာကွယ်ရေးဝန်ကြီးဌာန ၇၀ ရာခိုင်နှုန်း၊ စိုက်ပျိုးရေး နှင့်မွေးမြူရေး၊ ဆည်မြောင်းဝန်ကြီးဌာနက ၅၈ ရာခိုင်နှုန်း၊ ပြည်ထဲရေးဝန်ကြီးဌာနက ၅ရ ရာခိုင်နှုန်း လို့သိရပါသည်။ ကော်မရှင်အနေဖြင့် အဆိုပါတိုင်ကြားခံရမှု အများဆုံးဝန်ကြီးဌာနများကို ပိုမိုထိတွေ့ ဆက်ဆံပြီး ဆွေးနွေးပွဲများကို ပြုလုပ်သင့်ပါကြောင်း အကြံပြုတင်ပြပါတယ်။ လူ့အခွင့်အရေးကိစ္စများကို တိုးတက်ကောင်းမွန်ပါမှ တရားဥပဒေစိုးမိုးလာပြီး ဒီမိုကရေစီနိုင်ငံ အခြေတည်လာနိုင်မှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ လူ့အခွင့်အရေး မြှင့်တင်ရေးနဲ့ လေ့ကျင့်ပညာပေးရေးဆိုင်ရာ ဆောင်ရွက်ချက်များ၊ အလုပ်ရုံဆွေးနွေးပွဲများကို မြန်မာနိုင်ငံရဲတပ်ဖွဲ့အရာရှိများ၊ အကျဉ်းထောင်အရာရှိ များ၊ တပ်မတော်စစ်ကြောင်းကြီးများသို့လည်း သွားရောက်ရှင်းလင်း ဆွေးနွေးပွဲများ ကျင်းပခဲ့သည်ကို ကြိုဆိုထောက်ခံပါတယ်။ ပြည်သူများအတွင်း လူ့အခွင့်အရေးဆိုင်ရာ အသိပညာဗဟုသုတများ ရရှိရန် ဟောပြောပွဲများကို ၂၀၁၆ ခုနှစ်မှာ ပြည်နယ် ၅ ခု၊ မြို့နယ် ၁၅ ခု၊ မြို့ပေါင်း ၂၀ မှာ ပြုလုပ်နိုင်ခဲ့ ကြောင်းသိရပါတယ်။ လာမယ့်နှစ်များမှာ ထို့ထက်ကျယ်ကျယ်ပြန့်ပြန့် နေရာအနှံ့ကို အသိပညာပေး ဟောပြောပွဲများ၊ ဆွေးနွေးပွဲများ ပြုလုပ်ပေးပါရန် အကြံပြုတိုက်တွန်းပါတယ်။ နာယကကြီးခင်ဗျာ။ နိဂုံးချုပ်အနေနဲ့ ကမ္ဘာ့လူ့အခွင့်အရေး ကြေညာစာတမ်းအား တိုင်းရင်းသား ဘာသာဖြင့်ဖြန့်ချိခြင်း ပြုလုပ်သလို အထက်တန်းကျောင်း၊ တက္ကသိုလ်များမှာ ကျောင်းသုံးသင်ရိုးညွှန်းတမ်း အဖြစ် ထည့်သွင်းရေးဆွဲနိုင်အောင် ကော်မရှင်မှ အထူးဆောင်ရွက်သင့်ပါကြောင်းနဲ့ နိုင်ငံအဝှမ်း ကျေးရွာ စာကြည့်တိုက်များ၊ စာသင်ကျောင်းစာကြည့်တိုက်များမှာ ကမ္ဘာ့လူ့အခွင့်အရေး ကြေညာစာတမ်းစာအုပ် များကို အခမဲ့ဖြန့်ချိပေးပါရန် အကြံပြုတင်ပြပါတယ်။ သို့မှသာ လူ့အခွင့်အရေး အသိပညာ ဖွံ့ဖြိုးတိုးတက် လာပြီး ယဉ်ကျေးသည့် လူ့ဘောင်တစ်ရပ် ဖြစ်လာအောင် အမျိုးသားရေးတာဝန်တစ်ရပ်လို ခံယူပြီးတော့ ဝိုင်းဝန်းကူညီ ကြိုးပမ်းကြပါစို့လို့ပြောကြားရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင် ပါတယ်ခင်ဗျာ။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် အားလုံးမင်္ဂလာပါရှင်။ ကျွန်မအနေနဲ့ ဒီလူ့အခွင့်အရေးကော်မရှင်ရဲ့ ၂၀၁၆ နှစ်ပတ်လည် အစီရင်ခံစာမှာ ပါဝင်တဲ့ ကဏ္ဍအလိုက် ဆွေးနွေးသွားမှာဖြစ်ပါတယ်။ အချို့အချက်အလက်များကိုတော့ ကိုယ်စားလှယ်တော်ကြီးများက ဆွေးနွေးသွားပြီးဖြစ်ပါတယ်။ ပထမဦးဆုံးအနေနဲ့ လူ့အခွင့်အရေးဆိုင်ရာ မူဝါဒနဲ့ ဥပဒေဆိုင်ရာဆောင်ရွက်ချက်များနဲ့ ပတ်သက်ပြီးတော့ ဆွေးနွေးလိုပါတယ်။ အရင်ကိုယ်စားလှယ်ကြီး များဆွေးနွေးသွားသလိုပဲ ဒီကော်မရှင်ရဲ့ အဖွဲ့ဝင်တွေနဲ့ ဝန်ထမ်းတွေ ခန့်အပ်တဲ့အခါမှာ ကျွန်မတို့ ပွင့်လင်း မြင်သာရှိပြီးတော့ အလွှာပေါင်းစုံက ပါဝင်ဖို့လိုပါတယ်။ နောက်တစ်ခါ ဝန်ထမ်းတွေရွေးချယ်တဲ့အခါမှာလည်း ကွဲပြားခြားနားတဲ့ စံသတ်မှတ်ချက်တွေ အတွက် အချိုးအစားအရေအတွက်တွေ သတ်မှတ်ပြီးရွေးချယ်သင့်ပါတယ်။ ဥပမာဆိုလို့ရှိရင် ဝန်ထမ်း အနည်းဆုံးရဲ့ သုံးပုံတစ်ပုံဟာ ကျားမအချိုးညီမျှဖို့နဲ့ တိုင်းရင်းသားများနဲ့ လူနည်းစုတွေပါဝင်ဖို့ နောက်တစ်ခါမှာ အရပ်ဖက်လူမှုအဖွဲ့အစည်းတွေနဲ့ လူ့အခွင့်အရေးနဲ့ပတ်သက်ပြီးတော့မှ အတွေ့အကြုံ ရှိတဲ့လူတွေ၊ နောက်ခံ များနဲ့ပတ်သက်ပြီးတော့ အစီရင်ခံစာရဲ့ အပိုဒ် ၁၅ မှာ ဖော်ပြထားတဲ့ လက်နက်ကိုင်ပဋိပက္ခအတွင်း ကလေး သူငယ်များ ပါဝင်ပတ်သက်မှုနဲ့ပတ်သက်ပြီးတော့ ကလေးသူငယ်တွေရဲ့အခွင့်အရေးများဆိုင်ရာ နောက်ဆက်တွဲ သဘောတူစာချုပ်မှာ အတည်ပြု ပါဝင်ဖို့ သဘောထားမှတ်ချက် ပေးပို့တဲ့အခါမှာ တိုးတက်မှုအခြေအနေ ဘယ်လိုရှိလဲ။ ဘာတွေကို ဘယ်လိုမျိုး ကော်မရှင်အနေနဲ့ ဖော်ပြထားတယ်ဆိုတာကိုတော့ အသေးစိတ် အနှစ်ချုပ်ဖော်ပြသင့်ပါတယ်။ အပိုဒ် ၁၆ မှာဖော်ပြထားတဲ့ အထည်ချုပ်လုပ်ငန်းမှာ ကလေးအလုပ်သမား တွေ ကျောင်းကနေထွက်ပြီးတော့မှ အလုပ်လုပ်ကိုင်ရမှုနဲ့ လုပ်ငန်းခွင်အတွင်းမှာ ကလေးသူငယ်တွေရဲ့ လုပ်ငန်းခွင်လုံခြုံမှု နည်းပါးနေတဲ့ကိစ္စနဲ့ ပတ်သက်ပြီးတော့မှ ကော်မရှင်အနေနဲ့ ဘယ်လိုမျိုးဆောင်ရွက် ခဲ့သလဲ။ အဲဒီလိုဆောင်ရွက်ခဲ့လို့ ဘယ်လိုမျိုးရလဒ်တွေ ရရှိပြီးတော့ ကလေးသူငယ်တွေ၊ ကလေးအလုပ် သမားတွေရဲ့ လုံခြုံမှုဘယ်လောက်ရှိသလဲဆိုတာ ကလေးအလုပ်သမားတွေရဲ့ အခွင့်အရေးဘယ်လိုမျိုး ထူးထူးခြားခြား တိုးတက်ခဲ့လဲဆိုတာတွေနဲ့ ပတ်သက်ပြီးတော့မှ ဖော်ပြသင့်ပါတယ်။ နောက်တစ်ခါကော်မရှင်အနေနဲ့ CEDAW ကော်မတီကို ကော်မရှင်ရဲ့သီးခြားအစီရင်ခံစာ ပေးပို့ခဲ့ ကြောင်းဖော်ပြထားပါတယ်။ အဲဒီအစီရင်ခံစာမှာအမျိုးသမီးငယ်တွေနဲ့ ပတ်သက်ပြီးတော့ ကိုယ်စားလှယ်တော် ကြီးများ ဆွေးနွေးသွားသလို သက်ငယ်မုဒိမ်းမှုကိစ္စတွေနဲ့ ပတ်သက်ပြီးတော့လည်းကောင်း၊ အကြမ်းဖက် ခံရတဲ့ ကိစ္စတွေနဲ့ ပတ်သက်ပြီးတော့လည်းကောင်း၊ လူကုန်ကူးမှုခံရမှုနဲ့ ပတ်သက်ပြီးတော့လည်းကောင်း ပေါ့။ နောက်တစ်ခါမှာ စစ်မက်ဖြစ်ပွားတဲ့ဒေသမှာရှိတဲ့ အမျိုးသမီးနဲ့ ကလေးသူငယ်တွေရဲ့ အခွင့်အရေး ဆုံးရှုံးမှုတွေနဲ့ ပတ်သက်ပြီးတော့များ ကော်မရှင်က ဘယ်လိုမျိုးအစီရင်ခံစာတွေ တင်ပြခဲ့လဲ။ ဘယ်လိုမျိုး ထူးထူးခြားခြား ဆောင်ရွက်ခဲ့သလဲဆိုတာတွေကိုလည်း ဖော်ပြသင့်ပါတယ်။ စီးပွားရေး၊ လူမှုရေးနဲ့ ယဉ်ကျေးမှုအခွင့်အရေးဆိုင်ရာ အပြည်ပြည်ဆိုင်ရာစာချုပ်နဲ့ ပတ်သက်ပြီးတော့မှ ကော်မရှင်က အများ ပြည်သူသိရှိအောင် ဘယ်လိုဆောင်ရွက်ထားသလဲ။ အဲဒီစာချုပ်မှာပါဝင်ခဲ့မယ်ဆိုလို့ရှိရင် မြန်မာနိုင်ငံအတွက် ကောင်းကျိုး၊ ဆိုးကျိုး၊ ရှေ့ဆက်ရလာမယ့် အကျိုးဆက်တွေဟာ ဘယ်လိုမျိုးတွေရှိနေတယ်ဆိုတာ ကိုလည်း ပြည်သူတွေသိရှိဖို့ ဖော်ပြသင့်ပါတယ်။ လေးစားအပ်ပါသော နာယကကြီးရှင့်။ အပိုဒ် ၂၀ မှာဆိုလို့ရှိရင် ကော်မရှင်က ASEAN CSR Network နဲ့ ပြည်ထောင်စုသမ္မတမြန်မာနိုင်ငံတော် ကုန်သည်များနဲ့ စက်မှုလက်မှုလုပ်ငန်းရှင်များ အသင်းတို့ ပူးပေါင်းပြီးတော့မှ Forum တွေ ကျင်းပတယ်။ စီးပွားရေးနဲ့ လူ့အခွင့်အရေးအတွက် United Nations Guiding Principles on Business and Human Rights Gulašill 316ozor အကောင်အထည်ဖော်ဖို့ ဆွေးနွေးတယ်ဆိုပြီးတော့မှ ယေဘုယျကျတဲ့ တင်ပြချက်ပဲဖြစ်ပါတယ်။ အဲဒီမှာ ဘယ်လိုမျိုး စီးပွားရေးနဲ့ လူ့အခွင့်အရေးတွေဟာ မြန်မာနိုင်ငံအနေနဲ့မှ ရရှိနိုင်တဲ့ ဘယ်လိုစိန်ခေါ်မှုတွေ ရှိသလဲ။ ဘယ်လိုအခွင့်အလမ်းတွေရှိတယ်ဆိုတာကိုလည်း ဖော်ပြသင့်ပါတယ်။ နောက်ထပ်ဆွေးနွေးလိုတာက လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးဆောင်ရွက်ချက် များနဲ့ ပတ်သက်ပြီးတော့မှ ဆွေးနွေးလိုပါတယ်။ အနယ်နယ်အရပ်ရပ်ကို သွားရောက်ပြီးတော့မှ သင်တန်း တွေပို့ချတဲ့အတွက်လည်း အောင်မြင်မှုတွေရှိသလို။ ကြိုဆိုပါတယ်။ ဒါပေမယ့်လို့ ဒီသင်တန်းတွေ သွားရောက်တာတင်မကပါဘူး။ ဝေးလံခေါင်းပါးတဲ့ဒေသတွေ၊ နောက်တစ်ခါမှာ လက်လှမ်းမမီနိုင်တဲ့ ဒေသတွေမှာ လူ့အခွင့်အရေးချိုးဖောက်မှုတွေ ဘာတွေရှိနေသလဲ။ အဲဒီရဲ့အကျိုးဆက်တွေ ဘာတွေဖြစ်နေ သလဲဆိုတာ စစ်တမ်းတွေကောက်ယူပြီးတော့မှ အများသိအောင် ထုတ်ပြန်ရမှာဖြစ်သလို ကော်မရှင်အနေနဲ့ လည်း ဆောင်ရွက်သင့်ပါတယ်။ တိုင်ကြားစာတွေရောက်ရှိမှသာ အရေးယူဆောင်ရွက်တာမဟုတ်ဘဲနဲ့ တကယ် မြေပြင်မှာဖြစ်ပျက်နေတဲ့ အခြေအနေတွေကို ကော်မရှင်အနေနဲ့ ကွင်းဆင်းပြီးတော့မှ ဆောင်ရွက်သင့်ပါတယ်။ နောက်တစ်ခါ အဲဒီသင်တန်းတွေရဲ့ အကျိုးသက်ရောက်မှုတွေကိုလည်း ကျွန်မတို့ တိုင်းတာသင့်ပါတယ်။ လူ့အခွင့်အရေးကာကွယ်စောင့်ရှောက်ရေးဆိုင်ရာ ဆောင်ရွက်ချက်များနဲ့ ပတ်သက်ပြီးတော့ သက်ဆိုင်ရာဌာနများရဲ့ ပြန်ကြားချက်၊ ဆောင်ရွက်ချက်များနဲ့ ပတ်သက်ပြီး ဒီထက်ပိုပြီးတော့ တိတိကျကျ ဖော်ပြသင့်ပါတယ်။ ဥပမာဆိုလို့ရှိရင် ဘယ်လိုမျိုးပြန်ကြားချက်တွေက ဘယ်လိုမျိုးထိရောက်တယ်။ ဘယ်ဌာနရဲ့ ပြန်ကြားချက်တွေကတော့ဖြင့် လိုအပ်မှုရှိတယ် စသည်ဖြင့်ဖော်ပြသင့်ပါတယ်။ နောက်တစ်ခု နိုင်ငံတကာဆက်ဆံရေးဆိုင်ရာ ဆောင်ရွက်ချက်များနဲ့ ပတ်သက်ပြီးတော့မှ မြန်မာနိုင်ငံလူ့အခွင့်အရေး ကော်မရှင်ဟာ အရှေ့တောင်အာရှအမျိုးသားလူ့အခွင့်အရေး အဖွဲ့အစည်းများဖိုရမ်မှာဆိုလို့ရှိရင် ကျွန်မတို့ ပူးတွဲဆောင်ရွက်ပြီးတော့ မြန်မာနိုင်ငံရဲ့ ဆောင်ရွက်ချက် တခြားနိုင်ငံတွေနဲ့ ဘယ်လိုပူးပေါင်းဆောင်ရွက် နေတယ်ဆိုတာ၊ ဘယ်လိုအချက်တွေမှာ ပူးပေါင်းဆောင်ရွက်နေတာဖော်ပြ။ ဥပမာ- စဉ်ဆက်မပြတ် ဖွံ့ဖြိုးရေးပန်းတိုင်များနဲ့ ပတ်သက်ပြီးတော့မှ ဘယ်လိုမျိုးဆောင်ရွက်နေတယ်။ သက်ကြီးရွယ်အို အခွင့်အရေး ကိစ္စတွေ၊ လူကုန်ကူးမှုတိုက်ဖျက်ရေးကိစ္စတွေမှာ စသည်ဖြင့် ဘယ်လိုဆောင်ရွက်နေတယ်ဆိုတာကို ဖော်ပြ သင့်ပါတယ်။ တစ်ခါမြန်မာနိုင်ငံ လူ့အခွင့်အရေးအခြေအနေကို သုံးသပ်ပြီးတော့ ကုသမဂ္ဂရဲ့ မြန်မာနိုင်ငံအပေါ် အကြံပြု တိုက်တွန်းချက် ၂၈၁ ခုအနက်မှ မြန်မာနိုင်ငံက ၁၆၆ ခုကို လက်ခံခဲ့ပါတယ်။ အဲဒါနဲ့ ပတ်သက် ပြီးတော့မှ လေ့လာသုံးသပ်မှုတွေပြုတယ်။ နောက်ဆက်တွဲ လေ့လာမှုတွေပြုလုပ်ခြင်းရဲ့ အကျိုးရလဒ် တွေဟာ ဘာတွေလဲဆိုတာကိုလည်း ဖော်ပြသင့်ပါတယ်။ နောက်တစ်ခု ကျွန်မအနေနဲ့ စီးပွားရေးနဲ့ ဘဏ္ဍာရေးဆိုင်ရာ ဆောင်ရွက်ချက်တွေမှာ ကော်မရှင်ရဲ့ထောက်ပံ့ငွေ သုံးစွဲရေးနဲ့ပတ်သက်ပြီးတော့ ဆွေးနွေး လိုပါတယ်။ ၂၀၁၆-၂၀၁ရ ခုနှစ် ဘဏ္ဍာရေးနှစ် ဧပြီကနေ ဒီဇင်ဘာအတွင်း ခွင့်ပြုငွေသိန်းပေါင်း ၆,၈၀၀ အနက်မှဆိုလို့ရှိရင် သိန်းပေါင်း ၃,၀၀၀ ကျော်လောက်ပဲသုံးပြီးတော့ ၃,၀၀၀ ကျော်ပြန်အပ်ခဲ့ပါတယ်။ ဒါဟာထက်ဝက်လောက်ပဲ သုံးခွင့်ရှိပါတယ်။ ဒီဟာနဲ့ပတ်သက်ပြီးတော့မှ အသေးစိတ်ဖော်ပြသင့်ပါတယ်။ အဲလိုမသုံးစွဲခဲ့လို့ကြောင့်မို့လို့ အရေးကြီးတဲ့လူ့အခွင့်အရေးဆိုင်ရာ ဆောင်ရွက်ချက်တွေ ကျွန်မတို့ နှောင့်နှေး ခဲ့ရတာလား။ ဘာကြောင့်မို့လို့ ဒီဘဏ္ဍာငွေတွေကို မသုံးနိုင်လဲ။ မသုံးတဲ့ကြောင့်မို့လို့ ဒီအကျိုးရလဒ် တွေဟာ ဘာတွေလဲ။ ဆောင်ရွက်ချက်တွေ နှောင့်နှေးခဲ့တယ်။ အောင်မြင်မှုတွေ မရရှိဘူး။ ဒါတွေကိုလည်း ဖော်ပြသင့်ပါတယ်။ နောက်တစ်ခါ ဘဏ္ဍာငွေတင်တဲ့အခါမှာလည်း တကယ်ပဲသုံးနိုင်တဲ့ လုပ်ငန်းတွေ ကိုသာ ရေးဆွဲပြီးမှတင်သင့်ပါကြောင်း ကျွန်မအနေနဲ့တင်ပြချင်ပါတယ်။ နောက်တစ်ခါမှာ ပြည်ထောင်စုဝန်ကြီးဌာနများရဲ့ ပူးပေါင်းဆောင်ရွက်မှု အားနည်းတာတွေ ကိုလည်း ထောက်ပြထားတဲ့အတွက်ကြောင့်မို့လို့ ဒီထောက်ပြထားတဲ့ ဌာနတွေနဲ့ ပူးပေါင်းဆောင်ရွက်မှု အားကောင်းအောင်အတွက် ကော်မရှင်အနေနဲ့ ဘယ်လိုမျိုး ထူးထူးခြားခြားဆောင်ရွက်မလဲဆိုတာကိုလည်း ကျွန်မအနေနဲ့ တိုက်တွန်းချင်ပါတယ်။ နောက်ဆုံးအနေနဲ့ကတော့ ကျွန်မတို့ ဒီလူ့အခွင့်အရေးကော်မရှင်အနေနဲ့ အမှန်တကယ် ဆုံးရှုံး နေတဲ့ သူတွေ၊ လူနည်းစုတွေ ထိခိုက်လွယ်တဲ့ အုပ်စုတွေ၊ ကလေးတွေ၊ အမျိုးသမီးငယ်တွေ၊ လူကုန်ကူး ခံရတဲ့သူတွေ၊ အဓမ္မပြုကျင့်ခံရသူတွေအတွက် အထူးအလေးပေးဆောင်ရွက်ပြီးတော့ ထူးခြားတဲ့ဆောင်ရွက် မှုတွေ၊ ပြောင်မြောက်တဲ့ ဆောင်ရွက်မှုတွေ၊ သူမတူအောင်ဆောင်ရွက်မှုတွေနဲ့ ပိုပြီးတော့မှ ဆောင်ရွက် ပြီးတော့ အစီရင်ခံစာကို နိုင်ငံတကာကို ချပြသင့်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးဌေးဝင်းအောင် ဒေါပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1542">ဦးဌေးဝင်းအောင်(ဒေါပုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီး၊ မြန်မာနိုင်ငံအမျိုးသား လူ့အခွင့်အရေးကော်မရှင်မှ တာဝန်ရှိသူများနဲ့ ပြည်ထောင်စုလွှတ်တော် ကိုယ်စားလှယ်များ မင်္ဂလာပါခင်ဗျာ။ ကျွန်တော်ကတော့ ကော်မရှင်ရဲ့ ၂၀၁၆ နှစ်ပတ်လည်အစီရင်ခံစာကို အကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ Power Point သုံးစွဲခွင့်ပြုပါ။ ကော်မရှင်ရဲ့ နှစ်ပတ်လည်အစီရင်ခံစာ အပိုဒ် ၂ မှာ ကော်မရှင်ဥပဒေအရ ဒီဌာနတွေ ၅ ခုကို ဖွဲ့ထားတယ်လို့ဆိုရာမှာ လူ့အခွင့်အရေးဆိုင်ရာ မူဝါဒနဲ့ ဥပဒေဌာနရဲ့ဆောင်ရွက်ချက်တွေ၊ လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးဌာနတွေရဲ့ ဆောင်ရွက်ချက်တွေဟာ ပြုပြင်ပြောင်းလဲရေးမှာ အလေးထားဆောင်ရွက်ရမယ့် လုပ်ငန်းစဉ်တွေထဲမှာ ပါပါတယ်။ ကော်မရှင်ရဲ့ ထုတ်ပြန်ချက်တွေထဲမှာ ဥပဒေ ၂(ဂ)အရ လူ့အခွင့်အရေးဆိုတာကို အဓိပ္ပာယ် ဖွင့်ဆိုထားတဲ့အခါမှာ လူ့အခွင့်အရေးဆိုရာမှာ မြန်မာနိုင်ငံရဲ့ ဖွဲ့စည်းပုံနဲ့လည်း ပါဝင်တဲ့အခွင့်အရေးတွေ ကိုလေးစားရမှာ ဖြစ်သလို ကုလသမဂ္ဂကထုတ်ပြန်တဲ့ UDHR ရဲ့ အခွင့်အရေးတွေ နောက်ပြီးတော့ International Convension ဆိုင်ရာ အခွင့်အရေးတွေ အကျုံးဝင်ပါဝင်တယ်ဆိုပြီးတော့ ဖွင့်ဆိုထားတာ ရှိပါတယ်။ အဲဒီလိုဆောင်ရွက်ရာမှာ ဖွဲ့စည်းပုံပါ နိုင်ငံသားတွေရဲ့ မူလအခွင့်အရေးတွေ၊ အပြည်ပြည်ဆိုင်ရာ လူ့အခွင့်အရေးကြေညာစာတမ်းတွေ အပြည်ပြည်ဆိုင်ရာ သဘောတူစာချုပ်တွေရဲ့ ဆက်နွယ်သက်ရောက် မှုတွေ တစ်ခုနဲ့တစ်ခု အခွင့်အရေးဆိုင်ရာပြဋ္ဌာန်းချက်တွေ ဆက်စပ်နေတယ်ဆိုတာကို ဒီနေရာမှာ အကြံပြု ဆွေးနွေးသွားချင်ပါတယ်။ ကော်မရှင်ရဲ့ အစီရင်ခံစာ အပိုဒ် ၆ နဲ့ ၉ မှာ ဒုတိယအကြိမ် ပြည်ထောင်စုလွှတ်တော်က အတည်ပြု ပြီးဖြစ်တဲ့ သက်ကြီးရွယ်အိုများဆိုင်ရာဥပဒေနဲ့ နိုင်ငံသားများရဲ့ ပုဂ္ဂိုလ်ဆိုင်ရာ လွတ်လပ်မှုနဲ့ ပုဂ္ဂိုလ် ဆိုင်ရာလုံခြုံမှုကို ကာကွယ်ပေးတဲ့ဥပဒေများကို ဥပဒေရေးဆွဲစဉ်ကာလက အကြံပြုချက်များ ပြုလုပ် ခဲ့တယ်ဆိုပြီးတော့ ဖော်ပြထားတာရှိပါတယ်။ တစ်ဖန် ကော်မရှင်ရဲ့ အစီရင်ခံစာ အပိုဒ် ၉၅ နဲ့ ၉၆ မှာ လူ့အခွင့်အရေးဆိုင်ရာ အသိပညာပေး ပွဲတွေ၊ ဆွေးနွေးပွဲတွေကို နယ်ပယ်အသီးသီး၊ ဌာနဆိုင်ရာအသီးသီးမှာ ဆက်လက်ပြီး ဆောင်ရွက်သွားဖို့ အတွက် အစီအစဉ်တွေရေးဆွဲထားတယ်ဆိုပြီးတော့ ထုတ်ပြန်ထား တာရှိပါတယ်။ ဒီနေရာမှာကြည့်မယ် ဆိုလို့ရှိရင် ပြည်ထောင်စုလွှတ်တော်ရဲ့ ဥပဒေအမှတ်(၄၄)ဖြစ်တဲ့ သက်ကြီးရွယ်အိုများဆိုင်ရာဥပဒေဟာ ကျွန်တော်တို့ ဒုတိယအကြိမ် ပြည်ထောင်စုလွှတ်တော်ကြီးက နေပြီးတော့ အတည်ပြု ပြဋ္ဌာန်းပြီးသား အဲဒီဥပဒေထဲမှာပါဝင်နေတဲ့ အခွင့်အရေးဆိုင်ရာ အချက်အလက်တွေဟာ UDHR မှာပါတဲ့ အချက်အလက်တွေနဲ့ ဆက်နွယ်ပတ်သက်နေတယ်ဆိုတာ ကိုလည်း သွားတွေ့ရမှာဖြစ်ပါတယ်။ ဆက်လက်ပြီးတော့ ပြည်ထောင်စုလွှတ်တော်ကပဲ အတည်ပြုပြဋ္ဌာန်းပြီးဖြစ်တဲ့ နိုင်ငံသားများရဲ့ ပုဂ္ဂိုလ်ဆိုင်ရာ လွတ်လပ်မှုနဲ့ ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေမှာလည်း အခွင့်အရေးဆိုင်ရာ Ogos:q1o. cozons International Bill of Right cöopulos UDHR olsa quod sacund602e.cope: ဆက်နွယ်ပေါင်းစပ်နေတယ်ဆိုတာ သွားတွေ့ရမှာဖြစ်ပါတယ်။ ဒီလူ့အခွင့်အရေးကြေညာစာတမ်းတွေ၊ နိုင်ငံတကာပြဋ္ဌာန်းချက်တွေဟာ ပြည်တွင်းမှာပြဋ္ဌာန်းထားတဲ့ ဥပဒေတွေနဲ့ ဆက်နွယ်ပေါင်းစပ်ပြီးတော့ အသိပညာပေးရေး မြှင့်တင်ရေးကိစ္စတွေမှာ ထိထိရောက်ရောက် ဆောင်ရွက်ဖို့လိုတယ် ဆိုတာလည်း ကျွန်တော်အကြံပြုချင်ပါတယ်။ ပိုပြီးတော့ သတိထားရမှာက နိုင်ငံတကာဥပဒေတွေဟာ လိုက်နာရန်အတွက် အဖွဲ့ဝင်နိုင်ငံတွေကို အသိပေးထားတာတွေဖြစ်သလို တချို့ သဘောတူညီချက်တွေကိုလည်း အကောင်အထည်ဖော်ဖို့အတွက် တာဝန်ရှိတယ်ဆိုတာ ပြဋ္ဌာန်းထားတာဖြစ်ပါတယ်။ ဒါပေမယ့် လူသားတွေရဲ့ မွေးရာပါအခွင့်အရေးတွေ၊ ပစ်ပယ်လို့မရတဲ့ အခြေခံအခွင့်အရေးတွေကို အသိအမှတ်ပြုမှုတွေမှာ တူညီမှုတွေရှိနေတာကို တွေ့ရပေမယ့် ကျွန်တော်တို့ ပြည်တွင်းထုတ်ပြန်ထားတဲ့ ခုဒုတိယအကြိမ် ပြည်ထောင်စုလွှတ်တော်ကြီးက ပြဋ္ဌာန်းထားပြီး ဖြစ်တဲ့ ဥပဒေတွေမှာ ထူးခြားချက်ဟာ Punishment တွေ ပါနေပါတယ်။ ဒါဟာဆိုလို့ရှိရင် နိုင်ငံသားတွေရဲ့ အခွင့်အရေးတွေအတွက် အာမခံချက်တွေ၊ အခြေအမြစ်ရှိတဲ့ လူသားတွေရဲ့ ရပိုင်ခွင့်တွေကို အလေးထားထားတယ်ဆိုတာကို သတိပြုစေလိုပါတယ်။ ဒါကြောင့် မြန်မာ နိုင်ငံလူ့အခွင့်အရေးကော်မရှင်အနေနဲ့ ရှေ့ဆက်လုပ်ဆောင်မယ့် လူ့အခွင့်အရေးဆိုင်ရာမြှင့်တင်မှုသင်တန်းတွေ၊ အသိပညာပေးလုပ်ငန်းတွေမှာ ဒီအချက်လက်တွေကို ထည့်သွင်းအလေးအနက်ထားပြီး ဆောင်ရွက်သွားမယ် ဆိုလို့ရှိရင် ရှေ့ဆက်လုပ်မယ့်လုပ်ငန်းတွေမှာ ပိုမိုထိရောက်မှုတွေ၊ အောင်မြင်မှုတွေ ရရှိနိုင်မယ်လို့ ယူဆ ပြီးတော့ ကျွန်တော့အနေနဲ့ အကြံပြုဆွေးနွေးရခြင်းဖြစ်ပါတယ်။ ကျေးဇူးတင်ပါတယ်ခင်ဗျ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို တစ်နာရီခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech><mp id="1412">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကနှင့် ပြည်သူ့လွှတ်တော် ဥက္ကဋ္ဌ၊ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော်ကိုယ်စားလှယ်များ အားလုံးမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး မော်လိုက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ချိုချိုဝင်း ဖြစ်ပါတယ်။ ကျွန်မအနေနဲ့ ၂၀၁၆ ခုနှစ်အတွက် မြန်မာနိုင်ငံအမျိုးသားလူ့ အခွင့်အရေးကော်မရှင်ရဲ့ နှစ်ပတ်လည် အစီရင်ခံစာအပေါ် အပြုသဘောဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးရှင့်။ အစီရင်ခံစာကို ခြုံငုံကြည့်တဲ့အခါ နိုင်ငံတကာလူ့အခွင့် အရေးဆိုင်ရာ အဖွဲ့အစည်းများနဲ့ပတ်သက်ပြီး သဘောတူစာချုပ် ချုပ်ဆိုခြင်းများ၊ အသက်အရွယ်အလိုက် ကျား၊ မ အလိုက် လူထုလူတန်းစားအသီးသီးအား ကာကွယ်စောင့်ရှောက်သည့် လူ့အခွင့်အရေးမြှင့်တင် ရေးဆိုင်ရာဥပဒေ၊ နည်းဥပဒေများရေးဆွဲရာတွင် သက်ဆိုင်ရာဌာနအသီးသီးတို့နှင့် ပူးပေါင်း၍ တိုက်တွန်း အကြံပေးခြင်းများ၊ လူ့အခွင့်အရေးဆိုင်ရာ ပြည်တွင်းပြည်ပ အလုပ်ရုံဆွေးနွေးပွဲများ တက်ရောက်ဆွေးနွေးခြင်း၊ အစီရင်ခံစာရေးသားတင်ပြခြင်းများ၊ နိုင်ငံတကာအဖွဲ့အစည်းများနှင့် ပူးပေါင်း၍ စီးပွားရေး၊ လူမှုရေး၊ ယဉ်ကျေးမှုအခွင့်အရေးဆိုင်ရာ အလုပ်ရုံဆွေးနွေးပွဲများ၊ ဖိုရမ်များကျင်းပခြင်း၊ လူ့အခွင့်အရေးမြှင့်တင်ရေး ပညာပေး အလုပ်ရုံဆွေးနွေးပွဲများနှင့် သင်တန်းများကိုလည်း ဌာနဆိုင်ရာများသို့ သွားရောက်ပို့ချခြင်း များကို တွေ့ရှိရပါတယ်။ နာယကကြီးရှင့်။ လူ့အခွင့်အရေးကော်မရှင်အနေဖြင့် လူ့အခွင့်အရေးပညာပေးဆိုင်ရာ ဆောင်ရွက် ချက်များကို လူ့အခွင့်အရေးဆိုင်ရာ အလုပ်ရုံဆွေးနွေးပွဲများနှင့် သင်တန်းများကို မြန်မာနိုင်ငံရဲတပ်ဖွဲ့၊ အကျဉ်းထောင်အရာရှိများ၊ နိုင်ငံတော်ကာကွယ်ရေးတက္ကသိုလ်၊ စစ်ဦးစီးတက္ကသိုလ်၊ တပ်မတော်(ကြည်း) တိုက်ခိုက်ရေးကျောင်း၊ ဗဟိုဝန်ထမ်းတက္ကသိုလ်၊ အထွေထွေအုပ်ချုပ်ရေးဦးစီးဌာနများသို့ သွားရောက် ပို့ချခဲ့ကြောင်း အစီရင်ခံစာမှာ တွေ့ရှိရပါတယ်။ အစီရင်ခံစာရဲ့ စာမျက်နှာ ၁၄ အပိုဒ် ၃၉ အရ လူ့အခွင့် အရေးနှင့်ပတ်သက်သည့် တိုင်ကြားစာ ၆၁၁ မှုအနက် တိုင်ကြားခံရသည့် အဖွဲ့အစည်းများမှာ ပြည်ထောင်စု ဝန်ကြီးဌာနများ ၁၈ရ မှု၊ တရားစီရင်ရေးနဲ့ ပတ်သက်၍ ၈၀ မှု၊ တပ်မတော်နဲ့ ပတ်သက်၍ ၅၈ မှု၊ ရဲတပ်ဖွဲ့နှင့်ပတ်သက်၍ ၅၀ မှု၊ စီးပွားရေးလုပ်ငန်း ကုမ္ပဏီများနှင့်ပတ်သက်၍ ၄၀ မှု၊ ကျေးရွာအုပ်ချုပ် ရေးမှူးများနှင့်ပတ်သက်၍ ၄၈ မှု၊ တိုင်းရင်းသားလက်နက်ကိုင်များနှင့်ပတ်သက်၍ ၁၆ မှု၊ လူပုဂ္ဂိုလ် အချင်းချင်း ၁၃၂ မှု ဖြစ်ပါတယ်။ ဒါကိုကြည့်ခြင်းအားဖြင့် လူ့အခွင့်အရေးကာကွယ်စောင့်ရှောက်ရမည့် တာဝန်ရှိအဖွဲ့အစည်းများက ပုဂ္ဂိုလ်များ၊ ဥစ္စာဓနရှိသူများက လူ့အခွင့်အရေးကို ပိုမိုချိုးဖောက်နေတာကို တွေ့ရှိရမှာ ဖြစ်ပါတယ်။ လေးစားရပါသော နာယကကြီးရှင့်။ အစီရင်ခံစာရဲ့ စာမျက်နှာ ၁၃ ပါဇယားအရ တိုင်တန်းချက်ပါ အမျိုးအစားများကို ကြည့်မယ်ဆိုရင် ၂၀၁၄ မှ ၂၀၁၆ အထိ စုစုပေါင်းမြေသိမ်းယာသိမ်းမှု ၁၈၄၄ မှု၊ တရားဥပဒေနှင့်ဆိုင်သော အမှု ၃၈ရ မှု၊ ဝန်ထမ်းရေးရာနှင့်ဆိုင်သော အမှု ၂၇၅ မှု၊ ရဲနှင့်ဆိုင်သော အမှု ၂၀၂ မှု၊ စည်ပင်နှင့်ဆိုင်သော အမှု ၁၀၁ မှု၊ မြို့နယ်ကျေးရွာ အုပ်ချုပ်ရေးမှူးနှင့်ဆိုင်သော အမှု ၁၇၃ မှု၊ အမျိုးသမီး၊ အလုပ်သမား၊ သာသနာရေးနှင့်ဆိုင်သော အမှု ၉၀ မှု စသည်ဖြင့်တွေ့ရှိရပါတယ်။ ဒါကိုကြည့်ခြင်း အားဖြင့် လူ့အခွင့်အရေးချိုးဖောက်ခံရသူအများစုဟာ ၆၀ ရာခိုင်နှုန်းသော တောင်သူလယ်သမားများနှင့် သာမန်ပြည်သူများသာဖြစ်ကြောင်း တွေ့ရှိရပါတယ်။ နာယကကြီးရှင့်။ မြန်မာနိုင်ငံရဲ့ လူ့အခွင့်အရေးချိုးဖောက်မှုများကို ကြည့်မယ်ဆိုရင် ၂ သန်း မျှသော နိုင်ငံ့ဝန်ထမ်းအထဲက အဂတိလိုက်စားသော ဝန်ထမ်းအချို့ရဲ့ လူ့အခွင့်အရေးချိုးဖောက်ခြင်းများ ဟာ သန်း ၅၀ ကျော်သော ပြည်သူများအပေါ်မှာ ဆိုးကျိုးများကို ဖြစ်ပေါ်စေပါတယ်။ လူ့အခွင့်အရေး ကော်မရှင်သို့ ရောက်ရှိမလာသော လူ့အခွင့်အရေးချိုးဖောက်မှုဆိုင်ရာ အမှုများလည်းများစွာ ရှိနေမှာ သေချာပါတယ်ရှင့်။ ပြည်သူများအသိပညာ၊ ဗဟုသုတအားနည်း၍သော်လည်းကောင်း၊ ခြိမ်းခြောက် ခံရ၍သော်လည်းကောင်း၊ အားနာ၍သော်လည်းကောင်း၊ လူ့အခွင့်အရေးချိုးဖောက်မှုများကို ခါးစည်းခံနေ ကြရပါတယ်။ နာယကကြီးရှင့်။ ကျွန်မတို့ မြန်မာနိုင်ငံသူ၊ နိုင်ငံသားများဟာ ၁၀ စုနှစ်များစွာ မတရားဖိနှိပ်မှု များအောက်မှာ ဂုဏ်သိက္ခာနည်းပါးစွာ ဘဝရပ်တည်ခဲ့ကြရပါတယ်။ တရားမျှတမှုနဲ့ လူ့အခွင့်အရေး အတွက် အသက်သွေးချွေးတွေ ဘဝတွေလည်းပေးဆပ်ခဲ့ရတာ မနည်းတော့ပါဘူးရှင်။ ယနေ့ြန်မာနိုင်ငံမှာ လူ့အခွင့်အရေးဆိုတာ ချိုနဲ့လားလို့တောင် မေးရလောက်အောင် လူ့အခွင့်အရေးဟာ ပီပီပြင်ပြင် ရုပ်လုံးမပေါ်နိုင်အောင် ဖြစ်နေပါတယ်။ လူ့အခွင့်အရေးကို ဖော်ဆောင်နိုင်မယ့် ဒီမိုကရေစီစနစ်ကို အကောင် အထည်ဖော်နေတဲ့လူ့အခွင့်အရေးကော်မရှင်အနေဖြင့် အခက်အခဲများစွာကို ရင်ဆိုင်ပြီး ဘက်စုံ ထောင့်စုံမှ ကြိုးစားဆောင်ရွက်နေကြောင်းကိုလည်း အစီရင်ခံစာအရ သိရှိရပါတယ်။ လူ့အခွင်အရေးဆိုင်ရာ အသိပညာ၊ ဗဟုသုတများကို အခြေခံပညာကျောင်းများမှစ၍ လေ့ကျင့်သင်ကြားပေးနိုင်ရေး ပညာရေး ဝန်ကြီးဌာနနှင့်ညှိနှိုင်းဆောင်ရွက်နေကြောင်းသိရ၍ များစွာဝမ်းသာဂုဏ်ယူမိပါတယ်။ ကော်မရှင်အနေဖြင့် လူ့အခွင့်အရေးဆိုင်ရာကိစ္စရပ်များကို ကိုင်တွယ်ဖြေရှင်းရာတွင် တရားမျှတမှန်ကန်စွာ၊ ရဲရင့်ပြတ်သားစွာ လုပ်ကိုင်ရန် အလွန်အရေးကြီးပါတယ်။ နာယကကြီးရှင့်။ တိုင်းပြည်ဖွံ့ဖြိုးတိုးတက်ရေးအတွက် ပြုပြင်ပြောင်းလဲရေးများကို အရှိန်အဟုန်ဖြင့် ဆောင်ရွက်နိုင်ရန်အတွက် လူ့အခွင့်အရေးချိုးဖောက်မှုများ အတတ်နိုင်ဆုံး မဖြစ်ပွားစေနိုင်ရန် အင်နဲ့ အားနဲ့ တားဆီးကာကွယ်ကြရမှာ ဖြစ်ပါတယ်။ လူ့အခွင့်အရေးကော်မရှင်သာမက သက်ဆိုင်ရာ တာဝန် ရှိများနှင့် ပြည်သူလူထုတစ်ရပ်လုံးက စနစ်တကျ ကျယ်ကျယ်ပြန့်ပြန့် ဝိုင်းဝန်းကြိုးပမ်း ဆောင်ရွက်ကြရမှာ ဖြစ်ပါကြောင်းပြောကြားရင်း နိဂုံးချုပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဘိုဘိုဦး စမ်းချောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1561">ဦးဘိုဘိုဦး(စမ်းချောင်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကနှင့်တကွ အားလုံးမင်္ဂလာပါခင်ဗျာ။ ကျွန်တော်က စမ်းချောင်းမဲဆန္ဒနယ်က ဦးဘိုဘိုဦးဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည် အစီရင်ခံစာနဲ့ စပ်လျဉ်းပြီးတော့ အကြံပြု ဆွေးနွေးသွားမှာ ဖြစ်ပါတယ်ခင်ဗျာ။ မြန်မာနိုင်ငံအမျိုးသားလူ့အခွင့်အရေးကော်မရှင်ဟာ ၂၀၁၆ ခုနှစ်၊ နှစ်ပတ်လည်အစီရင်ခံစာကို ပြည်ထောင်စုလွှတ်တော်မှာ အတည်ပြုကြတဲ့အခါမှာ ကော်မရှင်ရဲ့ မူလတာဝန်နဲ့ လုပ်ပိုင်ခွင့်တွေဖြစ်တဲ့ ပုဒ်မ ၂ ပုဒ်မခွဲ(က) ကနေပြီးတော့ (၃)အထိ အချက်အလက်တွေအားလုံးကို သူတို့ကြိုးပမ်းဆောင်ရွက် ခဲ့တယ်ဆိုတာကို ပြည့်ပြည့်စုံစုံ ဖော်ပြထားတာကို ကျွန်တော်တို့ တွေ့ရပါတယ်။ ဒါပေမယ့် ဒီနေရာမှာ ကျွန်တော့အနေနဲ့ ပုဒ်မ ၂၂ ပုဒ်မခွဲ(င)မှာပါတဲ့ လူ့အခွင့်အရေးဖောက်ဖျက်မှု ဖြစ်ပွားတဲ့နေရာသို့ သွားရောက် စစ်ဆေးခြင်းနှင့် အကျဉ်းထောင်၊ အကျဉ်းစခန်း၊ အချုပ်ခန်းများနှင့် အစိုးရ သို့မဟုတ် ပုဂ္ဂလိကထိန်းသိမ်း စောင့်ရှောက်ရေးစခန်းဌာနများသို့ အကြောင်းကြား၍ သွားရောက်စစ်ဆေးခြင်း ဆိုတဲ့အပိုင်းနဲ့ ပတ်သက် ပြီးတော့ အကြံပြုဆွေးနွေးလိုပါတယ်ခင်ဗျာ။ လူတစ်ယောက်အဖမ်းခံရပြီဆိုရင် ပထမဦးဆုံး သူ့ရဲ့ ရုပ်ပိုင်းဆိုင်ရာ၊ စိတ်ပိုင်းဆိုင်ရာ အခြေအနေ တွေဟာ အမြဲတမ်းကျဆင်းနေတတ်ပါတယ်။ အခက်အခဲတွေ ရှိနေနိုင်ပါတယ်။ ဒီလိုစစ်ကြောရေး ကာလတွေ တွေ့ရတဲ့အခါမျိုးမှာသော်လည်းကောင်း၊ နေရာထိုင်ခင်းအဆင်မပြေမှုတွေ တွေ့ရတဲ့အခါ မှာသော်လည်းကောင်း၊ ကြီးနိုင်ငယ်ညှဉ်းအမှုတွေ တွေ့ရတဲ့အခါမှာသော်လည်းကောင်း လူတစ်ယောက် အတွက် အင်မတန်မှပဲ နေရထိုင်ရခက်ပါလိမ့်မယ်။ ဒါဟာအင်မတန်မှပဲ လူ့အခွင့်အရေးချိုးဖောက်ခြင်းကို ခံရတဲ့ အချုပ်သားတစ်ဦးရဲ့ ဘဝအစဖြစ်ပါတယ်။ အဲဒီအချုပ်သားဘဝမှာ ကာလလေးဟာ တစ်လ၊ နှစ်ပတ်၊ သုံးပတ် စသည်ဖြင့် ေးဟာ လူ့အခွင့်အရေးအတွက် အင်မတန်မှ အရေးပါတဲ့ အခန်း ကဏ္ဍမှာ ရှိနေတယ်ဆိုတာကို ကော်မရှင်အနေနဲ့ အထူးဂရုပြုသင့်ကြောင်း ကျွန်တော့အနေနဲ့ အကြံပြုလို ပါတယ်။ ကျွန်တော်တို့ ဒီလူတစ်ယောက်အဖမ်းခံရပြီဆိုရင် အကျဉ်းသားအဖြစ် မရောက်ခင် အချုပ်သား ဘဝရောက်တယ်။ အချုပ်သားဘဝကနေပြီးတော့ တရားစီရင်မှုခံရပြီးတဲ့အခါကျတော့ အကျဉ်းထောင် တွေကို ရောက်သွားတယ်။ အကျဉ်းထောင်တွေကို ရောက်သွားပြီး ကံဆိုးခဲ့လို့ရှိရင် အလုပ်စခန်းတွေအထိ ပို့ခံရပါတယ်။ ဒီလိုအခြေအနေမျိုးမှာ လူ့အခွင့်အရေးကို အမျိုးသားလူ့အခွင့်အရေးကော်မရှင်ကနေ ပြီးတော့ အဆိုပါနေရာတွေကို သွားရောက်စစ်ဆေးတယ်ဆိုတဲ့နေရာမှာ စစ်ဆေးပုံစစ်ဆေးနည်းနဲ့ ပတ်သက် ပြီးတော့ ကျွန်တော့အနေနဲ့ များစွာသံသယရှိနေပါတယ်။ အပေါ်ယံကြောလေးသွားပြီးတော့ ကြည့်ပြီးတော့ စားဖိုဆောင်ဆိုတာဒါပါ။ ဒါကအိပ်ဆောင်ပါ။ ဒါကတော့ နားနေဆောင်ပါ။ ဒါကအားကစားကွင်းပါ။ ဒါကတော့ ဆေးရုံ၊ ဆေးခန်းဖြစ်ပါတယ် ဆိုတာလေးတွေကိုကြည့်ပြီး ပြန်လာရုံလောက်နဲ့အထဲမှာ ဖြစ်ပျက် နေတဲ့ အခြေအနေတွေကို ထိထိရောက်ရောက် သိနိုင်ဖို့ဆိုတာ၊ တိတိကျကျသိနိုင်ဖို့ဆိုတာ အတော်ပင်ခဲယဉ်း ပါလိမ့်မယ်။ တစ်ချိန်က ကျွန်တော်တို့ မြန်မာနိုင်ငံဟာ အင်မတန်မှပဲ လူ့အခွင့်အရေးနဲ့ ပတ်သက်ပြီးတော့ အငြင်းပွားဖွယ်ရာ ကိစ္စတစ်ခုရှိနေခဲ့တာ တော်တော်ကြာခဲ့ပါပြီ။ ၁၉၉၉ ခုနှစ် အပြည်ပြည် ဆိုင်ရာ ကြက်ခြေနီကော်မတီကို မြန်မာနိုင်ငံမှာရှိတဲ့ အကျဉ်းထောင်တွေကို ဝင်ရောက်စစ်ဆေး လေ့လာခွင့် ပေးလိုက်တဲ့်ပိုင်းမှာစပြီးတော့ တဖြည်းဖြည်းနဲ့ မြန်မာနိုင်ငံရဲ့ လူ့အခွင့်အရေးအငြင်းပွားမှု ကိစ္စရပ်တွေဟာ တစ်ဖြည်းဖြည်းနဲ့ကွယ်ပျောက်လာပြီးတော့ အကျဉ်းထောင်၊ အကျဉ်းစခန်းတွေမှာ လူ့အခွင့် အရေးချိုးဖောက်မှုတွေဟာ တော်တော်ကိုသိသိသာသာ နည်းပါးလာပြီး တိုးတက်လာတဲ့ အခြေအနေတွေ ရှိနေပါတယ်။ ယခုအမျိုးသားလူ့အခွင့်အရေးကော်မရှင် စတင်ဖွဲ့စည်းတဲ့ ၂၀၁၄ ဆိုတာ ၁၉၉၉ ခုနှစ် နောက်ပိုင်း အတော်ကြာပြီး ထောင်တွေမှာ တော်တော်ကို အခြေအနေအကောင်းတဲ့အခြေအနေတစ်ရပ် ရှိနေတဲ့ ရောက်ခဲ့ခြင်းဖြစ်ပါတယ်။ သို့ပေမယ့်လည်း ထောင်တွေမှာဆိုတာ စီမံထားတာက အကျဉ်းသားတွေကို အုပ်ချုပ်ဖို့အတွက်ကို ထောင်အရာရှိတွေမလုံလောက်မှု၊ ထောင်ဝန်ထမ်းတွေမလုံလောက်မှု ဒါကြောင့် ဒီလက်စွဲ ဥပဒေနဲ့အညီဆိုပြီးတော့ နှစ်ဦးအကျဉ်းကျနေတဲ့ အကျဉ်းသားတွေကို အကျဉ်းသား အရာရှိတွေအဖြစ်နဲ့ ခန့်အပ်ပြီးတော့ အကျဉ်းသားတွေကိုအုပ်ချုပ်တဲ့စနစ်ကို လုပ်ထားခြင်းရှိပါတယ်။ ဒီလိုလုပ်ထားခြင်း ကြောင့်လည်း တချို့ကိစ္စရပ်တွေမှာ အကျဉ်းသားချင်းမှာ နိုင့်ထက်စီးနင်းမှုတွေနဲ့ လူ့အခွင့်အရေးချိုးဖောက်မှု တွေခံခဲ့ရတာပါ။ ဒါကြောင့်ဒီနေရာမှာ အပြည်ပြည်ဆိုင်ရာ ကြက်ခြေနီကော်မတီဟာ အကျဉ်းထောင်တွေကို ဝင်ရောက်စစ်ဆေးခဲ့တဲ့ လုပ်ပုံလုပ်နည်းလေးကို အနည်းငယ် သတိပြုဖို့လိုပါလိမ့်မယ်ခင်ဗျာ။ အဲဒီိုးရကနေပြီးတော့ ခွင့်ပြုချက်နဲ့ အကျဉ်းထောင်တွေကို ဝင်တယ်။ အကျဉ်းသား တွေကို တွေ့တဲ့နေရာမှာ မည်သည့်အကျဉ်းသားအရာရှိ၊ မည်သည့်အကျဉ်းထောင်အရာရှိမှ အနီးမှာနေလို့ မရပါဘူး။ လွတ်လွတ်လပ်လပ် သူတို့မှာ မေးမြန်းခွင့်ရပါတယ်။ ပြီးတော့ အဲဒီမေးခံရတဲ့လူတွေ မေးတဲ့ လူတွေရဲ့ သူတို့ရဲ့ ထွက်ချက်တွေကိုလည်း အင်မတန်မှ Confidential ထဲ လျှို့ဝှက်အဆင့်ထားပြီးတော့ကို သိမ်းဆည်းထားပါတယ်။ နောက်တော့လိုအပ်တဲ့ လူ့အခွင့်အရေးချိုးဖောက်မှု အစီရင်ခံစာတွေကို သက်ဆိုင်ရာ ဝန်ကြီးဌာန သက်ဆိုင်ရာသို့ တင်ပြဆောင်ရွက်ပြီးတော့ လူ့အခွင့်အရေးချိုးဖောက်မှုတွေ နည်းနိုင်သမျှ နည်းအောင်ဆိုပြီးတော့ လုပ်ခဲ့တာပါ။ ဒါကြောင့်အခု မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ အစီရင်ခံစာဟာ တိုင်းသိပြည်သိ ကျွန်တော်တို့ ပြည်ထောင်စုလွှတ်တော်မှာ လာရောက်တင်ပြထားပါတယ်။ ဒါပေမယ့် ဒါထက်ပိုပြီးတော့ စဉ်းစဉ်းစားစား သေသေချာချာနဲ့ တကယ့်ရှိနေတဲ့ အခြေအနေမှန်တွေများ၊ လူ့အခွင့်အရေးချိုးဖောက်တဲ့ အခြေအနေတွေများရှိနေခဲ့လို့ရှိရင် သက်ဆိုင်ရာအစိုးရကို တင်ပြနိုင်အောင်၊ ဆောင်ရွက်နိုင်အောင် ကန့်သတ် အခြေအနေနဲ့ပဲဖြစ်ဖြစ်၊ လျှို့ဝှက်အဆင့်အနေနဲ့ပဲဖြစ်ဖြစ် အကြောင်းကြားသင့်ပါတယ်။ ပေါ်ပေါက်အောင် လို့လည်း စုံစမ်းစစ်ဆေးပေးမယ်ဆိုတဲ့အကြောင်းကို ကျွန်တော့အနေနဲ့ အထူးပင်ဆွေးနွေးလိုပါတယ်။ အချုပ်သားတွေ၊ အကျဉ်းသားတွေ၊ ပြီးတော့ အလုပ်စခန်းမှာရောက်ရှိနေတဲ့သူတွေ၊ အလုပ်စခန်းနဲ့ ပတ်သက် ပြီးတော့ ပြောရမယ်ဆိုလို့ရှိရင် ဒီအလုပ်စခန်းမှာရှိတဲ့ လူတွေရဲ့ အကျဉ်းသားတွေရဲ့ လုံခြုံမှုပေါ့ဗျာ။ (Safety) အင်မတန်မှ အရေးကြီးပါတယ်။ ပြီးတော့ သူတို့ရဲ့ ကျန်းမာရေးစောင့်ရှောက်မှု အခြေအနေတွေ အင်မတန်မှ အရေးကြီးပါတယ်။ နောက်ပြီးတော့ သူတို့ရနေတဲ့လုပ်အားခကိစ္စ အများကြီးပြောရပါမယ်။ ကျေးဇူးတင် ပါတယ်။</speech>
<speech type="speaker">ဦးဝင်းကြိုင် ပဲခူးတိုင်းဒေသကြီး မဲဆန္ဒနယ်အမှတ်(၁၀)ဆွေးနွေးဖို့ဖြစ်ပါတယ်။</speech>
<speech><mp id="1273">ဦးဝင်းကြိုင်(မဲဆန္ဒနယ်အမှတ်-၁၀၊ ပဲခူးတိုင်းဒေသကြီး)</mp>လေးစားအပ်ပါတဲ့ ပြည်ထောင်စု လွှတ်တော်နာယကကြီး၊ ပြည်သူ့လွှတ်တော် ဥက္ကဋ္ဌ၊ ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါခင်ဗျား။ ကျွန်တော်က ပဲခူးတိုင်းဒေသကြီး မဲဆန္ဒနယ်အမှတ်(၁၀) သာယာဝတီမြို့နယ်နှင့် လက်ပံတန်းမြို့နယ်များကို ကိုယ်စားပြုတဲ့ အမျိုးသား လွှတ်တော်ကိုယ်စားလှယ် ဦးဝင်းကြိုင်ဖြစ်ပါတယ်။ အမျိုးသားလွှတ်တော် နိုင်ငံသားများရဲ့ မူလအခွင့်အရေး၊ ဒီမိုကရေစီအရေးနှင့် လူ့အခွင့်အရေးကော်မတီဝင် တစ်ဦးလည်းဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်ထောင်စုသမ္မတမြန်မာနိုင်ငံတော်၊ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည်အစီရင်ခံစာကို အောက်ဖော်ပြပါ အကြံပြုချက် များနှင့်အတူထောက်ခံပါတယ်။ အစီရင်ခံစာပါ လူ့အခွင့်အရေးဆိုင်ရာမူဝါဒနှင့် ဥပဒေဆိုင်ရာဆောင်ရွက် ချက်များ၊ လူ့အခွင့်အရေးမြှင့်တင်ရေးနှင့် လေ့ကျင့်ပညာပေးရေးဆိုင်ရာ ဆောင်ရွက်ချက်များ၊ လူ့အခွင့်အရေး ကာကွယ်စောင့်ရှောက်ရေးဆိုင်ရာဆောင်ရွက်ချက်များ၊ နိုင်ငံတကာဆက်ဆံရေးဆိုင်ရာ ဆောင်ရွက်ချက်များ၊ စီမံရေးရာနှင့် ဘဏ္ဍာရေးဆိုင်ရာ ဆောင်ရွက်ချက်များ၊ သုံးသပ်တင်ပြချက်များ၊ နောက်ဆက်တွဲတင်ပြချက် လ ၂၈ ရက် အင်တက် က တင်တင်ကတကယ် အကင် အကျဉ်းထောင်၊ အကျဉ်းစခန်းနှင့် ထိန်းသိမ်းစောင့်ရှောက်ရေးစခန်းများအားလုံးလိုလိုဟာ ကုလသမဂ္ဂရဲ့ အကျဉ်းသားတစ်ဦးချင်းစီအတွက် အကျဉ်းခန်းများအတွင်း နေထိုင်ခွင့်သတ်မှတ်စံနှုန်း ၁၈ စတုရန်းပေ မထားရှိနိုင်ခြင်း၊ အကျဉ်းသားတစ်ဦးချင်းစီအတွက် ကုလသမဂ္ဂစံနှုန်းအရ တစ်နေ့ကိုသောက်ရေသန့် ၃ လီတာ မရရှိခြင်း၊ နောက် ကုလသမဂ္ဂစံနှုန်းအရအကျဉ်းသားတစ်ဦးချင်း ချိုးရေ ရ ဂါလံမရရှိခြင်း၊ ကုလသမဂ္ဂ စံနှုန်းအရ အကျဉ်းသား ၂၅ ဦးလျှင် အိမ်သာတစ်လုံးမရရှိခြင်း၊ အကြမ်းဖက်နှိပ်စက်ခြင်း၊ ရုန့်ရင်းကြမ်းတမ်းစွာ ဆဲဆိုခိုင်းနှိုင်းပြီး ပြောဆိုဆက်ဆံခြင်း၊ လာဘ်ပေးလာဘ်ယူ အဂတိကိစ္စရပ်များရှိနေခြင်းတို့ကို ဖော်ထုတ် အစီရင်ခံတင်ပြထားတဲ့အတွက် ပကတိအရှိတရားများဖြစ်လို့ ထောက်ခံပါတယ်။ ထို့အပြင် အကျဉ်းထောင်၊ အကျဉ်းစခန်း၊ ကျောက်ထုတ်လုပ်ရေးစခန်းများရဲ့ ကျန်းမာရေးစောင့်ရှောက်မှု၊ ဆရာဝန်နှင့်ဆေးဝါးများ ပြည့်စုံလုံလောက်မှုမရှိတဲ့ အရေးပါတဲ့အချက်ကိုလည်း ဖော်ပြအစီရင်ခံထားတာ မှန်ကန်တဲ့အချက်ဖြစ်ပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ အစီရင်ခံစာပါ အကျဉ်းထောင်၊ အကျဉ်းစခန်း၊ ကျောက်ထုတ်စခန်းများမှာရှိတဲ့ ဝန်ထမ်းများရဲ့ တစ်နေ့ ရိက္ခာငွေဟာ ၅၀၀ ကျပ်သာဖြစ်တဲ့အတွက် လစာနှင့် ရိက္ခာငွေနည်းပါးမှု၊ ်တာဝန်ထမ်းဆောင် နေရမှုကြောင့် အဆင်ပြေမှုမရှိကြတဲ့အပြင် ဝန်ထမ်းမိသားစုများရဲ့ နေအိမ်လိုင်းခန်းများဟာ ဆွေးမြေ့ ပေါက်ပြဲပြီး ဖြစ်သလိုနေထိုင်ကြရပါတယ်။ တာဝန်ထမ်းဆောင်နေကြရတဲ့အချက်ဟာ လွန်စွာဂရုပြုဖြည့်ဆည်း ဆောင်ရွက်ပေးသင့်တဲ့အချက်ဖြစ်တဲ့အပြင် ဝန်ထမ်းများရဲ့ လုပ်သက်ခွင့်ကိစ္စဟာလည်း မလွဲမသွေလုပ်ဆောင် ပေးသင့်တဲ့ လိုအပ်ချက်တစ်ရပ်ဖြစ်ပါတယ်။ လေးစားအပ်သော နာယကကြီးခင်ဗျား။ မြန်မာနိုင်ငံလူ့အခွင့်အရေးကော်မရှင်က တောင်ကြီးမြို့ လူမှုဝန်ထမ်းဦးစီးဌာနလက်အောက်မှာရှိတဲ့ ထိန်းသိမ်းစောင့်ရှောက်ရေးစခန်း ၈ ခုအတွက် လူတစ်ဦးလျှင် နေ့စဉ်ကျွေးမွေးစရိတ် တိုးမြှင့်ပေးသင့်ကြောင်း ဖော်ပြအစီရင်ခံထားတာ လေ့လာတွေ့ရှိရပါတယ်။ အမျိုးသား လွှတ်တော်နိုင်ငံသားများရဲ့ လူ့အခွင့်အရေး၊ ဒီမိုကရေစီအရေးနှင့် လူ့အခွင့်အရေးကော်မတီက မွန်ပြည်နယ်၊ သထုံအကျဉ်းထောင်၊ ရင်းငြိမ်ကျောက်ထုတ်စခန်း၊ တောင်စွန်းကျောက်ထုတ်စခန်းများကို ရောက်ရှိပြီး တာဝန်ရှိပုဂ္ဂိုလ်များ၊ အကျဉ်းသားများနဲ့ တွေ့ဆုံစဉ်က အကျဉ်သားတစ်ဦးချင်းစီအတွက် တစ်နေ့ စားစရိတ် ဟာ ၆၀၀ ကျပ်ဖြစ်ကြောင်း တွေ့ရှိရပါတယ်။ အဲဒီးယစ်ဆေးအနံ့ခံရှာဖွေတဲ့ ခွေးတစ်ကောင် အတွက် တစ်နေ့စားစရိတ်ဟာ ၁၀၀၀ ကျပ်ဖြစ်ပါတယ်။ အဲဒီသထုံခရီးစဉ်က ပြန်လာပြီး ရက်ပိုင်းအတွင်းမှာ သက်ဆိုင်ရာဝန်ကြီးဌာနက အကျဉ်းသားတစ်ဦးချင်းစီအတွက် တစ်နေ့စားစရိတ် ၁၀၀၀ ကျပ် တိုးမြှင့် ခွင့်ပြုကြောင်း သိရှိရပါတယ်။ လေးစားအပ်ပါသော နာယကကြီးခင်ဗျား။ ကျောက်ထုတ်စခန်းများမှာ အလုပ်လုပ်ရတဲ့ အကျဉ်းသား တစ်ဦးရဲ့ တစ်နေ့အတွက် လုပ်အားခဟာ ၂၀၀ ကျပ်ဖြစ်ကြောင်းသိရှိရပါတယ်။ တစ်နေ့ကို ရ နာရီကနေ ၈ နာရီအကြား အလုပ်လုပ်ကြရကြောင်း၊ ပင်ပန်းကြမ်းတမ်းစွာ၊ ခက်ခဲစွာ၊ အကာကွယ်မဲ့ အလုပ်လုပ် ရတဲ့ အကျဉ်းသားတစ်ဦးချင်းစီအတွက် တစ်နေ့လုပ်အားခ ၂၀၀ ကျပ်ဟာ ယနေ့ခေတ်မှာ ဆီလျော်မှု မရှိတော့ပါဘူး။ ဒီနေ့နိုင်ငံအတွင်း စံထားအသုံးပြုနေတဲ့ အနည်းဆုံးတစ်နေ့လုပ်အားခ ၃၆၀၀ ကျပ်နှင့် နှိုင်းယှဉ်ရင် ၁၈ ပုံ ၁ ပုံသာ အကျဉ်းသားများ ခံစားရရှိနေတာဖြစ်ပါတယ်။ အပြည်ပြည်ဆိုင်ရာ လူ့အခွင့် အရေး ကြေညာစာတမ်း အပိုဒ် ၂၃၊ အပိုဒ်ခွဲ(၂)နှင့် ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၃၄၉ တို့မှာ လူအားလုံးလူများဟာ မည့်သည့်ခွဲခြားဆက်ဆံမှုမှမရှိဘဲ တူညီသောအလုပ်အတွက် တူညီသော အခကြေးငွေ အခွင့်အလမ်း ရပိုင်ခွင့်ရှိတယ်လို့ဖော်ပြထားပါတယ်။ ထို့အတူ အများပြည်သူ နိုင်ငံရေးအခွင့်အရေးများ ဆိုင်ရာ အပြည်ပြည်ဆိုင်ရာပဋိညာဉ်စာချုပ်ရဲ့ အပိုဒ်(၈)မှာ အကျဉ်းသားများကို နိုင်ငံရဲ့ လုပ်သားဈေးကွက် အတွင်းကို ပြန်လည်ပေါင်းစည်းဝင်ဆံ့မှုကို ပိုမိုချောမွေ့လွယ်ကူစေပြီး ၎င်းနှင့် ၎င်းမိသားစုအတွက် ငွေကြေး ထောက်ပံ့မှုကို ထည့်သွင်းလုပ်ဆောင်နိုင်ခွင့်ပြုမယ့် အဓိပ္ပာယ်ပြည့်ဝသည့် အခကြေးငွေရရှိကာ အလုပ် အကိုင်ကို ရရှိလုပ်ကိုင်စေသော အခြေအနေများကို ဖန်တီးပေးရမယ်လို့ အတိအလင်း ပြဋ္ဌာန်းထားပါတယ်။ အကျဉ်းသားများကိုပြုမူဆက်ဆံမှုအတွက် အနိမ့်ဆုံးစံနှုန်းများဆိုင်ရာ နည်းဥပဒေ ပုဒ်မ ၇၁ ပုဒ်မခွဲ(၁)မှာ အကျဉ်းထောင်ဆိုင်ရာအလုပ်ဟာ ဒုက္ခခံစားစရာရောက်တဲ့ သဘောသဘာဝ မဖြစ်စေရလို့ အတိအလင်း ပြဋ္ဌာန်းပြီးဖြစ်ပါတယ်။ လေးစားအပ်ပါသော နာယကကြီးခင်ဗျား။ တစ်နည်းအားဖြင့် နိုင်ငံတော်ကိုဖြစ်စေ၊ သက်ဆိုင်ရာ ဝန်ကြီးဌာနကိုဖြစ်စေ ဝင်ငွေရရှိစေတဲ့ ကျောက်ထုတ်လုပ်ငန်းများ၊ ကုန်ထုတ်လုပ်ငန်းများမှာ လုပ်ကိုင် နေကြရတဲ့ အကျဉ်းသားများအနေနဲ့ သူတို့ရဲ့ ကျူးလွန်ခဲ့တဲ့ပြစ်ဒဏ်အတွက် ထောင်ကျ၊ အကျဉ်းကျ ပြစ်ဒဏ်ခံယူပြီးဖြစ်ပါတယ်။ ကုန်ထုတ်လုပ်ငန်း ကျောက်ထုတ်လုပ်ငန်းများမှာ အကျဉ်းသားများ လုပ်ကိုင် နေရခြင်းဟာ သီးခြားအပြစ်ဒဏ်ကို ပူးတွဲခံစားနေရတာ မဖြစ်သင့်တော့ပါဘူး။ ခေတ်နှင့်လည်း ဆီလျော်မှု မရှိတော့ပါ။ အမြန်ဆုံးသင့်လျော်တဲ့ လုပ်အားခရရှိစေရေး ပြင်ဆင်ပေးသင့်ပါကြောင်းနှင့် အဆိုပါအချက်ကို မြန်မာနိုင်ငံလူ့အခွင့်အရေးကော်မရှင်က ထည့်သွင်းသုံးသပ် အစီရင်ခံသင့်ပါကြောင်း ပြည်ထောင်စုလွှတ်တော် နာယကကြီးမှတစ်ဆင့် လေးစားစွာ အကြံပြုတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးနိုင်သီဟ မွန်ပြည်နယ် မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1303">ဦးနိုင်သီဟ(မဲဆန္ဒနယ်အမှတ်-၇၊ မွန်ပြည်နယ်)</mp>မင်္ဂလာပါခင်ဗျာ။ လေးစားအပ်တဲ့ ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ် များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းများနဲ့ ပြည့်ဝပါစေကြောင်း ဦးစွာပထမ နှုတ်ခွန်း ဆက်သ ဂါရဝပြုအပ်ပါတယ်။ ကျွန်တော်ကတော့ မွန်ပြည်နယ်၊ မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးနိုင်သီဟ ဖြစ်ပါတယ်။ ကျွန်တော့အနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည်အစီရင်ခံစာအပေါ်မှာ အပြုသဘောဆောင်ပြီး ဆွေးနွေးသွားမှာဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ မြန်မာနိုင်ငံအမျိုးသား လူ့အခွင့်အရေး ကော်မရှင်ကို ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပါ နိုင်ငံသားများရဲ့ မူလ အခွင့်အရေးများ မြှင့်တင်ခြင်းနဲ့ ကာကွယ်ခြင်းတို့အတွက် ဖွဲ့စည်းခဲ့ခြင်းဖြစ်ပါတယ်။ ကော်မရှင်ရဲ့ တာဝန်နဲ့ လုပ်ပိုင်ခွင့်များမှာပါရှိတဲ့ သတင်းအချက်အလက်များဖြန့်ကျက်ခြင်း၊ ပညာပေးခြင်းဖြင့် လူ့အခွင့်အရေးနဲ့ စပ်လျဉ်း၍ အများပြည်သူများရဲ့ အသိပညာအဆင့်အတန်းမြှင့်တင်ခြင်း၊ ခွဲခြားမှုပုံသဏ္ဌာန်အားလုံးကို တိုက်ဖျက်သည့် ကြိုးပမ်းအားထုတ်မှုများကို မြှင့်တင်ခြင်း၊ လူ့အခွင့်အရေးဖောက်ဖျက်ကြောင်း တိုင်တန်းချက် သို့မဟုတ် စွပ်စွဲချက်များနဲ့စပ်လျဉ်း၍ စိစစ်ပြီးစုံစမ်းစစ်ဆေးခြင်း၊ တိုင်တန်းချက်၊ စွပ်စွဲချက်အရဖြစ်စေ၊ သတင်းအရဖြစ်စေ၊ လူ့အခွင့်အရေးဖောက်ဖျက်မှုဖြစ်ပွားကြောင်း သိရှိရသည့်နေရာများသို့ သွားရောက် စစ်ဆေးခြင်းနဲ့ အကျဉ်းထောင်၊ အကျဉ်းစခန်း၊ အချုပ်ခန်းများနဲ့ အစိုးရ၊ ပုဂ္ဂလိက ထိန်းသိမ်းစောင့်ရှောက်ရေး စခန်းဌာနများသို့ အကြောင်းကြား၍ သွားရောက်စစ်ဆေးခြင်း၊ သက်ဆိုင်ရာအရပ်ဖက် အဖွဲ့အစည်း၊ စီးပွားရေး အဖွဲ့အစည်း၊ အလုပ်သမားအဖွဲ့အစည်း၊ တိုင်းရင်းသားအဖွဲ့အစည်း၊ လူနည်းစုများ ပညာရပ်ဆိုင်ရာ အဖွဲ့အစည်းတို့နဲ့ သင့်လျော်သလို တိုင်ပင်ဆွေးနွေးခြင်းစသည်တို့ပါရှိပါတယ်။ ထို့အပြင် ကော်မရှင်ဟာ မိမိရဲ့ လုပ်ပိုင်ခွင့်များကို လွတ်လပ်စွာ ဆောင်ရွက်ခွင့်ရှိတယ်လို့ ပြဋ္ဌာန်း ပါရှိပါတယ်။ မြန်မာနိုင်ငံရဲတပ်ဖွဲ့ဝင်အရာရှိများ၊ အကျဉ်းထောင်အရာရှိများ၊ တပ်မတော်စစ်ကြောင်း ကြီးများ၊ စစ်ဦးစီးတက္ကသိုလ်များ၊ တပ်မတော်(ကြည်း)တိုက်ခိုက်ရေးကျောင်း၊ ဗဟိုဝန်ထမ်းတက္ကသိုလ်၊ အထွေထွေအုပ်ချုပ်ရေးဦးစီးဌာန အသီးသီးတို့အပြင် ပြည်သူများအတွင်းလူ့အခွင့်အရေးဆိုင်ရာအသိအမြင် ဗဟုသုတများရရှိစေရန် လူ့အခွင့်အရေးဆိုင်ရာ ဟောပြောပွဲများကို ၂၀၁၆ ခုနှစ်တွင် ပြည်နယ် ၅ ခုမှ မြို့နယ် ၁၅ ခုတို့ရှိ မြို့ပေါင်း ၂၀ မြို့မှာ ဟောပြောပို့ချခဲ့ကြောင်း ပါရှိပါတယ်။ ကော်မရှင်ရဲ့ ၂၀၁၆ ခုနှစ် တိုင်တန်းချက်များနဲ့ စပ်လျဉ်းပြီးတော့ ကွင်းဆင်းစုံစမ်းစစ်ဆေး ဆောင်ရွက်ခဲ့တဲ့အနက်မှ အပြစ်မဲ့ ရွာသွား ၂ ဦး၊ တပ်မတော်အရာရှိ ၁ ဦးက သေနတ်ဖြင့်ပစ်ခတ်ခဲ့သည့်ကိစ္စ တိုင်တန်းခြင်းအတွက် ၁၂-၅-၂၀၁၆ ရက်နေ့မှာ တိုင်တန်းသူလူ့အခွင့်အရေးနဲ့ တရားမျှတရေးစွမ်းဆောင်သူများအဖွဲ့မှ ဒါရိုက်တာ ဦးကျင်မီ အား ကော်မရှင်ရုံးသို့ ခေါ်ယူတွေ့ဆုံမေးမြန်းခြင်း၊ ၁၇-၅-၂၀၁၆ မှ ၂၀-၅-၂၀၁၆ ရက်နေ့အထိ ကော်မရှင် ကွင်းဆင်းစုံစမ်းစစ်ဆေးရေးအဖွဲ့ဟာ အခင်းဖြစ်ပွားရာ မွန်ပြည်နယ်၊ ရေးမြို့နယ် ခေါဇာမြို့ မန်ကျည်းချောင်းဝ ကျေးရွာသို့ ကွင်းဆင်းစုံစမ်းစစ်ဆေးခဲ့ပြီး တွေ့ရှိချက်များကို ကာကွယ်ရေးဝန်ကြီးဌာနသို့ ပေးပို့အကြောင်း ကြားခဲ့ရာ သေနတ်ဖြင့် မှားယွင်းပစ်ခတ်ခဲ့သူ တပ်မတော်အရာရှိအား အကျဉ်းစစ်တရားရုံးချုပ်ဖြင့် စစ်ဆေးစီရင်ခဲ့ပြီး ရှုတ်ချ၍ အမြဲတမ်းထုတ်ပစ်စေရန် အလုပ်ကြမ်းနှင့် ထောင်ဒဏ် ၃ နှစ်ကို နယ်ဘက် အကျဉ်းထောင်တွင် ကျခံစေရန် ပြစ်ဒဏ်ချမှတ်ခဲ့ပြီးဖြစ်ကြောင်း ကာကွယ်ရေးဝန်ကြီးဌာနထံမှ အကြောင်း ပြန်ကြားလာသည်ဟု ဖော်ပြပါရှိပါတယ်။ အကျဉ်းထောင် ၈ ခုမှာ ဝင်ဆံ့မှု ၆၀၀၀ ရှိသော်လည်း အကျဉ်းသား ၈၄၆၆ ဦးရှိသဖြင့် ဝင်ဆံ့မှုအင်အားထက် ၄၁ ရာခိုင်နှုန်းကို ပိုမိုထားရှိနေသည်ကို တွေ့ရှိရပါတယ်။ ယင်းတို့ထဲမှ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေဖြင့် ပြဋ္ဌာန်း ကျခံနေရသော အကျဉ်းသား၊ အကျဉ်းသူ ၆၂၆၂ ဦးတွေ့ရှိရသဖြင့် အကျဉ်းသားအားလုံးရဲ့ ၇၃.၉ရ ရာခိုင် နှုန်းဟာ မူးယစ်ဆေးဝါးမှုဖြင့် အကျဉ်းကျနေသူများဖြစ်တယ်လို့ အစီရင်ခံစာတစ်ခုလုံးအပေါ်မှာခြုံငုံကြည့်ရင် ကျွန်တော့အနေနဲ့ အားရကျေနပ်ဖွယ်တွေ့ရှိရပါတယ်။ သို့ပေမယ့်လည်း မြန်မာနိုင်ငံ လူ့အခွင့်အရေးကော်မရှင် အနေနဲ့ နိုင်ငံသားများရဲ့ မူလအခွင့်အရေးများမြှင့်တင်ခြင်း၊ ကာကွယ်ခြင်း၊ ဖြည့်ဆည်းခြင်းတို့အတွက် နိုင်ငံတကာစိတ်ဝင်စားမှု မြင့်တက်နေတဲ့ ရခိုင်ပြည်နယ်ရဲ့ အခြေအနေ၊ စစ်မက်ဖြစ်ပွားနေတဲ့ ကချင် ပြည်နယ်၊ ရှမ်းပြည်နယ်မြောက်ပိုင်းရှိ နေရပ်စွန့်ခွာထွက်ပြေးလာသူများရဲ့ ပညာရေး၊ ကျန်းမာရေး၊ အမိုး အကာလုံခြုံမှု၊ စားဝတ်နေရေးအခြေအနေများကို သွားရောက်စစ်ဆေးခြင်းများ ဆောင်ရွက်သင့်သလို သဘာဝပတ်ဝန်းကျင်ညစ်ညမ်းမှု ဘေးထွက်ဆိုးကျိုးများ များစွာရှိနေသော ကျောက်မီးသွေးသုံး လျှပ်စစ် ဓာတ်အားပေးစက်ရုံများဖြစ်သော ရှမ်းပြည်နယ်၊ တနင်္သာရီတိုင်းနှင့် မွန်ပြည်နယ် ကျိုက်မရောမြို့နယ် ပျားတောင်ဒေသရှိ ကျောက်မီးသွေးဖြင့် လည်ပတ်သည့် MCL ဘိလပ်မြေစက်ရုံကြောင့် ထွက်ရှိပြန့်လွင့် လာသောအမှုန်များ၊ ပြာမှုန့်များကြောင့် ဒေသခံပြည်သူများရဲ့ သောက်သုံးရေ၊ ရေတွင်းများ၊ လယ်ယာ မြေများအပါအဝင် ကျန်းမာရေးထိခိုက်ခြင်း စသည့်လူ့အခွင့်အရေး ချိုးဖောက်မှုများရှိ မရှိအပေါ်သွားရောက် စစ်ဆေးပြီး ဒေသခံများရဲ့ ခံစားချက်ကို သက်ဆိုင်ရာဝန်ကြီးဌာနများသို့ အကြံဉာဏ်များ ပေးပို့ခြင်းများ ဆောင်ရွက်သင့်ပြီး နောင်လာမယ့် အစီရင်ခံစာများမှာ ထည့်သွင်းဖော်ပြသင့်ပါကြောင်း တိုက်တွန်းရင်းနဲ့ ကျွန်တော့အနေနဲ့ နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးကိုကိုနိုင် စစ်ကိုင်းတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1248">ဦးကိုကိုနိုင်(မဲဆန္ဒနယ်အမှတ်-၈၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ် ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)က အမျိုးသားလွှတ်တော် ကိုယ်စားလှယ်၊ အမျိုးသားလွှတ်တော် နိုင်ငံသားတို့၏ မူလအခွင့်အရေး၊ ဒီမိုကရေစီအရေးနဲ့ လူ့အခွင့် အရေးကော်မတီမှ အဖွဲ့ဝင် တစ်ဦးဖြစ်ပါတယ်။ ကျွန်တော် ဒီနေ့ပြည်ထောင်စုလွှတ်တော်မှာ မြန်မာနိုင်ငံ လူ့အခွင့်အရေးကော်မရှင်က နှစ်ပတ်လည် အစီရင်ခံစာအပေါ်မှာ တင်ပြဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျား။ မြန်မာနိုင်ငံလူ့အခွင့်အရေးကော်မရှင်ကို နိုင်ငံတော်သမ္မတရုံးရဲ့ ၂၀၁၄ ခုနှစ်၊ စက်တင်ဘာလ ၂၄ ရက် ရက်စွဲပါစာအမိန့်အမှတ်(၂၃/၂၀၁၄) ဖြင့် အဖွဲ့ဝင် ၁၁ ဦးပါဝင်သော ကော်မရှင်တစ်ရပ်ကို ဖွဲ့စည်းတာဝန်ပေးအပ်ခဲ့ပြီးတဲ့နောက် ယခုအခါ ၂၀၁၆ ခုနှစ်၊ အောက်တိုဘာလ ရ ရက် နေ့မှာတော့ အဖွဲ့ဝင် ရ ဦးဖြင့်သာ ပြန်လည်ဖွဲ့စည်းပြီး ကော်မရှင်လုပ်ငန်းများကို ဆောင်ရွက်လုပ်ကိုင်လျက် ရှိကြောင်း သိရှိရပါတယ်။ မြန်မာနိုင်ငံလူ့အခွင့်အရေးကော်မရှင်ကို ၂၀၁၆ ခုနှစ်၊ စက်တင်ဘာလအတွင်း ရန်ကုန်မြို့ အင်းဝအပ်ချုပ်ဆိုင်မှာ ဖြစ်ပွားခဲ့တဲ့ အပ်ချုပ်ဆိုင်မှ ကလေးငယ်များ ညှဉ်းပန်းနှိပ်စက်ခံရမှု ဖြစ်စဉ် ပေါ်ပေါက်လာပြီး လူ့အခွင့်အရေးကော်မရှင်ဟာ မြန်မာပြည်သူလူထုအများစု အာရုံစိုက် စိတ်ဝင်စားမှုများပြီး လူသိများတဲ့ အဖွဲ့အစည်းတစ်ရပ် ဖြစ်လာခဲ့ပါတယ်။ နာယကကြီးခင်ဗျား။ နိုင်ငံတော်တော်များများမှာ နိုင်ငံအတွင်း လူ့အခွင့်အရေးချိုးဖောက်မှုများကို စောင့်ကြည့်လေ့လာဖို့နဲ့ အစိုးရအပေါ်ဝေဖန်အကြံပြုနိုင်ဖို့အတွက် လွတ်လပ်သော လူ့အခွင့်အရေးကော်မရှင် များကို အစိုးရအနေနဲ့ အသိအမှတ်ပြု ဖွဲ့စည်းထားလေ့ရှိပါတယ်။ ထိုလူ့အခွင့်အရေးကော်မရှင်များဟာ အဓိကလုပ်ငန်းတာဝန်များဖြစ်ကြတဲ့ နိုင်ငံအတွင်း အုပ်ချုပ်ရေးနဲ့ တရားစီရင်ရေးအဖွဲ့များရဲ့ အားနည်း ချွတ်ချော်မှုများကိုလည်းကောင်း၊ ပြည်သူအချင်းချင်းအကြား လူ့အခွင့်အရေးအလွဲသုံးစားမှုများ ရှိလာတဲ့ အခါမှာ လူ့အခွင့်အရေးကော်မရှင်များက နစ်နာသူများဘက်မှ အပြည့်အဝရပ်တည်ပြီး တရားမျှတမှု ပေါ်ပေါက်လာသည်အထိ ကူညီဆောင်ရွက်ပေးကြရပါတယ်။ ထိုကဲ့သို့ ကူညီဆောင်ရွက်မှုများကို တစ်ပြေးညီ မြန်မြန်ဆန်ဆန် စနစ်တကျ ဆောင်ရွက်နိုင်ဖို့အတွက် အမျိုးသားလူ့အခွင့်အရေးကော်မရှင် အနေဖြင့် ဒေသခံ လွှတ်တော်ကိုယ်စားလှယ်များ၊ ပြည်တွင်းမှ လူ့အခွင့်အရေးဆိုင်ရာ အရပ်ဘက်အဖွဲ့ အစည်းများ၊ သတင်းမီဒီယာများအပါအဝင် နိုင်ငံတကာလူ့အခွင့်အရေးအဖွဲ့အစည်းများနဲ့ စဉ်ဆက်မပြတ် ချိတ်ဆက်ပြီး သတင်းအချက်အလက်တွေ စုဆောင်းတာ၊ သတင်းအချက်အလက်တွေ မျှဝေတာနဲ့ နိုင်ငံ အတွင်း လူ့အခွင့်အရေးနဲ့ ပတ်သက်တဲ့ ပညာပေးမှုတွေကို အလေးထားဆောင်ရွက်ဖို့ လိုအပ်မယ်လို့ အကြံပြု လိုပါတယ်။ ထို့အတူပါပဲ လွှတ်တော်အတွင်းက ပြည်သူ့လွှတ်တော်၊ အမျိုးသားလွှတ်တော်တို့ရဲ့ လူ့အရေးဆိုင်ရာ ကော်မတီများအနေနှင့်လည်း တစ်နှစ်ကိုသုံးကြိမ်မက တွေ့ဆုံညှိနှိုင်းမှုများ ဆောင်ရွက်သင့်တယ်လို့ ထပ်လောင်း အကြံပြုလိုပါတယ်။ လက်ရှိအစိုးရအနေဖြင့်လည်း လွတ်လပ်သော လူ့အခွင့်အရေးကော်မရှင်တစ်ရပ် အားကောင်းမောင်းသန် ဖြစ်ပေါ်တည်ရှိလာဖို့အတွက် အမြန်ဆုံးအလေးထား ဆောင်ရွက်သင့်ပြီဖြစ်သလို လစ်လပ်သွားတဲ့ အဖွဲ့ဝင် ၄ ဦးနေရာမှာလည်း အမြန်ဆုံး အစားထိုးရွေးချယ်ကာ မူဝါဒသစ်များရေးဆွဲပြီး လူ့အခွင့်အရေးဆိုင်ရာ အရည်အသွေးပြည့်ဝတဲ့ အရပ်ဘက်အဖွဲ့အစည်းများမှ ပုဂ္ဂိုလ်များကိုလည်း မြန်မာ နိုင်ငံလူ့အခွင့်အရေး ကော်မရှင်အဖွဲ့မှာ ပါဝင်ဆောင်ရွက်ခွင့်ပြုသင့်တယ်လို့ အကြံပြုလိုပါတယ်။ ဖြစ်နိုင် ပါကလူ့အခွင့်အရေးကော်မရှင်အဖွဲ့ကို နိုင်ငံတော်အဆင့်သာမက ပြည်နယ်နဲ့တိုင်းဒေသကြီး၊ ခရိုင်မြို့ကြီး များအထိ တိုးချဲ့ဆောင်ရွက်နိုင်မည်ဆိုပါက နိုင်ငံတစ်ဝန်းလူ့အခွင့်အရေးနဲ့ ပတ်သက်တဲ့ ကာကွယ်မြှင့်တင်မှု လုပ်ငန်းတွေ၊ ပညာပေးလုပ်ငန်းတွေကို ထဲထဲဝင်ဝင် ကျယ်ကျယ်ပြန့်ပြန့် ဆောင်ရွက်နိုင်လိမ့်မယ်လို့ ယုံကြည် မိပါတယ်။ နာယကကြီးခင်ဗျား။ ယခုလက်ရှိဖွဲ့စည်းထားတဲ့ မြန်မာနိုင်ငံလူ့အခွင့်အရေးကော်မရှင်ဟာ ဥပဒေ တာဝန်များကို ဆောင်ရွက်နိုင်ဖို့ ကော်မရှင်ဥပဒေ ပုဒ်မ ၅၁ နှင့်အညီ ကော်မရှင်ရုံးကို ဌာန ၅ ခုဖြင့် ဖွဲ့စည်း ထားပြီး နိုင်ငံရေးနှင့် နိုင်ငံသားတို့ရဲ့ အခွင့်အရေး အခြေအနေများကို ပိုမိုစနစ်တကျ ဆောင်ရွက်နိုင်ဖို့ ဆိုရင်တော့ ထိုဌာန ၅ ခုအပြင် လူ့အခွင့်အရေးဆိုင်ရာမှတ်တမ်းနဲ့ သုတေသနဌာနကိုလည်း တိုးချဲ့ဖွဲ့စည်း သင့်တယ်လို့ ယူဆမိပါတယ်။ ကျွန်တော်တို့ နိုင်ငံအနေနဲ့ တိုင်းရင်းသားပေါင်းစုံနေထိုင်ပြီး စိန်ခေါ်မှု အမြောက်အမြားကြားက ဒီမိုကရေစီစနစ်သို့ အသွင်ကူးပြောင်းရန် ကြိုးစားနေတဲ့ ကာလတစ်ရပ်ကို ဖြတ်သန်း နေတဲ့ပြည်သူလူထုက နိုင်ငံ့ရဲ့ အုပ်ချုပ်ရေးနဲ့ ဥပဒေပြုရေးတို့မှာ တာဝန်ခံမယ့်ပုဂ္ဂိုလ်များကို ရွေးချယ်တာဝန်ပေးအပ်ခဲ့မှုအပေါ်မှာ ပြည်သူလူထုရဲ့ အခွင့်အရေးများ အပြည့်အဝရရှိရေးကို ဘက်ပေါင်း စုံက ကြိုးစားအားထုတ်ကြရမယ့် ဖြစ်ပါတယ်။ လက်ရှိမြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ဆောင်ရွက်ထားရှိမှုအပေါ် ခြုံငုံသုံးသပ် ကြည့်တဲ့အခါမှာ ကော်မရှင်အနေနဲ့ လက်နက်ကိုင်ပဋိပက္ခများ ဖြစ်ပွားရာ စစ်ဘေးရှောင်ဒေသများဖြစ် ကြတဲ့ ရှမ်းပြည်နယ်၊ ကချင်ပြည်နယ်၊ ရခိုင်ပြည်နယ်များမှာရှိတဲ့ တိုင်းရင်းသားများထံသို့လည်း သွားရောက် ပြီးတော့မှ ၄င်းဒေသမှာရှိတဲ့ အမျိုးသမီးများ၊ ကလေးသူငယ်များနဲ့ တွေ့ဆုံပြီး ၄င်းတို့လက်ရှိ ရင်ဆိုင် ရပ်တည်ကြုံတွေ့ ခံစားနေရတဲ့ ပကတိအခြေအနေမှန်များကိုလည်း စနစ်တကျ မှတ်တမ်းတင်ဆောင်ရွက်ဖို့ လိုအပ်နေပါသေးတယ်။ ဒါ့အပြင် အခြားနိုင်ငံများမှ လာရောက်ရင်းနှီးမြှုပ်နှံတဲ့ ကုမ္ပဏီကြီးများ၊ အထူးသဖြင့် အမျိုးသမီးများ အများဆုံးလုပ်ကိုင်နေတဲ့ အထည်ချုပ်လုပ်ငန်းများ၊ တည်ဆောက်ရေးလုပ်ငန်းများသို့ ကွင်းဆင်းဆောင်ရွက်ပြီး အလုပ်ရှင်၊ အလုပ်သမားတို့ရဲ့ အခြေအနေမှန်များ၊ အလုပ်သမားတို့ ရသင့် ရထိုက်တဲ့အခွင့်အရေးများ၊ လုပ်ငန်းခွင်ကွင်းဆက်တစ်ခုလုံးက လူ့အခွင့်အရေးများအကျိုးသက်ရောက်မှု အစရှိတာတွေအပြင် မိမိတို့နိုင်ငံမှာ ရင်းနှီးမြှုပ်နှံတဲ့ ကုမ္ပဏီများအနေဖြင့်လည်း အခြားနိုင်ငံအတွင်းမှာ အခြေကျလုပ်ကိုင်မှု ရှိ မရှိတို့ကိုလည်း စုံစမ်းစစ်ဆေးဆောင်ရွက်သင့်တယ်လို့ အကြံပြုလိုပါတယ်။ မြန်မာ နိုင်ငံလူ့အခွင့်အရေးကော်မရှင်ဟာ သီးခြားလွတ်လပ်တဲ့ အဖွဲ့အစည်းတစ်ခုဖြစ်တဲ့အတွက် မိမိတို့ကော်မရှင်ရဲ့ တွေ့ရှိချက်၊ စိစစ်ချက်၊ သုံးသပ်ချက်များကို ယခုထက်ပိုမိုထိရောက်တဲ့ သဘောထားမှတ်ချက်များပြုပေးဖို့ လိုအပ်ပါတယ်။ ထို့အတူ သက်ဆိုင်ရာဝန်ကြီးဌာနများ၊ ပြည်နယ်နှင့် တိုင်းဒေသကြီး အစိုးရအဖွဲ့များအနေ ဖြင့်လည်း ကော်မရှင်မှတိုက်တွန်းချက်များ၊ အကြံပြုချက်များ၊ သဘောထားမှတ်ချက်များအပေါ် အလေးထား ကုစားမှုပြုလုပ်ခြင်း၊ ဝန်ကြီးဌာနများ၏ ဆောင်ရွက်ထားမှုများကို ်တစ်ပြေးညီ ပြန်ကြားပေးခြင်း တို့ဖြင့် ပူးပေါင်းဆောင်ရွက်ကြဖို့ လိုအပ်ပါတယ်။ နာယကကြီးခင်ဗျား။ ပြည်သူလူထုက ကော်မရှင်အပေါ် အားကိုးတကြီး စာဖြင့်သော်လည်းကောင်း၊ လူကိုယ်တိုင်သော်လည်းကောင်း လာရောက်တိုင်တန်းတဲ့ လူ့အခွင့်အရေးချိုးဖောက်မှုဆိုင်ရာ ကိစ္စရပ်တွေကို ကော်မရှင်အနေနဲ့ ထိထိရောက်ရောက် မှန်မှန်ကန်ကန် အမြန်ဆုံးဖြေရှင်းဆောင်ရွက်ပေးခြင်းဖြင့် ဂုဏ်သိက္ခာ ရှိတဲ့ အဖွဲ့အစည်းတစ်ရပ်အဖြစ် အကောင်းဆုံး ရပ်တည်လာနိုင်မှာ ဖြစ်ပါတယ်။ သီးခြားလွတ်လပ်တဲ့ အဖွဲ့အစည်းတစ်ခုဖြစ်ပြီး နိုင်ငံတော်မှ ကျခံသုံးစွဲခွင့်ပြုတဲ့ ဘဏ္ဍာငွေများကိုလည်း ပြည်သူလူထုနဲ့ နိုင်ငံတော် အတွက် ထိရောက်တဲ့လုပ်ငန်းများမှာ စနစ်တကျခွဲဝေသုံးစွဲသွားဖို့လည်း လိုအပ်ပါတယ်။ အစီရင်ခံစာပါ အချက်အလက်တွေကို အားရကျေနပ်ဖွယ် မတွေ့ရှိရပါသော်လည်းပဲ ဆက်လက်ဆောင်ရွက် သွားမည့် လုပ်ငန်းစီမံချက်များအပေါ် ကျေနပ်မိပါကြောင်းနဲ့ ယခင်က လုပ်ကိုင်ဆောင်ရွက်ခဲ့မှုများ ချွတ်ချော် အားနည်းခဲ့မှုများအပေါ် မည်သူ့ကိုမျှ ရိုးမယ်မဖွဲ့လိုပါ။ အပြစ်တင်ရမယ့်ကာလလည်း မဟုတ်တော့သည့် အတွက် မိမိတို့ရောက်ရှိတဲ့နေရာမှ အကောင်းဆုံး၊ အမှန်ကန်ဆုံးအတွက်၊ နိုင်ငံအတွက် အားလုံးက သဘောထားကြီးစွာ ဝိုင်းဝန်းပူးပေါင်းဆောင်ရွက်ရမယ့် စ်ခု ရောက်ပြီဖြစ်လို့ မြန်မာနိုင်ငံ လူ့အခွင့်အရေးကော်မရှင်အနေနဲ့ လက်ရှိအစိုးရအသစ်လက်ထက်မှာ ယခင်ကထက်ပိုပြီး နိုင်ငံသူနိုင်ငံသား တို့ရဲ့ အခွင့်အရေးပြဿနာများကို အကောင်းဆုံး၊ အမှန်ကန်ဆုံး ဆောင်ရွက်ပေးနိုင်ပါစေလို့ ပြောကြားရင်း နိဂုံးချုပ်လိုက်ရပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးဖေချစ် ရန်ကုန်တိုင်းဒေသကြီး မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="1325">ဦးဖေချစ်(မဲဆန္ဒနယ်အမှတ်-၉၊ ရန်ကုန်တိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနဲ့ ပြည်ထောင်စုဝန်ကြီးများ၊ ပြည်ထောင်စု လွှတ်တော် ကိုယ်စားလှယ်တော်ကြီးများ ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံလျက် မင်္ဂလာအပေါင်းနဲ့ ခညောင်းကြပါစေကြောင်း ဦးစွာဆုတောင်းမေတ္တာ ပို့သအပ်ပါတယ်။ လွှတ်တော် ကိုယ်စားလှယ်တစ်ဦးအနေနဲ့ ဆွေးနွေးအကြံပြုခြင်းသည် မြန်မာနိုင်ငံလူ့အခွင့်အရေးကော်မရှင်ကို အကြံပြု သည့်နည်းတူ နိုင်ငံတော်အကြီးအကဲများထံသို့ အကြံပြုခြင်းလည်းဖြစ်မည်ဟု ယူဆပါတယ်။ ပြည်ထောင်စုလွှတ်တော် နာယကကြီးခင်ဗျာ။ ကျွန်တော့အရင် ကိုယ်စားလှယ် ၁၂ ဦးမှ ပြည့်စုံစွာ ဆွေးနွေးခဲ့ပြီးဖြစ်သောကြောင့် ကော်မရှင်ရဲ့ အစီရင်ခံစာ စာပိုဒ် ၃ ပါ လူ့အခွင့်အရေးမြှင့်တင်ရေးနဲ့ ပညာ ပေးရေးဆောင်ရွက်ချက်များကို အထူးအကြံပြု ဆွေးနွေးပါရစေခင်ဗျာ။ လူ့အခွင့်အရေးဆိုင်ရာ အလုပ်ရုံ ဆွေးနွေးပွဲသင်တန်းများတွင် ဟောပြောသည့်အပိုင်းမှာ စစ်ဦးစီးတက္ကသိုလ်အပါအဝင် တပ်မတော်စစ်ကြောင်း ကြီးများသို့ သွားရောက်ပို့ချခြင်း (၈)ကြိမ်၊ ဗဟိုဝန်ထမ်းတက္ကသိုလ်များ အထက်မြန်မာပြည်နဲ့ အောက် မြန်မာပြည်များသို့ သွားရောက်ပို့ချမှု (၂၈)ကြိမ်၊ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေး ဦးစီး ဌာန၊ လုပ်ငန်းအကြို ဝန်ထမ်းအဆင့် ၄ သင်တန်းများသို့ ပို့ချမှု (၃)ကြိမ်၊ မြန်မာနိုင်ငံရဲတပ်ဖွဲ့ဝင် အရာရှိ များအပါအဝင် လုံခြုံရေးရဲတပ်ရင်းများ၊ ရဲတပ်ရင်းများ ကွပ်ကဲမှုအဖွဲ့ရုံး ၄ ရုံး၊ ကရင်ပြည်နယ်နှင့် မွန်ပြည်နယ်၊ တနင်္သာရီတိုင်းရဲတပ်ဖွဲ့များသို့ သွားရောက်အလုပ်ရုံသင်တန်းပို့ချမှု (၇)ကြိမ်၊ အကျဉ်း ဦးစီးဌာန၊ အထက်မြန်မာပြည်၊ အောက်မြန်မာပြည်၊ တိုင်းဦးစီးမှူးရုံးများသို့ (၂)ကြိမ်စီ သင်တန်းပေး ခဲ့ကြောင်းတွေ့ရှိရပါတယ်။ ထိုသို့ ဌာနဆိုင်ရာများသို့ သွားရောက်သင်တန်းပေး ဟောပြောရှင်းပြရုံဖြင့် လည်းကောင်း၊ အလုပ်ရုံဆွေးနွေးပွဲ ပြုလုပ်ပေးခြင်းဖြင့်လည်းကောင်း ပြည်သူအများစုထံသို့ မိမိတို့ရဲ့ ဦးတည်ရည်မှန်းချက်များ လုံးဝဥသုံ ရောက်ရှိသွားသည်ဟု ကျွန်တော့အနေဖြင့် မယူဆပါ။ ဘာကြောင့်လဲ ဆိုတော့ သင်တန်းတက်ခဲ့သူအရာရှိ၊ အရာရှိမဟုတ်သူ နိုင်ငံ့ဝန်ထမ်းအားလုံးဟာ ဒီသင်တန်းမှာ ဟောပြောသင်ကြားပေးလိုက်တဲ့ လူ့အခွင့်အရေးဆိုင်ရာ အချက်အလက်တွေကို မိမိတို့ပတ်ဝန်းကျင်မှာ ရှိတဲ့ ပြည်သူတွေကို တစ်ဆင့်စကား တစ်ဆင့်ကြား လက်ဆင့်ကမ်းပြောလေ့မရှိတာဟာ ကျွန်တော်တို့ မြန်မာနိုင်ငံသားတွေရဲ့ အားနည်းချက်ဖြစ်ပါတယ်။ နောက်အားနည်းချက်တစ်ခုကတော့ အရေး၊ အဖတ်၊ အတွက် “အ”သုံးလုံးမကြေ စာမတတ်ကြခြင်းဖြစ်ပါတယ်။ အခြားနယ်မြေတွေကိုမပြောပါနဲ့။ ကျွန်တော့ မဲဆန္ဒနယ်မြေဖြစ်တဲ့ ရန်ကုန်မြောက်ပိုင်းခရိုင်၊ ထန်းတပင်နဲ့ မှော်ဘီမြို့နယ်တွေမှာ ပြည်သူ့အင်အား ဦးစီးဌာနက ၂၀၁၄ ခုနှစ် စာရင်းကောက်ရာမှာ စာမတတ်သူဦးရေဟာ ၁ရ ရာခိုင်နှုန်း ရှိပါတယ်။ နာယကကြီးခင်ဗျာ။ ကော်မရှင်အနေနဲ့ ကမ္ဘာ့လူ့အခွင့်အရေးကြေညာစာတမ်းကို ကချင်၊ မွန်၊ ရှမ်း၊ စကောကရင်၊ ပိုးကရင်ဘာသာများနဲ့ စောင်ရေ ၃ သိန်းကျော် ပုံနှိပ်ထုတ်ဝေဖြန့်ချိတယ်လို့ အစီရင် ခံစာ အပိုဒ် ၃၂ မှာ ပါရှိပါတယ်။ အထက်မှာ ကျွန်တော်တင်ပြခဲ့တဲ့အတိုင်း ရန်ကုန်တိုင်းကြီးမှာတောင် စာမတတ်သူဦးရေ ဒီလောက်ရှိရင် လူ့အခွင့်အရေးဆုံးရှုံးနေတဲ့ ပြည်နယ်တွေ၊ အစွန်အဖျားဒေသတွေမှာ ဘယ်လောက်ရှိမယ်ဆိုတာ ခန့်မှန်းနိုင်ပါတယ်။ ဒါကြောင့် ပညာရေးလုပ်ငန်းများအတွက် အကြံပေးချင် တာကတော့ လူသားတစ်ယောက်ဟာ အသက်ရှင်နေထိုင်စဉ်အတွင်း နိုင်ငံသားမူလအခွင့်အရေးနဲ့ လူ့ အခွင့်အရေး ဘယ်လိုခံစားနေရတယ်ဆိုတာ နိုင်ငံ့ဝန်ထမ်းများသာမက နိုင်ငံ့လူဦးရေရဲ့ ၇၀ ရာခိုင်နှုန်း ကျော်သော ကျေးလက်တောရွာနေ ပြည်သူများ သိရှိဖို့လိုအပ်မယ်လို့ ထင်ပါတယ်။ ပညာပေးလက်ကမ်း စာစောင်တွေအပြင် ရုပ်ပြ၊ ပုံစံပြ၊ ပုံလေးတွေ ရေးဆွဲပေးခြင်း၊ ရုပ်သေပရိုဂျက်တာများနဲ့ သရုပ်ပြပေးခြင်း များလည်း ပြုလုပ်သင့်ပါတယ်။ ကော်မရှင်ရဲ့ ဖွဲ့စည်းပုံအင်အားအရသော်လည်းကောင်း၊ ဘတ်ဂျက် အခြေအနေအရသော်လည်းကောင်း၊ တစ်နိုင်ငံလုံး မဖြန့်ကျက်နိုင်ပေမယ့် ကျေးရွာကျောင်ဂလောင်ထဲ အရောက် အောက်ခြေလူထုဆီကို အရောက်သွားနေကျဖြစ်တဲ့ လွှတ်တော်ကိုယ်စားလှယ်တွေ ရှိပါတယ်။ မြို့နယ်တစ်မြို့နယ်မှာ တိုင်းဒေသကြီး လွှတ်တော်ကိုယ်စားလှယ် ၂ ဦး၊ ပြည်သူ့လွှတ်တော် ကိုယ်စားလှယ် ကတစ်ဦးစီ၊ ၃ မြို့နယ်၊ ၄ မြို့နယ်အတွက် အမျိုးသားလွှတ်တော်ကိုယ်စားလှယ်က တစ်ဦးစီ ပြည်သူ လူထုက ရွေးချယ်ထားပါတယ်။ စီမံချက်ချပြီးတော့ ကိုယ်စားလှယ်တွေရဲ့ ပူးပေါင်းဆောင်ရွက်မှုနဲ့ နိုင်ငံ အနှံ့ကွက်ပြီး နင်းသင့်ပါတယ်။ အသက်ဘေးလုံခြုံရေးအတွက် နယ်မြေခံ လုံခြုံရေးအဖွဲ့အစည်းတွေရဲ့ ကူညီပံ့ပိုးမှုကိုလည်း တောင်းခံသင့်ပါတယ်။ ကျေးလက်တောရွာနေ ပြည်သူလူထုတွေဟာ အသိပညာ ဖွံ့ဖြိုးမှုနည်း၊ ဗဟုသုတလည်းမရှိ၊ လူမှုရေးရာတွေကိုလည်း ပညာပေးဟောပြောမယ့်သူမရှိနဲ့ အလွန် ခါးသီးလှတဲ့ဘဝနဲ့ အသက်ရှင်နေကြရပါတယ်။ ဆယ်ကျော်သက်အရွယ် ၁၀ နှစ်မှ ၁၅ နှစ်ကြား ကလေး သူငယ်တွေတောင်မှ အရင့်အရင်နှစ်တွေမှာ မနိုင်ဝန်ထမ်းခိုင်းကြလေ့ရှိပါတယ်။ ကျွန်တော်ကိုယ်တိုင် ၈ တန်း ကျောင်းသားဘဝက ကရင်ပြည်နယ် ကြာအင်းဆိပ်ကြီးမြို့နယ်မှာ ၂ ညအိပ် ၃ ရက် စစ်ဆင်ရေးပေါ်တာ ထမ်းခဲ့ရဖူးပါတယ်။ လုပ်အားခလည်းမရခဲ့ပါဘူး။ ကိုယ့်လူမျိုး၊ ကိုယ့်တိုင်းရင်းသားအချင်းချင်း ကိုယ်ချင်း စာနာစိတ်နဲ့ အသိပညာပေးလုပ်ငန်းတွေကို ဒီထက်မက ကျယ်ကျယ်ပြန့်ပြန့် နက်ရှိုင်းစွာ ဆောင်ရွက်ပေး သင့်ကြောင်းအကြံပြုရင်း ကျွန်တော်၏ ဆွေးနွေးချက်ကို နိဂုံးချုပ်ပါတယ်။ အားလုံးကို ကျေးဇူးတင် ပါတယ်ခင်ဗျ။</speech>
<speech type="speaker">ဦးခင်ချို၊ လှိုင်းဘွဲ့ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးမှာကတော့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ် နှစ်ပတ်လည် အစီရင် ခံစာအပေါ် အကြံပြု ဆွေးနွေးမှာ ဖြစ်ပါတယ်။ လူ့အခွင့်အရေးဆိုတာ လူသားတစ်ယောက်ရသင့်ရထိုက်၊ ခံစားခွင့် ခံစားထိုက်တဲ့ လူ့ဂုဏ်သိက္ခာနဲ့ အညီနေထိုင်နိုင်ရေးသည် ၂၀၀၈ ဖွဲ့စည်းပုံအခြေခံဥပဒေအခန်း ၈ ပုဒ်မ ၃၄၇၊ ၃၄၈၊ ၃၄၉ ပါ နိုင်ငံသားတိုင်း ခံစားခွင့် ခံစားပိုင်ခွင့်ရှိတဲ့ အခွင့်အရေးဖြစ်ပါတယ်။ အမျိုးသားလူ့အခွင့်အရေးကော်မရှင်ရဲ့ အစီရင်ခံစာအရ မူဝါဒနဲ့ ဥပဒေဆိုင်ရာလုပ်ငန်းများ၊ လူ့အခွင့်အရေးမြှင့်တင်ရေးနဲ့ လေ့ကျင့်ရေးပညာပေးရေးလုပ်ငန်း၊ လူ့အခွင့်အရေးကာကွယ်စောင့်ရှောက်ရေးလုပ်ငန်း၊ နိုင်ငံတကာဆက်ဆံရေးဆိုင်ရာလုပ်ငန်း၊ စီမံရေးရာနှင့် osomes Somosomornariams Sininen simracininfoman wsc. ထားတာတွေ့ရပါတယ်။ အဖွဲ့ဝင်များအနေနဲ့ ၂၉-၉-၂၀၁၄ ရက်မှာ အဖွဲ့ဝင် ၁၁ ဦးနဲ့ ဖွဲ့စည်းထားခဲ့ပြီးတော့ ၇-၁၀-၂၀၁၆ မှာစပြီးတော့ အဖွဲ့ဝင် ရ ဦးနဲ့ ပြောင်းလဲဖွဲ့စည်းခဲ့တာ တွေ့ရပါတယ်။ လူ့အခွင့်အရေးဆိုင်ရာ လုပ်ငန်းဆိုတာ အမျိုးသမီးဆိုင်ရာ အခွင့်အရေး၊ ကလေးသူငယ်ဆိုင်ရာ အခွင့်အရေး၊ သက်ကြီးရွယ်အိုများဆိုင်ရာ အခွင့်အရေး၊ မသန်စွမ်းသူများဆိုင်ရာ အခွင့်အရေး၊ အလုပ် သမားဆိုင်ရာ အခွင့်အရေး၊ တောင်သူလယ်သမားများဆိုင်ရာ အခွင့်အရေး၊ အချုပ်သား အကျဉ်းသားများ ဆိုင်ရာအခွင့်အရေး၊ စစ်သုံ့ပန်းများဆိုင်ရာအခွင့်အရေးနဲ့ စီးပွားရေး၊ လူမှုရေး ယဉ်ကျေးမှုဆိုင်ရာ အခြား အခွင့်အရေးများနဲ့ပတ်သက်ပြီးတော့ ကျယ်ကျယ်ပြန့်ပြန့် ဆောင်ရွက်ရတဲ့လုပ်ငန်းဖြစ်ပါတယ်။ လူ့အခွင့် အရေးဆိုင်ရာ လုပ်ငန်းများ ဆောင်ရွက်တဲ့အခါမှာလည်းပဲ ဥပဒေပြုရေးကဏ္ဍ၊ အုပ်ချုပ်ရေးကဏ္ဍနဲ့ တရားစီရင်ရေး ကဏ္ဍကြီး ၃ ရပ်လုံးနဲ့ ပူးပေါင်းဆောင်ရွက်ရတဲ့လုပ်ငန်း ဖြစ်ပါတယ်။ မူဝါဒနဲ့ ဥပဒေဆိုင်ရာလုပ်ငန်းများ ဆောင်ရွက်ရာမှာ စီးပွားရေး၊ လူမှုရေးနဲ့ ယဉ်ကျေးမှုဆိုင်ရာ တည်ဆဲဥပဒေများနဲ့ ပတ်သက်ပြီးတော့ လူ့အခွင့်အရေးဆိုင်ရာ နိုင်ငံတကာစံနှုန်းများ၊ တိုင်းရင်းသား လူမျိုးများရဲ့ ယဉ်ကျေးမှုဓလေ့ထုံးစံများနဲ့ မကိုက်ညီတဲ့ တည်ဆဲဥပဒေပြဋ္ဌာန်းချက်များကို လေ့လာစိစစ် 8:cos? (Edition) Caggodbe:1 (Delection) Glosus Ee:$. (Amending) yeaovalgosoê:op: ပြုလုပ်သင့်ပါတယ်။ အဲဒီပြုလုပ်သင့်တဲ့ အချက်တွေက ဥပဒေပြုရေးကဏ္ဍသို့ တင်ပြညှိနှိုင်းဆောင်ရွက် သင့်တယ်လို့ အကြံပြုချင်ပါတယ်။ လူ့အခွင့်အရေးမြှင့်တင်ရေးနဲ့ ပညာပေးလေ့ကျင့်ရေးလုပ်ငန်းများနဲ့ ပတ်သက်ပြီးတော့ ၂၀၁၆ ခုနှစ် အတွင်းမှာ မြန်မာနိုင်ငံရဲတပ်ဖွဲ့သင်တန်းများ၊ တပ်မတော်အရာရှိသင်တန်းများ၊ အထွေထွေအုပ်ချုပ်ရေး အရာထမ်းသင်တန်းများ၊ ဗဟိုဝန်ထမ်းတက္ကသိုလ်နဲ့ အလုပ်ရုံဆွေးနွေးပွဲများ၊ သင်တန်းများ ဆောင်ရွက်ပေးခဲ့ကြောင်းနဲ့ တိုင်းရင်းသားဘာသာများနဲ့ စာအုပ်ထုတ်ဝေဖြန့်ဖြူးပေး ခဲ့ကြောင်း စာကြည့်တိုက်လုပ်ငန်းဆိုင်ရာ ဆောင်ရွက်ချက်များလည်း ဆောင်ရွက်ကြောင်းသိရပါတယ်။ လူ့အခွင့်အရေးဆိုင်ရာ သဘောတရားများ ကျယ်ကျယ်ပြန့်ပြန့် သိရှိနားလည်နိုင်ရေးအတွက်ကို တက္ကသိုလ်၊ ကောလိပ်များနဲ့ အခြေခံပညာကျောင်းများအထိ ကျယ်ကျယ်ပြန့်ပြန့် ဆောင်ရွက်နိုင်မယ် ဆိုလို့ရှိရင် နောင်အနာဂတ်လူငယ်များရဲ့ လူ့အခွင့်အရေးဆိုတဲ့ အဓိပ္ပာယ်ကို သိရှိနားလည်နိုင်ခြင်းအားဖြင့် နိုင်ငံအတွက်အကျိုးရှိမှာဖြစ်ကြောင်း အကြံပြုလိုပါတယ်။ တိုင်ကြားစာများ အရေးယူဆောင်ရွက်မှုများနဲ့ ပတ်သက်လို့ ၂၀၁၄ ခုနှစ်မှာ ၁၈၃၉ မှု၊ ၂၀၁၅ မှာ ၂၂၈ရ မှုနဲ့ ၂၀၁၆ မှာ ၁၀၂၁ မှု တိုင်ကြားတဲ့အခါမှာ လူ့အခွင့်အရေးနဲ့ဆိုင်တဲ့အမှု ၆၁၁ မှုရှိလို့ တိုင်ကြား တဲ့အမှု တစ်နှစ်ထက်တစ်နှစ် လျော့နည်းလာတာတွေ့ရ ပြီးတော့ပြည်နယ်နဲ့တိုင်းဒေသကြီးအလိုက် တိုင်ကြားရာမှာတော့ ရန်ကုန်တိုင်းဒေသကြီးက ၃ရ ရာခိုင်နှုန်းနဲ့ အများဆုံးဖြစ်ပြီးတော့ ကယားပြည်နယ် မှာက ငွေကြေးဆိုင်ရာကိစ္စတစ်မှုနဲ့ ချင်းပြည်နယ်မှာကတော့ အခြားကိစ္စတစ်မှုသာ တိုင်ကြားကြောင်း တွေ့ရပါတယ်။ တိုင်ကြားစာတွေ လျော့နည်းလာခြင်းဟာ အမှုကိစ္စအမှန်တကယ် လျော့နည်းလာခြင်း ဖြစ်တယ်ဆိုရင်တော့ ကောင်းမွန်တဲ့အနေအထားဖြစ်ပေမယ့် ဝေးလံတဲ့ဒေသတွေမှာဖြစ်ပွားတဲ့ လူ့အခွင့်အရေး ဆိုင်ရာကိစ္စရပ်တွေ၊ ပညာဗဟုသုတနည်းပါးမှု၊ အကြောက်တရားကြီးစိုးနေမှု၊ လမ်းပန်းဆက်သွယ်ရေး ခက်ခဲမှုစတဲ့ အခြေအနေတွေကြောင့် တိုင်ကြားခြင်းမပြုနိုင်လို့ မတိုင်ကြားကြတာဆိုရင်တော့ ဒီလိုအခြေ အနေတွေကို အတတ်နိုင်ဆုံး ကူညီဖြေရှင်းနိုင်မယ့် နည်းလမ်းတွေရှာကြံ ဆောင်ရွက်ပေးသင့်တယ်လို့ အကြံပြုချင်ပါတယ်။ တိုင်ကြားမှုအနေနဲ့ပတ်သက်လို့ မြေယာကိစ္စတွေ အများဆုံးဖြစ်တာ တွေ့ရပြီးတော့ ၄၀ ရာခိုင်နှုန်း ကျော်ကျော် ရှိတာတွေ့ရပါတယ်။ ဝန်ကြီးဌာနများနဲ့ ပတ်သက်ပြီးတော့ တိုင်ကြားတဲ့အမှု ၁၈ရ မှုရှိပြီးတော့ အရေးယူဆောင်ရွက်ရန် တင်ပြမှုတွေအပေါ် အကြောင်းပြန်ကြားမှုမရှိတဲ့ ဝန်ကြီးဌာနတွေအနေနဲ့ ပြည်ထောင်စု အဆင့်မှာ ၈ မှု၊ ပြည်နယ်နဲ့ တိုင်းဒေသကြီးမှာ ၉ မှုနဲ့ အခြားအဖွဲ့အစည်းတစ်ခု၊ စုစုပေါင်း ၁၉ ခုရှိကြောင်း သိရတဲ့အတွက် ဝန်ကြီးဌာနများနဲ့ ပူးပေါင်းဆောင်ရွက်မှု၊ အားနည်းမှုရှိနေတာနဲ့ ပတ်သက်ပြီးတော့ နိုင်ငံတော်အစိုးရအဖွဲ့ကို တင်ပြသင့်တယ်လို့ ယူဆပါတယ်။ ကွင်းဆင်းစစ်ဆေးဆောင်ရွက်မှုများနဲ့ ပတ်သက်လို့ အကျဉ်းသားဦးရေနဲ့ အချုပ်ခန်း၊ အကျဉ်းထောင်ဧရိယာ မမျှတမှု၊ ကျန်းမာရေးစောင့်ရှောက်မှုဆိုင်ရာ အားနည်းချက်၊ လိုအပ်ချက်များ နေထိုင်စားသောက်မှုဆိုင်ရာ မပြည့်စုံမလုံလောက်မှု တရားခံမိခင်များနဲ့ အတူပါလာတဲ့ ကလေးသူငယ်များလူ့အခွင့်အရေးဆုံးရှုံးနေမှု၊ အကျဉ်းထောင်ဆိုင်ရာ လူ့အခွင့်အရေး ချိုးဖောက်မှုများနဲ့ ဥပဒေပြဋ္ဌာန်းချက်များ အချုပ်ခန်းနဲ့ အချုပ်ဆောင်များအတွင်း လူ့ဂုဏ်သိက္ခာ ထိခိုက် စေမှု၊ အနိုင်ကျင့်စော်ကားမှုများ၊ အချုပ်သားနှင့် အကျဉ်းသားများဆိုင်ရာ ရပိုင်ခွင့်အခွင့်အရေး ဆုံးရှုံး နေမှုများနဲ့ ပတ်သက်လို့ အကြံပြု ဖော်ပြချက်များရှိကြောင်း တွေ့ရပါတယ်။ ကွင်းဆင်းဆောင်ရွက်မှုများနဲ့ ပတ်သက်လို့ ဒုက္ခသည်စခန်းများ၊ စစ်ဘေးရှောင်ဒေသများနဲ့ လူ့အခွင့်အရေးဆိုင်ရာ အားနည်းချက်များ ကိုလည်းပဲ အခါအားလျော်စွာ ကွင်းဆင်းဆောင်ရွက် တင်ပြဆောင်ရွက်သင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး တွံတေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်လွင်ပါ။ ကျွန်တော့အနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ် အစီရင်ခံစာကို ဝေဖန် ထောက်ပြအကြံပြုချက်များနှင့် ဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ အစီရင်ခံစာရဲ့ စာမျက်နှာ ၈, ၉ မှာ လူ့အခွင့်အရေးကော်မရှင်ကနေပြီးတော့ မြန်မာနိုင်ငံရဲတပ်ဖွဲ့ အရာရှိတွေ၊ အကျဉ်းထောင်အရာရှိတွေ၊ တပ်မတော်စစ်ကြောင်းကြီးတွေကို သွားပြီးတော့ လူ့အခွင့်အရေးနဲ့ပတ်သက်တဲ့ သင်တန်းတွေပို့ချခဲ့တယ် ဆိုတာပါပါတယ်။ ဒါပေမယ့် ဒီမှာကျွန်တော်တို့ မတွေ့ရတာကတော့ သင်တန်းပို့ချတဲ့အပေါ်မှာ သင်တန်းသား တွေက ဘယ်လိုတုံ့ပြန်ကြသလဲ၊ Interactive ဖြစ်ရဲ့လား။ နားလည်သဘောပေါက်မှုအခြေအနေ ဘယ်လို ရှိသလဲဆိုတဲ့ စစ်ဆေးမှုအခြေအနေတွေ အဲဒါတွေ မတွေ့ရပါဘူး။ ဒါကိုဘာကြောင့် ကျွန်တော် ပြောရလဲ ဆိုတော့ ပြီးခဲ့တဲ့အစိုးရလက်ထက်က ဥရောပသမဂ္ဂမှ ရဲအရာရှိတွေကို သင်တန်းပေးတယ်။ သိပ်မကြာခင်မှာပဲ လက်ပံတန်းကျောင်းသားသပိတ်ဖြစ်တဲ့အခါကျတော့ အားလုံးသိတဲ့အတိုင်းပဲ ပုဆိုးကျွတ်၊ အင်္ကျီကျွတ်နဲ့ ပြေးနေတဲ့ ကျောင်းသားလေးတစ်ယောက်ကို ရဲတွေက ညှိုးသူရန်ဖက်သဖွယ် ပြေးပြီးတော့ လိုက်နေကြတဲ့ ပုံကို ကျွန်တော်တို့ ဂျာနယ်မှာတွေ့ရတယ်။ နောက်တစ်ခါ ကျွန်တော်တို့ ရခိုင်ပြည်နယ်မှာလည်း အကြမ်းဖက်မှု သံသယနဲ့ သံသယရှိတဲ့သူတွေကို ဖမ်းလာပြီးတော့ ထိုးကြိတ်ကန်ကြောက် ရိုက်နှက်နေတဲ့ မြင်ကွင်းတွေကို ဒါတွေဟာကျွန်တော်တို့ သင်တန်းတွေဟာ ထိရောက်မှုရှိရဲ့ လား။ သင်တန်းသားတွေဟာ Interactive ဖြစ်ရဲ့ လားဆိုတဲ့အချက်ကို သံသယဖြစ်စရာရှိပါတယ်။ နောက်တစ်ခါအဲဒီလိုပဲ တပ်မတော်သင်တန်းကျောင်း တစ်ခုမှာပဲ ကျွန်တော်တို့ စီနီယာကျောင်းသား လေးတွေက ဂျူနီယာကျောင်းသားလေးတွေကို ထိုးကြိတ်ရိုက်နှက်နေတဲ့ ဗွီဒီယိုဖိုင်တွေ ကျွန်တော်တို့ ဒါတွေဟာ ကျွန်တော်တို့ ရဲတပ်ဖွဲ့တွေ တပ်မတော်ရဲ့ Credibility ကို Impact ကြီးကြီး မားမားဖြစ်ပါတယ်။ ခြုံပြောရရင် ကျွန်တော်တို့ နိုင်ငံအစိုးရတစ်ခုလုံး၊ အုပ်ချုပ်ရေးယန္တရား တစ်ခုလုံးရဲ့ Credibility အပေါ်မှာ Impact ဖြစ်ပါတယ်။ ဒါကြောင့်မို့လို့ ဒါတွေကို ဒီလိုပြန်ပြီးတော့ တုံ့ပြန်တဲ့ အခြေအနေကို ထည့်သွင်းပြီးတော့ ဖော်ပြသင့်ပါတယ်။ နောက်တစ်ခါ ကျွန်တော်တို့ စာမျက်နှာ ၃၀ မှာ အမျိုးသားလူ့အခွင့်အရေးအဖွဲ့အစည်းများဆိုင်ရာ ကမ္ဘာ့အဖွဲ့ကြီးကနေပြီးတော့ ကျွန်တော်တို့ရဲ့ လူ့အခွင့် အရေးကော်မရှင်ကို B အဆင့်သတ်မှတ်တယ်လို့ အဲဒီလို ကျွန်တော်တို့ ဒီမှာဖော်ပြထားပါတယ်။ အဲဒီတော့ ဒါ B အဆင့်သတ်မှတ်တယ်ဆိုတာဟာ အပေါ်မှာ A ရှိနေလို့ပေါ့။ ဒါဆိုရင်ကျွန်တော်တို့က ဒါဝမ်းနည်းရတာပေါ့။ ကျွန်တော်တို့အဆင့်ဟာ A မရောက်သေးဘူး။ သို့သော်အောက်မှာ C တွေ D တွေ ရှိနေသေးသလားဆိုတာလဲ မသိရဘူး။ အဲဒီတော့တစ်ခါ C တွေ D တွေ ရှိနေတော့ ကျွန်တော်တို့က ဝမ်းသာရမှာပေါ့။ အဲဒီတော့ အခုအခြေအနေက ဝမ်းသာရမှာလား၊ ဝမ်းနည်းရမှာလား။ မသိဘူးဖြစ်နေ ပါတယ်။ ဒါကြောင့်မို့လို့ A , B ,C, D ရှိတယ်ဆိုလည်း ရှိတဲ့အကြောင်း၊ ဘယ်လိုစံသတ်မှတ်ချက်တွေ စံနှုန်းတွေရှိတယ်ဆိုတဲ့အကြောင်း ဒါတွေကို ဖော်ပြသင့်ပါတယ်။ နောက်တစ်ခုကတော့ ကျွန်တော်တို့ မြန်မာနိုင်ငံရဲတပ်ဖွဲ့နဲ့ပတ်သက်ပြီးတော့ အစီရင်ခံစာမှာ စာမျက်နှာ ၄၅၊ နောက်အကျဉ်းဦးစီးဌာနနဲ့ပတ်သက်ပြီးတော့ စာမျက်နှာ ၄ရ မှာ အသေးစိတ် ဖော်ပြထား ပါတယ်။ အဲဒီတော့ သင်တန်းသားတွေဟာ စိတ်ဝင်တစားနဲ့ အပြန်အလှန် ဆွေးနွေးကြတယ်။ သို့သော်လည်း သူတို့မှာ လူ့အခွင့်အရေးကိစ္စတွေကိုပြန်ပြီးတော့၊ စနစ်တကျနဲ့ပြန်ပြီးတော့ အသုံးချဖို့အတွက်က အခက်အခဲ ရှိတယ်။ နောက်ပြီးတော့ ဒီမှာရဲတပ်ဖွဲ့ဝင်တွေ၊ အကျဉ်းဦးစီးဌာနဝန်ထမ်းတွေရဲ့ အခက်အခဲတွေကိုလည်း အသေးစိတ်ဖော်ပြထားတာ တွေ့ရတဲ့အတွက် ကျေးဇူးတင်ပါတယ်။ ဘာပဲပြောပြော ကျွန်တော်တို့ ရဲတပ်ဖွဲ့ ဆိုတာ မြန်မာနိုင်ငံရဲ့လုံခြုံရေးကို ဆောင်ရွက်နေတဲ့အဖွဲ့အစည်း ဖြစ်တဲ့အတွက်ကြောင့်မို့လို့ ရဲတပ်ဖွဲ့ဝင်တွေ အကုန်လုံးဟာ စိတ်ချမ်းချမ်းသာသာနဲ့ ပျော်ပျော်ရွှင်ရွှင်ထမ်းဆောင်မှပဲ ကျွန်တော်တို့ လူ့အခွင့်အရေး အရလည်း လုံခြုံမှာဖြစ်ပါတယ်။ ဒါကြောင့်မို့လို့ ဒီလိုအသေးစိတ်ဖော်ပြတဲ့အတွက် မြန်မာနိုင်ငံအမျိုးသား လူ့အခွင့်အရေးကော်မရှင်ကိုလည်း ကျေးဇူးတင်ပါတယ်။ နောက်တစ်ခုကတော့ စာမျက်နှာ ၅၁,၅၂ မှာ ကျွန်တော်တို့ ဒီကနေပြီးတော့ အစိုးရဝန်ကြီးဌာန တွေနဲ့ပတ်သက်ပြီးတော့ မေးမြန်းစုံစမ်းထားတဲ့အခါမှာ ပြန်ကြားတဲ့ပုံစံတွေကို ဖော်ပြထားပါတယ်။ အဲဒီမှာ ဘာတွေ့ရလဲဆိုတော့ လုံးဝကိုပြန်ကြားခြင်းမရှိတဲ့ ဝန်ကြီးဌာန ၁၉ ခုရှိတယ်။ ကျွန်တော်တို့ နောက်တစ်ခါ တိုင်းဒေသကြီးနဲ့ပတ်သက်လို့ ရန်ကုန်တိုင်း၊ မန္တလေးတိုင်း ပြန်ကြားမှုက အားရစရာ မကောင်းတဲ့ အခြေအနေရှိပါတယ်။ ဒါတွေကို အမျိုးသားလူ့အခွင့်အရေးကော်မရှင်အနေနဲ့ အသေးစိတ် ဒီအခြေအနေတွေကို သမ္မတဆီကို နာမည်နဲ့တကွရေးပြီးတော့ ဘယ်ဝန်ကြီးဌာနတွေဟာ ပြန်ကြားမှု မရှိဘူးလဲဆိုတာတွေကို တင်ပြပြီးတော့ ဒါမှ ထိထိရောက်ရောက် နိုင်ငံတော်သမ္မတအနေနဲ့ ရွေးနိုင်မှာ ဖြစ်ပါတယ်။ ဒါကြောင့်မို့လို့ ဒီလိုတင်ပြသင့်ပါတယ်။ နောက်ပြီးတော့ ဒီမှာ အခြားတိုင်းနဲ့ ပြည်နယ် အစိုးရအဖွဲ့တွေရဲ့ ပြန်ကြားမှုအခြေအနေတွေလည်း မဖော်ပြပါဘူး။ ရန်ကုန်တိုင်းနဲ့ မန္တလေးတိုင်း ၂ ခုပဲ ပါတယ်ဆိုတဲ့ ကျန်တဲ့ တိုင်းနဲ့ ပြည်နယ်အစိုးရအဖွဲ့တွေရဲ့ တုံ့ပြန်မှုကိုမသိရပါဘူး။ ဒါတွေကို ကျွန်တော်တို့ နောက်အစီရင်ခံစာမှာ ဖော်ပြလိမ့်မယ်လို့ မျှော်လင့်ရပါတယ်။ နောက်တစ်ခါ ကျွန်တော်တို့ လူ့အခွင့်အရေးသင်တန်းတွေနဲ့ပတ်သက်ပြီးတော့ မြို့နယ်တွေမှာ လိုက်ပြီးတော့ ပို့ချတယ်ဆိုတာသိရပါတယ်။ နောက်ဆက်တွဲမှာ ကျွန်တော်တို့မြို့နယ်ကိုလည်း မနှစ်က ဇူလိုင်လ ၂ရ ရက်နေ့က ပို့ချတယ်လို့ ကျွန်တော်တို့သိရပါတယ်။ သို့သော်ပြည်သူ့လွှတ်တော်ကိုယ်စားလှယ် တစ်ယောက်အနေနဲ့ ဒါကို လုံးဝမသိရပါဘူး။ အဲဒီတော့ ကျန်တဲ့တိုင်းဒေသကြီး လွှတ်တော်ကိုယ်စားလှယ်တွေ သိလား မသိလားလည်း ကျွန်တော်တို့မသိပါဘူး။ အဲဒီတော့ ပြည်သူလူထုက ရွေးချယ်တင်မြှောက်ထားတဲ့ လွှတ်တော်ကိုယ်စားလှယ်တွေနဲ့ ပူးပေါင်းဆောင်ရွက်သင့်ပါတယ်။ ကျွန်တော်တို့ကို ဖိတ်သင့်ပါတယ်။ ကျွန်တော်တို့လာနိုင်ရင် ကျွန်တော်တို့ ဟိုမှာရှိနေလို့ရှိရင် မလွဲမသွေတက်ပါမယ်။ ဒါအရေးကြီးတဲ့ အစည်း အဝေးတစ်ခုဖြစ်ပါတယ်။ နောက်ခြုံငုံပြီးတော့ အကြံပြုချင်တာကတော့ ကော်မရှင်ရုံးတွေကို အနည်းဆုံး ခရိုင်မြို့တစ်မြို့မှာ တစ်ခုစီဖွင့်လှစ်သင့်ပါတယ်။ နောက်တစ်ခါဗဟိုကော်မရှင်ကနေ ကျန်ကော်မရှင်အားလုံးမှာ လူ့အခွင့်အရေးချိုးဖောက်ခံရသူအားလုံးကို ထည့်သွင်းသင့်ပါတယ်။ ထင်ရှားတဲ့သူတွေပေါ့နော်။ နောက် နံပါတ် ၃ အချက်ကတော့ စစ်ဘေးရှောင်ဒုက္ခသည်စခန်းတွေကို သွားရောက်ပြီးတော့ လေ့လာသင့်ပါတယ်လို့ အကြံပြုရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး၊ ဧည့်သည်တော်များအားလုံး ကျန်းမာပါစေကြောင်း မေတ္တာပို့ပါတယ်။ ကျွန်တော်ကတော့ ဒီပဲယင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမြင့်အောင်ဖြစ်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ နှစ်ပတ်လည်အစီရင်ခံစာကို လေ့လာအကြံပြုသွားမှာ ဖြစ်ပါတယ်။ လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးဆိုင်ရာ ဆောင်ရွက်ချက်များကို လေ့လာ ကြည့်တဲ့အခါမှာ မြန်မာနိုင်ငံရဲတပ်ဖွဲ့အရာရှိများ၊ အကျဉ်းထောင်အရာရှိများနဲ့ နိုင်ငံတော်ကာကွယ်ရေး တက္ကသိုလ်၊ တပ်မတော်စစ်ဦးစီးတက္ကသိုလ်၊ တပ်မတော်(ကြည်း)တိုက်ခိုက်ရေးကျောင်း၊ ဗဟိုဝန်ထမ်း တက္ကသိုလ်များ၊ အထွေထွေအုပ်ချုပ်ရေးဦးစီးဌာန လုပ်ငန်းအကြိုသင်တန်းများ၊ လူ့အခွင့်အရေးဆိုင်ရာ ဘာသာရပ်များ၊ အသိပညာဗဟုသုတများ ပို့ချခဲ့တာကိုတွေ့ရပါတယ်။ သို့သော်လည်းပဲ ပြည်သူ့လူထုအတွင်းမှာတော့ ပြည်နယ် ၅ ခုမှာ မြို့နယ် ၁၅ ခုမှ မြို့ပေါင်း ၂၀ ကိုပဲ ဟောပြောပို့ချခဲ့တာကို တွေ့ရပါတယ်။ လူ့အခွင့်အရေးကြေညာစာတမ်းရဲ့ နိဒါန်းပိုဒ်မှာပဲ လူခပ်သိမ်း တို့၏ မျိုးရိုးဂုဏ်သိက္ခာနှင့်တကွ လူတိုင်းအညီအမျှခံစားခွင့်ရှိသည့် အခွင့်အရေးများကို အသိအမှတ်ပြုခြင်း သည် လူခမ်းသိမ်းတို့၏ လွတ်လပ်မှု၊ တရားမျှတမှု၊ ငြိမ်းချမ်းမှုတို့ရဲ့ အခြေခံအုတ်မြစ်ဖြစ်တယ်လို့ ဖွင့်ဆို ထားပါတယ်။ အမျိုးသားပြန်လည်သင့်မြတ်ရေးကိုအခြေခံပြီး ငြိမ်းချမ်းရေးကြိုးပမ်း ဖော်ဆောင်နေတဲ့ ဒီနိုင်ငံမှာ လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးဆိုင်ရာ ဆောင်ရွက်ချက်တွေဟာ ငြိမ်းချမ်းရေး ဖြစ်စဉ်ကြီးကို တစ်နည်းတစ်ဖုံကူညီပေးတဲ့ ဆောင်ရွက်ချက်များ ဖြစ်ပါတယ်။ ဒါကြောင့် လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးလုပ်ငန်းများကို ငြိမ်းချမ်းရေး ဖော်ဆောင်တဲ့အဖွဲ့များနဲ့ ပိုမိုနီးကပ်စွာ ပူးပေါင်းဆောင်ရွက်သင့်သလို ရည်မှန်းထားတဲ့အတိုင်း အခြေခံ ပညာအထက်တန်းကျောင်းများနဲ့ တက္ကသိုလ်များမှာ ဟောပြောပို့ချပွဲများကို ကျယ်ကျယ်ပြန့်ပြန့် ဆောင်ရွက် သင့်ပါကြောင်း အကြံပြုပါတယ်။ လူ့အခွင့်အရေးကြေညာစာတမ်းကို တိုင်းရင်းသား ဘာသာစကားများ ဖြင့်ဖြန့်ဝေခြင်း၊ မြန်မာနိုင်ငံအမျိုးသားလူ့အခွင့်အရေး ဝက်ဆိုဒ်မှ လူ့အခွင့်အရေးဆိုင်ရာအသိပညာပေး လုပ်ငန်းများကို အသိပေးဖော်ပြတာတွေအတွက်လည်း ကျေးဇူးတင်ပါတယ်။ နာယကကြီးခင်ဗျား။ အကျဉ်းထောင်၊ အကျဉ်းစခန်းနဲ့ ရဲအချုပ်စခန်းများထိန်းသိမ်း စောင့်ရှောက် ရေးစခန်းများကို ၂၀၁၆ ခုနှစ်တွင် မြန်မာနိုင်ငံအမျိုးသားလူ့အခွင့်အရေးကော်မရှင်က ကြည့်ရှုစစ်ဆေးတဲ့ အခါမှာ အကျဉ်းထောင်ရှစ်ခုမှာ ဝင်ဆံ့မှုအကျဉ်းသားဦးရေဟာ ၆၀၀၀ ခန့် ရှိသော်လည်း အမှန်တကယ် ရှိနေတဲ့ အကျဉ်းသား ၈၄၆၆ ဦးရှိနေတဲ့အတွက် ဝင်ဆံ့နိုင်မှုအင်အားထက် ၄၁ ရာခိုင်နှုန်း ပိုနေပါတယ်။ ကော်မရှင်က အကျဉ်းထောင်များကို တိုးချဲ့ရေး၊ အိပ်ဆောင်များ ထပ်မံတည်ဆောက်ရေးနဲ့ သက်ဆိုင်ရာ ဝန်ကြီးဌာနတွေကို အကြံပြုထားပါတယ်။ လိုအပ်တဲ့ဘဏ္ဍာငွေကိုလည်း အလျင်အမြန်ချပေးဖို့ တိုက်တွန်း ထားပါတယ်။ အကယ်၍ အကျဉ်းထောင်အသစ် တည်ဆောက်မည်ဆိုပါက ကျွန်တော်တို့ စစ်ကိုင်းတိုင်းဒေသကြီး၊ မုံရွာမြို့က အကျဉ်းထောင်ဟာ အကျဉ်းထောင်ကကျဉ်းပြီး မြို့အတွင်းမှာရှိနေတဲ့အတွက် ယခင်အစိုးရများ လက်ထက်ကတည်းက အကျဉ်းထောင်ရွှေ့ပြောင်းဆောက်ဖို့ အစီအစဉ်ရှိခဲ့ပါတယ်။ ကော်မရှင်က အကြံပြု တဲ့အတိုင်း အသစ်တိုးချဲ့တည်ဆောက်မည်ဆိုပါက မုံရွာအကျဉ်းထောင်ကို ရွှေ့ပြောင်းတည်ဆောက်သင့်ပါ ကြောင်း ကော်မရှင်မှတစ်ဆင့် အကျဉ်းဦးစီးဌာနကို ကျွန်တော်အသိပေးပါတယ်။ ဦးတည်ချက်တွေ တစ်ခုချင်းကို ဖြည့်ဆည်းနိုင်ပါမှ ရည်မှန်းချက်တွေအောင်မြင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ရဲအချုပ်စခန်းများကို ကော်မရှင်ရဲ့ အစီရင်ခံစာမှာ အကြံပြုတင်ပြထားတဲ့အချက်ကတော့ အချုပ်ခန်းဝင်ပေါက်များဟာ အမြင့် ၂ ပေခွဲ၊ ၃ ပေ၊ ၄ ပေ၊ အကျယ် ၂ ပေ၊ ၂ ပေခွဲခန့်သာ ရှိတာတွေ့ရပါတယ်။ ခေတ်အဆက်ဆက် အင်္ဂလိပ်အစိုးရလက်ထက်မှစပြီး အချုပ် သားများကို တမင်တကာ လူ့ဂုဏ်သိက္ခာကို အကြောင်းမဲ့ ချိုးနှိမ်ထားတာဖြစ်တဲ့အတွက် လူ့တစ်ရပ်စာ ၆ ပေ အမြင့်ရှိတဲ့ ဝင်ပေါက်များအဖြစ် ပြင်ဆင်ရန်အကြံပြုထားတာကို တွေ့ရပါတယ်။ ကျွန်တော် လက်လှမ်းမှီတဲ့ ကျွန်တော့မဲဆန္ဒနယ်မှာ ၁၈-၇-၂၀၁၆ ရက်နေ့က အလင်းရောင်လည်းမရ၊ မှောင်ပြီး လေဝင်လေထွက်တွေ မရှိတဲ့အတွက် အချုပ် တစ်လချုပ်ရက်ရတဲ့အခါမှာ အသားအရေတွေပါ ဝါဖတ် သွားပြီးတော့ ပိန်ကျသွားတဲ့ ဒီပဲယင်းအချုပ်ခန်းကို ကျွန်တော်ဝင်ပြီး လေ့လာခဲ့ပါတယ်။ ယခင်က ထိုင်ပြီးဝင်ရတဲ့အချုပ်ခန်းပေါ့။ အခု ၆ ပေအမြင့်၊ ၂ ပေခွဲအကျယ်ဖောက်ထားပြီး လေဝင် လေထွက်ကောင်း၊ အလင်းရောင်ဝင်မှုကောင်း၊ သန့်ရှင်းတဲ့အိမ်သာအသုံးတို့နဲ့ အစစအရာရာ ပြင်ဆင် ထားတာကို တွေ့ရပါတယ်။ အကြံပြုပေးတဲ့ လူ့အခွင့်အရေးကော်မရှင်နဲ့ မြန်မာနိုင်ငံရဲတပ်ဖွဲ့တို့ကို ကျေးဇူးတင်မိပါတယ်။ အပြောင်းအလဲအတွက်လည်း ဂုဏ်ယူမိပါတယ်။ ဒီလိုပူးပေါင်းဆောင်ရွက်ပြီး လူအခွင့်အရေးစံချိန်စံညွှန်းတွေကို ဖြည့်ဆည်းသွားနိုင်မယ်လို့လည်း ယုံကြည်ပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်က နိုင်ငံသားတွေအလွယ်တကူ ဆက်သွယ်တိုင်တန်းနိုင်အောင် နေပြည်တော်၊ မန္တလေးမြို့တို့မှာ ကော်မရှင် ရုံးခွဲများ တည်ဆောက်သွားမယ်လို့ သိရပါတယ်။ ရန်ကုန်ရုံးကလည်းကျဉ်းပြီး အခြားအဖွဲ့အစည်းတစ်ခုနဲ့ အတူနေရတဲ့အတွက် သီးသီးသန့်သန့်လေးဖြစ်ချင်တယ်ဆိုတဲ့ ကော်မရှင်လူကြီးများရဲ့ ဆန္ဒကို နိုင်ငံတော် ကဖြည့်ဆည်းအကောင်အထည်ဖော် ပေးသင့်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ဥပဒေ ပုဒ်မ ၂၄ ပုဒ်မခွဲ(က)အရ မိမိရဲ့ လုပ်ပိုင်ခွင့်များကို လွတ်လပ်စွာ လုပ်ပိုင်ခွင့်ရှိခြင်း၊ ပုဒ်မခွဲ(ခ) အရ ငွေကြေးစီမံ ခန့်ခွဲမှုနဲ့ အုပ်ချုပ်ရေးဆိုင်ရာကိစ္စရပ်များကို လွတ်လပ်စွာ ဆောင်ရွက်နိုင်ခွင့်ရှိခြင်း၊ ၅၁ ပုဒ်မခွဲ(က)အရ ဝန်ထမ်းဖွဲ့စည်းပုံပြန်ရေးဆွဲပြီး လိုအပ်တဲ့အရာထမ်းနဲ့ အမှုထမ်းများ ခန့်ထားခွင့်ရှိ သည်။ ပုဒ်မခွဲ(ခ)အရ ဝန်ထမ်းရေးရာကိစ္စရပ်များနှင့် ပတ်သက်၍ စည်းမျဉ်းစည်းကမ်းများ ထုတ်ပြန် နိုင်ခြင်းစသည့် ပြဋ္ဌာန်းချက်များအရ လွတ်လပ်စွာဆောင်ရွက်နိုင်တဲ့ အဖွဲ့အစည်းတစ်ရပ်လည်း ဖြစ်ပါတယ်။ ဒါကြောင့်မို့လို့ နာယကကြီးခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်ဟာ တိုင်းနဲ့ ပြည်နယ်၊ မြို့တော်များအားလုံးမှာ ရုံးခွဲများဖွင့်ပြီးတော့ မြန်မာနိုင်ငံသူနိုင်ငံသားများရဲ့ လူ့အခွင့်အရေး ကာကွယ်မြှင့်တင်ရေးကို နိုင်ငံတကာလူ့အခွင့်အရေးဆိုင်ရာအဖွဲ့များ၊ ဒေသတွင်းအဖွဲ့များ၊ ပြည်တွင်း ငြိမ်းချမ်းရေးဖော်ဆောင်သည့် အဖွဲ့များ၊ လွှတ်တော်နဲ့ ဝန်ကြီးဌာနများပေါင်းစပ်ပြီးတော့ ဆောင်ရွက်သင့် ပါကြောင်း အကြံပြုတိုက်တွန်းရင်းနဲ့ နိဂုံးချုပ်ပါတယ်ခင်ဗျား။</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ(လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးကိုမင်္ဂလာပါလို့ နှုတ်ခွန်းဆက်ဂါရဝပြုပါတယ်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ ကျွန်မအနေနဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည်အစီရင်ခံစာ အပေါ်မှာ လူ့အခွင့်အရေးအကျိုးမျှော်ပြီးတော့ တင်ပြဆွေးနွေးသွားမှာ ဖြစ်ပါတယ်။ နာယကကြီးရှင့်။ အခုအစီရင်ခံစာအရဆိုရင် ၂၀၁၄ ခုနှစ်ကနေ ၂၀၁၆ ခုနှစ်အတွင်း လူ့အခွင့် အရေးတိုင်စာပေါင်း ၃၇၃ရ ခုရှိပြီးတော့မှ မြေယာသိမ်းဆည်းမှုနဲ့ ပတ်သက်တဲ့အမှုဟာ အများဆုံးဖြစ်ပြီး တိုင်တန်းချက်ရဲ့ ၄၉.၃၄ ရာခိုင်နှုန်းထိ ရှိနေတာသိရပါတယ်။ ဒါပေမယ့် ကလေးသူငယ်အခွင့်အရေး ချိုးဖောက်မှုနဲ့ပတ်သက်ပြီး တိုင်ကြားမှုတွေကို လုံးဝမတွေ့ရသလောက်ဖြစ်ပါတယ်။ ကျွန်မတို့နိုင်ငံမှာ ကလေးသူငယ်အပေါ်အကြမ်းဖက်မှုတွေ၊ လူကုန်ကူးမှုတွေ၊ အဓမ္မလုပ်အားခိုင်းစေမှုတွေဟာ အထူးများပြား လွန်းလှပါတယ်။ လွန်ခဲ့တဲ့နှစ်အတွင်းမှာ ကလေးသူငယ်အပေါ်ကျူးလွန်တဲ့ သက်ငယ်မုဒိမ်းမှုတွေဟာ သတင်းမီဒီယာမှာတွေရော၊ ဆိုရှယ်မီဒီယာမှာတွေပါ စိုးရိမ်ထိတ်လန့်စရာ ကောင်းလောက်အောင်ပင် များပြား တာကို တွေ့ရပါတယ်။ ဒါကြောင့်မို့လို့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေး ဝန်ကြီးဌာနကတောင် အထူးအလေးထားဆောင်ရွက်တာကို တွေ့ရပါတယ်။ ဒီလိုဖြစ်နေတဲ့ကြားမှာ အစီရင်ခံစာအရ ကော်မရှင်အပေါ် တိုင်ကြားမှုတွေ နည်းလာတာဟာ ထူးဆန်းလွန်းနေပါတယ်။ ကလေး အခွင့်အရေးချိုးဖောက်မှုတွေကို တိုင်ကြားသူဘက်က မတိုင်ကြားတာလား။ ကော်မရှင်မှာ ကလေးသူငယ် အခွင့်အရေးချိုးဖောက်မှုတွေကို အထူးစိတ်ဝင်စားမှု မရှိတာလားဆိုတာ မေးခွန်းပေါ်ပေါက်လာရပါ တယ်ရှင်။ အကယ်၍ တိုင်ကြားသူက တိုင်ကြားမှုမရှိတဲ့တိုင်အောင် ကလေးသူငယ်အပေါ် အမြတ်ထုတ် ခြင်း၊ အကြမ်းဖက်ခြင်းဆိုတဲ့ အကြောင်းအရာဟာ ဆိုးရွာလှတဲ့ ချိုးဖောက်မှုတစ်ရပ်၊ နိုင်ငံနဲ့လူမျိုးအပေါ် ကြီးမားတဲ့ သက်ရောက်မှုတွေဖြစ်ပေါ်စေတဲ့ အကြောင်းအရာတစ်ခု ဖြစ်ပါတယ်။ ဒါကြောင့် တိုင်ကြားမှုမရှိတဲ့ တိုင်အောင် ဒီကလေးများအပေါ် အကြမ်းဖက်မှုတွေကို ကော်မရှင်ဘက်ကနေ ကြိုတင်ပညာပေးမှုတွေ၊ ကျူးလွန် ခံရတဲ့ကလေးနဲ့ မိသားစုဝင်တွေရဲ့ လုံခြုံရေးနဲ့ တရားဥပဒေလက်လှမ်းမီစေရေးတို့အတွက် သွားရောက် စုံစမ်းစစ်ဆေးမှုတွေ သက်ဆိုင်ရာဌာနများအား ကလေးရဲ့အကောင်းဆုံးအကျိုးအတွက် လုပ်ဆောင်သင့်သော အရာများ ပံ့ပိုးပေးဖို့၊ လုပ်ဆောင်ပေးဖို့ အထူးအရေးကြီးလှပါတယ်။ ဒီအချက်တွေဟာ ဘယ်လိုလုပ်ဆောင်သလဲဆိုတာ ဒီအစီရင်ခံစာမှာ ပါမလာတဲ့အတွက် ကော်မရှင်ကိုလုပ်ဆောင်ဖို့ တိုက်တွန်း လိုပါတယ်။ အကြမ်းဖက်ခံရတဲ့ကလေးများ အများဆုံးကြုံတွေ့နေရတဲ့ အခက်အခဲကတော့ တရားစီရင်မှု အပေါ်လက်လှမ်းမီရေး ဖြစ်ပါတယ်။ ကျွန်မရဲ့ ကိုယ်တွေ့တစ်ခု တင်ပြပါရစေ။ ကျွန်မတို့ ကယားပြည်နယ်မှာ အသက်မပြည့်သေးတဲ့ကလေး၊ မိန်းကလေးလူကုန်ကူးခံရပါတယ်။ ဒီလိုလူကုန်ကူးခံရတဲ့အတွက် ရဲတပ်ဖွဲ့ကို တိုင်ကြားရာမှာတောင် အကြိမ်အကြိမ်အလီလီ တိုင်ကြားပါမှ အမှုဖွင့်ပေးပါတယ်။ ဒါပေမယ့် ပျောက်ဆုံး သွားတဲ့ကလေးကို လိုက်လံရှာဖွေဖို့ကို လိုအပ်သလိုမလုပ်ဆောင်နိုင်ခဲ့ပါဘူး။ အခုချိန်အထိ ဒီကလေးရဲ့ လူကုန်ကူးသူ လက်ထဲကနေ ပြန်လည်မကယ်ထုတ်နိုင်သေးပါဘူး။ ကလေးရဲ့ မိခင်ဟာ အရူးတစ်ပိုင်း ဖြစ်နေတာကို ယနေ့တိုင်ရင်နင့်စွာ တွေ့နေရပါတယ်။ ဒီလိုတရားဥပဒေလက်လှမ်းမီရေး လုပ်ဆောင်တဲ့ နေရာမှာ လိုက်နာမှုမရှိတဲ့ ဌာနတွေအများကြီးရှိပါတယ်။ ကော်မရှင်အနေနဲ့ လူ့အခွင့်အရေး ချိုးဖောက်တယ်လို့ တိုင်ကြားခံရတဲ့ အမှုများနဲ့ပတ်သက်တဲ့ ဌာနများကို အသိပေးလွှဲပြောင်းပေးရုံ သက်သက်သာမဟုတ်ဘဲ တင်ပြချက်များနဲ့ပတ်သက်လို့ လုပ်ဆောင်ထားချက်များကို မဖြစ်မနေ သတ်မှတ်ထားတဲ့်းမှာ ပြန်လည်တင်ပြပေးဖို့ တောင်းဆိုနိုင်တဲ့ အာဏာရှိဖို့လိုလာပါတယ်။ ပြည်သူလူထုလိုလားတာက တိုင်ကြားစာ ဘယ်လောက်ရှိသလဲဆိုတာ မဟုတ်ပါဘူးရှင့်။ တိုင်ကြားလာတဲ့ ချိုးဖောက်မှုတွေအပေါ် ထိရောက်တဲ့ အရေးယူမှုကိုသာ လိုလားနေကြပါတယ်။ ကော်မရှင်အနေနဲ့ တိုင်ကြားမှုတွေမှာ တင်ပြနေမယ်ဆိုရင် ဒီအစီရင်ခံစာဟာ ထိရောက်မှုကို ပြသတဲ့အစီရင်ခံစာမဟုတ်ဘဲ အလုပ်မဖြစ်တဲ့ အမှုတွေကိုသာ ရေတွက်ပြတဲ့ အစီရင်ခံစာမျိုး ဖြစ်နေ ပါလိမ့်မယ်။ ဒါကြောင့်ကော်မရှင်အနေနဲ့ သက်ဆိုင်ရာဌာနတွေကို လွှဲပြောင်းပေးအပ်လိုက်တဲ့ အမှုတွေနဲ့ ပတ်သက်ပြီး နောက်ဆက်တွဲစုံစမ်းမှုတွေ ဌာနတွေကလည်း ပြန်လည်အစီရင်ခံမှုကို လိုအပ်လာပါတယ်။ ဒါ့အပြင် လိုအပ်စွာ၊ ထိရောက်စွာ အရေးယူဆောင်ရွက်မှုမရှိတဲ့ တာဝန်ရှိသူများကို ထိုက်သင့်သလို အရေးယူနိုင်ဖို့ သက်ဆိုင်ရာ တခြားတာဝန်ရှိသူများနဲ့ ပြည်သူများကို ပွင့်လင်းစွာ အသိပေးသင့်ပါကြောင်း တိုက်တွန်းအပ်ပါတယ်ရှင်။ ကော်မရှင်ရဲ့ အစီရင်ခံစာထဲမှာ ဟောပြောပွဲများ၊ ဆွေးနွေးနှီးနှောဖလှယ်ပွဲများ ပြုလုပ်ကြောင်း ပါတာကို ဝမ်းမြောက်စွာတွေ့ရှိရပါတယ်။ လူ့အခွင့်အရေးကို ဟောပြောပို့ချရာမှာ ပြည်သူတွေကြားမှာ အမှန်တကယ်ထိရောက်တဲ့ ဟောပြောသင်ကြားမှုအဆင့်နဲ့ အတွေ့အကြုံ ရှိတဲ့ ကျွမ်းကျင်သူများနဲ့ လူထု တွေထိတွေ့နေတဲ့ CSO, CDO တွေပါဖို့လည်းလိုပါတယ်။ ပို့ချတဲ့၊ ဟောပြောတဲ့ပုံစံနဲ့ လူနည်းစု တိုင်းရင်း သားများကို ဟောပြောသင်ကြားရာမှာလည်းကောင်း၊ သူတို့ရဲ့ ဘာသာစကားနဲ့ ဟောပြောပြီး စာစောင် ဖြန့်ဝေဖို့လိုပါတယ်။ ပညာရေးလုပ်ငန်းဆောင်ရွက်ရာမှာ ဘယ်နည်းစနစ်တွေ၊ ဘယ်လိုဒေသခံစနစ် တွေနဲ့ လုပ်ဆောင်နေသလဲဆိုတာ လုပ်ငန်းတွေရဲ့အပေါ်သက်ရောက်မှု၊ တိုင်းတာချက်၊ တွေ့ရှိချက်တွေကို တကယ်လုပ်ဆောင်ပြီး အစီရင်ခံစာမှာ ပါဝင်တင်ပြသင့်ပါတယ်။ ၎င်းကတစ်ဆင့် အများပြည်သူတို့ကို သိအောင် အစီရင်ခံစာကိုဖြန့်ဝေခြင်း၊ အကြံဉာဏ်များယူခြင်း လုပ်ဆောင်သင့်ပါကြောင်း တိုက်တွန်း အကြံပြုလိုက်ပါတယ်ရှင်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1514">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ နှစ်ပတ်လည်အစီရင်ခံစာနဲ့ပတ်သက်ပြီး အကြံပြု ဆွေးနွေးမယ့် သထုံမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဒေါ်မာမာခိုင် ဖြစ်ပါတယ်။ နာယကကြီးရှင်။ ရှေ့ကကိုယ်စားလှယ်တွေ ဆွေးနွေးသွားသလိုပါပဲ။ တပ်မတော်နဲ့ ကျွန်မတို့ ပြည်ထဲရေးဌာန၊ ဗဟိုဝန်ထမ်းတက္ကသိုလ် စတာတွေမှာ ဒီလူ့အခွင့်အရေးနဲ့ ပတ်သက်ပြီးတော့ သင်တန်းတွေ ပို့ချပေးခဲ့တဲ့အတွက် ကျွန်မအနေနဲ့လည်း ဝမ်းမြောက်မိပါတယ်။ ဒါမှလည်း ဝန်ထမ်းတွေအနေနဲ့ ပြည်သူနဲ့ ထိတွေ့ဆက်ဆံတဲ့နေရာမှာ ဘယ်လိုလူ့အခွင့်အရေး စံချိန်စံညွှန်းတွေနဲ့ လုပ်ရမယ်ဆိုတာကို မလွဲမသွေသိထားပါမှ ကျွန်မတို့ ပြည်သူတွေရဲ့ ဘဝကို ကောင်းစွာစောင့်ရှောက်နိုင်မှာဖြစ်ပြီး အနိုင်ကျင့်မှု၊ တရားမဲ့ပြုလုပ်ခံရမှုတွေကနေပြီးတော့ ပြည်သူတွေကင်းဝေးရမှာပါ။ ဒီနေရာမှာထပ်ပြီး အကြံပြုလိုတာ ကတော့ မြန်မာနိုင်ငံအမျိုးသားလူ့အခွင့်အရေးကော်မရှင်ဥပဒေ အခန်း(၅)ကော်မရှင်ရဲ့ တာဝန်နဲ့ လုပ်ပိုင် ခွင့်များ ပုဒ်မ ၂၂(က)ပါ သတင်းအချက်အလက်များ ဖြန့်ချိခြင်း၊ ပညာပေးခြင်းဖြင့် လူ့အခွင့်အရေးနှင့် စပ်လျဉ်း၍ အများပြည်သူ အသိပညာအဆင့်အတန်း မြှင့်တင်ခြင်းနှင့် ခွဲခြားဆက်ဆံမှု ပုံသဏ္ဌာန် အားလုံး တိုက်ဖျက်သည့် ကြိုးပမ်းအားထုတ်မှု မြှင့်တင်ခြင်းနဲ့ ပတ်သက်လို့ကတော့ လုပ်ဆောင်မှု အားနည်းနေတယ်လို့ ထင်မြင်မိပါတယ်။ အဲဒီလိုမှာ ပြည်သူတွေအတွက်လည်း အသိပညာပေးတဲ့ လုပ်ငန်း တွေကို ကော်မရှင်အနေနဲ့ စနစ်တကျအကောင်အထည်ဖော် ဆောင်ရွက်ပေးစေလိုပါတယ်ရှင်။ နာယကကြီးရှင်။ မြန်မာနိုင်ငံ လူ့အခွင့်အရေးကော်မရှင်ဥပဒေရဲ့ အခန်း(၂) ပုဒ်မ ၃ ပုဒ်မခွဲ (က)မှ (ဃ)အထိပါရှိတဲ့ ရည်ရွယ်ချက်များက အလွန်တရာ ကောင်းမွန်တဲ့အတွက် ကော်မရှင်အနေနဲ့ ဒီရည်ရွယ်ချက် အတိုင်းလုပ်မယ်ဆိုလို့ရှိရင်တောင်မှ ကျွန်မတို့နိုင်ငံ ပြည်သူတွေရဲ့ ဖွဲ့စည်းပုံအခြေခံဥပဒေပါ နိုင်ငံသားများ ရဲ့ မူလအခွင့်အရေးတွေ၊ ကမ္ဘာ့လူ့အခွင့်အရေး ကြေညာစာတမ်းပါ လူ့အခွင့်အရေးတွေကို အတိအကျ ခံယူနိုင်မှာမလွဲပါပဲ။ ကျွန်မတို့ပြည်သူတွေအနေနဲ့ အနှစ်နှစ်အလလက ဆုံးရှုံးခဲ့ရတဲ့ နိုင်ငံသား အခွင့်အရေး တွေ၊ ချိုးဖောက်ခံခဲ့ရတဲ့ လူ့အခွင့်အရေးတွေအတွက် ဒီမြန်မာနိုင်ငံအမျိုးသားလူ့အခွင့်အရေး ကော်မရှင် ဆိုတာ အားကိုးအားထားရာအဖြစ်နဲ့ ယုံကြည်ကြမှာပါ။ ဒါကြောင့်လည်း စတင်ဖွဲ့စည်းစဉ်ကစပြီး ယနေ့ အထိ တိုင်ကြားမှုတွေ ရှိနေဆဲလို့သိရပါတယ်။ အစီရင်ခံစာပါဇယားအရ ၂၀၁၄ မှာ တိုင်စာ ၁၈၃၉ စောင်၊ ၂၀၁၅ မှာ ၁၂၈ရ စောင်၊ ၂၀၁၆ မှာ ၆၁၁ စောင် ရှိတယ်လို့ ကြားသိရပါတယ်။ တိုင်ကြားစာတွေ လျော့နည်း လာတာ လူ့အခွင့်အရေးချိုးဖောက်မှုတွေ နည်းလာလို့လားဆိုရင်တော့ ဝမ်းသာစရာကောင်းပေမယ့် ပြင်ပ သတင်းတွေအရ လူ့အခွင့်အရေးချိုးဖောက်မှုတွေလည်း ရှိနေဆဲမို့ ကော်မရှင်အပေါ် ယုံကြည်မှုနည်းလာ လို့လားဆိုတာ စဉ်းစားစရာဖြစ်လာပါတယ်။ ကော်မရှင်ရဲ့ အစီရင်ခံစာအရ တချို့ဝန်ကြီးဌာနတွေက ကော်မရှင်မေးမြန်းတဲ့ အကြောင်းကြား စာတွေကို အပြည့်အဝ ပြန်မကြားတာတွေ၊ သေချာအောင် မဖော်ပြဘဲ ယေဘုယျသဘော ပြန်ကြားတာတွေ ရှိတယ်လို့သိရတဲ့အတွက် ဒီအချက်ကို ကော်မရှင်က မိမိကိုအပ်နှင်းထားတဲ့ တာဝန်နဲ့ လုပ်ပိုင်ခွင့်များကို တိတိကျကျ ကျင့်သုံးဆောင်ရွက်သင့်ပါတယ်။ ဒါမှလည်း ကိုယ့်ဆီရောက်နေတဲ့ ကိစ္စတွေကို ဆောလျင်စွာ ဆောင်ရွက်ပေးနိုင်မှာဖြစ်ပြီး လူ့အခွင့်အရေး ကော်မရှင်ဥပဒေပုဒ်မ ၄၀ ပါ လူ့အခွင့်အရေးချိုးဖောက်မှု ကြောင့် ထိခိုက်နစ်နာ ဆုံးရှုံးမှုတွေ၊ လူ့အခွင့်အရေးဖောက်ဖျက်ခြင်းခံရတဲ့သူ ရသင့်ရထိုက်တဲ့ နစ်နာ ကြေးတွေကို ဆောင်ရွက်ပေးနိုင်မှာ ဖြစ်ပါတယ်။ လူ့အခွင့်အရေးကော်မရှင်ဥပဒေပုဒ်မ ၂၄ အရ ကော်မရှင် ဟာ မိမိလုပ်ပိုင်ခွင့်တွေကို လွတ်လပ်စွာ ဆောင်ရွက်ခွင့်ရှိသလို ဥပဒေရဲ့ အခန်း ၆ ပုဒ်မ ၂၉ မှာ လည်း ကော်မရှင်က စုံစမ်းစစ်ဆေးမှုပြုတဲ့နေရာမှာ သဘာဝတရားမျှတမှု သဘောတရားနှင့်အညီ လိုက်နာ ဆောင်ရွက်ရမယ်။ ဒါ့အပြင် တရားမကျင့်ထုံး၊ ရာဇဝတ်ကျင့်ထုံးနဲ့ သက်သေခံဥပဒေပါပြဋ္ဌာန်းချက်တွေ ကိုလည်း ဆီလျော်သလို ဆောင်ရွက်နိုင်တယ်လို့ ပြဋ္ဌာန်းထားပါတယ်။ အဲဒါတွေကို ကော်မရှင်အနေနဲ့ nomen sosio. .fanssamfunfonces imeses osasuo ကြည့်စရာမလို၊ လွှမ်းမိုးမှုကို ခံစရာမလိုဘဲနဲ့ အဂတိတရားကင်းရှင်းစွာနဲ့ ပြည်သူဘက်ကရပ်တည်ပေးဖို့ တိုက်တွန်းချင်ပါတယ်။ အပြည်ပြည်ဆိုင်ရာ လူ့အခွင့်အရေးကြေညာစာတမ်း အပိုဒ် ၅၊ ၆၊ ၇၊ ၈ မှာပါတဲ့အတိုင်း ဘယ်သူ့ ကိုမှ မတရားနှိပ်စက်ခြင်း၊ လူမဆန်စွာနှိပ်စက်ခြင်းမရှိရအောင် လူတိုင်းတရားဥပဒေရှေ့မှာ လူသားကဲ့သို့ ဆက်ဆံခံရအောင်၊ လူတိုင်းတရားဥပဒေရှေ့မှောက်မှာ တန်းတူဖြစ်ပြီး ကျောသားရင်သား မခွဲခြား ရအောင် အခွင့်အရေးချိုးဖောက်ခံရပါက ဥပဒေနှင့်အညီ ကူညီခွင့်ရှိအောင် ဆောင်ရွက်ပေးဖို့ မေတ္တာရပ်ခံ ချင်ပါတယ်။ မကြာသေးမီကပဲ ကျွန်မတို့ရဲ့ သထုံမြို့နယ်မှာဆိုရင် ဖြစ်ပွားခဲ့တဲ့ အမှုတစ်ခုနှင့် ပတ်သက် ပြီးတော့ လူ့အခွင့်အရေးကော်မရှင်က လာရောက်စစ်ဆေးခဲ့ပါတယ်။ ဖြစ်စဉ်ကတော့ ၂၇-၃-၂၀၁ရ ရက်နေ့ ည ၁၀ နာရီကျော်လောက်မှာ မြစံကျေးရွာမှာနေတဲ့ စောလယ် အသက် ၁၉ နှစ်က တခြားရွာက အပြန် မျက်စိလည်ပြီးတော့ ကျွန်မတို့ ခမရ(၂၀၆)တပ်ထဲကိုရောက်သွားပါတယ်။ အဲဒီမှာ တာဝန်ကျတဲ့ အရာရှိနဲ့ တပ်သားတွေက ခါးပတ်ကြိုးနဲ့ချည်ပြီး ဝိုင်းဝန်းရိုက်နှက် ထိုးကြိတ်လို့ ဒဏ်ရာတွေရရှိပြီးတော့ သထုံ-ဘားအံလမ်းပေါ်မှာရှိတဲ့ တိုးဂိတ်နားကရဲကင်းကို အဲဒီတပ်မတော်ကလာပြီး ပို့သွားပါတယ်။ ရဲကင်းမှာရှိတဲ့ အရပ်သား မောင်ထက်ဝေယံကလည်း အဲဒီကောင်လေးကို မျက်နှာတစ်ချက် ထပ်ထိုး လိုက်တယ်။ အဲဒီနောက် အဲဒီလင်ယံရွာမှာရှိတဲ့ ဆေးမှူးဆီကိုခေါ်သွားပြီးတော့ ဒဏ်ရာတွေကို ဆေးထည့်ချုပ် ပြီးတော့ နောက်နေ့မှာ အဲဒီဒဏ်ရာရတဲ့ကလေးဟာ သေဆုံးသွားပါတယ်။ သထုံဆေးရုံမှာ PM လုပ်တဲ့ ဆေးစစ်ချက်အရ ဦးနှောက်ထဲမှာ သွေးခဲတဲ့ဒဏ်ရာကြောင့် သေဆုံးခဲ့တယ်လို့ သိရပါတယ်။ သေသူရဲ့ မိသားစုဟာ ဆင်းရဲနွမ်းပါးတဲ့၊ ရိုးသားတဲ့ ကရင်တိုင်းရင်းသားတွေပါ။ ခြေလွန်လက်လွန် မပြုသင့်ဘဲနဲ့ ပြုလို့သေဆုံးခဲ့ရတာပါ။ ဒါပေမယ့် အရပ်ဘက်တရားရုံးမှာတော့ တစ်ချက်ထိုးလိုက်တဲ့ ထက်ဝေယံကို ပြစ်မှုဆိုင်ရာဥပဒေပုဒ်မ ၃၀၂ နဲ့ တရားစွဲဆိုထားပြီးတော့ တပ်မတော်သားဘက်ကိုတော့ တပ်ချုပ်မှာ ထားတယ်လို့သာ သိရပြီး ဘယ်လိုအရေးယူမယ်ဆိုတာ မသိပါဘူး။ သူတို့ဘက်ကတော့ အရပ်သား မောင်ထက်ဝေယံကြောင့်လို့ ဆိုပြီးစွပ်စွဲတယ်လို့ သိရပါတယ်။ မျက်နှာတစ်ချက်ထိုးရုံနဲ့ ခေါင်းကိုထိ သွေးခဲတာကတော့ စဉ်းစားစရာပါ။ လူ့အခွင့်အရေးကော်မရှင် လာစစ်ထားတာမို့ ကျွန်မတို့မြို့နယ်က လူတွေကလည်း ဒီကိစ္စကို အတော်လေးစိတ်ဝင်စားနေကြပါတယ်။ ဘာပဲဖြစ်ဖြစ် ဥပဒေအထက်မှာ ဘယ်သူမှမရှိနိုင်တာမို့ ပြည်သူတွေအားကိုးရတဲ့ လူ့အခွင့်ရေးကော်မရှင် မှန်ကန်မျှတတဲ့ ဆောင်ရွက်ချက် တွေကို ဆောင်ကျဉ်းပေးနိုင်ပါစေလို့ ဆန္ဒပြု ရင်းနဲ့ နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်က မအူပင်မဲဆန္ဒနယ်က ဦးစိန်ဝင်း ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၆ ခုနှစ်၊ နှစ်ပတ်လည် အစီရင်ခံစာ အပေါ် ထောက်ခံအကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာတွင် ဧရာဝတီတိုင်းဒေသကြီး၊ လပွတ္တာ မြို့နယ် ကြာကန်ကွင်းပေါက် အမှတ် ၄၊ ၅၊ ၆ အပေါ်မှာ ဖြစ်ပွားခဲ့တဲ့ မြေယာအငြင်းပွားမှုနဲ့ပတ်သက်၍ အစီရင်ခံစာတွင် ကော်မရှင်မှ အကြံပြုချက်အနှစ်ချုပ် ၄ ချက် ဖော်ပြထားတာ တွေ့ရှိရပါတယ်။ အစီရင် ခံစာပါအကြံပြုချက် ၄ ချက်ထဲမှာ နံပါတ်(၁)က သစ်တောဧရိယာ ၄၂၉၉.၆၉ ဧကကို သစ်တောကြိုးဝိုင်း အဖြစ်မှပယ်ဖျက်ပြီး ဒေသတွင်းရှိ လယ်သမားများသို့ မျှတစွာခွဲဝေပေးရန်ဟု ဖော်ပြထားပါတယ်။ အပေါ်ထောက်ခံပါတယ်။ သို့သော်လည်း မျှတစွာ ခွဲဝေပေးမှု စာသားထက် မှန်ကန်မျှတစွာခွဲဝေပေးရန်ဟု ဖော်ပြသင့်ပါတယ်။ ၎င်းဖြစ်ပွားသောနေရာဟာ နံပါတ်(၁)က အချို့သစ်တောဌာနနှင့် အချို့ အစိုးရဝန်ထမ်းများ၊ လုပ်ငန်းရှင်များ ပါဝင်ပတ်သက်နေပါတယ်။ နံပါတ် (၂) ကတော့ နာဂစ်မဖြစ်ခင်မှာ ဆောင်ရွက်ခဲ့သော မူလ တောင်သူလယ်သမားများ ပါဝင်နေပါတယ်။ နံပါတ်(၃)ကတော့ နာဂစ်ဖြစ်ပြီး ၄ နှစ်ကျော် ကင်းကွာ ခဲ့သော တောင်သူလယ်သမားများ ပါဝင်နေပါတယ်။ နံပါတ်(၄)ကတော့ လက်ရှိ ၁၅ နှစ်မှ ၄ နှစ်ကျော် လုပ်နေသော လက်ရှိလက်ငုတ် လယ်သမားများဟု အသွင်သဏ္ဌာန် ၄ မျိုး ပါဝင်ပြီးတော့ အငြင်းပွားနေတာ ဖြစ်ပါတယ်။ သာမန်အားဖြင့် မူလလယ်သမားနဲ့ လက်ရှိလက်ငုတ်လယ်သမားဟူ၍ ၂ မျိုးသာ မြင်ရ သော်လည်း နောက်ကွယ် ၂ မျိုးထပ်ရှိနေသဖြင့် မျှတစွာခွဲဝေခြင်းထက် မြေယာဥပဒေနဲ့အညီ မှန်ကန် မျှတစွာ ခွဲဝေဆောင်ရွက်ရန်လိုအပ်ပါကြောင်း လူ့အခွင့်အရေးကို ထိခိုက်လာမှာ၊ ထိခိုက်လာနိုင်မှုများ ထပ်မံဖြစ်ပေါ်လာနိုင်ပါသဖြင့် အကြံပြု ဖြည့်စွက် တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာ အကြံပြုချက်နံပါတ်(၂)မှာတော့ ရွှေကျွန်းသာ ကျွန်းပေါ်တွင် ဥပဒေမဲ့လုပ်ရပ်များ ထပ်မံမဖြစ်ပွားစေရေးအတွက် လုံခြုံရေးကို အပြည့်အဝ တာဝန်ယူ ဆောင်ရွက်ရန် အကြံပြုချက်အပေါ် ထောက်ခံပါတယ်။ လုံခြုံရေးကောင်းဖို့သည် စီမံခန့်ခွဲမှု၊ အုပ်ချုပ်မှု မှန်ကန်ကောင်းမွန်ဖို့ အထူးလိုအပ်ပါတယ်။ အစီရင်ခံစာအကြံပြုချက်နံပါတ်(၃)အနေဖြင့် ကျူးကျော် လယ်သမားများက စပါးပင်များဖြစ်ထွန်းသည်ထိ စိုက်ပျိုးနေခြင်းကို တားမြစ်နိုင်ခြင်းမရှိသည့် တာဝန် ပျက်ကွက်ခဲ့သောဝန်ထမ်းများ ဖော်ထုတ်၍ အရေးယူသင့်သည်ဟု အကြံပြုချက်အပေါ် ကျွန်တော့အနေနဲ့ ဖြည့်စွက်ပြင်ဆင် အကြံပြုချင်ပါတယ်။ အိုးအိမ်တိုက်တာအငြင်းပွားမှုကို ဖြေရှင်းနေသောကာလမှာ ချိတ်ပိတ်၍ မည်သူမျှနေထိုင်ခွင့်မရှိဟု ချိတ်ပိတ်ညွှန်ကြားနိုင်သော်လည်း လယ်ယာမြေအငြင်းပွားမှု ဖြစ်နေသော လယ်ယာမြေအပေါ်မှာ မည်သူမှမစိုက်ရဆိုရင် နံပါတ်(၁)နိုင်ငံတော်အတွက် စားနပ်ရိက္ခာ ထိခိုက်စေပါတယ်။ နံပါတ် ၂ လက်ရှိလယ်ယာဆောင်ရွက်နေသော လယ်သမားများရဲ့ အခြေခံစားဝတ် နေရေးကို ရုတ်တရက်ရိုက်ချိုးသလို ဖြစ်စေပါတယ်။ သို့ဖြစ်၍ လက်ရှိလက်ငုတ်ကိုသာ ၁ နှစ်အတွင်း စိုက်စေပြီး အဲဒီ ၁ နှစ်အတွင်းမှာ တစ်ဖက်ကလည်း မြေယာပြဿနာကို အစိုးရက မှန်ကန်မျှတစွာ ဖြေရှင်းပေးရမည်ဖြစ်ပါတယ်။ ဒီအခါမှာ မည်သူမျှ မစိုက်ရအမိန့်သည် အားလုံးအတွက် အကျိုးမရှိသည့်အပြင် လက်ရှိလက်ငုတ် တောင်သူလယ်သမားများ အတွက် လိုက်နာဖို့အခက်အခဲရှိပြီး ထိခိုက်စေပါတယ်။ သို့ဖြစ်ပါ၍ ဧရာဝတီတိုင်းဒေသကြီးအစိုးရ အနေဖြင့် လယ်ယာမြေနဲ့ပတ်သက်သော ညွှန်ကြားချက်များနဲ့ ကိုက်ညီသော လက်တွေ့ကျကျ မှန်ကန်စွာ ညွှန်ကြားပေးဖို့ လိုအပ်ပါတယ်လို့ ကျွန်တော်အကြံပြုလိုပါတယ်။ ကျွန်တော် ကြားသိရသည်မှာ တောင်သူ လယ်သမားစပါးကြဲခင်းများကို လပွတ္တာမြို့နယ် ဆန်စက်အသင်းဥက္ကဋ္ဌကို ရိတ်သိမ်းပေးဖို့ တာဝန် ပေးခြင်းသည်လည်း အစိုးရကိုအကြည်အညိုပျက်စေပါတယ်။ လက်တွေ့အသုံးချနိုင်သော ဥပဒေနှင့်အညီ မှန်ကန်သော ညွှန်ကြားချက်ဟုတ် မဟုတ်၊ မှန် မမှန် စဉ်းစားသင့်ပါကြောင်း ကျွန်တော့အနေနဲ့ ဖြည့်စွက် အကြံပြုလိုပါတယ်။ အစီရင်ခံစာအကြံပြုချက် နံပါတ်(၄)မှာ တားမြစ်ထားသည့်ကြားမှ လိုက်နာမှုမရဘဲ စပါးစိုက်ပျိုးခဲ့သော ကျူးကျော်လယ်သမားများအား ရိတ်သိမ်းခွင့်ပြုပေးရန် အကြံပြုချက်သည် မှန်ကန်ပါတယ်။ မြေယာ ပိုင်ဆိုင်မှုကို အစိုးရကလုံလောက်စွာ စီမံခန့်ခွဲနိုင်သော်လည်း ကြဲထားသော စပါးမျိုးစပါးပင်များကို စပါး ရိတ်သိမ်းမှုကိစ္စကို စပါးကြဲသောတောင်သူလယ်သမားများကသာ ရိတ်သိမ်းရမည်ဖြစ်ပါတယ်။ သို့သော် ခရိုင်အုပ်ချုပ်ရေးမှူးစီမံမှုဖြင့် လုပ်ငန်းရှင်တစ်ဦးကို တာဝန်ပေးခြင်းသည် မှားယွင်းသော စီမံခန့်ခွဲမှု ဖြစ်ကြောင်း တင်ပြလိုပါတယ်။ ၎င်းဖြစ်ပွားသောနေရာမှာ အောက်ခြေတွင် ပထမပိုင်းမှာ စပါးကြဲသော လယ်သမားများက စပါးရိတ်ခွင့်မရှိဘဲ စ်ခုထိ ကန့်သတ်ထားခံရသဖြင့် စပါးရိတ်သိမ်းမှု နောက်ကျစေပြီး အလေအလွင့်အဖိတ်အစင်များစွာဖြစ်ပြီး ရသင့်ရသလောက်မရဘဲ နေ့စဉ်နဲ့အမျှ ၎င်းဒေသခံ တောင်သူလယ်သမားများ တစိမ့်စိမ့်နဲ့ မျက်ရည်ကျ ရင်နာရတဲ့ တောင်သူလယ်သမားအဖြစ်သို့ ရောက်ရှိ သွားစေပါတယ်။ ယခုအခါတွင် အစီရင်ခံစာပါဖြစ်ပွားသော နေရာများရှိ ဒေသခံတောင်သူလယ်သမားများကို သစ်တောကျူးဥပဒေနှင့် လူ ၁၀၀ ကျော် တရားစွဲဆိုထားသလို တောင်သူလယ်သမားကိုယ်တိုင်ကြဲသော စပါးကို တောင်သူလယ်သမားကိုယ်တိုင် ရိတ်မိခြင်းကြောင့် လူ ၆၀ တရားစွဲဆိုခံထားရတာလည်း မဖြစ် သင့်ပါ။ ၎င်းအပြင် ယာယီတဲများ အဖျက်အဆီးခံရသဖြင့် ယခုမိုးတွင်းမှာ သစ်ပင်ခြေခေါင်းထိုးအိပ်နေရတဲ့ တောင်သူလယ်သမားဘဝရဲ့ လူ့အခွင့်အရေးထိခိုက်မှုမရှိစေရန်၊ မှန်ကန်သောစီမံခန့်ခွဲအုပ်ချုပ်မှု ကျင့်သုံး စေရန်နှင့် ကျေးလက်လူထုပိုမိုအခြေပြုပြီးတော့ အခြေခံလူ့အခွင့်အရေးများ ကာကွယ်နိုင်အောင် စောင့်ကြည့် အားထုတ် ကြိုးစားပေးပါလို့ ပြောကြားရင်း ကော်မရှင်ရဲ့ အစီရင်ခံစာအပေါ် ထောက်ခံအကြံပြု နိဂုံးချုပ်အပ် ပါတယ်ခင်ဗျား။</speech>
<speech type="speaker">ဦးကြည်ဝင်း ဧရာဝတီတိုင်းဒေသကြီး မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1347">ဦးကြည်ဝင်း(မဲဆန္ဒနယ်အမှတ်-၁၂၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်က အမျိုးသားလွှတ်တော်ကိုယ်စားလှယ် ဦးကြည်ဝင်း ဖြစ်ပါတယ်။ ယခုဆွေးနွေး မှာကတော့ လူ့အခွင့်အရေးကော်မရှင်ရဲ့ လပွတ္တာခရိုင်၊ လပွတ္တာမြို့နယ်၊ ရွှေကျွန်းသာအစီရင်ခံစာကို ကျွန်တော်ဆွေးနွေးပါမယ်။ ကော်မရှင်ရဲ့ အစီရင်ခံစာ စာမျက်နှာ ၂၁ ပါ ကိစ္စပါ။ လယ်သမား ၃၁၆ ဦး လုပ်ကိုင်တဲ့လယ်ယာမြေယာဧက ၂၇၇၁.၆၈ ဧကဖြစ်ပါတယ်။ အဲဒီလယ်တွေဟာ ၂၀၀၈ နာဂစ်မဖြစ်ခင် ကတည်းက ဘိုးစဉ်ဘောင်ဆက် လုပ်ကိုင်လာတဲ့လယ်တွေဖြစ်ပါတယ်။ သစ်တော သစ်တောနဲ့ပြောနေတာ။ သစ်တော မဟုတ်တော့ပါဘူး။ ၁၉၈၈ မတိုင်ခင် မြန်မာ့ဆိုရှယ်လစ်လမ်းစဉ်ပါတီ ခေတ်ကတည်းက တာဝန်ကျေ တောင်သူလယ်သမားတွေပေးသွင်းတဲ့ လယ်တွေဖြစ်ပါတယ်။ သစ်တောက ခွင့်ပြုလို့ ဒဏ်ငွေ တွေဆောင်ပြီးလုပ်လာခဲ့တာ နှစ်ပေါင်း ၅၀ လောက်ရှိပါပြီ။ ဒီနေရာတွေက အစတုန်းက လက်မှုကနစို ထင်းတောဖြစ်ပေမယ့် အခုအခါမှာ သစ်တောလုံးဝကိုမရှိတော့ပါဘူး။ ဒါကြောင့်လည်းပဲ ဒီနေရာတွေမှာ ကျေးရွာ ၂၆ ရွာ ပြည်ထဲရေးဝန်ကြီးဌာနရဲ့ ဘယက ပေါက်နေတဲ့ရွာတွေဖြစ်ပါတယ်။ နာယကကြီးခင်ဗျား။ ယခုအချင်းဖြစ်တဲ့ ၂၇၇၁.၆၈ ဧကဟာ ပျဉ်းမကုန်း၊ ဓနိကျောင်း၊ ရွှေကျွန်းသာ၊ မူလတန်းကျောင်း ၄ ကျောင်း၊ မဲရုံ ၃ ရုံ၊ ဘုန်းကြီးကျောင်းတွေနဲ့ ဘုရားစေတီတွေရှိတယ်။ ဒါကြောင့်မို့လို့ ၂၀၁၃ ခုနှစ်၊ အောက်တိုဘာလ ၂ ရက်နေ့မှာ သစ်တောဝန်ကြီးဌာန ဦးဝင်းထွန်းကနေပြီးတော့ ကြေညာချက် အမှတ်(၁၆၆/၂၀၁၃)အမှုနဲ့ ပယ်ဖျက်လိုက်တဲ့ သစ်တောက ဧကပေါင်းဟာ ၁၆,၀၉၉.၅ရ ဧကဖြစ်ပါတယ်။ ဒီအထဲမှာ ဒါတွေက ပါသွားတယ်။ အဲဒါကြောင့်လည်းပဲ ၂၀၁၅ ခုနှစ်က လယ်ယာစိုက်ပျိုးရေးဝန်ကြီး ဦးမြင့်လှိုင်က ၁၆-၁-၂၀၁၅ နေ့စွဲနဲ့ သစ်တောမြေ၊ စာကျက်မြေ၊ မြေလွတ်၊ မြေရိုင်းတို့မှာ အမှန်တကယ် စိုက်ပျိုးထားရှိတဲ့ စိုက်ပျိုးမြေတွေကို တောင်သူလယ်သမားများ အမြန်တရားဝင်စိုက်ပျိုးနိုင်ရေးအတွက် ပုံစံ-ရ ထုတ်ပေးပါလို့ ကြေညာထားတာရှိပါတယ်။ နာယကကြီးခင်ဗျား။ အဲဒီသတင်းတွေကြားတဲ့အခါကျတော့ တခြားမြို့နယ်က ဒီလယ်မြေတွေကို လိုချင်တဲ့လူတွေက ကျူးကျော်ပြီးဝင်ရောက်လာတယ်။ ကျူးကျော်ဝင်ရောက်လာပြီးတော့ ဒီမှာအမှုအခင်း တွေဖြစ်တယ်။ လယ်သမား ၃၁၆ ဦး စိုက်ပျိုးထားတဲ့စပါးတွေကို အဲဒီလို လူသတ်မှုတွေဖြစ်သွားတဲ့ ကိစ္စမှာ ဖြစ်တဲ့နေရာကိုလည်း အရေးယူပြီးပြီ။ ဒါပေမယ့် အဲဒါကို အရေးယူပြီးတာကိုမဟုတ်ဘဲနဲ့ ဧရာဝတီတိုင်း အစိုးရက ၂၂-၉-၂၀၁၆ နေ့စွဲ၊ အစည်းအဝေးအမှတ်(၁၈/၂၀၁၆)နဲ့ လယ်သမားတွေစိုက်ထားတဲ့ ဆန် တွေကို၊ စပါးတွေကို အရန်ဆန်အဖြစ်သိမ်းတယ်။ အဲဒီလိုသိမ်းတာဟာ ခေတ်အဆက်ဆက် လယ်သမား စပါးကို ဘယ်အစိုးရကမှ သိမ်းခဲ့ခြင်းမရှိဘဲနဲ့ ဘာကြောင့်ဒီလိုဖြစ်တာလဲဆိုလို့ရှိရင် ဒါဟာမှားယွင်း နေတယ်။ တရားမကျင့်ထုံးဥပဒေပုဒ်မ ၆၀ အရဆိုရင်လည်းပဲ သိမ်းခွင့်မရှိဘူး။ ဘာကြောင့်လဲဆိုရင် တရားမ တရားရုံးတွေက လယ်သမားစိုက်တဲ့စပါးတွေကို ဝရမ်းကပ်ခွင့်တောင်မရှိဘူး။ သစ်တောဥပဒေ ပုဒ်မ ၄၀၊ ၄၂ မှာလည်း ဒီအတိုင်းပဲ၊ သစ်တောနဲ့ပတ်သက်တဲ့ တောကွက်ထဲမှာစိုက်ထားတဲ့စပါးကို သိမ်းဖို့မပါဘူး။ တောကွက်အထဲမှာရှိတဲ့ သစ်တောတွေကို ခိုးမှသာလျှင် ဆင်နဲ့ဆွဲရင် ဆင်ကိုသိမ်းမယ်။ သင်္ဘောနဲ့ဆွဲရင် သင်္ဘောကိုသိမ်းမယ်။ ကားနဲ့ဆွဲရင် ကားကိုသိမ်းဖို့ပဲရှိတယ်။ ဒီစပါးကိုသိမ်းဖို့ဆိုတာ ဘယ်ဥပဒေကမှ ပြဋ္ဌာန်းထားတာမရှိဘူး။ နာယကကြီးခင်ဗျား။ လူသတ်မှုဖြစ်တယ်ဆိုရင် လူသတ်မှုဖြစ်တဲ့နေရာကိုအရေးယူဖို့ပဲရှိတယ်။ မဆိုင်တဲ့ လယ်သမား ၃၁၆ ဦးရဲ့ လယ်တွေကို၊ ဒီဆန်တွေကို သိမ်းတာ ဥပဒေမရှိတဲ့လုပ်ရပ်ဖြစ်တယ်။ တကယ်တော့ တရားမ၊ ပြစ်မှုဆိုင်ရာကျင့်ထုံးဥပဒေပုဒ်မ ၁၂ ကိုကြည့်လိုက်လို့ရှိရင် ကျင့်ထုံးဥပဒေပုဒ်မ ၁၄၅ မှာ ရဲအရာရှိကနေပြီးတော့ မရွှေ့ပြောင်းနိုင်တဲ့ပစ္စည်းနဲ့ပတ်သက်လို့ အငြင်းပွားလာရင် ရဲအရာရှိရဲ့ တင်ပြချက်အရ ခရိုင်တရားသူကြီးကနေပြီးတော့ ဒီနေရာဟာဖြင့်ရင် ဒါဟာ ပုဒ်မ ၁၄၄ အရအရေးယူ လို့ရတယ်။ ဒါကိုဒီလိုမလုပ်ဘဲနဲ့ ကျွန်တော်တို့ အခုလယ်တွေကို၊ စပါးတွေကိုသိမ်းလိုက်တယ်။ သိမ်းပြီးတော့ ဒီစက်တွေ၊ ဒီရိတ်စက်တွေ နဲ့လိုက်ပြီးတော့သိမ်းတယ်။ ရိတ်တော့ခုနက ဦးစိန်ဝင်း မအူပင်က တင်ပြသလို သူဌေးတစ်ယောက်ကိုတာဝန်ပေးလိုက်တယ်။ ရိတ်စက်နဲ့ ရိတ်တဲ့အခါကျတော့ အားလုံးပေါင်း ဧက ၂,၀၀၀ ကျော်မှာ စပါးတင်းပေါင်းက သိန်း ၅၀,၀၀၀ လောက် ထွက်မယ့်စပါးတွေကို ၁၂,၀၀၀ ပဲ ရတယ်။ အဲဒီတော့ ၁၃,၀၀၀ ကျော်က နိုဝင်ဘာနဲ့ဒီဇင်ဘာမှာ စပါးတွေကမှည့်ပြီးတော့ ကျိုးကျတယ်။ ကျိုးကျတယ်ဆိုတာ မှည့်လို့ကျိုးကျတာ၊ အောက်က ဒီရေတက်တဲ့အခါကျတော့ အကုန်ရေမြုပ်ပြီးတော့ ဒီစပါးရိတ်တဲ့စက်ဟာလည်းပဲ နွံထဲမှာနစ်ပြီးတော့ ရှေ့ဆက်မလုပ်နိုင်ဘဲ ပြန်သွားရတဲ့အခါမှာ စပါး တင်းပေါင်း သိန်းသုံးသောင်းကျော်က ပျက်သွားတယ်။ ဒါကြောင့်မို့လို့ အစီရင်ခံစာ စာမျက်နှာ ၂၁၊ အပိုဒ်(င) ၆ မှာ ကော်မရှင်က ဒီမှာ ကွင်းစစ်ဆေး ပြီးတော့ ပြုလုပ်တဲ့အခါမှာ စိုက်ပျိုးထားတဲ့စပါးတွေကို ၄င်းတို့ရိတ်သိမ်းခွင့်ပြုရန်ပြောသော်လည်းပဲ ရိတ်ခွင့်မပြုဘူး။ ဒါ့အပြင်ကို သစ်တောဥပဒေပုဒ်မ ၄၀ နဲ့ လယ်သမား ၁ရ ဦးဆွဲတယ်။ ပုဒ်မ ၁၈၈နဲ့ ၃၈ဦး ကိုဆွဲတယ်။ လယ်သမားတွေ တရားစွဲထားတယ်။ အဲဒီတော့အစီရင်ခံစာအပိုဒ် ၆ (င) ရ မှာလည်းပဲ လူ့အခွင့်အရေးကော်မရှင်က ရိတ်သိမ်းပြီးတဲ့ စပါးတွေကို မူလစိုက်ထားတဲ့လယ်သမားတွေကို မှန်ကန်စွာ ခွဲဝေပေးရမယ်။ စနစ်တကျဆောင်ရွက်ရန် ဆုံးဖြတ်ထားတယ်။ ကော်မရှင်ရဲ့ဒီအကြံပြုချက်၊ တိုက်တွန်းချက် အပေါ်မှာ နိုင်ငံတော်သမ္မတရုံးကိုလည်းပဲ ၉-၁-၂၀၁ရ ရက်စွဲနဲ့ ပြည်ထဲရေး၊ လယ်ယာစိုက်ပျိုးရေး ဝန်ကြီးဌာန၊ သစ်တောဝန်ကြီးဌာန၊ ဧရာဝတီတိုင်းအစိုးရကို ညွှန်ကြားထားသော်လည်းပဲ သစ်တော ဝန်ကြီးဌာနကတော့ ၂၀၁၁ ခုနှစ်မှာ ဒါတွေကို ကျွန်တော်တို့ သတ်မှတ်ထားတာတွေရှိတယ်။ အဲဒီတော့ ဒီမှာ ဒီလိုလူ့အခွင့်အရေး ချိုးဖောက်တဲ့ကိစ္စတွေမှာ ကျွန်တော်တို့ကော်မရှင်ရဲ့ ဥပဒေပုဒ်မ ၄၀၊ ဒီမှာ လူ့အခွင့်အရေးချိုးဖောက်လာရင် ဒါတွေကို ကျွန်တော်တို့ ကုစားဖို့အတွက်ကို ပြဋ္ဌာန်းထားတယ်။ အဲဒီ ကုစားဖို့ပြဋ္ဌာန်းထားတာကို ကုစားမှုကို ဘယ်လိုကုစားမလဲ။ ဒါကြောင့်မို့လို့ လူ့အခွင့်အရေးကော်မရှင် ဥပဒေပုဒ်မ ၄၀(ဂ)အရ လူ့အခွင့်အရေးဖောက်ဖျက်ခံရမှု၊ လယ်သမား ၃၁၆ ဦးရဲ့ ရသင့်ရထိုက်တဲ့ နစ်နာ ကြေးတွေကို တရားဝင်ပြဋ္ဌာန်းထားကြောင်း၊ လယ်သမားနစ်နာမှု ကုစားရန်လိုအပ်ကြောင်း လေးစားစွာ တင်ပြရင်း နိဂုံးချုပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံအမျိုးသားလူ့အခွင့်အရေး ကော်မရှင်၏ ၂၀၁၆ ခုနှစ်၊ နှစ်ပတ်လည် အစီရင်ခံစာနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို အစည်းအဝေး (၁၅)ရက်မြောက်နေ့မှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၄)ရက်မြောက်နေ့ ရပ်နားကြောင်းနှင့် (၁၅)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ (၁၅)ရက်မြောက်နေ့ကို ၂၀၁ရ ခုနှစ်၊ သြဂုတ်လ ၁ ရက် (အင်္ဂါနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး (၁၄)ရက်မြောက်နေ့ အစည်း အဝေးကို မွန်းလွဲ ၁၄:၂၀ နာရီ ရပ်နားပါသည်။</speech>
</postface>
</transcript>
</doc>
