<doc>
<docinfo>
<docno>02-11-03.xml</docno>
<pdf>02-11-03.pdf</pdf>
<term value="02">ဒုတိယအကြိမ်</term>
<session value="11" />
<sittingday value="03" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး တတိယနေ့မှတ်တမ်း</title>
<date value='29-01-2019'>၁၃၈၀ ပြည့်နှစ်၊ ပြာသိုလပြည့်ကျော် ၉ ရက် (၂၀၁၉ ခုနှစ်၊ ဇန်နဝါရီလ ၂၉ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး တတိယနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေးရဲ့ တတိယနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၆၀ရ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၂.၃၉ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး တတိယနေ့အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1229">စောမှာဖောင်ကွာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့ ၂၉-၁-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင်ဖြစ်သူ ကျွန်တော် စောယားဖောင်ဘွားက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ- ဦးလဂန်ဇယ်ဂျုံး ဝိုင်းမော်၊ - ဦးမြင့်ထွန်း တန့်ဆည်၊ - ဒေါ်တင်တင်ရီ ကျွန်းစု၊ - ဦးစိုးပိုင်ဌေး မြိတ်၊ - ဦးမင်းသိန်း တောင်တွင်းကြီး၊ - ဦးဖြိုးဇေယျာသော်(ခ) ဇေယျာသော် ဇမ္ဗူသီရိ၊ - ဦးသောင်းအေး ပျော်ဘွယ်၊ - ဦးနိုင်ထူးအောင် နွားထိုးကြီး၊ - ဦးအောင်ကျော်ဇံ ပေါက်တော၊ - သူရဦးသက်ဆွေ ကိုကိုးကျွန်း၊ - ဒေါက်တာသက်သက်ခိုင် ဒဂုံ၊ - ဦးဌေးဝင်းအောင်(ခ) ပြုံးချို ဒေါပုံ၊ - ဦးခင်မောင်ဝင်း လမ်းမတော်၊ - ဒေါက်တာစိုင်းမောက်ခမ်း လားရှိုး၊ - ဦးလူတယ်ဟုန်(ခ) ဦးအောင်ရွှေ လောက်ကိုင်၊ - ဒေါက်တာစံရွှေဝင်း ရေကြည်၊ - ဦးသိန်းထွန်း သာပေါင်း၊ - ဗိုလ်မှူးချုပ်ထွန်းမြတ်ရွှေ တပ်မတော်၊ - ဦးဇယ်ခေါင် ကချင်-၃၊ - ဦးစိုင်းသန်းနိုင် ကရင်-၅၊ - ဦးဇုန်လှယ်ထန်း ချင်း-၄၊ - ဦးဗွန်ဟေး တနင်္သာရီ-၆၊ - ဦးဇော်ဟိန်း တနင်္သာရီ-၇၊ - ဦးဥက္ကာမင်း တနင်္သာရီ-၈၊ - ဒေါက်တာခင်မောင်ဝင်း တနင်္သာရီ-၁၁၊ - ဦးအောင်သိန်း ပဲခူး-၁၂၊ - ဦးခင်အောင်မြင့် မန္တလေး-၈၊ - ဦးဖေတင် - ဦးစိုးသီဟ(ခ) မောင်တူး မွန်-၁၀၊ - ဦးအေးမင်းဟန် မွန်-၁၊ - ဦးအေးသာအောင် ရခိုင်-၆၊ - ဦးကျော်သန်း ရခိုင်-၁၀၊ - ဒေါက်တာဌေးကြွယ် ရန်ကုန်-၁၊ - ဦးစိုင်းဝင်းလှိုင်းခမ်း ရှမ်း-၃၊ - ဦးစိုင်းအုန်းကျော် ရှမ်း-၄၊ - ဦးစိုးမိုး ဧရာဝတီ-၁ နှင့် - ဒုတိယဗိုလ်မှူးကြီးဇာနည်အောင် တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၂ ဦးရှိပြီး ယနေ့ခွင့်ပန် ကြားသူ ၃၈ ဦးဖြစ်တဲ့အတွက် စုစုပေါင်း ခွင့်ပန်ကြားသူ ၅၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၃၈ ဦးအား ခွင့်အဖြစ် ခွင့်ပြုပေးနိုင်ပါရန် လေးစားစွာ ပန်ကြားတင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၁၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၈ ဦးဖြစ်တဲ့အတွက် ခွင့်ပြုထားသူ စုစုပေါင်း ၅၀ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Committee">
<title>ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်တွင် အဖွဲ့ဝင်တစ်ဦး အစားထိုးခန့်အပ်ရန်ကိစ္စနှင့်စပ်လျဉ်း၍ တင်ပြခြင်းနှင့် လွှတ်တော်၏ သဘောတူညီချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင် ဦးတင်ထွေး ဝေါမဲဆန္ဒနယ် ပြည်သူ့လွှတ်တော်ကိုယ်စားလှယ်အား ပြည်သူ့လွှတ်တော် တရားစီရင်ရေးနှင့် ဥပဒေရေးရာ ကော်မတီ ဥက္ကဋ္ဌအဖြစ် တာဝန်ပေးအပ်ခဲ့တဲ့အတွက် ၎င်းရဲ့ နေရာတွင် ဦးအောင်တင်လင်း နတ်မောက် မဲဆန္ဒနယ် ပြည်သူ့လွှတ်တော်ကိုယ်စားလှယ်အား အဖွဲ့ဝင်အဖြစ် အစားထိုးခန့်အပ် တာဝန်ပေးအပ်နိုင် ပါရန် ပြည်သူ့လွှတ်တော်ရုံးရဲ့ ၂၃-၁-၂၀၁၉ ရက်စွဲပါစာအမှတ်၊ ၀၃/ပသ(စဝ) ၁/၂၀၁၉-ဝ၆ ဖြင့် ပေးပို့ထား ပါတယ်။ အဆိုပါ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင် အဖွဲ့ဝင် အစားထိုးခန့်အပ်ရန်ကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။</speech>
<speech type="speaker">မိုက်ပေးပါ။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစား အပ်တဲ့ နာယကကြီးခင်ဗျာ။ ကျွန်တော် လွှတ်တော်ကိုယ်စားလှယ်တစ်ယောက်ရဲ့ အခွင့်အရေးအရ တင်ပြ ခွင့်ပြုပါ။ ပြည်ထောင်စုလွှတ်တော်ဆိုင်ရာ နည်းဥပဒေ ၈ အရ ကျွန်တော်တို့ စက်ခလုတ်အသုံးပြုပြီး မဲခွဲ ဆုံးဖြတ်ပေးပါရန် တင်ပြအပ်ပါတယ်ခင်ဗျာ။</speech>
<speech type="speaker">တပ်မတော်သားလွှတ်တော်ကိုယ်စားလှယ်အနေနဲ့ ဘယ်သူ့ကို ကန့်ကွက် တာပါလဲ။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>လူအစားထိုး လဲလှယ်ဖွဲ့စည်းတာကို ကျွန်တော် ကန့်ကွက်တာ ဖြစ်ပါတယ်။</speech>
<speech type="speaker">ဘာကြောင့် ကန့်ကွက်ရတာလဲ။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>ကျွန်တော်တို့ ဒီအဖွဲ့ဝင်တစ်ဦး လဲလှယ်အစားထိုးတဲ့ အခါမှာ ပြည်ထောင်စုလွှတ်တော်ဆိုင်ရာဥပဒေများအရ ကျွန်တော်တို့ လွှတ်တော်ရဲ့ သဘောတူညီချက်ကို ရယူရတာဖြစ်ပါတယ်။ ဒါကြောင့်မို့လို့ ကျွန်တော်က ကျွန်တော်ရဲ့ သဘော ဆန္ဒအရ ဒီဟာကိုကန့်ကွက်တဲ့အတွက်ကြောင့် စက်ခလုတ်အသုံးပြုဖို့အတွက် တောင်းခံရခြင်းဖြစ်ပါတယ် ခင်ဗျ။</speech>
<speech type="speaker">ဒီနေရာမှာ ရှင်းလင်းအောင် မိမိအနေနဲ့ ကိုယ်စားလှယ်များအားလုံးကို တင်ပြ လိုပါတယ်။ ပြည်သူ့လွှတ်တော်မှာ တရားဝင်လွှတ်တော်မှာ ဆောင်ရွက်ခဲ့ပြီးလည်း ဖြစ်ပါတယ်။ အဲဒါကို ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များလေ့လာဆန်းစစ်သုံးသပ်ရေးအဖွဲ့ဝင် ဦးတင်ထွေး အစား ဦးအောင်တင်လင်း နတ်မောက်မဲဆန္ဒနယ်ကို အစားထိုးဖို့ ဆောင်ရွက်ခြင်းဖြစ်ပါတယ်။ အဲဒီအပေါ်မှာ လွှတ်တော်ကိုယ်စားလှယ်အနေနဲ့ တပ်မတော်သားလွှတ်တော်ကိုယ်စားလှယ်အနေနဲ့ ကန့်ကွက်တယ်ဆိုတာ ဟုတ်ပါသလား။ ကောင်းပါပြီ ဒါဆိုလို့ရှိရင် ကန့်ကွက်သူရှိတဲ့အတွက် လွှတ်တော်ကိုယ်စားလှယ်များရဲ့ အဆုံးဖြတ်ကို စက်ခလုတ်အသုံးပြု၍ ဆန္ဒရယူတဲ့နည်းလမ်းနဲ့ ဆောင်ရွက်သွားပါမယ်။ ပြည်သူ့လွှတ်တော်ရဲ့ အဆိုပြုတင်ပြချက်အပေါ်အခြေခံပြီး အတည်ပြုချက်ကို ရယူသွားမှာဖြစ်ပါတယ်။ ထောက်ခံဆန္ဒမဲများရင် ပြည်သူ့လွှတ်တော်ရဲ့ အဆိုပြုတင်ပြချက်က အတည်ဖြစ်ပါမယ်။ ကန့်ကွက်ဆန္ဒမဲများရင် ကန့်ကွက်သူရဲ့ တင်ပြချက်က အတည်ဖြစ်ပါမယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးလို့ရပါပြီ။</speech>
<speech type="speaker">ထောက်ခံဆန္ဒမဲ (၃၈၅)မဲ၊ ကန့်ကွက်ဆန္ဒမဲ (၁၈၇)မဲ၊ ကြားနေမဲ (၁၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်ရဲ့ တင်ပြချက်၊ အဆိုပြုချက်က အတည်ဖြစ်ကြောင်း ကြေညာပါတယ်။</speech>
<title>ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီတွင် အဖွဲ့ဝင်များ ပြောင်းလဲတာဝန် ပေးအပ်ခြင်းနှင့်စပ်လျဉ်း၍ လွှတ်တော်၏ သဘောတူညီချက်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော်မှာဖွဲ့စည်းထားတဲ့ ပြည်သူ့ငွေစာရင်းပူးပေါင်းကော်မတီ အဖွဲ့ဝင်များဖြစ်တဲ့ ဦးဘိုကြီး ချောက် မဲဆန္ဒနယ်အစား ဦးကံမြင့် သရက်မဲဆန္ဒနယ် အားလည်းကောင်း၊ ဒေါ်ချိုချိုဝင်း မော်လိုက်မဲဆန္ဒနယ်အစား ဒေါ်နီနီဒွန်း ပေါက်ခေါင်းမဲဆန္ဒနယ် အားလည်းကောင်း၊ ဦးလင်းဇော်ထွန်း မိုင်းဖြတ်မဲဆန္ဒနယ်အစား ဦးစစ်အေး တောင်သာမဲဆန္ဒနယ် အားလည်းကောင်း၊ ဗိုလ်မှူးချုပ်ရဲနိုင်မျိုး တပ်မတော်သား ပြည်သူ့လွှတ်တော် ကိုယ်စားလှယ်အစား ဦးကျော်တင့် တပ်ကုန်းမဲဆန္ဒနယ်အားလည်းကောင်း ပြောင်းလဲတာဝန်ပေးအပ်နိုင်ပါရန် ပြည်သူ့လွှတ်တော်က ပေးပို့ထားတဲ့အတွက် အမိန့်ကြော်ငြာစာ(မူကြမ်း)ကိုလည်း လွှတ်တော်ကိုယ်စားလှယ် များထံ ဖြန့်ဝေထားပါတယ်။ တင်ပြပါပြည်သူ့ငွေစာရင်းပူးပေါင်းကော်မတီ အဖွဲ့ဝင်များ ပြောင်းလဲတာဝန်ပေးအပ်ရန်ကိစ္စကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။</speech>
<speech type="speaker">မိုက်ပေးပါ။</speech>
<speech><mp id="000">ဗိုလ်မှူးချုပ်အောင်သီဟ(တပ်မတော်သားပြည်သူ့ကိုယ်စားလှယ်)</mp>ကျွန်တော်တို့ ပြည်သူ့ ငွေစာရင်းပူးပေါင်းကော်မတီမှာ အဖွဲ့ဝင် ရ ဦး၊ အမျိုးသားလွှတ်တော်က အဖွဲ့ဝင် ရ ဦး ဖွဲ့စည်းတဲ့အခါမှာ ပါတီအဖွဲ့အစည်းအလိုက် ဖွဲ့စည်းထားတာ ဖြစ်ပါတယ်။ ဗိုလ်မှူးချုပ်ရဲနိုင်မျိုးကို လဲလှယ်ပြီးတော့မှာ အခြား အစားထိုးမယ်ဆိုရင်တော့ ဒါကို ကျွန်တော်တို့ ကန့်ကွက်ပါတယ်။</speech>
<speech type="speaker">ကောင်းပါပြီ။ လွှတ်တော်ကိုယ်စားလှယ်ရဲ့ တင်ပြချက်အပေါ်မှာ မိမိအနေနဲ့ ရှင်းလင်းတင်ပြလိုပါတယ်။ မိမိတို့ ပြည်သူ့လွှတ်တော်ကိုယ်စားလှယ်မှာ ပြည်ထောင်စုပူးပေါင်းကော်မတီ မှာ အလှည့်ကျလာရောက် တာဝန်ထမ်းဆောင်ဖို့၊ လဲလှယ်ပေးဖို့ မိမိအနေနဲ့ မိမိတို့ရဲ့ ပြည်သူ့လွှတ်တော်မှာ မှာကြားခဲ့ခြင်းဖြစ်ပါတယ်။ ၎င်းအစီအစဉ်ပေါ်မှာ မူတည်ပြီးမှ ဒီလိုဆောင်ရွက် အလှည့်ကျတာဝန် ထမ်းဆောင်ရန် ဆောင်ရွက်ခဲ့ခြင်းဖြစ်ပါတယ်။ တပ်မတော်သားလွှတ်တော်ကိုယ်စားလှယ်ဟာ ကန့်ကွက်တဲ့အတွက် လွှတ်တော် ကိုယ်စားလှယ်များရဲ့ အဆုံးအဖြတ်ကို စက်ခလုတ်အသုံးပြုပြီး ဆန္ဒမဲရယူသွားတဲ့နည်းလမ်းကို ဆောင်ရွက် သွားမှာ ဖြစ်ပါတယ်။ ဒါပေမယ့်လို့ ဒီမှာဘယ်သူ့ကို ကန့်ကွက်တယ်ဆိုတာကိုတော့ ပြန်လည်ရှင်းလင်း တင်ပြဖို့လိုအပ်ပါမယ်။ အစားထိုးပြောင်းလဲထားတာ ၄ ဦးရှိပါတယ်။ ၄ ဦးထဲက ဘယ်သူ့ကို ကန့်ကွက် တာပါလဲ။ မိုက်ပေးပါ။</speech>
<speech><mp id="000">ဗိုလ်မှူးချုပ်အောင်သီဟ(တပ်မတော်သားပြည်သူ့လွှတ်တော်ကိုယ်စားလှယ်)</mp>ဗိုလ်မှူးချုပ် ရဲနိုင်မျိုးကို ပူးပေါင်းကော်မတီအဖွဲ့ဝင်ကနေပြီးတော့ ဖယ်လိုက်တဲ့အတွက်ကြောင့် ကန့်ကွက်တာ ဖြစ်ပါတယ်။</speech>
<speech type="speaker">ကောင်းပါပြီ။ ကန့်ကွက်သူရှိတဲ့အတွက် လွှတ်တော်ကိုယ်စားလှယ်များ၏ အဆုံးအဖြတ်ကို စက်ခလုတ်အသုံးပြု၍ ဆန္ဒရယူတဲ့နည်းလမ်းနဲ့ ဆောင်ရွက်သွားမှာဖြစ်ပါတယ်။ ပြည်သူ့ ငွေစာရင်းပူးပေါင်းကော်မတီရဲ့ အဆိုပြုချက်အပေါ်အခြေခံပြီး အတည်ပြုချက်ကို ရယူမှာဖြစ်ပါတယ်။ ထောက်ခံဆန္ဒမဲများရင် ပြည်သူ့ငွေစာရင်းပူးပေါင်းကော်မတီရဲ့ အဆိုပြုချက်က အတည်ဖြစ်ပါ့မယ်။ ကန့်ကွက် ဆန္ဒမဲများရင် ကန့်ကွက်သူရဲ့တင်ပြချက်က အတည်ဖြစ်ပါ့မယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲ ပေးလို့ရပါပြီ။ ထောက်ခံဆန္ဒမဲ (၃၇၇)မဲ၊ ကန့်ကွက်ဆန္ဒမဲ (၁၉၃)မဲ၊ ကြားနေမဲ (၁၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့ငွေစာရင်းပူးပေါင်းကော်မတီရဲ့ အဆိုပြု တင်ပြချက်က အတည်ဖြစ်ကြောင်း ကြေညာပါတယ်။</speech>
<speech type="speaker">မိုက်ပေးပါ။</speech>
<speech><mp id="1180">ဦးကျော်သီဟ(မဲဆန္ဒနယ်အမှတ်-၁၂၊ မန္တလေးတိုင်းဒေသကြီး)</mp>ကျွန်တော့ စက်ခလုတ်က အလုပ်မလုပ်ဘူး ဖြစ်နေပါတယ်။ စက်ခလုတ်မဲပေးဖို့အတွက်။</speech>
<speech type="speaker">ကောင်းပါပြီ။ အဲဒါပြန်ကြည့်ပေးလိုက်ပါ။</speech>
</section>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၈ ခုနှစ်၊ ဧပြီလမှ စက်တင်ဘာလ အထိ ၆လပတ် အခွန်ကောက်ခံရရှိမှု အခြေအနေနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ(၂/၂၀၁၉)ကို ဖတ်ကြားတင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့မှပေးပို့ထားတဲ့ ၂၀၁၈ ခုနှစ်၊ ဧပြီလမှ စက်တင်ဘာလ အထိ ၆ လပတ် အခွန်ကောက်ခံရရှိမှု အခြေအနေနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ၂၁-၁-၂၀၁၉ ရက်တွင် ကျင်းပ ပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာ(၂/၂၀၁၉)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="150">ဒေါက်တာစိုင်းဆိုင်ကျောက်ဆမ်(တွဲဖက်အတွင်းရေးမှူး၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့်တကွ ပြည်ထောင်စု အဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များကို မင်္ဂလာ ပါလို့ ဦးစွာနှုတ်ခွန်းဆက် ဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ပြည်သူ့ငွေစာရင်းပူးပေါင်းကော်မတီရဲ့ တွဲဖက်အတွင်းရေးမှူး ဒေါက်တာ စိုင်းဆိုင်ကျောက်ဆမ် ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ ဥက္ကဋ္ဌရဲ့ တာဝန်ပေးချက် အရ ၂၀၁၈ ခုနှစ်၊ ဧပြီမှ စက်တင်ဘာလအထိ ၆ လပြည်ထောင်စုဝန်ကြီးဌာနအဖွဲ့၊ အစည်းများရဲ့ အခွန်ရငွေ စာရင်းနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် သဘောထားမှတ်ချက် အစီရင်ခံစာအမှတ်စဉ်(၂/၂၀၁၉)ကို ဖတ်ကြားတင်သွင်းပါမယ်ခင်ဗျာ။ အစီရင်ခံစာကို လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါသဖြင့် အသေးစိတ်ဖတ်ကြား ခြင်းမပြုတော့ဘဲ အချို့အပိုင်းများကိုသာ ကောက်နုတ်တင်ပြပါမယ်။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ ပြည်ထောင်စုဝန်ကြီးဌာန၊ အဖွဲ့အစည်းများရဲ့ အခွန်ရငွေစာရင်းများကို ပြည်ထောင်စုအစိုးရအဖွဲ့ရုံးက ၁၂-၁၂-၂၀၁၈ ရက်နေ့တွင် ပြည်ထောင်စုလွှတ်တော်ရုံးသို့ပေးပို့ခဲ့ပြီး ပြည်ထောင်စု လွှတ်တော်သို့ အစီရင်ခံစာတင်သွင်းနိုင်ရန် ၁၇-၁၂-၂၀၁၈ ရက်နေ့တွင် ပြည်သူ့ငွေစာရင်းပူးပေါင်းကော်မတီ သို့ ဆက်လက်ပေးပို့လာပါတယ်။ ပြည်သူ့ငွေစာရင်းပူးပေါင်းကော်မတီဟာ ၂၁-၁-၂၀၁၉ ရက်မှ ၂၄-၁-၂၀၁၉ ရက်နေ့များတွင် အခွန်ကောက်ခံလျက်ရှိတဲ့ သက်ဆိုင်ရာဝန်ကြီးဌာနများမှ တာဝန်ရှိသူများနှင့် အစည်းအဝေးကျင်းပ ပြုလုပ်ပြီး ဆွေးနွေးခဲ့ပြီး လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၂/၂၀၁၉)ကို ပြည်ထောင်စု လွှတ်တော်ဆိုင်ရာနည်းဥပဒေ ၁၀၄ (က)၊ (ခ)၊ (ဂ) ပါပြဋ္ဌာန်းချက်များနှင့်အညီ ပြည်ထောင်စုလွှတ်တော် နာယကမှတစ်ဆင့် ပြည်ထောင်စုလွှတ်တော်သို့ တင်ပြအပ်ပါသည်ခင်ဗျာ။ လေးစားအပ်ပါသော နာယကကြီးခင်ဗျာ။ Power Point ဖြင့် တင်ပြခွင့်ပြုပါရန် တောင်းခံအပ် ပါတယ်ခင်ဗျာ။ ၂၀၁၈ ခုနှစ်၊ ဧပြီလမှ စက်တင်ဘာလအထိ အခွန်ရငွေစာရင်းများကို Slide မှာ ဖော်ပြ ထားပါတယ်။ ပြည်ထောင်စုရဲ့ အခွန်ရငွေစုစုပေါင်းရဲ့ မူလခန့်မှန်းခြေ ကျပ် ၂,၇၉၁.၈၉ရ ဘီလီယံတွင် ကောက်ခံ ရရှိငွေ ၃,၄၂၄.၁၅၄ ဘီလီယံဖြစ်၍ လျာထားချက်ရဲ့ ၁၂၂.၆၅ ရာခိုင်နှုန်းထိ အကောင်အထည်ဖော် ဆောင်ရွက်နိုင်ခဲ့ပါတယ်။ ၂၀၁၈ ခု ပြည်ထောင်စု၏ အခွန်ဥပဒေပါ အခွန် ၂၂ မျိုးအနက် ၁၆ မျိုးသည် မူလခန့်မှန်းခြေ လျာထားချက် ပြည့်မီကျော်လွန်အောင် ကောက်ခံရရှိခဲ့ပြီး ၎င်းအနက် ဇယားပါ အခွန် ၆ မျိုးသည် ၁၃၀ ရာခိုင်နှုန်းအထက် အကောင်အထည်ဖော်နိုင်ခဲ့တာကို တွေ့ရှိရပါတယ်။ Next Slide မှာပါတဲ့ အခွန် ၆ မျိုး ဖြစ်တဲ့ ယစ်မျိုးခွန်၊ သွင်းကုန်လိုင်စင်၊ သွင်းကုန်အတွက်လိုင်စင်ခများ၊ ရေခွန်၊ သစ်တောများမှပစ္စည်းများ ထုတ်ယူသည့်အတွက် ကောက်ခံသည့် သစ်တောခွန် စတဲ့အခွန် ၆ မျိုးကို မူလခန့်မှန်းခြေလျာထားချက် ပြည့်မီခြင်းမရှိကြောင်း တွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်များကို တင်ပြပါမယ်။ အစီရင်ခံစာရဲ့ အပိုဒ် ၁၁ တွင် ၂၀၁၈ ခု ဧပြီလမှ စက်တင်ဘာလအထိ ၆ လ အခွန်ရငွေစာရင်းများကို ၂၀၁၄-၂၀၁၅ မှ ၂၀၁ရ အထိ ဘဏ္ဍာနှစ်နဲ့ အလားတူ ကာလ ပထမ ၆ လ အတွင်း ရငွေနဲ့ နှိုင်းယှဉ်ဖော်ပြထားပါတယ်။ ၂၀၁၈ ခုနှစ်၊ ၆ လ ဘတ်ဂျက်တွင် ၃,၄၂၄.၁၅၄ ဘီလီယံ ကောက်ခံနိုင်ခဲ့သဖြင့် ကျန်နှစ်များထက် အခွန်ပိုမိုကောက်ခံရရှိတာကို တွေ့ရှိရပါတယ်။ အစီရင်ခံစာရဲ့ အပိုဒ် ၁၃ မှာ ၂၀၁၁-၂၀၁၂ ဘဏ္ဍာနှစ်မှ ၂၀၁၇-၂၀၁၈ ဘဏ္ဍာနှစ်များနဲ့ ၂၀၁၈ ဧပြီမှ စက်တင်ဘာလအထိ ပြည်ထောင်စုရဲ့ရငွေစုစုပေါင်းနဲ့ အခွန်ရငွေတွေ ပါဝင်မှုအခြေအနေများကို ရာခိုင်နှုန်း ဖြင့်ဖော်ပြထားပါတယ်။ နှစ်စဉ်အခွန်ရငွေပါဝင်မှုရာခိုင်နှုန်း တိုးတက်ခဲ့ပြီး ၂၀၁၈ Mini-Budget မှာ အနည်းငယ်ကျဆင်းထားတာကို တွေ့ရှိရပါတယ်။ အခွန်ရငွေပါဝင်မှုက ၄၀.၁၆ ရာခိုင်နှုန်း ဖြစ်ပါတယ် ခင်ဗျာ။ ပြည်ထောင်စု၏ ရငွေစုစုပေါင်းထဲတွင် ပြည်တွင်းအခွန်ဦးစီးဌာနမှ တာဝန်ယူကောက်ခံတဲ့ အခွန် ၅ မျိုးဖြစ်တဲ့ ဝင်ငွေခွန်၊ ကုန်သွယ်လုပ်ငန်းခွန်၊ အထူးကုန်စည်ခွန်၊ မြန်မာနိုင်ငံအောင်ဘာလေသိန်းဆုခွန်နဲ့ တံဆိပ်ခေါင်းခွန် အခွန် ၅ မျိုးပါဝင်မှုအချိုးအစားကို ဖော်ပြထားပါတယ်။ အခွန် ၅ မျိုးမှာ နှစ်စဉ်အခွန် အကောက်ရငွေစုစုပေါင်း၏ ၇၀ ရာခိုင်နှုန်းကျော် ပါဝင်တာကို တွေ့ရှိရပါတယ်။ ၂၀၁၈ ခုနှစ်၊ Mini-Budget မှာ အခွန် ၅ မျိုးမှ ၂၀,၅၅၆ ဘီလီယံကောက်ခံနိုင်ခဲ့သဖြင့် ပြည်ထောင်စုရဲ့ အခွန်ကောက်ခံရငွေ စုစုပေါင်းရဲ့ ၇၄.၆ ရာခိုင်နှုန်း ပါဝင်တာကို တွေ့ရှိရပါတယ်။ လေးစားအပ်သော ပြည်ထောင်စုလွှတ်တော် နာယကကြီးခင်ဗျာ။ အစီရင်ခံစာရဲ့ အပိုဒ် ၁၅ မှာ ၂၀၁၈ ခုနှစ် ဧပြီလမှ စက်တင်ဘာလအထိ ပြည်တွင်းအခွန်ဦးစီးဌာနက ကောက်ခံတဲ့ အခွန်များနဲ့စပ်လျဉ်းပြီး အခွန်အမျိုးအစားအချို့ကို ကောက်ခံရရှိမှုအခြေအနေများကို ကောက်နုတ်တင်ပြထားပါတယ်။ စီးကရက်၊ ဆေးပေါ့လိပ်၊ အရက်၊ ဘီယာ၊ ဝိုင်စတဲ့ ကျန်းမာရေးကို ဆိုးဝါးစွာထိခိုက်စေနိုင်တဲ့ အထူးကုန်စည်အပေါ် ကောက်ခံရရှိမှုမှာ ၁၉၁.၈၂၆ ဘီလီယံဖြစ်ပါတယ်။ ရွှေထည်နဲ့ လက်ဝတ်ရတနာရောင်းချမှုအပေါ် ကုန်သွယ် လုပ်ငန်းခွန် ၁ ရာခိုင်နှုန်းကောက်ခံရရှိမှုမှ ကျပ် ၁.၄၀ရ ဘီလီယံ ကောက်ခံရရှိပါတယ်။ မိုဘိုင်းတယ်လီဖုန်းသုံးစွဲမှုအပေါ် ကုန်သွယ်လုပ်ငန်းခွန် ၅ ရာခိုင်နှုန်း ကောက်ခံရရှိမှုမှ ကျပ် ၄၄.၂၃၄ ဘီလီယံကောက်ခံရရှိပါတယ်။ အော်ပရေတာများအလိုက် ကောက်ခံရရှိမှုများကို Slide မှာ ဖော်ပြထား ပါတယ်။ ဇယားမှာ ၂၀၁၆-၂၀၁၇၊ ၂၀၁၇-၂၀၁၈ နဲ့ ၂၀၁၈၊ ၆ လရဲ့ ကောက်ခံရရှိမှုများကို နှိုင်းယှဉ်ဖော်ပြ 005: olosus 11 Next II နိုင်ငံတော်ပိုင်စီးပွားရေးအဖွဲ့အစည်းများထံမှ ၂၀၁၈ Mini-Budget မှာ ကုန်သွယ်လုပ်ငန်းခွန်၊ အထူး ကုန်စည်ခွန်၊ ဝင်ငွေခွန်စုစုပေါင်းအခွန် ၄၉၇.၇၉၂ ဘီလီယံကောက်ခံရရှိပါတယ်။ ဇယားမှာ ၂၀၁၅-၂၀၁၆ မှ ၂၀၁၇-၂၀၁၈ ဘဏ္ဍာရေးနှစ်နဲ့ ၂၀၁၈၊ ၆ လကောက်ခံရရှိငွေများကို နှိုင်းယှဉ်ထားပါတယ်ခင်ဗျာ။ ပြည်ပမှ မော်တော်ယာဉ်တင်သွင်းမှုအပေါ် အကောက်ခွန်၊ ကုန်သွယ်လုပ်ငန်းခွန်နဲ့ အထူးကုန်စည် ခွန်များ စုစုပေါင်းကောက်ခံရရှိငွေမှာ ကျပ် ၉၃.၃၂၆ ဘီလီယံဖြစ်ပါတယ်။ Nexti ပြည်တွင်းမှ မော်တော်ယာဉ် ထုတ်လုပ်မှုလုပ်ငန်းမှ ထုတ်လုပ်ရောင်းချတဲ့မော်တော်ယာဉ် ၇,၈၇၈ စီးရှိပြီး ၎င်းအပေါ် ကုန်သွယ်လုပ်ငန်းခွန်နဲ့ အထူးကုန်စည်ခွန်၊ ဝင်ငွေခွန်၊ စုစုပေါင်းအခွန် ၆.၈၉၆ ဘီလီယံ ကောက်ခံရရှိပါတယ်။ စည်းကြပ်မှုမှ ကင်းလွတ်နေတဲ့ ဝင်ငွေခွန်အပေါ် ပြည်ထောင်စုအကောက်ခွန်ဥပဒေပုဒ်မ ၂၅ အရ လျော့ပေါ့ထားတဲ့ ဝင်ငွေခွန် နှုန်းထားဖြင့်ကောက်ခံသည့် ဝင်ငွေခွန်မှာ ကျပ် ၄၆.၈၈၁ ဘီလီယံ ဖြစ်ပါတယ်။ အောင်ဘာလေသိန်းဆုငွေ များအနက် သတ်မှတ်ထားတဲ့ကာလအတွင်း လာရောက်ထုတ်ယူခြင်းမပြုတဲ့ ဆုမဲပေါင်း ၆၇,၇၈၈ စောင် ရှိပြီး ဆုမဲတန်ဖိုးမှာ ၅.၈၇၄ ဘီလီယံကို နိုင်ငံတော်ဘဏ္ဍာငွေအဖြစ် သိမ်းဆည်းခဲ့ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အစီရင်ခံစာရဲ့ အပိုဒ် ၁၆ မှာ အခွန်ကြွေးကျန်ကောက်ခံရရှိမှု အခြေအနေများကို ဖော်ပြထားပါတယ်။ နှစ်အဆက်ဆက်က လက်ကျန် ဖြစ်ပေါ်နေတဲ့ အခွန်ကြွေးကျန်များအနက် ၂၀၁၈ ခုနှစ်၊ ၆ လအတွင်း ကောက်ခံရရှိမှုကို Slide မှာ ဖော်ပြထားပါတယ်။ ကောက်ခံရန်ကြွေးကျန်က ကျပ် ၁၁၄.၁၅၅ ဘီလီယံ၊ FEC, USD ၂.၉၁၅ သန်း၊ ယူရို ၂.၃၃၁ ယူရိုအနက် ကျပ် ၂၁.၈၆၅ ဘီလီယံ ကြွေးကျန်ကောက်ခံရရှိကြောင်း ဖော်ပြထားပါတယ်။ အကောက်ခွန်ကင်းလွတ်သက်သာခွင့်နဲ့ပတ်သက်ပြီးတော့ တင်ပြပါ့မယ်။ အစီရင်ခံစာရဲ့ အပိုဒ် ၁ရ မှာ ၂၀၁၈ ၆ လ ဧပြီလမှ စက်တင်ဘာလအထိ ကုန်သွယ်လုပ်ငန်းခွန် အကောက်ခွန်ကင်းလွတ်သက်သာခွင့် ပြုသည့် အခွန်ပမာဏကို ဇယားမှာဖော်ပြထားပါတယ်။ အမှုအရေအတွက်ပေါင်း ၄,၃၉၈ အတွက် အကောက်ခွန် ကုန်သွယ်လုပ်ငန်းခွန်စုစုပေါင်း ၁၃၇.၁၉၃ ဘီလီယံကင်းလွတ်ခွင့်ပြုထားကြောင်း တွေ့ရှိရပါတယ်။ အစီရင်ခံစာရဲ့ အပိုဒ် ၁၈ မှာ ပြည်တွင်းအခွန်ဦးစီးဌာနတွင် အခွန်စည်းကြပ်ခံယူနေတဲ့ အခွန်ထမ်း ဦးရေများကို စုစည်းပြီးတော့ တင်ပြထားပါတယ်။ ကုမ္ပဏီများ၊ နိုင်ငံပိုင်သမအဖွဲ့အစည်းများနဲ့ တိုင်းဒေသကြီး ပြည်နယ်အလိုက် လူပုဂ္ဂိုလ်၊ လုပ်ငန်းစသည်ဖြင့် အခွန်ထမ်းဦးရေကို ခွဲခြားဖော်ပြထားပါတယ်။ ကုန်သွယ် လုပ်ငန်းခွန်မှာ အခွန်ထမ်းဦးရေက ၁၉၉,၀၂၀ ဦးရှိပါတယ်။ အထူးကုန်စည်ခွန်မှာ အခွန်ထမ်းပေါင်း ၄,၆၂၁ ဦးရှိပါတယ်။ ဝင်ငွေခွန်မှာ အခွန်ထမ်းပေါင်း ၆၅၃,၅၇၂ ဦး ရှိပါတယ်ခင်ဗျာ။ Nexti အဲဒီအနက် အထူးကုန်စည်ခွန်ဖြင့်ပေးဆောင်တဲ့ အခွန်ထမ်းဦးရေကျတော့ အထူးကုန်စည်ဖြစ်တဲ့ စီးကရက်၊ ဆေးပေါ့လိပ် အရက်အမျိုးမျိုး၊ ဘီယာ၊ ဝိုင်စတဲ့ အထူးကုန်စည်ခွန် ကောက်ခံဝန်ထမ်းဦးရေစာရင်းကို ဒီဇယားမှာ ဖော်ပြ ထားပါတယ်ခင်ဗျာ။ လေးစားအပ်ပါသော နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက် များကို တင်ပြပါမယ်။ အထူးကုန်စည်ခွန် သတ်မှတ်ချက် စည်းကြပ်ကောက်ခံရရှိမှုရဲ့ မူလရည်ရွယ်ချက်မှာ ကျန်းမာရေးကို ဆိုးရွားစွာထိခိုက်တဲ့ ကုန်စည်များစားသုံးမှုကို ကန့်သတ်ထိန်းချုပ်ရန်၊ နောက် သဘာဝ သယံဇာတထုတ်ယူသုံးစွဲမှုကို ကန့်သတ်ထိန်းချုပ်ရန်နဲ့ သဘာဝပတ်ဝန်းကျင်ထိခိုက်မှုကို လျော့နည်း သက်သာနိုင်စေရန်ဆိုတဲ့ ရည်ရွယ်ချက်နဲ့ အထူးကုန်စည်ခွန်ကို ပြဋ္ဌာန်းထားပါတယ်။ ဒီ Mini-Budget မှာ အထူးကုန်စည်များဖြစ်တဲ့ စီးကရက်၊ ဆေးပေါ့လိပ် ၁၀၀၁ စီစီမှ ၂၀၀၀ စီစီအထိ ဗင်ကားများ၊ ဆလွန်း၊ ဆီဒင်နှင့် ဝက်ဂွန်ကားများ၊ ကူပေး စတဲ့ကားများကို အခွန်နှုန်းထားများကို လျှော့ပေါ့ပေးခြင်းသည် အထူး ကုန်စည်ဥပဒေပြဋ္ဌာန်းသတ်မှတ်ပြီး သီးခြားခွန် ထပ်ဆောင်းကောက်ခံခြင်းရဲ့ မူလရည်ရွယ်ချက်နဲ့ ကိုက်ညီမှု မရှိ၍ အခွန်နှုန်းထားများ ပြင်ဆင်သတ်မှတ်ပြုလုပ်တဲ့နေရာမှာ လူထုအခွန်နှုန်းထားများ ပြင်ဆင်သတ်မှတ် ခြင်းရဲ့ ကုန်ကျစရိတ်နဲ့ အကျိုးကျေးဇူးကို နှိုင်းယှဉ်လေ့လာသုံးသပ်မှု Cost and Benefit Analysis ကို စနစ်တကျ ပြုလုပ်ပြီးမှသာ ဆောင်ရွက်သင့်ပါကြောင်း သုံးသပ်ရရှိပါတယ်။ ၂၀၁၈ ခု ပြည်ထောင်စုရဲ့ အခွန်အကောက်ဥပဒေဖြေလျှော့ပေးသည့် ပြဋ္ဌာန်းချက်များအရ အခွန်ထမ်း များအပါအဝင် ပြည်သူများအနေနဲ့ ဖော်ပြပါအကျိုးကျေးဇူးများကို ရရှိစေနိုင်ခဲ့ကြောင်း သုံးသပ်ရရှိပါတယ်။ (၁) ဝင်ငွေခွန်သတ်မှတ်ချက်ပါ နိုင်ငံတော်စီးပွားရေးလုပ်ငန်းမှအပ ကျန်အခွန်ထမ်းအားလုံးအတွက် ဧပြီလ ၁ ရက်မှ မတ်လ ၃၁ ရက်နေ့အထိကာလအတိုင်း ဆက်လက်ထားရှိမယ်ဆိုတဲ့ ပြဋ္ဌာန်းထားတဲ့အတိုင်း ပုဂ္ဂလိက အခွန်ထမ်းများအနေနဲ့ ၎င်းတို့အခွန်ထမ်းမှုဆိုင်ရာ ကိစ္စရပ်များနဲ့စပ်လျဉ်းပြီး ဘဏ္ဍာရေးနှစ် အပြောင်းအလဲ အတွက် ချက်ချင်းလိုက်ပါပြောင်းလဲရန်မလိုအပ်ဘဲ င်ဆင်ဆောင်ရွက်နိုင်ခဲ့တာကို တွေ့ရပါတယ်။ (၂) ပြည်တွင်း၌ ထုတ်လုပ်ရောင်းချတဲ့ အထူးကုန်စည်ခွန်များအတွက် အထူးကုန်စည်ခွန်ကို အလားတူကုန်စည်အတွက် ပြည်ပမှတင်သွင်းရာတွင် သတ်မှတ်တဲ့ ကုန်းပေါ်ရောက်တန်ဖိုးနှင့် တစ်ပြေးညီ ကောက်ခံရရှိရမည်ဖြစ်တဲ့အတွက်ကြောင့် ပြည်တွင်းထုတ် အထူးကုန်စည်ခွန်များအတွက် ဈေးနှုန်းယှဉ်ပြိုင် နိုင်စွမ်းကို ပိုမိုတိုးတက်ရရှိပါတယ်။ (၃) သုတ၊ ရသစာအုပ်များ၊ မဂ္ဂဇင်း၊ စာစောင်နှင့် သတင်းစာအမျိုးမျိုး၊ စာအုပ်၊ စာပေ၊ မဂ္ဂဇင်းစာစောင်၊ သတင်းစာထုတ်ဝေရေး ဝန်ဆောင်မှုလုပ်ငန်းများကို ကုန်သွယ်လုပ်ငန်းခွန် ကင်းလွတ်ခွင့်ပြုတဲ့အတွက်ကြောင့် စာအုပ်စာပေအမျိုးမျိုး၊ မဂ္ဂဇင်းစာစောင် သတင်းစာအမျိုးမျိုး ထုတ်လုပ်မှုစရိတ်များ လျော့နည်းကျဆင်း တာကို တွေ့ရှိရပါတယ်။ (၄) ပြည်တွင်းလေကြောင်းပို့ဆောင်မှုလုပ်ငန်းနဲ့ ပြည်တွင်းပျံသန်းမယ့် ခရီးစဉ်မှာအသုံးပြုတဲ့ ဂျက်လေယာဉ်ဆီအတွက် ကုန်သွယ်လုပ်ငန်းခွန် ကင်းလွတ်ခွင့်ပြုထားခြင်းကြောင့် ပြည်တွင်းလေကြောင်း လုပ်ငန်း ဖွံ့ဖြိုးတိုးတက်မှုကို အထောက်အကူပြုစေနိုင်တဲ့အပြင် ပြည်တွင်းလေကြောင်းခရီးစဉ်အတွက် ကုန်ကျစရိတ်များကို လျှော့ချဆောင်ရွက်နိုင်မှာ ဖြစ်ပါတယ်။ (၅) လက်ခစားအပ်ကုန်စနစ်ဖြင့် ဆောင်ရွက်တဲ့ လုပ်ငန်းများအတွက် ကိုယ်တိုင်အသုံးပြုရန် တင်သွင်းမယ့် စက်ပစ္စည်းကိရိယာ၊ အရန်နှင့် အပိုပစ္စည်းအတွက် ကုန်သွယ်လုပ်ငန်းခွန် ကင်းလွတ်ခွင့် ပြုခြင်းကြောင့် ၎င်းလုပ်ငန်းများဖွံ့ဖြိုးတိုးတက်မှုကို အထောက်အကူပြုစေနိုင်ပါတယ်။ (၆) ရှေးဟောင်းပစ္စည်းများ တွေ့ရှိအပ်နှံမှုအပေါ် နိုင်ငံရဲဂုဏ်ပြုချီးမြှင့်ငွေအတွက် ဝင်ငွေထမ်းဆောင်ရန် မလိုအပ်ဘဲ အပြည့်အဝခံစားမှု ရှိလာနိုင်ပါတယ်။ (၇) အစုစပ်လုပ်ငန်းများအနေနဲ့ ဝင်ငွေခွန်ထမ်းဆောင်ရာမှာ ခံစားခွင့်ရရှိတဲ့ သက်သာခွင့်များနဲ့ ထမ်းဆောင်ရမယ့် ဝင်ငွေခွန်နှုန်းထားများကို ပွင့်လင်းမြင်သာစွာ သိရှိနိုင်ပါတယ်ခင်ဗျာ။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်များကို တင်ပြ ပါမယ်။ သဘောထားမှတ်ချက်(၁) ဘဏ္ဍာရေးနှစ် တစ်နှစ်အတွက် အခွန်အကောက်ရငွေ လျာထားချက် များရေးဆွဲရာမှာ ယခင် ဘဏ္ဍာရေးနှစ်များရဲ့ အမှန်ကောက်ခံရရှိမှုနဲ့ ပကတိဖြစ်ပေါ်နေတဲ့ အခြေအနေ များကိုအခြေခံ၍ လျာထားသတ်မှတ်သင့်ပါကြောင်း သဘောထားမှတ်ချက်ပြုအပ်ပါတယ်။ (၂) အထူးကုန်စည် ကားများ၊ လင်ဆင်သတ်မှတ်ခြင်း လက်တဆ က် ပြင်ဆင်သတ်မတ်တောင် ဖြစ်ပေါ်လာမယ့် ကုန်ကျစရိတ်၊ အကျိုးကျေးဇူးများကို နှိုင်းယှဉ်လေ့လာသုံးသပ်မှု (Cost and benefit Analysis)ကို စနစ်တကျပြုလုပ်ပြီးမှသာ ဆောင်ရွက်သင့်ပါကြောင်း သဘောထားမှတ်ချက်ပြု အပ်ပါတယ်။ ပြည်ထောင်စုရဲ့ အခွန်အကောက်ဥပဒေအဖြစ် ၂၀၁၄ ခုနှစ်မှ စတင်ပြဋ္ဌာန်းဆောင်ရွက် ခဲ့ချိန်မှစ၍ နှစ်စဉ်ပြဋ္ဌာန်းချက်များတွင် အခွန်နှုန်းထားများ လျှော့ချသတ်မှတ်ခြင်း၊ ကင်းလွတ်ခွင့်ပြုခြင်း စသည်ဖြင့် ဖြေလျော့မှုများစွာ ပြုလုပ်ပေးလျက်ရှိသော်လည်း ပြည်သူများအနေနဲ့ အခွန်ဆိုင်ရာမှန်ကန်သော သတင်း အချက်အလက်များကို ပြည့်ပြည့်ဝဝ မရရှိကြောင်းတွေ့ရှိရပါတယ်။ ထို့ကြောင့် ပြည်သူများအနေနဲ့ အခွန် အကောက်ဆိုင်ရာ မှန်မှန်ကန်ကန် သတင်းအချက်အလက်များရရှိနိုင်ပြီး အခွန်ဆိုင်ရာလိုက်နာမှု အားကောင်း လာစေရေးအတွက် အခွန်ဆိုင်ရာပညာပေးလုပ်ငန်းများကို ပိုမိုထိရောက်အောင် တိုးချဲ့ဆောင်ရွက်လျက်ရှိရာ IT နည်းပညာကိုပါအသုံးပြုရန် သဘောထားမှတ်ချက်ပြုအပ်ပါတယ်။ ပြည်ထောင်စုလွှတ်တော်သို့ ပုံမှန်ပြုစုတင်ပြရမယ့် အခွန်ဆိုင်ရာအစီရင်ခံစာများမှာ အခွန်ထမ်း ပြည်သူများဆိုင်ရာ အချက်အလက်များကိုပါ ထည့်သွင်းဖော်ပြရန် သဘောထားမှတ်ချက်ပြုပါတယ်။ ဥပမာ- အခွန်ထမ်းဦးရေတိုးတက်မှု၊ အများဆုံးထမ်းဆောင်မှုဆိုင်ရာ သတင်းအချက်အလက်များ၊ အခွန် ထမ်းဆောင်မှုပမာဏအလိုက် အခွန်ထမ်းဦးရေတိုးတက်လာမှုအခြေအနေ စသည်တို့ ဖြစ်ပါတယ်။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ ပြည်ထောင်စုဝန်ကြီးဌာန၊ အဖွဲ့အစည်း များရဲ့ အခွန်ရငွေစာရင်းများနဲ့ စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၂/၂၀၁၉)ကို ပြည်ထောင်စုလွှတ်တော်ဆိုင်ရာနည်းဥပဒေ ၁၀၄(က)၊ (ခ)၊ (ဂ) ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်သို့ အစီရင်ခံတင်ပြရင်း အစီရင် ခံစာကို လွှတ်တော်မှ ဆွေးနွေးစဉ်းစားပေးနိုင်ပါရန် အဆိုတင်သွင်းအပ်ပါတယ်ခင်ဗျာ။ ကျေးဇူးတင်ပါတယ် ခင်ဗျာ။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီ။</speech>
<title>အဆိုပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့်သဘောထားမှတ်ချက် အစီရင်ခံစာ(၂/၂၀၁၉)ကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ အထက်ပါ အစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(ဃ)၊ (င)တို့နဲ့အညီ ဆွေးနွေးလိုတဲ့ ကိုယ်စားလှယ်ရှိပါက ၃၁-၁-၂၀၁၉ ရက် (ကြာသပတေးနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်း နိုင်ကြောင်း ကြေညာပါတယ်။</speech>
</report>
<report>
<title>ပြည်ထောင်စုအစိုးရအဖွဲ့မှပေးပို့သော ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှုမဟာဗျူဟာထုတ်ပြန်ရေးနှင့် စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၁/၂၀၁၉)အပါအဝင် လွှတ်တော်ကိုယ်စားလှယ်များ၏ ဆွေးနွေးချက်များအပေါ် စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်းဆွေးနွေးခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့မှ ပေးပို့ထားတဲ့ ၂၀၁၈ ခုနှစ်၊ ကာလလတ်ကြွေးမြီ စီမံခန့်ခွဲမှုမဟာဗျူဟာထုတ်ပြန်ရေးနဲ့ စပ်လျဉ်းတဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာ (၁/၂၀၁၉)တို့အပေါ် လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၄-၁-၂၀၁၉ ရက် တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော်နာယက၊ အမျိုးသားလွှတ်တော်ဥက္ကဋ္ဌနှင့် လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင်ပုဂ္ဂိုလ်များ၊ ဧည့်သည်တော်များအားလုံး ကိုယ်စိတ် နှစ်ဖြာ ကျန်းမာချမ်းသာကြပါစေရန်၊ မင်္ဂလာအပေါင်းနှင့်ပြည့်စုံကြပါစေရန် နှုတ်ခွန်းဆက်သ ဂါရဝပြုအပ် ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီးဌာန၊ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေဖြင့် ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှုမဟာဗျူဟာအပေါ် ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၁/၂၀၁၉) နှင့် ယင်းအစီအရင်ခံစာအပေါ် လွှတ်တော်ကိုယ်စားလှယ်များ၏ သုံးသပ်ဆွေးနွေးမှုများနှင့်စပ်လျဉ်းပြီး ပြန်လည် ရှင်းလင်းတင်ပြမှာဖြစ်ပါတယ်။ မဟာဗျူဟာအပေါ်မှာ ပိုမိုပြည့်စုံစေရန်အလို့ငှာ အပြုသဘောဖြင့် ဆွေးနွေး အကြံပြုပေးခဲ့ကြသော လွှတ်တော်ကိုယ်စားလှယ်ကြီးများအား ကျေးဇူးတင်ရှိပါကြောင်း ပဏာမ ပြောကြား လိုပါတယ်။ လေးစားအပ်ပါသောနာယကကြီးခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးချက်များ ထဲမှာ “တရုတ်နိုင်ငံရဲ့ ကြွေးမြီလက်ကျန်များ ပြန်လည်ပေးဆပ်ရန်နိုင်ရေးကိစ္စ Public Debt များ လျှော့ချတဲ့ အစီအစဉ်မှာ တရုတ်ချေးငွေမပါဝင်ခဲ့ခြင်း စတဲ့အချက်များလည်း ပါဝင်ပါတယ်။ ကြွေးမြီရှင်းလင်းခြင်း ဆိုသည်မှာ ချေးငွေရယူထားပြီး ောက်သော်လည်းပဲ အကြောင်းအမျိုးမျိုးကြောင့် ပြန်လည်ပေးဆပ်နိုင်ခြင်း မရှိတဲ့ အရင်း၊ အတိုး၊ နောက်ကျကြေးစသည်တို့ကို ရှင်းလင်းရခြင်းဖြစ်ပါတယ်။ ကြွေးမြီရှင်းလင်းရာမှာ ဦးစွာကြွေးမြီရှင်းလင်းမည့်ပမာဏကို သိရှိနိုင်ဖို့အတွက် ပေးဆပ်ရန်ာက်သော်လည်း ပေးဆပ် နိုင်ခြင်းမရှိခဲ့တဲ့ ပမာဏကို တွက်ချက်ရပါတယ်။ ဥပမာ ပဲရစ်ကလပ်အဖွဲ့ဝင်နိုင်ငံများနှင့် ကြွေးမြီရှင်းလင်းရန် ညှိနှိုင်းဆွေးနွေးခြင်းကို ၂၀၁၂ ခုနှစ် နှောင်းပိုင်းမှာ စတင်ခဲ့ပြီး စာရင်းပိတ်တဲ့နေ့ရက်ကို ၃၁-၁၂-၂၀၁၂ ရက်နေ့လို့ ရက်တစ်ခုကိုသတ်မှတ်ရပါတယ်။ အဲဒီနောက်မှာ အဲဒီနေ့ရက်အထိ ပေးဆပ်ရန်ောက် ပြီးတော့ မပေးချေခဲ့တဲ့ အရင်း၊ အတိုးတွေကို စာရင်းရှင်းလင်းဆောင်ရွက်ရပါတယ်။ ယင်းသို့ ရှင်းလင်းရာမှာ နှစ်ဖက်သဘောတူညီမှုရရှိအောင် ဆွေးနွေးပြီးမှ ကြွေးမြီလက်ကျန် ပမာဏရဲ့ ၅၀ ရာခိုင်နှုန်းကို ကြွေးလျော်၊ ကျန်တဲ့ ၅၀ ရာခိုင်နှုန်းကို ကြွေးမြီအဟောင်းကနေ ကြွေးမြီအသစ်ပုံစံသို့ ပြောင်းလဲခြင်း စသည်တို့ကို ဆောင်ရွက်ရပါတယ်။ ၃၁-၁၂-၂၀၁၂ ရက်နေ့ နောက်ပိုင်းမှာ ပေးဆပ်ရန်ာမယ့် အရင်း၊ အတိုးတွေကိုတော့ Due Date အလိုက်ပဲ ပြန်လည်ပေးဆပ်ရမှာဖြစ်ပါတယ်။ ရောက်သေးလို့ ရှိရင် ကြွေးမြီပေးဆပ်ရန်မလိုသေးတဲ့အတွက်ကြောင့် ရောက်သေးတဲ့ ချေးငွေများကို ကြွေးမြီ ရှင်းလင်းတဲ့ပုံစံနဲ့တော့ ကျွန်တော်တို့ဆောင်ရွက်လို့ မရနိုင်ပါဘူး။ ချေးငွေကို ရောက်မီ ကြိုတင် ပေးဆပ်မှုအဖြစ်နဲ့သာ ဆောင်ရွက်နိုင်ပါကြောင်း ရှင်းလင်းတင်ပြအပ်ပါတယ်။ နိုင်ငံတော်အနေဖြင့် တရုတ်ပြည်သူ့သမ္မတနိုင်ငံချေးငွေများကို ချေးငွေစာချုပ်များချုပ်ဆိုပြီးတော့ သဘောတူထားတဲ့ Due Date အလိုက် မှန်ပေးဆပ်လျက်ရှိပါတယ်။ အဆိုပါချေးငွေများသည် အတိုးနှုန်းလည်းများတဲ့အတွက် မီပြန်လည်ပေးဆပ်မယ်ဆိုရင်တော့ Prepayment မီ ကြိုတင်ပေးဆပ်ခြင်းအဖြစ်နဲ့ ၎င်းတို့နှင့် ပြန်လည်ညှိနှိုင်းရန်လိုအပ်မှာဖြစ်ပါတယ်။ ယင်းသို့ ပေးဆပ်မယ် ဆိုလို့ရှိရင်လည်းပဲ နိုင်ငံတော်အနေဖြင့်လည်း နိုင်ငံခြားငွေ အလုံအလောက်ရှိဖို့ လိုအပ်ပါတယ်။ နိုင်ငံတော် ဘက်စုံဖွံ့ဖြိုးတိုးတက်ရေးအတွက် လိုအပ်ချက်တွေဖြည့်ဆည်းဖို့ လုပ်ငန်း စီမံကိန်းများစွာအတွက် နိုင်ငံရဲ့ ဘတ်ဂျက်၊ နိုင်ငံပိုင် နိုင်ငံခြားဝင်ငွေများဖြင့် လုံလောက်မှုမရှိတဲ့အတွက် ယနေ့ ြည်ပချေးငွေများ၊ အကူအညီရငွေများ ရယူဆောင်ရွက်နေရတဲ့ပေးဆပ်ဖို့ သေးတဲ့ ချေးငွေများကို ကြိုတင် ပေးဆပ်ရေးကိစ္စသည် အဖက်ဖက်မှပိုင်းခြားဝေဖန် သုံးသပ်ပြီးမှသာ ဆောင်ရွက်သင့်တဲ့ကိစ္စ ဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ပဲခူးတိုင်းဒေသကြီး အုတ်တွင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဒေါ်ချိုချို ရဲ့ ဆွေးနွေးချက်နှင့်စပ်လျဉ်း၍ ပြည်ထောင်စုအစိုးရ အပ်ငွေစာရင်းရဲ့ လိုငွေကို ဖြည့်ဆည်းရာမှာ မြန်မာနိုင်ငံတော်ဗဟိုဘဏ်က ငွေချေးယူခြင်းကိုလျှော့ချဖို့ အစိုးရရဲ့ ငွေချေး သက်သေခံလက်မှတ်များ ဈေးပြိုင်စနစ်ဖြင့်ရောင်းချခြင်းကို ကျွန်တော်တို့ ဆောင်ရွက်နေပါတယ်။ မြန်မာနိုင်ငံတော်ဗဟိုဘဏ်က ငွေချေးယူခြင်းကို တဖြည်းဖြည်းလျှော့ချဖို့ လျာထားချက်များ၊ ရည်မှန်းချက် များအတိုင်းပဲ အကောင်အထည်ဖော် ဆောင်ရွက်လျက်ရှိပါတယ်။ အစိုးရငွေတိုက်စာချုပ်များကို မြန်မာ နိုင်ငံတော်ဗဟိုဘဏ်သို့ ရောင်းချခြင်းမရှိဘဲနဲ့ အစိုးရငွေတိုက် လက်မှတ်များကိုသာ ရောင်းချပါကြောင်း တင်ပြအပ်ပါတယ်။ အစိုးရငွေချေးသက်သေခံလက်မှတ်များကို ဈေးပြိုင်စနစ်နဲ့ရောင်းချခြင်း၊ တစ်နည်းအားဖြင့် လေလံ စနစ်နဲ့ရောင်းချခြင်းမှာ အတိုးနှုန်းဟာ ဈေးကွက်ကသတ်မှတ်တဲ့ အတိုးနှုန်းအတိုင်းပဲ ကျွန်တော်တို့ လိုက်လံ ဆောင်ရွက်ပါတယ်။ ဈေးကွက်အတိုးနှုန်းအတိုင်း ပေးတဲ့အတွက်ကြောင့် ရင်းနှီးမြှုပ်နှံသူများကလည်း ပိုမိုဝယ်ယူကြခြင်းအားဖြင့် ပြည်တွင်းလှည့်လည်သုံးစွဲငွေ (Money Circulation) လျော့ကျလာစေခြင်း မှတစ်ဆင့် ငွေဖောင်းပွမှုနှုန်းကိုလည်း လျော့ကျစေတဲ့ အကျိုးသက်ရောက်မှု ရှိမှာဖြစ်ပါတယ်။ နာယကကြီးခင်ဗျာ။ ကရင်ပြည်နယ်၊ လှိုင်းဘွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချိုရဲ့ “ချေးငွေဝန်ထုပ်ဝန်ပိုး ကျဆင်းလာစေရန်အတွက် နိုင်ငံ၏အခွန်အကောက်ပိုမို ရရှိရေး၊ နိုင်ငံပိုင် စီးပွားရေးလုပ်ငန်းများ ဝင်ငွေကျဆင်းလာမှု၊ အရှုံးဖြစ်ပေါ်မှု၊ လုပ်ငန်းရပ်ဆိုင်းနေရမှုများကို ဖြေရှင်းနိုင်မှ အဆင်ပြေနိုင်မည်ဖြစ်ကြောင်း၊ ငွေကြေးတန်ဖိုးတည်ငြိမ်ရေးကိုလည်း ထိန်းညှိဆောင်ရွက်ရန် လိုအပ်ကြောင်း” ဆွေးနွေးချက်များသည် ပကတိအခြေအနေမှန်များကို ထင်ဟပ်မှုရှိတဲ့ ဆွေးနွေးချက်များ ဖြစ်ပါတယ်။ နိုင်ငံတော်ရဲ့ အခွန်အကောက်ပိုမိုရရှိနိုင်ဖို့ အခွန်ဆိုင်ရာပြုပြင် ပြောင်းလဲမှုများစွာ အကောင်အထည်ဖော် ဆောင်ရွက်လျက်ရှိခြင်းကို ပြည်ထောင်စုလွှတ်တော် အစည်းအဝေးများမှာ အခါအားလျော်စွာ ရှင်းလင်း တင်ပြခဲ့ပြီးဖြစ်ပါတယ်။ ပုဂ္ဂလိကကဏ္ဍဖွံ့ဖြိုးတိုးတက်ရေးအတွက် ပြန်လည်ပြင်ဆင်သင့်တဲ့ ဥပဒေ၊ နည်း ဥပဒေများ၊ ပြင်ဆင်ခြင်းမရှိသေးတဲ့ ဥပဒေများကို အသစ်ရေးဆွဲပြဋ္ဌာန်းခြင်း၊ အသေးစားနှင့် အလတ်စား စီးပွားရေးလုပ်ငန်းများကဏ္ဍ ဖွံ့ဖြိုးတိုးတက်ရေးအတွက် နိုင်ငံတော်က ပံ့ပိုးကူညီခြင်း၊ နိုင်ငံခြားဘဏ်ခွဲများ ဖွင့်လှစ်ခွင့်ပြုခြင်း၊ ငွေရေးကြေးရေးကဏ္ဍ ဖွံ့ဖြိုးတိုးတက်အောင်ဆောင်ရွက်ခြင်း စသည့်လိုအပ်ချက် များကို ဖြည့်ဆည်းဆောင်ရွက်ပေးလျက်ရှိပါတယ်။ ပုဂ္ဂလိကကဏ္ဍ ဖွံ့ဖြိုးတိုးတက်လာမှသာ နိုင်ငံတော်က ကောက်ခံရရှိမယ့် အခွန်အကောက်ရငွေပမာဏကလည်း တိုးတက်လာမှာ ဖြစ်ပါတယ်။ လေးစားအပ်ပါသောနာယကကြီးခင်ဗျား။ မကွေးတိုင်းဒေသကြီး သရက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကံမြင့်ရဲ့ ဆွေးနွေးချက်နှင့်စပ်လျဉ်း၍ ကာလလတ်ကြွေးမြီစီမံခန့်ခွဲမှုမဟာဗျူဟာများတွင် လာမည့်ဘဏ္ဍာနှစ်အတွက် ငွေချေးယူရန် လျာထားမှုအစီအစဉ်၊ ကြွေးမြီလက်ကျန်အခြေအနေ၊ ဆုံးရှုံး နိုင်ခြေတို့ကို မဟာဗျူဟာများမှာ ထည့်သွင်းဖော်ပြလျက်ရှိပြီးတော့ ဆက်လက်ပြီးတော့လည်း ပြည့်စုံအောင် ဖော်ပြသွားမည်ဖြစ်ပါကြောင်း တင်ပြအပ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ပြည်သူ့လွှတ်တော်ကိုယ်စားလှယ် ဦးသန်းစိုး (ဘောဂဗေဒ)ရဲ့ ဆွေးနွေးချက်နှင့်စပ်လျဉ်း၍ အစိုးရငွေချေး သက်သေခံလက်မှတ်များအတွက် Primary Market $. Secondary Market op:of O:09:05odcoqs on oodąp:ą© eçcq:bondovicodigos ကုမ္ပဏီများကဲ့သို့သော ရင်းနှီးမြှုပ်နှံသူများရဲ့ စိတ်ဝင်စားမှု၊ အကြံပြုဆွေးနွေးမှုများနှင့် ဈေးကွက်အခြေ အနေတို့အပေါ်မှာသုံးသပ်ပြီးတော့ မြန်မာနိုင်ငံတော်ဗဟိုဘဏ်နှင့် စဉ်ဆက်မပြတ် ညှိနှိုင်းဆောင်ရွက်လျက် ရှိပြီးတော့ ဂျပန်နိုင်ငံအစိုးရ၊ အာရှဖွံ့ဖြိုးရေးဘဏ် စတဲ့အဖွဲ့အစည်းများကလည်း ကူညီပံ့ပိုးဆောင်ရွက်ပေး လျက်ရှိပါတယ်။ ကမ္ဘာ့ဘဏ်နဲ့ အပြည်ပြည်ဆိုင်ရာငွေကြေးရန်ပုံငွေအဖွဲ့တို့ရဲ့ သတ်မှတ်ချက် စံနှုန်းများအရ ပြည်ပ ကြွေးမြို့နှင့် ပို့ကုန်ရငွေအချိုးဟာ ဝင်ငွေအားနည်းတဲ့နိုင်ငံတွေမှာ ၁၄၀ ရာခိုင်နှုန်း၊ ဝင်ငွေအသင့်အတင့်ရှိတဲ့ နိုင်ငံများမှာ ၁၈၀ ရာခိုင်နှုန်း၊ ဝင်ငွေအားကောင်းတဲ့နိုင်ငံများမှာ ၂၄၀ ရာခိုင်နှုန်းတို့ ရှိနိုင်ပါတယ်။ နိုင်ငံတော်ရဲ့ ၃၁-၃-၂၀၁၈ ပြည်ပကြွေးမြီလက်ကျန်နှင့် ၂၀၁၇-၂၀၁၈ ခု၊ ဘဏ္ဍာရေးနှစ် ရသုံးခန့်မှန်းခြေ ငွေစာရင်းအရ ပြည်ပပို့ကုန် တန်ဖိုးနှိုင်းယှဉ်တွက်ချက်ပါက ပြည်ပကြွေးမြီနှင့် ပြည်ပပို့ကုန်ရငွေ အချိုးသည် ၉၉ ရာခိုင်နှုန်းခန့်ရှိသဖြင့် လက်ရှိမှာဆုံးရှုံးနိုင်ခြေနည်းပါးတဲ့ အခြေအနေတွင်ရှိပါတယ်။ သို့ရာတွင် ပြည်ပပို့ကုန်ရငွေ တိုးတက်လာစေရေးအတွက်ကိုလည်း စဉ်ဆက်မပြတ် ကျွန်တော်တို့ ကြိုးပမ်းဆောင်ရွက် သွားရမှာဖြစ်ကြောင်း တင်ပြအပ်ပါတယ်။ ချေးငွေများကို သတ်မှတ်ချိန်အတွင်း အကျိုးရှိထိရောက်စွာ သုံးစွဲနိုင်ရန် မိမိတို့နိုင်ငံရဲ့ လုပ်ထုံးလုပ်နည်း၊ ချေးငွေပေးအပ်တဲ့ နိုင်ငံ၊ အဖွဲ့အစည်းရဲ့ လုပ်ထုံးလုပ်နည်း များကို ၎င်းတို့နှင့်အတူ ဆွေးနွေးညှိနှိုင်းသုံးသပ်ပြီးတော့ လုပ်ငန်းစဉ်များ မြန်ဆန်စေဖို့လည်း ကြိုးပမ်း ဆောင်ရွက်လျက်ရှိပါကြောင်း တင်ပြအပ်ပါတယ်။ လေးစားအပ်ပါသောနာယကကြီးခင်ဗျာ။ ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှု မဟာဗျူဟာကို ယခင်နှစ်များက ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အစီရင်ခံစာနှင့် လွှတ်တော် ကိုယ်စားလှယ်ကြီးများရဲ့ အကြံပြု ဆွေးနွေးချက်များနှင့်အညီ ပိုမိုပြည့်စုံတဲ့ မဟာဗျူဟာဖြစ်စေရန် ပြုစု ပြီးတော့ တင်ပြထားပါတယ်။ နောင်နှစ်များမှာလည်းပဲ ပြည်သူ့ငွေစာရင်းပူးပေါင်းကော်မတီရဲ့ သဘောထား မှတ်ချက် အစီရင်ခံစာ (၁/၂၀၁၉) နှင့် လွှတ်တော်ကိုယ်စားလှယ်ကြီးများ၏ အပြုသဘောဆောင်သည့် ဆွေးနွေးအကြံပြုချက်များနှင့်အညီ ပြည့်စုံအောင် ကြိုးပမ်းဆောင်ရွက်သွားမည်ဖြစ်ပါကြောင်း လေးစားစွာ တင်ပြအပ်ပါတယ်။ သို့ဖြစ်ပါ၍ ယခုတင်ပြသည့် ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှု မဟာဗျူဟာကို ပြည်သူ့ ကြွေးမြီစီမံခန့်ခွဲမှု ဥပဒေပုဒ်မ ၁၁ နှင့်အညီ ပြည်ထောင်စုလွှတ်တော်က အတည်ပြုပေးနိုင်ပါရန် နာယကကြီးမှ တစ်ဆင့် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များကို အသိပေး မှာကြားရန်ရှိပါတယ်။ ပြည်ထောင်စုအစိုးရအဖွဲ့မှ ပေးပို့လာတဲ့ အစီရင်ခံစာများနဲ့ ၎င်းအစီရင်ခံစာ အပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များဟာ အစီရင်ခံစာပါအကြောင်းအရာများနဲ့ တိုက်ရိုက်သက်ဆိုင်တဲ့ ဆွေးနွေးအကြံပြုချက်များသာ ဖြစ်သင့်ပါတယ်။ အစီရင်ခံစာများနဲ့ ဆက်စပ်မှု ရှိသော်လည်း တိုက်ရိုက်သက်ဆိုင်ခြင်းမရှိတဲ့ ကိစ္စတစ်ရပ်ချင်းအပေါ် သက်ဆိုင်ရာတာဝန်ခံ ပြည်ထောင်စု အဆင့် အဖွဲ့အစည်းဝင်အနေဖြင့် ပြန်လည်ရှင်းလင်းပြောကြားတဲ့အခါမှာ လိုအပ်ချက်များ ရှိကောင်း ရှိနိုင် ပါတယ်။ ယခင်အမျိုးသားစီမံကိန်းနဲ့ ဘဏ္ဍာငွေအရအသုံးဆိုင်ရာ အစီရင်ခံစာများအပေါ် ဆွေးနွေးစဉ် ကလည်း အလားတူမေးမြန်းဆွေးနွေးမှုတွေ ရှိခဲ့ပါတယ်။ လွှတ်တော်ကိုယ်စားလှယ်များအနေနဲ့ ဆက်စပ် အကြောင်း အရာကိစ္စရပ်တစ်ခုအတွက် ပြည့်ပြည့်စုံစုံသိရှိလိုပါက သက်ဆိုင်ရာလွှတ်တော်များမှာ မေးခွန်းများ မေးမြန်းခြင်း၊ အဆိုတင်သွင်းခြင်းတို့ကို သတ်မှတ်လုပ်ထုံးလုပ်နည်းများနဲ့အညီ ဆောင်ရွက်နိုင်ပါကြောင်း အသိပေးမှာကြား အပ်ပါတယ်။</speech>
<title>အထက်ပါ အစီရင်ခံစာ(၁/၂၀၁၉)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်း ကော်မတီက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၁/၂၀၁၉)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်းကော်မတီက အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၁၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စု လွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြား ထားသည့် ပြည်ထောင်စုအဆင့် အဖွဲ့အစည်းဝင်များအားလုံးကို လေးစားစွာ ဂါရဝပြုအပ်ပါတယ်။ ကျွန်တော်ကတော့ ဇလွန်မြို့နယ် ပြည်သူ့လွှတ်တော်ကိုယ်စားလှယ် ဦးအောင်မင်းဖြစ်ပြီး ပြည်သူ့ငွေစာရင်း ပူးပေါင်းကော်မတီကိုယ်စား အဆိုတင်သွင်းသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုအစိုးရအဖွဲ့မှ ပေးပို့သော ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှုမဟာဗျူဟာနှင့်စပ်လျဉ်း၍ ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၁/၂၀၁၉)ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င)နှင့်အညီ အဆိုတင်သွင်းအပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုအစိုးရအဖွဲ့ကပေးပို့တဲ့ ၂၀၁၈ ခုနှစ်၊ ကာလလတ်ကြွေးမြီစီမံခန့်ခွဲမှု မဟာဗျူဟာကို လွှတ်တော်က မှတ်တမ်းတင်ကြောင်းနဲ့ ၎င်းကိစ္စရပ်အပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</report>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော မြန်မာ့ကျောက်မျက်ရတနာ ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ မြန်မာ့ကျောက်မျက်ရတနာဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၂၄-၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ နိုင်ငံတော်သမ္မတရဲ့ သဘောထားမှတ်ချက်များနဲ့စပ်လျဉ်းပြီး ဥပဒေကြမ်းပူးပေါင်းကော်မတီက တစ်ပိုဒ်ချင်းစီအလိုက် အဆိုတင်သွင်းခြင်း၊ လိုအပ်ပါက အမည်စာရင်းတင်သွင်းထားတဲ့ လွှတ်တော် ကိုယ်စားလှယ်များ သက်ဆိုင်ရာဝန်ကြီးဌာနနဲ့ ဥပဒေကြမ်းပူးပေါင်းကော်မတီတို့က ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်းဆောင်ရွက်သွားမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး ပြင်ဆင်ချက်မရှိတဲ့ အပိုဒ်များအတွက် လွှတ်တော်ရဲ့ သဘောထားမေးမြန်း အတည်ပြုသွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်များကိုတော့ စက်ခလုတ်အသုံးပြု၍ အဆုံးအဖြတ်ရယူသွားမှာဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီ၏ သဘောထားမှတ်ချက်အတိုင်းလည်းကောင်း၊ ကန့်ကွက်ဆန္ဒမဲများပါက ကိုယ်စားလှယ်ရဲ့ ပြင်ဆင်ချက်အတိုင်းလည်းကောင်း အတည်ပြုသွားမှာဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်၊ ဥပဒေကြမ်း ပူးပေါင်းကော်မတီရဲ့ သဘောထား သို့မဟုတ် ပြင်ဆင်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ သဘောထား သို့မဟုတ် ပြင်ဆင်ချက်တို့ပါဝင်တဲ့ ပြင်ဆင်ချက်ဇယားကိုလည်း ကိုယ်စားလှယ်များထံ ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဆွေးနွေးဖို့ အမည်စာရင်းပေးထားတဲ့ ကိုယ်စားလှယ်များအနေနဲ့ သက်ဆိုင်ရာအပိုဒ်၊ အပိုဒ်ခွဲ အလိုက် ဖိတ်ခေါ်တဲ့အခါမှာ တိုတိုနဲ့လိုရင်း ဆွေးနွေးကြဖို့ ဖြစ်ပါတယ်။ ဥပဒေကြမ်းပူးပေါင်းကော်မတီက ဥပဒေကြမ်း၏ အပိုဒ် ၂ အပိုဒ်ခွဲ(ထ)မှစပြီး အဆိုတင်ပြဖို့ ဖြစ်ပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ နိုင်ငံတော်သမ္မတထံက သဘောထားမှတ်ချက်ဖြင့် ပြန်လည်ပေးပို့လာတဲ့ မြန်မာ့ကျောက်မျက်ရတနာ ဥပဒေကြမ်းနှင့်စပ်လျဉ်း ပြီးတော့ ပြင်ဆင်ချက်အဆိုကို ကျွန်တော် ဥပဒေကြမ်းပူးပေါင်းကော်မတီအဖွဲ့ဝင် ဦးဇော်ဝင်းက တင်သွင်း သွားမှာဖြစ်ပါတယ်။ ကန့်လန့်ဖြတ်ဇယားရဲ့ အမှတ်စဉ်(၁) ဖြစ်ပါတယ်။ ဒီဥပဒေကြမ်းရဲ့ အပိုဒ် ၂ အပိုဒ်ခွဲ(ထ)ကို နိုင်ငံတော်သမ္မတရဲ့ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက် ကို လွှတ်တော်မှ အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">ဦးတင့်စိုး ဖားကန့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1355">ဦးတင့်စိုး(ဖားကန့်မဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျား။ ဒီလက်လုပ်လက်စား တူးဖော်ထုတ်လုပ် ခြင်းကို ကျွန်တော်တို့ဥပဒေမှာ ထည့်သွင်းပြဋ္ဌာန်းရခြင်းရဲ့ အဓိကရည်ရွယ်ချက်ကိုက ကျွန်တော် ရတနာ နယ်မြေအတွင်းမှာရှိတဲ့ ကျွန်တော်တို့ ဒီဒေသခံလုပ်သားပြည်သူတွေနဲ့ အောက်ခြေလူတန်းစားတွေရဲ့ သက်သာချောင်ချိရေး၊ တရားဝင်ဥပဒေရဲ့ အကာအကွယ်ရရှိရေးအတွက် ကျွန်တော်တို့ ဒီဥပဒေကို လက်လုပ် လက်စားတူးဖော်ထုတ်လုပ်ခြင်းကို ကျွန်တော်တို့ ထည့်သွင်းရေးဆွဲခဲ့တာ ဖြစ်ပါတယ်။ ကျွန်တော်တို့ ဒီ ဖားကန့်မှာဆိုလို့ရှိရင်လည်း ကျွန်တော်တို့ ၂ သိန်းခန့်ရှိတဲ့ ရေမဆေးတွေနဲ့ အရောင်းအဝယ်သမားတွေ သိန်းနဲ့ချီရှိပါတယ်။ ဒီ ရေမဆေးဈေးကွက်ကို အခြေခံပြီးတော့မှ မန္တလေးမှာရှိတဲ့ ကျောက်မျက်ဈေးကွက်ကလည်း ရှင်သန်နေရတာဖြစ်ပါတယ်။ အဲဒီတော့ ရေမဆေးတွေကို ကျွန်တော်တို့ ဒေသမှာ ရေမဆေးရှာတယ်လို့ပဲ သုံးနှုန်းပါတယ်။ ရေမဆေးတူးတယ်လို့ ကျွန်တော် သုံးနှုန်းခြင်းမရှိပါဘူး။ ရှာတာကိုက ရေမဆေးရှာတယ်လို့ပဲ သုံးနှုန်းပါတယ်။ ဒီမှာကျတော့ သမ္မတရဲ့ သဘောထားမှတ်ချက်အတိုင်း ကျောက်မျက်ရတနာရှာဖွေတူးဖော်ထုပ်လုပ်ခြင်းကနေ ရှာဖွေဆိုတာကို ဖြုတ်ထားတာဖြစ်ပါတယ်။ တကယ့်လက်တွေ့ မြေပြင်အခြေအနေမှာ လာပြီးတော့ ကြည့်နိုင်ပါတယ်။ ရေမဆေးတွေဟာ အဓိကအားဖြင့် ဒီယန္တရားကြီးတွေနဲ့ တူးဖော်ထုပ်လုပ်တဲ့ ဒီကုမ္ပဏီကြီးတွေက စွန့်ပစ်တဲ့မြေစာပုံမှာ အဓိက ရှာဖွေပြီးတော့မှ အမှိုက်ထဲက ရွှေကိုရှာပြီးတော့မှ နိုင်ငံတော်ရဲ့ အကျိုးကို တစ်ဖက်တစ်လမ်းကပြုနေကြတဲ့ သူတွေဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ ဒီမှာပါရှိတဲ့အတိုင်း ကျောက်မျက်ရတနာရှာဖွေ တူးဖော်ထုတ်လုပ်ခြင်းဆိုတဲ့ စကားရပ်ကအတိုင်း ရှာဖွေကိုမဖြုတ်ဘဲနဲ့ ကျွန်တော်တို့ ဒေသခံပြည်သူတွေ ရေမဆေးတွေ ဒီမြေစာပုံတွေကနေ ကျောက်စိမ်းကိုရှာပြီးတော့မှ နိုင်ငံတော်ရဲ့ အကျိုးအတွက် တစ်တပ် တစ်အားပြုနေတဲ့ သူတို့တွေကို ကျွန်တော်တို့က ဂုဏ်ယူသောအားဖြင့် ဒီရှာဖွေဆိုတဲ့စကားလုံးကို ထည့်သွင်း ပေးပါလို့ ကျွန်တော့အနေနဲ့ တောင်းဆိုလိုပါတယ်။ ဒါကို ရေမဆေးတွေရဲ့ သဘောသဘာဝကို နားလည်တဲ့ သူတွေအနေနဲ့ ကျွန်တော့ရဲ့ အဆိုကို ထောက်ခံပေးကြဖို့လည်း ကျွန်တော့အနေနဲ့ တောင်းဆိုလိုပါတယ်။ ကျေးဇူးတင်ပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေဖြင့် ဒီဥပဒေကြမ်း အပိုဒ် ၂ အပိုဒ်ခွဲ(ထ)ပါအချက် အလက်က ဒီအဓိပ္ပာယ်ဖွင့်ဆိုချက်နဲ့ ကိုက်ညီစေရန်အတွက် နိုင်ငံတော်သမ္မတ၏ သဘောထားမှတ်ချက်နဲ့ အညီ ဥပဒေကြမ်းပူးပေါင်းကော်မတီရဲ့ ပြင်ဆင်ထားရှိချက် သဘောထားမှတ်ချက်ကို သဘောတူလက်ခံ ပါကြောင်း တင်ပြအပ်ပါတယ်ခင်ဗျာ။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ကျွန်တော်တို့ ဒီ ဥပဒေကြမ်းရဲ့ အပိုဒ် ၂ က ကျွန်တော်တို့ရဲ့ စကားရပ်တွေရဲ့ အဓိပ္ပာယ်ဖွင့်ဆိုချက် ဖြစ်ပါတယ်။ ဒီ အဓိပ္ပာယ်ဖွင့်ဆိုချက်ရဲ့ အပိုဒ် ၂ ရဲ့ (ခ)မှာ ကျောက်မျက်ရတနာတူးဖော်ထုတ်လုပ်ခြင်းကို ကျွန်တော်တို့က အဓိပ္ပာယ်ဖွင့်ဆိုထား ပါတယ်။ အဲဒီတော့ ဒီကျောက်မျက်ရတနာတူးဖော်ထုတ်လုပ်ခြင်းမှာမှ ကျွန်တော်တို့က ဘာရှိလဲဆိုတော့ အလတ်စားတူးဖော်ထုတ်လုပ်ခြင်း၊ အသေးစားတူးဖော်ထုတ်လုပ်ခြင်းနဲ့ ဒါလက်လုပ်လက်စားတူးဖော် ထုတ်လုပ်ခြင်းဆိုပြီးတော့ ခေါင်းစဉ်အောက်မှာရှိတာပါ။ အဲဒီတော့ ကျွန်တော်တို့က ဒီလက်လုပ်လက်စား တူးဖော်ထုပ်လုပ်ခြင်းဆိုတာ တကယ်တမ်းတော့ ကျောက်မျက်ရတနာ တူးဖော်ထုပ်လုပ်ခြင်းရဲ့ Definition အောက်ထဲမှာရှိတဲ့ဟာ ဖြစ်တဲ့အတွက်ကြောင့် မို့လို့ ကျွန်တော်တို့က ဒီရှေ့နဲ့ ရှေ့မှာအဓိပ္ပာယ်ဖွင့်ဆိုချက်နဲ့ ညီစေရန်ဖြစ်တဲ့အတွက် ညီဖို့ ဒါနိုင်ငံတော် သမ္မတက သဘောထားမှတ်ချက်ပြုထားတဲ့ ဒီရှာဖွေကိုဖြုတ်ပြီးတော့မှ ကျောက်မျက်ရတနာ တူးဖော် ထုတ်လုပ်ခြင်းလို့ ဒါ နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်းပူးပေါင်းကော်မတီက ပြင်ဆင်တင်ပြထားတာ ဖြစ်ပါတယ်။ ဒါကြောင့်မို့လို့ နိုင်ငံတော်သမ္မတ သဘောထားမှတ်ချက်နဲ့အညီ ပြင်ဆင်မှုအပေါ်မှာ လွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပြီး ဦးတင့်စိုး ဖားကန့်မဲဆန္ဒနယ်က ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ထ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၅၁၅)မဲ၊ ကန့်ကွက်မဲ (၅၂)မဲ၊ ကြားနေမဲ (၇)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း အတည် ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။ ဦးအောင်ကြည်ညွန့် မကွေးတိုင်းဒေသကြီး မဲဆန္ဒနယ်အမှတ်(၄)က အရေးကြီးအဆိုတင်သွင်းခြင်းကို အစည်းအဝေးအပြီးတွင် ဆက်လက်ဆောင်ရွက်မည်ဖြစ်ကြောင်း ပြည်ထောင်စုလွှတ်တော် နာယကက လွှတ်တော်သို့ အသိပေးကြေညာခြင်း ၊</speech>
<speech type="speaker">လွှတ်တော်ကိုယ်စားလှယ်များခင်ဗျာ။ မကွေးတိုင်းဒေသကြီး၊ မဲဆန္ဒနယ် အမှတ်(၄)မှ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့်က အရေးကြီးအဆိုတစ်ရပ် တင်သွင်းထားပါတယ်။ အဆိုကို လွှတ်တော်သို့ ဖတ်ကြားတင်ပြပါမယ်။ ၂၀၁၈ ခု ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနဲ့ ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်းဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ တင်ပြပါ အရေးကြီးအဆို တင်သွင်းချက်နဲ့ လက်ခံဆွေးနွေးရန် လွှတ်တော်ရဲ့ သဘောတူညီချက်ရယူခြင်းအစီအစဉ်ကို ယနေ့ပုံမှန်အစည်းအဝေးအစီအစဉ်များအပြီးမှာ ဆက်လက်ဆောင်ရွက်သွားမည်ဖြစ်ကြောင်း ကြိုတင်အသိပေးကြေညာပါတယ်။</speech>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော မြန်မာ့ကျောက်မျက်ရတနာ ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်းအစီအစဉ်ကို ဆက်လက်ဆောင်ရွက်ခြင်း</title>
<speech type="speaker">အစီအစဉ်(၁၁) ကို ဆက်လက်ဆောင်ရွက်သွားမှာ ဖြစ်ပါတယ်။ ဥပဒေကြမ်း ပူးပေါင်းကော်မတီမှ အဆိုတင်သွင်းဖို့ဖြစ်ပါတယ်။</speech>
<speech><mp id="1246">ဦးဇော်ဝင်း (အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များခင်ဗျာ။</speech>
<speech type="speaker">မိုက်ပေးပါ။ ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)။ ကျွန်တော်တို့ စောစောက ဦးအောင်ကြည်ညွန့် ပေးပို့ထားတဲ့ အရေးကြီးအဆိုနဲ့ပတ်သက်ပြီးတော့ ကျွန်တော် တို့ ဒီဖွဲ့စည်းပုံအခြေခံဥပဒေ ပြင်ဖို့ကိစ္စနဲ့ပတ်သက်ပြီးတော့ ဖွဲ့စည်းပုံအခြေခံဥပဒေပုဒ်မ ၄၃၃ မှာလည်း လုပ်ထုံးလုပ်နည်း ပေးထားပါတယ်။ ဒါကတော့ ဖွဲ့စည်းပုံအခြေခံဥပဒေပြင်ဆင်ရန် တင်သွင်းသော ဥပဒေကို ဥပဒေမူကြမ်းအဖြစ်ဖြင့် တင်သွင်းရမည်ဆိုပြီးတော့ ပေးထားပါတယ်။ အလားတူပဲ ပြည်ထောင်စုလွှတ်တော် ဆိုင်ရာ ဥပဒေတွေမှာလည်း လုပ်ထုံးလုပ်နည်းတွေ ပေးထားပါတယ်။ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၇(က)မှာလည်း ပေးထားပါတယ်။ နောက်ပြီးတော့ နည်းဥပဒေပုဒ်မ ၁၃၃၊ ၁၃၄၊ ၁၃၅၊ ၁၃၆ မှာပေးထားပါတယ်။ အဓိကကတော့ ကျွန်တော်တို့ ဖွဲ့စည်းပုံအခြေခံဥပဒေကို ပြင်မယ်ဆိုရင် ကျွန်တော်တို့ ပေးထားတဲ့ လုပ်ထုံးလုပ်နည်းတွေအရ လွှတ်တော်ကိုယ်စားလှယ် အနည်းဆုံး ၂၀ ရာခိုင်နှုန်း လက်မှတ် ထိုးထားတဲ့ ဥပဒေမူကြမ်းအဖြစ်နဲ့ တင်သွင်းပြီးတော့မှ လုပ်ထုံးလုပ်နည်းနဲ့ ဆက်ပြီးတော့လုပ်ရမှာ ဖြစ်ပါတယ်။ အခုက ကျွန်တော်တို့ ဒီ ကော်မတီဖွဲ့လိုက်တယ်ဆိုတော့ ကျွန်တော်တို့ ဘယ်ဟာတွေကို ပြင်မှာလဲ။ ဘာတွေကို ပြင်ဖို့အတွက် တင်သွင်းမှာလဲဆိုတဲ့ အကြောင်းအရာကို ကျွန်တော်တို့က ဘာမှမသိရပါဘူး။ အဲဒီတော့ ဒီပြင်မယ့်ဟာကို ဥပဒေမူကြမ်းအဖြစ်နဲ့ တင်သွင်းပြီးတော့မှသာလျှင် ဒါကိုဆက်စပ်လေ့လာပြီးမှ ဆက်လက် ဆောင်ရွက်ရမှာဖြစ်ပါတယ်။ လုပ်ထုံးလုပ်နည်းအရ နည်းနည်းလွဲမှားနေတယ်လို့ ကျွန်တော့ အနေနဲ့ ယူဆ ရတဲ့အတွက် ဒါကို ပြန်လည်စဉ်းစားဆောင်ရွက်ပေးဖို့ တင်ပြအပ်ပါတယ်ခင်ဗျာ။</speech>
<speech type="speaker">အခု ဖွဲ့စည်းပုံအခြေခံဥပဒေကို ပြင်ဆင်ဖို့ ပထမအဆင့် ဆောင်ရွက်နေခြင်းပဲ ဖြစ်ပါတယ်။ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေနဲ့အညီ ဆောင်ရွက်နိုင်ဖို့ ဒီအဖွဲ့ကို ဖွဲ့စည်းဖို့ ဆောင်ရွက်သွားမှာဖြစ်ပါတယ်။ အခုကတော့ ခေါင်းစဉ်ပဲ တင်ပြထားခြင်းဖြစ်ပါတယ်။ ဒါကို အသေးစိတ် ဆွေးနွေးတင်ပြလာတဲ့လွှတ်တော်ကိုယ်စားလှယ်အနေနဲ့ အဲဒီည်း ဆွေးနွေးနိုင်ပါတယ်။ အားလုံး မျှမျှက ပင့်လင်းမြင်သာကုန် ဆောင်ရွက်နိုင်ရေးအကက် အပူဒေကြမ်းပူးပေါင်းကော်မတီန်ပါ ပူးပေါင်းဆောင်ရွက်ပြီးမှ လွှတ်တော်မှာ ပါတီစုံဒီမိုကရေစီဖြစ်တဲ့အတွက် ပါတီစုံတွေ ပါဝင်ပါတယ်။ ပါတီစုံတွေ အကုန်ပါဝင်နိုင်ရေးအတွက် ပွင့်လင်းမြင်သာအောင် ဆောင်ရွက်ခြင်းဖြစ်တယ် ဆိုတာကို ရှင်းလင်းတင်ပြ လိုပါတယ်။ ဒုတိယဗိုလ်မှူးကြီး မျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)။ နောက်တစ်ခုကလည်း ကျွန်တော်တင်ပြလိုတာက ဒီဟာက ကျွန်တော်တို့ အရေးကြီးအဆိုလည်း အရေးကြီး အဆိုရဲ့ သတ်မှတ်ချက်တွေရှိပါတယ်။ နည်းဥပဒေပုဒ်မ ၆၆ (က)အရ တကယ်ကိုအရေးတကြီး ဆောင်ရွက် ရမယ့်ကိစ္စ၊ ပြည်သူလူထုအတွက် အရေးတကြီးဆောင်ရွက်ရမယ့် အခြားနည်းလမ်းမရှိတဲ့ကိစ္စမှသာ အရေးကြီးအဆို ဆောင်ရွက်ရမှာဖြစ်ပါတယ်။</speech>
<speech type="speaker">ကောင်းပါပြီ။ အဲဒါကို အဆိုရှင်ကနေပြီးမှ တင်ပြလာတဲ့အပေါ်မှာလည်း နားထောင်ပါ လွှတ်တော်ကိုယ်စားလှယ်ခင်ဗျာ။ အဲဒီပြီးတဲ့နောက်ပိုင်းမှာ လွှတ်တော်ကိုယ်စားလှယ်နဲ့ တင်ပြစရာရှိတာလေးတွေကို တင်ပြနိုင်ပါတယ်။ ဒါပေမယ့်လို့ ဒီမှာကတော့ ဖွဲ့စည်းပုံအခြေခံဥပဒေ ပြင်ဆင် ရေးအတွက် ဆောင်ရွက်နေတာမှန်ပေမယ့် ဖွဲ့စည်းပုံအခြေခံဥပဒေ ပြဋ္ဌာန်းချက်အတိုင်း အဆင့်ဆင့် ပြင်ဆင် နိုင်ရေးအတွက် ပထမဆောင်ရွက်ခြင်း ဖြစ်ပါတယ်။ အစောတုန်းကတင်ပြသလို ပါတီစုံဒီမိုကရေစီစနစ်နဲ့ ဆောင်ရွက်နေတဲ့ပါတီပေါင်းစုံက ကိုယ်စားလှယ်တွေလည်း ပါဝင်နိုင်ရေးအတွက်ရည်ရွယ်ပြီး ဆောင်ရွက်နေတာဖြစ်တယ်ဆိုတာကို ဒါရှင်းလင်း ပြောကြားလိုပါတယ်။ ဒီကိစ္စကို နောက်ဆွေးနွေး တင်ပြ လာတဲ့လွှတ်တော်ကိုယ်စားလှယ်အနေနဲ့ ကန့်ကွက် တင်ပြလို့ရပါတယ်။ ကောင်းပါပြီ။ ဥပဒေကြမ်း ကော်မတီ ဆက်လက်ဆောင်ရွက်ပါ။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ကန့်လန့်ဖြတ်ဇယားရဲ့ အမှတ်စဉ် ၂ ဖြစ်ပါတယ်။ ဤဥပဒေကြမ်းရဲ့ အပိုဒ် ၂ အပိုဒ်ခွဲ (ဒ)မှာ နိုင်ငံတော်သမ္မတက သဘောထားမှတ်ချက် ပြုထား တာကတော့ လစ်လပ်လုပ်ကွက်ဆိုတဲ့ စကားရပ်ရဲ့ အဓိပ္ပာယ်ဖွင့်ဆိုခြင်းကို ပယ်ဖျက်ရန်ဖြစ်ပါတယ်။ ဒါကြောင့် နိုင်ငံတော်သမ္မတရဲ့ သဘောထားမှတ်ချက်အတိုင်း ဥပဒေကြမ်းပူးပေါင်းကော်မတီရဲ့ သဘောထား ပြုမှုအပေါ်မှာ လွှတ်တော်က အတည်ပြုပေးနိုင်ပါရန် လေးစားစွာ တင်သွင်းအပ်ပါတယ်ခင်ဗျာ။</speech>
<speech type="speaker">ဦးတင့်စိုး ဖားကန့်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1355">ဦးတင့်စိုး(ဖားကန့်မဲဆန္ဒနယ်၊ ကချင်ပြည်နယ်)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များခင်ဗျာ။ ကျွန်တော် ဒီလစ်လပ်လုပ်ကွက်နဲ့ ပတ်သက်ပြီး ဆွေးနွေးရခြင်းရဲ့ အဓိကအကြောင်းခြင်းရာကတော့ ကျွန်တော်တို့ ဖားကန့်ဒေသမှာ လက်ရှိ မြေပြင်အနေအထားမှာ ဖြစ်တည်နေတဲ့ အကြောင်းခြင်းရာတွေကို ကျွန်တော် ဖော်ပြချင်တဲ့အတွက် ဒီဟာကို ဆွေးနွေးရခြင်းပဲဖြစ်ပါတယ်။ လစ်လပ်လုပ်ကွက်ဆိုသည်မှာ ကျောက်မျက်ရတနာတူးဖော်ရန် ခွင့်ပြုမိန့်ချထားပေးခြင်း မရှိသေးသည့် လုပ်ကွက်နှင့် ခွင့်ပြုမိန့်သက်တမ်းကုန်ဆုံးပြီးနောက် ဆက်လက်လုပ်ကိုင်ဆောင်ရွက်ရန် လျှောက်ထားခြင်း မရှိသော လုပ်ကွက်ကိုဆိုသည်ဟု ဆိုထားပါတယ်။ တကယ် ကျွန်တော်တို့ ဖားကန့်မှာဆိုရင် လစ်လပ် လုပ်ကွက်ပေါင်း ထောင်နဲ့ချီ ရှိနေပါတယ်။ ကျွန်တော်တို့ ဒီ လစဉ်လတိုင်းလိုလို ကုမ္ပဏီတွေက သက်တမ်း ကုန်နေပြီးတော့ လစ်လပ်လုပ်ကွက်တွေ ဖြစ်ပေါ်နေတာရှိပါတယ်။ အဲဒီလစ်လပ်နေတဲ့ လုပ်ကွက်တွေမှာ ကျွန်တော်တို့ ဖားကန့်ရတနာမြေမှာဆိုလို့ရှိရင် လုံခြုံရေးတာဝန်ယူထားတဲ့ တပ်မကြီးတစ်မနဲ့ ရဲတပ်ရင်း ၃ ရင်းရှိပါတယ်။ လက်ချင်းချိတ်ယှက်ပြီးတော့တောင် လုံခြုံရေးယူနေရတဲ့ အနေအထားရှိပါတယ်။ အဲဒီလို လုပ်ကွက်ပေါင်း ထောင်နဲ့ချီမှာ တရားမဝင် ဘက်ဟိုးတွေ၊ တကယ့်ယန္တယားကြီးတွေ ရာနဲ့ချီအသုံးပြုပြီးတော့ တူးဖော်နေတဲ့ လုပ်ကွက်ပေါင်းများစွာ ရှိနေပါတယ်။ ဒီလောက်လုံခြုံရေးတွေ အထပ်ထပ်တာဝန် ယူတဲ့ကြားက တရားမဝင်တူးဖော်တဲ့ လုပ်ငန်းတွေဟာ နေ့စဉ်နဲ့အမျှရှိနေပါတယ်။ ကျွန်တော့ဆီမှာ မှတ်တမ်း ဓာတ်ပုံတွေ၊ ဗွီဒီယိုတွေလည်း ရှိပါတယ်။ ဒါတွေကို တကယ်တမ်းထိန်းကျောင်းရမှာ သက်ဆိုင်ရာ သယံဇာတနှင့် သဘာဝ ပတ်ဝန်းကျင်ထိန်းသိမ်းမှုဝန်ကြီးဌာန၊ ကျောက်မျက်ရတနာကော်ပိုရေးရှင်းကနေပြီး ဒီလုပ်ကွက်တွေမှာ ခိုးတူးတာတွေ ရှိ မရှိ သူတို့ကနေ စစ်ဆေးကြည့်ရှုရမှာ ဖြစ်ပါတယ်။ တကယ့်လက်တွေ့ အနေအထားမှာ ကျွန်တော်ကိုယ်တိုင်လည်းပဲ ဖားကန့်ရဲ့ ကျောက်စိမ်းတန်ဖိုးဖြတ်အဖွဲ့ကြီးရဲ့ အဖွဲ့ဝင်တစ်ယောက် ဖြစ်ပါတယ်။ အဲဒီတော့ ဒီလုပ်ကွက်တွေမှာ ဒီဟာတွေကို သူတို့လိုက်ပါစောင့်ကြည့်ရမယ့်အစား သူတို့က စာပဲထုတ်နေတယ်။ ဒီလစ်လပ်လုပ်ကွက်တွေမှာ တရားမဝင်တူးဖော်မှုတွေ လုံးဝ လုံးဝ မရှိဖို့ဆိုပြီးတော့ စာပဲထုတ်နေပြီးတော့ မြေပြင်အနေအထားမှာကျတော့ ဒါတွေကို လိုက်ပါစစ်ဆေးခြင်းမရှိတဲ့အခါလက်ရှိမှာလည်း တူးနေတာတွေ ခိုးတူးနေတာမှ အကြီးအကျယ်ခိုးတူးနေတာတွေ ရှိနေတာတွေဟာ ဒါကို ဖော်ပြချင်လို့ ကျွန်တော် ဒီကိစ္စကို ဆွေးနွေးရခြင်းပဲဖြစ်ပါတယ်။ ဒီဟာတွေဟာ ကျွန်တော်တို့ နိုင်ငံတော်ရဲ့ ဘဏ္ဍာထဲလည်း ဝင်လာတာမဟုတ်ဘူး။ အဲဒီတော့ တစ်ဦး တစ်ယောက်၊ တစ်စုတစ်ဖွဲ့ရဲ့ ကိုယ်ကျိုးစီးပွားအတွက် လုပ်နေတာတွေဖြစ်တဲ့အတွက် ဒီလစ်လပ်လုပ်ကွက် တွေမှာ အခုလိုလုပ်နေတာတွေကို အားလုံးတာဝန်ရှိတဲ့ ပုဂ္ဂိုလ်တွေ၊ လူကြီးမင်းတွေ သိကြဖို့အတွက် ကျွန်တော်ဒီနေရာကနေတင်ပြပေးခြင်းပဲဖြစ်ပါတယ်။ ဒီလစ်လပ်လုပ်ကွက်ရဲ့ အနေအထားမှာ ကျွန်တော်တို့ လစဉ်လစဉ် ဒီလစ်လပ်လုပ်ကွက်တွေ ဖြစ်ပေါ်နေပါတယ်။ ဒါတွေကို ထိန်းသိမ်းဖို့အတွက်ကလည်း အားလုံးကို ကျွန်တော်တို့ ထိန်းသိမ်းလို့မရ ဖြစ်နေတဲ့အတွက်ကြောင့် ဒါကို ကျွန်တော့ရဲ့ သဘောဆန္ဒကတော့ ဒီလစ်လပ်လုပ်ကွက်ဆိုတဲ့ဟာက ဒီရေးထုံးအရကတော့ အရှေ့မှာပဲ အဓိပ္ပာယ် ဖွင့်ဆိုချက်မှာပါပြီးတော့မှ အနောက်မှာ မပါတဲ့အခါ တကယ်လို့ ပြန်လည်ပြင်ဆင်မယ်ဆို ဒီလစ်လပ်လုပ်ကွက်နဲ့ပတ်သက်ပြီးတော့မှ အဓိကပြဿနာဖြစ်နေတဲ့ ကိစ္စတွေဖြစ်တဲ့အတွက်ကြောင့် ဒါကိုပြန်လည်ပြီးတော့ နောက်နောင် ဥပဒေများ ပြင်လို့ရှိရင် ဒါကို ထည့်သွင်းပေးသင့်ပါကြောင်း ကျွန်တော့အနေနဲ့ အကြံပြုဆွေးနွေးတင်ပြခြင်းပဲ ဖြစ်ပါတယ်။ နောက် ဒီမှာရှိနေတဲ့ လက်ရှိမှာလည်း ကြည့်ရင် တွေ့နိုင်ပါတယ်။ တစ်ကယ့်ကိုမှ အကြီးအကျယ် ခိုးတူးနေကြတဲ့ လုပ်ကွက်တွေပေါင်း ရာနဲ့ချီရှိနေပါတယ်။ ဒါကို နိုင်ငံတော်တာဝန်ရှိနေတဲ့သူတွေ သိရှိစေဖို့ အတွက် ရည်ရွယ်ပြီးတော့ ကျွန်တော့အနေနဲ့ ဆွေးနွေးတင်ပြခြင်းပဲဖြစ်ပါတယ်။ အားလုံးကို ကျေးဇူးတင် ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျာ။ ကျွန်တော်တို့ ဥပဒေကြမ်း အပိုဒ် ၂ အပိုဒ်ခွဲ (၃)ပါ လစ်လပ်လုပ်ကွက်ဆိုတဲ့ ဝေါဟာရက ကျွန်တော်တို့ ဥပဒေကြမ်း တစ်ခုလုံးမှာ ထည့်သွင်းသုံးစွဲထားခြင်းမရှိပါဘူး။ ကျွန်တော်တို့က ဒီလစ်လပ်လုပ်ကွက်ဆိုတာ မြေပြင်ပေါ်မှာ ဖြစ်တည်နေမှုက တစ်ကဏ္ဍ၊ ကျွန်တော်တို့က ဥပဒေပြုတဲ့နေရာမှာ ဥပဒေမှာရှိတဲ့ အဓိပ္ပာယ်ဖွင့်ဆိုချက်နဲ့ နောက်ပိုင်းမှာ အဓိပ္ပာယ်ဖွင့်ဆိုချက်စကားရပ် ဝါဒင်ကို Application လုပ်ထားမှု ရှိ မရှိကို အဓိက စိစစ်ရမှာဖြစ်ပါတယ်။ ကျွန်တော် လစ်လပ်လုပ်ကွက်ဆိုတဲ့ စကားရပ်က ဥပဒေကြမ်းမှာ သုံးစွဲထားမှု လုံးဝမရှိတဲ့အတွက် ကျွန်တော်တို့ ဒီအဓိပ္ပာယ်ဖွင့်ဆိုချက်မှာသာ ပါဝင်နေပါတယ်။ ထို့အတွက်ကြောင့်မို့လို့ နိုင်ငံတော်သမ္မတ၏ သဘောထားမှတ်ချက်အတိုင်း သဘောထားမှတ်ချက်နဲ့အညီ ဥပဒေကြမ်းပူးပေါင်း ကော်မတီ၏ သဘောထားအတိုင်း ဒီလစ်လပ်လုပ်ကွက်ဆိုတဲ့ ဝေါဟာရကို ကျွန်တော်တို့ အဓိပ္ပာယ်ဖွင့်ဆိုချက် ကနေ နုတ်ပယ်သင့်ပါကြောင်း ဥပဒေရဲ့ လမ်းကြောင်းအရ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီရဲ့ သဘောထားပြောပါ။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော်တို့က 206305dang Gyradovas pocos? malecossos. Spirit of law quê Letter of law quszacoros ဒါညီညွတ်မှုရှိဖို့ အခြေခံပြီးတော့ ကျွန်တော်တို့ ရေးဆွဲရတာဖြစ်ပါတယ်။ အဲဒီတော့ ဒီအခုပါတဲ့ ဒီလစ်လပ် လုပ်ကွက်က ဒီဥပဒေကြမ်းရဲ့ အပိုဒ် ၂ ရဲ့ စကားရပ်အဓိပ္ပာယ်ဖွင့်ဆိုချက်ဖြစ်ပါတယ်။ အဲဒီတော့ ကျွန်တော်တို့က အဓိပ္ပာယ်ဖွင့်ဆိုချက်လုပ်တဲ့နေရာမှာ ဥပဒေတစ်ခုမှာ ထည့်တဲ့နေရာမှာ ဒီဥပဒေကြမ်းနဲ့ ဒီဥပဒေမှာပါတဲ့ စကားရပ်တွေကို အများပြည်သူ လွယ်ကူရှင်းလင်းစေဖို့ လိုအပ်တဲ့းမှာ ကျွန်တော်တို့ ဒါ အဓိပ္ပာယ် ဖွင့်ဆိုချက်လုပ်ပါတယ်။ ဒါကနံပါတ် ၁ ပါ ။ နံပါတ် ၂ အနေနဲ့ကတော့ ဥပဒေကြမ်းထဲမှာ စကားရပ်ဟာ ရှည်နေပြီးတော့ ထပ်ခါတစ်လဲလဲ အကြိမ်ကြိမ် သုံးရတဲ့နေရာမျိုးမှာ ကျွန်တော်တို့ အဓိပ္ပာယ်ဖွင့်ဆိုချက် လုပ်ပါတယ်။ ဒီလိုနှစ်ချက်အပေါ်မှာ မူတည်ပြီးတော့မှသာ ဒီ Definition ကို ဖွင့်ဆိုတာဖြစ်ပါတယ်။ ဒီဥပဒေကြမ်းမှာက အဓိပ္ပာယ်ဖွင့်ဆိုချက်သာ လစ်လပ်လုပ်ကွက်လို့ အဓိပ္ပာယ်ဖွင့်ဆိုခဲ့ပေမယ့် ဥပဒေကြမ်း တစ်ခုလုံးထဲမှာ လစ်လပ်လုပ်ကွက်ရဲ့စာသားဟာ တစ်ခုလုံးမှာ ပါဝင်ခြင်းမရှိပါဘူး။ ဒါကြောင့်မို့လို့ နိုင်ငံတော် သမ္မတရဲ့ သဘောထားမှတ်ချက်အတိုင်း ထုတ်ပယ်ပေးနိုင်ပါရန် လွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပြီး ဦးတင့်စိုး ဖားကန့်မဲဆန္ဒနယ်က ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ဒ)သည် နိုင်ငံတော်သမ္မတ၏ သဘောထား မှတ်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါပြီ။</speech>
<speech type="speaker">အဆိုကို ထောက်ခံမဲ (၅၂၆)မဲ၊ ကန့်ကွက်မဲ(၂၅)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် နိုင်ငံတော်သမ္မတ၏ သဘောထားမှတ်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>၃ ဖြစ်ပါတယ်။ အပိုဒ် ၁ရ အပိုဒ်ခွဲ (က) နဲ့ အပိုဒ်ခွဲ (ဂ)တို့ကို နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ်မှာ ရွှေကူမဲဆန္ဒနယ်က ဦးဇာနည်မင်းကလည်း သဘောတူထောက်ခံထားရှိ ပါတယ်။ ဒါကြောင့်မို့ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ် လွှတ်တော်က အတည် ပြုပေးနိုင်ပါရန် လေးစားစွာ တင်သွင်းအပ်ပါတယ်ခင်ဗျာ။</speech>
<speech type="speaker">ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့်အဆိုမှာ ဥပဒေကြမ်းရဲ့ အပိုဒ် ၁ရ အပိုဒ်ခွဲ(က)နှင့်(ဂ) တို့သည် ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည် ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ် ၄ ဖြစ်ပါတယ်။ ဤဥပဒေကြမ်းရဲ့ အပိုဒ် ၁၈ အပိုဒ်ခွဲ(ခ) ကို နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်း ပူးပေါင်းကော်မတီရဲ့ ပြင်ဆင်တင်ပြချက်အပေါ်မှာ ရွှေကူမဲဆန္ဒနယ်မှ ဦးဇာနည်မင်းကလည်း သဘောတူ ထောက်ခံထားတာရှိပါတယ်။ ဒါကြောင့်မို့လို့ ဒီပြင်ဆင်ချက်ကို လွှတ်တော်က အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ(ခ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ် ၅ ဖြစ်ပါတယ်။ ဤဥပဒေကြမ်းရဲ့ အပိုဒ် ၁၈ အပိုဒ်ခွဲ(ဂ)နှင့်(ဃ)တို့ကို နိုင်ငံတော်သမ္မတရဲ့ သဘောထားမှတ်ချက်အတိုင်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အပေါ်မှာ ရွှေကူမဲဆန္ဒနယ်က ဦးဇာနည်မင်းကလည်း သဘောတူ လက်ခံထားရှိပါတယ်။ ဒါကြောင့်မို့လို့ နိုင်ငံတော်သမ္မတရဲ့ သဘောထားမှတ်ချက်အတိုင်း အတည်ပြုပေး နိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ(ဂ)နှင့် (ဃ)တို့သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ် ၆ ဖြစ်ပါတယ်။ ဒီဥပဒေကြမ်းရဲ့ အပိုဒ် ၂ အပိုဒ်ခွဲ(မ)၊ အပိုဒ် ၁၈ အပိုဒ်ခွဲ(င)နှင့် အပိုဒ် ၄၆ တို့ကို နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ်မှာ ဖားကန့် မဲဆန္ဒနယ်က ဦးတင့်စိုးနဲ့ ရွှေကူမဲဆန္ဒနယ်က ဦးဇာနည်မင်း တို့ကလည်း ထောက်ခံတင်ပြထားပါတယ်။ ဒါကြောင့်မို့လို့ ဒီဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ်မှာ လွှတ်တော်က အတည်ပြု ပေးနိုင်ပါရန် လေးစားစွာ တင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးတင့်စိုး ဖားကန့်မဲဆန္ဒနယ်နဲ့ ဦးဇာနည်မင်း ရွှေကူမဲဆန္ဒနယ်တို့က ဥပဒေကြမ်းပူးပေါင်းကော်မတီရဲ့ သဘောထား မှတ်ချက်အတိုင်း ထောက်ခံထားပါတယ်။ ဒါကြောင့်အဆိုမှာ ဥပဒေကြမ်း အပိုဒ် ၂ အပိုဒ်ခွဲ(မ)၊ အပိုဒ် ၁၈ အပိုဒ်ခွဲ(င)နဲ့ အပိုဒ် ၄၆ တို့သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူ မရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ်(၇) ဖြစ်ပါတယ်။ ဤ ဥပဒေကြမ်းရဲ့ အပိုဒ် ၂၀ ကို နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်းပူးပေါင်း ကော်မတီရဲ့ ပြင်ဆင်တင်ပြချက်အပေါ်မှာ ရွှေကူမဲဆန္ဒနယ်က ဦးဇာနည်မင်းကလည်း သဘောတူလက်ခံ ထားရှိပါတယ်။ ဒါကြောင့်မို့လို့ ပြင်ဆင်ချက်အပေါ်မှာ လွှတ်တော်က အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့ စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့်အဆိုမှာ ဥပဒေကြမ်း၏ အပိုဒ် ၂၀ အပိုဒ်ခွဲ(က)နှင့်(ခ)တို့သည် ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ်(၈) ဖြစ်ပါတယ်။ ဤ ဥပဒေကြမ်းရဲ့ အပိုဒ် ၂၁ အပိုဒ်ခွဲ(စ)ကို ပြည်ထောင်စုလွှတ်တော်ရဲ့ နဂိုအတည်ပြုချက်အတိုင်း ဥပဒေကြမ်း ကော်မတီက ထားရှိရန်အပေါ် လွှတ်တော်က အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါ တယ်ခင်ဗျာ။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနရဲ့ သဘော ထားပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဥပဒေကြမ်း၏ အပိုဒ် ၂ အပိုဒ်ခွဲ(ခ)တွင် အဓိပ္ပာယ်ဖွင့်ဆိုချက်၌ ကျောက်မျက်ရတနာတူးဖော်ခြင်းဟု အဓိပ္ပာယ်ဖွင့်ဆိုသွားတဲ့ အတွက်ကြောင့်မို့လို့ အဆိုပါအပိုဒ်နဲ့ပတ်သက်ပြီးတော့မှ နိုင်ငံတော်သမ္မတ၏ သဘောထားမှတ်ချက် အတိုင်း ဒီအဓိပ္ပာယ်ဖွင့်ဆိုချက်နဲ့ ကိုက်ညီမှုရှိတဲ့အတွက်ကြောင့်မို့လို့ ကျွန်တော်တို့ ကျောက်မျက်ရတနာ တူးဖော်ထုတ်လုပ်ခြင်းဆိုတဲ့ ဝေါဟာရကိုပဲ အဓိပ္ပာယ်ဖွင့်ဆိုချက်နဲ့ ကိုက်ညီတဲ့အတွက် ကျွန်တော်တို့ နိုင်ငံ တော်သမ္မတ၏ သဘောထားမှတ်ချက်အတိုင်း ထောက်ခံတင်ပြအပ်ပါတယ်ခင်ဗျာ။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဒီနေရာမှာ မူလက ကျွန်တော်တို့ ပြည်ထောင်စုလွှတ်တော်မှာပြဋ္ဌာန်းထားတဲ့ အပိုဒ် ၂၁ အပိုဒ်ခွဲ (စ)မှာ ကျောက်မျက်ရတနာတူးဖော်ထုတ် လုပ်မှု၊ နိုင်ငံတော်သမ္မတရဲ့ သဘောထားမှတ်ချက်မှာတော့ ဒီနေရာမှာထုတ်လုပ်ခြင်းလို့ ဒါပြင်ဆင်ရန် သင့် မသင့် ပဲဖြစ်ပါတယ်။ အဲ့ဒီတော့ ကျွန်တော်တို့က ကျောက်မျက်ရတနာထုတ်လုပ်ခြင်းဆိုတဲ့ မူလအပိုဒ် ၂ ရဲ့ Definition မှာ အဓိပ္ပာယ်ဖွင့်ဆိုထားတာက “ကျောက်မျက်ရတနာထုတ်လုပ်ခြင်းဆိုသည်မှာ သဘာဝ အတိုင်းရှိနေသော ကျောက်မျက်ရတနာအရိုင်းကို ရရှိရန်ဆောင်ရွက်သည့် လုပ်ငန်းစဉ်အဆင့်ဆင့်ကို ဆိုသည်”လို့ ဒီလိုအဓိပ္ပာယ်ဖွင့်ဆိုထားတာရှိပါတယ်။ ကျွန်တော်တို့ မူလ ပြည်ထောင်စုလွှတ်တော်က အတည်ပြုလိုက်တဲ့ပ်ငန်းစဉ်အဆင့်ဆင့်ကို ရည်ညွှန်းတာမဟုတ်ပါဘူး။ လုပ်ပိုင်ခွင့်ရရှိတဲ့ လပ်တက်တစ်တက်ခင်းအလိုက် အလက်မျက်ရတနာများ ကတ်ကတ်လပ်မ၊ အင်းလေးတောင်မ ရတနာခွန်ပေးဆောင်မှု၊ ရောင်းချမှုနဲ့ ကျန်ရှိမှုများကို ခွင့်ပြုမိန့်ထုတ်ပေးသည့်ဌာန သို့မဟုတ် အဖွဲ့အစည်းသို့ ၆ လ တစ်ကြိမ် မပျက်မကွက်တင်ပြရမည်။ ဒီမှာက ကျွန်တော်တို့က Amount ပမာဏကို ပြောတာ ဖြစ်ပါတယ်။ ဒါကြောင့်မို့လို့ မူလပြည်ထောင်စုလွှတ်တော်ရဲ့ အတည်ပြုချက်အတိုင်း ထားရှိခြင်းဟာ ပိုပြီးတော့ ဆီလျော်သင့်လျော်တဲ့အတွက်ကြောင့် ပြည်ထောင်စုလွှတ်တော် အတည်ပြုချက်အတိုင်းထားရှိရန် ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ် အတည်ပြုပေးနိုင်ပါရန် လေးစားစွာ အဆို တင်သွင်းအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်းရဲ့ အပိုဒ် ၂၁ အပိုဒ်ခွဲ (စ)သည် ပြည်ထောင်စုလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ(၅၄၆)မဲ၊ ကန့်ကွက်မဲ(၉)မဲ၊ ကြားနေမဲ (၆)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်ထောင်စုလွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ်(၉) ဖြစ်ပါတယ်။ ဤ ဥပဒေကြမ်းရဲ့ အပိုဒ် ၂၁ အပိုဒ်ခွဲ(ဆ) အပိုဒ်ခွဲငယ်(၇) ကို နိုင်ငံတော်သမ္မတရဲ့ သဘောထားမှတ်ချက် အတိုင်း ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ်မှာ ရွှေကူမဲဆန္ဒနယ်မှ ဦးဇာနည်မင်း ကလည်း သဘောတူလက်ခံထားရှိပါတယ်။ ဒါကြောင့်မို့လို့ နိုင်ငံတော်သမ္မတရဲ့ သဘောထားမှတ်ချက် အတိုင်း အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့်အဆိုမှာ ဥပဒေကြမ်း၏ အပိုဒ် ၂၁ အပိုဒ်ခွဲ(ဆ) အပိုဒ်ခွဲငယ်(၇)သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ်(၁၀) ဖြစ်ပါတယ်။ အမှတ်စဉ်(၁၀) မှာတော့ လက်လုပ်လက်စားရှာဖွေ တူးဖော်ထုတ်လုပ်ခြင်းကို ကျွန်တော်တို့ ခုနက လွှတ်တော် ကလည်း ဒီရှာဖွေကို ပယ်နုတ်ပြီးတော့ လက်လုပ်လက်စား တူးဖော်ထုတ်လုပ်ခြင်းလို့ အတည်ပြုပြီး ခင်မ သမ္မတရဲ့ သဘောထားမှတ်ချက်အတိုင်း အတည်ပြုရမှာဖြစ်ပါတယ်။ ဒါ ကြောင့်မို့လို့ နိုင်ငံတော်သမ္မတရဲ့ သဘောထားမှတ်ချက်အတိုင်း အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">ဦးတင့်စိုး ဖားကန့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1355">ဦးတင့်စိုး(ဖားကန့်မဲဆန္ဒနယ်၊ ကချင်ပြည်နယ်)</mp>ဟုတ်ကဲ့။ ဆွေးနွေးဖို့ရာ မရှိပါဘူး။ နိုင်ငံတော်သမ္မတကြီးရဲ့ သဘောထားမှတ်ချက်ကို သဘောတူလက်ခံပါတယ်ခင်ဗျာ။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ ဒီရှာဖွေ တူးဖော်ထုတ်လုပ်ခြင်းဆိုတဲ့ ဝေါဟာရနဲ့ပတ်သက်ပြီးတော့မှ ကျွန်တော်တို့ ယခင် ဒီအပိုဒ်၂ အပိုဒ်ခွဲ(ထ) မှာလည်း ဒါရှင်းလင်းတင်ပြပြီး ဖြစ်ပါတယ်။ ဒီရှာဖွေဆိုတဲ့ဝေါဟာရက ကျွန်တော်တို့ ဗမာမှုနဲ့သာ ကျွန်တော်တို့ လွယ်လွယ်ကူကူရေးထားလို့ ဒီနှစ်လုံးတည်းရှိတာပါ။ တကယ်တော့ သူ့ရဲ့နောက်ကွယ်မှာ အဓိပ္ပာယ်မြောက်မြားစွာ olosušili burgwe905602 poyoswaçossm Cosmetic Exploration, Geological Mapping လုပ်တာတို့ Geochemist လုပ်တာတို့ Geophysics လုပ်တာတို့စတာတွေ၊ ပတ်သက်မှုတွေ အများကြီး ပါဝင်လာနိုင်ပါတယ်။ သို့အတွက်ကြောင့်မို့လို့ ကျောက်မျက်မှာတော့ ဒီ ကျွန်တော်တို့ အဓိပ္ပာယ်ဖွင့်ဆိုချက်နဲ့ညီတဲ့ ဒီ လက်လုပ်လက်စား တူးဖော်ထုတ်လုပ်ခြင်းဆိုတဲ့ ဒီဝေါဟာရကိုပဲ ဖော်ပြထားတဲ့ ဒီနိုင်ငံတော်သမ္မတရဲ့ သဘောထားမှတ်ချက်အတိုင်း ကျွန်တော်တို့ ဥပဒေကြမ်းပူးပေါင်းကော်မတီရဲ့ ဒီသဘောထားပြန်ကြားမှုကို ကျွန်တော်တို့ ဝန်ကြီးဌာနအနေနဲ့ ထောက်ခံပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အဆိုမှာ ဥပဒေကြမ်းရဲ့ အပိုဒ် ၃၁ နဲ့ အပိုဒ် ၅၀ အပိုဒ်ခွဲ(က)တို့သည် နိုင်ငံတော်သမ္မတရဲ့ သဘောထားမှတ်ချက်အတိုင်း ဤဥပဒေကြမ်းရဲ့ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန်လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>(၁) ဖြစ်ပါတယ်။ ဤဥပဒေကြမ်းရဲ့ အပိုဒ် ၃၃ အပိုဒ်ခွဲ(ဃ)ကို နိုင်ငံတော်သမ္မတရဲ့ သဘောထားမှတ်ချက်အတိုင်း ဥပဒေကြမ်းပူးပေါင်း ကော်မတီရဲ့ တင်ပြချက်ကို လွှတ်တော်က အတည်ပြုပေးနိုင်ပါရန် လေးစားစွာ အဆိုတင်သွင်းအပ်ပါတယ် ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးဇာနည်မင်း ရွှေကူမဲဆန္ဒနယ်က ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ထောက်ခံထား ပါတယ်။ ဒါကြောင့်အဆိုမှာ ဥပဒေကြမ်းရဲ့ အပိုဒ် ၃၃ အပိုဒ်ခွဲ(ဃ)သည် နိုင်ငံတော်သမ္မတ၏ သဘောထား မှတ်ချက်အတိုင်း ဤဥပဒေကြမ်းရဲ့ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ မြန်မာ့ကျောက်မျက်ရတနာဥပဒေကြမ်းနဲ့ စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၉ နဲ့အညီ နိုင်ငံတော်သမ္မတထံသို့ ပြန်လည် ပေးပို့သွားမည်ဖြစ်ကြောင်း အသိပေးကြေညာပါတယ်။</speech>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော မြန်မာနိုင်ငံစာရင်းကောင်စီ ဥပဒေကို ပြင်ဆင်သည့် ဥပဒေကြမ်း နှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ မြန်မာနိုင်ငံစာရင်းကောင်စီဥပဒေကို ပြင်ဆင်သည့် ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၂၄-၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထား မှတ်ချက်နဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားတို့ကို ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ အဆိုပါဥပဒေကြမ်းနဲ့စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ် များမရှိတဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံဆောင်ရွက်သွားမှာ ဖြစ်ပါတယ်။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏ အပိုဒ် ၈ ပါ မူလဥပဒေပုဒ်မ ၂၉ ပုဒ်မခွဲ(ခ)နဲ့ အပိုဒ် ၂၀ တို့ကို အဆိုပြုတင်ပြဖို့ ဖြစ်ပါတယ်။</speech>
<speech><mp id="1599">ဦးနေမျိုးထွန်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု သက်တော် ထင် သင်လက်ထက် နည်းလမ်းများ စတင်အကောင်း အားလုံး မင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး ထန်းတပင်မဲဆန္ဒနယ်က ပြည်သူ့ လွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဝင် ဦးနေမျိုးထွန်း ဖြစ်ပါတယ်။ ဥပဒေကြမ်းပူးပေါင်းကော်မတီ၏ တာဝန်ပေးချက်အရ နိုင်ငံတော်သမ္မတက သဘောထား မှတ်ချက်ဖြင့် ပြန်လည်ပေးပို့လာသော မြန်မာနိုင်ငံစာရင်းကောင်စီဥပဒေကို ပြင်ဆင်သည့်ဥပဒေကြမ်းနှင့် ပတ်သက်၍ ကျွန်တော် အဆိုတင်သွင်းသွားမှာ ဖြစ်ပါတယ်။ (အမှတ်စဉ်တစ်ခုတည်းဖြစ်ပါတယ်။ ကျွန်တော်တို့ ဥပဒေကြမ်း၏ အပိုဒ် ၈ ပါ မူလဥပဒေပုဒ်မ ၂၉ ပုဒ်မခွဲ(ခ)နှင့် အပိုဒ် ၂၀ တို့ကို နိုင်ငံတော်သမ္မတရဲ့ သဘောထားမှတ်ချက်အတိုင်း ပြင်ဆင်သင့်ပါကြောင်း ဥပဒေကြမ်းပူးပေါင်းကော်မတီမှ လေးစားစွာ အဆိုတင်သွင်းအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၈ ပါ မူလဥပဒေပုဒ်မ ၂၉ ပုဒ်မခွဲ(ခ)နှင့် အပိုဒ် ၂၀ တို့သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံစာရင်းကောင်စီဥပဒေကို ပြင်ဆင်သည့် ဥပဒေကြမ်းနဲ့စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်းပြင်ဆင်ပြီး ပြည်ထောင်စုလွှတ်တော်ဆိုင်ရာနည်းဥပဒေ ၁၀၉ နှင့်အညီ နိုင်ငံတော် သမ္မတထံသို့ ပြန်လည်ပေးပို့သွားမည်ဖြစ်ကြောင်း အသိပေးကြေညာပါတယ်</speech>
</bill>
</section>
<section value="Report">
<report>
<title>အမျိုးသားပညာရေးမူဝါဒကော်မရှင်၏ ၆ လတာကာလ(၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့အထိ)အတွင်း လုပ်ငန်းဆောင်ရွက်ခဲ့မှု အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ် (၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၆ လတာကာလ (၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက် နေ့အထိ) လုပ်ငန်းဆောင်ရွက်ခဲ့မှု အစီရင်ခံစာအမှတ်(၄)နဲ့ စပ်လျဉ်းပြီး ၂၄-၁-၂၀၁၉ ရက်က ကျင်းပပြုလုပ် ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာကော်မရှင်က လွှတ်တော်သို့ ရှင်းလင်းတင်ပြ ခဲ့ပြီးဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၃၁ ဦး ရှိပါတယ်။ ဒီကနေ့မှာ လွှတ်တော်ကိုယ်စားလှယ် ၁၁ ဦး ဆွေးနွေးရန်လျာထားပြီး တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးအောင်လှိုင်ဝင်း မင်္ဂလာဒုံမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1532">ဦးအောင်လှိုင်ဝင်း (မင်္ဂလာဒုံမဲဆန္ဒနယ်၊ ရန်ကုန်ဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ကျွန်တော် ကတော့ မင်္ဂလာဒုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်လှိုင်ဝင်း ဖြစ်ပါတယ်။ အမျိုးသား ပညာရေးမူဝါဒကော်မရှင်ရဲ့ အစီရင်ခံစာနဲ့ပတ်သက်ပြီးတော့ အကြံပြုချက် တစ်ချက်ကို ဆွေးနွေးတင်ပြလို ပါတယ်။ ဒီအကြံပြုချက်ကို ဆွေးနွေးတင်ပြခြင်းမပြုခင်မှာ ကျွန်တော်တို့နိုင်ငံမှာရှိတဲ့ တက္ကသိုလ်ကျောင်းသား တွေရဲ့ အခက်အခဲတချို့ကိုလည်း တင်ပြလိုပါတယ်။ အားလုံးသိကြတဲ့အတိုင်းပဲ ကျွန်တော်တို့နိုင်ငံမှာ တက္ကသိုလ်တွေက မြို့အပြင်မှာရှိနေကြတဲ့အခါ ကျတော့ ဒီကျောင်းသားတွေက နေ့စဉ်နဲ့အမျှ ကျောင်းသွားတဲ့အခါမှာ ၂ နာရီ၊ ၃ နာရီလောက် ကားစီး ရပါတယ်။ အသွားအပြန်ဆိုလို့ရှိရင်။ ပြီးတော့ ပြင်ဆင်တဲ့ဘာတွေနဲ့ဆိုရင် တစ်နေ့ကို ၄ နာရီ လောက် ကျွန်တော်တို့ ကျောင်းသားတွေက ရပါတယ်။ ကျွန်တော်တို့ ကိုယ်တိုင်လည်း အဲဒီ ဒုက္ခတွေကို ကြုံခဲ့ရပါတယ်။ အဲဒီအခါကျတော့ ဒီတစ်နေ့ ၄ နာရီလောက် စာသင်ချိန်ထဲကနေဖွဲ့ပြီးတော့ ပေးရတဲ့အပြင် အသွားအပြန် ခရီးလမ်းကြောင်းကလည်း တအားကြာတဲ့အခါကျတော့ ခန္ဒာကိုယ်ပိုင်း ပင်ပန်းဆင်းရဲတဲ့အတွက်ကြောင့်မို့လို့ ကျွန်တော်တို့ ကျောင်းသားတွေက ပညာသင်ကြားရေးမှာ အတော်လေး အနှောင့်အယှက် အဟန့်အတားတစ်ခု ဖြစ်နေပါတယ်။ အဲဒါက ဒီတက္ကသိုလ်တွေက မြို့ရဲ့ တော်တော်လေးဝေးတဲ့နေရာမှာ ရှိတဲ့အတွက်ကြောင့်မို့လို့ ဒီလို ပြဿနာတွေကြုံတွေ့နေရတာ ဖြစ်ပါတယ်။ အဲဒီတော့ ဒီတချို့ကလည်းပေါ့ အခုပညာရေးမူဝါဒ ကော်မရှင်ရဲ့ အစီရင်ခံစာမှာ ဒါတွေထည့်ပြီးတော့ ဆွေးနွေးထားတာမျိုး မတွေ့ရပါဘူး။ တချို့ကလည်း ဒါတွေကကြာခဲ့ပြီပေါ့နော်။ ဆွေးနွေးစရာမလိုတော့ဘူး။ ဒါပြီးခဲ့တဲ့ကိစ္စတွေလို့ ထင်ခဲ့ပေမယ့် စပြီးတော့ အဲဒီ မူဝါဒတွေစပြီးတော့ ချမှတ်ခဲ့စဉ်ကတည်းကလည်း ဒီကျောင်းသားတွေရဲ့ ပညာရေးကို အဆင်ပြေအောင် ဦးတည်ပြီးတော့ လုပ်ခဲ့တာမဟုတ်ပါဘူး။ အချို့က ယုံကြည်နေတာက မြို့ထဲမှာကြပ်လို့ မြို့ပြင်ကိုထုတ်ခဲ့ တယ်လို့ ယုံကြည်နေကြပါတယ်။ ဒါကလုံးဝမဟုတ်ပါဘူး။ ကျွန်တော်တို့ လွန်ခဲ့တဲ့နှစ် ၂၀ ကျော် တုန်းက ကျောင်းသားဆန္ဒပြမှုတွေကြောင့် မြို့ထဲကတက္ကသိုလ်တွေကို မြို့ပြင်ကိုထုတ်ခဲ့တာ ဖြစ်ပါတယ်။ ရန်ကုန်မှာဆိုလို့ရှိရင် ရွာသာကြီးတက္ကသိုလ်၊ နောက်တစ်ခါ မှော်ဘီတက္ကသိုလ်၊ ကွန်ပျူတာတက္ကသိုလ် ဆိုပြီးတော့ အဲဒီလို မြို့ပြင်ကိုထုတ်တဲ့အပြင်ကို မြို့နဲ့နီးစပ်တဲ့ နေရာနားကိုတောင် ထုတ်တာမဟုတ်ဘဲနဲ့ တော်တော်ကြီးလှမ်းတဲ့နေရာကို ထုတ်တယ်။ နောက်တစ်ခါကျတော့ တက္ကသိုလ်တွေကို ခွဲပြီးတော့ နေရာပေါင်းစုံမှာ ဖြန့်ကျက်ပြီးတော့ထား ပါတယ်။ အဲဒီတော့ အဲလိုဟာတွေက တက္ကသိုလ်ဆိုတာ စုစုစည်းစည်းနဲ့ နိုင်ငံတကာမှာဆိုရင်လည်း စုစုစည်းစည်းနဲ့ ကျောင်းသားတွေစုပြီးတော့ ပညာသင်ရတဲ့နေရာပါ။ ဒါလေးကို ပညာရေးမူဝါဒကော်မရှင်က မူဝါဒတစ်ရပ်အနေနဲ့ တက္ကသိုလ်ကျောင်းသားတွေ အဆင်ပြေနိုင်အောင် မြို့ထဲမှာတတ်နိုင်သလောက် တက်ခွင့်ရအောင် ကြိုးစားပြီးတော့ပေးမယ်ဆိုရင် သင့်လျော်မယ်လို့ အကြံပြုတင်ပြလိုပါတယ်။ ဒါဘာကြောင့် ကျွန်တော်တို့က အဲဒါကိုတင်ပြရလဲဆိုတော့ မြို့ထဲမှာ တက္ကသိုလ်ကျောင်းသားတွေ ကျောင်းတက်မှသာ နိုင်ငံတကာမှာလိုပဲ ဒီကျောင်းစာကြည့်တိုက်တွေက ညဆိုရင် ၁၀ နာရီ၊ ၁၁ နာရီထိ ဖွင့်ကြပါတယ်။ တက္ကသိုလ် စာကြည့်တိုက်တွေက။ အဲဒီမြို့ ထဲမှာ ကျောင်းသားတွေစာသင်မှသာ ဒီလိုစာကြည့်တိုက်တွေမှာ သုံးနိုင်မယ်။ နောက်တစ်ခါ ဓာတ်ခွဲခန်းတွေမှာ ည ၁၀ နာရီ၊ ၁၁ နာရီထိလုပ်တဲ့ ကျောင်းသားတွေရှိတယ်။ နောက် ပုံဆွဲတဲ့ကျောင်းသားတွေရှိတယ်။ အဲဒီလိုပဲ မနက်ဆိုလို့ရှိရင် ၄ နာရီလောက်ထပြီးတော့ စာကြည့်တိုက်ဝင်ရတဲ့ ကျောင်းသားတွေ ရှိပါတယ်။ ပညာရေးအတွက် သိပ်ကိုအရေးကြီးတဲ့အတွက်ကြောင့်မို့လို့ မြို့ပြင်မှာ တက္ကသိုလ်တွေထားတယ် ဆိုတဲ့ မူဝါဒကို ပြန်လည်စဉ်းစားပြီးတော့ နောက်လာမယ့်အစီရင်ခံစာတွေမှာ ဒီမြို့တွင်းမှာ ကျောင်းသား တွေပိုပြီးတော့ အဆင်ပြေပြေ တက်နိုင်အောင်လုပ်သင့်တယ်လို့ ယူဆပါတယ်။ နှစ်တွေကလည်း နှစ် ၂၀ ကျော် ကြာပြီးတော့ မြို့ပြင်ကို ကျွန်တော်တို့ကိုယ်တိုင်လည်း တက်ခဲ့ရတာဖြစ်တဲ့အတွက် ကြာတော့ ဒါတွေဟာ မလုပ်ချင်တော့ဘူး။ မဖြစ်သင့်တော့ဘူး။ ဒီမှာပဲထားမယ်ဆိုပြီးတော့၊ မထူးတော့ပါဘူးဆိုပြီးတော့ တွေးနေမယ့် လူများလည်း ရှိကောင်းရှိနိုင်ပါတယ်။ သို့သော်ဘာမှမလုပ်ဘဲနဲ့ ရုန်းမထွက်မယ့်အစား ကျွန်တော်တို့က လုပ်သင့်လုပ်ထိုက်တဲ့ ကိစ္စကိုလုပ်ဖို့ အကြံပြုဆွေးနွေးလိုပါတယ်။ အမှားတွေက ကြာလာတဲ့အခါကျတော့ အမှန်လို့ထင်တတ်တဲ့အတွက် တက္ကသိုလ်တွေက နိုင်ငံတကာမှာလည်း မြို့ပြင်မှာ မဟုတ်ပါဘူး။ မြို့ထဲမှာ နေတာပါ။ မြို့ထဲမှာနေတော့မှ တက္ကသိုလ်ကျောင်းသားတွေက ညစာသင်နိုင်တယ်။ ဆွေးနွေး နိုင်တယ်။ ပြီးတဲ့အခါကျတော့ ကမ္ဘာ့အရေး၊ မြန်မာ့အရေးတွေကို ဆွေးနွေးပြီးတော့ ဒါတက္ကသိုလ်ရဲ့ သဘာဝပါ။ တက္ကသိုလ်ရဲ့ ဂေဟစနစ်က အဲဒီအတိုင်းသွားတာပါ။ အဲဒီတော့ အဲဒါလေးကို နောက်လာမယ့် ကော်မရှင်ရဲ့ အစီရင်ခံစာတွေမှာ ဒီတက္ကသိုလ်ကျောင်းသားတွေရဲ့ အခက်အခဲတွေကို ဘယ်လိုဖြေရှင်းပေးမလဲဆိုတဲ့ အကြံပြုချက်ကို သက်ဆိုင်ရာပညာရှင်တွေနဲ့ ဆွေးနွေးပြီးတော့ အဲဒီအကြံပြုချက်လေးတွေကို မြို့ပြင်မှာ ရှိနေတဲ့ တက္ကသိုလ်တွေကို မြို့ထဲကို ဘယ်လိုပြန်ပြီးတော့ ထည့်ပေးနိုင်မလဲ။ အင်မတန်ခက်ခဲတဲ့ အလုပ် ဆိုတာလည်း ကျွန်တော်တို့သိပါတယ်။ လွယ်ကူလို့ တိုက်တွန်းနေတာတော့မဟုတ်ပါဘူး။ သို့သော် ခက်ခဲတဲ့ တာဝန်ကို ဒီအမျိုးသားပညာရေးမူဝါဒကော်မရှင်က ထမ်းဆောင်ခဲ့တယ်ဆိုတဲ့ဟာမျိုးကို ကျွန်တော်တို့ သိချင်၊ မြင်ချင်၊ ကြားချင်တဲ့ အတွက်ကြောင့်မို့လို့ အခုလို အကြံပြုဆွေးနွေး တင်ပြနေရခြင်း ဖြစ်ပါတယ် ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး ဒေါက်တာလှမိုး အောင်မြေသာစံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူများအားလုံး မင်္ဂလာပါ။ ကျွန်တော် ကတော့ အောင်မြေသာစံမြို့နယ်က ပြည်သူ့လွှတ်တော်ကိုယ်စားလှယ် ဒေါက်တာလှမိုး ဖြစ်ပါတယ်။ (နာယကကြီးခင်ဗျာ။ Power Point Presentation ဖြင့် တင်ပြခွင့်ပြုပါရန် လေးစားစွာ မေတ္တာရပ်ခံ အပ်ပါတယ်။ နာယကကြီးခင်ဗျာ။ ကျွန်တော်ဆွေးနွေးအကြံပြုလိုတာ ၄ ပိုင်းရှိပါတယ်။ ပထမဦးဆုံးကတော့ အခြေခံပညာရေးကဏ္ဍပါပဲ။ ပညာရေးဝန်ကြီးဌာနအတွက် နှစ်စဉ် အသုံးစရိတ်များ တိုးမြှင့်ချထားပေးတဲ့ နေရာမှာ အခု ၂၀၁၈-၂၀၁၉ ဘဏ္ဍာနှစ်မှာဆိုရင် ဘီလီယံ ၂,၂၀၀ ပတ်ဝန်းကျင်သုံးစွဲဖို့ အတည်ပြု သတ်မှတ်ပြီးလည်း ဖြစ်ပါတယ်။ ပညာရေးဘတ်ဂျက်ရဲ့ ရာခိုင်နှုန်းထက်ဝက်ကျော်ကို အခြေခံပညာရေး အတွက် သုံးစွဲရခြင်းဖြစ်ပါတယ်။ ဒီအခြေခံပညာရေးဘတ်ဂျက်ထဲမှာမှ သာမန်အသုံးစရိတ်က ၃ ပုံ ၂ ပုံ ကျော် သုံးစွဲတာဖြစ်တဲ့အတွက် ဆရာ ဆရာမများ အရည်အသွေးမြှင့်တင်ရေး၊ သင်ထောက်ကူများ ဖြည့်တင်းရေး၊ ကျောင်းဆောင်များဖြည့်တင်းရေး၊ အခြေခံလိုအပ်ချက်ပြည့်စုံရေးအတွက် အများကြီး အသုံးပြုနိုင်ခြင်းမရှိသေးပါဘူး။ ဒီလို နည်းပါးတဲ့ကြားထဲကမှ အခြေခံပညာအထက်တန်းအဆင့်ဆင့်အတွက် နှစ်စဉ်ပုံနှိပ်စာအုပ်များ ရိုက်နှိပ်ပြီး အခမဲ့ဖြန့်ဝေပေးရခြင်း ကုန်ကျစရိတ်ဟာ ၂၀၁၈-၂၀၁၉ ဘဏ္ဍာနှစ်မှာ ၃၃ ဘီလီယံတောင် သုံးစွဲ ရခြင်းဖြစ်ပါတယ်။ ဒါဟာစဉ်းစားသင့်တဲ့အချက်ပဲ ဖြစ်ပါတယ်။ အခြေခံပညာရေးပြုပြင်ပြောင်းလဲမှု အစီအစဉ် KG+12 ဟာ ၂၀၂၂ မှာ အပြီးဆောင်ရွက်ရမှာဖြစ်ပါတယ်။ ဒီအစီအစဉ် အောင်မြင်စွာ အကောင်အထည် ပေါ်ဖို့အတွက် ဆရာ၊ ဆရာမများ တိုးချဲ့ခန့်ထားဖို့လိုသလို စာသင်ခန်းအရေအတွက်လည်း ပြည့်မီဖို့လည်း တည်ဆောက်ပေးရဦးမှာဖြစ်ပါတယ်။ သင်ထောက်ကူများကလည်း ထိုနည်းလည်းကောင်းပါပဲ။ နိုင်ငံတော်မှ အခမဲ့ပညာရေးစနစ်ကို အကောင်အထည်ဖော်နေတာ မှန်ပေမယ့်လည်း တိုးတက်များပြားလာတဲ့ ကျောင်းသား ကျောင်းသူများအတွက် ပုံနှိပ်စာအုပ်များကို ဘီလီယံပေါင်းမြောက်မြားစွာ အသုံးပြုပြီး တစ်နှစ်တာမှာ တစ်ခါပဲသုံးတဲ့ အသုံးပြုခွင့်ရခြင်းဟာ အဖိုးတန်လှတဲ့ ပညာရေးဘတ်ဂျက်များအတွက် စဉ်းစားသင့်တဲ့အရာပဲ ဖြစ်ပါတယ်။ ဒါကြောင့် အတန်းအသီးသီးအလိုက် ပုံနှိပ်စာအုပ်များကို နှစ်စဉ်အခမဲ့ ဖြန့်ဝေပေးခြင်း အစီအစဉ် အစား လက်ဆင့်ကမ်းအသုံးပြုဖို့ အကြံပြုလာခြင်းအပေါ် ကြိုဆိုပါတယ်။ မိဘများဘက်မှလည်း သင့်တင့်သော နှုန်းထားတစ်ခုအတွက် ကူညီပံ့ပိုးပေးကြဖို့နဲ့ ကျောင်းအကျိုးတော်ဆောင်များ၊ CSO များကလည်း ထောက်ပံ့နိုင်မယ့်အစီအစဉ်များကိုလည်း ရှာဖွေဖန်တီးသင့်ပါတယ်။ ကျွန်တော့ရဲ့ အကြံပြု ချက်ကတော့ (က) အခြေခံပညာမူလတန်းမှာ ပြဋ္ဌာန်းပုံနှိပ်စာအုပ်များကို အားလုံးအတွက် အခမဲ့ ဖြစ်သင့် ပါတယ်။ (ခ) အလယ်တန်းအဆင့်အတွက် လက်ဆင့်ကမ်းအစီအစဉ်ဖြင့် ငှားရမ်းသုံးစွဲစေပြီး အပိုင်ဝယ်လိုသူ များအတွက် ပညာရေးဝန်ကြီးဌာနမှ ရောင်းချပေးခြင်းနှင့် (ဂ) အထက်တန်းအဆင့်အတွက် ပညာရေး ဝန်ကြီးဌာနမှ ရောင်းချပေးခြင်း အစီအစဉ်ပဲဖြစ်ပါတယ်။ နှစ်စဉ် ပုံနှိပ်စာအုပ် ရိုက်နှိပ်ခြင်းအတွက် ကုန်ကျစရိတ် ထက်ဝက်လောက်လျော့ကျသွားမယ်လို့ မြင်မိပါတယ်။ နာယကကြီးခင်ဗျာ။ ဒုတိယဆွေးနွေးလိုတာကတော့ ဆရာအတတ်ပညာကဏ္ဍ ဖြစ်ပါတယ်။ အစီရင် ခံစာမှာ အခြေခံပညာကဏ္ဍရဲ့ အဆင့်တစ်ခုချင်းအတွင်းမှာတင် ရာထူးအဆင့်သတ်မှတ်ရေး အကြံပြုခြင်း ဖြစ်ပါတယ်။ ပညာရေးနိမ့်ကျတဲ့အကြောင်းရင်းထဲမှာ ဒီအချက်က တစ်ချက်အပါအဝင် ဖြစ်ပါတယ်။ ကျွန်တော်တို့ နိုင်ငံ ပညာရေးစနစ်က မွေးထုတ်ပေးလိုတဲ့ကျောင်းသားကျောင်းသူတိုင်းဟာ စာတစ်ခုတည်းတင် တတ်ရုံ မဟုတ်ပါဘူး။ နိုင်ငံသားကောင်းဖြစ်ရေး၊ ပူးပေါင်းဆောင်ရွက်တတ်စေရေး၊ တာဝန်ယူ၊ တာဝန်ခံမှု ရှိစေရေးနဲ့ တီထွင်ဖန်တီးစေရေးပါ။ ဒီအတွက် အရေးကြီးဆုံး အုတ်မြစ်ချမယ့်အရွယ်က အသက် ၃ နှစ်ကနေ ၈ နှစ် အရွယ်အတွင်း မူလတန်းအဆင့်ပါ။ ဖွံ့ဖြိုးတိုးတက်တဲ့ နိုင်ငံတိုင်းမှာ မူလတန်းပညာရေးကို အလွန်အရေးကြီး တဲ့အတွက် မူလတန်းသင်သူတိုင်းဟာ ပညာရေးစိတ်ပညာ၊ ပညာရေးသဘောတရား၊ ပညာသင်ကြားမှု နည်းလမ်းအပြင် Child Psychology ပါ တတ်မြောက်ကြရပါတယ်။ ပိုပြီးအရေးကြီးတာကတော့ ကလေးနဲ့ အထိအတွေ့ အတွေ့အကြုံ အနည်းဆုံး ၁၀ နှစ်လောက်ရှိမှ မူလတန်းကို သင်ခွင့်ရခြင်းဖြစ်ပါတယ်။ မူလတန်း ပညာရေးကို နိုင်ငံတကာမှာ ဒီလိုအလေးထားပါတယ်။ ကျွန်တော်တို့ပညာရေးစနစ်မှာတော့ ကလေးများနဲ့အထိအတွေ့လုံးဝမရှိသေးတဲ့ သင်ကြားရေး သင်တန်းပြီးခါစ ဆရာဆရာမများကို ရာထူးအနိမ့်ဆုံး မူလတန်းပြကစခန့်ပြီး မူလတန်းကို သင်စေခြင်းပဲ ဖြစ်ပါတယ်။ ပြောရရင်တော့ အသက် ၂၀ ပတ်ဝန်းကျင် ကလေးသာသာ ဆရာ၊ ဆရာမများက ကလေး များကို ပြန်သင်တာဖြစ်တဲ့အတွက် အခြေခံကောင်းများ မဖြစ်မနေတည်ဆောက်ပေးရမယ့် မူလတန်းက မွေးထုတ်ပေးလိုက်တဲ့ ပညာရေးထုတ်ကုန်တွေဟာ ပြည့်စုံလာစရာအကြောင်း မရှိပါဘူး။ ကော်မရှင်က အခြေခံပညာကဏ္ဍအဆင့်တစ်ခုချင်းအတွင်းမှာ ရာထူးအဆင့် သတ်မှတ်ရေး အကြံပြု ချက်များ အမြန်ဆောင်ရွက်သင့်တဲ့အရာများဖြစ်ပါတယ်။ အရေးကြီးတဲ့တစ်ချက်ကတော့ မူလတန်းကို သင်ကြား ပြသပေးရမယ့် ဆရာ၊ ဆရာမတစ်ဦးမှာရှိရမယ့် စံသတ်မှတ်ချက်ကိုတော့ အထူးအလေးထားပြီး ဆောင်ရွက် စေလိုကြောင်း အကြံပြုလိုပါတယ်။ နာယကကြီးခင်ဗျာ။ တတိယတစ်ချက်ကတော့ အဆင့်မြင့်ပညာကဏ္ဍမှာ ဖော်ပြထားတဲ့ ဆရာ၊ ဆရာမများ အပြောင်းအရွှေ့နဲ့ပတ်သက်တဲ့ သုတေသနစာတမ်းဖြစ်ပါတယ်။ ဒီအစီရင်ခံစာမှာ အဆင့်မြင့် ပညာကဏ္ဍ ဆရာ၊ ဆရာမများ သဘောထားစစ်တမ်းအရ ၈၂.၁၄ ရာခိုင်နှုန်းက အပြောင်းအရွှေ့ မလိုလား ပါဘူး။ တစ်ကျောင်းတည်းမှာပဲ တာဝန်ထမ်းလိုစိတ်ရှိပါတယ်။ အဆင့်မြင့်ပညာရေး ကျဆင်းသွားရတဲ့အချက်က ဒီတစ်ချက်လည်းပါပါတယ်။ အပြောင်းအရွှေ့တွေကြားထဲမှာ တက္ကသိုလ်ပညာရေးဟာ နစ်မွန်းသွားတာပါ။ ဆရာ၊ ဆရာမများကို နှစ်စဉ်အပြောင်းအရွှေ့စီမံတဲ့အခါမှာ ကျောင်းတစ်ကျောင်းမှာ တစ်နှစ်၊ နှစ်နှစ် ဒီလောက်ပဲထားတဲ့အတွက် အယ်လ်မာမာတာ လို့ခေါ်တဲ့ မိခင်ကျောင်းချစ်တဲ့စိတ်၊ ကျောင်းသား ကျောင်းသူ အပေါ်မှာထားတဲ့ သံယောဇဉ်စိတ်တွေဟာ လျော့နည်းသွားပါတယ်။ ဒီအခါမှာ အားလုံးနိမ့်ကျသွားတာပါ။ ဘာသာရပ်အတွက်ဆိုင်ရာ သုတေသနတွေ၊ ပရောဂျက်တွေကလည်း တစ်နှစ် နှစ်နှစ်လောက်နဲ့ ကောင်းမွန်တဲ့ ရလဒ်မရှိနိုင်ပါဘူး။ ဒါကြောင့်မို့လို့ အဆင့်မြင့်ပညာရေးနေရာ အပြောင်းအလဲတွေကြားမှာ နစ်မွန်းသွား ရတယ်လို့ ရိုးသားစွာမြင်မိပါတယ်။ ကျွန်တော့အနေနဲ့ အကြံပြုလိုတာကတော့ နောက်နောင် တက္ကသိုလ်အသီးသီးမှာ ဆရာ၊ ဆရာမ ခန့်မယ်ဆိုရင် အပြောင်းအရွှေ့မရှိသော မိမိတက္ကသိုလ်မှာသာ တာဝန်ထမ်းဆောင်မည့်သူများကိုသာ ပဋိညာဉ်ပြု ခန့်အပ်စေရမှာဖြစ်ပါတယ်။ ကော်မရှင်က မူဝါဒချမှတ်ဖို့နဲ့ အကောင်အထည်ဖော်ရာမှာ ခက်ခဲလှပါတယ်လို့ ဖော်ပြထားပေမယ့် အဆင့်မြင့်ပညာရေးကဏ္ဍ တိုးတက်လာစေဖို့အတွက် ရနိုင်သမျှနည်းလမ်းများကို ရှာဖွေ ဖော်ထုတ်ပေးဖို့ အကြံပြုတိုက်တွန်းလိုပါတယ်။ နောက်ဆုံးတစ်ချက်ကတော့ အဆင့်မြင့်ပညာရေးကဏ္ဍမှာ နှစ်စဉ်ရှင်းလို့မပြီးနိုင်တဲ့ ချည်လုံးတစ်လုံး ရှိပါတယ်။ ဒါကတော့ ဆရာ၊ ဆရာမများ ရာထူးတိုးမြှင့်ရေးနဲ့ပတ်သက်တဲ့ကိစ္စ ဖြစ်ပါတယ်။ ပညာရေး ဝန်ကြီးဌာနမှာ တာဝန်ရှိသူများရော ဆရာ၊ ဆရာမများရော နှစ်စဉ်ရာထူးတိုးပေးမယ့် ရာသီရောက်တိုင်း ၃၊ ၄ လလောက်က ပညာရေးတိုးတက်မှုအတွက် မဆောင်ရွက်နိုင်ဘဲ မတည်မငြိမ်မူဝါဒတွေနဲ့ လုံးကြ၊ ထွေးကြ၊ ငြင်းကြခုန်ရင်းနဲ့ လူပမ်း စိတ်ဓာတ်ကျပြီး မူရင်းအလုပ်တွေ ပျက်ပြားကုန်ကြပါတယ်။ ဒါကြောင့် ကော်မရှင်အနေနဲ့ ပညာရေးဝန်ကြီးဌာန ဆရာ၊ ဆရာမများ ရာထူးတိုးမြှင့်ရေးအတွက် မှန်ကန်သော မူဝါဒတစ်ခု အမြန်ပေါ်ပေါက်လာစေရေး အလေးထားဆောင်ရွက်ပေးပါလို့ အကြံပြု တိုက်တွန်းလိုပါတယ်။ အဆင့်မြင့်ပညာကဏ္ဍ ဆရာ၊ ဆရာမများ အပြောင်းအရွှေ့နှင့် ရာထူးတိုးမြှင့်ရေးမူဝါဒ ခိုင်ခိုင်မာမာ မရှိသမျှ နစ်နာဆုံးရှုံးရမှာကတော့ ကျောင်းသား၊ ကျောင်းသူများ ပညာအရည်အသွေး မြင့်မားမှု နိမ့်ကျမှာသာ ဖြစ်ပါတယ်။ နိဂုံးချုပ်အနေနဲ့ကတော့ ခေတ်မီဖွံ့ဖြိုးတိုးတက်သောနိုင်ငံကို ပညာရေးဖြင့် အမှန်တကယ် တည်ဆောက် လိုပါက ပညာရေးဝန်ကြီးဌာနနဲ့ အမျိုးသားပညာရေးကော်မရှင်တို့ ပူးပေါင်းဆောင်ရွက်မှုဟာ အလွန် အရေးကြီးတယ်ဆိုတာ သတိချပ်စေလိုပါတယ်။ ကော်မရှင်ကတင်ပြတဲ့ အကြံဉာဏ်များကိုလည်း ဝန်ကြီး ဌာနက အလေးထားစဉ်းစား အကောင်အထည်ဖော်ရာမှာ ဖြစ်သလို ဝန်ကြီးဌာနရဲ့ အခက်အခဲများ ကိုလည်း ကော်မရှင်က ပူးပေါင်းဖြေရှင်းပေးပါလို့ ပြောကြားရင်းနိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဆရာအတတ်သင်ကဏ္ဍနှင့်ပတ်သက်ပြီးတော့ ဆွေးနွေးလိုပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာထဲမှာ ဆရာအတတ်သင်အခန်းကဏ္ဍမှာ ဆရာတွေဟာ မူဝါဒ၊ လုပ်နည်း၊ လုပ်ရမယ့်နည်းစနစ်တွေကို သိရမှာအပြင် သူတို့ကို အသိဉာဏ်၊ အမြော်အမြင်၊ အမူအကျင့် ကျွမ်းကျင်မှုတွေနှင့် ပြည့်စုံနေအောင် သူတို့အလုပ်ကို အကျိုးရှိစွာ၊ ထိရောက်စွာ လုပ်ဆောင်နိုင်အောင် အတန်းတွင်းသာမက ကျောင်းတွင်းနှင့် လူမှုအဖွဲ့အစည်းတစ်ခုလုံး အကျိုးရှိအောင် သင်ကြားပေးရမှာ ဖြစ်ပါတယ်။ မြန်မာမှာဆိုရင် အနန္တဂိုဏ်းဝင်ဖြစ်၍ ရှိခိုးထိုက်သူများဖြစ်သဖြင့် မိမိသိက္ခာကို မိမိဘာသာ အသိမှတ်ပြုပြီး ကိုယ့်သိက္ခာကို လေးစားသလို မိဘနှင့် ကျောင်းသားသိက္ခာကိုလည်း အသိမှတ်ပြုရမည့် သူများဖြစ်ပါတယ်။ နာယကကြီးရှင်။ ဆရာလုပ်တော့မယ်ဆိုလို့ရှိရင် ငါဘယ်နေရာမှာ သင်မှာလဲဆိုတာကို ပထမဦး ဆုံးဖြတ်သင့်ပါတယ်။ ဒီလို လက်သင့်ရာစားတော်ခေါ်ပြီးတော့ လွယ်သလိုကို ခန့်နေတယ်ဆိုလို့ရှိရင် ပညာရေးစနစ်က အခုထက်ကိုပိုပြီးတော့ ဆိုးသွားဖို့ရှိပါတယ်။ အရေးကြီးဆုံးကတော့ မူလတန်းလား အလယ်တန်းလား။ ဘယ် Course ကိုရွေးမလဲဆိုတာ ဆရာလုပ်မယ်ဆိုတာနဲ့ တစ်ခါတည်းဆုံးဖြတ်ရမှာ ဖြစ်ပါတယ်။ ဒီဂရီတစ်ခုရရင်ကောင်းသလို ဆရာအတတ်သင်ကျွမ်းကျင်မှုရှိရင်လည်း ပိုကောင်းပါတယ်။ ဆရာအတတ်သင်အတွက် သင်တန်းချိန်ကတော့ ၃ နှစ်နှင့် ၄ နှစ်ဖြစ်ပြီးတော့ ်းအနေနဲ့ကတော့ ဆက်ပြီးတော့ သူတို့က Continuting Learning အတွက်ကို ၄ နှစ်နဲ့ ၆ နှစ်ဆိုလို့ရှိရင် ပိုကောင်းပါတယ်။ ဒီဘွဲ့ဆိုရင် A Level ဘွဲ့ရပြီးမှ သင်ကြားခြင်းမာစတာ ဘွဲ့ကိုလည်းယူလို့ရပါတယ်။ မူလတန်းမှာဆို လို့ရှိရင် သင်္ချာနှင့် အင်္ဂလိပ်စာ၊ သိပ္ပံနှင့် မိမိအသက်မွေးဝမ်းကျောင်း ကျွမ်းကျင်မှု၊ စာသင်တတ်မြောက်မှု တွေ စသည်တို့ကို တတ်မြောက်ဖို့လိုပါတယ်။ မူလတန်းဆရာအတတ်သင်သိပ္ပံ သင်တန်းကျောင်းသတ်သတ် ခွဲခြားပြီး ကလေးတွေကို ပျိုးထောင်လိုသူ ကလေးတွေအနာဂတ်၊ တိုင်းပြည်အနာဂတ်ကို ကောင်းစေလို တဲ့စေတနာရှိသူ စိတ်ရှည်သည်းခံသူများဖြစ်ပြီး ဘွဲ့လွန်တက်လျင်လည်း မူလတန်းနှင့် ပတ်သတ်သောဘွဲ့ လွန်ထားရှိရန်လိုပါတယ်။ မူလတန်းကို ပင်စင်ယူသည်ထိ သင်ကြားဖို့ဆုံးဖြတ်ပြီး မိမိအလုပ်ကို ရိုသေလေးစား တန်ဖိုးထားတတ်သူ ဖြစ်ရမယ်။ ရာထူးတိုးဖို့၊ ဂုဏ်ရှိဖို့ကို ဘယ်သူ့ကိုမှ ဘာမှပေးစရာမလိုတော့အောင် စိတ်ပြတ်ဖို့လည်းလိုပါတယ်။ လူနေမှုဘဝအတွက် လခကိုတော့ အစိုးရကညီမျှအောင် လုပ်ပေးရပါမယ်။ UK မှာ ဆိုလို့ရှိရင် မူလတန်းကို ၁၉,၆၀၀ ပေါင် ပေးပြီးတော့ Increasement ဆို နောက်ဆုံး ၂၃,၀၀၀ ထိ ရကြ ပါတယ်။ ဆရာတွေ လူမှုဘဝပြည့်စုံရေးလုပ်ပေးမှသာလျင် သူတို့ရဲ့အရည်သွေးတွေတက်လာပြီး စွမ်းဆောင်မှု မြင့်မားမှာပါ။ စွမ်းဆောင်မှုမြင့်မားပါမှ ကျောင်းသားလေးတွေရဲ့ ဘဝစွမ်းဆောင်ရည်ကလည်း မြင့်မား လာမှာဖြစ်ပါတယ်။ နာယကကြီးရှင်။ ဂျပန်ပြည်ဟာ ဒုတိယကမ္ဘာစစ်ဖြစ်ပြီး ပြာပုံပေါ်ကနေ ထလာနိုင်တာဟာ ပညာရေး ဦးစားပေးတာကြောင့် ဖြစ်ပါတယ်။ ပညာရေးမှာ မြှုပ်နှံကြလို့ပဲ ဖြစ်ပါတယ်။ တက္ကသိုလ်က ပါမောက္ခချုပ် ဟာ မူလတန်းကို ဆင်းသင်တယ်။ မွေးစမှ ၃ နှစ်၊ ၃ နှစ်မှ ၅ နှစ်၊ ၅ နှစ်မှ ၈ နှစ်ထိက အလွန်အရေးကြီး ကြောင်း ဘဝတစ်သက်တာအတွက် စိတ်ချရမှသာလျင် ဒီနှစ်အတွင်း ရုပ်ပိုင်းစိတ်ပိုင်းဆိုင်ရာ၊ ဦးနှောက်ပိုင်း ဆိုင်ရာ၊ အကျင့်စာရိတ္တပိုင်းဆိုင်ရာမှာ သေသေချာချာ တတ်မြောက်အောင် ကျွမ်းကျင်အောင် တတ်ဖို့လို ပါတယ်။ တိုင်းပြည်တစ်ခုအတွက် တိုင်းပြည်ရဲ့ မျက်နှာတစ်ခုတည်းကိုပဲကြည့်ပြီးတော့ စေတနာတစ်ခု တည်းနဲ့ပဲ သင်ကြားခဲ့ကြလို့ ဂျပန်ပြည်ဟာ ယခုအခြေနေဖြစ်လာတာ ဖြစ်ပါတယ်။ ပညာရေးမှာ တိုင်းပြည် တိုးတက်ပြောင်းလဲဖို့အတွက် တစ်ခုတည်းသော မျှော်လင့်ချက်ဖြစ်ပါတယ်။ ရင်းနှီးမြှုပ်နှံမှုများတွင် ကလေးနှင့် ပညာရေးတွင် ရင်းနှီးမြှုပ်နှံခြင်းမှာ ငွေကြေးအမြတ်မဟုတ်ဘဲ မိမိနေတဲ့တိုင်းပြည်ကို အမြတ်ထွက်ဖို့ ပညာရေးတွင် အမှန်တကယ် ရင်းနှီးမြှုပ်နှံရမှာဖြစ်ပါတယ်။ အမြင်ကျယ်ကျယ်ထားပြီး မြှုပ်နှံဖို့လိုပါတယ်။ မျက်တောင် တစ်ဆုံးမဟုတ်ဘဲနှင့် မျက်စိတစ်ဆုံးကြည့်ပြီးတော့ ဒီမူဝါဒတွေကို ရေးဆွဲအကြံပေးသင့်ပါတယ်။ ကျေးဇူး တင်ပါတယ်ရှင်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လယ်စာ သုံးဆောင်နိုင်ရန်အတွက် တစ်နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အစည်းအဝေးကို မွန်းလွဲ ၁ နာရီ ၂၀ မိနစ်တွင်ပြန်လည်စတင်ပါ့မယ်။ အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေးပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်တွင် ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီ။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၁၃)ကို ဆက်လက်ဆောင်ရွက် သွားမှာဖြစ်ပါတယ်။ ဦးစိန်ဟန် ကံမမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1467">ဦးစိန်ဟန်(ကံမမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မကွေးတိုင်းဒေသကြီး ကံမ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ပညာရေးမြှင့်တင်မှုကော်မတီဝင် ဦးစိန်ဟန် ဖြစ်ပါတယ်။ နာယကကြီးခင်ဗျာ။ ကျွန်တော်က အခြေခံပညာမူလတန်းပြမှ အလယ်တန်းကျောင်းအုပ်ထိ ၃၅ နှစ်တာ တာဝန်ထမ်းဆောင်ခဲ့သူ ဖြစ်တဲ့အတွက်ကြောင့် အခြေခံပညာနဲ့ဆိုင်တဲ့ အကြောင်းအရာများကို ဆွေးနွေး သွားမှာဖြစ်ပါတယ်။ ယနေ့ ကျွန်တော်တို့နိုင်ငံရဲ့ နိမ့်ကျနေတဲ့ပညာရေးစနစ်ကို နိုင်ငံတကာနဲ့ အဆင့်မီ အောင် အမျိုးသားပညာရေးမဟာဗျူဟာစီမံကိန်း ၂၀၁၆-၂၀၂၁ ကိုချမှတ်ပြီး KG+12 ပညာရေးစနစ်ကို အရှိန်အဟုန်မြှင့် ပြောင်းလဲဆောင်ရွက်ရာမှာ အခြေခံပညာမူလတန်းမှစ၍ အဓိကထားပြုပြင်ပြောင်းလဲဖို့ ဖြစ်ပါတယ်။ အမျိုးသားပညာရေးမူဝါဒကော်မရှင်မှာ အဆင့်မြင့်ပညာမှ ပါမောက္ခချုပ်၊ ပါမောက္ခ၊ ညွှန်ကြားရေးမှူးချုပ် စတဲ့အငြိမ်းစားများနဲ့ ပါဝင်ဖွဲ့စည်းထားတယ်။ အခြေခံပညာမှာလည်း အခြေခံ ပညာသင်ကြားရေးပိုင်းမှာ စိတ်ပါဝင်စားတဲ့ ကျွမ်းကျွမ်းကျင်ကျင် တာဝန်ထမ်းဆောင်ခဲ့တဲ့ အထက်တန်း၊ အလယ်တန်း၊ မူလတန်းမှ ပညာအရည်အချင်းလည်းရှိ၊ လုပ်သက်အတွေ့အကြုံလည်းရှိ စွမ်းဆောင်ရည်နဲ့ ထူးချွန်ထက်မြက်တဲ့ အငြိမ်းစားဆရာကြီး၊ ဆရာမကြီးများနဲ့ ထည့်သွင်းစဉ်းစားသင့်ပါကြောင်း အကြံပြု တိုက်တွန်းအပ်ပါတယ်။ ပါမောက္ခချုပ်များကော်မတီကို ဖွဲ့စည်းထားတာတွေ့ရပါတယ်။ အလားတူပဲ အခြေခံပညာကျောင်းအုပ် ဆရာကြီးများနဲ့ တိုင်းနဲ့ ပြည်နယ် ပညာရေးမှူးအငြိမ်းစားများပါဝင်တဲ့ ကော်မတီကိုဖွဲ့စည်းပါက အခြေခံ ပညာပြုပြင်ပြောင်းလဲရေးမှာ ပိုမိုလျင်မြန်ထိရောက် အောင်မြင်မယ်လို့ ယူဆတဲ့အတွက်ကြောင့် အခြေခံ ပညာမှ ကျောင်းအုပ်ဆရာကြီးများ၊ တိုင်းနဲ့ ပြည်နယ်ပညာရေးမှူး(အငြိမ်းစားကြီး)များစတဲ့ ပါဝင်တဲ့ကော်မတီ ကိုလည်း ဖွဲ့စည်းသင့်ပါကြောင်း အကြံပြု တိုက်တွန်းအပ်ပါတယ်။ ပညာရေးကို ပြုပြင်ပြောင်းလဲတဲ့အခါမှာ အဓိကဖော်ဆောင်ရမှာက အခြေခံပညာမူလတန်းက ဆရာ၊ ဆရာမတွေ၊ အဲဒီဆရာ၊ ဆရာမတွေရဲ့ စွမ်းဆောင် ချက်ကို ကြီးကြပ်ပေးတဲ့ တိုင်းဒေသကြီး ပြည်နယ်မှ ပညာရေးမှူးများ၊ ခရိုင်၊ မြို့နယ်ပညာရေးမှူးများရဲ့ ဆောင်ရွက်ချက်များကို ပြန်လည်သုံးသပ်သင့် ပါတယ်။ မူလတန်းမှ ဆရာ၊ ဆရာမများမမြဲခြင်း၊ ဆရာ မလုံလောက်ခြင်း ပြဿနာကိုဖြစ်စေတဲ့ မူဝါဒကော်မရှင်ရဲ့ တင်ပြချက်မှာပါဝင်တဲ့ ရာထူးသတ်မှတ်ပုံမူဝါဒ မှားနေတယ်ဆိုတဲ့အချက်ကို လက်ခံရမှာဖြစ်ပါတယ်။ ဒါကြောင့် မူလတန်းပိုင်းမှာ ကျွမ်းကျင်တတ်မြောက်ပြီး လုပ်သက်အတွေ့အကြုံရှိတဲ့ ဆရာ၊ ဆရာမများ တည်မြဲရေးအတွက် ကော်မရှင်ကအကြံပြုထားတဲ့ ရာထူးတိုးမူဝါဒဖြစ်တဲ့ မူလတန်းမှာပဲ ပညာရှင်အဆင့် ၁၊ ၂၊ ၃၊ အလယ်တန်းမှာပဲ ပညာရှင်အဆင့် ၁၊ ၂၊ ၃၊ ၄၊ အလားတူပဲ အထက်တန်းမှာလည်း ပညာရှင်အဆင့် ၁။ ၂၊ ၃၊ ၄ ဆိုတဲ့ သတ်မှတ်ပေးပြီး ပညာအရည်အချင်း၊ လုပ်သက်အတွေ့အကြုံ၊ စွမ်းဆောင်ရည်နှင့် ထူးချွန်ထက်မြက်မှုပေါ်မှာ မူတည်ပြီး ရာထူးတိုးဆောင်ရွက်သင့်ပါကြောင်း အကြံပြုလိုပါတယ်။ ဆရာ၊ ဆရာမများ၏ သင်ကြားရေးကို ကြီးကြပ်တဲ့အပိုင်းတွေမှာ အလွန်အားနည်းနေတာ တွေ့ရပါတယ်။ ကျောင်းစစ်ဆေးရေးအဖွဲ့များရဲ့ ဆောင်ရွက်ချက်များကို အနည်းငယ် တင်ပြလိုပါတယ်။ ကျောင်း စစ်ဆေးတဲ့အခါမှာ ကျောင်းတစ်ကျောင်းကို အခြေခံပြီးတော့ ၃၊ ၄၊ ၅ ကျောင်းမှ စာရင်းဇယားများကို စစ်ပြီး အဲဒီကျောင်းတွေက တစ်ဦးလျှင် ဘယ်နှုန်းဘယ်မျှဆိုတဲ့ ဂါရဝပြု တာတွေ၊ ခရီးစရိတ်တွေယူပြီး ပြန်သွားတာ တွေ့နေ၊ မြင်နေ၊ ကြားနေရတာ အတော်စိတ်မကောင်းဖြစ်မိပါတယ်။ တကယ်တော့ စာသင်ခန်း တွေမှာ ထဲထဲဝင်ဝင် ဆရာ၊ ဆရာမတွေရဲ့ သင်ကြားရေးထိရောက်အောင်မြင်မှု၊ တတ်မြောက်ကျွမ်းကျင်မှု တွေကို စနစ်တကျ စစ်ဆေးရမှာဖြစ်သော်လည်း လက်တွေ့မှာ ကျွန်တော်တင်ပြသလို ဖြစ်နေတာကို သက်ဆိုင်ရာဝန်ကြီးဌာနအနေနဲ့ ကြပ်မတ်ထိန်းကျောင်းသင့်ပါကြောင်း တိုက်တွန်းအပ်ပါတယ်ခင်ဗျာ။ ကျောင်းသားနဲ့ဆရာ မျှတရေးလည်းလိုအပ်ပါတယ်။ KG+12 ပညာရေးစနစ်ကို ထိရောက်အောင် အကောင်အထည်ဖော်နိုင်ရာမှာ ကျောင်းသား/ဆရာ အချိုးမျှတဖို့လိုပါတယ်။ တချို့ကျောင်းတွေမှာ ဆရာက နည်းပြီး ကျောင်းသားကများတယ်။ တချို့ကျောင်းတွေမှာ ဆရာကများပြီး ကျောင်းသားက နည်းနေတယ်။ ဒီလိုတွေ တွေ့နေရပါတယ်။ ဒီဟာတွေမျှတအောင် ပြုလုပ်ဖို့လိုပါတယ်။ ဒါကျွန်တော့မြို့နယ်ရဲ့ အတွေ့အကြုံ လေးတစ်ခုပြောပါမယ်။ ကျွန်တော့မြို့နယ်မှာ မူလွန်ကျောင်း တစ်ကျောင်းမှာ ကျောင်းသားကျောင်းသူဦးရေ ၁၅၀ လောက်ရှိတဲ့ကျောင်းမှာ မူလတန်းပြ ဆရာ ၄ ဦး၊ တစ်ဦးက မီးဖွားခွင့်ယူထားတော့ ၃ ယောက်ပဲကျန်တယ်။ အလယ်တန်းပြဆရာ ၂ ဦး ပဲရှိတယ်။ ဒီလိုဆို သင်ကြားရေး ဘယ်လိုလုပ် ထိရောက်အောင်မြင်မှာလဲဆိုပြီးတော့ ကျွန်တော်တို့ TEO ကို လှမ်းပြောတဲ့ အခါမှာ သူနဲ့မဆိုင်သလိုဘဲ အဲဒီတိုက်နယ်မှာရှိတဲ့ အထက်တန်းကျောင်းအုပ်ကို တာဝန်ပေးထားသလို ပြောတော့ ဒီလိုမလုပ်၊ မရှုပ်၊ မပြုတ် TEO ရှိနေသ၍ KG+12 စနစ်အောင်မြင်ဖို့ ဆိုတာအလွန်ခက်ခဲနေ ပါတယ်။ ဒါကြောင့် ဒီလို TEO မျိုးကိုလည်း အလားတူဂရုစိုက် အထူးကြပ်မတ်ပေးဖို့ လိုပါတယ်။ နောက်တစ်ခါ ကျောင်းသုံးစာအုပ်နဲ့ပတ်သက်လို့ ပြောချင်ပါတယ်။ အခမဲ့ပညာရေးစနစ်ကို ကျင့်သုံး ပြီးတော့ ၂၀၁၅-၂၀၁၆ မှာကျောင်းသူကျောင်းသား ၈.၆ သန်း၊ ၂၀၁၆-၂၀၁ရ မှာ ၈.၈၉ သန်း၊ ၂၀၁၇-၂၀၁၈ မှာ ၉.၁ရ သန်း၊ ကျောင်းနေနှုန်း မြင့်တက်လာတာကို ကြိုဆိုပါတယ်။ သို့သော် ကျောင်းသုံးစာအုပ်ကို နှစ်စဉ်ရိုက်ထုတ်ပေးနေတော့ အဲဒီစာအုပ်တွေက နှစ်ကုန်တဲ့အခါမှာ အမှိုက်ပုံးထဲရောက်သွားတော့ နိုင်ငံတော် ဘဏ္ဍာငွေတွေ ဆုံးရှုံးသွားတာ။ ခုချိန်မှာ ပြည်တွင်းပြည်ပ ပညာရှင်တွေ၊ အလှူရှင်များရဲ့ ကူညီပံ့ပိုးနေ သော်လည်း နောင်တချိန်မှာ နိုင်ငံတော်က တာဝန်ယူတဲ့အခါမှာ ဝန်ထုပ်ဝန်ပိုးလိုပဲ ဖြစ်နေတဲ့အတွက် ကြောင့် ပြန်လည်သုံးသပ်သင့်ကြောင်း ကော်မရှင်ရဲ့ အကြံပြုချက်ကို ထောက်ခံအပ်ပါတယ်။ ကျောင်းသုံး စာအုပ်နဲ့ပတ်သက်လို့ ကျွန်တော် ပြည်သူ့လွှတ်တော်မှာ ကြယ်ပွင့်ပြမေးခွန်း မေးခဲ့ဖူးပါတယ်။ အဲဒီတုန်းက စာရွက်သားကို အကောင်းဆုံးလည်းမဟုတ်ဘူး။ အညံ့စားလည်းမဟုတ်ဘဲနဲ့ သင့်တင့်တဲ့ စာရွက်သားနဲ့ စာရွက်အမျိုးအစားနဲ့ ရိုက်နှိပ်ထုတ်ဝေပြီး ပညာသင်နှစ် တစ်နှစ်မှာ ကျပ်သန်းပေါင်း ၉,၀၀၀ ခန့်သက်သာပြီး အစိုးရသက်တမ်းတစ်ခု ၅ နှစ်ဆိုရင် ကျပ်သန်းပေါင်း ၄ သောင်းခွဲ ၅ သောင်း နီးပါးလောက် သက်သာတာ၊ ဒီပိုလျှံတဲ့ငွေတွေကို ကျောင်းအဆောက်အဦတွေဆောက်ပေးမယ်။ သင်ထောက်ကူ ပစ္စည်းတွေ လုပ်ပေးမယ်ဆိုရင် အကျိုးများစွာရှိနိုင်ကြောင်းမေးဖူးပါတယ်။ ဒါကိုဝန်ကြီးဌာနက ကျောင်းသူ ကျောင်းသားတွေရဲ့ စာရွက်သားကောင်းမှ၊ အရည်အသွေးကောင်းမှ စိတ်ဝင်စားမယ်လို့ ပြောပြီးတော့ မခိုင်လုံတဲ့ အကြောင်းပြချက်နဲ့ ဖြေကြားလာတာ တွေ့ရပါတယ်။ အဲဒါကြောင့် ယခုအခါ မူဝါဒကော်မရှင်က ပြန်လည်သုံးသပ်သင့်တယ်လို့ အကြံပြုထားတဲ့အတွက်ကြောင့် တိုင်းပြည်ဆင်းရဲနေချိန်မှာ ဘဏ္ဍာငွေကို အကျိုးမဲ့မဖြုန်းတီးသင့်ကြောင်း ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာသန်းဝင်း မန္တလေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1287">ဒေါက်တာသန်းဝင်း (မဲဆန္ဒနယ်အမှတ်-၁၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီး၊ လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံပါစေ။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဒေါက်တာသန်းဝင်း ဖြစ်ပါတယ်။ အစီရင်ခံစာ စာမျက်နှာ ၃၀ ospa csop:03 e-Libraryı Digital Library . Website op: 06005€697: salo: 005:09 ကစတယ်..ကလင် ကလင်ကလင် အကောက်ချက်ဆက်တယ် e-Library မှာ ၅၄ကျောင်းသာ ဖော်ပြထားပါတယ်။ Website မည်မျှတည်ဆောက်ပြီးကြောင်း ဖော်ပြ တာမတွေ့ရပါဘူး။ တက္ကသိုလ်တစ်ခုအနေနဲ့ အင်တာနက်ဆက်သွယ်ပြီးနောက် ဆိုင်ရာ Website တည်ထောင်ကာ စဉ်ဆက် မပြတ် ်တစ်ပြေးညီ အချက်လက်တွေကို လွှင့်တင်နေဖို့လိုအပ်ပါတယ်။ နိုင်ငံတကာတက္ကသိုလ်တွေ၊ အဖွဲ့အစည်းတွေနှင့် ဆက်သွယ်လုပ်ကိုင်ရာမှာ မိမိတက္ကသိုလ်ရဲ့ အဆင့်အတန်း ပုံရိပ်ကို စနစ်တကျပြည့်စုံတဲ့ Website က ဖော်ဆောင်တယ်ဆိုတာ အလေးထားရပါမယ်။ e-Library ထူထောင်ရန်လိုအပ်တဲ့ အခြေခံ အဆောက်အအုံတွေ၊ ကျွမ်းကျင်သူလူသားအရင်းအမြစ်တွေအတွက် အကြံပြု ထားတာ တွေ့ရပါတယ်။ ဒီအတွက် ငွေကြေးရန်ပုံငွေရရှိနိုင်မှု၊ ကုန်ကျမှုနဲ့ အကျိုးဖြစ်ထွန်းမှုကို ကြိုတင် သုံးသပ်ထားသင့်ပါတယ်။ ရန်ပုံငွေခွင့်ပြုမှုအလိုက် ရရှိထားတဲ့ ကွန်ပျူတာနှင့် ဆက်စပ်ပစ္စည်းတွေကို အမှန်တကယ် လက်တွေ့ အသုံးချနိုင်ရန် e-Library အဆင့်ဆင့်ကို တိုးမြှင့်တည်ဆောက်ဖို့ စနစ်တကျ စီမံသင့်ပါတယ်။ သမားရိုးကျ စာကြည့်တိုက်အဆင့်မှာပါ ကျောင်းသားတွေကို အားကိုးအသုံးချဖို့ ရည်ညွှန်း စာအုပ်ဖတ်တဲ့ အလေ့အထရှိဖို့ကို ဆွဲဆောင်စည်းရုံးသင်ကြားပေးဖို့ အရင်အလေးထား ဆောင်ရွက်သင့် ပါတယ်။ ဒါမှသာ e-Library အဆင့်ကို အကျိုးရှိစွာ အသုံးပြုမှာဖြစ်ပါတယ်။ လေးစားအပ်သော နာယကကြီးခင်ဗျာ။ ဒုတိယဆွေးနွေးလိုတာက စာမျက်နှာ ၁၃၃ ရန်ကုန်တိုင်း ဒေသကြီး အခြေခံပညာကျောင်းများရှိ ကျောင်းသားဦးရေနဲ့ စာသင်ခန်းဦးရေအခြေနေကို လေ့လာ ဆန်းစစ် ခြင်း စာတမ်းဖြစ်ပါတယ်။ အထက်တန်းကျောင်းများတွင် ကျောင်းသားဦးရေ များပြားနေပြီး အလယ်တန်း နှင့် မူလတန်းကျောင်းတွေမှာ ရှိသင့်တာထက်လွန်စွာနည်းပါးနေကြောင်း ဖော်ပြထားပါတယ်။ ကျောင်းသား ဦးရေ လွန်စွာနည်းသော အထက်တန်းကျောင်းတချို့လည်း ရှိတာဖော်ပြထားပါတယ်။ ထိုအချိုးမညီမှု ဖြေရှင်းရန် ကျောင်းနဲ့ အိမ်အကွာအဝေးကို မူတည်ပြီး ကျောင်းနယ်မြေသတ်မှတ်ခြင်း၊ သင့်တင့်သော စာသင်ခန်း အရွယ်အစားနဲ့ ကျောင်းဝင်ဆံ့အင်အားသတ်မှတ်ခြင်း၊ မူလတန်းကို ကျောင်းနယ်မြေအရလက်ခံကာ အလယ်တန်းနှင့် အထက်တန်းကို ချိတ်ဆက်သင်ယူကျောင်းစနစ်ဖြင့် ဆက်ပေးခြင်း၊ မူလတန်းအဆင့် အတန်းများကို အထက်တန်းကျောင်းများမှာ တစ်နှစ်လျှင်တစ်တန်းစီ ရုပ်သိမ်းရေးတို့ကို အကြံပြုထားတာ တွေ့ရပါတယ်။ မိဘများအနေနဲ့ နာမည်ကျော်ကြား အောင်ချက်ကောင်းတဲ့ကျောင်းတွေကို စုပြုံ အပ်နှံကြတာ အားလုံးသိကြပါတယ်။ ကျောင်းတစ်ကျောင်းတိုးတက်အောင်မြင်မှုဟာ ကျောင်းအုပ်နဲ့ ဆရာတွေနဲ့ အရည် အချင်းနဲ့ ဦးဆောင်မှုပေါ်မှာ မူတည်တာကြောင့် ဆရာများရဲ့ လက်တွေ့မြေပြင်မှာ ဆောင်ရွက်မှုတွေကို စိစစ်အကဲဖြတ်ကာ မူလတန်းကျောင်းတွေရဲ့ အရည်အချင်းမြှင့်ပေးဖို့ ကျောင်းအသီးသီးမှာ မျှတစွာနေရာချ ပေးဖို့လိုအပ်ပါမယ်။ ကျောင်းနယ်မြေသတ်မှတ်ကာ ကျောင်းအပ်လက်ခံတဲ့စနစ်ကို မူလတန်းကျောင်းတွေ အခြေအနေ အဆင့်အတန်းကွာခြားမှု မဖြေရှင်းနိုင်မီ သတ်မှတ်ဆောင်ရွက်ခဲ့ပါက လူကြိုက်များ နာမည်ကြီး ကျောင်းတွေမှာဝင်ခွင့်ရဖို့ မသမာနည်းနဲ့ ချဉ်းကပ်လာဘ်ပေးမှုတွေ ပိုမိုများပြားလာမှာ ထည့်သွင်း စဉ်းစားသင့်ပါတယ်။ လေးစားအပ်ပါသော နာယကကြီးခင်ဗျာ။ တတိယထောက်ခံဆွေးနွေးလိုတာက စာမျက်နှာ ၂၂ အခြေခံပညာအဆင့်တစ်ခုချင်းအတွင်းမှာ ရာထူးအဆင့်သတ်မှတ်ရေး အကြံပြုထားခြင်းဖြစ်ပါတယ်။ ကျောင်းသားတွေအနေနဲ့ ဆရာများထံမှ စိတ်ရှည်နားလည်စွာ ကိုင်တွယ်သင်ကြားခံယူရရေးဟာ ကျောင်းသား တစ်ဦးရဲ့ ပညာရေးခရီးမှာ အရေးကြီးဆုံး အခြေခံအုတ်မြစ်ချချိန်ဖြစ်တဲ့ မူလတန်းအဆင့်မှာ အထူးအရေးပါ လှပါတယ်။ လက်ရှိရာထူးအဆင့် သတ်မှတ်ချက်မူတွေကြောင့် အတွေ့အကြုံရှိပြီး မူလတန်း ဆရာများဟာ ရာထူးတိုးချိန်မှာ အလယ်တန်းပြဖြစ်သွားပြီး မူလတန်းမှာအတွေ့ကြုံနဲ့ စွမ်းဆောင်ရည်နည်းသူ ဆရာတွေပဲ သတ်မှတ်နေခြင်းဟာလွဲမှားကြောင်း မူလ၊ အလယ်၊ အထက်အဆင့်တစ်ခုချင်းအတွင်းမှာ ဆရာများကို ပညာရှင်အဆင့် ၄ ဆင့်ထားသတ်မှတ်သင့်ကြောင်း အကြံပြုထားခြင်းကို ထောက်ခံပါတယ်။ ကျောင်းအုပ်ကြီး များရဲ့ ရာထူးအဆင့်ဆင့်ကိုလည်း ကျောင်းအဆင့်အလိုက်မဟုတ်ဘဲ တာဝန်ယူရတဲ့ လုပ်ငန်းပမာဏနဲ့ ခက်ခဲ နက်နဲမှု ကျောင်းအရွယ်အစားကို မူတည်သတ်မှတ်ရန် အကြံပြုခြင်းကိုလည်း ထောက်ခံပါတယ်။ လေးစားအပ်ပါသော နာယကကြီးခင်ဗျာ။ အမျိုးသားပညာရေးမူဝါဒကော်မရှင်ရဲ့ အစီရင်ခံစာများကို ပြည်ထောင်စုလွှတ်တော်သို့ တင်သွင်းတာ၊ ကိုယ်စားလှယ်များကလည်း စိတ်ပါဝင်စားစွာ ဆွေးနွေးဝေဖန် အကြံပြုခဲ့ကြတာ (၄)ကြိမ်ရှိပါပြီ။ ကော်မရှင်ရဲ့ လေ့လာသုံးသပ်အကြံပြုချက်တွေ ပြည်ထောင်စုလွှတ်တော် ကိုယ်စားလှယ်တွေရဲ့ ဆွေးနွေးအကြံပြုချက်တွေကို ပညာရေးဝန်ကြီးဌာနက မည်ရွေ့မည်မျှ လက်ခံဆောင်ရွက် ထားကြောင်း ပြန်လည်ဆန်းစစ်ကာ နောက်လာမယ့် အစီရင်ခံစာများမှာ ထည့်သွင်းဖော်ပြပေးပါရန် အကြံပြုလိုပါတယ်။ ကျေးဇူးတင်ပါတယ်။</speech>
<speech type="speaker">ဒေါက်တာသန်းအောင်စိုး မင်းလှမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1447">ဒေါက်တာသန်းအောင်စိုး (မင်းလှမဲဆန္ဒနယ်၊ ပဲခူးတိုင်းဒေသကြီး)</mp>ရိုသေလေးစားရပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဆင့်ဝန်ကြီးများ၊ ဧည့်သည်တော်များ အားလုံးမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်းလှမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ အမျိုးသား ပညာရေးမူဝါဒကော်မရှင်နဲ့ပတ်သက်ပြီး ကျွန်တော်ဆွေးနွေး တင်ပြသွားမှာဖြစ်ပါတယ်။ Power Point သုံးစွဲခွင့်ပြုဖို့ မေတ္တာရပ်ခံအပ်ပါတယ်။ အစီရင်ခံစာရဲ့အခန်း(၅) အမျိုးသားပညာရေးအဆင့်အတန်းနဲ့ အရည်အသွေးအာမခံမှု အကဲဖြတ်ရေး ကော်မတီရဲ့ ဆောင်ရွက်ချက်များ အပိုဒ် ၂၅ အပိုဒ်ခွဲ ၆(ဂ)မှာ အပြည်ပြည်ဆိုင်ရာသင်ရိုးညွှန်းတမ်းဖြစ်ရင် မူရင်းနိုင်ငံ၏ မည်သည့်အဖွဲ့အစည်းက အသိအမှတ်ပြုမှုရှိသည်ကို ဖော်ပြသင့်ကြောင်း ဖော်ပြထားတဲ့အတွက် အထူးကျေးဇူးတင်ရှိပါတယ်။ ပြည်ပဆက်နွယ်ကျောင်းအနေနဲ့ ပတ်သက်ပြီး စစ်မှန်မှုနဲ့ ခွင့်ပြုချက် သက်တမ်း အဆင့်အတန်းပြည့်မီမှုရှိ မရှိ စတဲ့ကိစ္စတွေနဲ့ပတ်သက်လို့ Next ။ ၅-၁၂-၂၀၁၈ မှာ ပြည်သူ့ လွှတ်တော်မှာ မေးမြန်းခဲ့ပါတယ်။ အမျိုးသားပညာရေးဥပဒေပုဒ်မ ၃၅ အရ ပညာရေးဝန်ဆောင်မှု လုပ်ငန်းတွေဟာ ကုမ္ပဏီမှတ်ပုံတင်နည်းဥပဒေအရ စီမံ/ဘဏ္ဍာဝန်ကြီး ဌာနက ဖွင့်လှစ်ထားတဲ့အတွက် ပညာရေးဝန်ကြီးဌာနအနေနဲ့ ဘွဲ့လက်မှတ်တွေ မှန်ကန်ခိုင်မာမှု ရှိ မရှိကို စိစစ်ဖို့ခက်ခဲတယ်လို့ ဖြေကြားခဲ့ပါတယ်။ ဒါ ဟာအမျိုးသားပညာရေးဥပဒေပါ။ ၂၀၁၄ က ထုတ်ခဲ့တာပါ။ အရည်အသွေးအာမခံမှု ဆိုတာကို ကျွန်တော်တို့ အဓိပ္ပာယ်ဖွင့်ဆိုချက်မှာလည်း ဖော်ပြထားပါတယ်။ နိုင်ငံတကာအဆင့်မီ ပညာရပ်ဆိုင်ရာဝန်းကျင်ကောင်း ဖန်တီးပေးဖို့လည်း ရည်ရွယ်ချက်ထဲမှာ ထည့်ထားပါတယ်။ အမျိုးသားပညာရေးမူဝါဒကော်မရှင်ရဲ့ တာဝန်နဲ့ လုပ်ပိုင်ခွင့်တွေမှာ အဆင့် အတန်းနဲ့ အရည်အသွေးအာမခံမှု အကဲဖြတ်ရေး ကော်မတီ ဖွဲ့စည်းတာဝန်ပေးအပ်ခြင်းဆိုတာလည်း ပါပါတယ်။ ကျောင်းတွေဖွင့်လှစ်ခြင်း၊ ဖွင့်လှစ်ခွင့်ရပ်ဆိုင်းခြင်း၊ ပိတ်သိမ်းခြင်းဆိုင်ရာမူဝါဒများ ချမှတ်ခြင်း ဆိုတာလည်း တွေ့ရပါတယ်။ ပုဒ်မ ၂၂ မှာဆိုလို့ရှိရင် အပ်နှင်းမယ့် ဒီပလိုမာနဲ့ အောင်လက်မှတ်တို့ရဲ့ အမျိုးအစား၊ အဆင့်အတန်း တွေကိုလည်းပဲ ကျွန်တော်တို့ကော်မတီက စိစစ်ရမယ်လို့တွေ့ရပါတယ်။ ပုဒ်မ ၃၆ အရ အဲဒီကျောင်း တွေဟာ ဘွဲ့အပ်နှင်းခွင့်ရှိတယ်။ ဒါပေမယ့်လည်း ပုဒ်မ ၃၅ အရ ဤဥပဒေ၊ တည်ဆဲပညာရေးဥပဒေတွေနဲ့ ကိုက်ညီမှုရှိရမယ်လို့လည်း ဖော်ပြထားပါတယ်။ ဒီဥပဒေကို ကူးပြောင်းကာလပေးထားပါတယ်။ ဒီကူးပြောင်းကာလ ၅ နှစ်ဆိုတာကလည်းပဲ ၅ နှစ် အတွင်းမှာ အမှန်ဆုံးနဲ့အကောင်းဆုံးဖြစ်အောင် ကြိုးစားရမှာပါ။ မမှန်တာလုပ်ဖို့ အခွင့်အရေးပေး ထားတာ မဟုတ်ပါဘူး။ တစ်နပ်စာစားရတဲ့ အစားအသောက်တောင် ဘေးမဖြစ်ဖို့ ကျန်းမာရေးဝန်ကြီးဌာနက စစ်ဆေး ပေးနေရတာပါ။ ပညာရေးဆိုတာ တစ်ဘဝစာစားတဲ့ ပညာရေးအစားအစာပါ။ တစ်ဘဝသာမက သားစဉ် မြေးဆက် အထိပါ အကျိုးသက်ရောက်မှုရှိပါတယ်။ ဒါကြောင့် သန့်စင်မှန်ကန်နေဖို့၊ အတုအယောင်တွေမဖြစ်ဖို့ လိုပါတယ်။ အခုဖွင့်နေတဲ့ ပြင်ပကျောင်းတွေရဲ့ ကျောင်း ဝင်ကြေးတွေဟာလည်း မနည်းပါဘူး။ MBA လို ဘွဲ့မျိုးရဖို့ဆိုရင် သိန်း ၂၀၀ လောက် သွင်းရတာ ဖြစ်ပါတယ်။ အထွေထွေပိုင်းမှာလည်း ဝန်ကြီးဌာနနဲ့ သက်ဆိုင်ရာဝန်ကြီးဌာနတွေနဲ့ ကော်မရှင်က ဖွဲ့စည်း ပေးထားတဲ့ ကော်မတီနဲ့အဖွဲ့တွေရဲ့ လုပ်ထုံးလုပ်နည်းတွေ ထုတ်ပြန်နိုင်တယ်ဆိုတာကိုလည်း ဖော်ပြ ထားတာ တွေ့ရပါတယ်။ ဒါကတော့ နိုင်ငံခြားမှာပါ။ Fake Degree ဆိုတဲ့ Degree အတုအယောင်ကြောင့် ထောင် ၅ နှစ်ခွဲ ကျသွားပါတယ်။ ဒါကလည်း ဒေါက်တာအတုတွေပါ။ နိုင်ငံခြားမှာပါ။ Sopa CHEA açon Council for Higher Education Accreditation on website Gozmopl: odnoqulosofii Next | European Dimension of Quality assurance in Higher ဒါကထိုင်းနိုင်ငံက website ပါ။ ဒါကြောင့် တန်ဖိုးရှိလှတဲ့ ပညာရေးကို တန်ဖိုးတွေ အများကြီးပေးနေရတဲ့အတွက် ပညာရေးဝန်ဆောင်မှုလုပ်ငန်းတွေ စစ်မှန်ဖို့၊ ဘွဲ့တွေခိုင်မာဖို့ လိုပါတယ်။ ဒီလိုမှန်ကန် ခိုင်မာဖို့အတွက် ရင်းနှီးမြှုပ်နှံမှုကော်မရှင်၊ အမျိုးသားပညာရေးမူဝါဒကော်မရှင် အဆင့်အတန်း နဲ့ အရည်အသွေးအာမခံမှုကော်မတီ ပညာရေးဝန်ကြီးဌာနတို့ရဲ့ ပူးပေါင်းဆောင်ရွက်မှုရလဒ်ကို မိဘနဲ့ ကျောင်းသား တွေက မျှော်လင့်နေကြတဲ့အကြောင်း လေးစားစွာ တင်ပြဆွေးနွေးအပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးဝင်းမြင့် မကွေးတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1282">ဦးဝင်းမြင့် (မဲဆန္ဒနယ်အမှတ်-၈၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကြီး တစ်ရပ်လုံးကို လေးစားစွာ ဂါရဝပြုပါတယ်။ အမျိုးသားပညာရေးမူဝါဒကော်မရှင်ရဲ့ ၆ လတာကာလ လုပ်ငန်းအစီရင်ခံစာအပေါ်ကို မကွေးတိုင်းဒေသကြီး၊ မဲဆန္ဒနယ်(၈)မှ အမျိုးသားလွှတ်တော်ကိုယ်စားလှယ် ကျွန်တော် ဦးဝင်းမြင့်က ပြည်ထောင်စုလွှတ်တော် နာယကကြီးမှတစ်ဆင့် အကြံပြု ဆွေးနွေးမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာအခန်း(၃) အပိုဒ် ရ ဆရာအတတ်ပညာကဏ္ဍမှာ အခြေခံပညာဆရာများနဲ့ အခြေခံပညာကျောင်းအုပ်ကြီးများရဲ့ အဆင့်သတ်မှတ်ချက်အတွက် အကြံပြု ထားတာ တွေ့ရပါတယ်။ အရည်အသွေးရှိတဲ့ ပညာရေးတစ်ရပ်ဖြစ်ဖို့အတွက် အရည်အသွေးရှိတဲ့ ဆရာ၊ ဆရာမများ ပေါ်ထွန်းဖို့ဆိုရင် သူတို့ရဲ့ ဂုဏ်သိက္ခာနဲ့ သူတို့ရဲ့ လစာနှုန်းထား၊ သူတို့ရဲ့ ပတ်ဝန်းကျင် သာယာမှုတွေကို အလေးထားရမှာဖြစ်တဲ့အတွက် ဒီ အဆင့်(၁)၊ အဆင့်(၂)နဲ့ အဆင့်(၃)လို ကျွန်တော်တို့ သမားရိုးကျသတ်မှတ်ထားတဲ့ ပညာရှင်အဆင့်မှ မူဝါဒကော်မရှင်က တင်ပြထားတဲ့ အဆင့်သတ်မှတ် ချက်တွေ အကောင်အထည်ဖော်ဖို့အတွက် အရေးကြီးတယ်လို့ အဆိုပြုလိုပါတယ်။ တစ်ဆက်တည်းမှာပဲ စီမံကိန်းနဲ့ဘဏ္ဍာရေးဝန်ကြီးဌာနကို မူဝါဒကော်မရှင်က အကြံပြုထားတဲ့ သင်ကြားနည်းပညာ ပံ့ပိုးရေး လမ်းသွယ် ဒီထဲမှာတော့ Pedagogical Support လို့သူက ထည့်ထားပါတယ်။ အဲဒါကို ထပ်မံဖြည့်စွက် သင့်တယ်လို့ အကြံပြုထားပါတယ်။ ဒီဟာကလည်း အင်မတန်သင့်လျော်တဲ့ အကြံပြုချက်ဖြစ်ပါတယ်။ ကျွန်တော်တို့ လက်ရှိအနေအထားမှာ စီမံခန့်ခွဲမှုနှင့်သင်ကြားရေးဆိုပြီးတော့ ကျွန်တော်တို့ လမ်း ၂ သွယ် ရှိတာကနေ သင်တန်းအတွက် ပညာပံ့ပိုးရေးလမ်းသွယ် ထပ်ပြီးတော့ မြှင့်တင်ပေးတဲ့အတွက် ကျွန်တော်တို့ မျှော်မှန်းထားတဲ့ သင်နည်းတွေ၊ သင်ကြားရေးဖြစ်စဉ်တွေ ပိုမိုသွက်လက်လာမှာ ဖြစ်ပါတယ်။ သို့သော်လည်းပဲ မူဝါဒကော်မရှင်ဟာ အကြံပေးရုံမှတစ်ဆင့် မူဝါဒမှ ရည်မှန်းချက်၊ ရည်မှန်းချက်မှ မဟာဗျူဟာ၊ ၎င်းမှလက်တွေ့လုပ်ငန်းလုပ်ဖို့အတွက် ထပ်မံပြီးတော့ အားစိုက်ပြီးတော့ မိမိအကြံပြုထားတဲ့ ဝန်ကြီးဌာနများနဲ့ ဆက်စပ်ပြီးတော့ တွန်းအားပေးဖို့လည်း လိုလိမ့်မယ်လို့ အကြံပြုလိုပါတယ်။ နောက်ဆုံး အနေနဲ့ကတော့ အခန်း(၈) သုံးသပ်အကြံပြုချက်ကဏ္ဍပါ။ အဲဒီအပိုဒ်ခွဲ(ဂ)မှာတော့ အများပြည်သူနဲ့ သက်ဆိုင်တဲ့ မူဝါဒတွေရေးဆွဲတဲ့အခါမှာ သက်ဆိုင်သူပုဂ္ဂိုလ်များနဲ့ ဆွေးနွေးခြင်း၊ ဒီထဲမှာတော့ Stakeholder Consultation လို့ရေးထားပါတယ်။ အဲဒါဟာ အမျိုးသားပညာရေးဆိုင်ရာရဲ့ အခြေခံမူတစ်ရပ် ဖြစ်ပါတယ်လို့ဆိုပါတယ်။ ဒါကြောင့်မို့လို့ နောက်ဆုံးအနေနဲ့အကြံပြုချင်တာက အမျိုးသားပညာရေးမူဝါဒကော်မရှင်အနေနဲ့ ကျွန်တော်တို့ရဲ့ ပြည်သူ့လွှတ်တော်နဲ့ အမျိုးသားလွှတ်တော်မှာ ဖွဲ့စည်းပြီးတော့ ပညာရေးမြှင့်တင်ဖို့ ဆောင်ရွက်နေတဲ့ ပညာရေးမြှင့်တင်မှုကော်မတီနှစ်ရပ်နဲ့လည်း မူဝါဒများကို အကောင်အထည်ဖော်ဖို့ ဆွေးနွေး တိုင်ပင်ညှိနှိုင်းပြီးတော့ ပူးပေါင်းဆောင်ရွက်မှုကို အလေးထားဆောင်ရွက်ပေးပါလို့ အကြံပြုရင်း နိဂုံးချုပ် အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့တကွ အားလုံးမင်္ဂလာပါ။ နာယကကြီးရှင်။ ကျွန်မအနေနဲ့ အမျိုးသားပညာရေးမူဝါဒ ကော်မရှင် အစီရင်ခံစာရဲ့ ဆရာအတတ်ပညာကဏ္ဍနှင့် နိုင်ငံတကာအဖွဲ့အစည်းများနဲ့ ပူးပေါင်းဆောင်ရွက်ခြင်း ကဏ္ဍ ဒါကိုဆွေးနွေးလိုပါတယ်။ ပထမအချက်အနေနဲ့ အမျိုးသားပညာရေးမူဝါဒကော်မရှင်ရဲ့ အစီရင်ခံစာအရ အခြေခံပညာ ဆရာ၊ ဆရာမများ ရာထူးအဆင့်သတ်မှတ်ချက်ဆိုင်ရာ လက်ရှိမူတွေကြောင့် မူလတန်းကျောင်းများမှာ ဆရာ၊ ဆရာမများ မမြဲခြင်း၊ မလုံလောက်ခြင်း၊ အတွေ့အကြုံနဲ့ ကျွမ်းကျင်မှုနည်းပါးတဲ့ ဆရာ၊ ဆရာမများသာ ရှိခြင်း စတဲ့ပြဿနာကို အမြဲကြုံတွေ့နေရကြောင်း သိရှိရပါတယ်။ ဒါ့အပြင် မူ၊ လယ်၊ ထက် ဆရာ၊ ဆရာမ များကို ပညာရှင်အဆင့် ၁၊ ၂၊ ၃ဖြင့် ရာထူးအဆင့်သတ်မှတ်ခြင်းဟာ မျှတမှုမရှိတဲ့ လွဲမှားသောမူဝါဒ ဖြစ်ကြောင်း ထောက်ပြထားတာ တွေ့ရပါတယ်။ ဒီလိုလွဲမှားတဲ့ မူဝါဒတွေကို အမြန်ဆုံးပြုပြင်ပြောင်းလဲ သင့်ကြောင်း သက်ဆိုင်ရာဝန်ကြီးဌာနများအနေနဲ့ ဆောင်ရွက်ဖို့ တိုက်တွန်းလိုပါတယ်။ ဒါ့အပြင် မူလတန်းပြ၊ အလယ်တန်းပြ၊ အထက်တန်းပြ ဆရာ၊ ဆရာမများဟာ မတူညီတဲ့ လုပ်ငန်း တာဝန်အမျိုးအစားတွေသာဖြစ်ကြောင်း အစီရင်ခံစာမှာ သုံးသပ်ဖော်ပြထားတဲ့အတွက် အခြေခံပညာအဆင့် တစ်ခုချင်းမှာပဲ ရာထူးတိုးမြှင့်ခြင်း အကြံပြုထားခြင်းဟာ ကောင်းမွန်သော အကြံပြုချက်ဖြစ်တာကြောင့် ဒီအချက်ကို ပညာရေးဝန်ကြီးဌာနအနေနဲ့ အလေးထားဆောင်ရွက်ရမှာ ဖြစ်ပါတယ်။ ဒုတိယအချက်အနေနဲ့ ဆရာ၊ ဆရာမများ ဘွဲ့နှင့်ကိုက်ညီတဲ့ ဘာသာရပ်များကို အထူးပြု သင်ကြားခွင့် ပြုရန်လိုအပ်ပါတယ်။ ဒီနေရာမှာ အကြံပြုလိုတာကတော့ အခြေခံပညာ ဆရာ၊ ဆရာမများအား ရရှိထားတဲ့ ဘွဲ့နဲ့ကိုက်ညီတဲ့ ဘာသာရပ်များကိုသာ သင်ကြားစေဖို့ တာဝန်ပေးသင့်ပါတယ်။ ဘွဲ့နဲ့ကိုက်ညီတဲ့ ဘာသာ ရပ်ကိုသာ သင်ကြားပို့ချခြင်းအားဖြင့် သင်ကြားရေးမှာ ပိုမိုထိရောက်စေနိုင်ပါတယ်။ တစ်ဘာသာတည်းကို အထူးပြု သင်ကြားတဲ့အတွက်ကြောင့် မျှ ကျွမ်းကျင်မှုပိုမိုအားကောင်းလာပြီး စဉ်ဆက်မပြတ် တိုးတက်မှုတွေ ရရှိလာမှာ ဖြစ်ပါတယ်။ ဆရာ၊ ဆရာမများ ရရှိမှုအခက်အခဲကြောင့် ဘွဲ့နှင့်ကိုက်ညီတဲ့ ဘာသာရပ်တစ်ခုတည်းကိုသာ သင်ကြားခိုင်းဖို့ အခက်အခဲ ရှိနိုင်ပါတယ်။ တစ်ဖက်မှာလည်း ဆရာ၊ ဆရာမ များအနေနဲ့ ဘွဲ့ရရှိထားတဲ့ ဘာသာရပ်ထက် ပိုမိုစိတ်ဝင်စားပြီး ကျွမ်းကျင်မှုရှိတဲ့ အခြားဘာသာရပ်ကိုလည်း အထူးပြု သင်ကြားဖို့ကိုလည်း စိတ်ဝင်စားနိုင်ပါတယ်။ အခြေအနေ အမျိုးမျိုးရှိနိုင်ပေမယ့် ဆရာ၊ ဆရာမ များဆန္ဒအရ ရွေးချယ်ထားတဲ့ အထူးပြုဘာသာရပ်ကို စွဲစွဲမြဲမြဲ ဆက်လက်သင်ကြားနိုင်ဖို့အတွက် အားပေး ရမှာဖြစ်တဲ့အပြင် မွမ်းမံမှု၊ လေ့ကျင့်ပေးရန်လည်း အလွန်အရေးကြီးပါတယ်။ ဘာသာရပ်တစ်ခုကို စွဲစွဲမြဲမြဲ လေ့လာသင်ကြားခြင်းဖြင့် ဆရာ၊ ဆရာမများဟာ တိုးတက်မှုရရှိနိုင်သလို ကျောင်းသူ၊ ကျောင်းသားများ အတွက်လည်း အရည်အသွေးမီတဲ့ သင်ကြားပို့ချမှုကို ရရှိမှာဖြစ်ပါတယ်။ တတိယအချက်အနေနဲ့ လုပ်ခလစာတိုးမြှင့်ရန်လိုအပ်ကြောင်း ဆွေးနွေးလိုပါတယ်။ ဆရာ၊ ဆရာမ များဟာ သင်ကြားပို့ချဖို့အတွက် အကောင်းဆုံး ပြင်ဆင်နေဖို့ လိုအပ်ပါတယ်။ ကိုယ်ပိုင်အရည်အချင်းတွေကို တိုးတက်ရေး စဉ်ဆက်မပြတ် ်တင်းပေးဖို့လည်း အရေးကြီးပါတယ်။ လုပ်ခလစာနည်းပါးတဲ့ အတွက်ကြောင့် အနားယူရမယ့် မိသားစုနဲ့ပေးရမယ့် လာမယ့်စာသင်ချိန်အတွက် ပြင်ဆင်ရမယ့်ှာ ပြင်ပအလုပ်အကိုင်တွေကို လုပ်ကိုင်ပြီး ဝင်ငွေရှာနေကြတာကြောင့် သင်ကြားမှု၊ ပို့ချမှုအရည်အသွေး မမီခြင်း၊ ဆရာ၊ ဆရာမများရဲ့ ကျွမ်းကျင်မှုနည်းပါးခြင်း စတဲ့အချက်တွေကိုလည်း ထည့်သွင်းစဉ်းစားပေးဖို့ လိုအပ်ပါတယ်။ ဆရာ၊ ဆရာမများ လုံလောက်မှုမရှိတဲ့အတွက်ကြောင့်မို့လို့ လစာ ဝင်ငွေနည်းပါးခြင်းဟာလည်း ကောင်းမွန်တဲ့ ပညာရေးစနစ်ကို အောင်အောင်မြင်မြင် လည်ပတ်ဖို့အတွက် အရေးကြီးလှပါတယ်။ လုံလောက်မှုမရှိတဲ့ လစာဝင်ငွေဟာ အကောင်းဆုံးဆရာမများကို မြဲအောင်၊ အလုပ်မှ ထွက်မသွားအောင် ဆွဲဆောင်နိုင်မှာ မဟုတ်တဲ့အတွက် နိုင်ငံ့ရဲ့လူ့စွမ်းအားအရင်းအမြစ်တွေကို အကောင်းဆုံး ပြုစုပျိုးထောင်ဖို့ဟာ ခက်ခဲပါတယ်။ အကောင်းဆုံး ဆရာ၊ ဆရာမများကို မခန့်ထားနိုင်ဘူး၊ မထိန်းသိမ်း ထားနိုင်ဘူးဆိုလို့ရှိရင် အစိုးရကျောင်းများနဲ့ ပြင်ပပုဂ္ဂလိကကျောင်းများ မွေးထုတ်ပေးတဲ့ ကျောင်းသားများ အကြား အရည်အသွေးကွာခြားမှု၊ မညီမျှမှုကို ဖြစ်ပေါ်စေမှာ ဖြစ်ပါတယ်။ နာယကကြီးရှင်။ ပညာရေးအရည်အသွေး မညီမျှမှုဟာ စိန်ခေါ်မှုတစ်ရပ်ဖြစ်လာနိုင်တဲ့အတွက် အစိုးရကျောင်းများရဲ့ အရည်အသွေး၊ ဆရာ၊ ဆရာမများရဲ့ ယှဉ်ပြိုင်နိုင်စွမ်းကို ပြင်ပကျောင်းသားများနဲ့ တန်းတူ ဒါမှမဟုတ် စံပြအနေနဲ့ထားရှိအောင် ကြိုးပမ်းအားထုတ်ဖို့ လိုအပ်ပါတယ်။ ဒါကြောင့် ပညာ အရည်အချင်းကောင်းမွန်မှု၊ သင်ကြားမှု၊ ကျွမ်းကျင်မှု ဆရာ၊ ဆရာမများကို ထိုက်ထိုက်တန်တန် တိုးမြှင့် ချီးမြှင့်ဖို့လည်း တိုက်တွန်းလိုပါတယ်။ ပညာရေးဝန်ထမ်းများ အရည်အချင်းပြည့်ဝစေရန်နှင့် လုပ်ခလစာ တိုးပြီးတော့ ချီးမြှင့်မှသာလျှင် အရည်အချင်းပြည့်လူငယ်များ၊ ပညာရေးဝန်ထမ်းများအဖြစ် ယခုထက်ပိုမို စိတ်ဝင်စားလာကြမှာဖြစ်ပါတယ်။ နိုင်ငံတကာမှာလည်း ပညာရေးဝန်ထမ်းများ လစာမြင့်မားကြောင်း လေ့လာသိရှိရပါတယ်။ စတုတ္ထအချက်အနေနဲ့ ဆရာ၊ ဆရာမများ မလုံလောက်မှု၊ ကျောင်းသုံးစာအုပ်များအပါအဝင် သင်ကြား သင်ယူမှု အထောက်အကူပစ္စည်းများ မလုံလောက်မှုနဲ့ ပတ်သက်ပြီးတော့ စာသင်ကျောင်းများမှာ အရည် အသွေးမြှင့်တင်ဖို့အတွက် အလွန်နီးကပ်စွာ တည်ရှိတဲ့အရပ်ဒေသတွေက စာသင်ကျောင်းများကို အထူးသဖြင့် တစ်ပေါင်းတစ်စည်းဖြစ်အောင် ဆောင်ရွက်သင့်ကြောင်း အကြံပြုတိုက်တွန်းလိုပါတယ်။ နယ်မြေဒေသတူပြီး နီးစပ်မှုရှိတဲ့ ကျောင်းတွေကို ပိုမိုကောင်းမွန်မှုရှိအောင် ဖြည့်စွက်ပေးရမှာ ဖြစ်ပါတယ်။ ဒီလိုမဟုတ်ဘဲနဲ့ ဆရာရှိတဲ့ကျောင်းတွေမှာသာ ကျောင်းသားတွေ စုပုံနေတဲ့ အခက်အခဲမျိုး မဖြစ်ရအောင် ဒါကိုပြုပြင်သင့် ပါတယ်။ လက်ရှိမှာတော့ ပညာရေးဝန်ကြီးဌာနအနေနဲ့ ကျောင်းများအဆင့် တိုးမြှင့်ခြင်း၊ ဖွင့်လှစ်ခြင်းကို ဆောင်ရွက်ပါတယ်။ ဒီဆောင်ရွက်မှုတွေကနေပြီးတော့ လက်တွေ့မှာ အလုပ် မဖြစ်တာတွေ့ရပါတယ်။ ဘယ်လိုအလုပ်မဖြစ်လဲဆိုလို့ရှိရင် တစ်ကျောင်းမှာ ကျောင်းအသစ်ဖွင့်တယ်။ တစ်ဖက်မှာလည်း ဆရာတွေကို ပြည့်စုံအောင်၊ လုံလောက်အောင် မထားရှိနိုင်ပါဘူး။ ဒီလိုမျိုးအသစ်ဖွင့်တိုင်း ဆရာတွေဟာ လိုအပ်ချက် ရှိတာကြောင့်မို့လို့ သူတို့တွေဟာ နောက်ကျောင်းကို ပြောင်းရွှေ့ရတဲ့ အတွက်ကြောင့် ဆရာလုံလောက်မ မရှိမှုသည် အသစ်ဖွင့်တဲ့ကျောင်းမှာရော၊ ကျန်ခဲ့တဲ့ကျောင်းမှာပါ ဒီလိုပြဿနာတွေ ကျွန်မတို့ မဲဆန္ဒ နယ်မှာ အများကြီး ရင်ဆိုင်ရလျက်ရှိပါတယ်။ နောက်ဆုံးအချက်အနေနဲ့ ကော်မရှင်ရဲ့ နိုင်ငံတကာအဖွဲ့အစည်းများရဲ့ ဆွေးနွေးထားတာနဲ့ပတ်သက်လို့ နောက်ဆုံးအနေနဲ့ ဆွေးနွေးလိုပါတယ်။ ကျွန်မအနေနဲ့ နိုင်ငံတကာ ပညာတော်သင်ကဏ္ဍကို မြှင့်တင် ဆောင်ရွက်သင့်ကြောင်း တိုက်တွန်းလိုပါတယ်။ မြန်မာနိုင်ငံအနေနဲ့ နိုင်ငံတကာစံချိန်မီဖို့အတွက် ကဏ္ဍတိုင်းမှာ ဆောင်ရွက်မယ်ဆိုလို့ရှိရင် နိုင်ငံရဲ့ လူသားစွမ်းအားအရင်းအမြစ်ကို ပထမဆုံး နိုင်ငံတကာစံချိန်မီအောင် ဆောင်ရွက်ရမှာပါ။ ဒီလိုဆောင်ရွက်တဲ့အခါမှာလည်း နိုင်ငံတကာသုံး အင်္ဂလိပ်ဘာသာကို အရေး၊ အဖတ်၊ အပြော၊ နားထောင်မှုစွမ်းရည် 4 Skill အပြင် Critical Thinking လို့ခေါ်တဲ့ နိုင်ငံတကာမှာ ကျောင်းသားများ၊ ပညာရှင်များ ကျင့်သုံးနေကြတဲ့ ဒီစနစ်တွေကိုလည်း မြန်မာနိုင်ငံမှာ အမြန်ဆုံး အကောင် အထည်ဖော်ဖို့ လိုပါတယ်။ ဒါမှသာလျှင် နိုင်ငံတကာစံချိန်မီတဲ့ မြန်မာ့ပညာရေးကို ရရှိမှာဖြစ်တဲ့အတွက် ကြောင့်မို့လို့ ကိုယ်စားလှယ်များရဲ့ အကြံပေးချက်များကို ကော်မရှင်အနေနဲ့ သက်ဆိုင်ရာဝန်ကြီးဌာနကို တိုက်တွန်းဖို့ ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးရွှေလှ(ခေါ်)ဦးရွှေလှဝင်း သင်္ဃန်းကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1538">ဦးရွှေလှ(ခေါ်) ဦးရွှေလှဝင်း(သင်္ကန်းကျွန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး သင်္ကန်းကျွန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရွှေလှ(ခေါ်) ဦးရွှေလှဝင်း ဖြစ်ပါတယ်။ ကျွန်တော်က အမျိုးသားပညာရေးမူဝါဒကော်မရှင်အစီရင်ခံစာရဲ့ အခြေခံပညာ အပိုင်းကို ဆွေးနွေးအကြံပြုမှာ ဖြစ်ပါတယ်။ နာယကကြီးခင်ဗျာ။ ရန်ကုန်တိုင်းဒေသကြီးရှိ အခြေခံပညာကျောင်းများအတွင်း ကျောင်းသားပျံ့နှံ့မှု အခြေအနေနဲ့ပတ်သက်ပြီး အစီရင်ခံစာမှာဖော်ပြထားတာက ရန်ကုန်တိုင်းဒေသကြီးအတွင်း အခြေခံပညာ ကျောင်းသားအားလုံး၏ ထက်ဝက်ကျော်မှာ အထက်တန်းကျောင်း များမှာသာ တက်ရောက်သင်ယူနေကြတဲ့ အချက်ဖြစ်တယ်။ အကျိုးဆက်အနေဖြင့် အခြေခံပညာအထက်တန်းကျောင်းများမှာ ကျောင်းသား အလွန် အမင်း ပြည့်ကျပ်မှုနှင့် ရင်ဆိုင်နေရသည်လို့ ယူဆပါတယ်လို့ အစီရင်ခံစာမှာ ဖော်ပြထားပါတယ်။ ဒီအချက် ဟာ အလွန်မှန်ကန်တဲ့ သုံးသပ်ချက်ဖြစ်တဲ့အတွက် ကျွန်တော် ထောက်ခံပါတယ်။ ကျွန်တော့မဲဆန္ဒနယ်ရှိ ကျောင်းတစ်ကျောင်းကို ဥပမာပေးပြီး ဆွေးနွေးလိုပါတယ်။ သင်္ကန်းကျွန်းအထက(၁)မှာ ကျောင်းသားအရေ အတွက် ၃,၈၅၄ ယောက် ၄,၀၀၀ နီးပါးရှိပါတယ်။ ဒါတောင် ဒီကျောင်းမှာ မူလတန်းမရှိပါဘူး။ ကျောင်းသားတွေများလွန်းတော့ စာသင်ခန်းတစ်ခန်းမှာရှိသင့်တဲ့ ကျောင်းသားအရေတွက်ထက်ပိုများပြီး သင်ကြားရတော့ သင်ကြားမှုအပိုင်းမှာ အခက်ခဲရှိလာပါတယ်။ ပိုဆိုးတာက ကျောင်းသားတိုးလာလိုက် ကျောင်းဆောင်သစ်ဆောက်လိုက်၊ ကျောင်းသားတိုးလာလိုက် ကျောင်းဆောင်သစ်ဆောက်လိုက်နဲ့ နောက်ဆုံးမှာ ကလေးတွေကစားဖို့ မြေနေရာတောင်မရှိတော့ပါဘူး။ ဒီပုံစံအတိုင်းသာ ဆက်သွားမယ်ဆိုရင် ကျောင်းအိမ်သာ ဆောက်ဖို့မြေနေရာတောင် တော်တော်လေး ခက်သွားပါလိမ့်မယ်။ အထက်တန်းကျောင်းမှာ ကျောင်းသားတွေ ပြည့်ကျပ်နေတာနဲ့ပတ်သက်ပြီး လက်တွေ့ကျကျ ဖြေရှင်းဖို့လိုပါလိမ့်မယ်။ စနစ်သစ်ပညာရေးမှာ အလယ်တန်း မှာ အတန်း ၄ တန်း၊ အထက်တန်းမှာ အတန်း ၃ တန်း ဖြစ်လာပါပြီ။ ဒါကြောင့် ကျောင်းသားတွေ ပြည့်ကျပ် နေတဲ့ အထက်တန်းကျောင်းတွေထဲက အလယ်တန်းကို သတ်သတ်စီခွဲထုတ်ပြီး အထက်တန်းကျောင်း သီးသန့်ပြုလုပ်မယ်ဆိုရင် ကောင်းမလားလို့ စဉ်းစားသင့်ပြီလို့အကြံပြုလိုပါတယ်။ အစပိုင်းမှာတော့ လုပ်ရ ခက်မယ်ဆိုတာသိပါတယ်။ လုပ်ရခက်လို့မလုပ်ရင် နောက်ဒီထက်ပိုပြီးတော့ ဆိုးလာလိမ့်မယ်လို့ အကြံပြုချင် ပါတယ်။ နာယကကြီးခင်ဗျာ။ အစီရင်ခံစာမှာပါတဲ့ အခြေခံပညာမူလတန်းပိုင်းမှာ ကျောင်းသားအရေအတွက် နည်းတာနဲ့ပတ်သတ်ပြီးတော့ ဆွေးနွေးလိုပါတယ်။ အမျိုးသားပညာရေးမူဝါဒကော်မရှင်က အခြေခံပညာ မူလတန်းကျောင်းတစ်ကျောင်းမှာ အနိမ့်ဆုံးရှိသင့်သည့် ကျောင်းသားအရေတွက်ဟာ ၁၀၁ ယောက်မှ ၁၅၀ အတွင်း ရှိသင့်တယ်လို့ သတ်မှတ်ထားတာတွေ့ရပါတယ်။ အစီရင်ခံစာရဲ့ နောက်ဆက်တွဲ(ဂ)မှာ သင်္ကန်းကျွန်း မြို့နယ်မှ ကျောင်းသားဦးရေ အလွန်နည်းတဲ့ ကျောင်း၊ ကျောင်းကို ဖော်ပြထားတာလည်း တွေ့ရပါတယ်။ အမက(၂၇) ကျောင်းသားဦးရေ ၃၃ ဦး၊ အမက(၃၈) ကျောင်းသားဦးရေ ၂၄ ဦးလို့ ဖော်ပြထားပါတယ်။ အမှန်မှာက ကျောင်းသားဦးရေ နည်းတဲ့ကျောင်းဟာ ဒီထက်မကများပါတယ်။ ကျောင်းသားဦးရေနည်းတဲ့ ကျောင်းတချို့ကိုဖော်ပြရရင် အမက(၁၁)က ၂၈ ဦး၊ အမက(၄၁)က ၃၈ ဦး၊ အမက(၃၁)က ၄၈ ဦး၊ အမက(၃၅)က ၅၀ ဦး ရှိကြပါတယ်။ ကျောင်းသားဦးရေနည်းလွန်းတော့ ဖြစ်ပေါ်လာတဲ့ အကျိုးဆက် ကတော့ ကျောင်းတွေဖျက်သိမ်းခြင်းပဲ ဖြစ်ပါတယ်။ ယခုစာသင်နှစ်မှာ သင်္ကန်းကျွန်းက အမက(၁)နဲ့ အမက (၃၇) ကျောင်း ၂ ကျောင်းဟာ ကျောင်းသားနည်းလို့ ဖျက်သိမ်းခဲ့ရပါတယ်။ ကျောင်းသားဦးရေနည်းလွန်းတာနဲ့ ပတ်သက်လို့ ကော်မရှင်ရဲ့ဆန်းစစ်ချက်ကတော့ ကျူးကျော်ရပ်ကွက်တွေဖျက်သိမ်းလို့၊ အလုပ်ရုံစက်ရုံတွေ ဖျက်သိမ်းပြီး မိသားစုပြောင်းရွှေ့သွားလို့၊ အသစ်ဝင်လာသူများက အခြားနာမည်ကြီးကျောင်းမှာ ကျောင်းအပ် ကြလို့ ကျောင်းသားနည်းတယ်လို့ ဆန်းစစ်ထားတာတွေ့ရပါတယ်။ ကော်မရှင်ရဲ့ ဆန်းစစ်ချက်ထဲမှာ မပါတဲ့ အချက်ကို ဖြည့်စွက်ရရင် မြို့နယ်အတွင်းမှာ ပုဂ္ဂလိကကျောင်းတွေ ဖွံ့ဖြိုးတိုးတက်လာခြင်းပဲ ဖြစ်ပါတယ်။ ပုဂ္ဂလိကကျောင်းတွေရဲ့ ကျောင်းဆွဲအားကလည်း အတော်များပါတယ်။ ကျွန်တော့မဲဆန္ဒနယ်မှာ ပုဂ္ဂလိက ကျောင်း ၁၄ ကျောင်း ရှိပါတယ်။ ပုဂ္ဂလိကကျောင်းမှာတက်နေတဲ့ ကျောင်းသားအရေတွက်ဟာ အတော်များ ပါတယ်။ ပုဂ္ဂလိကကျောင်းများ ဖွံ့ဖြိုးတိုးတက်လာတာကို ကျွန်တော်တို့ ကြိုဆိုရမှာဖြစ်ပါတယ်။ ဒါပေမယ့် တစ်ဖက်မှာ ကျောင်းသားဦးရေနည်းလို့ အစိုးရကျောင်းတွေကို ဖျက်သိမ်းရတာတွေမဖြစ်ဖို့လည်း ကြိုးစား ဆောင်ရွက်ရမှာဖြစ်ပါတယ်။ အစိုးရကျောင်းတွေကလည်း ပုဂ္ဂလိကကျောင်းတွေနဲ့အပြိုင် ကြိုးစားရန် လိုအပ်ပါလိမ့်မယ်လို့အကြံပြုရင်း အမျိုးသားပညာရေးမူဝါဒကော်မရှင်ရဲ့ အစီရင်ခံစာကို ထောက်ခံအကြံပြု ဆွေးနွေး လိုက်ရပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်နော်ခရစ္စထွန်း(ခေါ်)ဒေါက်တာအာကာမိုး ကရင်ပြည်နယ် မဲဆန္ဒနယ် အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1224">ဒေါ်နော်ခရစ္စထွန်း (ခေါ်) ဒေါက်တာအားကာမိုး (မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်မက ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္ဆထွန်း(ခေါ်) ဒေါက်တာအာကာမိုး ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာနဲ့ပတ်သက်ပြီး ခြုံငုံအကြံပြု ဆွေးနွေးသွားမှာ ဖြစ်ပါတယ်။ Political Power Instrument မှာ အဓိကကျတာက Education ဖြစ်ပါတယ်။ မူဝါဒပိုင်း ဆိုင်ရာနဲ့ပတ်သက်လာရင် ကျွန်မတို့တိုင်းပြည်ရဲ့ လိုအပ်ချက်အရ မှန်ကန်တဲ့မူဝါဒပိုင်းကိုချနိုင်ဖို့ အရေးကြီး ပါတယ်။ နိုင်ငံရဲ့ Power instrument တွေကသာလျှင် ပညာရေးအတွက် ဘာမူဝါဒတွေ ချမှတ်သင့်လဲ။ ဘာတွေကိုအခြေခံရမလဲ အရေးကြီးပါတယ်။ ပညာရေးက ဘာတွေနဲ့ ဘယ်လိုချိတ်ဆက်ပြီး လက်တွေ့မှာ အောင်မြင်မှုရအောင် ဘယ်လိုအကောင်အထည်ဖော် ဆောင်ရွက်သင့်တဲ့အစီအမံတွေနဲ့ အမြန်ဆုံးလုပ်ဆောင် နိုင်ဖို့လိုအပ်ပါတယ်။ တကယ်တော့ ကျွန်မတို့ နိုင်ငံအတွက် နိုင်ငံရေး၊ စီးပွားရေးကို မြှင့်တင်ပေးနိုင်တဲ့ပညာရေး လိုအပ် နေပါတယ်။ လက်တွေ့လူသားအရင်းအမြစ်တွေကို တန်ဖိုးရှိအောင် အသုံးချနိုင်ဖို့ လက်တွေ့အခြေအနေနဲ့ Inline ဖြစ်ဖို့၊ အမှန်တကယ်အကျိုးဖြစ်ဖို့ Real Outcome ဖြစ်ဖို့လိုနေပါတယ်။ Knowledge တွေကို စုစည်းပြီး နိုင်ငံရေးနဲ့စီးပွားရေး အတွက် လက်တွေ့အကျိုးဖြစ်မဲ့ ဟာတွေကို စိစစ်လေ့လာပြီး Innovation to Marketing စီးပွားဖြစ်မယ့်ပညာကို ရွေးချယ်လေ့ကျင့်သင်ကြားဖို့ လိုအပ်ပါမယ်။ ဥပမာအားဖြင့် ကျွန်မတို့နိုင်ငံဟာ စိုက်ပျိုးရေးကိုအခြေခံတဲ့နိုင်ငံဖြစ်တဲ့အတွက် ADB ရဲ့ ၂၀၁၅ မှတ်တမ်းအရ အလုပ်အကိုင် ရရှိမှုက စိုက်ပျိုးရေးကဏ္ဍမှာ ၅၀ ရာခိုင်နှုန်းဖြစ်တာမို့ အကြီးမားဆုံးဖြစ်ပါတယ်။ အဲဒီအတွက် ကျွန်မတို့ နိုင်ငံဟာ စိုက်ပျိုးရေးနဲ့ဆက်စပ်ပြီး နိုင်ငံရဲ့ စားနပ်ရိက္ခာဖူလုံတောင့်တင်း ရုံမက ပို့ကုန်တွေနဲ့ စီးပွားဖြစ်မယ့် စိုက်ပျိုးရေးနဲ့ ဆက်စပ်ပညာရေး ဖြစ်ဖို့လိုအပ်ပါမယ်။ ပညာရပ်ဆိုင်ရာ တွေက လက်တွေ့အသုံးချနိုင်တဲ့ နိုင်ငံရဲ့ စီးပွားရေးကို မြှင့်တင်ပေးနိုင်ဖို့ လိုအပ်ပါတယ်။ အဲဒီအတွက် ဘွဲ့ရပညာရေးထက် အသက်မွေးဝမ်းကျောင်းပညာရေးကို ပိုပြီးတွန်းအားပေးစေလိုပါတယ်။ မကြာသေးမီ ကလည်း အတိုင်ပင်ခံရဲ့ ပညာရေးကျောင်းများ သွားရောက်လေ့လာစဉ်က ပြောကြားခဲ့တာရှိပါတယ်။ ဘွဲ့ရအလုပ်လက်မဲ့ များပြားခြင်းထက် အသက်မွေးဝမ်းကျောင်းများကို ပိုမိုဖြစ်ထွန်းလာစေပြီး အသုံးချ ပညာရေးမှာ လူငယ်တွေပညာရပ်ဆိုင်ရာကို ပိုမိုတန်ဖိုးထား မြတ်နိုးခုံမင်လာမှာ ဖြစ်ပါတယ်။ အလုပ်လက်မဲ့ ပြဿနာလည်း ဖြေရှင်းပြီးသားဖြစ်မှာပါ။ Power Point အသုံးပြုခွင့်ပေးဖို့ တောင်းခံအပ်ပါတယ်။ Slide မှာပါတဲ့အတိုင်းပဲ အမေရိကန်နိုင်ငံရဲ့ ပညာရေးမှာ အသက်မွေးဝမ်းကျောင်းပညာရေးက ဘွဲ့ရပညာရေးထက် ရ ဆ များနေပါတယ်။ အရွယ်ရောက်ပြီးတဲ့လူငယ်တွေဟာ နိုင်ငံရဲ့ လူသားအရင်း အမြစ်တွေဟာ ကျရာဝါသနာပါရာမှာ လွတ်လပ်စွာ ရှင်သန်ရပ်တည်ကြပါတယ်။ နိုင်ငံရဲ့ ဝန်ထုပ်ဝန်ပိုး တစ်ခုအနေနဲ့ အလုပ်လက်မဲ့အဖြစ်မရပ်တည်ဘဲ နိုင်ငံရဲ့ Power အနေနဲ့ ဒေါက်တိုင်တွေ ဖြစ်နေကြပါတယ်။ ဒါကြောင့် နည်းပညာ၊ အသက်မွေးလေ့ကျင့်ရေးကဏ္ဍကို အမြန်ဆုံး အကောင်အထည်ဖော်ဆောင်ရွက်ဖို့ လိုအပ်ပါတယ်။ Next Slider ကျွန်မတို့နိုင်ငံရဲ့ အဆင့်မြင့်ကျောင်း ၁၆၁ ကျောင်းရဲ့ ကမ္ဘာ့အဆင့်သတ်မှတ်ချက်တွေကို ကြည့် လိုက်ရင် ရန်ကုန်တက္ကသိုလ်ကလွဲ၍ ကမ္ဘာ့အဆင့် ၂၀,၀၀၀ ကျော်အထက်မှာရှိပြီး အိမ်နီးချင်းနိုင်ငံတွေထက် နိမ့်ကျနေပါတယ်။ ကမ္ဘာ့အဆင့် တစ်နှစ်ထက်တစ်နှစ်လည်း နိမ့်ကျသွားတာ တွေ့ရမှာဖြစ်ပါတယ်။ ပညာရပ်ဆိုင်ရာတိုးတက်မှုမြင့်မားဖို့နဲ့ နိုင်ငံတကာ Level ကို မီနိုင်ဖို့ အရေးကြီးပါတယ်။ ဗဟိုချုပ်ကိုင်မှု၊ ဝန်ကြီးဌာနတွေရဲ့ချုပ်ကိုင်မှု လျှော့ချပြီး Autonomy မူနဲ့ အမြန်ဆုံးရပ်တည်နိုင်ဖို့ လိုအပ်ပါတယ်။ နိုင်ငံ တကာနဲ့ချိတ်ဆက်နိုင်ဖို့ နိုင်ငံတကာအဆင့်အတန်းမီဖို့အတွက် ချိတ်ဆက်ဆောင်ရွက်စီမံဖို့ လိုအပ်ပါတယ်။ တက္ကသိုလ်များမှာ နိုင်ငံများဖွံ့ဖြိုးရေးအတွက် လိုအပ်နေတဲ့ဘာသာရပ်တွေ တိုးချဲ့ သင်ကြားဖို့နဲ့ သုတေသန တွေဖွံ့ဖြိုးဖို့၊ သင်ထောက်ကူတွေပြည့်ဝဖို့၊ ဆရာတွေအရည်အသွေး ပြည့်ဝဖို့လိုအပ်ပါတယ်။ သက်ဆိုင်ရာ တက္ကသိုလ်တစ်ခုချင်းရဲ့ Curriculum တွေ၊ ရေတိုရေရှည် Plan တွေချမှတ်ပြီး ပါမောက္ခချုပ်များ အစည်းအဝေး တွေမှာ ညှိနှိုင်းဆွေးနွေးပြီး ဘာသာရပ်ဆိုင်ရာတွေ တိုးတက်အောင် နိုင်ငံတကာအဆင့်မီဖို့၊ လွတ်လပ်စွာ ရှင်သန်နိုင်ဖို့ အမြန်ဆုံး Autonomy ဆက်တင်သင့်ပါတယ်။ Next Slider ကမ္ဘာ့အဆင့် တစ်နှစ်ထက်တစ်နှစ်လည်း နိမ့်ကျသွားတာ တွေ့ရမှာဖြစ်ပါတယ်။ ခြစားမှုတွေဟာ ဘာသာရပ်ဆိုင်ရာဖွံ့ဖြိုးဖို့နဲ့ ဆရာတွေရဲ့ အရည်အသွေးနဲ့ ပညာရေးအဆင့်အတန်းကို ကျဆင်းစေပါတယ်။ ကျွန်မတို့နိုင်ငံရဲ့ အကျင့်ပျက်ခြစားမှုဟာ ကမ္ဘာ့အဆင့် ၁၇၂ မှာရှိနေဆဲ ဖြစ်ပါတယ်။ ကျွန်မတို့ရဲ့ လူသားအရင်းအမြစ်ဖွံ့ဖြိုးဖို့ စတင်တဲ့ ပညာရေးကဏ္ဍမှာ ခြစားမှုရှိနေခြင်းက အမျိုးမှန်တဲ့ အပင်ပေါက်ဖို့ ခက်နေပါတယ်။ ကျောင်းတွေရဲ့ ပညာရပ်ဆိုင်ရာကို တန်ဖိုးထားမှု လျော့နည်းစေပါတယ်။ ကျောင်းတွေရဲ့ အောင်၊ ရှုံးစာရင်းတွေမှာ ဆရာတွေရဲ့ ရာထူးတိုး၊ ရာထူးခန့်ခြင်းတွေမှာ ခြစားမှုကင်းဖို့ လိုအပ်ပါတယ်။ အဲဒါတွေကို ထိန်းကျောင်းသွားနိုင်မှ ကျွန်မတို့နိုင်ငံရဲ့ ပညာရေးအဆင့်အတန်း ဖွံ့ဖြိုး တိုးတက်လာမှာဖြစ်ကြောင်း အကြံပြု ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဗိုလ်မှူးထင်လင်းဦး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးထင်လင်းဦး (တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးထင်လင်းဦး ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာအမှတ်(၄)အပေါ်မှာ ဆွေးနွေးမှာဖြစ်ပါတယ်။ Power Point သုံးစွဲခွင့်ပြုပါရန် ခွင့်တောင်းခံအပ်ပါတယ်။ နာယကကြီးခင်ဗျား။ အမျိုးသားပညာရေးမူဝါဒ ကော်မရှင်ကို အမျိုးသားပညာရေးဥပဒေကို ပြင်ဆင် သည့်ဥပဒေပုဒ်မ ၅(က)အရ ဖွဲ့စည်းရာမှာ ဥက္ကဋ္ဌ၊ ဒုတိယဥက္ကဋ္ဌများအပါအဝင် ကော်မရှင်အဖွဲ့ဝင် ၂၁ ဦး ပါဝင်ရာ ထိုဥပဒေမှာ သတ်မှတ်ထားသော ကဏ္ဍအလိုက် ပါဝင်မှု ရှိ မရှိ ပိုမိုရှင်းလင်းစွာ သိရှိနိုင်ရန် ဖော်ပြသင့်ကြောင်း အကြံပြုအပ်ပါတယ်။ ကျောင်းသုံးစာအုပ် ကုန်ကျစရိတ်များနှင့်စပ်လျဉ်း၍ ၂၀၁၅-၂၀၁၆ ပညာသင်နှစ်မှ ၂၀၁၇-၂၀၁၈ ပညာသင်နှစ်အထိ ကျောင်းသားဦးရေတိုးတက်မှုနှုန်းဟာ ၀.၅ရ သန်းသာ တိုးတက်လာသော်လည်း ကျောင်းသုံးစာအုပ်များထုတ်ဝေရာမှာ ကုန်ကျစရိတ်မှာ ၂ ဆခန့် ဖြစ်ပေါ်လာသည့် အပေါ် စာအုပ်ထုတ်ဝေရေးလုပ်ငန်း ကုန်ကျစရိတ်အဆင့်ဆင့်ကိုလည်း ပြန်လည်စိစစ်သင့်ကြောင်း အကြံပြု အပ်ပါတယ်။ အငှားစနစ်ကျင့်သုံးပါက ၂ လတစ်ကြိမ် သို့မဟုတ် ဒုတိယနှစ်ဝက်မစတင်မီ ပြန်လည်အပ်နှံ ခြင်းနှင့် ပြန်လည်ထုတ်ပေးခြင်း စတဲ့စနစ်မျိုး သို့တည်းမဟုတ် နိုင်ငံတကာမှာ ကျင့်သုံးပြီးတော့ မိမိနိုင်ငံနဲ့ ကိုက်ညီမယ့် School Textbook Rental Service System မျိုး ကျင့်သုံးသင့်ကြောင်း အကြံပြုအပ် ပါတယ်။ ထိုသို့ဆောင်ရွက်ခြင်းမပြုမီ Pilot Project မျိုး ကြိုတင်ပြုလုပ်သင့်ကြောင်းကိုလည်း အကြံပြု တင်ပြအပ်ပါတယ်။ အခြေခံပညာ ဆရာ၊ ဆရာမများရဲ့ ရာထူးအဆင့်နဲ့ လစာသတ်မှတ်ချက်များ အကြံပြုသတ်မှတ် ထားရာမှာ အုပ်ချုပ်မှုကိစ္စရပ်များ အဆင်ပြေနိုင် မပြေနိုင် ပြန်လည်သုံးသပ်သင့်ပါတယ်။ ဥပမာအားဖြင့် တင်ပြရရင် မူလတန်းကျောင်းအုပ်အဆင့်(၁)ဟာ ပညာရှင်အဆင့်(၂)အဖြစ် အကြံပြုသတ်မှတ်ထားတာကို တွေ့ရှိရပါတယ်။ ၎င်းရဲ့လက်အောက်မှာ မူလတန်းပြ ဆရာ၊ ဆရာမ ပညာရှင်အဆင့်(၃) သို့မဟုတ် အဆင့်(၄) ထားရှိတဲ့အခါမှာ ဖြစ်ပေါ်လာနိုင်တဲ့ အုပ်ချုပ်မှုဆိုင်ရာအခက်အခဲများကို ထည့်သွင်းစဉ်းစားသင့်ကြောင်းနဲ့ ထိုအဆင့်များကို မူလတန်းကျောင်းအုပ်အဆင့်(၁)ရဲ့လက်အောက်မှာ မထားရှိဘူးဆိုရင်လည်း ကျောင်းသား၊ ကျောင်းသူတွေအတွက် ပညာသင်ကြားစေမှုဆိုင်ရာ မညီမျှမှုဖြစ်ပေါ်လာနိုင်တာကို ထည့်သွင်းစဉ်းစား သင့်ကြောင်း အကြံပြုတင်ပြအပ်ပါတယ်။ အစီရင်ခံစာရဲ့ စာမျက်နှာ ၂ရ မှာ တက္ကသိုလ်ရှိ လေ့ကျင့်ရေးဆေးရုံလို့ သုံးနှုန်းထားမှုအစား အစီရင်ခံစာရဲ့ နောက်ပိုင်းမှာ ဖော်ပြပါရှိတဲ့ သင်ကြားရေးဆေးရုံ သို့မဟုတ် လေ့ကျင့်သင်ကြားရေးဆေးရုံလို့ သုံးနှုန်းခြင်းက ပိုမိုသင့်လျော်မှာဖြစ်ကြောင်း အကြံပြုတင်ပြအပ်ပါတယ်။ အစီရင်ခံစာရဲ့ စာမျက်နှာ ၄၉ စာပိုဒ် ၉ မှာ မြန်မာနိုင်ငံရင်းနှီးမြှုပ်နှံမှုကော်မရှင်ကို ပြန်ကြားခဲ့တဲ့ကိစ္စရပ်မှာ ပညာရေးဥပဒေမူကြမ်း များကိုအခြေခံ၍ အမိန့်ကြော်ငြာစာနှင့် စည်းကမ်းစည်းမျဉ်းများကို ကြိုတင်ထုတ်ပြန်ထားသင့်ကြောင်း အကြံပြုထားသည်မှာ သင့်လျော်မှုရှိ မရှိ ပြန်လည်သုံးသပ်သင့်ပါတယ်။ ဥပဒေကြမ်းများ အတည်ပြုတဲ့ မူကြမ်းများအတိုင်း အတည်ပြုခြင်း မပြုခြင်းနဲ့ တည်ဆဲ ဥပဒေ၊ အမိန့်ကြော်ငြာစာနှင့် စည်းမျဉ်း စည်းကမ်းများဟာ ဥပဒေနှင့်ဆန့်ကျင်ပါက ပျက်ပြယ်တတ်ခြင်း တို့ကိုလည်း ထည့်သွင်းစဉ်းစားရန် လိုအပ်ကြောင်း တင်ပြလိုပါတယ်။ ဒါ့အပြင် ဥပဒေပါပြဋ္ဌာန်းချက် များအရသာ နည်းဥပဒေ၊ အမိန့်ကြော်ငြာစာနှင့် စည်းမျဉ်းစည်းကမ်း များကို ထုတ်ပြန်ရမှာဖြစ်ပါတယ်။ ပညာရေးဆိုင်ရာလုပ်ငန်းများ ဆောင်ရွက်ရာမှာ ပိုမိုအောင်မြင်စွာ ဆောင်ရွက်နိုင်ရန်အတွက် ပညာရေး နှင့်သက်ဆိုင်တဲ့ ဥပဒေများကို အမြန်ဆုံးပြဋ္ဌာန်းနိုင်ရန်သာ တိုက်တွန်းအကြံပြုသင့်ကြောင်း တင်ပြအပ် ပါတယ်။ ဆရာ၊ ဆရာမများ တာဝန်ထမ်းဆောင်မှုအပိုင်းနှင့် စပ်လျဉ်း၍ ဒေသတွင်း တာဝန် ထမ်းဆောင် နေသူ၊ တာဝန်ထမ်းဆောင်ရန် ဆန္ဒရှိသူ၊ အမြဲတမ်း နေရပ်လိပ်စာရှိသူ၊ အမြဲတမ်းနေရပ်လိပ်စာရှိပြီး ထိုဒေသတွင်ပင် တာဝန်ထမ်းဆောင်လိုသူ စသည်ဖြင့် အုပ်စုများခွဲခြားကာ စနစ်တကျပြုစုထားတာကို လည်း တွေ့ရပါတယ်။ ထိုသုတေသနပြုချက်အရ ပြုစုထားသောဇယားများမှာ ဆရာ၊ ဆရာမအရေအတွက်များရဲ့ အချိုး ကိုသာ အချိုးချထားခြင်းသဘောကို တွေ့ရပြီးတော့ By Name အရ တူညီမှု ရှိ မရှိ သိရှိရန်လိုအပ်ပါတယ်။ Mobile Teacher စနစ်ကို ကျင့်သုံးနိုင်ဖို့ နည်းလမ်းတစ်ခုအနေဖြင့် အကြံပြုထားသေးသည့်အပြင် အမျိုးသား ပညာရေးဥပဒေကို ပြင်ဆင်သည့်ဥပဒေပုဒ်မ ၅၀(ဃ)တွင် ဆရာများသည် မိမိနှစ်သက်ရာကျောင်း၊ ဒေသ များကို လွတ်လပ်စွာ လျှောက်ထားပိုင်ခွင့်ရှိရမည်လို့ ပြဋ္ဌာန်းပါရှိတဲ့အတွက် အတည်တကျမဟုတ်ဘဲ လှည့်လည် တာဝန်ထမ်းဆောင်လိုကြောင်း ဆန္ဒပြုသူ ဆရာ၊ ဆရာမအုပ်စုကို သေချာစေရန် ထပ်မံ၍ဆန္ဒရယူပြီးမှ ဆောင်ရွက်သင့်ကြောင်း အကြံပြုအပ်ပါတယ်။ ရန်ကုန်တိုင်းဒေသကြီးအတွင်းရှိ ကျောင်းများကို လေ့လာဆန်းစစ်ရာမှာ ကျောင်းသားပျံ့နှံ့မှုနှုန်း opa19 086$0p gacot Feeder School System §. School Catchment Area qp:326oT မူတည်၍ ကျောင်းဝင်ခွင့်မူဝါဒတစ်ရပ်ချမှတ်ပြီး အခြေခံပညာကျောင်းများကလည်း လိုက်နာဆောင်ရွက် ကြရန် အကြံပြုထားတာတွေ့ရပါတယ်။ နိုင်ငံတကာမှာ ကျင့်သုံးလျက်ရှိတဲ့ Feeder School System များအနက် မိမိနိုင်ငံနဲ့ကိုက်ညီမယ့် စနစ်တစ်မျိုးမျိုး သို့မဟုတ် လက်ရှိကျင့်သုံးလျက်ရှိတဲ့ စနစ်များနဲ့ ပေါင်းစပ်ကျင့်သုံးခြင်း စသည်ဖြင့်ဆောင်ရွက်ရန် အကြံပြုသင့်ကြောင်း တင်ပြအပ်ပါတယ်။ နာယကကြီးခင်ဗျား။ အစီရင်ခံစာမှာ အမြင်အာရုံ၊ အကြားအာရုံချို့တဲ့သူ ကလေးများနဲ့ မသန်စွမ်း ကလေးများရဲ့ ပညာသင်ကြားရမှု အခြေအနေနဲ့စပ်လျဉ်းပြီးတော့ ကွင်းဆင်းအစီရင်ခံစာ တစ်ခုကိုလည်း ဖော်ပြထားတာ တွေ့ရှိရပါတယ်။ တစ်နိုင်ငံလုံးမှာရှိတဲ့ အမြင်အာရုံ၊ အကြားအာရုံချို့တဲ့သူ ကလေးများနဲ့ မသန်စွမ်းသူကလေးများ အရေအတွက်အချိုး၊ ထိုကလေးများအတွင်းမှ ပညာသင်ကြားနိုင်သော၊ ပညာ သင်ကြားခွင့်ရနေသော ကလေးများအချိုးကိုလည်း သိရှိရန်လိုအပ်ကြောင်း တင်ပြလိုပါတယ်။ သို့မှသာ မသန်စွမ်းကလေးငယ်များအနက် ရာခိုင်နှုန်းမည်မျှကသာ ပညာသင်ကြားခွင့်ရရှိနေတာကို သိရှိရမှာ ဖြစ်ပါတယ်။ ထိုသို့သိရှိခြင်းအားဖြင့် ထိုကလေးငယ်များ ပညာသင်ကြားခွင့်ရရန် အစီအမံများချမှတ်ကာ ပိုမိုဆောင်ရွက်နိုင်မှာ ဖြစ်ပါတယ်။ ဥပမာအားဖြင့် အကြားအာရုံချို့တဲ့နေတဲ့ ကလေးငယ်များအား နားမှာ အကူစက်တပ်ဆင်ခြင်း၊ နားအတွင်း အကြားအာရုံအထောက်အကူပြုပစ္စည်း အစားထိုးထည့်သွင်းခြင်း၊ Cochlear Implementation တို့ကို ဆောင်ရွက်ခြင်းအားဖြင့် အကြားအာရုံ ပိုမိုတိုးတက်လာရုံသာမက စကားပြောနိုင်မှုကိုလည်း အထောက် အကူပြု လာကာ ထိုကလေးများရဲ့ ပညာသင်ကြားသင်ယူမှုကို ပိုမိုထိရောက်လာကြောင်း နိုင်ငံ တကာရှိ သုတေသနဆောင်ရွက်ချက် စာတမ်းအချို့အရ သိရှိရပါတယ်။ ဒါ့ကြောင့် အမျိုးသားပညာရေး မူဝါဒကော်မရှင်အနေနဲ့ မသန်စွမ်းကလေးငယ်များ ယခုထက် ပိုမိုထိရောက်စွာ ပညာသင်ကြားနိုင်စေရန်အတွက် ပညာရေးဝန်ကြီးဌာန၊ ကျန်းမာရေးနဲ့ အားကစားဝန်ကြီး ဌာန၊ လူမှုဝန်ထမ်းကယ်ဆယ်ရေးနဲ့ ပြန်လည်နေရာချထားရေး ဝန်ကြီးဌာနတို့ အနေဖြင့် ပိုမိုကျယ်ပြန့်စွာ ပူးပေါင်းဆောင်ရွက်ကာ အထူးအစီအမံများချမှတ်စေရန် အကြံပြုသင့်ကြောင်း တင်ပြရင်း နိဂုံးချုပ်အပ် ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးရန် ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁-၂-၂၀၁၉ ရက်တွင် ဆက်လက်ဆောင်ရွက်ရန် လျာထား ပါကြောင်း ကြေညာပါတယ်။</speech>
</report>
</section>
<section value="Motion">
<motion>
<title>ပြည်ထောင်စုသမ္မတမြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်)ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်းအရေးကြီးအဆိုကို ဦးအောင်ကြည်ညွန့် မကွေးတိုင်းဒေသကြီး မဲဆန္ဒနယ်အမှတ်(၄)က တင်သွင်းခြင်းနှင့် လွှတ်တော်က လက်ခံဆွေးနွေးရန်အတည်ပြုချက်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီမနက်ပိုင်းက လွှတ်တော်သို့ ဖတ်ကြား တင်ပြခဲ့တဲ့ အရေးကြီးအဆိုတင်သွင်းခြင်းအစီအစဉ်ကို ဆောင်ရွက်ပါ့မယ်။ ဦးအောင်ကြည်ညွန့်က လွှတ်တော်သို့ အဆိုတင်သွင်းဆွေးနွေးဖို့ဖြစ်ပါတယ်။</speech>
<speech><mp id="1158">ဦးအောင်ကြည်ညွန့်(မဲဆန္ဒနယ်အမှတ်-၄၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ ရှေးဦးစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၄)က အမျိုးသား လွှတ်တော်ကိုယ်စားလှယ် ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့် ဖြစ်ပါတယ်။ ကျွန်တော့အနေနဲ့ ဒီနေ့ အရေးကြီးအဆိုတစ်ရပ် တင်သွင်းသွားမှာဖြစ်ပါတယ်။ ဒီလို အရေးကြီးအဆို တစ်ရပ်ကို တင်သွင်းတဲ့နေရာမှာလည်းပဲ လက်ရှိမြန်မာနိုင်ငံရဲ့ အခြေအနေမှာ မြန်မာနိုင်ငံသားပြည်သူများနဲ့ အရေးကြီးသက်ဆိုင်တဲ့ ကိစ္စလည်းဖြစ်၊ ပြည်ထောင်စုလွှတ်တော်ရဲ့ ဆုံးဖြတ်ချက်ရယူရန် လိုအပ်တဲ့ကိစ္စကလည်း ဖြစ်တဲ့အတွက်ကြောင့် ဒီအရေးကြီးအဆိုကို တင်သွင်းရခြင်းဖြစ်ပါတယ်။ ကျွန်တော်တင်သွင်းမယ့် အရေးကြီး အဆိုကတော့ ပြည်ထောင်စုလွှတ်တော် ကိုယ်စားလှယ်များအားလုံးကိုလည်း ဖြန့်ဝေထားပြီးဖြစ်တဲ့အတိုင်း ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်ကို တိုက်တွန်းကြောင်းဆိုတဲ့ အရေးကြီးအဆိုကို ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၆ အရ လေးစားစွာ တင်သွင်းခြင်းဖြစ်ပါတယ်။ ဒီလိုတင်သွင်းရတဲ့ အနေအထားတွေဟာ ကျွန်တော်တို့အနေနဲ့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေကို လေ့လာသုံးသပ်လိုက်တဲ့အခါမှာ ဒီမိုကရေစီစံနှုန်းများနှင့် ညီညွတ်ခြင်းမရှိသေးတဲ့ ပြဋ္ဌာန်းချက်တွေ၊ ရှေ့နောက် ညီညွတ်ခြင်းမရှိဘဲ ကွဲလွဲဆန့်ကျင်နေတဲ့ ပြဋ္ဌာန်းချက်တွေ၊ ပြည်တွင်းငြိမ်းချမ်းရေးအတွက် မရှိမဖြစ်လိုအပ်တဲ့ စစ်မှန်တဲ့ ဒီမိုကရေစီ ပြည်ထောင်စုထူထောင်ရေးအတွက် အဟန့်အတားဖြစ်နေတဲ့ ပြဋ္ဌာန်းချက်တွေ၊ ပါတီစုံဒီမိုကရေစီစနစ်ကိုဖော်ဆောင်ရာမှာ အဟန့်အတားဖြစ်စေတဲ့ ပြဋ္ဌာန်းချက်တွေ၊ အပြန်အလှန်ထိန်းကျောင်းရမယ့် ဒီမိုကရေစီမဏ္ဍိုင်ကြီး ၃ ရပ်အား တစ်ဖက်စောင်းနင်းဖြစ်စေတတ်တဲ့ ပြဋ္ဌာန်းချက်တွေ၊ နိုင်ငံသားများရဲ့ တန်းတူညီမျှမှုကို အကာအကွယ်ပေးနိုင်ခြင်းမရှိတဲ့ ပြဋ္ဌာန်းချက်များနဲ့ ရွေးကောက်ပွဲများ လွတ်လပ်၍ တရားမျှတရေးကို ထိခိုက်နိုင်တဲ့ ပြဋ္ဌာန်းချက်များ ရှိနေသေးတာကို လေ့လာ စိစစ်တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ ၂၁ ရာစု ပင်လုံညီလာခံမှာ ထာဝရငြိမ်းချမ်းရေး တည်ဆောက်ရေးအတွက် ဒီမိုကရေစီအခြေခံအုတ်မြစ်များကို ဖြည့်ဆည်းပေးရန် လိုအပ်ကြောင်းကိုလည်းပဲ လေ့လာတွေ့ရှိရပါတယ်။ အမျိုးသားဒီမိုကရေစီအဖွဲ့ချုပ်အနေနဲ့ ၂၀၀၈ ခုနှစ်ရဲ့ ဖွဲ့စည်းပုံအခြေခံဥပဒေနဲ့ စပ်လျဉ်းပြီးတော့ ပြည်သူလူထုရဲ့ ဆန္ဒသဘောထားတွေကို ၂၀၁၃ ခုနှစ် ပြည်နယ်နှင့် တိုင်းဒေသကြီးများ အားလုံးပါဝင်တဲ့ မြို့နယ်ပေါင်း ၂၆ရ မြို့နယ်မှာ ရယူခဲ့တဲ့အခါတုန်းက ၉ရ ရာခိုင်နှုန်းသော ပြည်သူများက ပြင်ဆင်ပြောင်းလဲလိုကြောင်း ဆန္ဒပြုခဲ့ကြပါတယ်။ စစ်မှန်တဲ့ ဒီမိုကရေစီဖက်ဒရယ်ပြည်ထောင်စု တည်ထောင် ရာမှာ ဥပဒေပြုရေး၊ အုပ်ချုပ်ရေး၊ တရားစီရင်ရေး မဏ္ဍိုင် ၃ ရပ်နဲ့ ဖွဲ့စည်းထားတဲ့ နိုင်ငံတော်က တိုင်းရင်းသား ပြည်သူများရဲ့ ဆန္ဒသဘောထားကို အဓိကအခြေခံအချက်အဖြစ် ဖြည့်ဆည်းဆောင်ရွက်ပေးရမှာ ဖြစ်ပါတယ်။ ပြည်သူ့သဘောထားကို လျစ်လျူရှုပြီးတော့ နိုင်ငံတော်ရဲ့ ငြိမ်းချမ်းရေးနဲ့ ဖွံ့ဖြိုးတိုးတက်ရေးကို တည်ဆောက် နိုင်မှာ မဟုတ်ဘူးဆိုတာကလည်းပဲ အမှန်တရားတစ်ခု ဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံတော်ရဲ့ ဖွဲ့စည်းပုံအခြေခံဥပဒေကို အကောင်းဆုံး ကာကွယ်စောင့်ရှောက်ရေးကတော့ လက်ရှိဖြစ်ပေါ်ရောက်ရှိနေတဲ့ နိုင်ငံတော်ရဲ့ မျက်မှောက်အခြေအနေနဲ့ နိုင်ငံသားများ၊ တိုင်းရင်းသားများအားလုံးမျှော်မှန်းတဲ့ အနာဂတ်နိုင်ငံတော်ပုံဖော်ရေးကို ချောမွေ့စွာ အကောင်အထည်ဖော်ဆောင်ရွက်ရန် အထောက်အကူပြုမယ့် ဖွဲ့စည်းပုံအခြေခံဥပဒေတစ်ရပ် ဖြစ်ပေါ်လာ စေရန် ရည်မှန်းဆောင်ရွက်ရမှာဖြစ်ပါတယ်။ ဒီလိုဆောင်ရွက်နိုင်ရေးအတွက် ဥပဒေပြုရေးမဏ္ဍိုင်ဖြစ်တဲ့ ပြည်ထောင်စု လွှတ်တော်ကြီးဟာ အဓိကတာဝန်ဖြစ်ပါတယ်။ ပြည်တွင်းမှာ ထာဝရငြိမ်းချမ်းရေးရရှိရန်နဲ့ အမျိုးသားပြန်လည်သင့်မြတ်ရေးလုပ်ငန်းများအတွက် ၂၁ ရာစု ပင်လုံညီလာခံကြီးမှာ အားသွန်ခွန်စိုက် ကြိုးပမ်းဆောင်ရွက်နေတဲ့ အခုလျိုးမှာ ပြည်ထောင်စုသဘောတူစာချုပ်ရဲ့ အစိတ်အပိုင်း(၁)မှာ လည်းပဲ အရေးအကြီးဆုံးဖြစ်တဲ့ နိုင်ငံတော်ကို ဒီမိုကရေစီနဲ့ ဖက်ဒရယ်စနစ်ကို အခြေခံသော ပြည်ထောင်စု အဖြစ် ဖွဲ့စည်းရမယ်လို့ သဘောတူထားခဲ့ပြီးလည်း ဖြစ်ပါတယ်။ အဆိုပါသဘောတူညီချက်နဲ့ လိုက်လျော ညီထွေစွာ ဆက်လက်ဆောင်ရွက်ရမယ့် လုပ်ငန်းများကို ချောမွေ့စွာ အကောင်အထည်ဖော် ဆောင်ရွက် နိုင်ရေးနဲ့ အပြန်အလှန်ယုံကြည်မှု တည်ဆောက်ရေးတို့အတွက် ဖွဲ့စည်းပုံအခြေခံဥပဒေကို ပြင်ဆင်ရန် လိုအပ်နေပြီ ဖြစ်ပါတယ်။ နာယကကြီးခင်ဗျာ။ အခုလတ်တလောအခြေအနေအားဖြင့်ဆိုရင် လူမှုမီဒီယာသတင်းကွန်ရက် တွေမှာ တွေ့ရှိနေရတဲ့အတိုင်းပဲ အချို့မြို့ကြီးများမှာ ဖွဲ့စည်းပုံအခြေခံဥပဒေပြင်ရေးနဲ့ စပ်ဆိုင်တဲ့ Sticker Campaign လိုဟာမျိုးတွေ စတင်ပြီးတော့ လှုပ်ရှားနေတာတွေ တွေ့ရပါတယ်။ ဒီလိုအခြေအနေမျိုးမှာ အင်မတန်မှအရေးကြီးတဲ့ ဥပဒေပြုရေးမဏ္ဍိုင်ဖြစ်တဲ့ ကျွန်တော်တို့ ပြည်ထောင်စုလွှတ်တော်ကြီးက မသိကျိုးကျွန် ပြုနေလို့ မသင့်လျော်ဘူးလို့ လေးစားစွာ တင်ပြအပ်ပါတယ်။ အဲဒီအပြင် ကျွန်တော် ဒီကနေ့တင်ပြတဲ့အဆိုဟာ ဖွဲ့စည်းပုံအခြေခံဥပဒေပြင်ဆင်ရေးအတွက် ဖွဲ့စည်းပုံ အခြေခံဥပဒေပြင်ဆင်တဲ့ ဥပဒေကြမ်းကို တင်သွင်းနေတာမဟုတ်ပါဘူး။ ဒီလို ဖွဲ့စည်းပုံအခြေခံဥပဒေကြမ်းကို စနစ်တကျနဲ့ လျင်လျင်မြန်မြန် ဆောလျင်စွာ အကောင်အထည်ဖော်နိုင်ဖို့ အင်မတန်မှ စနစ်ကျပြီးတော့ ပွင့်လင်းမြင်သာစွာနဲ့ တာဝန်ကျေပွန်အောင် ထမ်းဆောင်နိုင်မယ့် ကော်မတီတစ်ရပ်ကိုတော့ဖြင့် ကျွန်တော်တို့ ပြည်ထောင်စုလွှတ်တော်ကြီးက အရေးတကြီးဖွဲ့ စည်းပေးဖို့ရန် လိုအပ်နေပြီဖြစ်တဲ့အတွက် တင်ပြခြင်း ဖြစ်ပါတယ်။ ဒါကြောင့် ကျွန်တော်တင်ပြတဲ့အဆိုဟာ ဖွဲ့စည်းပုံအခြေခံဥပဒေရဲ့ အခန်း(၁၂) ပုဒ်မ ၄၃၃၊ ၄၃၄၊ ၄၃၅ တို့မှာ ဖော်ပြထားတဲ့ ပြဋ္ဌာန်းချက်များနှင့် စပ်ဆိုင်ခြင်းမရှိကြောင်းကိုလည်းပဲ ရှင်းလင်းတင်ပြလိုပါတယ်။ အခု ကျွန်တော်တင်ပြနေတဲ့တင်ပြချက်ဟာ ဖွဲ့စည်းပုံအခြေခံဥပဒေကို ပြင်ဆင်ရေးအတွက် မူကြမ်းကို တင်ပြနေတာမဟုတ်ဘဲနဲ့ ဒါကိုအကောင်အထည်ဖော်ဖို့လိုအပ်တဲ့ ယန္တရားတစ်ခုကို စနစ်တကျတည်ဆောက်ရန် လိုအပ်တဲ့အတွက် ကျွန်တော်တို့ နည်းဥပဒေ ၆၆ အရ တင်ပြခြင်းသာဖြစ်ပါတယ်။ လေးစားအပ်ပါသော နာယကကြီးခင်ဗျာ။ မြန်မာနိုင်ငံတစ်ဝန်းလုံးမှာရှိတဲ့ ပြည်သူလူထုရဲ့ ဆန္ဒ သဘောထားနဲ့အညီ ၂၀၀၈ ခုနှစ် ဖွဲ့စည်းပုံအခြေခံဥပဒေကို ပြန်လည်လေ့လာစိစစ်သုံးသပ်ပြီးတော့ ဖွဲ့စည်းပုံ အခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်တဲ့ ပြည်ထောင်စုလွှတ်တော် ကိုယ်စားလှယ် များနဲ့ ဖွဲ့စည်းပြီးတော့ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ပါရန် အခု အရေးကြီးအဆိုကို မြန်မာနိုင်ငံသူ နိုင်ငံသား၊ မြန်မာနိုင်ငံသားတိုင်းရင်းသား ပြည်သူတစ်ရပ်လုံးရဲ့ စစ်မှန်တဲ့ဆန္ဒအပေါ်မှာ အခြေခံပြီးတော့ ပြည်ထောင်စုလွှတ်တော်ကို လေးနက်စွာ အဆိုပြု တင်သွင်းအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အရေးကြီးအဆိုကို ထောက်ခံဆွေးနွေးမယ့် လွှတ်တော်ကိုယ်စားလှယ် တစ်ဦးအား ဖိတ်ခေါ်ပါတယ်။</speech>
<speech><mp id="1541">ဒေါက်တာဝေဖြိုးအောင်(သာကေတမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စု လွှတ်တော် ကိုယ်စားလှယ်များအားလုံး၊ ယနေ့အစည်းအဝေးကို ကြွရောက်လာတဲ့ ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော် ကတော့ ရန်ကုန်တိုင်းဒေသကြီး၊ သာကေတမြို့နယ်မှ ပြည်ထောင်စုလွှတ်တော်ကိုယ်စားလှယ် ဒေါက်တာ ဆဖြိုးအောင် ဖြစ်ပါတယ်။ မကွေးတိုင်းဒေသကြီး၊ မဲဆန္ဒနယ်အမှတ်(၄)မှ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းတဲ့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ နာယကကြီးခင်ဗျာ။ နိုင်ငံတကာမှာ အချုပ်အခြာအာဏာသည် နိုင်ငံသားများ ထံမှ ဆင်းသက်သည်ဆိုသည့်အတိုင်း ပြည်သူတွေရဲ့ နိုင်ငံရေး၊ စီးပွားရေး၊ လူမှုရေး ပြဋ္ဌာန်းချက်တွေကို အဲဒီနိုင်ငံရဲ့ ပြည်သူလူထုကပဲ ဆုံးဖြတ်ကြရမှာဖြစ်ပါတယ်။ နိုင်ငံတစ်နိုင်ငံရဲ့ ဖွဲ့စည်းပုံအခြေခံဥပဒေဆိုတာ အဲဒီနိုင်ငံရဲ့ ဥပဒေပြုရေး၊ အုပ်ချုပ်ရေး၊ တရားစီရင်ရေး မဏ္ဍိုင်ကြီး (၃)ရပ်ရဲ့ အချုပ်အခြာဖြစ်သလို ဖွဲ့စည်းပုံ အခြေခံဥပဒေပါ ပြဋ္ဌာန်းချက်တွေကို လေ့လာခြင်းအားဖြင့် အဲဒီနိုင်ငံကို ဘယ်လိုဖွဲ့စည်းတည်ထောင် ထားတယ်၊ ဘယ်လိုအစိုးရမျိုးကို ရွေးကောက်တင်မြှောက်နိုင်တယ်၊ ဘယ်လိုဥပဒေပြုရေး စနစ်မျိုးကို ကျင့်သုံးတယ်၊ ဘယ်လိုတရားစီရင်ရေးစနစ်နဲ့ စီရင်ဆုံးဖြတ်တယ်ဆိုတာတွေကို သိရှိနိုင်တဲ့အပြင် မဏ္ဍိုင်ကြီး (၃)ရပ်မှာ အဲဒီနိုင်ငံသား ပြည်သူလူထုက ဘယ်လောက်ထိ ပါဝင်ကျင့်သုံး ဆောင်ရွက်ပိုင်ခွင့်ရှိတယ်ဆိုတာ ပေါ်လွင်ထင်ရှားရမှာ ဖြစ်ပါတယ်။ မြန်မာနိုင်ငံမှာ လက်ရှိကျင့်သုံးနေတဲ့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေဟာ ားဖြင့် အနေတွေအလိုက် လိုအပ်တဲ့ပြုပြင်ပြောင်းလဲမှုတွေကို ဆောင်ရွက်ရတော့မှာဖြစ်ပါတယ်။ လွန်ခဲ့တဲ့ ၁၀ နှစ် ကျော်ကာလကအနေအထားနဲ့ အခင်းအကျင်းတွေအပေါ်မှာ အခြေခံခဲ့တဲ့မူတွေဟာ လက်ရှိအခြေအနေမှာ ကျင့်သုံးဖို့သင့်လျော်မှုမရှိတော့ကြောင်း တွေ့ရှိရပါတယ်။ ယခုအခါ တိုင်းရင်းသားပေါင်းစုံရဲ့ဆန္ဒ (၂၁)ရာစု ပင်လုံညီလာခံကိုကျင်းပပြီး ထာဝရငြိမ်းချမ်းရေးတည်ဆောက်နိုင်ဖို့ အားသွန်ခွန်စိုက် ကြိုးပမ်းနေမှုများနဲ့ အတူ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကိုပါ စ်ပြေးညီ ဆောင်ရွက်သွားဖို့ လိုအပ် လာပါတယ်။ ဘယ်နိုင်ငံမှာမှ ဖွဲ့စည်းပုံအခြေခံဥပဒေကို တသမတ်တည်းဆုပ်ကိုင်ထားတယ်ဆိုတာ မရှိပါဘူး။ ခေတ်စနစ်နဲ့အညီ ပြုပြင်ပြောင်းလဲပြင်ဆင်မှုများကို ဆောင်ရွက်ကြရတာ ဖြစ်ပါတယ်။ ခေတ်ကာလနှင့် လျော်ညီတဲ့ ဖွဲ့စည်းပုံအခြေခံဥပဒေပြင်ဆင်ခြင်းတွေကို အခြေအနေ၊ ေါ်မူတည်ပြီး ကျင့်သုံး ဆောင်ရွက်သွားရမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အခု ဒုတိယအကြိမ် လွှတ်တော်သက်တမ်းမှာဆိုရင် ပြည်သူလူထုအကျိုးအတွက် ခေတ်ကာလနဲ့ကိုက်ညီအောင် တည်ဆဲဥပဒေအများအပြားကို ကျွန်တော်တို့ ပြည်ထောင်စုလွှတ်တော်ကြီးက ၃ နှစ်တာ ကာလအတွင်းမှာ ပြင်ဆင်ဆောင်ရွက်ခဲ့ပြီးဖြစ်ပါတယ်။ ထာဝရ ငြိမ်းချမ်းရေးကိုဦးတည်ပြီး နိုင်ငံတော်ကို ဒီမိုကရေစီနဲ့ ဖက်ဒရယ်စနစ်ကိုအခြေခံတဲ့ ပြည်ထောင်စုအဖြစ် ဖွဲ့စည်းနိုင်ဖို့ နိုင်ငံသားအားလုံး၊ တိုင်းရင်းသားအားလုံးက အရေးတကြီးကြိုးပမ်းဆောင်ရွက်နေတဲ့ အခုလို ျိုးမှာ တင်သွင်းလာတဲ့အရေးကြီးအဆိုဟာ ရေကန်အသင့် ကြာအသင့်ဖြစ်နေတဲ့အတွက် အလွန်ပဲ သင့်မြတ်လှပါတယ်။ အခုတင်သွင်းလာတဲ့အဆိုအပေါ် ပြည်ထောင်စုလွှတ်တော် ကိုယ်စားလှယ်များ အားလုံးက ကျယ်ကျယ်ပြန့်ပြန့် ပါဝင်ဆွေးနွေးခွင့်ရမှာဖြစ်သလို ပြည်သူတွေကကိုယ်စားပြု ဒီမိုကရေစီ စနစ်အရ တာဝန်အပ်နှင်းလိုက်တဲ့ ပြည်သူ့ကိုယ်စားလှယ်တွေက တိုင်းရင်းသားပြည်သူလူထုတစ်ရပ်လုံးရဲ့ စစ်မှန်တဲ့သဘောဆန္ဒ၊ သဘောထားအပေါ်မှာ အခြေခံပြီးတော့ ဖွဲ့စည်းပုံအခြေခံဥပဒေပြဋ္ဌာန်းချက်များ အပေါ် သုံးသပ်၊ ဆွေးနွေး၊ ဆုံးဖြတ်၊ ပြင်ဆင်ခွင့်တွေရလာမှာဖြစ်တဲ့အတွက် ပြောင်းလဲချိန်တန်တဲ့ အသင့်မှာ ပြည်သူနဲ့အတူ စုပေါင်းအင်အားကို အင်တိုက်အားတိုက် ဖော်ဆောင်နိုင်ဖို့ရာအတွက် အခု အရေးကြီး အဆိုကို ပြည်ထောင်စုလွှတ်တော်ကြီးက လက်ခံဆွေးနွေးအတည်ပြုပေးနိုင်ပါရန် လေးလေးနက်နက် ထောက်ခံတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">မိုက်ပေးပါ။</speech>
<speech><mp id="000">ဗိုလ်မှူးချုပ်မောင်မောင်(တပ်မတော်သားပြည်သူ့လွှတ်တော်ကိုယ်စားလှယ်)</mp>ကျွန်တော်တို့ စောစောကလည်း တင်ပြခဲ့ပါတယ်။ ကျွန်တော်တို့က ဒီ ဖွဲ့စည်းပုံအခြေခံဥပဒေပြင်ဆင်ရေးနဲ့ပတ်သက်လို့ ကျွန်တော်တို့က မပြင်ရဘူးလို့ တင်ပြတာလည်းမဟုတ်ပါဘူး။ ပြင်ဆင်ဖို့အတွက် ကျွန်တော်တို့သဘောတူ ပါတယ်။ သဘောတူတဲ့အတွက်လည်း လုပ်ထုံးလုပ်နည်းနဲ့အညီလုပ်ဖို့ ကျွန်တော်တို့ တင်ပြခြင်းဖြစ်ပါတယ်။ အခုကျွန်တော်တို့ ဒီလွှတ်တော်ခန်းမကြီးထဲကို ရောက်နေတဲ့လူတွေဟာ ဒီ ၂၀၀၈ ဖွဲ့စည်းပုံအရ ရောက်နေ တာဖြစ်ပါတယ်။ အဲဒီတော့ ကျွန်တော်တို့ ဒီမှာက ဒီလိုကော်မတီဖွဲ့တယ်ဆိုလို့ရှိရင် တကယ်တမ်းဥပဒေအရ ဆိုရင် နည်းဥပဒေပုဒ်မ ၁၃၅ အရ ပြင်ဆင်ဖို့ ဥပဒေမူကြမ်းကိုတင်မယ်။ ဒါကိုမှ သူ့ရဲ့ ပြည်သူ့လွှတ်တော်နဲ့ အမျိုးသားလွှတ်တော်ကနေပြီးတော့ ပူးပေါင်းဖွဲ့စည်းတဲ့အဖွဲ့ကနေပြီးတော့ စိစစ်မယ်ဆိုပြီးတော့ ဒီလို ပါပါတယ်။ ဒီလိုမဟုတ်ဘဲနဲ့ ဒီကော်မတီကနေ ခုလိုကော်မတီဖွဲ့ပြီးတော့ စိစစ်မယ်လို့ဆိုရင် ဘယ်ပုဒ်မတွေကို စိစစ်မှာလဲ။ ကော်မတီက ဘာတွေလုပ်မှာလဲဆိုတာက ပုဒ်မတွေကလည်း Unseen၊ ကော်မတီရဲ့ လုပ်ပိုင်ခွင့် ကလည်း ဘယ်လောက်ထိ ကျယ်ပြန့်မယ်ဆိုတာလဲ ကျွန်တော်တို့ မသိနိုင်ပါဘူး။ ဒါကြောင့်မို့လို့ ပြီးလို့ရှိရင် လည်း နည်းဥပဒေ ၁၃၆ အရ ပြင်ဆင်မယ့်ဥပဒေကြမ်းကိုလည်း စတင်ဆွေးနွေးခြင်းမပြုမီမှာ သက်ဆိုင်ရာ ပူးပေါင်းကော်မတီကနေပြီးတော့မှ ဆွေးနွေးစိစစ်ပြီးတော့မှ ဒီဆွေးနွေးချက်တွေရယ်၊ ဥပဒေကြမ်းရယ် ကျွန်တော်တို့ လွှတ်တော်ကို အခုလွှတ်တော်ကိုယ်စားလှယ်အားလုံးကို ဖြန့်ဝေပေးရမှာဖြစ်ပါတယ်။ ဒါလွှတ်တော်ရဲ့ နည်းဥပဒေပုဒ်မ ၁၃၆ အတိုင်းပါ။ ကျွန်တော်တို့ အခုလွှတ်တော်ကိုယ်စားလှယ်အားလုံးဟာ ဖွဲ့စည်းပုံအခြေခံဥပဒေပုဒ်မ ၁၂၅ ဇယား(၄)မှာပါတဲ့အတိုင်း ကတိသစ္စာပြုထားကြသူတွေ ဖြစ်ပါတယ်။ ကျွန်တော်တို့ ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပါမည်။ နိုင်ငံတော်ရဲ့ ဥပဒေများကိုလည်း လေးစားလိုက်နာပါမည်ဆိုပြီးတော့ ကတိသစ္စာပြုထားကြသူတွေ ဖြစ်ပါတယ်။ ဒီလို နိုင်ငံတော်ရဲ့ ဥပဒေပြုရေးတာဝန်ကို အဓိကလုပ်ဆောင်နေကြတဲ့ လွှတ်တော်ကိုယ်စားလှယ်တွေဟာ မိမိရဲ့ လုပ်ဆောင်ချက်တွေကို ဥပဒေနဲ့အညီ ဆောင်ရွက်နိုင်ဖို့အတွက်ကို များစွာအရေးကြီးပါတယ်။ ကျော်လွန်လုပ်ဆောင်တာ၊ ဥပဒေကို လက်တစ်လုံးခြားလုပ်ပြီးတော့မှ လုပ်ဆောင်နေတယ်ဆိုလို့ရှိရင်တော့ ပေါ်ထွက်လာမယ်။</speech>
<speech type="speaker">နိဂုံးချုပ်ပါ။</speech>
<speech><mp id="000">ဗိုလ်မှူးချုပ်မောင်မောင် (တပ်မတော်သားပြည်သူ့လွှတ်တော်ကိုယ်စားလှယ်)</mp>ပေါ်ထွက် လာမယ့် အကျိုးရလဒ်တွေကလည်း မှန်ကန်ကောင်းမွန်မှာ မဟုတ်ဘဲနဲ့ အဂတိတရားတွေနဲ့မကင်းတဲ့ အကျိုး ရလဒ်တွေဖြစ်မှာ ဖြစ်ပါတယ်။ ဒါကြောင့်မို့လို့ ကျွန်တော်တို့ကတော့ လုပ်ထုံးလုပ်နည်းနဲ့အညီသာ ဆောင်ရွက် သင့်ပါတယ်။ လုပ်ထုံးလုပ်နည်းကို ကျော်လွန်တဲ့ဟာမျိုး မလုပ်သင့်ပါကြောင်း တင်ပြအပ်ပါတယ်။ နောက် ပြီးတော့ ဒီဟာကို ကျွန်တော်တို့က ဒီလိုအဆိုတင်သွင်းပြီးတော့ မဲခွဲဆုံးဖြတ်လိုက်မယ်ဆိုရင် မဲခွဲဆုံးဖြတ် ရမယ့်ကိစ္စ မဟုတ်ပါဘူးခင်ဗျ။ ဒါကို ကျွန်တော်တို့အနေနဲ့ လေးလေးနက်နက် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်အနေနဲ့ သုံးနှုန်းသွားတဲ့ အသုံးအနှုန်းတွေကို လွှတ်တော်ရဲ့ ဂုဏ်သိက္ခာနဲ့ဆိုင်ပါတယ်။ ဥပဒေကို လက်တစ်လုံးခြားလုပ်တယ်ဆိုတဲ့ အသုံးအနှုန်းကိုတော့ မိမိလွှတ်တော်နာယကအနေနဲ့ လေးလေးနက်နက် ကန့်ကွက်ပါတယ်။ လွှတ်တော်ကိုယ်စားလှယ်တစ်ယောက်ရဲ့ အခွင့်အရေးမဆုံးရှုံးရအောင် ဘယ်လို Process လုပ်ထုံးလုပ်နည်း ဘယ်လိုသွားရမယ်ဆိုတာလည်း လွှတ်တော် ကိုယ်စားလှယ်သိပြီးသားဖြစ်ပါတယ်။ ပထမအကြိမ် လွှတ်တော်သက်တမ်းမှာလည်း ဒီဥပဒေကြမ်း ဖွဲ့စည်းပုံ အခြေခံဥပဒေပြင်ဆင်ရေးမှာ လွှတ်တော်ကိုယ်စားလှယ်ကိုယ်တိုင်က အဆင့်ဆင့်မှာ ပါဝင်ခဲ့ပြီးဖြစ်ပါတယ်။ အခုလည်း အဆိုရှင်ကနေပြီးမှ အဲဒီဥပဒေပြင်ဆင်ရေးအတွက် အားလုံး All Inclusive ပွင့်လင်းမြင်သာစွာ ပါဝင်အောင်ဆောင်ရွက်ဖို့ ဆောင်ရွက်နေတဲ့အပိုင်းပဲ ဖြစ်ပါတယ်။ ဒါတွေကို နားလည်ဖို့၊ သဘောပေါက်ဖို့ တော့လိုပါတယ်။ အဲဒီအဖွဲ့ ဖွဲ့စည်းလာတဲ့ကိုယ်စားလှယ်များလည်း အားလုံးပါဝင်ရမှာပဲ ဖြစ်ပါတယ်။ အဲဒါကြောင့် လွှတ်တော်ကိုယ်စားလှယ်ရဲ့ တင်သွင်းချက်ကို လွှတ်တော်က လက်မခံပါဘူးခင်ဗျာ။ ကောင်းပါပြီ။ အားလုံးကို အခု။</speech>
<speech type="speaker">အဲဒါဘာသဘောလဲခင်ဗျာ။ ကောင်းပါပြီ။ အခုကတော့ လွှတ်တော်ကိုယ်စားလှယ် တွေရဲ့ဆန္ဒခံယူပြီး အဆုံးအဖြတ်ပေးမှာဖြစ်ပါတယ်။ ဒါကတော့ လွှတ်တော်ဆိုင်ရာဥပဒေ၊ နည်းဥပဒေတွေ မှာလည်း ဒီလိုပဲပြဋ္ဌာန်းထားပါတယ်။ ဒါကြောင့် ဒီ Process နဲ့အညီပဲ ဆောင်ရွက်သွားမှာ ဖြစ်ပါတယ်။ အားလုံးထိုင်နိုင်ပါပြီ။</speech>
<speech><mp id="136">ဒေါက်တာမြတ်ဉာဏစိုး(မဲဆန္ဒနယ်အမှတ်-၃၊ ရန်ကုန်တိုင်းဒေသကြီး)</mp>နာယကကြီး ခင်ဗျာ။ ဥပဒေကြောင်းအရပဲ တင်ပြပါမယ်ခင်ဗျ။ ကျွန်တော်တို့ လွှတ်တော်များ ဥပဒေပြုရေးလုပ်ငန်းစဉ် များကို ဆောင်ရွက်တဲ့နေရာမှာ ဥပဒေပြုရေးလုပ်ငန်းစဉ်များကို ဆောင်ရွက်တဲ့ လွှတ်တော်တွေဟာ ဥပဒေနဲ့ အညီပဲ လိုက်နာဆုံးဖြတ်ရတာ ဖြစ်ပါတယ်။ အဲဒီတော့ ဥပဒေပြုရေးလုပ်ငန်းရပ်များကို ဆောင်ရွက်နေတဲ့ သူတိုင်းသိပါတယ်။ Precedent လို့ခေါ်တဲ့ စီရင်ထုံးများ၊ ဖြစ်စဉ်များအနေနဲ့ ပထမအကြိမ် လွှတ်တော် သက်တမ်းမှာ ၁၅-၃-၂၀၁၃ ခုနှစ်မှာ အရေးကြီးအဆိုတစ်ရပ် ပြည်သူ့လွှတ်တော်ကို တင်သွင်းခဲ့ပြီးတော့ ပြည်ထောင်စု လွှတ်တော်ကို သဝဏ်လွှာ ပေးပို့ခဲ့ပါတယ်။ ကျွန်တော် Timeline အဆင့်ဆင့်ကို မတင်ပြ တော့ပါဘူး။ သို့သော် ကျွန်တော်တို့ ၂၅-၁၁-၂၀၁၄ ခုနှစ် ၂ နှစ်ကာလအကြာမှာ ပြည်ထောင်စုလွှတ်တော် (၁၁)ကြိမ် မြောက်ပုံမှန်အစည်းအဝေး (၃၃) ရက်မြောက်နေ့မှာတော့ ဖွဲ့စည်းပုံအခြေခံဥပဒေ ၂၀၀၈ ခုနှစ်ကို ပြင်ဆင်တဲ့ ဥပဒေကြမ်းကို တင်သွင်းခဲ့ပါတယ်။ အဲဒီရဲ့ နောက်ဆက်တွဲအဖြစ် ၁၉-၁-၂၀၁၅ ခုနှစ်မှာ ပြည်ထောင်စု လွှတ်တော် (၁၂)ကြိမ်မြောက် ပုံမှန်အစည်းအဝေး ပထမနေ့မှာ ဖွဲ့စည်းပုံအခြေခံဥပဒေ ၂၀၀၈ ခုနှစ်ကို ပြင်ဆင်တဲ့ဥပဒေကြမ်းအတည်ပြုရေးကို ပြည်လုံးကျွတ်ဆန္ဒခံယူပွဲဥပဒေကြမ်း အတည်ပြုခြင်းများကို ဆောင်ရွက်ခဲ့ပြီးဖြစ်ပါတယ်။ ဒီအတွက်ကြောင့်မို့လို့ ကျွန်တော်တို့သည် လွှတ်တော်ဆိုင်ရာဥပဒေ၊ နည်းဥပဒေ များနဲ့ အညီအညွတ်သာဆောင်ရွက်ခြင်းဖြစ်ပါတယ်ဆိုတာကို တင်ပြလိုပါတယ်။ အခုကျွန်တော်တို့က ဖွဲ့စည်းပုံအခြေခံဥပဒေကို ပြင်ဆင်တဲ့ဥပဒေကြမ်းကို တင်သွင်းနေတာ မဟုတ်ပါဘူး။ ကိုယ်စားလှယ်တစ်ဦးတစ်ယောက်၊ နိုင်ငံရေးပါတီတစ်စု တစ်ဖွဲ့ကနေပြီးတော့ တင်သွင်း မယ်ဆိုရင် ပြည်သူအများစုရဲ့ နိုင်ငံသားများ၊ တိုင်းရင်းသားများအားလုံးနဲ့ ၂၁ ရာစု ပင်လုံညီလာခံရဲ့ ရည်မှန်းချက်တွေနဲ့ သွေဖည်သွားမှာဖြစ်ပါတယ်။ ဒါဟာ ပါတီစုံဒီမိုကရေစီစနစ်ကို ကျင့်သုံးနေတဲ့ ဖြစ်တဲ့အတွက်ကြောင့်မို့လို့ ပြည်ထောင်စုလွှတ်တော်ထဲမှာရှိတဲ့ နိုင်ငံရေးပါတီအားလုံးအပါအဝင် တပ်မတော်သား ကိုယ်စားလှယ်များအစုအဖွဲ့များ ကိုယ်တိုင်ပါဝင် ဆောင်ရွက်ခွင့်ရှိအောင်လို့ အဆိုရှင်က တင်သွင်းခဲ့တဲ့ အဆိုဖြစ်ပါတယ်။ ဒါကြောင့်မို့လို့ ဒါဟာ လွှတ်တော်ဆိုင်ရာ ဥပဒေ၊ နည်းဥပဒေများနဲ့ ညီညွတ်တဲ့အတွက် ကြောင့်မို့လို့ နာယကကြီးအနေဖြင့် ပြည်ထောင်စုလွှတ်တော်ရဲ့ အဆုံးအဖြတ်ကို ဆက်လက်ရယူဆောင်ရွက် ပေးနိုင်ပါရန် လေးနက်စွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ရပါပြီ။ အားလုံးထိုင်ပေးပါ။ လွှတ်တော်စည်းကမ်းထိန်းသိမ်းဖို့ စည်းကမ်း သေဝပ်မှုရှိရေးအတွက် မိမိအနေနဲ့ နာယကအနေနဲ့ တင်ပြခြင်းပဲဖြစ်ပါတယ်။ အဲဒါကြောင့် ဒီအဆိုဆွေးနွေးတဲ့ ည်း ကိုယ်စားလှယ်များအားလုံးအနေနဲ့ ဒါဟာ မိမိရဲ့သဘောထား၊ မိမိရဲ့အမြင်တွေကို လွတ်လွတ် လပ်လပ် ဆွေးနွေးနိုင်ကြမှာဖြစ်ပါတယ်။ ဒါကြောင့် လွှတ်တော်စည်းကမ်းသေဝပ်မှုအတွက် မိမိအနေနဲ့ တောင်းပန်လိုပါတယ်။ ဒီမှာပဲ အားလုံး လုပ်ထုံးလုပ်နည်းနဲ့အညီပဲ ဆက်လက်ဆောင်ရွက်သွားဖို့ မိမိအနေနဲ့ တောင်းပန်လိုပါတယ်။ ခွင့်မပြုတော့ပါဘူး။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ယခုတင်သွင်းသွားတဲ့အဆိုကို သဘော မတူသူရှိတဲ့အတွက် လက်ခံဆွေးနွေးရန် သင့် မသင့် လွှတ်တော်ရဲ့ ဆန္ဒ ရယူခြင်းအစီအစဉ်ကို စက်ခလုတ် အသုံးပြုတဲ့နည်းလမ်းဖြင့် ဆောင်ရွက်သွားမှာဖြစ်ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နည်းဥပဒေ(ခ) နည်းဥပဒေခွဲငယ်(၂)အရ လွှတ်တော်ကိုယ်စားလှယ်များ စုစုပေါင်းဦးရေ၏ သုံးပုံ တစ်ပုံထက်မနည်းက ထောက်ခံရင် အရေးကြီးအဆိုကို လက်ခံဆွေးနွေးရန်အတည်ပြုကြောင်း ကြေညာမှာ ဖြစ်ပြီး ထောက်ခံသူ သုံးပုံတစ်ပုံထက်နည်းရင် အရေးကြီးအဆိုကို လက်ခံဆွေးနွေးရန်မသင့်ကြောင်း ကြေညာမှာ ဖြစ်ပါတယ်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၉၄)မဲ၊ ကန့်ကွက်မဲ (၁၇)မဲ၊ ကြားနေမဲ (၃)မဲ ဖြစ်ပါတယ်။</speech>
<speech type="speaker">ပြည်ထောင်စုလွှတ်တော်ကိုယ်စားလှယ်စုစုပေါင်း ၆၅ရ ဦးရှိတဲ့အတွက် သုံးပုံ တစ်ပုံက ၂၁၉ ဦး ဖြစ်ပါတယ်။ ထောက်ခံသူ သုံးပုံတစ်ပုံနဲ့အထက် ရရှိတဲ့အတွက် ဦးအောင်ကြည်ညွန့်ရဲ့ အရေးကြီးအဆိုကို လွှတ်တော်က လက်ခံဆွေးနွေးရန် သဘောတူအတည်ပြုကြောင်း ကြေညာပါတယ်။ လွှတ်တော်ကိုယ်စားလှယ်များခင်ဗျား။ ယင်းအဆိုနဲ့စပ်လျဉ်းပြီး ဆွေးနွေးလိုတဲ့ လွှတ်တော် ကိုယ်စားလှယ်များရှိပါက ၃၁-၁-၂၀၁၉ ရက်(ကြာသပတေးနေ့) ညနေ ၄ နာရီနောက်ဆုံးထားပြီး ပြည်ထောင်စု လွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေးတတိယနေ့ ရပ်နားကြောင်းနှင့် စတုတ္ထနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ (၁၁)ကြိမ်မြောက် ပုံမှန်အစည်းအဝေး တတိယနေ့ အစီအစဉ်ကို ရပ်နားပါမယ်။ အစည်းအဝေးစတုတ္ထနေ့ကို ၂၀၁၉ ခုနှစ်၊ ဖေဖော်ဝါရီလ ၁ ရက် (သောကြာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့ အစည်းအဝေးကို မွန်းလွဲ ၁၄:၃၀ နာရီတွင် ရပ်နားပါသည်။</speech>
</postface>
</transcript>
</doc>
