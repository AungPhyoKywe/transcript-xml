<doc>
<docinfo>
<docno>02-07-19.xml</docno>
<pdf>02-07-19.pdf</pdf>
<term value="02">ဒုတိယအကြိမ်</term>
<session value="07" />
<sittingday value="19" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့မှတ်တမ်း</title>
<date>၁၃၇၉ ခုနှစ်၊ နှောင်းတန်ခူးလဆန်း ၁၀ ရက် (၂၀၁၈ ခုနှစ်၊ မတ်လ ၂၆ ရက်)(တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး (၁၉) ရက်မြောက်နေ့ကို နံနက် ၁၀:၃၀ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ (၁၉)ရက်မြောက်နေ့ အစီအစဉ်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၆ ဦးရှိပြီး ဒီကနေ့ အစည်းအဝေးကို ၆၁၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၉၃.၉၀ ရာခိုင်နှုန်းရှိပြီး သုံးပုံ တစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၉)ရက်မြောက်နေ့ အစီအစဉ် ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့ ၂၆-၃-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ- ဦးလုံဂျုံဆန်မိုင် ဆွမ်ပရာဘွမ်၊ - ဦးလာမာလေး ဆော့လော်၊ - ဦးကျင့်ရှင်းထန် တီးတိန်၊ - ဦးမောင်မြင့် မင်းကင်း၊ - ဦးဉာဏ်ထွန်း ဇီးကုန်း၊ - ဦးအောင်မြင့် သာယာဝတီ၊ - ဦးကံမြင့် သရက်၊ - ဦးလှဌေးဝင်း ဇေယျာသီရိ၊ - ဦးကျော်စိုးလင်း ပြည်ကြီးတံခွန်၊ - ဦးအောင်သောင်းရွှေ ဘူးသီးတောင်၊ - ဦးမောင်သိန်းခိုင် ဦးကျော်ရွှေ - ဦးဦးထွန်းဝင်း ကျောက်တော်၊ - ဒေါ်စုစုလွင် သုံးခွ၊ - သူရဦးသက်ဆွေ ကိုကိုးကျွန်း၊ ဦးဝင်းမြင့် တာမွေ၊ - ဒေါ်နန်းခမ်းအေး နမ္မတူ၊ - ဒေါ်နန်းခင်စော ကွန်ဟိန်း၊ - ဦးလင်းဇော်ထွန်း မိုင်းဖြတ်၊ - ဦးစိုင်းဆိုင်မိုင်း မိုင်းကိုင်၊ - ဗိုလ်မှူးချုပ်တင်စိုး တပ်မတော်၊ - ဗိုလ်မှူးကြီးသန်းအောင် တပ်မတော်၊ - ဦးဇယ်ခေါင် ကချင်-၃၊ - ဦးဝင်းဇော် ကချင်-၇၊ - ဦးခင်မောင်မြင့် ကချင်-၉၊ - ဦးကျော်သန်း - ဦးစိုင်းသာစိန် ကယား-၁၀ နှင့် - ဗိုလ်မှူးနိုင်မြင့် တပ်မတော် တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၂ ဦးရှိပြီး ယနေ့ခွင့်ပန်ကြားသူ ၂၈ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၄၀ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၂၈ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၆ ဦး၊ ယခင်က ခွင့်ပြုထားသူ ၁၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၂၈ ဦး ဖြစ်တဲ့အတွက် ခွင့်ပြုထားသူ စုစုပေါင်း ၄၀ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာနည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်နာယက က ရွေးကောက်ခံပြည်သူ့လွှတ်တော် ကိုယ်စားလှယ်များအစုအဖွဲ့က တင်ပြ သည့် ဒုတိယသမ္မတနှင့်စပ်လျဉ်း၍ နိုင်ငံတော်သမ္မတအတွက် သတ်မှတ်ထားသည့် အရည်အချင်းနှင့် ပြည့်စုံခြင်း ရှိ မရှိ စိစစ်ရေးအဖွဲ့၏ စိစစ်တွေ့ရှိချက်ကိုတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လစ်လပ် လျက်ရှိတဲ့ နိုင်ငံတော်သမ္မတရာထူးနေရာအတွက် ရွေးကောက်ခံ ပြည်သူ့လွှတ်တော်ကိုယ်စားလှယ်များ အစုအဖွဲ့က ဦးဝင်းမြင့် တာမွေမဲဆန္ဒနယ်အား ဒုတိယသမ္မတအဖြစ် ရွေးချယ်တင်မြှောက်ကြောင်းကို ပြည်သူ့လွှတ်တော် ဥက္ကဋ္ဌထံမှ ပြည်ထောင်စုလွှတ်တော် နာယကထံသို့ ပြည်သူ့လွှတ်တော်ရဲ့ ၂၃-၃-၂၀၁၈ ရက်စွဲပါစာအမှတ်၊ ၀၃/ပသ(စဝ)၁/၂၀၁၈-၁၁ဖြင့် ပေးပို့တင်ပြခဲ့ပါတယ်။ အဆိုပါဒုတိယသမ္မတအား နိုင်ငံတော်သမ္မတအရည်အချင်းနှင့် ပြည့်စုံမှု ရှိ မရှိ စိစစ်နိုင်ဖို့အတွက် ပြည်သူ့လွှတ်တော်နဲ့ အမျိုးသားလွှတ်တော်တို့က ဥက္ကဋ္ဌများနဲ့ ဒု-ဥက္ကဋ္ဌများ၊ ရွေးကောက်ခံပြည်သူ့လွှတ်တော် ကိုယ်စားလှယ်အစုအဖွဲ့မှ ဒေါ်ခင်စန်းလှိုင်၊ ပုလဲမဲဆန္ဒနယ်၊ ရွေးကောက်ခံအမျိုးသားလွှတ်တော် ကိုယ်စားလှယ် အစုအဖွဲ့မှ ဦးအောင်ကြည်ညွန့်၊ မကွေးတိုင်းဒေသကြီးမဲဆန္ဒနယ်အမှတ်(၄)နဲ့ တပ်မတော်သားလွှတ်တော် ကိုယ်စားလှယ်များအစုအဖွဲ့မှ ဗိုလ်ချုပ်သန်းစိုးတို့ပါဝင်တဲ့ စိစစ်ရေးအဖွဲ့ကို ပြည်ထောင်စုလွှတ်တော်ရုံးရဲ့ ၂၃-၃-၂၀၁၈ ရက်စွဲပါအမိန့်ကြော်ငြာစာအမှတ်(၂၂/၂၀၁၈)နဲ့ ထုတ်ပြန်ဖွဲ့စည်းခဲ့ပါတယ်။ အထက်ပါ နိုင်ငံတော်သမ္မတအရည်အချင်းနဲ့ ပြည့်စုံမှု ရှိ မရှိ စိစစ်ရေးအဖွဲ့အစည်းအဝေးကို ဒီနေ့ ၂၆-၃-၂၀၁၈ ရက် နံနက် ၉ နာရီတွင် ပြည်ထောင်စုလွှတ်တော် နာယက နားနေခန်းမှာ ပြုလုပ်ခဲ့ပါတယ်။ စိစစ်တွေ့ရှိမှုများအရ ရွေးကောက်ခံပြည်သူ့လွှတ်တော်ကိုယ်စားလှယ်များ အစုအဖွဲ့က ရွေးချယ်တင်မြှောက် ထားတဲ့ ဦးဝင်းမြင့် တာမွေမဲဆန္ဒနယ်သည် နိုင်ငံတော်သမ္မတ အရည်အချင်းများနဲ့ ပြည့်စုံမှုရှိကြောင်း အတည်ပြုကြေညာပါတယ်။</speech>
<title>ပြည်ထောင်စုလွှတ်တော်နာယက က နိုင်ငံတော်သမ္မတရွေးချယ်တင်မြှောက်ပွဲ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် ကိုယ်စားလှယ်များအစုအဖွဲ့က ရွေးချယ်တင်မြှောက်ပေးတဲ့ ဒုတိယသမ္မတတစ်ဦးကို စိစစ် အတည်ပြုပြီးဖြစ်တဲ့အတွက် ဖွဲ့စည်းပုံအခြေခံဥပဒေပုဒ်မ ၇၃ ပုဒ်မခွဲ(ဃ)၊ နိုင်ငံတော်သမ္မတနှင့် ဒုတိယ သမ္မတများ ရွေးချယ်တင်မြှောက်ခြင်းဆိုင်ရာ နည်းဥပဒေ ၄ရ နည်းဥပဒေခွဲ(ခ)တို့အရ ပြည်ထောင်စုလွှတ်တော် ကိုယ်စားလှယ်အားလုံးပါဝင်တဲ့ နိုင်ငံတော်သမ္မတရွေးချယ်တင်မြှောက်ရေးအဖွဲ့က ဒုတိယသမ္မတ သုံးဦး အနက်မှ မိမိတို့ကြိုက်နှစ်သက်တဲ့ ပုဂ္ဂိုလ်ကို နိုင်ငံတော်သမ္မတအဖြစ် ရွေးချယ်တင်မြှောက်ခြင်းကို ဆက်လက် ဆောင်ရွက်ပေးရမှာ ဖြစ်ပါတယ်။ ဒါကြောင့် နိုင်ငံတော်သမ္မတရွေးချယ်တင်မြှောက်ပွဲကို ၂၀၁၈ ခုနှစ်၊ မတ်လ၂၈ ရက် (ဗုဒ္ဓဟူးနေ့) နံနက် ၁၀ နာရီကျင်းပမည်ဖြစ်ကြောင်း နိုင်ငံတော်သမ္မတနှင့် ဒုတိယသမ္မတများ ရွေးချယ် တင်မြှောက်ခြင်းဆိုင်ရာ နည်းဥပဒေ ၃၄ နဲ့အညီ ကြေညာပါတယ်။</speech>
</section>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝ နယ်မြေများ ထိန်းသိမ်းရေးဥပဒေကြမ်း နှင့်စပ်လျဉ်း၍ ဦးမောင်စိုး(ခေါ်)ဦးစိုးသိန်း၊ တနင်္သာရီတိုင်း ဒေသကြီးမဲဆန္ဒနယ်အမှတ်(၁၀)က ဆွေးနွေးခြင်းနှင့် တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ လွှတ်တော် နှစ်ရပ် သဘောကွဲလွဲတဲ့ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေးဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို ၁၉-၃-၂၀၁၈ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့ လွှတ်တော်နှစ်ရပ် သဘောကွဲလွဲချက်များနဲ့စပ်လျဉ်းပြီး ဥပဒေကြမ်းပူးပေါင်ကော်မတီရဲ့ အစီရင်ခံစာမှာ ဖော်ပြထားတဲ့အတိုင်း တစ်ပိုဒ်ချင်းစီအလိုက် အဆိုတင်သွင်းခြင်း၊ လိုအပ်ပါက ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက်သွားမှာ ဖြစ်ပါတယ်။ အဆိုပါဥပဒေကြမ်းနဲ့စပ်လျဉ်းပြီး ဦးစိုးသိန်း(ခေါ်)ဦးမောင်စိုး တနင်္သာရီတိုင်းဒေသကြီး မဲဆန္ဒနယ် အမှတ်(၁၀)က ကွဲလွဲတဲ့ အပိုဒ်၊ အပိုဒ်ခွဲတစ်ခုအတွက် ဆွေးနွေးဖို့ အမည်စာရင်းပေးထားပါတယ်။ ကိုယ်စားလှယ်အနေနဲ့ သက်ဆိုင်တဲ့ အပိုဒ်၊ အပိုဒ်ခွဲအတွက် ဖိတ်ခေါ်တဲ့အခါမှာ ဆွေးနွေးဖို့ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး ပြင်ဆင်ချက်မရှိတဲ့ အပိုဒ်များအတွက် လွှတ်တော်ရဲ့ သဘောထားမေးမြန်း၍ အတည်ပြု ဆောင်ရွက်သွားမှာဖြစ်ပါတယ်။ ပြင်ဆင်ချက်ရှိတဲ့ အပိုဒ်များကိုတော့ စက်ခလုတ်အသုံးပြု၍ အဆုံးအဖြတ် ရယူသွားမှာ ဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ လွှတ်တော်ကိုယ်စားလှယ်ရဲ့ ပြင်ဆင်ချက်တို့ပါဝင်တဲ့ ပြင်ဆင်ချက်ဇယားကို လွှတ်တော်ကိုယ်စားလှယ် များထံ ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၂ အပိုဒ်ခွဲ(ခ)၊ (ဂ)၊ အပိုဒ် ၆ အပိုဒ်ခွဲ(ဃ)၊ (ဈ)၊ အပိုဒ် ၉ အပိုဒ်ခွဲ(ခ)၊ (င)၊ အပိုဒ် ၁၁ အပိုဒ်ခွဲ(က)၊ အပိုဒ် ၁ရ ခြေဆင်း၊ အပိုဒ် ၁၉ အပိုဒ်ခွဲ(ဆ)၊ အပိုဒ် ၂၀ ခြေဆင်း၊ အပိုဒ် ၂၁ အပိုဒ်ခွဲ(က)၊ (ဂ)၊ (ဃ)၊ အပိုဒ် ၂၃ အပိုဒ်ခွဲ(ဂ)၊ (င)၊ အပိုဒ် ၂ရ အပိုဒ်ခွဲ(က)၊ အပိုဒ် ၃၁ အပိုဒ်ခွဲ(ဂ)၊ အပိုဒ် ၃၈ အပိုဒ်ခွဲ(က)၊ (ခ)၊ (ဂ)နှင့် အပိုဒ် ၃၉ ခြေဆင်းတို့မှစပြီး ပြင်ဆင်ချက် ဇယား အမှတ်စဉ်အလိုက် အဆိုပြုတင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျာ။ ဥပဒေကြမ်းရဲ့ အပိုဒ် ၂ အပိုဒ်ခွဲ(ခ)၊ (ဂ)၊ အပိုဒ် ၆ အပိုဒ်ခွဲ(ဃ)၊ (ဈ)၊ အပိုဒ် ၉ အပိုဒ်ခွဲ(ခ)၊ (င)၊ အပိုဒ် ၁၁ အပိုဒ်ခွဲ(က)၊ အပိုဒ် ၁ရ ခြေဆင်း၊ အပိုဒ် ၁၉ အပိုဒ်ခွဲ(ဆ)၊ အပိုဒ် ၂၀ ခြေဆင်း၊ အပိုဒ် ၂၁ အပိုဒ်ခွဲ(က)၊ (ဂ)၊ (ဃ)၊ အပိုဒ် ၂၃ အပိုဒ်ခွဲ(ဂ)၊ (င)၊ အပိုဒ် ၂ရ အပိုဒ်ခွဲ(က)၊ အပိုဒ် ၃၁ အပိုဒ်ခွဲ(ဂ)၊ အပိုဒ် ၃၈ အပိုဒ်ခွဲ(က)၊ (ခ)၊ (ဂ)၊ အပိုဒ် ၃၉ ခြေဆင်းတို့ကို ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျား။ ဆက်လက်ပြီးတော့ ကန့်လန့်ဖြတ်ဇယားအမှတ်စဉ် (၂)ကို တင်ပြသွားမှာဖြစ်ပါတယ်။ လွှတ်တော်ကိုယ်စားလှယ် တော်ကြီးများကို ဖြန့်ဝေထားတဲ့ ကန့်လန့်ဖြတ်ဇယား စာမျက်နှာ ၆ ဖြစ်ပါတယ်။ အမဲလိုက်ခြင်းဆိုတဲ့ အဓိပ္ပာယ် ဖွင့်ဆိုချက်ဖြစ်ပါတယ်။ အမဲလိုက်ခြင်း အဓိပ္ပာယ်ဖွင့်ဆိုချက်ဟာ ပြည်သူ့လွှတ်တော်ရဲ့ အတည်ပြုချက် ဟာ လုံလောက်မှုရှိပြီးဖြစ်ပါတယ်။ အဓိပ္ပာယ်ဖွင့်ဆိုချက် တစ်ရပ်မှာပါဝင်တဲ့ စကားရပ်များဟာ ဥပဒေ တစ်ရပ်လုံးမှာလည်း ကျွန်တော်တို့ ဒါကိုချိတ်ဆက်ပြီးတော့ သုံးနှုန်းထားရတာဖြစ်ပါတယ်။ တနင်္သာရီတိုင်း ဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း(ခေါ်)ဦးမောင်စိုးကတော့ နေရင်းဒေသနှင့် သဘာဝနယ်မြေ အတွင်းဆိုပြီးတော့ စကားရပ်များ ပြင်ဆင်ဖြည့်စွက်ဖို့ဆိုပြီးတော့ မူလပထမ အမျိုးသားလွှတ်တော် အတည်ပြု ထားတာကို တင်ပြထားတာဖြစ်ပါတယ်။ ကျွန်တော်တို့ ဥပဒေကြမ်းပူးပေါင်းကော်မတီအနေနဲ့ သက်ဆိုင်ရာ ဝန်ကြီးဌာနနဲ့ ပြန်လည်ပြီးတော့ ညှိနှိုင်းဆွေးနွေးတဲ့အခါမှာ ပြည်သူ့လွှတ်တော်ရဲ့ အတည်ပြုချက်ဟာ ပိုပြီးတော့စကားလုံးအရရော ကျစ်လျစ်ပြီးတော့ တိကျမှုရှိတဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က ဆက်လက်အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">ဦးစိုးသိန်း(ခေါ်)ဦးမောင်စိုး တနင်္သာရီတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1262">ဦးစိုးသိန်း(ခေါ်)ဦးမောင်စိုး (မဲဆန္ဒနယ်အမှတ်-၁၀၊ တနင်္သာရီတိုင်းဒေသကြီး)</mp>လေးစား အပ်ပါသော နာယကကြီးခင်ဗျာ။ အခုကျွန်တော် ကန့်ကွက်ထားတဲ့ ၂ (ဘ)က အမဲလိုက်ခြင်းဆိုတဲ့ အဓိပ္ပာယ် ဖွင့်ဆိုချက်ကို ကျွန်တော် Power Point နဲ့ ရှင်းပြခွင့်ပြုဖို့ တောင်းခံအပ်ပါတယ်။ ကိုယ်စားလှယ်တော်ကြီးများခင်ဗျာ။ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်မှ အမဲလိုက်ခြင်းဆိုတဲ့ အဓိပ္ပာယ်ဖွင့်ဆိုချက်မှာ အနာတရဖြစ်ခြင်းဆိုတဲ့ စကားရပ်ပါဝင်နေတာကြောင့် ကျွန်တော် ဒါကို ကန့်ကွက်ရခြင်း ဖြစ်ပါတယ်။ ပြည်သူ့လွှတ်တော် အတည်ပြုချက်ကို ထောက်ခံထားတာ ဖြစ်ပါတယ်။ တောရိုင်းတိရစ္ဆာန်ကို အနာတရဖြစ်စေရင် အမဲလိုက်ခြင်းလို့ မှတ်ယူထားပါတယ်။ အမဲလိုက်ခြင်းမြောက်တယ် အဒေါ်ဝင်းမာစစ်ပါတယ်။ ပုဒ်မ ၄၀ မှာ အနာတရ ဖြစ်စေခြင်းကို သီးခြားထည့်သွင်းပြီးတော့ ပြဋ္ဌာန်းထားပြီးဖြစ်ပါတယ်။ ပုဒ်မ ၄၁ မှာလည်း ကျွန်တော်တို့ အနာတရဖြစ်စေခြင်းကို ထည့်သွင်းထားတာ ဖြစ်ပါတယ်။ ပုဒ်မ ၄၀ နဲ့ ၄၁ အရ အနာတရဖြစ်စေခြင်းဟာ တောရိုင်းတိရစ္ဆာန်ကို တမင်အနာတရဖြစ်စေအောင် ပြုလုပ်တဲ့ ပြစ်မှုထိုက်တာဖြစ်တဲ့အတွက် ကျွန်တော်တို့ အဲဒီလိုပဲ နားလည်ထားပါတယ်။ အမဲလိုက်ခြင်းဆိုတဲ့ အဓိပ္ပာယ်ဖွင့်ဆိုချက်ဟာ သတ်ဖြတ်ခြင်း၊ ဖမ်းဆီးခြင်းဆိုရင် သိပ်ကိစ္စမရှိပါဘူး။ အနာတရဖြစ်စေခြင်း ပါလာတယ်ဆိုရင်တော့ ဒီတောင်တန်းဒေသမှာနေတဲ့ တောင်သူတွေအတွက် ကိစ္စရှိလာ ပါတယ်။ ဘာလို့လဲဆိုရင် နေရင်းဒေသအကြောင်းအမျိုးမျိုးကြောင့် လူတို့စိုက်ပျိုးထားတဲ့ သီးနှံစိုက်ခင်း ထဲကို ဝင်ရောက်ဖျက်ဆီးရန် သို့တည်းမဟုတ် လူကိုအန္တရာယ်ပြုရန် ဝင်ရောက်လာသော တောရိုင်းတိရစ္ဆာန်ကို ဆင် သို့မဟုတ် အခြားတိရစ္ဆာန်ကို ပြန်လည်ခုခံလို့ တောရိုင်းတိရစ္ဆာန်အနာတရဖြစ်သွားပြီဆို ပုဒ်မ ၃၉ နဲ့ အကျုံးဝင်သွားပါတယ်။ Slide 2 ကို ပြန်ပြပေးပါ။ ဆင်ဦးစီးတစ်ယောက်က ဆင်ကိုချွန်းပေးလို့ ဆင်ခေါင်းမှာ အနာတရဖြစ်သွားတယ်ဆိုရင် ဒီဆင်ဦးစီးဟာ ပုဒ်မ ၃၉ အရ အမဲလိုက်တယ်လို့ မှတ်ယူနိုင်တယ်။ တောင်တန်းဒေသက ဆင်ကိုယဉ်ပါးအောင် မွေးမြူ ထားလေ့ ရှိကြပါတယ်။ တောင်တန်းဒေသတွေမှာ။ ရာဇသတ်ကြီး ပုဒ်မမှာတောင်မှ မခုခံရင် မိမိအတွက် သေစေနိုင်တဲ့အခါမှာ အကျိုးဖျက်ဆီးသူ လူကိုသတ်မိရင်တောင်မှ ကင်းလွတ်ခွင့်ရှိတယ်လို့ ပြဋ္ဌာန်းထားတာ ရှိပါတယ်။ Slide 1 ကိုပြန်ပြပေးပါ။ ဒါကြောင့်မို့လို့ ဆင်ဟာ ဒီဥပဒေမှာ One Animal တောရိုင်းတိရစ္ဆာန်လို့ သတ်မှတ်တယ်။ miệcos og Forest Law Section 2, Subsection (K) sprosŞao ĉuss Demotive Animals, Male Animals, Ray by inclusive Animals Goslo03:07 coad: nascossis saspooq o8.co ခြင်းကို ကျွန်တော်က ကန့်ကွက်တာဖြစ်တဲ့အတွက် အမျိုးသားလွှတ်တော်က အတည်ပြုချက်အတိုင်းသာ ဆက်လက်အတည်ပြု ပေးဖို့ ဆွေးနွေးလိုပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဦးအုန်းဝင်း (ပြည်ထောင်စုဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်တော်ကြီးများ မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျာ။ ကျွန်တော်ကတော့ သယံ ဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ ပြည်ထောင်စုဝန်ကြီး ဦးအုန်းဝင်း ဖြစ်ပါတယ်။ ကျွန်တော့အနေနဲ့ ဥပဒေကြမ်းပူးပေါင်းကော်မတီရဲ့ တင်ပြချက်အတိုင်း သဘောတူပါကြောင်း လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ဘ)တို့သည် ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များက စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ (၅၂၈)မဲ၊ ကန့်ကွက်မဲ(၅၆)မဲ၊ ကြားနေမဲ (၆)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ်ပါတဲ့ နာယကကြီးခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၁ ရဲ့ ခြေဆင်း၊ အပိုဒ် ၁၂၊ အပိုဒ် ၁၃ ရဲ့ ခြေဆင်း၊ အပိုဒ် ၁၉ ရဲ့ ခြေဆင်း၊ အပိုဒ် ၂၁ ရဲ့ ခြေဆင်း၊ အပိုဒ် ၂၃ အပိုဒ်ခွဲ(က)၊ (ခ)နှင့် အပိုဒ် ၂ရ ခြေဆင်း တို့ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင် ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဥပဒေကြမ်းရဲ့ အပိုဒ် ၉ ရဲ့ ခြေဆင်း၊ အပိုဒ် ၁၀ ခြေဆင်းနှင့် အပိုဒ် ၂၆ ခြေဆင်း တို့ကိုတော့ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ် ပါတယ်ခင်ဗျာ။</speech>
<speech type="speaker">ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဥပဒေကြမ်းရဲ့ အပိုဒ် ၂၉ ရဲ့ခြေဆင်းကိုလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဥပဒေကြမ်းရဲ့ အပိုဒ် ၂၉ အပိုဒ်ခွဲ(ဂ)ကိုလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြု ဆောင်ရွက်ပေးနိုင်ပါရန် အဆိုတင်ပြအပ်ပါတယ်ခင်ဗျာ။</speech>
<speech type="speaker">ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများထိန်းသိမ်းရေး ဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသား လွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများနဲ့ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲ များကို ပြည်ထောင်စုလွှတ်တော်၏ အတည်ပြုချက်များအတိုင်း ပြန်လည်ပြင်ဆင်ပြီး ပြည်ထောင်စုလွှတ်တော် ဆိုင်ရာဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမှာဖြစ်ကြောင်း အသိပေးကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသောဆောက်လုပ်ရေးဝန်ကြီးဌာန မဟာမဲခေါင်ဒေသအတွင်းရှိလမ်းမကြီးများဖွံ့ဖြိုး တိုးတက်ရေးစီမံကိန်းအတွက် အာရှဖွံ့ဖြိုးရေးဘဏ်နှင့် အာဆီယံအခြေခံအဆောက်အအုံရန်ပုံငွေတို့ထံမှ အမေရိကန်ဒေါ်လာ ၃၆၀ သန်း ချေးယူရန်ကိစ္စနှင့်စပ်လျဉ်း၍ ဆောက်လုပ်ရေးဝန်ကြီးဌာနက ထပ်မံရှင်းလင်းတင်ပြခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ နိုင်ငံတော် သမ္မတထံမှ ပေးပို့ထားတဲ့ ဆောက်လုပ်ရေးဝန်ကြီးဌာနက ဆောင်ရွက်မယ့် မဟာမဲခေါင်ဒေသအတွင်းရှိ လမ်းမကြီးများ ဖွံ့ဖြိုးတိုးတက်ရေးစီမံကိန်းအတွက် အာရှဖွံ့ဖြိုးရေးဘဏ်နဲ့ အာဆီယံအခြေခံအဆောက် အအုံရန်ပုံငွေတို့ထံမှ အမေရိကန်ဒေါ်လာ ၃၆၀ သန်း ချေးယူရန်ကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စု အဆင့်အဖွဲ့အစည်းဝင်များက ၁၉-၃-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ တစ်ကြိမ်ရှင်းလင်းတင်ပြခဲ့ပြီး၊ ပြန်လည်သုံးသပ်နိုင်ဖို့အတွက် လွှတ်တော်ရဲ့ အဆုံးအဖြတ်ရယူခြင်းအစီအစဉ် ဆိုင်းငံ့ထားခဲ့ပါတယ်။ ယခု ဆောက်လုပ်ရေးဝန်ကြီးဌာနက ထပ်မံရှင်းလင်း တင်ပြဖို့ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စု လွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့အနေဖြင့် မဟာမဲခေါင်ဒေသခွဲအတွင်းရှိ လမ်းမကြီးများ ဖွံ့ဖြိုးတိုးတက်ရေးစီမံကိန်းတွင် ပါဝင်သည့် ရန်ကုန်-ပုသိမ်လမ်း၊ ပဲခူး-သန်လျင်လမ်းနှင့် ရန်ကုန်-မန္တလေးအမြန်လမ်းတို့ကို အာရှဖွံ့ဖြိုးရေးဘဏ် ADB နှင့် အာဆီယံအခြေခံအဆောက်အအုံရန်ပုံငွေ AIF တို့၏ ချေးငွေအကူအညီဖြင့် အဆင့်မြှင့်တင် ဆောင်ရွက်သွားမယ့် စီမံကိန်း ၃ ခုနှင့်ပတ်သက်၍ ဒုတိယအကြိမ် ပြည်ထောင်စုလွှတ်တော် သတ္တမပုံမှန် အစည်းအဝေး (၁၆)ရက်မြောက်နေ့ အစီအစဉ်မှာ ရှင်းလင်းတင်ပြခဲ့ပြီး ဖြစ်ပါတယ်။ အဲဒီစီမံကိန်းများရဲ့ လိုအပ်တဲ့အချက်အလက်များကို ထပ်မံ၍ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ Power Point ဖြင့် ရှင်းလင်းခွင့်ပြုပါရန် တင်ပြအပ် ပါတယ်။ မြန်မာနိုင်ငံသည် မဟာမဲခေါင်ဒေသတွင်း GMS ရဲ့ အဖွဲ့ဝင်နိုင်ငံ တစ်နိုင်ငံအဖြစ် ၁၉၉၂ ခုနှစ်မှာ ပါဝင်ခဲ့ပြီးတော့ Cross-Border Transport Agreement-CBTA စာချုပ်ကို ၁၉၉၉ ခုနှစ်မှာ ချုပ်ဆိုခဲ့ ပါတယ်။ Cross-Border Transport Agreement သည် နိုင်ငံတစ်နိုင်ငံနှင့် တစ်နိုင်ငံကြားမှာ ပြည်သူတွေ ခရီးသွားလာမှု၊ ကုန်စည်ပို့ဆောင်မှုနဲ့ ကားတွေဖြတ်သန်းသွားလာမှုတွေကို နယ်စပ်ဖြတ်ကျော်ပြီး ကူးသန်း ရောင်းဝယ်သွားလာနိုင်ဖို့ ဦးတည်ဆောင်ရွက်တဲ့ သဘောတူညီချက်ပဲ ဖြစ်ပါတယ်။ ဒီမဟာမဲခေါင်ဒေသ အတွင်းနိုင်ငံတွေဖြစ်တဲ့ ကမ္ဘောဒီးယား၊ လာအို၊ မြန်မာ၊ ထိုင်း၊ ဗီယက်နမ်၊ တရုတ်စတဲ့ နိုင်ငံ ၆ နိုင်ငံအနက် ကျန်တဲ့ ၅ နိုင်ငံသည် တစ်နိုင်ငံနဲ့တစ်နိုင်ငံ ကုန်စည်ပို့ဆောင် ကူးသန်းရောင်းဝယ်မှုတွေကို ဆောင်ရွက် လျက်ရှိနေပြီးတော့ မြန်မာနိုင်ငံကတော့ စတင်ဆောင်ရွက်နိုင်မှု မရှိသေးပါဘူး။ သို့သော်လည်းပဲ စာချုပ်ပါ သဘောတူညီချက်များအရ ၂၀၁၉ ခုနှစ်မှာတော့ ပထမဦးဆုံးအနေနဲ့ မြန်မာနိုင်ငံနဲ့ ထိုင်းနိုင်ငံ နှစ်နိုင်ငံ အနေနဲ့ စတင်ဆောင်ရွက်ရမှာ ဖြစ်ပါတယ်။ ဒီလို စတင်ဆောင်ရွက်ခြင်းဖြင့် မြန်မာနိုင်ငံမှကားတွေ၊ ခရီးသွားပြည်သူတွေ၊ ကုန်စည်တွေသည် ထိုင်းနိုင်ငံထဲကို ဖြတ်သန်းဝင်ရောက်ခွင့်ရရှိမှာဖြစ်သလို ထိုင်းနိုင်ငံမှ ကားတွေ၊ ခရီးသွားပြည်သူတွေ၊ ကုန်စည်တွေဟာလည်း မြန်မာနိုင်ငံနယ်နိမိတ်ကို ဖြတ်ပြီးတော့ မြန်မာနိုင်ငံထဲကို ဝင်ရောက်သွားလာ နိုင်တော့မှာ ဖြစ်ပါတယ်။ ခရီးသွားပြည်သူတွေ၊ ကားတွေ၊ ကုန်စည်တွေကို မြန်မာနိုင်ငံအတွင်းမှာ ပထမ အဆင့်အနေနဲ့ မြဝတီအထိ ဝင်ရောက်သွားလာခွင့် ပေးရမှာဖြစ်ပြီးတော့ ဆက်လက်ပြီးတော့ ဒီ ADB က ရန်ကုန်၊ ထိုမှတစ်ဆင့် ပုသိမ်ထိ ဝင်ရောက်သွားလာခွင့် ပေးသွားမှာဖြစ်ပါတယ်။ မြန်မာနိုင်ငံအနေဖြင့်လည်း ထိုင်းနိုင်ငံမှတစ်ဆင့် မဟာမဲခေါင်ဒေသတွင်း GMS နိုင်ငံများကို လွတ်လပ်စွာသွားလာနိုင်တော့မှာ ဖြစ်ပါတယ်။ ဒါကြောင့်မို့လည်း ဒီ ADB မှ ဒီလမ်းကြောင်း ၃ ခုကို ချေးငွေပေးဖို့အတွက် စတင်ကမ်းလှမ်းခဲ့တာ ဖြစ်ပြီးတော့ တခြားလမ်းများကို လွှဲပြောင်းသုံးစွဲလို့ မရနိုင်ပါဘူး။ GMS ရဲ့ အဓိကရည်ရွယ်ချက်ကတော့ ၁၉၅၀ မှာ စတင်ထူထောင်ခဲ့တဲ့ ဥရောပဘုံဈေးအဖွဲ့ဝင်နိုင်ငံများကဲ့သို့ နိုင်ငံအချင်းချင်း တစ်နိုင်ငံနဲ့ တစ်နိုင်ငံ နယ်နိမိတ်များကိုဖြတ်ကျော်ပြီးတော့ ခရီးသွားပြည်သူတွေ၊ ကုန်စည်တွေ ဖြတ်သန်းသွားလာ ပို့ဆောင်ခြင်းအပြင် စီးပွားရေးဖွံ့ဖြိုးတိုးတက်လာစေရန် ဆောင်ရွက်ခြင်းပဲဖြစ်ပါတယ်။ လေးစားအပ်ပါသော နာယကကြီးခင်ဗျာ။ Corridor Development စင်္ကြံလမ်းမကြီးများ ဖွံ့ဖြိုး တိုးတက်ရေးသည် မဟာမဲခေါင်ဒေသတွင်းနိုင်ငံများ အဓိကထားဆောင်ရွက်ရမယ့် အခန်းကဏ္ဍမှာ ပါဝင် လျက်ရှိပါတယ်။ အာရှဖွံ့ဖြိုးရေးဘဏ် ADB သည် မဟာမဲခေါင်ဒေသတွင်းနိုင်ငံများ ဖွံ့ဖြိုးတိုးတက်ရေး အတွက်ကို တစ်စိုက်မတ်မတ် အလေးထားဆောင်ရွက်လျက်ရှိပြီး၊ အရှေ့-အနောက် စီးပွားရေးစင်္ကြံလမ်း East-West Economic Corridor ရဲ့ အစိတ်အပိုင်းဖြစ်တဲ့ မြန်မာနိုင်ငံရဲ့ မြဝတီနဲ့ ကော့ကရိတ်လမ်းအပိုင်း တိုးတက်ကောင်းမွန်ရေးကို ၂၀၁၄ ခုနှစ်မှာ ထိုင်းနိုင်ငံရဲ့အကူအညီနဲ့ စတင်ဆောင်ရွက်နိုင်ခဲ့ပြီး ၂၀၁၆ ခုနှစ်မှာ ပြီးစီးခဲ့ပြီး ဖြစ်ပါတယ်။ ဒါ့အပြင် ADB ရဲ့ချေးငွေနဲ့ အိန္ဒု-ကော့ကရိတ်ကြားလမ်းအပိုင်း ဖွံ့ဖြိုးတိုးတက်ရေးအတွက် ၂၀၁၆၂၀၁ရ ခုနှစ် ဘဏ္ဍာရေးနှစ်မှာ စတင်ဆောင်ရွက်လျက်ရှိပြီးတော့ ၂၀၂၀-၂၁ ဘဏ္ဍာရေးနှစ်မှာ ပြီးစီးမှာ ဒီလမ်းတွေနဲ့ဆက်စပ်ပြီး ထိုင်းနိုင်ငံနဲ့ မြန်မာနိုင်ငံနယ်စပ်ဖြစ်တဲ့ မြဝတီမြို့မှာလည်း သောင်ရင်း မြစ်ကို ဖြတ်ပြီးတော့ ထိုင်း-မြန်မာ ချစ်ကြည်ရေးတံတားအမှတ်(၂)ကိုလည်း ထိုင်းနိုင်ငံမှ တည်ဆောက် ပေးလျက်ရှိပြီး မေလမှာ ဖွင့်လှစ်နိုင်ဖို့ စီစဉ်ဆောင်ရွက်လျက်ရှိပါတယ်။ တံတားဆောက်လုပ်ခြင်းနဲ့အတူ Border Control Facility များကိုလည်း တံတားရဲ့ တစ်ဖက်တစ်ချက်မှာ (၂)နိုင်ငံစလုံးကနေပြီးတော့ တည်ဆောက်လျက်ရှိပါတယ်။ Cross Border Transport Agreement အရ တစ်နိုင်ငံနဲ့တစ်နိုင်ငံ ဖြတ်သန်းသွားလာ ခွင့်ပြုတဲ့ အခါမှာ ကိုယ့်နိုင်ငံမှာရှိတဲ့လမ်းတွေဟာ နိုင်ငံတကာအဆင့်မီ အဆင့်မြင့်လမ်းများဖြစ်ဖို့ လိုအပ်မှာဖြစ်ပါတယ်။ မဟာမဲခေါင်ဒေသတွင်း အရှေ့ အနောက်စီးပွားရေး စင်္ကြံလမ်းမကြီးများသည် ပစိဖိတ်သမုဒ္ဒရာ ကမ်းခြေရှိ ဗီယက်နမ်နိုင်ငံ၊ ဒါနန်းမြို့မှ မြန်မာနိုင်ငံမှာရှိတဲ့ အိန္ဒိယသမုဒ္ဒရာကမ်းခြေထိ ဆက်သွယ်ထားပြီး ၎င်းလမ်းကြောင်းတစ်လျှောက်ရှိ ဒေသများဖွံ့ဖြိုးတိုးတက်ရေးအတွက် သက်ဆိုင်ရာနိုင်ငံများမှ ကဏ္ဍအလိုက် ဖွံ့ဖြိုးရေး စီမံကိန်းများကိုလည်း ကြိုတင်ဆောင်ရွက်ထားရှိပြီး လိုအပ်တဲ့အစီအမံများကို ချမှတ်ထားကြတာ ဖြစ်ပါတယ်။ အရှေ့-အနောက်စီးပွားရေးစင်္ကြံလမ်းသည် မြန်မာနိုင်ငံအတွင်း၌ ပုသိမ်မှတစ်ဆင့် နောင်တစ်ချိန်တွင် ဖြစ်ပေါ်မည့် ငရုတ်ကောင်းရေနက်ဆိပ်ကမ်းကို မျှော်မှန်းပြီး ဆက်သွယ်ဖောက်လုပ်ရန် စီမံထားရှိခြင်း ဖြစ်ပါတယ်။ ဧရာဝတီတိုင်းအစိုးရအဖွဲ့အနေဖြင့်လည်း ငရုတ်ကောင်းမှ ငွေဆောင်၊ ချောင်းသာ၊ ဂွ၊ ကမ်းသာယာအထိ တစ်ဆက်တစ်စပ်တည်း ကွန်ကရစ်လမ်းအဖြစ် ဖောက်လုပ်နိုင်ဖို့အတွက် ရခိုင်ပြည်နယ် အစိုးအရအဖွဲ့နဲ့ ဆွေးနွေးပြီးတော့ကျမှ စီမံချက်များချမှတ်ထားပြီး အဆိုပါလမ်းကို အခြေခံပြီးတော့ ပင်လယ်ပြင်ကိုဗဟိုပြုတဲ့ စီးပွားရေးလုပ်ငန်းများဖြစ်တဲ့ ဟိုတယ်နဲ့ခရီးသွားလုပ်ငန်း၊ အပန်းဖြေစခန်းများ၊ ငါးဖမ်းလုပ်ငန်းများ၊ ရေထွက်ကုန်ပစ္စည်း ထုတ်လုပ်ရေးလုပ်ငန်းများနဲ့အတူ ဆက်စပ်နေတဲ့ အခြားပင်လယ်ပြင် အခြေပြု စီးပွားရေးလုပ်ငန်းများ ဖွံ့ဖြိုးတိုးတက်ရေးအတွက် စီစဉ်ဆောင်ရွက်လျက်ရှိပါတယ်။ လေးစားအပ်ပါသော နာယကကြီးခင်ဗျာ။ အာရှဖွံ့ဖြိုးရေးဘဏ်မှ ချေးငွေရယူဆောင်ရွက်မည့် လမ်းစီမံကိန်း ၃ ခုအနက် ရန်ကုန်-ပုသိမ်လမ်းသည် မြန်မာနိုင်ငံရင်းနှီးမြှုပ်နှံမှုကော်မရှင် (MIC)၏ ခွင့်ပြုချက်အရ Oreintal Highway ကုမ္ပဏီမှ BOT စနစ်ဖြင့် လမ်းလုပ်ငန်းများ ဆောင်ရွက်လျက် ရှိသောလမ်းတစ်လမ်းဖြစ်ပါတယ်။ အဆိုပါလမ်းအား အဆင့်မြှင့်တင်ဆောင်ရွက်ဖို့အတွက် BOT လုပ်ပိုင်ခွင့် ခွင့်ပြုထားတဲ့ Oreintal Highway ကုမ္ပဏီထံမှ လုပ်ငန်းများကို ဆောက်လုပ်ရေးဝန်ကြီးဌာနမှ ပြန်လည် လွှဲပြောင်းရယူပြီး Step in/ Step Out Method ဖြင့် ဆောင်ရွက်ရန် မြန်မာနိုင်ငံ ရင်းနှီးမြှုပ်နှံမှုကော်မရှင် ကိုလည်း ညှိနှိုင်းထားပြီးဖြစ်ပါတယ်။ Agreement အားလုံးကတော့ ရှေ့နေချုပ်ရုံးရဲ့ အတည်ပြုချက်ဖြင့် ဆောင်ရွက်သွားရမှာဖြစ်ပါတယ်။ ရန်ကုန်-ပုသိမ်လမ်းကို အဆင့်မြှင့်တင်ခြင်းလုပ်ငန်းများ ဆောင်ရွက်ပြီးသည့်Concession ကို နိုင်ငံတော်မှ ပြန်လည်ထိန်းချုပ် Control လုပ်၍ Operating and Maintenance လုပ်ငန်းများကို BOT opgcorso O coagossos apps:795 geolosufi corsi Oreintal Highway opgaven Concession လက်ကျန်သက်တမ်း ကာလသည် ၃၃ နှစ် ဖြစ်ပါတယ်။ အဆိုပါ ၃၃ နှစ် အနက်မှ ၂၄ နှစ်ကို နိုင်ငံတော်က Concession Control လုပ်ပြီး၊ ADB ရဲ့ ချေးငွေအားလုံးကို ပြန်လည်ပေးဆပ်သွားမှာ ဖြစ်ပါတယ်။ ကျန်ရှိနေသည့် ၉ နှစ်ကိုသာ BOT ကုမ္ပဏီမှ Concession အပြည့်အဝရရှိမှာ ဖြစ်ပြီးတော့ ကောက်ခံရရှိငွေများထဲမှ ချေးငွေနဲ့အတိုးကို ပေးဆပ်သွားမှာဖြစ်တဲ့အတွက်ကြောင့် နိုင်ငံတော်အတွက် ထိခိုက်နစ်နာဆုံးရှုံးမှု မရှိပါကြောင်းတင်ပြလိုပါတယ်။ ADB ချေးငွေဖြင့် ရယူဆောင်ရွက်မယ့် နောက် တစ်လမ်းဖြစ်တဲ့ ရန်ကုန်-မန္တလေးအမြန်လမ်း၊ ရန်ကုန်မှ ဘောနက်ကြီးအပိုင်း မိုင် ၄၀ အရှည်သည် နောင် တစ်ချိန်ဖြစ်ပေါ်လာမယ့် အပြည်ပြည်ဆိုင်ရာ ဟံသာဝတီလေဆိပ်နှင့် ဆက်စပ်အကောင်အထည်ဖော်ရန် လျာထားဆောင်ရွက်လျက်ရှိသည့် လမ်းတစ်လမ်းပဲ ဖြစ်ပါတယ်။ Yangon Inner Ring Road မှတစ်ဆင့် ရန်ကုန်-မန္တလေးအမြန်လမ်းကို ဆက်စပ်အသုံးပြုခြင်းဖြင့် ရန်ကုန်မြို့လယ်မှ တွင်း ဟံသာဝတီ အပြည်ပြည်ဆိုင်ရာလေဆိပ်ကို ဆက်သွယ်သွားလာနိုင်ရန် စီမံဆောင်ရွက်ထားရှိခြင်း ဖြစ်ပါတယ်။ Yangon Inner Ring Road ဆောင်ရွက်ခြင်းဖြင့် ရန်ကုန်မြို့ယာဉ်ကြောကျပ်တည်းမှုကို ပြေလည်စေမှာဖြစ်ပြီး ရန်ကုန်မြို့တွင်းမှ ရန်ကုန်-မန္တလေးအမြန်လမ်းရှိ ၁၅ မိုင်မှတစ်ဆင့် ဟံသာဝတီလေဆိပ်အထိ ၁ နာရီအတွင်း ရောက်ရှိနိုင်အောင် စီစဉ်ထားခြင်းဖြစ်ပါတယ်။ လေးစားအပ်ပါသော နာယကကြီးခင်ဗျာ။ ရန်ကုန်မြို့တော်ဖွံ့ဖြိုးတိုးတက်ရေးစီမံကိန်းအရ ရန်ကုန်မြို့ကို ရန်ကုန်၏မြောက်ဘက်သို့ တိုးချဲ့ရန်လျာထားခြင်း၊ ရန်ကုန်-မန္တလေးအမြန်လမ်း၏ ရန်ကုန်- ဘောနက်ကြီး လမ်းအပိုင်းတစ်ဝိုက်တွင် ကိုရီးယားနိုင်ငံမှ စက်မှုဇုန်နှင့် အခြား Green City စက်မှုဇုန်များထူထောင်ရန် စီမံကိန်းများလျာထားခြင်း၊ ရန်ကုန်-ဘောနက်ကြီး အမြန်လမ်းပိုင်းမှတစ်ဆင့် သထုံ-ဘားအံ-မြဝတီမြို့သို့ ဆက်သွယ်နိုင်မည်ဖြစ်ခြင်း စသည့်အချက်များကြောင့် ရန်ကုန်မှ ဘောနက်ကြီးလမ်းပိုင်းသည် အရှေ့-အနောက် စီးပွားရေးစင်္ကြံလမ်းမကြီးရဲ့ အစိတ်အပိုင်းတစ်ခု ဖြစ်လာမှာဖြစ်တဲ့အတွက် ရန်ကုန်-ဘောနက်ကြီးလမ်း အပိုင်း မိုင်(၄၀)ကို နိုင်ငံတော်မှ Concession ရာနှုန်းပြည့် ပိုင်ဆိုင်ထားဖို့ လိုအပ်မှာဖြစ်ပါတယ်။ ဒါကြောင့် မို့လို့လည်း ADB ချေးငွေနဲ့ ဒီလမ်းအပိုင်းကို လမ်းအဆင့်မြှင့်တင်ဖို့ တင်ပြရခြင်းဖြစ်ပါတယ်။ ADB ချေးငွေရယူဆောင်ရွက်မယ့် ပဲခူး-သန်လျင်လမ်းဟာလည်း အရှေ့-အနောက်စီးပွားရေး စင်္ကြံလမ်းမကြီးရဲ့ ဆက်စပ်နေတဲ့ အစိတ်အပိုင်းတစ်ရပ်ဖြစ်ပြီး ပဲခူးမှတစ်ဆင့် သီလဝါစက်မှုဇုန်သို့ လွယ်ကူ ချောမွေ့စွာ သွားလာနိုင်ရန်နှင့် သီလဝါစက်မှုဇုန်နဲ့ မဟာမဲခေါင်ဒေသတွင်း နိုင်ငံများအကြား ပို့ဆောင် ဆက်သွယ်ရေးလုပ်ငန်းများကို အထောက်အကူပြုလာမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မဟာမဲခေါင်ဒေသတွင်းနိုင်ငံများ၏ အရှေ့ အနောက် စီးပွားရေးစင်္ကြံလမ်းမကြီးများ ဖွံ့ဖြိုးတိုးတက်ရေးအတွက် မြန်မာနိုင်ငံဟာလည်း အစိတ်အပိုင်းတစ်ရပ် အနေနဲ့ မဖြစ်မနေ ပါဝင်ဆောင်ရွက်သွားရမှာဖြစ်ပြီး Cross Border Transport Agreement ကို အကောင် အထည်ဖော်ဆောင်ရွက်ခြင်းဖြင့် နိုင်ငံ၏လူမှုရေး၊ စီးပွားရေး၊ သယ်ယူပို့ဆောင်ရေးကဏ္ဍတွေမှာ ယခင် ကထက် များစွာဖွံ့ဖြိုးတိုးတက်လာမှာ ဖြစ်ပါတယ်။ ဒါကြောင့်မို့လို့ ဒီအချက်တွေကို အထောက်အကူ ဖြစ်စေမယ့် ရှင်းလင်းတင်ပြခဲ့သော လမ်းပိုင်း(၃)ခုရဲ့ လမ်းအဆင့်မြှင့်တင်ရေးလုပ်ငန်းများ ဆောင်ရွက် နိုင်ရန်အတွက် အာရှဖွံ့ဖြိုးရေးဘဏ်နှင့် အာဆီယံအခြေခံအဆောက်အအုံရန်ပုံငွေတို့မှ အမေရိကန်ဒေါ်လာ သန်း ၃၀၀ ချေးယူမည့်အစီအစဉ်အား ပြည်ထောင်စုလွှတ်တော်မှ အတည်ပြုပေးနိုင်ပါရန် လေးစားစွာ တင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အထက်ပါချေးယူငွေ အမေရိကန် ဒေါ်လာ ၃၆၀ သန်းနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့ နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြ ပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၆၁)မဲ၊ ကန့်ကွက်မဲ(၂၈)မဲ၊ ကြားနေမဲ (၃)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ဆောက်လုပ်ရေးဝန်ကြီးဌာန မဟာမဲခေါင်ဒေသအတွင်းရှိ လမ်းမကြီး များ ဖွံ့ဖြိုးတိုးတက်ရေးစီမံကိန်းအတွက် အာရှဖွံ့ဖြိုးရေးဘဏ်နှင့် အာဆီယံအခြေခံအဆောက်အအုံရန်ပုံငွေ တို့ထံမှ အမေရိကန်ဒေါ်လာ ၃၆၀ သန်း ချေးယူရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ဆောက်လုပ်ရေးဝန်ကြီးဌာန ထားဝယ်အထူးစီးပွားရေးဇုန် ဖွံ့ဖြိုး 08:00 0.69:320zos Neighbouring Countries Economic Development Cooperation Agency-NEDA ထံမှ ထိုင်းဘတ် ၄.၅ ဘီလီယံချေးယူရန်ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ဆောက်လုပ်ရေးဝန်ကြီးဌာနက ဆောင်ရွက်မယ့် ထားဝယ်အထူးစီးပွားရေးဇုန် ဖွံ့ဖြိုးတိုးတက်ရေး ထိုင်းနိုင်ငံနယ်စပ် ကချနာပူရီမှ ထားဝယ်အထူးစီးပွားရေးဇုန်သို့ (၂)လမ်းသွား ကတ္တရာ m:cud: 3330°CÇooodcoons Börså:33ozos Neighbouring Countries Economic Development Cooperation Agency(NEDA)ထံမှ ထိုင်းဘတ် ၄.၅ ဘီလီယံ ချေးယူရန်ကိစ္စနဲ့စပ်လျဉ်းပြီး လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၂-၃-၂၀၁၈ ရက်က ကျင်းပပြုလုပ်တဲ့ ပြည်ထောင်စု လွှတ်တော် အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ အဆိုပါချေးငွေရယူရေးကိစ္စဟာ ထားဝယ်အထူးစီးပွားရေးဇုန်စီမံကိန်းနဲ့ ဆက်စပ်နေတဲ့အတွက် မြန်မာအထူးစီးပွားရေးဇုန်ဆိုင်ရာ ဗဟိုအဖွဲ့နဲ့ ထားဝယ်အထူးစီးပွားရေးဇုန် စီမံခန့်ခွဲမှုကော်မတီတို့က သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များကိုလည်း ပြန်လည်ရှင်းလင်းနိုင်ရေး ဖိတ်ကြားထား ပါတယ်။ ယခုလွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး ဦးစွာ ထားဝယ်အထူး စီးပွားရေးဇုန် စီမံခန့်ခွဲမှုကော်မတီက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><mp id="UNKNOWN">ဒေါက်တာထွန်းနိုင် (ဥက္ကဋ္ဌ၊ ထားဝယ်အထူးစီးပွားရေးဇုန် စီမံခန့်ခွဲမှုကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ဖိတ်ကြားထားသော ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ထားဝယ်အထူး 8:97:69:edale: 00:050.69:320zed ope: ĉče Neighbouring Countries Economic Development Cooperation Agency(NEDA)ထံမှ ထိုင်းဘတ် ၄.၅ ဘီလီယံ ချေးယူရေးကိစ္စနဲ့ပတ်သက်ပြီး ကျွန်တော် ထားဝယ်အထူးစီးပွားရေးဇုန် စီမံခန့်ခွဲမှုကော်မတီဥက္ကဋ္ဌ ဒေါက်တာထွန်းနိုင်က ရှင်းလင်းတင်ပြသွားမှာ ဖြစ်ပါတယ်။ ထားဝယ်အထူးစီးပွားရေးဇုန် စီမံခန့်ခွဲမှုကော်မတီကို ၁၂-၁၀-၂၀၁၆ ရက်နေ့မှာ အစိုးရအသစ် တာဝန်ယူပြီးတဲ့နောက်မှာ ဖွဲ့စည်းထားပြီး ကျွန်တော်တို့က အဲဒီကော်မတီကို စတင်လွှဲပြောင်းတာဝန် ထမ်းဆောင်ခဲ့တာ ဖြစ်ပါတယ်။ ထားဝယ်အထူးစီးပွားရေးဇုန် စီမံကိန်းနှင့်ပတ်သက်ပြီး ယခင်ဆောင်ရွက် ခဲ့တဲ့ အခြေအနေများကို အကျဉ်းချုပ် ဦးစွာတင်ပြသွားမှာ ဖြစ်ပါတယ်။ ထားဝယ်အထူးစီးပွားရေးဇုန် စီမံကိန်းကို စတင်အကောင်အထည်ဖော်တဲ့အနေနဲ့ နေပြည်တော်မှာ ၁၂-၆-၂၀၀၈ ရက်နေ့က မြန်မာ့ဆိပ်ကမ်း အာဏာပိုင်နဲ့ အီတာလျံ-ထိုင်းကုမ္ပဏီတို့က ထားဝယ်ရေနက်ဆိပ်ကမ်းစီမံကိန်း၊ စက်မှုဇုန်စီမံကိန်း၊ ဘန်ကောက်သို့ချိတ်ဆက်မယ့် ကားလမ်းအကောင်အထည်ဖော်ရေး နားလည်မှုစာချွန်လွှာတွေကို လက်မှတ် ရေးထိုးခဲ့တာ ဖြစ်ပါတယ်။ Power Point အသုံးပြု၍ ရှင်းလင်းတင်ပြခွင့်ပြုပါ။ အဆိုပါ နားလည်မှုစာချွန်လွှာများ လက်မှတ်ရေးထိုးစဉ်ကပင် အီတာလျံ-ထိုင်းကုမ္ပဏီက နှစ်လမ်း သွားကားလမ်း၊ မြေသားလမ်းကို စတင်ဖောက်လုပ်ခဲ့တာဖြစ်ပါတယ်။ ဒါကြောင့် ယခုဆွေးနွေးနေတဲ့ ကန့်လန့်ဖြတ်ဖြစ်ပေါ်လာမယ်ဆိုပြီး ဆွေးနွေးတင်ပြကြတဲ့ ကားလမ်းဟာ မြေသားလမ်းအဆင့်အဖြစ် တည်ဆောက်ပြီးအဆင့်မှာ တည်ရှိနေတာဖြစ်ပါတယ်။ အီတာလျံ-ထိုင်းကုမ္ပဏီဟာ ၂၀၁၂ ခုနှစ် နှစ်လည် လောက်အထိမှာ မူလသတ်မှတ်လျာထားတဲ့ Time Schedule အတိုင်း အကောင်အထည်ဖော်ရမယ့် လုပ်ငန်းများကို အကောင်အထည်ဖော် ဆောင်ရွက်နိုင်မှုအားနည်းနေတဲ့ ကိစ္စရပ်ဖြစ်နေတာ၊ စီမံကိန်းပမာဏ အရွယ်အစားကြီးမားမှုအရ ရင်းနှီးမြှုပ်နှံဆောင်ရွက်ရမယ့် ငွေရေးကြေးရေးပမာဏ အလွန်မြင့်မားတဲ့ အတွက်ကြောင့် လုပ်ငန်းတွေပိုမိုထိရောက်စွာ ဆောင်ရွက်နိုင်ရန်ရည်ရွယ်ပြီးတော့ ယခင်အစိုးရလက်ထက်မှာ ၂၃-၇-၂၀၁၂ ရက်နေ့မှာ မြန်မာ-ထိုင်း နှစ်နိုင်ငံနိုင်ငံခြားရေးဝန်ကြီးများကနေပြီးတော့ ထားဝယ်အထူး စီးပွားရေးဇုန်နှင့် ဆက်စပ်စီမံကိန်းများ ဘက်စုံဖွံ့ဖြိုးရေး နားလည်မှုစာချွန်လွှာကို နှစ်နိုင်ငံအကြား လက်မှတ် ရေးထိုးခဲ့ကြပါတယ်။ ထိုနားလည်မှုစာချွန်လွှာအရ ၂၁-၁၁-၂၀၁၃ ရက်နေ့မှာ မူလက မြန်မာ့ဆိပ်ကမ်းအာဏာပိုင်နဲ့ အီတာလျံ-ထိုင်းကုမ္ပဏီတို့အကြား လက်မှတ်ရေးထိုးထားတဲ့ စာချုပ်ပါ မူလဧရိယာသတ်မှတ်ချက် အာလုံးကို အီတာလျံ-ထိုင်းကုမ္ပဏီက လုပ်ငန်းဆောင်ရွက်ခွင့်ကို လုပ်ငန်းရပ်စဲကြောင်း သဘောတူစာချုပ် လက်မှတ် ရေးထိုးခဲ့ပါတယ်။ မြန်မာအစိုးရနဲ့ ထိုင်းအစိုးရကိုယ်စားပြု ကော်မတီတို့အကြားမှာ (Framework Agreement) မူဘောင်သဘောတူစာချုပ်ကို လက်မှတ်ရေးထိုးခဲ့ပါတယ်။ ထိုသို့ လက်မှတ်ရေးထိုးမှုများ အရ ထားဝယ်အထူးစီးပွားရေးဇုန်ကို ကနဦးစီမံကိန်းအဖြစ် ၂ရ စတုရန်းကီလိုမီတာ အကျယ်အဝန်းနဲ့ ပင်မစီမံကိန်းအဖြစ် ၁၉ရ စတုရန်းကီလိုမီတာ အကျယ်အဝန်းဆိုပြီးတော့ ခွဲခြားဆောင်ရွက်ရန်ဆိုတဲ့ အချက်အလက် စတင်ပါဝင်ခဲ့ပါတယ်။ ၂ရ စတုရန်းကီလိုမီတာ အကျယ်အဝန်းကို Initial Phase Project လို့ အမည်နာမခေါ်ဆိုလိုက်ပြီးတော့ ၁၉ရ စတုရန်းကီလိုမီတာ အကျယ်အဝန်းကို (Full Phase Project) saloo sabalppo vospodộulosasi Initial Phase Project m caosègososaozos Selective Bidding စနစ်နဲ့ ခေါ်ဆိုခဲ့တဲ့အခါမှာ ဂျပန်ကုမ္ပဏီများကိုလည်း ကမ်းလှမ်းပြီး အီတာလျံ-ထိုင်းကုမ္ပဏီကလည်း ကမ်းလှမ်းချက်မှာ ပါဝင်ခဲ့ပါတယ်။ ဂျပန်ကုမ္ပဏီများကိုယ်စား ဂျပန်နိုင်ငံစီးပွားရေး၊ ကုန်သွယ်ရေးနဲ့ စက်မှုဝန်ကြီးဌာနက ၎င်းတို့ရဲ့ သဘောထားဖော်ပြတဲ့ ကမ်းလှမ်းလွှာကိုသာ ပေးပို့လာပြီး အီတာလျံ-ထိုင်းကုမ္ပဏီ တစ်ခုတည်းကသာ လုပ်ငန်းဆောင်ရွက်မယ့် အဆိုပြုလွှာ၊ ကမ်းလှမ်းလွှာအသေးစိတ်များကို ပေးပို့လာတဲ့အတွက်ကြောင့် ၎င်းကုမ္ပဏီနဲ့ပဲ ၇-၁၀-၂၀၁၄ ရက်နေ့ကနေစပြီး လုပ်ငန်းဆောင်ရွက်မယ့် သဘောတူစာချုပ် (Concession Agreement)များကို ၂ရ စတုရန်းကီလိုမီတာ အကျယ်အဝန်းရှိတဲ့ လုပ်ငန်းခွင်အတွက်ကို ညှိနှိုင်းဆွေးနွေး ခဲ့ကြတာ ဖြစ်ပါတယ်။ ၂၀၁၅ ခုနှစ်မှာတော့ ထားဝယ်အထူးစီးပွားရေးဇုန်စီမံကိန်း အကောင်အထည်ဖော်ရာမှာ ဂျပန်နိုင်ငံ ကပါ ပါဝင်လာရေးအတွက်ကို ရည်စူးပြီးတော့ မြန်မာ-ထိုင်း-ဂျပန် သုံးနိုင်ငံ ပူးပေါင်းဆောင်ရွက်ရေး နားလည်မှုစာချွန်လွှာ(MoU)ကို တိုကျိုမြို့မှာ ၄-၇-၂၀၁၅ ရက်နေ့က လက်မှတ်ရေးထိုးခဲ့ပါသည်။ အဆိုပါ လက်မှတ်ရေးထိုးခဲ့တဲ့ ၃ နိုင်ငံ ပူးပေါင်းဆောင်ရွက်ရေးဟာ ၁၉ရ စတုရန်းကီလိုမီတာ အကျယ်အဝန်း ပင်မစီမံကိန်းနဲ့ သက်ဆိုင်တာဖြစ်ပါတယ်။ ကနဦးစီမံကိန်းအနေဖြင့် ပြန်လည်ရွေးချယ်ခံရတဲ့ အီတာလျံထိုင်းကုမ္ပဏီအုပ်စုက ပါဝင်တဲ့ကုမ္ပဏီများနှင့် ထားဝယ်အထူးစီးပွားရေးဇုန် စီမံခန့်ခွဲမှုကော်မတီတို့ အကြားမှာ ၅-၈-၂၀၁၅ ရက်နေ့မှာ ကနဦးစက်မှုလုပ်ငန်းနယ်မြေနှင့် ၂ လမ်းသွားကားလမ်း၊ ဆိပ်ကမ်းငယ်၊ ကနဦးမြို့ပြအိမ်ရာလုပ်ငန်း၊ ကနဦးလျှပ်စစ်ဓာတ်အားပေးရေးလုပ်ငန်း၊ ယာယီလျှပ်စစ်ဓာတ်အားပေးရေး လုပ်ငန်း၊ ကနဦးရေပေးဝေရေးလုပ်ငန်း၊ ဆက်သွယ်ရေးလိုင်း စတဲ့သဘောတူစာချုပ် (Concession Agreement) (၇)ခုကို စာချုပ်ချုပ်ဆိုခဲ့ကြပါတယ်။ ၂၉-၃-၂၀၁၆ ရက်နေ့မှာတော့ သဘာဝဓာတ်ငွေ့ရည် ဆိပ်ကမ်း စီမံကိန်းလုပ်ငန်းနဲ့သက်ဆိုင်တဲ့ သဘောတူစာချုပ် နောက်ထပ် Concession Agreement (၁)ခုကို ချုပ်ဆိုတဲ့အတွက်ကြောင့် စာချုပ် (၈)ခု ချုပ်ဆိုခဲ့ပြီးဖြစ်ပါတယ်။ ထိုစီမံကိန်းတွေ မြေပြင်မှာ ရုပ်လုံးပေါ်မလာရသေးတဲ့ အကြောင်းရင်းကို ရှင်းလင်းတင်ပြရမယ် ဆိုခဲ့ရင် ရေးထိုးခဲ့တဲ့ Concession Agreement များအရ ထားဝယ်အထူးစီးပွားရေးဇုန် စီမံခန့်ခွဲမှု ကော်မတီနှင့် အီတာလျံ-ထိုင်းကုမ္ပဏီတို့ဟာ နှစ်ဦးနှစ်ဖက်စလုံးက ဖြည့်ဆည်းဆောင်ရွက်ရမယ့် အချက် များကို ပြီးပြည့်စုံအောင် ဖြည့်ဆည်းပေးပြီးမှသာ လုပ်ငန်းများစတင်ရန် အကြောင်းကြားစာ (Notice to Proceed)ဆိုတာကို ထုတ်ပေးရမည်ဆိုတဲ့အချက် ပါဝင်တာဖြစ်ပါတယ်။ ယနေ့အထိ ထားဝယ်အထူး စီးပွားရေးဇုန်စီမံခန့်ခွဲမှုကော်မတီနဲ့ အီတာလျံ-ထိုင်းကုမ္ပဏီတို့က နှစ်ဦးနှစ်ဖက် ဖြည့်ဆည်းရမည့် အချက် တွေကို ဖြည့်ဆည်းဆောင်ရွက်နေဆဲအဆင့်မှာပဲ ရှိပါတယ်။ ဖြည့်ဆည်းဆောင်ရွက်ပေးရမယ့် အဓိက အချက်များအနေနဲ့ မြေယာလျော်ကြေးနှင့် ပြန်လည်နေရာချထားရေး ကျွမ်းကျင်သူများခန့်ထားခြင်း၊ သဘာဝပတ်ဝန်းကျင်နှင့် လူမှုပတ်ဝန်းကျင် ထိန်းသိမ်းရေးအစီအစဉ်များ ရေးဆွဲတင်ပြခြင်းနဲ့ အတည်ပြုခြင်း၊ ကျောက်ထုတ်လုပ်ရေးနဲ့ ကွန်ကရစ်လုပ်ငန်းလိုင်စင်များ ဆောင်ရွက်ပေးခြင်း၊ မြေငှားစာချုပ်မူကြမ်း ညှိနှိုင်း ရေးဆွဲခြင်း၊ ချုပ်ဆိုခြင်း၊ Once-Stop-Service-Centre ဖွင့်လှစ်ပေးခြင်း၊ ဆက်သွယ်ရေးလိုင်စင်ရရှိရန် ဆောင်ရွက်ပေးခြင်း ဒါအကျဉ်းချုပ်မျှ တင်ပြထားတာဖြစ်ပြီး အသေးစိတ် ဖြည့်ဆည်းရမယ့်အချက်များ၊ နှစ်ဦးနှစ်ဘက်အချက်များ ပါရှိတာဖြစ်ပါတယ်။ မြန်မာနိုင်ငံဘက်က ဖြည့်ဆည်းရမယ့် အချက်အရေ အတွက်များနဲ့ အီတာလျံ-ထိုင်းဘက်က ဖြည့်ဆည်းရမယ့်အချက်များမှာ မြန်မာဘက်က အချက်ပေါင်း ၂၀ ဖြည့်ဆည်းရမှာဖြစ်ပြီး အီတာလျံ-ထိုင်းဘက်က ဖြည့်ဆည်းရမှာ ၅၈ ချက် ဖြစ်တာဖြစ်ပါတယ်။ ထိုအချက်များကို ယခင်ကာလများမှာ ဆောင်ရွက်ခဲ့ပြီး မိမိတို့တာဝန်ယူတဲ့ ည်း ကျန်ရှိနေတဲ့ အချက်အလက်များကို ဆက်လက်ပြီး ပြည့်မီအောင် ဆောင်ရွက်ဖြည့်ဆည်းနေဆဲအဆင့် ဖြစ်ပါတယ်။ ထိုအချက်များအရ ယခု ထားဝယ်အထူးစီးပွားရေးဇုန် စီမံခန့်ခွဲမှုကော်မတီအသစ် ပြန်လည် တာဝန်ပေးအပ်လိုက်တဲ့ ၁၂-၁၀-၂၀၁၆ ရက်နေ့ကစပြီး ဆက်လက်ဖြည့်ဆည်းခဲ့တဲ့အခါမှာ မြန်မာဘက်က ဖြည့်ဆည်းရန်ကျန်ရှိတဲ့ အချက်များဟာ အနည်းငယ်သာ ကျန်ရှိတော့တာဖြစ်ပါတယ်။ ကျန်တဲ့အချက် များအနက်ကနေပြီး ကနဦးစက်မှုဇုန်စီမံကိန်းနယ်မြေများအတွက် မြေငှားစာချုပ်မူကြမ်း အတည်ပြုနိုင် ရန်အတွက် ရှေ့နေချုပ်ရုံးမှပညာရှင်များ၊ ပြင်ပမှမြန်မာပညာရှင်များ၊ International Legal Firm များကို ငှားရမ်းပြီး ဒါကို စိစစ်ဆောင်ရွက်နေလျက် ရှိပါတယ်။ သဘာဝပတ်ဝန်းကျင်နဲ့ လူမှုပတ်ဝန်းကျင်ထိခိုက်မှု၊ ဆန်းစစ်မှုများနှင့်ပတ်သက်၍လည်း သဘာဝ သယံဇာတအမွေအနှစ်တွေ၊ ကုန်းနေရေနေသတ္တဝါတွေ၊ ရှားပါးသတ္တဝါမျိုးစိတ်တွေ အကာကွယ်ပေးနိုင်မယ့် အခြေအနေတွေ၊ Biodiversity Plan စတာတွေကို ၂၀၁၅ ခုနှစ် နှစ်ဆန်းပိုင်းကနေစပြီး လေ့လာဆန်းစစ် တင်ပြစေခဲ့ပြီးတဲ့နောက် အစီရင်ခံစာများကို သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီး ဌာနက အကြိမ်ကြိမ်ခေါ်ယူစစ်ဆေး ပြင်ဆင်ဖြည့်စွက်မှုများ ဆောင်ရွက်စေခဲ့သလို World Wildlife Fund ဖြည့်စွက်စေပြီး ၃ နှစ်ကျော် ကြာမြင့်တဲ့ ယခုEIA,SIA အစီရင်ခံစာ ၁၀ ခု အနက်ကနေပြီးတော့ ၈ ခုကို သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနက အတည်ပြုပေးနိုင်ခဲ့ပြီး ဖြစ်ပါတယ်။ မကြာမီကာလအတွင်းမှာ ကျန်ရှိနေတဲ့ EIA, SIA အစီရင်ခံစာ ၂ ခု၊ ပယင်းဖြူ ရေလှောင် တမံရယ်၊ ၂ လမ်းသွားကားလမ်းရယ် ကိစ္စနဲ့ပတ်သက်ပြီးတော့လည်း အတည်ပြုပေးနိုင်တော့မယ့်အခြေအနေ ရောက်ရှိနေပြီဖြစ်ပါတယ်။ သဘာဝပတ်ဝန်းကျင်နှင့် လူမှုပတ်ဝန်းကျင်ထိခိုက်မှု ဆန်းစစ်မှုများကို ဒေသခံများ၊ သက်ဆိုင်ရာ ဝန်ကြီးဌာနများမှ ကိုယ်စားလှယ်များ၊ လွှတ်တော်ကိုယ်စားလှယ်များ၊ NGO များ၊ CSO အဖွဲ့များ၊ မီဒီယာ သမားများ၊ ပြည်သူ့အသံ၊ ပြည်သူတွေရဲ့ စိတ်ပူပန်မှုများကို ဖြေလျှော့ပေးနိုင်ဖို့ ပြည်သူတွေရဲ့ လိုလား ချက်တွေကို ဆွေးနွေးနိုင်ရေးအတွက် ပြည်သူ့ကြားနာပွဲ (Public Consultation) တွေကိုလည်း သက်ဆိုင်ရာ Project ဒေသမှာ IEE အစီရင်ခံစာများအတွက် (၁)ကြိမ် သတ်မှတ်ထားတဲ့အတိုင်း EIA, SIA အစီရင် ခံစာများအတွက် (၂)ကြိမ် ဆောင်ရွက်ပေးခဲ့ပြီး နောက်ဆုံးအကြိမ်အဖြစ် ဒီတစ်ပတ်လာမယ့် ၂၈ ရက်နဲ့ ၂၉ ရက် နေ့များမှာ ထားဝယ်စီးပွားရေးဇုန်မှာ ဖိတ်ကြားကျင်းပသွားရန် စီစဉ်ဆောင်ရွက်ထားပြီး ဖြစ်ပါတယ်။ မြေယာလျော်ကြေးနဲ့ ပြန်လည်နေရာချထားရေး ကိစ္စရပ်များအတွက်လည်း တနင်္သာရီတိုင်းဒေသကြီး အစိုးရအဖွဲ့ဝင်များ၊ ရပ်မိရပ်ဖများ၊ စီမံကိန်းနှင့်သက်ဆိုင်တဲ့ အဖွဲ့အစည်းဝင်များကို ၂၀၁ရ ခုနှစ်၊ ဇူလိုင် လမှာ တိုင်းဒေသကြီးအစိုးရရဲ့ စီမံမှုနဲ့ ထည့်သွင်းဖွဲ့စည်းပေးပြီး စာရင်းကောက်ယူခြင်းလုပ်ငန်းများကိုလည်း ပြဋ္ဌာန်းထားတဲ့ဥပဒေ၊ လုပ်ထုံးလုပ်နည်းများနဲ့အညီ ဆောင်ရွက်နေလျက်ရှိသလို နိုင်ငံတကာစံချိန်စံညွှန်း (p:$3328 86069:33ozos Compensation and Relocation Independent Expert salos Environmental Resources Management Organization(ERM) sagira osquidquldə 8:cos လူထုတွေ့ဆုံဆွေးနွေးခြင်းများကို ဆောင်ရွက်စေပြီး စာရင်းကောက်ယူခြင်းလုပ်ငန်းများ ဆောင်ရွက်ပြီးစီး ပါက ကွင်းဆင်းဆောင်ရွက်သွားမှာ ဖြစ်ပါတယ်။ နိုင်ငံအတွက် အရေးကြီးတဲ့စီမံကိန်း အမှန်တကယ် ပေါ်ပေါက်လာဖို့ဆိုလို့ရှိရင် တည်ဆောက်ရေးစက်ပစ္စည်းများ၊ ယန္တရားများကို အထူးစီးပွားရေးစက်မှုဇုန် ကို သယ်ပို့ရန်အတွက် ကားလမ်း Infrastructure ဟာ အလွန်အရေးကြီးတာဖြစ်ပါတယ်။ ထိုင်းနိုင်ငံ NEDA က ချေးငွေယူပြီးတော့ အကောင်အထည်ဖော်ဆောင်ရွက်မယ့် လက်ရှိ ဖောက်လုပ်ထားပြီးဖြစ်တဲ့ မြေသားကားလမ်းကို ကျောက်သားများခင်းပြီးတော့ အမာခံခင်းပြီး ၂ လမ်းသွား ကတ္တရာကားလမ်းအဖြစ် အဆင့်မြှင့်တင်ခြင်း Project ဟာ မဖြစ်မနေဆောင်ရွက်သင့်တဲ့ စီမံကိန်းဖြစ်ပါတယ်။ ဒါမှလည်း ထားဝယ်အထူးစီးပွားရေးဇုန်အတွက် ကနဦးခြေလှမ်းတစ်ခု ဖြစ်ပေါ်လာမှာဖြစ်ပါတယ်။ လမ်းကို အကောင်အထည်ဖော်လိုက်မယ်ဆိုရင် ဒေသဆိုင်ရာဖွံ့ဖြိုးမှု၊ ဒေသရဲ့ ဈေးကွက်နဲ့ အထူးစီးပွားရေးဇုန်နဲ့ တနင်္သာရီတိုင်းအတွင်းမှာရှိတဲ့ ဈေးကွက်တွေကိုလည်းပဲ အိမ်နီးချင်းနိုင်ငံတွေနဲ့ ဆက်စပ်ပေးနိုင်မယ့် အကျိုးကျေးဇူးတွေ ရရှိလာမှာဖြစ်ပါတယ်။ ဒီအပြင် ထားဝယ်အထူးစီးပွားရေးဇုန် အကောင်အထည်ဖော်မှု ကြန့်ကြာနေတာကိုလည်း အိမ်နီးချင်းနိုင်ငံများအပါအဝင် နိုင်ငံတကာက သတိပြုမိနေတာဖြစ်ပါတယ်။ အဆိုပါအထူးစီးပွားရေးဇုန် အကောင်အထည်ဖော်လာဖို့ကို မြန်မာနိုင်ငံအစိုးရက မည်မျှသန္နိဋ္ဌာန် ခိုင်ခိုင်မာမာချထားသလဲဆိုတာကိုလည်း စောင့်ကြည့်နေတာဖြစ်တဲ့အတွက်ကြောင့် ယခုမြေသားကားလမ်း ကို ၂ လမ်းသွား ကတ္တရာကားလမ်းအဖြစ် အဆင့်မြှင့်တင်မှုကို ထိထိရောက်ရောက် ဆောင်ရွက်ပြတယ်ဆိုလို့ ရှိရင်ပင်လျှင် နိုင်ငံတကာရင်းနှီးမြှုပ်နှံသူများထံမှနေပြီးတော့ ယုံကြည်မှုရှိလာမယ့် အကျိုးကျေးဇူးဟာ အထူးအရေးကြီးတာဖြစ်ပါတယ်။ တည်ဆောက်ပြီးဖြစ်တဲ့ မြေသားလမ်းကို ကတ္တရာလမ်းအဖြစ် အဆင့် မြှင့်တင်တဲ့ Project ကို အဓိကအာရုံစိုက်ပြီး ဆောင်ရွက်ရတာဟာ ဒီစီမံကိန်းအတွက် အဓိကလိုအပ်တဲ့ Infrastructure ဟာ ရေရရှိရေး၊ ဆက်သွယ်ရေးကားလမ်းပေါ်ပေါက်ရေးနဲ့ လျှပ်စစ်မီးရရှိရေးအဓိက ၃ ချက်ကို အထူးစီးပွားရေးဇုန် စီမံခန့်ခွဲမှုကော်မတီက အာရုံစိုက်ပြီး အလေးအနက် ဆောင်ရွက်ကြိုးပမ်းနေတာ ဖြစ်ပါတယ်။ ဆောင်ရွက်တဲ့အခါမှာ လိုအပ်တဲ့ Technical အရသော်လည်းကောင်း၊ ကားလမ်းအတွက် Survey တိုင်းတာပြင်ဆင်မှုတွေ၊ ဒီဇိုင်းတွေအားလုံးကို ကြိုတင်ပြီးတော့ စီစဉ်ဆောင်ရွက်ရတာ ဖြစ်ပါတယ်။ အဲဒီအတွက် ကျွန်တော်တို့ လက်ရှိအဆိုပြုတဲ့ ကားလမ်းတည်နေရာအပြင် အခြားသောလမ်းကြောင်း များကို ရွေးချယ်ဆောင်ရွက်ရန် သင့် မသင့် ဆိုတဲ့ကိစ္စဟာ အခြားသော ကားလမ်းလမ်းကြောင်းနေရာများ ရွေးချယ်ဆောင်ရွက်ပါဆိုရင် မြေသားလမ်းကအစ အသစ်စတင် ပြန်လည်ဖောက်လုပ်ဖို့ လိုအပ်လာမှာ ဖြစ်ပါတယ်။ ဒီအတွက် တိုင်းတာခြင်း၊ စူးစမ်းခြင်း၊ လေ့လာခြင်းလုပ်ငန်းများ များစွာကြန့်ကြာပြီး လုပ်ငန်း ပမာဏများခြင်း၊ ြာခြင်း၊ စရိတ်ပိုကုန်ခြင်းတွေ ဖြစ်ပေါ်လာမှာဖြစ်ပါတယ်။ ထိုင်းနိုင်ငံ NEDA က အထူးသက်သာတဲ့ ချေးငွေချေးပေးခြင်းဟာ ထိုင်း-မြန်မာ နှစ်နိုင်ငံ ပူးပေါင်းဆောင်ရွက်ကာ ထားဝယ် SEZ ဖော်ဆောင်မယ့်ကိစ္စအတွက် တည်ဆောက်ပြီးဖြစ်တဲ့ မြေသား လမ်းကို ကတ္တရာလမ်းအဖြစ် အဆင့်မြှင်တင်ရန် မူလလမ်းကြောင်းအတွက်သာ ကမ်းလှမ်းခြင်းဖြစ်ပြီးတော့ အခြားလမ်းအူကြောင်းများအတွက် ကမ်းလှမ်းခြင်းမဟုတ်ပါကြောင်း ရှင်းလင်းတင်ပြအပ်ပါတယ်။ အခြား လမ်းအူကြောင်းများကို ပြောင်းလဲစဉ်းစားမည် ဆိုပါကလည်း EIA,SIA လုပ်ငန်းလေ့လာမှုများကို ယခုကဲ့သို့ နောက်ထပ် ၃ နှစ်ေးပြီး ဆောင်ရွက်ရမှာဖြစ်တဲ့အတွက်ကြောင့် Project နဲ့ ပတ်သက်ပြီး များစွာကြန့်ကြာသွားမှာ ဖြစ်ပါတယ်။ ယခု ၂ လမ်းသွား ကားလမ်းစီမံကိန်းကို အထူးစီးပွားရေး ဇုန်စီမံခန့်ခွဲမှုကော်မတီနဲ့ အီတာလျံ-ထိုင်းကုမ္ပဏီတို့ ချုပ်ဆိုထားတဲ့ Concession Agreement အရ ရင်းနှီး မြှုပ်နှံတည်ဆောက်သူက တာဝန်ယူဆောင်ရွက်သည့် ပုံစံ၊ တစ်နည်းအားဖြင့် အီတာလျံ-ထိုင်း ကုမ္ပဏီက တာဝန်ယူဆောင်ရွက်သည့်ပုံစံ ဆောင်ရွက်နိုင်သလို မြန်မာအစိုးရက ချေးငွေရယူ၍ ဆောင်ရွက်သည့် ပုံစံကိုလည်း ဆောင်ရွက်နိုင်ခွင့်ရှိကြောင်း မူလ Agreement ထဲမှာ ရေးသားဖော်ပြထားပြီး ဖြစ်ပါတယ်။ ထိုင်းနိုင်ငံ NEDA ဆိုတာက အိမ်နီးချင်းနိုင်ငံများရဲ့ စီးပွားရေးဖွံ့ဖြိုးမှု ပူးပေါင်းဆောင်ရွက်ရေး အတွက် နိုင်ငံအစိုးရချင်းကိုသာ အကူအညီပေးတဲ့ အစီအစဉ် ဖြစ်ပါတယ်။ ဒီအတွက်ကြောင့် ထိုချေးငွေကို ပုဂ္ဂလိကကုမ္ပဏီ အီတာလျံ-ထိုင်းကုမ္ပဏီက ချေးယူ၍မရဘဲ အိမ်နီးချင်းမြန်မာနိုင်ငံအစိုးရကသာ ချေးယူ၍ ရပြီး မြန်မာအစိုးရကိုချေးတဲ့အတွက်ကြောင့်သာ အထူးသက်သာတဲ့နှုန်းနဲ့ ချေးပေးခြင်းဖြစ်ပါတယ်။ ချေးငွေစည်းကမ်းအရ ဆောက်လုပ်ရေးဝန်ကြီးဌာနက တာဝန်ယူဆောင်ရွက်သွားရမှာ ဖြစ်တဲ့အတွက်ကြောင့် ထားဝယ်အထူးစီးပွားရေးဇုန် စီမံခန့်ခွဲမှုကော်မတီအနေနဲ့ ၂ လမ်းသွားကားလမ်းအတွက် အီတာလျံထိုင်းကုမ္ပဏီမှ ကုမ္ပဏီနဲ့ချုပ်ဆိုထားတဲ့ Concession ကို ပြင်ဆင်ဖြည့်စွက်ဖို့ရာ အတွက်ကို သက်ဆိုင်ရာ လုပ်ထုံးလုပ်နည်းများနဲ့အညီ ဆောင်ရွက်သွားမှာ ဖြစ်ပါတယ်။ ထားဝယ်အထူးစီးပွားရေးဇုန်ရဲ့ သတ်မှတ် ဧရိယာထဲမှာ ၂ လမ်းသွား ကားလမ်းဟာပါဝင်မှုမရှိဘဲ ကားလမ်းဟာ အထောက်အကူပြုလုပ်ငန်းအဖြစ်သာ ပါဝင်တာဖြစ်ပါတယ်။ လေ့လာဆန်းစစ်မှုများကို ဆောက်လုပ်ရေးဝန်ကြီးဌာန၊ လမ်းဦးစီးဌာနနဲ့ ထိုင်းနိုင်ငံဘက်က Department of Highway 08.:6018: 8: Joint Technical Survey og jour 2381 6320doors လမှာ ဆောင်ရွက်ခဲ့ပြီးတော့ အီတာလျံ-ထိုင်းကုမ္ပဏီက မူလတိုင်းတာထားပြီးတဲ့ နည်းပညာဆိုင်ရာ အချက်အလက်များကိုလည်းပဲ ကျွန်တော်တို့ ဆောက်လုပ်ရေးဝန်ကြီးဌာနကို လွှဲပြောင်းပေးပြီး ဖြစ်ပါတယ်။ အဆိုပါကားလမ်း အကောင်အထည်ဖော်ဆောင်ရွက်တဲ့အခါမှာ တိုင်းရင်းသားအဖွဲ့အစည်းများနှင့် ပတ်သက် ပြီးတော့လည်း သက်ဆိုင်ရာတိုင်းဒေသကြီးအစိုးရရယ်၊ ဆောက်လုပ်ရေးဝန်ကြီးဌာနတွေရယ်က ပူးပေါင်း ညှိနှိုင်း ဆောင်ရွက်သွားမှာဖြစ်ပြီး စီမံခန့်ခွဲမှုကော်မတီကလည်း ဝိုင်းဝန်းကူညီ ဆောင်ရွက်သွားမှာ ဖြစ်ပါတယ်။ ဒီဟာနဲ့ပတ်သက်ပြီး မော်လမြိုင်-မြဝတီကားလမ်းမှာ ဆောင်ရွက်ခဲ့တဲ့ အစဉ်အလာများလည်း ရှိပြီးဖြစ်ပါတယ်။ ဒီချေးငွေနဲ့ ဆောင်ရွက်တဲ့အခါမှာ ချေးငွေပမာဏရဲ့ ၅၀ ရာခိုင်နှုန်းကို ထိုင်းနိုင်ငံရဲ့ ပစ္စည်းတွေ၊ ဝန်ဆောင်မှုတွေအတွက် အသုံးပြုရမယ်ဆိုတာဟာ နိုင်ငံတကာချေးငွေများရဲ့ ထုံးစံအရ JICA ချေးငွေဆိုရင် JICA ကုမ္ပဏီများကိုသာ တင်ဒါခေါ်ဆိုခွင့်၊ အိန္ဒိယချေးငွေဆိုရင်လည်း အိန္ဒိယ ချေးငွေရဲ့ ၈၅ ရာခိုင်နှုန်းအထိ အိန္ဒိယကုမ္ပဏီထုတ်ပစ္စည်းများကို ဝယ်ယူရတာ၊ ကိုရီးယားနိုင်ငံရဲ့ ချေးငွေဆိုရင်လည်း အလားတူဆောင်ရွက်ရတာဖြစ်ပြီး ယခုချေးငွေကိစ္စမှာ ၅၀ ရာခိုင်နှုန်းအထိသာ သတ်မှတ်ထားတဲ့အတွက်ကြောင့် ဒါတကယ်တမ်းတော့ အခြားသော ချေးငွေများထက်စာရင် များစွာ အသုံးပြု တာတွေရယ်၊ တည်ဆောက်တဲ့လုပ်ငန်းမှာသုံးတဲ့ စက်သုံးဆီတွေရယ် စတဲ့ဟာမျိုးတွေကို ကျွန်တော်တို့ တန်ဖိုးသင့်လိုက်မယ်ဆိုလို့ရှိရင် ဒီ ၅၀ ရာခိုင်နှုန်းထဲမှာ အကျုံးဝင်သွားမှာဖြစ်ပြီး မြန်မာ နိုင်ငံက လုပ်ငန်းရှင်တွေအားလုံးဟာ သက်ဆိုင်ရာလုပ်ငန်းမှာ ကျောက်ပေးသွင်းခြင်းတို့၊ ဒီအခြားကန်ထရိုက်တာ လုပ်ငန်းတွေလည်း ဝင်ရောက်လုပ်ကိုင်နိုင်မှာ ဖြစ်ပါတယ်။ ကျွန်တော်တို့ ဒီရေသယံဇာတအရင်းအမြစ်တွေ ဒီကားလမ်းကြီးပေါ်ပေါက်လာလို့ ဆုံးရှုံးသွား နိုင်တယ်ဆိုတဲ့အခါမှာ လက်ရှိ အဲဒီထားဝယ်နဲ့ မြိတ်ဒေသမှာ ဖမ်းဆီးရရှိတဲ့ ရေသယံဇာတကထွက်ရှိတဲ့ ငါးတွေဟာ ကော့သောင်းဘက်ကို အောက်ဘက်ကို သင်္ဘောနဲ့ တစ်ကြိမ်ပို့၊ ကော့သောင်းမှသည်မဟာချိုင်၊ ရနောင်းကနေပြီးတော့မဟာချိုင် စတဲ့နေရာတွေကို ပို့တဲ့အတွက်ကြောင့် တကယ့်ဈေးကွက်ကို ရောက်တဲ့ အခါမှာ မြန်မာကငါးတွေဟာ လတ်ဆတ်မှုလျော့ပါးပြီးတော့ တကယ်တမ်းဈေးကောင်းရဖို့ကို ပိုပြီးခက် ပါတယ်။ ယခုကဲ့သို့ ကားလမ်းကိုဖောက်လုပ်နိုင်ပြီ ဆိုလို့ရှိရင် ကျွန်တော်တို့ ငါးလေလံဈေးတွေဒီဘက်မှာ တည်ဆောက်လာနိုင်ပြီဆိုလို့ရှိရင် လတ်ဆတ်တဲ့ ငါး၊ ောင်းစွာနဲ့ပို့နိုင်တဲ့ ငါးဖြစ်တဲ့အတွက်ကြောင့် ပိုပြီးတော့ငါးတွေရဲ့ ဈေးလည်းပိုရမှာ ဖြစ်ပါတယ်။ ဒီအပြင် ပင်လယ်ကငါးဖမ်းခြင်းလုပ်ငန်းမျိုးကို တစ်ခုတည်း ဆောင်ရွက်တော့တာမဟုတ်ဘဲနဲ့ ကုန်းပေါ်မှာ ငါးကန်တွေဆောင်ရွက်ပြီး ရေငန်ငါးနဲ့ ရေငန်ပုစွန်မွေးမြူရေး လုပ်ငန်းတွေကို မြန်မာလုပ်ငန်းရှင်များကိုယ်တိုင်က ကျယ်ကျယ်ပြန့်ပြန့် ဆောင်ရွက်နေပြီဖြစ်တဲ့အတွက် ကြောင့် ၎င်းတို့ရဲ့ တစ်နှစ်ဝင်ငွေဟာ အမေရိကန်ဒေါ်လာ လက်ရှိအခြေအနေမှာကို ၁၀ သန်းက ၁၅ သန်း အထိရရှိအောင် ဆောင်ရွက်နေပြီ ဖြစ်တဲ့အတွက်ကြောင့် ရေသယံဇာတဆုံးရှုံးမှုအစား မွေးမြူရေးငါးပုစွန် များနဲ့ ပြည်ပပို့ကုန်တိုးတက်ရေးကိုလည်း အကျိုးပြုဖြစ်ထွန်းလာမှာ ဖြစ်ပါတယ်။ ဒီအတွက်ကြောင့် ဒေသရဲ့ ခရီးသွားလုပ်ငန်းများဖွံ့ဖြိုးတိုးတက်ရေး၊ စက်မှုဇုန်ကြီး ဧကန်မုချ ဆောင်ရွက်မယ်ဆိုတဲ့ဟာကို နိုင်ငံတကာက ယုံကြည်ချက်ရရှိရေး၊ မကြာမီကာလမှာ ထားဝယ်အထူးစီးပွားရေးဇုန်အတွက် အရေးကြီးတဲ့ လျှပ်စစ် Infrastructure ရရှိရေးကိုလည်း ဆောင်ရွက်နေပြီဖြစ်တဲ့အတွက်ကြောင့် ယခု ၂ လမ်းသွား ကားလမ်းနဲ့ ပတ်သက်ပြီး NEDA ရဲ့ ချေးငွေအား ပြည်ထောင်စုလွှတ်တော်ကြီးကနေ အတည်ပြုပေးနိုင်ပါရန်အတွက် လေးစားစွာ တင်ပြအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဆောက်လုပ်ရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော နာယကကြီးခင်ဗျား။ ကျွန်တော်အနေနဲ့ ထားဝယ်အထူးစီးပွားရေးဇုန် ဖွံ့ဖြိုးတိုးတက်ရေးအတွက် Neighbouring Countries Economic Development Cooperation Agency (NEDA) Cóg ogê:oDosag 9.9 BBW ချေးယူရန်ကိစ္စနဲ့ပတ်သက်ပြီး ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၈)ရက် မြောက်နေ့တွင် လွှတ်တော်ကိုယ်စားလှယ်များ၏ ဆွေးနွေးခဲ့မှုများအပေါ် ပြန်လည်ရှင်းလင်း တင်ပြ သွားမှာဖြစ်ပါတယ်။ ချေးငွေရယူနိုင်ရေးနှင့်ပတ်သက်၍ အပြုသဘောဆောင် ထောက်ပြအကြံပြု ဆွေးနွေး ခဲ့ကြတဲ့အတွက် ကိုယ်စားလှယ်တော်များကို ကျေးဇူးတင်ရှိပါကြောင်း ဦးစွာပထမ ပြောကြားလိုပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြအပ် ပါတယ်။ ကိုယ်စားလှယ်တော်ကြီးများ ဆွေးနွေးခဲ့သည့် အချက်များကို အုပ်စုခွဲ၍လေ့လာကြည့်ပါက အုပ်စု(၃)စု တွေ့ရှိရမှာဖြစ်ပါတယ်။ ပထမအုပ်စုကတော့ ချေးငွေရယူနိုင်ဖို့အတွက် ထောက်ခံဆွေးနွေး သွားတဲ့အုပ်စုဖြစ်ပြီး၊ ဒုတိယအုပ်စုကတော့ ယခုဆောင်ရွက်မည့်လမ်းကို BOT စနစ်ဖြင့် ဆောင်ရွက် သွားရန် အကြံပြုဆွေးနွေးခဲ့တဲ့ အဖွဲ့ဖြစ်ပါတယ်။ တတိယအုပ်စုကတော့ အဆိုပါလမ်းကြီး ဖောက်လုပ်ခြင်း အားဖြင့် မြန်မာနိုင်ငံ၏အကျိုးထက် ထိုင်းနိုင်ငံကိုပိုပြီး အကျိုးပြုနေတယ်လို့ ထောက်ပြဆွေးနွေးသွားတဲ့ အဖွဲ့လည်းရှိသလို ပတ်ဝန်းကျင်ထိန်းသိမ်းရေးနှင့် ပတ်သက်ပြီးတော့လည်း သဘာဝပတ်ဝန်းကျင် ထိန်းသိမ်ရေးအတွက် ထောက်ပြခဲ့တဲ့ ကိုယ်စားလှယ်များလည်းရှိပါတယ်။ အဲဒီအပြင် ကိုယ်စားလှယ်တော် တစ်ဦးက လက်ရှိဖောက်လုပ်မယ့်လမ်းအစား သရက်ချောင်းမှာရှိတဲ့ ငါးလေလံဈေးကနေစတင်ပြီး စုံစင်ဖျားထီးခီးလမ်းကို ရွေးချယ်ဖောက်လုပ်ဖို့ ဆွေးနွေးတင်ပြသွားတာကိုလည်း တွေ့ရှိရပါတယ်။ ဒီအချက်တွေ ပေါ်မှာ စုစည်းသုံးသပ်ပြီး လိုအပ်ချက်များကို ရှင်းလင်းတင်ပြသွားမှာ ဖြစ်ပါတယ်။ ထားဝယ်အထူးစီးပွားရေးဇုန် (SEZ) နဲ့ဆက်စပ်နေတဲ့ ထားဝယ်-ထီးခီးလမ်းသည် လမ်းအရှည် ၁၅၆ ကီလိုမီတာရှိပြီးတော့ လက်ရှိအခြေအနေမှာ နေ့စဉ်မော်တော်ယာဉ်များ ဖြတ်သန်းသွားနေတဲ့ လမ်း ဖြစ်ပြီးတော့ ဒီလမ်းကို ၂၀၀၈ ခုနှစ်မှစတင်၍ လမ်းလုပ်ငန်းများ ဆောင်ရွက်နေတာ ဖြစ်ပါတယ်။ အဆိုပါ လမ်းလုပ်ငန်းများအတွက် ဆက်စပ်ပတ်သက်တဲ့ မြေယာလျော်ကြေးအချို့ကိုလည်း ပေးချေခဲ့ပြီးဖြစ်ပါတယ်။ လက်ရှိဆောင်ရွက်နေဆဲ လမ်းကိုတိုးတက်အောင် အဆင့်မြှင့်တင် ဆောင်ရွက်သွားမယ့် စီမံကိန်းဖြစ်တဲ့ sazoEIA 8:00$caoségodine ossos odą. Initial Environmental Examination (IEE) နဲ့သာ ဆောင်ရွက်သွားမှာ ဖြစ်ပါတယ်။ ဒီစီမံကိန်းကို အကောင်အထည်ဖော်ရန် ခွင့်ပြုပါက Consultant ap:c3:18:18: ca: Consultant op:paos IEE saulgaoĉ Detailed Project Report (DPR)OX ဆက်လက်ရေးဆွဲသွားမှာ ဖြစ်ပါတယ်။ Detailed Project Report ရေးဆွဲရာမှာလည်း ပတ်ဝန်းကျင် ထိခိုက်မှုအနည်းဆုံးဖြစ်စေရေးနဲ့ လျော့နည်းစေရေးတို့ကို အဓိကထား ထည့်သွင်းရေးဆွဲသွားမှာဖြစ် ပြီးတော့ စီမံကိန်းဧရိယာတစ်လျှောက် သဘာဝအလျောက်နေထိုင်တဲ့ တိရစ္ဆာန်များကို ထိခိုက်မှုအနည်းဆုံး ဖြစ်အောင် ထည့်သွင်းရေးဆွဲသွားမှာ ဖြစ်ပါတယ်။ လမ်းဖောက်လုပ်ပြီးစီးပါက Toll Gate နေရာ (၃)နေရာ ဆောက်လုပ်ရန်လျာထားပြီးတော့ Rest Camp (၃)နေရာကိုလည်း ထည့်သွင်းတည်ဆောက်သွားမှာ ဖြစ်ပါတယ်။ လမ်းပေါ်မှာ ဖြတ်သန်းသွားတဲ့ မည်သည့်မော်တော်ယာဉ်မဆို သတ်မှတ်ထားတဲ့ လမ်းအသုံးပြုခကို ပေးဆောင်စေပြီးမှ ဖြတ်သန်းခွင့်ပြုမှာ ဖြစ်ပါတယ်။ လုပ်ငန်းဆောင်ရွက်မည့် စီမံကိန်းနယ်မြေသည် တိုင်းရင်းသားလက်နက်ကိုင်အဖွဲ့အစည်း နယ်မြေအချို့ကို ဖြတ်သန်းသွားမှာဖြစ်တဲ့အတွက် တိုင်းရင်းသားအဖွဲ့အစည်းမှ တာဝန်ရှိသူများနဲ့ တနင်္သာရီတိုင်း ဒေသကြီးအစိုးရအဖွဲ့တို့ ကြိုတင်ညှိနှိုင်း ဆောင်ရွက်ထားရန်အတွက် မြန်မာအထူးစီးပွားရေးဇုန်များ ဗဟိုအဖွဲ့ဥက္ကဋ္ဌ၊ ဒုတိယသမ္မတ(၂)မှ လမ်းညွှန်မှုပြုထားပြီး ဖြစ်ပါတယ်။ လေးစားအပ်ပါသော နာယကကြီးခင်ဗျား။ လမ်းပိုင်းနဲ့ဆက်စပ်နေတဲ့ ငါးလေလံဈေးတည်ရှိနေမှု အခြေအနေကို ဆက်လက်ရှင်းလင်း တင်ပြသွားမှာ ဖြစ်ပါတယ်။ လက်ရှိ ထိုင်းနိုင်ငံ၊ ဘန်ကောက်မှာ ရောင်းချနေတဲ့ ရေထွက်ပစ္စည်းအများစုဟာ တနင်္သာရီတိုင်းဒေသကြီးနဲ့ မြိတ်ကျွန်းစုတို့မှ ထွက်ရှိတဲ့ ရေထွက်ကုန်ပစ္စည်းများ ဖြစ်ပြီးတော့ ရနောင်းမြို့မှတစ်ဆင့် ဘန်ကောက်မြို့ကို ရောက်ရှိနေတာ ဖြစ်ပါတယ်။ ဒီလမ်းဖောက်လုပ်ခြင်းအားဖြင့် ထားဝယ်၊ သရက်ချောင်းနဲ့ မြိတ်မြို့မှာရှိတဲ့ ငါးလေလံဈေးများကို အထောက် အကူပြုမှာဖြစ်သလို ထိုင်းနိုင်ငံရှိ ငါးလေလံဈေးများနဲ့ ဆက်စပ်ပြီးတော့ ပိုမိုဖွံ့ဖြိုးတိုးတက်လာစေမှာ ဖြစ်ပါတယ်။ ယခုဖောက်လုပ်မယ့် လမ်းစီမံကိန်းဟာဆိုရင်လည်း မဟာမဲခေါင်ဒေသအတွင်း(GMS)ရဲ့ တောင်ပိုင်း စီးပွားရေးစင်္ကြံလမ်းမကြီးဖြစ်ပြီး ဗီယက်နမ်နိုင်ငံတောင်ပိုင်း ဗန်သူဆိပ်ကမ်း၊ ဗီယက်နမ်နိုင်ငံ ဟိုချီမင်းမြို့၊ ကမ္ဘောဒီးယားနိုင်ငံ ဖနွမ်းပင်မြို့နှင့် စီယမ်ရိမြို့တို့ကိုဖြတ်ပြီး ထိုင်းနိုင်ငံ၊ ဘန်ကောက်မြို့မှတစ်ဆင့် ကချနာပူရီကိုဖြတ်ပြီး မြန်မာနိုင်ငံ၊ ထားဝယ်ကို ဆက်သွယ်ထားတဲ့ လမ်းမကြီးဖြစ်တဲ့အတွက်ကြောင့် ခရီး သွားလုပ်ငန်း ဖွံ့ဖြိုးတိုးတက်ရေးအပါအဝင် လူမှုစီးပွားဖွံ့ဖြိုးရေးကိုလည်း အထောက်အကူပြုမည့် စီမံကိန်း လုပ်ငန်းတစ်ခု ဖြစ်ပါတယ်။ လမ်းဖောက်လုပ်မည့် စီမံကိန်းတွင် ပါဝင်ယှဉ်ပြိုင်မည့် Civil Work Contractor များဟာလည်း ထိုင်းနိုင်ငံတွင် မှတ်ပုံတင်ထားသော ကုမ္ပဏီများအပြင် မြန်မာနိုင်ငံမှ ကုမ္ပဏီများအနေဖြင့် အဆိုပါထိုင်းကုမ္ပဏီ များနဲ့ Joint Venture အဖြစ်ပူးပေါင်း၍ တင်ဒါဝင်ရောက်ယှဉ်ပြိုင်နိုင်ပြီး လုပ်ငန်းဆောင်ရွက်ခွင့်ရရှိနိုင်မှာ ဖြစ်ပါတယ်။ ဤလမ်းသည် လောလောဆယ် လက်ရှိအခြေအနေအရ BOT စနစ်ဖြင့် ဆောင်ရွက်ရန် Feasible မဖြစ်နိုင်သေးတာကိုလည်း တွေ့ရှိရပါတယ်။ လမ်းဆောက်လုပ်ရဆဲကာလမှာ ထိုင်းနိုင်ငံကုမ္ပဏီ၊ Construction Company တို့သည် အကျိုးအမြတ် ရရှိနိုင်မယ့်အခြေအနေ ရှိသော်လည်းပဲ ဒီလမ်းကြီးပြီးသွားလို့ရှိရင်တော့ မြန်မာနိုင်ငံကသာလျှင် ဒီခရီးသွားလုပ်ငန်း ဖွံ့ဖြိုးတိုးတက်မှု၊ ကုန်သွယ်ရေးဖွံ့ဖြိုးတိုးတက်မှု၊ ရင်းနှီးမြှုပ်နှံမှု များတိုးတက်လာမှု စတဲ့အကျိုးကျေးဇူးများ မြန်မာနိုင်ငံကသာလျှင် အကျိုးရရှိမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ အထူးစီးပွားရေးဇုန် စီမံကိန်းလုပ်ငန်း အကောင် အထည်ဖော်မည့် တနင်္သာရီတိုင်းဒေသကြီးသည် မြန်မာနိုင်ငံရဲ့ ငလျင်ဇုန်များအနက် ထိခိုက်မှုအနည်းဆုံး ငလျင်ဇုန်ဖြစ်ကြောင်း လေ့လာတွေ့ရှိရမှာဖြစ်ပါတယ်။ ငလျင်လှုပ်ရင်လည်းပဲ သေးငယ်တဲ့ ငလျင်လေး များသာလျှင် လှုပ်လေ့ရှိပြီးတော့ ငလျင်ကြောင့် ကြီးမားတဲ့ပျက်စီးဆုံးရှုံးမှုသည် သမိုင်းကြောင်းမှာ မရှိကြောင်းတွေ့ရှိရပါတယ်။ ဒါ့အပြင် မြန်မာနိုင်ငံမှာ တိုက်ခတ်ခဲ့တဲ့ လေမုန်တိုင်းကြီးတွေနဲ့ မိုးလေဝသ မှတ်တမ်းကို ပြန်ကြည့်လို့ရှိရင်လည်းပဲ တနင်္သာရီတိုင်းဒေသကြီးသည် ရခိုင်ပြည်နယ်နှင့် ဧရာဝတီတိုင်း ဒေသကြီးများကဲ့သို့ ကြီးမားတဲ့ လေမုန်တိုင်းကြီးများရဲ့ ဒဏ်ကို ခံစားခဲ့ရတဲ့ သမိုင်းကြောင်းမရှိဘဲနဲ့ လေမုန်တိုင်းဒဏ်ကိုလည်း အနည်းဆုံးသာ ခံစားရတဲ့ဒေသဖြစ်တာကို တွေ့ရှိရပါတယ်။ အဲဒီသဘာဝ ဘေးဒဏ်များအပြင် မြန်မာနိုင်ငံရဲ့ Land Slide ဖြစ်ပွားမှုကို လေ့လာကြည့်မယ်ဆိုရင်လည်း တနင်္သာရီ တောင်တန်းဒေသသည် Land Slide ဖြစ်ပွားမှု အနည်းဆုံးနေရာဒေသ ဖြစ်ပွားတာကိုလည်း တွေ့ရှိရ ပါတယ်။ ၎င်းအပြင် ဆူနာမီရေလှိုင်းလုံးကြီးများကြောင့် ပျက်စီးဆုံးရှုံးမှုသမိုင်းကြောင်းလည်း မရှိခဲ့ခြင်း တို့ကြောင့် ထားဝယ်အထူးစီးပွားရေးဇုန်သည် မြန်မာနိုင်ငံရဲ့ သဘာဝဘေးအန္တရာယ်ကျရောက်မှုနဲ့ ထိခိုက်မှု အနည်းဆုံးဒေသအဖြစ် အားသာချက်တစ်ရပ်ရှိပြီးတော့ ဖွံ့ဖြိုးတိုးတက်လာနိုင်တဲ့ အခွင့်အလမ်းများလည်း ရှိနေကြောင်း တွေ့ရှိရပါတယ်။ ဒါကြောင့်မို့လို့ ထားဝယ်ရေနက်ဆိပ်ကမ်း အထူးစီးပွားရေးဇုန်စီမံကိန်းမှာ စက်မှုလုပ်ငန်းများ ရင်းနှီးမြှုပ်နှံလုပ်ကိုင်ခြင်းဖြင့် သဘာဝဘေးအန္တရာယ်ကြောင့် ထိခိုက်ဆုံးရှုံးနစ်နာမှု နည်းပါးမှာဖြစ်တဲ့အတွက် နိုင်ငံအသီးသီးက ရင်းနှီးမြှုပ်နှံလိုသူတွေကို ဒီအားသာချက်များကနေ ဆွဲဆောင် နိုင်မှာပဲ ဖြစ်ပါတယ်။ ထားဝယ်အထူးစီးပွားရေးဇုန် (SEZ)သည် ထားဝယ်မှတစ်ဆင့် အိန္ဒိယသမုဒ္ဒရာနဲ့ ထိစပ်နေတဲ့ အိန္ဒိယမှအရှေ့အလယ်ပိုင်းရှိ အာဖရိကဒေသနိုင်ငံများနဲ့ ဥရောပအထိ ဆက်သွယ်ဖောက်လုပ် ထားသော ကုန်သွယ်မှုလမ်းကြောင်းများရဲ့ အချက်အချာဒေသတစ်ခု ဖြစ်လာမှာဖြစ်ပါတယ်။ ဒါ့အပြင် ထားဝယ်မှ ထိုင်းနိုင်ငံ၊ ဗီယက်နမ်နိုင်ငံတို့၏ ဆိပ်ကမ်းမြို့များမှတစ်ဆင့် ပစိဖိတ်သမုဒ္ဒရာနဲ့ ထိစပ်နေတဲ့ အာရှတိုက်၊ အမေရိကတိုက်တို့ရဲ့ နိုင်ငံများနဲ့ ကုန်သွယ်မှုများ ဆောင်ရွက်နိုင်တဲ့အထိ အားသာချက်နဲ့ အခွင့်အလမ်းများရှိကြောင်းကိုလည်း ဆက်စပ်စဉ်းစား အကောင်အထည်ဖော်နိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ထားဝယ်အထူးစီးပွားရေးဇုန်သည် ဖော်ပြပါ အခြေအနေ ကောင်းများအပြင် ဖွံ့ဖြိုးတိုးတက်မှုအလားအလာကောင်းတွေ ရှိနေတဲ့အတွက် ဒီစီးပွားရေးဇုန်နဲ့ ထိုင်းနိုင်ငံကို ဆက်သွယ်မယ့် ထားဝယ်-ထီးခီးလမ်းသည် အဓိကကျပြီး မဖြစ်မနေအကောင်အထည်ဖော်ရန် လိုအပ်လာမှာ ဖြစ်ပါတယ်။ မြန်မာနိုင်ငံရဲ့ စီးပွားရေးအခွင့်အလမ်းများ တိုးတက်လာစေရန်နှင့် လမ်းပန်းဆက်သွယ်ရေး အဆင်ပြေချောမွေ့စေရန် ရည်ရွယ်ပြီးတော့ ထားဝယ်အထူးစီးပွားရေးဇုန်စီမံကိန်းအား အကောင်အထည် ဖော်ခြင်းဖြစ်သလို စီမံကိန်းကို အဓိကအထောက်အကူဖြစ်စေမည့် ယခုလမ်းအဆင့်မြှင့်တင်ခြင်း လုပ်ငန်း ဟာလည်း အရေးပါသည့် လုပ်ငန်းကိစ္စတစ်ခုဖြစ်ပါသဖြင့် ထားဝယ်-ထီးခီးလမ်း အဆင့်မြှင့်တင်ခြင်း လုပ်ငန်းဆောင်ရွက်ရန်အတွက် လိုအပ်သည့်ထိုင်းဘတ် ၄.၅ ဘီလီယံ ချေးယူရန်ကိစ္စအား ပြည်ထောင်စု လွှတ်တော်မှ အတည်ပြုပေးနိုင်ပါရန် ရှင်းလင်းတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင် ပါတယ်ခင်ဗျား။</speech>
<speech type="speaker">စီမံကိန်းနှင့်ဘဏ္ဍာရေးဝန်ကြီးဌာန ပြန်လည်ရှင်းလင်းရန်ရှိက ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း (ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌနဲ့ ဖိတ်ကြားထားတဲ့ ပြည်ထောင်စု အဆင့်ပုဂ္ဂိုလ်များ လွှတ်တော်ကိုယ်စားလှယ်ကြီးများအားလုံး မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်းဖြစ်ပါတယ်။ ကျွန်တော့အနေနဲ့ ထိုင်းနိုင်ငံ NEDA ထံမှထိုင်းချေးငွေဘတ် ၄.၅ ဘီလီယံနဲ့ဆောင်ရွက်မယ့် စီမံကိန်းအတွက် လွှတ်တော်ကိုယ်စားလှယ် ကြီးများရဲ့ ဆွေးနွေးချက်များအပေါ်မှာ စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ပြန်လည်ရှင်းလင်း တင်ပြမှာဖြစ်ပါတယ်။ လွှတ်တော်ကိုယ်စားလှယ်ကြီးများ ဆွေးနွေးခဲ့တဲ့ စီမံကိန်းရဲ့ Master Plan ကိစ္စ၊ ချေးငွေရဲ့ ၅၀ ရာခိုင်နှုန်းကို ထိုင်းကုန်စည်နှင့် ဝန်ဆောင်မှုလုပ်ငန်းများအတွက် သုံးစွဲရမယ့်ကိစ္စ၊ ယခင်ချုပ်ဆိုထားတဲ့ စာချုပ်များကိစ္စ၊ ထားဝယ်အထူးစီးပွားရေးဇုန်နဲ့ မည်သို့ဆက်စပ်ဆောင်ရွက်မည်ဆိုသည့်ကိစ္စ၊ ပြင်ပ ကုမ္ပဏီကို BOT စနစ်နဲ့ပေးရေးကိစ္စ စသည့်ကိစ္စများအပေါ်မှာ ထားဝယ်အထူးစီးပွားရေးဇုန် စီမံခန့်ခွဲမှု ကော်မတီနဲ့ ဆောက်လုပ်ရေးဝန်ကြီးဌာနတို့က ရှင်းလင်းဆွေးနွေးခဲ့ပြီး ဖြစ်ပါတယ်။ ကျွန်တော့အနေဖြင့် ချေးငွေဆိုင်ရာကိစ္စရပ်များနဲ့ ပတ်သက်ပြီး ဆွေးနွေးချက်များအပေါ်မှာ ပြန်လည်ဆွေးနွေးမှာဖြစ်ပါတယ်။ w26ą:47ouo oộa: Eė Neighbouring Countries Economic Development Cooperation Agency(NEDA)ထံမှ ချေးငွေထိုင်းဘတ် ၄.၅ ဘီလီယံ ရယူရာတွင် အတိုးနှုန်းဟာ ၀.၁ ရာခိုင်နှုန်း ဖြစ်ပြီးတော့ Management fee အဖြစ်နဲ့ ၀.၁ ရာခိုင်နှုန်းဖြစ်တဲ့ ထိုင်းဘတ် ၆.၇၅ သန်းကိုတစ်ကြိမ်တည်း ပေးရမှာဖြစ်ပါတယ်။ အဆိုပါ Management fee ကိုပါ ထည့်သွင်းတွက်ချက်မယ်ဆိုရင်တော့ တစ်နှစ်ကို အတိုးနှုန်းဟာ ၀.၁၀၅ ရာခိုင်နှုန်းခန့် ကျသင့်မှာဖြစ်ပါတယ်။ အဆိုပါချေးငွေရဲ့ Grant Element ကို တွက်ချက်ရရှိမှုကတော့ ၆၁.၄ ရာခိုင်နှုန်းဖြစ်တဲ့အတွက် သက်သာမှုရှိတဲ့ ချေးငွေဖြစ်ပါတယ်။ နိုင်ငံတော်အနေနဲ့ ပြည်ပချေးငွေများရယူရာမှာ မြန်မာနိုင်ငံရဲ့ glé:q3ampsapia espaol3 Myanmar Development Assistance Policy- DAP S ele:cos? သက်သာမှုရှိတဲ့ ချေးငွေများကိုသာ ဦးစားပေး ချေးယူလျက်ရှိပါတယ်။ သို့ရာတွင် အတိုးနှုန်းမည်မျှပင် သက်သာသည်ဖြစ်စေ ချေးငွေကိုအကျိုးရှိအောင် သုံးစွဲနိုင်မှုသည်သာ အရေးအကြီးဆုံး ဖြစ်ပါတယ်။ စီမံကိန်းကရရှိလာတဲ့ တိုက်ရိုက်အကျိုးကျေးဇူးများနဲ့ ဆက်စပ်အကျိုးကျေးဇူးများကို မျှော်မှန်းတွက်ချက် ပြီးတော့ ထိုအကျိုးကျေးဇူးများသည် ချေးငွေကို နှစ်အလီလီပြန်လည်ပေးဆပ်ရခြင်းထက် အဆများစွာ သာလွန်နေသင့်ပါတယ်။ ယင်းသို့ရရှိနိုင်ပါက ချေးငွေကို ရယူရကျိုးနပ်မှာဖြစ်ပါတယ်။ ချေးငွေကို ပုံမှန် ထုတ်ယူသုံးစွဲမည်ဆိုလျှင် ချေးငွေပြန်လည်ပေးဆပ်မှု အရ ဆိုင်းငံ့ကာလ ၁၀ နှစ် အတွင်းမှာ နှစ်စဉ်အတိုး ထိုင်းဘတ် ၄.၅ သန်းညီမျှတဲ့ မြန်မာကျပ် ၁၉၃ သန်းခန့်နဲ့ ဆိုင်းငံ့ကာလကျော်လွန်တဲ့ အခါမှာ ပြန်ဆပ်ကာလ နှစ် ၂၀ အတွင်း နှစ်စဉ်အတိုးအရင်းပေါင်း ထိုင်းဘတ် ၂၂၉.၅ သန်းနဲ့ ညီမျှတဲ့ မြန်မာကျပ် ၉,၈၄ရ သန်းခန့်ကို နှစ်စဉ်ပေးဆပ်သွားရမှာ ဖြစ်ပါတယ်။ အဆိုပါနှစ်များမှာ ဒီလမ်းကို အသုံးပြုတဲ့ အသုံးပြုခရရှိငွေများ၊ ထားဝယ်အထူးစီးပွားရေးဇုန်ရဲ့ အခြားဆက်စပ်ရရှိတဲ့ငွေများ၊ ဒေသရဲ့ စီးပွားရေးဖွံ့ဖြိုး တိုးတက်မှုများ၊ အလုပ်အကိုင်အခွင့်အလမ်းပေါ်ထွန်းလာမှုများ၊ ခရီးသွားလုပ်ငန်း ဖွံ့ဖြိုးတိုးတက်မှု၊ ကုန်စည်စီးဆင်းမှု ချောမွေ့စေမှု စသည့်အကျိုးရလဒ်များကို နှိုင်းယှဉ်သုံးသပ် စောင့်ကြည့် ကြရမှာ ဖြစ်ပါတယ်။ သို့ဖြစ်ပါ၍ ထိုင်းနိုင်ငံနယ်စပ် ကချနာပူရီမှ ထားဝယ်အထူးစီးပွားရေးဇုန်သို့ ၂ လမ်းသွား ကတ္တရာ ကားလမ်း အဆင့်မြှင့်ဖောက်လုပ်နိုင်ရန်အတွက် ထိုင်းနိုင်ငံ Neighbouring Countries Economic Development Cooperation Agency(NEDA)ထံမှ ထိုင်းချေးငွေ ဘတ် ၄.၅ ဘီလီယံ ရယူနိုင်ရေး ကိစ္စအပေါ် ပြည်ထောင်စုလွှတ်တော်ရဲ့ အတည်ပြုချက်ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">မြန်မာအထူးစီးပွားရေးဇုန်ဆိုင်ရာဗဟိုအဖွဲ့က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
ဒေါက်တာသန်းမြင့် (ဥက္ကဋ္ဌ၊ မြန်မာအထူးစီးပွားရေးဇုန်ဆိုင်ရာဗဟိုအဖွဲ့)။ ။လေးစားအပ်ပါသော ပြည်ထောင်စုလွှတ်တော် ကိုယ်စားလှယ်တော်များ၊ ဗဟိုအဆင့်တာဝန်ရှိပုဂ္ဂိုလ်များ၊ ဧည့်သည်တော်များ မင်္ဂလာအပေါင်းနှင့် ပြည့်စုံပါစေကြောင်း၊ ဆုတောင်းမေတ္တာပို့ရင်း နှုတ်ခွန်းဆက်သအပ်ပါတယ်။ နိုင်ငံတော် သမ္မတထံမှပေးပို့သော ထားဝယ်အထူးစီးပွားရေးဖွံ့ဖြိုးမှုအတွက် NEDA ထံမှ ထိုင်းဘတ်ငွေ ၄.၅ ဘီလီယံ ချေးယူရေးကိစ္စအပေါ် လွှတ်တော်ကိုယ်စားလှယ်များ၏ သုံးသပ်ချက်များ၊ အကြံပြုချက်နဲ့ပတ်သက်ပြီး ကျွန်တော် ပြည်ထောင်စုဝန်ကြီး ဒေါက်တာသန်းမြင့်က မြန်မာအထူးစီးပွားရေးဇုန် ဗဟိုစီမံခန့်ခွဲမှု ကော်မတီ ဥက္ကဋ္ဌအဖြစ်လည်းကောင်း၊ စီးပွားရေးနဲ့ ကူးသန်းရောင်းဝယ်ရေးဝန်ကြီးအဖြစ်နဲ့လည်းကောင်း ရှင်းလင်းတင်ပြလိုပါတယ်။ အဲဒီချေးငွေဖြင့် အကောင်အထည်ဖော်မှုကိစ္စအပေါ် လွှတ်တော်ကိုယ်စားလှယ်များရဲ့ အကြံပြု ချက်များ၊ ဆွေးနွေးချက်များ၊ ထောက်ပြချက်များ၊ ထောက်ခံချက်များ ကောင်းမွန်တဲ့အတွက် ဒါကိုလည်း ကျွန်တော့အနေနဲ့ ဆွေးနွေးတဲ့ လွှတ်တော်ကိုယ်စားလှယ်ကြီးများကိုလည်းအထူးပဲ ချီးကျူးဂုဏ်ပြုပြီးတော့ ကျေးဇူးတင်ရှိပါတယ်။ အဲဒီချေးငွေနဲ့ပတ်သက်ပြီး ကျွန်တော်၏ ရှေ့က သက်ဆိုင်ရာပြည်ထောင်စုအဆင့် ကိုယ်စားလှယ်တော်ကြီးများကလည်း ပြည့်စုံစွာ ရှင်းလင်းဖြေကြားပြီးဖြစ်တဲ့အတွက် ကျွန်တော့အနေဖြင့် လိုအပ်သည့်အချက်များကိုသာ အကျဉ်းချုပ်တင်ပြလိုပါတယ်။ ယခုအခါ ကျွန်တော်တို့နိုင်ငံမှာ အထူးစီးပွားရေးဇုန် ၃ ဇုန် ဆောင်ရွက်ဖို့ရှိပါတယ်။ တစ်ဇုန်ကတော့ သီလဝါအထူးစီးပွားရေးဇုန် ဖြစ်ပါတယ်။ ဒါကဂျပန်နဲ့ ဂျပန်လုပ်ငန်းရှင်နဲ့ မြန်မာနဲ့ပေါင်းပြီးလုပ်နေတဲ့ အတွက် အောင်မြင်မှုတွေရရှိနေပါတယ်။ နောက်တစ်ခါ ထားဝယ်အထူးစီးပွားရေးဇုန်ကလည်း ယခုလိုတင်ပြ တဲ့အတိုင်း ကျွန်တော်တို့ စတင်ဆောင်ရွက်နေတာ ဖြစ်ပါတယ်။ ကျောက်ဖြူအထူးစီးပွားရေးဇုန်ကလည်း mes O Down On : Monmon D61; moms. O Monocomont စီမံခန့်ခွဲရေးကော်မတီနဲ့ ဆက်လက်ညှိနှိုင်းနေတာ မကြာခင်မှာပဲ ကျွန်တော်တို့ လုပ်ငန်းစတင်နိုင်မှာရှိပါတယ်။ ကျွန်တော်တို့ အထူးစီးပွားရေးဇုန် ဆောင်ရွက်တဲ့နေရာမှာ ၂၀၁၄ ခုနှစ်၊ အထူးစီးပွားရေးဇုန်များဥပဒေ အခန်း ၂ မှာ ဖော်ပြထားတာရှိပါတယ်။ အထူးစီးပွားရေးဇုန်များ ဆောင်ရွက်တဲ့နေရာမှာ နိုင်ငံတော်က ချမှတ် ထားသော ဖွံ့ဖြိုးမှုစီမံကိန်းနှင့် ဘောင်အတွင်း လိုက်လျောညီထွေ ညီညာဆောင်ရွက်ရန်၊ နိုင်ငံတကာပူးပေါင်း ဆောင်ရွက်ရန်၊ ချေးငွေနှင့် လိုအပ်သောရင်းနှီးမြှုပ်နှံမှု နည်းပညာရရှိရန်၊ ဒေသဆိုင်ရာအလုပ်အကိုင် ဖွံ့ဖြိုးရန်နှင့် ပြည်သူများအကျိုးရှိရန်ဆိုပြီးတော့ ဖော်ပြထားတာ ရှိပါတယ်။ ၎င်းအပြင် ဤကဲ့သို့ ဆောင်ရွက်တဲ့နေရာမှာ ကျွန်တော်တို့ သဘာဝပတ်ဝန်းကျင်နှင့် လူမှုရေး ထိခိုက်မှု အလျော့နည်းဆုံးဖြစ်ရန်နှင့် ဒေသဆိုင်ရာပြည်သူများ ပါဝင်ပတ်သက်တဲ့ အဖွဲ့အစည်းများနှင့် ညှိနှိုင်းတိုင်ပင်ပြီးတော့ မျှတစွာအကျိုးဖြစ်ထွန်းရန် ဆိုပြီးတော့ဖော်ပြထားပါတယ်။ ဤရည်ရွယ်ချက်များ ရရှိအောင်လည်း ဆောင်ရွက်နေတာရှိပါတယ်။ ကျွန်တော်တို့ ထားဝယ်အထူးစီးပွားရေးဇုန်စီမံကိန်းဟာ ဆိုရင် စီမံကိန်းနှစ်ခုရှိပါတယ်။ Initial Phase နဲ့ Full Phase ဆိုတာ နှစ်မျိုးရှိပါတယ်။ ကနဦးစီမံကိန်းနဲ့ ပင်မစီမံကိန်းဆိုတာ ရှိပါတယ်။ ကနဦးစီမံကိန်းကို ကျွန်တော်တို့ အီတာလျံ-ထိုင်းကုမ္ပဏီကရရှိတဲ့ အတွက်ကြောင့် ဒါကိုဆောင်ရွက်နေတာ ဖြစ်ပါတယ်။ ဤသို့ဆောင်ရွက်တဲ့နေရာမှာ ကျွန်တော်တို့ မူလပထမကတော့ ဒီကနဦးစီမံကိန်း အတော်အတန်ဆောင်ရွက်ပြီးမှသာလျှင် ပင်မဆိပ်ကမ်းဖြစ်တဲ့ သင်္ဘောဆိပ် နှင့်ဒါစက်မှုဇုန်ကို ဆက်လက်အကောင်အထည်ဖော်ဖို့ ဖြစ်ပါတယ်။ ယခုဟာဆိုရင် ကျွန်တော်တို့ ဒေသအတွင်းမှာ၊ ဂရိတ်တားမဲခေါင်ဧရိယာမှာ ဖွံ့ဖြိုးမှုဇုန်တွေတည်ဆောက်နေတယ်။ လမ်းပန်းဆက်သွယ်ရေးတွေ တည်ဆောက် နေတဲ့အခါကျတော့ ဒီဟာနဲ့ဆက်စပ်နိုင်ဖို့အတွက်ဆိုရင် ကျွန်တော်တို့ ထားဝယ်အထူးစီးပွားရေးဇုန်ကို ဒါပင်မ ကနဦးစီမံကိန်းနဲ့ ပင်မစီမံကိန်းကို တစ်ပြိုင်တည်းအကောင်အထည်ဖော်ဖို့ ကျွန်တော်တို့ အစိုးရ လက်ထက်က ကျွန်တော်တို့က ဒါဆုံးဖြတ်ထားတာ ဖြစ်ပါတယ်။ ဒါ့ကြောင့် ဒီကနဦးစီမံကိန်းနဲ့ ပင်မစီမံကိန်းကို တစ်ပြိုင်တည်းဆောင်ရွက်ဖို့ဆိုရင် ကျွန်တော်တို့ အီတာလျံ-ထိုင်းက လမ်းကြမ်းနှစ်လမ်းသွားကို ကျွန်တော်တို့အနေနဲ့ စတင်အကောင်အထည်ဖော်နိုင်မှ သာလျှင် ဒါ Initial Phase ရော၊ Full Phase ရော၊ ဒီကနဦးစီမံကိန်းရော၊ ပင်မစီမံကိန်းရော တစ်ပြိုင်တည်း ခေါ်နိုင်မှာဖြစ်ပါတယ်။ ဒါကြောင့်မို့လို့ ဒီထားဝယ်အထူးစီးပွားရေးဇုန်ရဲ့ အရေးပါသလို တနင်္သာရီကမ်းမြောင် ဒေသဖွံ့ဖြိုးဖို့အတွက်လည်း အရေးပါတာဖြစ်ပါတယ်။ ဒါနဲ့ပတ်သက်ပြီး ရှေ့ကကျွန်တော်တို့ ပြည်ထောင်စု အဖွဲ့ ကိုယ်စားလှယ်တော်များက ရှင်းလင်းတင်ပြပြီးဖြစ်ပါတယ်။ ဒီလိုဆောင်ရွက်တဲ့နေရာမှာ ကျွန်တော်တို့ဒီ အထူးစီးပွားရေးဇုန်များ ဥပဒေအခန်း ၂ မှာဖော်ပြထားပါတယ်။ အထူးစီးပွားရေးဇုန် ဆောင်ရွက်တဲ့ နေရာမှာ အထူးစီးပွားရေးဇုန်အတွင်းမှာရှိတဲ့ ပါဝင်ပတ်သက်သူများ၊ ပြည်သူများ အကျိုးရှိသလို ဒီဟာနဲ့ ဆက်စပ်ပြီးတော့ ဒေသဆိုင်ရာလည်း အကျိုးရှိဖို့ဆိုတာ ဖော်ပြထားပါတယ်။ အဲဒီကိစ္စနဲ့ပတ်သက်ပြီး ကျွန်တော်တို့တွေအနေနဲ့ ထားဝယ်အထူးစီးပွားရေးဇုန် ဆောင်ရွက်တဲ့အခါမှာ တနင်္သာရီကမ်းမြှောင်ဒေသ ဖွံ့ဖြိုးရေးနှင့် မည်ကဲ့သို့ဆက်စပ်သည်ဟူသော ဆောင်ရွက်နိုင်မည်ဆိုတာကို လေ့လာဆန်းစစ်ဖို့အတွက် ဂျပန်နိုင်ငံအပြည်ပြည်ဆိုင်ရာပူးပေါင်းမှုအေဂျင်စီ (JICA)နဲ့ ကျွန်တော်တို့ ပူးတွဲပြီးတော့ ဆန်းစစ်လေ့လာမှု တွေ လုပ်နေပါတယ်။ မကြာခင်ဆန်းစစ်လေ့လာမှုတွေ ထွက်လာမှာ ဖြစ်ပါတယ်။ ၎င်းအပြင် ဒီအထူးစီးပွားရေး ဇုန်သည် တနင်္သာရီကမ်းမြှောင်ဒေသသာမက မွန်ပြည်နယ်နဲ့ ကရင်ပြည်နယ်နဲ့လည်း ဆက်စပ်ပြီးတော့ မည်ကဲ့သို့ဖွံ့ဖြိုးလာသည်ဆိုသည်ကို ဒုတိယအဆင့်နဲ့ လေ့လာဆန်းစစ်ဖို့လည်း ကျွန်တော်တို့ စီစဉ်ဆောင်ရွက် နေပါတယ်။ အထူးသဖြင့် တင်ပြလိုတာက ကျွန်တော်တို့ မြန်မာနိုင်ငံသည် ဒေသတွင်းမှာ စီးပွားရေး နောက်ကျသော နိုင်ငံတစ်နိုင်ငံ ဖြစ်ပါတယ်။ သို့သော်လည်း မြန်မာနိုင်ငံမှာ စီးပွားဖွံ့ဖြိုးမှုအတွက် သယံ ဇာတအရင်းအမြစ်များ၊ လူသားအရင်းအမြစ်များရှိသည့်အတွက် ဖွံ့ဖြိုးမှုအခွင့်အလမ်းများ အလားအလာ များစွာရှိသော နိုင်ငံတစ်နိုင်ငံ ဖြစ်ပါတယ်။ သို့သော်လည်း ဒီအလားအလာများ၊ အခွင့်အလမ်းများရှိသော်လည်း တစ်ဖက်ကလည်း ရင်ဆိုင် ဖြေရှင်းရမယ့်အရာများ Challenges နဲ့ အခက်အခဲလေးများရှိပါတယ်။ စိန်ခေါ်မှုများရှိပါတယ်။ ဒီစိန်ခေါ်မှုများ အထူးသဖြင့် ကျွန်တော်တို့ စီးပွားရေးဖွံ့ဖြိုးမှုနယ်ပယ်မှ ကြည့်မယ်ဆိုရင် ဒီအခြေခံအဆောက်အအုံ အားနည်းနေတာရှိပါတယ်။ အခြေခံအဆောက်အအုံ လမ်း၊ တံတား၊ ဆိပ်ကမ်း၊ သယ်ယူပို့ဆောင်ရေး၊ ဆက်သွယ်ရေး၊ လျှပ်စစ် စသည့်အခြေခံအဆောက်အအုံများ လုံလုံလောက်လောက်ရှိဖို့ လိုအပ်ပါတယ်။ ဒီလိုရှိမှသာလျှင် ကျွန်တော်တို့ရဲ့ အလားအလာများ၊ အခွင့်အလမ်းများ ဖွံ့ဖြိုးနိုင်ပါတယ်။ ဒါကြောင့် ကျွန်တော်တို့အနေနဲ့ စီးပွား/ကူးသန်းရောင်းဝယ်ဘက်ကကြည့်မယ်ဆိုရင် ပို့ကုန်သွင်းကုန်များကို ဆောင်ရွက်တဲ့ နေရာမှာ ထုတ်လုပ်သူက စားသုံးသူလက်ထဲရောက်အောင်၊ တစ်ခါသွင်းတဲ့နေရာက စားသုံးသူလက်ထဲ ရောက်အောင် ဝယ်ယူ၊ သိုလှောင်၊ ဖြန့်ဖြူး၊ ပို့ဆောင်တဲ့နေရာမှာ အခြေခံအဆောက်အအုံ အားနည်းတဲ့ အတွက်ကြောင့် ကျွန်တော်တို့ရဲ့ တံဆိပ်ကဆိုလို့ရှိရင် Logistic Cost က ဆိုလို့ရှိရင် ဒေသအတွင်းမှာအကြီးဆုံး ဖြစ်ပါတယ်။ ဤကဲ့သို့ အခြေခံအဆောက်အအုံများ ဖွံ့ဖြိုးလာမှသာလျှင် ကုန်ထုတ်လုပ်မှုစရိတ် ကျသွားမယ်။ သယ်ယူပို့ဆောင်ရေးမြန်မယ်။ အရည်အသွေးကောင်းတွေ ရတဲ့အတွက်ကြောင့် ပြည်သူများအနေနဲ့ရော၊ ထုတ်လုပ်သူများအနေနဲ့ရော လုပ်ငန်းရှင်များ အကျိုးဖြစ်ထွန်းမှာ ဖြစ်တဲ့အတွက်ကြောင့် အခြေခံအဆောက် အအုံများဖွံ့ဖြိုးမှုဟာ အင်မတန်အရေးကြီးပါတယ်။ ဤနှစ်လမ်းသွားစီမံကိန်းသည် ထားဝယ်အထူးစီးပွားရေးဇုန်အတွက် အဓိကကျသည်သာမက ဒေသဆိုင်ရာဖွံ့ဖြိုးရေးအတွက်ကို အဓိကကျတဲ့အတွက်လည်းကောင်း၊ တနင်္သာရီကမ်းမြှောင်ဒေသမှာ ရေလုပ်ငန်း၊ ကမ်းခြေခရီးသွားလုပ်ငန်း၊ လှပသောကျွန်းများရှိတဲ့ သဘာဝကျွန်းများရှိတဲ့အတွက်ကြောင့် ကျွန်တော်တို့ Tourism ။ နောက်တစ်ခါ ဆီအုန်းတို့၊ ရာဘာတို့။ နောက်တစ်ခါ သတ္တုတို့၊ နောက်တစ်ခါ အသေးစား၊ အလတ်စားထုတ်လုပ်မှု၊ သစ်တောတို့ရှိတဲ့အရပ်ဖြစ်တဲ့အတွက်ကြောင့် ဒီလမ်းဟာဆိုရင် ကျွန်တော်တို့ ထားဝယ်အထူးစီးပွားရေးဇုန်တစ်ခုလုံးသာမက ဒေသခံပြည်သူများရဲ့ အကျိုးစီးပွားကို ဖြစ်ထွန်းနိုင်တဲ့ အတွက်ကြောင့် ဒီလမ်းကို ကျွန်တော်တို့ဖောက်လုပ်ဖို့ လိုအပ်တာရှိပါတယ်။ ကျွန်တော်တို့အနေနဲ့ ဒီဖွံ့ဖြိုး တိုးတက်မှုကိုလုပ်တဲ့နေရာမှာ တတ်နိုင်သမျှ ကိုယ်ပိုင်အရင်းအနှီး၊ ငွေကြေး၊ နည်းပညာများနဲ့ ပြည်သူများနဲ့ လုပ်ငန်းရှင် ပူးပေါင်းဆောင်ရွက်သလို တစ်ဖက်ကကျတော့ တချို့ဒေသတွေမှာ အချို့ ကဏ္ဍတွေမှာ ကျွန်တော်တို့ရဲ့ အရင်းအနှီး၊ နည်းပညာနဲ့ မလုံလောက်ပါဘူး။ ဒါကြောင့် နိုင်ငံတကာအဖွဲ့အစည်းများ၊ လုပ်ငန်းရှင်များ။ နောက်တစ်ခါ မိတ်ဆွေနိုင်ငံများရဲ့ အကူအညီ၊ အရင်းအနှီး၊ နည်းပညာ၊ ငွေကြေးတွေနဲ့ ရယူဆောင်ရွက် နေတာရှိပါတယ်။ ဒီလိုဆောင်ရွက်တဲ့အခါမှာ ကျွန်တော်တို့ရဲ့ ရင်းနှီးမြှုပ်နှံမှုပါဝင်မှု၊ ချေးငွေရယူမှု စသည် တို့ဟာ မျှမျှတတ နှစ်ဖက် Win-Win Situation ဖြစ်ဖို့လည်း အထူးသတိထား ဆောင်ရွက်နေတာတော့ ရှိပါတယ်။ ဒီ NEDA က ချေးယူမယ့် ဒီလုပ်ငန်းဆိုရင်လည်း ဒီမူနဲ့ပဲ ဒီသဘောတရားမှာ ဆောင်ရွက်နေတာ ရှိပါတယ်။ အထက်က ဆောက်လုပ်ရေးဝန်ကြီးဌာနနဲ့ စီမံ/ဘဏ္ဍာဝန်ကြီးဌာနက တင်ပြတဲ့အတိုင်း ချေးငွေ ရယူတဲ့နေရာမှာလည်း ဒီ NEDA က ထိုင်းအစိုးရရဲ့ အဖွဲ့အစည်းတစ်ရပ် ဖြစ်ပါတယ်။ ထိုင်းနယ်ခြား တက်မက်မက် 8က်က တောက်ပက်ကက်သက်လက် ချေးငွေဖြစ်တဲ့အတွက်ကြောင့် ဒီချေးငွေဟာ ရယူသင့်ပါတယ်။ ဤချေးငွေရယူတဲ့အခါမှာ အထက်က တင်ပြတဲ့အတိုင်းပဲ ကျွန်တော်တို့ ဒီနှစ်ဖက်အကျိုးစီးပွား ဖြစ်ဖို့လိုအပ်ပါတယ်။ ဒါကိုလည်း ကျွန်တော်တို့ အထူးဂရုထားပြီး ဆောင်ရွက်နေတဲ့အတွက်ကြောင့် မြန်မာနိုင်ငံမှာ ရင်းနှီးမြှုပ်နှံမှုတွေတိုးတက်လာဖို့၊ ကုန်သွယ်ရေးတိုးတက်လာဖို့အတွက်ကို ရင်းနှီးမြှုပ်နှံမှု ဥပဒေအသစ်တွေ ပြဋ္ဌာန်းတာရှိတယ်။ နောက်တစ်ခါ ကုမ္ပဏီဥပဒေအသစ်တွေ ပြဋ္ဌာန်းတာရှိတယ်။ ခုကတစ်ဖက်ကလည်း ရင်းနှီးမြှုပ်နှံမှုဝင်ရောက်နိုင်တဲ့ ဖြေလျော့မှု လုပ်နေတာရှိတယ်။ Ease of Doing Business ရဲ့လုပ်ငန်းဆိုင်ရာ လွယ်ကူမှုရှိအောင် လုပ်တဲ့ အတွက်ကြောင့် အလားအလာကောင်းများ ရှိတဲ့အတွက်ကြောင့် ဒီစီမံကိန်းနဲ့ဆိုလည်း နိုင်ငံတကာ ပူးပေါင်းဆောင်ရွက်မှု ထိုင်းနိုင်ငံရဲ့ ပူးပေါင်းဆောင်ရွက်မည့် လုပ်သင့်တဲ့ချေးငွေ ဖြစ်တဲ့အတွက်ကြောင့် ဒါကိုကျွန်တော်တို့အနေနဲ့ ချေးငွေကိုရယူပြီး ဒီလမ်းကို ဆောင်ရွက်သင့်ပါကြောင်း ပြောကြားရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးယူငွေ ထိုင်းဘတ် ၄.၅ ဘီလီယံနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့ နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၃၇၄)မဲ၊ ကန့်ကွက်မဲ (၂၁၀)မဲ၊ ကြားနေမဲ (၆)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ဆောက်လုပ်ရေးဝန်ကြီးဌာနက ထားဝယ်အထူးစီးပွားရေးဇုန်ဖွံ့ဖြိုး တိုးတက်ရေးအတွက် ထိုင်းနိုင်ငံနယ်စပ် ကချနာပူရီမှ ထားဝယ်အထူးစီးပွားရေးဇုန်သို့ (၂)လမ်းသွား mazspm:cod: 320Gcounceq$ Neighbouring Countries Economic Development Cooperation Agency-NEDA ထံမှ ထိုင်းဘတ် ၄.၅ ဘီလီယံချေးယူရန်ကိစ္စကို လွှတ်တော်က သဘောတူ အတည်ပြုကြောင်း ကြေညာပါတယ်။</speech>
</motion>
</section>
<section value="Report">
<report>
<title>ပြည်ထောင်စုစာရင်းစစ်ချုပ်ရုံးမှ ပေးပို့သော ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့်စပ်လျဉ်းသည့် စစ်ဆေးတွေ့ရှိချက်အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၅/၂၀၁၈)နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့်စပ်လျဉ်းပြီး ၁၅-၃-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာပြည်ထောင်စုအဆင့် အဖွဲ့ အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာ ဖတ်ကြားတင်သွင်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါကိစ္စနှင့်စပ်လျဉ်းပြီး လွှတ်တော်ကိုယ်စားလှယ် ၂၉ ဦးက ဆွေးနွေးဖို့ အမည်စာရင်း ပေးပို့ထားပါတယ်။ ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၅ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးတင်ပြမှာက ပြည်ထောင်စုစာရင်းစစ်ချုပ်ရဲ့ ပြည်ထောင်စုလွှတ်တော်ဆိုင်ရာ ၂၀၁၆-၂၀၁ရ ဘဏ္ဍာနှစ်၊ ဖွံ့ဖြိုးရေးရန်ပုံငွေစာရင်းနှင့် လုပ်ငန်းများအပေါ် စစ်ဆေးတွေ့ရှိချက် အစီရင်ခံစာကို JPAC ရဲ့ လေ့လာ တွေ့ရှိချက်အစီရင်ခံစာမှ (၅/၂၀၁၈)ကို လေ့လာဆန်းစစ် ဆွေးနွေးတင်ပြမှာ ဖြစ်ပါတယ်။ ၂၀၁၆-၂၀၁ရ ဘဏ္ဍာနှစ်၊ လွှတ်တော်ဆိုင်ရာ ဖွံ့ဖြိုးရေးရန်ပုံငွေအနေနဲ့ ပြည်နယ်နှင့် တိုင်းဒေသကြီး ၁၄ ခုမှာရှိတဲ့ မြို့နယ်ပေါင်း ၃၂၂ မြို့နယ်နှင့် နေပြည်တော်ကောင်စီမြို့နယ် ၈ မြို့နယ်၊ စုစုပေါင်း ၃၃၀ အတွက် ကျပ်သန်း ၃၃,၀၀၀ ခွင့်ပြုခဲ့တဲ့အပေါ်မှာ ပိုလျှံပြန်အပ်ငွေကျပ်သန်း ၅၄၈.၅၂၂ ရှိလို့ ပြည်နယ်နှင့် တိုင်း ဒေသကြီးတွေကို လွှဲပို့တဲ့ငွေပေါင်းဟာ ၃၁,၆၅၁.၄၇၈ ရှိတဲ့အတွက်ကြောင့် ဒီမသုံးစွဲနိုင်တဲ့ ငွေလျှံတွေ ဖြစ်ပေါ်မှုကလည်း ၉.၈၉၅ ဖြစ်ကြောင်းသိရပါတယ်။ ဒီလိုပိုလျှံငွေထဲက ကျပ်သန်း ၁၉.၇၉၂ ကို ၂၀၁၆၂၀၁ရ ဘဏ္ဍာနှစ်အတွင်းနှင့် ၂၀၁၇-၂၀၁၈ နိုဝင်ဘာလအထိကို ကျပ်သန်း ၀.၀၂၁၊ စုစုပေါင်း ကျပ်သန်း ၁၉.၈၁၃ ကို ပေးသွင်းထားပြီးဖြစ်တဲ့အတွက်ကြောင့် ကျန်ငွေကျပ်သန်း ၀.၀၈၂ ဟာ ဘယ်မြို့နယ်ရဲ့ ပိုလျှံ ငွေဖြစ်ပြီးတော့ ဒီဘဏ္ဍာနှစ်ကုန်တဲ့မပေးသွင်းခဲ့တာ ဘာကြောင့်ဖြစ်တယ်ဆိုတာနှင့် ဘယ်လို အရေးယူ ဆောင်ရွက်ထားတယ်ဆိုတာကို တင်ပြသင့်တယ်လို့ အကြံပြုချင်ပါတယ်။ လုပ်ငန်းဆောင်ရွက် တဲ့အခါမှာ နေပြည်တော်ကောင်စီနယ်မြေ ၈ ခုနှင့် ပြည်နယ်နှင့် တိုင်းဒေသကြီးများရဲ့ မြို့နယ် ၃၂ရ ခု၊ မြို့နယ်ပေါင်း ၃၂၅ မြို့နယ်မှာ ရေရရှိရေးလုပ်ငန်း ၂,၃၃၈ ခု၊ လမ်းတံတားနှင့် တည်ဆောက်ရေးလုပ်ငန်းက ၇,၆၄၅ ခု၊ အခြားလုပ်ငန်း ၂,၀၇၄ ခုနှင့် စီမံရေးရာနှင့် အထွေထွေစရိတ်များ၊ လုပ်ငန်းတန်ဖိုးကျပ်သန်း ၃၂,၄၃၁.၅၈၃ ကျခံသုံးစွဲခဲ့ကြောင်း သိရပါတယ်။ ရန်ပုံငွေခွင့်ပြုခြင်းနှင့်ပတ်သက်လို့ မြို့နယ်တစ်ခုကို ကျပ်သန်း ၁၀၀ တစ်ပြေးညီ ခွင့်ပြုထားတာနှင့်ပတ်သက်လို့ တချို့နေရာတွေဟာဆိုလို့ရှိရင် မြို့နယ်လို့သာ သတ်မှတ်ပေမယ့် ဒီမြို့နယ်ရဲ့ ဧရိယာအကျယ်အဝန်းနှင့် ကျေးရွာအရေအတွက်ပေါင်း ကွာခြားမှုများစွာ ရှိတာကို တွေ့ရပါတယ်။ အထူးသဖြင့် ရန်ကုန်လိုမြို့ပေါ်မှာရှိတဲ့ မြို့နယ်တော်တော်များများဟာ ဖွံ့ဖြိုးရေးလုပ်ငန်းဆောင်ရွက် ရမယ့် ဧရိယာနှင့် ကျေးရွာပါဝင်မှုဟာ အတော်နည်းပါတယ်။ ကျွန်တော်တို့ လှိုင်းဘွဲ့မြို့နယ်ဟာဆိုလို့ရှိရင် ဧရိယာ စတုရန်းမိုင်ပေါင်း ၁,၇၀၀ ကျော်ကျော်လောက်ရှိပြီး ကျေးရွာပေါင်း ၃၇၁ ခု ရှိတဲ့အတွက်ကြောင့် ခွင့်ပြုငွေ ကျပ်သန်း ၁၀၀ ဟာ နဂိုကတည်းက ညီမျှမှုမရှိဘဲ ဖွံ့ဖြိုးမှုနည်းတဲ့ဒေသတွေမှာ အရမ်းအားနည်းတဲ့ နေရာအတော်များများ ရှိနေတဲ့အတွက်ကြောင့် ဌာန၊ အဖွဲ့အစည်းများက မဆောင်ရွက်နိုင်တဲ့နေရာတွေမှာ ပြည်သူတွေပါဝင်မှုနှင့်ဆောင်ရွက်ရာမှာ တစ်နှစ် ၃ရ ရွာလုပ်မယ်ဆိုရင်တောင် ၁၀ နှစ်လောက်မှ ရွာစုံမယ့် အနေအထားမှာရှိပါတယ်။ အလားတူ နယ်မြေကျယ်တဲ့ မြို့နယ်တွေမှာလည်းပဲ ဒီလိုအခက်အခဲတွေ ရှိမှာ ဖြစ်တဲ့အတွက်ကြောင့် ဖွံ့ဖြိုးရေးရန်ပုံငွေလိုအပ်ချက်ကို ဧရိယာ၊ ကျေးရွာအနေအထားပါဝင်မှုတွေအပေါ် မူတည်ပြီးတော့ ခွဲဝေချထားပေးဖို့ ပြန်လည်စဉ်းစားသင့်တယ်လို့ အကြံပြုချင်ပါတယ်။ အစီရင်ခံစာပါ တွေ့ရှိချက်တွေအရ ဆောင်ရွက်တဲ့လုပ်ငန်းတွေမှာ မူလသတ်မှတ်ထားတဲ့ လုပ်ငန်းတွေနှင့် အမှန်ဆောင်ရွက်မှု မတူညီမှု၊ ပြီးစီးကြောင်းတင်ပြပေမယ့် အမှန်တကယ် ဆောင်ရွက်မထားမှု၊ လုပ်ငန်းပြီးစီးမှုအတွက် အစီရင် ခံစာမတင်ပြမှု၊ မျက်မြင်စစ်ဆေးတဲ့အခါမှာ လုပ်ငန်းသုံးပစ္စည်းလက်ကျန်တွေ ကျန်ရှိနေမှု၊ စစ်ဆေးချက်တွေ အရ လုပ်ငန်းပမာဏ၊ ဈေးနှုန်း၊ ပစ္စည်းအမျိုးအစား စတဲ့အကြောင်းအမျိုးမျိုးကြောင့် ပိုထုတ်ငွေတွေဖြစ် ပေါ်မှု၊ နိုင်ငံတော်ကို ပြန်သွင်းရမှု၊ သတ်မှတ်ကာလဆောင်ရွက်နိုင်လို့ ခွင့်ပြုငွေပြန်သွင်းရမှု၊ ဆောင်ရွက်ပြီးလုပ်ငန်းတွေဟာ အကြောင်းအမျိုးမျိုးကြောင့် ပြန်ပြီးတော့ ပျက်စီးဆုံးရှုံးမှုများဖြစ်ကြောင်း သိရပါတယ်။ ဒီနိုင်ငံပိုင်ငွေတွေသုံးစွဲတဲ့အခါမှာ စီမံ/ဘဏ္ဍာက ထုတ်ပြန်ထားတဲ့ (၃၅/၂၀၁၇)ပါ ဘဏ္ဍာရေး စည်းမျဉ်းကို လိုက်နာဆောင်ရွက်ဖို့ အဆင့်ဆင့်ကြီးကြပ်မှုတွေ ဆောင်ရွက်ဖို့လိုအပ်ပါတယ်။ အစီရင်ခံ စာပါ မူလအဆိုပြု တင်ပြမှုနှင့် မတူညီဘဲ လုပ်ငန်းပြင်ဆင်ခွင့်ပြုမိန့်မရှိဘဲ ဆောင်ရွက်တဲ့လုပ်ငန်း ၁၄၄ ခုနှင့် ပတ်သက်ပြီးတော့ လုပ်ငန်းများဆောင်ရွက်ခွင့် ်ပြဖို့လိုပါတယ်။ ခွင့်ပြုချက်မရှိဘဲ လုပ်ငန်း ပြောင်းလဲဆောင်ရွက်ခွင့် မရှိပါဘူး။ လုပ်ငန်းမပြီးသေးဘဲနဲ့ ပြီးစီးကြောင်းတင်ပြခြင်းဟာ ဆိုလို့ရှိရင်လည်းပဲ လိမ်လည်မှုနှင့် ယာယီအလွဲသုံးစားမှုပြုရာ ရောက်ပါတယ်။ ဆောင်ရွက်ပြီးလုပ်ငန်းများနှင့် ပတ်သက်လို့ လည်းပဲ မြို့နယ်စာရင်းချုပ်အဖြစ် သတ်မှတ်ပုံစံတွေနှင့်အညီ ်ပြဖို့လိုပါတယ်။ ဆိပ်ကမ်းမြို့နယ်နှင့် ဆိပ်ကြီးခနောင်တိုမှာတွေ့ရှိရတဲ့ ရေမြောင်းဖုံး ၁၃ရ ချပ်ကို သတ်မှတ်တဲ့နေရာမှာ အပြည့်မသုံးဘဲနဲ့ အဆိုပြု တင်ပြမှုမရှိတဲ့နေရာမှာသုံးစွဲလို့ ဒါနဲ့ပတ်သက်လို့ မျက်မြင်စစ်ဆေးချက်အရ လျော့နည်းဆောင်ရွက်ထား တာတွေကို နောင်နှစ်မှ ဆောင်ရွက်မယ်ဆိုတဲ့ဟာလည်း ဘဏ္ဍာရေးစည်းမျဉ်းအနေနဲ့ မကိုက်ညီတဲ့အပြင် မဖြစ်သင့်မဖြစ်ထိုက်တဲ့ လုပ်ငန်းဆောင်ရွက်ချက်တွေ ဖြစ်တယ်ဆိုတာကို တွေ့ရပါတယ်။ နိုင်ငံတော်ပြန်သွင်းငွေ ကျပ်သန်း ၅.၄၅၁ ဟာ ရန်ကုန်တိုင်းဒေသကြီးမှာရှိတဲ့ မြို့နယ် ရ ခုမှာ ၉၈ ရာခိုင်နှုန်း ဖြစ်ပေါ်တာဖြစ်လို့ ဂရုပြုအလေးထား ဆောင်ရွက်သင့်ပါတယ်။ ဆွမ်ပရာဘွမ်က ကျောင်းဆောင် အသစ်အတွက် ကျပ်သန်း ၄.၉ ထုတ်ယူခဲ့ပြီးတော့ မူလအဆိုပြုသလို ကျောင်းဆောင်သစ် မဆောက်လုပ်ဘဲနဲ့ ခွင့်မပြုတဲ့လုပ်ငန်းတွေမှာ လျော့နည်းဆောင်ရွက်တာလည်းပဲ အလွဲသုံးစားပြုရာ ရောက်တဲ့အတွက် ဥပဒေ နှင့်မညီလို့ ပေးသွင်းရမယ့်ငွေ ၄.၉ သန်းကို ဘဏ္ဍာနှစ် ကျော်လွန်နေပြီးဖြစ်ပေမယ့် ၂၀-၂-၂၀၁၈ အထိ မပေး သွင်းသေးတာဟာ ဥပဒေနှင့်အညီ တရားစွဲဖို့ပြုသင့်တယ်လို့ ယူဆပါတယ်။ ဆောင်ရွက်ပြီးလုပ်ငန်း တွေနဲ့ပတ်သက်လို့ အရည်အသွေးမပြည့်မှု၊ အဆိုပြုစဉ်ကပင် ရေရှည်ခံမယ့်လုပ်ငန်း ဟုတ် မဟုတ်၊ ချင့်ချိန် ဆုံးဖြတ်မှုအားနည်းမှု၊ အမှန်တကယ် အသုံးပြုနိုင်မယ့် လုပ်ငန်းအဖြစ် ရွေးချယ်အဆိုပြုတဲ့ အားနည်းမှု၊ ဥပမာအားဖြင့် ရေမြုပ်တဲ့နေရာတွေမှာ ကွန်ကရစ်လမ်းအစား မြေလမ်းနှင့် သဲလမ်းတွေအဖြစ် ဆောင်ရွက်ခြင်း မျိုးတို့ဟာမျိုး၊ မူလ အဆိုပြုစဉ်ကပင်ရရှိမယ့်ငွေနှင့် အမှန်ဆောင်ရွက်နိုင်မယ့် လုပ်ငန်းပမာဏ ကြိုတင် မှန်းဆတွက်ချက်မှုအားနည်းမှု၊ မနိုင်ဝန်ကြောင့်လုပ်ငန်းမပြီးပြတ်မှု၊ စက်ပစ္စည်းများဝယ်တဲ့အခါမှာ ခံနိုင်ဝန် နှင့်သုံးစွဲမယ့်လုပ်ငန်း။ ဆွေးနွေးရန် သတ်မှတ်ချိန်ပြည်သဖြင့် မိုက်ပိတ်သွားပါသည်။</speech>
<speech type="speaker">ဆက်လက်ပြီး ဦးအောင်သိုက် ဆိပ်ဖြူမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1472">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ တက်ရောက်သူအားလုံး မင်္ဂလာပါလို့။ ကျွန်တော်ကတော့ မကွေးတိုင်းဒေသကြီး ဆိပ်ဖြူမဲဆန္ဒနယ်မြေမှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ ကျွန်တော်ကတော့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် ဖွံ့ဖြိုးရေးရန်ပုံငွေ အစီရင် ခံစာအမှတ်စဉ်(၅/၂၀၁၈)ကို ကျွန်တော် ဆွေးနွေးသွားမှာ ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်တွင် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဒေသ ဖွံ့ဖြိုးရေးလုပ်ငန်းများဆောင်ရွက်ရန် ပြည်ထောင်စုဘဏ္ဍာရန်ပုံငွေမှ တိုင်းဒေသကြီး၊ ပြည်နယ် ၁၄ ခုရှိ မြို့နယ် တစ်မြို့နယ်လျှင် ကျပ်သန်း ၁၀၀ နှုန်းဖြင့် မြို့နယ် ၃၂၂ မြို့နယ်အတွက် ကျပ်သန်းပေါင်း ၃၂,၂၀၀ နှင့်ပြည်ထောင်စုနယ်မြေ နေပြည်တော်ကောင်စီသို့ ကျပ်သန်း ၈၀၀ ခွဲဝေပေးခဲ့ကြောင်း ကျွန်တော်တို့ တွေ့ရှိ ရပါတယ်။ ရန်ပုံငွေခွင့်ပြုမှု ကျပ်သန်းပေါင်း ၃၃,၀၀၀ အနက်မှ ခွဲဝေပေးမှု ကျပ်သန်းပေါင်း ၃၂,၄၅၁.၄၇၈ ဖြစ်ပြီး ပိုလျှံအပ်နှံမှု ကျပ်သန်းပေါင်း ၅၄၈. ၅၂၂ ဖြစ်ကြောင်းလည်း သိရှိရပါတယ်။ ၂၀၁၅-၂၀၁၆ ဘဏ္ဍာရေးနှစ်မှာဆိုရင် လုပ်ငန်းအရေအတွက် ၁၄,၅၇၀၊ လုပ်ငန်းတန်ဖိုးကျပ်သန်း ၃၂,၃၄၂.၄၇၃၊ ၂၀၁၆-၂၀၁ရ ဘဏ္ဍာရေးနှစ်မှာ လုပ်ငန်းအရေအတွက်က ၁၂,၀၅ရ ဖြစ်ပြီးတော့ လုပ်ငန်းတန်ဖိုး ကျပ်သန်း ၃၂,၄၃၁.၅၈၃ ဖြစ်သည့်အတွက် ၂၀၁၆-၂၀၁ရ ဘဏ္ဍာရေးနှစ်တွင် လုပ်ငန်းအရေအတွက် ၂,၅၁၃ ခု လျော့နည်းပြီး လုပ်ငန်းတန်ဖိုးမှာ ကွာခြားမှုမရှိတာကို တွေ့ရှိရပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေပုဒ်မ ရ ဖွံ့ဖြိုးရေးလုပ်ငန်းဗဟိုကော်မတီ၏ လုပ်ငန်းတာဝန်များတွင် ဖွံ့ဖြိုးရေး ရန်ပုံငွေကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုရန်ဟုပါရှိပါတယ်။ လာမည့်ဘဏ္ဍာရေး နှစ်တွင် စည်ပင်သာယာရေးဘတ်ဂျက်များ သုံးစွဲနိုင်သည့် အချို့မြို့နယ်များကို အနည်းငယ်လျှော့ပြီး မဖွံ့ဖြိုး သေးသည့် မြို့နယ်များကို ပိုမိုခွဲဝေပေးသင့်ပါကြောင်း အကြံပြုထားသည်ကို ထောက်ခံပါတယ်။ နာယကကြီးခင်ဗျား။ ကျွန်တော်တို့ ခေတ်အဆက်ဆက်မှ ခေတ်နောက်ကျနေတဲ့ ဖွံ့ဖြိုးရေးနောက်ကျ နေတဲ့ ဧရာဝတီမြစ်ရဲ့ အနောက်ဘက်ခြမ်း မြို့ငယ်လေးတွေကိုလည်း ရန်ပုံငွေပိုမို ခွဲဝေပေးသင့်ပါတယ်လို့ ကျွန်တော်ဒီကနေပြီးတော့ အဆိုပြုချင်ပါတယ်။ ဒီရန်ပုံငွေခွဲဝေရရှိတဲ့ ရန်ပုံငွေလည်း ကျွန်တော်တို့ လုပ်ငန်းကော်မတီတွေကနေပြီးတော့ နှစ်စဉ် မထပ်အောင်၊ ရွာတစ်ရွာကို မထပ်အောင်လည်း ကြိုးစားသင့် ပါတယ်လို့ ထောက်ပြအကြံပြုလိုပါတယ်။ အစီရင်ခံစာအရ စစ်ဆေးတွေ့ရှိချက်များတွင် ချို့ယွင်းချက်နှင့် ပြုပြင်ဆောင်ရွက်ရန်လိုအပ်ချက် အချက် ၆ ချက်ရှိပါတယ်။ နံပါတ်(၁) အချက်က မူလသတ်မှတ်သည့် လုပ်ငန်းနှင့် အမှန်ဆောင်ရွက်သည့် လုပ်ငန်းများကွဲလွဲခြင်း။ နာယကကြီးခင်ဗျား။ ပြောင်းလဲဆောင်ရွက်သည့်လုပ်ငန်းများအတွက် လုပ်ငန်းပြောင်းလဲဆောင်ရွက် ခွင့်ကို မြို့နယ်လုပ်ငန်း အကောင်အထည်ဖော်ရေးအဖွဲ့မှ ဗဟိုကော်မတီသို့ ဆောလျင်စွာ တင်ပြရန်ဖြစ်ပါတယ်။ ဒါပေမယ့် ၂၀၁၅-၂၀၁၆ မှာ ပြောင်းလဲမတင်တဲ့လုပ်ငန်း ၂၃၀ ရှိပါတယ်။ ဒါပေမယ်လို့ အဲဒီမှာ ၂၃၀ ထဲမှာ ခွင့်ပြုချက်တောင်းတာက ၉၁ ရှိပါတယ်။ မတောင်းတာ ၁၃၉ လုပ်ငန်းရှိပါတယ်။ ၂၀၁၆-၂၀၁ရ ကျတော့ လုပ်ငန်းပြောင်းသုံးတာက ၁,၀၂၅ လုပ်ငန်းရှိပါတယ်။ ဒါပေမယ်လို့ သူကခွင့်ပြုချက်တောင်းတာက ၈၈၁ လုပ်ငန်းပဲရှိပါတယ်။ မတောင်းတာက လုပ်ငန်း ၁၄၄ ခု ရှိပါတယ်။ ဒါတွေကမဖြစ်သင့်ပါဘူး။ ဒါကလည်း နောက်မှ ကျွန်တော်တို့ ပြောင်းလဲသလား။ မပြောင်းလဲသလားဆိုတာ ယနေ့ထိမသိရပါဘူး။ အဲဒီတော့ ဖွံ့ဖြိုးရေးလုပ်ငန်းများ နံပါတ်(၂)က လုပ်ငန်းပြီးစီးကြောင်း အစီရင်ခံစာတင်ပြသော်လည်း မြေပြင်တွင် ဆောင်ရွက်မှုမပြီးစီးသေးခြင်း။ ဒါကလည်း မဖြစ်သင့်ပါဘူး။ ကျွန်တော်တို့ ကော်မတီတွေမှာ ဒါဆောင်ရွက် ရမှာတွေ အများကြီးရှိပါတယ်။ သူတို့ဗဟိုကနေ ညွှန်ကြားထားတာတွေ။ အဲဒီညွှန်ကြားချက်အတိုင်း လိုက်နာဖို့တော့ လိုအပ်ပါတယ်။ နံပါတ် (၃) လုပ်ငန်းပြီးစီးကြောင်း အစီရင်ခံစာ တင်ပြမှုမရှိခြင်း။ ဒါကလည်း အရေးကြီးပါတယ်။ ယခုရော တင်သလား၊ မတင်သလားဆိုတာလည်း မသိပါဘူး။ ကျွန်တော်တို့ ဒါကတင်ကို တင်ရမှာပါ။ နံပါတ်(၄) မျက်မြင်စစ်ဆေးရာတွင် ပစ္စည်းလက်ကျန်ရှိခြင်း။ ဆွေးနွေးရန်သတ်မှတ်ချိန် ပြည့်သဖြင့် မိုက်ပိတ်သွားပါသည်။</speech>
<speech type="speaker">ွားပါပြီ။ ။ွားပါပြီ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို တစ်နာရီခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးစိုင်းဦးခမ်း သိန္နီမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1580">ဦးစိုင်းဦးခမ်း(သိန္နီမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီး၊ ဒုဝန်ကြီးများအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ် သိန္နီမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစိုင်းဦးခမ်း ဖြစ်ပါတယ်။ ကျွန်တော့အနေနဲ့ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့်စပ်လျဉ်းပြီး စစ်ဆေးတွေ့ရှိချက် အစီရင်ခံစာအပေါ် ပြည်သူ့လွှတ်တော် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၅/၂၀၁၈)နှင့်စပ်လျဉ်းပြီး ဆွေးနွေးသွားမှာဖြစ်ပါတယ်။ နာယကကြီးခင်ဗျား။ ကျွန်တော့အနေနဲ့ ဆောင်ရွက်ခဲ့တဲ့ ဖွံ့ဖြိုးရေးလုပ်ငန်းများအပေါ် ဆောင်ရွက်ခဲ့တဲ့ ဒေသက အမှန်တကယ်ပဲ ဖွံ့ဖြိုးသွားပြီလားဆိုတဲ့ ဖွံ့ဖြိုးရေးဆိုင်ရာ ရှုထောင့်ကနေပြီးတော့မှ ဆွေးနွေး သွားမှာဖြစ်ပါတယ်။ ဒီနေရာမှာ ဖွံ့ဖြိုးခြင်းဆိုတဲ့ဝေါဟာရရဲ့ အဓိပ္ပာယ်ကို သိရှိဖို့လိုအပ်ပါတယ်။ တကယ်တော့ ဖွံ့ဖြိုးတိုးတက်ခြင်းဆိုတာဟာ ဖွံ့ဖြိုးခြင်းရဲ့ ရုပ်ပိုင်းဆိုင်ရာနဲ့ စိတ်ပိုင်းဆိုင်ရာနှစ်ခု ဟန်ချက်ညီညီ ကြီးထွား လာပြီးတော့မှ ပြောင်းလဲသွားတဲ့ ဖြစ်စဉ်တစ်ခုဖြစ်ပါတယ်။ ဒါဟာ ဖွံ့ဖြိုးခြင်းရဲ့ အဓိပ္ပာယ်ဖွင့်ဆိုချက်ပဲ ဖြစ်ပါတယ်။ ရုပ်ပိုင်းဆိုင်ရာ ကြီးထွားခြင်းလို့ဆိုရာမှာ အခုဖွံ့ဖြိုးရေးရန်ပုံငွေနဲ့ ဆောင်ရွက်နေတဲ့ လမ်း၊ တံတား၊ ကျောင်း၊ ရေရရှိရေး စတဲ့လုပ်ငန်းများဖြစ်ပြီး ယခင်ကမရှိသေးတဲ့ လမ်းတွေ၊ တံတားတွေ၊ ကျောင်းတွေ ဖြစ်လာတာဟာ ရုပ်ပိုင်းဆိုင်ရာဖွံ့ဖြိုးမှု ဖြစ်ပါတယ်။ နောက်စိတ်ပိုင်းဆိုင်ရာ ဖွံ့ဖြိုးခြင်းမှာ ဘာနဲ့ကြည့်မလဲ ဆိုတော့ ဒါဟာဖွံ့ဖြိုးရေးလုပ်ငန်းရဲ့ အရေးကြီးဆုံးအပိုင်း ဖြစ်ပါတယ်။ အထူးသဖြင့် အကျင့်သီလပိုင်း ဆိုင်ရာဖြစ်ပါတယ်။ ဖွံ့ဖြိုးရေးလုပ်ငန်းဆောင်ရွက်တဲ့အခါမှာ အကျင့်၊ သီလ၊ သမာဓိအားကောင်းတဲ့ လူအများက S8S8 ကယ်တယ် ဘာသာရေးခေါင်းဆောင်တွေ၊ ရပ်မိရပ်ဖတွေ၊ စီးပွားရေးလုပ်ငန်းရှင်တွေနဲ့ လွှတ်တော်ကိုယ်စားလှယ် တွေ ပါဝင်ဖို့လိုအပ်ပါတယ်။ နောက်တစ်ခုက လူထုပါဝင်မှုအားဖြစ်ပါတယ်။ လူထုကို ဆောင်ရွက်မယ့် လုပ်ငန်းအကြောင်းကို ချပြပေးဖို့ အထူးလိုအပ်ပါတယ်။ ဒီနှစ်ခု ဟန်ချက်ညီညီ အားကောင်းအောင်၊ ကြီးထွားအောင်လုပ်ပြီးတော့မှ ပြောင်းလဲသွားတဲ့ဖြစ်စဉ်ဟာ ဖွံ့ဖြိုးခြင်း၊ တိုးတက်ခြင်းဆိုတာ ဖြစ်ပေါ် လာမှာဖြစ်ပါတယ်။ အခုလက်တွေ့ များသောအားဖြင့် ကျွန်တော်တို့ လုပ်နေကြတာဟာ ကိုယ်စားလှယ်က ရန်ပုံငွေချပေးတယ်။ ရပ်ကွက်ကျေးရွာကဖွံ့ဖြိုးရေး အကောင်အထည်ဖော်တဲ့ အဖွဲ့ကနေပြီးတော့ ကန်ထရိုက် ငှားပြီးတော့ လုပ်ငန်းကို ဆောင်ရွက်တယ်။ ဒီလိုဆောင်ရွက်တဲ့အခါမှာ အဆင်ပြေတာရှိသလို အခုအစီရင်ခံစာမှာပါတဲ့အတိုင်း ရလဒ်က အဆင်မပြေမှုတွေကို တွေ့နေရပါတယ်။ မူလသတ်မှတ်ထားတဲ့လုပ်ငန်းရဲ့ အမှန်တကယ် ဆောင်ရွက်တဲ့ လုပ်ငန်းကွဲလွဲနေမှုတွေ၊ လုပ်ငန်းပြီးစီးကြောင်း တင်ပြထားတာ လက်တွေ့မြေပြင်မှာ မပြီးတာတွေ၊ လုပ်ငန်း ပြီးစီးမှုအစီရင်ခံစာ ဖော်ပြထားတာမရှိတာတွေ၊ စစ်ဆေးတွေ့ရှိချက်အရ ငွေပြန်သွင်းရတဲ့ ကိစ္စမျိုးတွေ ကြုံတွေ့နေရပါတယ်။ ဒါကိုကြည့်ခြင်းအားဖြင့် ဖွံ့ဖြိုးတိုးတက်ခြင်းဆိုတာ မဖြစ်သေးဘူးဆိုတာကို ကျွန်တော်တို့ တွေ့မြင်ရမှာဖြစ်ပါတယ်။ ဒါကြောင့် နောက်ဆုံး ကျွန်တော်အကြံပြုလိုတာကတော့ လွှတ်တော်ကိုယ်စားလှယ် များအနေနဲ့ ကိုယ်ဆောင်ရွက်ရမယ့်လုပ်ငန်း၊ ဆောင်ရွက်ရမယ့် ဖွံ့ဖြိုးရေးလုပ်ငန်းများကို လူထုထံချပြ ပေးဖို့ အရေးကြီးပါတယ်။ လူထုရဲ့ ပါဝင်မှုအားမြှင့်တင်ပေးဖို့ လိုအပ်ပါတယ်။ အများယုံကြည် လေးစားရတဲ့ ဘာသာရေးခေါင်းဆောင်တွေ၊ မြို့မိမြို့ဖတွေ၊ လုပ်ငန်းရှင်တွေ၊ လွှတ်တော်ကိုယ်စားလှယ်တွေ ပါဝင်ပြီး တော့မှ ချိတ်ဆက်ဆောင်ရွက်မယ်ဆိုရင် ခုနကမလိုလားအပ်တဲ့ ပြဿနာတွေကင်းပြီး တကယ်စစ်မှန်တဲ့ ဖွံ့ဖြိုးတိုးတက်ခြင်းလမ်းကြောင်းပေါ်ကို ရောက်ရှိလာမှာ မလွဲဖြစ်ပါကြောင်း တင်ပြရင်းနဲ့ နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်ကျော်ဦး မိုင်းတုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1592">ဦးအောင်ကျော်ဦး (မိုင်းတုံမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော နာယကကြီးနှင့် တကွ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်တော်များ၊ ဧည့်သည်တော်များအားလုံး မင်္ဂလာပါ ခင်ဗျာ။ ကျွန်တော်ကတော့ ရှမ်းပြည်နယ်အရှေ့ပိုင်း မိုင်းတုံမဲဆန္ဒနယ်က ဦးအောင်ကျော်ဦး ဖြစ်ပါတယ်။ နာယကကြီးခင်ဗျာ။ ကျွန်တော့အနေနဲ့ (၅/၂၀၁၈) ပြည်ထောင်စုစာရင်းစစ်ချုပ်ရုံးရဲ့ သုံးသပ် အကြံပြုချက် ၁၀ ချက်ထဲက တည်ဆဲဖွံ့ဖြိုးရေးရန်ပုံငွေ လုပ်ထုံးလုပ်နည်းအတိုင်းသာ ထားသင့်တယ်လို့ ငွေစာရင်းပူးပေါင်းကော်မတီက ပြောတဲ့အချက် ၂ ချက်ထဲက တစ်ချက်ကို အဓိကထားဆွေးနွေးသွားမှာ ဖြစ်ပါတယ်။ အဲဒီအချက်တစ်ချက်ကတော့ ဖွံ့ဖြိုးရေးရန်ပုံငွေခွင့်ပြုရာမှာ ဖွံ့ဖြိုးမှုနောက်ကျတဲ့ မြို့နယ် များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုးတိုးတက်ပြီးဘတ်ဂျက်များ သုံးစွဲ နိုင်သည့် အချို့မြို့နယ်များကို အနည်းငယ်လျှော့ပြီး မဖွံ့ဖြိုးသေးသည့် မြို့နယ်များကို ပိုမိုခွဲဝေပေးရန် ဆိုတဲ့အချက်ကို ဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ သွားလာရန်ခက်ခဲပြီး မဖွံ့ဖြိုးသေးတဲ့ဒေသတွေမှာ ဝန်ထမ်း တွေကိုလစာအပြင် ဒေသရှားပါးစရိတ်ပါပေါင်းပြီး အကုန်အကျခံ တာဝန်ထမ်းဆောင်စေရန် ဖြစ်ပါတယ်။ အဲဒီလိုခက်ခဲတဲ့ဒေသတွေ ဖွံ့ဖြိုးလာဖို့အတွက် သေချာစဉ်းစားသင့်ပါတယ်။ ဒီလိုဒေသတွေသာ သွားရေး လာရေးလွယ်ကူပြီး တန်းတူဖွံ့ဖြိုးလာမယ်ဆိုရင် ထောက်ပံ့ပေးထားတဲ့ ဒေသရှားပါးစရိတ်ဆိုတာလည်း အတက်တယ်... အတည် တည်ထား ရေးဆွဲရင်တော့ ဦးစားပေး(၁)အနေနဲ့ လျာထားပေးသင့်ပါတယ်။ လွှတ်တော်မှာ သူတကာတွေ နှစ်လမ်း သွားကနေ လေးလမ်းသွားဖြစ်ဖို့ တောင်းနေကြတဲ့ကျွန်တော်တို့ မြေလမ်းကနေ ၁၂ ပေ တစ်လမ်းသွား ကတ္တရာခင်းဖို့ကို တောင်းနေကြရတာပါ။ လျှပ်စစ်မီးဆိုရင်လည်း ၂၄ နာရီမီးတောင်း နေတဲ့ကျွန်တော်တို့က နှစ်ရက် ၄ နာရီမီးကနေ ပေးဖို့ တောင်းနေရပါတယ်။ ဒါတွေကို ကြည့်ခြင်းအားဖြင့် ခက်ခဲတယ်ဆိုတာ သိနိုင်မှာပါ။ နိုင်ငံတကာချေးငွေတို့၊ စိုက်ပျိုးစရိတ်ချေးငွေတို့ ဆိုတာလည်း ကျွန်တော်တို့နဲ့ မဆိုင်သလိုပါပဲ။ စည်ပင်ဝင်ငွေမရှိလို့ ဒေသအတွက်လည်း ဘာမှလုပ်မပေး နိုင်ပါဘူး။ ကျွန်တော်တို့လို ခက်ခဲတဲ့ဒေသတွေကို ဝန်ထမ်းတွေ ရာထူးဆင်းယူတဲ့နေရာ၊ အပြစ်ပေးတဲ့ နေရာအဖြစ်သာစဉ်းစားပြီး ဖွံ့ဖြိုးအောင်လုပ်ပေးဖို့ကိုတော့ မေ့မထားသင့်ပါဘူး။ ပညာရေး၊ ကျန်းမာရေး၊ လမ်းပန်းဆက်သွယ်ရေး စတဲ့နောက်ကျကျန်ခဲ့ကြရတာလည်း ဒါတွေပါပါတယ်။ လေးစားရပါသော နာယကကြီးခင်ဗျာ။ ငြိမ်းချမ်းရေးကို ဦးစားပေးဆောင်ရွက်နေတဲ့ အခုလို ငြိမ်းချမ်းမှ ဖွံ့ဖြိုးတိုးတက်အောင်လုပ်လို့ရမယ်ဆိုပြီး ပြောနေတာတွေ ကြားနေရပါတယ်။ ကျွန်တော့ အမြင်ကတော့ တန်းတူမဖွံ့ဖြိုးသေးလို့ မငြိမ်းချမ်းတာလို့ မြင်ပါတယ်။ ဖွံ့ဖြိုးရေးနဲ့ ငြိမ်းချမ်းရေးဟာ အညမညပါပဲခင်ဗျာ။ ကိုယ်ကြင်မှသူကြင်မှာပါ။ ခြွေမှရံကြမှာပါ။ ဒါကို သတိချပ်သင့်သလို ကိုယ်ချင်း စာနာမှုနဲ့ သဘောထားကြီးဖို့ကိုလည်း အထူးလိုအပ်ပါတယ်။ ငွေကြောင့် ချစ်ခြင်းမုန်းခြင်းကို ဖြစ်စေတတ် ပါတယ်။ ငြိမ်းချမ်းရေးကို အမှန်တကယ်ဖော်ဆောင်မယ်ဆိုရင် ခက်ခဲပြီးမဖွံ့ဖြိုးသေးတဲ့ဒေသတွေ၊ မြို့ကြီးတွေနဲ့ တန်းတူဖွံ့ဖြိုးလာအောင် လူစည်ကားလာအောင် လုပ်ပေးဖို့လိုပါတယ်။ မဖွံ့ဖြိုးသေးဘဲ မမြင်ကွယ်ရာမှာဖြစ်နေမယ်ဆိုရင် ဒုစရိုက်မှုတွေ ကြီးစိုးနေမှာပါ။ လူမြင်ကွင်းဖြစ်ရင် လုံခြုံမှုကို အလိုလို ရှိလာမှာပါ။ လေးစားရသော နာယကကြီးခင်ဗျာ။ ကျွန်တော် မိုင်းတုံကိုရောက်တာ အနှစ် ၄၀ ပြည့်ပါတော့မယ်။ ကျွန်တော်ရောက်ကတည်းက နယ်မြေဟာ ညို တလှည့်မဲတလှည့် အဖြူရောင်ကိုဖြစ်မလာပါဘူး။ ဘယ်သမ္မတ၊ ဘယ်ဝန်ကြီးမှလည်း မလာရောက်နိုင်ပါဘူး။ လမ်းမကောင်းလို့ ကတ္တရာခင်းပေးဖို့ တောင်း တာတောင် လုံခြုံရေးအကြောင်းပြုပြီး ပယ်ချတာခံနေရသလို တစ်ဖက်နိုင်ငံ နယ်စပ်ပေါက်ကိုလည်း ပိတ်ထား ခြင်းခံနေရပါတယ်။ ဒေသသယံဇာတသစ်ကျတော့ ထုတ်လို့ရနေပါတယ်။ လုံခြုံမှုရှိအောင်၊ ဒေသဖွံ့ဖြိုး လာအောင် ဘယ်လိုအစီအမံတွေ ရေးဆွဲထားကြပြီလဲဆိုတာသိချင်သလို ဖွံ့ဖြိုးပြီးလူမှုစီးပွား အဆင်ပြေ အောင်လည်း အမြန်ဆုံး ဆောင်ရွက်ပေးဖို့လိုနေပါပြီ။ ကျွန်တော်တို့ သွားလာရန်ခက်ခဲပြီး မဖွံ့ဖြိုးသေးတဲ့ ဒေသတွေအတွက် နွားထီး ၅၀၀ နွားမ ၅၀၀ လို့သတ်မှတ်နေမယ်ဆိုရင်တော့ ငြိမ်းချမ်းရေးသင်္ကေတနဲ့ ရွှေပြည်တော် မျှော်တိုင်းဝေးနေဦးမှာပဲလို့ ပြောကြားရင်း အချုပ်အခြာအာဏာတည်တံ့ခိုင်မြဲရေး၊ တိုင်းရင်းသားစည်းလုံး ညီညွတ်မှုမပြိုကွဲရေး၊ တရားဥပဒေစိုးမိုးရေးကို အထောက်အပံ့ဖြစ်နိုင်ဖို့ ပြည်သူ့ငွေစာရင်းပူးပေါင်းကော်မတီရဲ့ သဘောထားအကြံပြုချက်ကို ပြန်လည်သုံးသပ်သင့်ပါကြောင်း ဆွေးနွေးလိုက်ရပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဖေသန်း မြေပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1523">ဦးဖေသန်း (မြေပုံမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါ ခင်ဗျာ။ ကျွန်တော်ကတော့ ရခိုင်ပြည်နယ် မြေပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ ပြည်ထောင်စု လွှတ်တော်ငွေစာရင်းပူးပေါင်းကော်မတီရဲ့ အစီရင်ခံစာအမှတ်စဉ်(၅/၂၀၁၈)အပေါ်မှာ အကြံပြုဆွေးနွေး သွားမှာဖြစ်ပါတယ်။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေကို ၂၀၁၂ ခုနှစ်၊ ပြည်ထောင်စုလွှတ်တော် ဥပဒေအမှတ်(၉)အဖြစ် ပြဋ္ဌာန်းခဲ့ပါတယ်။ ပြဋ္ဌာန်းရတဲ့ အဓိကရည်ရွယ်ချက်ကတော့ အမျိုးသားစီမံကိန်း၊ တိုင်းဒေသကြီး/ ပြည်နယ် ဒေသန္တရ စီမံကိန်းလုပ်ငန်းတွေက လက်လှမ်းမမီနိုင်တဲ့ မိမိမဲဆန္ဒနယ်က ပြည်သူတွေရဲ့ လိုအပ်ချက်လုပ်ငန်း ငယ်ကလေးတွေကို ဖြည့်ဆည်းဆောင်ရွက်ပေးနိုင်ဖို့ ဖြစ်ပါတယ်။ ဤဥပဒေပါ ရည်ရွယ်ချက် ပုဒ်မ ၃(ဃ)မှာ ကျေးလက်ဒေသများ လျင်မြန်စွာ ဖွံ့ဖြိုးတိုးတက်လာရေးအတွက် အထောက်အကူပြုရန်လို့ ဖော်ပြထား တာကို တွေ့မြင်နိုင်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေကို ၂၀၁၃-၁၄ ဘဏ္ဍာနှစ်က စလို့ သုံးစွဲခွင့်ရခဲ့တာဖြစ်တာကြောင့် အခုဆိုရင် (၅)ကြိမ်တိုင်ခဲ့ပြီ ဖြစ်ပါတယ်။ ဒေသခံပြည်သူများက ငွေ၊ ပစ္စည်း၊ လုပ်အားတွေနဲ့ ဝိုင်းဝန်းပူးပေါင်း ပါဝင်ဆောင်ရွက်ခဲ့ကြတာဖြစ်လို့ နိုင်ငံတော်ဘတ်ဂျက်ကို ၂ ဆ တိုးပြီးတော့ အကျိုးဖြစ်စေခဲ့ပါတယ်။ လွှတ်တော်ကိုယ်စားလှယ်များ ကိုယ်တိုင်မြေပြင်ကို ဆင်းပြီးတော့ ဒေသခံများနဲ့ ဆွေးနွေးတိုင်ပင် အကောင်အထည်ဖော်ဆောင်ရွက်ကြတဲ့ လုပ်ငန်းတွေဖြစ်တာကြောင့် အမှားအယွင်း အလေအလွင့် နည်းပါတယ်။ စည်ပင်သာယာရေးအဖွဲ့ ရန်ပုံငွေနည်းလို့ မဆောင်ရွက်နိုင်တဲ့ မြို့ပေါ်ရပ်ကွက်တွေ၊ ဆင်းရဲတဲ့တောရွာတွေက လမ်းတံတား၊ ရေတွင်းရေကန်တွေ အခုဆိုရင် သိသိသာသာ တိုးတက်ပြောင်းလဲလာတာကို တွေ့မြင်နေရပါတယ်။ ပြည်သူတွေကလည်း အခွင့်အရေးနည်းပါးတဲ့ အစိုးရ စီမံကိန်းလုပ်ငန်းများထက် ပိုပြီးတော့သေချာတဲ့ လွှတ်တော်ရန်ပုံငွေလုပ်ငန်းအပေါ်မှာ အားကိုးမျှော်လင့် လျက်ရှိနေကြပါတယ်။ ယခင်က ရေရှားပါးတဲ့ ကျေးရွာတွေမှာ ရေတွေလောက်ငှလာလို့ မပြုပြင်နိုင်တဲ့ သစ်သားတံတားအပြိုအပျက်တွေ၊ RC ကွန်ကရစ်တံတားတွေဖြစ်လာလို့၊ မြေသားလမ်းတွေကနေ ကျောက်ခင်းလမ်း၊ ကွန်ကရစ်လမ်းတွေဖြစ်လာလို့ ဒီမြင်ကွင်းတွေဟာ ပြည်သူတွေအတွက် တအံ့တဩ ဝမ်းပန်းတသာ ဖြစ်ကြရပါတယ်။ လေးစားရပါတဲ့ နာယကကြီးခင်ဗျာ။ ကျွန်တော်တို့မြို့နယ်ဟာ ရပ်ကွက်ကျေးရွာပေါင်း ၁၂၀ ကျော်နဲ့ ဖွဲ့စည်းထားပြီး ကျွန်းတစ်ကျွန်း ရွာတစ်ရွာဆိုသလို တည်ရှိတာဖြစ်လို့ လမ်းပန်းဆက်သွယ်ရေး အလွန် ခက်ခဲပြီး အလွန်ဆင်းရဲတဲ့ကျေးရွာတွေ ဖြစ်ပါတယ်။ နယ်မြေအားဖြင့် ကျယ်ပြန့်တဲ့အတွက် ကျေးရွာ တစ်ရွာချင်း အစီအစဉ်အလိုက် ပေးသွားရင်တောင်မှ အနည်းဆုံး ၃ နှစ်ကနေ ၅ နှစ်ကြာမှ ကျေးရွာတစ်ရွာ တစ်ကြိမ်သာ ခံစားရမှာဖြစ်ပါတယ်။ တချို့ကျေးရွာကြီးတွေဆိုရင် လိုအပ်ချက်အရ (၂)ကြိမ်၊ (၃)ကြိမ် ရန်ပုံငွေကို ခွင့်ပြုပေးနိုင်ခဲ့သော်လည်း တချို့ကျေးရွာများမှာ တစ်ခါမှမခံစားရသေးတာကြောင့် လွှတ်တော် ကိုယ်စားလှယ်များအပေါ်မှာ ငြိုငြင်မှုတွေရှိလာနေပါတယ်။ ဒါကြောင့် ကျွန်တော်တို့လို အဖက်ဖက်က မပြည့်စုံတဲ့နယ်မြေ ကျယ်ပြန့်တဲ့မြို့နယ်တွေကို ရန်ပုံငွေတိုးမြှင့်ပေးဖို့ လိုအပ်တာအမှန်ပဲ ဖြစ်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေပုဒ်မ ၇(ဃ)မှာ ဖွံ့ဖြိုးရေးရန်ပုံငွေကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုရမယ်လို့ ဖော်ပြထားသော်လည်း မြို့နယ်အားလုံး သိန်းတစ်ထောင်သာ သုံးစွဲခွင့်ရနေတာဖြစ်လို့ လွှတ်တော်ကိုယ်စားလှယ်များအနေဖြင့် ပိုမိုတောင်းခံ တင်ပြ နိုင်ခွင့်ရှိသည်ဆိုပါကလည်း လုပ်ထုံးလုပ်နည်းများမှာ အသေအချာ ရေးဆွဲဖော်ပြသင့်ပါတယ်။ သို့မဟုတ် ကလည်း ဖွံ့ဖြိုးရေးလုပ်ငန်းဗဟိုကော်မတီအနေနဲ့ တစ်မြို့နယ်ချင်း သတ်မှတ်သင့်ပါကြောင်း တင်ပြလို ပါတယ်။ ဒါကြောင့် အစီရင်ခံစာအပိုဒ် ၁၀၊ အပိုဒ် ၁၁၊ အပိုဒ် ၁၅ တွေမှာပါရှိတဲ့ ပြည်ထောင်စုစာရင်း စစ်ချုပ်ရဲ့ တင်ပြချက်၊ ငွေစာရင်းပူးပေါင်းကော်မတီရဲ့ သဘောထားမှတ်ချက်အပိုဒ် ၁၆(ခ)မှာ ဖော်ပြတဲ့ အချက်တွေကို အလေးအနက်စဉ်းစားပြီး ၂၀၁၈-၂၀၁၉ ဘဏ္ဍာနှစ်အတွက် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေကို ခွဲဝေတဲ့အခါမှာ တိကျတဲ့မူဝါဒတစ်ရပ် ရေးဆွဲပေးဖို့ ဖွံ့ဖြိုးရေးလုပ်ငန်းဗဟိုကော်မတီ ကိုအကြံပြု တိုက်တွန်းလိုပါတယ်။ လေးစားရတဲ့ နာယကကြီးခင်ဗျာ။ ဒီအစီရင်ခံစာအပိုဒ် ၁၄ နဲ့ ပတ်သက်ပြီး တင်ပြလိုတာကတော့ ဖွံ့ဖြိုးရေးလုပ်ငန်းရန်ပုံငွေနဲ့ ဆောင်ရွက်တဲ့လုပ်ငန်းများမှာ ရာသီဥတုဒဏ်၊ သဘာဝဘေးအန္တရာယ်တို့ကြောင့် ပျက်စီးခြင်း၊ ပြန်လည်ပြုပြင်မှုမရှိသဖြင့် အကျိုးထိရောက်မှုနည်းပါးခြင်းဆိုရာ၌ ဝန်ကြီးဌာနရဲ့ ခွင့်ပြုချက် ရန်ပုံငွေများနဲ့ ဆောင်ရွက်တဲ့လုပ်ငန်းများဟာလည်း ဒီသဘောပဲဖြစ်ပါတယ်။ လုပ်ငန်းပမာဏကြီးမားလေ ပျက်စီးဆုံးရှုံးမှုများလေပဲ ဖြစ်ပါတယ်။ လွှတ်တော်ရန်ပုံငွေဖြင့် ဆောင်ရွက်ရတဲ့လုပ်ငန်းများဟာ လုပ်ငန်းငယ် ကလေးတွေဖြစ်တာကြောင့် ပြင်ဆင်ထိန်းသိမ်းရန် သက်ဆိုင်ရာဌာန၊ အဖွဲ့အစည်းများသို့ လွှဲပြောင်းပေးရန် သင့်သည်ဟု ဖော်ပြထားခြင်းမှာလည်း လက်တွေ့မကျပါ။ လွှတ်တော်ဖွံ့ဖြိုးရေးရန်ပုံငွေကို တိုးမြှင့်ပေးခြင်း ဖြင့်သာ ပြင်ဆင်ထိန်းသိမ်း ဆောင်ရွက်သင့်ပါကြောင်း တင်ပြလိုပါတယ်။ လေးစားရပါတဲ့ နာယကကြီးခင်ဗျာ။ အစီရင်ခံစာအပိုဒ် ၁၅(ခ)မှာ ပြည်ထောင်စုစာရင်းစစ်ချုပ်ရဲ့ အကြံပြုချက် အစီရင်ခံစာအပိုဒ် ၁၆(က) ငွေစာရင်းပူးပေါင်းကော်မတီရဲ့ သဘောထားမှတ်ချက်တွေမှာ ဖော်ပြထားတဲ့ လွှတ်တော်ဆိုင်ရာ ဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော်ဖွံ့ဖြိုးရေးလုပ်ငန်း များဟု ပြောင်းလဲသုံးနှုန်းရန် သင့် မသင့် သုံးသပ်ရန်ဆိုရာတွင် ဤဥပဒေပုဒ်မ ၆ အရ ဖွံ့ဖြိုးရေးလုပ်ငန်း များဗဟိုကော်မတီကို ပြည်ထောင်စုလွှတ်တော် နာယက၊ ပြည်သူ့လွှတ်တော်၊ အမျိုးသားလွှတ်တော်ဥက္ကဋ္ဌ၊ ဒုဥက္ကဋ္ဌများနဲ့ ကော်မတီများရဲ့ ဥက္ကဋ္ဌ၊ အတွင်းရေးမှူးများဖြင့် ဖွဲ့စည်းထားတဲ့အပြင် ဗဟိုကော်မတီရဲ့ လုပ်ငန်းတာဝန်များကို သတ်မှတ်ထားပြီး လုပ်ဆောင်လာခဲ့သည်မှာ နေသားကျပြီးတော့ အရှိန်အဟုန် ရလာပြီဖြစ်တဲ့အတွက် ပြောင်းလဲသုံးစွဲရန် မသင့်သေးပါကြောင်းတင်ပြရင်း နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးစစ်အေး တောင်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1492">ဦးစစ်အေး(တောင်သာမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါတဲ့ နာယကကြီးခင်ဗျား။ ရှေ့ကကိုယ်စားလှယ်တော်တွေ ပြည့်ပြည့်စုံစုံ တော်တော်လေး ဆွေးနွေးသွားတော့ ကျွန်တော့အနေနဲ့ တစ်ချက်ပဲ ကျွန်တော် ဆွေးနွေးမှာဖြစ်ပါတယ်။ အဲဒါကတော့ ပြည်သူ့ငွေစာရင်းပူးပေါင်း ကော်မတီရဲ့ သုံးသပ်ချက်ထဲမှာပါတဲ့ ဒီပြည်ထောင်စုရန်ပုံငွေ ခွဲဝေချထားတဲ့နေရာမှာ အရွယ်အစားအလိုက်၊ ဖွံ့ဖြိုးရေးအလိုက် ခွဲဝေချထားဖို့ မလိုသေးဘူးဆိုပြီးတော့ သုံးသပ်ထားတာ ရှိပါတယ်။ ကျွန်တော့အနေနဲ့ကတော့ ဒီနေ့ဒီဒါကိုအလေးထားပြီးတော့၊ သုံးသပ်ပြီးတော့ ပြန်လည် ခွဲဝေချထားဖို့လိုပါတယ်လို့ ကျွန်တော် အကြံပြုလိုပါတယ်။ အဲဒါဘာကြောင့်လဲဆိုတော့ ဒီနေ့ ကျွန်တော်တို့ ဖွံ့ဖြိုးရေးလုပ်ငန်းဗဟိုကော်မတီ တာဝန်တွေထဲမှာလည်း ပါပါတယ်။ အဲဒီဗဟိုကော်မတီတာဝန် ၈ ချက် ထဲမှာ အမှတ်စဉ်(ဃ)မှာ ဖွံ့ဖြိုးရေးရန်ပုံငွေကို မြို့နယ်အလိုက်၊ မြို့နယ်အရွယ်အစားအလိုက်နဲ့ ဖွံ့ဖြိုးမှု အခြေအနေအလိုက် ခွဲဝေချထားရန်ဆိုတဲ့ လုပ်ငန်းတာဝန်ပါပါတယ်။ ဒါကို ဒီကနေ့ ကျွန်တော်တို့ အကောင် အထည်ဖော်သင့်နေပါပြီ။ ဘာကြောင့်လဲဆိုတော့ ဒီကနေ့ ကျွန်တော်တို့မြို့နယ်တွေကို ကြည့်မယ်ဆိုရင် မြို့နယ် တစ်မြို့နယ်ဟာ ၁၄ ရပ်/ကျေး၊ ၁၅ ရပ်/ကျေး၊ ၂၀ ရပ်/ကျေးလောက်ရှိတဲ့ မြို့နယ်တွေရှိသလို၊ ကျွန်တော့ တောင်သာ မဲဆန္ဒနယ်လို ကျေးရွာပေါင်း ၂၄၃ ရွာ၊ မြို့ပေါ်ရပ်ကွက် ၆ ရပ်ကွက်၊ အားလုံး စုစုပေါင်းရပ်/ကျေး ၂၄၉ ရပ်/ကျေးရှိတဲ့ မြို့နယ်တွေကျရင် ဒီသိန်း ၁,၀၀၀ အညီအမျှခွဲဝေတဲ့အတွက် သိန်း ၁,၀၀၀ ဟာ တစ်ခုကို သိန်း ၅၀ ဆောင်ရွက်နိုင်တာ အများဆုံးပဲ။ အဲဒီတော့ လုပ်ငန်း ၂၀ ခန့် ဆောင်ရွက်နိုင်တယ်။ ဆောင်ရွက်နိုင်တဲ့အတွက် ၁၄ ရပ်/ကျေး၊ ၁၅ ရပ်/ကျေးပဲရှိတဲ့ မြို့နယ်တွေကျတော့ နှစ်စဉ်နှစ်တိုင်း ဒီလုပ်ငန်း၊ ဒီဖွံ့ဖြိုးရေးရန်ပုံငွေကို သူတို့ ရပ်/ကျေးတိုင်း ခံစားခွင့်ရှိတယ်။ ဒါပေမယ့် ကျွန်တော်တို့လို ကြီးမားတဲ့မြို့နယ် တွေကျတော့ ကျွန်တော်တို့ ၂၅၀ ခန့်ရှိတဲ့ မြို့နယ်တွေကျတော့ ဒီရပ်/ကျေးတိုင်း၊ ကျေးရွာတိုင်းကို ဖွံ့ဖြိုးရေး လုပ်ပေးဖို့ကျတော့ ကျွန်တော် ၁၀ နှစ်ကျော်မှ အပြည့်အစုံလုပ်ပေးနိုင်မှာ ဖြစ်ပါတယ်။ ဒါကြောင့် ဒီနေ့ ကျွန်တော်တို့ မြို့နယ်တိုင်းကို သိန်း ၁,၀၀၀ အညီအမျှ ခွဲဝေပေးပေမယ့် ခံစားမှု ကတော့ ညီမျှမှုမရှိပါဘူးလို့ ကျွန်တော် သုံးသပ်တင်ပြလိုပါတယ်။ ဒါကြောင့် ဒီနေ့ ကျွန်တော်တို့ ၂၀၁၈-၂၀၁၉ ခုနှစ်၊ ဘဏ္ဍာရေးနှစ်ကစပြီးတော့ ဒီ သိန်း ၁,၀၀၀ အပေါ်မှာ ကျေးရွာပေါင်း ၁၀၀ ကျော်ရင် ဘယ်လောက် တိုးပေးမလဲ၊ ကျေးရွာပေါင်း ၂၀၀ ကျော်ရင် ဘယ်လောက်တိုးပေးသင့်တယ်ဆိုတဲ့ မူဝါဒတွေ ရေးဆွဲပြီးတော့ ဒီ ၂၀၁၈-၂၀၁၉ ကနေစပြီးတော့ ကျွန်တော်တို့ ပြည်ထောင်စုရန်ပုံငွေကို ခွဲဝေချထားဖို့ တိုက်တွန်းရင်းနဲ့ ကျွန်တော် နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်ဌေး လေရှီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1416">ဦးကျော်ဌေး(လေရှီးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ နာဂကိုယ်ပိုင်အုပ်ချုပ်ခွင့်ရ ဒေသ လေရှီးမဲဆန္ဒနယ်မှ ဦးကျော်ဌေး ဖြစ်ပါတယ်။ စာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာနှစ် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့်စပ်လျဉ်းသည့် တွေ့ရှိချက်အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်၊ သဘောထားမှတ်ချက် အစီရင်ခံစာ(၅/၂၀၁၈)နှင့်ပက်သတ်၍ အပြုသဘောဖြင့် အကြံပြုဆွေးနွေးလိုပါတယ်။ ယခုတင်ပြလာတဲ့ စာရင်းစစ်ချုပ်ရဲ့ အစီရင်ခံစာဟာ ယခင် ဘဏ္ဍာနှစ်ထက် အစီရင်ခံစာက ပိုပြီးတော့ ပြည့်ပြည့်စုံစုံ ဖော်ပြထားတာတွေ့ရှိရပါတယ်။ အဲဒါကြောင့်မို့လို့ တိုးတက်မှုရှိတယ်လို့ သုံးသပ်လို့ရပါတယ်။ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့ လွှတ်တော်ကိုယ်စားလှယ်များကလည်း ယခင်သက်တမ်းကထက် ပွင့်လင်းမြင်သာစွာ ဆောင်ရွက်နိုင်ခဲ့လို့ ပိုမိုပြည့်စုံလာတာဖြစ်လိမ့်မယ်လို့ ယူဆရပါတယ်။ အစီရင်ခံစာမှာ မူလသတ်မှတ်သည့်လုပ်ငန်းများနှင့် ဆောင်ရွက်ထားသည့်လုပ်ငန်းများ ကွဲလွဲနေခြင်း၊ လုပ်ငန်းပြီးစီကြောင်းတင်ပြထားပေမယ့် မြေပြင်မှာပြီးစီးမှုမရှိသေးခြင်း စစ်ဆေးတွေ့ရှိချက်အရ နိုင်ငံတော်သို့ ပြန်လည်ပေးသွင်းစေခြင်းတို့ကို ဖော်ပြထားတာတွေ့ရှိရပါတယ်။ အထူးသဖြင့် လုပ်ငန်းပြီးစီးကြောင်း တင်ပြထားပေမယ့် မြေပြင်မှာအမှန်ဆောင်ရွက်မှုမရှိသဖြင့် ပြန်လည်ပေးသွင်းရန် ဖော်ပြထားတဲ့အချက်ကို ထောက်ခံပါတယ်။ စာရင်းစစ်ချုပ်ရဲ့ အကြံပြုချက် အပိုဒ်(င) ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အမှတ်စဉ် ၁၆ အပိုဒ်(ခ)မှာ ဖော်ပြထားတဲ့ ဖွံ့ဖြိုးမှုနောက်ကျသည့် မြို့နယ်များကို လက်ရှိခွင့်ပြုငွေထက်ပိုမို တောင်းခံခွင့်ပြုရန် သို့မဟုတ် ဖွံ့ဖြိုးပြီးဘတ်ဂျက်များစွာသုံးစွဲနိုင်တဲ့ အချို့မြို့နယ် များကို အနည်းငယ်လျှော့ပြီးတော့ မဖွံ့ဖြိုးသေးတဲ့မြို့နယ်တွေကို ပိုမိုတောင်းခံခွင့်ပြုရန်ဆိုတဲ့ အကြံပြု ချက်နဲ့ ပတ်သက်ပြီးတော့ ပထမအချက်ဖြစ်တဲ့ မဖွံ့ဖြိုးသေးတဲ့မြို့နယ်တွေကို ပိုမိုတောင်းခံခွင့်ပြုရန်ဆိုတဲ့ အချက်က ပိုပြီးတော့ အသင့်တော်ဆုံးနည်းလမ်းဖြစ်မယ်လို့ ဆွေးနွေးလိုပါတယ်။ ဒုတိယအချက်ကတော့ ဒါနောက်ဆုံးကုစားတဲ့ အဆင့်အနေနဲ့ပဲ စဉ်းစားသင့်ပါတယ်လို့ ကျွန်တော့ အနေနဲ့ တင်ပြဆွေးနွေးလိုပါတယ်။ ဖွံ့ဖြိုးပြီးမြို့နယ်များကို တိုင်းတာသတ်မှတ်တဲ့အခါမှာ မမျှတမှုတွေ ဖြစ်လာနိုင်ပါတယ်။ ဒါကြောင့် ခက်ခဲတဲ့မြို့နယ်တွေကို ပိုပြီးတော့မှပေးတာ အကောင်းဆုံးဖြစ်မယ်လို့ တင်ပြလိုပါတယ်။ ဘာကြောင့်လဲဆိုတော့ နယ်စပ်ဒေသဆိုရင် နယ်မြေလည်းကျယ်ပြန့်တယ်။ လိုအပ်ချက် တွေကလည်းများတဲ့အခါမှာ လွှတ်တော်သက်တမ်း ၅ နှစ်ကာလမှာ တစ်ရွာကို လုပ်ငန်းတစ်ခုတောင် အလှည့်မရောက်နိုင်တဲ့ မြို့နယ်တွေရှိနိုင်ပါတယ်။ ကိုယ်စားလှယ်တွေ ကွင်းဆင်းတဲ့အခါမှာ သူတို့ရွာ မှာလည်း လွှတ်တော်ဘတ်ဂျက်ဖြင့် ဆောင်ရွက်ပေးတာကို မြင်ဖူးချင်တယ်လို့ ပြောကြပါတယ်။ ဒါကြောင့် ပြည်ထောင်စုလွှတ်တော် ဖွံ့ဖြိုးရေးဗဟိုကော်မတီအနေဖြင့် လာမယ့်နှစ်တွေမှာ တိုးမြှင့်ခွင့်ပြုနိုင်ရေးအတွက် အလေးထားစဉ်းစားပေးရန် နာယကကြီးမှတစ်ဆင့် လေးစားစွာဖြင့် တင်ပြလိုပါတယ်။ စာရင်းစစ်ချုပ်ရဲ့ အစီရင်ခံစာမှာ ကျေးလက်လမ်းတံတားလုပ်ငန်းများ သုံးစွဲမှုအတွက် လမ်းပန်း ဆက်သွယ်ရေးခက်ခဲတဲ့ ချင်းပြည်နယ်မှာ အနည်းဆုံးသုံးစွဲထားပြီးတော့ အခြားလုပ်ငန်းများအတွက် သုံးစွဲမှုအများဆုံးမှာ ရန်ကုန်တိုင်းဒေသကြီးဖြစ်ကြောင်း ဖော်ပြထားတာတွေ့ရှိရပါတယ်။ ချင်းပြည်နယ် လိုခက်ခဲတဲ့ ကျွန်တော်တို့နာဂဒေသမှာ အများဆုံး ၅ သန်းပဲ သုံးစွဲခွင့်ရှိတဲ့ရန်ပုံငွေနှင့် လမ်းတံတား လုပ်ငန်းများဆောင်ရွက်ဖို့ အခက်အခဲအများကြီးရှိပါတယ်။ ဒါကြောင့် ပြည်ထောင်စုလွှတ်တော် ဖွံ့ဖြိုးရေး ရန်ပုံငွေ ဥပဒေအခန်း(၃) အပိုဒ် ()မှာဖော်ပြထားတဲ့ လုပ်ငန်းတစ်ခုလျှင် သိန်းငါးဆယ်ထက် မပိုသော လုပ်ငန်းများဟူသည့် စကားလုံးအစား၊ သိန်းကိုးဆယ်ထက်မပိုသောလုပ်ငန်းများဟု ပြင်ဆင်သင့်ကြောင်း အကြံပြုချင်ပါတယ်။ နာယကကြီးခင်ဗျာ။ နောက်ဆုံးအနေနဲ့ စာရင်းစစ်ချုပ်ရဲ့ အကြံပြုချက်အပိုဒ်(ခ) ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာ အမှတ်စဉ် ၄ မှာ ပြည်ထောင်စုလွှတ်တော်ဆိုင်ရာ ဖွံ့ဖြူးရေးလုပ်ငန်းများ အသုံးအနှုန်းအစား ပြည်ထောင်စုလွှတ်တော် လွှတ်တော်ဆိုင်ရာ ဖွံ့ဖြိုးရေးလုပ်ငန်းများဟုပြောင်းလဲ၍ ဘတ်ဂျက်သုံးစွဲမှုမှလည်း တိုင်းဒေသကြီးနှင့် ပြည်နယ်များအတွက် သက်ဆိုင်ရာတိုင်းဒေသကြီးနှင့် ပြည်နယ် ဘတ်ဂျက်ဖြင့် ဆောင်ရွက်သင့် မသင့်ဆိုတဲ့ အကြံပြုချက်ကိုတော့ ကျွန်တော့အနေနဲ့ မဖြစ်သင့်ဘူးလို့ မြင်ပါတယ်။ ဒီလိုပြုပြင်လိုက်မယ်ဆိုလို့ရှိရင် ကိုယ်စားလှယ်အချင်းချင်း လုပ်ငန်းတာဝန်ယူမှု၊ တာဝန်ခံမှု အပိုင်းမှာရော ရုံးလုပ်ငန်းလည်ပတ်မှုမှာပါ ပြဿနာတွေရှိနိုင်ပါတယ်။ ဒါကြောင့် လက်ရှိ အခုကျင့်သုံး နေတဲ့အတိုင်းပဲ ဆက်လက်ကျင့်သုံးသင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကျေးဇူး တင်ပါတယ်။</speech>
<speech type="speaker">ဦးအောင်ကျော်ဇံ ပေါက်တောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="362">ဦးအောင်ကျော်ဇံ(ပေါက်တောမဲဆန္ဒနယ်၊ ရခိုင်ပြည်နယ်)</mp>ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များ၊ ဧည့်သည်တော်ဝန်ကြီးများကို လေးစားကြောင်း ပြောလိုပါတယ်။ ကျွန်တော်က ပေါက်တောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ဇံ ဖြစ်ပါတယ်။ ကျွန်တော့အနေနဲ့ အစီရင်ခံစာမှာ ပြည်ထောင်စုစာရင်းစစ်ချုပ်ရဲ့ စစ်ဆေးတွေ့ရှိချက်နဲ့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အပေါ်မှာ အခြေခံပြီးတော့မှ ပြဿနာရှိတဲ့ ရှုထောင့်ကပဲ ကျွန်တော် တင်ပြဖို့ဖြစ်ပါတယ်။ ပထမအချက်ကတော့ ရန်ပုံငွေလျာထားတဲ့ကိစ္စ ဘယ်ကို Center လုပ်ရမလဲ။ Budget Allocation ကို Sသည် တယ်တကယ် လက်ထက်က ထားထားပါတယ်။ အဲဒါကို အောက်ခြေကိုချပြီးရင် တိုင်းနဲ့ ပြည်နယ်လွှတ်တော်များမှာ ထားရင်တော့ ကျွန်တော်တို့ ငွေပေးငွေယူ အဆင့်တစ်ဆင့် တိုသွားတဲ့အတွက် မြန်မြန်ထက်ထက် ပြီးနိုင်တဲ့အခြေအနေရှိလို့ ပြည်ထောင်စု လွှတ်တော်မှာ မထားဘဲနဲ့ Budget Allocation ကို ပြည်နယ်နဲ့ တိုင်းမှာပဲ ထားသင့်တယ်လို့ တင်ပြ လိုခြင်းဖြစ်ပါတယ်။ နောက်တစ်ချက်အနေနဲ့ကတော့ ဖွံ့ဖြိုးရေးရန်ပုံငွေစာရင်းကို မြို့နယ်အမျိုးအစားနဲ့ ဖွံ့ဖြိုးမှု အလိုက် စိစစ်ရေးကိစ္စ ဖြစ်ပါတယ်။ မြို့နယ်ဖွံ့ဖြိုးရေးရန်ပုံငွေကို မြို့နယ်အရွယ်အစားနဲ့ စိစစ်ခွင့်ပြု ရမယ်လို့ ဥပဒေပုဒ်မ ၇(ဃ)မှာ ပြဋ္ဌာန်းထားပါတယ်။ ဒါပေမယ့် အခုတော့ မြို့နယ်ကြီးသည်၊ ငယ်သည် ဖွံ့ဖြိုးမှုမြင့်သည်၊ နိမ့်သည်ကို မစဉ်းစားဘဲနဲ့ မြို့နယ်တိုင်းကို တစ်ပြေးညီ သိန်း ၁,၀၀၀ စီ ချထားပေး ခြင်းဟာ တစ်မြို့နယ် ၁,၀၀၀ စီဆိုတော့ Equality လို့ခေါ်တဲ့ ညီတူညီမျှတော့ ဖြစ်ပါတယ်။ သို့သော် လည်းပဲ Equity လို့ခေါ်တဲ့ သာတူညီမျှမဖြစ်ပါဘူး။ ဥပမာအားဖြင့် ကျွန်တော်တို့ ရန်ကုန်မှာ မြို့နယ် အမည်ကိုတော့ မပြောလိုပါဘူး။ လူဦးရေ ၁,၀၀၀ လောက်ရှိတဲ့ မြို့နယ်ရှိသလို၊ တစ်မြို့နယ်လုံးပေါင်းမှ လမ်း ၃၊ ၄၊ ၅ လမ်းလောက်ရှိတဲ့ မြို့နယ်တွေရှိပါတယ်။ ဒီမြို့နယ်တွေနဲ့ ကျွန်တော်တို့ ပေါက်တော မြို့နယ် လူဦးရေတစ်သိန်းခွဲ မြေပြင်အကျယ်အဝန်း ၄၀၀ စတုရန်းမိုင်ရှိတဲ့ မြို့နယ်နဲ့ တစ်တန်းတည်း ထားလို့ကတော့ Equity မဖြစ်လို့ ပြောချင်တာဖြစ်ပါတယ်။ အဲဒါကြောင့် ဖွံ့ဖြိုးရေးလုပ်ငန်း လုပ်တယ် ဆိုရင် ကျွန်တော်တို့ လိုအပ်ရင်လိုအပ်သလို ထောက်ပံ့ဖို့လိုပါတယ်။ အဲဒီကိစ္စနဲ့ပတ်သက်ပြီး ကျွန်တော်က မေးပြီးတော့မှ စီမံ/ဘဏ္ဍာဝန်ကြီးဌာန ဒုတိယဝန်ကြီး ဦးမောင်မောင်ဝင်းက တစ်ခါက ဖြေကြားရာမှာ စီမံကိန်းနှင့် ရသုံးခန့်မှန်းခြေငွေစာရင်းရေးဆွဲရာတွင် အညွှန်းကိန်း ၆ ခုရှိတဲ့အကြောင်း။ ထိုသို့တွက်ချက် ရာတွင် ဒေသဖွံ့ဖြိုးရေးလိုအပ်ချက်ကိုလည်း အခြေခံတယ်၊ နယ်မြေအကျယ်အဝန်းနှင့် လူဦးရေကိုလည်း အခြေခံတယ်။ ဆင်းရဲချမ်းသာကွာဟမှုကိုလည်း ဆင်းရဲမှုအညွှန်းကိန်းနှင့် ထည့်တွက်ပြီးတော့မှ အခြေခံ တွက်တယ်။ ဒါ့အပြင် ဒေသဖွံ့ဖြိုးရေးကိုအခြေခံတဲ့ အခြားအသုံးစရိတ်ရှိပါသေးတယ်။ ဒါကတော့ ပြည်ထောင်စုလွှတ်တော် ဖွံ့ဖြိုးရေးရန်ပုံငွေဖြစ်ပါတယ်လို့ အကျယ်တဝင့် ဆွေးနွေးသွားတာရှိပါတယ်။ အဲဒါကြောင့် ရန်ပုံငွေခွဲတဲ့အခါမှာ ဆူကြုံနိမ့်မြင့်ကို အခြေအနေကြည့်ပြီးမှ ခွဲသင့်တယ်လို့ အဆိုပြုလိုပါတယ်။ နောက်တစ်ချက်ကတော့ ပြည်ထောင်စုစာရင်းစစ်ချုပ်ရဲ့ သုံးသပ်ချက်အစီရင်ခံစာမှာပါတဲ့ အများဆုံး လုပ်ငန်းတစ်ခုကို ရန်ပုံငွေ ၅ သန်းထက် ပိုမသုံးရဆိုတဲ့အချက်ဖြစ်ပါတယ်။ ဒီနေရာမှာလည်း ခေတ်ကာလ အခြေအနေအရ ကုန်ဈေးနှုန်းတွေကတက်၊ သယ်ယူပို့ဆောင်ရေးတွေက ခက်တဲ့အခါကျတော့ ဒီ ၅ သိန်း လောက်နဲ့ သိန်း ၅၀ လောက်နဲ့ ကျွန်တော်တို့ အလုပ်မဖြစ်ပါဘူး။ အဲဒါကြောင့် Lower Limit လို့ခေါ်တဲ့ ဘတ်ဂျက်ကို ၁၀ သန်းထိထားသင့်တယ်လို့ ကျွန်တော်အကြံပြုလိုပါတယ်။ နောက်တစ်ချက်ကတော့ ကြိုတင်ဝင်ငွေခွန် ၂ ရာခိုင်နှုန်းဖြတ်တောက်တဲ့ ကိစ္စဖြစ်ပါတယ်။ ပထမ တော့ ၃ သိန်းအထက်ကို ပေးရပါတယ်။ အခုကတော့ Material Cost ၅ သိန်းအထက်ကို ပေးရတဲ့ အခါကျတော့ ၅ သိန်းအထက်ကို တွက်ချက်တဲ့အခါမှာ တော်တော်ခက်ပါတယ်။ တချို့ ကျွန်တော်တို့က အမှန်က ဒီလုပ်ငန်းကကျခံဖို့မဟုတ်ပါဘူး။ ဒီဝင်ငွေခွန်ကို ရောင်းသူကပေးရမှာဖြစ်ပါတယ်။ အခုကတော့ ရောင်းသူကမပေးရဘဲနဲ့ ကျွန်တော်တို့ကပဲ ကျခံပေးနေရတဲ့အတွက် သိန်း ၁,၀၀၀ ထဲက သိန်း ၂၀ ကတော့ ကျွန်တော်တို့အတွက် ဆုံးရှုံးနေတဲ့သဘောရှိပါတယ်။ အဲဒါကိုလည်း တစ်နည်းနည်းနဲ့ ထည့်သွင်းစဉ်းစား သင့်ပါတယ်။ နောက်ဆုံးအပိုဒ်ကတော့ ဆက်စပ်ဌာနများ ကူညီတဲ့ကိစ္စဖြစ်ပါတယ်။ ဆက်စပ်ဌာနများသည် သူ့ပင်မ လုပ်ငန်းလည်း ရှိတဲ့အတွက် ကျွန်တော်တို့လုပ်ငန်းကို သိပ်အလေးထားလေ့မရှိပါဘူး။ နောက်တစ်ချက် moos mais conso Proposal oscodingcozi Estimate agossipcozi Completion Certificate ပေးတဲ့ကိစ္စတွေမှာ အင်ဂျင်နီယာအကူအညီလိုတဲ့အတွက် ဒီဟာကိုလည်း ထည့်သွင်းစဉ်းစားဖို့၊ ညွှန်ကြား ပေးဖို့လိုပါတယ်။ နောက်ဆုံးအချက်ကတော့ ကျွန်တော်တို့ ဖွံ့ဖြိုးရေးလုပ်ငန်းများကို ထိန်းသိမ်းတဲ့ကိစ္စ ဖြစ်ပါတယ်။ အရင်က ထွေအုပ်ကကိုင်တဲ့အခါမှာ ပုံစံရှိပါတယ်။ ဖွံ့ဖြိုးရေးလုပ်ငန်းကို ဘယ်လောက်ကြာရင် ဘယ်လောက် Maintenance လုပ်ရမယ်။ ဘယ်လိုထိန်းသိမ်းရမယ် ဆိုတဲ့ကိစ္စကို။ အခုလည်းပဲ အဲဒီကိစ္စများကို ထွေအုပ်ကို လွှဲအပ်ပြီးတော့မှ ဒီဟာရေရှည်တည်တံ့စေဖို့ ထိန်းသိမ်းသင့်တယ်လို့ တင်ပြရင်း နိဂုံးချုပ်ပါတယ်။</speech>
<speech type="speaker">ဦးဝှေ့တင်း ချင်းပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1239">ဦးဝှေ့တင်း (မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်တစ်ရပ်လုံး မင်္ဂလာပါလို့ နှုတ်ခွန်းဆက်သဂါရဝပြုပါတယ်။ ကျွန်တော်ကတော့ ချင်းပြည်နယ်အမှတ်(၁၁) မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဝှေ့တင်း ဖြစ်ပါတယ်။ ပြည်ထောင်စုစာရင်းစစ်ချုပ်ရုံးမှပေးပို့သော ၂၀၁၆-၂၀၁ရ ဘဏ္ဍာရေးနှစ် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့် စပ်လျဉ်းသည့် စစ်ဆေးတွေ့ရှိချက်များအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၅/၂၀၁၈)အား အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများ အကောင်အထည်ဖော်ဆောင်ရွက်ရန် လွှတ်တော်ရန်ပုံငွေသည် ဖွံ့ဖြိုးမှုနိမ့်ကျသော ဒေသများအတွက် အလွန်ပင်အကျိုးသက်ရောက်မှုရှိကြောင်း ဖော်ပြလိုပါတယ်။ အထူးသဖြင့် လွှတ်တော် ကိုယ်စားလှယ်များ မိမိမဲဆန္ဒနယ်မြေရှိ ပြည်သူများရဲ့ လိုအပ်ချက်များကို တစ်ထောင့်တစ်နေရာမှ ပါဝင် ကူညီခွင့်ရသည့်အတွက်ပါပဲ။ အဆိုပါ ပြည်ထောင်စုလွှတ်တော်ရန်ပုံငွေသည် သောက်သုံးရေနှင့် ရေရှိရေး လုပ်ငန်း၊ ကျေးလက်လမ်း၊ တံတားများပြုပြင်ခြင်း၊ အသစ်တည်ဆောက်ခြင်းလုပ်ငန်း စသည့်ကဏ္ဍများတွင် ဦးစားပေးဆောင်ရွက်ရမည်ဟုလည်း ဥပဒေတွင်ဖော်ပြထားသည့်အတိုင်း ဖွံ့ဖြိုးမှုနိမ့်ကျသည့် ဒေသတွင် အဆိုပါဥပဒေအတိုင်း ဆောင်ရွက်ခဲ့သည်မှာလည်း လက်တွေ့အနေအထားပင်ဖြစ်ပါကြောင်း တင်ပြလို ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ ပြည်ထောင်စုစာရင်းစစ်ချုပ်၏ လေ့လာ တွေ့ရှိချက်အရ လိုက်နာဆောင်ရွက်ရမည့် အချက်များနှင့် သုံးသပ်အကြံပြုချက်များအနက်မှ အပိုဒ်(င)တွင် ဖွံ့ဖြိုးရေးရန်ပုံငွေခွင့်ပြုရာတွင် ဖွံ့ဖြိုးမှုနောက်ကျသည့် မြို့နယ်များကို လက်ရှိခွင့်ပြုငွေထက် ပိုမိုတောင်းခံ ခွင့်ပြုရန် သို့မဟုတ် ဖွံ့ဖြိုးတိုးတက်ပြီး ဘတ်ဂျက်များသုံးစွဲနိုင်သည့် အချို့မြို့နယ်များကို အနည်းငယ် လျှော့ပြီး မဖွံ့ဖြိုးသေးသည့်မြို့နယ်များကို ပိုမိုခွဲဝေပေးရန် စသည့်အချက်များ ပါဝင်အကြံပြုချက်သည် လက်တွေ့အခြေအနေကိုသိရှိတဲ့ ထောက်ပြအကြံပြုချက်ဖြစ်ကြောင်း သိသာထင်ရှားပါတယ်။ ဘာဖြစ်လို့လဲ ဆိုရင် ဒီကိစ္စနဲ့ပတ်သက်တဲ့ မိမိတို့၏ ချင်းပြည်နယ်မြို့နယ်များအတွင်း ပကတိရှိနေသော အနေအထား များကို ယှဉ်၍ထောက်ပြလိုပါတယ်။ ဒီပြည်ထောင်စုလွှတ်တော် ရန်ပုံငွေသည် ကျွန်တော်ရှေ့တွင် ဆွေးနွေးတင်ပြခဲ့သလိုပါပဲ ဖွံ့ဖြိုးမှု နောက်ကျသော ကျွန်တော်တို့ ချင်းပြည်နယ်အပါအဝင် ရခိုင်ပြည်နယ်၊ နာဂတောင်တန်းဒေသနှင့် အချို့ ဒေသတို့တွင် အလွန်ထိရောက်မှုရှိကြောင်းနှင့် ကျေးရွာနေပြည်သူများ၏ လိုအပ်ချက်သည် သူတို့ အခက် အခဲကို ဒီရန်ပုံငွေနှင့် လုပ်အားပေါင်း၍ ပူးပေါင်းဆောင်ရွက်ခြင်းသည် ပွင့်လင်းမြင်သာမှုရှိသလို ကိုယ်တိုင် ကိုယ်ကျ ပါဝင်သည့်အတွက်လည်း အင်မတန်ကောင်းမွန်ကြောင်း တင်ပြလိုပါတယ်။ ပြည်ထောင်စု လွှတ်တော်ရန်ပုံငွေ အသုံးပြုခြင်းဆိုင်ရာ ဥပဒေစာအုပ်တွင်လည်း အများဆုံးငွေ သိန်း ၅၀ အသုံးပြုခွင့် ရှိသည်ဟု ရေးထားသော်လည်း တချို့ကျေးရွာတွေမှာ ၁၀ သိန်း၊ ၁၅ သိန်းစီ ခွဲဝေသုံးစွဲခဲ့ရပါတယ်။ ဘာကြောင့်လဲဆိုရင် လုပ်ငန်းဆောင်ရွက်ဖို့ကျေးရွာများမှ တင်ပြလာသော လိုအပ်ချက်များမှာ များပြား လွန်းသည့်အတွက် ရန်ပုံငွေကိုမျှတစွာ ဆောင်ရွက်ခဲ့ရခြင်းပင် ဖြစ်ပါတယ်။ ဒီကိစ္စကို အရေးတယူတင်ပြ ရခြင်းမှာ နိုင်ငံတော်ဖွံ့ဖြိုးတိုးတက်ရေးဆောင်ရွက်ရာ၌ ပြည်မ၊ တောင်တန်း ဟန်ချက်ညီညီ မျှမျှတတ ဖြစ်စေချင်လို့ တင်ပြရခြင်းပင်ဖြစ်ပါတယ်။ ဥပမာအနေဖြင့် တင်ပြရသော် ကျွန်တော့မဲဆန္ဒနယ် ချင်းပြည်နယ်၊ ပလက်ဝမြို့နယ်သည် ကျေးရွာပေါင်း ၃၈ရ ရွာ ရှိပါတယ်။ လွှတ်တော်ရန်ပုံငွေ သိန်း ၁,၀၀၀ ထဲမှ လုပ်ငန်းတစ်ခုကို သိန်း ၅၀ ပေးမည်ဆိုရင် တစ်နှစ်ကို ကျေးရွာ ၂၀ ရွာပဲရပါမယ်။ (၅)နှစ်ဆိုရင် ပလက်ဝမြို့နယ်အတွင်း ကျေးရွာ ပေါင်း ၁၀၀ ရွာသာရရှိမည်ဖြစ်ပါတယ်။ နောက်ထပ်ကျေးရွာပေါင်း၂၈ရ ရွာသည် လွှတ်တော်ရန်ပုံငွေ ရရှိဖို့ အလားအလာမရှိပါကြောင်း တင်ပြလိုခြင်းပင်ဖြစ်ပါတယ်။ ဖွံ့ဖြိုးမှုမရှိသေးသော ဒေသများတွင် လွှတ်တော်ဖွံ့ဖြိုးရေးရန်ပုံငွေ များများချပေးဖို့ လိုအပ်နေပြီဆိုတာ လွှတ်တော်ထဲမှာ အတိအလင်း တင်ပြတာ ဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီက သုံးသပ် ချက်နှင့် သဘောထားမှတ်ချက်မှာလည်း ဖွံ့ဖြိုးမှုနောက်ကျသည့် မြို့နယ်များတွင် ရန်ပုံငွေကို ယခုထက် ပိုမိုခွဲဝေသုံးစွဲသင့်ပါကြောင်း သဘောထားမှတ်ချက် ပေးထားသည်ကို တွေ့ရသည့်အတွက် ဒီကိစ္စ အလေးထားဆောင်ရွက်ဖို့ လိုအပ်နေပါတယ်။ ဒီလွှတ်တော်ရန်ပုံငွေဖြင့် ကျွန်တော့အမြင်ပြောရရင် ရန်ကုန်၊ မန္တလေး၊ နေပြည်တော်လိုမြို့ကြီးတွေမှာတော့ မလိုလောက်ပါဘူး။ မြို့တော်စည်ပင်သာယာရေးက အစအန အားလုံး ဆောင်ရွက်ခွင့်ရရှိပြီးသားပင် ဖြစ်ပါတယ်။ နယ်ကျေးရွာဒေသအတွက်ဆိုရင် ကျွန်တော်တို့က လွှတ်တော်ရန်ပုံငွေထဲမှ မလောက်မငှနဲ့ စီမံခန့်ခွဲပြီးဆောင်ရွက်ခဲ့ရတာပါ။ ပြောချင်တာက မလိုအပ်သည့် နေရာတွေမှာ ထပ်ခါထပ်ခါချပေးမည့်အစား အမှန်တကယ် လိုအပ်နေသည့် ကျေးလက်ဒေသတွေမှာ ပေးမည်ဆိုက အလွန်ကောင်းမွန်သင့်မြတ်ပါကြောင်း အကြံပြုတင်ပြလိုပါတယ်။ နာယကကြီးခင်ဗျား။ Power Point တင်ပြခွင့်ပြုပါရန် ခွင့်တောင်းခံပါတယ်ခင်ဗျ။ ၂၀၁၆၂၀၁ရ ကဘတ်ဂျက်ပါ။ ၂၄ သိန်းနဲ့ ၁၄ သိန်းပေးရပါတယ်။ ဒါကဒီနှစ် ၂၀၁၇-၂၀၁၈ ဘတ်ဂျက်က ကျွန်တော်တို့ ကျေးလက်တံတားတွေပါ။ သိန်း ၂၀ ပေးခဲ့ရတာပါ။ ဒါ က ၂၀၁၇-၂၀၁၈ ဘတ်ဂျက်ရဲ့ ကျွန်တော်တို့ မြို့တွင်းလမ်းဖောက်တာနဲ့ ကျွန်တော်တို့ ကျေးရွာ လမ်းကို ပေါက်တူး၊ ပေါက်ပြားနဲ့ ၁၅ သိန်း ကျွန်တော်တို့ ဖောက်ခဲ့ရတာဖြစ်ပါတယ်။ ဒါကဆောင်ရွက် ရမယ့် လုပ်ငန်းအပိုင်းဖြစ်ပါတယ်။ အခု တစ်ခုမှ မလုပ်ရသေးပါဘူး။ နောက်ထပ်ပြပါ။ ဒါကတော့ လက်ရှိရှိနေတဲ့ အနေအထားကိုပြတာပါ။ ဘာမှမဆောင်ရွက်ရသေးပါဘူး။ ဒါဟာလက်ရှိ အနေအထားကို ပြောတာပါ။ အထက်ဖော်ပြပါ ကျွန်တော် လွှတ်တော်အတွေ့အကြုံ ရှင်းလင်းခရီးစဉ်နဲ့ လက်လှမ်းမီသမျှကို ကိုယ်တိုင်မှတ်တမ်းတင် ဖော်ညွှန်းထားခြင်းပင်ဖြစ်ပါတယ်။ ဓာတ်ပုံမှာ မြင်တွေ့သည့်အတိုင်း နောက်ကျ ကျန်ရစ်နေသေးသော မြို့နယ်များတွင် ဖွံ့ဖြိုးရေးလုပ်ငန်းဆောင်ရွက်ရန် လိုအပ်ချက်တွေ အများအပြား ရှိပါသေးကြောင်း ဆွေးနွေးတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျ။</speech>
<speech type="speaker">ဦးဉာဏ်ဟိန်း သံဖြူဇရပ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1511">ဦးဉာဏ်ဟိန်း (သံဖြူဇရပ်မဲဆန္ဒနယ်၊ မွန်ပြည်နယ်)</mp>လေးစားအပ်ပါသော နာယကကြီးနှင့် တကွ အစည်းအဝေးခန်းမအတွင်းမှာရှိတဲ့ ဂုဏ်သရေရှိပုဂ္ဂိုလ်များ အားလုံးမင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ မွန်ပြည်နယ်၊ သံဖြူဇရပ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဉာဏ်ဟိန်း ဖြစ်ပါတယ်။ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၅/၂၀၁၈)ကို ကျွန်တော်မဆွေးနွေးခင်မှာ လက်တွေ့ ကျွန်တော်တို့ ဘယ်လိုလုပ်နေသလဲဆိုတာကို တင်ပြ ချင်ပါတယ်။ လွှတ်တော်အစည်းအဝေးများရက်တွေမှာ ကျွန်တော်တို့ ကိုယ်စားလှယ်များက ကျေးရွာ၊ ရပ်ကွက် အနှံ့ဆင်းပြီးတော့မှ လူထုတွေ့ဆုံပွဲတွေ၊ လူထုအသံနာကြားပွဲတွေနဲ့ လွှတ်တော်အတွေ့အကြုံ ဆွေးနွေး ပွဲတွေလုပ်ပါတယ်။ အဲဒီကရတဲ့ အချက်အလက်တွေကို ကျွန်တော်တို့ အခြေခံပြီးတော့ တကယ်လိုအပ်တဲ့ လုပ်ငန်းတွေကို ရွေးချယ်ပါတယ်။ ရွေးချယ်ပြီးတော့ ညွှန်ကြားထားတဲ့ ညွှန်ကြားချက်နဲ့အညီ ကျွန်တော် တို့က အထောက်အကူပြု အဖွဲ့ကို လွှဲအပ်ပေးရပါတယ်။ ဒါပေမယ်လို့ ကျွန်တော်တို့ အထောက်အကူပြု အဖွဲ့ဆိုတာ မရှိတော့ပါဘူး။ သမ္မတကြီး ဦးထင်ကျော်လက်ထက်မှာ ဒါကိုဖျက်သိမ်းထားပြီးသားဆိုတာ တွေ့ရှိရပါတယ်။ ဘာလုပ်ရလဲဆိုတော့ ကျွန်တော်တို့ ကျေးရွာ၊ ရပ်ကွက်တွေအထိ ဆင်းပြီးတော့ လုပ်ငန်း အကောင်အထည်ဖော်မှုကော်မတီတွေကို ကျွန်တော်တို့အဖွဲ့တွေ လိုက်ဖွဲ့ပေးရပါတယ်။ ဒီနေရာမှာ အထောက် အကူပြု ကော်မတီနဲ့ လုပ်ငန်းအကောင်အထည်ဖော်မှုကော်မတီဆိုတာ မတူကြောင်းကိုတော့ သတိထား စေလိုပါတယ်။ ကျွန်တော်တို့ အစီရင်ခံစာအပိုဒ် ၂၀ တိုက်တွန်းချက်ဖြစ်တဲ့ ကိုယ်စားလှယ်များ ဒေသ ဖွံ့ဖြိုးရေးလုပ်ရာမှာ အကျိုးမရှိတဲ့လုပ်ငန်းများ နည်းနိုင်သမျှနည်းဖို့၊ အကျိုးရှိလုပ်ငန်းများနိုင်သမျှ များဖို့ လိုအပ်နေတဲ့ဟာတွေရှိသေးကြောင်း တင်ပြပါမယ်။ နာယကကြီးခင်ဗျာ။ လွှတ်တော်ဖွံ့ဖြိုးရေးရန်ပုံငွေ လုပ်ငန်းဗဟိုကော်မတီရဲ့ အမိန့်ကြော်ငြာစာ (၉၂/၂၀၁၄)မှာ လုပ်ထုံးလုပ်နည်း ကျွန်တော်တို့ ဒေသအကောင်အထည်ဖော်ဖို့ဟာ ခုနကပြောခဲ့သလို ခေါင်းစဉ်ပဲရွေးချယ်ပြီးတော့မှ လွှဲအပ်ပေးရတယ်။ အဲဒီတော့ အဲဒီအချက်ကို ပြန်မပြင်ဘဲနဲ့တော့ ကျွန်တော် တို့က အမှန်လုပ်ရခက်နေပါတယ်။ ဒါကြောင့်ဒီဟာကိုလည်းပဲ အမိန့်ကြော်ငြာစာ ပြန်ပြင်ထုတ်ပေးဖို့ လိုအပ် ကြောင်းကို ထောက်ပြလိုပါတယ်။ နောက်တစ်ချက် ရပ်/ကျေးတူ ကိုယ့်နည်းကိုယ့်ဟန်နဲ့ အကောင်အထည် ဖော်တဲ့နေရာမှာ စာရင်းဇယားလုပ်တဲ့အခါမှာကျတော့ ထွေအုပ်က လုပ်ပေးပါတယ်။ သို့သော်လည်းပဲ တိုင်းရင်းသားကျေးရွာတွေမှာကျတော့ စာပေဗဟုသုတနည်းတဲ့အတွက်ကြောင့် သူတို့မှာ အခက်အခဲ ရှိပါတယ်။ နယ်စာရင်းနဲ့ဘောင်ချာလောက်ပဲ စုပေးနိုင်ပါတယ်။ ဒါတွေကိုလည်းပဲ ကျွန်တော်တို့ ပြန်ပြီးတော့ သုံးသပ်ပေးဖို့လိုပါတယ်။ နောက် ကျွန်တော်တို့ လုပ်ငန်းအကောင်အထည်ဖော်တဲ့နေရာမှာ ဦးစားပေး အဆင့်သတ်မှတ် ထားတဲ့ ရေ၊ လမ်း၊ တံတားနှင့် အခြားဆိုတဲ့ ၃ ချက်ကို ပြောင်းပြန်လှန်စေချင်ပါတယ်။ အထိ သယ်ခင်ပါတယ်။ လည်းပဲ ကျွန်တော်တို့ ခုနကတိုက်တွန်းထားတဲ့ အချက်အတိုင်း တကယ်ကိုထိရောက်တဲ့လုပ်ငန်းတွေ အကောင်အထည်ဖော်နိုင်မှာ ဖြစ်ပါတယ်။ နောက် သိန်း ၅၀ အောက်လုပ်ငန်းပဲ ခွင့်ပြုတာကိုလည်းပဲ ကျွန်တော် ဒီအစီရင်ခံစာက တိုက်တွန်းထားတဲ့အတိုင်းပဲ ၅၀ အထက်ကိုတင်ပြလိုပါတယ်။ ဘာကြောင့်လဲ ဆိုတော့ ကျွန်တော်တို့ အထူးသဖြင့် ရေမှာဒုက္ခရောက်ပါတယ်။ အဝီစိတွင်းတွေက ပေ ၁၂၀ အောက် တွင်းတိမ်တွေသာ တူးရတဲ့အတွက်ကြောင့် ဒီသိန်း ၅၀ နဲ့ လောက်တာက ပေ ၁၂၀ ပဲဖြစ်ပါတယ်။ အဲဒီတော့ ဧပြီလမတိုင်ခင်မှာ ဖေဖော်ဝါရီလမှာလည်း တူးလိုက်တဲ့တွင်းတွေဟာ ဧပြီလ၊ မေလလောက်ကျရင် ရေမထွက်တော့ပါဘူး။ အဲဒီလိုနဲ့ပဲ အလေအလွင့် အများကြီးဖြစ်ရပါတယ်။ နောက်ကျွန်တော်တို့ ဥပဒေ အခန်း(၇) ပုဒ်မ ၁၂ မှာပါတဲ့ ဒေသခံပြည်သူများ ပါဝင်ရေးဦးစားပေးစာရင်းကို အဲဒီလိုပြင်တဲ့အပြင်ကို နောက် လူထုပူးပေါင်းပါဝင်ရေးကို အဓိကထားတဲ့ ရည်ရွယ်ချက်ဖြစ်ပါတယ်။ အဲဒီတော့ ဥပဒေတစ်ရပ်ကို ကျွန်တော်တို့က ထိန်းသိမ်းကာကွယ်စောင့်ရှောက်ဖို့ တာဝန်ရှိပါတယ်။ အဲဒီလို ထိန်းသိမ်းကာကွယ်စောင့်ရှောက်တဲ့ နေရာမှာလည်းပဲ ရှေးဟောင်းပစ္စည်းကြီးတွေကို မှန်လဲဖို့ အလှထည့်ပြီးတော့ သော့ခတ်သိမ်းထားဖို့မဟုတ်ပါဘူး။ ကျွန်တော်တို့ ပြည်သူအကျိုးမရှိရင် ပြင်သင့်တာ ပြင်ရပါမယ်။ ဖြုတ်သင့်တာဖြုတ်ရပါမယ်။ ဖြည့်စွက်သင့်တာ ဖြည့်စွက်မှသာလျှင် ဥပဒေကို ထိန်းသိမ်း ကာကွယ်စောင့်ရှောက်ရာ ရောက်မှာဖြစ်တဲ့အတွက်ကြောင့် ကျွန်တော်တို့ ဒီထဲမှာ ဥပဒေမှာပါတဲ့ ဒီပုဒ်မ ၁၅ က မည်သူမဆို ဖွံ့ဖြိုးရေးရန်ပုံငွေကို မရိုးဖြောင့်သောသဘောဖြင့် ဆောင်ရွက်ပါက ပြုမူဆောင်ရွက်မှုတွေက အလွဲသုံးစားမှုသတ်မှတ်မည်ဟု ဆိုထားတဲ့အတွက်ကြောင့် ဒီကိုယ့်ဝမ်းစာကိုယ်ရှာပြီးတော့မှ ပရဟိတ လုပ်ငန်း ဝင်လုပ်ပေးရတဲ့ ကျေးရွာသူ၊ ကျေးရွာသားတွေရဲ့ ပူးပေါင်းပါဝင်မှုဟာ ကျွန်တော်တို့ အရှိန်ဟသလို ဖြစ်သွားပါတယ်။ ဒါကြောင့် ဒီအချက်ကိုလည်းပဲပြင်ဖို့၊ ဒီဥပဒေကိုလည်း ပြင်ဖို့လိုတယ်လို့ ကျွန်တော်တို့ တင်ပြချင်ပါတယ်။ အဲဒီလိုသတ်မှတ်မယ့်အစား၊ ထောင်ဒဏ်သတ်မှတ်မယ့်အစားကို ငွေစိုက်ပြန်လျော် ခိုင်းမယ်။ ဒီအဖွဲ့နဲ့ ရာသက်ပန်ထပ်ဖွဲ့မယ်ဆိုတဲ့ အပြစ်မျိုးလောက်သာ ပေးသင့်တယ်လို တင်ပြလိုပါတယ်။ နောက်ဆုံးတစ်ချက်ဖြစ်တဲ့ ဒီသိန်း ၁,၀၀၀ ဘတ်ဂျက်အစားကို လုပ်ငန်းဗဟိုအကောင်အထည် ဖော်တဲ့ စံချိန်စံညွှန်းပြည့်တဲ့လုပ်ငန်းဟာ ဒီဖွံ့ဖြိုးရေးလုပ်ငန်းဖြစ်ပါတယ်။ သိန်း ၁,၀၀၀ အစား ၂,၀၀၀ လောက်အထိပေးသင့်ကြောင်း တင်ပြရင်းနဲ့ နိဂုံးချုပ်ပါတယ်။ အားလုံး ကျန်းမာချမ်းသာကြပါစေ။</speech>
<speech type="speaker">ဦးစိန်အောင် ပလက်ဝမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1384">ဦးစိန်အောင် (ပလက်ဝမဲဆန္ဒနယ်၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့် စပ်လျဉ်းသည့် စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၅/၂၀၁၈) ကို ဆွေးနွေးမယ့် ချင်းပြည်နယ် ပလက်ဝမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိန်အောင် ဖြစ်ပါတယ်။ နာယကကြီးခင်ဗျား။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ ပတ်သက်ပြီးတော့ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးကော်မတီကို ဖွဲ့စည်းတဲ့အခါမှာ ပြည်ထောင်စုအဆင့် လွှတ်တော်ကိုယ်စားလှယ် တစ်ဦးဦးက ဥက္ကဋ္ဌအဖြစ် ဆောင်ရွက်ပြီးတော့ ကျန်လွှတ်တော်ကိုယ်စားလှယ် များက အဖွဲ့ဝင်များအဖြစ်ပါဝင်ဖို့ ညွှန်ကြားထားသည့်အတွက် လွှတ်တော်ကိုယ်စားလှယ်များဟာ မိမိတို့ 8. SS်အတက် အဆင်းတယ်.. ။ ဒါ့အပြင် ပြည်သူများရဲ့ အမှန်တကယ်လိုအပ်တဲ့ လုပ်ငန်းဖြစ်စေဖို့၊ အလေအလွင့်နည်းပါးပြီး မှန်မှန်ကန်ကန်ဖြစ်စေဖို့၊ သတ်မှတ်ကာလအတွက် ပြီးမြောက်စေဖို့အတွက် ပြည်သူများနဲ့ မကြာခဏ တွေ့ဆုံ ရတဲ့အတွက် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းဟာ လွှတ်တော်ကိုယ်စားလှယ်များရဲ့ ကိုယ်စားပြုရေးဆိုတဲ့ ပြည်သူများနှင့် ထိတွေ့ဆက်ဆံခံရတဲ့ လုပ်ငန်းကိုပါ တွန်းအားပေးရာရောက်ကြောင်း ကျွန်တော့အနေနဲ့ ခံယူပါတယ်။ ဒါအပြင် ဖွံ့ဖြိုးမှုနိမ့်ကျနေတဲ့ အထူးသဖြင့် ချင်းပြည်နယ်အတွက် အတိုင်းအတာတစ်ခုအထိ အကျိုးဖြစ်ထွန်းစေပြီးတော့ ပြည်သူများကလည်း ဒီအပေါ်မှာ ဝမ်းမြောက် ဝမ်းသာရှိကြတဲ့အတွက် ပြည်ထောင်စုလွှတ်တော်ကိုလည်း အထူးကျေးဇူးတင်ရှိပါကြောင်း ဖော်ပြလိုပါတယ်။ နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ (၅/၂၀၁၈)အပေါ် အကြောင်းအရာ နှစ်ခုကို ဆွေးနွေးလိုပါတယ်။ ပထမအနေနဲ့ အစီရင်ခံစာအပိုဒ် ၁၀ မှာ ဗဟိုကော်မတီအနေနဲ့ ဖွံ့ဖြိုးရေးရန်ပုံငွေကို မြို့နယ်အရွယ်အစားနဲ့ ဖွံ့ဖြိုးမှုအလိုက် စိစစ်ခွင့်ပြုရန် မူအရရှိထားသော်လည်း အကောင်အထည်ဖော်နိုင်ခြင်း မရှိသေးကြောင်း တွေ့ရပါတယ်။ ဆိုလိုတာကတော့ နယ်မြေကျယ်ပြန့်ပြီး ဖွံ့ဖြိုးမှုနောက်ကျနေတဲ့ မြို့နယ်များကို စိစစ်ပြီး လက်ရှိခွင့်ပြုငွေ ထက် ပိုမိုတောင်းခံခွင့်ပြုရန်ဆိုတာ ဖြစ်ပါတယ်။ ဒီကိစ္စနဲ့ပတ်သက်ပြီးတော့ ကျွန်တော်ရဲ့ မဲဆန္ဒနယ်ဖြစ်တဲ့ ပလက်ဝမြို့နယ်ဟာ စတုရန်းမိုင်ပေါင်း ၃,၂၁၃.၄ ကျယ်ဝန်းပါတယ်။ ချင်းပြည်နယ်ရဲ့ ၅ ပုံ ၁ ပုံခန့်ရှိပြီး ရန်ကုန်တိုင်းဒေသကြီးရဲ့ ဧရိယာနီးပါးလောက် ကျယ်ဝန်းပါတယ်။ ရပ်ကွက်၊ ကျေးရွာအုပ်စု ၁၀၃ ခု၊ ကျေးရွာ ပေါင်း ၃၈၅ ရွာ ရှိပါတယ်။ ဖွံ့ဖြိုးမှုနောက်ကျပြီးတော့ စည်ပင်သာယာရေးဘတ်ဂျက် သုံးစွဲနိုင်မှုအခြေ အနေမှာလည်း ကျေးရွာတွေမှာ မရှိသလောက်ဖြစ်ပါတယ်။ နာယကကြီးခင်ဗျား။ ပြည်ထောင်စုလွှတ်တော်ရန်ပုံငွေဟာ ဖွံ့ဖြိုးရေးရန်ပုံငွေဖြစ်တဲ့အတွက် ဖွံ့ဖြိုးရေး သဘောကို အခြေခံပြီးတော့ ရှုမြင်သုံးသပ်ရမှာ ဖြစ်ပါတယ်။ ဆိုလိုတာကတော့ မြန်မာနိုင်ငံမှာရှိတဲ့ မြို့နယ်ပေါင်း ၃၃၀ ဟာ တစ်ခုနဲ့တစ်ခု အခြေအနေချင်း ထပ်တူမဖြစ်နိုင်သော်လည်း ပထဝီအနေအထားအရ နယ်မြေကျယ်ပြန့်မှုနှင့် ဖွံ့ဖြိုးတိုးတက်မှုအခြေအနေတွေဟာ တစ်ခုနှင့်တစ်ခု ကွာဟချက် ကြီးမားနေရင် ဒါကို ထည့်သွင်းစဉ်းစားမှာ ဖြစ်ပါတယ်။ အဲဒါကြောင့် အစီရင်ခံစာအပိုဒ် ၁၅(င)မှာပါတဲ့ ပြည်ထောင်စု စာရင်းစစ်ချုပ်ရဲ့ သုံးသပ်အကြံပြုချက်ဖြစ်တဲ့ ဖွံ့ဖြိုးမှုနောက်ကျနေတဲ့ မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် ဆိုတဲ့အချက်ကို ပြည်ထောင်စုလွှတ်တော်က ဆောလျင်စွာ အကောင်အထည်ဖော် ပေးဖို့ ကျွန်တော့အနေနဲ့ တင်ပြလိုပါတယ်။ ဒါ့အပြင် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းဟာ လွှတ်တော်ကိုယ်စားလှယ်များရဲ့ Representation လို့ဆိုတဲ့ ကိုယ်စားပြု ရေးတာဝန်ကို တွန်းအားပေးရာ ရောက်တဲ့အတွက်၊ လုပ်ငန်းများမှာလည်း ထိရောက်တဲ့အတွက် ဖြစ်နိုင်ပါက မြို့နယ်အားလုံးကို ရန်ပုံငွေ တိုးမြှင့်ချထားပေးရန် တင်ပြလိုပါတယ်။ ဒုတိယအနေနဲ့ အစီရင်ခံစာ အပိုဒ် ၁၅ ပါပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက်(ဂ)မှာ လုပ်ငန်းတစ်ခုဆောင်ရွက်ရန် ခွင့်ပြုသည့်တန်ဖိုးကို ပုံသေကျပ် ၅ သန်း သတ်မှတ်မည့်အစား ဆောင်ရွက် မည့် လုပ်ငန်းပမာဏနှင့်အညီ ခွင့်ပြုရန်လိုအပ်ကြောင်းကို ထောက်ခံဆွေးနွေးလိုပါတယ်။ ဒီကိစ္စနှင့် ပတ်သက်ပြီးတော့ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက် အပိုဒ်(က)မှာ ကျေးလက်လမ်းများ၊ တံတားများ ပြုပြင်ဆောင်ရွက်ခြင်းလုပ်ငန်းအတွက် သုံးစွဲမှုတွင် လမ်းပန်းဆက်သွယ်မှုတွေခက်ခဲ့သည့် ချင်းပြည်နယ်တွင် အနည်းဆုံးဖြစ်ကြောင်း ဖော်ပြထားပါတယ်။ ဒီဖော်ပြချက်ဟာ မှန်ကန်ပါတယ်။ ချင်းပြည်နယ်မှာ အခုလိုဖြစ်နေတာဟာ သဘာဝတော့မကျပါဘူး။ ဒါပေမဲ့ ဒီလိုသဘာဝမကျခဲ့တာကလည်း အကြောင်းရှိပါတယ်။ နာယကကြီးခင်ဗျား။ ချင်းပြည်နယ်မှာ အထူးသဖြင့် ကျွန်တော့ရဲ့ မဲဆန္ဒနယ်မှာနေထိုင်ကြတဲ့ ပြည်သူ အများစုရဲ့ အသက်မွေးဝမ်းကျောင်းလုပ်ငန်းဟာ ရွှေ့ပြောင်းတာဝန်လုပ်ငန်း ဖြစ်ပါတယ်။ ဒီအသက်မွေး ဝမ်းကျောင်းလုပ်ငန်းအပေါ်မှာမူတည်ပြီးတော့ ကျေးရွာတွေဟာ ပြန့်ကျဲစွာတည်ရှိပါတယ်။ အများအားဖြင့် တစ်ရွာနဲ့တစ်ရွာ ၅ မိုင်မှ ၁၅ မိုင်အထိ ကွာဝေးပြီးတော့ တောင်ကုန်း၊ တောင်တန်းတွေ၊ ကျောက်ဆောင်တွေ ပေါများသည့်အတွက် ၅ မိုင်လောက်ကွာဝေးတဲ့ တစ်ရွာနဲ့တစ်ရွာအကြား ၆ ပေအကျယ် ဆိုင်ကယ်လမ်း ဖောက်မယ်ဆိုရင်တောင် ဒီပုံသေသတ်မှတ်ထားတဲ့ ကျပ် ၅ သန်း ဆိုတာ အဆင်မပြေနိုင်ပါဘူး။ သို့ဖြစ်ပါ၍ တချို့သောလုပ်ငန်းများတွင် အများဆုံးခွင့်ပြုငွေ ပုံသေကျပ် ၅ သန်း အစား ဆောင်ရွက်လိုသော လုပ်ငန်း ပမာဏနှင့်အညီ ခွင့်ပြုပေးရန်လိုအပ်ပါကြောင်း ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက်ကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာလင်းလင်းကျော် မြစ်သားမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1490">ဒေါက်တာလင်းလင်းကျော်(မြစ်သားမဲဆန္ဒနယ်၊ မန္တလေးတိုင်းဒေသကြီး)</mp>လေးစား အပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါ။ ကျွန်တော်ကတော့ မြစ်သား မဲဆန္ဒနယ်က ဒေါက်တာလင်းလင်းကျော်ပဲ ဖြစ်ပါတယ်။ ကျွန်တော့အနေနဲ့ကတော့ ဒီနေ့ပြည်သူ့ ငွေစာရင်းပူးပေါင်းကော်မတီရဲ့ အစီရင်ခံစာထဲက အပိုဒ် ၃ ပိုဒ်ကို ဆွေးနွေးသွားမှာ ဖြစ်ပါတယ်။ ပထမဦးဆုံးဆွေးနွေးချင်တာတော့ အစီရင်ခံစာမှာ အပိုဒ် ၁၆ အပိုဒ်ခွဲငယ်(က)မှာပါတဲ့ ပြည်ထောင်စု လွှတ်တော်ဆိုင်ရာဖွံ့ဖြိုးရေးလုပ်ငန်းများ အသုံးအနှုန်းအစားကို လွှတ်တော်ဆိုင်ရာဖွံ့ဖြိုးရေးလုပ်ငန်းများလို့ ပြောင်းလဲပြီးတော့ တိုင်းဒေသကြီးဘတ်ဂျက်၊ ပြည်နယ်ဘတ်ဂျက်မှာ ထည့်သွင်းလျာထားမယ်ဆိုတာကို ကျွန်တော့အနေနဲ့ မလုပ်သင့်ဘူးလို့ထင်ပါတယ်။ ဘာလို့လဲဆိုတော့ ကျွန်တော်တို့ ဒီဖွံ့ဖြိုးရေးရန်ပုံငွေ ဆိုတာက ဥပဒေအရပေါ်လာတာပါ။ ဥပဒေရဲ့ ခေါင်းစဉ်မှာကိုက ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေလို့ ပါတဲ့အတွက်ကြောင့်မို့လို့ ဥပဒေနဲ့မညီမှာစိုးတဲ့အတွက် ဒါမျိုးမဖြစ်သင့်ဘူးလို့ ထင်ပါတယ်။ နောက်ဒုတိယအချက်အနေနဲ့ကတော့ ဘာကြောင့်မဖြစ်သင့်လဲဆိုတော့ ကျွန်တော်တို့ Structure အရပါကျွန်တော်တို့ ဒီဗဟိုမှာဆိုရင် ဖွံ့ဖြိုးရေးလုပ်ငန်းမှာ နာယကကြီးဦးဆောင်တဲ့ ဗဟိုကော်မတီရှိမယ်။ နောက်မြို့နယ်မှာဆိုလို့ရှိရင် လုပ်ငန်းအကောင်အထည်ဖော်တဲ့ ကိုယ်စားလှယ်များနဲ့ ဌာနဆိုင်ရာများ ပါဝင်တဲ့ လုပ်ငန်းအကောင်အထည်ဖော်ရေးကော်မတီရှိမယ်။ ကြားထဲမှာ ခရိုင်တို့၊ တိုင်းဒေသကြီးတို့၊ ပြည်နယ်တို့၊ ကော်မတီတို့မရှိတဲ့အတွက်ကြောင့်မို့လို့ ဒီလိုခေါင်းစဉ်ပြောင်းပြီး ဆောင်ရွက်ဖို့မသင့်ဘူးလို့ ထင်ပါတယ်။ တတိယအနေနဲ့ ကျွန်တော်ပြောလိုတာ ဒီဥစ္စာက ဌာနဆိုင်ရာဘတ်ဂျက်မျိုးနဲ့ မတူပါဘူး။ နိုင်ငံခြားမှာ ဆိုလို့ရှိရင် Pork Barrel လို့ခေါ်တဲ့ ဒီကိုယ်စားလှယ်တွေရဲ့ ဖွံ့ဖြိုးရေးလုပ်ငန်းဆောင်ရွက်ရတဲ့ ရန်ပုံငွေ ဖြစ်တဲ့အတွက်ကြောင့်မို့လို့ ယခုအတိုင်းပဲ ဆက်လက်ထားရှိသင့်တယ်လို့ပဲ ကျွန်တော်ယူဆပါတယ်။ ဒုတိယဆွေးနွေးလိုတဲ့အချက်ကတော့ ဒီအစီရင်ခံစာရဲ့ အပိုဒ် ၁၆ (ခ)မှာ ပါတဲ့အချက်ပါ။ ရှေ့ကကိုယ်စားလှယ် များလည်း တော်တော်များများ ဆွေးနွေးသွားပါတယ်။ ကျွန်တော်တို့ ဒီ ယခုသိန်း ၁,၀၀၀ အညီ အမျှပေးနေတာကလည်း မဖြစ်သင့်ဘူးလို့ ထင်ပါတယ်။ တချို့မြို့နယ်တွေမှာ စည်ပင်ဘတ်ဂျက်ကလည်း အပြည့်အလျှံရှိတယ်။ ဟိုဘက်ဒီဘက် လမ်းလျှောက်သွားရင် ခဏနဲ့ရောက်တဲ့ မြို့နယ်မျိုးနဲ့၊ ဟိုဘက်ဒီဘက် လှမ်းအော်ရင် ကြားတဲ့မြို့နယ်မျိုးနဲ့ စစ်ကိုင်းတိုင်း လေရှီးတို့၊ လဟယ်တို့လို ဖွံ့ဖြိုးရေးနောက်ကျပြီး တကယ် ကျယ်ဝန်းတဲ့ မြို့နယ်မျိုးနဲ့ကို သိန်း ၁,၀၀၀ အတူတူပေးတာမျိုးဆိုတာ ဒါမဖြစ်သင့်တော့တဲ့အတွက် နာယကကြီးတို့ဦးဆောင်တဲ့ အဖွဲ့ကနေပြီးတော့ ဒါလေးကိုပြန်လည်သုံးသပ်ပြီးတော့ ဧရိယာကျယ်တဲ့။ ဖွံ့ဖြိုးမှုနောက်ကျတဲ့၊ လူဦးရေများတဲ့ မြို့နယ်ကို ပိုမိုပြီးပေးဖို့ ကျွန်တော့အနေနဲ့ ထောက်ခံဆွေးနွေးလိုပါတယ်။ နောက်တတိယ ဆွေးနွေးလိုတဲ့အချက်ကတော့ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက် (ဂ)မှာပါတဲ့ ဒီလုပ်ငန်းတစ်ခုအပေါ်မှာ Ceiling သိန်း ၅၀၊ ၅ သန်းဆိုပြီး ထားတဲ့ကိစ္စပါ။ ကျွန်တော်တို့နယ်မှာ တကယ်အလုပ်လုပ်တဲ့အခါကျတော့ တချို့လုပ်ငန်းတွေက သိန်း ၅၀ မက လိုအပ်တဲ့လုပ်ငန်းတွေ ဖြစ်တဲ့ အတွက်ကြောင့်မို့လို့ ဒီ Ceiling လေးကို ၇၅ သိန်းဖြစ်ဖြစ်၊ သိန်း ၁၀၀ လောက်ဖြစ်ဖြစ် တိုးပေးသင့် ပါတယ်လို့ ဆွေးနွေးရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး (ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်သော ပြည်ထောင်စုလွှတ်တော် နာယကကြီးနှင့်တကွ ဂုဏ်သရေရှိ အစည်းအဝေးခန်းမအတွင်းသို့ ရောက်ရှိ နေသော ပုဂ္ဂိုလ်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဒလမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ စပ်လျဉ်းပြီးတော့ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်၊ သဘောထားမှတ်ချက် အစီရင်ခံစာ(၅/၂၀၁၈)နဲ့စပ်လျဉ်းပြီး ကျွန်တော့အနေနဲ့ ဝေဖန်အကြံပေး ဆွေးနွေးသွားမှာဖြစ်ပါတယ်။ ဘာကြောင့်မို့လို့ ဆွေးနွေးရသလဲဆိုလို့ရှိရင် ကျွန်တော့ရှေ့မှာရှိတဲ့ လွှတ်တော်ကိုယ်စားလှယ်ကြီးများ ဆွေးနွေးသွားတဲ့အတိုင်း ပြည်ထောင်စုလွှတ်တော် ရန်ပုံငွေတွေကိုချထားတဲ့အခါမှာ ရေများရာမိုးရွာချသလို ဖြစ်နေပါတယ်။ အဓိကအနေနဲ့ ကျွန်တော်တို့ လက်တွေ့ကြုံနေရတာကတော့ လိုတိုးပိုလျှော့ စနစ်ကိုမသုံးဘဲနဲ့ လွှတ်တော်တစ်ဦးချင်းစီရဲ့ ကိုယ်ပိုင် အခွင့်အရေး၊ လွှတ်တော်ကိုယ်စားလှယ် တစ်ဦးချင်းစီရရှိထားတဲ့ အခွင့်အရေးကို အခြေခံဗဟိုပြုပြီးတော့ ညီတူညီမျှ သိန်း ၁,၀၀၀ ၀မျှေတဲ့စနစ်ကို ဦးစားပေးထားတဲ့အတွက် ကျွန်တော်တို့ ခုနတုန်းကလို ရေများရာ မိုးရွာချသလိုဖြစ်ပါတယ်။ အဲဒါကို ကျွန်တော်တို့ ဝမ်းနည်းဖွယ်ရာတွေ့ရှိတာက ဘာကိုတွေ့ရှိသလဲဆိုလို့ ရှိရင် ဒီမှာ စာမျက်နှာ ၁၁ အပိုဒ် ၁၆ နဲ့ ၁၈ မှာ ပြီးခဲ့တဲ့ ကိုယ်စားလှယ်ကြီးများလည်း ဆွေးနွေးပြီး သွားပါပြီ။ ဒါကြောင့်မို့လို့ အကျယ်တော့မချဲ့တော့ပါဘူး။ အဲဒီတော့ အဲဒီမှာ ပြည်သူ့ငွေစာရင်းပူးပေါင်း ကော်မတီက အပိုဒ်ခွဲ(င)မှာ ဘယ်လိုရေးထားသလဲဆိုရင် အပိုဒ် ၁၈ မှာ ဆိုလို့ရှိရင် စာပိုဒ်ခွဲ(ခ)၊ (ဃ)၊ (င)မှလွဲ၍ ကျန်အချက်များအပေါ် အလေးထား ဆောင်ရွက်ရန်လိုအပ်ကြောင်းဆိုတာ ကျွန်တော့အနေနဲ့ သဘောမတူချင်ပါဘူး။ ဝမ်းနည်းဖွယ်ရာ တွေ့ရှိရပါတယ်။ ဘာကြောင့်လဲဆိုတော့ ဒီသုံးသပ်ချက်အစီရင်ခံစာရဲ့ အပိုဒ် ၁၅ စာမျက်နှာ ၉ မှာတော့ ဒီစာရင်းစစ်ချုပ်ရဲ့ အစီရင်ခံစာအရ ထောက်ခံအပ်ပါတယ်။ ဘာကြောင့်လဲဆိုတော့ အဲဒါနဲ့ ဆန့်ကျင်ပြီးတော့ ကျွန်တော်တို့ အနေနဲ့ ပြည်ထောင်စုလွှတ်တော်ရန်ပုံငွေသည် ပုဒ်မ ရ အပိုဒ်ခွဲ(ဃ)ကို ထောက်ခံပြီးတော့ ရေးထားတဲ့ အတွက် ကျွန်တော်တို့အနေနဲ့ အဲဒါကို ထောက်ခံအပ်ပါတယ်။ ဒါကြောင့်မို့လို့ ကျွန်တော့အနေနဲ့ ရှေ့ကလည်း ပြောကြားပြီးဖြစ်တဲ့အတွက် အကျယ်ချဲ့မပြောချင်တော့ပါဘူး။ နောက် ခုနပြောသလိုပဲ အတိုချုပ်ပြောရ လျှော့ချပေးဖို့ အစီအစဉ်ကို ကျွန်တော့အနေနဲ့ ထောက်ခံအပ်ပါတယ်။ တောင်းလည်း တောင်းဆိုအပ် ပါတယ်။ အကြောင်းရင်းကို ပြောရမယ်ဆိုလို့ရှိရင်တော့ ကျွန်တော်တို့ ဒလမြို့နယ်ရဲ့ အတွေ့အကြုံ ကို ပြောကြားရမှာဖြစ်ပါတယ်။ ကျွန်တော်တို့ ဒလမြို့နယ်ဟာဆိုလို့ရှိရင် အဆိုပြုလုပ်ငန်းကတော့ ၄၂ ခု၊ ၂၀၁၆-၂၀၁ရ မှာရှိပါတယ်။ ကျွန်တော်တို့ ရရှိတာကတော့ ၂ရ ခုပဲ ရှိပါတယ်။ ဒီကွန်ကရစ် လမ်းခင်းခြင်းလုပ်ငန်းနဲ့ သောက်သုံးရေကန် ခြံစည်းရိုးခတ်ခြင်းလုပ်ငန်းတွေကို ကျွန်တော်တို့ တန်ဖိုးအရ လမ်းအင်ဂျင်နီယာဌာနရဲ့ သတ်မှတ်တွက်ချက်စံနှုန်းအရ ကျွန်တော်တို့ ဆောင်ရွက်တဲ့အခါမှာ ၆ လက်မ ကွန်ကရစ်ထု 1 square feet လုပ်လို့ရှိရင် သိန်း ၅၀ လုပ်တယ်ဆိုရင် ၂၇၂ ပေပဲ တည်ဆောက်လို့ရပါတယ်။ ထို့အတူ သောက်သုံးရေကန် ခြံစည်းရိုးခတ်ခြင်းလုပ်ငန်းမှာလည်းပဲ ၂၇၂ ပေပဲ ကျွန်တော်တို့ ၁၀ ပေ, ၆ ပေ ရှိတဲ့ ခြံစည်းရိုးခတ်မယ်ဆိုရင် သိန်း ၅၀ နဲ့ အဲဒီလောက်ပဲရပါတယ်။ ဒါကြောင့်မို့လို့ ဒီမြို့နယ်ဖွံ့ဖြိုးမှုနဲ့ လူဦးရေ၊ မြို့နယ်ရဲ့ အရွယ်အစားကို လိုက်ပြီးတော့ ဖွံ့ဖြိုးရေးရန်ပုံငွေကို သတ်မှတ်ပေးမှသာ ကျွန်တော်တို့ အနေနဲ့ ခုနတုန်းကလို လိုတဲ့နေရာမှာ တိုးပြီးပေးနိုင်မယ်။ ပိုတဲ့နေရာမှာ လျှော့ပြီးပေးနိုင်မှာ ဖြစ်ပါတယ်။ နောက်ဒီဥပဒေကို လေ့လာတဲ့အခါမှာလည်း ၂၀၁၃-၂၀၁၄ ကစပြီး ဥပဒေဖြစ်တဲ့အတွက် ကျွန်တော်တို့မှာ ဒီဥပဒေအရဆောင်ရွက်တဲ့အခါမှာ အခက်အခဲအများကြီး ကြုံတွေ့ရတာဖြစ်တဲ့အတွက် ယခုလိုကျွန်တော်တို့ ဒုတိယအကြိမ် လွှတ်တော်မှာ ကျွန်တော်တို့ရဲ့ ပုခုံးပေါ်၊ ပြည်ထောင်စုလွှတ်တော် ကိုယ်စားလှယ်တွေရဲ့ ပုခုံးပေါ်ကိုကျရောက်နေပြီ ဖြစ်ပါတယ်။ ဒီရန်ပုံငွေဥပဒေကိုပြင်ဆင်ဖို့ နောက်တစ်ခါမှာ ဒီဟာနဲ့ပတ်သက် ပြီးတော့ ပိုမိုအကျိုးရှိအောင်လုပ်ဖို့အတွက် ပြင်ဆင်ဖို့ကျရောက်နေပြီဖြစ်ကြောင်း တင်ပြရင်းနဲ့ ကျွန်တော် နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီးမဲဆန္ဒနယ်အမှတ် (၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)က အမျိုးသားလွှတ်တော်ကိုယ်စားလှယ် ဦးတင်အောင်ထွန်း ဖြစ်ပါတယ်။ ကျွန်တော့အနေနဲ့ ပြည်ထောင်စုစာရင်းစစ်ချုပ်ရုံးမှ ပေးပို့သော ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့စပ်လျဉ်းသည့် စစ်ဆေးတွေ့ရှိချက် အစီရင်ခံစာအပေါ် ပြည်သူ့လွှတ်တော် ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာ(၅/၂၀၁၈)နဲ့စပ်လျဉ်းပြီး ဆွေးနွေးမှာဖြစ်ပါတယ်။ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ ၂၀၁၆၂၀၁ရ ဘဏ္ဍာရေးနှစ်မှာ ပြည်ထောင်စုဘဏ္ဍာငွေရန်ပုံငွေမှ တိုင်းဒေသကြီး/ပြည်နယ် ၁၄ ခုရှိ မြို့နယ် တစ်မြို့နယ်ကို ကျပ်သန်း ၁၀၀ နှုန်းနဲ့ မြို့နယ်ပေါင်း ၃၂၂ ခုအတွက် ကျပ်သန်း ၃၂,၂၀၀၊ နေပြည်တော် ကောင်စီကို ကျပ်သန်း ၈၀၀၊ စုစုပေါင်းကျပ်သန်းပေါင်း ၃၃,၀၀၀ ဒေသဖွံ့ဖြိုးရေးလုပ်ငန်းများ ဆောင်ရွက်ဖို့ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေအနေနဲ့ ထောက်ပံ့ခဲ့ပါတယ်။ ပြည်သူ့ငွေစာရင်းပူးပေါင်း ကော်မတီရဲ့ အစီရင်ခံစာ အပိုဒ် ၁၅ အပိုဒ်ခွဲ(ခ)မှာ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော်ဆိုင်ရာဖွံ့ဖြိုးရေးလုပ်ငန်းများဟု ပြောင်းလဲ၍ ပြည်ထောင်စုနယ်မြေရှိ မြို့များအတွက် ပြည်ထောင်စုလွှတ်တော်ရုံး၏ ဘတ်ဂျက်မှလည်းကောင်း၊ တိုင်းဒေသကြီး/ ပြည်နယ်များရှိ မြို့နယ်များအတွက် သက်ဆိုင်ရာတိုင်းဒေသကြီး၊ ပြည်နယ်လွှတ်တော်ရုံးများ၏ ဘတ်ဂျက်မှလည်းကောင်း၊ ထောက်ပံ့ငွေအသုံးစရိတ်အဖြစ် လျာထားဆောင်ရွက် သင့် မသင့် သုံးသပ်ရန် ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက်ကို ဖော်ပြထားပြီးတော့ အစီရင်ခံစာအပိုဒ် ၁၆ အပိုဒ်ခွဲ(က)မှာလည်း ဒီအချက်ကို သုံးသပ်ချက်နဲ့ သဘောထားမှတ်ချက်အဖြစ် ဖော်ပြထားတာကို တွေ့ရပါတယ်။ ကျွန်တော့အနေနဲ့ အသုံး အနှုန်းကို မပြောင်းလဲသင့်သလို ဖော်ပြထားတဲ့ ဘတ်ဂျက်လျာထားဆောင်ရွက်မှုကိုလည်း မပြုသင့်ကြောင်း ဆွေးနွေးလိုပါတယ်။ ဘယ်လိုပဲပြောင်းပြောင်း အရင်းခံက ပြည်သူ့ဘဏ္ဍာငွေထဲကနေပြီး ပြည်ထောင်စုရဲ့ ဘဏ္ဍာငွေ အရအသုံးဆိုင်ရာဥပဒေအရ ပြည်ထောင်စုရဲ့ ထောက်ပံ့ငွေအဖြစ်နဲ့ စီးဆင်းမှာပဲဖြစ်ပါတယ်။ လွှတ်တော် ကိုယ်စားလှယ်များက အဓိကစီမံခန့်ခွဲရတာဖြစ်လို့ တိုင်းဒေသကြီးနဲ့ ပြည်နယ်လွှတ်တော်ရုံးက ဘတ်ဂျက်က တစ်ဆင့်စီးဆင်းရင် ပြည်ထောင်စုလွှတ်တော် ကိုယ်စားလှယ်များနဲ့ တိုင်းဒေသကြီးလွှတ်တော် ကိုယ်စားလှယ် များအကြား တိုင်းဒေသကြီးလွှတ်တော်ကိုယ်စားလှယ် အချင်းချင်းကြားမှာပါ စီမံခန့်ခွဲပိုင်ခွင့်ကိစ္စနဲ့ ပတ်သက်ပြီး အဆင်မပြေမှုတွေလည်း ပေါ်ပေါက်လာမှာဖြစ်ပါတယ်။ နောက်တစ်ချက်ကလည်း ဘတ်ဂျက်လျာထားဆောင်ရွက်မှု ပြောင်းချင်ရင် ပြည်ထောင်စုလွှတ်တော် ဆိုင်ရာ ဖွံ့ဖြိုးရေးရန်ပုံငွေဥပဒေ အခန်း(၃) ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့် နှစ်စဉ် လျာထားခွင့်ပြုခြင်းအောက်က ပုဒ်မ ၄ နဲ့ ပုဒ်မ ၅ ကို ပြင်ဆင်ရမှာဖြစ်ပါတယ်။ ဥပဒေကို ပြင်ဆင်ဖို့ ဆောင်ရွက်တဲ့အခါမှ လွှတ်တော်က ကျယ်ကျယ်ပြန့်ပြန့် ပြည့်ပြည့်စုံစုံ ဆွေးနွေးနိုင်မှာလည်း ဖြစ်ပါတယ်။ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ အစီရင်ခံစာ အပိုဒ် ၁၉ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဒေသဖွံ့ဖြိုးရေးလုပ်ငန်းများ အကောင် အထည်ဖော်ဆောင်ရွက်ရာတွင် သက်ဆိုင်ရာမြို့နယ် ဖွံ့ဖြိုးရေးလုပ်ငန်းအကောင်အထည်ဖော်ရေး အဖွဲ့ များအနေဖြင့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေပါ ပြဋ္ဌာန်းချက်များ၊ ဘဏ္ဍာရေးစည်းမျဉ်း များနှင့်အညီ လိုက်နာဆောင်ရွက်ရန်လိုအပ်ကြောင်း သဘောထားမှတ်ချက်ပြုထားသလိုပဲ မြို့နယ်ဖွံ့ဖြိုးရေး လုပ်ငန်း အကောင်အထည်ဖော်ရေးအဖွဲ့ ဖွဲ့စည်းရာမှာလည်း ဥပဒေ၊ လုပ်ထုံးလုပ်နည်းများနှင့်အညီ ဖွဲ့စည်း သွားဖို့လိုအပ်ပါတယ်။ ပြည်ထောင်စုလွှတ်တော် ကိုယ်စားလှယ်တချို့ရဲ့ တက်ကြွစွာ တစ်ဦးတည်း အပင် ပန်းခံ ဆောင်ရွက်လိုတဲ့ လေးစားဖွယ်စိတ်ဓာတ်မျိုးတွေက တစ်ခါတစ်ရံမှာ ဥပဒေလုပ်ထုံးလုပ်နည်းများနဲ့ မညီတာတွေလည်း ပေါ်ပေါက်တာကို တွေ့ရပါတယ်။ ကျွန်တော့မဲဆန္ဒနယ်မှာ မြို့နယ် ၂ မြို့နယ် ပါဝင် ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေပုဒ်မ ၂ ပုဒ်မခွဲ(ဂ)မှာတော့ အမျိုးသား လွှတ်တော်ကိုယ်စားလှယ်ကိုလည်း လွှတ်တော်ကိုယ်စားလှယ်လို့ အဓိပ္ပာယ်ဖွင့်ဆိုထားပါတယ်။ ဖွံ့ဖြိုးရေး ရန်ပုံငွေ ထိန်းသိမ်းခြင်းနဲ့ သုံးစွဲခြင်းဆိုင်ရာ လုပ်ထုံးလုပ်နည်းများ အပိုဒ် ၅ အပိုဒ်ခွဲ(ဖ)မှာတော့ အဖွဲ့ရဲ့ ဥက္ကဋ္ဌတာဝန်ပေးဖို့အတွက် လွှတ်တော်ကိုယ်စားလှယ်များ ညှိနှိုင်းခြင်း၊ လျှို့ဝှက်ဆန္ဒမဲပေးခြင်းနဲ့ ရွေးချယ် တာဝန်ပေးရမယ်လို့ ပြဋ္ဌာန်းထားပေမယ့် နှစ်မြို့နယ်လုံးမှာ အမျိုးသားလွှတ်တော်ကိုယ်စားလှယ်ကို အသိပေး ဖွဲ့စည်းထားခြင်းမျိုး ဒီနေ့အထိ မရှိသေးပါဘူး။ မင်းဘူးမြို့နယ်မှာဆိုရင် ပြည်သူ့လွှတ်တော်ကိုယ်စားလှယ်က မြို့နယ်အုပ်ချုပ်ရေးမှူးထံကို ၎င်းမှ ဥက္ကဋ္ဌအဖြစ်နဲ့ ဆောင်ရွက်လိုကြောင်း အကြောင်းကြားစာပို့ပြီးတော့ တိုင်းဒေသကြီးလွှတ်တော် ကိုယ်စားလှယ် များက မြို့နယ်အုပ်ချုပ်ရေးမှူးရုံးမှာ အမျိုးသားလွှတ်တော်ကိုယ်စားလှယ်မပါဘဲ ဖွဲ့စည်းခဲ့တာကို မြို့နယ် အုပ်ချုပ်ရေးမှူးရုံးထံ မေးမြန်းမှသိရပါတယ်။ ဒါနဲ့ပတ်သက်ပြီး ပြည်ထောင်စုလွှတ်တော် နာယက ဥက္ကဋ္ဌ ဖြစ်တဲ့ ဖွံ့ဖြိုးရေးလုပ်ငန်းဗဟိုကော်မတီကို ၁၃-၇-၂၀၁၆ ရက်စွဲပါစာနဲ့ အသိပေးတင်ပြထားပေမယ့်လည်း အခုထိအောင် ပြောင်းလဲမှုမရှိပါဘူး။ ဥပဒေရဲ့ အခန်း(၈) အထွေထွေပုဒ်မ ၁၄ မှာ ဖွံ့ဖြိုးရေးလုပ်ငန်းများ ဆောင်ရွက်ရာတွင် တိုင်းရင်းသားစည်းလုံးညီညွတ်မှုကို ပျက်ပြားစေရန်၊ ကိုးကွယ်မှုဘာသာအချင်းချင်း ပဋိပက္ခဖြစ်စေရန်၊ နိုင်ငံရေးပါတီအချင်းချင်း စိတ်ဝမ်းကွဲပြားစေရန်၊ ဒေသအတွင်းချစ်ကြည်မှုကို ထိပါး စေရန် ဆောင်ရွက်ခြင်းမျိုးကို ရှောင်ကျဉ်ရမယ်လို့ပါရှိကြောင်း ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝမ်းလှ နန်းယွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1418">ဦးဝမ်းလှ (နန်းယွန်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် ဝန်ကြီးများ အားလုံးကိုမင်္ဂလာပါလို့ ဂါရဝပြုနှုတ်ခွန်းဆက်ပါတယ်။ ကျွန်တော်ကတော့ ပြည်ထောင်စု စာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနဲ့ စပ်လျဉ်းတဲ့ စစ်ဆေးတွေ့ရှိချက်အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိ ချက်နဲ့ သဘောထားမှတ်ချက် အစီရင်ခံစာအမှတ်စဉ်(၅/၂၀၁၈)ကို အကြံပြု ဆွေးနွေးမယ့် နာဂကိုယ်ပိုင် အုပ်ချုပ်ခွင့်ရဒေသ၊ နန်းယွန်းမြို့နယ် ပြည်သူ့လွှတ်တော်ကိုယ်စားလှယ် ဦးဝမ်းလှ ဖြစ်ပါတယ်။ ကျွန်တော့ရဲ့ ရှေ့မှာ လွှတ်တော်ကိုယ်စားလှယ်တော်ကြီးများအနေနဲ့ ဥပဒေ၊ နည်းဥပဒေ၊ မူဝါဒဆိုင်ရာတွေနဲ့ ပြည့်ပြည့် စုံစုံ ဆွေးနွေးသွားပြီး ဖြစ်ပါတယ်။ နာယကကြီးခင်ဗျာ။ နိုင်ငံတော်အစိုးရအနေနဲ့ တစ်နိုင်ငံလုံး ပညာရေး၊ ကျန်းမာရေး၊ လူမှုဖွံ့ဖြိုးရေး အစစအရာရာ ဘက်ပေါင်းစုံဖွံ့ဖြိုးတိုးတက်အောင် အစွမ်းကုန်ကြိုးစား ဆောင်ရွက်ပေးနေတာကို တွေ့မြင် နေရပါတယ်။ ဒါ့အပြင် မြန်မာနိုင်ငံအတွင်း မြို့နယ်အားလုံးနဲ့ ကျေးလက်ဒေသမကျန် မဲဆန္ဒနယ်မြေမှာ ရှိတဲ့ ပြည်သူလူထုများရဲ့ လိုအပ်ချက်တွေကို ဖြည့်ဆည်းပေးဖို့ ရည်ရွယ်ပြီး ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေကို ပြဋ္ဌာန်းပြီး ဒေသဖွံ့ဖြိုးရေးလုပ်ငန်း အကောင်အထည်ဖော်ဆောင်ရွက်တာဟာ အင်မတန်မှကောင်းမွန်ပါတယ်။ ကျွန်တော်တို့ရဲ့ မဲဆန္ဒနယ်မြေမှာရှိတဲ့ ပြည်သူလူထုတွေဟာ လွှတ်တော် ကိုယ်စားလှယ်တွေ ကွင်းဆင်းရောက်လာတိုင်း လမ်းဖောက်ပေးဖို့၊ တံတားဆောက်ပေးဖို့၊ ပညာရေး၊ ကျန်းမာရေးနဲ့ ဖွံ့ဖြိုးရေးလုပ်ငန်းဆိုင်ရာတွေကို အထူးတလည် တင်ပြတောင်းခံကြသလို ပြည်ထောင်စု လွှတ်တော် ဖွံ့ဖြိုးရေးရန်ပုံငွေနဲ့ ကျေးရွာများမှာ အမှန်တကယ်လိုအပ်တာတွေကို ဆောင်ရွက်ပေးတဲ့အခါမှာ မဲဆန္ဒနယ်မြေမှာ အများကြီးအကျိုးသက်ရောက်မှုတွေ ရှိတာကိုတွေ့ရပါတယ်။ သို့ပေမယ့်လည်း လုပ်ငန်း တစ်ခုကို ရန်ပုံငွေသိန်း ၅၀ အောက်ပဲ ခွင့်ပြုတာဆိုတော့ လမ်းပန်းဆက်သွယ်ရေးခက်ခဲပြီး ဖွံ့ဖြိုးမှု အရမ်းနောက်ကျနေသေးတဲ့ တိုင်းရင်းသားနယ်စပ်ဒေသနေရာမျိုးတွေမှာ ခက်ခဲမှုတွေ အများကြီးရှိနေတာကို တွေ့ရပါတယ်။ ဘာဖြစ်လို့လဲဆိုတော့ မြို့ပြကြီးတွေမှာ ဘိလပ်မြေတစ်အိတ် ၄ ထောင်လောက်နဲ့ ဝယ်လို့ ရနိုင်ပေမယ့် လမ်းပန်းဆက်သွယ်ရေးခက်ခဲတဲ့ ဒေသတွေမှာ ကား၊ ဆိုင်ကယ်၊ လူအင်အားနဲ့ တစ်ဆင့်ပြီး တစ်ဆင့် သယ်ယူရတာဖြစ်လို့ လုပ်ငန်းခွင်အရောက် ဘိလပ်မြေတစ်အိတ်ကို ကျပ် ၅ သောင်းအထက် ပေးဆောင်နေရပါတယ်။ ထို့အတွက်ကြောင့် ဒီလိုအခြေအနေမျိုးမှာ ဖွံ့ဖြိုးတိုးတက်မှုရှိပြီးသား မြို့ပြများနဲ့ ဖွံ့ဖြိုးတိုးတက်မှုမရှိသေးတဲ့ ဝေးလံခေါင်သီတဲ့မြို့နယ်များအတွက် ပြည်ထောင်စုရန်ပုံငွေ သိန်းတစ်ထောင်ကို တစ်ပြေးညီခွင့်ပြုပေးခြင်းဟာ ရိုးသားပွင့်လင်းစွာပြောရရင် သင့်တင့်မျှတမှုမရှိဘူးလို့ တင်ပြလိုပါတယ်။ နာယကကြီးခင်ဗျာ။ အထူးသဖြင့် ကျွန်တော်တို့ နာဂဒေသဟာဖွံ့ဖြိုးတိုးတက်မှု နောက်အကျဆုံး ဒေသဖြစ်ပါတယ်။ လမ်းပန်းဆက်သွယ်ရေးခက်ခဲမှုကြောင့် ကုန်ဈေးနှုန်းတွေ မြင့်မားလွန်းတဲ့ဒေသမှာ သိန်း ၅၀ အောက်နဲ့ ဆောင်ရွက်ရမယ့်လုပ်ငန်းဆိုတာ အမှန်တကယ်တော့ မလွယ်ပါဘူး။ ကျွန်တော်တို့ လုပ်ငန်း ထိထိရောက်ရောက်နဲ့ ဆောင်ရွက်လို့ရအောင် ပြည်ထောင်စုလွှတ်တော် ခွင့်ပြုရန်ပုံငွေကို ဖွံ့ဖြိုး တိုးတက်မှုနောက်ကျနေသေးတဲ့ မြို့နယ်များအတွက် ခွင့်ပြုငွေပိုမိုပြီးတော့ တိုးပြီးခွင့်ပြုပေးဖို့ရန်အတွက် ဒီနေရာကနေတင်ပြပါတယ်။ နောက်ပြီး ခွင့်ပြုရန်ပုံငွေနဲ့ ဖွံ့ဖြိုးရေးလုပ်ငန်းများကို စနစ်တကျ အကျိုးရှိရှိ လုပ်ဆောင်နိုင်ဖို့ရန် လုပ်ငန်းတစ်ခုအတွက် သိန်း ၅၀ အောက်မဟုတ်ဘဲ သိန်း ၁၀၀ အောက်နဲ့ ဆောင်ရွက် ခွင့်ပြုပေးနိုင်ဖို့လည်း တင်ပြပါတယ်။ ကျေးလက်ဒေသတွေမှာ ဖွံ့ဖြိုးရေးလုပ်ငန်းတွေ အများကြီး ဆောင်ရွက် ပေးဖို့ လိုအပ်နေသေးတာကြောင့် ယခုလိုခွင့်ပြုရန်ပုံငွေ ပိုမိုတောင်းခံ သုံးစွဲခွင့်ပြုနိုင်ရန် တင်ပြရခြင်း ဖြစ်ပါတယ်။ ဒါကြောင့် ပြည်ထောင်စုစာရင်းစစ်ချုပ်ရဲ့ စစ်ဆေးတွေ့ရှိချက် အစီရင်ခံစာမှာပါတဲ့ လိုက်နာဆောင်ရွက် ရမယ့်အချက် စာပိုဒ် ၁၅ စာပိုဒ်ခွဲ(င) ဖွံ့ဖြိုးရေးရန်ပုံငွေ ခွင့်ပြုရာတွင် ဖွံ့ဖြိုးမှုနောက်ကျနေသည့် မြို့နယ် များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် ဆိုတဲ့အချက်ကို အကောင်အထည်ဖော်သုံးသပ်ပေးဖို့ ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဝင်းအောင် မိုးမောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1358">ဦးဝင်းအောင် (မိုးမောက်မဲဆန္ဒနယ်၊ ကချင်ပြည်နယ်)</mp>ရိုသေလေးစားရပါသော ပြည်ထောင်စုလွှတ်တော် နာယကကြီးနှင့် အားလုံးပဲ မင်္ဂလာအပေါင်းနဲ့ ပြည့်စုံကြပါစေလို့ ဦးစွာပထမ နှုတ်ခွန်း ဆက်သရပါတယ်။ ကျွန်တော်ကတော့ ကချင်ပြည်နယ်၊ မိုးမောက်မဲဆန္ဒနယ်ရဲ့ ပြည်သူ့လွှတ်တော်ကိုယ်စားလှယ် ဦးဝင်းအောင် ဖြစ်ပါတယ်။ ကျွန်တော်က ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီရဲ့ အစီရင် ခံစာအပေါ် ဆွေးနွေးတင်ပြသွားမှာ ဖြစ်ပါတယ်။ နာယကကြီးခင်ဗျား။ အစီအရင်ခံစာအရ မြို့နယ် ၃၂၂ မြို့နယ်နှင့် နေပြည်တော်ကောင်စီနယ်မြေ များအတွက် ကျပ်သန်း ၃၃,၀၀၀ ထောက်ပံ့ကြောင်းသိရပါတယ်။ တစ်မြို့နယ်ကို ပြည်ထောင်စုလွှတ်တော် ရန်ပုံငွေ ကျပ်သန်း ၁၀၀ ထောက်ပံ့မှုကနေ တိုးပေးထောက်ပံ့သင့်ကြောင်း ဆွေးနွေးတင်ပြသွားမှာ ဖြစ်ပါတယ် ခင်ဗျာ။ လေးစားအပ်ပါသော နာယကကြီးခင်ဗျား။ အခုဆိုရင် တစ်နှစ်အတွက် နိုင်ငံတော်အခွန်ငွေဟာ တစ်နှစ်ကို ကျပ် ဘီလီယံ ၅,၀၀၀ ကျော် ရရှိနေပြီဖြစ်ပါတယ်။ ပြည်ထောင်စုလွှတ်တော် ဖွံ့ဖြိုးရေးရန်ပုံ ငွေကို ငွေကျပ် ဘီလီယံ ၃၀ ကျော်သာ ခွင့်ပြုထားခြင်းဖြစ်ပါတယ်။ တခြားနိုင်ငံတွေနဲ့ ယှဉ်မပြချင်ပေမယ့် ပြည်ထောင်စုလွှတ်တော် ဖွံ့ဖြိုးရေးရန်ပုံငွေကို ၁ ရာခိုင်နှုန်းပင် အသုံးမပြုခြင်းမှာ ငွေကြေးစီးဆင်းမှု၊ ပြည်သူများတိုးတက်ဖွံ့ဖြိုးမှုနဲ့ တိုက်ရိုက်ဆက်ဆံမှုတွေမှာ အားနည်းနေကြောင်း သိသာလှပါတယ်ခင်ဗျာ။ တကယ်လို့သာ ပြည်ထောင်စုလွှတ်တော် ဖွံ့ဖြိုးရေးရန်ပုံငွေကို တစ်မြို့နယ် သန်း ၁၀၀ ကနေ ၂၀၀ အထိ တိုးပေးလိုက်မယ်ဆိုပါက အစိုးရက ပြည်သူလက်ထဲကို တိုက်ရိုက်ငွေကြေးစီးဆင်းမှုတွေ အားကောင်းလာမှာ ဖြစ်ပါတယ်။ အဲဒီလွှတ်တော်ရန်ပုံငွေထဲမှာ လာဘ်ပေးလာဘ်ယူစနစ်တွေ၊ ကြိုးနီစနစ်တွေ မရှိသလောက် ဖြစ်သဖြင့် အရှုပ်အရှင်းအကင်းဆုံး ငွေကြေးလို့လည်း ဆိုနိုင်မှာဖြစ်ပါတယ်။ ဒါကြောင့် ပြည်ထောင်စု လွှတ်တော် ရန်ပုံငွေကို နိုင်ငံတော်အခွန်ရဲ့ ၁ ရာခိုင်နှုန်းကျော်အထိ တိုးပေးသင့်ကြောင်း တင်ပြအပ်ပါတယ် ခင်ဗျား။ အစီရင်ခံစာပါ လုပ်ငန်းအကောင်အထည်ဖော်ဆောင်မှုမှာလည်း ချို့ယွင်းမှုရှိတဲ့ မြို့နယ်တွေဟာ အနည်းငယ်သာတွေ့ရတဲ့အတွက် ပြည်ထောင်စုလွှတ်တော် ဖွံ့ဖြိုးရေးရန်ပုံငွေဖြင့် မြို့နယ်အလိုက်ဆောင်ရွက်မှု၊ ဆောင်ရွက်တဲ့ကိစ္စတွေဟာ အားကောင်းနေကြောင်းဆိုနိုင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုလွှတ်တော် ရန်ပုံငွေတိုးပေးခဲ့ရင် စာရင်းစစ်ချုပ်ရဲ့ အစီရင်ခံစာပါလုပ်ငန်းတစ်ခုကို ကျပ် ၅ သန်းမှ ကျပ် ၁၀ သန်းအထိ တိုးပေးရေးကိုလည်း ထောက်ခံအပ်ပါတယ်။ သို့မှသာ ကျေးလက်ဒေသဖွံ့ဖြိုးရေး အားကောင်းလာမှာဖြစ်ပြီး နောင်ဆိုရင် ကျေးလက်ဒေသဖွံ့ဖြိုးရေးဦးစီးဌာနဟာ လိုအပ်တော့မှာမဟုတ်ပါဘူး။ ဒီနေရာမှာ အလျဉ်းသင့်လို့ ကျွန်တော်တင်ပြချင်တာကတော့ ဆောက်လုပ်ရေးဝန်ကြီးဌာနရဲ့ PAE ဈေးနှုန်းတွေ မြင့်မားနေခြင်း ဖြစ်ပါတယ်။ ကျွန်တော်တို့ ကချင်ပြည်နယ်မှာဆိုရင် ဆောက်လုပ်ရေး ကျောင်းတစ်ကျောင်းကို Steel Structure တွေမှာ ဆောက်လုပ်ရေးရဲ့ PAE ဈေးနှုန်းဟာ ၂၃,၈၀၀ ရှိပါတယ်။ ကျွန်တော်တို့ ဒီဟာ ၁၅,၀၀၀ ဆိုရင်တောင်မှ လုပ်ချင်တဲ့လူတွေ အလွန်ပေါများနေတာ ဖြစ်ပါတယ်။ ဒီ PAE ဈေးနှုန်းတွေဟာ ဆောက်လုပ်ရေးအနေနဲ့ လျှော့ချသင့်ပါပြီ။ ကျွန်တော်တို့ လွှတ်တော်ကနေ လျှော့ချလိုက်တဲ့ PAE ဈေးနှုန်းတွေကိုလည်း သူတို့က မကျေမနပ်ဖြစ်တယ်လို့ ကြားသိရပါတယ်။ ကျွန်တော်တို့ မိုးမောက်မှာ ဆိုရင် သိန်း ၁,၀၀၀ ပြည်ထောင်စုလွှတ်တော် ရန်ပုံငွေကနေလုပ်တဲ့ သိန်း ၂၀ တန် ကွန်ကရစ်လမ်းဟာ ၁၂ ပေ အကျယ်နဲ့ ၆ လက်မအမြင့်၊ အလျားပေ ၄၀၀ ကျော် ရပါတယ်။ တကယ်ဆောက်လုပ်ရေးက အရလုပ် မယ်ဆိုရင် အဲဒီငွေကြေးနဲ့ဆိုရင် ပေ ၁၀၀ ကျော်ခန့်သာ ရရှိကြောင်းတွေ့ရပါတယ်။ ဒီလိုပဲ ကားလမ်း တစ်ခုကိုလည်း သူတို့လုပ်တဲ့ငွေတွေနဲ့ ကျွန်တော်တို့ ဖွံ့ဖြိုးရေးရန်ပုံငွေနဲ့လုပ်တဲ့ငွေတွေဟာ ကျပ် သိန်း ၂၀ လောက်ကွာဟနေကြောင်း တွေ့ရတာဖြစ်ပါတယ်ခင်ဗျာ။ လေးစားအပ်ပါသော နာယကကြီးခင်ဗျား။ ပြည်ထောင်စုဖွံ့ဖြိုးရေးရန်ပုံငွေ တိုးပေးလိုက်မယ်ဆိုရင် ဝန်ကြီးဌာနတွေဆီကို လွှတ်တော်ကိုယ်စားလှယ်တွေ တောင်းဆိုမှုတွေလည်း လျော့ကျသွားမှာဖြစ်ပြီး ဝန်ကြီး ဌာနတွေရဲ့ သဘာဝဘေးအန္တရာယ်တွေကြောင့် ပျက်စီးတယ်ဆိုတဲ့ အကြောင်းပြချက်တွေလည်း လျော့ကျ သွားမှာဖြစ်ပါတယ်။ ရှေ့ကလွှတ်တော်ကိုယ်စားလှယ်တွေ ဆွေးနွေးသွားသလိုပဲ ဖွံ့ဖြိုးမှုနောက်ကျတဲ့ မြို့နယ်တွေကို ဖွံ့ဖြိုးရေးရန်ပုံငွေ ပိုပေးသင့်ကြောင်းကိုလည်း ကျွန်တော်က ဆွေးနွေးတင်ပြအပ်ပါတယ်။ နိဂုံးချုပ်အနေနဲ့ ပြောရရင်တော့ ကျွန်တော်တို့ NLD အစိုးရလက်ထက်မှာ ကြိုးနီစနစ်တွေဟာ သက်ဆိုးရှည်နေတုန်းဖြစ်ပါတယ်။ အစိုးရနဲ့ ဝန်ကြီးဌာနအချင်းချင်း အဆောက်အဦတစ်ခုကို လွှဲပေးဖို့ဆို တာတောင် အကြာကြီးစောင့်ဆိုင်းနေရတာ ဖြစ်ပါတယ်။ တင်ဒါချပေးရာမှာလည်း လုပ်ထုံးလုပ်နည်း တွေနဲ့ မညီတဲ့အခါကျတော့ ဗျူရိုကရေစီယန္တရားကြီးကို အသက်သွင်းသလို ဖြစ်နေပါတယ်။ ဒါကြောင့်မို့ နောက်ဆုံးတင်ပြလိုတာကတော့ ကြိုးနီလေးများကို လာဘ်ပေးလာဘ်ယူမှုကင်းစွာနဲ့ ဖြေလျော့ကြပါတော့လို့ ပြောကြားရင်း နိဂုံးချုပ်ပါတယ်ခင်ဗျာ။</speech>
<speech type="speaker">ဦးအာမိုးဆီ ခေါင်လန်ဖူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1363">ဦးအာမိုးဆီ (ခေါင်လန်ဖူးမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ် ခေါင်လန်ဖူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအာမိုးဆီ ဖြစ်ပါတယ်။ ကျွန်တော့ကို ပါဝါပွိုင့်အသုံးပြုခွင့်ပေးပါ။ ဒီပုံတွေကတော့ ကျွန်တော်တို့ လက်ရှိ ခေါင်လန်ဖူးမှာဖြစ်နေတဲ့ အခြေအနေ လေးတွေ ဖြစ်ပါတယ်။ နာယကကြီးခင်ဗျာ။ ကျွန်တော့အနေဖြင့် ပြည်ထောင်စုစာရင်းစစ်ချုပ်ရဲ့ ၂၀၁၆-၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနဲ့ စပ်လျဉ်းတဲ့ စစ်ဆေးတွေ့ရှိချက် အစီရင် ခံစာအပေါ် လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၅/၂၀၁၈)တွင်ပါရှိသော ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက်အရ လိုက်နာဆောင်ရွက်ရမည့် အချက်များတွင် ပါရှိသော အမှတ်စဉ်(င)နှင့် ပြည်ထောင်စုစာရင်းစစ်ချုပ်၏ အကြံပြုချက်၊ သဘောထားမှတ်ချက်တွင် ပါရှိသော အမှတ်စဉ်(ခ)ကို အကြံပြုဆွေးနွေးသွားမှာ ဖြစ်ပါတယ်။ ရန်ပုံငွေစိစစ်ခွင့်ပြုမှုကို ပြည်ထောင်စုလွှတ်တော် ဆိုင်ရာ ဖွံ့ဖြိုးရေးရန်ပုံငွေဥပဒေပုဒ်မ ရ အရ ဖွံ့ဖြိုးရေးလုပ်ငန်းဗဟိုကော်မတီ၏ လုပ်ငန်းတာဝန်များတွင် ဖွံ့ဖြိုးရေးရန်ပုံငွေကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုရန်ပါရှိပြီး လူဦးရေနည်းပါး၍ သေးငယ်သည့် မြို့နယ်များတွင် လူဦးရေများပြီး မြို့နယ်များတွင် ဖွံ့ဖြိုးရေးလုပ်ငန်း ပိုမိုဆောင်ရွက်ပေးရန် လိုအပ်သည့်မြို့နယ် စသည်ဖြင့် ကွဲပြားခြားနားမှုများရှိသော်လည်း ဖွံ့ဖြိုးရေးရန်ပုံငွေ ခွဲဝေချထားရာတွင် တစ်မြို့နယ်လျှင် ကျပ်သန်း ၁၀၀ နှုန်းဖြင့် တစ်ပြေးညီချထားပေးသဖြင့် မြို့နယ်အရွယ်အစားနှင့် ဖွံ့ဖြိုးမှု အလိုက် စိစစ်ခွင့်ပြုခြင်းကို ဆောင်ရွက်နိုင်ခြင်း မရှိသေးကြောင်း တွေ့ရှိရပါတယ်။ ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက်အရ လိုက်နာဆောင်ရွက်ရမည့်အချက် (ဃ)တွင် လမ်းပန်းဆက်သွယ်ရေးခက်ခဲသည့် တိုင်းဒေသကြီး၊ ပြည်နယ်များတွင် ဖွံ့ဖြိုးရေးရန်ပုံငွေဖြင့် ကျေးလက် လမ်းများ၊ တံတားများပြုပြင်ခြင်း၊ တည်ဆောက်ခြင်းလုပ်ငန်းများ ပိုမိုဆောင်ရွက်ပေးရန်ပါရှိကြောင်း တွေ့ရှိရပါတယ်။ နောက်ပြီး အမှတ်စဉ်(င)တွင် ဖွံ့ဖြိုးရေးရန်ပုံငွေ ခွင့်ပြုရာတွင် ဖွံ့ဖြိုးမှုနောက်ကျနေသည့် မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုးတိုးတက်ပြီး ဘတ်ဂျက် များစွာသုံးစွဲနိုင်သည့် အချို့မြို့နယ်များကို အနည်းငယ်လျှော့ပြီး မဖွံ့ဖြိုးတဲ့မြို့နယ်များတွင် ပိုမိုခွဲဝေပေးရန် စသည်တို့ပါရှိပါတယ်။ နာယကကြီးခင်ဗျာ။ အထက်ပါအချက်များသည် ဝေးလံခက်ခဲပြီး ဖွံ့ဖြိုးတိုးတက်မှုနောက်ကျ နေသည့် ဒေသများတွင် ဖွံ့ဖြိုးရေးလုပ်ငန်းများဆောင်ရွက်ရန် များစွာအကျိုးရှိမည် ဖြစ်သည့်အတွက် ထောက်ခံပါတယ်။ ဝေးလံခက်ခဲသည့် မြို့နယ်များတွင် ဖွံ့ဖြိုးရေးလုပ်ငန်းများ ပိုမိုဆောင်ရွက်ပေးနိုင်မှ မြို့ပြနှင့် ကျေးလက်ဖွံ့ဖြိုးတိုးတက်မှု ကွာဟချက်ကျဉ်းမြောင်းလာမှာ ဖြစ်ပါတယ်။ လမ်းပန်းဆက်သွယ် ရေးကောင်းမွန်ပြီး ဖွံ့ဖြိုးတိုးတက်မှုရှိသည့် အချို့တိုင်းဒေသကြီး၊ ပြည်နယ်များတွင် နိုင်ငံတကာမှ ချေးငွေ ဖြင့်လည်းကောင်း၊ သက်ဆိုင်ရာဝန်ကြီးဌာနအသီးသီးမှ ဘဏ္ဍာငွေအမြောက်အမြား အကုန်အကျခံပြီး ဖွံ့ဖြိုးရေးလုပ်ငန်းများ ဆောင်ရွက်ပေးနေသည်ကို တွေ့ရှိရသော်လည်း နယ်စပ်ဒေသဖွံ့ဖြိုးမှုနောက်ကျနေ သည့် မြို့နယ်များတွင် ဖွံ့ဖြိုးမှုတိုးတက်လာစေရန် ဆောင်ရွက်ပေးမှု အားနည်းနေသေးသည့်အတွက် ရန်ပုံငွေတိုးမြှင့်ခွင့်ပြု ဆောင်ရွက်ပေးသင့်ကြောင်း တင်ပြလိုပါတယ်။ ကျွန်တော်တို့ ခေါင်လန်ဖူးမြို့နယ် သည် မြို့နယ်အားလုံးထဲမှာ ဖွံ့ဖြိုးတိုးတက်မှုအနောက်ကျဆုံးနဲ့ အဝေးဆုံး၊ အခက်ခဲဆုံးမြို့နယ် ဖြစ်ပါတယ်။ နယ်စပ်ဒေသဖွံ့ဖြိုးမှုနောက်ကျနေသည့် မြို့နယ်များတွင် လမ်းပန်းဆက်သွယ်ရေး ခက်ခဲတဲ့အပြင် ဆောက်လုပ်ရေး ပစ္စည်းများကို လားတစ်တန်၊ လူတစ်တန်ဖြင့် အဆင့်ဆင့်သယ်ယူရပါသဖြင့် ကုန်ကျစရိတ် အဆမတန် ကြီးမြင့်ပါတယ်။ ဤသို့ဖြစ်ရခြင်းမှာ ဒေသဖွံ့ဖြိုးရေးလုပ်ငန်းများ ဆောင်ရွက်ရန်အတွက် လမ်းပန်း ဆက်သွယ်ရေးသည် မည်မျှအရေးကြီးကြောင်း သိရှိနိုင်မှာဖြစ်ပါတယ်။ နာယကကြီးခင်ဗျာ။ နောက်တစ်ချက်ဖြစ်တဲ့ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်နဲ့ သဘောထားမှတ်ချက်ထဲတွင်ပါရှိသော အမှတ်စဉ်(ခ)အပေါ် ဆွေးနွေးသွားမှာ ဖြစ်ပါတယ်။ ၎င်းတွင် လုပ်ငန်းတစ်ခုဆောင်ရွက်ရန် ခွင့်ပြုငွေတန်ဖိုးကိုလည်း ပုံသေကျပ်သိန်း ၅၀ ပေးမည့်အစား ဆောင်ရွက် မည့် လုပ်ငန်းပမာဏနှင့် လျော်ညီသည့်တန်ဖိုးများကို ခွင့်ပြုပေးရန်လိုပါတယ်ဟု ပါရှိပါတယ်။ ဝေးလံခက်ခဲသည့်နယ်စပ်ဒေသများတွင် လုပ်ငန်းတစ်ခု သိန်း ၅၀ အတိုင်းသာ ခွင့်ပြုဆောင်ရွက်ရသည့် အတွက် အခက်အခဲများစွာရှိပါတယ်။ ဘာကြောင့်လဲဆိုတော့ ကျွန်တော်တို့ မြစ်ကြီးနားမှာ ဘိလပ်မြေ တစ်အိတ်ကို ၅ ထောင်ပဲ ရှိပါတယ်။ ဒါပေမယ့် ခေါင်လန်ဖူး ရောက်တဲ့ဘိလပ်မြေတစ်အိတ်ကို ၁ သိန်းကျော်နဲ့ ဝယ်ယူသုံးစွဲနေရပါတယ်။ ပြည်သူလူထုအတွက် အရေးကြီးပြီး အမှန်တကယ်လိုအပ်သည့် လမ်း၊ တံတားနဲ့ အခြားလုပ်ငန်းများဆောင်ရွက်ရန် များစွာရှိနေသော်လည်း လုပ်ငန်းတစ်ခုကို သိန်း ၅၀ အောက်သာ ခွင့်ပြု ဆောင်ရွက်ရတဲ့အတွက် Estimate တွက်ချက်ရာတွင် ဒေသပေါက်ဈေးအတိုင်း တွက်ချက်လို့မရဘဲ တစ်ခါတစ်လေ ဘတ်ဂျက်နဲ့ညီအောင်သာ ကျွန်တော်တို့ လိမ်လည်တွက်ချက်နေရတဲ့ သဘောမျိုးလည်းရှိပါတယ်။ ဒါကြောင့် ပြည်သူ့ငွေစာရင်းပူးပေါင်းကော်မတီရဲ့ အကြံပြုထားတဲ့အတိုင်း ဝေးလံခက်ခဲတဲ့ နယ်စပ်ဒေသ၊ ဖွံ့ဖြိုးမှုနောက်ကျနေတဲ့ဒေသများတွင် ပြည်သူ့အကျိုးပြုလုပ်ငန်း ဆောင်ရွက်မည့် လုပ်ငန်းပမာဏပေါ်မူတည်ပြီး ခွင့်ပြု ပေးသင့်ကြောင်း တင်ပြလိုပါတယ်။ နိဂုံးချုပ်အနေဖြင့် ပြည်ထောင်စုစာရင်းစစ်ချုပ်၏ လိုက်နာဆောင်ရွက်ရန်အချက်များနဲ့ သုံးသပ် အကြံပြုချက်များ၊ ပြည်သူ့ငွေစာရင်းပူးပေါင်းကော်မတီ၏ သဘောထားမှတ်ချက်များတွင် ပါရှိသည့်အတိုင်း ဝေးလံခက်ခဲပြီး ဖွံ့ဖြိုးတိုးတက်မှုနောက်ကျနေသည့်ဒေသများတွင် နိုင်ငံတော်မှ နှစ်စဉ်ဘတ်ဂျက်လျာထားပြီး အထူးအလေးထား အကောင်အထည်ဖော် ဆောင်ရွက်ပေးသင့်ကြောင်း ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးကျော်တုတ် မန္တလေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ်(မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး ကိုယ်စိတ်ကျန်းမာ ချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်း ဒေသကြီး မဲဆန္ဒနယ်အမှတ်(၇)က အမျိုးသားလွှတ်တော်ကိုယ်စားလှယ် ဦးကျော်တုတ် ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့စပ်လျဉ်းတဲ့ စစ်ဆေး တွေ့ရှိချက် အစီရင်ခံစာကို သုံးသပ်အကြံပြု ဆွေးနွေးသွားမှာဖြစ်ပါတယ်။ မြို့နယ်ပေါင်း ၃၂၅ မြို့နယ်မှာ ရေရရှိရေး ၂,၃၃၈၊ လမ်းတံတား ၇,၆၄၅၊ အခြားလုပ်ငန်းများ ၂,၀၇၄ စုစုပေါင်း ၁၂,၀၅ရ ခု ဆောင်ရွက် နိုင်ခဲ့တဲ့အတွက် မဲဆန္ဒနယ်ရှိ ပြည်သူများရဲ့ လိုအပ်ချက်များကို ဖြည့်ဆည်းပေးနိုင်ရန်၊ ကျေးလက်ဒေသ များ လျင်မြန်စွာ ဖွံ့ဖြိုးတိုးတက်လာစေရေးအတွက် အထောက်အကူဖြစ်စေရန်ဆိုတဲ့ ဖွံ့ဖြိုးရေးဥပဒေပါ ရည်မှန်းချက်တို့ကို အောင်မြင်စွာ အကောင်အထည်ဖော်ခဲ့ကြသူများအား ဂုဏ်ယူဝမ်းမြောက်စကား ပြောပါရစေ။ (နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော်ဆိုင်ရာဖွံ့ဖြိုးရေးလုပ်ငန်းများဟု ပြောင်းလဲခြင်းဖြင့် ဘဏ္ဍာငွေကြေးစီမံခန့်ခွဲမှုစနစ်၊ တာဝန်ခံမှု၊ တာဝန်ယူမှု ပိုမိုကောင်းမွန်လာစေခြင်း၊ လုပ်ငန်းဆောင်ရွက်မှုများအား ကြီးကြပ်ရာမှာ ပိုမိုထိရောက်စေခြင်း တို့ဖြင့် သက်ဆိုင်အကျုံးဝင်လှတယ်မဟုတ်ပါဘူး။ ဒါကြောင့် ဥပဒေလုပ်ထုံးလုပ်နည်းများအတိုင်းသာ အသုံးအနှုန်းမပြောင်းလဲဘဲ ဆောင်ရွက်သင့်ပါကြောင်း အကြံပြုအပ်ပါတယ်။ နာယကကြီးခင်ဗျာ။ ဖွံ့ဖြိုးရေးလုပ်ငန်းများကို လွှတ်တော်ကိုယ်စားလှယ်များ၊ ဌာနဆိုင်ရာ ကျွမ်းကျင်သူများ၊ ရပ်/ကျေးမှ တာဝန်ရှိသူများ ကွင်းဆင်းကြည့်ရှု တိုင်းတာတွက်ချက်ပြီး အမှန်တကယ် လိုအပ်ချက်များကို တာဝန်ခံမှု၊ တာဝန်ယူမှုဖြင့် လျာထားတင်ပြတာဖြစ်ပါတယ်။ သို့သော် မြို့နယ်ပေါင်း ၁၅၈ မြို့နယ်မှာ မူလလျာထားတင်ပြသည့် လုပ်ငန်းများအစား ပြောင်းလဲဆောင်ရွက်ခဲ့သည် လုပ်ငန်း ၁,၀၂၅ ခုရှိကြောင်း၊ ဗဟိုကော်မတီသို့ ပြောင်းလဲဆောင်ရွက်ခွင့်မတင်ပြဘဲ လုပ်တဲ့လုပ်ငန်း ၁၄၄ ခု ရှိတယ် ဆိုတာ လုံးဝမဖြစ်သင့်တဲ့ လုပ်ရပ်ဖြစ်ပါတယ်။ အမှန်တကယ်လိုအပ်ချက်ကို တာဝန်ခံတင်ပြ လုပ်ကိုင် သည့်တိုင် မမျှော်လင့်သည့် အကြောင်းတစ်ခုကြောင့် ဆက်လက်လုပ်ဆောင်၍မရလျှင်၊ ဗဟိုကော်မတီသို့ ပြောင်းလဲလုပ်ဆောင်ခွင့် တင်ပြချိန်မရလျှင် မိမိသဘောဖြင့် လုပ်ငန်းပြောင်းလဲမဆောင်ရွက်သင့်ဘဲ ဆောင်ရွက်နိုင်မှုမရှိသည့်ငွေဖြင့် ပြန်လည်အပ်နှံသင့်ကြောင်း အကြံပြုအပ်ပါတယ်။ နာယကကြီးခင်ဗျာ။ ဖွံ့ဖြိုးရေးရန်ပုံငွေ သုံးစွဲခြင်းဆိုင်ရာ လုပ်ထုံးလုပ်နည်း အပိုဒ် ၅ အပိုဒ်ခွဲ(တ) အရ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့သည် လုပ်ငန်းဆောင်ရွက်သည့်နေရာသို့ ကွင်းဆင်းကြီးကြပ်စစ်ဆေးပြီး ပြီးစီးမှုအစီရင်ခံစာ ပုံစံ ၃ ကို အစည်းအဝေးဆုံးဖြတ်ချက်၊ အတည်ပြုချက် တို့နှင့်ပူးတွဲလျက် ဗဟိုကော်မတီသို့ ပေးပို့တင်ပြတာဖြစ်ပါလျက်ကယ်နဲ့ လုပ်ငန်းပြီးစီးကြောင်း အစီရင် ခံစာတင်ပြထားသော်လည်း မြေပြင်မှာ ဆောင်ရွက်ပြီးစီးမှုမရှိသေးကြောင်း အစီရင်ခံစာမှာပါရှိတာ အလွန် အံ့အားသင့်စရာကောင်းပါတယ်။ ဤကိစ္စဟာ ဘယ်သူ့မှာတာဝန်ရှိသလဲဆိုတာ မေးခွန်းထုတ်စရာဖြစ်ကြောင်း ပြောကြားလိုပါတယ်။ နာယကကြီးခင်ဗျာ။ လုပ်ငန်းတစ်ခုဆောင်ရွက်ရန် ခွင့်ပြုသည့်တန်ဖိုးကို ပုံသေ သိန်း ၅၀ ထက် မပိုသောဟု သတ်မှတ်ပေးမယ့်အစား ဆောင်ရွက်မည့်လုပ်ငန်းပမာဏနှင့် လျော်ညီသည့်တန်ဖိုးများ ခွင့်ပြု ပေးရန်သင့် မသင့် ချင့်ချိန်သုံးသပ်ရန်ဟု အစီရင်ခံစာမှာပါရှိပါတယ်။ ဤသတ်မှတ်ချက်ဟာ လုပ်ထုံး လုပ်နည်း အပိုဒ် ၅ အပိုဒ်ခွဲ(ဈ) အရ ဆောင်ရွက်တာဖြစ်ပါတယ်။ ဥပဒေတစ်ခုတည်ရှိနေဆဲ ှာ ဥပဒေနဲ့မကိုက်ညီတဲ့အလုပ်ကို လုပ်လို့မရပါဘူး။ ဥပဒေ၊ လုပ်ထုံးလုပ်နည်းများ မပြောင်းလဲဘဲနဲ့ ဆောင်ရွက်ရန် မဖြစ်ကြောင်း အကြံပြုအပ်ပါတယ်။ ဖွံ့ဖြိုးရေးရန်ပုံငွေခွင့်ပြုရာမှာ ဖွံ့ဖြိုးမှုနောက်ကျသည့် မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် အချို့မြို့နယ်များကိုလျှော့ပြီး အချို့မြို့နယ်များကို ပိုမိုခွဲဝေပေးရန်ဟူ၍ အစီရင်ခံစာမှာသုံးသပ်ချက်ဟာ လက်တွေ့လုပ်ဆောင်ရန်ခက်ခဲပါတယ်။ ဘယ်မြို့နယ် ကို ဘယ်လောက်လျှော့ပြီး၊ ဘယ်မြို့နယ်ကို ဘယ်လောက်တိုးပေးမလဲ။ ဗဟိုကော်မတီက ဆုံးဖြတ်မှာလား၊ ဘယ်စံနှုန်းများဖြင့်တိုင်းတာ တိုး/လျှော့လုပ်မလဲ လက်တွေ့မှာမလွယ်ပါဘူး။ ဒါကြောင့် ဥပဒေ၊ လုပ်ထုံး လုပ်နည်းများအတိုင်းသာ ဆောင်ရွက်သင့်ပါကြောင်း အကြံပြု အပ်ပါတယ်။ ပြောင်းလဲလုပ်ကိုင်လိုလျှင် ဥပဒေ၊ လုပ်ထုံးလုပ်နည်းများကို အရင်ပြောင်းလဲပြီးမှသာလျှင် ပြောင်းလဲလို့ရမည်ဖြစ်ကြောင်း အကြံပြု အပ်ပါတယ်။ ဖွံ့ဖြိုးရေးလုပ်ငန်းများ ဆောင်ရွက်ရာတွင် လုပ်ငန်းအရည်အသွေး ပိုမိုကောင်းမွန်လာရေး၊ ရာသီဥတုဒဏ်၊ သဘာဝဘေးဒဏ်၊ ပျက်စီးမှုဖြစ်ပေါ်ပြီး ပြန်လည်ပြင်ဆင်နိုင်ရေးတို့အတွက် ကျွမ်းကျင်မှု ရှိသည့် ဆက်စပ်ဌာနများ၊ ရပ်ရွာဒေသ လုပ်ငန်းအကောင်အထည်ဖော်ရေးကော်မတီများနှင့် အကူအညီ ရယူပြီးတော့ လွှဲပြောင်းအပ်နှံအစီအမံများဖြင့် ဆောင်ရွက်ပြီးတော့ အကျိုးသက်ရောက်မှုမရှိသည့် လုပ်ငန်းများ နည်းနိုင်သမျှနည်းအောင် ကြီးကြပ်ဆောင်ရွက်သွားရန် လိုအပ်ပါကြောင်း အကြံပြု ဆွေးနွေး ရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယက အတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးဇာနည်မင်း ရွှေကူမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1357">ဦးဇာနည်မင်း (ရွှေကူမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ တက်ရောက်လာသူများ အားလုံးမင်္ဂလာပါ။ ကျွန်တော်ကတော့ ရွှေကူ မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးဇာနည်မင်း ဖြစ်ပါတယ်။ ကျွန်တော့အနေနဲ့ကတော့ ပြည်ထောင်စုစာရင်းစစ်ချုပ်မှပေးပို့လာတဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့စပ်လျဉ်းသည့် စစ်ဆေးတွေ့ရှိချက် အစီရင်ခံစာအပေါ်ကို ပြည်သူ့ငွေစာရင်းပူးပေါင်း ကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ(၅/၂၀၁၈)ကို သုံးသပ်အကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ Power Point အသုံးပြုခွင့်ပြုပါ။ ဒီဥစ္စာကတော့ ဒီလုပ်ငန်းတွေမှာ လမ်း တံတားရယ်၊ မီးလင်းရေးရယ်၊ ပညာရေးရယ်၊ ကျန်းမာရေးရယ်၊ ရေရရှိရေးရယ်မှာ လမ်းတံတား ကတော့ လူဦးရေကိုတည်မှီပြီးမှ လိုအပ်ချက်မရှိဘူးဆိုတဲ့အကြောင်းရယ်၊ ကျန်ရေရရှိရေးနဲ့ မီးလင်းရေး၊ ပညာရေးနဲ့ ကျန်းမာရေးက ဒါလူဦးရေကိုတည်မှီပြီးမှ လိုအပ်ချက်ရှိတယ်ဆိုတဲ့ အကြောင်းကို ကျွန်တော့ အနေနဲ့ တင်ပြလိုခြင်းဖြစ်ပါတယ်။ ဒီဥစ္စာက ကျွန်တော်တို့ ကချင်ပြည်နယ်၊ ကယားပြည်နယ်၊ ကရင်ပြည်နယ်မှာ ကျွန်တော်တို့ မီးလင်းရေးရယ်၊ ပညာရေးနဲ့ ကျန်းမာရေးမှာ လိုအပ်ချက်ရှိသော်လည်း ရန်ပုံငွေ ချထားပေးမှုရဲ့ လိုအပ် ချက်ကြောင့် သုံးစွဲနိုင်ခြင်းမရှိဘူးဆိုတဲ့အကြောင်းကို ကျွန်တော့အနေနဲ့ သုံးသပ်တင်ပြလိုခြင်း ဖြစ်ပါတယ်။ ဒါကတော့ ရန်ကုန်တိုင်း၊ မန္တလေးတိုင်း၊ မွန်ပြည်နယ်၊ ရခိုင်ပြည်နယ် စသဖြင့် အဲဒီမှာ နှိုင်းယှဉ်မယ် ဆိုလို့ရှိရင် ရခိုင်ပြည်နယ်နဲ့ ရန်ကုန်မြို့မှာရှိတဲ့ စည်ပင်သာယာရေးကော်မတီမှ ကောက်ခံရရှိတဲ့ငွေတွေဟာ အင်မတန်ကွာဟနေတဲ့အတွက်ကြောင့်မို့လို့ ဒီရန်ပုံငွေချပေးမှုကို အချိုးညီစွာ ချပေးမှုဟာ မမှန်ကန်ဘူး ဆိုတဲ့အကြောင်းကို ကျွန်တော့အနေနဲ့ သုံးသပ်တင်ပြလိုခြင်း ဖြစ်ပါတယ်။ ဒါကတော့ ကချင်ပြည်နယ်မှာ ဆိုလို့ရှိရင် လုပ်ငန်းရဲ့ ၆၀ ရာခိုင်နှုန်းခန့်ကို ဒီလမ်းတံတားမှာ အသုံးပြုထားတာဆိုတဲ့ အကြောင်းကို ကျွန်တော့အနေနဲ့ တင်ပြလိုခြင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ရန်ပုံငွေများကို စိစစ်ခွင့်ပြု မယ်ဆိုလို့ရှိရင် မြို့နယ်ရဲ့ ပထဝီအနေအထား၊ အကျယ်အဝန်း၊ လူဦးရေ၊ ဒေသလိုအပ်ချက်များ မြို့နယ် စည်ပင်ရဲ့ နှစ်စဉ်ဝင်ငွေခွန်များနဲ့ တိုင်းတာပြီးမှ ပြည်နယ်အလိုက် ဖွံ့ဖြိုးမှုလိုအပ်ချက်များအပေါ် တည်မှီ ပြီးမှ ခွဲဝေသတ်မှတ်သင့်ပါကြောင်း အကြံပြုလိုပါတယ်။ ယခုကဲ့သို့သော မြို့နယ်များကို အချိုးညီညီနဲ့ စိစစ်ခွင့်ပြုနေခြင်းဟာ မှန်ကန်မျှတမှုမဟုတ်ဘူး ဆိုတဲ့အကြောင်းကိုလည်း ကျွန်တော့အနေနဲ့ တင်ပြလို ပါတယ်။ နောက်ပြီးတော့ ရန်ပုံငွေတောင်းခံရတာမှာလည်း ကျွန်တော်တို့ရဲ့ ကချင်ပြည်နယ်မှာ နှောင့်နှေး ကြန့်ကြာမှုတွေ ရှိနေတယ်ဆိုတဲ့အကြောင်းကိုလည်း ဒါကို ပြည်ထောင်စုကနေ ခွင့်ပြုပေးလိုက်ပေမယ့် ပြည်နယ်ကြန့်ကြာပြီးမှ မြို့နယ်မှာငွေထုတ်မရတဲ့ အခက်အခဲရှိနေတယ်ဆိုတဲ့ အကြောင်းကိုလည်း ကျွန်တော့ အနေနဲ့တင်ပြလိုပါတယ်။ ဒါကတော့ ကျွန်တော်တို့ရဲ့ ဘဏ္ဍာငွေရရှိမှု၊ တစ်နိုင်ငံလုံးရဲ့ ဘဏ္ဍာငွေရရှိမှုအပေါ်မှာ လမ်းတံတားရဲ့ သုံးစွဲထားတဲ့ငွေပမာဏဟာ ၆၄.၄ ရာခိုင်နှုန်း သုံးစွဲထားတာကို တွေ့ရှိရတာ ဖြစ်ပါတယ်။ Power Point ပိတ်လို့ရပါပြီ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ သို့ဖြစ်ပါသောကြောင့် ဒီလမ်းပန်း ဆက်သွယ်ရေးခက်ခဲသည့် တိုင်းဒေသကြီး၊ ပြည်နယ်များတွင် ၎င်းဖွံ့ဖြိုးရေးရန်ပုံငွေနှင့် ကျေးလက်လမ်းများ၊ တံတားများ ပြုပြင်တည်ဆောက်ရခြင်းလုပ်ငန်းများကို ပိုမိုဆောင်ရွက်သင့်ကြောင်းကိုလည်း အကြံပြု တင်ပြလိုပါတယ်။ မြို့နယ်မှာ အထူးလိုအပ်လျက်ရှိတဲ့ အခြေခံအဆောက်အအုံ လိုအပ်ချက်များရှိတဲ့ မြို့နယ်များကို လက်ရှိခွင့်ပြုငွေထက်အပိုဆောင်းပြီး ချပေးသင့်ကြောင်းကိုလည်း အကြံပြုတင်ပြလိုပါတယ်။ နောက်တစ်ခါ လုပ်ငန်းတစ်ခုချင်းအလိုက် ခွင့်ပြု တန်ဖိုးငွေကိုလည်း ပုံသေ သိန်း ၅၀ သတ်မှတ်ထားခြင်း ဟာလည်း မသင့်တော် မမှန်ကန်ကြောင်းကိုလည်း ကျွန်တော့အနေနဲ့ သုံးသပ်တွေ့ရှိရပါတယ်။ ဆောင်ရွက် မည့် လုပ်ငန်းပမာဏနှင့် လျော်ညီသည့် လုပ်ငန်းတန်ဖိုးများကို သတ်မှတ်ခွင့်ပြုပေးရန် လိုအပ်ကြောင်း ကိုလည်း နာယကကြီးကို တင်ပြလိုပါတယ်။ ဆက်လက်ပြီးမှ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက် အပိုဒ် ၁၆ အပိုဒ်ခွဲ(က)ကို ဆောင်ရွက်ရန်မသင့်လျော်ကြောင်းကိုလည်း အကြံပြုတင်ပြအပ် ပါတယ်။ သို့ပေမယ့်လည်း အပိုဒ် ၁၆ ရဲ့ အပိုဒ်ခွဲ(ခ)ကိုတော့ ကျွန်တော့အနေနဲ့ ထောက်ခံပါကြောင်းကို တင်ပြလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ မြို့နယ်ရှိဒေသများ ဖွံ့ဖြိုးတိုးတက်ရန် ရန်ပုံငွေစိစစ်မှုများကို ခြိုးခြံချွေတာဖို့မသင့်ကြောင်း ကျွန်တော့အနေနဲ့ တင်ပြလိုပါတယ်။ ဥပမာအားဖြင့် မရှိအောင် နိုင်ငံ့ဘဏ္ဍာများကို နိုင်ငံရဲ့ ဘဏ္ဍာထဲရောက်အောင် စီမံခန့်ခွဲပြီးမှ လွှတ်တော်အသုံးစရိတ် များကို မြှင့်တင်ဆောင်ရွက်ပြီး လွှတ်တော်ရဲ့ အခန်းကဏ္ဍကို မြင့်တင်အောင် ဆောင်ရွက်သင့်ကြောင်းကို လွှတ်တော်ဥက္ကဋ္ဌကြီးမှတစ်ဆင့် အကြံပြု တိုက်တွန်းလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းတန် လှည်းကူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1534">ဦးသိန်းတန်(လှည်းကူးမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးကို မင်္ဂလာအပေါင်းနှင့် ပြည့်စုံပါစေကြောင်း ဆုမွန်ကောင်းတောင်း နှုတ်ခွန်းဆက်သအပ်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၅/၂၀၁၈)အပေါ် ဆွေးနွေးမယ့် လှည်းကူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသိန်းတန် ဖြစ်ပါတယ်။ ဒီအစီရင်ခံစာမှာပါတဲ့ လိုက်နာဆောင်ရွက် ရမည့် အချက်များခေါင်းစဉ်အောက်က အမှတ်စဉ်(င)မှာ ဖွံ့ဖြိုးရေးရန်ပုံငွေခွင့်ပြုရာတွင် ဖွံ့ဖြိုးမှုနောက်ကျတဲ့ မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုးတိုးတက်ပြီး ဘတ်ဂျက် များစွာ သုံးစွဲနိုင်သည့် အချို့မြို့နယ်များကို အနည်းငယ်လျှော့ပြီး မဖွံ့ဖြိုးသေးသည့် မြို့နယ်များကို ပိုမိုခွဲဝေ ပေးရန်ဟု အကြံပြုထားတဲ့အချက်ကို ဖြည့်စွက်အကြံပြု ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ လွှတ်တော်ကိုယ်စားလှယ်များဟာ သက်ဆိုင်ရာမြို့နယ်အတွင်း ဖွံ့ဖြိုးရေး လုပ်ငန်းများကို ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေနဲ့အညီ ဆောင်ရွက်နေကြပါတယ်။ ဒီဥပဒေရဲ့ ရည်ရွယ်ချက်မှာ မြန်မာနိုင်ငံအတွင်း မြို့နယ်အားလုံးနဲ့ ကျေးရွာဒေသမကျန် နှစ်စဉ်ဖွံ့ဖြိုး တိုးတက်လာစေရန်၊ မဲဆန္ဒရှင်ပြည်သူများရဲ့ လိုအပ်ချက်များကို ဖြည့်ဆည်းပေးရန်၊ ကျေးလက်ဒေသ လျင်မြန်စွာဖွံ့ဖြိုးတိုးတက်လာစေရေးကို အထောက်အကူပြုရန်ဟူ၍ ပါရှိပါတယ်။ ဒီရည်ရွယ်ချက်အတိုင်း လွှတ်တော်ကိုယ်စားလှယ်များက ကျေးရွာပြည်သူလူထုနဲ့ပူးပေါင်းပြီး ဖြည့်ဆည်းဆောင်ရွက်ပေးတဲ့အတွက် ပြည်သူအများက ကျေးဇူးတင်ဝမ်းမြောက်ကြပါတယ်။ လုပ်ငန်းလုပ်တဲ့အခါမှာလည်း ကလေး၊ လူကြီး ပျော်ပျော်ရွှင်ရွှင် ဝိုင်းဝန်းလုပ်ဆောင်တာကို တွေ့ရပါတယ်။ လုပ်အားပေးသူများကို အစားအသောက်များနှင့် လှူဒါန်းကျွေးမွေးကြပါတယ်။ နာယကကြီးခင်ဗျာ။ Power Point ဖြင့် တင်ပြခွင့်ပြုပါ။ ဒီ ၂၀၁ရ မှာ လုပ်ခဲ့တဲ့ လုပ်ဆောင် ချက်ကို ဥပမာပြုပြီးတော့ ဆွေးနွေးသွားမှာဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် ဆောင်ရွက်ခဲ့တဲ့ သိန်း ၅၀ တန်လုပ်ငန်း အခု ၂၀ ဖြစ်ပါတယ်။ အဲဒီအထဲမှာ ပထမ ကွန်ကရစ်လမ်းတန်ဖိုးဟာ သိန်း ၅၀ စံနှုန်းအရ လမ်းအကျယ် ၈ ပေ ၆ လက်မထု ပေ ၄၀၀ အရှည်ဖြစ်ပါတယ်။ အဲဒီကွန်ကရစ်လမ်း ၁၀ ခုအတွက် အလျားပေ ပေ ၄,၀၀၀ ဖြစ်ရမှာဖြစ်ပါတယ်။ ဒါပေမယ့်လို့ ပြည်သူလူထုရဲ့ ပူးပေါင်းပါဝင် ဆောင်ရွက်တဲ့အတွက်ကြောင့် အလျားပေပေါင်း ၇,၆၅၈ ပေဖြစ်ပြီး ပေ ၃,၆၅၈ ပေ ပိုခင်းနိုင်ပါတယ်။ ရွာကရည်ရွယ်ထားတဲ့ လမ်းအစ အဆုံးကိုလည်း ပြီးမြောက်ပါတယ်။ အချို့နေရာမှာ သတ်မှတ်ထားတဲ့ လမ်းအကျယ် ၈ ပေ ထက်ကျယ်တယ်။ အမြင့် ၆ ပေထက်မြင့်တာကိုလည်း တွေ့ရပါတယ်။ ထို့နည်းတူ ဒုတိယကျောက်ခင်းလမ်းကိုလည်းပဲ သတ်မှတ် စံနှုန်းထက် အလျားပေ ၉၉၀ ပိုခင်းနိုင်ပါတယ်။ အဲဒီတော့ ကျွန်တော်တို့ ဒါကမြေသားလမ်း ဖြစ်ပါတယ်။ အဲဒီတော့ မြေသားလမ်းက ပြည်သူလူထု ပူးပေါင်းပါဝင်မှု လမ်းဘေးလယ်သမားများနဲ့ ညှိနှိုင်းသဘောတူခွင့်ပြုချက် ရတာကြောင့်မို့လို့ မြေသားပေ ၂၀၊ ထု ၃ ပေ၊ အလျားပေ ၅,၀၀၀ ကို အခက်အခဲမရှိ ချောမွေ့စွာလုပ်ဆောင်နိုင်ခဲ့ပါတယ်။ Slide Show ဆက်လက်ပြပေးပါ။ အဲဒီတော့ ဒါတချို့ဆိုလို့ရှိရင် သတ်မှတ်ထားတာ ပေ ၈ ပေပါ။ တကယ်ခင်းနိုင်သွားတာက ကျွန်တော်တို့ပေ ၁၂ ပေထိခင်းနိုင်ပါတယ်။ ဆက်လက်ပြပေးပါ။ ဒါတွေက ကျွန်တော်တို့ဟာ ပြည်သူလူထုတွေ စိတ်ပါဝင်စားစွာ ပူးပေါင်းပါဝင်ဆောင်ရွက်ကြတဲ့ သာဓက ပဲဖြစ်ပါတယ်။ အဲဒီတော့ အဲဒီမှာလည်းပဲ ကျွန်တော်တို့တွေ လုပ်အားပေးကြတဲ့လူတွေကို ကျေးရွာသူ ကျေးရွာသားတွေကနေပြီးတော့ အစားအသောက်များနဲ့ ကျွေးမွေးကြပါတယ်။ ဒါတွေက ကျောက်ခင်း လမ်းပါ။ ဒါတွေက ကျွန်တော်တို့ ကျေးရွာတွေက လူတွေကနေပြီးတော့ လုပ်အားပေးတဲ့အဖွဲ့တွေကို ကျွေးမွေးကြတယ်။ ထမင်းတန်ထမင်း၊ အအေးတန်အအေး ကျွေးမွေးကြတာ ဖြစ်ပါတယ်။ အဲဒီတော့ ဒီလွှတ်တော်ဆိုင်ရာဖွံ့ဖြိုးရေးရန်ပုံငွေနဲ့ ဒေသဖွံ့ဖြိုးရေး ဆောင်ရွက်ရာမှာ ထူးခြားတဲ့ အကျိုးကျေးဇူးများရရှိကြောင်း သုံးသပ်ရရှိပါတယ်။ လွှတ်တော်ဆိုင်ရာ လွှတ်တော်ကိုယ်စားလှယ်များနဲ့ ပြည်သူလူထုနည်းကပ်စွာ ထိတွေ့ဆက်ဆံနိုင်ခြင်း၊ ပူးပေါင်းဆောင်ရွက်တဲ့ အလေ့အကျင့်ဖြစ်ပေါ်စေခြင်း၊ အချင်းချင်းရိုင်းပင်းကူညီတဲ့ စိတ်ဓာတ်ဖြစ်ပေါ်စေခြင်း၊ အရည်အသွေးကောင်းမွန်ရေးနဲ့ ရေရှည်ထိန်းသိမ်း ရေးနဲ့ ကြီးကြပ်ဆောင်ရွက်နိုင်ခြင်း၊ လူငယ်များပရဟိတစိတ်ပျိုးထောင်ပေးနိုင်ခြင်း ဆိုပြီးတော့ ဖြစ်ပါတယ်။ Slide Show Podc. 2018. နာယကကြီးခင်ဗျာ။ လွှတ်တော်ဆိုင်ရာဖွံ့ဖြိုးရေးလုပ်ငန်းများအနေနဲ့ ကျေးရွာရှိစာသင်ကျောင်း လမ်း၊ ဆေးပေးခန်းလမ်း၊ ရွာလယ်။ ဆွေးနွေးရန် သတ်မှတ်ရန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာဒေါ်ခင်ညို ဒေးဒရဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1622">ဒေါက်တာဒေါ်ခင်ညို (ဒေးဒရဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ဒေးဒရဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာဒေါ်ခင်ညို ဖြစ်ပါတယ်။ ၂၀၁၆-၂၀၁ရခုနှစ် ပြည်ထောင်စု လွှတ်တော် ရန်ပုံငွေနှင့်စပ်လျဉ်း၍ စာရင်းစစ်ချုပ်ရုံးအစီရင်ခံစာနှင့် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာနဲ့ စပ်လျဉ်း၍ ဆွေးနွေးလိုပါတယ်။ နာယကကြီးရှင့်။ မြန်မာနိုင်ငံ မြို့အားလုံးနှင့် ကျေးလက်ဒေသများ လျင်မြန်စွာ ဖွံ့ဖြိုးတိုးတက်ရေး အတွက် ပြည်ထောင်စုလွှတ်တော်ရန်ပုံငွေနှင့် လွှတ်တော်ကိုယ်စားလှယ်များကို ဒေသဆိုင်ရာ အုပ်ချုပ်ရေး ဌာနဆိုင်ရာ အကြီးအကဲများနှင့် ပူးပေါင်းလုပ်ဆောင်စေခြင်းဟာ အလွန်ကောင်းမွန်သော အစီအစဉ် တစ်ခုဖြစ်ပါတယ်။ ဘာကြောင့်လဲဆိုတော့ လွှတ်တော်ကိုယ်စားလှယ်များဟာ ပြည်ထောင်စုလွှတ်တော်မှာ အလုပ်လုပ်ရသလို မြို့နယ်အုပ်ချုပ်ရေးအဖွဲ့ ဌာနဆိုင်ရာများနှင့်လည်း ညှိနှိုင်းဆောင်ရွက်ရတဲ့အပြင် ကျေးရွာလူထုများနှင့်လည်း အကုန်လုံးတွေ့ဆုံ ကူညီဆောင်ရွက်ပေးနေရသူများ ဖြစ်တယ်။ လိုအပ်ချက်တွေကို သိပါတယ်။ နောက်ဖွံ့ဖြိုးရေးရန်ပုံငွေနဲ့ အလုပ်လုပ်ရတဲ့အတွက်ကြောင့်မို့လို့ ကိုယ်စားလှယ်တွေကို ပြည်သူ လူထုရဲ့ ယုံကြည်အားကိုးမှုကိုရနိုင်သလို ဒီရန်ပုံငွေဟာလည်း ကျေးရွာလူထုဆီကို တိုက်ရိုက်ရောက်သွား နိုင်မှာ ဖြစ်ပါတယ်။ ကျွန်မတို့ ကျေးရွာများရဲ့ လူထုတွေ့ဆုံပွဲလုပ်တဲ့အခါမှာ လိုအပ်ချက်တွေ မေးတဲ့အခါမှာ အများဆုံးတောင်းဆိုကြတာကတော့ မိမိရွာနှင့် နီးစပ်ရွာကျေးရွာကိုဆက်သွယ်တဲ့ ဆက်သွယ်ရေးလမ်း၊ အထက်တန်းကျောင်း၊ ဆေးခန်း၊ ဆေးရုံရှိတဲ့ ရွာကြီးများကို ဆက်သွယ်တဲ့ လမ်းပန်းဆက်သွယ်ရေး လမ်းများကို အများဆုံးတောင်းဆိုကြပါတယ်။ လမ်းပန်းဆက်သွယ်ရေး ကောင်းမယ်ဆိုရင် ကျန်တဲ့ကိစ္စများ အဆင်ပြေသွားပါမယ်လို့ဆိုပါတယ်။ နောက်ထပ် တောင်းတာကတော့ ကျောင်းဆရာ/ဆရာမတွေနဲ့ ရေ၊ မီးကိစ္စပဲဖြစ်ပါတယ်။ တောင်းဆိုတဲ့ တောင်းဆိုချက်တွေကို မှတ်သားပြီး ဖွံ့ဖြိုးရေးသိန်း ၁,၀၀၀ နဲ့ တင်ခိုင်းပြီးမှ ဖွံ့ဖြိုးရေးသိန်း ၁,၀၀၀ နဲ့ လျာထားစိစစ်ဆောင်ရွက်တဲ့ အခါမှာကျတော့ လိုအပ်ချက်တွေကများနေပြီး ဖြည့်ဆည်းလုပ် ဆောင်ပေးနိုင်တဲ့လုပ်ငန်းက နည်းနည်းပဲ ဖြစ်နေပါတယ်။ ကျွန်မရဲ့ ဒေးဒရဲမြို့နယ်မှာ ကျေးရွာပေါင်း ၃၉၀ ရှိပါတယ်။ မြစ်ဝကျွန်းပေါ်ဒေသဖြစ်တဲ့အတွက်ကြောင့်မို့ ချောင်း၊ မြောင်းလည်းပါပါတယ်။ မြောင်းကောတွေရှိတဲ့အတွက်ကြောင့်မိုလို့ ရေတက်ရေကျစောင့်ပြီး သွားလာရတဲ့အတွက်ကြောင့်မို့လို့ သွားရေး လာရေးတစ်မျိုး ခက်ခဲပါတယ်။ ဆိုတော့ လမ်းတံတားများ များစွာလိုအပ်ပါတယ်။ ကျေးရွာ တစ်ရွာကို ၃၉၀ တောင်းဆိုတဲ့အထဲက ဖွံ့ဖြိုးရေးလုပ်ငန်းကို ကျွန်မတို့က ၂၅ ခု၊ ၂၆ ခုလောက်ပဲ လုပ်ပေးနိုင် ပါတယ်။ လမ်း၊ တံတားများ အများဆုံးဖြစ်ပါတယ်။ မရတဲ့ရွာကလည်း မကျေမနပ်ဖြစ်တာကို ကျွန်မတို့ကို ပြောကြ ပါတယ်။ ရန်ပုံငွေခွဲဝေတဲ့အခါမှာလည်း မျှပြီးပေးရတဲ့အတွက်ကြောင့်မိုလို့ လုပ်ငန်းလုပ်ဆောင်တဲ့အခါမှာ မလောက်မငှဖြစ်ကြရပါတယ်။ အရင်ကိုယ်စားလှယ်ကြီးတွေ ပြောခဲ့သလိုပါပဲ။ တောင်းဆိုသောငွေပမာဏရဲ့ တစ်ဝက်၊ သုံးပုံနှစ်ပုံလောက်ပဲ ဖြည့်ဆည်းပေးနိုင်ပါတယ်။ ဥပမာဆိုလို့ရှိရင် ပေ ၃,၀၀၀ ရှည်တဲ့လမ်းကို ရွာချင်းဆက်လမ်းကို တောင်းလို့ရှိရင် သိန်း ၄၀ လောက်ပဲ ချပေးနိုင်ပါတယ်။ အရှည်က ပေ ၁,၀၀၀ ကျော် လောက်ပဲရပါတယ်။ ကျန်တာကို ရွာသူရွာသားများက ငွေရောလူရောစိုက်ထုတ်ပြီး ဆောင်ရွက်ကြရပါတယ်။ ကိုယ်တိုင်လုပ်ရတဲ့အတွက် ပိုပြီးစိတ်ဝင်စားကြပေမယ်လို့ လုပ်ငန်းတစ်ခုကို ခွင့်ပြုတဲ့တန်ဖိုးကို ပုံသေ သိန်း ၅၀ သတ်မှတ်တဲ့အခါ ဒါ့ထက်ပိုပြီးတော့ ပိုပြီးခွင့်ပြုပေးစေလိုပါတယ်။ နောက်တစ်ခုက ဖွံ့ဖြိုးရေးရန်ပုံငွေကို ကိုယ်စားလှယ်၊ ကျေးရွာလူထု၊ အုပ်ချုပ်ရေးအဖွဲ့ အဆင်ပြေပြေ လုပ်ကိုင်နိုင်မယ်ဆိုလို့ရှိရင် ိုနဲ့လုပ်ငန်းများများ လပိုင်းအတွင်းပြီးနိုင်ပါတယ်။ အဆိုပြုချက် တင်တယ်။ လုပ်ငန်းအကောင်အထည်ဖော်တယ်။ အားလုံးက ၆ လကနေ ၉ လအတွင်း လုပ်ငန်းအများကြီး ပြီးနိုင်ပါတယ်။ ဗမာတစ်ပြည်လုံးဆိုရင် အများကြီးပြီးနိုင်ပါတယ်။ ဒါကြောင့်မိုလို့ အင်မတန် ကောင်းမွန်တဲ့အစီအစဉ်ဖြစ်ပါတယ်။ နောက်တစ်ခုက အခြားတစ်ချက်က စာရင်းစစ်အစီရင်ခံ မှာပါတဲ့အတိုင်း ဖွံ့ဖြိုးရေးထောက်ပံ့ငွေမလိုတဲ့ စည်ပင်သာယာလုပ်ငန်းတွေ ပံ့ပိုးမှုရနေတဲ့ မြို့ကြီးတွေရဲ့ လျာထားချက်ကိုလျှော့ပြီးတော့ ဖွံ့ဖြိုးမှုနည်းပြီး လုပ်ငန်းများလိုအပ်နေတဲ့ မြို့လေးတွေ၊ တောင်ပေါ်ဒေသ တွေကို ပိုပြီးလျာထားပေးမယ်ဆိုရင် ပိုမိုမြန်နိုင်မှာ ဖြစ်ပါတယ်။ ဖွံ့ဖြိုးရေးလုပ်ငန်းနဲ့ စံချိန်စံညွှန်းသည် ထိုက်တန်သော လုပ်ငန်းများရဖို့အတွက်ဆိုလို့ရှိရင် ဖွံ့ဖြိုးရေးလုပ်ငန်းဆောင်ရွက်နေတဲ့ ကျေးရွာလူထု တွေကိုကိုယ်စားလှယ်၊ အထွေထွေအုပ်ချုပ်ရေးနဲ့ သက်ဆိုင်ရာဌာနတွေက အနီးကပ်အကြံပေးကူညီမယ်။ ကြီးကြပ်မယ်။ စစ်ဆေးမယ်ဆိုလို့ရှိရင် အခုထက်ပိုပြီးကျေးရွာများ ပိုမိုဖွံ့ဖြိုးလာနိုင်ကြောင်း ကျွန်မအနေနဲ့ အကြံပြုလိုပါတယ်။ ကျေးဇူးတင်ပါတယ်။</speech>
<speech type="speaker">ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန် (မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော လွှတ်တော် နာယကကြီးနှင့်တကွ လွှတ်တော်တစ်ရပ်လုံးကို မင်္ဂလာပါလို့ ရှေးဦးစွာနှုတ်ခွန်းဆက်သ ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးလားလ်မင်းထန်ဖြစ်ပါတယ်။ နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ စပ်လျဉ်း၍ အစီရင်ခံစာ (၅/၂၀၁၈)နဲ့ စပ်လျဉ်းပြီးတော့မှ ကျွန်တော် အချက် ၃ ချက်ဖြင့် အကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ပထမအချက်အနေဖြင့် အစီရင်ခံစာရဲ့ အပိုဒ် ၁၅ မှာ ပြည်ထောင်စုလွှတ်တော် ဆိုင်ရာဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော်ဆိုင်ရာ ဖွံ့ဖြိုးရေးလုပ်ငန်းများဟူ၍ ပြောင်းလဲ၍ ပြည်ထောင်စုနယ်မြေရှိ မြို့နယ်များအတွက် ပြည်ထောင်စုလွှတ်တော်ရုံး၏ ဘတ်ဂျက်ဖြင့် လည်းကောင်း၊ တိုင်းဒေသကြီးနဲ့ပြည်နယ်များရှိ မြို့နယ်ရုံးများအတွက် သက်ဆိုင်ရာ တိုင်းဒေသကြီးနဲ့ ပြည်နယ်လွှတ်တော်ရုံးရဲ့ ဘတ်ဂျက်မှလည်းကောင်း ထောက်ပံ့ငွေ အသုံးစရိတ်အဖြစ် လျာထားဆောင်ရွက် သင့် မသင့် သုံးသပ်ရန်ဆိုတဲ့နေရာမှာ ဒီလိုသာပြောင်းမယ်ဆိုလို့ရှိရင် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေကို စုစုပေါင်းပုဒ်မ ၁၄ ခုပြင်ဆင်ရမှာ ဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုရန် တင်ပြအပ်ပါတယ်ခင်ဗျာ။ ဒီ Power Point ထဲမှာ ပြင်ဆင်ဖို့လိုအပ်မယ့် ဥပဒေကိုပြထားတာဖြစ်ပါတယ်။ သို့ဖြစ်ပါသောကြောင့် ဒီလိုနာမည် ပြောင်းလိုက်ရုံဖြင့် ဘာမှထူးခြားလာမှာမဟုတ်သလို အဲဒီရန်ပုံငွေဟာလည်း မြန်မာနိုင်ငံက မြို့နယ်ပေါင်း ၃၃၀ မှာပဲ သုံးရမှာ ဖြစ်ပါတယ်။ နာမည်ပြောင်းရုံသက်သက်သာဖြစ်ပါမယ်။ ဒါကြောင့်မို့လို့ ယခင်အတိုင်းသာ ဆက်လက် ကျင့်သုံးသင့်ပါကြောင်း အကြံပြု ဆွေးနွေးလိုပါတယ်။ ဒုတိယအချက်အနေဖြင့် အစီရင်ခံစာရဲ့ အပိုဒ် ၁၅ အပိုဒ်ငယ်(င)တွင် ဖွံ့ဖြိုးရေးရန်ပုံငွေခွင့်ပြုရာတွင် မြို့နယ်ဖွံ့ဖြိုးမှုနောက်ကျသည့်မြို့နယ်များကို လက်ရှိ ခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် တိုးတက်ပြီး ဘတ်ဂျက်များစွာ တောင်းခံသည့် အချို့ မြို့နယ်များကို အနည်းငယ်လျှော့ပြီးမှ မဖွံ့ဖြိုးသေးသော မြို့နယ်များကို ပိုမိုခွဲဝေပေးရန်ဆိုပြီးပါရှိပါတယ်။ ဒီဟာကိုတော့ ပြည်ထောင်စုလွှတ်တော်ဆိုင်ရာရန်ပုံငွေ ဥပဒေ၊ လုပ်ထုံးလုပ်နည်းနဲ့လည်း မဆန့်ကျင် ပါဘူး။ ၂၀၀၈ ဖွဲ့စည်းပုံအခြေခံဥပဒေနဲ့လည်း ပိုမိုကိုက်ညီနေပါတယ်။ ဖွဲ့စည်းပုံအခြေခံဥပဒေ ၂၂ (ဂ)မှာဆိုလို့ရှိရင် နိုင်ငံတော်သည် တိုးတက်ဖွံ့ဖြိုးမှုနည်းပါးနေသည့် တိုင်းရင်းသားများ၏ပညာရေး၊ ကျန်းမာရေး၊ စီးပွားရေး၊ လမ်းပန်းဆက်သွယ်ရေးစသည်တို့ပါဝင်သော လူမှုစီးပွားရေးတိုးတက်ဖွံ့ဖြိုးရေးအတွက် ကူညီဆောင်ရွက်ရမည်ဟုဆိုပြီးမှ ပါရှိပါတယ်။ ကြောင့်မို့လို့ မြန်မာနိုင်ငံမှာ အဆင်းရဲဆုံးပြည်နယ်များဖြစ်တဲ့ ချင်းပြည်နယ်၊ ရခိုင်ပြည်နယ်တို့လို၊ ကချင် ပြည်နယ် မြောက်ပိုင်းတို့လို၊ နာဂတောင်တန်းဒေသတို့လို အဲဒီလိုမျိုး နောက်ကျတဲ့ဒေသမျိုးကို လွှတ်တော် ဘတ်ဂျက်နည်းနည်းပိုချပေးနိုင်မှ နိုင်ငံတစ်ဝန်းဖွံ့ဖြိုးတိုးတက်မှုနှုန်းကို ညီမျှသွားမှာဖြစ်ပါတယ်။ မြန်မာနိုင်ငံ ကျေးလက်ဒေသမှာရှိတဲ့ ရွာတွေမှာ ရေကလည်းရှားတယ်။ မီးကလည်းမရှိ။ ဆိုင်ကယ် လမ်းလည်း မပေါက်။ ကျောင်း၊ ဆေးရုံအစစအရာရာ နောက်ကျနေသော တိုင်းရင်းသား ညီအစ်ကို မောင်နှစ်မ တွေအတွက် တိုးတက်မှုပိုမိုရှိသော မြို့ကြီးများမှာ နေထိုင်သူများက သဘောထားကြီးပြီး စဉ်းစားပေးဖို့ လိုအပ်နေပြီဟုယူဆရပါတယ်။ ဒါကြောင့်မို့လို့ ဖွံ့ဖြိုးရေးရန်ပုံငွေ ခွင့်ပြုရာတွင် နောက်ကျနေသော မြို့နယ် များကို လက်ရှိခွင့်ပြုငွေထက် ပိုမိုတောင်းခံရန်ဟူသော အချက်သည် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေကိုလည်း ပြင်ဆင်ရန်မလိုသလို ဖွံ့ဖြိုးရေးရန်ပုံငွေ ပိုမိုချပေးထားသင့်ပါကြောင်း ဆွေးနွေးချင်ပါတယ်။ နောက်ဆုံးတစ်ချက်အနေနဲ့ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက်မှာ ကျေးလက်လမ်း တံတားများ ဆောင်ရွက်ခြင်းလုပ်ငန်းအတွက် သုံးစွဲမှုတွင် လမ်းပန်းဆက်သွယ်ရေး အင်မတန်မှခက်ခဲတဲ့ ချင်းပြည်နယ်ဟာ အနည်းဆုံးသုံးစွဲထားကြောင်း ဖော်ပြပါရှိတာကို တွေ့ရှိရပါတယ်။ ဘာလို့ဒီလို အနည်းဆုံး သုံးစွဲရတာလဲဆိုတော့ ခုနက ပလက်ဝက လွှတ်တော်ကိုယ်စားလှယ်ကလည်း တင်ပြပြီးပါပြီ။ ကျွန်တော်တို့ ချင်းပြည်နယ်မှာ တစ်ရွာနဲ့တစ်ရွာ အနည်းဆုံး ၁၅ မိုင်၊ မိုင် ၂၀ ၀ေးပါတယ်။ တောင်ကုန်းတောင်တန်းတွေ၊ ကျောက်ဆောင်တွေ တအားများပါတယ်။ အဲဒါနဲ့ ဒီလမ်းတံတားတွေ လုပ်ဖို့ဆိုတဲ့နေရာမှာ ၁၅ မိုင်၊ မိုင် ၂၀ ကို ဒီ သိန်း ၅၀ လောက်လေးနဲ့တော့ အဆင်မပြေလို့ ကျွန်တော်တို့ ဒီဟာထက်စာရင် ဝန်ထမ်းအိမ်ရာတို့၊ ကျောင်းဆရာဆရာမတွေ အိမ်ရာ ပြီးတော့ သောက်သုံးရေ ပြုပြင်တဲ့နေရာမှာပဲ ကျွန်တော်တို့ အဓိက သုံးတာဖြစ်ပါတယ်။ ဒီဟာကိုလည်း ကျွန်တော်တို့ နည်းနည်းသုံးသပ်သင့်တယ်လို့ ကျွန်တော်ပြောချင် ပါတယ်။ ဒီဟာကို ပြန်သုံးသပ်ပေးမယ်ဆိုလို့ရှိရင်တော့ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေကို ပြင်ဆင်စရာမလိုပါဘူး။ ဒီဟာထဲက ဖွံ့ဖြိုးရေးရန်ပုံငွေ လုပ်ထုံးလုပ်နည်း အပိုဒ် ၅(ဈ)ကို ပြင်ပေး ရင်တော့ အဆင်ပြေမယ်ဆိုတာ လုပ်ထုံးလုပ်နည်းတစ်ခုကိုပဲ ပြင်ပေးရန်လိုမှာ ဖြစ်ပါတယ်။ ဒါကြောင့်မို့လို့ ကျွန်တော့ ဆွေးနွေးချက်ကို ဒီလောက်နဲ့ပဲ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်နှင်းသစ် ပန်းတောင်း မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ် (ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပန်းတောင်း မဲဆန္ဒနယ်က ဒေါ်ခင်နှင်းသစ် ဖြစ်ပါတယ်။ ပြည်ထောင်စုစာရင်းစစ်ချုပ်ရုံးမှပေးပို့တဲ့ အစီရင်ခံစာ(၅/၂၀၁၈) အပေါ်မှာ အကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင် အစီရင်ခံစာတွင် ပါဝင်သည့်အတိုင်း ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေကို တစ်မြို့နယ်လျှင် ကျပ်သန်း ၁၀၀ နှုန်းဖြင့် တစ်ပြေးညီ ချထားကြောင်းပါဝင်ပါတယ်။ ထိုအချက်ကို သက်ဆိုင်ရာ ပြည်ထောင်စုစာရင်းစစ်ချုပ်ရုံးမှပင် အကြံပြုသလို ကျွန်မရှေ့မှ ဆွေးနွေးသွားကြသော ကိုယ်စားလှယ်တော်ကြီးများကလည်း ထောက်ပြထားပါတယ်။ ကျွန်မလည်း ထိုအချက်ကိုပဲ အဓိက အကြံပြုသွားမှာ ဖြစ်ပါတယ်။ နာယကကြီးရှင်။ ကျွန်မရဲ့ အကြံပြုချက်များကို Power Point ဖြင့် တင်ပြခွင့်ပြုပါရှင်။ တန်းတူ ညီမျှမှုနှင့် သာတူညီမျှမှုတို့ရဲ့ ကွဲပြားခြားနားချက်ကို ဖော်ပြထားခြင်းဖြစ်ပါတယ်။ ပြည်ထောင်စုလွှတ်တော် ဖွံ့ဖြိုးရေးရန်ပုံငွေ ခွဲဝေရာမှာ ထည့်သွင်းစဉ်းစားဆုံးဖြတ်သင့်တဲ့ အချက်ဟုလည်း ယုံကြည်ပါတယ်။ တန်းတူညီမျှမှုဆိုတာကတော့ ညီမျှအောင်ဆောင်ရွက်ပေးခြင်းမျှသာ ဖြစ်ပါတယ်။ ပုံပါအတိုင်း ခြံစည်းရိုးတန်းရဲ့ တစ်ဖက်မြင်ကွင်းကို မြင်နိုင်အောင် တူညီတဲ့ခုံခု ထားပေးပေမယ့် မူလကတူညီတဲ့ အခြေအနေမရှိလို့ တန်းတူညီမျှမှုကို ဖန်တီးပေးသော်လည်း မရရှိတဲ့အခြေအနေ ဖြစ်ပါတယ်။ နောက်တစ်ခုကတော့ သာတူညီမျှမှုဖြစ်ပြီး ၄င်းရဲ့ အနှစ်သာရကတော့ တရားမျှတခြင်းပဲ ဖြစ်ပါတယ်။ တန်းတူညီမျှမှု ဆိုတဲ့တူညီသော အခွင့်အရေးကိုရရှိအောင် တရားမျှတစွာ ဆောင်ရွက်ပေးခြင်းဖြစ်ပါတယ်။ တစ်ဖက်ပုံပါအတိုင်း မြင်ကွင်းကို မြင်နိုင်ဖို့ လိုအပ်သူကို လိုအပ်သလောက် ဆောင်ရွက်ပေးထားလို့ အားလုံး တန်းတူမြင်နိုင်တဲ့အခွင့်အရေး သို့မဟုတ် သာတူညီမျှမှုရရှိနေခြင်းကို ဖော်ပြထားခြင်းဖြစ်ပါတယ်။ သာတူညီမျှမှုရရှိနိုင်ဖို့အတွက် ယာယီအထူးတိုင်းတာသင့်တဲ့ စံချိန်စံညွှန်းဖြစ်ပါတယ်။ တစ်သမတ်တည်း ထိုအခွင့်အရေးကို အမြဲထာဝရပေးရန်မဟုတ်ဘဲ လိုသလောက်သာပေးသင့်ခြင်းကို ဖော်ပြထားခြင်းဖြစ်ပါတယ်။ တူညီသောအခွင့်အရေးကို ရရှိရန်အတွက် သာတူညီမျှဖြစ်စေရန်နှင့် ဆုံးဖြတ်ချက်တို့ဖြစ်ပါတယ်။ ဒီအချက်ဟာ ခေါင်းဆောင်နိုင်မှု၊ စီမံခန့်ခွဲနိုင်မှုတို့နှင့် သက်ဆိုင်ပြီး မျှတသော၊ မှန်ကန်သော ရလဒ်ဖြစ်စေဖို့အတွက် ဆင်ခြင်သုံးသပ်နိုင်စွမ်း၊ တွေးခေါ်နိုင်စွမ်းရှိပြီး စီမံခန့်ခွဲနိုင်ဖို့ ဖြစ်ပါတယ်။ ဒီအချက်ကို တင်ပြနိုင်ခြင်းမှာ ပြည်ထောင်စုလွှတ်တော်ဆိုသည်မှာ နိုင်ငံတော်၏ဘတ်ဂျက်စီမံခန့်ခွဲမှုအတွက် တာဝန်နှင့် လုပ်ပိုင်ခွင့်ရှိသော နေရာဖြစ်ပါတယ်။ ဒါကြောင့် ပြည်ထောင်စုလွှတ်တော် ကိုယ်စားလှယ်များမှ တိုင်းပြည်ရဲ့ ဘဏ္ဍာငွေခွဲဝေ သုံးစွဲနိုင်ဖို့ စီမံခန့်ခွဲတဲ့အခါ ထိထိရောက်ရောက်ရှိဖို့နဲ့ မျှတမှန်ကန်တဲ့ ဆုံးဖြတ်ချက်များ ချမှတ်နိုင်ဖို့အတွက် အကြံပြုထားခြင်း ဖြစ်ပါတယ်။ ပြည်ထောင်စုလွှတ်တော် ဖွံ့ဖြိုးရေးရန်ပုံငွေ ရရှိထားတဲ့မြို့နယ်များကို ခွဲခြမ်းစိပ်ဖြာ ကြည့်မယ်ဆိုရင် သွားလာမှုအဆင်ပြေတဲ့မြို့နယ်၊ သွားလာမှုခက်ခဲတဲ့မြို့နယ်စသည်ဖြင့် ခွဲခြားနိုင်သလို အခြေခံလူတန်းစား များခြင်းဟာလည်း မဖွံ့ဖြိုးတဲ့ဒေသလို့ သတ်မှတ်နိုင်ပါတယ်။ ဒါ့အပြင် အစီရင်ခံစာပါအတိုင်း လူဦးရေ နည်းပြီး သေးငယ်တဲ့မြို့၊ လူဦးရေများပြီး ကြီးမားကျယ်ပြန့်တဲ့မြို့၊ ဖွံ့ဖြိုးမှုပိုမိုလိုအပ်နေတဲ့မြို့ စသည်ဖြင့် ကွဲပြားမှုကို သတ်မှတ်လို့ရပါတယ်။ ဒီလိုကွဲပြားနေမှု ရှိနေခြင်းအပေါ် ဘတ်ဂျက်ခွဲဝေရာမှာ အထူး ထည့်သွင်းသုံးသပ်ဖို့ လိုအပ်ကြောင်းကိုလည်း ထပ်မံအကြံပြုလိုပါတယ်။ လွှတ်တော်ဖွံ့ဖြိုးရေးရန်ပုံငွေကို ကမ္ဘာ့နိုင်ငံပေါင်း ၁၉၆ နိုင်ငံရှိတဲ့ အနက် ၂၃ နိုင်ငံသာ အသုံးပြု ကြောင်း ၂၀၁၀ ခုနှစ် စာရင်းအရ သိရှိရပါတယ်။ အဆိုပါအသုံးပြုသည့် နိုင်ငံများဟာလည်း ဖွံ့ဖြိုးဆဲနိုင်ငံ များသာဖြစ်ပြီးအာဖရိကတိုက်မှ အများဆုံးဖြစ်ပါတယ်။ အာဆီယံနိုင်ငံထဲမှဆိုရင် ဖိလစ်ပိုင်နိုင်ငံ တစ်နိုင်ငံ တည်းသာပါဝင်ပြီး ဖွံ့ဖြိုးရေးရန်ပုံငွေကိုသုံးခြင်းဟာလည်း ဖွံ့ဖြိုးတဲ့နိုင်ငံမဖြစ်သေးခင် ဖက်ဒရယ်ဒီမိုကရေစီ နိုင်ငံရေးစနစ်အား ပြည့်ပြည့်ဝဝအသုံးမချနိုင်သေးခင် ရေတိုအတွက်သာအသုံးပြုဖို့ လိုအပ်မှာဖြစ်ကြောင်း ကိုလည်း လေ့လာတွေ့ရှိရပါတယ်။ အစီရင်ခံစာပါ ဥပဒေရဲ့ ရည်ရွယ်ချက်များ ဖြစ်ပါတယ်။ ယင်းဥပဒေကို ခြုံငုံသုံးသပ်လျှင် ထောက်ပံ့ ငွေကို သက်ဆိုင်ရာ မဲဆန္ဒနယ်မြေအတွင်း ဒေသဖွံ့ဖြိုးရေးလုပ်ငန်းများ၊ ပြည်သူတို့၏ လိုအပ်ချက်များကို ဖြည့်ဆည်းပေးရန်ဖြစ်ပါတယ်။ နာယကကြီးရှင်။ ပြည်ထောင်စုလွှတ်တော် ဖွံ့ဖြိုးရေးရန်ပုံငွေ ခွဲဝေသတ်မှတ်ရာမှာ တန်းတူညီမျှ သာမက သာတူညီမျှရှိမှု လိုအပ်ကြောင်းနှင့် လက်တွေ့အကောင်အထည်ဖော် စီမံခန့်ခွဲနိုင်ပါက အစီရင် ခံစာပါ ရည်ရွယ်ချက်များသာမက ဖွဲ့စည်းပုံအခြေခံဥပဒေပါ နိုင်ငံတော်ရဲ့ အခြေခံမူဖြစ်တဲ့ နိုင်ငံတော်၌ တရားမျှတခြင်း၊ လွတ်လပ်ခြင်း၊ ညီမျှခြင်းတည်းဟူသော လောကပါလတရားများ ပိုမိုထွန်းကားလာ မှာဖြစ်ပြီး မိမိတိုင်းပြည်ရဲ့ ပန်းတိုင်ဖြစ်တဲ့ ဖက်ဒရယ်ဒီမိုကရေစီ နိုင်ငံတော်ကြီးဆီသို့ရောက်ဖို့ အလှမ်း နီးသွားမှာဖြစ်ကြောင်း အကြံပြု တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင် (ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ် ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ထန်းမောင် ဖြစ်ပါတယ်။ ကန်တော်ဆေးမေးမာက ၂၀၁၆-၂၀၁ရ ဘဏ္ဍာရေးနှစ် ပြည်ထောင်စ လွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့စပ်လျဉ်းပြီးတော့ စာရင်းစစ်ချုပ်ရဲ့ စစ်ဆေးတွေ့ရှိချက်တွေအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ အမှတ်စဉ် (၅/၂၀၁၈)ကို ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ အစီရင်ခံစာရဲ့ အပိုဒ် ၁၀ မှာ ဖွံ့ဖြိုးရေးရန်ပုံငွေ ဥပဒေပုဒ်မ ရ အရ ဗဟိုကော်မတီရဲ့ လုပ်ငန်းတာဝန် ၈ ခုထဲမှ ပုဒ်မခွဲ (ဃ)မှာ ဖွံ့ဖြိုးရေးရန်ပုံငွေကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုရန်ဟု ပြဋ္ဌာန်းထားရှိပါတယ်။ တစ်ပြေးညီခွဲဝေချထားပေးရန်ဟု ဖော်ပြထားခြင်းမရှိကြောင်း တွေ့ရပါတယ်။ ၂၀၁၆-၂၀၁ရ နဲ့ ၂၀၁၇-၂၀၁၈ ဘဏ္ဍာရေးနှစ် ၂ နှစ် တိုင်အောင် ဥပဒေနဲ့အညီ ခွဲဝေခွင့်ပြု ထားခြင်းမရှိသေးကြောင်း တွေ့ရပါတယ်။ ၂၀၁၈-၂၀၁၉ ဘဏ္ဍာရေးနှစ် ဘတ်ဂျက်ခွဲဝေခွင့်ပြုတဲ့အခါဖွံ့ဖြိုးမှု နောက်ကျနေတဲ့ မြို့နယ်တွေကို ယခင်ထက် ပိုမို ခွင့်ပြုပေးဖို့ အကြံပြု တင်ပြလိုပါတယ်။ အဘက်ဘက်မှ ဖွံ့ဖြိုးတိုးတက်ပြီး စည်ပင်သာယာရေး ရန်ပုံငွေများများသုံးနိုင်တဲ့ မြို့နယ်တွေ၊ နှစ်စဉ် မူလဘတ်ဂျက် ခွဲဝေခြင်းမှမဟုတ်ဘဲ နိုင်ငံခြားငွေတွေ၊ နိုင်ငံခြားချေးငွေတွေ၊ ကျပ် ဘီလီယံပေါင်းများစွာ အသုံးပြုခွင့် ရရှိနေတဲ့ မြို့နယ်တွေကို အနည်းငယ် လျှော့ပေးသင့်ကြောင်း အကြံပြုလိုပါတယ်။ တချို့မြို့နယ်တွေမှာ လူဦးရေနည်းနည်းသာရှိပြီး အားလုံးပြည့်စုံနေပါလျက် ရေရရှိရေး၊ လမ်း၊ တံတားတွေ အရေးတကြီး မလိုအပ်ဘဲ အတင်းအဓမ္မ ခွဲဝေပေးသလိုမျိုး ဖြစ်နေကြောင်း သုံးသပ်မိပါတယ်။ နာယကကြီးခင်ဗျာ။ အစီရင်ခံစာရဲ့ အပိုဒ် ၁၂ (က)မှာ မူလသတ်မှတ်သည့် လုပ်ငန်းနဲ့ အမှန် ဆောင်ရွက်သည့်လုပ်ငန်း ကွဲလွဲနေတာ မြို့နယ်ပေါင်း ၁၅၈ မြို့နယ်မှာ လုပ်ငန်းပေါင်း ၁,၀၂၅ ခုရှိခဲ့ကြောင်း ပြောင်းလဲဆောင်ရွက်ခွင့်ပြုခဲ့တဲ့ လုပ်ငန်း ၈၈၁ ခုနဲ့ လုပ်ငန်းပြောင်းလဲဆောင်ရွက်ထားမှုမရှိတဲ့ လုပ်ငန်း ၁၄၄ ခု ရှိကြောင်း ဖော်ပြထားတာတွေ့ရပါတယ်။ ဤသို့ဖြစ်ရခြင်းမှာ သက်ဆိုင်ရာ တာဝန်ရှိသူများ လုပ်ငန်းအပေါ်စိတ်ဝင်စားမှုမရှိခြင်းများ၊ မြို့နယ်များရှိ ကျေးရွာများနှင့် ကင်းကွာနေခြင်းများ၊ ပေါ့ဆမှု များကြောင့်ဖြစ်နိုင်ကြောင်းနဲ့ ပြည်သူ့ဘဏ္ဍာငွေများ အလေအလွင့်မရှိဘဲ အကျိုးရှိရှိ အသုံးပြုနိုင်အောင် ကြီးကြပ်ညွှန်ကြားသင့်ကြောင်း အကြံပြုအပ်ပါတယ်။ ဤကဲ့သို့ အားနည်းချက်များ မဖြစ်ပေါ်ရအောင် အထူးသတိပေးသင့်ကြောင်းနှင့် ဆက်လက်ပျက်ကွက်ပါက ရန်ပုံငွေကို ပြန်လည်ပေးသွင်းခြင်းစတဲ့ တစ်စုံတစ်ရာ အရေးယူဆောင်ရွက်သင့်ကြောင်း အကြံပြု တင်ပြအပ်ပါတယ်။ နာယကကြီးခင်ဗျာ။ အစီရင်ခံစာအပိုဒ် ၁၅ အပိုဒ်ခွဲ(ဃ)တွင် လမ်းပန်းဆက်သွယ်ရေးခက်ခဲတဲ့ တိုင်းဒေသကြီးနှင့် ပြည်နယ်များတွင် ဖွံ့ဖြိုးရေးရန်ပုံငွေဖြင့် ကျေးလက်လမ်းများ၊ တံတားများ ပြုပြင်ခြင်း၊ တည်ဆောက်ခြင်းများ ပိုမိုလုပ်ဆောင်နိုင်ရန်၊ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက် အပိုဒ်ခွဲ(ဂ)အရ လုပ်ငန်းတစ်ခု ဆောင်ရွက်ခွင့်ပြု တန်ဖိုးကို ပုံသေကျပ် ၅ သန်းအောက် သတ်မှတ်ပေးမည့် အစား ဆောင်ရွက်သည့် လုပ်ငန်းပမာဏနဲ့လျော်ညီတဲ့တန်ဖိုးများ ခွင့်ပြုပေးရန်လိုအပ်ကြောင်း ထောက်ပြ ထားသည့်အတွက်ကြောင့် လုပ်ငန်းတစ်ခုဆောင်ရွက်ရန် ငွေကျပ် ၁၀ သန်းထက် မပိုစေရဟု သတ်မှတ်ခွင့်ပြု ပေးသင့်ပါကြောင်း အကြံပြုတင်ပြအပ်ပါတယ်။ ဒါ့အပြင် မြို့နယ်စာရင်းစစ်အဖွဲ့များမှ စာရင်းအင်းနဲ့ မြေပြင်လုပ်ငန်းဆောင်ရွက်မှု ရှိ မရှိ စစ်ဆေးသည့်အခါ လုပ်ငန်းအားလုံးကို နီးသည်ဖြစ်စေ၊ ဝေးသည်ဖြစ်စေ အားလုံးကို သွားရောက်စစ်ဆေးပေးဖို့ အဆင့်ဆင့် ညွှန်ကြားပေးသင့်ပါကြောင်း အကြံပြုတင်ပြအပ်ပါတယ်။ နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေသည် လွှတ်တော် ကိုယ်စားလှယ်များ ပကတိမြေပြင်အနေအထားနဲ့ လက်တွေ့ဆောင်ရွက်နေခြင်းများနဲ့ ကွဲလွဲမှုများ၊ ပြုပြင် ဖြည့်စွက်သင့်သည်များ၊ ပယ်ဖျက်သင့်သည်များ စသည့်အားနည်းချက်များစွာ ဖြစ်ပေါ်နေသဖြင့် ဤဥပဒေကို အမြန်ဆုံးပြန်လည် ပြုပြင်ပြဋ္ဌာန်းသင့်ပါကြောင်းနှင့် အစီရင်ခံစာကို ထောက်ခံပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်လတ် မြန်အောင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1608">ဦးခင်မောင်လတ် (မြန်အောင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်ကတော့ ဧရာဝတီတိုင်းဒေသကြီး၊ မြန်အောင် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်လတ် ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနဲ့ စပ်လျဉ်းတဲ့ ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ (၅/၂၀၁၈) နဲ့ပတ်သက်၍ အကြံပြု ဆွေးနွေးသွားမှာဖြစ်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ ဆောင်ရွက် ခဲ့တဲ့မြို့နယ် ၃၂၅ မြို့နယ်၊ ဆောင်ရွက်မှုလုပ်ငန်းပေါင်း ၁၂,၀၅ရ ခု၊ ၎င်းတို့ရဲ့ လုပ်ငန်းတန်ဖိုး ကျပ်သန်း ပေါင်း ၃၂,၄၃၁.၅၈၃ သန်းကို ခွင့်ပြုဆောင်ရွက်စေခဲ့ပါတယ်။ ဒါဟာ ၃၃ ဘီလီယံရှိပါတယ်။ နှစ်စဉ်သုံးစွဲ ကုန်ကျငွေပါ။ လုပ်ငန်းတစ်ခုချင်းစီရဲ့ ပျမ်းမျှတန်ဖိုးကို ကြည့်မယ်ဆိုရင် ၂.၆၈၉ သန်း (၂ရ သိန်း)ခန့် ရှိတာကို တွေ့ရမှာဖြစ်ပါတယ်။ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့များရဲ့ လုပ်ငန်း တာဝန်များ အပိုဒ်(၅)တွင် လုပ်ငန်းတစ်ခုလျှင် ကျပ် သိန်း ၅၀ ထက်မပိုသော လုပ်ငန်းများကိုသာ စိစစ် ဆောင်ရွက်ခြင်းပြုရမယ်လို့ အမြင့်ဆုံးလုပ်ငန်းတန်ဖိုးကို ပုံသေသတ်မှတ်ထားသည်ကို တွေ့ရပါတယ်။ အစီရင်ခံစာအပိုဒ် ၁၅ ပါ လိုက်နာဆောင်ရွက်ရန် အချက်များအနက် အပိုဒ်ခွဲငယ်(ဂ)နဲ့ ပတ်သက်၍ ဆွေးနွေးအကြံပြုလိုပါတယ်။ အိန္ဒိယသို့ လွှတ်တော်ဆိုင်ရာ လေ့လာရေးခရီးစဉ်မှာ အန္ဒိယလွှတ်တော်ရဲ့ တာဝန်ရှိပုဂ္ဂိုလ်များနဲ့ တွေ့ဆုံဆွေးနွေးခဲ့ဖူးပါတယ်။ အိန္ဒိယလွှတ်တော်ကိုယ်စားလှယ် တစ်ဦးလျှင် ၎င်းတို့ရဲ့ မဲဆန္ဒနယ်မြေအတွင်းမှာ ဖွံ့ဖြိုးရေးလုပ်ငန်းများ ဆောင်ရွက်နိုင်ရန် ရူပီးငွေ သန်း ၅၀ သုံးစွဲခွင့်ပြုထား ပါတယ်။ မြန်မာကျပ်ငွေ သိန်းတစ်သောင်းခန့်ရှိပါတယ်။ ငွေကြေးအတိုင်းအတာထက် ဆောင်ရွက်ပုံစနစ်ကို ဖော်ပြလိုပါတယ်။ ထိုခွင့်ပြုငွေမှာ အိန္ဒိယလွှတ်တော်ကိုယ်စားလှယ်၏ ၅ နှစ်တာ သက်တမ်းတစ်ခုလုံး အတွက်ဖြစ်ပါတယ်။ ၅ နှစ်အတွင်း မည်သည့်နှစ်တွင်မဆို လွှတ်တော်ကိုယ်စားလှယ်၏ ဆုံးဖြတ်ချက်အရ ပညာရေး၊ ကျန်းမာရေး၊ လမ်း၊ တံတား စသည့်မဲဆန္ဒနယ်မြေ၏ မည်သည့်လိုအပ်ချက်မဆို ဆုံးဖြတ် သုံးစွဲခွင့်ရှိပါတယ်။ လုပ်ငန်းတန်ဖိုး သတ်မှတ်ထားခြင်းမရှိပါဘူး။ တစ်နှစ်အတွင်းဖြစ်စေ၊ ရန်ပုံငွေကို အကုန်သုံးစွဲခဲ့လျှင် နောက်ထပ်တောင်းဆိုခွင့် မရှိတော့ပါကြောင်း သိရှိခဲ့ရပါတယ်။ လွှတ်တော်ကိုယ်စားလှယ်မှ ခွင့်ပြုငွေကို ၎င်းတို့ကိုယ်တိုင် ကိုင်တွယ်သုံးစွဲခွင့် မရှိပါဘူး။ မိမိဆောင်ရွက်လိုတဲ့ လုပ်ငန်းကြီးများကို ဥပမာ ကျောင်း၊ ဆေးရုံ၊ ဆေးခန်း၊ လမ်းတံတားများကို မိမိမဲဆန္ဒနယ်မြေအတွင်း ဆောက်လုပ်ဆောင်ရွက် လိုပါက အစိုးရထံ အဆိုပြုလွှာတင်သွင်းပြီး ဆောင်ရွက်ပေးရန် တောင်းဆိုပိုင်ခွင့်ရှိပါတယ်။ ထိုသို့ အဆိုပြုလွှာတင်ပြီးတဲ့နောက် သက်ဆိုင်ရာ ဝန်ကြီးဌာနများက ကိုယ်စားလှယ်နဲ့ ညှိနှိုင်းပြီး ကိုယ်စားလှယ်အတွက် ခွင့်ပြုငွေဘောင်အတွင်းမှ ဆောင်ရွက်ပေးရခြင်းမျိုး ဖြစ်ပါတယ်။ လုပ်ငန်း အရည်အသွေးနဲ့ ငွေကြေးသုံးစွဲခြင်းကို ကိုယ်စားလှယ်မှ စောင့်ကြည့်စစ်ဆေးပိုင်ခွင့်လည်း ရှိပါတယ်။ မိမိ သက်တမ်း ၅ နှစ်အတွင်း လွှတ်တော်ကိုယ်စားလှယ်အတွက် ခွင့်ပြုရန်ပုံငွေထက် မကျော်လွန်စေဘဲ အဆိုပြုခွင့် ရှိပါတယ်။ လုပ်ငန်းတစ်ခုချင်းစီအတွက် လုပ်ငန်းတန်ဖိုးသတ်မှတ်ခြင်း၊ လုပ်ငန်းအမျိုးအစား အတွက် လွှတ်တော်အတွင်း အဆိုပြုဆုံးဖြတ်အတည်ပြုချက် ရယူစရာမလိုကြောင်း သိရပါတယ်။ ဝန်ကြီး ဌာနများမှ တာဝန်ယူလုပ်ကိုင်ဆောင်ရွက်ရတဲ့အတွက် သက်ဆိုင်ရာဝန်ကြီးဌာနများနဲ့ ချိတ်ဆက် ဆောင်ရွက်ခြင်းလုပ်ငန်း၊ ငွေစာရင်းပြုစုခြင်းလုပ်ငန်း၊ ပြုပြင်ထိန်းသိမ်းစောင့်ရှောက်မှု လုပ်ငန်းများကို သက်ဆိုင်ရာဝန်ကြီးဌာနများက တာဝန်ယူပြီး ဆက်လက်လုပ်ဆောင်သွားမှာ ဖြစ်ပါတယ်။ အစီရင်ခံစာမှာ ဖော်ပြထားတဲ့ လိုက်နာဆောင်ရွက်ရန် အချက်များထဲမှ အပိုဒ်(ဂ)နဲ့ (ည)ကို ဆောင်ရွက်ပြီးဖြစ်စေပါတယ်။ လုပ်ငန်းတန်ဖိုးအသေးမှ အကြီးစားလုပ်ငန်းများအထိ ဆောင်ရွက်ခွင့်ရရှိတဲ့အတွက် အသေးစားလုပ်ငန်း များကို ပြည်သူများနဲ့ ပူးပေါင်းဆောင်ရွက်နိုင်ခွင့်လည်းရှိပါတယ်။ ထိုသို့ပုံဖော်ဆောင်ရွက်ခြင်းအတွက် အားသာချက်များကို သုံးသပ်ကြည့်မယ်ဆိုရင် (၁) ဘတ်ဂျက်ငွေကြေး အလေအလွင့် နည်းပါးခြင်း၊ (၂) မိမိ မဲဆန္ဒနယ်မြေအတွင်း ထင်ရှားသက်ရောက်သော လုပ်ငန်းဆောင်ရွက်မှုများ ရေရှည်အကျိုးပြု တည်တံ့ ကျန်ရှိနေခြင်း၊ (၃) လွှတ်တော်ကိုယ်စားလှယ်၏ မိမိမဲဆန္ဒနယ်မြေအတွင်း ဆောင်ရွက်ချက်များ မှတ်တမ်းဝင် အသိအမှတ်ပြုခံရခြင်း၊ (၄) ဝန်ကြီးဌာန၏ လုပ်ငန်းများအား ပြည်သူတို့၏ လိုအပ်ချက်နဲ့အညီ အလျင်အမြန် ဖြည့်ဆည်းဆောင်ရွက်ပေးနိုင်ခြင်း၊ (၅) နိုင်ငံတော်ဘတ်ဂျက်၏ အကျိုးသက်ရောက်မှုအား ပိုမိုတိကျ မှန်ကန်ထိရောက်စွာ အကျိုးသက်ရောက် အထောက်အကူပြုစေနိုင်ခြင်းတို့ ဖြစ်ပါတယ်။ ဥပမာ မိမိမဲဆန္ဒ နယ်မြေအတွင်း သိန်း ၂၅၀ တန်ကျောင်း ၅ နှစ်အတွင်း ကျောင်းပေါင်း ၂၀ ဆောက်လုပ်နိုင်ပြီဖြစ်ပြီး ဝန်ကြီးဌာနအနေဖြင့် ၎င်းလုပ်ငန်းများအစား အခြားနေရာ၊ အခြားလုပ်ငန်းများတွင် အစားထိုး ပိုမို ဆောင်ရွက်ပေးနိုင်ခြင်းများ စသည့်အကျိုးသက်ရောက်မှုများ ရှိသည်ဟုယူဆနိုင်ပါကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ Power Point အသုံးပြုခွင့်ပြု ပါရှင်။ ၂၀၁၆-၂၀၁ရ ဘဏ္ဍာရေးနှစ်အတွက် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်တဲ့လုပ်ငန်းများနှင့်စပ်လျဉ်းပြီး ပြည်ထောင်စုစာရင်းစစ်ချုပ်၏ သုံးသပ်အကြံပြုချက်များ၊ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အပေါ် ကျွန်မ မြို့နယ်ရှိ ပကတိအခြေအနေများနှင့် နှိုင်းယှဉ်ပြီး အကြံပြု ဆွေးနွေးလိုပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော်ဆိုင်ရာ ဖွံ့ဖြိုးရေးလုပ်ငန်းများဟု ပြောင်းလဲ၍ ပြည်ထောင်စုနယ်မြေရှိ မြို့နယ်များအတွက် ပြည်ထောင်စု လွှတ်တော်ရုံးရဲ့ ဘတ်ဂျက်မှလည်းကောင်း၊ တိုင်းဒေသကြီး ပြည်နယ်များရှိ မြို့နယ်များအတွက် သက်ဆိုင်ရာ တိုင်းဒေသကြီး/ပြည်နယ်လွှတ်တော်ရုံးများရဲ့ ဘတ်ဂျက်မှလည်းကောင်း ထောက်ပံ့ငွေ အသုံးစရိတ် အဖြစ် လျာထားဆောင်ရွက်သင့် မသင့် အပေါ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေ လုပ်ထုံးလုပ်နည်းများ၊ လုပ်နည်းစနစ်များအတိုင်းသာ ဆက်လက်ဆောင်ရွက်သင့်ပါကြောင်း ပြည်သူ့ငွေ စာရင်းပူးပေါင်းကော်မတီရဲ့ သုံးသပ်ချက်နှင့် သဘောထားမှတ်ချက်ကိုထောက်ခံပြီး ဖွံ့ဖြိုးရေးရန်ပုံငွေ ခွင့်ပြုရာတွင် နယ်မြေကျယ်ဝန်းတဲ့ဒေသ၊ ဖွံ့ဖြိုးမှုလိုအပ်ဆဲဖြစ်တဲ့ မြို့နယ်များကို လက်ရှိခွင့်ပြုငွေထက် ပိုမိုတောင်းခံ ခွင့်ပြုရန်ဆိုတဲ့အချက်ကိုလည်း ထည့်သွင်းစဉ်းစားသင့်ပါကြောင်း ဆွေးနွေးလိုပါတယ်။ ကျွန်မရဲ့ မဲဆန္ဒနယ်ဖြစ်တဲ့ အုတ်တွင်းမြို့နယ်ဟာ အကျယ်အဝန်းအားဖြင့် ၅၃၆.၆၈ ဧရိယာ စတုရန်းမိုင်၊ ဧကအားဖြင့် ၃၄၂,၁၉၆ ဧကရှိပြီး မြို့ပေါ် ၁၁ ရပ်ကွက်မပါ ကျေးရွာအုပ်စုပေါင်း ၄၀ နဲ့ ကျေးရွာပေါင်း ၂၁၅ ရွာရှိပါတယ်။ ကျေးရွာအုပ်စုရဲ့ အိမ်ထောင်စု ၂၉,၇၁၁ နှင့် ကျေးရွာအုပ်စုရှိ လူဦး ရေမှာ ၁၄၄,၃၉၄ ဦးဖြစ်ပါတယ်။ ဒေသဖွံ့ဖြိုးရေးအတွက် မြို့ပေါ် ၁၁ ရပ်ကွက်မှာ စည်ပင်ဘတ်ဂျက်ဖြင့် ပြုလုပ်နိုင်ပေမယ့်လည်း ကျေးရွာအုပ်စုများ ဖွံ့ဖြိုးရေးအတွက်ကတော့ လိုအပ်နေဆဲဖြစ်ပါတယ်။ ထို့အတွက်ကြောင့် ပြည်ထောင်စု လွှတ်တော်ဆိုင်ရာဖွံ့ဖြိုးရေးရန်ပုံငွေကို ကျေးရွာအုပ်စုများအတွက်သာ အဓိကထားဆောင်ရွက်ပြီး ကျေးရွာ အုပ်စုတစ်စုကို ၁ ရွာနှုန်းဖြင့် ၂၀၁၆-၂၀၁ရ ဘဏ္ဍာနှစ်အတွင်း ပြည်ထောင်စုလွှတ်တော် ရန်ပုံငွေကျပ် သိန်း ၁,၀၀၀ ဖြင့် လုပ်ငန်း ၃၅ ခု၊ ၂၀၁၇-၂၀၁၈ ဘဏ္ဍာနှစ်အတွက် လုပ်ငန်း ၃၈ ခုကို အကောင်အထည် ဖော်နိုင်ခဲ့ပါတယ်။ အကောင်အထည်ဖော်ရာမှာလည်း ဒေသခံပြည်သူများ အဓိကလိုအပ်နေတဲ့ ကျေးရွာချင်းဆက် လမ်းများနှင့် တံတားများကို အဓိကထားဆောင်ရွက်ခဲ့ပါတယ်။ လုပ်ငန်း ၃၅ ခုကို သိန်း ၁,၀၀၀ ဖြင့် အကောင်အထည်ဖော်ရတဲ့အတွက်ကြောင့် လုပ်ငန်းတစ်ခုကို အများဆုံး သိန်း ၄၀ နှင့် အနည်းဆုံး ၁၅ သိန်းဖြင့် ခွဲဝေသုံးစွဲကြရာမှာ သက်ဆိုင်ရာ ဒေသခံပြည်သူများရဲ့ စေတနာအပြည့်ဖြင့် လုပ်အားရော ငွေအားပါကူညီပံ့ပိုးပြီး အလေအလွင့်မရှိစေဘဲ သေချာစိစစ်လုပ်ဆောင်မှု၊ မသမာမှုများ ကင်းရှင်းမှုကြောင့် ဒေသဖွံ့ဖြိုးရေးလုပ်ငန်းများ အောင်မြင်စွာ အကောင်အထည်ဖော်နိုင်ခဲ့ခြင်း ဖြစ်ပါတယ်။ ပြည်ထောင်စုစာရင်းစစ်ချုပ်၏ အကြံပေးချက်ဖြစ်တဲ့ ဖွံ့ဖြိုးရေးလုပ်ငန်းများ ဆောင်ရွက်ရာတွင် စံချိန်စံညွှန်းပြည့်မီရေး၊ လုပ်ငန်းအရည်အသွေး ပိုမိုကောင်းမွန်ရေးနှင့် ကုန်ကျသလောက် တန်ရာတန်ကြေး ပြည်လည်ရရှိနိုင်ရေးအတွက် လုပ်ငန်းကျွမ်းကျင်မှုရှိတဲ့ ဆက်စပ်ဌာနများရဲ့ အကူအညီများ ရယူဆောင်ရွက် ရန်နှင့်စပ်လျဉ်းပြီး ဆွေးနွေးလိုတာကတော့ ဆက်စပ်တဲ့ဌာနများရဲ့ တွက်ချက်မှုဟာ မြေပြင်မှာအမှန် တကယ်ခွဲဝေရတဲ့ပမာဏထက် ၁၀ ဆမက ကွာခြားလွန်းနေတဲ့အတွက် ဒေသခံပြည်သူတွေအပေါ် ယုံကြည်စွာအပ်နှံပြီး ဆောင်ရွက်စေခြင်းဖြင့် ထိရောက်တဲ့အကျိုးကျေးဇူးများကို လက်တွေ့ရရှိခံစား နိုင်ခဲ့ပါတယ်။ နာယကကြီးရှင့်။ ကျွန်မမဲဆန္ဒနယ်ရှိ ၂၀၁၆-၂၀၁ရ ဘဏ္ဍာနှစ်မှာ အကောင်အထည်ဖော်ပြီးသား လုပ်ငန်းတွေရဲ့ အရည်အသွေးပြည့်မှုတွေကလည်း သက်ဆိုင်ရာဌာနများ၊ တင်ဒါအောင်ကုမ္ပဏီများကို အပ်နှံပြီး ဆောင်ရွက်စေပါက သိန်း ၁,၀၀၀ ကုန်ကျတဲ့လုပ်ငန်းကို သိန်း ၅,၀၀၀ နဲ့အထက် ကုန်ကျမှာ ဖြစ်တဲ့အတွက်ကြောင့် တည်ဆောက်ထားတဲ့လုပ်ငန်းများကို နှိုင်းယှဉ်ကြည့်ခြင်းအားဖြင့် သိသာထင်ရှား စေပါတယ်။ ထို့အတွက်ကြောင့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများမှာ များစွာ အောင်မြင်မှုရှိပြီး ဖွံ့ဖြိုးမှုလိုအပ်နေဆဲဖြစ်တဲ့ နယ်မြေကျယ်ဝန်းတဲ့ မြို့နယ်များမှာ သိန်း ၁,၀၀၀ ထက်ပိုမို ထောက်ပံ့ပေးသင့်ပါကြောင်း အကြံပြုရခြင်းဖြစ်ပါတယ်။ နာယကကြီးရှင့်။ အုတ်တွင်းမဲဆန္ဒနယ်ရှိ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေမှ ခွင့်ပြုငွေဖြင့် တည်ဆောက်ထားတဲ့ လုပ်ငန်းအချို့ကို တင်ပြလိုပါတယ်။ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေး အဖွဲ့အစည်းများအနေဖြင့်လည်း ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေ ဥပဒေပါပြဋ္ဌာန်းချက်များ၊ ဘဏ္ဍာရေးစည်းမျဉ်းများနှင့်အညီ တာဝန်ယူမှု၊ တာဝန်ခံမှု အပြည့်ဖြင့် ဆောင်ရွက်လျက်ရှိပြီး ပြည်သူနဲ့အတူ ပူးပေါင်းဆောင်ရွက်မှုကြောင့် ခွင့်ပြုထားတဲ့ ငွေပမာဏထက် အဆ များစွာသာလွန်သော လုပ်ငန်းများကို အကောင်အထည်ဖော်နိုင်မှုကြောင့် လိုအပ်တဲ့ ရန်ပုံငွေပမာဏများကို ထပ်မံဖြည့်ဆည်းပေးပြီး ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့်သာ ဆောင်ရွက်သင့်ပါကြောင်း အကြံပြု ဆွေးနွေးရခြင်း ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးမြင့်ကြည် ကသာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1402">ဦးမြင့်ကြည် (ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါလို့ နှုတ်ခွန်းဆက်ပါရစေ။ ကျွန်တော် ကတော့ ကသာမြို့နယ် ပြည်သူ့လွှတ်တော် ကိုယ်စားလှယ် ဦးမြင့်ကြည် ဖြစ်ပါတယ်။ ကျွန်တော် ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေစည်းမျဉ်းများနဲ့ စပ်လျဉ်းတဲ့ စစ်ဆေးတွေ့ရှိချက် အစီရင်ခံစာအပေါ်မှာ ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အမှတ်စဉ် (၅/၂၀၁၈) ကို ဆွေးနွေး မှာ ဖြစ်ပါတယ်။ ကျွန်တော်ကလည်း ကျွန်တော့ရှေ့က ရှေ့က ကိုယ်စားလှယ်များဆွေးနွေးသွားသလိုပဲ ဒီရန်ပုံငွေ ကိုတော့ ပိုပိုမိုမိုလေး ထပ်ပြီးတော့မှ ကျွန်တော်တို့လို ဖွံ့ဖြိုးမှုအင်မတန်နည်းတဲ့ ချင်းတောင်တို့၊ ရခိုင် ပြည်နယ်တို့ ချင်းပြည်နယ်တို့ ကယားပြည်နယ်တို့လိုပဲ ကျွန်တော်တို့ မြို့နယ်လည်း အင်မတန်ဖွံ့ဖြိုးမှု နည်းနေသေးတဲ့အတွက် ဒီလိုမြို့နယ်မျိုး ပိုပြီးတော့မှပေးပေးပါဆိုတဲ့ ဒါပဲတောင်းရမှာပါ။ အစီရင်ခံစာမှာ အပိုဒ် ၁၅ အပိုဒ်ခွဲ (ဃ)နဲ့ (ဂ)၊ (င)၊ (ဃ) လမ်းပန်းဆက်သွယ်ရေး ခက်ခဲတဲ့ တိုင်းဒေသကြီး/ ပြည်နယ် များတွင် ဖွံ့ဖြိုးရေးရန်ပုံငွေဖြင့် ကျေးလက်လမ်းများ၊ တံတားများ ပြုပြင်ခြင်း၊ တည်ဆောက်ခြင်းလုပ်ငန်း များ ပိုမိုဆောင်ရွက်ပေးရန်၊ အပိုဒ်ခွဲ(င) ဖွံ့ဖြိုးရေးရန်ပုံငွေ ခွင့်ပြုရာတွင် ဖွံ့ဖြိုးမှုနောက်ကျသည့် မြို့နယ် များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုးတိုးတက်ပြီး ဘတ်ဂျက်များစွာ သုံးစွဲနိုင်သည့် အချို့မြို့နယ်များကို အနည်းငယ်လျော့ပြီး မဖွံ့ဖြိုးသေးသည့် အချို့ မြို့နယ်များကို ပိုမိုခွဲဝေ ပေးရန်။ နောက်တစ်ခါ ကျွန်တော်တို့ နံပါတ်စဉ်မှာ မပါပါဘူး။ ပြည်ထောင်စုစာရင်းစစ်ချုပ်ရဲ့ သုံးသပ် အကြံပြုချက် အပိုဒ်ခွဲ(ဂ)မှာ လုပ်ငန်းတစ်ခုဆောင်ရွက်ရန် ခွင့်ပြုသည့်တန်ဖိုးကိုလည်း ပုံသေ ကျပ်သိန်း ၅၀ သတ်မှတ်ပေးမည့်အစား ဆောင်ရွက်သည့်လုပ်ငန်း ပမာဏနှင့်လျော်ညီစွာ တန်ဖိုးများ ခွင့်ပြုပေးရန် လိုအပ်ပါသည်ဆိုပြီးတော့ ဖတ်ရတော့ ဒါဟာအောက်မှာတစ်ဆက်တည်းပါတဲ့ ပြည်သူ့ငွေစာရင်းပူးပေါင်း ကော်မတီရဲ့ သုံးသပ်ချက်နဲ့ သဘောထားမှတ်ချက်ခေါင်းစဉ်ပါ စာပိုဒ် ၁၆ အပိုဒ်ခွဲ(ခ) ဖွံ့ဖြိုးရေးရန်ပုံငွေ ခွင့်ပြုရာတွင် ဖွံ့ဖြိုးမှုနောက်ကျသည့် မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုးတိုးတက်ပြီး ဘတ်ဂျက်များစွာ သုံးစွဲနိုင်သည့် အချို့မြို့နယ်များကို အနည်းငယ်လျော့ပြီး မဖွံ့ဖြိုးသေးသည့်မြို့နယ်များကို ပိုမိုခွဲဝေပေးရန်နှင့်စပ်လျဉ်း၍ တည်ဆဲပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေ၊ လုပ်ထုံးလုပ်နည်းများ၊ လုပ်နည်းစနစ်များအတိုင်းသာ ဆက်လက်ဆောင်ရွက် သွားသင့်ကြောင်း သဘောထားမှတ်ချက်ပြုအပ်ပါသည်လို့ ဆိုတာကိုတော့ ကျွန်တော်က အဲဒီဥပဒေကြည့် လိုက်တဲ့အခါ ကျွန်တော်တို့ ဖွံ့ဖြိုးရေးရန်ပုံငွေ ဥပဒေပုဒ်မ ရ ပုဒ်မခွဲ(ဃ)မှာ ဖွံ့ဖြိုးရေးလုပ်ငန်းဗဟိုကော်မတီက ခွင့်ပြုထားတဲ့ ဖွံ့ဖြိုးရေးရန်ပုံငွေကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုခြင်း ဆိုပြီးတော့မှ ဒီလိုပါရှိတဲ့အတွက် ဒီရန်ပုံငွေဟာ ကျွန်တော်တို့လို ဆင်းရဲတဲ့မြို့နယ်တွေအတွက် အထက်က ကိုယ်စားလှယ်များ တောင်းဆိုသလို ခွင့်ပြုလို့ ဥပဒေအရကို ရကိုရနိုင်တယ်ဆိုတာ ကျွန်တော် တော်တော်လေး အားတက်ပါတယ်။ နောက်တစ်ခု ကျွန်တော် အကြံတစ်ခုပြုချင်တာကတော့ ကျွန်တော်တို့ ဒီဥစ္စာ ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေနှင့် ဖွံ့ဖြိုးရေးရန်ပုံငွေ ထိန်းသိမ်းခြင်းနှင့် သုံးစွဲခြင်းဆိုင်ရာ လုပ်ထုံးလုပ်နည်းများမှာ အခု ကျွန်တော်တို့ ပယ်ဖျက်ပြီးတဲ့ စကားရပ်ကလေးပေါ့ဗျာ။ ကျွန်တော် မြို့နယ် ဖွံ့ဖြိုးတိုးတက်ရေး အထောက်အကူပြု ကော်မတီဆိုတဲ့ စကားရပ်ကလေးဟာ ကျွန်တော်တို့ သမ္မတကြီး ဦးသိန်းစိန်လက်ထက်က အမိန့်ကြော်ငြာစာနဲ့ ဖွဲ့ခဲ့ပြီးတော့ အခုတော့ တရားဝင်မရှိတော့ဘူးလို့ သိရပါတယ်။ သို့သော်လည်း ကျွန်တော်တို့ဟာ ဒီဥပဒေကို လက်ကိုင်ပြုထားတဲ့အတွက် နောက်ကို ဒီစာအုပ်ကလေး ဆက်ထုတ်မယ်ဆိုရင် အဲဒီစကားရပ်ကလေးကိုတော့ သက်ဆိုင်ရာများက လိုအပ်တဲ့လုပ်ငန်းတွေလုပ်ပြီး ဖယ်ထားပေးဖို့အတွက် ဖွံ့ဖြိုးရေးလုပ်ငန်း ဗဟိုကော်မတီကို ကျွန်တော် မေတ္တာရပ်ခံပါတယ်။ အကြံပေး ပါတယ်။ နိဂုံးချုပ်အနေနဲ့ ကျွန်တော်ပြောရရင်တော့ ဖွံ့ဖြိုးတိုးတက်ပြီးတော့ ဘတ်ဂျက်များ များစွာသုံးစွဲ ခွင့်ရတဲ့ မြို့နယ်တွေရှိပါတယ်။ အဲဒီမြို့နယ်တွေက ကိုယ်စားလှယ်ကြီးများဟာလည်း ကျွန်တော်တို့လို မဖွံ့ဖြိုးမတိုးတက်တဲ့ မြို့နယ်များကို ကိုယ်ချင်းစာသောအားဖြင့် သက်ဆိုင်ရာ တာဝန်ရှိပုဂ္ဂိုလ်များကို ကျွန်တော်တို့ မြို့နယ်တွေကတော့ ဟုတ်ပါတယ်။ ဖွံ့ဖြိုးပြီးပါပြီ။ တိုးတက်ပြီးပါပြီ။ အဲဒီတော့ ကျွန်တော်တို့ အတွက်လျှော့ပြီးပေးပါ။ ကသာလိုမြို့နယ်မျိုးကိုတော့ ပိုပိုသာသာလေး ပေးလိုက်ပါဆိုပြီးတော့ အကြံပေး လိုက်လို့ရှိရင်ဖြင့် ကုသိုလ်လည်း ရပါတယ်ဗျာ။ အဲဒါပြောရင်းနဲ့ ကျွန်တော် နိဂုံးချုပ်အပ်ပါတယ်။</speech>
<speech type="speaker">ဦးဇော်ဟိန်း တနင်္သာရီတိုင်းဒေသကြီး မဲဆန္ဒနယ်အမှတ် (၇) ဆွေးနွေးဖို့ဖြစ်ပါတယ်။</speech>
<speech><mp id="1259">ဦးဇော်ဟိန်း (မဲဆန္ဒနယ်အမှတ်-၇၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကြီးတစ်ရပ်လုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဦးဇော်ဟိန်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုစာရင်းစစ်ချုပ်ရဲ့ အစီရင်ခံစာအရ ၂၀၁၆-၂၀၁ရ ခုနှစ်၊ ဘဏ္ဍာရေးနှစ် ပြည်ထောင်စုလွှတ်တော် ဖွံ့ဖြိုးရေးရန်ပုံငွေဖြင့် တိုင်းဒေသကြီး၊ ပြည်နယ် ၁၄ ခု ရှိပြီး မြို့နယ်တစ်မြို့နယ်လျှင် သန်း ၁၀၀ ဖြင့် နိုင်ငံအတွင်းရှိ မြို့နယ် ၃၂၂ မြို့နယ်အတွက် ၃၂ ဘီလီယံကျော်နှင့် ပြည်ထောင်စုနယ်မြေ ၈ ခုအတွက် ကျပ်သန်း ၈၀၀ ထောက်ပံ့ပေးခဲ့ ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုစာရင်းစစ်ချုပ်ရဲ့ အစီရင်ခံစာအရ ပြည်ထောင်စုဖွံ့ဖြိုးရေးရန်ပုံငွေဖြင့် စီမံကိန်းများ အကောင်အထည်ဖော်ပြုလုပ်ရာမှာ စီမံကိန်းပြီးဆုံးသည့်တိုင် စီမံကိန်းများ မပြီးပြတ်သေးခြင်း၊ မြေပြင်တွင် အမှန်တကယ်ပြီးစီးမှုမရှိသည့် လုပ်ငန်းများ ဖြစ်ပေါ်ခြင်းများ သိရှိရပါတယ်။ တချို့သော ဝေးလံခေါင်သီသော တိုင်းရင်းသားဒေသများမှာ စီမံကိန်းပြီးစီးကြောင်း တင်ပြသော်လည်း အမှန်တကယ်မြေပြင်မှာ စီမံကိန်းမရှိဘဲ ဖွံ့ဖြိုးရေးရန်ပုံငွေများ ထုတ်ယူခဲ့ကြောင်း တွေ့ရှိရပါတယ်။ ၂၀၁၃-၂၀၁၄ ခုနှစ် ဘဏ္ဍာနှစ်၊ ပြည်ထောင်စုဖွံ့ဖြိုးရေးဆိုင်ရာ ရန်ပုံငွေဖြင့် ကျွန်တော့ရဲ့ မဲဆန္ဒနယ်တစ်ခုဖြစ်တဲ့ ကျွန်းစုမြို့နယ် ရေမြင့်ကြီး ကျေးရွာအုပ်စု၊ ရေမြင့်ကြီး ကရင်စု တိုင်းရင်းသားကျေးရွာမှာ ဖွံ့ဖြိုးရေးရန်ပုံငွေနဲ့ ဆရာမဘော်ဒါဆောင်လေးတစ်ခု ၂၀.၆ သိန်းပဲ တယ်. မမ ကကကက ကက်တင်က မက်ဆက် ကလည်း လူထုတွေ့ဆုံပွဲမှာ တင်ပြခဲ့ပါတယ်။ ဆရာမဘော်ဒါဆောင်အတွက် ငွေကြေးကိုကျေးရွာအုပ်ချုပ်ရေးမှူးရဲ့ စာရေးမှ စီမံကိန်းကို ကျေးရွာကော်မတီဖွဲ့စည်းခြင်းမရှိဘဲ ကန်ထရိုက်သဘောမျိုးနဲ့ လုပ်ဆောင်ခဲ့ပါတယ်။ ကျေးရွာသားများ တင်ပြမှသိရတဲ့အတွက် ဘဏ္ဍာနှစ် ၂ နှစ်ကျော်လွန်ပြီးမှ ၎င်းစီမံကိန်းကို ပြန်လုပ်ပေးခဲ့ ပါတယ်။ ဒါတွေကိုကြည့်ခြင်းအားဖြင့် ပြည်ထောင်စုလွှတ်တော်ဖွံ့ဖြိုးရေးရန်ပုံငွေဖြင့် ၂၀၁၃-၂၀၁၄ ဘဏ္ဍာ ခုနှစ်မှ ၂၀၁၆-၂၀၁ရ ဘဏ္ဍာနှစ်အထိ လုပ်ဆောင်ခဲ့သော စီမံကိန်းများဟာ စာရင်းပေါ်မှာသာရှိပြီး မြေပြင်ပေါ်မှာ အမှန်တကယ်မရှိခြင်း၊ စီမံကိန်းလုပ်ငန်းများ မပြီးပြတ်ခြင်းများ ဘယ်လောက်အထိ ရှိမယ်ဆိုတာ မခန့်မှန်းနိုင်ပါဘူး။ ပြည်ထောင်စုစာရင်းစစ်ချုပ်ရဲ့ အစီရင်ခံစာရဲ့ ဖော်ပြချက်အရ တော်တိန်းမြို့နယ် ဒဟောကျေးရွာ စာသင်ကျောင်း ကမ်းပါးထိန်းနံရံပြုလုပ်ခြင်း၊ ဆွမ်ပရာဘွမ်မြို့နယ် နယူးခကျေးရွာ မူကြိုကျောင်းဆောက်လုပ်ခြင်းကဲ့သို့သော စီမံကိန်းများမပြီးပြတ်သေးသော စီမံကိန်း ဖွံ့ဖြိုးရေးငွေကို အောက်ခြေအဆင့်တွေကြီးကြပ်မှု အားနည်းခဲ့ကြောင်း တွေ့ရှိရပါတယ်။ ပြည်ထောင်စု လွှတ်တော်ဆိုင်ရာ ဖွံ့ဖြိုးရေးဥပဒေ၏ ရည်ရွယ်ချက်များဖြစ်သည့် အခန်း ၂(ခ)တွင် မဲဆန္ဒနယ်မြေရှိ ပြည်သူများရဲ့ လိုအပ်ချက်များကို ဖြည့်ဆည်းပေးနိုင်ရန်ဟုလည်းကောင်း၊ အခန်း ၂(ဂ)တွင် ပြည်သူများ၏ လိုအပ်ချက်များကို ဖြည့်ဆည်းရာတွင် အဓိကဆောင်ရွက်ရမည့် လုပ်ငန်းများကို အုပ်ချုပ်ရေးဆိုင်ရာ အဖွဲ့အစည်းများက အကောင်အထည်ဖော် ဆောင်ရွက်ပေးရမည်ဟူ၍လည်းကောင်း ဖော်ပြပါရှိပါတယ်။ စီမံကိန်းလုပ်ငန်းများမှာ မြို့နယ်တည်ဆောက်ရေးကော်မတီဖွဲ့စည်းပြီး တည်ဆောက်ရေးလုပ်ငန်းများတွင် ရပ်/ကျေး ကော်မတီနှင့် ပြည်သူလူထု ပူးပေါင်းပါဝင်၍ ဆောင်ရွက်ကြရပါတယ်။ အချို့သောဒေသများမှာ ရပ်/ကျေးကော်မတီ ဖွဲ့စည်းထားသော်လည်း စီမံကိန်းလုပ်ဆောင်တဲ့နေရာမှာ ကော်မတီဝင်အချို့မှသာ လုပ်ဆောင်ခဲ့ကြောင်း သိရှိရပါတယ်။ စီမံကိန်းပြီးစီးရေးသာ အာရုံထားကြပြီး ရပ်/ကျေးကော်မတီမှ မိမိသက်ဆိုင်ရာ စီမံကိန်းနယ်မြေအတွင်းမှာရှိတဲ့ ပြည်သူလူထုအား မိမိတို့ကော်မတီမှ လုပ်ဆောင်မှု များကို ပွင့်လင်းမြင်သာအောင်ချပြခြင်း၊ ပြည်သူလူထုများ ပူးပေါင်းပါဝင်လာအောင် စည်းရုံးခြင်းများ ပြုလုပ်သင့်ကြောင်း တင်ပြလိုပါတယ်။ ထိုကဲ့သို့သော ရပ်/ကျေး ကော်မတီများအား အရည်အချင်းများ ပြည့်ဝစွာ လုပ်ဆောင်နိုင်ရန်အတွက် အရည်အသွေးမြှင့်တင်ရေးဆိုင်ရာ သင်တန်းပေးခြင်းအစီအမံများ ပြုလုပ်ပေးသင့်ကြောင်း တင်ပြလိုပါတယ်။ ပြည်ထောင်စုဖွံ့ဖြိုးရေးရန်ပုံငွေဖြင့် ပြုလုပ်သော အချို့သောစီမံကိန်းများဟာ လူထုပူးပေါင်းပါဝင်မှုဖြင့် သတ်မှတ်ထားသော စီမံကိန်းအတိုင်းအတာထက် ပိုမိုလုပ်ဆောင်နိုင်ခဲ့ကြောင်း သိရှိရပါတယ်။ ငှက်နှစ်ကောင်ကို ခဲတစ်လုံးတည်းနဲ့ပစ်သလိုမျိုး ဖွံ့ဖြိုးရေးစီမံကိန်းလည်းပြီး၊ လူထုရဲ့ အရည်အသွေးလည်းတက်ဆိုသလိုမျိုး နည်းလမ်းနှစ်သွယ်ဖြင့် လူထုအခြေပြုသောစနစ်ဖြင့် ဆောင်ရွက်သင့်ပါကြောင်း တင်ပြလိုပါတယ်။ ပြည်ထောင်စုဖွံ့ဖြိုးရေးရန်ပုံငွေဖြင့် ပြုလုပ်တဲ့စီမံကိန်းများဟာ အများအားဖြင့် တင်ဒါစနစ်ကို မကျင့်သုံးဘဲ ပြည်သူများရဲ့ လိုအပ်ချက်များကို ပြည်သူလူထုရဲ့ လုပ်အားများနဲ့ ပူးပေါင်းဆောင်ရွက်ရတဲ့ စီမံကိန်းဖြစ်လို့ နိုင်ငံတော်မှ ၎င်းစီမံကိန်းမျိုးကို ပိုမိုတွန်းအားပေးခြင်းအားဖြင့် ငွေနည်းနည်းဖြင့် နိုင်ငံအတွင်း အခြေခံ အဆောက်အအုံများ ပိုမိုတည်ဆောက်နိုင်မှာ ဖြစ်ပါကြောင်းနှင့် ၂၀၁၆-၂၀၁ရ ဘဏ္ဍာရေးနှစ်၊ ပြည်ထောင်စု လွှတ်တော် ဖွံ့ဖြိုးရေးဆိုင်ရာရန်ပုံငွေအပေါ်မှာ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၅/၂၀၁၈)ကို ဆွေးနွေးအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်နီနီမေမြင့် တောင်ကုတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1529">ဒေါ်နီနီမေမြင့် (တောင်ကုတ်မဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ရခိုင်ပြည်နယ်၊ တောင်ကုတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နီနီမေမြင့်ဖြစ်ပါတယ်ရှင်။ ကျွန်မအနေနဲ့ ၂၀၁၆-၂၀၁ရ ဘဏ္ဍာရေးနှစ်၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းနှင့်စပ်လျဉ်းသည့် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ် (၅/၂၀၁၈)အပေါ်မှာ ဆွေးနွေးသွားမှာဖြစ်ပါတယ်ရှင်။ နာယကကြီးရှင်။ ဒီနေရာမှာ သုံးသပ်ချက်နှင့် သဘောထားမှတ်ချက် အစီရင်ခံစာအပေါ်မှာ လိုက်နာရမယ့် ပြည်ထောင်စုလွှတ်တော်ဆိုင်ရာဥပဒေ လုပ်ထုံးလုပ်နည်းများ၊ လုပ်နည်းစနစ်များအတိုင်းသာ ဆက်လက်လုပ်ဆောင် ဆောင်ရွက်သွားသင့်ကြောင်း သဘောထားမှတ်ချက်ပြုထားတဲ့ အချက်နှစ်ချက် ထဲကမှ (က) ဖြစ်တဲ့ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးလုပ်ငန်းများ အသုံးအနှုန်းအစား လွှတ်တော် ဆိုင်ရာ ဖွံ့ဖြိုးရေးလုပ်ငန်းများဟု ပြောင်းလဲ၍ ပြည်ထောင်စုနယ်မြေရှိ မြို့နယ်များအတွက် ပြည်ထောင်စု လွှတ်တော်ရုံး၏ ဘတ်ဂျက်မှလည်းကောင်း၊ တိုင်းဒေသကြီး/ပြည်နယ်များရှိ မြို့နယ်များအတွက် သက်ဆိုင်ရာ တိုင်းဒေသကြီး/ပြည်နယ်လွှတ်တော်ရုံးများ၏ ဘတ်ဂျက်မှလည်းကောင်း ထောက်ပံ့ငွေ အသုံး စရိတ်အဖြစ် လျာထားဆောင်ရွက် သင့် မသင့် သုံးသပ်ဆောင်ရွက်ရန် ဆိုတဲ့အချက်ဟာ ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေနှင့် ကိုက်ညီမှုမရှိခြင်းကြောင့် ပြည်သူ့ငွေစာရင်းပူးပေါင်း ကော်မတီရဲ့ သုံးသပ်ချက်အပေါ်မှာ ထောက်ခံပါတယ်။ နာယကကြီးရှင်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေရဲ့ အပိုဒ် ၁၉(က)မှာ တည်ဆဲဥပဒေများတွင် မည်သို့ပင်ရှိစေကာမူ ဖွံ့ဖြိုးရေးလုပ်ငန်းများနှင့်စပ်လျဉ်း၍ ဤဥပဒေအရသာ လိုက်နာဆောင်ရွက်ရမည်ဟုပြဋ္ဌာန်းထားတဲ့အတွက်ကြောင့်ပဲ ဖြစ်ပါတယ်။ ယခုလက်ရှိဖွံ့ဖြိုးရေးရန်ပုံငွေ သုံးစွဲနေသော မြို့နယ်များမှာ ဖွံ့ဖြိုးရေးရန်ပုံငွေဥပဒေပါရည်ရွယ်ချက်အတိုင်း မဲဆန္ဒနယ်မြေရှိ ပြည်သူ တို့၏ လိုအပ်ချက်ကို ဖြည့်ဆည်းပေးနိုင်ပြီး ကျေးလက်ဒေသများ လျင်မြန်စွာ ဖွံ့ဖြိုးတိုးတက်လာစေရေး အတွက် အထောက်အကူဖြင့် ထိရောက်စွာပံ့ပိုးပေးနိုင်ပါတယ်။ ကျွန်မတို့ လွှတ်တော်ကိုယ်စားလှယ်များ မှလည်း သေချာကွင်းဆင်းစစ်ဆေးပြီး လေလွင့်မှုမရှိစေရန်အတွက် လုပ်ငန်းများကို ရွေးချယ်ကြရပါတယ်။ ကျွန်မမဲဆန္ဒနယ်မှာဆိုရင် ပြည်ထောင်စုလွှတ်တော်ဆိုင်ရာဖွံ့ဖြိုးရေးရန်ပုံငွေ ချပေးထားတဲ့ကျေးရွာတွေမှာ ပြည်သူများရဲ့ ပူးပေါင်းပါဝင်မှုဟာ ကဏ္ဍပေါင်းစုံကနေပြီးတော့ အားတက်သရော ပူးပေါင်းပါဝင်တာကို တွေ့ရပါတယ်။ ဥပမာ- ကျွန်မမဲဆန္ဒနယ်က သလင်ပြင်ကျေးရွာဆိုရင် သောက်သုံးရေးရရှိမှုလုပ်ငန်းမှာ တက်ကြွစွာနဲ့ မိမိတို့ရပ်ရွာအတွက် ပူးပေါင်းလုပ်ဆောင်တာကိုလည်း တွေ့ရပါတယ်။ အဲဒီရွာကို ကျွန်မတို့ ချပေးလိုက်တာက ၃ရ သိန်းပဲဖြစ်ပါတယ်။ ဒါပေမယ့် ရွာက ပြည်သူများထည့်ဝင်ငွေ သိန်း ၆၀ ကျော်ဖြစ်ပြီး စုစုပေါင်းသိန်း ၁၀၀ ကျော်ကုန်ကျခံပြီးတော့ လုပ်ငန်းအောင်မြင်မှု ပိုမိုကောင်းမွန်အောင် ဆောင်ရွက်နိုင် ခဲ့ပါတယ်။ ဒါကတစ်ရွာပဲ ရှိပါသေးတယ်။ အလားတူအခြား ကျေးရွာတွေမှာလည်း လူအင်အားငွေ အင်အားစိုက်ထုတ်ထားတဲ့ ရွာတွေရှိပါသေးတယ်။ နာယကကြီးရှင်။ ကျွန်မမြို့နယ် တစ်မြို့နယ်မှာတောင်မှ ကျေးလက်ဒေသမှာ ဒီလောက် အောင်မြင် နေရင် မြန်မာနိုင်ငံတစ်နိုင်ငံအနေနဲ့ဆိုရင် ကျေးလက်လမ်းတံတား ရေရရှိရေးနှင့် အခြားလုပ်ငန်းများ အားလုံး ဖွံ့ဖြိုးတိုးတက်မယ်ဆိုတာ မှန်းကြည့်ရင် သိနိုင်ပါတယ်။ သဘာဝဘေးအန္တရာယ်ကြောင့် ဖြစ်ပေါ် လာတဲ့ ပျက်စီးဆုံးရှုံးမှု အနည်းငယ်ရှိနိုင်သော်လည်း တစ်နိုင်ငံလုံးအတိုင်းအတာနှင့် အချိုးချကြည့်ရင်တော့ အောင်မြင်တဲ့ ဘတ်ဂျက်တစ်ခုဖြစ်တယ်ဆိုတာ ကျွန်မတို့ ပြောနိုင်ပါတယ်။ နာယကကြီးရှင်။ နောက်တစ်ချက်က အစီရင်ခံစာရဲ့ (ခ)မှာပါတဲ့ ဖွံ့ဖြိုးရေးရန်ပုံငွေ ခွင့်ပြုရာတွင် ဖွံ့ဖြိုးမှုနောက်ကျသည့် မြို့နယ်များကို လက်ရှိခွင့်ပြုငွေထက် ပိုမိုတောင်းခံခွင့်ပြုရန် သို့မဟုတ် ဖွံ့ဖြိုး တိုးတက်ပြီးဘတ်ဂျက်များ သုံးစွဲနိုင်သည့် အချို့မြို့နယ်များကို အနည်းငယ်လျော့ပြီး မဖွံ့ဖြိုးသေးသည့် မြို့နယ်များကိုပိုမိုခွဲဝေရန်ဆိုသည့် အချက်အပေါ်မှာဖြည့်စွက်ဆွေးနွေးလိုပါတယ်။ ကျွန်မမြို့နယ် နည်းတူ ဖွံ့ဖြိုးရေးနောက်ကျတဲ့တိုင်းနှင့် ပြည်နယ်များမှ မြို့များ၊ ကျေးရွာအုပ်စုအများကြီးနှင့် ဖွဲ့စည်းထားသော မြို့နယ်များမှာ ရန်ပုံငွေ လိုအပ်မှုတွေ ရှိနေဆဲဖြစ်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေဥပဒေ အခန်း(၄)၊ ပုဒ်မ ၇(ဃ)မှာ ဖွံ့ဖြိုးရေးလုပ်ငန်း ဗဟိုကော်မတီရဲ့ လုပ်ငန်းတာဝန်များတွင် ဖွံ့ဖြိုးရေးရန်ပုံများကို မြို့နယ်အရွယ်အစားနှင့် ဖွံ့ဖြိုးမှုအလိုက် စိစစ်ခွင့်ပြုခြင်းဆိုတာ ပြဋ္ဌာန်းထားတဲ့ အတွက် ဖွံ့ဖြိုးမှုနောက်ကျတဲ့မြို့နယ်များ၊ ကျေးရွာအုပ်စုများသော မြို့နယ်များကိုမူတည်ပြီး နောင်လာမယ့် နှစ်တွေမှာရန်ပုံငွေကို စိစစ်ခွင့်ပြုရန် အကြံပြု ဖြည့်စွက်ဆွေးနွေးလိုက်ရပါတယ်။ အားလုံးကို ကျေးဇူးတင် ပါတယ်ရှင်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါအစီရင်ခံစာနဲ့စပ်လျဉ်းပြီး သက်ဆိုင်ရာ ပြည်ထောင်စု အဆင့်ဌာန၊ အဖွဲ့အစည်းများက ပြန်လည်ရှင်းလင်းရန်ရှိက ရှင်းလင်းခြင်းနဲ့ လွှတ်တော်က မှတ်တမ်းတင် အတည်ပြုခြင်း အစီအစဉ်တို့ကို သတ္တမပုံမှန်အစည်းအဝေး (၂၀) ရက်မြောက်နေ့မှာ ဆက်လက် ဆောင်ရွက် သွားရန် လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၉)ရက်မြောက်နေ့ ရပ်နားကြောင်းနှင့် (၂၀)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော် ကိုယ်စားလှယ်အားလုံးပါဝင်တဲ့ နိုင်ငံတော်သမ္မတ ရွေးချယ်တင်မြှောက်ရေးအဖွဲ့ရဲ့ နိုင်ငံတော် သမ္မတရွေးချယ်တင်မြှောက်ပွဲကို ၂၀၁၈ ခုနှစ်၊ မတ်လ ၂၈ ရက်(ဗုဒ္ဓဟူးနေ့) နံနက် ၁၀ နာရီ ပြည်ထောင်စုလွှတ်တော် အစည်းအဝေးခန်းမ၌ ကျင်းပပြုလုပ်မည်ဖြစ်ကြောင်း အသိပေးကြေညာပြီး ဖြစ်ပါတယ်။ ယင်းနေ့မှာ ခွင့်ပန်ကြားလိုတဲ့ လွှတ်တော်ကိုယ်စားလှယ်များအနေနဲ့ ကြိုတင်ပြီး ေးပို့တင်ပြကြဖို့ ဖြစ်ပါတယ်။ တက်ရောက်တဲ့ ကိုယ်စားလှယ်စာရင်းနှင့် အစည်းအဝေးခန်းမအတွင်းရှိ ကိုယ်စားလှယ်ဦးရေ ကိုက်ညီဖို့လိုအပ်တဲ့အတွက် Voting Cards များ စနစ်တကျ အသုံးပြုကြဖို့နှင့် Cards ထိုးထားပြီး ပျက်ကွက်မှု မဖြစ်ပေါ်စေရေးကိုလည်း အလေးထား ဆောင်ရွက်ပေးကြဖို့ အသိပေး မှာကြားလိုပါတယ်။ လွှတ်တော်ကိုယ်စားလှယ်များခင်ဗျား။ သတ္တမပုံမှန်အစည်းအဝေး (၁၉)ရက်မြောက်နေ့ အစီအစဉ် ကိုရပ်နားပါမယ်။ ယနေ့အတွက် အစည်းအဝေးပြီးဆုံးကြောင်းနဲ့ နိုင်ငံတော်သမ္မတ ရွေးချယ်တင်မြှောက်ပွဲကို ၂၀၁၈ ခုနှစ်၊ မတ်လ ၂၈ (ဗုဒ္ဓဟူးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်း ထပ်မံအသိပေးကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များ အားလုံး ထွက်ခွာနိုင် ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၉)ရက်မြောက်နေ့ အစည်းအဝေးကို ညနေ ၁၅:၄၀ နာရီတွင် ရပ်နားပါသည်။</speech>
</postface>
</transcript>
</doc>
