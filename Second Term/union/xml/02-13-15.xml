<doc>
<docinfo>
<docno>02-13-15.xml</docno>
<pdf>02-13-15.pdf</pdf>
<term value="02">ဒုတိယအကြိမ်</term>
<session value="13" />
<sittingday value="15" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့မှတ်တမ်း</title>
<date value='23-08-2019'>၁၃၈၁ ခုနှစ်၊ ဝါခေါင်လပြည့်ကျော် ၈ ရက် (၂၀၁၉ ခုနှစ်၊ သြဂုတ်လ ၂၃ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ (၁၅)ရက်မြောက်နေ့အစီအစဉ် စတင်ပါ တော့မယ်။ ယနေ့အစည်းအဝေးကို ရတနာပုံတက္ကသိုလ် ဥပဒေပညာဌာနမှဆရာ၊ ဆရာမများနှင့် ကျောင်းသား၊ ကျောင်းသူ ၁၈၃ ဦး၊ ဒဂုံတက္ကသိုလ် နိုင်ငံတကာဆက်ဆံရေးပညာဌာနမှ ဆရာ၊ ဆရာမများနှင့် ကျောင်းသား၊ ကျောင်းသူ ၃၀ ဦး၊ ဒေါ်သီရိရတနာ အမျိုးသားလွှတ်တော်ကိုယ်စားလှယ်၏ ဧည့်သည် ၄ရ ဦး အပါအဝင် စုစုပေါင်း ၂၉၀ ဦး လာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့မှာ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၇၀ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၆.၇၆ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1308">ဒေါ်သီရိရတနာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ ၂၃-၈-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်၊ မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးဇာနည်မင်း ရွှေကူ၊ - ဒေါက်တာခင်စည်သူ လွိုင်ကော်၊ - ဒေါက်တာဆလိုင်းရီယန်းဗဲလ်(ခ) ဆလိုင်းရန်းဗဲလ် ဖလမ်း၊ - ဦးမျိုးဇော်အောင် ကောလင်း၊ - ဦးသက်နောင် - ဒေါက်တာဒေါ်ပြီး - ဒေါ်ချိုချိုဝင်း မော်လိုက်၊ - ဒေါ်အေးအေးမူ(ခ) ဒေါ်မီး - ဦးဉာဏ်ထွန်း ဇီးကုန်း၊ - ဒေါ်မြခွာညိုဦး - ဦးကျော်မျိုးမင်း - ဒေါ်ခင်သန်းနု - ဒေါက်တာတင်အောင် - ဒေါက်တာစိုင်းလှသိန်း - ဦးစစ်အေး ဦးစောထွန်း ဦးစောကျော်ဝင်းမောင် - ဦးအောင်ကျော်ဇံ - ဒေါက်တာသန်းဝင်း - ဦးမြစိန် - ဒေါ်စုစုလွင် - ဦးစိုးသူရထွန်း - ဦးတင်ထွန်းနိုင် - ဦးခင်မောင်ဝင်း - ဦးဘိုဘိုဦး - ဦးလူတယ်ဟုန်(ခ) ဦးအောင်ရွှေ - ဦးလီကျိန်းဖူ(ခ) ဦးမြင့်ဆွေ - ဦးစိုင်းဘသိန်း - ဦးခွန်သန်းထူး - ဒေါ်ကေသီနိုင် - ဦးစိုင်းသန့်ဇင် - ဒေါ်နန်းခင်စော - ဒုတိယဗိုလ်မှူးကြီးအောင်ကျော်ဦး - ဒေါ်နန်းနီနီအေး - နော်ခရစ္စထွန်း(ခ) ဒေါက်တာအာကာမိုး - ဒေါ်ကျိန်ငိုက်မန် - ဦးမျိုးထပ်(ခ) ဆလိုင်းမျိုးထိုက် - ဦးကိုကိုနိုင် ကျောက်ဆည်၊ ချမ်းမြသာစည်၊ တောင်သာ၊ မုဒုံ၊ ကျိုက်မရော၊ ပေါက်တော၊ မြောက်ဥက္ကလာပ၊ ဒဂုံမြို့သစ်(ဆိပ်ကမ်း)၊ သုံးခွ၊ ကွမ်းခြံကုန်း၊ ဆိပ်ကြီးခနောင်တို၊ လမ်းမတော်၊ စမ်းချောင်း၊ လောက်ကိုင်၊ ကုန်းကြမ်း၊ လင်းခေး၊ ဆီဆိုင်၊ ကလာ။ သီပေါ၊ ကွန်ဟိန်း၊ တပ်မတော်၊ ကရင်-၆၊ ကရင်-၇၊ ချင်း-၇။ ချင်း-၁၂၊ စစ်ကိုင်း-၈၊ - ဒေါ်ရွှေရွှေစိန်လတ် - ဒေါက်တာမိုးမြင့်အောင် ပဲခူး-၂ - ဦးဝင်းကြိုင် ပဲခူး-၁၀၊ - ဦးမြမင်းဆွေ မကွေး-၉၊ - ဦးအောင်ကြည်ညွန့် - ဒေါ်လှဌေး(ခ) ဒေါ်အုန်းကြည် မန္တလေး-၄၊ - ဒေါ်နွယ်နွယ်အောင် - ဦးဖေတင် - ဦးမျိုးဝင်း မွန်-၈၊ - ဒေါက်တာဇော်လင်းထွဋ် မွန်-၉၊ - ဦးစိန်အောင် ရခိုင်-၁၊ - ဦးမြင့်နိုင် ရခိုင်-၅၊ - ဦးကျော်ထွေး ရန်ကုန်-၈၊ - ဒေါ်မေသန်းနွဲ့ ဧရာဝတီ-၁၁ နှင့် - ဦးကြည်ဝင်း ဧရာဝတီ-၁၂ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃၄ ဦးရှိပြီး၊ ယနေ့ ခွင့်ပန်ကြားသူ ၅၃ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၈ရ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၅၃ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၃၄ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၃ ဦး ဖြစ်တဲ့အတွက် ခွင့်ပြုထားသူ စုစုပေါင်း ၈ရ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စုဝန်ကြီးဌာန၊ အဖွဲ့အစည်း များ၏ ပထမ ၆ လပတ် အခွန်ရငွေစာရင်းများနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၂/၂၀၁၉)တို့နှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊</title>
<speech type="speaker">အစီအစဉ် (၅)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့မှ ပေးပို့သော ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စုဝန်ကြီးဌာန၊ အဖွဲ့အစည်းများရဲ့ ပထမ ၆ လပတ် အခွန်ရငွေစာရင်းများနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာ(၁၂/၂၀၁၉)တို့နဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ် များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာဖြစ်ပါတယ်။ ပြည်ထောင်စုဝန်ကြီးဌာန ၈ ခု အပေါ် ဆွေးနွေးလိုကြောင်း တင်ပြထားတဲ့အတွက် သက်ဆိုင်ရာပြည်ထောင်စုအဆင့် အဖွဲ့အစည်းဝင်များကို ဖိတ်ကြားထားပါတယ်။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို(လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံး မင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမှာက ၂၀၁၈-၂၀၁၉ ပထမ ၆ လ အခွန်အကောက်ရငွေအပေါ်မှာ JPAC ရဲ့ လေ့လာသုံးသပ်ချက် အစီရင်ခံစာ (၁၂/၂၀၁၉)နဲ့ပတ်သက်ပြီး ဆွေးနွေးတင်ပြမှာ ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်တစ်နှစ်လုံးရဲ့ အခွန်အကောက်လျာထားချက်ဟာ ကျပ်ဘီလီယံ ၇,၅၇၆ ရှိပြီးတော့ ပထမ ၆ လအတွက် ကျပ်ဘီလီယံ ၃,၈၇၉ လျာထားရာမှာ ကျပ်ဘီလီယံ ၄,၀၄၃ ရရှိလို့ ၁၁၄ ရာခိုင်နှုန်းရရှိတာ တွေ့ရပါတယ်။ အခွန်အကောက် ခေါင်းစဉ်ကြီး ၄ မျိုးမှာ ပြည်တွင်းထွက်ကုန်နဲ့ ပြည်သူ ပြည်သားများသုံးစွဲမှုအပေါ် ကောက်ခံတဲ့ အခွန် ၉ မျိုးမှာ ယစ်မျိုး၊ အောင်ဘာလေထီ၊ ယာဉ်နှင့် ယာဉ်မောင်း လိုင်စင်အခွန်အခ ၃ မျိုးပဲ လျာထားချက်ပြည့်ပြီးတော့ ဝင်ငွေနဲ့သက်ဆိုင်တဲ့အပေါ် ကောက်ခံတဲ့ ဝင်ငွေခွန်ဟာ လျာထားချက်ပြည့်ပေမဲ့ အကောက်ခွန်က လျာထားချက် မပြည့်တာတွေ့ရပါတယ်။ နိုင်ငံပိုင်သယံဇာတထုတ်ယူမှုအပေါ် ကောက်ခံတဲ့အခွန် ၁၁ မျိုးမှာ ရေခွန်၊ ဓာတ်သတ္တုခွန်အဖြစ် ရတနာခွန်၊ မြေလွတ်မြေလပ်လုပ်ပိုင်ခွင့်အပေါ် ကောက်ခံတဲ့အခွန် ၃ မျိုးပဲ လျာထားချက် မပြည့်တာ တွေ့ရပါတယ်။ ဒီအခွန်အကောက်တွေကို ဆောင်ရွက်တဲ့ ဝန်ကြီးဌာန ၉ ခုနဲ့ နေပြည်တော်ကောင်စီတို့ရဲ့ လုပ်ငန်းဆောင်ရွက်နိုင်မှု စာရင်းတွေအရ စီးပွားကူးသန်းက ၆၆.၅ ရာခိုင်နှုန်း၊ ဟိုတယ်/ခရီးက ၉.၉၃ ရာခိုင်နှုန်းနဲ့ နေပြည်တော်ကောင်စီက ၆၈.၁၆ ရာခိုင်နှုန်းနဲ့ လျာထားချက်မပြည့်တာကို တွေ့ရှိရပါတယ်။ အခွန်ကောက်ခံရမှုများကို တစ်နှစ်လုံးလျာထားချက်နဲ့ ချိန်ထိုးကြည့်တဲ့အခါမှာ သွင်းကုန်အတွက် လိုင်စင်ခက ၃၁ ရာခိုင်နှုန်း၊ မုတ်ကောင်ဝတ်ဆံသွင်း အခွန်က ၂၈ ရာခိုင်နှုန်း၊ ဟိုတယ်နှင့်ခရီးသွားလုပ်ငန်း လိုင်စင်ခက ၅ ရာခိုင်နှုန်း၊ မြေယာအပေါ်ကောက်ခံတဲ့ အခွန်က ၃၀ ရာခိုင်နှုန်း၊ ရေခွန်က ၃၄ ရာခိုင်နှုန်း၊ ဓာတ်သတ္တုနဲ့ ရတနာခွန်က ၃၁ ရာခိုင်နှုန်းနဲ့ မြေလွတ်မြေလပ်လုပ်ပိုင်ခွင့်က ရရှိတဲ့အခွန်က ၂၅ ရာခိုင်နှုန်း ရရှိသေးတာ တွေ့ရသည့်အတွက်ကြောင့် ကျန်တဲ့ ၆ လတာကာလဟာ မိုးရာသီကာလ ၄၊ ၅ လလောက်ရှိနေလို့ တစ်နှစ်လုံးလျာထားချက်ပြည့်မီအောင် ဆောင်ရွက်နိုင်မယ့်အလားအလာ ရှိ မရှိ ရှင်းလင်းတင်ပြစေလိုပါတယ်။ ရှင်းလင်းချက်တွေအနေအရ လျာထားချက်မပြည့်တဲ့ အခွန်အကောက်တွေအနေနဲ့ ပတ်သက်လို့ မုတ်ကောင်ဝတ်ဆံသွင်းအခွန်ငွေဟာ မြန်မာ့ပုလဲဥပဒေ ဒုတိယအကြိမ်ပြင်ဆင်ချက်အရ အခွန်အကောက် အစား PPP စနစ်နဲ့ ထုတ်လုပ်မှုအပေါ်မှာ အချိုးကျခံစားတဲ့စနစ် ဆောင်ရွက်မှာဖြစ်တဲ့အတွက်ကြောင့် မို့လို့ အခွန်အကောက် မရနိုင်တော့မှာဖြစ်ကြောင်းနဲ့ ဟိုတယ်နဲ့ခရီးသွားလုပ်ငန်းလိုင်စင်များကိုလည်းပဲ မြန်မာ့ခရီးသွာဥပဒေသစ်အရ လုပ်ပိုင်ခွင့်ကို ပြည်နယ်နဲ့တိုင်းဒေသကြီးကို လုပ်ပိုင်ခွင့်ပေးထားတာဖြစ်လို့ အခွန်ငွေဆက်လက်ရရှိဖို့ မရှိနိုင်တော့ကြောင်း သိရတဲ့အတွက်ကြောင့်၊ မူလလျာထားချက်တွင် ပြည့်နိုင် စရာမရှိနိုင်တော့တာ ဖြစ်တဲ့အတွက်ကြောင့် RE နဲ့ အပြီးသတ်လျာထားချက်တွေမှာ အမှန်ရနိုင်မယ့်ကိန်း ဂဏန်းကိုသာ ပြင်ဆင်ရန် လိုအပ်ပါတယ်။ ဒါမှလည်းပဲ ရငွေလျာထားချက်နဲ့ အနီးစပ်ဆုံးရငွေတွေရမှာ ဖြစ်ပါတယ်။ ကုန်သွယ်လုပ်ငန်းခွန်လျာထားချက် မပြည့်ခြင်းဟာ နိုင်ငံပိုင်စီးပွားရေးအဖွဲ့အစည်းတွေက အပြည့် အဝ မပေးသွင်းမှု၊ နယ်စပ်ကုန်သွယ်မှုက သွင်းကုန်လျော့နည်းမှု၊ တည်ဆောက်ရေးလုပ်ငန်းတွေက လျော့နည်းရရှိမှု၊ ဆက်သွယ်ရေးနဲ့ ခရီးသည်ပို့ဆောင်ရေးလုပ်ငန်းတွေက လျော့နည်းရရှိမှုကြောင့်ဖြစ် ကြောင်း ရှင်းလင်းချက်များနဲ့ပတ်သက်လို့ နိုင်ငံပိုင် စီးပွားရေးအဖွဲ့အစည်းတွေအနေနဲ့ ၃ လတစ်ကြိမ် ပေးသွင်းရန်တာဝန်ရှိတဲ့အတွက် သက်ဆိုင်ရာဝန်ကြီးဌာနများက ဂရုပြု ဆောင်ရွက်ပေးဖို့လိုအပ်ပါတယ်။ ညွှန်ကြားချက်များ ထုတ်ပြန်ပေးဖို့နဲ့ ပထမ ၆ လ၊ ဒါကပွင့်လင်းကာလဖြစ်တဲ့အတွက်ကြောင့်မို့လို့ ကုန်သွယ်မှုလုပ်ငန်းများ အများဆုံးဆောင်ရွက်ကြတာ ဖြစ်ပါတယ်။ ဒီအကောက်ခွန်ဥပဒေနဲ့ပတ်သက်လို့ ၂၀၁၈ ပထမ ၆ လ အမျိုးသားစီမံကိန်းအစီရင်ခံစာအရ သွင်းကုန်တန်ဖိုးပမာဏဟာ USD သန်း ၆,၉၉၅ လျာထားရာမှာ USD ၉,၈၅၈ သန်း ရရှိတဲ့အတွက်ကြောင့် ၁၄၀.၉ ရာခိုင်နှုန်း ရရှိတယ်လို့ ဖော်ပြထား တာနဲ့ ဒီရှင်းလင်းချက်မှာပါတဲ့ အကောက်ခွန်လျာထားချက် မပြည့်ခြင်းဟာ ဆန့်ကျင်ဘက်ဖြစ်နေတဲ့ အတွက်ကြောင့် ဒါကိုရှင်းပြစေချင်ပါတယ်။ ဆက်သွယ်ရေးကရတဲ့ ကုန်သွယ်ခွန်ကလည်းပဲ ပြည်သူတွေရဲ့ သုံးစွဲမှုအပေါ် ပြည်သူတွေက ကြိုတင် ဝယ်ယူသုံးစွဲရတဲ့ ငွေဖြစ်တဲ့အတွက်ကြောင့် ဆက်သွယ်ရေးလုပ်ငန်းလိုင်စင်က ရယူထားတဲ့ ဒီအော်ပရေတာ များအနေနဲ့ ိတိကျကျ ပေးသွင်းနိုင်ဖို့ ကြီးကြပ်ဆောင်ရွက်သင့်ပါတယ်။ ဒါမှလည်းပဲ ရသင့်ရထိုက်တာ မှန်မှန်ကန်ကန်ရရှိနိုင်မှာဖြစ်ပါတယ်။ အထူးကုန်သွယ်ခွန်မှာ အရက်ချက်စက်ရုံတွေဟာ မလည်ပတ်နိုင်ဘဲ ရပ်ဆိုင်းထားရမှု၊ ဆေးပေါ့လိပ်လုပ်ငန်းအချို့ ရောင်းရငွေ ကျပ်သိန်း ၂၀၀ မကျော်လွန်မှု၊ ကျောက်မျက်ရတနာပြပွဲ အခွန်တွက်ချက်မှု ပေးသွင်းနိုင်မှုတွေကြောင့်ဖြစ်ကြောင်း လျာထားချက် မပြည့်တာနဲ့ ပတ်သက်လို့ အရက်ချက်စက်ရုံတွေ အမှန်တကယ် မလည်ပတ်ဘဲ ရပ်နားထားတာ ဟုတ် မဟုတ် စိစစ်သင့်ပြီးတော့ ဆေးပေါ့လိပ်လုပ်ငန်းက ကျပ်သိန်း ၂၀၀ ဆိုတာ တစ်ရက်ပျမ်းမျှ ထုတ်လုပ်တဲ့ တန်ဖိုး ၅၅,၀၀၀၊ ဆေးပေါ့လိပ် အထုပ် ၁၀၀ တောင် မရှိတဲ့အတွက်ကြောင့် ဒါကလည်း အောက်ခြေအခွန် ဝန်ထမ်းတွေနဲ့ လုပ်ငန်းရှင်တွေ အားနည်းချက်ဖြစ်မယ်လို့ သုံးသပ်ရပါတယ်။ ဓာတ်သတ္တုခွန်နဲ့ ရတနာခွန်လျာထားချက် မပြည့်တာက လုပ်ကွက်အသစ် ချထားမှုမရှိကြောင်းနဲ့ လုပ်ကွက်အချို့ ပိတ်သိမ်းမှုများကြောင့်ဖြစ်ကြောင်း သိရပါတယ်။ လျာထားချက်ရေးဆွဲရမှာက လုပ်ကွက် မချထားသေးတာကို ထည့်သွင်းတွက်ချက်လျာထားဖို့ မသင့်ကြောင်းနဲ့ ပိတ်သိမ်းတဲ့လုပ်ကွက်များကို လည်းပဲ အမှန်ရပ်နားနေတာ ဟုတ် မဟုတ် ဆက်လက်ခိုးယူတူးဖော်နေတာတွေ ရှိ မရှိ စောင့်ကြည့် လေ့လာဖို့နဲ့ ပြီးတော့လည်းပဲ မိုးထိမိုးမိလို ရွှေလုပ်ကွက်တွေက ရစရာရှိတဲ့ရွှေတွေ ရရှိပြီးမှုအခြေအနေ တွေကိုလည်း ရှင်းလင်းချပြဖို့ အကြံပြုလိုပါတယ်။ မြေလွတ်မြေလပ်မြေရိုင်းလုပ်ပိုင်ခွင့်များနဲ့ပတ်သက်လို့ ဒီသက်ဆိုင်ရာလိပ်စာနဲ့ ဆက်သွယ်မရတာ၊ အခွန်ပေးသွင်းငွေတွင် သတ်မှတ်ကာလ ၄ နှစ်ကျော်ပေမယ့် လုပ်ငန်းမလုပ်သေးတာ၊ မြေခွန်ကြွေးကျန်တွေ မပေးသွင်းဘဲ တိမ်းရှောင်နေတာ၊ ပျက်ကွက်နေမှုနဲ့ ကြွေးကျန်တွေ ကျပ်သန်း ၃၆၀ ကျန်ရှိနေမှုများနဲ့ ပတ်သက်လို့ မြေလွတ်မြေလပ်ဥပဒေအရ နည်းဥပဒေ အပိုဒ် ၄၁၊ ၅၁၊ ၆၇(ခ)တို့နဲ့အညီ ဆောင်ရွက်ဖို့နဲ့ ကြွေးကျန်များကို မြေခွန်မပြေကျန်ငွေအနေနဲ့ အမြန်ဆုံးရအောင် ဆောင်ရွက်ဖို့ လိုအပ်မှာဖြစ်ပါတယ်။ ရေအားလျှပ်စစ်လုပ်ငန်းနဲ့ပတ်သက်လို့၊ Free Power အကြွေးကျန်အနေနဲ့ပတ်သက်လို့ ၂၀၁၀-၂၀၁၁ ကနေ ၉/၂၀၁၄ ကာလအထိ တာပိန်(၁)ရေအားလျှပ်စစ်စီမံကိန်းကနေ RMB ၆.၃ ခန့် ကျန်နေတာနဲ့ပတ်သက်လို့ နှစ်အလိုက် ရစရာရှိတာတွေ ပြည့်ပြည့်ဝဝရရှိအောင် ဆောင်ရွက်ဖို့လိုမှာဖြစ်ပါတယ်။ ပြည်ထောင်စု စာရင်းစစ်ချုပ်ရုံးရဲ့ ၂၀၁၇-၁၈ ဘဏ္ဍာနှစ် ရသုံးစစ်ဆေးတွေ့ရှိချက် အစီရင်ခံစာအပေါ် တင်ပြချက်တွေ အရ ကြွေးကျန်ငွေများကို လျာထားချက်တွေမှာ ထည့်သွင်းလျာထားဖို့ လိုအပ်သလို ဖျက်သိမ်းပြီး အမြတ်ခွန် ဥပဒေကိုလည်း လွန်ခဲ့တဲ့နှစ် ၄၀ ကျော်လောက်က ကျန်တဲ့အမြတ်ခွန် ကြွေးကျန်တွေကိုလည်းပဲ ထိထိ ရောက်ရောက် ရှင်းလင်းဆောင်ရွက်ဖို့ လိုပါတယ်။ နိုင်ငံရဲ့ တည်ဆောက်ရေး ကဏ္ဍတွေမှာလည်းပဲ နိုင်ငံတော်ဘတ်ဂျက်က ခွင့်ပြုထားတဲ့ ကုန်သွယ်ခွန် ၅ ရာခိုင်နှုန်းကိုလည်းပဲ ကန်ထရိုက်တာ လုပ်ငန်းတွေ ပေးချေတာနဲ့ တပြိုင်နက် ဖြတ်တောက်ပြီးတော့ မျဉ်းသားချက်နဲ့ သက်ဆိုင်ရာ အခွန်ဌာနကို ပေးသွင်းကြဖို့ လိုအပ်မှာဖြစ်ပါတယ်။ နောက်ဆုံးအနေနဲ့ အကြံပြုတင်ပြ ဆွေးနွေးလိုတာကတော့ အခွန်အကောက်လုပ်ငန်းများ ဆောင်ရွက် ရာမှာ ရငွေလျာထားချက် မှန်မှန်ကန်ကန် တိတိကျကျရနိုင်ဖို့နဲ့ ဘတ်ဂျက်လိုငွေ ပိုငွေအမှန်ရရှိနိုင်မှ ဖြစ်လို့ ရရန်မရေရာ မသေချာတဲ့ အခွန်အကောက်တွေ ထည့်သွင်းမလျာထားမိဖို့၊ ရသင့်ရထိုက်နိုင်တဲ့ အနေအထားရှိရက်နဲ့ လျှော့ပေါ့လျာထားမှုမပြုဖို့၊ ရငွေသုံးငွေများဟာ စီမံကိန်းလျာထားချက် ဂျီဒီပီနဲ့ တိုက်ရိုက် ပတ်သက် ဆက်စပ်နေတာဖြစ်တဲ့အတွက်ကြောင့် တိကျမှန်ကန်စွာ လျာထားကြဖို့ လိုအပ်ကြောင်းနဲ့ နိုင်ငံပိုင်စီးပွားရေးအဖွဲ့အစည်းများကလည်း နိုင်ငံရဲ့ ရငွေလျာထားချက်ကို ထိခိုက်မှုမဖြစ်အောင် ကုန်သွယ်ခွန်၊ ဝင်ငွေခွန် ထည့်ဝင်ငွေများကို ၃ လတစ်ကြိမ် အနီးစပ်ဆုံး လျာထားပေးသွင်းကြဖို့ အကြံပြုတင်ပြရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင့်။ ကျွန်မကတော့ ပဲခူးတိုင်းဒေသကြီး အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ် ပထမ ၆ လပတ် အခွန်ရငွေစာရင်းနှင့် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာအပေါ် အခွန်နှုန်းထားများကို လျှော့ချပြီး အခွန်ရငွေများ တိုးတက်ရရှိစေရေးကို အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ အခွန်နှုန်းထားတွေဟာ အခွန်ထမ်း ပြည်သူတွေအတွက် ဝန်မပိစေသော ဝန်ထုပ်ဝန်ပိုးမဖြစ်စေတဲ့ အခွန်ဖြစ်ရန်လိုအပ်ပါတယ်။ သို့မှသာ အခွန်ရှောင်လိုတဲ့ စိတ်ထက် အကောင်ပေါက် အောက်က ပိမိစ်လာပြီး မသမာမမများလည်း ဘယ်လောက် အထမ်းကင် အခွန်တွေအားလုံးမှာလည်း ပြည်သူ့ဘဏ္ဍာထဲသို့ ရောက်ရှိလာမှာ ဖြစ်ပါတယ်။ ဖွံ့ဖြိုးပြီး သို့မဟုတ် ဖွံ့ဖြိုးဆဲနိုင်ငံတစ်ခုအနေနဲ့ အခွန်ကိုသာ အားကိုးနေရပြီး အခွန်နဲ့ရပ်တည်ရတယ်ဆိုတာ ငြင်းလို့မရတဲ့ အချက်ဖြစ်ပေမယ့် အခွန်တွေကို တိုးကောက်ခြင်းဆိုတဲ့ နည်းမျိုးထက် သက်သာတဲ့ အခွန်နှုန်းထားနဲ့ ပြည်သူအများက စိတ်ပါလက်ပါ ကိုယ့်အသိနဲ့ကိုယ် အခွန်ဆောင်ချင်တဲ့ အလေ့အထမျိုး များများကျင့်သုံး ဖို့အတွက် အခုထက်ပိုပြီး မီဒီယာ၊ သတင်းစာ၊ TV တို့မှာ နှိုးဆော်ပညာပေးဖို့ မကြာမကြာ လုပ်ဆောင် သင့်ပါတယ်။ လေးစားအပ်ပါသော နာယကကြီးရှင်။ စီမံကိန်းနှင့် ဘဏ္ဍာရေးဝန်ကြီးဌာန ပြည်တွင်းအခွန်များ ဦးစီးဌာနက တာဝန်ယူကောက်ခံလျက်ရှိတဲ့ အခွန်အမျိုးအစား ၅ ခုဖြစ်တဲ့ ကုန်သွယ်လုပ်ငန်းခွန်၊ အထူး ကုန်စည်ခွန်၊ ဝင်ငွေခွန်၊ တံဆိပ်ခေါင်းခွန်နဲ့ မြန်မာနိုင်ငံ အောင်ဘာလေသိန်းဆုခွန် စတဲ့အခွန် ၅ မျိုး ပေါင်းမှ ကောက်ခံရရှိတဲ့ငွေဟာ ပြည်ထောင်စုရဲ့ စုစုပေါင်းအခွန်ရငွေတွင် ပါဝင်မှုအချိုးအစားအရ ၇၅.၅၄ ရာခိုင်နှုန်းဖြစ်တဲ့အတွက် ပြည်ထောင်စုအခွန်ရငွေရဲ့ အဓိကအကျဆုံးဖြစ်တာကို တွေ့ရှိရပြီး အဆိုပါအခွန် ၅ မျိုးမှာ ဝင်ငွေခွန်နှင့် မြန်မာနိုင်ငံ အောင်ဘာလေသိန်းဆုခွန်တို့မှာ လျာထားချက်ထက် ကျော်လွန် ကောက်ခံရရှိပေမဲ့ ကျန်အခွန် ၃ မျိုးကတော့ လျာထားချက်ထက် လျော့နည်းနေတာကို တွေ့ရှိရပါတယ်။ လေးစားအပ်ပါသော နာယကကြီးရှင်။ လျာထားချက်ထက် လျော့နည်းနေတဲ့ အခွန် ၃ မျိုးအနက် တံဆိပ်ခေါင်းခွန် လျော့နည်းရခြင်းကတော့ တံဆိပ်ခေါင်းခွန် အများဆုံးပေးသွင်းသော အိမ်၊ ခြံ၊ မြေ၊ အဆောက်အဦ ရောင်းဝယ်လွှဲပြောင်းခြင်းလုပ်ငန်းများမှ လျော့နည်းရကြောင်း ဖော်ပြထားတာကို တွေ့ရှိ ရပါတယ်။ အိမ်၊ ခြံ၊ မြေတွေကို အရောင်းအဝယ် ပြုလုပ်ရာမှာ ဝင်ငွေရလမ်းမဖော်ပြနိုင်တဲ့ စည်းကြပ်မှုမှ လွတ်ကင်းနေတဲ့ အခွန်တွေကို ပေးဆောင်ရာမှာ သိန်း ၃၀၀ အထိကို ၁၅ ရာခိုင်နှုန်း၊ သိန်း ၃၀၀ အထက်မှ သိန်း ၁,၀၀၀ အထိကို ၂၀ ရာခိုင်နှုန်း၊ သိန်း ၁,၀၀၀ အထက်မှ သိန်း ၂,၀၀၀ အထိကို ၂၅ ရာခိုင်နှုန်း၊ သိန်း ၂,၀၀၀ နဲ့အထက်ကို ၃၀ ရာခိုင်နှုန်း သတ်မှတ်ထားသောကြောင့် အဆိုပါ အခွန်နှုန်းထား များနဲ့အတူ တံဆိပ်ခေါင်းခွန် ၄ ရာခိုင်နှုန်း ရောင်းသူမှ အခြေပစ္စည်းမှ အမြတ်အစွန်းရငွေအပေါ် အခွန် ၁၀ ရာခိုင်နှုန်း ပေးဆောင်ကြရတဲ့အတွက် ပေးဆောင်ရတဲ့အခွန်ပမာဏများပြားမှုကြောင့် အခွန်ထမ်းတွေ အနေနဲ့ တရားဝင် အခွန်မဆောင်လိုကြတော့ဘဲ လက်သိပ်ထိုး အခွန်ရှောင်တဲ့နည်းနဲ့ မသမာမှုတွေ ပိုဖြစ်ခဲ့ရလို့ ရသင့်တဲ့အခွန်တွေကို ဆုံးရှုံးခဲ့ရတဲ့အပြင် အဂတိတရားများလည်း ပိုမိုဖြစ်စေတဲ့အတွက် သတ်မှတ် ထားတဲ့အခွန်နှုန်းထားများကို လျှော့ချပြီး အခွန်ရငွေပမာဏ ပိုများအောင် လုပ်ဆောင်သင့် ပါတယ်။ လက်တွေ့အနေဖြင့်လည်း ရွှေထည်လက်ဝတ်ရတနာ ရောင်းဝယ်မှုအပေါ်မှာ ၅ ရာခိုင်နှုန်းမှ ၁ ရာခိုင်နှုန်းသို့ လျှော့ချကောက်ခံရာမှာ ၂၀၁၆-၂၀၁ရ မှာ အခွန်ငွေကျပ် ၂.၀၇၃ ဘီလီယံမှ ၂၀၁၇-၂၀၁၈ တွင် ကျပ် ၆.၇၂ ဘီလီယံသို့ တိုးတက်ကောက်ခံရရှိတဲ့အတွက် အခွန်နှုန်းထားများကို လျှော့ချခြင်းဖြင့် အခွန်ရငွေပမာဏ ပိုမိုတိုးတက်မြင့်မားလာမှုကို တွေ့ရှိနိုင်ပါတယ်။ လေးစားအပ်ပါသော နာယကကြီးရှင်။ စားသောက်ဆိုင် ကြီး/ငယ်အချို့ တော်တော်များများမှာလည်း စားသုံးသူတွေက ထောက်ပြရတဲ့အထိ အခွန်တံဆိပ်ခေါင်းကပ်ပေးဖို့ အားနည်းနေတာတွေကိုလည်း သိသိ သာသာ ပြုပြင်သင့်တယ်လို့ အကြံပြုလိုပါတယ်။ နှမ်းတစ်စေ့တည်းနဲ့ ဆီမဖြစ်ဘူးလို့ ယူဆရပေမယ့် နှမ်းစေ့တွေများလာရင် ရာဝင်အိုးလောက်ထိ ဆီများရရှိနိုင်တာဖြစ်လို့ စားသောက်ဆိုင်များဘက်က တံဆိပ် ခေါင်းခွန်ကပ်မှု တာဝန်တစ်ရပ်အနေနဲ့ အရေးပါကြောင်း အလေးထားဖို့ ပညာပေး၊ သတိပေးမှုတွေ ထပ်မံ လုပ်ဆောင်ဖို့ လိုအပ်ပါတယ်။ လေးစားအပ်ပါသော နာယကကြီးရှင်။ ဆက်သွယ်ရေးဝန်ဆောင်မှုလုပ်ငန်း လုပ်ကိုင်ခြင်းကြောင့် ကောက်ခံတဲ့အခွန်အခ ရာခိုင်နှုန်းတွေဟာ လျာထားချက်ထက် ပိုမိုမြင့်မားသော်လည်း အော်တိုတယ်လီ ဖုန်းခွန်တွေရရှိမှုမှာ ကျဆင်းပြီး မရှိသလောက်ကို ဖြစ်နေရပါတယ်။ အော်တိုတယ်လီဖုန်းများမှာ ခေါ်ဆိုခ ဈေးနှုန်းသက်သာတဲ့အတွက် ပြည်သူတွေအနေနဲ့ သုံးစွဲလိုကြသော်လည်း လိုင်းများပြတ်တဲ့အခါ၌ အကြောင်း အမျိုးမျိုးပြပြီး ဝန်ဆောင်မှုများအားနည်းခြင်း၊ ဝန်ဆောင်မှုပေးတာ လျော့နည်းလာပြီး ပြင်မယ့်သူမရှိခြင်း တို့ကြောင့် အလုပ်မလုပ်သည့်အတွက် အရှုံးပေါ်နေရခြင်း ဖြစ်ပါတယ်။ အထိုင်ဖုန်း တစ်လုံးအနေဖြင့် အမြဲ ရှိသင့်သလို အော်တိုအိတ်ချိန်းလုပ်ငန်းများ အများအပြားရှိနေပြီး အိတ်ချိန်းရုံးများမှာ ရှိသင့်တဲ့ ကြိုးဖုန်းများ အရေအတွက်လည်း ရှိနေပါတယ်။ ထို့အပြင် ကြိုးဖုန်းများဟာ မီးမလိုတဲ့အတွက်ကြောင့် လျှပ်စစ်ဓာတ်အား ကိုလည်း ခြွေတာရာရောက်ပါတယ်။ ထို့အတွက်ကြောင့် လုပ်ငန်းလုပ်ဆောင်မှုအားနည်းနေတဲ့ အော်တို အိတ်ချိန်းလုပ်ငန်းများကို ပြန်လည်လှုပ်ရှားနိုင်အောင်လုပ်ဆောင်ရန် မြန့်မာ့ဆက်သွယ်ရေး လုပ်ငန်းအနေဖြင့် ဆောင်ရွက်ပေးဖို့ လိုအပ်နေပါတယ်။ လေးစားအပ်ပါသော နာယကကြီးရှင်။ နိဂုံးချုပ်အားဖြင့် လက်ကိုင်ဖုန်းများကို သုံးစွဲသူပြည်သူများ ဖုန်းဘေကြိုတင်ငွေဖြည့်သွင်းထားတဲ့ ငွေကြေးတွေ၊ ကျန်းမာရေး၊ ဖျော်ဖြေရေးစတဲ့ သုံးစွဲသူများ Subscribe မလုပ်ခဲ့တဲ့ အပတ်စဉ်၊ လစဉ်ဝန်ဆောင်မှုတွေအတွက် တယ်လီဖုန်းအော်ပရေတာက ဖြတ်တောက်ခြင်း ဆိုတဲ့ လက်လွတ်စပယ် ရယူသွားခဲ့ခြင်း၊ သုံးစွဲသူပြည်သူများ အကုန်အကျခံလိုခြင်းမရှိတဲ့ ငွေကြေးဆုံးရှုံးမှုများ အတွက် စိတ်မကျေမနပ်ဖြစ်နေမှုများကို လွှတ်တော်မှာလည်း တရားဝင်မေးမြန်း ထားမှုတွေရှိသလို မီဒီယာ များတွင်လည်း ထုတ်ဖော်ဝေဖန် သုံးသပ်မှုတွေ ရှိနေတဲ့အတွက်ကြောင့် တာဝန်ရှိသော ဌာနအနေဖြင့် ကိုယ်နှင့်မဆိုင်သလို တာဝန်မရှိသလို ရေငုံနှုတ်ပိတ်မနေဘဲ သုံးစွဲသူပြည်သူများ သံသယကင်းအောင် ဖော်ထုတ်အရေးယူတာမျိုး တိကျတဲ့ ရှင်းလင်းမှုများကို လုပ်ဆောင်ပေးဖို့ သင့်ပါဘူး။ ဘာဖြစ်လို့လဲ ဆိုရင် သုတေသနမှုတစ်ခုအရ တစ်ရက်ကို ကျပ်ငွေသန်း 0.5 ဘီလီယံကျော်ပမာဏရှိတဲ့ အေးဓားပြ တိုက်နေမှုတွေကို ဖုန်းကုမ္ပဏီတိုင်းက ပြုလုပ်နေကြောင်းဖော်ပြ ထားတာကို Social Media တွေမှာ တွေ့နေရတဲ့အတွက် ဒီကိစ္စနဲ့ပတ်သက်လို့ ဌာနတွေအနေဖြင့် ဘယ်လို ဖြေရှင်းချက်ပေးမလဲဆိုတာ အမျှ ပြည်သူတွေဘက်က မျှော်လင့်နေတာဖြစ်တဲ့အတွက်ကြောင့် ဆိုင်ရာဌာနအနေဖြင့် မိမိရဲ့ တာဝန်ကို အတတ်နိုင်ဆုံး ကျေပွန်ဖို့အကြံပြုရင်း ပြည်သူ့ငွေစာရင်းပူးပေါင်း ကော်မတီရဲ့ (၁၂/၂၀၁၉)ကို ထောက်ခံ ဆွေးနွေးအပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးလွင်ကိုလတ် သန်လျင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1548">ဦးလွင်ကိုလတ် (သန်လျင်မဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ သန်လျင်မြို့နယ် ပြည်သူ့ လွှတ်တော် ကိုယ်စားလှယ် ဦးလွင်ကိုလတ်ဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် အခွန်ရငွေ စာရင်းနဲ့ပတ်သက်ပြီးတော့ အခြေခံမူသဘော သုံးသပ်အကြံပြု ဆွေးနွေးသွားမှာဖြစ်ပါတယ်။ ကျွန်တော်တို့ ဒီလိုဆွေးနွေးရာမှာ အဓိကအားဖြင့် ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် အပိုဒ် ၁၃ ဖြစ်တဲ့ အခွန်ရငွေနဲ့ GDP အချိုးကျဆင်းနေခြင်းဆိုတဲ့ သုံးသပ်ချက်အပေါ်မှာ အဓိကထားပြီး ဆွေးနွေးမှာ ဖြစ်ပါတယ်။ GDP နဲ့ အခွန်ဆိုတာက ချိတ်ဆက်မှုရှိပါတယ်။ GDP တက်နေမယ်ဆိုရင် အခွန်ကတက်ရပါမယ်။ GDP ကျတယ်ဆိုရင် အခွန်ကျရပါမယ်။ ဒါဟာ Consistent ဖြစ်ရမယ့် အနေအထားတစ်ခုဖြစ်ပါတယ်။ ဒါပေမယ့် ကျွန်တော်တို့ အခု အစီရင်ခံစာမှာပါတဲ့ဟာကို ကြည့်တဲ့အခါမှာ ၂၀၁၅-၂၀၁၆ မှာ ၈.၆၈၊ ၂၀၁၆-၂၀၁ရ မှာ ၈.၉၃၊ ၂၀၁၇-၂၀၁၈ မှာ ၈.၁၂ ဖြစ်ပြီးတော့ ကျွန်တော်တို့ ၂၀၁၈-၂၀၁၉ မှာ ၇.၃ရ ဆိုပြီးတော့ ကျသွားတဲ့ အနေအထားတစ်ခု တွေ့ရပါတယ်။ ဒီလိုဖြစ်တဲ့အခြေအနေနဲ့ပတ်သက်ပြီးတော့ ဖြစ်နိုင်ခြေ ၃ ခု ရှိပါတယ်။ တစ်ခုကကျတော့ စီးပွားရေး အရမ်း Upside Down ဖြစ်ပြီး ကျနေတဲ့ နိုင်ငံတွေမှာ ဖြစ်တတ်ပါတယ်။ နောက်တစ်ခုကကျတော့ ဒီအခွန်ဆိုင်ရာဥပဒေတွေနဲ့ မူဝါဒဆိုင်ရာ အပြောင်းအလဲတွေများတဲ့ နှစ်တွေမှာ ကျလေ့ကျထ ရှိပါတယ်။ နောက်တစ်ခုကကျတော့ အခွန်နဲ့ပတ်သက်တဲ့ စီမံခန့်ခွဲမှု နည်းနာပိုင်းဆိုင်ရာတွေ အားနည်းတဲ့အတွက်ကြောင့်လည်း ဖြစ်တာမျိုးတွေ ရှိပါတယ်။ ဒါဆို စီးပွားရေး Upside Down ဖြစ်တဲ့ဟာတွေနဲ့ ပတ်သက်ပြီးတော့ နိုင်ငံတကာကို လေ့လာ ကြည့်မယ်ဆိုလို့ရှိရင် ကျွန်တော်တို့ ဩစတြေးလျနိုင်ငံက ၂၀၀၀ ခုနှစ် ပတ်ချာလည်ကာလအထိဆိုလို့ ရှိရင် သူ့နိုင်ငံမှာရှိတဲ့ GDP နဲ့ အခွန်ရဲ့အချိုးဟာ ၂၄.ရ ရာခိုင်နှုန်းနဲ့ ပုံမှန်ဖြစ်နေပါတယ်။ သို့သော်လည်းပဲ ကျွန်တော်တို့ အဲဒီနောက်ပိုင်း Global Financial Crisis ဖြစ်တဲ့၃.ရ ရာခိုင်နှုန်းအထိ ထိုးစိုက် ကျဆင်းသွားတာကို တွေ့ရပါတယ်။ ဒါပေမယ့် ကျွန်တော်တို့နိုင်ငံရဲ့ အခုအခြေအနေက အဲဒီလိုမျိုး လုံးဝ မဟုတ်ပါဘူး။ ကျသွားတယ်ဆိုတာက အနည်းငယ်ဖြစ်တဲ့ ပမာဏပဲဖြစ်တယ်၊ GDP ကလည်း တက်နေတဲ့ အတွက်ကြောင့်မို့လို့ ဒီစီပွားရေးနဲ့ပတ်သက်တဲ့ ကိစ္စတော့မဟုတ်ဘူး။ ဒါဆိုလို့ရှိရင် နောက်ထပ် ၂ ခုနဲ့ သုံးသပ်စရာရှိပါတယ်။ နောက်ထပ် ၂ ခုက ဘာလဲဆိုလို့ရှိရင် ကျွန်တော်တို့ ဒီ လက်ရှိအစိုးရက အသွင် ကူးပြောင်းမှုနဲ့ ပတ်သက်ပြီးတော့ တာဝန်ယူပြီးတော့ ဆောင်ရွက်နေရတဲ့ အစိုးရတွေဖြစ်ပါတယ်။ ဒီလိုအစိုးရတွေဟာ ကမ္ဘာမှာ အသွင်ကူပြောင်းမှုကာလကို တာဝန်ယူရတဲ့အစိုးရတွေဟာ မူဝါဒပိုင်း əộēma səclgəê:3accozi Procedure 6ozi Process cozi SOP 603 Sac ga:3300603980508l1 အဲဒီအပြောင်းအလဲတွေနောက်မှာ အကောင်အထည်ဖော်မှုတွေ လိုက်လုပ်တဲ့ဟာက အသားမကျသေးလို့ ရှိရင်လည်းပဲ ဒီပြဿနာမျိုးတွေ ဖြစ်တတ်ပါတယ်။ ကျွန်တော်တို့ ၂၀၁၈-၂၀၁၉ ကို ပြန်သုံးသပ်ကြည့်တဲ့ အခါကျတော့ ကျွန်တော်တို့ ဒီ လုပ်ငန်းအနေနဲ့ပတ်သက်လို့ရှိရင်လည်းပဲ ဘဏ္ဍာရေးနှစ် ပြုပြင်ပြောင်းလဲ ခဲ့တာတွေ တစ်ခုရှိတယ်၊ နောက်တစ်ခုကကျတော့ စီမံကိန်းလုပ်ငန်းတွေနဲ့ ပတ်သက်လို့ရှိရင်လည်း ပြည်ထောင်စုအစိုးရကနေပြီးတော့ တိုင်းဒေသကြီးကို ပြန်လည်လွှဲပြောင်းပြီး ဆောင်ရွက်ခဲ့တာတွေရှိတယ်။ ဒီလိုအခြေအနေမျိုးတွေမှာ တချို့ Operative နည်းတဲ့ဟာတွေကို ကျွန်တော်တို့ ဒီအစီရင်ခံစာမှာ ဖော်ပြ ထားတဲ့ ကုန်သွယ်လုပ်ငန်းခွန်မှာ တွေ့ရပါတယ်။ အဲဒါကတော့ ဘာလဲဆိုလို့ရှိရင် ဝန်ကြီးဌာနများက တင်ဒါခေါ်ယူဆောင်ရွက်တဲ့ ဆောက်လုပ်ရေးလုပ်ငန်းတွေအပေါ် ခွဲဝေချထားမှုလျော့နည်းခြင်း၊ အချို့ တည်ဆောက်ရေးလုပ်ငန်းများ ဆောင်ရွက်ဆဲဖြစ်သဖြင့် တည်ဆောက်ရေးလုပ်ငန်းမှ ကောက်ခံရရှိတဲ့ ကုန်သွယ်လုပ်ငန်းခွန် ၅ ရာခိုင်နှုန်း မရဘူးလို့ တွေ့ထားရပါတယ်။ ဒါက ဘာကိုပြသလဲဆိုရင် ဒီလို အပြောင်းအလဲဖြစ်နေတဲ့ နှစ်ကာလမှာ ဝန်ကြီးဌာနဘက်က၊ အစိုးရပိုင်းက အသုံးစရိတ်တွေကို သုံးတဲ့ အခါမှာ လုပ်ငန်းတွေ ြီးတဲ့အတွက်ကြောင့်မို့လို့ ကျွန်တော်တို့ ကုန်သွယ်လုပ်ငန်းခွန် လျော့တယ် ဆိုတာကို ပေါ်လွင်နေတာ တွေ့ရပါတယ်။ နောက်တစ်ခုကကျတော့ ကျွန်တော်တို့ ဒီ စီမံခန့်ခွဲမှုနဲ့ ပတ်သက်လို့ရှိရင် စောစောကပြောသလို အသားမကျတာတွေ ရှိသလိုပဲ စီးပွားရေးလည်ပတ်မှုကို ပိုမိုအားကောင်းလာအောင်လည်း အခွန်ကို ပိုမို တိုးတက်ရရှိအောင် ဆောင်ရွက်လို့ရတဲ့ အနေအထားတွေလည်း ရှိပါတယ်။ ဥပမာပြောရရင် ယစ်မျိုးခွန်နဲ့ ပတ်သက်ပြီးတော့ ယစ်မျိုးခွန်က လျာထားချက်ပြည့်မီကျော်လွန်တဲ့အထဲမှာ ပါပါတယ်။ သို့သော်လည်းပဲ ယစ်မျိုးနဲ့ပတ်သက်လို့ရှိရင် ဒီနေ့ဈေးကွက်ထဲမှာ နိုင်ငံခြားအရက်တွေနဲ့ ပတ်သက်ပြီးလို့ရှိရင် ကျွန်တော်တို့က အခွန်မရဘဲနဲ့ ဒီ Black Market ထဲမှာ ရှိနေတဲ့ နိုင်ငံခြားအရက်တွေဟာ အများကြီးရှိနေပါတယ်။ တွေရဲ့ ဝင်နေတဲ့ပမာဏဟာ သုံးသပ်မှုတွေအရ ပြောရလို့ရှိရင် တစ်နှစ် တစ်နှစ်ကို ဒေါ်လာသန်း ၂၀၀ လောက် ရှိနေပါတယ်။ လက်ရှိရှိနေတဲ့ CIF တန်ဖိုးနဲ့ ပြန်ပြီးတွက်ကြည့်မယ်ဆိုလို့ရှိရင်တောင်မှပဲ ဒီအခွန်ဟာ ၁၀၀ ရာခိုင်နှုန်းအကျော် ဝင်နိုင်တဲ့ဟာမျိုး ဖြစ်ပါတယ်။ ဒီလို နိုင်ငံခြားအရက်တွေဟာ ကျွန်တော်တို့ လက်လှမ်း မီတဲ့ဆိုင်တွေမှာ ပေါ်ပေါ်ထင်ထင် တွေ့နေရပြီးတော့ အခွန်ကင်းလွတ်မှု ဖြစ်နေတာတွေကိုလည်း အခွန် ရအောင်ဆောင်ရွက်သင့်ပါတယ်။ အဲဒီလိုလုပ်တဲ့အခါမှာ နိုင်ငံအတွက် အကျိုးများစွာလည်း ရှိပါတယ်။ အခွန် လည်းရလာမယ်၊ တစ်ဘက်က ပြန်ကြည့်လို့ရှိရင်လည်း ကျွန်တော်တို့ ဒီကျန်းမာရေးနဲ့ ပတ်သက် ပြီးတော့ အတု၊ အစစ်တွေကိုလည်း တဖြည်းဖြည်းနဲ့ ကာလရှည်လာတဲ့အခါမှာ လျှော့ချနိုင်တဲ့အတွက် ဒါကိုလည်း ထည့်သွင်းစဉ်းစားသင့်တယ်လို့ ထင်ပါတယ်။ နောက်တစ်ခုကကျတော့ ဒီ အခွန်ဆိုင်ရာစီမံခန့်ခွဲမှုနဲ့ ပတ်သက်လို့ပါ။ အခွန်ဆိုင်ရာ စီမံခန့်ခွဲမှုနဲ့ ပတ်သက်လို့ရှိရင်လည်းပဲ လက်ရှိ ကျွန်တော်တို့သုံးသပ်ကြည့်ရတာက စီးပွားရေးကြောင့် ဖြစ်နေတာလည်း မဟုတ်ပါဘူး။ ဒီ အခွန်ဆိုင်ရာစီမံခန့်ခွဲမှုနဲ့ တချို့သော မူဝါဒအပြောင်းအလဲနှင့် စီးပွားရေးစီမံခန့်ခွဲမှုတွေမှာ ဖြစ်တဲ့ကိစ္စကြောင့်မို့ ဖြစ်တာကို တွေ့ရတဲ့အခါကျတော့ အခွန်ဆိုင်ရာ စီမံခန့်ခွဲမှုကို လာမယ့်နှစ်ကိုပိုပြီး ဂရုစိုက်ရမယ်လို့ထင်ပါတယ်။ ဘာကြောင့်လဲဆိုတော့ ဒီနှစ်မှာလည်း ကျွန်တော်တို့က GDP ကို သုံးတဲ့ အခါမှာ ဒီ GDP နဲ့ လိုငွေအချိုးကို ၅.၉ ရာခိုင်နှုန်းအထိ မြှင့်သုံးထားတဲ့အတွက်ကြောင့် အစိုးရကဏ္ဍ ဘက်က အသုံးစရိတ်ဟာ အရင်နှစ်တွေထက်စာရင် ပိုမြင့်လာမှာပါ။ အဲဒီလို ပိုမြင့်လာတာနဲ့အမျှ အစိုးရ ဘက်က စီမံကိန်းတွေ၊ လုပ်ငန်းတွေ အကောင်အထည်ဖော်တဲ့အခါမှာ Timely Implementation ဖြစ်မှ သာလျှင် ဒီကုန်သွယ်လုပ်ငန်းခွန်က ဒီနှစ်လိုမျိုး GDP နဲ့ အခွန်အချိုး လျော့နေတာကို Cover ဖြစ်မှာ ဖြစ်ပါတယ်။ နောက်တစ်ခုကကျတော့ စီးပွားရေးနဲ့ပတ်သက်တဲ့ အခွန်ဥပဒေဆိုင်ရာ ပြုပြင်ပြောင်းလဲမှုတွေမှာ စီးပွားရေးကို Stimulate လုပ်နိုင်တဲ့ အပြောင်းအလဲတွေရှိလာမယ်ဆိုလို့ရှိရင်လည်း လာမယ့်နှစ်က စီးပွားရေး လည်ပတ်မှု ပိုပြီးတော့ အားကောင်းလာနိုင်တဲ့နှစ်မျိုး ဖြစ်ပါတယ်။ ဒါကြောင့်မို့လို့ လာမယ့်နှစ်က ကျွန်တော်တို့ ပိုပြီးတော့ ဂရုစိုက်ရမယ့်နှစ် ဖြစ်နေပါတယ်။ နောက်ပြီးတော့ ဒီ အခွန်ဆိုင်ရာ စီမံခန့်ခွဲမှုနဲ့ပတ်သက်ပြီး ဥပဒေကလည်း ၂၀၁၉ မှာ ပြဋ္ဌာန်းထားပြီးသား ဖြစ်တဲ့အတွက်ကြောင့်မို့လို့ ဒီဥပဒေနဲ့သာ ကျွန်တော်တို့က ကြပ်ကြပ်မတ်မတ်၊ သေသေချာချာ ဆောင်ရွက်သွားမယ်ဆိုလို့ရှိရင်တော့ လာမယ့်နှစ် အနေအထားက အခွန်နဲ့ GDP အချိုးဟာ ပိုပြီးတော့ တက်လာဖို့လိုပါတယ်။ နိုင်ငံတကာမှာရော၊ သီအိုရီတွေမှာရော ပြောတာကတော့ ဒီ အခွန်နဲ့ GDP အချိုးက ပုံမှန် မဟုတ်ဘဲနဲ့ ကျနေတယ်ဆိုလို့ရှိရင် အဲဒီနိုင်ငံက သူ့ရဲ့ စီးပွားရေးဆိုင်ရာ အရင်းအမြစ်တွေပေါ်မှာ စီမံခန့်ခွဲမှုနဲ့ ထိန်းချုပ်နိုင်မှု အားနည်းလို့ဆိုတဲ့ သုံးသပ်ချက်မျိုး ဖြစ်နိုင်ပါတယ်။ ဒီလို သုံးသပ်ချက်မျိုးကို လာမယ့်နှစ်မှာ ကျော်လွှားနိုင်ဖို့အတွက်တော့ သက်ဆိုင်ရာ အစိုးရဌာနအသီးသီးက ပိုပြီး အားစိုက်သင့်ပါတယ်လို့ ပြောကြားရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">ဦးဝင်းသိန်းဇော် ဆားလင်းကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1401">ဦးဝင်းသိန်းဇော် (ဆားလင်းကြီးမဲဆန္ဒနယ်၊ စစ်ကိုင်းတိုင်းဒေသကြီး)</mp>ပြည်ထောင်စု သက်ကယ် ကယကကကကကက်လာသော မယ်မင်းသားလေးကို မင်္ဂလာပါ လေးစား နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး ယင်းမာပင်ခရိုင် ဆားလင်းကြီး မြို့နယ်မှ ပြည်သူ့လွှတ်တော်ကိုယ်စားလှယ် ဦးဝင်းသိန်းဇော် ဖြစ်ပါတယ်။ ကျွန်တော့်အနေနဲ့ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ (၁၂/၂၀၁၉) အပေါ် အကြံပြုဆွေးနွေး တင်ပြသွားမှာဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါရန်တင်ပြအပ်ပါတယ်။ အစီရင်ခံစာအပိုဒ် ၅ () ဓာတ်သတ္တုခွန်နဲ့ သတ္တုလုပ်ကွက်အသစ်များ ချထားပေးရန် ဆောင်ရွက်ဆဲ ဖြစ်ခြင်း၊ အချို့ သတ္တုလုပ်ကွက်များ ပိတ်သိမ်းခြင်း၊ အစီရင်ခံစာအပိုဒ်(၆) (ခ) အပိုဒ်ခွဲ(၂) ကျောက်ပုထိုးတွင် ရွှေသန့်စင်စက်ရုံရှိ ရွှေထုတ်လုပ် ရာတွင် အသုံးပြုသည့် ဆိုဒီယမ်ဆိုင်ယာနိုက် ဓာတ်ဆေး ပြတ်လပ်နေ၍ ၁-၁၂-၂၀၁၈ ရက်နေ့မှစ၍ ထုတ်လုပ်မှု ရပ်နားထားခြင်း၊ ရွှေစင်(ဖယောင်းတောင်)တွင် ၁၄-၁၀-၂၀၁၈ ရက်နေ့တွင် ခွင့်ပြုမိန့် သက်တမ်းကုန်ဆုံး၍ သက်တမ်းတိုး ခွင့်ပြုမိန့်ရရှိရေး ဆောင်ရွက်နေခြင်းတို့ကြောင့် ရည်မှန်းချက် မပြည့်မီရခြင်း ဖြစ်သည်ဟု ဖော်ပြထားတာတွေ့ရပါတယ်။ နာယကကြီးခင်ဗျာ။ သတ္တုလုပ်ကွက် အသစ်များချထားပေးရန် ဆောင်ရွက်ဆဲဖြစ်ခြင်းဆိုတဲ့ တင်ပြချက် အရ ဓာတ်သတ္တုခွန်များ လျာထားသတ်မှတ်ရာမှာ သတ္တုလုပ်ကွက်အဖြစ် ခွင့်မပြုရသေးတဲ့ လုပ်ကွက် တွေကို ထည့်တွက်ထားတာတွေ့ရပါတယ်။ အမှန်မှာ ဝင်ငွေခွန်တွက်ချက်ရာမှာ တကယ်ရှိပြီး၊ ခွင့်ပြုပြီး လုပ်ကွက်တွေနဲ့ပဲ သက်ဆိုင်တာ ဖြစ်ပါတယ်။ နောက်တစ်ချက်ကလည်း လုပ်ကွက်များ ပိတ်သိမ်းခြင်း တို့ကြောင့် လျော့နည်းရခြင်းလို့ ဖော်ပြထားပါတယ်။ သက်တမ်းမကုန်သေးတဲ့ သတ္တုလုပ်ကွက်တွေကို ပိတ်သိမ်းလိုက်ခြင်းအားဖြင့် ရေနစ်မြုပ်ခြင်း၊ လုပ်ကွက်များ ပြိုခြင်း၊ ပျက်ခြင်း စသည်ဖြင့် ဖြစ်စေပါတယ်။ လုပ်ကွက်များကို ပိတ်သိမ်းတယ်ဆိုတာ မဖြစ်သင့်ပါဘူး။ နိုင်ငံတော် ဘတ်ဂျက်လည်း များစွာဆုံးရှုံးနစ်နာ စေပါတယ်။ လုပ်ကွက်တွေ ပိတ်သိမ်းတဲ့နေရာမှာ တရားမဝင် ဝင်ရောက်တူးယူသူများလည်း နည်းမျိုးစုံဖြင့် ရောက်ရှိလာမှာ ဖြစ်ပါတယ်။ နာယကကြီးခင်ဗျာ။ ကျောက်ပုထိုးမိုင်း ရွှေသန့်စင်စက်ရုံရှိ ရွှေထုတ်လုပ်ရာမှာ အသုံးပြုတဲ့ ဆိုဒီယမ်ဆိုင်ရာနိုက် ဓာတ်ဆေး ပြတ်လပ်နေ၍ ၁-၁၂-၂၀၁၈ ရက်နေ့မှစ၍ ထုတ်လုပ်မှု ရပ်နားထားခြင်း ဆိုရာမှာလည်း အဆိုပါ ဓာတ်ဆေးဟာ ရွှေလုပ်ငန်းမှာ အမြဲသုံးတဲ့ ပစ္စည်းဖြစ်ပါတယ်။ ပစ္စည်းမပြတ်အောင် ကြိုတင်ဝယ်ယူပြီး မိမိတို့စတိုမှာ သိုလှောင်ထားနိုင်ပါတယ်။ ၎င်းအပြင် ရွှေစင်ထုတ်လုပ်ခြင်းကို ဆိုင်ရာနိုက် အပြင် အခြားနည်းလမ်းများဖြစ်တဲ့ ပြဒါးဖြင့်ဖမ်းခြင်း၊ သွပ်ဖြင့်ဖမ်းယူခြင်း အစရှိသဖြင့် ရွှေစင်ထုတ်လုပ်နည်း ယ်ကအနက် တစ်ယ်ယ်ယ် သီးကစ်ပါတယ်။ ဆက်ပြီး ဖင်းကင် မိုင်းတွင်လည်း ၁၄-၁၀-၂၀၁၈ ရက်နေ့တွင် ခွင့်ပြုမိန့်သက်တမ်းကုန်ဆုံး၍ သက်တမ်းတိုးခွင့်ပြုမိန့် ရရှိရေး ဆောင်ရွက်နေခြင်းကြောင့် ရည်မှန်းချက် မပြည့်မီရခြင်းဖြစ်ကြောင်း ဖော်ပြထားပါတယ်။ ဒါဟာလည်း မဖြစ်သင့်တဲ့ အကြောင်းပြချက်တစ်ခု ဖြစ်ပါတယ်။ ဘယ်နေ့ ဘယ်ရက်မှာ သက်တမ်းကုန်မယ်ဆိုတာ ကြိုတင်သိနိုင်တဲ့ကိစ္စဖြစ်တဲ့အတွက် သက်တမ်းတိုးတဲ့ကိစ္စဟာ စ်ပြေးညီ ပြီးစီးအောင် ဆောင်ရွက် ရမယ့်ကိစ္စပဲ ဖြစ်ပါတယ်။ နာယကကြီးခင်ဗျာ။ သတ္တုလုပ်ကွက်အသစ်တွေကို ၁ နှစ်၊ ၂ နှစ် အစရှိသည်ဖြင့် နှစ်နဲ့ချီပြီး မကြာစေဘဲ ပိုမိုမြန်ဆန်စွာ ခွင့်ပြုပေးသင့်ပါတယ်။ သတ္တုလုပ်ကွက်ဆိုတာကလည်း အမျိုးအစားအားဖြင့် ၂ မျိုးသာ ရှိတဲ့အတွက် ခက်ခဲတဲ့ကိစ္စတစ်ခုတော့ မဟုတ်ပါဘူးခင်ဗျာ။ တချို့ကျတော့ တစ်မျိုးကတော့ စမ်းသပ်တိုင်းတာပြီး သေချာသော သတ္တုသိုက်ရှိတဲ့လုပ်ကွက်ဖြစ်ပြီး နောက်တစ်မျိုးကတော့ သတ္တုသိုက် သေချာစွာ စမ်းသပ်တိုင်းတာမှု မပြုရသေးတဲ့ အဆင့် ၃ သာရှိတဲ့ P3 အဆင့်ရှိ သတ္တုလုပ်ကွက်များ ဖြစ်ပါတယ်။ မြန်မာနိုင်ငံမှာရှိတဲ့ သတ္တုတွေ၊ ရတနာသိုက်တွေကထွက်တဲ့ ဓာတ်သတ္တုတွေ၊ ရတနာတွေဟာ ကမ္ဘာကသိပြီး စီးပွားရေးအရ အောင်မြင်ကျော်ကြားခဲ့တဲ့ လုပ်ငန်းဖြစ်ခဲ့ပါတယ်။ အခုလို နည်းပညာတွေ တိုးတက်လာတဲ့ခေတ်ကြီးမှာ သတ္တုတူးဖော်ရေးလုပ်ငန်းတွေကို ရှေးကထက် ပိုမိုအောင်မြင်အောင် အကောင် အထည်ဖော် ဆောင်ရွက်သင့်ပါကြောင်း ဆွေးနွေးတင်ပြအပ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ အကြံပြုဆွေးနွေး တင်ပြလိုတာကတော့ ဝင်ငွေခွန်လျာထား ချက်များကို လက်တွေ့ကျပြီး သင့်တော်တဲ့ကိန်းဂဏန်းများဖြစ်ခြင်း၊ Sustainable Development ဖြစ်တဲ့ နှုန်းထားများနဲ့ Progressive ဖြစ်တဲ့ စီမံချက်မျိုးသာ ဖြစ်သင့်ပါတယ်။ ယခုကဲ့သို့ ဝင်ငွေခွန်လျာထားချက် မပြည့်မီတဲ့အပေါ်မှာ Reasonable မဖြစ်သော Justify မဖြစ်သော အကြောင်းပြချက်များအစား တာဝန် ယူမှု၊ တာဝန်ခံမှုရှိသော အစီရင်ခံစာတစ်စောင်သာ ဖြစ်သင့်ပါကြောင်း ဆွေးနွေးတင်ပြရင်းနိဂုံးချုပ်အပ် ပါတယ်။ ကျေးဇူးတင်ပါတယ်။</speech>
<speech type="speaker">ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1536">ဦးဉာဏ်လင်း (ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးကို နှလုံးစိတ်ဝမ်း အေးချမ်းကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော့်အနေနဲ့ အထက်ဖော်ပြပါ ပြည်သူ့ငွေစာရင်းပူးပေါင်းကော်တီ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ (၁၂/၂၀၁၉) နှင့်စပ်လျဉ်း၍ အထူးကုန်စည်ခွန်များအနက်မှ ကုန်စည်အချို့ကို အဓိကထား ဆွေးနွေးသွားမှာဖြစ်ပြီးတော့ ရတနာခွန်အနက်မှ ရွှေခွန်ကို အထောက်အပံ့အနေနဲ့ ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ဥပဒေကြမ်းကို ပြုစုတဲ့အခါမှာ ရှုထောင့်တစ်ရပ်တည်းကနေပြီးတော့ ကျွန်တော်တို့ မကြည့်ဘဲနဲ့ ရှုထောင့်ပေါင်းစုံက ကြည့်ပြီးတော့ ပြုစုပြဋ္ဌာန်းမှသာလျှင် တိုင်းပြည်နဲ့ လူထုအတွက်ကို အကျိုး ဖြစ်ထွန်းမယ်ဆိုတာကို ပဏာမအနေနဲ့ တင်ပြလိုပါတယ်။ နိုင်ငံတော်၏ ၂၀၁၈-၂၀၁၉ ဘဏ္ဍာရေးနှစ် ပထမ ၆ လပတ် အစီရင်ခံစာတွင် အထူးကုန်စည်နဲ့ပတ်သက်၍ ယင်းပထမ ၆ လပတ်အတွက် ငွေကျပ် သန်း ၆၆၄,၄၆၇.၆၈၈၊ (၉၅.၅၁ ရာခိုင်နှုန်း) ရရှိကြောင်း ဖော်ပြထားပါတယ်။ ထိုအစီရင်ခံစာပါ အထူး ကုန်စည်နဲ့ ပတ်သက်သည့် သုံးသပ်တင်ပြချက်တွင် အရက်ထုတ်လုပ်မှု D1 နှင့် သွင်းကုန်တို့မှ လျာထားချက် အောက် လိုင်စင်ရယူထားသည့် အချို့သော အရက်ချက်စက်ရုံများမှ ထုတ်လုပ်မှုနှင့် စံချိန်စံညွှန်းများနှင့် မကိုက်ညီဘဲ၊ လည်ပတ်မှုမရှိဘဲ ရပ်နားထားကြောင်း ဖော်ပြထားပါတယ်။ အထူးကုန်စည်များအပေါ် အခွန် တိုးကောက်ခံသင့်ကြောင်း မည်သည့်အကြောင်းကိုမျှ ဖော်ပြထားသည်ကို မတွေ့ရှိရပါဘူး။ ယင်းအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ အပိုဒ် ၉ မှာလည်းပဲ ပထမ ၆ လပတ်အတွက် ၂၀၁၆-၂၀၁ရ မှ ၂၀၁၈-၂၀၁၉ ထိ ၄ နှစ်တွင် အထူးကုန်စည်ခွန် ကောက်ခံရရှိမှုနှင့်ပတ်သက်၍ ကျပ်ဘီလီယံ ၃၅၇.၉၁၃၊ ၄၅၉.၈၁၁၊ ၆၀၄.၉၂၄၊ ၆၆၄.၄၆၈ ဟု တစ်နှစ်ပြီးတစ်နှစ် တိုးတက်ရရှိကြောင်း ဖော်ပြထားသည်ကိုလည်း တွေ့ရှိရပါတယ်။ ထို့အပြင် ပြည်သူ့ငွေစာရင်းပူးပေါင်းကော်မတီ၏ ယင်းအစီရင်ခံစာ ၂၀၁၉ တွင် သဘောထားမှတ်ချက်ကိုပြုခဲ့ရာ၌ ပြည်ထောင်စု၏ စုစုပေါင်းသုံးငွေတွင် အခွန်ရငွေပါဝင်မှု အချိုးအစားကျဆင်းနေခြင်းတို့ကြောင့် အခွန်ရငွေ တိုးတက်ရရှိရေး ဆောင်ရွက်သွားရန်နှင့် ထိုသို့ကြပ်မတ် ဆောင်ရွက်ရာတွင် အခွန်နှုန်းထား တိုးမြှင့်ကောက်ခံ ခြင်းထက် တည်ဆဲဥပဒေပြဋ္ဌာန်းချက်များနှင့်အညီ အပြည့်အဝရရှိရေး ဦးတည်ချက်ထား ဆောင်ရွက်သွားရန် လိုကြောင်း သဘောထားမှတ်ချက်ပြုထားတာကို တွေ့ရှိရပါတယ်။ ဒီအထူး ကုန်စည်များအပေါ်မှာ အခွန် တိုးမြှင့်ကောက်ခံဖို့ တစ်စုံတစ်ရာမှတ်ချက်ပြုထားတာကို မတွေ့ရှိရပါဘူး။ နာယကကြီးခင်ဗျား။ ယင်း ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အပေါ် ပြည်ထောင်စုလွှတ်တော် ကိုယ်စားလှယ် ကျွန်တော်အပါအဝင် ၁၄ ဦးက ထောက်ခံ ဆွေးနွေးသွားပြီးဖြစ်ပါတယ်။ နောက်ထပ်ဆွေးနွေးရန် ၃ ဦးသာ ကျန်ပါတယ်။ အခုလို အစီရင်ခံစာတွေ ဝေဖန်အကြံပြုချက်တွေကို အဆင့်ဆင့်ပြုလုပ်ရခြင်းရဲ့ ရည်ရွယ်ချက်က ၂၀၁၉ ခုနှစ်၊ အခွန်အကောက် ဥပဒေကြမ်းကို ထည့်သွင်းရေးဆွဲရာမှာ ကျွန်တော်တို့ ထည့်သွင်းစဉ်းစားပြီးတော့ တင်သွင်းဖို့ဖြစ်ပါတယ်။ သို့သော် သက်ဆိုင်ရာဝန်ကြီးဌာနတွေက ထိုကဲ့သို့ အစီရင်ခံစာ ဆွေးနွေးချက်များကို မကြားနာမီရေးဆွဲ၍ လွှတ်တော်သို့ တင်သွင်းခဲ့ခြင်းကြောင့် ၂၀၁၉ ခုနှစ်၊ ဥပဒေကြမ်းတွင် အခွန်နဲ့ပတ်သက်၍ မမျှတမှုများ၊ တစ်ဖက်စောင်းနင်းဖြစ်မှုများ ဖြစ်ပေါ်လျက်ရှိသည်ကို တွေ့ရှိရပါတယ်။ သာဓကအားဖြင့် တင်ပြလိုသည်မှာ ကော်မတီက အခွန်တိုးမကောက်ရန် သဘောထားမှတ်ချက်ပြုထားသော်လည်း ပြည်ထောင်စုလွှတ်တော် ကိုယ်စားလှယ်များမှ အရက်အလွန်အကျွံ သောက်သုံးခြင်းကြောင့် ပြည်သူ့ကျန်းမာရေးကို စောင့်ရှောက်ရန် အရက်ခွန်ကို တိုးကောက်သင့်ကြောင်း ဆွေးနွေးချက်များအရ အရက်ခွန်ကို ထိုက်သင့်သလောက် တိုးမြှင့် သည်ကို လက်ခံကြရမှာဖြစ်ပါတယ်။ သို့သော် ၂၀၁၉ အခွန်ဥပဒေကြမ်းတွင် အရက် ၁ရ မျိုးနဲ့ ငွေကြေးတတ်နိုင်သူများ သောက်သုံးသည့် အရက် ၁၆ မျိုးကို ၁၆ ရာခိုင်နှုန်းအထိသာ အခွန်တိုးမြှင့် ကောက်ခံထားသော်လည်း အခြေခံအလုပ်သမားများ သောက်သုံးသည့် အရက်ဖြူ D1 ကို ၆၂ ရာခိုင်နှုန်းအထိ တိုးမြှင့်စည်းကြပ်ကောက်ခံထားတာ တွေ့ရှိရပါတယ်။ ဒီလိုကောက်ခံထားခြင်းက အခွန်ကောက်ခံမှုအရ တရားမျှတမှုကင်းမဲ့နေပြီးတော့ အခွန်ထမ်းများအပေါ် ဝန်ပိနေတယ်ဆိုတဲ့အကြောင်းကို ကျွန်တော့်အနေနဲ့ အလေးအနက် တင်ပြလိုပါတယ်။ ထို့အပြင် D1 ကို ၂၀၁၈ ခုနှစ် ဥပဒေကြမ်းမှာ ဝ ကျပ်မှ ၁၀၀၀ ကျပ်အထိ အခွန်ကောက်ခံရန် ပြဋ္ဌာန်းထားသော်လည်း ၂၀၁၉ ခုနှစ်မှာ ဥပဒေကြမ်းမှာ ၄၀၀ ကျပ်မှ ၁၀၀၀ ကျပ်အတွင်း အခွန်ဆောင်ရန် ပြဋ္ဌာန်းထားတဲ့အတွက် ကြောင့် ၄၀၀ ကျပ်အောက်မှာရှိတဲ့ အခွန်တွေကို အရင်တုန်းကရရှိပေမယ့် အခုမရနိုင်ဘဲနဲ့ အခွန်တွေ ဆုံးရှုံးမှာ ဖြစ်ပါတယ်။ ထို့အတူပဲ ကျွန်တော်တို့ အရက်ပုန်းတွေက ဝင်ရောက်လာပြီးတော့ ကျန်းမာရေးနှင့် မညီညွတ်ဘဲနဲ့ ပြည်သူလူထုရဲ့ ကျန်းမာရေးကို ပိုမိုပြီးတော့ ထိခိုက်သွားနိုင်ပါတယ်။ ဒီအရက်ကို ကျွန်တော်တို့ တိုးကောက်ပြီးတော့ အရက်လျှော့သောက်ခြင်းအားဖြင့် ပြည်သူ့ကျန်းမာရေး ကောင်းလာစေချင်တဲ့ ရည်ရွယ်ချက်နဲ့ လုပ်ထားသော်ငြားသော်လည်း အရက်ပုန်းတွေ ဝင်ပြီးတော့ ပိုဆိုး သွားနိုင်တယ်ဆိုတာကို သတိပြုဖို့လိုပါတယ်။ နောက်တစ်ခုက အခွန်သည် တိုးမြှင့်ကောက်ခံတိုင်း ကျွန်တော်တို့ အခွန်ဘဏ္ဍာငွေ၊ ပြည်သူ့အခွန်ဘဏ္ဍာငွေ တိုးတက်ရရှိတာမဟုတ်ပါဘူး။ ဒါနဲ့ပတ်သက်ပြီးတော့ ကျွန်တော့် အနေနဲ့ တင်ပြလိုတာက ရတနာခွန်များအနက်မှ ရွှေခွန်နဲ့ပတ်သက်ပြီးတော့ ၅ ရာခိုင် နှုန်းမှ ၁ ရာခိုင်နှုန်းသို့ အခွန်လျှော့ချ ကောက်ခံလိုက်တဲ့အတွက် ရွှေခွန်ရရှိသည့်ငွေဟာ ၂၀၁၆-၂၀၁ရ မှာ ကျပ်သန်းပေါင်း ၂.၀၇၃ ဘီလီယံ ရှိနေရာမှနေပြီးတော့ ၂၀၁၇-၂၀၁၈ မှာ ကျပ်သန်း ၆.၇၂၂ ဘီလီယံထိ တိုးတက်ရရှိသွား တာကို ကျွန်တော်တို့ မျက်မြင်သာဓက ဖြစ်ပါတယ်။ ဒါကြောင့်မို့လို့ အခွန်ရဲ့ သဘောသဘာဝအရ အခွန် တိုးကောက်တိုင်း အခွန်ဘဏ္ဍာငွေ တိုးရတာမဟုတ်ပါဘူး။ လောဘကြီးလို့ ကျွန်တော်တို့ အရနည်းတယ် ဆိုတဲ့စကားလိုပဲ အခွန်တိုးကောက်ပြီးတဲ့အခါမှာ အခွန်ရှောင်တာတွေ၊ အခွန်ကြောက်တာတွေ၊ အခွန် လျှော့တဲ့သူတွေ ပေါ်ပေါက်လာပြီးတဲ့အခါကျတော့ ပြည်သူ့ရဲ့ အခွန်ဘဏ္ဍာငွေတွေဟာ ဆုံးရှုံးသွားမယ့် အနေအထားတွေ ဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ ဒီကိစ္စဟာဆိုလို့ရှိရင်လည်းပဲ ၂၀၁၉ ခုနှစ် အခွန်ဥပဒေနဲ့ ဆက်စပ်နေတဲ့အတွက်ကြောင့်၊ အင်မတန်အရေးကြီးတဲ့အတွက်ကြောင့် နာယကကြီး နှင့်တကွ လွှတ်တော်ကိုယ်စားလှယ်တော်ကြီးများမှ ဒီကိစ္စကို အကျေအလည် သုံးသပ်ပြီးတော့မှ ကျွန်တော်တို့ ဆုံးဖြတ်သင့်ပါတယ်လို့ အကြံပြုဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးထိန်ဝင်း ဧရာဝတီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1340">ဦးထိန်ဝင်း (မဲဆန္ဒနယ်အမှတ်-၄၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သဂါရဝပြုပါတယ်။ ကျွန်တော်ကတော့ ဧရာဝတီတိုင်းဒေသကြီး အမှတ်(၄)မဲဆန္ဒနယ်က အမျိုးသားလွှတ်တော်ကိုယ်စားလှယ် ဦးထိန်ဝင်း ဖြစ်ပါတယ်။ ကျွန်တော့အနေနဲ့ ၂၀၁၉ ခုနှစ်၊ ဝန်ကြီးဌာနများရဲ့ ပထမ ၆ လပတ် အခွန်ရငွေစာရင်းများနဲ့ စပ်လျဉ်းတဲ့ အစီရင်ခံစာအမှတ်စဉ်(၁၂/၂၀၁၉) နဲ့ပတ်သက်ပြီး အကြံပြုဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ယခုဆွေးနွေးတဲ့ အစီရင်ခံစာရဲ့ အပိုဒ်(၁၀) စိုက်/မွေး/ဆည်ဝန်ကြီးဌာန၊ လယ်ယာမြေစီမံခန့်ခွဲရေးနဲ့ စာရင်းအင်းဦးစီးဌာနက မြေလွတ်၊ မြေလတ်၊ မြေရိုင်းများကို လုပ်ပိုင်ခွင့်ရထားသူများထံမှ ကောက်ခံရရှိတဲ့အခွန်ငွေနဲ့ စပ်လျဉ်းပြီး ဖော်ပြ ထားတာရှိပါတယ်။ အပိုဒ်ခွဲ(က)မှာ ၂၀၁၇-၂၀၁၈ ဘဏ္ဍာရေးနှစ်တွင် လုပ်ငန်းရှင် ၂၉၆၃ ဦးက လုပ်ပိုင်ခွင့်ရ ဧရိယာ ၄၄၁,၈၇၀.၄၅ ဧကအတွက် သတ်မှတ်အခွန်ငွေကျပ် ၁,၂၅၄.၇၇၆ သန်း လျာထားတဲ့အနက် ၈၉၃.၄၁ရ သန်း ကောက်ခံရရှိကြောင်းနဲ့ ကြွေးကျန် ၃၆၁.၃၅ သန်း ကျန်ရှိနေကြောင်း ဖော်ပြထားတာ တွေ့ရှိရပါတယ်။ အပိုဒ်ခွဲ(ဂ)မှာတော့ ၂၀၁၈-၂၀၁၉ ဘဏ္ဍာနှစ်မှာ လုပ်ငန်းရှင် ၃,၄၀၀ ဦးက ဧရိယာ ၅၀၅,၃၅၉.၁၆၆ ဧကအတွက် သတ်မှတ်အခွန် ၁,၃၉၈.၈၆၁ သန်း လျာထားသော်လည်း ပြည်ထောင်စုရဲ့ အခွန်အကောက်ဥပဒေမှာ ကျပ်သန်း ၆၅၀.၅၅၀ သန်းသာ လျာထားတယ်လို့ ဖော်ပြထားတာ တွေ့ရပါတယ်။ ၂၀၁၇-၂၀၁၈ နှစ်ကထက် ဒီနှစ်မှာ လုပ်ငန်းရှင်ပေါင်း ၄၃ရ ဦးတိုးလာတယ်။ မြေဧကကလည်းပဲ ၆၃,၄၈၈.၇၁၆ ဧက တိုးပြီးချထားပါလျက်နဲ့ အခွန်လျာထားမှုက ဘာကြောင့် လျော့နည်းနေရတယ်ဆိုတာကို သိချင်ပါတယ်။ အစီရင်ခံစာထဲမှာတော့ ခွင့်ပြုမိန့်ရရှိသူများဟာ ခွင့်ပြုမိန့်ပါလိပ်စာဖြင့် ဆက်သွယ်၍မရခြင်း၊ ခွင့်ပြုမိန့် ရရှိသူတချို့က မြေခွန်ပေးသွင်းမှုမရှိခြင်း၊ သတ်မှတ်ကာလ ၄ နှစ်ကျော်သော်လည်း မြေယာဖော်ထုတ် စိုက်ပျိုးမှုမရှိခြင်းကြောင့် စိစစ်သိမ်းဆည်းစာရင်းတွင် ပါဝင်သွားခြင်းဆိုတဲ့ အချက်အလက်တွေကတော့ ဖော်ပြထားတာရှိပေမယ့် မြေခွန်ပေးသွင်းမှုမရှိတာ ဘယ်နှစ်ဦးရှိလို့ ဘယ်လိုအရေးယူ ဆောင်ရွက်ထားတယ်။ ပြန်လည်စိစစ်သိမ်းဆည်းခဲ့တာ ဘယ်နှစ်ဦးထံက ဘယ်နှစ်ဧက ပြန်သိမ်းခဲ့တယ် ဆိုတဲ့စာရင်းတွေကို တိတိ ကျကျ ဖော်ထုတ်တင်ပြဖို့ လိုအပ်နေသလို ရသင့်ရထိုက်တဲ့ အခွန်ငွေတွေကို သတ်မှတ်လျာထားတဲ့အတိုင်း မိမိရဲ့ ကိုယ်ပိုင်အကျိုးစီးပွားလုပ်ငန်းကဲ့သို့ မှတ်ယူကာ သက်ဆိုင်ရာဌာနက အလေးထားပြီး ကောက်ခံ သင့်တယ်လို့ အကြံပြုလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ဆက်လက်ပြီး အစီရင်ခံစာရဲ့ စာမျက်နှာ(၂) အပိုဒ် ၄ အပိုဒ်ခွဲ(င) ဓာတ်သတ္တုပစ္စည်းများ ထုတ်ယူသည့်အတွက် ကောက်ခံသည့်အခွန် ဆိုတဲ့အပိုဒ်မှာ ၂၀၁၈-၂၀၁၉ ခု၊ ဘဏ္ဍာနှစ် ပထမ ၆ လပတ် ကောက်ခံရန် လျာထားချက် ကျပ်သန်း ၁၅ သန်း အနက် ကောက်ခံရရှိငွေက ၁၉.၉၄၈ သန်း ဖြစ်လို့ ၁၃၂.၉၉ ရာခိုင်နှုန်းရရှိတယ်လို့ တင်ပြထားတာ တွေ့ရပါတယ်။ ဒါဟာ မြစ်သဲကျောက်စရစ် ထုတ်လုပ်မှုကရရှိတဲ့ ဓာတ်သတ္တုခွန်ကို ဆိုလိုတာဖြစ်ပါတယ်။ ဧရာဝတီမြစ်အပါအဝင် တစ်နိုင်ငံလုံးမှာရှိတဲ့ မြစ်ရိုး၊ ချောင်းရိုးတစ်လျှောက်မှာ မြစ်သဲကျောက်စရစ်တွေ ထုတ်ယူနေတာတွေ တစ်နေ့တခြား များပြားလာတာကို တွေ့ရှိရပါတယ်။ အဲဒီလို ထုတ်လုပ်တဲ့နေရာမှာ တရားဝင်လိုင်စင်နဲ့ ထုတ်လုပ်နေသူတွေက သတ်မှတ်ကျင်းအရေအတွက်အတိုင်း မဟုတ်ဘဲနဲ့ အတိုင်း အဆမရှိ ပိုမိုထုတ်လုပ်နေတာတွေရှိသလို တရားမဝင်ခိုးစုပ်နေသူတွေကလည်းပဲ အများအပြားရှိနေတာမို့ နိုင်ငံတော်အတွက် သတ်မှတ်အခွန်ငွေတွေမရဘဲ ဆုံးရှုံးနေရပါတယ်။ ဒါကို သက်ဆိုင်ရာမြို့နယ်အုပ်ချုပ် ရေးမှူးတွေ၊ မြစ်ချောင်းဖြိုးက တာဝန်ရှိသူတွေက ဥပဒေ၊ နည်းဥပဒေများနဲ့အညီ ကွင်းဆင်းစစ်ဆေး ကြီးကြပ်မှု လိုအပ်နေသလို စည်းကမ်းမဲ့ ခိုးလုပ်နေတာတွေကိုလည်း ဖမ်းဆီးစစ်ဆေး အရေးယူမှုမျိုးလည်း လိုအပ်နေပါတယ်။ ဒါကို သက်ဆိုင်ရာ ပြည်နယ်၊ တိုင်းဒေသကြီး အစိုးရအဖွဲ့တွေအနေနဲ့ ဒီကိစ္စအပေါ်မှာ အာရုံစိုက်ပြီးတော့ လုပ်ဆောင်ပေးဖို့ တိုက်တွန်းလိုပါတယ်။ မြစ်သဲကျောက်စရစ်တွေ လိုင်စင်ရှိတယ်ဆိုပြီးတော့ အဆမတန် စည်းကမ်းမဲ့ စုပ်ယူနေတာ၊ တရားမဝင် ခိုးစုပ်နေတာတွေကြောင့် ရေလမ်းကြောင်းပြောင်းလဲလာတာတွေရှိသလို ကမ်းပါးပြိုကျမှုတွေ ဖြစ်ပြီးတော့ စိုက်ပျိုးမြေတွေ ဆုံးရှုံး၊ အိမ်တွေ၊ ကျောင်းတွေ ရွှေ့ပြောင်းရလို့ ဒုက္ခရောက်နေရတဲ့လူတွေ ဒုနဲ့ဒေးပါပဲ။ မြစ်သဲကျောက်ထုတ်ယူမှုကရရှိတဲ့ ဓာတ်သတ္တုခွန်ဟာ ကမ်းပြိုမှုအန္တရာယ်ကာကွယ်ဖို့အတွက် သုံးစွဲနေရတဲ့ငွေအတွက် မကာမိဘဲ ဖြစ်နေတာကို သတိပြုရပါမယ်။ ယခုနှစ် ပထမ ၆ လပတ်မှာ ကောက်ခံ ရရှိတဲ့ ဓာတ်သတ္တုခွန်ဟာ ၁၉.၉၄၈ သန်းဖြစ်ပြီး သိန်း ၂၀၀ တောင်မပြည့်ပါဘူး။ ကျွန်တော့ရဲ့ မဲဆန္ဒနယ် ဟင်္သာတမြို့နယ်၊ ကျောက်ရဲကျေးရွာမှာ ကမ်းပြိုလို့ ကမ်းထိန်းလုပ်ငန်းတစ်ခုတည်းအတွက် ၂၀၁၈-၂၀၁၉ ခု၊ ဘဏ္ဍာနှစ်မှာ တင်ပြတောင်းခံငွေဟာ ကျပ်သန်း ၅၇၀ (သိန်းပေါင်း ၅,၇၀၀) ဖြစ်ပါတယ်။ တစ်ပြည်လုံး အတိုင်းအတာနဲ့ဆိုရင် မှန်းဆကြည့်နိုင်ပါတယ်။ ရတာကတစ်ပဲဖိုးလောက်သာရှိပြီးတော့ ဆုံးရှုံးသွားတာက တစ်ပိဿာလောက် ဖြစ်နေတဲ့ အနေအထားပါပဲ။ ဒီမြစ်သဲကျောက်ထုတ်ယူမှုကရတဲ့ ဓာတ်သတ္တုခွန်ဟာ မဖြစ်စလောက်လေးဖြစ်နေတာ မရရင်နေပါစေ။ ကမ်းပြိုကမ်းစားမှုဒဏ်ခံနေရတဲ့ ပြည်သူတွေရဲ့ မျက်နှာကို ကြည့်ပြီးတော့ မြစ်သဲကျောက်စရစ်ထုတ်လုပ်မှုတွေကို ခွင့်ပြုပေးသင့် မသင့် စဉ်းစားအဖြေထုတ်သင့် နေပြီဖြစ်ပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးမြင့်ဟန်ထွန်း ဘုတလင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1396">ဦးမြင့်ဟန်ထွန်း (ဘုတလင်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝ ပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး ဘုတလင်မဲဆန္ဒနယ်မှ ပြည်ထောင်စုလွှတ်တော် ကိုယ်စားလှယ် ဦးမြင့်ဟန်ထွန်း ဖြစ်ပါတယ်။ ကျွန်တော့်အနေနဲ့ ၂၀၁၈-၁၉ ဘဏ္ဍာရေးနှစ် ပြည်ထောင်စုဝန်ကြီးဌာန၊ အဖွဲ့ အစည်းများ၏ ပထမ ၆ လပတ် အခွန်ရငွေစာရင်းများနှင့်ပတ်သက်၍ ပြည်သူ့ငွေစာရင်းပူးပေါင်းကော်မတီ၏ သဘောထား မှတ်ချက် အစီရင်ခံစာ(၁၂/၂၀၁၉)ကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ပူးပေါင်းကော်မတီ၏ သဘောထားမှတ်ချက် အပိုဒ် ၁၄ မှာ ပြည်ထောင်စု၏ အခွန်အကောက်ရငွေ လျာထားချက်များသတ်မှတ်ရာတွင် နှစ်အတွင်းရရှိနိုင်မည့် အခွန်ဘဏ္ဍာငွေများကို အပြည့်အဝ ထည့်သွင်းလျာထားရန်လိုအပ်ကြောင်း သဘောထားမှတ်ချက် ပြုအပ်ပါသည်လို့ ဖော်ပြထား ပါတယ်။ ဒီသဘောထားမှတ်ချက်ကို ထောက်ခံဆွေးနွေးသွားမှာ ဖြစ်ပါတယ်။ ပြည်ထောင်စုအစိုးရအဖွဲ့ ဝန်ကြီးဌာနအောက်ရှိ အထွေထွေအုပ်ချုပ်ရေးဦးစီးဌာမှာ ကောက်ခံနေတဲ့ ဓာတ်သတ္တုပစ္စည်းများ ထုတ်ယူသည့်အခါမှာ ပေးဆောင်ရတဲ့ အခွန်လျာထားမှု၊ ကောက်ခံရရှိမှုကို ဥပမာပြုပြီး ဆွေးနွေးသွားချင်ပါတယ်။ ရှေ့မှာ ကိုယ်စားလှယ်ကြီးတစ်ယောက်ကလည်း ဒီကိစ္စကိုဆွေးနွေးသွားပြီးဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်ရဲ့ ဓာတ်သတ္တုအခွန်ပေါ်မှာ အမှန်ကောက်ခံရရှိငွေဟာ ၅ရ သန်း ကောက်ခံ ရရှိထားပါတယ်။ ဒါပေမဲ့ ၂၁၀၇- ၂၀၁၈ မူလခန့်မှန်းခြေမှာတော့ ကျပ် ၄ သန်းပဲလျာထားတာကို တွေ့ရှိရပါတယ်။ ၂၀၁၇- ၂၀၁၈ မတ်လ အပြီးသတ်အမှန်စာရင်းမှာတော့ ကျပ်သန်း ၇၀ ထိ ကောက်ခံ ရရှိတယ်လို့ ပြည်ထောင်စုစာရင်းစစ်ချုပ်ရဲ့ အစီရင်ခံစာမှာ ဖော်ပြထားတာတွေ့ရပါတယ်။ လျာထားမှုနှင့် ဒီကောက်ခံရရှိမှုဟာ များစွာကွာခြားနေတာကို တွေ့ရပါတယ်။ အခု ၂၀၁၈-၂၀၁၉ ရဲ့ လျာထားချက် မှာလည်း တစ်နှစ်လုံးစာမှာ ၄၅ သန်း လျာထားပြီးတော့ ပထမ ၆ လပတ်အတွက်တော့ ၁၅ သန်း လျာထားတာ တွေ့ရပါတယ်။ တကယ်ကောက်ခံရရှိခဲ့တာတော့ ၆ လပတ်မှာ ၁၉.၉၄၈ သန်း ကောက်ခံ ရရှိတာကို တွေ့ရှိရပါတယ်။ ဒီအခုကောက်ခံရရှိနေတဲ့ ကျပ် သန်း ၂၀ နီးပါးဟာ တကယ်လမ်းခင်းကျောက်တွေ ထုတ်မယ်ဆိုရင် ကျင်းရေ ရှစ်ထောင်လောက်အပေါ်မှာ ကောက်ခံရရှိနိုင်တဲ့ အခွန်ငွေပမာဏပဲ ဖြစ်ပါတယ်။ ကျေးလက်လမ်းဖွံ့ဖြိုးရေးဦးစီးဌာနက ခင်းနေတဲ့ကျေးလက်လမ်း၊ ကျေးလက်ကျောက်ချောလမ်း ခင်းမယ်ဆိုလို့ရှိရင် ၁၅ မိုင်ခန့်လောက်ကို ခင်းတဲ့အခါမှာသုံးမယ့် ကျောက်ကျင်းရေပမာဏအတွက်ပဲ ဖြစ်နေ ပါတယ်။ တကယ်တော့ ပြည်ထောင်စုအစိုးရအဖွဲ့ရဲ့ အစီရင်ခံစာမှာ ဖော်ပြထားသလို ဒီဓာတ်သတ္တုခွန်နှင့် ပတ်သက်ပြီး ပိုမိုကောက်ခံနိုင်တာလို့ ဖော်ပြထားပေမယ့် တကယ်တမ်း ပိုမိုကောက်ခံနိုင်တာ မဟုတ်ပါဘူး။ လျာထားစဉ်ကတည်းက ပြီးလျာထားခဲ့တဲ့ ကိစ္စပဲဖြစ်ပါတယ်။ အုတ်၊ သဲ၊ ကျောက်တွေ ထုတ်လုပ်မှု အပေါ်မှာကောက်ခံနေတဲ့ ဒီဓာတ်သတ္တုခွန်နှင့်ပတ်သက်ပြီးတော့ အမှန်ကောက်ခံရရှိနိုင်တဲ့ ပမာဏတွေနဲ့ များစွာကွာခြားနေတာတွေကို ဖော်ပြလိုပါတယ်။ အစိုးရသစ်လက်ထက်မှာ အခြေခံအဆောက်အအုံတွေ ဖြစ်တဲ့ မြို့ပြအိုးအိမ်အဆောက်အဦတွေ၊ ဝန်ထမ်းအိမ်ရာတွေ၊ ကျောင်းတွေ၊ လမ်းတံတားတွေ၊ ကမ်းထိမ်း နံရံတွေများစွာ အကောင်အထည်ဖော် ဆောင်ရွက်နေတာကို နိုင်ငံအနှံ့အပြားမှာတွေ့မြင်နိုင်ပါတယ်။ ဒီအခြေခံအဆောက်အအုံတွေ တည်ဆောက်တိုင်း အုတ်၊ သဲ၊ ကျောက်တွေဟာ မပါမဖြစ်ပဲဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ် ဆောက်လုပ်မှုကဏ္ဍရဲ့ ပုံမှန်ဈေးနှုန်းအရ ပထမ ၆ လပတ် အကောင်အထည် ဖော်နိုင်မှု ဟာ ကျပ်ဘီလီယံ ၃,၃၈၃ ရှိတယ်လို့ ဖော်ပြထားတာကို တွေ့ရပါတယ်။ ဒီလုပ်ငန်းတွေမှာ အသုံးပြုနေတဲ့ အုတ်၊ သဲ၊ ကျောက်တွေဟာ ထုတ်လုပ်ခွင့်လိုင်စင်ရှိတဲ့ သူတွေ ဆီကနေ ဝယ်ထားတာ ဟုတ် မဟုတ်ကို စိစစ်ပြီးတော့ အခွန်ကောက်ခံသင့်ပါတယ်။ ထုတ်လုပ်ခွင့် လိုင်စင်ရှိတဲ့ သူများကသာ ဝယ်ယူသုံးစွဲရန်ကိုလည်း ဝန်ကြီးဌာနအလိုက် ညွှန်ကြားချက်များ ထုတ်သင့် ပါတယ်။ ဒါမှသာ အခွန်ထမ်းပြီး ထုတ်လုပ်နေတဲ့ ပြည်သူတွေရဲ့ အခွင့်အရေးကိုလည်း အကာအကွယ် ပေးရာရောက်မှာ ဖြစ်ပါတယ်။ အုတ်၊ သဲ၊ ကျောက် ထုတ်လုပ်သူတွေဟာ လိုင်စင်လျှောက်ထားလာတဲ့ အခါမှာလည်း ဥပဒေ၊ လုပ်ထုံးလုပ်နည်းနှင့်အညီ မြန်မြန်ဆန်ဆန် ထုတ်ပေးနိုင်အောင်လည်း ဆောင်ရွက် ပေးသင့်ပါတယ်။ လယ်ယာမြေ အခြား နည်းအသုံးပြုခွင့် လျှောက်ထားရာမှာ မလိုလားအပ်ပဲ ကြန့်ကြာ မှုတွေကြောင့် ကျောက်နှင့် အုတ်ထုတ်လုပ်တဲ့အခါမှာ လိုင်စင်လျှောက်ထားခြင်းမရှိပဲ ထုတ်လုပ်နေတာ ကိုလည်း တွေ့ရှိပါတယ်။ လိုင်စင်မရှိတော့ အခွန်စည်းကြပ်မှုဟာ ကင်းလွတ်နေတာလည်း နေရာအနှံ့ အပြားမှာ တွေ့မြင်နိုင်ပါတယ်။ လိုင်စင်ရှိမှပဲ အခွန်စည်းကြပ်လို့ရမှာလား၊ တခြားတည်ဆဲဥပဒေတစ်ခုခု နဲ့ရော အခွန်ကောက်ခံလို့ မရနိုင်ဘူးလားလို့လည်း မေးခွန်းထုတ်စရာဖြစ်နေပါတယ်။ နာယကကြီးခင်ဗျား။ ဓာတ်သတ္တုခွန်လို ထင်သာမြင်သာရှိပြီး လုပ်ထုံးလုပ်နည်းရိုးရှင်းတဲ့ အခွန်ငွေ ကိုတောင် များစွာကင်းလွတ်နေပါလျှင် အခြားသော သယံဇာတများစွာအပေါ်မှာ စည်းကြပ်နေတဲ့ အခွန်ငွေ တွေဟာလည်း မည်ရွေ့မည်မျှများ ကင်းလွတ်နေမယ်ဆိုတာကို မတွေးဝံ့စရာဖြစ်နေပါတယ်။ စစ်ကိုင်း တိုင်းဒေသကြီးအတွင်းမှာ ရေနံ့ချက်ဖို ရာဂဏန်းခန့်ရှိပါတယ်။ ထုတ်လုပ်ခွင့်၊ သိုလှောင်ခွင့်၊ ဖြန့်ဖြူးခွင့် လိုင်စင်မရှိတာတွေ များစွာရှိနေပါတယ်။ ဒီချက်ဖိုတွေအပေါ်မှာ အထူးကုန်စည်ခွန်တွေ၊ ကုန်သွယ်လုပ်ငန်း ခွန်တွေ၊ ဝင်ငွေခွန်တွေ ဘယ်လိုစည်းကြပ်နေတယ်ဆိုတာဟာ ပဟေဠိတစ်ခုဖြစ်နေပါပြီ။ နိုင်ငံတော်အစိုးရရဲ့ အခွန်မူဝါဒမှာ ပြည်ထောင်စုအစိုးရက နိုင်ငံတော်နှင့် ပြည်သူအတွက် အကျိုးပြုစေမည့် အသုံးစရိတ် များကို သုံးစွဲနိုင်ရန် ရသင့်ရထိုက်သော အခွန်အကောက်များကို ဥပဒေနှင့်အညီ အပြည့်အဝကောက်ခံ ရရှိရေး ကြိုးပမ်းဆောင်ရွက်ရန်လို့လည်း ဖော်ပြထားပါတယ်။ ဒါ့အပြင် သဘာဝပတ်ဝန်းကျင်နှင့် တွင်းထွက် သယံဇာတများကို ထိန်းသိမ်းရေးနှင့် ရေရှည်တည်တံ့ခိုင်မြဲရေးတို့အတွက် အခွန်အကောက်စနစ်ဖြင့် ထိန်းကျောင်းပေးရန်လို့လည်း ပါရှိပါတယ်။ ဒါတွေကတော့ On Paper တွေလိုပဲဖြစ်နေပါပြီ ဒီနေ့ဒီချိန် ခါမှာ။ နိဂုံးချုပ်အနေနဲ့ကတော့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်နှင့်အညီ နှစ်အတွင်းမှာ ရရှိနိုင်တဲ့အခွန် ဘဏ္ဍာငွေတွေကို အပြည့်အဝထည့်သွင်းလျာထားပြီး ပြည်ထောင်စုအစိုးရက ချမှတ်ထားတဲ့မူဝါဒများကို သက်ဆိုင်ရာဝန်ကြီးဌာနများက အဆင့်ဆင့်ကြပ်မတ်ပြီး ထိထိရောက်ရောက် အကောင်အထည်ဖော်ဆောင်ရွက်ပေးကြရန် အလေးအနက်ထား တိုက်တွန်းလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမောင်မောင်အုန်း ဧရာဝတီတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1341">ဦးမောင်မောင်အုန်း(မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လူကြီးမင်းများအားလုံးကို မင်္ဂလာပါလို့ နှုတ်ခွန်းဆက်သ လိုက်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးမောင်မောင်အုန်း ဖြစ်ပါတယ်။ Power Point အသုံးပြုခွင့်ပြုပါခင်ဗျား။ ကျွန်တော် ပထမ ၆ လပတ် အခွန်ငွေစာရင်းများနဲ့ စပ်လျဉ်းပြီးတော့ ဆွေးနွေးမှာ ဖြစ်ပါတယ်။ ပထမဆုံးအနေနဲ့ ယာဉ်မောင်းလိုင်စင်များ၊ လုပ်ငန်းလိုင်စင်ဆိုင်ရာ အခငွေများကိစ္စကို ဆွေးနွေးမှာ ဖြစ်ပါတယ်။ နံပါတ် (၁) အနေနဲ့ ယာဉ်မောင်းလိုင်စင်နဲ့ လုပ်ငန်းလိုင်စင်ကိစ္စများကို မြန်မာပြည် တစ်ပြည်လုံး ကိုယ်စား မိမိမဲဆန္ဒနယ်ကို စံထားပြီးတော့ ဆွေးနွေးမှာ ဖြစ်ပါတယ်။ မိမိမဲဆန္ဒနယ်ဖြစ်တဲ့ မြန်အောင် မြို့နယ်နဲ့ ကြံခင်းမြို့နယ်မှာ ပုဂ္ဂလိက မော်တော်ယာဉ် အဝေးပြေးလိုင်းတွေကို စနစ်တကျ ကြီးကြပ်ဖို့ (မ.စ.က)အဖွဲ့ဆိုပြီးတော့ တိုင်းဒေသကြီးအစိုးရက စီမံခန့်ခွဲတဲ့အဖွဲ့တွေ ဖွဲ့ထားပါတယ်။ လက်ရှိအခြေ အနေအရ ယာဉ်မောင်းများရဲ့ ၅၀ ရာခိုင်နှုန်းကျော်က လိုင်စင်အနီ (င) လိုင်စင်မရှိပါဘူး။ များသောအားဖြင့် (ခ) လိုင်စင်အမဲများနဲ့သာ မောင်းနှင်နေကြပါတယ်။ ယာဉ်နောက်လိုက် အကူများဟာလည်း လေ့ကျင့် ပျိုးထောင်ပေးမှု အားနည်းသလို ယာဉ်များရဲ့ ကြံ့ခိုင်ရေးဆောင်ရွက်မှုတွေဟာ အားနည်းလှပါတယ်။ ဒါ့ကြောင့် မော်တော်ကားတွေ မတော်တဆမှု ခဏခဏဖြစ်သလို လမ်းမှာစက်ပျက်တာ၊ Aircon မကောင်း တာတွေကတော့ ပုံမှန်လိုဖြစ်နေပါတယ်။ ဒါကြောင့်မို့လို့ ပြုပြင်လိုတာက (၁) မိမိတို့တိုင်းနဲ့ ပြည်နယ် တွေမှာ ယာဉ်တစ်လိုင်းကို မှတ်ပုံတင်ပြီး နောက်ထပ် ၄၊ ၅၊ ၁၀ လိုင်းခွဲပြီး တရားမဝင် ခိုးဆွဲနေတဲ့ ယာဉ်လိုင်းတွေ၊ (၂) တရားမဝင် မောင်းနှင်နေတဲ့ ယာဉ်မောင်းများနဲ့ ယာဉ်နောက်လိုက်များကို အရေး ယူနိုင်တဲ့ ယာဉ်ထိန်းရဲတွေထားပေးရန် လိုအပ်ပါတယ်။ (မ.စ.က)ကော်မတီကိုတော့ မည်သည့်ယာဉ်လိုင်း ကမှ အလေးမထားတဲ့အတွက် အခွန်လည်း အပြည့်အဝမရသလို ခရီးသွားပြည်သူများဘဝ မလုံခြုံကြ တော့တာကို တင်ပြရခြင်း ဖြစ်ပါတယ်။ နံပါတ်(၂)ကတော့ ကားများကို ပိုင်ရှင်အမည်ပေါက်ထားစေခြင်းအားဖြင့် ဝင်ငွေခွန်တိုးတက်စေခြင်းနဲ့ တရားဥပဒေစိုးမိုးမှုအားကောင်းလာစေရန် ဆွေးနွေးလိုပါတယ်။ မော်တော်ယာဉ်အမည်ပေါက် ပြောင်းလဲ ခြင်းကို ဖြေလျှော့ပေးရင် ယာဉ်တိုင်းအမည်ပေါက် လုပ်လာနိုင်ကြောင်းကို (ကညန)မှာလည်း သုံးသပ်ထားတာ တွေ့ရပါတယ်။ မူလကားအမည်ပေါက် ပိုင်ရှင်များထံမှ တစ်ဆင့်ပြန်လည်ဝယ်ယူ သုံးစွဲသူများကို စတင်ဝယ်ယူသည့် နေ့မှ ၆ လအတွင်း မိမိနာမည်ပြောင်းရန် သတ်မှတ်သင့်ကြောင်းကို တင်ပြလိုပါတယ်။ လက်ရှိအခြေအနေ အရ ကားအမည်ပြောင်းသူများဟာ မြင့်မားတဲ့ ၁၅ ရာခိုင်နှုန်းမှ ၃၀ ရာခိုင်နှုန်း အခွန်နှုန်းထားများကြောင့် အမည်မပြောင်းကြတော့ပါဘူး။ နိုင်ငံတော်ဘဏ္ဍာငွေလည်း မရတော့ပါဘူး။ ဒီအစားကား တန်ဖိုးအလိုက် ၅ ရာခိုင်နှုန်းထက် မများသော အခွန်ကိုလျှော့ပေါ့ပေးကာ လွယ်ကူသောနည်းဖြင့် ကားပိုင်ရှင်တိုင်း မိမိ အမည်ပေါက် လုပ်ကိုင်ခွင့်ပေးပါက (၁) အခွန်ငွေ အများအပြားတိုးတက်လာသလို၊ (၂) ယာဉ်နဲ့ ဆက်နွယ်ပြီး တရားဥပဒေနဲ့ မလွတ်ကင်းတဲ့ အမှုကွင်းဆက်ကို လိုက်ရာမှာလည်း လွယ်ကူစေပါမယ့်အကြောင်း အကြံပြု တင်ပြလိုက်ပါတယ်။ နံပါတ်(၃)အနေနဲ့က နိုင်ငံတော်မှ ပြည်တွင်းနဲ့ ကုန်စည်စီးဆင်းမှုလွယ်ကူစေရန် မှန်ပြတင်းပေါက် တွေအစား သံပြားကပ်ကာ လုပ်ငန်းသုံးရန် တင်းသွင်းတဲ့ Delivery Van ကိစ္စကို ဆွေးနွေးလိုပါတယ်။ လေးစားအပ်ပါသော နာယကကြီးခင်ဗျား။ လွန်ခဲ့သောနှစ်များက အခွန်သက်သာစွာနဲ့ တင်သွင်းမှု ပြုထားတဲ့ မှန်ပြတင်းပေါက်တွေအစား သံပြားကပ်ထားတဲ့ ကားတွေကို ကုန်စည်ပို့ဆောင်တဲ့ကား Delivery Van အဖြစ် သတ်မှတ်ကာ တင်သွင်းခွင့်ပြုခဲ့ကြပါတယ်။ ပြည်တွင်းလည်းရောက်ရော သံပြားခွာ၊ မှန်ပြားကပ် ထိုင်ခုံတွေပါ တပ်ဆင်ပြီးတော့ ခရီးသည်တင် လူစီးယာဉ်အဖြစ်လည်းကောင်း၊ အိမ်စီးကား၊ ကျောင်းကား၊ လိုင်းကားအဖြစ် ပြေးဆွဲနေကြပါတယ်။ အဲဒီပြစ်မှုအတွက် ယာဉ်ထိန်းရဲတွေက ဖမ်းမိရင်ဒဏ်ငွေ ၂၅,၀၀၀ ကျခံစေပြီး ယာဉ်ထိန်းရဲရုံးချုပ်ကို သွားရောက်ပေးဆောင်စေပါတယ်။ သို့သော်လည်း အခွန်အခတန်ရာတန်ကြေး မပေးလိုတာကြောင့်တစ်ကြောင်း၊ Wheel Tax နဲ့လိုင်စင် အသိမ်းမခံလိုတာကတစ်ကြောင်း ယာဉ်ထိန်းရဲနဲ့ ယာဉ်ပိုင်ရှင်များ ညှိနှိုင်းကြပါတယ်။ လမ်းပေါ်က ညှိနှိုင်းဈေးအဖြစ် ၃,၀၀၀ ကျပ် သို့မဟုတ် ၅,၀၀၀ ကျပ် သို့မဟုတ် ၁၀,၀၀၀ ကျပ်နဲ့ အဆင်ပြေသွားကြကာ အခွန်ပုန်း၊ အခွန်ရှောင်အပြင် လာဘ်ပေးလာဘ်ယူ အဆင့်မှာ ပူးတွဲချန်ပီယံ ဖြစ်သွားကြပါတော့တယ်။ ဒါတွေကို ဖြေရှင်းပေးဖို့ကတော့ (၁) အကန့်အသတ်နဲ့ ခုနှစ်တန်ဖိုး အမျိုးအစားအလိုက် တရားဝင်ပြင်ဆင်ခွင့်ပေးပြီး၊ (၂) ဒဏ်ငွေကိုပါ တစ်ပါတည်း ၅ သိန်း၊ ၁၀ သိန်း စသည်ဖြင့် ဆောင်ခိုင်းရင် ယာဉ်ပိုင်ရှင်တွေလည်း အဆင်ပြေ နိုင်ငံတော်လည်းအခွန်ရ ဖြစ်နိုင် ပါတယ်လို့ အကြံပြုတင်ပြလိုက်ရခြင်း ဖြစ်ပါတယ်။ နောက်ဆုံး နံပါတ်(၄)အနေနဲ့ တိုးတက်လာတဲ့ အင်တာနက်စနစ်ရဲ့ Fiber Optic Cables များ ကိစ္စကို ဆွေးနွေးလိုပါတယ်။ ယနေ့ ရန်ကုန်၊ မန္တလေး၊ နေပြည်တော်အပါအဝင် မြို့ကြီးတွေမှာ ပုဂ္ဂလိကအင်တာနက်ကုမ္ပဏီ တွေက သူတို့ရဲ့ အလင်းဖန်ပြွန်စနစ်သုံး ကြိုးတွေကို မြန်မာ့ဆက်သွယ်ရေးပိုင် တယ်လီဖုန်းတိုင်တွေနဲ့ လျှပ်စစ်ကော်ပိုရေးရှင်းပိုင် ဓာတ်တိုင်တွေမှာ သွယ်တန်းထားတာ နေရာတိုင်းမှာ တွေ့ရပါတယ်။ စုံစမ်းသိရ သလောက်တော့ အဲဒီလို သွယ်တန်းမှုအတွက် သီးသန့်နိုင်ငံတော်အတွက် အခွန်အခမရသလို ဓာတ်တိုင်တွေ ဝန်ပိပြီး ယိမ်းယိုင်ကျိုးကြတာတွေ ဖြစ်တတ်သလို အဲဒီကြိုးတွေကလည်း တိုးလိုးတွဲလောင်းနဲ့ မြင်မကောင်းဘဲ မြို့ပြရဲ့ ပသာဒကို အကျည်းတန်အရုပ်ဆိုးစေပါတယ်။ စုံစမ်းစစ်ဆေးကာ တားမြစ်ပေးဖို့ အကြံပြုလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိဂုံးချုပ်အနေနဲ့ စီမံ/ဘဏ္ဍာ ဝန်ကြီးဌာနကို အကြံပြုလိုတာက ပင်လယ်ကြီးထဲမှာ ငါးဖမ်းသလို ရေပေါ်ကငါးလေးတွေ တင်မက ဟိုး ရေအောက်က ရေနက်ထဲမှာရှိနေတဲ့ ငါးကြီးတွေကိုပါမိနိုင်တဲ့ ပိုင်ဆိုင်မှုနဲ့ ဝင်ငွေလားရာ (Sources of Money Income) နဲ့ အချိုးညီစွာဖြစ်စေမယ့် ပိုင်ဆိုင်မှုဆိုင်ရာအခွန်ဥပဒေ (Property Tax Law) ကိုသာ နိုင်ငံအကျိုး နိုင်ငံသားအကျိုးအတွက် ရှေးရှုကာ ပြဋ္ဌာန်းကျင့်သုံးပါက ဒီထက်မက အခွန်အခတွေ များစွာ ရနိုင်ပါကြောင်း အကြံပြုတင်ပြဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး ကျန်ရှိတဲ့ အစီအစဉ်များကို ၂၆-၈-၂၀၁၉ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
<section value="Bill">
<bill>
<title>ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့် စပ်လျဉ်း၍ လေ့လာစိစစ်ရေး ပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနဲ့စပ်လျဉ်းပြီး လေ့လာစိစစ်ရေးပူးပေါင်း ကော်မတီရဲ့ အစီရင်ခံစာကို ၁၅-၈-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ အဆိုပါအစီရင်ခံစာနဲ့စပ်လျဉ်းပြီး ဆွေးနွေးလိုတဲ့ လွှတ်တော် ကိုယ်စားလှယ် ၃၄ ဦး အမည်စာရင်းလက်ခံရရှိထားပါတယ်။ ဒီနေ့မှာ ၁ရ ဦး ဆွေးနွေးဖို့လျာထားပြီး တစ်ဦးချင်း ဆွေးနွေးချိန် ၆ မိနစ် သတ်မှတ်ထားပါတယ်။ ယခု ဦးကျော်နိုင် ရန်ကုန်တိုင်းဒေသကြီးမဲဆန္ဒနယ်အမှတ်(၁၂) စတင် ဆွေးနွေးဖို့ဖြစ်ပါတယ်။</speech>
<speech><mp id="1328">ဦးကျော်နိုင် (မဲဆန္ဒနယ်အမှတ်-၁၂၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးအမှူးပြု၍ ကြွရောက်လာကြပါသော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စု အဆင့်ပုဂ္ဂိုလ်များ၊ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါ ခင်ဗျာ။ ရန်ကုန်တိုင်းဒေသကြီး၊ မဲဆန္ဒနယ်အမှတ်(၁၂)ရဲ့ အမျိုးသားလွှတ်တော် ကိုယ်စားလှယ်ဖြစ်တဲ့ ကျွန်တော် ဦးကျော်နိုင်က ဥပဒေကြမ်းလေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာသည် ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနဲ့အညီ ဆောင်ရွက်ထားခြင်းဖြစ်ကြောင်း တွေ့ရှိရတဲ့အတွက် ကျွန်တော်တို့ ပြည်ထောင်စု လွှတ်တော် ကိုယ်စားလှယ်များသည် လက်ခံ၊ ထောက်ခံဆွေးနွေးဖို့ လိုအပ်တဲ့အကြောင်းကို အထောက် အထားများဖြင့် တင်ပြမှာဖြစ်တဲ့အတွက် Power Point အသုံးပြုခွင့်ပြုပါခင်ဗျာ။ Next ဖြစ်ပါတယ်။ ဒါကတော့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ ဖြစ်ပါတယ်။ ဖွဲ့စည်းပုံအခြေခံ ဥပဒေ ကိုပြင်ဆင်ရန်အတွက် ဆွေးနွေးခြင်းမပြုမီမှာ ဆောင်ရွက်မယ့်ကိစ္စသည် နာယကကြီးရဲ့ လုပ်ပိုင်ခွင့် ဖြစ်ပါတယ်။ နာယကကြီးဟာ ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်းကော်မတီနှစ်ရပ်ကို ပူးပေါင်းကော်မတီဖွဲ့စည်းပြီးတော့ လေ့လာစိစစ်စေရမှာဖြစ်ပါတယ်။ အဲဒီဥပဒေနဲ့အညီ ပူးပေါင်းကော်မတီသည် ဖွဲ့စည်းလေ့လာစိစစ်ကြောင်း ထင်ရှားစွာ တွေ့ရတာဖြစ်ပါတယ်။ ပူးပေါင်းကော်မတီရဲ့ စိစစ်တွေ့ရှိချက် ဖြစ်ပါတယ်။ ဒီစိစစ်တွေ့ရှိချက်မှာ အောက်ဆုံးစာကြောင်း မှာ ဦးသိန်းထွန်း ကျောင်းကုန်းမဲဆန္ဒနယ်က ၁၉-၂-၂၀၁၉ မှာ ပြည်ထောင်စုလွှတ်တော်သို့ အသစ်ဥပဒေ မူကြမ်းတစ်ရပ်တင်သွင်းကြောင်း တွေ့ရပါတယ်။ အဲဒီမှာအရေးကြီးတဲ့အချက်ပေါ်လာပါပြီ။ တတိယစာကြောင်းမှာ ရေးထားတာတွေ့ရပါမယ်။ ပြင်ဆင် သည့်လုပ်ငန်းစဉ် နှစ်ရပ် အပြိုင်တင်သွင်းလာသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြ ထားခြင်းမရှိဘူးဆိုတာ တွေ့ရပါတယ်။ ဖွဲ့စည်းပုံအခြေခံဥပဒေမှာ။ အဲဒီအခါမှာ ကျွန်တော်တို့ ပြည်ထောင်စု လွှတ်တော်ကြီးရဲ့ အဆုံးအဖြတ်ကို ရယူဆောင်ရွက်ခဲ့ကြောင်း အစီရင်ခံစာမှာ တွေ့ရတယ်။ အဲဒီအစီရင်ခံ ချက်သည် ဖွဲ့စည်းပုံအခြေခံဥပဒေနဲ့အညီသာဖြစ်ကြောင်း ကျွန်တော် ဆက်လက်တင်ပြမှာ ဖြစ်ပါတယ်။ အခုလွှတ်တော်ရဲ့ အဆုံးအဖြတ်ယူခြင်းသည် ဟောဒီဖွဲ့စည်းပုံအခြေခံဥပဒေရဲ့ ခိုင်မာတဲ့ ရေးသားချက်၊ ဥပဒေပြဋ္ဌာန်းချက်ဖြစ်ကြောင်းလည်း ဆက်လက်ပြသမှာဖြစ်ပါတယ်။ Next ပြနိုင်ပါတယ်။ အဲဒါကတော့ ကျွန်တော်တို့ အစီရင်ခံစာကို ဆက်လက်ပြောရမှာဖြစ်ပါတယ်။ ဒီဥပဒေမူကြမ်းကို ပူးပေါင်းကော်မတီရဲ့ လုပ်ငန်းစဉ်များတွင် တစ်ပေါင်းတည်း လေ့လာဆောင်ရွက်သွားရန်ဆိုပြီးတော့ ကျွန်တော် တို့ရဲ့ ပူးပေါင်းကော်မတီဟာ ပြည်ထောင်စုလွှတ်တော်ရဲ့ အတည်ပြုချက်နဲ့အညီ ၁၄-၅-၂၀၁၉ မှာ အတည်ပြု ခဲ့ပါတယ်။ ဒီအတည်ပြုချက်သည် ခိုင်မာကြောင်း ဥပဒေအထောက်အထားကို ကျွန်တော် တင်ပြမှာဖြစ်ပါတယ်။ ဖွဲ့စည်းပုံအခြေခံဥပဒေရဲ့ ပုဒ်မ ၈၆(က) ဖြစ်ပါတယ်။ ဒီအချက်က အင်မတန်အရေးကြီးပါတယ်။ ဒီအချက်ဟာ ကျွန်တော်တို့ရဲ့ ပြည်ထောင်စုလွှတ်တော်ရဲ့ မဲခွဲခြင်းစနစ်ဖြစ်ပါတယ်။ မဲခွဲခြင်းမလိုအပ်ဘူးလို့ ကန့်ကွက်သူများ သတိထားသိသင့်ပါတယ်။ ပြည်ထောင်စုလွှတ်တော်တွင် အဆုံးအဖြတ်ပြုရမည့်အကြောင်း အရာတစ်ရပ်နှင့်စပ်လျဉ်း၍ မဲခွဲဆုံးဖြတ်ရာတွင် ဖွဲ့စည်းပုံအခြေခံဥပဒေနှင့် အခြားနည်းပြဋ္ဌာန်းထားခြင်း မရှိတဲ့အတွက် အစည်းအဝေးသို့တက်ရောက်၍ ဆန္ဒမဲပေးသည့် ပြည်ထောင်စုလွှတ်တော် ကိုယ်စားလှယ် များ၏ များရာဆန္ဒမဲဖြင့် ဆုံးဖြတ်ရမည်။ ဒီအချက်ဟာ အရေးအကြီးဆုံးဖြစ်ပါတယ်။ နောက်ဆုံးကော်မတီရဲ့ သဘောထားမှတ်ချက်။ ကျွန်တော်တို့ အတည်ပြုလက်ခံရမယ့် သဘောထား မှတ်ချက်ဖြစ်ပါတယ်။ အဲဒီအချက်ကတော့ ရှေ့ပိုင်းတုန်းက အတည်ပြုဆုံးဖြတ်ခဲ့တဲ့ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီက ဆက်လက်ဆောင်ရွက်မည့် ဥပဒေမူကြမ်း ရေးဆွဲရေးလုပ်ငန်းစဉ်များတွင် တစ်ပေါင်းတည်း ထည့်သွင်းစိစစ်ဆောင်ရွက်သင့်ကြောင်း ဆိုပြီးတော့ ကော်မတီက သဘောထားမှတ်ချက် ပြုထားပါတယ်။ အဲဒီတော့ ကော်မတီရဲ့ သဘောထားမှတ်ချက်သည် တကယ်တမ်းက ကော်မတီရဲ့ လုပ်ပိုင်ခွင့် ထဲက လုပ်ဆောင်ခြင်းဖြစ်ပါတယ်။ ကော်မတီရဲ့ လုပ်ပိုင်ခွင့်က နာယကကြီးရဲ့ စိစစ်ခွင့်ပြုခွင့်ကို ပေးထား ပြီးသားဖြစ်တယ်။ ပြည်ထောင်စုလွှတ်တော် ကိုယ်စားလှယ်များ ကျွန်တော်တို့ ပြည်ထောင်စုလွှတ်တော် ကြီးကလည်း အတည်ပြုပြီးသားဖြစ်တယ်။ ဒါကြောင့်မို့လို့ ကျွန်တော်တို့ ဒီမူရင်းဖွဲ့စည်းပုံအခြေခံဥပဒေကို လေးစားသောအားဖြင့်ရော၊ ပြည်ထောင်စုလွှတ်တော်ကြီးရဲ့ ဆုံးဖြတ်ချက်ကို လေးစားသော အားဖြင့်ရော ဟောဒီကအခုလက်ရှိ ပူးပေါင်းကော်မတီရဲ့ သဘောထားမှတ်ချက်၊ ဆန္ဒပြုချက်၊ အကြံပြုချက်ကို လက်ခံ အတည်ပြုသင့်ပါကြောင်း ဆွေးနွေးရင်း နိဂုံးချုပ်ပါတယ်ခင်ဗျာ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။</speech>
<speech type="mc">အစည်းအဝေးကို ၃၀ မိနစ်ခန့် ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၆)ကို ဆက်လက်ဆောင်ရွက် သွားမှာဖြစ်ပါတယ်။ ဗိုလ်မှူးဇာနည်ထက်အောင် တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇာနည်ထက်အောင်(တပ်မတော်သား၊ အမျိုးသားလွှတ်တော်ကိုယ်စားလှယ်)</mp>ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော် ကိုယ်စားလှယ် ဗိုလ်မှူးဇာနည်ထက်အောင် ဖြစ်ပါတယ်။ ၂၀၁၉ ခုနှစ် ၊ ဩဂုတ်လ ၁၃ ရက်နေ့မှာ တင်သွင်းခဲ့တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ကန့်ကွက်ဆွေးနွေး သွားမှာဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျာ။ နာယကကြီးခင်ဗျာ။ ပြည်သူ့လွှတ်တော်ကိုယ်စားလှယ် ဒေါက်တာမောင်သင်းအပါအဝင် ပြည်ထောင်စု လွှတ်တော်ကိုယ်စားလှယ် ၁၄၅ ဦးက ၁၅-၃-၂၀၁၉ ရက်စွဲနဲ့ လက်မှတ်ရေးထိုးတင်သွင်းခဲ့တဲ့ ဖွဲ့စည်းပုံအခြေခံ ဥပဒေကို ဒုတိယအကြိမ် ပြင်ဆင်တဲ့ ဒီဥပဒေမူကြမ်းဟာ ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃၊ ပုဒ်မ ၄၃၄၊ ပုဒ်မ ၄၃၅၊ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ တို့အရ ပြည်ထောင်စုလွှတ်တော်မှာ ဥပဒေနှင့်အညီ တင်သွင်းခဲ့တာ ဖြစ်ပါတယ်။ ဖွဲ့စည်းပုံအခြေခံဥပဒေ အခန်း(၁၂)မှာ ဖွဲ့စည်းပုံအခြေခံဥပဒေ ပြင်ဆင်ခြင်းနဲ့ပတ်သက်ပြီး တိကျစွာ ပြဋ္ဌာန်းထားပြီးသား ဖြစ်ပါတယ်။ ပြည်ထောင်စုလွှတ်တော် နာယက က ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်း ကော်မတီကို ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ နှင့်အညီ ၂၉-၅-၂၀၁၉ ရက်နေ့မှာ ဖွဲ့စည်း တာဝန်ပေးအပ်ခဲ့ခြင်းမှာလည်း ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေ များအတိုင်း ဆောင်ရွက်ခဲ့တာ ဖြစ်ပါတယ်။ ဒါဆိုရင် ဒီ အဖွဲ့ဝင် ၃၀ ဦး ပါဝင်တဲ့ ဖွဲ့စည်းပုံအခြေခံဥပဒေ ဒုတိယအကြိမ် ပြင်ဆင်သည့် ဥပဒေ မူကြမ်း လေ့လာစိစစ်ရေးပူးပေါင်းကော်မတီဟာ ဖွဲ့စည်းပုံအခြေခံဥပဒေပါ ပြဋ္ဌာန်းချက်များအတိုင်း ဆက်လက် ဆောင်ရွက်ရမှာပဲ ဖြစ်ပါတယ်။ ကော်မတီအနေနဲ့ တင်သွင်းလာတဲ့ ဥပဒေကြမ်းအပေါ်မှာ စိစစ်ပြီး ဒီစိစစ်ချက် တွေကို ပြည်ထောင်စုလွှတ်တော်မှာ တင်သွင်းဆွေးနွေးကြဖို့ပဲ ဖြစ်ပါတယ်။ ဒါပေမဲ့ ကော်မတီက ဒီလိုလုပ် ဆောင်ခြင်းမပြုဘဲ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီရဲ့ လုပ်ငန်းစဉ်ထဲ ထည့်သွင်းဖို့ သဘောထားမှတ်ချက်ပြုခြင်းဟာ ဖွဲ့စည်းပုံအခြေခံဥပဒေရဲ့ ပြဋ္ဌာန်းချက်တွေကို သွေဖည်လုပ်ဆောင်သလို ဖြစ်နေပါတယ်။ အခုလို ဒီအစီရင်ခံစာအပေါ်မှာ သဘောတူ မတူ ဆွေးနွေးဆုံးဖြတ်ကြရမှာ မဟုတ်ဘဲ ဥပဒေကြမ်းကိုသာ အကျေအလည် ဝိုင်းဝန်းဆွေးနွေးပြီး ပြောင်းသင့်၊ မပြောင်းသင့် ဘယ်လို ပြုပြင်ကြမယ် ဆိုတာကိုသာ ဆွေးနွေးဆုံးဖြတ် ကြရမှာဖြစ်ပါတယ်။ အစီရင်ခံစာရဲ့ အပိုဒ် ၃ မှာ ဖော်ပြထားတာတစ်ခု တွေ့ရပါတယ်။ ယင်းဥပဒေကြမ်းနှင့် အလား သဏ္ဌာန်တူညီသည့် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းတစ်ရပ်ကို ဦးသိန်းထွန်း ကျောင်းကုန်းမဲဆန္ဒနယ်က ၁၉-၂-၂၀၁၉ ရက်တွင် ပြည်ထောင်စုလွှတ်တော်သို့ တင်သွင်း ခဲ့ရာ""""ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ပြည်ထောင်စုလွှတ်တော်ဆိုင်ရာ နည်းဥပဒေ ပြဋ္ဌာန်းချက် များတွင် ဖွဲ့စည်းပုံအခြေခံဥပဒေကို ပြင်ဆင်သည့် ဥပဒေမူကြမ်းနှင့် စပ်လျဉ်း၍ ပြင်ဆင်သည့် လုပ်ငန်းစဉ် နှစ်ရပ် အပြိုင်တင်သွင်းလာကြသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြထားခြင်း မရှိသည့် အတွက် လွှတ်တော်၏ အဆုံးအဖြတ်ရယူခဲ့ကြောင်း""""လေ့လာတွေ့ရှိရသည်ဆိုပြီး ပထမ တစ်ခေါက်က ဖြစ်စဉ်ကို ရည်ညွှန်းထားတာတွေ့ရပါတယ်။ အဲဒီ ပထမတစ်ခေါက်ကတည်းကိုက ဒီလို ဆောင်ရွက်ချက်ဟာ ဖွဲ့စည်းပုံအခြေခံဥပဒေနဲ့ မညီပါဘူးဆိုပြီး ကန့်ကွက်ခဲ့ကြပါသေးတယ်။ ဒါဆိုရင် ဒီလိုဖွဲ့စည်းပုံအခြေခံ ဥပဒေနဲ့အညီ တင်နေတိုင်း ဖွဲ့စည်းပုံအခြေခံဥပဒေကို ဆန့်ကျင်ပြီး မဲခွဲပြီးတော့ပဲ ဆောင်ရွက်နေမှာလား ဆိုတာ မေးခွန်းထုတ်စရာဖြစ်လာပါတယ်။ ပထမတစ်ကြိမ် အမှားအယွင်းတစ်ခုကို ဆောင်ရွက်ပြီး ဒီအမှား နည်းလမ်းအတိုင်းပဲ ထပ်မံပြုလုပ်ရန် တိုက်တွန်းတဲ့သဘော သက်ရောက်နေပါတယ်။ ဒါဟာ ဖွဲ့စည်းပုံ အခြေခံဥပဒေကို ထပ်ခါထပ်ခါ ဖောက်ဖျက်ဖို့ တွန်းအားပေးသလို ဖြစ်နေပါတယ်။ ဒီလိုလုပ်ငန်းစဉ်နှစ်ရပ် အပြိုင်တင်သွင်းလာတဲ့အခါ ဖွဲ့စည်းပုံအခြေခံဥပဒေမှာ သီးခြား ဆောင်ရွက်ရန် ပြဋ္ဌာန်းထားခြင်း မရှိဘူးဆိုပေမယ့် ဒေါက်တာမောင်သင်းတင်သွင်းခဲ့တဲ့ ဥပဒေမူကြမ်းဟာ ဖွဲ့စည်းပုံအခြေခံ ဥပဒေနဲ့အညီ တင်သွင်းခဲ့တာကြောင့် လုပ်ငန်းစဉ်နှစ်ရပ် အပြိုင်တင်သွင်းတယ်လို့ သတ်မှတ်စရာအကြောင်း မရှိပါဘူး။ ဒါကြောင့် ဥပဒေအတိုင်း ဆက်လက်လုပ်ဆောင်ဖို့ လိုအပ်တယ်ဆိုတာ ပြောလိုပါတယ်။ ဖွဲ့စည်းပုံ အခြေခံဥပဒေမှာလည်း ဖွဲ့စည်းပုံအခြေခံဥပဒေပါ ပြဋ္ဌာန်းချက် တစ်ရပ်ရပ်ကို ပြင်ဆင်ချင်တယ်ဆိုရင် Slide မှာဖော်ပြထားတဲ့အတိုင်း ဒီလိုဒီအတိုင်း ဆောင်ရွက်ပါလို့ ပြဋ္ဌာန်းထားတဲ့ကိစ္စတွေအတွက် ပြဋ္ဌာန်း ထားတဲ့အတိုင်းပဲ ဆောင်ရွက်ရမှာပဲ ဖြစ်ပါတယ်။ သွေဖည်လို့ မရပါဘူး။ ဒါပေမယ့် သွေဖည်ဆောင်ရွက် နေတာကိုပဲ တွေ့ရပါတယ်။ အစီရင်ခံစာရဲ့ အပိုဒ် ၈ ကော်မတီရဲ့ သဘောထားမှတ်ချက်မှာ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ ဆောင်ရွက်ချက်ထဲမှာ တစ်ပေါင်းတည်း ထည့်သွင်းဆောင်ရွက် ကြမယ်ဆိုတော့ လွယ်နေတာကိုခက်အောင် လုပ်သလိုဖြစ်နေပါတယ်။ ဖွဲ့စည်းပုံအခြေခံဥပဒေနဲ့အညီ ဆောင်ရွက်တဲ့ကိစ္စကို ဖွဲ့စည်းပုံအခြေခံဥပဒေကို သွေဖည်ပြီးဆောင်ရွက်တဲ့ လုပ်ငန်းစဉ်ထဲကို ပေါင်းထည့်ပါ ဆိုတာကတော့ အတည်ပြုမှန်ကန်ပြီးသား ဖွဲ့စည်းပုံအခြေခံဥပဒေပါ ပြဋ္ဌာန်းချက်တွေကို ထပ်မံဖောက်ဖျက် ခိုင်းသလို ဖြစ်နေပါတယ်။ ဖွဲ့စည်းပုံအခြေခံဥပဒေ (၂၀၀၈ခုနှစ်) ပုဒ်မ ၃၈၄ အရ နိုင်ငံသားတိုင်းဟာ ဤဖွဲ့စည်းပုံအခြေခံ ဥပဒေပါ ပြဋ္ဌာန်းချက်များကို လိုက်နာစောင့်ထိန်းဖို့ တာဝန်ရှိပါတယ်။ ကိုယ်စားလှယ်တော်ကြီးများအားလုံးဟာ ဖွဲ့စည်းပုံအခြေခံဥပဒေကို ကာကွယ်စောင့်ရှောက်၍ နိုင်ငံတော်၏ ဥပဒေများကိုလည်း လိုက်နာပါမည် ဆိုပြီး ကျမ်းသစ္စာ ကျိန်ဆိုခဲ့သူ၊ ကတိသစ္စာပြုခဲ့ကြသူတွေဖြစ်တယ်ဆိုတာ သတိပြုရမှာဖြစ်ပါတယ်။ ဥပဒေနဲ့ အညီ ဆောင်ရွက်စေရေး ဝိုင်းဝန်းထိန်းသိမ်းကြဖို့ လိုပါတယ်။ ယခုတင်သွင်းခဲ့တဲ့ ဥပဒေကြမ်းနဲ့ပတ်သက်ပြီး အစီရင်ခံစာမှာ ဖော်ပြသင့်တဲ့ အစည်းအဝေး အကြိမ် မည်မျှဆောင်ရွက်ခဲ့တယ်။ မည်သည့်ဌာနတွေနဲ့ တိုင်ပင်ဆောင်ရွက်ခဲ့တယ်၊ မည်သည့်ဌာနတွေရဲ့ အကြံဉာဏ် တွေရယူပြီး ဆွေးနွေးခဲ့ကြတယ် ဆိုတာမျိုး မတွေ့ရပါဘူး။ အစီရင်ခံစာပါ အကြောင်းအရာတွေကို ဦးတည် ဆွေးနွေးတာမျိုးမတွေ့ရဘဲ အခြားပြင်ဆင်ရေးပူးပေါင်းကော်မတီရဲ့ ပြင်ဆင်ရေးလုပ်ငန်းစဉ်ထဲထည့်ဖို့ လိုရာကိုသာ ဦးတည်ဖော်ပြထားတာပဲ တွေ့ရပါတယ်။ နာယကကြီးခင်ဗျာ။ ယခုအစီရင်ခံစာမှာ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေပါ ပြဋ္ဌာန်းချက်များကို သွေဖည်နေကြောင်း လေ့လာတွေ့ရှိရပါတယ်။ ဥပဒေမူကြမ်း တင်သွင်းစဉ်ကတည်းက ဖွဲ့စည်းပုံအခြေခံဥပဒေပါ ပြဋ္ဌာန်းချက်များအတိုင်း ဆောင်ရွက်ရန်ဆိုပြီး နာယက က ညွှန်ကြားထားပြီးသား ဖြစ်ပါတယ်။ လက်ရှိမှာ အစီရင်ခံစာနဲ့အတူ ဥပဒေကြမ်းကို ဆွေးနွေးကြရန်သာ ဖြစ်ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၉ မှာ """"နာယကသည် မိမိခွင့်ပြုထားသည့် ဆွေးနွေးချက်များပြီးဆုံးပါက ပြင်ဆင်သည့် ဥပဒေမူကြမ်းနှင့် စပ်လျဉ်း၍ လွှတ်တော်အစည်းအဝေး၏ အဆုံးအဖြတ်ကို ရယူရမည်""""ဆိုပြီး အတိအလင်း ပြဋ္ဌာန်းပါရှိတယ်။ လွှတ်တော်တွေဆိုတာ ဥပဒေပြုရာ ဌာနတွေ ဖြစ်တာကြောင့် ဥပဒေကို အထူးဂရုပြု လေးစားလိုက်နာကြရမှာပါ။ ဒီအစီရင်ခံစာရဲ့ အခြေခံဥပဒေပါ ပြဋ္ဌာန်းချက်တွေနဲ့ ညီညွတ်မှုမရှိတဲ့ သဘောထားမှတ်ချက်ကို ပြန်လည်သုံးသပ်သင့်ပါတယ်။ ဒါကြောင့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ အစီရင်ခံစာကို လုံးဝကန့်ကွက်ပါကြောင်းနဲ့ ဖွဲ့စည်းပုံအခြေခံဥပဒေ အခန်း (၁၂) ပါ ပြဋ္ဌာန်းချက်များအတိုင်း ဆက်လက်ဆောင်ရွက်သွားရန် တိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုးသိန်း ကယားပြည်နယ်မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း (မဲဆန္ဒနယ်အမှတ်-၉၊ ကယားပြည်နယ်)</mp>လွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ကယားပြည်နယ်မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ နာယကကြီးခင်ဗျား။ လိုအပ်သည့်နေရာမှာ အင်္ဂလိပ်ဘာသာအသုံးအနှုန်း သုံးစွဲခွင့် ပြုပါရန်နှင့် Power Point သုံးစွဲခွင့်ပြုပါရန် ပန်ကြားအပ်ပါတယ်။ လေးစားအပ်ပါသော နာယကကြီးခင်ဗျား။ ပြင်ဆင်တဲ့ လုပ်ငန်းစဉ် ၂ ရပ် အပြိုင်တင်သွင်းလာသည့် အခါ သီးခြားဆောင်ရွက်ရန်လုပ်ငန်းစဉ်များ ဖော်ပြထားခြင်းမရှိသည့်အတွက် လွှတ်တော်၏ အဆုံးအဖြတ် ရယူဆောင်ရွက်ခဲ့ကြောင်းဆိုသည်နှင့် ပတ်သက်၍ ယခုတင်သွင်းသည့် ဥပဒေမူကြမ်းသည် မည်မျှပြိုင်ဖြစ်နေပါသနည်း။ ြားသွားပါပြီ။ ဒါကြောင့်မို့လို့ ပြင်ဆင်တဲ့လုပ်ထုံးလုပ်နည်း အတိအကျ ဖော်ပြထားပြီးဖြစ်သည့် အခန်း(၁၂)၊ ပုဒ်မ ၄၃၃၊ ၄၃၄၊ ၄၃၅၊ ၄၃၆၊ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၃၃၊ ၁၃၄၊ ၁၃၅၊ ၁၃၆၊ ၁၃၇၊ ၁၃၈၊ ၁၃၉ တို့ကို ပြန်လည် လေ့လာသင့်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဖွဲ့စည်းပုံအခြေခံဥပဒေ ပြင်ဆင်ရေးဟာ အမျိုးသား ပြန်လည်သင့်မြတ်ရေး၊ ငြိမ်းချမ်းရေး၊ တိုင်းရင်းသားစည်းလုံးညီညွတ်ရေး၊ ဖက်ဒရယ်ဒီမိုကရေစီလမ်းကြောင်း တက်လှမ်းရေးပင်ဖြစ်တယ်လို့ ကျွန်တော်ယုံကြည်ပါတယ်။ ဒါကြောင့် Power Point မှာ တင်ပြထားတဲ့ အတိုင်း ပြင်ဆင်ခြင်း၊ ဖြည့်စွက်ခြင်း၊ ပယ်ဖျက်ခြင်းများကို မှန်ကန်စွာ ပြုလုပ်နိုင်ရန် ဖွဲ့စည်းပုံအခြေခံ 20639. Philosophy, 300$ (or) Principle, gozd:quqpoš(Structure) d. saşdwɔ9 (Essence or Substance) နည်းစနစ်ကျနစွာ နားလည်ဖို့လိုအပ်ကြောင်း အကြံပြုတင်ပြလိုပါတယ်။ လေးစားအပ်ပါသော နာယကကြီးခင်ဗျား။ အမျိုးသားပြန်လည်သင့်မြတ်ရေး၊ ငြိမ်းချမ်းရေး၊ ဖက်ဒရယ် ဒီမိုကရေစီရေး ဦးတည်ပြီး ဖွဲ့စည်းပုံအခြေခံဥပဒေ ပြင်ဆင်ရာမှာဆိုတဲ့အချက်ကို အထူး နားလည်သဘော ပေါက်ရန် လိုအပ်မယ်လို့လည်း ကျွန်တော် ထပ်မံတင်ပြလိုပါတယ်။ အရင် Slide လေး ပြန်ပြပေးပါ။ ဖွဲ့စည်းပုံ အခြေခံဥပဒေရဲ့ ပုဒ်ထီး၊ ပုဒ်မ တစ်ခုခုကိုကောက်ပြီး တစ်စစီ၊ အမြင်တစ်မျိုးစီ၊ တစ်ပိုင်းစီ ပြင်ဆင်ရန် ကြိုးစား နေမယ်ဆိုပါက အမျိုးသားပြန်လည်သင့်မြတ်ရေး မရရှိနိုင်ရုံအပြင် ပြည်ထောင်စုပြိုကွဲခြင်း၊ တိုင်းရင်းသားများ စိတ်ဝမ်းကွဲပြားခြင်း၊ တိုင်းရင်းသားနိုင်ငံသားများထံမှ ဆင်းသက်သည့် သို့မဟုတ် တိုင်းရင်းသားနိုင်ငံသားများ ထံတွင် တည်သည့် အချုပ်အခြာအာဏာ ပျက်သုဉ်းခြင်း ဖြစ်လာ နိုင်ကြောင်း သုံးသပ်တင်ပြအပ်ပါတယ်။ နာယကကြီးခင်ဗျား။ ဒါကြောင့် ပြင်ဆင်မယ်၊ ဖြည့်စွက်မယ်၊ ပယ်ဖျက်မယ် ဒါမှမဟုတ် အသစ် ရေးဆွဲမယ်ဆိုတာကို ကျွန်တော် လှိုက်လှိုက်လှဲလှဲကြိုဆိုပါတယ်။ နာယကကြီးခင်ဗျား။ ဖွဲ့စည်းပုံအခြေခံဥပဒေဟာ နိုင်ငံတစ်နိုင်ငံအတွက် အရေးအကြီးဆုံး Mother Law ဖြစ်တယ်လို့ အားလုံးသိကြပါတယ်။ ဒါကြောင့် အခြေခံဥပဒေအရ အမြင့်ဆုံးကော်မတီများကသာ လုပ်ဆောင်ရပါမယ်။ ဒီ ဥပဒေကြမ်းကော်မတီဟာ လွှတ်တော်ဥက္ကဋ္ဌများပြီးရင် Legitimate အဖြစ်ဆုံးဖြစ်တဲ့အတွက် အခြားအဆင့်နိမ့်တဲ့ ကော်မတီအဖွဲ့အစည်းကို တာဝန်မလွှဲပြောင်းသင့်ပါဘူး။ လိုအပ်ရင် ဥပဒေကြမ်း ပူးပေါင်းကော်မတီကသာ ပြင်ဆင်၊ ဖြည့်စွက်၊ ပယ်ဖျက်မယ့်ကိစ္စကို တည်ဆဲဥပဒေ၊ နည်းဥပဒေအရ ဦးစီး ဆောင်ရွက်သင့်ပါတယ်။ ဖြစ်နိုင်ရင် All Inclusiveness, Gender, EAO Professionally Qualified Person တွေနဲ့ ညှိနှိုင်းတဲ့ Window လေးလည်း ဖွင့်ထားသင့်တယ်လို့ တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ယခုဖွဲ့စည်းထားတဲ့ ၄၅ ဦး ကော်မတီဝင်များဟာ လွှတ်တော်အတွင်း အနိုင်ရပါတီကိုယ်စားပြု အမျိုးသာ ဖြစ်ပါတယ်။ အဆိုပါပုဂ္ဂိုလ်များ အရွေးကောက်ခံ ကိုယ်စားလှယ်(Elected Person) များသာ ဖြစ်ပါတယ်။ မဲဆန္ဒရှင်အားလုံးကို ကိုယ်စားမပြုပါဘူး။ ထို့အပြင် အသင့်အတင့်မဲရပြီး မဲရှုံးတဲ့ပါတီတွေကိုလည်း အခွင့်အရေးပေးသင့်ပါတယ်။ ကျွန်တော့ မဲဆန္ဒရှင်များရဲ့ ကျွန်တော့ဒေသမှာ ကျွန်တော့ကိုကြိုက်တာ ၅၂.၁၉ ရာခိုင်နှုန်းရှိပြီး အများပြည်သူတွေက အခြားကိုယ်စားလှယ် တွေကို ကြိုက်တာ ၄၇.၈၁ ရာခိုင်နှုန်းရှိကြောင်း တင်ပြအပ်ပါတယ်။ ဒါကြောင့်မို့လို့ အခုလို အရေးကြီးတဲ့ ဖွဲ့စည်းပုံအခြေခံဥပဒေ ပြင်ဆင်ရေး ဥပဒေမူကြမ်းကို ၄၅ ဦး ကော်မတီသို့ တာဝန်လွှဲပြောင်းခြင်းကို အကြွင်းမဲ့ကန့်ကွက်ပါကြောင်း တင်ပြအပ်ပါတယ်။ နာယကကြီးခင်ဗျား။ ၄၅ ဦး ကော်မတီရဲ့ သက်တမ်းကိုလည်း သတိထား ခွင့်ပြုသင့်ပါတယ်။ အခြေခံ ဥပဒေပုဒ်မ ၁၃၅(ဂ)၊ ၁၄၇(ဂ)၊ ၁၄၈ အရ အစီရင်ခံစာတင်ပြီးရင် တာဝန်ပြီးဆုံးပြီလို့လည်း တွေ့ရပါတယ်။ ယခု ၆ လလောက်ရှိပါပြီ။ နာယကကြီးခင်ဗျား။ နိဂုံးချုပ်အနေနဲ့ အထူးမေတ္တာရပ်ခံလိုတာကတော့ မဲခွဲဆုံးဖြတ်ခြင်း မပြုဖို့ ပါပဲ။ နိုင်ငံတော်အတွက် အသက်တမျှ အရေးကြီးတဲ့ အခြေခံဥပဒေပြင်ဆင်ရေး ကိစ္စမို့လို့ အကြိမ်ကြိမ် ဆွေးနွေး၊ အကြိမ်ကြိမ်ညှိနှိုင်း၊ သဘောတူတာတွေ ပြင်ဆင်၊ သဘောတူတာတွေ ဖြည့်စွက်၊ သဘောတူ တာတွေ ပယ်ဖျက်၊ မတူတာတွေ ထပ်မံဆွေးနွေး၊ ထပ်မံဆွေးနွေးဆိုတဲ့ နိုင်ငံရေးယဉ်ကျေးမှုကို တက်လှမ်း ပေးပါလို့ တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဗိုလ်မှူးသိန်းလွင်ဌေး တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသိန်းလွင်ဌေး (တပ်မတော်သား၊ အမျိုးသားလွှတ်တော်ကိုယ်စားလှယ်)</mp>အားလုံးပဲ မင်္ဂလာပါ ခင်ဗျာ၊ ကျွန်တော်ကတော့ တပ်မတော်သားအမျိုးသား လွှတ်တော်ကိုယ်စားလှယ် ဗိုလ်မှူးသိန်းလွင်ဌေး ဖြစ်ပါတယ်။ ကျွန်တော်အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ ကျွန်တော့်အား Power Point သုံးစွဲခွင့် ပြုနိုင်ပါရန် တင်ပြအပ်ပါတယ်။ နာယကကြီးခင်ဗျာ။ ဒေါက်တာမောင်သင်း၊ မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦးက “ပြည်ထောင်စုစနစ်၏ အနှစ်သာရပိုမိုပေါ်လွင်စေရန်၊ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အား လုပ်ပိုင်ခွင့်အခွင့်အာဏာ တိုးမြှင့်ပေးရာရောက်စေရန် စတဲ့ရည်ရွယ်ချက်ကောင်း တွေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းတစ်ရပ်ကို ဖွဲ့စည်းပုံအခြေခံ ဥပဒေနှင့် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေတို့နှင့်အညီ ပြည်ထောင်စုလွှတ်တော်သို့ တင်ပြခဲ့ခြင်း ဖြစ်ပါတယ်။ ပြည်ထောင်စုလွှတ်တော် နာယက ကလည်း ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ အရ အဆိုပါဥပဒေမူကြမ်းနှင့်စပ်လျဉ်း၍ အသေးစိတ်လေ့လာစိစစ်ရန် ဥပဒေကြမ်း လေ့လာစိစစ်ရေးပူးပေါင်းကော်မတီကို ဖွဲ့စည်းတာဝန်ပေးအပ်ခဲ့ပြီး ဆောင်ရွက်ရမည့် လုပ်ငန်းတာဝန် တွေကိုလည်း တင်ပြပါအတိုင်း တိကျစွာသတ်မှတ်ပေးခဲ့ကြောင်း တွေ့ရှိရပါတယ်။ ကော်မတီရဲ့ အစီရင်ခံစာ ကိုလည်း ၁၅-၈-၂၀၁၉ ရက်နေ့ နောက်ဆုံးထားပြီး လွှတ်တော်သို့ တင်ပြစေရန် သတ်မှတ်ပေးခဲ့တာ ကြောင့် ကော်မတီအနေနဲ့ ဥပဒေမူကြမ်းကို လေ့လာစိစစ်ရန် ွဲကျော်၊ ရက်အားဖြင့် ၇၈ ရက် အထိ လုံလောက်သည်ထက်ပိုတဲ့ ရှိခဲ့ကြောင်း တွေ့ရှိရပါတယ်။ လေ့လာစိစစ်ရေးပူးပေါင်းကော်မတီဟာ အစီရင်ခံစာကို သတ်မှတ်ထားတဲ့ နောက်ဆုံးနေ့ရက် ရောက်မှသာ ပြည်ထောင်စုလွှတ်တော်သို့ တင်ပြလာခဲ့ပါတယ်။ သို့သော်လည်း အစီရင်ခံစာမှာ ဥပဒေ မူကြမ်းနဲ့ပတ်သက်ပြီး လေ့လာစိစစ်တွေ့ရှိချက် တစ်စုံတစ်ရာ ဖော်ပြထားခြင်းမရှိဘဲ Power Point မှာ တင်ပြထားတဲ့အတိုင်း “ဖွဲ့စည်းပုံအခြေခံဥပဒေပြင်ဆင်ရေး ၄၅ ဦး ပူးပေါင်းကော်မတီက ဆက်လက် ဆောင်ရွက်မယ့် ဥပဒေမူကြမ်းရေးဆွဲရေးလုပ်ငန်းစဉ်များတွင် တစ်ပေါင်းတည်း ထည့်သွင်းစိစစ် ဆောင်ရွက် သင့်ကြောင်း” သဘောထားမှတ်ချက်ပြုထားတာကို တွေ့ရှိရပါတယ်။ နာယကကြီးခင်ဗျာ။ ၄၅ ဦး ကော်မတီ ဖွဲ့စည်းဆောင်ရွက်ခြင်းဟာ ဖွဲ့စည်းပုံအခြေခံဥပဒေ အခန်း(၁၂)နှင့် ကိုက်ညီခြင်းမရှိတာကြောင့် ကျွန်တော်တို့ တပ်မတော်သားလွှတ်တော်ကိုယ်စားလှယ် များက ကော်မတီဖွဲ့စည်းရန် အဆိုတင်သွင်းစဉ်ကပင် ဥပဒေကြောင်းများ ထောက်ပြပြီးတော့ ကန့်ကွက် ခဲ့ပါတယ်။ ဒါ့အပြင် ယင်းကော်မတီရဲ့ လုပ်ငန်းစဉ်များဟာ ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်း ချက်များနှင့် ကိုက်ညီမှုမရှိကြောင်း ၄၅ ဦးကော်မတီရဲ့ အစီရင်ခံစာမှာ သဘောထားမှတ်ချက် ပြုခဲ့ပြီးလည်း ဖြစ်ပါတယ်။ အဆိုပါ ၄၅ ဦး ကော်မတီရဲ့ ဦးတည်ချက်နှင့် တာဝန်ဟာ ဖွဲ့စည်းပုံအခြေခံဥပဒေကို ပြင်ဆင်တဲ့ ဥပဒေကြမ်းတစ်ရပ်ကို ပြုစုရေးဆွဲရန်သာဖြစ်ပြီး ကော်မတီရဲ့သက်တမ်းဟာလည်း ဥပဒေမူကြမ်းရေးဆွဲပြီး ပြည်ထောင်စလတ်တော်သို့ တင်သင်းနိုင်ရေး စီစဉ်ဆောင်ရွက်ပြီးတဲ့ ဖြစ်ပါတယ်။ ဦးသိန်းထန်း ဒေါက်တာမောင်သင်းတို့ တင်သွင်းခဲ့တဲ့ ဥပဒေမူကြမ်းများဟာ ဥပဒေ၊ နည်းဥပဒေများနှင့်အညီ တင်သွင်း ခဲ့ခြင်းသာဖြစ်ပြီး ၎င်းဥပဒေမူကြမ်းများနှင့်စပ်လျဉ်း၍ Power Point မှာ ဖော်ပြထားတဲ့ ပြည်ထောင်စု လွှတ်တော်ဆိုင်ရာ နည်းဥပဒေ ပြဋ္ဌာန်းချက်များအတိုင်းသာ မလွဲမသွေ ဆက်လက်ဆောင်ရွက်ရမှာ ဖြစ်ပါတယ်။ ၎င်းဥပဒေကြမ်းများကို လေ့လာစိစစ်ရမယ့်တာဝန်ဟာလည်း ပြည်ထောင်စုလွှတ်တော် ဆိုင်ရာ နည်းဥပဒေ ၁၃၅ အရ ဖွဲ့စည်းတဲ့ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ တာဝန်သာ ဖြစ်ပြီး ၄၅ ဦး ကော်မတီရဲ့ လုပ်ငန်းတာဝန်များနဲ့ လုံးဝဆက်စပ်ပတ်သက်မှု မရှိတာကို တွေ့မြင်နိုင်ပါတယ်။ ၄၅ ဦးကော်မတီရဲ့ လုပ်ငန်းစဉ်နဲ့ ယခုဥပဒေမူကြမ်းနှင့်စပ်လျဉ်းပြီး ဆောင်ရွက်ရမယ့် လုပ်ငန်းစဉ် တို့ဟာ ဥပဒေကြောင်းအရ သဘောသဘာဝအားဖြင့် လုံးဝမတူညီသလို အဆင့်အတန်းအားဖြင့်လည်း ကွာခြားပါတယ်။ ဒါကြောင့် ၄၅ ဦးကော်မတီရဲ့ လုပ်ငန်းစဉ်အတွင်းမှာ ထည့်သွင်းဆောင်ရွက်ရမယ်လို့ လေ့လာစိစစ်ရေးပူးပေါင်းကော်မတီက သဘောထားမှတ်ချက်ပြုခြင်းဟာ ပြည်ထောင်စုလွှတ်တော်ဆိုင်ရာ နည်းဥပဒေများနှင့် ဆန့်ကျင်လွဲချော်နေကြောင်း ထောက်ပြဆွေးနွေးလိုပါတယ်။ ဒါ့အပြင် အစီရင်ခံစာရဲ့ သဘောထားမှတ်ချက်မှာ ရည်ညွှန်းဖော်ပြထားတဲ့ ဦးသိန်းထွန်း၊ ကျောင်းကုန်းမဲဆန္ဒနယ်က တင်သွင်းခဲ့တဲ့ ဥပဒေမူကြမ်းအပေါ် ပြည်ထောင်စုလွှတ်တော်ရဲ့ အဆုံးအဖြတ် ရယူအတည်ဖြစ်ခဲ့တဲ့ အကြောင်းအရာများဟာ မှားယွင်းနေတာကို တွေ့ရပါတယ်။ ဦးသိန်းထွန်း တင်သွင်း ခဲ့တဲ့ ဥပဒေမူကြမ်းအပေါ် လေ့လာစိစစ်ချက်အစီရင်ခံစာကို ကန့်ကွက်ဆွေးနွေးခဲ့သူ အများအပြား ရှိခဲ့ပေမယ့် ထောက်ခံဆွေးနွေးခဲ့သူ အချို့ ရှိတာကြောင့် လွှတ်တော်ရဲ့ အဆုံးအဖြတ်ကို ရယူအတည်ပြုခဲ့ ကြောင်း တွေ့ရပါတယ်။ လွှတ်တော်က အတည်ပြုခဲ့တဲ့ အကြောင်းအရာမှာ Power Point မှာ ဖော်ပြ ထားတဲ့အတိုင်း “၄၅ ဦး ကော်မတီက ပြည်ထောင်စုလွှတ်တော်သို့ ဥပဒေမူကြမ်း တင်သွင်းလာတဲ့ နည်းဥပဒေ ၁၃၅ အရ ဖွဲ့စည်းမည့် ပူးပေါင်းကော်မတီက တစ်ပေါင်းတည်း လေ့လာစိစစ် ဆောင်ရွက်ရန်” သာဖြစ်ပါတယ်။ ယခုအစီရင်ခံစာမှာ ရည်ညွှန်းဖော်ပြထားတဲ့ သဘောထားမှတ်ချက် အတိုင်းမဟုတ်ဘဲ ကွဲလွဲနေတာကို ရှင်းလင်းစွာ အသိပေး ထောက်ပြလိုပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ(၂၀၀၈ ခုနှစ်) စတင်အာဏာတည်ပြီးနောက် ပြင်ဆင်ခြင်း လုပ်ငန်းကို ပထမအကြိမ် လွှတ်တော်များရဲ့ သက်တမ်းမှာပင် ဆောင်ရွက်နိုင်ခဲ့တာ အားလုံးအသိပဲ ဖြစ်ပါတယ်။ အဆိုပါပြင်ဆင်ခဲ့တဲ့ လုပ်ငန်းစဉ်ကို လေ့လာကြည့်ရာမှာ ဥပဒေမူကြမ်း တင်သွင်းချိန်မှ လွှတ်တော်ရဲ့ အဆုံးအဖြတ်ရယူပြီးတဲ့ ုစုပေါင်း ၁၅ ရက်သာ ကြာမြင့်ခဲ့တာကို တွေ့ရမှာဖြစ်ပါတယ်။ ယခု ကျွန်တော်တို့ ဆွေးနွေးနေတဲ့ ဥပဒေမူကြမ်းဟာ စတင်တင်သွင်းခဲ့တဲ့ ၂၉-၅-၂၀၁၉ ရက်နေ့မှ ယနေ့ထိ ၃ လ နီးပါး ရှိနေပြီဖြစ်ပါတယ်။ အစီရင်ခံစာ သဘောထားမှတ်ချက်အတိုင်း ၄၅ ဦး ကော်မတီရဲ့ ဘယ်နေ့ ဘယ်င်သွင်းလာမယ်ဆိုတာ မသိရသေးတဲ့ ဥပဒေမူကြမ်းကို စောင့်ဆိုင်းရဦးမှာ ဆိုလျှင် နောက်ထပ်စွာ ဆက်လက်စောင့်ဆိုင်းရဦးမှာ ဖြစ်ပါတယ်။ ယခုဥပဒေမူကြမ်းနှင့် စပ်လျဉ်းပြီး ဆက်လက်ဆောင်ရွက်ရမယ့် လုပ်ငန်းစဉ်များဟာ ဥပဒေ၊ နည်းဥပဒေအတိုင်း ဆက်လက်ဆောင်ရွက် မယ်ဆိုရင် ရက်အနည်းငယ်အတွင်းမှာ ပြီးမြောက်နိုင်မှာ ဖြစ်ပါတယ်။ ဒါပေမယ့် တာဝန်ရှိသူများရဲ့ တာဝန် ရှိတဲ့အတိုင်း၊ ဥပဒေအတိုင်း မဆောင်ရွက်တာကြောင့် ဘယ်ာလမှ ပြီးမလဲဆိုတာကို မခန့်မှန်း နိုင်တဲ့ အနေအထားဖြစ်နေတာလည်း တွေ့ရပါတယ်။ ဒါတွေဟာ တစ်ချိန်မှာ ကျွန်တော်တို့ လွှတ်တော် သက်တမ်းရဲ့ စွမ်းဆောင်နိုင်မှုမရှိတဲ့ သမိုင်းမှတ်တမ်းတွေ ဖြစ်လာမှာကို သတိချပ်ရမှာ ဖြစ်ပါတယ်။ နာယကကြီးခင်ဗျာ။ နိဂုံးချုပ်အားဖြင့် တင်ပြလိုသည်မှာ ဒေါက်တာမောင်သင်း၊ မိတ္ထီလာမဲဆန္ဒနယ် အပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦးတို့က လက်မှတ်ရေးထိုး တင်သွင်းလာသော ဥပဒေမူကြမ်းမှာ ဥပဒေ၊ နည်းဥပဒေများနှင့်အညီ တင်သွင်းလာတာဖြစ်တဲ့အတွက် ယင်းဥပဒေမူကြမ်း နှင့်စပ်လျဉ်းပြီး ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ လွှတ်တော်တွင် ဆက်လက် ဆွေးနွေးဆောင်ရွက်သင့်ပါကြောင်းနှင့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ ဆောင်ရွက်ချက် များဟာ ယင်းကော်မတီ ဖွဲ့စည်းခြင်းအမိန့်ပါ ပေးအပ်ထားတဲ့ တာဝန်၊ လုပ်ပိုင်ခွင့်များနှင့် ကိုက်ညီမှုမရှိတဲ့ အပြင် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနှင့်လည်း ညီညွတ်မှုမရှိတာကြောင့် ယခု အစီရင်ခံစာကို ကန့်ကွက်ကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်မြင့် ရပ်စောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="425">ဦးခင်မောင်မြင့် (ရပ်စောက်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်ကတော့ ရှမ်းပြည် (တောင်ပိုင်း) ရပ်စောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ ကျွန်တော့်အနေနဲ့ ၁၅-၈-၂၀၁၉ ရက်နေ့တွင် တင်သွင်းခဲ့သည့် ဖွဲ့စည်းပုံအခြေခံဥပဒေကို ဒုတိအကြိမ် ပြင်ဆင်သည့် ဥပဒေကြမ်း၊ လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာအပေါ် ထောက်ပြဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးနဲ့ ပတ်သက်ပြီး အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က ဖွဲ့စည်းပုံအခြေခံဥပဒေ ပြင်ဆင်ရေး ပူးပေါင်းကော်မတီတစ်ရပ်ဖွဲ့စည်းရန် တိုက်တွန်းကြောင်းအရေးကြီးအဆိုကို ၂၉-၁-၂၀၁၉ ရက်နေ့မှာ တင်သွင်း ခဲ့ပါတယ်။ အထက်ပါအရေးကြီးအဆိုအရ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေး ပူးပေါင်း ကော်မတီ ဖွဲ့စည်းခြင်းသည် ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေ များနဲ့ ကိုက်ညီမှုမရှိပါကြောင်း လွှတ်တော်ကိုယ်စားလှယ်များက ကန့်ကွက်ခဲ့ကြသော်လည်း ပြည်ထောင်စု လွှတ်တော်က ၆-၂-၂၀၁၉ ရက်နေ့တွင် အတည်ပြုခဲ့ပြီး ဖွဲ့စည်းပုံအခြေခံဥပဒေပြင်ဆင်ရေး ပူးပေါင်း ကော်မတီ ၄၅ ဦးကို ၁၉-၂-၂၀၁၉ ရက်နေ့မှာ ဖွဲ့စည်းခဲ့ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးနဲ့ပတ်သက်၍ ကျောင်းကုန်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းအပါအဝင် လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုး၍ ၈-၂-၂၀၁၉ ရက်နေ့တွင်လည်းကောင်း၊ ပြည်သူ့လွှတ်တော်ကိုယ်စားလှယ် ဒေါက်တာမောင်သင်းအပါအဝင် လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုး၍ ၁၅-၃-၂၀၁၉ ရက်တွင်လည်းကောင်း ဒုတိယအကြိမ်ပြင်ဆင်သည့် ဥပဒေမူကြမ်းများကို ဖွဲ့စည်းပုံအခြေခံဥပဒေ အခန်း ၁၂ ဖွဲ့စည်းပုံအခြေခံဥပဒေကို ပြင်ဆင်ခြင်းပုဒ်မ ၄၃၃၊ ၄၃၄၊ ၄၃၅ တို့နဲ့အညီ ပြည်ထောင်စုလွှတ်တော်သို့ နည်းလမ်းတကျ တင်သွင်းခဲ့ပါတယ်။ ဦးသိန်းထွန်း တင်သွင်းခဲ့သော ဥပဒေကြမ်းအပေါ် ပြည်ထောင်စု လွှတ်တော် နာယက က ဥပဒေမူကြမ်းနှင့်စပ်လျဉ်း၍ လွှတ်တော်အစည်းအဝေး၌ ဆွေးနွေးခြင်းမပြုမီ အသေးစိတ်လေ့လာစိစစ်နိုင်ရန် ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်းကော်မတီ ၂ ခု ပေါင်း၍ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်း ကော်မတီကို ဖွဲ့စည်းတာဝန်ပေးအပ်ခဲ့ပါတယ်။ နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေ ၉၈(က)အရ ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ တာဝန်မှာ ဥပဒေကြမ်းတစ်ရပ်ရပ်နှင့်စပ်လျဉ်းပြီး ပြင်ဆင်ရန် အကြံပြု ချက်ပေးနိုင်ပါတယ်။ သို့ရာတွင် အကြံပြုချက်များသည် ဥပဒေကြမ်းတွင်ပါရှိသည့် ကိစ္စနှင့်စပ်လျဉ်းသော အကြံပြုချက်များ ဖြစ်ရပါမည်။ ထို့အပြင် ထိုဥပဒေကြမ်း၏သဘောတွင် အကျုံးဝင်သော အကြံပြုချက် များလည်း ဖြစ်ရမည်လို့ပါရှိပါတယ်။ သို့ရာတွင် ဥပဒေမူကြမ်း လေ့လာစိစစ်ရေးပူးပေါင်းကော်မတီအနေဖြင့် ဦးသိန်းထွန်းတင်သွင်းခဲ့သော ဥပဒေကြမ်းကို လေ့လာစိစစ်အကြံပြုရာတွင် ဖွဲ့စည်းပုံအခြေခံဥပဒေကို ပြင်ဆင်သည့် ဥပဒေမူကြမ်းနဲ့စပ်လျဉ်း၍ ပြင်ဆင်သည့်လုပ်ငန်းစဉ် ၂ ရပ် အပြိုင်တင်သွင်းလာသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြထားခြင်းမရှိသည့်အတွက် လွှတ်တော်၏ အဆုံးအဖြတ် ရယူဆောင်ရွက်ခဲ့ကြောင်း အကြံပြုတင်ပြခြင်းများ၊ ဆောင်ရွက်ခြင်းများ ရှိခဲ့ပါတယ်။ အစီရင်ခံစာများကို ပြည်ထောင်စုလွှတ်တော်က နည်းဥပဒေ ၈(ဃ)အရ လွှတ်တော်လုပ်ငန်းများ သည် ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာဥပဒေ၊ နည်းဥပဒေများနဲ့ ကိုက်ညီမှုရှိစေရန် ကြပ်မတ် ခြင်းမပြုဘဲ လွှတ်တော်၏ အဆုံးအဖြတ်ကိုသာ ရယူခဲ့တာတွေ့ရပါတယ်။ ယင်းရလဒ်များအရ ဥပဒေ ကြမ်းကို ပြည်ထောင်စုသမ္မတနိုင်ငံဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လုပ်ငန်းစဉ်များတွင် တစ်ပေါင်းတည်း လေ့လာစိစစ်သွားရန် ပြည်ထောင်စုလွှတ်တော်က ၁၄-၅-၂၀၁၉ ရက်နေ့တွင် အတည်ပြုခဲ့ပါတယ်။ ၎င်းအပြင် ယခု ဒေါက်တာမောင်သင်း တင်သွင်းသော ဥပဒေကြမ်း ကိုလည်း ဖွဲ့စည်းပုံ အခြေခံဥပဒေပြင်ဆင်ရေးပူးပေါင်းကော်မတီ၏ လုပ်ငန်းစဉ်များတွင် တစ်ပေါင်းတည်း ထည့်သွင်းစိစစ်သင့်ကြောင်း ဥပဒေမူကြမ်း လေ့လာစိစစ်ရေးပူးပေါင်းကော်မတီက ပြည်ထောင်စုလွှတ်တော်သို့ အစီရင်ခံ တင်ပြတာလည်း တွေ့ရပါတယ်။ နာယကကြီးခင်ဗျာ။ ဥပဒေမူကြမ်း လေ့လာစိစစ်ရေးပူးပေါင်းကော်မတီက ပြင်ဆင်သည့် လုပ်ငန်းစဉ် ၂ ရပ် အပြိုင်တင်သွင်းလာသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြထားခြင်းမရှိသည့် အတွက် လွှတ်တော်၏ အဆုံးအဖြတ်ကို ရယူဆောင်ရွက်ရမည်လို့ သုံးနှုန်းထားသည့်အတွက် ဒေါက်တာ မောင်သင်းတင်သွင်းသော ဥပဒေကြမ်းနှင့် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်း ကော်မတီ ၄၅ ဦး၏ အကြံပြုချက် ၃၇၆၅ ချက်တို့သည် ဥပဒေမူကြမ်းနှင့် ပြင်ဆင်ရန် အကြံပြုချက်များသာ ဖြစ်၍ ၎င်းနှစ်ခုသည် အခြေအနေ၊ အရည်အချင်း၊ သဘောသဘာဝ မတူပါဘူး။ အကြံပြုချက်များကို ဥပဒေ မူကြမ်းအဖြစ်ဆောင်ရွက်ရန် အဆင့်အများကြီး လိုအပ်ပါသေးတယ်။ ဒါကြောင့် တစ်ပေါင်းတည်း ဆောင်ရွက် မည်ဆိုပါက သင့်လျော်မှန်ကန်မည် မဟုတ်နိုင်ပါ။ ပြန်လည်သုံးသပ်၍ ဆောင်ရွက်သင့်ကြောင်း အကြံပြု တင်ပြလိုပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေကို ပြင်ဆင်ရာတွင် ဖွဲ့စည်းပုံအခြေခံဥပဒေ အခန်း (၁၂) ပါ ပုဒ်မများ ၄၃၃၊ ၄၃၄၊ ၄၃၅၊ ၄၃၆ ၏ ပြဋ္ဌာန်းချက်များသည် ဖွဲ့စည်းပုံအခြေခံဥပဒေပါ ပြဋ္ဌာန်းချက်မှ ပြင်သင့်သည့်အချက်များကို ပြင်ဆင်လိုပါက ဆောင်ရွက်ရမည့် လုပ်ထုံးလုပ်နည်း၊ နည်းလမ်းများ ဖြစ်ပါတယ်။ ထိုဥပဒေကို မူတည်ပြီး ပြည်ထောင်စုလွှတ်တော်ဆိုင်ရာဥပဒေတွင် ပုဒ်မ ၆ရ မှ ၇၁ အထိ နည်းဥပဒေ၌ ပုဒ်မ ၁၃၃ မှ ၁၄၃ အထိ ပြဋ္ဌာန်းထားကြောင်းတွေ့ရှိရပါတယ်။ ဥပဒေမူကြမ်း လေ့လာစိစစ်ရေးပူးပေါင်း ကော်မတီသည် ဥပဒေလုပ်ထုံးလုပ်နည်းနဲ့အညီ နည်းလမ်းတကျ တင်သွင်းလာသည့် ဥပဒေကြမ်းကို ပုဒ်မ၊ အပိုဒ်၊ အပိုဒ်ခွဲအလိုက် လေ့လာသုံးသပ်၍ ပြင်ဆင်ရန်၊ ဖြည့်စွက်ရန် အချက်များနှင့် သဘောထား မှတ်ချက်ကို အစီရင်ခံတင်ပြရမည်ဖြစ်သော်လည်း ဥပဒေကြမ်းကို သုံးသပ်ခြင်းမပြုဘဲ ၎င်းတို့ဆောင်ရွက် လိုသည့် နည်းလမ်းအတိုင်း ပြင်ဆင်ရေးကိုသာ အသားပေးရှေးရှု၍ တင်ပြခဲ့ကြောင်း တွေ့ရှိရပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ ပြင်ဆင်ရေးနဲ့ပတ်သက်၍ ၂၀၀၈ ခုနှစ် ဖွဲ့စည်းပုံ အခြေခံဥပဒေ အခန်း (၁၂) ၌ ရှင်းလင်းစွာ ပြဋ္ဌာန်းထားပြီး ပူးပေါင်းကော်မတီလုပ်ဆောင်ရမည့် လုပ်ငန်းများ ကိုလည်း နည်းဥပဒေ ၉၆၊ ၉၇၊ ၉၈၊ ၉၉၊ ၁၀၀ ၌ ပြဋ္ဌာန်းထားပြီးဖြစ်ပါတယ်။ သို့သော်လည်း ဖွဲ့စည်းပုံ အခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာသည် ပြဋ္ဌာန်းထားသည့် ဥပဒေ၊ နည်းဥပဒေ များနှင့်အညီ မဆောင်ရွက်ဘဲ လုပ်ထုံးလုပ်နည်း မှားယွင်းစွာ အကြံပြုထားခြင်း၊ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနဲ့ ညီညွတ်မှုမရှိခြင်းတို့ကြောင့် အစီရင်ခံစာအပေါ် လုံးဝကန့်ကွက်ပါကြောင်းနှင့် ဥပဒေမူကြမ်းအား ဖွဲ့စည်းပုံအခြေခံဥပဒေ အခန်း (၁၂) ပါ ပြဋ္ဌာန်းချက် များနှင့်အညီသာ ပြင်ဆင်သင့်ပါကြောင်း တိုက်တွန်းတင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးပါ။</speech>
<speech type="speaker">ဗိုလ်ကြီးဒေါ်အေးသဉ္စာကျော် တပ်မတော်သားအမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးဒေါ်အေးသဉ္စာကျော် (တပ်မတော်သားအမျိုးသားလွှတ်တော်ကိုယ်စားလှယ်)</mp>ပြည်ထောင်စုလွှတ်တော် နာယကနှင့် အားလုံးမင်္ဂလာပါ။ ကျွန်မကတော့ တပ်မတော်သား အမျိုးသား လွှတ်တော် ကိုယ်စားလှယ် ဗိုလ်ကြီးဒေါ်အေးသာကျော် ဖြစ်ပါတယ်။ Power Point သုံးစွဲခွင့်ပြုပါ။ ၂၉-၅-၂၀၁၉ ရက်နေ့က ဒေါက်တာမောင်သင်းအပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦးက ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာ နည်းဥပဒေနှင့်အညီ ဖွဲ့စည်းပုံအခြေခံ ဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းအား တင်သွင်းခဲ့ပါတယ်။ ဒီဥပဒေမူကြမ်းကို ဥပဒေကြမ်း ပူးပေါင်းကော်မတီက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီ၏ ဆက်လက်ဆောင်ရွက်မည့် ဥပဒေမူကြမ်းရေးဆွဲရေး လုပ်ငန်းစဉ်များတွင် တစ်ပါတည်း ထည့်သွင်းစိစစ်ဆောင်ရွက်သင့်သည် ဟူသောစာပိုဒ်(၈)ပါ သဘောထားမှတ်ချက်အပေါ် သဘောမတူပါ သဖြင့် ကန့်ကွက်ဆွေးနွေးမှာဖြစ်ပါတယ်။ ယခုပြင်ဆင်ရန်တင်သွင်းတဲ့ ဥပဒေမူကြမ်းဟာ ဖွဲ့စည်းပုံအခြေခံဥပဒေ အခန်း(၁၂)နဲ့အညီ အနည်းငယ် သော်မျှ သွေဖည်ချိုးဖောက်ခြင်းမရှိဘဲ တင်သွင်းလာခဲ့တဲ့ ဥပဒေမူကြမ်းဖြစ်ပါတယ်။ ဒါကြောင့် ပြည်ထောင်စု လွှတ်တော်ကလည်း ဖွဲ့စည်းပုံအခြေခံဥပဒေ အခန်း(၁၂)အရ လက်ခံဆွေးနွေးပေးရမှာ ဖြစ်ပါတယ်။ တင်ပြသူများက ပြဌာန်းထားတဲ့ ဥပဒေအတိုင်း တင်ပြလာတယ်၊ ဒါ့ကြောင့် ပြည်ထောင်စုလွှတ်တော် ကလည်း ဥပဒေအတိုင်း လက်ခံဆွေးနွေးပေးရမယ်။ ဥပဒေကြောင်းအရ ဒီလိုပဲဖြစ်သင့်ပါတယ်။ ယခု ကျတော့အစီရင်ခံစာမှာ ၄၅ ဦးကော်မတီရဲ့ ဆက်လက်လုပ်ဆောင်မယ့် လုပ်ငန်းစဉ်တွင် ထည့်သွင်း စိစစ် ဆောင်ရွက်သင့်ပါတယ်လို့ သဘောထားမှတ်ချက်ပြုထားခြင်းဟာ ဖွဲ့စည်းပုံအခြေခံဥပဒေကို သိသိကြီးနဲ့ တမင်သွေဖည် ချိုးဖောက်လိုက်ခြင်းပဲ ဖြစ်ပါတယ်။ ရှေ့ကသွားနှင့်မယ်ဆိုတော့လည်း မထားခဲ့နဲ့ တူတူသွားရအောင် ဆိုပြီးတားတယ်။ နောက်ကလိုက်ခဲ့ ပါလို့ဆိုလိုက်ပြန်တော့လည်း ာ ကုန်သွားတယ်၊ မောင်ပုံက ခုထိစောင်းတီးသင်လို့ကို မပြီး သေးဘူးဆိုတာမျိုးလို ဖြစ်နေပါတယ်။ ဘာနဲ့အလားသဏ္ဍာန်တူသလဲဆိုရင် ဖြူးနေအောင် ဖောက်လုပ် ပေးထားတဲ့ လမ်းမကြီး၊ ဘေးကင်းလုံခြုံစိတ်ချရတဲ့ လမ်းမကြီး၊ သွားမယ့်ခရီးကို တိကျသေချာစွာရောက် အောင်သွားနိုင်မယ့် လမ်းမကြီးတစ်ခုကို အဆင်သင့်လည်း ဖောက်ပေးထားပြီးပြီ။ အဲဒီလမ်းကို တကယ် အားကိုးယုံကြည်ဆုပ်ကိုင်ပြီး သွားဖို့လုပ်နေတဲ့ လူတစ်စုကို၊ ဒီလမ်းချိုးကဝင်၊ ဟိုလမ်းချိုးကထွက်၊ ဖောက်ပေး ထားတဲ့ လမ်းကိုမသုံးဘဲ ချောင်ကြိုချောင်ကြားက သွားကြမယ့် လူတစ်စုနှင့်အတူ လိုက်သွားပါလားလို့ အကြံပြုနေသလို ဖြစ်နေပါတယ်။ အဖြစ်သင့်ဆုံးနည်းလမ်းတစ်ခုကို ကျွန်မအနေနဲ့ အကြံပြုချင်ပါတယ်။ ၄၅ ဦးကော်မတီအနေနဲ့ လွှတ်တော်တွင်းမှာ လမ်းကြောင်းတစ်ခုကသွားနေတာဖြစ်တဲ့အတွက် ကိုယ့်လမ်း ကိုယ် ဆက်လျှောက်ပါ။ ဒေါက်တာမောင်သင်းတို့အဖွဲ့ အနေနဲ့ကတော့ ဥပဒေကြောင်းအရ ဖွဲ့စည်း ထားတဲ့ အဖွဲ့ ဖြစ်တဲ့အတွက် သတ်မှတ်ထားတဲ့ လမ်းကြောင်းအတိုင်း ဆက်လျှောက်သွားနိုင်ဖို့ ခွင့်ပြုသင့် ပါတယ်။ ထင်သာမြင်သာမရှိတဲ့၊ အင်မတန်ကြန့်ကြာနိုင်တဲ့ လမ်းကြောင်းဖြစ်တာကြောင့် တူတူလျှောက်ဖို့ အကြံပြုတာကိုတော့ လုံးဝ (လုံးဝ) လက်မခံနိုင်ပါကြောင်း၊ ကန့်ကွက်ပါကြောင်းပြောလိုပါတယ်။ ဘာလို့လဲ ဆိုတော့ ခရီးပေါက်အောင်သွားနိုင်တဲ့ သတ်မှတ်လမ်းနဲ့ သတ်မှတ်အမြန်နှုန်းခြင်း မတူလို့ဖြစ်ပါတယ်။ ပြည်သူ လူထုဆီ ပြည်သူအတွက် အကျိုးရှိတာကို ပြည်သူများ အမြန်ရရှိခံစားစေနိုင်ဖို့ အလျင်လိုတာကို အရင် ဆောင်ရွက်ပေးဖို့လိုအပ်ကြောင်း အကြံပြုလိုပါတယ်။ ဥပဒေမူကြမ်းနှင့်စပ်လျဉ်းပြီး ပြင်ဆင်သည့်လုပ်ငန်းစဉ် ၂ ရပ် အပြိုင်တင်သွင်းလာသည့်အခါ သီးခြား ဆောင်ရွက်ရန် လုပ်ငန်းစဉ်များဖော်ပြထားခြင်းမရှိလို့ လွှတ်တော်ရဲ့ အဆုံးအဖြတ်ကို ရယူဆောင်ရွက် ခဲ့တယ်လို့ လေ့လာတွေ့ရှိရပါတယ်။ လုပ်ငန်းစဉ် ၂ ရပ် အပြိုင်တင်သွင်းတယ်ဆိုရင်တောင် တစ်ခုက ဥပဒေ မူကြမ်းအဆင့်ဖြစ်ပြီး၊ တစ်ခုကပြင်ဆင်၊ ဖြည့်စွက်၊ ပယ်ဖျက်ရန် ဝိုင်းဝန်းအကြံပြုတဲ့ အဆင့်သာရှိသေးတာ ကြောင့် အဆင့်ခြင်းမတူတာကို သတိချပ်သင့်ပါတယ်။ ပြီးတော့ လွှတ်တော်ရဲ့ အဆုံးအဖြတ် ရယူဆောင်ရွက်ခဲ့ ခြင်းဟာ ဖွဲ့စည်းပုံအခြေခံဥပဒေ အခန်း(၁၂)နဲ့အညီ ဆုံးဖြတ်ဆောင်ရွက်ခဲ့တာလား၊ မျှတ မှန်ကန်မှုရော ရှိရဲ့လားဆိုတာကို ဥပဒေပညာရှင်ဖြစ်တဲ့ နာယကကြီးအပါအဝင် လွှတ်တော်ကိုယ်စားလှယ်များအားလုံးက အပြန်ပြန်အလှန်လှန် ဝေဖန်ပိုင်းခြား သုံးသပ်ပြီးမှ ဥပဒေနှင့်အညီဖြစ်စေရေး မှန်ကန်ဖြောင့်မတ်စွာ စဉ်းစား ဆုံးဖြတ်သင့်ပါတယ်။ တိုင်းရင်းသားတွေရဲ့ လိုလားချက်နဲ့လည်းကိုက်ညီ၊ ဗဟိုကချုပ်ကိုင် လုပ်ဆောင်နေတာတွေကိုလည်း လျှော့ချနိုင်မယ့် ယခုတင်သွင်းတဲ့ ဒုတိယအကြိမ် အခြေခံဥပဒေပြင်ဆင်ရေး ဥပဒေမူကြမ်းကို ပုဒ်မ ၄၃၅ နဲ့အညီ ဆက်လက် မဆောင်ရွက်စေဘဲ ၄၅ ဦးကော်မတီမှာ ထည့်သွင်းလုပ်ဆောင်ဖို့ အကြံပြုတာဟာ တိုင်းရင်းသားတွေ တန်းတူညီမျှစွာ အကျိုးစီးပွားဖြစ်ထွန်းခွင့်ကို အလေးအနက်မထားဘဲ နှောင့်နှေး ကြန့်ကြာအောင် ပြုလုပ်နေတယ်လို့ မြင်ပါတယ်။ လွှတ်တော်ဆိုတာ ဥပဒေပြုရေးအတွက် အဓိက တာဝန် ရှိတာ ဖြစ်ပါတယ်။ မိမိအပါအဝင် ကိုယ်စားလှယ်ကြီးများအားလုံးဟာ ဖွဲ့စည်းပုံအခြေခံဥပဒေကို ထိန်းသိမ်း ကာကွယ်စောင့်ရှောက်ပြီး နိုင်ငံတော်၏ ဥပဒေများကို လေးစားလိုက်နာပါမယ်၊ ပြည်ထောင်စုသမ္မတ မြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိရိုသေပါမယ်၊ ဒို့တာဝန်အရေးသုံးပါးကို ထာဝစဉ် ဦးထိပ်ပန်ဆင်ပါ့မယ်၊ တာဝန်ဝတ္တရားကို ဖြောင့်မတ်မှန်ကန်စွာ ဆောင်ရွက်ပါမယ်လို့ ကတိသစ္စာပြုထား ကြတာ ဖြစ်ပါတယ်။ ကတိသစ္စာဆိုတာ ဖောက်ဖျက်သွေဖည်ဖို့မဟုတ်ဘဲ စောင့်သိရိုသေဖို့၊ အကောင်အထည် ဖော်ပေးဖို့ ဖြစ်ပါတယ်။ ကတိသစ္စာတည်တဲ့အခါ နွယ်မြက်သစ်ပင်တောင် ဆေးဖက်ဝင်တယ်ဆိုတဲ့ ဆိုရိုး စကားကိုလည်း ကြားဖူးကြမှာပါ။ ဥပဒေကိုပြုရမယ့်သူတွေဟာ ဥပဒေကို စံနမူနာပြအနေနဲ့ အလေးထား စောင့်ထိန်းလိုက်နာပြီးတော့ မဖြစ်မနေ အမြန်ဆုံးအကောင်အထည်ဖော်ပေးရမှာ ဖြစ်ပါတယ်။ ဒေါက်တာ မောင်သင်းတို့အဖွဲ့ ဖွဲ့စည်းပုံအခြေခံဥပဒေနှင့်အညီ တင်ပြခဲ့တာဆိုတော့ လက်ခံပြီး လေးစားဖို့လိုပါတယ်။ နောက်တစ်ဆင့်ဖြစ်တဲ့ ပုဒ်မ ၄၃၅ ဆိုတာ လုပ်ထုံးလုပ်နည်းနဲ့အညီ လက်ခံ ဆွေးနွေးပေးဖို့ ထည့်သွင်း ရေးဆွဲခဲ့တာ ဖြစ်ပါတယ်။ အဖြစ်သဘောနဲ့ ထည့်သွင်းထားတာမဟုတ်ပါဘူး။ ပုဒ်မ ၄၃၅ နှင့်အညီ ဆက်လက်ဆောင်ရွက်ဖို့ လွှတ်တော်ကို တိုက်တွန်းပါတယ်။ ဖြောင့်နေအောင် ဖောက်ထားတဲ့ လမ်းကနေ ထင်သာမြင်သာ လျှောက်စေလိုပါတယ်။ မလျှောက်ချင်ဘူးဆိုရင်တော့ စဉ်းစား စရာတွေ၊ သံသယတွေကို ဖြစ်စေပါတယ်။ နာယကရှေ့မှောက် ကတိသစ္စာပြုထားတာတွေကို လေးစား လိုက်နာအောင် နာယကကြီးအနေနဲ့ ထိန်းသိမ်းကြပ်မတ်ပေးနိုင်ဖို့လည်း တင်ပြအပ်ပါတယ်။ နိဂုံးချုပ်အနေဖြင့် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းအား ဆောလျင်စွာ ပြင်ဆင်နိုင်ရန်အတွက် ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနှင့်အညီ လုပ်ဆောင်ပေးရန် နာယကနှင့်တကွ ပြည်ထောင်စုလွှတ်တော် ကိုယ်စားလှယ် များကို လေးလေးနက်နက် တိုက်တွန်းပါကြောင်းနှင့် ပြင်ဆင်မှုကို နှောင့်နှေးကြန့်ကြာအောင် လုပ်ဆောင် နေသည့်ကိစ္စများ၊ ဥပဒေနဲ့မညီသည့် ကိစ္စများ၊ နိုင်ငံတော်နှင့် နိုင်ငံသားများ အကျိုးစီးပွားကို ထိခိုက်စေပြီး၊ နိုင်ငံတော်နှင့် နိုင်ငံသားများအတွက် ယုံကြည်မှုပျက်ပြားစေသည့် လုပ်ရပ်များ အစရှိသည်တို့ကို သဘော မတူ ကန့်ကွက်ပါကြောင်း ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးအောင်တင်လင်း နတ်မောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1458">ဦးအောင်တင်လင်း(နတ်မောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်အဖွဲ့များ အားလုံး မင်္ဂလာပါ။ ကျွန်တော်ကတော့ နတ်မောက်မြို့နယ် ပြည်သူ့လွှတ်တော်ကိုယ်စားလှယ် ဦးအောင်တင်လင်း ဖြစ်ပါတယ်။ လေးစားရပါသော နာယကကြီးခင်ဗျာ။ ယခု ဒေါက်တာမောင်သင်း၊ မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး တင်ပြထားသော ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့်ဥပဒေကြမ်းနှင့် စပ်လျဉ်း၍ လေ့လာစိစစ်ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဆွေးနွေးမှာဖြစ်ပါတယ်။ ယခုအခါမှာ ကျွန်တော်တို့ ၂၀၀၈ ဖွဲ့စည်းပုံ အခြေခံဥပဒေ ပြင်ဆင်ရေးနဲ့ပတ်သက်ပြီးတော့ ၁၉-၁-၂၀၁၉ ရက်နေ့တွင် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီကို ပြည်ထောင်စုလွှတ်တော်ကြီးက ဖွဲ့စည်းတာဝန်ပေးအပ်ခဲ့ပြီး ပြင်ဆင်ရေး လုပ်ငန်းများအား ဆောင်ရွက်ခဲ့ကြပါတယ်။ ထို့အတူ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီကိုလည်း ဖွဲ့စည်းတာဝန်ပေး လုပ်ဆောင်ခဲ့ပါတယ်။ ဒီနေရာမှာ ကျွန်တော်ပြောချင်တာကတော့ ဖွဲ့စည်းပုံအခြေခံဥပဒေပုဒ်မ ၄၃၅ ဘာပြောသလဲဆိုရင် ကျွန်တော်တို့ ဖွဲ့စည်းပုံအခြေခံဥပဒေပါ ပြည်ထောင်စုလွှတ်တော်ကိုယ်စားလှယ် ၂၀ ရာခိုင်နှုန်းက တင်ပြ လာလျှင် အဆိုပါပြင်ဆင်တဲ့ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေးရမည်။ သို့သော် ၂၀ ရာခိုင်နှုန်းမပြည့်တဲ့ တိုင်းရင်းသားကိုယ်စားလှယ်တွေ ဥပမာ မိုင်းရှူးမဲဆန္ဒနယ်က ဦးစိုင်းထွန်းအေး၊ နမ့်ဆန်မဲဆန္ဒနယ်က ဦးဝင်းထွန်း သူတို့ ၂၀ ရာခိုင်နှုန်းမပြည့်တဲ့ ကိစ္စကို တိုင်းရင်းသား လူနည်းစုများက ပြင်ဆင်ချင်ပါတယ်ဆိုလျှင် တပ်မတော်သားကိုယ်စားလှယ်များက လက်မှတ်ရေးထိုးပြင်ဆင်ပေးမှာလား။ မေးမြန်းချင်ပါတယ်။ နောက်တစ်ခုက ကျွန်တော်ပြောချင်တာကတော့ အဲဒီလို ၂၀ ရာခိုင်နှုန်းက အကြိမ်ကြိမ် တင်ပြ လာမယ်ဆိုလျှင် ပြည်ထောင်စုလွှတ်တော်ကြီးမှာ လက်ခံစဉ်းစားနေရမည်ဆိုပါက ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့ ဖွဲ့စည်းပုံအခြေခံဥပဒေအရလည်းကောင်း ကိုက်ညီမှု ရှိနိုင်ပါ့မလားလို့ မေးမြန်းချင်ပါတယ်။ တစ်တိုင်းပြည်လုံးက လက်ခံထားတဲ့ ဖွဲ့စည်းပုံအခြေခံဥပဒေပြင်ဆင်ရေးမူ လုပ်ငန်းစဉ် တစ်ခုကို ရှာဖွေရမှာဖြစ်ပါတယ်။ ပြည်ထောင်စုတစ်ခုလုံးက ကန့်ကွက်သူမရှိ အတည်ပြုမှတ်တမ်းတင် 003:od saqjoding Power Point Gę osgeo:clq$ 600:03:87 o$95:39ulosofi Nextil ဒါကတော့ ကျွန်တော်တို့ လွှတ်တော်ကိုယ်စားလှယ်များထံမှာ ရှိပြီးသားဖြစ်တဲ့ စာအုပ်ဖြစ်ပါတယ်။ အမျိုးသားပြန်လည်သင့်မြတ်ရေးနှင့် ငြိမ်းချမ်းရေးဗဟိုဌာန ဖြစ်ပါတယ်။ ဒါကတော့ ပြည်ထောင်စု သဘောတူညီစာချုပ် အစိတ်အပိုင်း(၁) ဖြစ်ပါတယ်။ ဒီနေရာမှာ ကြည့်မယ်ဆိုရင် ကျွန်တော်တို့ အစုအဖွဲ့အားဖြင့် အစိုးရအဖွဲ့ အစုအဖွဲ့ကိုယ်စားလှယ် ဒေါက်တာ တင်မျိုးဝင်း၊ ကျွန်တော်တို့ လွှတ်တော်အစုအဖွဲ့ ကိုယ်စားလှယ် ဦးထွန်းထွန်းဟိန်၊ တပ်မတော် အစုအဖွဲ့ ကိုယ်စားလှယ် ဒုတိယဗိုလ်ချုပ်ကြီးတင်မောင်ဝင်း၊ နောက်ပြီးတော့ တိုင်းရင်းသား လက်နက်ကိုင် အစုအဖွဲ့များ ကိုယ်စားလှယ် ဦးဖဒိုစောကွယ်ထူးဝင်း၊ နောက်တစ်ခုက နိုင်ငံရေးပါတီများ ကိုယ်စားလှယ် သက်မက်ကြီးသော အကယ်စစ်ပါတယ် Next ဒါကတော့ အသိသက်သေများဖြစ်ပါတယ်။ ဒီနေရာမှာ ကျွန်တော် မင်အနီဝိုင်းပြထားတဲ့ဟာကတော့ ဘာတုန်းဆိုတော့ သဘောတူညီချက် အစိတ်အပိုင်း(၁) အပိုင်း ၄(က) ဖြစ်ပါတယ်။ နိုင်ငံတော်ကို ဒီမိုကရေစီနဲ့ ဖက်ဒရယ်စနစ်ကို အခြေခံတဲ့ ပြည်ထောင်စုအဖြစ် ဖွဲ့စည်းမယ်လို့ ဖော်ပြထားပါတယ်။ ဒါတွေဟာ တိုင်းရင်းသားတွေကော၊ လက်နက် ကိုင်အဖွဲ့ အစည်းတိုင်းရင်းသားတွေကော၊ တပ်မတော်ကော၊ လွှတ်တော်ကော အကုန်အတည်ပြုပြီး ဖြစ်ပါတယ်။ ဒီကိစ္စကို ကျွန်တော်တို့ ဒီ Union Accord ကြီးတစ်ခုလုံးကို ၂၈-၂-၂၀၁၈ ရက်နေ့မှာ ပြည်ထောင်စုလွှတ်တော်ကြီးကလည်း ကန့်ကွက်သူမရှိ သဘောတူပြီးဖြစ်ပါတယ်။ ဒီမူနဲ့ သွားမယ်ဆိုရင် ကျွန်တော်တို့ တစ်တိုင်းပြည်လုံး လက်ခံနိုင်တဲ့မူဖြစ်ပါတယ်။ အဲဒီတော့ ဘယ်လိုသွားမလဲဆိုရင် ဒီမူအတိုင်း သွားမယ်ဆိုရင် နိုင်ငံတော်ကို ဒီမိုကရေစီဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည် ဆိုတဲ့ စံအနေနဲ့သွားမယ်ဆိုရင် တိုင်းတာလုပ်ရမယ့်ကိစ္စကတော့ ရှဉ့်လည်းလျှောက်သာ ပျားလည်းစွဲသာ အခြေအနေ၊ သူမသာ ကိုယ်မသာ အခြေအနေ၊ Win-Win Relationship အခြေအနေတို့ဖြင့် ဖြေရှင်းရမှာ ဖြစ်ပါတယ်။ ဒီကမ္ဘာမှာ အတူတူပူးပေါင်းဖြေရှင်းလို့ မရတဲ့ပြဿနာဆိုတာ ဘယ်သောအခါမှ ရှိမနေခဲ့ ပါဘူး။ ဒီနေရာမှာ ကျွန်တော် ပြောချင်တာကတော့ ဆရာမောင်သုတရဲ့ ကဗျာလေးတစ်ပုဒ်နဲ့ ရွတ်ချင် ပါတယ်။ ကဗျာခေါင်းစဉ်ကတော့ မှားချင်မှားလိမ့်မယ်။ မင်းသူ ဖြစ်ပါတယ်။ ငါမပါ ဘယ်ဟာမှမပြီး၊ ငါ့ချည်းလည်းမပြီး၊ သူမပါ ဘယ်ဟာမှမပြီး၊ သူ့ချည်းလည်းမပြီး၊ မင်းမပါ ဘယ်ဟာမှမပြီး၊ မင်းချည်း လည်းမပြီး၊ မင်း သူ ငါ စုံပါမှ လုံးစုံပြီးစီး မည်တည်းလို့ ဒီလိုဆိုပါတယ်။ အဲဒီတော့ ဒေါက်တာမောင်သင်း၊ မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး တင်ပြထားသော ဖွဲ့စည်းပုံ အခြေခံဥပဒေမူကြမ်းနဲ့စပ်လျဉ်း၍ လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို အမျိုးသားပြန်လည်သင့်မြတ်ရေးမူဖြင့် ထောက်ခံအကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးကြီးအောင်ကျော်စိုး တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးအောင်ကျော်စိုး (တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်တဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သား၊ အမျိုးသားလွှတ်တော်ကိုယ်စားလှယ် ဗိုလ်မှူးကြီးအောင်ကျော်စိုး ဖြစ်ပါတယ်။ ၂၀၁၉ ခုနှစ်၊ သြဂုတ်လ ၁၃ ရက်နေ့မှာ တင်ပြခဲ့တဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါ ခင်ဗျာ။ နာယကကြီးခင်ဗျာ။ ပြည်သူ့လွှတ်တော်ကိုယ်စားလှယ် ဒေါက်တာမောင်သင်းအပါအဝင် ပြည်ထောင်စု လွှတ်တော် ကိုယ်စားလှယ် ၁၄၅ ဦးက ဖွဲ့စည်းပုံအခြေခံပုဒ်မ ၄၃၃၊ ၄၃၄၊ ၄၃၅ နှင့် ပြည်ထောင်စုလွှတ်တော် ဆိုင်ရာ နည်းဥပဒေ ၁၃၃ တို့အရ ၁၅-၃-၂၀၁၉ ရက်စွဲဖြင့် လက်မှတ်ရေးထိုးတင်ပြလာတဲ့ ဖွဲ့စည်းပုံအခြေခံ ဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းကိစ္စဖြစ်ပါတယ်။ ဤဥပဒေမူကြမ်းနှင့်ပတ်သက်ပြီး တင်ပြလာမှုဟာ ဖွဲ့စည်းပုံအခြေခံဥပဒေ အခန်း(၁၂)အရ ပြည်ထောင်စုလွှတ်တော်တွင် ဥပဒေနှင့်အညီ တင်သွင်းခဲ့သော ဥပဒေမူကြမ်း ဖြစ်ပါတယ်။ အားလုံးသိပြီးသားလည်း ဖြစ်ပါတယ်။ ဖွဲ့စည်းပုံအခြေခံ ဥပဒေ အခန်း(၁၂)အရ အဆိုပါတင်ပြလာသော ပြင်ဆင်ချက်ဥပဒေမူကြမ်းကို ဥပဒေနှင့်အညီ တင်ပြလာတာ ဖြစ်တဲ့အတွက် တကယ်ဆိုရင် ပြည်ထောင်စုလွှတ်တော်မှာ လက်ခံဆွေးနွေးရမှာ ဖြစ်ပါတယ်။ တစ်ဖက်ကကြည့်ရင် အဆင့်ဆင့်သော ဥပဒေနှင့်မညီဘဲ ဖွဲ့စည်းဖြစ်ခဲ့တဲ့ ၄၅ ဦးကော်မတီမှ ဆောင်ရွက်နေသောကိစ္စကတော့ ပြင်ဆင်လိုတဲ့ အချက်အလက်တွေများသလို ဖွဲ့စည်းပုံအခြေခံဥပဒေနှင့် အညီ ဖြစ်လာအောင်လုပ်မယ်ဆိုရင်တောင် လုပ်ငန်းစဉ်အဆင့်ဆင့် လုပ်ဆောင်ရဦးမှာ ဖြစ်ပါတယ်။ ောက်ကြာမယ် ခန့်မှန်းလို့မရပါဘူး။ ကြန့်ကြာနေဦးမယ်ဆိုတာတော့ ကိုယ်စားလှယ်များအားလုံး တွေးမိပြီးသားဖြစ်ပါတယ်။ ဒေါက်တာမောင်သင်းအပါအဝင် ကိုယ်စားလှယ် ၁၄၅ ဦး လက်မှတ်ရေးထိုး တင်ပြထားတဲ့ ပြင်ဆင်လိုမှုကတော့ ဖွဲ့စည်းပုံအခြေခံဥပဒေ အခန်း (၁၂)အရ ဥပဒေမူကြမ်းအဆင့်ထိ ရေးဆွဲပြီး ပြည်ထောင်စုလွှတ်တော် နည်းဥပဒေ ၁၃၃ အရ တင်သွင်းခဲ့တာဖြစ်ပါတယ်။ ဥပဒေနှင့်အညီ ပြည်ထောင်စုလွှတ်တော်ကြီးမှ ဆက်လက်ဆောင်ရွက်သွားရုံသာ ဖြစ်ပါတယ်။ ဒါပေမယ့်လည်း ပြည်ထောင်စုလွှတ်တော်က မဲခွဲစနစ်ကိုအသုံးပြုပြီး ဖွဲ့စည်းခဲ့တဲ့ ၄၅ ဦးကော်မတီရဲ့ လုပ်ငန်းစဉ်ထဲ ထည့်သွင်းဆောင်ရွက်စေခြင်းဟာ ဘာအကြောင်းကြောင်းကြောင့်ဆိုတာ မေးခွန်းထုတ်လို ပါတယ်။ လွှတ်တော်တွေဟာ ဥပဒေကိုလေးစားလိုက်နာရမှာ ဖြစ်ပါတယ်။ အရေးကြီး အဆိုတင်သွင်း ကတည်းက ဥပဒေနဲ့အညီမလုပ်ခဲ့တာကို ဥပဒေနဲ့ညီစေရေး ထောက်ပြခဲ့ပေမယ့် လွှတ်တော်ကလက်ခံပြီး ဆန္ဒမဲစနစ်နဲ့ အနိုင်ယူခဲ့တာကို ဆိုလိုခြင်းဖြစ်ပါတယ်။ အစကတည်းက အမှားလုပ်ခဲ့တာဖြစ်ပြီး ဒီအမှား ကိုဘဲ မှားမှန်းသိနေလျှက်နဲ့ အမှန်အဖြစ် ဆက်လက်ဆောင်ရွက်တဲ့ လွှတ်တော်ကြီးအနေနဲ့ သမိုင်းမှတ်တမ်း မှာ တွင်ကျန်ရစ်စေချင်သလားဆိုတာ မေးခွန်းထုတ်လိုပါတယ်။ နာယကကြီးခင်ဗျာ။ ပြင်ဆင်လိုတဲ့ဥပဒေမူကြမ်းဟာ တစ်ချက်တည်းဖြစ်ဖြစ်၊ တစ်စိတ်တစ်ပိုင်း ပဲဖြစ်ဖြစ်၊ အားလုံးပဲဖြစ်ဖြစ်၊ ဖွဲ့စည်းပုံအခြေခံဥပဒေပြင်ဆင်ရေး အခန်း(၁၂)ပါအတိုင်း တိကျစွာ လိုက်နာပြီး ပြင်ဆင်ဆောင်ရွက်သွားရမှာ ဖြစ်ပါတယ်။ ယခု ဒေါက်တာမောင်သင်းတို့ ပြင်ဆင်ရန်တင်ပြတဲ့ ဥပဒေ မူကြမ်းဟာ ယခင် ဦးသိန်းထွန်း တို့တင်ပြခဲ့တဲ့ ပုဒ်မတွေနဲ့ဆက်စပ်နေတဲ့ ပုဒ်မတချို့လည်း ပါပါတယ်။ ဆက်စပ်နေတဲ့ဒီပုဒ်မဟာ နိုင်ငံတော်ရဲ့ လက်ရှိအခြေအနေအရ ချက်ချင်းအရေးယူ ဆောင်ရွက်ရမယ့် ကိစ္စဖြစ်ပြီး တိုင်းရင်းသားတွေရဲ့ ဆန္ဒကို အလေးထားရမယ့်ရောက်နေတဲ့အတွက်ဖြစ်ပါတယ်။ ဒါကိုဦးစွာမဆောင်ရွက်ဘဲ ၄၅ ဦးကော်မတီထဲမှာ အခြားဥပဒေတွေနဲ့ မလိုအပ်ပါဘဲ ဆက်စပ်ဆွေးနွေးဖို့ လုပ်နေဦးမယ်ဆိုရင် တိုင်းရင်းသားများရဲ့ အရေးကို လျစ်လျူရှုပြီး ်ကြာအောင် ဆောင်ရွက်နေ ခြင်းဖြစ်တယ်လို့ သုံးသပ်မိပါတယ်။ ဥပဒေနဲ့ညီညွတ်တဲ့အဖွဲ့ရဲ့ လုပ်ဆောင်ရမယ့်အချက်ကို အခြားအဖွဲ့ထဲ ဆွဲထည့်ဖို့ဆောင်ရွက်နေတဲ့ ကိစ္စဟာ ကောင်းစေချင်လို့လုပ်တဲ့ သဘောထား အမှန်မှဟုတ်ရဲ့လား၊ ဒါမှမဟုတ် ကြန့်ကြာစေချင်တာလား ဆိုတာ ကိုယ်စားလှယ်တော်ကြီးများအားလုံး သုံးသပ်ရင်သိကြမှာဖြစ်ပါတယ်။ ယခင် ပုဒ်မ ၂၆၁ ပြင်ဆင်တဲ့ ဥပဒေမူကြမ်း တင်ပြခဲ့စဉ်က တာဝန်ရှိသူတစ်ဦးပြောခဲ့တဲ့ “လေ့လာစိစစ်ရေးအဖွဲ့တွေအနေနဲ့ ဝေ့လည်လည် လုပ်ရမယ့်တော့ဘူး”ဆိုတဲ့ စကားပြောဆိုတာ ကြားမိပါတယ်။ ယခုတင်ပြလာတဲ့ ဥပဒေ မူကြမ်းကို ဆွေးနွေးရတော့မယ့်မဆွေးနွေးဘဲ ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်မှာ ထည့်သွင်းဆောင်ရွက်မယ်လို့ ရေးသားထားတဲ့ အစီရင်ခံစာအပေါ်မှာ ဆွေးနွေးနေရတာဟာ ကော်မတီက ဝေ့လည်လည်ဖြစ်စေလိုတဲ့ဆန္ဒစွဲနဲ့ လိုရာကိုဆောင်ရွက်ချင်လို့ တင်ပြနေခြင်းပဲလို့ သုံးသပ်မိပါတယ်။ နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၈ တွင် ဥပဒေမူကြမ်း၌ ပါရှိသော ပုဒ်မများပါကိစ္စရပ်များမှအပ အခြားမည်သည့်ကိစ္စကိုမျှ ထည့်သွင်းဆွေးနွေးခြင်းမပြုရလို့ ထင်ထင် ရှားရှား ရေးသားဖော်ပြထားပြီး ဖြစ်တဲ့အတွက် အစီရင်ခံစာပါ အကြောင်းအရာတွေကို ၄၅ ဦး ပြင်ဆင်ရေး ပူးပေါင်းကော်မတီထဲထည့်သွင်းခြင်းဟာ ဥပဒေကိုမသိကျိုးကျွန်ပြုခြင်း ဥပဒေမူကြမ်းပြင်ဆင်ရေး ရှေ့ဆက် သွားနိုင်ဖို့ ြီး နှောင့်နှေးအောင် ဆောင်ရွက်နေခြင်းဖြစ်တယ်လို့ သုံးသပ်မိပါတယ်။ ယခင် ပုဒ်မ ၂၆၁ ပြင်ဆင်ရေး ဥပဒေမူကြမ်းတင်ပြစဉ်ကလည်း ဖွဲ့စည်းပုံအခြေခံဥပဒေအရ လေ့လာစိစစ်သုံးသပ်ရေး ကော်မတီက ဆောင်ရွက်ရမယ့်ကိစ္စကို ဖွဲ့စည်းပုံအခြေခံဥပဒေနဲ့မညီဘဲ ဖွဲ့စည်းခဲ့ခြင်းဖြစ်ခဲ့တဲ့ ၄၅ ဦးပါ ပူးပေါင်းကော်မတီထဲ ထည့်သွင်းခဲ့ခြင်းဟာ ဥပဒေနဲ့ညီရဲ့လားဆိုတာကို အထပ်ထပ်အဖန်ဖန် စဉ်းစားတွေးခေါ် သုံးသပ်စေချင်ပါတယ်။ ယခုလည်း ဥပဒေနဲ့ မညီညွတ်တဲ့ကိစ္စကို ထပ်မံပြီးဆောင်ရွက်ဦးတော့မယ့် အခြေ အနေကို မဖြစ်စေလိုတဲ့အတွက် ဖွဲ့စည်းပုံအခြေခံဥပဒေ အခန်း(၁၂)ပါ ဖွဲ့စည်းပုံအခြေခံဥပဒေ ပြင်ဆင်ရေး လုပ်ငန်းစဉ်အဆင့်ဆင့်များနှင့်အညီ ဆက်လက်ဆောင်ရွက်သွားဖို့လိုအပ်ကြောင်း အသိပေး ထောက်ပြ လိုခြင်းဖြစ်ပါတယ်။ နာယကကြီးခင်ဗျာ။ ပထမအကြိမ် ပြည်ထောင်စုလွှတ်တော် ဖွဲ့စည်းပုံအခြေခံဥပဒေပြင်ဆင်ရေး တွင် လွှတ်တော်ကိုယ်စားလှယ်တချို့ ပြောခဲ့တဲ့ “ဒီမိုကရေစီယဉ်ကျေးမှုခေါင်းပါးနေပြီလား၊ အမျိုးသား ရင်ကြားစေ့ရေးအတွက် အတိတ်ကိုပြန်မလှန်ဘဲ ဥပဒေဘောင်အတွင်းကနေ အနာဂတ်ကို ကောင်းအောင် ပူးပေါင်းဆောင်ရွက်ရေး”ဆိုတဲ့ အချက်တွေကို ပြောဆိုဆွေးနွေးခဲ့ကြတာတွေ ရှိခဲ့ပါတယ်။ ပြောဆိုခဲ့တဲ့ ကိုယ်စားလှယ်တွေအနေနဲ့ ယခုကိုယ်ပြောခဲ့တဲ့စကားများကို ဆင်ခြင်တုံတရားနဲ့ ပြန်လည်သုံးသပ်ပြီး ဥပဒေနှင့်အညီသာ ဆောင်ရွက်သင့်ပြီလို့ တိုက်တွန်းလိုပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေဟာ နိုင်ငံအတွင်းမှာရှိတဲ့ ဥပဒေအားလုံးရဲ့ အမြင့်ဆုံး ဥပဒေ(Mother Law) ဖြစ်ပါတယ်။ နိုင်ငံတော်ရဲ့ အချုပ်အခြာအာဏာကို ဖွဲ့စည်းပုံအခြေခံဥပဒေနဲ့အညီ ပိုင်းခြားထားပြီး ဥပဒေပြုရေး၊ အုပ်ချုပ်ရေး၊ တရားစီရင်ရေး အာဏာသုံးရပ်ကို အကောင်အထည်ဖော် ဆောင်ရွက်ရာမှာ ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့်အညီ ဆောင်ရွက်ရမှာဖြစ်ပါတယ်။ ဥပဒေပြု လွှတ်တော်များရဲ့ အထွတ်အထိပ်ဟာ ပြည်ထောင်စုလွှတ်တော်ပဲ ဖြစ်ပါတယ်။ ပြည်ထောင်စုလွှတ်တော်ရဲ့ လုပ်ဆောင်ချက်များဟာလည်း နိုင်ငံတော်နှင့် နိုင်ငံသားများကိုကိုယ်စားပြုပြီး ဥပဒေ၊ နည်းဥပဒေ၊ လုပ်ထုံး လုပ်နည်းများနှင့်အညီသာ စဉ်းစားဆုံးဖြတ် ဆောင်ရွက်သင့်ပါကြောင်းနှင့် ယခု ဒေါက်တာမောင်သင်းတို့ တင်သွင်းလာသော ဥပဒေမူကြမ်းကို ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်များနှင့်အညီ ဆက်လက် ဆောင်ရွက်သွားရန်နှင့် ဖွဲ့စည်းပုံအခြေခံဥပဒေနှင့်မညီဘဲ ဖွဲ့စည်းဖြစ်ခဲ့တဲ့ ၄၅ ဦးပါ ပြင်ဆင်ရေးပူးပေါင်း ကော်မတီက ဆက်လက်ဆောင်ရွက်မည့် ဥပဒေမူကြမ်းရေးဆွဲရေး လုပ်ငန်းစဉ်တွင် တစ်ပေါင်းတစ်စည်း တည်း ထည့်သွင်းစိစစ် ဆောင်ရွက်ခြင်းသည် ဥပဒေနှင့် လုံးဝ (လုံးဝ) ကိုက်ညီမှုမရှိတဲ့အတွက် ကန့်ကွက် ကြောင်းတင်ပြရင်း နိဂုံးချုပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="speaker">ဦးကံဦး စလင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1462">ဦးကံဦး(စလင်းမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနဲ့ အားလုံးမင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး စလင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကံဦး ဖြစ်ပါတယ်။ ကျွန်တော်ဆွေးနွေးမှာကတော့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းကို ပြည်ထောင်စုသမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီက ဆက်လက်ဆောင်ရွက်မည့် ဥပဒေမူကြမ်းရေးဆွဲရေး လုပ်ငန်းစဉ်များတွင် တစ်ပေါင်းတည်းထည့်သွင်း စိစစ်ဆောင်ရွက်သင့်ပါ၍ ပူးပေါင်းကော်မတီ၏ အစီရင်ခံစာကို လွှတ်တော်က ဆုံးဖြတ်အတည်ပြုပေးနိုင်ပါရန် တင်ပြသော အစီရင် ခံစာကို ထောက်ခံဆွေးနွေးသွားမှာ ဖြစ်ပါတယ်ခင်ဗျာ။ လေးစားအပ်ပါသော နာယကကြီးခင်ဗျာ။ ကျွန်တော့်ကို Power Point ပြပေးရန် မေတ္တာရပ်ခံ ပါတယ်။ Slide No.1 ၁၉၄၅ ခုနှစ်က ဗိုလ်ချုပ်အောင်ဆန်းပြောခဲ့သော မိန့်ခွန်းစကားဖြစ်ပါတယ်။ ဒီမိုကရေစီဝါဒသာ လွတ်လပ်ရေးနဲ့ဆီလျော်တယ်။ ဒီဝါဒသာငြိမ်းချမ်းရေးကို အားပေးတယ်။ ဒါ့ကြောင့် ဒီဝါဒကိုသာ ကျွန်တော်တို့ ရည်ရွယ်ရမယ်လို့ ဗိုလ်ချုပ်ကပြောခဲ့ပါတယ်။ ဗိုလ်ချုပ်ရဲ့ မိန့်ခွန်းဆိုလိုရင်းမှာ ကတော့ တိုင်းပြည်ငြိမ်းချမ်းဖို့ဆိုရင် အများပြည်သူရဲ့ဆန္ဒနဲ့ လုပ်ကိုင်ရတဲ့ ဒီမိုကရေစီဝါဒထွန်းကားအောင် ဆောင်ရွက်ရမယ်လို့ ပြောကြားခြင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဒီမိုကရေစီဝါဒထွန်းကားတဲ့ နိုင်ငံများမှာဆိုရင် အများပြည်သူ၏ဆန္ဒနှင့် ရေးဆွဲထားသော ဖွဲ့စည်းပုံအခြေခံဥပဒေတစ်ရပ်ဆိုတာ ရှိရ ပါတယ်။ ၎င်းဖွဲ့စည်းပုံအခြေခံဥပဒေတွင်လည်းပဲ ပင်မအခြေခံဥပဒေများဖြစ်သော နိုင်ငံတော်အခြေခံမူ များ၌ နိုင်ငံတော်၏ အချုပ်အခြာအာဏာသည် နိုင်ငံသားများထံမှ ဆင်းသက်ပြီး နိုင်ငံတော်တစ်ဝန်းလုံး၌ တည်သည်ဟူသော ပြည်သူတွေ၏ ဆန္ဒကိုအလေးထားသော ဥပဒေများပြဋ္ဌာန်းရပါတယ်။ ၁၉၄ရ ခုနှစ် ဖွဲ့စည်းပုံအခြေခံဥပဒေအခန်း(၁) နိုင်ငံ့ဖွဲ့စည်းပုံဥပဒေပုဒ်မ ၃ တွင် ပြည်ထောင်စုမြန်မာနိုင်ငံ၏ အချုပ် အခြာအာဏာသည် နိုင်ငံသားတို့၌တည်သည်ဟု ပြဋ္ဌာန်းခဲ့ပါတယ်။ ၂၀၀၈ ခုနှစ် ဖွဲ့စည်းပုံအခြေခံ ဥပဒေ ပုဒ်မ ၄ တွင်လည်းပဲ နိုင်ငံတော်၏ အချုပ်အခြာအာဏာသည် နိုင်ငံသားများထံမှ ဆင်းသက်ပြီး နိုင်ငံတော် တစ်ဝန်းလုံး၌တည်သည်ဟု ပြဋ္ဌာန်းထားပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဖွဲ့စည်းပုံအခြေခံဥပဒေများ၌ အရေးအပါဆုံးဖြစ်သော ပင်မအခြေခံဥပဒေများကို ကျောရိုးမဏ္ဍိုင်ထားပြီးတော့ ဒုတိယအခြေခံဥပဒေ များနှင့် အခြားအသေးစိတ်ဥပဒေများကို ရေးဆွဲရပါတယ်။ အသေးစိတ်ဥပဒေများသည် တစ်နည်းအားဖြင့် ဖွဲ့စည်းပုံအခြေခံဥပဒေဆိုင်ရာဥပဒေများသည် အထက်ပင်မအခြေခံဥပဒေနှင့် ဆန့်ကျင်သော သို့မဟုတ် ကွဲလွဲသော ဥပဒေများရှိရင် ၎င်းဥပဒေများကို ပြောင်းလဲခြင်း သို့မဟုတ် ပယ်ဖျက်ခြင်း ပြုရပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်ကို Slide ၂ ရယ်၊ ၃ ရယ်၊ ၄ ရယ် ပြပေးရန် မေတ္တာရပ်ခံပါတယ်။ လေးစားအပ်ပါသော နာယကကြီးခင်ဗျာ။ Slide No.2 သည် ၁၉၇၄ ခုနှစ် ဖွဲ့စည်းပုံအခြေခံဥပဒေ အခန်း ၁၅ ဖွဲ့စည်းပုံအခြေခံဥပဒေ ပြင်ဆင်ရေးဥပဒေပုဒ်မ ၁၉၄ ကို ပြထားတာဖြစ်ပါတယ်။ Slide No.3 သည် ၂၀၀၈ ခုနှစ် ဖွဲ့စည်းပုံအခြေခံဥပဒေ၏ အခန်း ၁၂ ဖွဲ့စည်းပုံအခြေခံဥပဒေ ပြင်ဆင်ရေးဥပဒေပုဒ်မ ၄၃၆ ကို ပြဋ္ဌာန်းခြင်း ဖြစ်ပါတယ်။ Slide No.4 ကို ပြပေးပါခင်ဗျာ။ ၁၉၇၄ ခုနှစ် ဖွဲ့စည်းပုံအခြေခံဥပဒေရဲ့ အခန်း ၁၅ ဖွဲ့စည်းပုံ အခြေခံဥပဒေပြင်ဆင်ရေးဥပဒေပုဒ်မ ၁၉၄ နှင့် ၂၀၀၈ ခုနှစ် ဖွဲ့စည်းပုံအခြေခံဥပဒေ အခန်း ၁၂ ဖွဲ့စည်းပုံ အခြေခံဥပဒေပြင်ဆင်ရေး ဥပဒေပုဒ်မ ၄၃၆ တို့ကို ယှဉ်တွဲလေ့လာတဲ့အခါမှာ မင်နီဖြင့် ရေးသားထားသော ဥပဒေစကားရပ်များသည် တစ်ထပ်တည်း တူညီနေတာကို တွေ့ရပါတယ်။ စကားလုံး အရေအတွက် ချင်းကလည်း တူညီလုနီးပါးဖြစ်ပါတယ်။ အထက်ပါကဲ့သို့ ဥပဒေစကားရပ်များ တစ်ထပ်တည်း တူညီ နေခြင်းသည် ၁၉၇၄ ခုနှစ်ဖွဲ့စည်းပုံ အခြေခံဥပဒေပုဒ်မ ၁၉၄ ကို ၂၀၀၈ ခုနှစ် ဖွဲ့စည်းပုံအခြေခံဥပဒေပုဒ်မ ၄၃၆ အမည်ပြောင်းဖြင့် ထည့်သွင်းပြဋ္ဌာန်းထားသည်ကို တွေ့ရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ၁၉၇၄ ခုနှစ် ဖွဲ့စည်းပုံအခြေခံ ဥပဒေသည် ဥပဒေပုဒ်မ ၁၁ အရ တစ်ပါတီစနစ်ကျင့်သုံးသော ဥပဒေတစ်ရပ်ဖြစ်ပါတယ်။ တစ်ပါတီစနစ် သည် ပြည်သူ့ဆန္ဒနှင့် လုပ်ဆောင်သောစနစ်မဟုတ်သဖြင့် တစ်နည်းအားဖြင့် ဒီမိုကရေစီစနစ် မဟုတ် သောကြောင့် ငြိမ်းချမ်းရေးကို အားပေးသောစနစ် မဟုတ်ပါ။ ဒါ့ကြောင့် ၁၉၈၈ ခုနှစ်ကလည်းကောင်း၊ ၁၉၇၄ ခုနှစ် ဖွဲ့စည်းပုံအခြေခံဥပဒေ၏ တစ်ပါတီစနစ်နှင့် ဥပဒေများကို ပြည်သူအများစုက တစ်ခဲနက် ပယ်ချခဲ့ပြီး ဖြစ်ပါတယ်။ ပြည်သူအများစုက တစ်ခဲနက်ပယ်ချခဲ့ထားသော စနစ်နှင့်ဥပဒေများကို ၂၀၀၈ ခုနှစ် ဖွဲ့စည်းပ အခြေခံဥပဒေထဲတွင် ထည့်သွင်းပြဋ္ဌာန်းခြင်းသည် ၂၀၀၈ ခုနှစ် ဖွဲ့စည်းပုံအခြေခံဥပဒေ၏ ပင်မ အခြေခံဥပဒေ တစ်ရပ်ဖြစ်သော ပုဒ်မ ၄ ကိုဆန့်ကျင်ရာကျပါတယ်။ တစ်နည်းအားဖြင့် ပြည်သူ့ ဆန္ဒကို မလေးစားရာ ကျပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ၂၀၀၈ ခုနှစ် ဖွဲ့စည်းပုံအခြေခံ ဥပဒေ၏ နိုင်ငံတော်အခြေခံမူ ဥပဒေပုဒ်မ ၄ နှင့် ကွဲလွဲသော တစ်နည်းအားဖြင့် ပြည်သူ့ဆန္ဒနှင့်မကိုက် ညီသော ဥပဒေမျိုးကို ထည့်သွင်းပြဋ္ဌာန်းခြင်းသည် နိုင်ငံတော်၏ ငြိမ်းချမ်းသာယာရေးနှင့် အမျိုးသား ပြန်လည်သင့်မြတ်ရေးတို့ကို ထိခိုက်စေပါတယ်။ ဒါ့ကြောင့်မို့လို့ ဖွဲ့စည်းပုံအခြေခံဥပဒေရေးဆွဲရာမှာ ရေးထုံးစနစ်လည်းမှန်ကန်၍ ဒီမိုကရေစီစံနှုန်းနှင့်လည်း ကိုက်ညီသည့် နိုင်ငံတော်ငြိမ်းချမ်းသာယာရေးနှင့် အမျိုးသားပြန်လည်သင့်မြတ်ရေးတို့ကို ဦးတည်သော ဖွဲ့စည်းပုံအခြေခံဥပဒေတစ်ရပ်ပေါ်ထွန်းလာစေရန် ပြည်သူ့ ဆန္ဒနှင့်ကိုက်ညီသော။</speech>
<speech type="speaker">နိဂုံးချုပ်ပါ။</speech>
<speech type="speaker">ဗိုလ်မှူးချုပ်ညွန့်ဆွေ တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးချုပ်ညွန့်ဆွေ (တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံးပဲ မင်္ဂလာပါ။ ၁၅-၈-၂၀၁၉ ရက်နေ့ ပြည်ထောင်စုလွှတ်တော်တွင် တင်ပြခဲ့တဲ့ ဥပဒေကြမ်းလေ့လာစိစစ်ရေး ပူးပေါင်းကော်မတီ ၃၀ ဦးရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို သုံးသပ်ဆွေးနွေး သွားမှာဖြစ်ပါတယ်။ Power Point သုံးစွဲတင်ပြခွင့်ပြုပါ။ နာယကကြီးခင်ဗျား။ ဒေါက်တာမောင်သင်းနှင့် ပြည်ထောင်စုလွှတ်တော်ကိုယ်စားလှယ် ၁၄၅ ဦးက ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သော ဥပဒေမူကြမ်းကို ၁၅-၃-၂၀၁၉ ရက်နေ့တွင် ဥပဒေနဲ့ အညီတင်ပြခဲ့ရာ ပြည်ထောင်စုလွှတ်တော်နာယကက၂၉-၅-၂၀၁၉ ရက်နေ့တွင် လွှတ်တော်သို့တင်ပြခဲ့ပြီး ၎င်းနေ့တွင်ပဲ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းလေ့လာစိစစ်ရေး ၃၀ ဦး ပူးပေါင်းကော်မတီအား ပြည်ထောင်စုလွှတ်တော်ဆိုင်ရာနည်းဥပဒေ ၁၃၅ နှင့်အညီ ဖွဲ့စည်းတာဝန်ပေးအပ် ခဲ့ပါတယ်။ ကော်မတီရဲ့ လုပ်ငန်းတာဝန်များကို တိကျစွာပေးအပ်၍ အစီရင်ခံစာအား ၁၅-၈-၂၀၁၉ ရက်နေ့ နောက်ဆုံးထားတင်ပြရန် သတ်မှတ်ပေးခဲ့ပါတယ်။ ပူးပေါင်းကော်မတီ ၃၀ ဦးအနေဖြင့် စိစစ်လေ့လာရန် ောက်စွာရရှိကြောင်း တွေ့ရှိရပါတယ်။ (၃၀ ဦး ကော်မတီ)က ၁၅-၈-၂၀၁၉ ရက်နေ့ ပြည်ထောင်စုလွှတ်တော်သို့ အစီရင်ခံစာတင်သွင်းရာမှာ ဥပဒေမူကြမ်းအား လေ့လာစိစစ်ချက်များမပါရှိဘဲ ဦးသိန်းထွန်း၊ ကျောင်းကုန်းမဲဆန္ဒနယ်က တင်သွင်းခဲ့တဲ့ ဥပဒေမူကြမ်းအပေါ် ပြည်ထောင်စုလွှတ်တော်က အတည်ပြုဆုံးဖြတ်ခဲ့သည့်အတိုင်း ဖွဲ့စည်းပုံအခြေခံ ဥပဒေ(၂၀၀၈ ခုနှစ်)ပြင်ဆင်ရေး ၄၅ ဦးပူးပေါင်းကော်မတီက ဆက်လက်ဆောင်ရွက်မည့် ဥပဒေမူကြမ်း ရေးဆွဲရေး လုပ်ငန်းစဉ်များတွင် တစ်ပေါင်းတည်း ထည့်သွင်းစိစစ်ဆောင်ရွက်သင့်ကြောင်း သဘောထား မှတ်ချက်ဖြင့် တင်ပြလာတာ တွေ့ရှိရပါတယ်။ (၄၅ ဦး ကော်မတီ) ဖွဲ့စည်းဆောင်ရွက်ခြင်းနဲ့ ယင်းကော်မတီရဲ့ လုပ်ငန်းစဉ်များဟာ ဖွဲ့စည်းပုံ အခြေခံဥပဒေအခန်း(၁၂)နှင့် ကိုက်ညီခြင်းမရှိတဲ့အတွက် ကော်မတီဖွဲ့စည်းရန် အဆိုတင်သွင်းစဉ်ကပင် ကန့်ကွက်ခဲ့ကြပြီးဖြစ်ပါတယ်။ ကန့်ကွက်တယ်ဆိုတာကလည်း ဖွဲ့စည်းပုံအခြေခံဥပဒေပြင်ဆင်ခြင်းကို ကန့်ကွက်တာ မဟုတ်ဘဲ ပြင်ဆင်ရန်ဆောင်ရွက်ချက်များနဲ့ ပတ်သက်ပြီး ကော်မတီရဲ့ ဥပဒေနဲ့မညီတဲ့ ဆောင်ရွက်မှုများကိုသာ ကန့်ကွက်ခြင်းဖြစ်တယ်ဆိုတာ သဘောပေါက်စေချင်ပါတယ်။ (၄၅ ဦး ကော်မတီ)ရဲ့ ဦးတည်ချက်နဲ့တာဝန်ဟာ ဖွဲ့စည်းပုံအခြေခံဥပဒေကို ပြင်ဆင်တဲ့ ဥပဒေကြမ်းတစ်ရပ် ပြုစုရေးဆွဲ၍ ပြည်ထောင်စုလွှတ်တော်သို့ တင်ပြရန်သာဖြစ်ပါတယ်။ ဦးသိန်းထွန်းနဲ့ ဒေါက်တာမောင်သင်းတို့က ဥပဒေ၊ နည်းဥပဒေများနှင့်အညီ ဥပဒေမူကြမ်းကို တင်သွင်းခဲ့တာဖြစ်လို့ ပြည်ထောင်စုလွှတ်တော်ဆိုင်ရာဥပဒေ ပြဋ္ဌာန်းချက်များအတိုင်းသာ ဆက်လက်ဆောင်ရွက်ရမှာဖြစ်ပါတယ်။ ဖြောင့်ဖြူးနေတဲ့လမ်းအတိုင်း ဆက်လက်လျှောက်လှမ်းရန်သာဖြစ်ပါတယ်။ (၄၅ ဦး ကော်မတီ)ရဲ့ တာဝန်နဲ့လုပ်ငန်းစဉ်များနဲ့ သီးခြားစီဖြစ်ပါတယ်။ ဦးသိန်းထွန်းရဲ့ အဆိုကို လွှတ်တော်ရဲ့ အဆုံးအဖြတ်ဖြင့် အတည်ပြုခဲ့ရာမှာလည်း (၄၅ ဦး ကော်မတီ)က ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေမူကြမ်းကို ပြည်ထောင်စုလွှတ်တော်သို့ တင်သွင်းလာသည့် နည်းဥပဒေ ၁၃၅ အရ ဖွဲ့စည်းမည့် ပူးပေါင်း ကော်မတီက တစ်ပေါင်းတည်း လေ့လာစိစစ်ဆောင်ရွက်ရန်သာဖြစ်၍ ယခုအစီရင်ခံစာရဲ့ သဘောထား မှတ်ချက်နဲ့ကွဲလွဲနေကြောင်း တွေ့ရှိရပါတယ်။ အခြေခံဥပဒေကို ပြင်ဆင်သည့် ဥပဒေကြမ်းနှစ်ရပ် အပြိုင်တင်သွင်းလာသည့်အခါ သီးခြားလုပ်ငန်း စဉ်များ ပြဋ္ဌာန်းထားခြင်း မရှိသည့်အတွက် ပြင်ဆင်ရေးပူးပေါင်းကော်မတီ ၄၅ ဦး လုပ်ငန်းစဉ်တွင် တစ်ပေါင်းတည်း ထည့်သွင်းခြင်းမှာ ၃၀ ဦးကော်မတီရဲ့ ဆောင်ရွက်မှုဟာ ဥပဒေနဲ့မညီလို့လား။ ဥပဒေနဲ့ ညီပါလျက် ယင်းသို့ တစ်ပေါင်းတည်း ဆောင်ရွက်ရန်အတွက်ရော ပြဋ္ဌာန်းထားချက်ရှိပါသလား။ နည်းဥပဒေပြဋ္ဌာန်းချက်မရှိတဲ့ လုပ်ဆောင်ချက်ကို မည်သည့်ရည်ရွယ်ချက်ဖြင့် ဆောင်ရွက်ရပါသလဲ။ ချင့်ချိန် ဆောင်ရွက်ဖို့ လိုအပ်ပါတယ်။ ပြည်ထောင်စုလွှတ်တော်ဟာ နိုင်ငံတော်မှာ ဥပဒေပြုရေးအာဏာကို အမြင့်ဆုံးတာဝန်ယူ ဆောင်ရွက် နေတဲ့ Rules of Law ကို အစပြုရတဲ့ နေရာဖြစ်တဲ့အတွက် ကိုယ်တိုင်က ဥပဒေကိုလိုက်နာရန် အဓိက တာဝန်ရှိပါတယ်။ ယခုလွှတ်တော်ခန်းမအတွင်းရှိ ကိုယ်စားလှယ်တော်ကြီးများအားလုံးဟာလည်း ဖွဲ့စည်းပုံ အခြေခံဥပဒေနဲ့ နိုင်ငံတော်ရဲ့ တရားဥပဒေတွေကို ထိန်းသိမ်းစောင့်ရှောက်ပါမည်ဟု ကတိသစ္စာပြုထားကြ သူများလည်းဖြစ်ကြပါတယ်။ ဒါ့အပြင် ပြည်ထောင်စုလွှတ်တော်ဆိုင်ရာဥပဒေပုဒ်မ ၈ ပုဒ်မခွဲ (က)အရ ဖွဲ့စည်းပုံအခြေခံဥပဒေနှင့် တည်ဆဲဥပဒေများကို ကာကွယ်စောင့်ရှောက်ခြင်း၊ ပုဒ်မခွဲ(ဂ)အရ လွှတ်တော်သို့ တင်သွင်းသော ဥပဒေကြမ်းများ၊ အဆိုများနှင့်စပ်လျဉ်း၍ ဆွေးနွေးရာတွင် ပြည်ထောင်စုရဲ့ အကျိုးစီးပွား ကိုသာ အဓိကထားခြင်း၊ ပုဒ်မခွဲ(ဃ)အရ နိုင်ငံသားများ၏ မူလအခွင့်အရေးများရရှိခံစားနိုင်ရေးကို ရှေးရှု ဆောင်ရွက်ခြင်းတို့ဟာ လွှတ်တော်ကိုယ်စားလှယ်များရဲ့ မဖြစ်မနေဆောင်ရွက်ရမည့် တာဝန်ပဲဖြစ်ပါတယ်။ တည်ဆဲဖွဲ့စည်းပုံအခြေခံဥပဒေပါ ပြဋ္ဌာန်းချက်များဟာ ပြောင်းလဲလာတဲ့ ခေတ်စနစ်နှင့်အညီ သုံးသပ်ပြင်ဆင်ဆောင်ရွက်ရမှာ ဖြစ်ပါတယ်။ ထိုသို့ဆောင်ရွက်ရာမှာ ပြင်ဆင်သင့်သည်များကို ပြင်ဆင် သင့်သည့်သတ်မှတ်ပြဋ္ဌာန်းချက် ဥပဒေများနှင့်အညီ ပြင်ဆင်ရေး ဆောင်ရွက်ရမှာဖြစ်ပါတယ်။ ယခုတင်သွင်းထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းရဲ့ ရည်ရွယ်ချက်နှင့် အကျိုးအကြောင်းဖော်ပြချက်မှာ Power Point မှာ တင်ပြထားသည့်အတိုင်း ဖြစ်ပါတယ်။ Power Point မှာ တင်ပြထားတဲ့အချက်များအရ ပြည်ထောင်စုစနစ်ရဲ့ အနှစ်သာရပိုမိုပေါ်လွင်စေရန်နဲ့ နိုင်ငံတော်ရဲ့ အခြေခံမူ များနဲ့ လိုက်လျောညီထွေတဲ့ အုပ်ချုပ်ရေးစနစ် ခိုင်မာစွာဖြစ်ထွန်းပေါ်ပေါက်စေရန် ဦးတည်ရည်ရွယ်ထား ကြောင်း တွေ့ရမှာဖြစ်ပါတယ်။ ပြည်ထောင်စုအကျိုးစီးပွားအတွက်လည်းကောင်း၊ နိုင်ငံသားများရဲ့ မူလအခွင့်အရေးများ ရရှိခံစား နိုင်ရေးအတွက်လည်းကောင်း ယခုတင်ပြပါ ဥပဒေကြမ်းများအား ဥပဒေနဲ့အညီ ဆောလျင်စွာ ပြင်ဆင် နိုင်ရေး ဆောင်ရွက်ပေးရန်မှာ လွှတ်တော်ကိုယ်စားလှယ်များရဲ့ တာဝန်ပဲဖြစ်ပါတယ်။ ဥပဒေပြုရေး အဓိက တာဝန်ရှိတဲ့ ပြည်ထောင်စုလွှတ်တော်က နှောင့်နှေးကြန့်ကြာမှုမရှိဘဲ၊ ဥပဒေလမ်းကြောင်းမှန်နဲ့ ဆောလျင်စွာ ဆောင်ရွက်ပေးရန် တာဝန်ရှိတာဖြစ်ပါတယ်။ နာယကကြီးခင်ဗျား။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ ၄၅ ဦး ဟာ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနဲ့အညီ ဖွဲ့စည်းထားမှု မရှိခြင်း၊ ၎င်းကော်မတီဟာ ပြင်ဆင်ပယ်ဖျက်ရန် တင်ပြချက် ၃,၇၆၅ ချက်ကို ဥပဒေမူကြမ်းအဖြစ် ရေးဆွဲရန် လုပ်ငန်းစဉ်များစွာကျန်ရှိ၍ ်ကြာနိုင်ခြင်းတို့ကြောင့် ဒေါက်တာမောင်သင်းနှင့် ပြည်ထောင်စု လွှတ်တော်ကိုယ်စားလှယ် ၁၄၅ ဦးက လက်မှတ်ရေးထိုးတင်သွင်းတဲ့ ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေမူကြမ်းကို အဆိုပါ ၄၅ ဦးကော်မတီရဲ့ လုပ်ငန်းစဉ်တွင် တစ်ပေါင်းတည်း ထည့်သွင်းစိစစ်ရန် ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာအပိုဒ် ၈ ပါ သဘောထား မှတ်ချက်အား လုံးဝကန့်ကွက်ပါကြောင်းနဲ့ ဥပဒေ၊ နည်းဥပဒေများနှင့်အညီ တင်သွင်းထားတဲ့ ဥပဒေကို ဖွဲ့စည်းပုံအခြေခံဥပဒေနဲ့အညီ တိုင်းရင်းသားပြည်သူလူထု အကျိုးစီးပွားကို ဦးထိပ်ထားပြီးတော့ ဆက်လက် ဆောင်ရွက်ရန် ပြည်ထောင်စုလွှတ်တော်ကြီးအား အလေးအနက်တိုက်တွန်းကြောင်း ဆွေးနွေးတင်ပြအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းထွန်းစိန် မိုင်းပျဉ်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="463">ဦးစိုင်းထွန်းစိန် (မိုင်းပျဉ်းမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များ အားလုံး စိတ်ချမ်းသာ၊ ကိုယ်ကျန်းမာပါစေကြောင်း ပဏာမဆုမွန်ကောင်းတောင်းအပ်ပါတယ်။ ကျွန်တော်ကတော့ ရှမ်းပြည်နယ်(အရှေ့ပိုင်း) မိုင်းပျဉ်းမဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ကနေ့ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေး (၁၅)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ် ဒေါက်တာမောင်သင်းရဲ့ (၂၀၀၈ ခုနှစ်) ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်းတင်သွင်းခြင်းအား အကြံပြုထောက်ခံဆွေးနွေးတင်ပြသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုစနစ်ရဲ့ အနှစ်သာရပေါ်လွင်စေရန် အတွက် နိုင်ငံတော်သမ္မတရဲ့ လုပ်ပိုင်ခွင့်၊ တိုင်းဒေသကြီး၊ ပြည်နယ်ဝန်ကြီးချုပ်ရဲ့ လုပ်ပိုင်ခွင့်အာဏာများ တိုးမြှင့်ပေးရာမှာ မူလပြဋ္ဌာန်းချက်များ ပြင်ဆင်ဖြည့်စွက်ပေးလိုခြင်းဖြစ်ကြောင်း ရည်ရွယ်ပြီးတော့ ပြင်ဆင် လိုတဲ့ ဥပဒေမူကြမ်းကို ဖော်ပြပြင်ဆင်ခြင်းဖြစ်တယ်ဆိုတာကို ဆွေးနွေးလိုပါတယ်။ ဒါ့အပြင် ပြည်ထောင်စု ရွေးကောက်ပွဲကော်မရှင်ရဲ့ ရွေးကောက်ပွဲဆိုင်ရာဆုံးဖြတ်ချက်များနှင့် ရွေးကောက်ပွဲဆိုင်ရာ အငြင်းပွားမှု များကို တရားမျှတမှုရှိစေရန်အတွက်လည်း ဒီပြင်ဆင်မှုကို တင်သွင်းရခြင်းဖြစ်ကြောင်း လေ့လာတွေ့ရှိရ ပါတယ်။ နာယကကြီးခင်ဗျာ။ ကျောင်းကုန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဟာ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်း တစ်ရပ်ကို ၁၉-၂-၂၀၁၉ ရက်နေ့မှာလည်းကောင်း၊ မိတ္ထီလာပြည်သူ့လွှတ်တော်ကိုယ်စားလှယ် ဒေါက်တာ မောင်သင်း အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက ပြည်ထောင်စုသမ္မတမြန်မာ နိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သင့်တဲ့ ဥပဒေမူကြမ်းတစ်ရပ်ကို ၁၅-၃-၂၀၁၉ ရက်နေ့မှာလည်းကောင်း၊ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန် အစည်းအဝေးသို့ လက်မှတ်ရေးထိုးတင်ပြခဲ့ကြပါတယ်။ အဲဒီပုဂ္ဂိုလ်နှစ်ဦးရဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင် လိုတဲ့ ဥပဒေမူကြမ်းတင်သွင်းတဲ့ ကြားကာလရက်ပေါင်းမှာ ၂၄ ရက်ကွာခြားနေကြောင်း တွေ့ရှိရပါတယ်။ အဆိုပါတင်သွင်းချက်ဟာ တစ်နေ့တစ်ရက်တည်း တင်သွင်းခြင်းမဟုတ်ဘဲ ပြင်ဆင်သင့်တဲ့ လုပ်ငန်းစဉ်နှစ်ရပ်ကို အပြိုင်တင်သွင်းလာခြင်းလို့ ယူဆပြီးတော့ ကျွန်တော်တို့ရဲ့ လွှတ်တော်ရဲ့ အဆုံးအဖြတ် ရယူဆောင်ရွက်ခဲ့ကြောင်း ၁၃-၈-၂၀၁၉ ရက်နေ့မှာ တင်သွင်းခဲ့တဲ့ ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်တဲ့ ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာအပိုဒ် ၃ စိစစ်ချက်မှာ ဖော်ပြထားရှိတာ တွေ့ရှိရပါတယ်။ အဲဒီလို ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ပြည်ထောင်စု လွှတ်တော် ဆိုင်ရာနည်းဥပဒေ ပြဋ္ဌာန်းချက်များမှာ စာသားရဲ့ ဥပဒေပုဒ်မများကို တိကျစွာ ဖော်ပြထား ခြင်းမရှိဘဲ ယေဘုယျ သဘောသာသုံးနှုန်းထားတဲ့အတွက် လွဲမှားစွာစိစစ်ခဲ့ခြင်းဖြစ်တယ်လို့ ကျွန်တော့် အနေနဲ့ ယူဆပါတယ်။ လက်ရှိ ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးအတွက် ပြည်ထောင်စု လွှတ်တော်မှ တာဝန်ပေးအပ် ခန့်အပ်ခဲ့တဲ့ ဖွဲ့စည်းပုံအခြေခံဥပဒေပြင်ဆင်ရေး ၄၅ ဦးပါ ပူးပေါင်းကော်မတီရဲ့ ပြင်ဆင်လိုတဲ့ အချက်အလက်များဟာ စုဆောင်းနေတဲ့ ပြင်ဆင်ချက်အဆင့်သာ ဖြစ်ပြီးတော့မှ ဥပဒေကြမ်း အဖြစ် ဖြစ်မြောက်လာဖို့ဘယ်လောက်တောင် ကြာမယ်ဆိုတာကို မျှော်မှန်းလို့ မရနိုင်ပါဘူး။ ဥပဒေနဲ့အညီ ဆောင်ရွက်နေတဲ့လုပ်ငန်းစဉ်ကို ဥပဒေနှင့်မညီတဲ့လုပ်ငန်းစဉ်နဲ့ ယှဉ်တွဲသုံးသပ်ခြင်းဟာ ဥပဒေမဏ္ဍိုင်ဖြစ်တဲ့ ပြည်ထောင်စုလွှတ်တော်ရဲ့ မလုပ်ဆောင်သင့်တဲ့လုပ်ရပ်လို့ ထင်မြင်ယူဆဆွေးနွေး လိုပါတယ်။ နာယကကြီးခင်ဗျား။ လက်ရှိ ပြည်ထောင်စုလွှတ်တော်မှာ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ခုနှစ်အရ ပေါ်ပေါက်လာပြီးတော့ ပြည်ထောင်စုလွှတ်တော် ကိုယ်စားလှယ်များ ဥပဒေပြုဆောင်ရွက်နေတဲ့ ဥပဒေပြုမဏ္ဍိုင်ကြီးဖြစ်ပါတယ်။ အဲဒီဥပဒေပြုမဏ္ဍိုင်ကြီးကို ဖွဲ့စည်းပုံအခြေခံ ဥပဒေ နှင့်အညီ စည်းလုံးညီညွတ်စွာနဲ့ မိမိတို့ရဲ့ မူလတာဝန်များအတိုင်း လုပ်ကိုင်ဆောင်ရွက်နေမယ် ဆိုပါက ယခုတင်သွင်းခဲ့တဲ့ ၂၀၀၈ ဖွဲ့စည်းပုံအခြေခံဥပဒေပုဒ်မ ၂၆၁ (ခ)၊ (ဂ)၊ (ဃ)နဲ့ (င)တို့ကို ပြင်ဆင်မယ့် ဥပဒေမူကြမ်းနဲ့ ၂၀၀၈ ဖွဲ့စည်းပုံအခြေခံဥပဒေ ပုဒ်မ ၂၄၈ (ဂ)၊ ပုဒ်မ ၂၆၄ (ခ-၁)၊ ပုဒ်မ ၃၂၂ နဲ့ ပုဒ်မ ၄၀၂ တို့အား ပြင်ဆင်မယ့် ဥပဒေမူကြမ်း ၂ ရပ်အတွက် ား အတည်ပြုထားပေးဖို့ ပြီးစီး လုံလောက်မှု ရှိတဲ့ ည်းဖြစ်ပါတယ်။ ဒါကြောင့်ကနေ့ ဒေါက်တာမောင်သင်းတင်သွင်းခဲ့တဲ့ ၂၀၀၈ ဖွဲ့စည်းပုံအခြေခံဥပဒေပြင်ဆင်ခြင်း ပုဒ်မများနဲ့စပ်လျဉ်းပြီး နိုင်ငံတော်သမ္မတရဲ့ အခွင့်အာဏာနဲ့အခန်းကဏ္ဍ၊ ပြည်နယ်ဝန်ကြီးချုပ်၊ တိုင်းဒေသကြီး ဝန်ကြီးချုပ်တို့ရဲ့ အခွင့်အာဏာနဲ့အခန်းကဏ္ဍ၊ ပြည်ထောင်စုရွေးကောက်ပွဲကော်မရှင်ရဲ့ ဆုံးဖြတ်ချက်နဲ့ ဆောင်ရွက်ချက်တို့ကို နိုင်ငံတော်နဲ့ နိုင်ငံသားတို့ရဲ့အကျိုး၊ တိုင်းရင်းသားလူမျိုးတို့ရဲ့ အကျိုးနဲ့ တန်းတူညီသော အခွင့်အရေး၊ ပြည်နယ်/ပြည်မ မခွဲခြားဘဲ တစ်ပြေးညီ ဖွံ့ဖြိုးတိုးတက်ရေးကို ရှေးရှုလျက် ပြင်သင့်တဲ့ပုဒ်မ များကို ပြင်ဆင်ပြီးတော့မှ ကျွန်တော်တို့ရဲ့ ဒီမိုကရေစီ နိုင်ငံတော်ကြီးကို ကျွန်တော်တို့ ညီအစ်ကိုမောင်နှမ သားချင်းအားလုံးက ဝိုင်းဝန်းတည်ဆောက်ကြပါစို့လို့ တိုက်တွန်းရင်း နိဂုံးချုပ်အပ်ပါတယ်ခင်ဗျာ။ ကျေးဇူး တင်ပါတယ်။</speech>
<speech type="speaker">ဒုတိယဗိုလ်မှူးကြီးဇော်မင်းဦး တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီး ဇော်မင်းဦး(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်အားလုံး မင်္ဂလာပါ ခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ဇော်မင်းဦး ဖြစ်ပါတယ်။ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်အစည်းအဝေး (၁၁)ရက် မြောက်နေ့ ၁၅-၃-၂၀၁၉ ရက်မှာ ဒေါက်တာမောင်သင်း မိတ္ထီလာမဲဆန္ဒနယ် ပြည်သူ့လွှတ်တော် ကိုယ်စားလှယ် အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး တင်ပြထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းနှင့်စပ်လျဉ်း၍ လေ့လာစိစစ်ရေး ပူးပေါင်းကော်မတီက လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာကို ဖတ်ကြားတင်ပြခဲ့ပါတယ်။ အဲဒီအစီရင်ခံစာနဲ့ စပ်လျဉ်းပြီး ပြည်ထောင်စု လွှတ်တော်ဆိုင်ရာဥပဒေ၊ နည်းဥပဒေများနှင့် ညီညွတ်မှုမရှိတဲ့အတွက် ကန့်ကွက် ဆွေးနွေးသွားမှာ ဖြစ်ပါတယ်။ PowerPoint အသုံးပြုခွင့်ပြုပါခင်ဗျာ။ နာယကကြီးခင်ဗျား။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာ စိစစ်ရေး ပူးပေါင်းကော်မတီက ဒေါက်တာမောင်သင်းတင်သွင်းတဲ့ ဥပဒေမူကြမ်းပါ ပုဒ်မများ၏ မူလ ပြဋ္ဌာန်းချက်ပါ ခြေဆင်းနှင့် စကားရပ်များအပေါ်မှာ ဘယ်လိုပြင်ဆင်သင့်လဲဆိုတာကို စိစစ်ဖို့ ပျက်ကွက် ကြောင်း တွေ့ရပါတယ်။ ပြည်ထောင်စုလွှတ်တော်ဆိုင်ရာနည်းဥပဒေ ၁၃၅ မှာ ဖွဲ့စည်းပုံအခြေခံ ဥပဒေ ပြင်ဆင်တဲ့ ဥပဒေမူကြမ်းကို ပူးပေါင်းကော်မတီက လေ့လာစိစစ်ရမယ်လို့ ပြဋ္ဌာန်းထားပါတယ်။ နည်းဥပဒေ ၁၃၆ မှာ ပူးပေါင်းကော်မတီရဲ့ လေ့လာစိစစ်ချက်ကို လွှတ်တော်ကိုယ်စားလှယ်များထံ ကြိုတင်ဝေငှ ရမယ်လို့ ပြဋ္ဌာန်းထားပါတယ်။ ယင်းပြဋ္ဌာန်းချက်ဟာ ရှင်းရှင်းလင်းလင်းဖြစ်တဲ့အတွက် မြန်မာစာ ကောင်းကောင်းမွန်မွန် ဖတ်တတ်သူများအနေနဲ့လည်း ကောင်းကောင်းသဘောပေါက်မှာ ဖြစ်ပါတယ်။ ဒါပေမယ့် စိစစ်ရေးပူးပေါင်းကော်မတီဟာ တင်သွင်းလာတဲ့ဥပဒေကြမ်းကို စိစစ်ရမယ့်အစား အစည်းအဝေး (၁)ကြိမ်ထိုင်ပြီး ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီက ဆက်လက် ဆောင်ရွက်မယ့် လုပ်ငန်းစဉ်မှာ ထည့်သွင်းဆောင်ရွက်သင့်ကြောင်း သဘောထားမှတ်ချက် ပြုထားတာကို တွေ့ရပါတယ်။ စိစစ်ရေးပူးပေါင်းကော်မတီဟာ အဓိကလုပ်ဆောင်ရမယ့် တာဝန်ကို ပျက်ကွက်ကြောင်း တွေ့ရမှာ ဖြစ်ပါတယ်။ နာယကကြီးခင်ဗျား။ ၂၀၀၈ ခုနှစ် ဖွဲ့စည်းပုံအခြေခံဥပဒေမှာ အခြေခံဥပဒေတစ်ရပ်ကို ပြင်ဆင်တဲ့ ပြဋ္ဌာန်းချက်မရှိဘူးဆိုရင်တော့ ၄၅ ဦး ကော်မတီဖွဲ့စည်း လုပ်ဆောင်မှုဟာ မှန်တယ်လို့ပြောရမှာ ဖြစ်ပါတယ်။ ဒါပေမယ့် ဖွဲ့စည်းပုံအခြေခံဥပဒေပါပြဋ္ဌာန်းချက် တစ်ရပ်ကို ပြင်ဆင်လိုရင် ဖွဲ့စည်းပုံအခြေခံဥပဒေ ပြင်ဆင်ခြင်း အခန်း(၁၂)မှာပါတဲ့ ပုဒ်မ ၄၃၃၊ ၄၃၄၊ ၄၃၅ နဲ့ ၄၃၆ ပြဋ္ဌာန်းချက်တို့နှင့်အညီ လုပ်ဆောင်ရမှာ ဒါကြောင့် ၄၅ ဦးကော်မတီဖွဲ့စည်းပြီး လုပ်ဆောင်နေမှုများဟာ ဖွဲ့စည်းပုံအခြေခံဥပဒေ ဘောင်ကနေ ကျော်လွန်နေတာဖြစ်လို့ ဒေါက်တာမောင်သင်းက ဥပဒေနဲ့အညီတင်သွင်းထားတဲ့ ဥပဒေ မူကြမ်းကို ဥပဒေနဲ့မညီတဲ့ ၄၅ ဦး ကော်မတီရဲ့ လုပ်ဆောင်ချက်၊ လုပ်ငန်းစဉ်ထဲသို့ထည့်သွင်းရန် မသင့် လျော်ကြောင်း တွေ့ရှိရပါတယ်။ နာယကအနေဖြင့် ဖွဲ့စည်းပုံအခြေခံဥပဒေ(၂၀၀၈ ခုနှစ်)ပြင်ဆင်ရေး ပူးပေါင်းကော်မတီ ဖွဲ့စည်းမှု နှင့်စပ်လျဉ်းတဲ့ ပြည်ထောင်စုလွှတ်တော် နည်းဥပဒေ ၁၃၅ အရ ဖွဲ့စည်းဆောင်ရွက်ခြင်းဟာ မှန်ကန် ပေမယ့် လေ့လာစိစစ်ရေးပူးပေါင်းကော်မတီဟာ လိုက်နာရမယ့်အချက်များဖြစ်တဲ့ ပြည်ထောင်စုလွှတ်တော် ဆိုင်ရာ နည်းဥပဒေ ၁၃၆ အား လိုက်နာမှုမရှိခြင်းကို ပြန်လည်သုံးသပ်သင့်ပါတယ်။ ၄၅ ဦး ကော်မတီဖြင့် ပြည်ထောင်စုလွှတ်တော်က ဆောင်ရွက်နေတဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်း စဉ်နှင့် ဒေါက်တာမောင်သင်း(မိတ္ထီလာမဲဆန္ဒနယ်)အပါအဝင် ကိုယ်စားလှယ် ၁၄၅ ဦးက ဖွဲ့စည်းပုံအခြေခံ ဥပဒေ(၂၀၀၈ ခုနှစ်) ပြင်ဆင်ရေးအတွက် ဥပဒေ၊ နည်းဥပဒေပြဋ္ဌာန်းချက်များနှင့်အညီ တင်ပြလုပ်ဆောင်တဲ့ လုပ်ငန်းစဉ်တို့ဟာ လုံးဝမတူညီကြောင်း တွေ့ရှိရမှာဖြစ်ပါတယ်။ နာယကကြီးခင်ဗျား။ ဒီအစီရင်ခံစာကို ဘယ်လိုပဲ ကန့်ကွက်ကန့်ကွက် မဲခွဲဆုံးဖြတ်ပြီး အတည်ပြု ကြဦးမှာ ဖြစ်ပါတယ်။ ဒီမိုကရေစီစနစ်အရ မဲခွဲဆုံးဖြတ်တဲ့အခါ မဲများလို့နိုင်တာကို လက်ခံရမှာဖြစ်ပေမယ့် မဲများလို့ နိုင်ခြင်း၊ မနိုင်ခြင်းထက် ပြဋ္ဌာန်းထားတဲ့ ဥပဒေနဲ့ ညီညွတ်အောင် ဆောင်ရွက်ဖို့ဆိုတာကိုတော့ လေးလေးနက်နက်ထောက်ပြ ဆွေးနွေးလိုပါတယ်။ အမှန်နဲ့အမှားကို စဉ်းစားချင့်ချိန်နိုင်စွမ်းရှိမယ်လို့ ယူဆထားတဲ့ ပြည်သူ့ကိုယ်စားလှယ်များ ရှိတဲ့နေရာမှာ ဘယ်လောက်မှန်မှန် အများစုက လက်မခံရင်လည်း မှားတယ်ဆိုတဲ့ ဆုံးဖြတ်ချက်တွေရှိနေသရွေ့ ဘာလုပ်လုပ် ဘာပြောပြော ငါတို့မှန်တယ် နိုင်မှာပဲဆိုပြီး စိတ်ခံစားချက်ကိုဦးစားပေးတဲ့ အတွေးအခေါ်တွေ လွှတ်တော်ကြီးထဲမှာ ကိန်းအောင်းနေသရွေ့ လွှတ်တော်ရဲ့ သမိုင်းဂုဏ်ဒြပ်ကို ထိခိုက်စေမှာဖြစ်ပါတယ်။ ဒါကြောင့် လွှတ်တော်ကိုယ်စားလှယ်များအနေနဲ့ အမှန်နဲ့ အမှားကို မှန်ကန်စွာစဉ်းစားချင့်ချိန် ဆုံးဖြတ်နိုင်မယ်ဆိုရင် လွှတ်တော်ရဲ့ သမိုင်းဂုဏ်ဒြပ်ဟာလည်း အစဉ် ကောင်းမွန် တိုးတက်နေမယ်ဆိုတာကို ယုံကြည်ကြောင်း အထူးထည့်သွင်းဆွေးနွေးလိုပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အနေဖြင့် တင်ပြလိုတာကတော့ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းလေ့လာစိစစ်ရေး ပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာသည် ဖွဲ့စည်းပုံအခြေခံ ဥပဒေ ပုဒ်မ ၄၃၃၊ ပုဒ်မ ၄၃၅ နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ မှ ၁၃၉ ထိ ဆောင်ရွက်ရမည့်လုပ်ငန်းစဉ်များနှင့် ညီညွတ်မှုမရှိခြင်း၊ ဥပဒေမူကြမ်းကော်မတီဟာ ဒေါက်တာမောင်သင်း တင်သွင်းတဲ့ဥပဒေကြမ်းကို စိစစ်ရန် ပျက်ကွက်ခြင်းကြောင့် ဥပဒေကြမ်းကော်မတီ၏ အစီရင်ခံစာအပေါ် ကန့်ကွက်ပါကြောင်းနှင့် ဥပဒေပြု လွှတ်တော်အနေဖြင့် ဖွဲ့စည်းပုံအခြေခံဥပဒေ(၂၀၀၈ ခုနှစ်)ပါ ပြဋ္ဌာန်းချက်များ၊ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနှင့်အညီ တိကျစွာလိုက်နာဆောင်ရွက်ပြီး ဥပဒေနှင့်အညီ ပြန်လည် ဆောင်ရွက်သွားနိုင်ပါရန် ထောက်ပြတိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ (လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည် တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့သရင်းနဲ့ ရွှင်လန်း ချမ်းမြေ့ကြပါစေလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်တောင်ပိုင်း လွိုင်လင်မြို့နယ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေကြမ်းနှင့်စပ်လျဉ်း၍ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ် ပြည်ထောင်စုလွှတ်တော်သို့ ဆွေးနွေး တင်ပြမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်)ကို ပြင်ဆင်ရန်အတွက် ဆောင်ရွက်ရန်အတွက် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ အခန်း(၁၂) ဖော်ပြပါအတိုင်း ဖွဲ့စည်းပုံအခြေခံဥပဒေပြင်ဆင်ခြင်းကို ဆောင်ရွက်ရမှာဖြစ်ပါကြောင်း တင်ပြ ပါတယ်။ ဒီလိုဆောင်ရွက်တဲ့အခါမှာ ပြည်ထောင်စုလွှတ်တော်ဆိုင်ရာ နည်းဥပဒေများဖြစ်တဲ့ အခန်း(၁၈) ဖွဲ့စည်းပုံအခြေခံဥပဒေပြင်ဆင်ရန် နည်းဥပဒေ အမှတ်စဉ် ၁၃၅ မှာ ဖွဲ့စည်းပုံအခြေခံဥပဒေကို ပြင်ဆင်ရန် ဥပဒေမူကြမ်းနှင့်စပ်လျဉ်း၍ လွှတ်တော်အစည်းအဝေး၌ ဆွေးနွေးခြင်းမပြုမီ အသေးစိတ် လေ့လာစိစစ်ရန် နာယကသည် ပြည်သူ့လွှတ်တော် ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီ တို့အား ကာလသတ်မှတ်၍ ပူးပေါင်းကော်မတီဖွဲ့စည်းပြီး လေ့လာစိစစ်ရမယ်လို့ ဖော်ပြထားတာတွေ့ရ ပါကြောင်း တင်ပြပါတယ်။ နာယကကြီးခင်ဗျား။ ပြည်ထောင်စုလွှတ်တော်ဆိုင်ရာ နည်းဥပဒေအခန်း(၁၁)၊ ပူးပေါင်းကော်မတီများ အခန်းတွင် ဥပဒေကြမ်းပူးပေါင်းကော်မတီ နည်းဥပဒေ ၉၆၊ ဖွဲ့စည်းခြင်းမှာ လွှတ်တော်၌သာ ဆွေးနွေး ဆုံးဖြတ်ရမည့် ဥပဒေကြမ်းများနှင့်စပ်လျဉ်း၍ လွှတ်တော်အစည်းအဝေး၌ ဆွေးနွေးခြင်းမပြုမီ အသေးစိတ် လေ့လာစိစစ်နိုင်ရေးအတွက် လွှတ်တော်၏ သဘောတူညီချက်ဖြင့် နာယကသည် ပြည်သူ့ လွှတ်တော်နှင့် အမျိုးသားလွှတ်တော်တို့ရှိ ဥပဒေကြမ်းကော်မတီများတွင် ပါဝင်သော ကော်မတီဝင် တူညီစွာ ပါဝင်သည့် ဥပဒေကြမ်းပူးပေါင်းကော်မတီကို ဖွဲ့စည်းနိုင်သည်။ နည်းဥပဒေခွဲ(က) အရ ဖွဲ့စည်းသည့် ဥပဒေကြမ်း ပူးပေါင်းကော်မတီတွင် (၁) ဥက္ကဋ္ဌ တာဝန်ကို ဒုတိယနာယကအား ဆောင်ရွက်စေရမယ်လို့ ရှင်းရှင်းလင်းလင်း ဖော်ပြထားတာ တွေ့ရပါတယ်။ သို့သော်လည်းပဲ နာယကကြီးက ၂၀၁၉ ခုနှစ်၊ မေလ ၂၉ ရက်နေ့တွင် ဖွဲ့စည်းပေးလိုက်တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီတွင် ဥက္ကဋ္ဌတာဝန်ပေးအပ်သူမှာ ပြည်ထောင်စုလွှတ်တော်၏ ဒုတိယနာယကမဟုတ်ဘဲ ပြည်သူ့လွှတ်တော် ဥပဒေကြမ်းကော်မတီဥက္ကဋ္ဌကို တာဝန်ပေးအပ်ထားသဖြင့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီသည် ပြည်ထောင်စုလွှတ်တော် ဆိုင်ရာ နည်းဥပဒေများ အခန်း(၁၁) နည်းဥပဒေ ၉၆ နည်းဥပဒေခွဲ (ခ)(၁)တို့နှင့် လုံးဝ ကိုက်ညီခြင်းမရှိဘဲ ဖွဲ့စည်းခဲ့သည့် ဥပဒေကြမ်း ပူးပေါင်းကော်မတီဖြစ်နေကြောင်း တင်ပြပါတယ်။ နာယကကြီးခင်ဗျား။ နည်းဥပဒေ ၉၆ နည်းဥပဒေခွဲ (ခ) အပိုဒ်ခွဲငယ် (၂) နှင့် အပိုဒ်ခွဲငယ် (၃) အရ ဒုတိယဥက္ကဋ္ဌ-၁ နှင့် ၂ ဟူ၍ ဖွဲ့စည်းရမည်။ သို့သော်လည်း ယခုပူးပေါင်းကော်မတီတွင် ဒုတိယဥက္ကဋ္ဌ တစ်ဦးသာ ဖွဲ့စည်းထားခြင်းနှင့် အတွင်းရေးမှူးနှင့် တွဲဖက်အတွင်းရေးမှူးတာဝန်များ ပေးအပ်ထားရာမှာ လည်း နည်းဥပဒေ ၉၆ နည်းဥပဒေခွဲ (ခ)(၄)၊ (၅) တို့ကို လိုက်နာခြင်းမရှိဘဲ ဖွဲ့စည်း တာဝန်ပေးအပ် ထားကြောင်း တွေ့ရှိရပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေ မူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ သည်လည်း ဥပဒေနှင့်မညီသည့် အစီရင်ခံစာဖြစ်ပါသဖြင့် အတည်မပြုသင့်ပါကြောင်း ဆွေးနွေးတင်ပြ ရင်းနဲ့ ကျွန်တော့ရဲ့ ဆွေးနွေးတင်ပြချက်ကို ဒီမှာပဲ နိဂုံးချုပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="speaker">ဗိုလ်မှူးရဲစိုး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးရဲစိုး(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျား။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးရဲစိုး ဖြစ်ပါတယ်။ ကျွန်တော့် အနေနဲ့ ဒေါက်တာမောင်သင်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက တင်ထားပြတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းနဲ့စပ်လျဉ်းပြီး ဥပဒေမူကြမ်း လေ့လာ စိစစ်ရေးပူးပေါင်းကော်မတီရဲ့ သဘောထားမှတ်ချက် အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါ။ ဒေါက်တာမောင်သင်းအပါအဝင် လွှတ်တော်ကိုယ်စားလှယ် ၁၄၅ ဦး က ဥပဒေမူကြမ်း တင်ပြခြင်းမှာ ဖွဲ့စည်းပုံအခြေခံဥပဒေ (၂၀၀၈ခုနှစ်)၊ အခန်း (၁၂)၊ ဖွဲ့စည်းပုံအခြေခံဥပဒေပြင်ဆင်ခြင်း အခန်းပါ ပုဒ်မ ၄၃၃၊ ပုဒ်မ ၄၃၅၊ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ တို့နဲ့အညီ တင်သွင်းခြင်းဖြစ်တဲ့အတွက် ဥပဒေနဲ့အညီ ဆောင်ရွက်ခြင်းဖြစ်တယ်ဆိုတာ အသိပေးလိုပါတယ်။ နာယကခင်ဗျာ။ ဆက်လက်ပြီး ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် ကန့်ကွက်ဆွေးနွေးသွားမှာ ဖြစ်ပါတယ်။ အစီရင်ခံစာရဲ့ စိစစ်တွေ့ရှိချက် အပိုဒ် ၃ နဲ့ ၄ မှာ ဦးသိန်းထွန်း၊ ကျောင်းကုန်းမဲဆန္ဒနယ်က ၁၉-၂-၂၀၁၉ ရက်နေ့မှာ ဥပဒေမူကြမ်းတစ်ရပ် တင်သွင်းလာကြောင်း၊ ပြင်ဆင်တဲ့လုပ်ငန်းနှစ်ရပ် အပြိုင်တင်သွင်းလာတဲ့အခါ သီးခြားဆောင်ရွက်ရန် လုပ်ငန်းစဉ်တွေ ဖော်ပြမထားကြောင်း၊ ဒါကြောင့် လွှတ်တော်ရဲ့ အဆုံးအဖြတ်ရယူဆောင်ရွက်တဲ့အခါ အဆိုပါ ဥပဒေမူကြမ်းကို ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီရဲ့ လုပ်ငန်းစဉ်တွေမှာ တစ်ပေါင်းတည်း လေ့လာစိစစ်ဆောင်ရွက်သွားရန် လွှတ်တော်က အတည်ပြုခဲ့တယ်လို့ ဖော်ပြထားပါတယ်။ ၎င်းဖော်ပြချက် များနဲ့ပတ်သက်လို့ ကန့်ကွက်ဆွေးနွေးသွားမှာ ဖြစ်ပါတယ်။ ဦးသိန်းထွန်းတို့က ဥပဒေမူကြမ်းကို ဖွဲ့စည်းပုံ အခြေခံဥပဒေပုဒ်မ ၄၃၃၊ ပုဒ်မ ၄၃၅၊ ပြည်ထောင်စု လွှတ်တော်ဆိုင်ရာနည်းဥပဒေ ၁၃၃ တို့နဲ့အညီ တင်သွင်း ခဲ့တာဖြစ်တဲ့အတွက် ဖွဲ့စည်းပုံအခြေခံဥပဒေ ပြင်ဆင်ရေး မူကြမ်း တင်သွင်းတဲ့ လုပ်ငန်းစဉ်လို့ သတ်မှတ်နိုင်မှာဖြစ်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅၊ ၁၃၆ တို့အရ ဆက်လက်ဆောင်ရွက်ရမှာ ဖြစ်ပါတယ်။ ဥပဒေမူကြမ်းကို ဆွေးနွေးခြင်းနဲ့ ဆုံးဖြတ်ခြင်းကိုတော့ နည်းဥပဒေ ၁၃၇၊ ၁၃၈၊ ၁၃၉ တို့အရ ဆက်လက်ဆောင်ရွက်သွားရမှာဖြစ်ပါတယ်။ နည်းဥပဒေ ၁၃၉ မှာ “နာယကသည် မိမိခွင့်ပြုထားသည့် ဆွေးနွေးချက်များပြီးဆုံးပါက ပြင်ဆင်သည့် ဥပဒေမူကြမ်းနှင့်စပ်လျဉ်း၍ လွှတ်တော်၏ အဆုံးအဖြတ်ကို ရယူရမည်” လို့ ပြဋ္ဌာန်းထားတာဖြစ်ပြီး အစီရင်ခံစာကိုဆွေးနွေးပြီး အဆုံးအဖြတ်ရယူရမယ်လို့ ပြဋ္ဌာန်း ထားခြင်း မရှိပါဘူး။ အထက်ပါဥပဒေ၊ နည်းဥပဒေသတ်မှတ်ချက်များအတိုင်း ဆောင်ရွက်ပြီးရင်တော့ ဖွဲ့စည်းပုံအခြေခံ ဥပဒေပုဒ်မ ၄၃၆ ပုဒ်မခွဲ(က)မှာ ပြဋ္ဌာန်းထားတဲ့ပုဒ်မတွေအတွက် ပြည်ထောင်စုလွှတ်တော် ဆိုင်ရာ နည်းဥပဒေ ၁၄၀ နဲ့ ၁၄၁ အရလည်းကောင်း၊ ဖွဲ့စည်းပုံအခြေခံဥပဒေ ပုဒ်မ ၄၃၆ ပုဒ်မခွဲ(ခ)မှာ ပြဋ္ဌာန်းထားတဲ့ ပုဒ်မတွေအတွက် နည်းဥပဒေ ၁၄၂ အရလည်းကောင်း ပြင်ဆင်ဆောင်ရွက်ရမှာ ဖြစ်ပါတယ်။ ၎င်းအဆင့်များအတိုင်း ဆောင်ရွက်ပြီးရင်တော့ ဥပဒေအဖြစ် ထုတ်ပြန်ရေးအတွက် နည်းဥပဒေ ၁၄၃ အရ ဆက်လက်ဆောင်ရွက်သွားရမှာ ဖြစ်ပါတယ်။ အထက်မှာဆွေးနွေးခဲ့တဲ့ ဖွဲ့စည်းပုံအခြေခံဥပဒေ ပြင်ဆင်ရေးဥပဒေနဲ့ နည်းဥပဒေ ပြဋ္ဌာန်းချက်တွေထဲမှာ ပြင်ဆင်ရေးအတွက် ဘယ်ကော်မတီနဲ့ ပူးပေါင်း ဆောင်ရွက် ရမယ်ဆိုပြီး လွှတ်တော်ရဲ့ အဆုံးအဖြတ်ရယူရမယ်ဆိုတဲ့ ပြဋ္ဌာန်းချက်မျိုး လုံးဝမပါရှိပါဘူး။ ဖွဲ့စည်းပုံအခြေခံ ဥပဒေပြင်ဆင်ရေးပူးပေါင်းကော်မတီရဲ့ ပြင်ဆင်ရေးဆောင်ရွက်ချက်တွေဟာ အထက်မှာ ဆွေးနွေးခဲ့တဲ့ ဥပဒေ၊ နည်းဥပဒေတွေအတိုင်း လိုက်နာဆောင်ရွက်ခြင်းမရှိတာကို ထင်ရှားစွာတွေ့နိုင် ပါတယ်။ အဆိုပါ ကော်မတီဖွဲ့စည်းစဉ်ကတည်းက မိမိတို့ တပ်မတော်သားကိုယ်စားလှယ်အစုအဖွဲ့က ကန့်ကွက်ခဲ့ပြီး ဖြစ်ပါတယ်။ ကော်မတီကတင်သွင်းတဲ့ အစီရင်ခံစာမှာလည်း မိမိတို့ရဲ့ သဘောထား မှတ်ချက်ကို အတိအလင်း ထည့်သွင်းဖော်ပြထားပြီးဖြစ်ပါတယ်။ ဒီလိုဆောင်ရွက်ခြင်းဟာ ဖွဲ့စည်းပုံအခြေခံ ဥပဒေပြင်ဆင်ခြင်းကို ကန့်ကွက်တာမဟုတ်ဘဲ တည်ဆဲနည်းဥပဒေ၊ ဥပဒေများအတိုင်း မဆောင်ရွက်ခဲ့လို့ ကန့်ကွက်ခြင်းသာ ဖြစ်ပါတယ်။ ဖွဲ့စည်းပုံအခြေခံဥပဒေရေးဆွဲရေးအတွက် ၁၉၉၃ ခုနှစ်မှာ အမျိုးသားညီလာခံကို နိုင်ငံရေး၊ လုံခြုံရေး၊ အုပ်ချုပ်ရေး၊ စီးပွားရေး၊ လူမှုရေးနဲ့ ဥပဒေရေးရာစတဲ့ ရှုထောင့်မျိုးစုံက အတွေ့အကြုံ ကြွယ်ဝတဲ့ ပုဂ္ဂိုလ်တွေ၊ နိုင်ငံအတွင်းတည်ရှိတဲ့ မြို့နယ်အားလုံးက တိုင်းရင်းသား ကိုယ်စားလှယ်တွေအပါအဝင် အလွှာစုံက ကိုယ်စားလှယ် ၁,၀၀၀ ကျော်ပါဝင်ပြီး ကျင်းပရေးဆွဲခဲ့ပါတယ်။ အခက်အခဲ အနှောင့်အယှက်တွေ ကြုံတွေ့ ခဲ့ရပေမယ့် နိုင်ငံတော်ရှေ့ဆက်သွားမယ့် မူဝါဒလမ်းစဉ် (၇)ရပ်နဲ့အညီ ဆက်လက်ဆောင်ရွက်ခဲ့ပါတယ်။ အခြေခံရမယ့်မူတွေ၊ အသေးစိတ်အခြေခံရမယ့်မူတွေ ချမှတ်နိုင်ခဲ့ပြီး ၂၀၀ရ ခုနှစ်မှာ အမျိုးသားညီလာခံ အောင်မြင်စွာ ပြီးမြောက်ခဲ့ပါတယ်။ အမျိုးသားညီလာခံက ချမှတ်ပေးခဲ့တဲ့ မူတွေနဲ့အညီ ယခု ဖွဲ့စည်းပုံ အခြေခံဥပဒေကို ရေးဆွဲခဲ့ကြတာဖြစ်ပါတယ်။ ဖွဲ့စည်းပုံအခြေခံဥပဒေ ၂၀၀၈ ခုနှစ်ကို ပထမအကြိမ် ပြင်ဆင်မှုအနေနဲ့ ပထမအကြိမ် လွှတ်တော် သက်တမ်းမှာ တိုင်းရင်းသားများအကျိုးအတွက် ဇယား (၂) တိုင်းဒေသကြီး သို့မဟုတ် ပြည်နယ်ဥပဒေပြု စာရင်း၊ ဇယား(၅) တိုင်းဒေသကြီး သို့မဟုတ် ပြည်နယ်များက ကောက်ခံရမည့်အခွန်အခများအား ပြဋ္ဌာန်း ထားတဲ့ ဥပဒေ၊ နည်းဥဒေ သတ်မှတ်ချက်များအတိုင်း ပြင်ဆင်ခဲ့ကြပါတယ်။ ပြင်ဆင်တဲ့ နေရာမှာ မိမိတစ်ဦး တစ်ယောက်၊ တစ်ဖွဲ့တည်းရဲ့ စိတ်တိုင်းကျပြင်ဆင်ရန် ကြိုးစားတာထက် တည်ဆဲဥပဒေ၊ လုပ်ထုံးလုပ်နည်း များအတိုင်း ဆောင်ရွက်ကြမယ်ဆိုရင် ယနေ့တည်ဆောက်နေတဲ့ ဒီမိုကရေစီလမ်းကြောင်းဟာ ဖြောင့်ဖြူး မှာပဲ ဖြစ်ပါတယ်။ ဥပဒေပြုရေးဆောင်ရွက်နေတဲ့ လွှတ်တော်များအနေနဲ့လည်း ဖွဲ့စည်းပုံအခြေခံဥပဒေ ပြင်ဆင်ခြင်းအပါအဝင် ဥပဒေပြုရေးကိစ္စရပ်တွေ ဆောင်ရွက်ရာမှာ ဥပဒေနဲ့အညီ ဆောင်ရွက်ခြင်းမပြုခဲ့ ကြရင် မိမိတို့ဆောင်ရွက်ချက်များဟာ သမိုင်းမှတ်တမ်းအဖြစ် ကျန်ရှိနေမှာဖြစ်ပါတယ်။ ဒါ့အပြင် လွှတ်တော် ကိုယ်စားလှယ်များရဲ့ လိုက်နာရမယ့်ကျင့်ဝတ်၊ စည်းကမ်းများနဲ့ပတ်သက်လို့ ပြည်ထောင်စုလွှတ်တော် ဆိုင်ရာဥပဒေ ပုဒ်မ ၁၀ ပုဒ်မခွဲ(ခ)မှာ “ဖွဲ့စည်းပုံအခြေခံဥပဒေ၊ ဤဥပဒေနှင့် တည်ဆဲဥပဒေများပါ ပြဋ္ဌာန်း ချက်များကို လိုက်နာစောင့်ထိန်းခြင်း”လို့ သတ်မှတ်ပြဋ္ဌာန်းထားတာကိုလည်း သတိပြုရမှာဖြစ်ပါတယ်။ ဒါကြောင့် ဒေါက်တာမောင်သင်းနဲ့ ကိုယ်စားလှယ် ၁၄၅ ဦး တို့က တင်သွင်းလာတဲ့ ဤဥပဒေ မူကြမ်းကို ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်များ၊ လွှတ်တော်ဆိုင်ရာဥပဒေ၊ နည်းဥပဒေ များနဲ့အညီ လွှတ်တော်တွင် ဆက်လက်ဆွေးနွေး ဆောင်ရွက်သင့်ပါကြောင်းနှင့် ဥပဒေမူကြမ်း လေ့လာ စိစစ်ရေးပူးပေါင်းကော်မတီ၏ သဘောထားမှတ်ချက် အစီရင်ခံစာကို ကန့်ကွက်ပါကြောင်း ဆွေးနွေးရင်း နိဂုံးချုပ်အပ်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင် (တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ အခြေခံဥပဒေဆိုတာ နိုင်ငံရေးကိစ္စဖြစ်ပါတယ်။ နိုင်ငံရေးကိစ္စဆိုတာ သမိုင်းကိစ္စ ဖြစ်ပါတယ်။ အဲဒီတော့ ရှေ့က လွှတ်တော် ကိုယ်စားလှယ် တော်တော်များများကလည်း ဥပဒေရှုထောင့်ကနေပြီးတော့ သုံးသပ်ဆွေးနွေးခဲ့ကြတာ ကြောင့် ဒီခန်းမထဲမှာရှိတဲ့ လွှတ်တော်ကိုယ်စားလှယ်များ နားညောင်းနေလောက်ပြီလို့ ယူဆတဲ့အတွက် ကြောင့် ကျွန်တော်ကတော့ နိုင်ငံရေးရှုထောင့်၊ သမိုင်းရှုထောင့်ကနေပြီးတော့ ဆွေးနွေးသွားမှာ ဖြစ်ပါတယ်။ နိုင်ငံတိုင်းမှာ သမိုင်းတွေရှိပါတယ်။ သမိုင်းမှာလုပ်ခဲ့တာတွေ မှန်တာတွေရှိသလို၊ မှားတာတွေလည်းရှိပါ တယ်။ မှားတာတွေကို ကျွန်တော်တို့က သင်ခန်းစာယူမှသာ ကျွန်တော်တို့နိုင်ငံရဲ့ အနာဂတ်က လှပမှာ ဖြစ်ပါတယ်။ ဒီလိုသင်ခန်းစာယူတဲ့ကိစ္စနဲ့ပတ်သက်ပြီးတော့ ပညာရှင်ကြီးတွေ ဘယ်လိုပြောဆိုခဲ့ကြသလဲဆိုတဲ့ အချက်ကို ကျွန်တော် ကိုးကားပြီးတော့ ဆွေးနွေးလိုပါတယ်။ ကျွန်တော့်ကို Power Point တင်ပြခွင့်ပြု ပါခင်ဗျာ။ နံပါတ်(၁)က ပညာရှိများသည် သူတစ်ပါး၏အမှားမှ သင်ခန်းစာယူနိုင်စွမ်းရှိကြသည်။ နံပါတ်(၂) လူသာမန်များသည် မိမိကိုယ်တိုင်၏အမှားမှ သင်ခန်းစာယူနိုင်စွမ်းရှိကြသည်။ နံပါတ်(၃) လူမိုက်များကား မိမိကိုယ်တိုင်၏အမှားမှ သင်ခန်းစာယူနိုင်စွမ်း မရှိကြပေ။ ကျွန်တော်တို့ ဒီကနေ့ အရေးကြီးတဲ့အခြေအနေကို ရောက်နေပါတယ်။ ကျွန်တော်တို့ ဘယ်လိုနိုင်ငံမျိုး ဘယ်လိုပုဂ္ဂိုလ်မျိုးတွေ တည်ဆောက်တဲ့နိုင်ငံမျိုး တည်ဆောက်မှာလဲ။ နံပါတ်(၁) နိုင်ငံအမျိုးအစားလား။ နံပါတ်(၂) အမျိုးအစားလား။ နံပါတ်(၃) အမျိုး အစားလားဆိုတာကို ကျွန်တော်တို့ စဉ်းစားရမယ့် အခြေအနေရောက်နေပါပြီ။ ဥပဒေနဲ့ပတ်သက်ပြီးတော့ တော်တော်များများ ဆွေးနွေးကြတဲ့အတွက် ကျွန်တော် ဥပဒေနဲ့ပတ်သက်ပြီးတော့လည်း ပညာရှိတစ်ယောက်ရဲ့ အဆိုအမိန့်တစ်ခုကို ထပ်ပြီးတော့ ကိုးကားလိုပါတယ်။ Slide နံပါတ်(၂)ကိုပြပါ။ (Law should be like a dress for a man, neither too tight nor too loose) 20630720p လူတစ်ယောက်အတွက် မချောင်လွန်း မကျပ်လွန်းသော အင်္ကျီတစ်ထည်ကဲ့သို့ ဖြစ်သင့်သည်။ ဥပဒေ ဆိုတာ မိုးပေါ်ကကျလာတာ မဟုတ်ပါဘူး။ လူသားတွေရဲ့ အကျိုးအတွက် လူသားတွေက ရေးဆွဲပြဋ္ဌာန်းတာ ဖြစ်ပါတယ်။ ဒါကြောင့်မို့လို့ ကျွန်တော်တို့ လူသားတွေအတွက် ရေးဆွဲတဲ့ ဥပဒေဟာ လူသားတွေဝတ်ဆင်တဲ့ အကျီလိုပဲ မချောင်လွန်း၊ မကျပ်လွန်းတဲ့ အနေတော်အင်္ကျီမျိုး ဖြစ်သင့်ပါတယ်။ ကျွန်တော်တို့ ဒီကနေ့ တည်ဆဲ ၂၀၀၈ အခြေခံဥပဒေဟာ ချောင်လွန်းတဲ့ဥပဒေလား၊ ကြပ်လွန်းတဲ့ဥပဒေလား၊ အနေတော် ဥပဒေလားဆိုတာကို ပညာရှိများ စဉ်းစားဆွေးနွေးရမယ့်နေပြီဖြစ်ပါတယ်။ နောက် slide တစ်ခုပြပါ။ အဲဒီတော့ ဒါက ကျွန်တော်တို့ အမေရိကန်ပြည်ထောင်စုဆိုတာ အားလုံးသိကြပါတယ်။ အမေရိကန် ပြည်ထောင်စုဆိုတာ ၁၇၇၆ မှာ လွတ်လပ်ရေးရပြီးတော့ ဒီနေ့အထိဆိုရင် လွတ်လပ်ရေး သက်တမ်း နှစ် ၂၀၀ ရှိပါပြီ။ နှစ် ၂၀၀ ရှိတော့ သူတို့ရဲ့ အခြေခံဥပဒေဟာ ဒီနေ့ထိဆိုရင် သက်တမ်းအရင့်ဆုံး အခြေခံဥပဒေလို့ ဆိုနိုင်ပါတယ်။ သူတို့ရဲ့ အခြေခံဥပဒေနဲ့ ပတ်သက်ပြီးတော့ အမေရိကန်ဥပဒေပညာရှင်ကြီး တစ်ယောက်က cecloacjaộcos? gyə Slide @ osElgooo:closu il “We have the oldest constitution still in force in the world, and it starts out with three words, We, the People” “gję opgecel အခြေခံဥပဒေသည် ကမ္ဘာပေါ်တွင် ယနေ့ထိ သက်ဝင်လှုပ်ရှားနေဆဲဖြစ်သော အခြေခံဥပဒေများအနက် သက်တမ်းအရင့်ဆုံး အခြေခံဥပဒေဖြစ်သည်။ ထိုအခြေခံဥပဒေသည် “ကျွန်ုပ်တို့ ပြည်သူများက” ဟူသော စကားလုံး ၃ လုံးဖြင့် စတင်သည်။ ” အဲဒီတော့ အခြေခံဥပဒေတစ်ရပ်က ဒီစကားလုံးမှာ ဒီစကားပိုဒ်မှာ အခြေခံဥပဒေတစ်ရပ်ရဲ့ အသက်ဝိညာဉ်ကို ဖော်ပြထားတယ်လို့ ယူဆပါတယ်။ ဒီကနေ့ အမေရိကန် ပြည်ထောင်စုဟာ ကမ္ဘာပေါ်မှာ စစ်ရေးအရရော၊ စီးပွားရေးအရရော အင်အားအကြီးဆုံးနိုင်ငံ ဒီနိုင်ငံရဲ့ အခြေခံဥပဒေကလည်း နှစ် ၂၀၀ ကျော်ပါပြီ။ ဒီအခြေခံဥပဒေ ဘာကြောင့်တည်တံ့လဲ၊ ဒီနိုင်ငံ ဘာကြောင့် အင်အားကြီးသလဲ။ ဒီနိုင်ငံဘာကြောင့် ပါဝါတွေ အကြီးဆုံးဖြစ်နေလဲဆိုတာ ကျွန်ုပ်တို့ ပြည်သူများကဆိုတဲ့ စကားလုံးမှာ အသက်ဝိညာဉ်ရှိပါတယ်။ ကျွန်တော်တို့ အခြေခံဥပဒေဟာ “ကျွန်ုပ်တို့ ပြည်သူများ” ဆိုတဲ့ omo:cö:q? sac@os Swoll om:co:32qoupodobě letter of law suposode spirit of law ဖြစ်ဖို့လိုပါတယ်။ ဥပဒေက ပြည်သူလူထုအကျိုးကို မဆောင်နိုင်ဘူးဆိုလို့ရှိရင် ဘယ်လိုဖြစ်သွားနိုင်သလဲဆိုတဲ့ အချက် ကို ကျွန်တော် အခြားပညာရှင်တစ်ဦးရဲ့ အဆိုအမိန့်ကို ထပ်ပြီးတော့ ကိုးကားပြီးတော့ ပြသချင်ပါတယ်။ နောက် slide တစ်ခုပြပါ။ """"When oppression becomes law Revolution is a duty” “goom 2063 GSW76ɔzaal တော်လှန်ရေးသည် တာဝန်တစ်ရပ်ဖြစ်သည်။ ” အဲဒီတော့ ဥပဒေတစ်ရပ်ဆိုတာ ပြည်သူလူထုရဲ့ အကျိုးကို ကာကွယ်စောင့်ရှောက်တဲ့ ကျွန်တော်တို့ လုံခြုံမှု၊ ချမ်းသာကြွယ်ဝမှု၊ ဖွံ့ဖြိုးတိုးတက်မှုကို စောင့်ရှောက် ထိန်းသိမ်းကာကွယ်နိုင်တဲ့၊ ဖော်ဆောင်နိုင်တဲ့ ကိစ္စဖြစ်ရမှာပါ။ အဲဒီလို မဖြစ်ဘူးဆိုရင် အခြေခံဥပဒေ တစ်ရပ်ရဲ့ အနှစ်သာရက ပျက်ယွင်းသွားတဲ့ အနေအထားရှိပါတယ်။ Power Point ပိတ်လို့ရပါပြီ။ ကျွန်တော်တို့ နိုင်ငံမှာ အခုအထိဆိုရင် အခြေခံဥပဒေ ၃ ခုရှိပါတယ်။ ၁၉၄၇၊ ၁၉၇၄၊ ၂၀၀၈။ ၁၉၄ရ အခြေခံဥပဒေဟာ အားလုံးသိတဲ့အတိုင်း ၁၄ နှစ်ပဲခံပါတယ်။ နိဂုံးချုပ်သွားပါတယ်။ ၁၉၇၄ အခြေခံဥပဒေ ဟာလည်း ၁၄ နှစ်ပဲ ခံပါတယ်။ သို့သော် နိဂုံးချုပ်ပုံချင်းကတော့ မတူပါဘူး။ ၁၉၄ရ အခြေခံဥပဒေက တပ်မတော်က အာဏာသိမ်း လိုက်တဲ့အတွက်ကြောင့်မို့လို့ နိဂုံးချုပ်သွားတာ ဖြစ်ပါတယ်။ ၁၉၇၄ အခြေခံဥပဒေကတော့ ပြည်သူလူထု တစ်ရပ်လုံးအုံကြွပြီးတော့ ဆန္ဒပြတဲ့အတွက် အဲဒီအခြေခံဥပဒေ နိဂုံးချုပ်သွားတာ ဖြစ်ပါတယ်။ အဲဒီတော့ အခုတည်ရှိနေတဲ့ ၂၀၀၈ အခြေခံဥပဒေကိုလည်း အဲဒီနည်း နှစ်မျိုးစလုံးနဲ့ နိဂုံးချုပ်သွားတာကို ကျွန်တော် တို့က မလိုချင်ပါဘူး။ အထူးသဖြင့် ပြည်ထောင်စုလွှတ်တော်ကြီးက ဖွဲ့ပေးလိုက်တဲ့ ပူးပေါင်းကော်မတီ၊ ၄၅ ဦးပူးပေါင်းကော်မတီနဲ့ ၃၀ ဦးပါတဲ့ ပူးပေါင်းကော်မတီ နှစ်ရပ်စလုံးက ကျွန်တော်တို့ရဲ့ အခြေခံဥပဒေကို အရှည်သဖြင့် နှစ် ၂၀၀၊ ၂၀၀၀၊ ၂၀၀၀၀ တည်အောင် ဆန္ဒရှိတဲ့အတွက် ဒီလို အမြော်အမြင်ကြီးကြီးနဲ့ ဆွေးနွေးတိုင်ပင်ညှိနှိုင်း တင်ပြနေတာ ဖြစ်ပါတယ်။ ဒီမှာရှေ့က ဥပဒေတွေကို ကျွန်တော်တို့ ကိုးကားပြီး ပြောသွားတဲ့ ကိုယ်စားလှယ်တွေရှိပါတယ်။ သူတို့က ဥပဒေတွေနဲ့ မညီဘူး။ ၄၅ ဦးကမညီဘူး။ ၃၀ က မညီဘူး။ သို့သော် သူတို့ကိုယ်တိုင်က ရှေ့ကပြီးပြတ်ထားပြီးသား ကိစ္စတစ်ခုကို ပြန်ပြီးတော့ ဆွေးနွေးနေ တာဟာ အခြေခံဥပဒေပုဒ်မတစ်ရပ်ကို ချိုးဖောက်နေတယ်ဆိုတဲ့အချက်ကို ပညာရှိသတိဖြစ်ခဲဖြစ်နေ ကြလို့ သတိပေးလိုပါတယ်။ အဲဒီတော့ ကျွန်တော် ဒီပူးပေါင်းကော်မတီရဲ့ အစီရင်ခံစာကို ပြည်ထောင်စု လွှတ်တော် ကြီးက မဲခွဲအတည်ပြုပေးဖို့အတွက် ကျွန်တော်။ ဆွေးနွေးရန် သတ်မှတ်သဖြင့် မိုက်ပိတ်သွားပါသည်။</speech>
<speech type="speaker">ဗိုလ်မှူးသန်းဝင်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသန်းဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးသန်းဝင်း ဖြစ်ပါတယ်။ ဒေါက်တာမောင်သင်း မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက ဖွဲ့စည်းပုံအခြေခံ ဥပဒေပုဒ်မ ၄၃၃၊ ပုဒ်မ ၄၃၅ နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ အရ ၁၅-၃-၂၀၁၉ ရက်စွဲဖြင့် လက်မှတ်ရေးထိုးတင်ပြလာသော ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့်ဥပဒေမူကြမ်းနှင့်စပ်လျဉ်း၍ ဥပဒေမူကြမ်းလေ့လာစိစစ်ရေးပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာအပေါ် ဆွေးနွေးသွားမှာဖြစ်ပြီး Power Point သုံးခွင့် ပြုပါရန် တင်ပြအပ်ပါတယ်။ နာယကကြီးခင်ဗျား။ ဒေါက်တာမောင်သင်း တင်သွင်းလာသော ဥပဒေမူကြမ်းနှင့်စပ်လျဉ်း၍ ဖွဲ့စည်းပုံအခြေခံဥပဒေပုဒ်မ ၁၀၂ နှင့် ပြည်ထောင်စုလွှတ်တော်ဆိုင်ရာနည်းဥပဒေ ၁၃၅၊ ၁၃၆ တို့အရ ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်များ ကို ဥပဒေမူကြမ်းနှင့်အတူ ပြည်ထောင်စုလွှတ်တော် အစည်းအဝေးသို့ တင်ပြရမည်ဖြစ်သော်လည်း ယခု အစီရင်ခံစာတွင် ပြင်ဆင်ရန်တင်ပြထားသည့် ဥပဒေမူကြမ်းအား ဖော်ပြသုံးသပ် ဆွေးနွေးတင်ပြခြင်း လုံးဝ မရှိကြောင်း တွေ့ရှိရပါတယ်။ ယခုဆောင်ရွက်ချက်ဟာ ဥပဒေပြုရေးအာဏာကို အဓိကကျင့်သုံး ဆောင်ရွက် နေသော လွှတ်တော်ကြီးအနေဖြင့် မိမိတို့နိုင်ငံရဲ့ လက်ရှိတည်ဆဲဥပဒေများကို တိကျစွာလိုက်နာခြင်းမရှိဘဲ ဆောင်ရွက်နေသလိုဖြစ်နေတဲ့အတွက် ဒီကိစ္စဟာ လုံးဝမဖြစ်သင့်သော ဆောင်ရွက်ချက်ဖြစ်ပါတယ်။ ကျွန်တော်တို့ လွှတ်တော်ကြီးအနေနဲ့ ယခုလိုဥပဒေနဲ့မညီတဲ့ဆောင်ရွက်ချက်ကို လုပ်ဆောင်တဲ့မှတ်တမ်း ကျန်ခဲ့မှာဖြစ်ပါတယ်။ ယခုတင်သွင်းလာတဲ့ အစီရင်ခံစာအပိုဒ် ၃ နှင့် ၄ အရ လေ့လာစိစစ်ရေးပူးပေါင်းကော်မတီက ပြင်ဆင်ရန်တင်သွင်းထားတဲ့ ဥပဒေမူကြမ်းအပေါ် စိစစ်သုံးသပ်ရာတွင် ယင်းဥပဒေမူကြမ်းနှင့်အလားတူ ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက တည်ဆဲဥပဒေများနှင့်အညီ ၁၉-၂-၂၀၁၉ နေ့ရက်တွင် ပြည်ထောင်စုလွှတ်တော်သို့ တင်သွင်းခဲ့သော ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေမူကြမ်းကဲ့သို့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီတစ်နည်းအားဖြင့် ၄၅ ဦးကော်မတီ၏ လုပ်ငန်းစဉ် များတွင် တစ်ပေါင်းတည်း လေ့လာစိစစ် ဆောင်ရွက်သွားရန်ဆိုပြီး သဘောထားမှတ်ချက်ပြုခဲ့ပါတယ်။ ဖွဲ့စည်းပုံအခြေခံဥပဒေပုဒ်မ ၄၄၉ တွင် “ဤဖွဲ့စည်းပုံအခြေခံဥပဒေသည် နိုင်ငံတော်အတွင်းရှိ ဥပဒေအားလုံး၏ အခြေခံဖြစ်သည်”ဟု ပြဋ္ဌာန်းထားရှိပါတယ်။ သို့ဖြစ်၍ ဖွဲ့စည်းပုံအခြေခံဥပဒေကို ကျော်လွန်ပြီး မည်သူကမျှ ဆောင်ရွက်ခွင့်မရှိကြောင်း တင်ပြလိုပါတယ်။ ဖွဲ့စည်းပုံအခြေခံဥပဒေကို ပြင်ဆင် လိုပါက ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၄၊ ၄၃၅ တို့အရ ဆောင်ရွက်ရမည်ဟု အတိအကျ ပြဋ္ဌာန်း ချက်ကို မျက်ကွယ်ပြုရာရောက်ပြီး မိမိနိုင်ငံ၏ Supreme Law ဖြစ်သည့် ဖွဲ့စည်းပုံအခြေခံဥပဒေအရ ပေါ်ပေါက်လာသော ပြည်ထောင်စုလွှတ်တော်ကြီးက ဖွဲ့စည်းပုံအခြေခံဥပဒေထက် ပိုမိုကျော်လွန်လုပ်ဆောင် နေသလိုဖြစ်ကြောင်း သုံးသပ်တွေ့ရှိရပါတယ်။ ဒါ့ကြောင့် ဖွဲ့စည်းပုံအခြေခံဥပဒေပြင်ဆင်ရေးမှာ လိုက်နာ ရမည့်တည်ဆဲဥပဒေ၊ နည်းဥပဒေများနှင့်အညီသာ တိတိကျကျ လိုက်နာဆောင်ရွက်သင့်ကြောင်း ပြောကြား လိုပါတယ်။ အစီရင်ခံစာအပိုဒ် ၆၊ အပိုဒ် ရ နှင့် အပိုဒ် ၈ တို့အရ ပူးပေါင်းကော်မတီဝင် ၃၀ ဦးအနက် ၃ ဦး ကသာ ပြင်ဆင်လိုသည့် ဥပဒေမူကြမ်းကို ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်များ၊ လွှတ်တော် ဆိုင်ရာဥပဒေ၊ နည်းဥပဒေများနှင့်အညီ လွှတ်တော်တွင် ဆက်လက်ဆွေးနွေး ဆောင်ရွက်သင့်ကြောင်းနှင့် ကျန်ကော်မတီဝင်အားလုံးအနေဖြင့် တည်ဆဲဥပဒေများနှင့်အညီ တင်ပြလာသောဥပဒေမူကြမ်းအား ဥပဒေ နှင့်အညီ သေချာစွာ လေ့လာစိစစ်ဆောင်ရွက်လိုစိတ်မရှိဘဲ ဦးသိန်းထွန်း ကျောင်းကုန်းမဲဆန္ဒနယ်က တင်သွင်းခဲ့သော ဖွဲ့စည်းပုံအခြေခံဥပဒေ ပြင်ဆင်သည့်ဥပဒေမူကြမ်းအပေါ် ဆောင်ရွက်ခဲ့သည့်အတိုင်း ဖွဲ့စည်းပုံ အခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီအောက်သို့ ထည့်သွင်းဆောင်ရွက်လိုကြောင်း တင်ပြလာသည်ကိုလည်း တွေ့ရှိရပါတယ်။ ပြည်ထောင်စုလွှတ်တော် ကိုယ်စားလှယ်အားလုံး၏ ကိုယ်စား ဥပဒေစိစစ်ရေးတာဝန်ယူထားကြသူ ပူးပေါင်းကော်မတီဝင်ကိုယ်စားလှယ်များ၏ တာဝန်ယူ၊ တာဝန်ခံစိတ် ဆိုသည်ကို နားလည်ရခက်ပါကြောင်းနှင့် ဥပဒေနှင့်မညီ မှားယွင်းသော ဆောင်ရွက်မှုကို စီရင်ထုံးတစ်ရပ် ကဲ့သို့အသုံးချနေခြင်းမှာ အမှားပေါ်အမှား ဆင့်သလိုဖြစ်နေပြီး ဖွဲ့စည်းပုံအခြေခံဥပဒေပြင်ဆင်ရေးအတွက် ဖြောင့်ဖြူးကောင်းမွန်သောလမ်းကို မျက်ကွယ်ပြုကာ တွင်း ဥပဒေကိုပြင်ဆင်ရန် ဆောင်ရွက်ခြင်း မပြုဘဲ ပိုမိုနှောင့်နှေးကြန့်ကြာအောင် လုပ်ဆောင်နေသကဲ့သို့ဖြစ်နေကြောင်း သုံးသပ်တင်ပြလိုပါတယ်။ နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီက ၁၅-၇-၂၀၁၉ ရက်နေ့တွင် တင်သွင်းခဲ့သော အစီရင်ခံစာအပိုဒ် ၂၃ အရ နိုင်ငံရေးပါတီအသီးသီးက တင်ပြထားတဲ့ ဖွဲ့စည်းပုံအခြေခံဥပဒေပြင်ဆင်ရန် တင်ပြချက် ၃၇၆၅ ချက် အပေါ်တင်ပြပါပုဂ္ဂိုလ်၊ ဌာန၊ အဖွဲ့အစည်းအသီးသီး၏ အကြံဉာဏ်များရယူပြီး ဥပဒေကြမ်းရေးဆွဲရန် ဆက်လက် ဆောင်ရွက်ရမှာဖြစ်ပါတယ်။ ဥပဒေမူကြမ်းဖြစ်လာမှသာ ယင်းဥပဒေမူကြမ်းကို ပြည်ထောင်စုလွှတ်တော်သို့ ဆက်လက်တင်သွင်းရမှာဖြစ်လို့ ယခုလို ဘယ်ဆီမှာနေမှန်း မသိသေးတဲ့ ဥပဒေမူကြမ်းကိုစောင့်ပြီးတော့ ယခုတင်ပြထားတဲ့ ဖွဲ့စည်းပုံအခြေခံဥပဒေ ပြင်ဆင်ရေးဥပဒေမူကြမ်းကို ဆက်လက်လုပ်ဆောင်မယ်ဆိုတာ များစွာမသင့်တော်တဲ့ ကိစ္စရပ်ဖြစ်ကြောင်း တင်ပြလိုပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ၏ ဆောင်ရွက်ချက် များသည် လိုက်နာကျင့်သုံးနေသော တည်ဆဲဥပဒေ၊ နည်းဥပဒေများနှင့် လွဲချော်နေပြီး ဥပဒေဆိုင်ရာ အမှားအပေါ်အမှားဆင့် အမှားသရုပ်ပြကွက်တစ်ကွက် ဖြစ်သွားနိုင်ပါ၍ ယခုအစီရင်ခံစာအား ပယ်ဖျက်ပြီး ဖွဲ့စည်းပုံအခြေခံဥပဒေပုဒ်မ ၁၀၂ နှင့် ပြည်ထောင်စုလွှတ်တော် ဆိုင်ရာနည်းဥပဒေ ၁၃၆ တို့နှင့်အညီ အစီရင်ခံစာ ပြန်လည်တင်သွင်းသင့်ပါကြောင်းနှင့် ဖွဲ့စည်းပုံအခြေခံဥပဒေပြင်ဆင်ခြင်း အခန်း(၁၂)ပါ အတိုင်း ဒေါက်တာမောင်သင်း တင်သွင်းထားသော ဖွဲ့စည်းပုံအခြေခံဥပဒေပြင်ဆင်ရေးကို အမြန်ပြင်ဆင်နိုင်ရေး ဆက်လက်ဆောင်ရွက်သင့်ပါကြောင်း ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ် ခင်ဗျာ။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1291">ဦးအောင်မျိုးလတ် (မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး၊ မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့်အနေနဲ့ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့်စပ်လျဉ်း၍ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ အစီရင်ခံစာမှာပါရှိတဲ့ မိတ္ထီလာမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာမောင်သင်းမှ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေ မူကြမ်းကို ၁၅-၃-၂၀၁၉ ရက်နေ့တွင် လက်မှတ်ရေးထိုး တင်ပြခဲ့ပါတယ်။ ၂၉-၅-၂၀၁၉ ရက်နေ့မှာ ပြည်ထောင်စုလွှတ်တော် နာယကမှ လွှတ်တော်သို့ အသိပေးတင်ပြခဲ့ပြီး ၁၅-၈-၂၀၁၉ ရက်နေ့မှာ ပြည်ထောင်စု လွှတ်တော်မှာ အစီရင်ခံစာတင်ပြခဲ့ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေ မူကြမ်း လေ့လာစိစစ်ရေးပူးပေါင်ကော်မတီမှ ယင်းဥပဒေမူကြမ်းနှင့် အလားသဏ္ဌာန်တူညီသည့် ဒုတိယ အကြိမ်ပြင်ဆင်သည့် ဥပဒေမူကြမ်းတစ်ရပ်ကို ကျောင်းကုန်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသိန်းထွန်းမှ ပြည်ထောင်စုလွှတ်တော်သို့ တင်သွင်ခဲ့ရာတွင် ဖွဲ့စည်းပုံပြင်ဆင်သည့် လုပ်ငန်းစဉ်နှစ်ရပ် အပြိုင်တင်သွင်းလာသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြထားခြင်းမရှိသည့်အတွက် လွှတ်တော်၏ အဆုံးအဖြတ်ရယူဆောင်ရွက်ခဲ့ကြောင်းကို တွေ့ရှိရပြီး ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့နိုင်ငံရဲ့ လက်ရှိအနေအထားအရ ဖွဲ့စည်းပုံ အခြေခံဥပဒေ ပြင်ဆင်ရေးလုပ်ငန်းစဉ်များမှာ တိုင်းသူပြည်သားအားလုံးရဲ့ အကျိုးစီးပွားနှင့် တိုက်ရိုက် သက်ဆိုင်နေတဲ့အတွက် အရေးကြီးဆုံးလုပ်ငန်းစဉ်ကြီး ဖြစ်ပါတယ်။ ၂၁ ရာစုပင်လုံငြိမ်းချမ်းရေးညီလာခံ ကြီးမှ ထွက်ပေါ်လာတဲ့ ပြည်ထောင်စုသဘောတူညီချက် စာချုပ်မှာပါရှိတဲ့ ဒီမိုကရေစီဖက်ဒရယ် ပြည်ထောင်စု တည်ဆောက်ဖို့ကို နိုင်ငံတော်အစိုးရ၊ တပ်မတော်၊ လွှတ်တော်၊ တိုင်းရင်းသားအဖွဲ့ အစည်များနှင့် နိုင်ငံရေး အဖွဲ့အစည်းများမှ သဘောတူညီမှု Compound Platfrom တစ်ခု ရရှိထားပြီးဖြစ်ပါတယ်။ ဒီမိုကရေစီ ဖက်ဒရယ် ပြည်ထောင်စုတည်ဆောက်ဖို့အတွက် အဓိကအကျဆုံး လုပ်ဆောင်ရမည့်အချက်မှာ ဖွဲ့စည်းပုံ အခြေခံဥပဒေပြင်ဆင်ရေးလုပ်ငန်းစဉ် ဖြစ်ပါတယ်။ လေးစားရပါသော နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေပြင်ဆင်ခြင်းရဲ့ ရည်ရွယ်ချက် ကိုက တစ်စု၊ တစ်ဖွဲ့၊ တစ်ပါတီရဲ့ အကျိုးကို မရည်ရွယ်ဘဲ ကျွန်တော်တို့ တိုင်းပြည်ကြီး ငြိမ်းချမ်းဖို့၊ ဖွံ့ဖြိုး တိုးတက်ဖို့၊ တိုင်းရင်းသားစည်းလုံးညီညွတ်ရေး ခိုင်မာတိုးတက်ဖို့အတွက် ရည်ရွယ်ချက်ထားရှိပြီး ဖွဲ့စည်းပုံ အခြေခံဥပဒေကို ပြင်ဆင်မည်ဆိုလျှင် ရှေ့နောက်ချိတ်ဆက်ပြီး အစီအစဉ်တကျ သုံးသပ်ပြင်ဆင်ရမှာ ဖြစ်ပါတယ်။ ထိုသို့မဟုတ်ဘဲ ခြေထောက်မှာဆူးစူးနေတာကို နဖူးမှာဆူးရှနေတဲ့ ဖွဲ့စည်းပုံအခြေခံဥပဒေ ပြင်ဆင်ခြင်းမျိုး၊ လောကနီတိမှာပါရှိတဲ့ မိတ်ဆွေတုကဲ့သို့ တကယ်စစ်မှန်တဲ့အကျိုးကို မလိုလားဘဲ ကိုယ်ကျိုး စီးပွားကိုသာရှေးရှုတဲ့ ပြင်ဆင်ခြင်းမျိုးကို အထူးရှောင်ရှားစေလိုပြီး မိတ်ဆွေစစ်ကဲ့သို့ တိုင်းပြည်ရဲ့ အကျိုး စီးပွားတွေဖြစ်တဲ့ အမျိုးသားပြန်လည်သင့်မြတ်ရေးနဲ့ အမျိုးသားပြန်လည်သင့်မြတ်ရေးကို အခြေခံတဲ့ ပြည်တွင်းငြိမ်းချမ်းရေးနဲ့ တိုင်းရင်းသားစည်းလုံးညီညွတ်ရေးကို ရေရှည်ခိုင်မြဲနိုင်မယ့် ဒီမိုကရေစီဖက်ဒရယ် ပြည်ထောင်စုတည်ဆောက်ရေးကိုဦးတည်တဲ့ ဖွဲ့စည်းပုံအခြေခံဥပဒေပြင်ဆင်ရေး လုပ်ငန်းကိုသာ ရည်ရွယ် ပြင်ဆင်ရမှာဖြစ်ပါတယ်။ လက်ရှိအခြေအနေမှာ ဖွဲ့စည်းပုံအခြေခံဥပဒေကို ပြင်ဆင်မယ်လို့ ပြောဆိုနေပြီး တကယ်အကျိုးရှိအောင် ပြင်ဆင်တဲ့အပေါ်မှာတော့ ကန့်ကွက်နှောင့်ယှက်ခြင်းများ မပြုလုပ်ဘဲ ပူပေါင်း ဆောင်ရွက်ခြင်းသာ ပြုလုပ်စေလိုပါကြောင်း အလေးအနက်ထားပြောကြားရင်း မိတ္ထီလာမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာမောင်သင်းအပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦးမှ တင်သွင်းလာတဲ့ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်းကို ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးပူးပေါင်းကော်မတီက ဆက်လက်ဆောင်ရွက်မည့် ဥပဒေမူကြမ်း ရေးဆွဲရေးလုပ်ငန်းစဉ်များတွင် တစ်ပေါင်းတည်း ထည့်သွင်းစိစစ် ဆောင်ရွက်သင့်ပါကြောင်းနှင့် လွှတ်တော်၏ အဆုံးအဖြတ်ကို ရယူသင့်ပါကြောင်း အကြံပြုဆွေးနွေးလိုက်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ဆွေးနွေးရန်ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၆-၈-၂၀၁၉ ရက်မှာ ကျင်းပပြုလုပ်မယ့် ပြည်ထောင်စု လွှတ်တော်အစည်းအဝေးတွင် ဆက်လက်ဆောင်ရွက်ရန်လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၅) ရက်မြောက်နေ့ ရပ်နားကြောင်းနှင့် (၁၆)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ အစီအစဉ်ကို ရပ်နားပါမယ်။ အစည်းအဝေး (၁၆)ရက်မြောက် နေ့ကို ၂၀၁၉ ခုနှစ်၊ သြဂုတ်လ ၂၆ ရက် (တနင်္လာနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ အစည်းအဝေးကို မွန်းလွဲ ၁၃:ဝဝ နာရီတွင် ရပ်နားပါသည်။</speech>
</postface>
</transcript>
</doc>
