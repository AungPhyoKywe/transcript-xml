<doc>
<docinfo>
<docno>02-11-05.xml</docno>
<pdf>02-11-05.pdf</pdf>
<term value="02">ဒုတိယအကြိမ်</term>
<session value="11" />
<sittingday value="05" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး ပဉ္စမနေ့မှတ်တမ်း</title>
<date value='05-02-2019'>၁၃၈၀ ပြည့်နှစ်၊ တပို့တွဲလဆန်း ၁ ရက် (၂၀၁၉ ခုနှစ်၊ ဖေဖော်ဝါရီလ ၅ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး ပဉ္စမနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေးရဲ့ ပဉ္စမနေ့အစီအစဉ် စတင်ပါတော့မယ်။ ယနေ့အစည်းအဝေးကို လွှတ်တော်ကိုယ်စားလှယ်များ၏ ဖိတ်ကြားထားသည့် ဧည့်သည်စုစုပေါင်း ၁၁၆ ဦး လာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ပဉ္စမနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့အစည်းအဝေးကို ၆၀၆ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၂.၂၄ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး ပဉ္စမနေ့အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ပဉ္စမနေ့ အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1229">စောမှားဖောင်ကွာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ပဉ္စမနေ့ ၅-၂-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကရင်ပြည်နယ်မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အဖွဲ့ဝင် ဖြစ်သူ ကျွန်တော် စောမွှာဖောင်ဘွားက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ- ဦးအေးမောင် ဘောလခဲ၊ - ဦးစိန်အောင် ပလက်ဝ၊ - ဦးအောင်ကျော်ဟိန်း တနင်္သာရီ၊ - ဦးဉာဏ်ထွန်း ဇီးကုန်း၊ - ဦးရွှေကို ကျောက်ပန်းတောင်း၊ - ဦးလှဌေးဝင်း ဇေယျာသီရိ၊ - ဦးဘရှိန် ကျောက်ဖြူ၊ - ဦးစစ်နိုင် မင်းပြား၊ - ဦးဖေသန်း မြေပုံ၊ - ဦးတင်နု(ခ) တင်နုအောင် မာန်အောင်၊ - ဒေါ်ခင်စောဝေ ရသေ့တောင်၊ - ဒေါက်တာခင်မောင်မောင် ဒဂုံမြို့သစ်(မြောက်ပိုင်း)၊ - သူရဦးသက်ဆွေ ကိုကိုးကျွန်း၊ လောက်ကိုင်၊ တာချီလိတ်၊ မိုင်းယောင်း၊ မိုင်းတုံ၊ ဟိုပန်၊ ဟိုပုန်း၊ နမ္မတူ၊ မိုင်းကိုင်၊ မိုင်းရယ်၊ မိုင်းဆတ်၊ ကွန်ဟိန်း၊ ကချင်-၅၊ ကယား-၈၊ - ဦးစိုင်းကျော်မိုး - ဦးလူတယ်ဟုန်(ခ) ဦးအောင်ရွှေ - ဦးဌေးဝင်း - ဦးစိုင်းထွန်းအောင် - ဦးအောင်ကျော်ဦး(ခ) ဦးကျော်ဦး ဦးကျင်ဝမ်း - ဦးခွန်အောင်ကျော် - ဒေါ်နန်းခမ်းအေး - ဦးစိုင်းဆိုင်မိုင်း - ဦးစိုင်းသီဟကျော် - ဦးစိုင်းခတ္တိယ - ဒေါ်နန်းခင်စော - ဦးယောနာ - ဦးကျော်သန်း - ဦးစိုးသိန်း - ဦးစိုင်းသာစိန် - ဒေါ်နန်းနီနီအေး - ဦးစိုင်းသန်းနိုင် - ဦးမာန်လောမောင်း - ဦးကိုကိုနိုင် - ဒေါက်တာခင်မောင်ဝင်း - ဦးကျော်သန်း - ဦးဌေးဦး - ဒေါက်တာဌေးကြွယ် - ဦးဇော်မင်းလတ်(ခ) ဦးကိုလတ် ဦးစိုင်းထွန်းအောင် ဦးစိုင်းအုန်းကျော် - ဦးခွန်သိန်းဖေ - ဦးကျော်နီနိုင် ကယား-၁၀၊ ကရင်-၆၊ ချင်း-၈၊ စစ်ကိုင်း-၈၊ တနင်္သာရီ-၁၁၊ ရခိုင်-၁၀၊ ရန်ကုန်-၂၊ ရန်ကုန်-၁၊ ရှမ်း-၁၊ ရှမ်း-၉၊ ရှမ်း-၁၁ နှင့် - ဒုတိယဗိုလ်မှူးကြီးဇာနည်အောင် တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ရ ဦးရှိပြီး ယနေ့ခွင့်ပန်ကြားသူ ၄၄ ဦးဖြစ်တဲ့အတွက် စုစုပေါင်း ခွင့်ပန်ကြားသူ ၅၁ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၄၄ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ ပန်ကြားတင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁) ကြိမ်မြောက် ပုံမှန်အစည်းအဝေး ပဉ္စမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၄ ဦးဖြစ်တဲ့အတွက် ခွင့်ပြုထားသူ စုစုပေါင်း ၅၁ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>ဦးအောင်ကြည်ညွန့်၊ မကွေးတိုင်းဒေသကြီးမဲဆန္ဒနယ်အမှတ်(၄)က တင်သွင်းသည့် “ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော်ကိုယ်စားလှယ်များနှင့် ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း” အရေးကြီးအဆိုကို လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မကွေးတိုင်း ဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က """"ပြည်ထောင်စု သမ္မတမြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော်ကိုယ်စားလှယ်များနှင့် ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း"""" အရေးကြီးအဆိုနဲ့စပ်လျဉ်းပြီး ၂၉-၁-၂၀၁၉ ရက်ကကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ အဆိုတင်သွင်းခြင်းကို ဆောင်ရွက်ခဲ့ပြီး ဖြစ်ပါတယ်။ အဆိုပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၃၀ ဦး ရှိပါတယ်။ ဆွေးနွေးမယ့် ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ အဆိုနဲ့စပ်လျဉ်းပြီး လွှတ်တော်ကိုယ်စားလှယ်များက ဆွေးနွေးကြတဲ့အခါ သတိပြုသင့်တဲ့အချက် များကို ကြိုတင်ရှင်းလင်း တင်ပြလိုပါတယ်။ ဒီအဆိုရဲ့ ရည်ရွယ်ချက်ကတော့ ၂၀၀၈ ခုနှစ်၊ ဖွဲ့စည်းပုံအခြေခံ ဥပဒေပြင်ဆင်ရေးလုပ်ငန်းများကို ဆောင်ရွက်နိုင်ဖို့အတွက် ပူးပေါင်းကော်မတီ တစ်ရပ်ကို သင့်တော်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ပါဝင်ဖွဲ့စည်းရန်သာ ဖြစ်ပါတယ်။ """"ဖွဲ့စည်းပုံအခြေခံဥပဒေ ပြင်ဆင်သည့် ဥပဒေမူကြမ်း"""" တင်သွင်းတဲ့အဆင့် ဆောင်ရွက်ခြင်း မဟုတ်ပါကြောင်း ပြောကြားလိုပါတယ်။ ဒါကြောင့် ဖွဲ့စည်းပုံအခြေခံဥပဒေမှာ ပါဝင်တဲ့ ဘယ်ဥပဒေပုဒ်မတွေကို ဘယ်လို ပြင်ဆင်သင့်တယ်။ ဘယ်ဥပဒေပုဒ်မတွေကို ပယ်ဖျက်သင့်တယ်ဆိုတာမျိုး ဆွေးနွေးဖို့မဟုတ်ကြောင်း ပြောကြားလိုပါတယ်။ ပြည်ထောင်စုလွှတ်တော်ကို အခြေပြုပြီး ပူးပေါင်းကော်မတီကို ဘယ်လိုဖွဲ့စည်းသင့်တယ်၊ လွှတ်တော် အတွင်းရှိ နိုင်ငံရေးပါတီများ၊ အစုအဖွဲ့များအလိုက် ဘယ်လိုပါဝင်သင့်တယ် စတဲ့ပူးပေါင်းကော်မတီတစ်ရပ် ဖွဲ့စည်းရေးအတွက် လိုအပ်မယ့် အဓိကအကြောင်းအရာများကို အကြံပြု ဆွေးနွေးကြဖို့ ဖြစ်ပါတယ်။ မိမိတို့ ဆွေးနွေးရာမှာ လွှတ်တော် အစည်းအဝေးများတွင် လိုက်နာရမယ့် စည်းကမ်းနဲ့ညီညွတ်ဖို့ လိုအပ်ပါ တယ်။ အဖွဲ့အစည်း၊ ပါတီနဲ့လူပုဂ္ဂိုလ်တို့ကို စွပ်စွဲပုတ်ခတ်ပြောဆိုခြင်း မပြုရန်လည်း အထူးဂရုပြု စေလို ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ နဲ့အညီ ဖွဲ့စည်းပုံအခြေခံဥပဒေပြင်ဆင်တဲ့ ဥပဒေမူကြမ်း ပြုစုတင်သွင်းနိုင်ရေးအတွက် အစပြု ဆောင်ရွက်တဲ့ အဆင့်သာဖြစ်ပါတယ်။ ဖွဲ့စည်းပုံအခြေခံ ဥပဒေကို ပြင်ဆင်သည့် ဥပဒေ(မူကြမ်း)ကို တစ်ပါတီ၊ တစ်ဖွဲ့တည်း ပြုစုဆောင်ရွက်ခြင်းထက် ပါတီစုံနဲ့ အစုအဖွဲ့မှပုဂ္ဂိုလ်များပါဝင်တဲ့ ပူးပေါင်းကော်မတီတစ်ရပ် ဖွဲ့စည်းဆောင်ရွက်တာက ပိုမိုသင့်တော်မှာ ဖြစ်ပါတယ်။ ဒါကြောင့် ပူးပေါင်းကော်မတီ ဖွဲ့စည်းရေးအဆိုနဲ့ တိုက်ရိုက်သက်ဆိုင်တဲ့ အကြောင်းအရာကိုသာ ဆွေးနွေးစေလိုကြောင်း ကြိုတင်အသိပေး တိုက်တွန်းလိုပါတယ်။</speech>
<speech type="speaker">ယခု ဒေါ်သန္တာ အိမ်မဲမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1612">ဒေါ်သန္တာ(အိမ်မဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ဧရာဝတီတိုင်းဒေသကြီး၊ အိမ်မဲမြို့နယ်က ပြည်သူ့လွှတ်တော်ကိုယ်စားလှယ် ဒေါ်သန္တာဖြစ်ပါတယ်ရှင်။ မကွေးတိုင်းဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းခဲ့တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများ ဆောလျင်စွာဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်း ကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စု လွှတ်တော်သို့ တိုက်တွန်းကြောင်း အရေးကြီးအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ကျွန်မတို့ လွှတ်တော်ကြီးရဲ့ ဆောင်ပုဒ်ရှိပါတယ်။ အဲဒါကတော့ ပြည်သူ့အသံ၊ လွှတ်တော်အသံ၊ ပြည်သူ့ဆန္ဒ၊ လွှတ်တော်ဆန္ဒ၊ ပြည်သူ တို့ရဲ့ မျှော်လင့်ချက်၊ လွှတ်တော်ကဖော်ဆောင်ရွက် လို့ဆိုပါတယ်။ အဆိုရှင် တင်ပြသလို ၂၀၁၃ ခုနှစ်က တစ်ကြိမ် ပြည်သူတို့ရဲ့ ဖွဲ့စည်းပုံအခြေခံဥပဒေ ပြင်ဆင်ရေးဆန္ဒကို သက်ဆိုင်ရာကို တင်ပြခဲ့ပြီးဖြစ်သလို ယခုလည်း ပြည်သူတို့ရဲ့ တစ်ခဲနက်ဆန္ဒကိုဖော်ဆောင်ဖို့ ပမာဏခြေလှမ်းအဖြစ် အားလုံးပူးပေါင်းပါဝင် လာနိုင်စေရေးအတွက် စေတနာနဲ့တင်သွင်းခဲ့တဲ့ အရေးကြီးအဆိုဖြစ်ပါတယ်။ လွှတ်တော်ကိုယ်စားလှယ် တွေရဲ့ အဓိကတာဝန်ဟာ ဥပဒေပြုရေးဖြစ်ပါတယ်။ အတည်ပြုပြီးသားဥပဒေတွေကိုလည်း ပြည်သူလူထု တကယ်မြေပြင်လက်တွေ့မှာ အသုံးဝင် မဝင်၊ ခေတ်စနစ်နဲ့ ညီ မညီကိုလည်း ပြန်လည်စိစစ်ရတာလည်း လွှတ်တော်ကိုယ်စားလှယ်များရဲ့ တာဝန်ပဲဖြစ်ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၆၆(က-၂) အရ လောလောဆယ်ဆယ် ပေါ်ပေါက်လာတဲ့ကိစ္စလည်းဖြစ်၊ အများပြည်သူနဲ့ အရေးတကြီးသက်ဆိုင်တဲ့ ကိစ္စလည်းဖြစ်ပြီး ပြည်ထောင်စုလွှတ်တော်ရဲ့ အဆုံးအဖြတ်ခံယူရန် ကိစ္စလည်းဖြစ်နေခြင်း၊ ပုဒ်မခွဲ(၃)အရ လွှတ်တော်တွင် သာမန်နည်းလမ်းဖြင့် တင်ပြဆွေးနွေးရန် မဖြစ်နိုင်သောကိစ္စလည်းဖြစ်သည့်အတွက် ပြည်ထောင်စု သမ္မတမြန်မာနိုင်ငံတော်အတွင်းရှိ တိုင်းရင်းသားပြည်သူလူထုတစ်ရပ်လုံးအတွက် အရေးကြီးအဆို ဆိုတဲ့ ဂုဏ်အင်္ဂါရပ်နဲ့ အလွန်ကိုက်ညီကြောင်း ထောက်ခံဆွေးနွေးလိုပါတယ်။ လေးစားအပ်ပါသော နာယကကြီးရှင်။ အဆိုရှင်ဆွေးနွေးသလို ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီဖွဲ့စည်းခြင်းဟာ အစုအဖွဲ့တစ်ခု၊ တစ်ပါတီ၊ တစ်ဦးတစ်ယောက်ကတင်သလို မဟုတ်ဘဲ နိုင်ငံရေးပါတီအသီးသီးမှ ပြည်ထောင်စုလွှတ်တော် ကိုယ်စားလှယ်များ၊ တစ်သီးပုဂ္ဂလ လွှတ်တော် ကိုယ်စားလှယ်များ၊ တပ်မတော်သားလွှတ်တော်ကိုယ်စားလှယ်များပါဝင်ပြီး မတူညီတဲ့ ရှုထောင့်အမျိုး မျိုးကနေ ဆွေးနွေးညှိနှိုင်းနိုင်ကြမှာ ဖြစ်တဲ့အတွက် ပြည်ထောင်စုမြန်မာနိုင်ငံတော်အတွင်းရဲ့ တိုင်းရင်းသား ပြည်သူလူထုရဲ့ အသံကိုလည်း စုဆောင်းနိုင်မှာဖြစ်ပါတယ်။ ယခုတင်သွင်းခဲ့တဲ့ အရေးကြီးအဆိုဖြစ်တဲ့ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီဖွဲ့စည်းခြင်းကို ပြည်ထောင်စုလွှတ်တော်ကြီးရဲ့ သဘောတူ အတည်ပြုပြီးလျှင် ဖွဲ့စည်းပုံအခြေခံဥပဒေ ပြုပြင်ရေးလုပ်ငန်းစဉ်များဖြစ်တဲ့ (၁) ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီဖွဲ့စည်းရန် သဘောတူညီချက်၊ (၂) ဖွဲ့စည်းပုံအခြေခံဥပဒေပြင်ဆင်ရေးပူးပေါင်း ကော်မတီဖွဲ့စည်းခြင်း၊ (၃) အခြေခံမူများချမှတ်ခြင်း၊ (၄) အများပြည်သူပူးပေါင်းပါဝင်မှုရှိလာခြင်း၊ (၅) ကျွမ်းကျင်ပညာရှင်များထံမှ အကြံပြုရယူခြင်း စတဲ့လုပ်ငန်းစဉ်အဆင့်ဆင့်ကို လုပ်ဆောင်နိုင်မှာ ဖြစ်ပါတယ်။ နောက်ဆုံး အဆင့်ဖြစ်သော ပြုပြင်ပြောင်းလဲရေးအကောင်အထည်ဖော်သော လုပ်ငန်းစဉ်ဖြစ်တဲ့ ဥပဒေ မူကြမ်းတစ်ခုကို ရယူပြီး ပြည်ထောင်စုလွှတ်တော်ဆိုင်ရာ နည်းဥပဒေအခန်း ၁၈ ပုဒ်မ ၁၃၃၊ ၁၃၄၊ ၁၃၅ အရ ဥပဒေမူကြမ်းကို တင်သွင်းရမှာဖြစ်ပါတယ်။ လေးစားအပ်ပါသော နာယကကြီးရှင်။ ကျွန်မတို့ မြန်မာနိုင်ငံမှာ ကနဦးရှိခဲ့တဲ့ ၁၉၄ရ ပြည်ထောင်စု မြန်မာနိုင်ငံတော်ရဲ့ ဖွဲ့စည်းအုပ်ချုပ်ပုံအခြေခံဥပဒေကို ၁၉၄ရ ဒီဇင်ဘာလမှ ၁၉၅၁ မတ်လအထိ ဖွဲ့စည်း အုပ်ချုပ်ပုံအခြေခံဥပဒေပုဒ်မ ၂၃၀ အရ လွှတ်တော်ဥက္ကဋ္ဌ၏ ပြင်ဆင်ရန်အဆိုပြုချက်ကို လွှတ်တော်၏ အတည်ပြုချက်အရ (၅)ကြိမ် ပြင်ဆင်ခဲ့ပြီး တိုင်းပြုပြည်ပြု လွှတ်တော်က ပုဒ်မ ၂၃၀ နဲ့ အကျုံးမဝင်တဲ့ ပြင်ဆင်ချက်တစ်ကြိမ် ပြင်ဆင်ခဲ့ပါတယ်။ ထိုပြင်ဆင်ချက်များသည် ၁၉၄ရ ခုနှစ် ဖွဲ့စည်းပုံအခြေခံဥပဒေကို ပြင်ဆင်သည့်အက်ဥပဒေဖြင့် ပြင်ဆင်ခြင်းမပြုဘဲ လွှတ်တော်ဥက္ကဋ္ဌက ပြင်ဆင်ရန်အဆိုပြုချက်အပေါ် တိုင်းပြုပြည်ပြုလွှတ်တော်ရဲ့ ဆုံးဖြတ်ချက်ဖြင့် ပြင်ဆင်ခဲ့ကြောင်း လေ့လာခဲ့ဖူးပါတယ်။ နိဂုံးချုပ်အနေဖြင့် ကမ္ဘာ့နိုင်ငံအသီးသီးကရော ကျွန်မတို့ မြန်မာနိုင်ငံမှာပါ ပြောင်းလဲလာသော နိုင်ငံရေး၊ အုပ်ချုပ်ရေး၊ စီးပွားရေး စနစ်များနှင့်အညီ ပြင်ဆင်ချက်များနှင့် အသစ်ရေးဆွဲပြဋ္ဌာန်းချက်များ အခါအားလျော်စွာ ပြုလုပ်ခဲ့ကြပါတယ်။ ထို့ကြောင့် ပြောင်းလဲလာသော ခေတ်စနစ်နှင့်အညီ တိုင်းရင်းသားပြည်သူလူထုအားလုံးရဲ့ စိတ်ဆန္ဒနှင့်အညီ ဖွဲ့စည်းပုံအခြေခံဥပဒေ ပြင်ဆင်နိုင်ရေးအတွက် ပဏာမလုပ်ငန်းစဉ်ဖြစ်သောကြောင့် ဒီအရေးကြီးအဆိုကို လေးလေးနက်နက် ထောက်ခံလိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဆက်လက်ပြီး ဦးမောင်မြင့် မင်းကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="238">ဦးမောင်မြင့်(မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ နာယကကြီး နဲ့တကွ အားလုံးမင်္ဂလာပါခင်ဗျာ။ ကျွန်တော် မင်းကင်းမဲဆန္ဒနယ်မှ ဦးမောင်မြင့် ဖြစ်ပါတယ်။ ကျွန်တော့အနေနဲ့ ဖွဲ့စည်းပုံအခြေခံဥပဒေကို ပြင်သင့်တာတွေ၊ ပြင်နိုင်တာတွေကို ဥပဒေလုပ်ထုံး လုပ်နည်းများနဲ့အညီ ပြင်သင့်တဲ့ပြင်ရမယ်ဆိုတာ ယေဘုယျလက်ခံပါတယ်။ ဒါပေမယ့် လုပ်ထုံးတွေ၊ ဥပဒေတွေကို ကျော်လွန်ပြီးတော့မှ ပြင်ဖို့လုပ်တာကိုတော့ လက်မခံပါဘူး။ လုပ်ခဲ့ရင်လည်း Legitimacy မရှိနိုင်ဘူးဆိုတာ ဦးစွာတင်ပြလိုပါတယ်။ ဦးအောင်ကြည်ညွန့်တင်သွင်းသွားတဲ့ အရေးကြီးအဆိုနဲ့ ပတ်သက် ပြီးတော့မှ ဗိုလ်ချုပ်သန်းစိုးက ကန့်ကွက်တင်ပြတယ်။ နာယကက မိုက်မပေးပါဘူး။ ဒေါက်တာမြတ်ဉာဏစိုးက ထောက်ခံတင်ပြတော့ မိုက်ပေးပါတယ်။ ကျွန်တော့ကိုတော့ တင်ပြခွင့်တောင်မပေးခဲ့ပါဘူး။ ဒါကိုပြန်ကြည့်ရင် နာယကကြီးက အဆိုကိုထောက်ခံမှ မိုက်ပေးတာလား။ ပြောခွင့်ပြုတာလားဆိုတာကို Hluttaw Channel ကို Live ကြည့်နေကြတဲ့ပြည်သူတွေက မေးခွန်းထုတ်လာကြတဲ့အတွက် ဒီဖြစ်စဉ်ဟာ လွှတ်တော်ကြီးရဲ့ Facibility ကို များစွာကျဆင်းစေခဲ့ပါတယ်။ တစ်ဖန် Live ပြနေရင်းနဲ့ တပ်မတော်သားကိုယ်စားလှယ်တွေ မတ်တပ်ရပ်ကန့်ကွက်တယ်။ ကျွန်တော်လည်းပါတယ်။ အဲဒီမှာ Live ပြနေတာကို ရပ်ပြီးတော့မှ ဟေမာနေဝင်း သီချင်း ထုတ်လွှင့်ပေးတယ်ဆိုတာဟာလည်း လွှတ်တော်ကြီးရဲ့ Transparency ကို များစွာထိခိုက်စေ ပါတယ်။ မြန်မာ့အသံကတော့ Technical False လို့ပြောပါတယ်။ ဒါပေမယ့် ဒီကိစ္စက ဒီးမှာ ဘယ်လိုမှမဖြစ်သင့်တဲ့ ကိစ္စဖြစ်ပါတယ်ခင်ဗျာ။ ကျွန်တော်တို့ NLD ပါတီဝင်တစ်ဦးကနေပြီးတော့မှ ပထမအကြိမ် ပြည်ထောင်စုလွှတ်တော်မှာ ဆောင်ရွက်ခဲ့တာတွေဟာ Precedent လို့ခေါ်တဲ့ စီရင်ထုံးဖြစ်သွားတယ်လို့ ပြောတာကိုလည်း ကန့်ကွက် ပါတယ်။ လွှတ်တော်က စီရင်ထုံးတွေ ထုတ်ပြန်နေတယ်လို့ ဘယ်မဟာပညာရှိက ပြောတာလဲလို့ ကျွန်တော် မေးခွန်းထုတ်ချင်ပါတယ်။ အဲဒီတုန်းက ဆောင်ရွက်ခဲ့တာတွေကို ပြန်လေ့လာရင် အခြေခံဥပဒေကို ပြင်ဆင်ဖို့ ပူးပေါင်းကော်မတီဖွဲ့စည်းပေးတာမဟုတ်ဘဲနဲ့ ဥပဒေကိုလေ့လာသုံးသပ်ဖို့အတွက် ပြည်ထောင်စုလွှတ်တော်က ပူးပေါင်းကော်မတီ ဖွဲ့စည်းပေးခဲ့တာဖြစ်ပါတယ်။ အခြေခံဥပဒေကိုပြင်ချင်ရင် ဥပဒေတွေ၊ နည်းဥပဒေတွေ အတိအလင်းပြဋ္ဌာန်းထားပါရက်နဲ့ Precedent ကို လိုက်နာလုပ်ဆောင်ရမယ်ဆိုတာက အခြေခံဥပဒေကို ဖြတ်လမ်းနည်းနဲ့ ပြင်ဖို့ကြိုးစားနေတာ ပေါ်လွင်ပါတယ်။ အဆိုရှင်က သူ့အဆိုဟာ ဖွဲ့စည်းပုံအခြေခံဥပဒေ ပုဒ်မ ၄၃၃၊ ၄၃၄၊ ၄၃၅ တို့နှင့် သက်ဆိုင်ခြင်း မရှိဘူး။ နည်းဥပဒေ ၆၆ အရ တင်ပြခြင်းဖြစ်တယ်လို့ ဆိုပါတယ်။ ဖွဲ့စည်းပုံအခြေခံဥပဒေကို ပြင်မယ်ဆိုရင်တော့ ၄၃၃၊ ၄၃၄၊ ၄၃၅ တို့ကို မျက်ကွယ်ပြုလို့မရပါဘူး။ အဆိုရှင်က မြို့တစ်မြို့နဲ့ တစ်မြို့မှာ လူ ၁၀၀ လောက်က Sticker Campaign လုပ်တာနဲ့ပဲ အဲဒါကို လွှတ်တော်ကြီးက မသိကျိုးကျွံပြုလို့ မသင့်လျော်ဘူးလို့ပြောတာဟာ အင်မတန်မှ ရယ်စရာကောင်းပါတယ်။ အဲဒီလူတွေ ဘယ်သူ့စနက်ကြောင့် Sticker Campaign လုပ်ကြတယ်ဆိုတာကိုလည်းပဲ ပိုမိုပြီးတော့မှ ပေါ်လွင်ထင်ရှားလာစေပါတယ်။ အဆိုရှင်က သူ့ရဲ့ အဆိုကို အရေးကြီးအဆိုနဲ့ တင်ပြပါတယ်။ အရေးကြီးအဆိုနဲ့ ပတ်သက်ပြီးတော့မှ ပြည်ထောင်စု လွှတ်တော် နည်းဥပဒေ ၆၆(က)အရ ကိုက်ညီရမယ့်အချက် ၅ ချက်ရှိပါတယ်။ အဲဒီအထဲက အရေးကြီးတဲ့ အချက် ၂ ချက်ကိုပဲ ကောက်နုတ်တင်ပြလိုပါတယ်။ ၆၆(က-၂)အရ ယင်းအဆိုသည် လောလောဆယ်ပေါ်ပေါက်လာသော ကိစ္စလည်းဖြစ်၍ အများ ပြည်သူနှင့် အရေးကြီးသက်ဆိုင်သော ကိစ္စလည်းဖြစ်ပြီးလျှင် လွှတ်တော်၏ ဆုံးဖြတ်ချက်ကိုရယူရန် လိုအပ်သောကိစ္စလည်းဖြစ်ရမည်ဟု ဖော်ပြပါရှိပါတယ်။ ဖွဲ့စည်းပုံအခြေခံဥပဒေက အများပြည်သူနှင့် သက်ဆိုင် နေတယ်လို့ဆိုပေမယ့် လောလောဆယ်ပေါ်ပေါက်တဲ့ကိစ္စလား ၂၀၀၈ ခုနှစ် ဖွဲ့စည်းပုံအခြေခံဥပဒေဆိုတာ ၂၀၀၈ ခုနှစ်ကတည်းက အတည်ပြုခဲ့တာ ဖြစ်ပါတယ်။ အခုဆိုရင် ၁၀ နှစ်ကြာပါပြီ။ ဒါကို ကျွန်တော်တို့ အလောသုံးဆယ် လုပ်စရာမလိုပါဘူး။ ဒါကြောင့် ဒီကိစ္စနဲ့စပ်လျဉ်းပြီးတော့မှ အရေးကြီးအဆိုတင်တာကို လက်မခံနိုင်ပါဘူး။ နောက်တစ်ခါ ၆၆(က-၃) မှာကျတော့ လွှတ်တော်တွင် သာမန်နည်းလမ်းအားဖြင့် တင်ပြ ဆွေးနွေးရန် မဖြစ်နိုင်သောကိစ္စလည်း ဖြစ်ရမည်လို့ဆိုထားပါတယ်။ ဒီကိစ္စဟာ သွေးရိုးသားရိုးဆိုရင် အခြေခံဥပဒေပုဒ်မ ၄၃၃၊ ၄၃၄၊ ၄၃၅ တို့အရ သာမန်နည်းလမ်းနှင့် ဆောင်ရွက်နိုင်တဲ့ကိစ္စဖြစ်လို့ အရေးကြီး အဆိုရဲ့ အင်္ဂါရပ်နှင့်လည်း မညီညွတ်ပါဘူးခင်ဗျာ။ ဖွဲ့စည်းပုံအခြေခံဥပဒေဆိုတာ ကျွန်တော်တို့ရဲ့ Mother Law ပါ ။ ပုဒ်မ ၄၃၃(က)မှာ ဖွဲ့စည်းပုံ အခြေခံဥပဒေကိုပြင်ဆင်ရန် တင်သွင်းသောအဆိုကို ဥပဒေမူကြမ်းအဖြစ်တင်သွင်းရမည်လို့ ပြဋ္ဌာန်းထား တဲ့အတွက် တစ်ဖက်လှည့်နဲ့ဥပဒေပြင်ရန် ကော်မတီဖွဲ့ဖို့ အရေးကြီးအဆိုတင်သွင်းခြင်းဟာ အခြေခံဥပဒေနဲ့ ဖြောင့်ဖြောင့်ကြီး ဆန့်ကျင်နေပါတယ်။ အဲဒီဘက်က ပြင်ဆင်မယ့်ဥပဒေကြမ်းကို လွှတ်တော်ကိုသာ မတင်ပေမယ့် Social Media မှာတော့ ဥပဒေကြမ်းက တော်တော်လေးပျံ့နှံ့နေတာကိုလည်း တွေ့ရတဲ့ အတွက် ဒါဟာသွေးရိုးသားရိုးမှ ဟုတ်ရဲ့လားလို့ ယူဆစရာဖြစ်နေပါတယ်။ ပုဒ်မ ၄၃၄ ကတော့ ဖွဲ့စည်းပုံ အခြေခံဥပဒေကိုပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်တွင် တင်သွင်းရမည်လို့ ဖော်ပြ ထားပါတယ်။ ဒါ့ကြောင့် ပြင်ဆင်မယ့်ဥပဒေမူကြမ်းရှိရင် ပြည်ထောင်စုလွှတ်တော်ကို တင်ပါလို့ပဲ ကျွန်တော် တိုက်တွန်းလိုပါတယ်။ ပုဒ်မ ၄၃၅ မှာတော့ ဖွဲ့စည်းပုံအခြေခံဥပဒေကိုပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်ရှိ ကိုယ်စားလှယ်စုစုပေါင်း၏ ၂၀ ရာခိုင်နှုန်းကတင်ပြလျှင် အဆိုပါပြင်ဆင်ချက် ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေးရမည်လို့ ဖော်ပြထားလို့ ၂၀ ရာခိုင်နှုန်း လက်မှတ် ရရှိအောင် အဆိုရှင်အနေနဲ့ မခက်ဘူးလို့ပဲ ကျွန်တော်ယူဆပါတယ်။ တစ်ဖန် ပြည်ထောင်စုလွှတ်တော်က နည်းဥပဒေ ၁၃၃ မှာဆိုရင် ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးပြီးတော့မှ ဥပဒေကြမ်းတင်ရမယ်။ ၁၃၅ မှာ ဥပဒေမူကြမ်းကို ပူးပေါင်းကော်မတီဖွဲ့ပြီး စစ်ဆေးလေ့လာရမယ်။ ၁၃၆ အရ ပူးပေါင်းကော်မတီရဲ့ လေ့လာတွေ့ရှိချက်တွေကို ကြိုတင်ဝေငှရမယ် ဆိုတဲ့အချက်တွေကိုရော အဆိုရှင်အနေနဲ့ လေ့လာဖတ်မှတ်ခဲ့ဖူးပါရဲ့လား။ ဖတ်မှတ်ခဲ့ဖူးတယ်ဆိုရင် ဘာကြောင့် မျက်ကွယ်ပြုသလဲလို့ ကျွန်တော် မေးခွန်းထုတ်ချင်ပါတယ်။ တပ်မတော်သားလွှတ်တော် ကိုယ်စားလှယ် ဗိုလ်ချုပ်မောင်မောင်က ဒီကိစ္စဟာ ဥပဒေကို လက်တစ်လုံးခြားလုပ်တယ်လို့ပြောတော့ နာယကက ဒီစကားအသုံးအနှုန်းကို ကန့်ကွက်ပြီးတော့မှ မှတ်တမ်းကနေပယ်ဖျက်ခဲ့ပါတယ်။ မှန်ပါတယ် ခင်ဗျ။ ဗိုလ်ချုပ်မောင်မောင်ပြောတဲ့ ဒီကိစ္စဟာ ဥပဒေကို လက်တစ်လုံးခြားလုပ်တာ မဟုတ်ပါဘူး။ ဖွဲ့စည်းပုံ အခြေခံဥပဒေ ၄၃၃၊ ၄၃၄၊ ၄၃၅ တို့နဲ့လည်းကောင်း၊ ပြည်ထောင်စုလွှတ်တော်နည်းဥပဒေ ၁၃၃၊ ၁၃၅ နဲ့လည်းကောင်း၊ နည်းဥပဒေ ၆၆(က)နဲ့လည်းကောင်း မညီညွတ်ခြင်း၊ ဖြောင့်ဖြောင့်ကြီး ဆန့်ကျင်ခြင်း ဖြစ်ပါကြောင်း ကျွန်တော့အနေနဲ့ ထပ်လောင်းပြောကြားလိုပါတယ်။ နာယကကြီးခင်ဗျာ။ အားလုံးကိုယ်စားလှယ်တွေ သေသေချာချာ နဖူးပေါ်လက်တင်ပြီးတော့မှ စဉ်းစား ကြည့်ကြပါ။ တိုက်တွန်းချင်ပါတယ်။ အခုဖြစ်နေတာက ယုန်မရခင် သံပုရာရှာဆိုသလို ဖြစ်နေပါတယ်။ ဥပဒေကြမ်း တင်တဲ့အခါကျမှ လုပ်ရမယ့် ကော်မတီဖွဲ့ စီစဉ်ရမယ့်ကိစ္စကို ကော်မတီဖွဲ့ပြီးတော့မှ ပြင်ရမယ့် အချက်တွေကို ရှာဖွေမယ်ဆိုတာ ဇောက်ထိုးပြောင်းပြန် ဖြစ်နေပါတယ်ခင်ဗျာ။ နာယကကြီးပြောတဲ့ All Inclusive ဖြစ်အောင် လုပ်မယ်ဆိုတာကို လက်ခံပါတယ်။ ဒါပေမယ့် ဥပဒေကြမ်းတင်လာတဲ့အခါမှာ ဒီလိုဖြစ်အောင် ကော်မတီဖွဲ့ပါ။ ဒါကိုကြိုဆိုပါတယ်လို့ ပြောချင်ပါတယ်။ နိဂုံးချုပ်အနေနဲ့ တင်ပြချင်တာ ကတော့ လွှတ်တော်ဆိုတာ ဥပဒေပြုရေးမဏ္ဍိုင်ရဲ့ အချုပ်အခေါင်ပါ။ လွှတ်တော်ကိုယ်နှိုက်က ဥပဒေတွေ၊ လုပ်ထုံးတွေကို မလိုက်နာဘူး၊ ညီညွတ်အောင်မလုပ်ဘူးဆိုရင် သမိုင်းမှာ ကမ္ဗည်းမည်းတင်ခံရနိုင်ပါတယ်။ ဒါကြောင့် ကမ္ဗည်းမည်းအတင်မခံရအောင် ဦးအောင်ကြည်ညွန့်ရဲ့ အဆိုကို အလေးအနက် ကန့်ကွက်ပါ ကြောင်း နာယကကြီးမှတစ်ဆင့် လေးစားစွာတင်ပြအပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ နာယကကြီးရှင့်။ ပြည်ထောင်စုသမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက် နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်တဲ့ ပြည်ထောင်စု လွှတ်တော်ကိုယ်စားလှယ်များနဲ့ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း မကွေးတိုင်း ဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်ရဲ့ အရေးကြီး အဆိုကို ကြိုဆိုထောက်ခံ အကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင့်။ မြန်မာ့အကျပ်အတည်းဟာ ဖွဲ့စည်းပုံအကျပ်အတည်းဖြစ်တယ်လို့ နိုင်ငံတကာနဲ့ တိုင်းရင်းသားခေါင်းဆောင်တွေက သုံးသပ်ပါတယ်။ ဒါကြောင့်မြန်မာ့အနာဂတ်ကို ပြုပြင်ပြောင်းလဲဖို့ ရှေးရှုတဲ့အနေနဲ့ ဖွဲ့စည်းပုံအခြေခံဥပဒေကို ပြင်ဆင်ရန်လိုအပ်ကြောင်း အားလုံးက လက်ခံလာကြပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေကို လေ့လာသုံးသပ်တဲ့အခါမှာ ဒီမိုကရေစီစံနှုန်းများနဲ့ ညီညွတ်မှုမရှိ သေးတဲ့ ပြဋ္ဌာန်းချက်တွေ၊ ရှေ့နောက်ညီညွတ်မှုမရှိသေးတဲ့ ကွဲလွဲဆန့်ကျင်နေတဲ့ ပြဋ္ဌာန်းချက်တွေ၊ ပြည်တွင်း ငြိမ်းချမ်းရေးအတွက် မရှိမဖြစ်လိုအပ်တဲ့ စစ်မှန်တဲ့ဒီမိုကရေစီပြည်ထောင်စု ထူထောင်ရေးအတွက် အဟန့် အတားဖြစ်နေတဲ့ ပြဋ္ဌာန်းချက်တွေပါဝင်နေတဲ့အပြင် နိုင်ငံသားများရဲ့ တန်းတူညီမျှမှုကို ဖော်ဆောင်နိုင်ခွင့် မရှိတဲ့ ပြဋ္ဌာန်းချက်များရှိနေသေးကြောင်း လေ့လာစိစစ်တွေ့ရှိရတယ်လို့ အဆိုရှင်က တင်ပြထားပါတယ်။ အခြေခံဥပဒေ ပြင်ဆင်ရေးလုပ်ငန်းစဉ်ဟာ စိန်ခေါ်မှုနဲ့ အခက်အခဲများစွာရှိပြီး ာင်ရွက် ရကြောင်း ပထမအကြိမ် အခြေခံဥပဒေပြင်ဆင်ရေးလုပ်ငန်းများအရ သိရပါတယ်။ ဒီလိုလွယ်လွယ်နဲ့မရတဲ့ အခွင့်အရေးဖြစ်တဲ့အတွက်ကြောင့် တိုင်းရင်းသားပြည်သူများအားလုံးက အကျိုးရှိပြီး ထိရောက်တဲ့ပြင်ဆင်မှုပဲ ဖြစ်စေဖို့အတွက် ပြည်ထောင်စုလွှတ်တော်မှာ ရောက်ရှိနေကြတဲ့ ကိုယ်စားလှယ်အားလုံးက အမြော်အမြင် ကြီးကြီး၊ နှလုံးသားကြီးကြီး၊ စေတနာကြီးကြီးနဲ့ ပူးပေါင်းပါဝင်ဖို့လိုပါတယ်။ တကယ်လို့ ပြုပြင်ပြောင်းလဲရေးမှာ ဦးဆောင်ပါဝင်ရမယ့်ပုဂ္ဂိုလ်များက သဘောထားတင်းမာတဲ့ အနေအထားမျိုး ဖြစ်ခဲ့မယ်ဆိုလို့ရှိရင် နိုင်ငံရဲ့ အချုပ်အခြာအာဏာသက်ဆင်းရာဖြစ်တဲ့ နိုင်ငံသားများ၊ တိုင်းရင်းသားပြည်သူများကို စိတ်ပျက်စေမှာ အမှန်ပဲဖြစ်သလို ယုံကြည်ကိုးစားမှုကိုလည်း ပျက်ပြားထိခိုက်စေမှာ အမှန်ပဲဖြစ်ပါတယ်။ နာယကကြီးရှင့်။ ပြည်သူ့ကိုယ်စားလှယ်များ၊ ပြည်သူ့ဝန်ထမ်းများဟာ နိုင်ငံတော်နဲ့ နိုင်ငံသားများ အကျိုးအတွက် ဆောင်ရွက်ဖို့ သစ္စာအဓိဋ္ဌာန်ပြုထားကြသူများ ဖြစ်တယ်ဆိုတာ အမြဲသတိရသင့်ပါတယ်။ ဒီမိုကရေစီ နိုင်ငံတစ်နိုင်ငံရဲ့ ဖွဲ့စည်းအုပ်ချုပ်ပုံ အခြေခံဥပဒေဟာ နိုင်ငံနေပြည်သူလူထုရဲ့ လူ့အခွင့်အရေး၊ လူ့ဂုဏ်သိက္ခာအပြည့်အဝပါရှိတဲ့ အမျိုးသားတန်းတူရေးနဲ့ ကိုယ့်ကြမ္မာကိုယ် အပြည့်အဝဖန်တီးခွင့်ရှိတဲ့ ကိုယ်ပိုင်ပြဋ္ဌာန်းခွင့်တို့ကို အာမခံချက်ပေးနိုင်တဲ့ အခြေခံဥပဒေဖြစ်ရပါမယ်။ အင်အားကြီးသူက လက်ဦးမှု ယူထားတဲ့၊ အသာစီးယူထားတဲ့၊ အသာစီးရတဲ့အခြေခံဥပဒေမျိုး မဖြစ်ရပါဘူး။ အခြေခံဥပဒေပြင်ဆင် ရာမှာ ငြိမ်းချမ်းရေး၊ ကိုယ်ပိုင်ပြဋ္ဌာန်းပိုင်ခွင့်၊ အမျိုးသားတန်းတူခွင့်၊ နိုင်ငံရေးအာဏာအပြည့်အဝရရှိတဲ့ စက် စက်ခလယ် ထင် ထက်ထက် ထမင်း၊ ခင်မင် များစွာ မျှော်လင့်ချက်ကို ဖြည့်ဆည်းပေးဖို့အတွက် ဦးတည်ပြင်ဆင်ရမှာဖြစ်ပါတယ်။ နှစ်ပေါင်း ၇၀ ကျော် ဖြစ်တည်လာခဲ့တဲ့ ပြည်တွင်းစစ်ဟာ အခုချိန်မှာ ကျွန်မတို့ ရခိုင်ပြည်နယ်ကိုထိ ကူးစက်လာတာကို ကြည့်လို့ ရှိရင် အခြေခံဥပဒေကို ပြင်ဆင်ဖို့ ဘယ်လောက်ထိအရေးကြီးတယ်၊ ဘယ်အတိုင်းအတာထိ ဆောလျင်စွာ ပြင်ဆင်သင့်တယ်ဆိုတာ ထင်ရှားပေါ်လွင်နေပါတယ်။ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီဖွဲ့ခြင်းဟာ နှစ်ပေါင်းများစွာ စောင့်စားလာခဲ့ ရတဲ့ ပြည်သူများရဲ့ မျှော်လင့်ချက်ပြည့်ဝဖို့ ပြည်ထောင်စုလွှတ်တော်ရဲ့ ကနဦးခြေလှမ်းသစ်ဖြစ်ပါတယ်။ အကယ်၍ ထပ်ပြီး စောင့်ဆိုင်းရဦးမယ်ဆိုလို့ရှိရင် ပြည်သူအပေါ်မှာ တာဝန်မကျေပွန်တာ ဖြစ်ပါမယ်။ တိုင်းရင်းသားပြည်သူများရဲ့ ဆန္ဒကို မျက်ကွယ်ပြုရာဖြစ်ပါမယ်။ အခြေခံဥပဒေပြင်ဆင်ရေးကို ဟန့်တား ပိတ်ဆို့ခြင်း၊ ဟန်ပြင်ဆင်ခြင်းဟာလည်း စစ်မှန်တဲ့ ဖက်ဒရယ်ပြည်ထောင်စုတည်ဆောက်ရာမှာ အထောက် အကူမပြုနိုင်တာကို ကျွန်မတို့ သတိကြီးစွာပြုသင့်ပါတယ်။ ပြည်သူလူထုရဲ့ အနာဂတ်ကို ဆုံးဖြတ်ကြတဲ့ ခေါင်းဆောင်များဟာ တိုင်းရင်းသား ပြည်သူလူထုများအတွက် မှန်ကန်တဲ့နှလုံးသားနဲ့ ပြည်သူ့အရေးကို အဆုံးအဖြတ်ပေးရမယ့် သမိုင်းသစ်ရောက်ရှိနေပါတယ်။ ဘယ်ခေါင်းဆောင်တွေ ဘယ်လောက် အထိ သဘောထားကြီးတယ်ဆိုတာ ပြည်သူလူထုက ဆုံးဖြတ်တော့မှာပါ။ အခြေခံဥပဒေပြင်ဆင်ရေးဟာ ပြည်ထောင်စုဖွားတိုင်းရင်းသားများ၊ သွေးချင်းညီအစ်ကိုများ၊ မောင်နှမများ စတဲ့ စကားလုံးအသုံးအနှုန်း တွေဟာ အပေါ်ယံမဟုတ်ကြောင်း သက်သေပြရပါမယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ အမျိုးသားတန်းတူရေးကို အလေး ထားကြောင်း၊ အနာဂတ်မှာ စစ်မှန်တဲ့ ဖက်ဒရယ်ပြည်ထောင်စုကို တည်ဆောက်ဖို့အတွက် အမှန်တကယ် လိုလားပြင်ဆင်နေကြောင်း သက်သေပြရမယ့် မဟာအခွင့်အရေးလည်းဖြစ်ပါတယ်။ ီရေဟာ လူကိုမစောင့်သလိုဘဲ မျှပြောင်းလဲနေတဲ့ နိုင်ငံတကာတိုးတက်မှုတွေဟာလည်း မြန်မာနိုင်ငံကို စောင့်ဆိုင်းနေမှာမဟုတ်ပါဘူး။ ကိုယ်ညံ့ရင်ကိုယ်တွေပဲ ခံရမှာဖြစ်ပါတယ်။ ယနေ့အများကတောင်းဆို နေကြတဲ့ အခြေခံဥပဒေပြင်ဆင်ရေးဟာ စတင်ရေးဆွဲစဉ်ကတည်းက ပြည်သူ့ကိုယ်စားပြုမှု၊ ပါဝင်မှုအပိုင်းကို မျက်ကွယ်ပြုခဲ့တာဟာလည်း အကြောင်းရင်းတစ်ခု ဖြစ်ပါတယ်။ ဒါကြောင့် အခြေခံဥပဒေပြင်ဆင်ရေး အတွက် ကြိုးပမ်းရာမှာ ပွင့်လင်းမြင်သာပြီး အားလုံးပူးပေါင်းပါဝင်မှုရှိတဲ့ လုပ်ငန်းစဉ်တစ်ရပ် ဖြစ်သင့် ကြောင်း၊ ယခု အခြေခံဥပဒေပြင်ဆင်ရေးကော်မတီဖွဲ့ရာမှာလည်း ပြည်ပပညာရှင်များ၊ ဥပဒေပညာရှင် များနဲ့ လွှတ်တော်အတွင်းရှိ တိုင်းရင်းသားပါတီများမှ ကိုယ်စားလှယ်များကို မဖြစ်မနေထည့်သွင်း ဖွဲ့စည်းသင့်ကြောင်း အကြံပြုလိုပါတယ်။ ဒီမိုကရေစီအခြေခံဥပဒေဟာ ပြည်သူကိုယ်စားပြု ရွေးချယ်ခံ ကိုယ်စားလှယ်များနဲ့သာ လွှတ်တော်လုပ်ငန်း တာဝန်များကို ရာနှုန်းပြည့်ထမ်းဆောင်ဖို့ အာမခံနိုင် ရပါမယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ မြန်မာနိုင်ငံမှာ ခေတ်အဆက်ဆက်၊ အစိုးရအဆက်ဆက် စစ်မှန်တဲ့ငြိမ်းချမ်းရေးနဲ့ အနှစ်သာရပြည့်ဝတဲ့ ဖက်ဒရယ်ပြည်ထောင်စု မတည်ဆောက် နိုင်သေးတဲ့အတွက် ဒုက္ခအမျိုးမျိုးခံစားနေရတဲ့ တိုင်းရင်းသားပြည်သူများ၊ အရွယ်နဲ့မမျှအောင် ဒုက္ခ ရောက်နေကြရတဲ့ စစ်ဘေးဒဏ်ခံကလေးသူငယ်များ၊ အမျိုးသမီးများနဲ့ သက်ကြီးရွယ်အိုများ၊ စစ်ပွဲများ ကြောင့် အရွယ်မတိုင်မီ ကြွေလွင့်နေကြရတဲ့ လူငယ်များအပေါ် ကိုယ်ချင်းစာစိတ်၊ မေတ္တာစိတ်ထားရှိပြီး သဘောထားကြီးစွာနဲ့ အခြေခံဥပဒေကို ပြင်ဆင်ဖို့အားလုံးပူးပေါင်းဆောင်ရွက်နိုင်ရေးအတွက် ဖွဲ့စည်းပုံ အခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အဆိုအား လေးနက်စွာ အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုးဌေး ကော့ကရိတ်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1374">ဦးစိုးဌေး(ကော့ကရိတ်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော် ကတော့ ကရင်ပြည်နယ်၊ ကော့ကရိတ်မြို့နယ် ပြည်သူ့လွှတ်တော်ကိုယ်စားလှယ် ဦးစိုးဌေးဖြစ်ပါတယ်။ ကျွန်တော့အနေနဲ့ ၂၉-၁-၂၀၁၉ ရက်နေ့က မကွေးတိုင်းဒေသကြီး၊ မဲဆန္ဒနယ်အမှတ်(၄) အမျိုးသား လွှတ်တော်ကိုယ်စားလှယ် ဦးအောင်ကြည်ညွန့်က ပြည်ထောင်စုလွှတ်တော်မှာ ပြည်ထောင်စုလွှတ်တော် ဆိုင်ရာ နည်းဥပဒေ ၆၆ အရ တင်သွင်းတဲ့ အရေးကြီးအဆိုကို ထောက်ခံဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့်ရဲ့ အဆိုဟာ ကျွန်တော်တို့ တိုင်းရင်းသား နိုင်ငံသားတွေက လွန်ခဲ့သော ဆယ်စုနှစ်းက လိုလားတောင့်တနေတဲ့ လုပ်ငန်းစဉ်တစ်ရပ် ဖြစ်တာကြောင့် အဆိုကို တင်သွင်းသွားတဲ့ ပြည်ထောင်စုလွှတ်တော်ကိုယ်စားလှယ် အမျိုးသားလွှတ်တော် ကိုယ်စားလှယ် ဦးအောင်ကြည်ညွန့်ကို အထူးပင်ကျေးဇူးတင်မိကြောင်း လေးနက်စွာ ပြောလိုပါတယ်။ ပြည်ထောင်စုမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈)ကို ပြင်ဆင်လိုတဲ့ တိုင်းရင်းသား နိုင်ငံသားတွေရဲ့ ဆန္ဒကို ဖြည့်ဆည်းဖို့ တပ်မတော်ကာကွယ်ရေးဦးစီးချုပ်နှင့်တကွ တပ်မတော်သား လွှတ်တော်ကိုယ်စားလှယ်များကလည်း မွန်မြတ်သော စိတ်ထားကောင်းဖြင့် သဘောတူကြောင်း မကြာခဏ ထုတ်ဖော်ပြောကြားပြီး ဖြစ်ပါတယ်။ ကျွန်တော်တို့က ဒီမိုကရေစီ ဖက်ဒရယ်နိုင်ငံတော်ကြီးကို ပါတီစုံစနစ်ဖြင့် တည်ဆောက်ရေး ဦးတည်နေတာဖြစ်တဲ့အတွက် အခြေခံဥပဒေပြင်ဆင်ရေး ဥပဒေမူကြမ်းကို တစ်ဦး၊ တစ်ယောက်၊ တစ်ပါတီ၊ လူမျိုးစုတစ်စုက ရေးဆွဲမယ်ဆိုရင် ပြည့်စုံကောင်းမွန်ဖို့၊ ဆောလျင်စွာ ပြီးမြောက်ဖို့ လွယ်ကူမှာမဟုတ်ပါဘူး။ လွှတ်တော်ကိုယ်စားလှယ် ဦးအောင်ကြည်ညွန့် အဆိုပြုသလို ပူးပေါင်းကော်မတီ တစ်ရပ် ဖွဲ့စည်းဆောင်ရွက်မှသာ လက်တွေ့ကျပြီး အောင်မြင်စွာ အလွယ်တကူဆောင်ရွက်နိုင်မှာ ဖြစ်တာမို့ အဆိုကို ထောက်ခံရပါတယ်။ ယနေ့ခေတ်မှာ နိုင်ငံတော်ဖွံ့ဖြိုးရေးလုပ်ငန်းတွေကို တာဝန်ခွဲဝေယူပြီး စုပေါင်းအင်အားဖြင့် ဆောင်ရွက် တဲ့အတွက် တိုးတက်အောင်မြင်ကြီးပွားချမ်းသာတဲ့ နိုင်ငံတွေကို တွေ့ရမှာဖြစ်ပါတယ်။ အဖွဲ့အစည်း တစ်ခု၊ တစ်ဦးတစ်ယောက်က အမိန့်ပေးဆောင်ရွက်လျက်ရှိတဲ့ နိုင်ငံတွေကတော့ ဖွံ့ဖြိုးမှု နှေးကွေးဆင်းရဲ နေတာတွေကို တွေ့ရမှာဖြစ်ပါတယ်။ ကျွန်တော်တို့နိုင်ငံ ဖွံ့ဖြိုးတိုးတက်ရေး ရေသောက်မြစ်သဖွယ်ဖြစ်တဲ့ အခြေခံဥပဒေပြင်ဆင်ရေး ဥပဒေမူကြမ်းကို ပူးပေါင်းကော်မတီတစ်ရပ် ဖွဲ့စည်းဆောင်ရွက်ခြင်းဟာ ဥပဒေ လုပ်ထုံးလုပ်နည်းများနှင့် ညီညွတ်စွာ အကောင်အထည်ဖော်နိုင်ရေးအတွက် ရှေ့ပြေးလုပ်ငန်းစဉ်လည်း ဖြစ်ပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေကို ၁၈-၁၀-၂၀၀ရ ရက်က ဖွဲ့စည်းခဲ့တဲ့ တရားသူကြီး ဦးအောင်တိုးဦးဆောင်ပြီး အဖွဲ့ဝင် ၅၄ ဦးပါအဖွဲ့က အောင်မြင်စွာ ရေးဆွဲခဲ့တာဖြစ်ပါတယ်။ ဒါကြောင့်မို့ အဖွဲ့ဖြင့် ဆောင်ရွက်တဲ့ အစဉ်အလာအတိုင်း အခြေခံဥပဒေပြင်ဆင်ရေးမူကြမ်းကိုလည်း သင့်လျော်သော ပြည်ထောင်စုလွှတ်တော် ကိုယ်စားလှယ်ဦးရေဖြင့် ပူးပေါင်းကော်မတီ ဖွဲ့စည်းဆောင်ရွက်သွားလို့ရှိရင် တိုင်းရင်းသားနိုင်ငံသားတွေရဲ့ ဆန္ဒကို အလွယ်တကူ အောင်မြင်စွာ ဖြည့်ဆည်းနိုင်မှာဖြစ်တာမို့ အဆိုကို ထောက်ခံရပါတယ်။ အခြေခံဥပဒေပြင်ဆင်ရေး ဥပဒေမူကြမ်းဟာ တိုင်းရင်းသား နိုင်ငံသားများအားလုံးရဲ့ အကျိုး စီးပွားကို ကာကွယ်နိုင်တဲ့ ဒီမိုကရေစီဖက်ဒရယ်ပြည်ထောင်စု အနှစ်သာရပါတဲ့ ဥပဒေကြမ်းတစ်ရပ် ဖြစ်ဖို့ လိုအပ်ပါတယ်။ အရေးမကြီးတဲ့ အကာသဘော ပုဒ်မတွေကိုသာ ပြင်တဲ့ ဥပဒေကြမ်းမဖြစ်ဖို့လိုတဲ့အတွက် ပူးပေါင်းကော်မတီ ဖွဲ့စည်းဆောင်ရွက်မှသာ ပြည့်စုံအောင်မြင်နိုင်တာမို့ အဆိုကိုထောက်ခံရပါတယ်။ ဖွဲ့စည်းပုံ အခြေခံဥပဒေ ရေးဆွဲပြီးနောက် မပြင်ဆင်တဲ့နိုင်ငံရယ်လို့ မရှိသဘောက်ပါပဲ။ ပြင်ဆင်တဲ့အခါမှာလည်း အခြေခံဥပဒေမှာ ပြဋ္ဌာန်းထားတဲ့အတိုင်း လွှတ်တော်တွေက ဆောင်ရွက်သွားတာ လေ့လာတွေ့ရှိရပါတယ်။ (၂၀၀၈ ခုနှစ်) ဖွဲ့စည်းပုံအခြေခံဥပဒေကိုလည်း ဥပဒေနဲ့အညီ လက်တွေ့ကျကျ ပူးပေါင်းကော်မတီ ဖွဲ့စည်း ဆောင်ရွက်ခြင်းဟာ တိုင်းရင်းသားနိုင်ငံသားများ အာလုံးရဲ့ဆန္ဒကို ဖြည့်ဆည်းနိုင်မှာဖြစ်တာကြောင့် ထောက်ခံဆွေးနွေးအပ်ပါတယ်။ ကျွန်တော်တို့ ပြည်ထောင်စုလွှတ်တော်ဟာ ၂၀၀၈ ခုနှစ် ဖွဲ့စည်းပုံအခြေခံဥပဒေအရ ပြည်သူ ရွေးကောက်လို့ ပေါ်ပေါက်လာတာဖြစ်သလို ၂၀၀၈ အခြေခံဥပဒေကို ပြည်သူ့ဆန္ဒအရ ပြင်ဆင်ဖို့ တာဝန် ရှိတဲ့ လွှတ်တော်တစ်ရပ်လည်း ဖြစ်ပါတယ်။ ဒီတာဝန်ကို ကျေပွန်အောင်ထမ်းဆောင်ဖို့ ပူးပေါင်းကော်မတီ ဖွဲ့စည်းဆောင်ရွက်ခြင်းဟာ လက်တွေ့အကျဆုံး ချဉ်းကပ်မှုတစ်ခု ဖြစ်တာမို့ အဆိုကို ထောက်ခံဆွေးနွေး ရပါတယ်။ ပြည်ထောင်စုလွှတ်တော် နည်းဥပဒေ ၆၆ အရ အဆိုတင်သွင်းတဲ့ ပြည်ထောင်စုလွှတ်တော် ကိုယ်စားလှယ် ဦးအောင်ကြည်ညွန့်ရဲ့ အဆိုအရ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီ ဖွဲ့စည်းပြီးနောက် တာဝန်ခွဲဝေဆောင်ရွက်မယ့် လုပ်ငန်းစဉ်တွေကြောင့် နိုင်ငံတော်ဖွံ့ဖြိုးကြီးပွားချမ်းသာ လာမှာကို ယုံကြည်မျှော်လင့်တဲ့ပီတိကို နားလည်ခံစားရင်း အဆိုကို လေးလေးနက်နက် ထောက်ခံ နိဂုံး ချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝေစိန်အောင် ရခိုင်ပြည်နယ် မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1309">ဦးဝေစိန်အောင်(မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က ရခိုင်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးစိန်အောင် ဖြစ်ပါတယ်။ ကျွန်တော် ကတော့ မကွေးတိုင်းဒေသကြီး မဲဆန္ဒနယ်အမှတ်(၄)မှ ဦးအောင်ကြည်ညွန့်ရဲ့ အဆိုကို ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ မြန်မာနိုင်ငံသမိုင်းတွင် ၁၉၄ရ ဖွဲ့စည်းအုပ်ချုပ်ပုံ အခြေခံဥပဒေ၊ ၁၉၇၄ ဖွဲ့စည်းအုပ်ချုပ်ပုံအခြေခံဥပဒေ၊ ၂၀၀၈ ခုနှစ် ဖွဲ့စည်းပုံအခြေခံဥပဒေဆိုပြီး ၃ ခုရှိခဲ့ပြီး ဖြစ်ပါတယ်။ ၁၉၄ရ ဖွဲ့စည်းအုပ်ချုပ်ပုံအခြေခံဥပဒေကို ဆန္ဒမဲ ၃ ပုံ ၂ ပုံနဲ့ ပြင်ဆင်နိုင်ပေမယ့် ၂၀၀၈ ဖွဲ့စည်းပုံဥပဒေကို ပြင်ဆင်မယ်ဆိုရင် ကိုယ်စားလှယ်မဲ ၇၅ ရာခိုင်နှုန်းကျော် ရရှိမှသာ ပြင်ဆင်နိုင်မည် ဖြစ်ပါတယ်။ တပ်မတော်သား ကိုယ်စားလှယ်များပါ သဘောတူညီဖို့လိုပါတယ်။ မြန်မာနိုင်ငံ လွတ်လပ်ရေးရရှိခဲ့စဉ်က ဦးအောင်ဆန်းဦးဆောင်ပြီး တိုင်းရင်းသားတချို့ပါဝင်ရေးဆွဲခဲ့တဲ့ ၁၉၄ရ ဖွဲ့စည်းပုံအခြေခံဥပဒေဟာ ဒီမို ကရေစီခေတ်အတွင်း ကျင့်သုံးခဲ့ရတာကြောင့် ပြင်ဆင်သင့်တာတွေကို ပြင်ဆင်နိုင်ခဲ့ပါတယ်။ ၁၉၄ရ အခြေခံ ဥပဒေကို ပြင်ဆင်ပြီး ၁၉၅၄ ခုနှစ်မှာ ကရင်ပြည်နယ်ကို ဖွဲ့စည်းနိုင်ခဲ့ပါတယ်။ ပထစအစိုးရခေတ် ၁၉၆၀၁၉၆၁ ခုနှစ်တွင်လည်း ပေးသင့်ပေးထိုက်တဲ့ ရခိုင်ပြည်နယ်နဲ့ မွန်ပြည်နယ်ကို သတ်မှတ်ပေးတဲ့ ဖွဲ့စည်းပုံ ပြင်ဆင်မှုတစ်ခု ရှိခဲ့ပါတယ်။ ၁၉၇၄ ဖွဲ့စည်းပုံဟာ မြန်မာ့ဆိုရှယ်လစ်ခေတ်ကို ဖန်တီးဖို့အတွက် လွဲတဲ့အယူအဆနဲ့ ရေးဆွဲခဲ့ တာကြောင့် ဒီမိုကရေစီစနစ်ပြောင်းလဲဖို့ ပြင်ဆင်ရန် အခက်အခဲရှိနေပါတယ်။ ဒါကြောင့် အဲဒီ ဆိုရှယ်လစ်စနစ် ဖွဲ့စည်းပုံဟာ နိုင်ငံကိုဖွံ့ဖြိုးတိုးတက်အောင် မလုပ်နိုင်တာကြောင့် ၈၈ အရေးတော်ပုံမှာ လူထုဖြိုချမှုနဲ့ ဇာတ်သိမ်းခဲ့ရပါတယ်။ ၂၀၀၈ ဖွဲ့စည်းပုံအခြေခံဥပဒေကတော့ ၁၉၉၃ ခုနှစ်ကစပြီး ညောင်နှစ်ပင် ညီလာခံကိုဖျက်ကာ ၁၅ နှစ်တိုင်တိုင် းဆွဲခဲ့ရတဲ့အတွက် ပြင်ဆင်ရန်အလွန်ခက်ခဲတဲ့ ဥပဒေ တစ်ခုအဖြစ် ဖြစ်ပေါ်လာပါတယ်။ ဖွဲ့စည်းပုံဥပဒေကို ရေးဆွဲမပြီးခင်ကပင် လူထုယုံကြည်မှုနည်းပါးပြီး ပြင်ဆင်ရမည့် ဥပဒေတစ်ခု အဖြစ် သတ်မှတ်ခဲ့ကြပါတယ်။ အဲဒီဖွဲ့စည်းပုံမှာ ဒီမိုကရေစီနှင့်မကိုက်ညီတဲ့ ပုဒ်မပေါင်းများစွာ ပါဝင်နေ ပါတယ်။ အဲဒီပုဒ်မတွေကိုပြင်ဆင်ဖို့ ၁၀ နှစ်ကာလ ကြာသည့်တိုင်အောင် အကြပ်အတည်းအမျိုးမျိုးကြောင့် မဖြစ်နိုင်သေးပါဘူး။ ဒီမိုကရေစီနိုင်ငံ ပုံစံရွေးကောက်ခံသက်သက် ပါဝင်တဲ့လွှတ်တော်တစ်ခုကို ဖော်ဆောင် ခဲ့တဲ့ ဖွဲ့စည်းပုံတစ်ခုကို မရနိုင်သေးပါဘူး။ ဒီမိုကရေစီပြည်ထောင်စုနိုင်ငံတစ်ခုကို ရည်မှန်းရေးဆွဲကြ သော်လည်း တိုင်းရင်းသားများရဲ့ ရပိုင်ခွင့်တွေကို အပြည့်အဝ မယူဆောင်နိုင်အောင် မဆောင်ရွက်ခဲ့နိုင်ပါဘူး။ ပြည်နယ်များ၏ အုပ်ချုပ်ရေးအာဏာကို ဒီမိုကရေစီကျကျ ခွင့်ပြုပေးရမှာဖြစ်သော်လည်း ၂၀၀၈ ဖွဲ့စည်းပုံ တွင် ပြည်နယ်လွှတ်တော်ကို ရွေးချယ်ပိုင်ခွင့် အပြည့်အဝ မပေးထားပါဘူး။ ဗဟိုချုပ်ကိုင်မှု အုပ်ချုပ်မှု ဘောင်မှ ကျော်မထွက်နိုင်သေးသဖြင့် တိုင်းရင်းသားတို့၏ဘဝဟာ အခက်အခဲပေါင်းများစွာနဲ့ ကြုံတွေ့ နေရဆဲ ဖြစ်ပါတယ်။ ဖက်ဒရယ်ဒီမိုကရေစီပြည်ထောင်စုကို ဖော်ဆောင်ပေးမည့် ဖွဲ့စည်းအုပ်ချုပ်ပုံဖြစ်စေရန်အတွက် မရှိမဖြစ်လိုအပ်သော ပုဒ်မများကို ပြင်ဆင်ဖြည့်စွက်ပေးရမှာ ဖြစ်ပါတယ်။ ပုဒ်မ ၄၃၆(က)နဲ့ (ခ)အရ လွှတ်တော်ကိုယ်စားလှယ်အားလုံးရဲ့ ၇၅ ကျော်သော မဲကိုရရှိမှသာ သို့မဟုတ် ၇၅ ကျော် ရရှိသည့်အပြင် ပြည်သူ့ဆန္ဒခံယူပွဲဖြင့် ပြည်သူအများစုက ထောက်ခံမှသာ ပြင်ဆင်နိုင်မည်ဆိုသောအချက်ဟာ ဖွဲ့စည်းပုံကို ပြင်ဆင်၍မရနိုင်လောက်အောင် ထည့်သွင်းထားသော ပုဒ်မများဖြစ်ပါတယ်။ ၂၀၀၈ ဖွဲ့စည်းပုံကို ပြင်ဆင်မှ ဖြစ်မည်၊ ပြင်ကိုပြင်ရမည်ဆိုသော အသံသည် တပ်မတော်သားများအပါအဝင် မြန်မာနိုင်ငံသားအများစုရဲ့ ဆန္ဒလည်းဖြစ်ပါတယ်။ ၂၀၁၀ ရွေးကောက်ပွဲကိုယ်စားလှယ်များ၏ ပထမအကြိမ် လွှတ်တော်မှာ ဖွဲ့စည်းပုံ ပြင်ဆင်ရန်ကြိုးပမ်းခဲ့ကြောင်း တွေ့ရပါတယ်။ ၂၀၁၁ ခုနှစ် မတ်လက ၂၀၀၈ ဖွဲ့စည်းပုံပြင်ဆင်ရေး ဥပဒေကြမ်းတစ်ရပ်ကိုတင်သွင်းကာ ၂၀၁၄ နိုဝင်ဘာလတွင် အတည်ပြုနိုင်ခဲ့ကြောင်း၊ ၂၀၁၅ ခုနှစ်တွင် လည်း ပြည်သူ့ဆန္ဒခံယူ၍ နည်းဥပဒေများကို ရေးဆွဲနိုင်ခဲ့ကြောင်း ဆိုထားတာတွေ့ရပါတယ်။ ၎င်းအပြင် ၂၀၁၅ ခု ပြည်ထောင်စုဥပဒေအမှတ် ၄၅ ဖြင့် တိုင်းဒေသကြီး သို့မဟုတ် ပြည်နယ်ဥပဒေပြုစာရင်း ဇယား-၂ ကို ပြင်ဆင်ပေးခဲ့တာလည်း တွေ့ရပါတယ်။ ၂၀၁၉ ခု ဇန်နဝါရီလ ၂၉ ရက်နေ့က အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းသောအဆိုမှာ အခြေခံဥပဒေပြင်ဆင်ရေး အဆိုတစ်ရပ်မဟုတ်သေးဘဲ ၂၀၀၈ ခုနှစ် အခြေခံ ဥပဒေအား ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရန် ပူးပေါင်းကော်မတီတစ်ရပ် ဖွဲ့စည်းရေးအဆိုသာ ဖြစ်ပါတယ်။ ဒါကြောင့် ဦးအောင်ကြည်ညွန့်၏ အဆိုဟာ ရ၊ အခြေ အနေအရ လိုအပ်ချက်တစ်ခုကို စုပေါင်းဖော်ဆောင်ကြရန် စုစည်းမှုတစ်ရပ်သာဖြစ်တာကြောင့် အခန်း(၁၂) ဖွဲ့စည်းပုံပြင်ဆင်ရေးဥပဒေပုဒ်မ ၄၃၃၊ ၄၃၄၊ ၄၃၅ တို့နှင့် တိုက်ရိုက်မသက်ဆိုင်ဟု သဘောရသဖြင့် အဆိုကိုထောက်ခံကြောင်း ဆွေးနွေးရင်း နိဂုံးချုပ်အပ်ပါတယ်ခင်ဗျ။ အားလုံးကို ကျေးဇူးတင်ပါတယ်။</speech>
<speech type="speaker">ဦးလားလ်မင်းထန် ချင်းပြည်နယ် မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်(မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ လေ့လာသူ ဧည့်သည်တော်များအားလုံး မင်္ဂလာပါလို့ ရှေးဦးစွာ နှုတ်ခွန်းဆက်သပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ နာယကကြီးခင်ဗျာ။ မကွေးတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးအောင်ကြည်ညွန့်ရဲ့ အဆိုဖြစ်သည့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ခုနှစ် ပြင်ဆင်ရေးလုပ်ငန်းကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနဲ့ ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုကို ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ကမ္ဘာ့နိုင်ငံတွေမှာ အချုပ်အခြာအာဏာသည် နိုင်ငံသားများထံမှ ဆင်းသက် သည် ဆိုသည့်အတိုင်း ပြည်သူတွေရဲ့ နိုင်ငံရေး၊ စီးပွားရေး၊ လူမှုရေး ပြဋ္ဌာန်းချက်များကို အဲဒီနိုင်ငံရဲ့ ပြည်သူလူထု၏ ဆန္ဒအတိုင်း ဆုံးဖြတ်ရတာဖြစ်ပါတယ်။ ဖွဲ့စည်းပုံအခြေခံဥပဒေဆိုတာ နိုင်ငံတော်အတွက် ပင်မကြောရိုးသဖွယ် အရေးကြီးသောဥပဒေဖြစ်ပြီး နိုင်ငံသူ၊ နိုင်ငံသားများ၏ ဖွံ့ဖြိုးတိုးတက်မှု အရင်း အမြစ်ကို ဖော်ဆောင်ပေးသည့် ဥပဒေတစ်ရပ်လည်း ဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုရန် တင်ပြအပ်ပါတယ်ခင်ဗျာ။ နာယကကြီးခင်ဗျာ။ မြန်မာနိုင်ငံ၏ ဖွဲ့စည်းပုံအခြေခံဥပဒေကိုလည်း ခေတ်စနစ်နဲ့ လိုက်လျော ညီထွေမှုရှိအောင် စ်ပြေးညီ ပြင်ဆင်ဖြည့်စွက်သင့်သည့် ပုဒ်မများကို ပြင်ဆင်မှသာ နိုင်ငံတော်နဲ့ နိုင်ငံသူ၊ နိုင်ငံသားများလည်း လျင်မြန်စွာ ဖွံ့ဖြိုးတိုးတက်လာမှာ ဖြစ်ပါတယ်။ အုပ်ချုပ်ရေး၊ ဥပဒေပြုရေး နဲ့ တရားစီရင်ရေးဆိုတဲ့ မဏ္ဍိုင်ကြီး (၃)ရပ်မှာ ကျွန်တော်တို့ ဥပဒေပြု မဏ္ဍိုင်ဖြစ်သည့် ပြည်ထောင်စု လွှတ်တော်က ဖွဲ့စည်းပုံအခြေခံဥပဒေပြင်ဆင်ရေးကို ဖော်ဆောင်ရန် တာဝန်ရှိပါတယ်။ ပြည်သူ့အသံ လွှတ်တော် အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့ရဲ့ မျှော်လင့်ချက် လွှတ်တော်ကဖော်ဆောင်ရွက် ဆိုသည့် ဆောင်ပုဒ်နှင့်အညီ ဖွဲ့စည်းပုံပြင်ဆင်ရေးကို ဥပဒေပြုရေးမဏ္ဍိုင်ဖြစ်သည့် လွှတ်တော်က မဖြစ်မနေ လုပ်ဆောင် ပေးမှသာ ခေတ်မီဖွံ့ဖြိုးတိုးတက်သော ဖက်ဒရယ်ပြည်ထောင်စုစနစ်ကို တည်ဆောက်နိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဦးအောင်ကြည်ညွန့်ရဲ့ အဆိုဟာ ဖွဲ့စည်းပုံအခြေခံဥပဒေ အခန်း ၁၂၊ ပုဒ်မ ၄၃၃၊ ပုဒ်မ ၄၃၄၊ ပုဒ်မ ၄၃၅ တို့မှာ ပြဋ္ဌာန်းချက်နဲ့ လုံးဝသက်ဆိုင်ခြင်းမရှိဘဲ သင့်လျော်သော ပြည်ထောင်စုလွှတ်တော် ကိုယ်စားလှယ်များဖြင့် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်ကော်မတီ ဖွဲ့စည်းရေးကိုသာ ဦးတည်ပြီးတော့မှ အဆိုတင်သွင်းခြင်းဖြစ်ပါတယ်။ ဤအဆိုသည် ပြည်ထောင်စု လွှတ်တော်ဆိုင်ရာ နည်းဥပဒေ(၆၆)နဲ့အညီ တင်သွင်းခြင်းဖြစ်ပါ၍ အဆိုအား ပြည်ထောင်စုလွှတ်တော်မှာ ဆွေးနွေးအတည်ပြုပြီး ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သော ပြည်ထောင်စုလွှတ်တော် ကိုယ်စားလှယ်များနဲ့ ဖွဲ့စည်းခြင်းကို အရင်ဦးဆုံးဖွဲ့စည်းရမှာ ဖြစ်ပါတယ်။ နာယကကြီးခင်ဗျာ။ ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေ ၂၀၀၈ ခုနှစ်နဲ့ ပတ်သက်၍ ဥပဒေပညာရှင်များ၊ နိုင်ငံရေးလေ့လာသုံးသပ်သူများနဲ့ နိုင်ငံသူ၊ နိုင်ငံသားများက ယနေ့ ခေတ်ကာလနဲ့ ညီညွတ်မှုရှိအောင် ပြင်ဆင်ရန်လိုအပ်ကြောင်း အမျိုးမျိုးထောက်ပြ ဝေဖန်နေတာတွေကို လေ့လာသိရှိရပါသည်။ မည်သို့ပင်ဆိုစေကာမူ ပြည်ထောင်စုလွှတ်တော်မှ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနဲ့ဖွဲ့စည်းပြီး လိုအပ်သည့် လုပ်ငန်းအစီအစဉ်များကို ဆောင်ရွက်ပြီးမှသာ ဖွဲ့စည်းပုံအခြေခံဥပဒေ အခန်း (၁၂) ပါပုဒ်မ ၄၃၃၊ ၄၃၄၊ ၄၃၅ တိုနဲ့အညီ ပြည်ထောင်စုလွှတ်တော်၌ မြန်မာနိုင်ငံသူ၊ နိုင်ငံသား တိုင်းရင်းသားပြည်သူတစ်ရပ်လုံး၏ စစ်မှန်တဲ့ဆန္ဒအပေါ်မှာ အခြေခံပြီးတော့မှ ပြင်ဆင်ရန်လိုအပ်သည့် ပုဒ်မများကို စနစ်တကျ လုပ်ဆောင် ပြင်ဆင်ရမှာ ဖြစ်ပါတယ်။ သို့ဖြစ်ပါသောကြောင့် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ်ကို ပြည်ထောင်စု လွှတ်တော်ကြီးမှ အမြန်ဆုံးဖွဲ့စည်းနိုင်ရေးအတွက် မကွေးတိုင်းဒေသကြီး မဲဆန္ဒနယ်အမှတ်(၄)မှ အမျိုးသား လွှတ်တော်ကိုယ်စားလှယ် ဦးအောင်ကြည်ညွန့်ရဲ့ အဆိုကို လေးလေးနက်နက် ထောက်ခံပါကြောင်း ဆွေးနွေး ရင်းနဲ့ ကျွန်တော့ရဲ့ ဆွေးနွေးချက်ကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းထွန်းအေး မိုင်းရှူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2235">ဦးစိုင်းထွန်းအေး(မိုင်းရှူးမဲဆန္ဒနယ်၊ ရှမ်းပြည်နယ်)</mp>အားလုံးပဲ မင်္ဂလာပါ။ ကျွန်တော် ကတော့ ရှမ်းပြည်နယ်၊ မိုင်းရှူးမဲဆန္ဒနယ်က ပြည်သူ့လွှတ်တော်ကိုယ်စားလှယ် စိုင်းထွန်းအေးဖြစ်ပါတယ်။ ကျွန်တော့အနေနဲ့ ဖွဲ့စည်းပုံအခြေခံဥပဒေပြင်ဆင်ရေးအတွက် ပူးပေါင်းကော်မတီတစ်ရပ် ဖွဲ့စည်းရေးနဲ့ စပ်လျဉ်းတဲ့ အရေးကြီးအဆိုအပေါ်မှာ ထောက်ခံဆွေးနွေးသွားမှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ မြန်မာနိုင်ငံဟာ လက်ရှိဒီမိုကရေစီ အသွင်ကူးပြောင်း ရေးကို ခြေလှမ်းမှန်မှန်နဲ့ လျှောက်လှမ်းနေပြီး အမျိုးသာပြန်လည်သင့်မြတ်ရေး၊ ပြည်တွင်းငြိမ်းချမ်းရေး လုပ်ငန်းစဉ်များကိုလည်း အစိုးရက တစ်စိုက်မတ်မတ် အကောင်အထည်ဖော် ဆောင်ရွက်လျက်ရှိပါတယ်။ ဒါပေမယ့်လည်း ဒီမိုကရေစီနဲ့ ငြိမ်းချမ်းရေးဆီသို့ လျှောက်လှမ်းရာ စတင်နေတဲ့အဆင့်မှာပဲ ရုန်းကန် နေရဆဲအခြေအနေကို ရောက်ရှိနေပါတယ်။ ဖွဲ့စည်းပုံအခြေခံဥပဒေပြုပြင်ပြောင်းလဲရေးနဲ့ ငြိမ်းချမ်းရေး တည်ဆောက်မှုဟာ အပြန်အလှန်ဆက်စပ်နေပြီး မလွဲမသွေဖြေရှင်းသွားရမယ့် ပြဿနာတစ်ရပ်လည်း ဖြစ်ပါတယ်။ တိုင်းရင်းသားလူမျိုးများရဲ့ တန်းတူရေးနဲ့ ကိုယ်ပိုင်ပြဋ္ဌာန်းခွင့်ကို ဖွဲ့စည်းပုံအခြေခံဥပဒေက အခိုင်အမာ အာမခံပေးနိုင်မှသာ ရေရှည်တည်တံ့တဲ့ ငြိမ်းချမ်းရေးကို တည်ဆောက်နိုင်မှာလည်း ဖြစ်ပါတယ်။ တန်းတူရေး၊ တရားမျှတရေးကို အခြေခံတဲ့ ဖွဲ့စည်းပုံအခြေခံဥပဒေအဖြစ် ပြုပြင်ပြောင်းလဲပေးနိုင်မှသာ ငြိမ်းချမ်းရေးဖြစ်စဉ်က ပိုမိုအားကောင်းပြီး အသက်ဝင်လာမှာဖြစ်ပါတယ်။ ဒါမှသာလျှင် ပြည်ထောင်စု မြန်မာနိုင်ငံဟာ ငြိမ်းချမ်းသာယာပြီး ဖွံ့ဖြိုးတိုးတက်တဲ့ လမ်းကြောင်းပေါ်ကို ခိုင်ခိုင်မာမာရပ်တည်သွား နိုင်မှာဖြစ်ပါတယ်။ ဒါကြောင့် ၂၀၀၈ ခုနှစ် ဖွဲ့စည်းပုံအခြေခံဥပဒေ ပြင်ဆင်ရေးဟာ ပြည်သူလူထုတစ်ရပ်လုံးက မဖြစ်မနေ လုပ်ဆောင်သွားကြရမယ့် တစ်နိုင်ငံလုံးနဲ့ဆိုင်တဲ့၊ တစ်မျိုးသားလုံးနဲ့ဆိုင်တဲ့ အရေးကိစ္စဖြစ်လာ ပါတယ်။ လေးစားအပ်တဲ့ နာယကကြီးခင်ဗျာ။ ဖွဲ့စည်းပုံအခြေခံဥပဒေဆိုတာ နိုင်ငံတော်နဲ့ နိုင်ငံသားများရဲ့ အကျိုးစီးပွားဖြစ်ထွန်းရေးအတွက် နိုင်ငံတော်က တာဝန်ယူဆောင်ရွက်ရန် ကတိကဝတ်ပြုထားပြီး နိုင်ငံတော်နဲ့ နိုင်ငံသားများအကြားမှာ ချုပ်ဆိုထားကြတဲ့ ပဋိညာဉ်စာချုပ်လည်း ဖြစ်ပါတယ်။ ကမ္ဘာ့နိုင်ငံ အသီးသီးမှာ ကျင့်သုံးလျက်ရှိတဲ့ ဖွဲ့စည်းပုံအခြေခံဥပဒေများဟာ ပြောင်းလဲလာတဲ့ ခေတ်စနစ်အခြေအနေ အရ ပြည်သူတစ်ရပ်လုံးရဲ့ ဆန္ဒအပေါ်အခြေခံပြီး အကြိမ်ကြိမ်ပြန်လည်ပြင်ဆင်ခြင်း၊ အသစ်ရေးဆွဲ ပြဋ္ဌာန်းခြင်းတို့ကို ဆောင်ရွက်နေကြတာတွေ့နိုင်ပါတယ်။ အလားတူ မြန်မာနိုင်ငံဟာလည်းပဲ နိုင်ငံရေး နဲ့စီးပွားရေးစနစ် ဖြစ်ပေါ်ပြောင်းလဲမှုတွေအပြင် နိုင်ငံတကာအခြေအနေနှင့် ဒေသတွင်း ပထဝီနိုင်ငံရေး တို့အပေါ် အခြေခံပြီး နိုင်ငံတော်နှင့် နိုင်ငံသားတို့ရဲ့ အကျိုးစီးပွား ပိုမိုဖြစ်ထွန်းလာစေဖို့အတွက် ဖွဲ့စည်းပုံ ခြေခံဥပဒေကို ပြင်ဆင်ဖို့ လိုအပ်လာပါတယ်။ လောကနိယာမတရားအရ ဘယ်အရာမှ ထာဝစဉ်မတည်မြဲ သလို လိုက်လျောညီထွေပြောင်းလဲနိုင်စွမ်း ရှိမှသာလျှင် ရှင်သန်ကျန်ရစ်နိုင်မှာဖြစ်ပါတယ်။ ပြည်သူများ လိုလားတောင့်တနေတဲ့ စစ်မှန်တဲ့ ဒီမိုကရေစီဖက်ဒရယ်ပြည်ထောင်စုနိုင်ငံတော်ကို ခိုင်မာစွာ တည်ဆောက် သွားနိုင်ဖို့၊ တိုင်းဒေသကြီးနဲ့ ပြည်နယ်တွေကြားမှာ ဘက်ညီမျှတစွာ ဖွံ့ဖြိုးတိုးတက်လာစေဖို့နဲ့ သဘာဝ သယံဇာတအရင်းအမြစ်တွေကို ရေရှည်ထိန်းသိမ်းပြီး မျှတမှန်ကန်စွာ ခွဲဝေအသုံးချနိုင်ဖို့၊ ဒေသတွင်း နိုင်ငံတွေကြားမှာ တည်ငြိမ်အေးချမ်းပြီး ဖွံ့ဖြိုးတိုးတက်တဲ့ နိုင်ငံတစ်ခုအနေနဲ့ ရင်ပေါင်တန်း ရပ်တည် နိုင်ဖို့အတွက် လက်ရှိဖွဲ့စည်းပုံအခြေခံဥပဒေကို လိုအပ်သလို ပြင်ဆင်သွားရန် ကြိုးပမ်းဆောင်ရွက်သွား ကြရမှာဖြစ်ပါတယ်။ လက်ရှိဖွဲ့စည်းပုံကို ထောက်ခံနေသူများရော၊ ကန့်ကွက်နေသူများပါ နိုင်ငံတော်နဲ့ နိုင်ငံသားများရဲ့ ပိုမိုကောင်းမွန်တဲ့ အကျိုးစီးပွားအတွက် ဖြစ်ပေါ်ပြောင်းလဲလာတဲ့ ခေတ်စနစ်နဲ့အညီ ပြင်ဆင်ဖို့ လိုအပ် နေတယ်ဆိုတာ နားလည်လက်ခံထားကြမယ်လို့ ကျွန်တော့အနေနဲ့ ယုံကြည်ပါတယ်။ လက်ရှိ ဖွဲ့စည်းပုံကို သဟဇာတဖြစ်အောင် ပြုပြင်ပြောင်းလဲနိုင်မှသာ မြန်မာနိုင်ငံအနေနဲ့ ြင့်စွာ ပျောက်ဆုံးနေတဲ့ ရေရှည်တည်တံ့တဲ့ ငြိမ်းချမ်းရေး၊ လူသားဖွံ့ဖြိုးတိုးတက်ရေးကို ပြန်လည်ရရှိနိုင်မှာဖြစ်ပါတယ်။ တပ်မတော် အနေနဲ့ နိုင်ငံတော်ဖွဲ့စည်းပုံအခြေခံဥပဒေကို ကာကွယ်စောင့်ရှောက်ရန် အဓိကတာဝန်ရှိသူအဖြစ် ရပ်တည်ရေး ဆိုတဲ့နေရာမှာလည်း နိုင်ငံတော်နဲ့ နိုင်ငံသားအကျိုးစီးပွားကို ပိုမိုဖြစ်ထွန်းလာစေမယ့် ဖွဲ့စည်းပုံအခြေခံဥပဒေ ကိုသာ ကာကွယ်စောင့်ရှောက်သွားရန် အရေးကြီးပါတယ်။ ပြည်ထောင်စုမြန်မာနိုင်ငံရဲ့ အတိတ်ကာလကို ပြန်ကြည့်တဲ့အခါ လွတ်လပ်ရေးရတဲ့နေ့မှာ စတင်အာဏာတည်ခဲ့တဲ့ ပြည်ထောင်စုမြန်မာနိုင်ငံ ဖွဲ့စည်း အုပ်ချုပ်ပုံ အခြေခံဥပဒေ(၁၉၄၇)ဟာလည်း တိုင်းရင်းသားတွေ မျှော်လင့်ခဲ့တဲ့ တန်းတူအခွင့်အရေး မရှိတဲ့ အတွက် ၁၄ နှစ်အကြာမှာ စစ်တပ်မှ အာဏာသိမ်းယူလိုက်ခြင်းအားဖြင့် ပျက်စီးသွားခဲ့ရပါတယ်။ ၁၉၇၄ ခုနှစ်၊ ဇန်နဝါရီလ ၃ ရက်နေ့မှာ အတည်ပြုခဲ့တဲ့ ပြည်ထောင်စုဆိုရှယ်လစ်သမ္မတမြန်မာနိုင်ငံတော် ဖွဲ့စည်း ပုံအခြေခံဥပဒေဟာလည်း ဒီမိုကရေစီ ဆိတ်သုန်းခဲ့တဲ့အတွက် ၁၄ နှစ်အကြာမှာပဲ ပြည်သူလူထု တစ်ရပ် လုံးရဲ့ အုံကြွတောင်းဆိုမှုနဲ့အတူ ချုပ်ငြိမ်းခဲ့ရပါတယ်။ လက်ရှိကျင့်သုံးလျက်ရှိတဲ့ ၂၀၀၈ ခုနှစ် ဖွဲ့စည်းပုံ အခြေခံဥပဒေဟာလည်း အနာဂတ်မှာတည်ဆောက်သွားမယ့် ဖက်ဒရယ်စနစ်နဲ့ ကိုက်ညီမှုမရှိသေးတာကို တွေ့ရပါတယ်။ ဥပမာအားဖြင့် ပြည်နယ်ဝန်ကြီးချုပ်တွေကို ရွေးချယ်ခန့်အပ်ခြင်း၊ ဖယ်ရှားနိုင်ခြင်း အာဏာဟာ သမ္မတလက်ထက်မှာ ရောက်နေတဲ့အတွက် ပြည်နယ်လွှတ်တော်ကို တာဝန်ခံမှုအပိုင်းမှာ အားနည်းစေခြင်း၊ နောက်ခံသမိုင်းကြောင်းမတူကွဲပြားတဲ့ တိုင်းဒေသကြီးနဲ့ ပြည်နယ်အသီးသီးကို တစ်သမတ်တည်း ပုံစံတူအဖြစ် တင်းကျပ်စွာဖွဲ့စည်းထားခြင်း၊ ပြည်နယ်လွှတ်တော်တွေရဲ့ သက်တမ်းဟာ ပြည်ထောင်စုလွှတ်တော်ရဲ့ သက်တမ်းနဲ့ တူညီနေခြင်း၊ မြန်မာဘာသာစကားတစ်ခုတည်းကိုသာ ရုံးသုံး ဘာသာစကားအဖြစ် သတ်မှတ်ထားခြင်း၊ ပြည်နယ်များရဲ့ အရေးကြီးတဲ့ ဥပဒေပြုမှုတွေကို ပြည်ထောင်စုက ချုပ်ကိုင်ထားခြင်း၊ ပြည်နယ်တွေက ရတဲ့အခွန်အခတွေကို ပြည်နယ်က စီမံခန့်ခွဲမှုမရှိဘဲ ဗဟိုချုပ်ကိုင်မှု ကြီးမားနေခြင်းစတာတွေ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ယခုတင်သွင်းလာတဲ့ အရေးကြီးအဆိုဟာ မိမိရဲ့ မဲဆန္ဒရှင် မိဘပြည်သူတွေကို ပေးထားခဲ့တဲ့ ကတိကဝတ်အပေါ် အကောင်အထည်ဖော်ရေးနဲ့ ဆက်စပ်နေတဲ့အပြင် SNLD ပါတီရဲ့ မူဝါဒနဲ့လည်း ကိုက်ညီတဲ့အတွက် လေးလေးနက်နက်ထောက်ခံပါကြောင်းနဲ့ ပူးပေါင်း ကော်မတီမှာလည်း တက်ကြွစွာပါဝင်သွားမှာဖြစ်တဲ့အကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းကြိုင် ပဲခူးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1273">ဦးဝင်းကြိုင်(မဲဆန္ဒနယ်အမှတ်-၁၀၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အမျိုးသားလွှတ်တော်ဥက္ကဋ္ဌ၊ ပြည်သူ့လွှတ်တော် ဒုတိယဥက္ကဋ္ဌ၊ ပြည်ထောင်စု လွှတ်တော်ကိုယ်စားလှယ်များနှင့် ဧည့်သည်တော်များအားလုံးကို မင်္ဂလာပါလို့ ဂါရဝပြု နှုတ်ခွန်းဆက်သ အပ်ပါတယ်။ ကျွန်တော်က ပဲခူးတိုင်းဒေသကြီး မဲဆန္ဒနယ်အမှတ်(၁၀) လက်ပံတန်းမြို့နယ်နှင့် သာယာဝတီ မြို့နယ်များကို ကိုယ်စားပြုတဲ့ အမျိုးသားလွှတ်တော်ကိုယ်စားလှယ် ဦးဝင်းကြိုင် ဖြစ်ပါတယ်။ ကျွန်တော့ အနေနဲ့ ၂၉-၁-၂၀၁၉ နေ့က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ မကွေးတိုင်း ဒေသကြီး မဲဆန္ဒနယ်အမှတ်(၄)က ဦးအောင်ကြည်ညွန့် တင်သွင်းခဲ့တဲ့ အရေးကြီးအဆိုကို ထောက်ခံဆွေးနွေးမှာ ဖြစ်ပါတယ်။ လေးစားအပ်သော နာယကကြီးခင်ဗျာ။ ဦးအောင်ကြည်ညွန့်က အရေးတကြီးတင်သွင်းခဲ့တဲ့ အဆိုက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ခုနှစ် ပြင်ဆင်ရေးလုပ်ငန်းများကို ဆောလျင်စွာဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော်ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အဆိုဖြစ်ပါတယ်။ ဖွဲ့စည်းပုံအခြေခံဥပဒေပြင်ဆင်ဖို့နှင့်ပတ်သက်၍ ပြည်ထောင်စု လွှတ်တော်ဆိုင်ရာ နည်းဥပဒေ ပုဒ်မ ၁၃၃၊ ၁၃၄၊ ၁၃၅ ၊ ၁၃၆တို့မှာ အတိအလင်း ပြဋ္ဌာန်းထားရှိပြီး ဖြစ်ပါတယ်။ လေးစားအပ်သော နာယကကြီးခင်ဗျာ။ ၂၉-၁-၂၀၁၉နေ့က ဦးအောင်ကြည်ညွန့် တင်သွင်းခဲ့တဲ့ အရေးကြီးအဆိုက ပြည်ထောင်စုလွှတ်တော်ဆိုင်ရာဥပဒေ ပုဒ်မ ၆၆ အရ အရေးကြီးကိစ္စတစ်ရပ်ကို ဆွေးနွေးရန် အဆိုတင်သွင်းခြင်းနှင့် ဆွေးနွေးခြင်းဆိုင်ရာ ကိစ္စရပ်အတွက် အများပြည်သူနှင့်သက်ဆိုင်တဲ့ လောလောဆယ် အရေးကြီးကိစ္စတစ်ရပ်ကို ဆွေးနွေးရန် အဆိုတင်သွင်းခွင့်ပြုနိုင်သည်ဆိုတဲ့ ပြဋ္ဌာန်းချက်အပါအဝင် စည်းကမ်း ချက် ၅ ချက်နှင့်အညီ ဆောင်ရွက်ခဲ့ခြင်း ဖြစ်ပါတယ်။ ဒါကြောင့် ပြည်ထောင်စုလွှတ်တော်ဆိုင်ရာ နည်းဥပဒေ အခန်း(၁၈) ပုဒ်မ ၁၃၃၊ ၁၃၄၊ ၁၃၅၊ ၁၃၆ တို့ပါဝင်တဲ့ ဖွဲ့စည်းပုံအခြေခံဥပဒေပြင်ဆင်ရန် ဥပဒေကြမ်း တင်သွင်းခြင်းနှင့် သက်ဆိုင်ခြင်းမရှိသည့်အပြင် ဖွဲ့စည်းပုံအခြေခံဥပဒေနှင့် ဆန့်ကျင်ခြင်းမရှိကြောင်း တွေ့ရှိရပါတယ်ခင်ဗျာ။ လေးစားအပ်သော နာယကကြီးခင်ဗျာ။ အမျိုးသားဒီမိုကရေစီအဖွဲ့ချုပ်က ၂၀၀၈ ဖွဲ့စည်းပုံအခြေခံ ဥပဒေအပေါ် ပြည်သူလူထုရဲ့ သဘောထားစစ်တမ်းတွေကို ၂၀၁၃ ခုနှစ်က ကောက်ယူခဲ့ပြီးဖြစ်ပါတယ်။ ပြည်နယ်၊ တိုင်းဒေသကြီးများရှိတဲ့ မြို့နယ်ပေါင်း၂၆ရ မြို့နယ်မှာ စုစုပေါင်းပြည်သူ ၉ရ ရာခိုင်နှုန်းသော လူထုက ၂၀၀၈ ဖွဲ့စည်းပုံအခြေခံဥပဒေကို ပြင်ဆင်ပြောင်းလဲလိုကြောင်း ဆန္ဒထုတ်ဖော် လက်မှတ်ရေးထိုး ပေးခဲ့ကြပြီးလည်းဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေ ပြဋ္ဌာန်းစဉ်က နိုင်ငံရေး အခင်းအကျင်း၊ ပြည်တွင်းအခြေအနေ၊ နိုင်ငံတကာအခြေအနေများဟာ ၁၀ စုနှစ်ကျော် ကြာမြင့်ခဲ့ပြီးတဲ့ အခုချိန်မှာ များစွာပြောင်းလဲခဲ့ပြီးဖြစ်ကြောင်း စူးစမ်းမြင်တွေ့နိုင်ပါတယ်။ အထူးသဖြင့် ၂၀၁၉ ယနေ့ ပစ္စုပ္ပန် ကာလဟာ နိုင်ငံချစ်စိတ်ရှိတဲ့ တိုင်းရင်းသားညီအစ်ကိုမောင်နှမ ပြည်သူလူထုအားလုံးက နိုင်ငံတော်ကို ဖက်ဒရယ်ဒီမိုကရေစီပြည်ထောင်စုအဖြစ် ပြည့်ပြည့်ဝဝ ပြောင်းလဲဖော်ဆောင်ဖို့ အတောင့်တဆုံးပါတယ်။ နိုင်ငံချစ်စိတ်ရှိတဲ့ တိုင်းရင်းသားညီအစ်ကိုမောင်နှမ ပြည်သူလူထုအားလုံးဆိုတဲ့ စကားရပ်မှာ တပ်မတော်အပါအဝင် လက်နက်ကိုင်အဖွဲ့အစည်းများအားလုံး ပါဝင်ပါတယ်ခင်ဗျာ။ လေးစားအပ်သော နာယကကြီးခင်ဗျာ။ အဓိကအဆိုအား ထောက်ခံရတဲ့ ရည်ရွယ်ရင်းကတော့ ကျွန်တော်တို့၊ ခင်ဗျားတို့ရဲ့ သားသမီးမြေးမြစ်တွေကို ဘယ်လိုနိုင်ငံမျိုး၊ ဘယ်လိုအခြေနေမျိုးမှာ ထားခဲ့မှာလဲ။ တစ်ဦးနဲ့တစ်ဦးမယုံကြည်။ တစ်ဦးနှင့်တစ်ဦး ပဋိပက္ခ၊ သတ်ဖြတ်မှုစစ်ပွဲတွေ၊ အနိုင်ကျင့်ဗိုလ်ကျ တရား မမျှတမှုတွေထဲမှာ ခင်ဗျားတို့၊ ကျွန်တော်တို့ သားသမီးမြေးမြစ်တွေကို ထားခဲ့ကြမှာလား။ လေးလေးနက်နက် မငြိမ်းချမ်းမှုတွေ၊ အနိုင်ကျင့်ဗိုလ်ကျမှုတွေ၊ တရားမမျှတမှု၊ တစ်ဦးနှင့်တစ်ဦး မယုံကြည်မှု သံသယတွေ ကြားမှာ ထားခဲ့ချင်တဲ့သူ ရှိမယ်မထင်ပါဘူးခင်ဗျာ။ ပြည်ထောင်စုလွှတ်တော်ကြီးမှာ အခုလို အရေးကြီး အဆိုတင်သွင်း၍ ဆုံးဖြတ်ခြင်းကြောင့် ငြိမ်းချမ်းရေးနှင့် သင့်မြတ်ရေးဆောင်ရွက်နေတဲ့ တိုင်းရင်းသား အင်အားစုတွေကြားမှာ ယုံကြည်မှု၊ ညီညွတ်မှု ပိုမိုဖြစ်ပေါ်စေပြီး ပြည်တွင်းငြိမ်းချမ်းရေးအတွက် ဟန့်တား ပိတ်ဆို့မှုများကိုပါ တစ်ပါတည်းဖြေရှင်းပြီး ဖြစ်နိုင်ပါတယ်။ အရေးကြီးအဆိုကို ပြည်ထောင်စုလွှတ်တော်မှာ ဆွေးနွေးစဉ်းစားဆုံးဖြတ်ရန် လက်ရှိ့ အခြေအနေဟာ အသင့်လျော်ဆုံးပါတယ်ခင်ဗျာ။ ဒါကြောင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီ တစ်ရပ်ကို သင့်လျော်တဲ့ ပြည်ထောင်စုလွှတ်တော် ကိုယ်စားလှယ်များနဲ့ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း မကွေးတိုင်းဒေသကြီး မဲဆန္ဒနယ်မြေအမှတ်(၄)မှ အမျိုးသားလွှတ်တော် ကိုယ်စားလှယ် ဦးအောင်ကြည်ညွန့် တင်သွင်းခဲ့တဲ့ အရေးကြီးအဆိုကို လေးလေးနက်နက် ထောက်ခံကြိုဆိုကြောင်း လေးစားစွာ တင်ပြအပ်ပါတယ် ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်က မအူပင် ဦးစိန်ဝင်း ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့်ရဲ့ အဆိုကို ကျွန်တော့အနေနဲ့ ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အဆိုကိုလေ့လာတဲ့အခါမှာ ၂၀၀၈ ဖွဲ့စည်းပုံအခြေခံဥပဒေ အမြန်ဆုံးပြင်ဆင်ရေး၊ ပူးပေါင်းကော်မတီတစ်ရပ်ဖွဲ့စည်းရေး၊ ပြည်ထောင်စုလွှတ်တော် ကိုယ်စားလှယ်များနှင့် ဖွဲ့စည်းရေးဆိုပြီးတော့ အချက် (၃)ချက် ပါရှိတာတွေ့ရပါတယ်။ အဲဒီအတွက်လည်း ထောက်ခံပါတယ်။ နိုင်ငံတစ်ခုရဲ့ ဖွဲ့စည်းပုံအခြေခံဥပဒေဆိုတာ အုပ်ချုပ်တဲ့သူနဲ့ အုပ်ချုပ်ခံရသူအကြား သာယာဝပြော တိုးတက်သော လူ့ဘောင်သစ်ကြီး ပူးပေါင်းဆောင်ရွက်ရန်အတွက် ချမှတ်ထားသော နှစ်ဖက်သဘောတူသော တရားမျှတသည့် စည်းမျဉ်း၊ စည်းကမ်း၊ ဥပဒေ ပဋိညာဉ်စာချုပ်ဖြစ်ပါတယ်။ ပြည်ထောင်စုနိုင်ငံတော်ကြီး ဖွံ့ဖြိုးတိုးတက်ဖို့အတွက် အုပ်ချုပ်သူ၊ အုပ်ချုပ်ခံရသူနှင့် ဖွဲ့စည်းပုံအခြေခံဥပဒေတို့ဟာ မျှတညီညွတ် ကောင်းမွန်နေဖို့ လိုအပ်ပါတယ်။ ၂၀၀၈ ဖွဲ့စည်းပုံအခြေခံဥပဒေ ရေးဆွဲစဉ်က ပြည်သူလူထုကိုယ်စားပြု ပါဝင်မှုအားနည်းကြောင်း၊ လက်ရှိကျင့်သုံး ဆောင်ရွက်ရာမှာလည်း အပြန်အလှန်ထိန်းကျောင်းမှု အားနည်း လျက်ရှိကြောင်း၊ ဒီမိုကရေစီ စံချိန်စံညွှန်းကိုက်ညီမှု နည်းပါးလျက်ရှိကြောင်း၊ ဥပဒေပါအချက်အလက် တွေဟာ တချို့အချက်အလက်တွေဟာ ရှေ့နောက်ညီညွတ်မှုမရှိကြောင်း၊ ဖက်ဒရယ်ပြည်ထောင်စုစနစ်ကို ဦးတည်ဆောင်ရွက်နိုင်မှု အခက်အခဲရှိသဖြင့် ပြင်ဆင်သင့်ပါကြောင်း၊ ပြင်ဆင်နိုင်ဖို့အတွက် စနစ်တကျ ပူးပေါင်းကော်မတီဖွဲ့စည်းသင့်ပါကြောင်း ထောက်ခံအကြံပြုအပ်ပါတယ်။ နာယကကြီးခင်ဗျာ။ ၂၀၀၈ ဖွဲ့စည်းပုံသည် ပြည်တွင်းငြိမ်းချမ်းရေးနှင့် လူမျိုးစုပြဿနာများကို ကိုယ်စားပြု ဖြေရှင်းပေးနိုင်ခြင်းမရှိခြင်း၊ တရားဥပဒေစိုးမိုးမှု တရားစီရင်မှုအားနည်းလျက်ရှိခြင်း၊ ပြည်ထောင်စု အစိုးရနှင့် ပြည်နယ်အစိုးရကြား အာဏာခွဲဝေတိကျမှု၊ မျှတမှုမရှိခြင်း၊ တိုင်းရင်းသားများ တန်းတူညီမျှမှု မရှိခြင်း၊ နိုင်ငံတော်အစိုးရအတွက်လည်း ဒီမိုကရေစီစနစ်တည်ဆောက်ရာမှာ စီမံခန့်ခွဲမှုနှင့် အုပ်ချုပ်မှု အချက်တွေကို ဖြည့်ဆည်းနိုင်ဖို့အတွက်၊ ပြုပြင်နိုင်ဖို့အတွက် ၂၀၀၈ ဖွဲ့စည်းပုံကို မဖြစ်မနေ ပြင်ဆင်ဖို့ လိုအပ်လျက်ရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေဆိုတာ ပြည်သူတွေကိုယ်တိုင် ပါဝင်ပတ်သက် ရေးဆွဲပြဋ္ဌာန်းပေးမှသာ ဒီမိုကရေစီဖွဲ့စည်းပုံအခြေခံဥပဒေ ရရှိစေပါတယ်။ ဒါမှလည်း ပြည်သူ့အကျိုးပြုစေတဲ့ ပြည်သူ့အုပ်ချုပ်ရေးစနစ် ဖြစ်ပေါ်လာစေပါတယ်။ ယခုအခါ ပြည်သူလူထုကိုယ်စားပြု ပြည်ထောင်စုကိုယ်စားလှယ်စစ်စစ်များ လွှတ်တော်ထဲမှာ ရောက်ရှိနေပြီဖြစ်ပါတယ်။ ပြည်သူလူထုကလည်း တောင်းဆိုနေတာကြာနေပါပြီ။ ဒီနေ့ ဒီဆင်သင့်ဖို့ ာက်နေပြီဖြစ်ပါကြောင်း ပြည်သူ့ ကိုယ်စားပြု ပူးပေါင်းကော်မတီတစ်ရပ် ဖွဲ့စည်းသင့်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ပြည်တွင်းငြိမ်းချမ်းမှုမရှိသည့်အတွက် တပ်မတော်သားများ တိုင်းရင်းသားလက်နက်ကိုင်များ အပြန်အလှန်တိုက်ခိုက်နေသဖြင့် ပြည်သူများ စိတ်မချမ်းသာစရာ ဖြစ်ပေါ် ခံစားလျက်ရှိကြောင်း ကြားသိရပါတယ်။ နိုင်ငံတော်စီးပွားရေး ကျဆင်းမှုကြောင့်လည်း လက်ရှိတောင်သူ လယ်သမားတွေ အခြေခံပြည်သူများ အခက်အခဲများ ဖြစ်ပေါ်လျက်ရှိပါတယ်။ စီမံခန့်ခွဲမှု၊ အုပ်ချုပ်မှု ကလည်း အခက်အခဲတွေဖြစ်တဲ့အတွက် ဒီလိုအခက်အခဲတွေ ဖြစ်တဲ့အကြောင်းတရားဟာ ၂၀၀၈ ဖွဲ့စည်းပုံ အခြေခံဥပဒေအားနည်းမှုကြောင့် အခက်အခဲတွေဖြစ်တဲ့အတွက် ပိုမိုပြီးတော့ ဖြစ်ပေါ်လာတဲ့အတွက် ဒီဟာပြင်ဆင်ဖို့ လိုအပ်လျက်ရှိပါတယ်။ လေးစားအပ်ပါသော နာယကကြီးခင်ဗျာ။ သို့ဖြစ်ပါ၍ အဆိုရှင် ဦးအောင်ကြည်ညွန့်ရဲ့ ဖွဲ့စည်းပုံ ပြင်ဆင်ရေး၊ ပြည်သူ့အကျိုးပြု ဖွဲ့စည်းပုံပြင်ဆင်ရေး ပူးပေါင်းကော်မတီတစ်ရပ် အမှန်တကယ်ဖွဲ့စည်းပြီး ပြည်သူ့ဥပဒေများကို ဒီမိုကရေစီစနစ်ရှေးရှု၍ အသေးစိတ်လေ့လာ ပြင်ဆင်သွားဖို့လိုအပ်ပါကြောင်း၊ ပြည်သူ လူထု၏ဆန္ဒကို ပြည်သူ့တပ်မတော်နှင့်တကွ ပြည်သူ့ပါတီအားလုံးက ပူးပေါင်းဆောင်ရွက်ကြဖို့ လိုအပ် ပါကြောင်း၊ လိုအပ်လျှင် အများသဘောတူလျှင်လည်း အသစ်ရေးဆွဲသင့်က ရေးဆွဲသင့်ပါကြောင်း အကြံပြုရင်း အဆိုကို ထောက်ခံတင်ပြအပ်ပါတယ်ခင်ဗျာ။ အားလုံးကို လေးစားတန်ဖိုးထားပါတယ်။</speech>
<speech type="speaker">ဒေါ်မိကွန်ချမ်း ပေါင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1515">ဒေါ်မိကွန်ချမ်း(ပေါင်မဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါလို့နှုတ်ခွန်း ဆက်သအပ်ပါတယ်ရှင့်။ ကျွန်မကတော့ မွန်ပြည်နယ် ပေါင်မြို့နယ် ပြည်သူ့လွှတ်တော်ကိုယ်စားလှယ် ဒေါ်မိကွန်ချမ်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ လာမယ့်အနာဂတ်မြန်မာနိုင်ငံမှာ တိုင်းရင်းသားပေါင်းစုံပါဝင်မယ့် ဒီမိုကရေစီဖက်ဒရယ်စနစ်ကိုအခြေခံတဲ့ ပြည်ထောင်စုနိုင်ငံတော်ကြီး ပေါ်ပေါက်လာမှာ ဖြစ်ပါတယ်။ ယခုစည်းပုံပြင်ဆင်ခြင်းသည် ငြိမ်းချမ်းရေးလုပ်ငန်းစဉ်အတွက် ကောင်းမွန်သော ခြေလှမ်းအစဖြစ်သလို တိုင်းရင်းသားပြည်သူများ၏ ယုံကြည်မှုတည်ဆောက်ရန် အရေးကြီးတဲ့ ြစ်တဲ့အတွက် ဤအရေးကြီးအဆိုကို မွန်တိုင်းရင်းသူတစ်ယောက်အနေနဲ့ ထောက်ခံ ဆွေးနွေးရခြင်း ဖြစ်ပါတယ်။ နာယကကြီးရှင့်။ အခြေခံဥပဒေများသည် ပြင်ဆင်ရန်ခက်ခဲတဲ့ အခြေခံဥပဒေမဖြစ်သင့်သလို ပြင်ဆင်ရန်လွယ်လွန်းတဲ့ အခြေခံဥပဒေလည်း မဖြစ်သင့်ပါဘူး။ အကယ်၍ ပြင်ဆင်ရန်ခက်ခဲတဲ့ အခြေခံ ဥပဒေဖြစ်ခဲ့မယ်ဆိုပေမယ့်လည်း ပြည်သူများရဲ့ ပြင်းပြတဲ့စိတ်ဆန္ဒ လိုအပ်ချက်ရှိခဲ့လို့ရှိရင် ပြင်ဆင်ရန် လွယ်ကူ နိုင်ရပါမယ်။ အများပြည်သူရဲ့ ထောက်ခံအားပေးမှုဖြင့် ဂရုတစိုက် အလေးအနက် စဉ်းစားသုံးသပ်၍သာ အခြေခံဥပဒေကို ပြင်ဆင်ရပါမယ်။ ဆိုလိုတာကတော့ အပြောင်းအလဲသည် ပေါ်ပေါက်လာတဲ့ခေတ်စနစ် နဲ့အညီ တဖြည်းဖြည်းပြောင်းလဲမှုကို လုပ်ပေးရမှာဖြစ်ပါတယ်။ အကြိမ်အရေအတွက် အနည်းအများပေါ် မူတည်ပြီး နိုင်ငံတော်တော်များများကလည်း နိုင်ငံရဲ့ လိုအပ်ချက်ကြောင့် ဖွဲ့စည်းပုံအခြေခံဥပဒေကို ပြင်ရ စမြဲဖြစ်ပါတယ်။ လေးစားအပ်ပါသော နာယကကြီးရှင့်။ မကြာသေးမီကမှ လွတ်လပ်ရေးရကာစ တောင်ဆူဒန် နိုင်ငံလိုဟာမျိုး အခြေခံဥပဒေပြင်ဆင်ဖို့အတွက် ကော်မတီတစ်ရပ်ကိုဖွဲ့စည်းပြီးတော့မှ ပြင်ဆင်ခဲ့ရပါတယ်။ ဖွံ့ဖြိုးဆဲနိုင်ငံတွေဖြစ်တဲ့ တောင်အာဖရိကနိုင်ငံတွေမှာလည်း လွှတ်တော်ကနေ အလုပ်ထုံးလုပ်နည်းနဲ့ အညီ ပူးတွဲအခြေခံဥပဒေသုံးသပ်ရေးကော်မတီကို အရင်ဦးဆုံးဖွဲ့ခဲ့ပါတယ်။ နှစ် ၃၀ အတွင်းမှာ အခြေခံ ဥပဒေကို (၁၇)ကြိမ်တိုင် ပြင်ဆင်ခဲ့ရပါတယ်။ တရုတ်ပြည်သူ့သမ္မတနိုင်ငံမှာလည်း အမျိုးသားပြည်သူ့ ကွန်ကရက်မှာ Special ကော်မတီ ၁၀ ခုရှိတဲ့အနက်မှာ တစ်ခုဟာ အခြေခံဥပဒေနဲ့ဥပဒေများကို သုံးသပ်တဲ့ ကော်မတီတစ်ခုပါဝင်ပါတယ်။ ဖိလစ်ပိုင်နိုင်ငံလိုဟာမျိုးတွေမှာလည်း အခြေခံဥပဒေကို ပြင်ဆင်ဖို့ အတွက် သုံးသပ်ရေးကော်မတီ ဖွဲ့စည်းခဲ့ရပါတယ်။ ကင်ညာနိုင်ငံတွေမှာလည်း အခြေခံဥပဒေပြင်ဆင်ရေး ကော်မတီ တစ်ရပ် ဖွဲ့စည်းတဲ့နေရာမှာ ပြည်ထောင်စုလွှတ်တော် နာယကကိုယ်တိုင် ဥက္ကဋ္ဌနေရာမှာ တာဝန်ယူပြီးတော့ ဖွဲ့စည်းပုံအခြေခံဥပဒေပြင်ဆင်ရေးအတွက်ကို အားတက်သရော ပါဝင်ခဲ့ရပါတယ်။ လေးစားအပ်ပါသော နာယကကြီးရှင့်။ ဒီမိုကရေစီ စံချိန်စံညွှန်းနဲ့ပြည့်စုံတဲ့ သြစတြေးလျလို နိုင်ငံ တောင်မှ ဖွဲ့စည်းပုံအခြေခံဥပဒေပြင်ဆင်ရာမှာ အခက်အခဲဖြစ်ပေမယ့်လည်း ပြည်လုံးကျွတ်ခံယူပွဲကို (၄၄)ကြိမ်တိုင် လုပ်ခဲ့ရပါတယ်။ (၈)ကြိမ်သာ သဘောတူညီချက်ရခဲ့ပါတယ်။ မပြင်ဆင်ခင်မှာလည်း ပူးပေါင်းကော်မတီတစ်ရပ်ကို ဖွဲ့စည်းခဲ့ရပါတယ်။ နိုင်ငံတော်တော်များများမှာ ဖွဲ့စည်းပုံအခြေခံဥပဒေ ပြင်ဆင်ရေးအတွက် ကော်မတီဖွဲ့စည်းရမယ်လို့ ဖွဲ့စည်းပုံအခြေခံဥပဒေမှာ အသေးစိတ်ဖော်ပြမထားပါဘူး။ ဒါပေမယ့် လွှတ်တော်ရဲ့ လိုအပ်ချက် လုပ်ထုံးလုပ်နည်းနဲ့အညီ လွှတ်တော်အတွင်းမှာရှိတဲ့ ကိုယ်စားလှယ် အများရဲ့ သဘောတူညီချက်၊ ဆွေးနွေးချက်နဲ့သာ ဖွဲ့စည်းပုံကို ဖွဲ့ခဲ့ရခြင်းဖြစ်ပါတယ်။ ဖွံ့ဖြိုးဆဲ ဒီမိုကရေစီ ဖက်ဒရယ်နိုင်ငံတွေသာမက ဒီမိုကရေစီစံချိန်စံညွှန်းနဲ့ ပြည့်စုံပြီးတဲ့ နိုင်ငံလိုမျိုးတောင်မှ ဖွဲ့စည်းပုံအခြေခံ ဥပဒေပြင်ဆင်ရေးမှာ လွှတ်တော်ကနေ ပူးတွဲကော်မတီများနဲ့ဖွဲ့ပြီး အားလုံးပါဝင်သုံးသပ်ပေးတဲ့အတွက် ကြောင့် ကောင်းမွန်တဲ့ဥပဒေမူကြမ်းတစ်ရပ် ပေါ်ထွက်လာနိုင်မှာဖြစ်ပါတယ်။ လေးစားအပ်ပါသော နာယကကြီးရှင့်။ ခေတ်စနစ်နဲ့မညီတော့တဲ့ ဥပဒေများအစား ယခှုာ ဒီမိုကရေစီဖက်ဒရယ်စနစ်ကိုအခြေခံတဲ့ ပြည်ထောင်စုမြန်မာနိုင်ငံတော်ကြီး တည်ဆောက်နိုင်ဖို့ရန် လိုက်လျောညီထွေဖြစ်မယ့် ဥပဒေတစ်ရပ်ပေါ်ပေါက်ရန်အတွက် ပြည်ထောင်စုလွှတ်တော်ထဲမှာ ပြည်သူမှ ရွေးကောက်တင်မြှောက်တဲ့ ကိုယ်စားလှယ်များပါဝင်သည့် ဖွဲ့စည်းပုံအခြေခံဥပဒေပြင်ဆင်ရေးပူးပေါင်း ကော်မတီတစ်ရပ် ဖွဲ့စည်းခြင်းသည် လျော်ကန်သည့်ကိစ္စရပ်ဖြစ်ပြီး တိုင်းရင်းသားပြည်သူလူထုလိုလားသည့် ဆန္ဒနှင့်လည်း တစ်ထပ်တည်း ကျရောက်နေပါတယ်။ နိဂုံးချုပ်အနေနဲ့ အဆိုရှင်တင်ပြထားတဲ့အတိုင်း ၂၀၀၈ ဖွဲ့စည်းပုံအခြေခံဥပဒေပြင်ဆင်ရေးအတွက် ပူးပေါင်းကော်မတီတစ်ရပ် ဖွဲ့စည်းခြင်းသည် မြန်မာနိုင်ငံ၏ ဒီမိုကရေစီအသွင်ကူးပြောင်းရေးနှင့် ရေရှည် တည်တံ့သော ငြိမ်းချမ်းရေးတည်ဆောက်ခြင်းတို့အတွက် မရှိမဖြစ်လိုအပ်သော အစိတ်အပိုင်းတစ်ခု ဖြစ်ပါတယ်။ ယခုလို ပူးပေါင်းကော်မတီဖွဲ့တယ်ဆိုတာလည်း ဖွဲ့စည်းပုံပြင်ဆင်ရေးအတွက် ဥပဒေနဲ့အညီ ဆောင်ရွက် နိုင်ရေးအတွက် အစပျိုးတဲ့ လုပ်ငန်းတစ်ခုသာဖြစ်ပါတယ်။ ဒါကြောင့် ပြည်ထောင်စုလွှတ်တော် အတွင်းရှိ တိုင်းရင်းသားပေါင်းစုံပါဝင်တဲ့ လွှတ်တော်ကိုယ်စားလှယ်များမှ ထောက်ခံပေးခြင်းဖြင့် တာဝန်ကျေပွန်ရာ ရောက်မည်ဖြစ်ကြောင်း ပြောကြားရင်း အရေးကြီးအဆိုကို ထောက်ခံလိုက်ရပါတယ်ရှင်။ ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို (၃၀)မိနစ်ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ် (၅) ကို ဆက်လက် ဆောင်ရွက်သွားမှာ ဖြစ်ပါတယ်။ ဦးတင်အေး မက်မန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1596">ဦးတင်အေး(မက်မန်းမဲဆန္ဒနယ်၊ ရှမ်းပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ မက်မန်းမဲဆန္ဒနယ်မှ ဦးတင်အေး ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးနဲ့ ပတ်သက်လို့ ဆိုရင် ပြင်သင့်ပြင်ထိုက်တဲ့သင့်ပြင်ထိုက်တဲ့ ပုဒ်မတွေဆိုရင် ဥပဒေ၊ နည်းဥပဒေနဲ့အညီ နည်းလမ်း တကျ ပြင်ဆင်မယ်ဆိုရင် ယေဘုယျအားဖြင့် ကန့်ကွက်စရာမရှိ သဘောတူပါကြောင်း ပထမဦးစွာ ပြောကြား လိုပါတယ်။ ဒါပေမယ့် အဆိုရှင်ရဲ့ အရေးကြီးအဆိုမှာပါတဲ့ ဖွဲ့စည်းပုံအခြေခံဥပဒေပြင်ဆင်ရေးပူးပေါင်း ကော်မတီတစ်ရပ် ဖွဲ့စည်းတဲ့ဟာဆိုရင် ဖွဲ့စည်းပုံအခြေခံဥပဒေ အခန်း (၁၂) နဲ့ မကိုက်ညီတာတစ်ချက်၊ အရေးကြီးအဆိုမှာ သတ်မှတ်ထားတဲ့ စည်းမျဉ်းစည်းကမ်း ၅ ချက်နဲ့ မကိုက်ညီတာတစ်ချက် ဒီနှစ်ချက်နဲ့ ကျွန်တော်ကန့်ကွက်ပြီးတော့ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အဆိုရှင်က ပြည်ထောင်စုလွှတ်တော် နည်းဥပဒေ ၆၆ အရ အရေးကြီးအဆိုအဖြစ် တင်သွင်းရခြင်းလို့ ပြောခဲ့ပါတယ်။ လတ်တလောအခြေအနေအားဖြင့် လူမှုမီဒီယာ သတင်းကွန်ရက်တွေမှာ တွေ့ရှိရတဲ့ အချို့မြို့ကြီးများမှာ ဖွဲ့စည်းပုံအခြေခံဥပဒေပြင်ဆင်ရေးနဲ့ သက်ဆိုင်တဲ့ Sticker Campaign poll: coz onsqp:6$os Gozlequloswa B: Osaulosuši sèš Sticker Campaign ဘယ်တိုင်းမှာလဲ၊ ဘယ်ပြည်နယ်မှာလဲ၊ ဘယ်မြို့နယ်မှာလဲ၊ ဘယ်လောက်ထိ ဖြစ်နေတာလဲ။ သလကအင်အား ပါဝင်မလာနိုင်ပြီး ဘယ်လောက်ပါဝင်သော သစ်သားကောင်ရက်တောထဲအိတ် စစ်တမ်းကောက်ယူမှုကို အဆိုရှင်က ထည့်သွင်းဖော်ပြခဲ့ခြင်း မရှိပါဘူး။ ကျွန်တော် လေ့လာမိသလောက် လူတစ်ယောက်က လည်ပင်းမှာစာတန်းဆွဲပြီးတော့ ကိုယ့်ရှေ့ကဖြတ်သွားတဲ့လူကို ဒီ Sticker လေး ကပ်တာဟာ ပြည်သူ့ရဲ့ ဆန္ဒဖြစ်မလား၊ ပြည်သူ့ရဲ့ သဘောထား အပြည့်ရမလားဆိုတာ စဉ်းစားကြည့်ပါ။ ပြီးရင် အရေးကြီးအဆိုနဲ့ ကိုက်ညီဖို့အတွက်ဆိုရင် စည်းကမ်းချက် ၅ ချက်ရှိပါတယ်။ စာပိုဒ်ခွဲငယ်(၂)မှာ ယင်းအဆိုသည် လောလောဆယ်ပေါ်ပေါက်လာသော ကိစ္စလည်းဖြစ်၍ အများပြည်သူနှင့် အရေးကြီး သက်ဆိုင်သော ကိစ္စလည်းဖြစ်ပြီးလျှင် လွှတ်တော်ရဲ့ ဆုံးဖြတ်ချက်ကိုရယူရန် လိုအပ်သောကိစ္စလည်းဖြစ်ရ မည်ဆိုပြီး ပြဋ္ဌာန်းထားပါတယ်။ ဒီနေရာမှာ အရေးကြီးအဆိုနဲ့ ပတ်သက်ပြီးတော့ ကျွန်တော် တင်ပြချင် ပါတယ်။ ကျွန်တော့အနေနဲ့ ၂-၈-၂၀၁၆ ရက်နေ့မှာ ပြည်သူ့လွှတ်တော်မှ အကြမ်းဖက်ကိစ္စနဲ့ ပတ်သက်ပြီးတော့ အရေးကြီးအဆို ကျွန်တော် တင်ခဲ့ပါတယ်။ အဲဒီတုန်းက လွှတ်တော်ဥက္ကဋ္ဌ ယခုနိုင်ငံတော်သမ္မတကြီးက အရေးကြီးအဆိုဟာ ကျွန်တော်တို့ဆီမှာ လောလောဆယ်ပေါ်ပေါက်နေတဲ့ ကိစ္စဖြစ်ရမယ်ဆိုတဲ့အချက်နဲ့ ကျွန်တော့ရဲ့ အရေးကြီးအဆိုကို ပယ်ချခဲ့ပါတယ်။ ကျွန်တော် လိုက်နာခဲ့ပါတယ်။ မေးခွန်းအဖြစ် ပြင်ဆင်ပြီးတော့ ကျွန်တော် မေးခဲ့ပါတယ်။ ယခုအဆိုရှင်ရဲ့အဆိုကို ၂၀၀၈ ဖွဲ့စည်းပုံအခြေခံဥပဒေပြင်ဆင်ဖို့ဟာ လောလောဆယ်ပေါ်ပေါက်လာတဲ့ ကိစ္စမဟုတ်သလို အများပြည်သူနဲ့ သက်ဆိုင်တာမှန်ပေမယ့် တကယ်တမ်း အရေးတကြီးသက်ဆိုင်တယ်ဆိုရင် ဒုတိယအကြိမ် ပြည်သူ့လွှတ်တော် သက်တမ်း ၃ နှစ်ရှိခဲ့ပါပြီ။ ယခင်နှစ် တွေက အရေးတကြီးပြင်ဆင်နိုင်တဲ့ အခွင့်အရေးရှိနေတာကို ပြင်ဆင်ဖို့မလုပ်ဘဲ အခုမှ လုပ်ဆောင်တာဟာ အရေးကြီးအဆို စည်းကမ်းချက်နဲ့ ကိုက်ညီမှုရှိသလားလို့ ကျွန်တော် မေးခွန်းထုတ်ချင်ပါတယ်။ လေးစားအပ်ပါသော နာယကကြီးခင်ဗျာ။ အဆိုရှင်ရဲ့ အဆိုမှာ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဖွဲ့စည်းဖို့ဆိုပြီး ပါရှိသလို ဖွဲ့စည်းပုံအခြေခံဥပဒေအခန်း(၁၂) ပုဒ်မ ၄၃၃၊ ၄၃၄၊ ၄၃၅ တို့မှာ ဖော်ပြထားတဲ့ ပြဋ္ဌာန်းချက် များနဲ့ သက်ဆိုင်ခြင်းမရှိကြောင်း ပြောခဲ့ပါတယ်။ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ ဖွဲ့မယ်လည်းပြောတယ်။ ဒီပုဒ်မတွေနဲ့ သက်ဆိုင်မှုမရှိဘူးဆိုရင် ဒီကော်မတီ ဘာတွေလုပ်မှာလဲ၊ ဘာတွေ ဆောင်ရွက်မှာလဲ၊ ဒါကို ထောက်ပြချင်ပါတယ်။ ၂၀၀၈ ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ကို ပြင်ဆင်ဖို့ဆိုရင် နည်းဥပဒေ ၁၃၃၊ ၁၃၄၊ ၁၃၅၊ ၁၃၆ တို့နဲ့အညီ ပြင်ဆင်ရမှာဖြစ်ပြီးတော့ ဖွဲ့စည်းပုံအခြေခံ ဥပဒေ အခန်း(၁၂)ပါ ဥပဒေအတိုင်း လိုက်နာဖို့လိုအပ်ပါတယ်။ အရေးကြီးတာတစ်ခု ကျွန်တော် ပြောပါမယ်။ ပူးပေါင်းကော်မတီဟာ ဖွဲ့စည်းပုံအခြေခံဥပဒေပြင်ဆင်နိုင်ရေးအတွက် ဥပဒေတစ်ရပ်ကို ပြဋ္ဌာန်းခဲ့မယ် ဆိုရင် ဒီဥပဒေဟာ ဖွဲ့စည်းပုံအခြေခံဥပဒေနဲ့ ညီညွတ်ခြင်းမရှိတဲ့ ဥပဒေတစ်ရပ်ဖြစ်ပြီးတော့ ဖွဲ့စည်းပုံအခြေခံ ဥပဒေပုဒ်မ ၁၉၈(က)အရ လိုက်နာကျင့်သုံးဖို့ မလိုအပ်တဲ့ဥပဒေတစ်ရပ်အဖြစ် ရောက်ရှိမယ်ဆိုတာကို ကျွန်တော်ကြိုတင်ပြီးတော့ ပြောကြားလိုပါတယ်။ လွှတ်တော်ကိုယ်စားလှယ်တစ်ဦးရဲ့ ဆွေးနွေးချက်မှာ ပထမအကြိမ် လွှတ်တော်သက်တမ်း ၁၅-၃-၂၀၁၃ ရက်နေ့က အရေးကြီးအဆိုတင်သွင်းတယ်လို့ ပြောခဲ့ပါတယ်။ အဲဒီတုန်းက အရေးကြီးအဆိုရဲ့ Main Point ကဘာလဲ။ ဖွဲ့စည်းပုံအခြေခံဥပဒေကို ပြင်ဆင်ဖို့ ဘယ်လို Approach လုပ်မလဲ ဒါကို ထည့်သွင်းမပြောပါဘူး။ ဒီတော့ပြန်လေ့လာကြည့်ရင် ဒီအဆိုကို လွှတ်တော်ကိုယ်စားလှယ် သူရဦးအေးမြင့်က ၂၀၀၈ ဖွဲ့စည်းပုံအခြေခံ ဥပဒေလေ့လာသုံးသပ်ရေးကော်မတီလို့ ကော်မရှင်ဖွဲ့စည်းဆောင်ရွက်ဖို့အတွက် တင်သွင်းခဲ့တာပါ။ ပထမအဆင့် အနေနဲ့ ဖွဲ့စည်းပုံအခြေခံဥပဒေ လေ့လာသုံးသပ်ရေးကော်မတီ အရင်ဖွဲ့ပါတယ်။ ဒီကော်မတီဟာ လွှတ်တော် အတွင်း ပါတီတွေနဲ့ ဆွေးနွေးရုံသာမက ပြင်ပလူမှုအဖွဲ့အစည်းတွေလည်း ဖိတ်ခေါ်အကြံပေးစေပါတယ်။ နောက်အဆင့်ဆင့်သွားပြီးတော့မှ ဥပဒေကြမ်းထွက်တဲ့အထိ ဆောင်ရွက်ခဲ့တာမျိုးပါ။ ဥပဒေကန့်သတ်တဲ့ အတိုင်း ဆောင်ရွက်ခြင်းမပြုဘူးဆိုရင် Ultra-Vires ဥပဒေဘောင်ကို ကျော်လွန်ပြီးတော့ဆောင်ရွက်ခြင်း၊ Disobey ဖြစ်ပါမယ်။ အဆိုရှင်ဟာ News Watch နဲ့တွေ့တဲ့ အင်တာဗျူးလုပ်ပါတယ်။ ပြည်ထောင်စုလွှတ်တော်အနေနဲ့ ပထမဦးဆုံး ခြေလှမ်းတွေက ဘာလုပ်ရမလဲဆိုတော့ ဖွဲ့စည်းပုံအခြေခံ ဥပဒေ လေ့လာသုံးသပ်တဲ့ ပူးပေါင်းကော်မတီဖွဲ့ရမယ်ဆိုပြီးတော့ ဖြေပါတယ်။ အင်တာဗျူးမှာ ဖြေထားတဲ့ အတိုင်း ကော်မတီဖွဲ့မယ်ဆိုရင် ကန့်ကွက်စရာမရှိပါဘူး။ ဒါကြောင့်မို့ မြန်မာနိုင်ငံမှာရှိတဲ့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">ဦးမြင့်နိုင် ရခိုင်ပြည်နယ် မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည်တော်များ အားလုံးကို သာလီစွပါလို့ ဦးစွာပထမနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရခိုင် ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင်ဖြစ်ပါတယ်။ ကျွန်တော် ဒီနေ့ ပြည်ထောင်စုလွှတ်တော်မှာ မကွေးတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးအောင်ကြည်ညွန့်၏ အရေးကြီးအဆိုအပေါ်မှာ အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ဦးအောင်ကြည်ညွန့်တင်သွင်းတဲ့ အရေးကြီးအဆိုရဲ့ ရည်ရွယ်ချက်မှာ ၂၀၀၈ ဖွဲ့စည်းပုံပြင်ဆင်ရေးဖြစ်တဲ့အတွက် မူအားဖြင့် ထောက်ခံ ပါတယ်။ ပြည်သူတစ်ရပ်လုံးလည်း တောင်းဆိုနေမှုဖြစ်ပါတယ်။ အဆိုမှာ လုပ်ဆောင်ရမယ့် အပိုင်း ၂ ပိုင်း ပါဝင်ပါမယ်။ ၂၀၀၈ ဖွဲ့စည်းပုံပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရန်နဲ့ ပူးပေါင်း ကော်မတီတစ်ရပ်ကို သင့်လျော်သော ပြည်ထောင်စုလွှတ်တော် ကိုယ်စားလှယ်များနဲ့ ဖွဲ့စည်းနိုင်ရန်ဟု ပါရှိပါတယ်။ ပူးပေါင်းကော်မတီဖွဲ့စည်းရန်ဟု သုံးနှုန်းထားပါတယ်။ ဘယ်လိုပူးပေါင်းမှာလဲ၊ ဒါဟာ အရေးကြီးပါတယ်။ လက်ရှိ ပြည်ထောင်စုလွှတ်တော်မှာ ပူးပေါင်းကော်မတီတွေရှိပါတယ်။ အမျိုးသား လွှတ်တော်နဲ့ ပြည်သူ့လွှတ်တော်မှ ကိုယ်စားလှယ်များ အချိုးညီပါဝင်ကြပါတယ်။ အခုပူးပေါင်းမှာတော့ ဘယ်လိုဖွဲ့မှာလဲ၊ ဘယ်လိုပူးပေါင်းမှာလဲ အခုပူးပေါင်းမယ့် ပူးပေါင်းကော်မတီက အလွန်အရေးကြီးပါတယ်။ ရည်ရွယ်ချက်က ဖွဲ့စည်းပုံပြင်ဆင်ရေး ဖြစ်ပါတယ်။ ဖွဲ့စည်းပုံပြင်ဆင်တဲ့နေရာမှာ ဘယ်အချက် တွေကိုပြင်ဆင်မှာလဲ၊ ဘာတွေကိုပြင်ဆင်မှာလဲ၊ ပြင်ဆင်မယ့်အချက်တွေဟာ ကျွန်တော်တို့ တိုင်းရင်းသား တွေရဲ့ လိုချင်နေတဲ့ စစ်မှန်တဲ့ ဖက်ဒရယ်ပြည်ထောင်စုဆိုင်ရာ အခြေခံမူဖြစ်ဖို့ အရေးကြီးပါတယ်။ အဲဒါကြောင့် ကျွန်တော်တို့ဖြစ်ချင်တဲ့ ၂၀၀၈ ဖွဲ့စည်းပုံအခြေခံဥပဒေထဲမှာ ကျွန်တော်တို့ တိုင်းရင်းသားပြည်သူတွေ တစ်ရပ်လုံးလိုချင်နေတဲ့ စစ်မှန်တဲ့ ဖက်ဒရယ်ဆိုင်ရာ အချက်အလက်တွေကိုပါဝင်အောင် ပြင်ဆင်၊ ဖြည့်စွက်၊ ပယ်ဖျက်နိုင်ရေး အရေးကြီးဆောင်ရွက်ရန် လိုအပ်ပါတယ်။ အဲဒါကြောင့် ပူးပေါင်းကော်မတီဖွဲ့တဲ့ အထဲမှာလည်း ကျွန်တော်တို့ တိုင်းရင်းသားပါတီတွေ ထဲမှ အခုလွှတ်တော်ထဲမှာ တိုင်းရင်းသားပါတီ ၁၀ ပါတီပါဝင်နေပါတယ်။ အဲဒီ ၁၀ ပါတီထဲမှ ကိုယ်စားလှယ်များ အချိုးညီ အပြည့်အဝပါဝင်နိုင်ရေး အရေးကြီးပါတယ်။ ကျွန်တော်တို့ တိုင်းရင်းသားပါတီငယ်ဆိုတာက တစ်နိုင်ငံလုံးကို ကိုယ်စားမပြုနိုင်သော်လည်း တိုင်းရင်းသားထုတစ်ရပ်လုံးကို ကိုယ်စားပြုပြီး တိုင်းရင်းသား တွေအတွက် ဘာတွေလုပ်ပေးနိုင်မှာလဲ၊ ဘာတွေပြောပေးနိုင်မှာလဲ၊ သူများတွေနဲ့ တန်းတူရေးအတွက် ဘာတွေလုပ်ပေးနိုင်မှာလဲဆိုပြီး ရည်မှန်းပြီးပါဝင်လာကြခြင်းဖြစ်ပါတယ်။ ကျွန်တော်တို့ တိုင်းရင်းသား ပါတီတိုင်းရင်းသားစစ်စစ်ပါဝင်ရေး အရေးကြီးပါတယ်။ တိုင်းရင်းသားအင်္ကျီဝတ်ထားပြီး တိုင်းရင်းသား ပါလို့ ပြောခြင်းမျိုးမဖြစ်စေလိုပါ။ ကိုယ်စားလှယ်ရွေးချယ်မှုမှာလည်း ဥက္ကဋ္ဌကြီးမှ တိုက်ရိုက်ရွေးချယ်မှု မပြုဘဲ တိုင်းရင်းသားပါတီများကို တောင်းဆိုပြီး ကိုယ်စားလှယ်ပါဝင်ခွင့်ပေးရေး အကြံပြုလိုပါတယ်။ အဲဒါမှသာ ကျွန်တော်တို့ တိုင်းရင်းသားထုတစ်ရပ်လုံးလိုချင်နေတဲ့ စစ်မှန်တဲ့ဖက်ဒရယ်မူဆိုင်ရာ အချက် အလက်များကို တင်သွင်းပေးနိုင်မှာဖြစ်ပါတယ်။ အဲဒါမှ စစ်မှန်တဲ့ ဖက်ဒရယ်နိုင်ငံ တည်ဆောက်နိုင်မှာ ဖြစ်ပါတယ်။ နောက်ထပ်အရေးကြီးတဲ့အချက်က ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးမှာလည်း အရေးကြီးတဲ့ ဥပဒေပုဒ်မများကို ပြင်ဆင်နိုင်ရန် အင်မတန်မှ အရေးကြီး ပါတယ်။ အရေးကြီးတဲ့ပုဒ်မတွေကို မပြင်ဆင်နိုင်ပါက ကျွန်တော်တို့ ကြိုးစားမှုရဲ့ ရလဒ်က အဓိက တိုင်းရင်းသားပြည်သူတွေ မျှော်လင့်သလိုဖြစ်မလာဘူးဆိုရင် နောင်တစ်ချိန်မှာ ကျွန်တော်တို့အားလုံး သမိုင်းတရားခံ ဖြစ်သွားနိုင်ပါတယ်။ အဲဒါကြောင့် အင်အားကြီးတဲ့အဖွဲ့အစည်းဖြစ်တဲ့ တပ်မတော်နဲ့ အင်အားကြီးတဲ့ပါတီတွေ မည်မျှလောက် လျှော့ပေးနိုင်မည်ကို အခုကတည်းက စဉ်းစားထားကြရန် အထူး တိုက်တွန်းလိုပါတယ်။ အဆိုရှင်တင်သွင်းတုန်းကပါခဲ့တဲ့ ၂၁ ရာစုပင်လုံညီလာခံမှ သဘောတူညီခဲ့တဲ့ ဖက်ဒရယ်မူဆိုင်ရာ အခြေခံမူ ၅၁ ချက်၊ အခု ပြည်ထောင်စုလွှတ်တော်မှာလည်း အတည်ပြုခဲ့တဲ့အချက်တွေကို အတည်ပြုမှု တုန်းကလည်း အတည်ပြုမှုတွေကို အားမရတဲ့အချက်တွေပါနေခဲ့လို့ ကျွန်တော်တို့ အတည်ပြုမှုတွေကို ပြန်လည်သုံးသပ်မှုတွေတောင် ပြုလုပ်ခဲ့ရပါတယ်။ အခုအတည်ပြုလာမယ့်အချက်တွေ ပုဒ်မတွေအထဲမှာ လည်း အင်အားကြီးတဲ့အဖွဲ့အစည်းတွေက အင်အားငယ်တဲ့အဖွဲ့အစည်းတွေရဲ့ တင်ပြချက်တွေကို လေးစား လိုက်နာပြီး အတည်ပြုမိဖို့ အရေးကြီးပါတယ်။ ဖွဲ့စည်းပုံပြင်ဆင်မှုမှာလည်း ပွင့်လင်းမြင်သာမှုရှိရှိနဲ့ ကျွန်တော်တို့ တိုင်းရင်းသားထုတစ်ရပ်လုံးလိုချင်တဲ့ စစ်မှန်တဲ့ဖက်ဒရယ်မူနဲ့ ပြင်ဆင်နိုင်ပါမှ နှစ်ပေါင်း ၇၀ လောက်ဖြစ်ပွားနေတဲ့ ပြည်တွင်းစစ်ကို ချုပ်ငြိမ်းနိုင်ပါလိမ့်မယ်။ အတုအယောင်ဖက်ဒရယ်မဖြစ်ဖို့ အရေးကြီးပါတယ်။ လက်ရှိတိုင်းရင်းသားဒေသတွေမှာ ဖြစ်ပွားနေတဲ့ ပြည်တွင်းစစ်ပွဲတွေဟာ အဓိက အကြောင်းရင်းမှာ မညီမျှမှု၊ တန်းတူမှုများကို အခြေခံပါတယ်။ အဲဒါကြောင့် ၂၀၀၈ ဖွဲ့စည်းပုံကို ပြင်ဆင်ရာ မှာလည်း တန်းတူညီမျှမှုကိုအခြေခံစဉ်းစားပြီး အားလုံးပါဝင်တဲ့ ပွင့်လင်းမြင်သာပြီး ဖက်ဒရယ်ဆိုင်ရာ အခြေခံမူများကို ဥပဒေပုဒ်မတွေအဖြစ် ပြင်ဆင်နိုင်ကြပါစေကြောင်း ဆုမွန်ကောင်းတောင်းရင်း အနာဂတ် ဖက်ဒရယ်ပြည်ထောင်စုနိုင်ငံတော်ကို တည်ဆောက်ကြပါစို့လို့ ဆွေးနွေးရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်နီနီမေမြင့် တောင်ကုတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1529">ဒေါ်နီနီမေမြင့်(တောင်ကုတ်မဲဆန္ဒနယ်၊ ရခိုင်ပြည်နယ်)</mp>လေးစားရပါသော ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များအားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်မကတော့ ရခိုင်ပြည်နယ် တောင်ကုတ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်နီနီမေမြင့် ဖြစ်ပါတယ်။ ကျွန်မအနေနဲ့ ဒီကနေ့မှာ မကွေးတိုင်းဒေသကြီး၊ မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းခဲ့တဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက် နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စု လွှတ်တော် ကိုယ်စားလှယ်များနှင့် ဖွဲ့စည်းရန် ပြည်ထောင်စုလွှတ်တော်ကို တိုက်တွန်းကြောင်း အရေးကြီး အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင့်။ ဒီအဆိုဟာ လက်ရှိကျွန်မတို့မြန်မာနိုင်ငံမှာ ဖြစ်ပျက်နေတဲ့ကိစ္စရပ် များနဲ့ တိုက်ရိုက်သက်ဆိုင်သော အရေးကြီးအဆိုပဲဖြစ်ပါတယ်။ ဒါကြောင့်လည်း ပြည်ထောင်စုလွှတ်တော် ကိုယ်စားလှယ်များဆိုတာ တိုင်းဒေသကြီး/ပြည်နယ်အသီးသီးကို ကိုယ်စားပြုသူများဖြစ်တဲ့အတွက် အဆိုရှင် တင်သွင်းခဲ့သလို ပြည်ထောင်စုလွှတ်တော် ကိုယ်စားလှယ်များပါဝင်တဲ့ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ် ပေါ်ပေါက်လာခဲ့ရင် နိုင်ငံရေးပါတီပေါင်းစုံ၊ တိုင်းရင်းသားဒေသပေါင်းစုံမှ မတူ ကွဲပြားတဲ့ ဒေသအသီးသီးရဲ့ အသံတွေကို စုစည်းနိုင်မှာဖြစ်တဲ့အတွက် နောက်တစ်ဆင့်ဖြစ်တဲ့ ဖွဲ့စည်းပုံ အခြေခံဥပဒေကြမ်းဟာ အလွန်ပြီးပြည့်စုံမှာမလွဲပါဘူး။ ဒါမှသာ အဆိုရှင်ထောက်ပြခဲ့တဲ့ ဖွဲ့စည်းပုံအခြေခံ ဥပဒေရဲ့ ဒီမိုကရေစီစံချိန်စံနှုန်းများနဲ့ ညီညွတ်ခြင်းမရှိသေးသော၊ ရှေ့နောက်ညီညွတ်ခြင်းမရှိဘဲ ကွဲလွဲ ဆန့်ကျင်နေသော၊ ပြည်တွင်းငြိမ်းချမ်းရေးအတွက် မရှိမဖြစ်လိုအပ်တဲ့ စစ်မှန်တဲ့ ပါတီစုံ ဒီမိုကရေစီကို ဖော်ဆောင်ရာမှာ အဟန့်အတားဖြစ်နေသော၊ အပြန်အလှန်ထိန်းကျောင်းရမယ့် မဏ္ဍိုင်ကြီး (၃)ရပ်အား တစ်ဖက်စောင်းနင်းဖြစ်စေသော၊ နိုင်ငံသားများရဲ့ တန်းတူညီမျှမှုကို အကာအကွယ်ပေးနိုင်ခြင်းမရှိတဲ့ ပြဋ္ဌာန်းချက်များကို ဒီမိုကရေစီနည်းကျကျဖြင့် စနစ်တကျပြင်ဆင်ပြောင်းလဲနိုင်ရန် လုပ်ဆောင်နိုင်မှာ ဖြစ်ပါတယ်။ လေးစားအပ်ပါသော နာယကကြီးရှင့်။ ဒါမှသာ ဒီမိုကရေစီစနစ်ဟာ အစိုးရအပေါ် လူထုအားလုံး၏ လွှမ်းမိုး သက်ရောက်နိုင်မှုရှိလာပြီး ဒီမိုကရေစီစနစ်ကို စွဲမြဲခိုင်မာစွာကျင့်သုံးခြင်းကို မဖြစ်မနေ ပြောင်းလဲ ရမှာပဲဖြစ်ပါတယ်။ နောက်တစ်ချက်က ဒီအဆိုဟာ ဖွဲ့စည်းပုံအခြေခံဥပဒေ အခန်း(၁၂) ဖွဲ့စည်းပုံအခြေခံ ဥပဒေပြင်ဆင်ခြင်း ပုဒ်မ ၄၃၃၊ ၄၃၄၊ ၄၃၅ တို့နှင့် သက်ဆိုင်ခြင်းမရှိသေးဘဲ ပြည်ထောင်စုလွှတ်တော် ဆိုင်ရာ နည်းဥပဒေ ၆၆ အရ လက်ရှိဖြစ်ပေါ် နေတဲ့ နိုင်ငံတော်ရဲ့မျက်မှောက်အခြေအနေနဲ့ နိုင်ငံသားများ၊ တိုင်းရင်းသားများ အားလုံးမျှော်မှန်းတဲ့ အနာဂတ်နိုင်ငံတော်ပုံဖော်ရေးကို ချောမွေ့စွာ အကောင်အထည်ဖော် ဆောင်ရွက်ရန် အထောက်အကူပြုမယ့် ဖွဲ့စည်းပုံအခြေခံဥပဒေတစ်ရပ် ဖြစ်ပေါ်လာစေရန် ပဏာမလုပ်ငန်းစဉ် တစ်ရပ်သာဖြစ်ပါတယ်။ ဒီလုပ်ငန်းစဉ်ထဲမှာပဲ ဒီမိုကရေစီစနစ်အရ တာဝန်အပ်နှင်းခံထားရတဲ့ ပြည်ထောင်စု လွှတ်တော်ကိုယ်စားလှယ်များက ပြည်သူတစ်ရပ်လုံးရဲ့ သဘောထားဆန္ဒအပေါ်မှာ အခြေခံပြီးတော့ ကျယ်ကျယ် ပြန့်ပြန့် ပါဝင်ဆွေးနွေးပြင်ဆင်ခွင့်တွေ ရလာမှာဖြစ်ပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီပေါ်ပေါက်လာခြင်းဟာ တစ်နည်းအားဖြင့် ပြည်သူလူထုရဲ့ သဘောဆန္ဒကို ဖြည့်ဆည်းပေးရန် ဆိုတဲ့ ကောင်းမွန်တဲ့ ရည်ရွယ်ချက်တစ်ခုလည်း ဖြစ်ပါတယ်။ လေးစားအပ်ပါသော နာယကကြီးရှင်။ ကျွန်မတို့ တိုင်းရင်းသားဒေသတွေမှာ ပြည်သူလူထုရဲ့ အကြီးမားဆုံးဆန္ဒဖြစ်တဲ့ ငြိမ်းချမ်းရေးနဲ့လည်း တိုက်ရိုက်ဆက်စပ်နေပါတယ်။ ဘာကြောင့်လဲဆိုတော့ ၂၀၁၃ ခုနှစ်က စခဲ့တဲ့ ငြိမ်းချမ်းရေးဆွေးနွေးမှုတွေမှာ ငြိမ်းချမ်းရေး၊ ဖက်ဒရယ်အရေး ဆွေးနွေးတိုင်းမှာ ဖွဲ့စည်းပုံအခြေခံဥပဒေ အကြောင်းအရာဟာ မပါမဖြစ်တဲ့ အကြောင်းအရာတစ်ခုဖြစ်ခဲ့တဲ့အတွက် ဒီအဆိုဟာ တိုင်းရင်းသားတွေရဲ့ ငြိမ်းချမ်းရေးအတွက် ရောင်နီဦးလည်းဖြစ်ပါတယ်။ နိဂုံးချုပ်အနေဖြင့် အခုလိုကျွန်မတို့နိုင်ငံမှာ တိုင်းရင်းသားအားလုံးက ထာဝရငြိမ်းချမ်းရေးကို တည်ဆောက်ပြီး ဒီမိုကရေစီနဲ့ ဖက်ဒရယ်စနစ်ကို အခြေခံတဲ့ ပြည်ထောင်စုကြီးဖြစ်လာစေရန် အုတ်မြစ်ချ နေချိန်မှာ ကျွန်မတို့လို မငြိမ်းချမ်းတဲ့ တိုင်းရင်းသားဒေသက လွှတ်တော်ကိုယ်စားလှယ်များပါပါဝင် ဆွေးနွေးနိုင်တော့မှာ ဖြစ်တဲ့အတွက် ဒီအရေးကြီးအဆိုကို ပြည်ထောင်စုလွှတ်တော်ကြီးမှ အတည်ပြုပေး နိုင်ပါရန် လေးလေးနက်နက် ထောက်ခံဆွေးနွေးလိုက်ရပါတယ်ရှင်။ အားလုံးကိုကျေးဇူးတင်ပါတယ်။</speech>
<speech type="speaker">ဦးဦးလှစော မြောက်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1520">ဦးဦးလှစော(မြောက်ဦးမဲဆန္ဒနယ်၊ ရခိုင်ပြည်နယ်)</mp>နာယကကြီးနဲ့တကွ အားလုံးကို လေးစား ပါတယ်။ ကျွန်တော်တို့အနေနဲ့ ဖွဲ့စည်းပုံပြင်မယ်ဆိုတာကို ခြွင်းချက်မရှိ လက်ခံပါတယ်။ ဘာဖြစ်လို့လဲ ဆိုတော့ ဒီဖွဲ့စည်းပုံဟာ ကျွန်တော်တို့မျှော်မှန်းတဲ့၊ ကျွန်တော်တို့ယုံကြည်တဲ့ ဖက်ဒရယ်ပြည်ထောင်စု တည်ဆောက်ရေးအတွက် ဖက်ဒရယ်ဝိညာဉ်တွေ အင်မတန်ခမ်းခြောက်နေလို့ပါ။ ဒါပေမယ့် ဒီဖွဲ့စည်းပုံဟာ အင်မတန်တင်းကြပ်ပြီး ပြုပြင်ရခက်ခဲတယ် ဆိုတာကိုလည်း နိုင်ငံရေးလေ့လာသူတွေကော၊ လွှတ်တော် အမတ်ကြီးတွေကော အကုန်လုံးသိကြပါတယ်။ အဲဒီတော့ ဒီလောက်တင်းကြပ်တဲ့ ဖွဲ့စည်းပုံတစ်ခုကို ပြင်ဆင်ဖို့ဆိုတာဟာ အဓိကလိုအပ်ချက်ဟာ ကျွန်တော်တို့ အမျိုးသားပြန်လည် သင့်မြတ်ရေးအခြေခံ ပေါ်မှာ ယုံကြည်မှုတည်ဆောက်ရေးပဲဖြစ်ပါတယ်။ အဲဒီတော့ ကျွန်တော်တို့ ရခိုင်တွေနဲ့ ဗမာတွေကြားမှာ၊ ဗမာတွေနဲ့ ရှမ်းတွေကြားမှာ၊ အထူးသဖြင့် Civil Military Relation ဆိုတဲ့ တပ်မတော်နဲ့ အရပ်ဘက် တွေကြားမှာ၊ အင်အားကြီးပါတီတွေဖြစ်တဲ့ ကြံ့ခိုင်ရေးပါတီနဲ့ NLD ကြားထဲမှာ အပြန်အလှန် သင့်မြတ်ရေး ယုံကြည်ချက်မတည်ဆောက်နိုင်ဘူးဆိုရင် ဒီဖွဲ့စည်းပုံကို ပြင်လို့ရပါ့မလားဆိုတာ ကျွန်တော် စဉ်းစားမိ ပါတယ်။ အဲဒီတော့ ကျွန်တော်က UPDJC အဖွဲ့ဝင်တစ်ယောက်အနေနဲ့ ၂၁ ရာစုပင်လုံညီလာခံကြီးရဲ့ အတွေ့အကြုံနဲ့ ပြင်ဆင်ရေးကို ကျွန်တော်သုံးသပ်လိုပါတယ်။ ဘာဖြစ်လို့လဲဆိုတော့ ဒီပင်လုံညီလာခံကြီး ဆိုတာ အင်မတန်ကြီးကျယ်တဲ့ သမိုင်းမှတ်တိုင်ဖြစ်ပါတယ်။ အဲဒီ ပင်လုံညီလာခံကြီးမှာ ကျွန်တော်တို့ လွှတ်တော်၊ ကျွန်တော်တို့ တပ်မတော်၊ EAO ပညာရှင်တွေ၊ ကျွန်တော်တို့ ဒီ လွှတ်တော်ကိုယ်စားလှယ်တွေ အကုန်လုံးပါဝင်ပြီးတော့ စုပေါင်းအဖြေရှာတဲ့ပွဲဖြစ်ပါတယ်။ အဲဒီပင်လုံညီလာခံရဲ့ အစဟာ ကျွန်တော်တို့ NCA ဖြစ်ပါတယ်။ NCA ကနေပြီးတော့ နိုင်ငံရေးဆွေးနွေးမှု မူဘောင် အဲဒီကနေပြီးတော့ ငြိမ်းချမ်းရေး ညီလာခံတွေ ပေါ်ပေါက်လာခဲ့ပါတယ်။ အဲဒီတော့ NCA လမ်းပြမြေပုံ (၇) ချက်မှာ ၄၊ ၅၊ ၆၊ ရ မှာ ကျွန်တော်တို့ ပြည်ထောင်စုငြိမ်းချမ်းရေးညီလာခံကျင်းပမယ်၊ ပြည်ထောင်စုသဘောတူစာချုပ်ကို ချုပ်ဆိုမယ်။ လွှတ်တော်ကို အတည်ပြုမယ်၊ ပြီးတော့ အကောင်အထည်ဖော်မယ်ဆိုတဲ့ ဖြစ်စဉ်ပါပါတယ်။ နောက်တစ်ခါ ကျွန်တော်တို့ NCA ကတစ်ဆင့် ဆင်းသက်လာတဲ့ နိုင်ငံရေးမူဘောင်မှာလည်းပဲ အခန်း(၁) ရည်ရွယ်ချက်မှာ နိုင်ငံရေးမူဘောင်၏ ရည်ရွယ်ချက်(၄)မှာ ပြည်ထောင်စုငြိမ်းချမ်းရေးညီလာခံ ၂၁ ရာစုပင်လုံမှ ထွက်ပေါ် လာသော ဆုံးဖြတ်ချက်များအပေါ် အခြေခံ၍ ဖွဲ့စည်းပုံအခြေခံဥပဒေအပါအဝင် ပုဒ်မများအား လိုအပ် သလိုပြင်ဆင်ခြင်း၊ ဖြည့်စွက်ခြင်းနှင့် ပယ်ဖျက်ခြင်းများကို လုပ်ထုံးလုပ်နည်းနှင့်အညီ လုပ်ဆောင်သွားရန် ဆိုတာကို ကျွန်တော်တို့ နိုင်ငံတော်လမ်းညွှန်အနေနဲ့ကို ဒါလုပ်ထားပြီးဖြစ်ပါတယ်။ နောက်တစ်ချက်က ကျွန်တော်တို့ NCA လက်မှတ်ထိုးခြင်း ပထမအကြိမ်မှာ ပြီးတော့ သတင်းစာ ထဲမှာ ထုတ်ပြန်တဲ့ နိုင်ငံတော်အစိုးရ၏ အမျိုးသားပြန်လည်သင့်မြတ်ရေးနှင့် ပြည်ထောင်စုငြိမ်းချမ်းရေး လမ်းပြမြေပုံဆိုတာ တစ်ခုပါရှိပါတယ်။ အဲဒါကို နောက်ပိုင်းကျတော့ အစိုးရရဲ့ မူဝါဒဆိုပြီးတော့ Government Policy ဆိုပြီးလုပ်ပါတယ်။ အဲဒီမှာ အချက် (၇)ချက်။ အဲဒီ (၇)ချက်မှာလည်းပဲ ကျွန်တော်တို့ နိုင်ငံရေး မူဘောင့်ပြန်လည်သုံးသပ်ခြင်း၊ ပြင်ဆင်အတည်ပြုပြီးသော နိုင်ငံရေးမူဘောင်နှင့်အညီ ပြည်တွင်းငြိမ်းချမ်းရေး ညီလာခံ ကျင်းပခြင်း၊ ၂၁ ရာစုပင်လုံညီလာခံ ရလဒ်များစုစည်း၍ ပြည်ထောင်စုသဘောတူညီချက် လက်မှတ်ထိုးခြင်း၊ ပြည်ထောင်စုသဘောတူညီချက်နှင့်အညီ ဖွဲ့စည်းပုံဥပဒေပြင်ဆင်ရေးသားခြင်း၊ ပြင်ဆင် ရေးသားပြီး အတည်ပြုသော ဖွဲ့စည်းပုံအခြေခံဥပဒေနှင့်အညီ ပါတီစုံဒီမိုကရေစီ အထွေထွေရွေးကောက်ပွဲ များကျင်းပခြင်း၊ ပါတီစုံဒီမိုကရေစီ အထွေထွေရွေးကောက်ပွဲရလဒ်နှင့်အညီ ဒီမိုကရက်တစ် ပြည်ထောင်စု တည်ဆောက်ခြင်းဆိုတာကို အစိုးရရဲ့ လမ်းညွှန်တွေ ရှိနေပါတယ်။ အဲဒီတော့ ကျွန်တော်တို့က ပင်လုံရဲ့ ဒုတိယ၊ တတိယမှာ သဘောတူညီချက် ဒုတိယအကြိမ်မှာ (၃၇)ချက်၊ တတိယအကြိမ်မှာ (၁၄)ချက် ရရှိခဲ့ပါတယ်။ အဲဒီတော့ ဒီဟာတွေကို လုပ်ထုံးလုပ်နည်း အရဆိုရင် ရှေ့ကိုဆက်သွားရမယ်။ အဲဒီတော့ ဒီ Framework ထဲမှာပဲ ပါပါတယ်။ အကောင်အထည်ဖော်ခြင်းဆိုတာ ပြည်ထောင်စုသဘောတူညီချက်တွင် ပါရှိသော သဘောတူညီချက်များကို ဥပဒေအသစ်များပြဋ္ဌာန်းခြင်း၊ တည်ဆဲဥပဒေများ ပြင်ဆင်ခြင်း၊ ပယ်ဖျက်ခြင်းတို့ကို လွှတ်တော်၊ တပ်မတော်၊ အစိုးရဝန်ကြီးဌာနများမှ မိမိတို့ သက်ဆိုင်ရာကဏ္ဍအလိုက် အကောင်အထည်ဖော်ဆောင်သွားရမည်လို့ ပါပါတယ်။ အပိုဒ် ၁၆ ရဲ့ နံပါတ် (16.2)မှာ နိုင်ငံတော်အစိုးရသည် ပြည်ထောင်စုသဘောတူစာချုပ်အား အကောင် အထည်ဖော် ဆောင်ရွက်သွားရမည်ဆိုတာပါပါတယ်။ အဲဒီတော့ ကျွန်တော်တို့ ဒါဟာဖွဲ့စည်းပုံပြင်ဆင်ရေးပဲ။ အဲဒီတော့ ကျွန်တော်တို့ လွှတ်တော်ကိုယ်စားလှယ်တစ်ယောက်အနေနဲ့ မေးလိုတာက အဲဒီ နိုင်ငံတော် အစိုးရဘာလုပ်နေသလဲ၊ မလုပ်ဘဲနဲ့ ဒီဟာတွေကို ရပ်ထားသလား၊ အဲဒီတော့ ကျွန်တော်တို့က ဒါဟာ အင်မတန်ရှင်းလင်းတဲ့လမ်းပါပဲ။ အဲဒီတော့ ကျွန်တော်တို့ ထူးခြားတာဘာမှမရှိဘူး။ နိုင်ငံတော်အစိုးရ အနေနဲ့ အကောင်အထည်ဖော်တာမရှိပါဘူး။ လွှတ်တော်၊ တပ်မတော်၊ ဝန်ကြီးဌာနတွေအနေနဲ့လည်း သက်ဆိုင်ရာကဏ္ဍအလိုက် အကောင်အထည်ဖော်တာမရှိဘူး။ အဲဒီတော့ ဒါတွေကို ဘာကြောင့်မလုပ်သေး တာလဲ ဒါဟာဖွဲ့စည်းပုံပြင်ဆင်ရေးလမ်းကြောင်းပဲ ဖြစ်ပါတယ်။ အဲဒါကြောင့် အဲဒီ ဖွဲ့စည်းပုံပြင်ဆင်ရေး လမ်းကြောင်းကို နိုင်ငံတော် Cabinet အနေနဲ့ မလုပ်တဲ့အတွက်ကြောင့် ဒီအဆိုတက်လာရခြင်း ဖြစ်ပါတယ်။ ဒီအဆိုဟာ တကယ်တမ်းဆိုရင် အဆိုထဲမှာပါပါတယ် ဆောလျင်စွာလို့ နောက်တောင်ကျနေပါပြီ။ အဲဒီတော့ ဖွဲ့စည်းပုံပြင်ဆင်ရေး လုပ်ရင်လည်းလုပ်ပါ။ ဒီလုပ်ငန်းကြီးတော့ ပစ်ထားဖို့မသင့်ပါဘူး။ ဒါဟာကျွန်တော်တို့ အကုန်လုံး အဖွဲ့အစည်းတွေ ပါဝင်ပြီးတည်ဆောက်ထားတဲ့ ဒီသဘောတူညီချက်ပဲဖြစ်ပါတယ်။ အဲဒီတော့ ကျွန်တော် စဉ်းစားမိတာက အဲဒီ အခုကော်မတီဖွဲ့လိုက်မယ်ဆိုရင် NCA ဘောင်ကို ကျော်မနေဘူးလား၊ NCA Framework moooos:focus:1 NRPC 6! malscossos, sagit:30s:O$coplacosco: လုပ်နေတဲ့ NRPC ကို တန်ဖိုးမထားရာမကျဘူးလား၊ အဲဒီတော့ ကျွန်တော်တို့ ပင်လုံညီလာခံကြီးကို။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါခင်ဗျား။</speech>
<speech type="speaker">ဦးလှဦး စစ်ကိုင်းတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1244">ဦးလှဦး(မဲဆန္ဒနယ်အမှတ်-၄၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်တစ်ရပ်လုံး မင်္ဂလာပါခင်ဗျာ။ ကျွန်တော်က စစ်ကိုင်းတိုင်း ဒေသကြီး မဲဆန္ဒနယ်အမှတ်(၄)က ပြည်ထောင်စုလွှတ်တော်ကိုယ်စားလှယ် ဦးလှဦး ဖြစ်ပါတယ်။ ကျွန်တော် ဆွေးနွေးမှာက မကွေးတိုင်းဒေသကြီး မဲဆန္ဒနယ်အမှတ်(၄)က ဦးအောင်ကြည်ညွန့် တင်သွင်းထားတဲ့ အရေးကြီးအဆိုကို ထောက်ခံဆွေးနွေးမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေဆိုတာ ကမ္ဘာပေါ်မှာရှိကြတဲ့ နိုင်ငံတိုင်းမှာ မဖြစ်မနေ ရေးဆွဲပြဋ္ဌာန်းလေ့ရှိကြပါတယ်။ ဘာလို့လဲဆိုရင် ပြည်သူနဲ့ အစိုးရကြား မည်သို့ အုပ်ချုပ်မည်။ မည်သို့နေထိုင်ကြမည်ဆိုတဲ့ အချက်များကို ချုပ်ဆိုတဲ့ စာချုပ်တစ်ခုသာဖြစ်တယ်လို့ နိုင်ငံ တကာ ဥပဒေပညာရှင်များကနေမှ အဓိပ္ပာယ်ဖွင့်ဆို ခဲ့ကြပါတယ်။ စာချုပ်ဆိုတာ စ်ခုမှာ နှစ်ဖက်ပြန်လည် ပြင်ဆင်ချုပ်ဆိုရတဲ့ အနေအထားမျိုးရှိကြပါတယ်။ ပဋိညာဉ်ဥပဒေမှာလည်းပဲ ဒီကိစ္စဟာ ဥပဒေပါအခွင့်အရေးတစ်ရပ်အနေနဲ့ ပါရှိပါတယ်။ နာယကကြီးခင်ဗျာ။ မြန်မာနိုင်ငံမှာ ၁၉၄ရ ခုနှစ်က ဖွဲ့စည်းအုပ်ချုပ်ပုံအခြေခံဥပဒေ၊ ၁၉၄ရ ခုနှစ်က ဖွဲ့စည်းပုံအခြေခံဥပဒေနဲ့ ၂၀၀၈ ခုနှစ်က ဖွဲ့စည်းပုံအခြေခံဥပဒေဆိုပြီးတော့ ပြဋ္ဌာန်းခဲ့ဖူးပါတယ်။ အဲဒီဥပဒေတွေဟာ ပြောင်းလဲလာခဲ့တဲ့ မြန်မာ့နိုင်ငံရေးအခြေအနေတွေထဲက ပေါ်ပေါက်လာကြတဲ့ ဖွဲ့စည်းပုံ အခြေခံဥပဒေများ ဖြစ်ကြပါတယ်။ ဥပဒေရဲ့ မူလအရှိတရားဟာ ကာလ၊ ဒေသ၊ နိုင်ငံဖြစ်စဉ်တို့အရ ပြင်ဆင်၊ ဖြည့်စွက်၊ ပြောင်းလဲ၊ အသစ်ရေးဆွဲတာတွေ ပြုလုပ်ကြရပါတယ်။ ၂၀၀၈ ဖွဲ့စည်းပုံအခြေခံဥပဒေဟာ ယနေ့ဆိုရင်သက်တမ်း (၁၀)နှစ်ခန့် ကြာမြင့်နေပါပြီ။ ရေးဆွဲသည့် မြန်မာ့နိုင်ငံရေးအခြေ အနေနဲ့ ယနေ့ မြန်မာ့နိုင်ငံရေးအခြေအနေဟာ မတူကွဲပြား ခြားနားပြောင်းလဲနေကြပါတယ်။ ယနေို့င်းရင်းသားလူမျိုးများပါဝင်တဲ့ ပြည်ထောင်စုသမ္မတ မြန်မာနိုင်ငံတော်ကြီးအတွင်းမှာ ပြည်တွင်းစစ်များ အေးငြိမ်းပြီး ငြိမ်းချမ်းသာယာတဲ့ ဖက်ဒရယ်ပြည်ထောင်စုကြီး ပေါ်ပေါက်နိုင်ဖို့ ပြည်ထောင်စုသား အားလုံးနဲ့ တပ်မတော်သားအားလုံးတို့ဟာ အမျိုးသားရင်ကြားစေ့ရေး မူဝါဒများနဲ့အညီ ဒီမိုကရေစီစနစ်ကို ကျင့်သုံးနေတဲ့ ည်း ဖြစ်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေနဲ့ပတ်သက်ပြီး ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆ရ မှာ ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက အောက်ဖော်ပြပါ သတ်မှတ်ထားသော နည်းလမ်းအတိုင်း ဆောင်ရွက်ရမည်လို့ ပြဋ္ဌာန်းထားပါတယ်။ ဒီပြဋ္ဌာန်းချက်မှာ ဖွဲ့စည်းပုံအခြေခံဥပဒေ ပြဋ္ဌာန်းချက်တစ်ရပ်ရပ်ဆိုတဲ့ ဝေါဟာရပါပါတယ်။ အဲဒီလို ပြဋ္ဌာန်းချက်တစ်ရပ်ရပ်ကို ပြင်ဆင်လိုတဲ့အခါမှ ဥပဒေကြမ်းတင်သွင်းရမယ်လို့ ပုဒ်မခွဲ(က)မှာ အတိအလင်း ပြဋ္ဌာန်းထားပါတယ်။ အခုတင်သွင်းတဲ့အဆိုဟာ ဖွဲ့စည်းပုံအခြေခံဥပဒေ ပြင်ဆင်ပူးပေါင်းရေးကော်မတီတစ်ရပ်ကို ဖွဲ့စည်း ရခြင်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော် နှိုင်းယှဉ်တင်ပြလိုတာက အခုလို ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးအတွက် ၂၀၁၃ ခုနှစ်၊ မတ်လအတွင်းက ပြည်ခိုင်ဖြိုးလွှတ်တော် ကိုယ်စားလှယ်တစ်ဦးကနေမှ ၂၀၀၈ ဖွဲ့စည်းပုံအခြေခံဥပဒေ လေ့လာသုံးသပ်ရေးကော်မတီ သို့မဟုတ် ကော်မရှင်တစ်ခုကို ဖွဲ့စည်းဖို့ အရေးကြီးအဆိုတစ်ရပ်ကို တင်သွင်းခဲ့ဖူးပါတယ်။ အဲဒီတုန်းက အခုလို ကန့်ကွက်ခဲ့တာမျိုးမရှိခဲ့ပါဘူး။ အဲဒီလို အရေးကြီးအဆိုကို လွှတ်တော်အတွင်းမှာ အတည်ပြုနိုင်ခဲ့ပါတယ်။ လေးစားအပ်ပါသော နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၆ ဟာ အများပြည်သူနဲ့သက်ဆိုင်တဲ့ လောလောဆယ် အရေးတကြီးကိစ္စရပ်၊ သာမန်အားဖြင့် တင်ပြဆွေးနွေးရန် မဖြစ်နိုင်သောကိစ္စရပ်၊ ပြည်ထောင်စုလွှတ်တော်တစ်ရပ်လုံးရဲ့ အဆုံးအဖြတ်လည်း ပြုရမယ့်ကိစ္စရပ်ဆိုရင် အရေးတကြီးအဆိုကို တင်သွင်းရာမှာ အခွင့်အရေးရရှိပါတယ်။ နာယကကြီးခင်ဗျာ။ အရေးတကြီးကိစ္စနဲ့ ပတ်သက်ပြီးတော့ကာ ၂၀၀၈ ဖွဲ့စည်းပုံအခြေခံဥပဒေ စတင်အတည်ပြုကတည်းက ယနေ့ြည်သူများရဲ့ အသံဟာ ပြင်ဆင်ပေးဖို့၊ အသစ်ရေးဆွဲပေးဖို့ နည်းမျိုးစုံနဲ့ ဆန္ဒပြင်းပြနေကြတယ်ဆိုတာ ဘယ်နိုင်ငံသားကမှ ငြင်းလို့မရပါဘူး။ နာယကကြီးခင်ဗျာ။ နိဂုံးချုပ်ဆွေးနွေးလိုတာက ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီမှာ တိုင်းရင်းသားကိုယ်စားလှယ်များ၊ တပ်မတော်သားကိုယ်စားလှယ်များ၊ ပြည်ထောင်စု ကိုယ်စားလှယ်များပါဝင်နေလို့ ပြည်ထောင်စုကော်မတီက ၂၀၀၈ ဖွဲ့စည်းပုံမှာပါဝင်တဲ့ ဥပဒေများကို မိမိတို့ကိုယ်တိုင် ဆန်းစစ်လေ့လာနိုင်ပါမယ်။ ပြည်သူတို့၏ လိုအပ်ချက်များအရ ပြင်ဆင်နိုင်ပါမယ်။ ပယ်ဖျက်နိုင်ပါမယ်။ ဖြည့်စွက်နိုင်ပါမယ်။ အဲဒီလို ပြည်ထောင်စုကော်မတီများ ဖွဲ့စည်းခြင်းရဲ့ အကျိုး ရလဒ်ဟာ မြန်မာနိုင်ငံသားအားလုံးရဲ့ အကျိုးကျေးဇူးကို ဖြစ်စေပါမယ်။ ပြည်ထောင်စုကြီးတစ်ခုလုံးရဲ့ ငြိမ်းချမ်းရေးအတွက်လည်းပဲ အထောက်အကူဖြစ်စေပါမယ်။ ပြည်သူများရဲ့ ဆန္ဒအမှန်ကို ပြည်ထောင်စု လွှတ်တော်ကြီးက ဖြည့်ဆည်းရာမှာလည်း ရောက်ပါလိမ့်မယ်။ အဲဒါကြောင့် ဒီပြည်ထောင်စုလွှတ်တော် ကြီးကနေမှ ထောက်ခံမဲများစွာနဲ့ အတည်ပြုထားတဲ့ ဦးအောင်ကြည်ညွန့်၏အဆိုကို အရေးကြီးအဆိုအဖြစ် လေးနက်စွာထောက်ခံတင်ပြရင်း နိဂုံးချုပ်တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးသောင်းအေး ပျော်ဘွယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်၊ မန္တလေးတိုင်းဒေသကြီး)</mp>နာယကကြီးနှင့် အားလုံး နှလုံးစိတ်ဝမ်းအေးချမ်းကြပါစေ။ ကျွန်တော် ပျော်ဘွယ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသောင်းအေးပါ။ Power Point နဲ့ ရှင်းလင်းခွင့်ပြုပါ။ ဦးအောင်ကြည်ညွန့်ရဲ့ အရေးကြီးအဆိုကို (၁) အရေးကြီးအဆိုစည်းကမ်းချက်နဲ့ ညီညွတ်မှုရှိ မရှိ၊ (၂) ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော် ဆိုင်ရာဥပဒေ၊ နည်းဥပဒေများပါ ပြဋ္ဌာန်းချက်များနဲ့ ကိုက်ညီမှုရှိ မရှိ ဆွေးနွေးသွားပါမယ်။ နာယကကြီးခင်ဗျာ။ ပြည်ထောင်စုလွှတ်တော်မှာ အရေးကြီးအဆိုဆိုင်ရာ စည်းကမ်းချက်များကို နည်းဥပဒေပုဒ်မ ၆၆(က)မှာ စာပိုဒ်ခွဲ ၅ ခုနဲ့ ဖော်ပြထားပါတယ်။ အဓိကအပိုဒ်ခွဲ(၂)မှာ အချက် ၃ ချက် ပါပါတယ်။ (၁) လောလောဆယ်ပေါ်ပေါက်လာသော ကိစ္စဖြစ် ရပါမယ်။ ဒီကိစ္စကိုသုံးသပ်ကြည့်ရင် ဖွဲ့စည်းပုံ အခြေခံဥပဒေက ၂၀၀၈ ခုနှစ်တည်းက ပေါ်ပေါက်ခဲ့တာ ဖြစ်ပါတယ်။ လက်ရှိအာဏာရပါတီအနေနဲ့ ဒီဥပဒေပြင်ဆင်ရေးကို အဲဒီးက အမျိုးမျိုး လုပ်ဆောင်ခဲ့တာဖြစ်လို့ လောလောဆယ် ပေါ်ပေါက်လာတဲ့ ကိစ္စမဟုတ်ဘူးဆိုတာ ထင်ရှားပါတယ်။ (၂) အများပြည်သူနဲ့ အရေးတကြီးသက်ဆိုင်သောကိစ္စ ဖြစ်ရပါမယ်။ အချို့သော လူတစ်စုက Sticker Campaign ဆိုတာကို အချို့နေရာတွေမှာသာ လုပ်ဆောင်ခဲ့ကြတာ တွေ့ပါတယ်။ ပြည်သူတွေက ဒီဥပဒေမှာ ဘာတွေပါပြီးတော့ ဘယ်လိုပြင်မလဲ။ ဘယ်လိုပြင်ချင်တယ်ဆိုတဲ့ တောင်းဆိုမှုတွေ မတွေ့ရ ပါဘူး။ နိုင်ငံရေးသမားတွေနဲ့ နိုင်ငံရေးလုပ်သူတွေကသာ ဒီဥပဒေပြင်ဆင်ရေးကို တစာစာအော်နေတာ ဖြစ်ပါတယ်။ အဆိုရှင်က အခြေခံဥပဒေပြင်ဆင်ရန် ပြည်သူလူထုရဲ့ ဆန္ဒသဘောထားရယူခဲ့တာ ရာခိုင်နှုန်း ဘယ်လောက်ရခဲ့တယ်ဆိုတာဟာလည်းပဲ ပြန်လည်သုံးသပ်စရာ ဖြစ်ပါတယ်။ တရားနည်းလမ်းကျလား။ ဆန်းစစ်ဖို့လိုပါတယ်။ ဘယ်လိုပဲဖြစ်ဖြစ် အဲဒီဖြစ်စဉ်ဟာလည်းပဲ ၂၀၀၃ ခုနှစ်က ဖြစ်ခဲ့တဲ့ ယခင် အစိုးရလက်ထက်သက်တမ်းက ဖြစ်ခဲ့တာဖြစ်ပါတယ်။ ဒါကြောင့် အရေးတကြီးသက်ဆိုင်တယ်ဆိုတဲ့ စည်းကမ်းချက်နဲ့လည်း မကိုက်ညီပါဘူး။ (၃) လွှတ်တော်ရဲ့ အဆုံးအဖြတ်ရယူရန်ဆိုတဲ့ ကိစ္စဖြစ်ပါတယ်။ ဒီအချက်ကတော့ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေတွေမှာ လွှတ်တော်ရဲ့ အဆုံးအဖြတ်ကို ရယူရန်လိုအပ်သော ကိစ္စရပ်များကို သီးခြားသတ်မှတ်ဖော်ပြထားခြင်း မရှိတဲ့အတွက် ယူဆချင်သလို ယူဆနိုင်ပါတယ်။ နာယကကြီးခင်ဗျာ။ နည်းဥပဒေပုဒ်မ ၆၆(က)ရဲ့ အပိုဒ်ခွဲ(၃)မှာတော့ တစ်ချက်ပဲပါပါတယ်။ လွှတ်တော်မှာ သာမန်နည်းလမ်းဖြင့် တင်ပြဆွေးနွေးရန် မဖြစ်နိုင်သောကိစ္စ ဖြစ်ရပါမယ်။ ဒါကိုဆန်းစစ် ကြည့်လို့ရှိရင် အင်အားအများဆုံးရှိတဲ့ပါတီဟာ လွှတ်တော်ထဲမှာ ဘယ် အဆိုတင်တင်၊ မေးခွန်း မေးမေး ရနိုင်တဲ့အတွက် အခြားနည်းလမ်းတွေနဲ့ တင်ပြဆွေးနွေးနိုင်တဲ့ ကိစ္စဖြစ်ပါတယ်။ ဒါ့အပြင် ပြင်ဆင်နိုင်ဖို့အတွက် ဥပဒေတွေပြဋ္ဌာန်းပြီး နည်းလမ်းတွေပေးထားတာ ဖြစ်တဲ့အတွက် ဒီနည်းလမ်းတွေ ရှိနေတာ ကြောင့်မို့လို့ ဒီစည်းကမ်းနဲ့လည်း ညီညွတ်မှုမရှိကြောင်း တင်ပြအပ်ပါတယ်။ ဒီစည်းကမ်းတွေနဲ့ ညီညွတ်မှု မရှိရင် အရေးတကြီးအဆိုအဖြစ် နာယက က ခွင့်ပြုလို့မရပါဘူး။ နည်းဥပဒေပုဒ်မ ၆၂(က)မှာ နာယကသည် ဤနည်းဥပဒေများနှင့် ကိုက်ညီမှုမရှိလျှင် အဆိုတစ်ရပ် လုံးကိုသော်လည်းကောင်း၊ အစိတ် အပိုင်းကိုသော်လည်းကောင်း ခွင့်မပြုရလို့ပါရှိပါတယ်။ ဒါပေမယ့် ဥပဒေနဲ့မညီညွတ်ကြောင်း တပ်မတော်သား ကိုယ်စားလှယ်တွေ အကျိုးအကြောင်းနဲ့ ရှင်းပြတာကို ငြင်းပယ်ခြင်းက ဒီမိုကရေစီလမ်းကြောင်းအတွက် အခက်အခဲတွေဖြစ်စေနိုင်ကြောင်း တင်ပြလိုပါတယ်။ နာယကကြီးခင်ဗျာ။ ဒုတိယတစ်ချက် တင်ပြပါမယ်။ ဖွဲ့စည်းပုံအခြေခံဥပဒေပြင်ဆင်ရေးအတွက် ဖွဲ့စည်းပုံအခြေခံဥပဒေ (၂၀၀၈ ခုနှစ်) အခန်း(၁၂)မှာ ဖွဲ့စည်းပုံအခြေခံဥပဒေပြင်ဆင်ရေးကိစ္စရပ်များလို့ ဖော်ပြထားပါတယ်။ ပုဒ်မ ၄၃၃ မှာ ပြင်ဆင်ရန်တင်သောအဆိုကို ဥပဒေမူကြမ်းအဖြစ်တင်ရမယ်။ မူကြမ်းမှာ အခြားအဆိုတွေ မပါရဘူးလို့ ဖော်ပြထားပါတယ်။ ပုဒ်မ ၄၃၄ မှာလည်း ဒီလိုပြင်ဆင်မယ့်မူကြမ်းကို ပြည်ထောင်စုလွှတ်တော်ကို တင်သွင်းရမယ်လို့ ဖော်ပြပါတယ်။ ၄၃၅ မှာ ဒီမူကြမ်းကို လွှတ်တော်မှာရှိတဲ့ ကိုယ်စားလှယ်စုစုပေါင်းရဲ့ ၂၀ ရာခိုင်နှုန်းကတင်ပြရင် ပြင်ဆင်ချက်မူကြမ်းကို ပြည်ထောင်စုလွှတ်တော်က လက်ခံဆွေးနွေးရမယ်လို့ ပြဋ္ဌာန်းပါတယ်။ ပုဒ်မ ၄၃၆ မှာတော့ ကိုယ်စားလှယ် ၇၅ ရာခိုင်နှုန်းကျော်က သဘောတူပြီးရင် ပြည်လုံးကျွတ်ဆန္ဒခံယူပွဲနဲ့ ပြင်ရမယ့်ပုဒ်မ၊ မပြင်ရမယ့်ပုဒ်မ ဒါတွေဖော်ပြထားပါတယ်။ ဒီလိုပါပဲ ပြည်ထောင်စုလွှတ်တော်ဆိုင်ရာနည်းဥပဒေ အခန်း(၁၁)မှာ ပုဒ်မ ၆ရ မှ ၇၁ ထိန့် နည်းဥပဒေ အခန်း(၁၈)မှာ ၁၃၃ မှ ၁၄၄ ထိဟာ လုပ်ငန်းစဉ်တွေဖော်ပြထားတာဖြစ်ပါတယ်။ ဒီဥပဒေတွေဟာ ဖွဲ့စည်းပုံ အခြေခံဥပဒေပါ ဥပဒေပြဋ္ဌာန်းချက်တစ်ရပ်ရပ်ကို ပြင်ဆင်လိုလို့ရှိရင် လုပ်ရမယ့် လုပ်ငန်းစဉ်တွေအတွက် ပြဋ္ဌာန်းထားတဲ့ ဖွဲ့စည်းပုံအခြေခံဥပဒေနဲ့ ပြည်ထောင်စုလွှတ်တော်ဥပဒေ၊ နည်းဥပဒေများ ဖြစ်ပါတယ်။ ဒီဥပဒေများမှာ ဖွဲ့စည်းပုံအခြေခံဥပဒေပြင်ဆင်ရန်အတွက် ပြင်ဆင်ရေးပူးပေါင်းကော်မတီ ဖွဲ့ရမယ်ဆိုတဲ့ ပုဒ်မများပါရှိတာ မတွေ့ရပါဘူးခင်ဗျာ။ အဆိုရှင်ရဲ့ အဆိုမှာ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကို ဆောလျင်စွာ ဆောင်ရွက် ရေးပါပြီးတော့ ဒီကိစ္စအတွက် ဖွဲ့စည်းပုံအခြေခံဥပဒေပြင်ဆင်ရေး ကော်မတီတစ်ရပ်ဖွဲ့ပေးဖို့ အဆိုတင်သွင်းတာ ဖြစ်တဲ့အတွက် ပြင်ဆင်ရန်ဆောင်ရွက်ခြင်းဖြစ်တယ်ဆိုတာ ငြင်းလို့မရပါဘူး။ ဒါ ဟာ အဆိုရှင်ဘက်က ဝင်ရောက်ဆွေးနွေးသူက ဒီအဆိုဟာ ပြင်ဆင်တဲ့ဥပဒေကြမ်းတင်သွင်းတာ မဟုတ်ဘူးလို့ ဆွေးနွေးသွား ပြီးတော့ နေအိမ်ကို မီးရှို့ဖို့လုပ်နေတဲ့သူကို နေအိမ်မီးမလောင်သေးတာနဲ့ မီးရှို့ဖို့လုပ်နေတာ မဟုတ်ဘူးလို့ ငြင်းပယ်သလိုဖြစ်နေပါတယ်။ ဒါကြောင့် ဒီအဆိုဟာ ဖွဲ့စည်းပုံအခြေခံဥပဒေကို ပြင်ဆင်ဖို့ဆောင်ရွက်တဲ့ အဆိုဖြစ်တဲ့အတွက် ဥပဒေကိုပြင်မယ်ဆိုရင် ပြင်ဆင်ရန်ပြဋ္ဌာန်းထားတဲ့ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော် ဆိုင်ရာဥပဒေ၊ နည်းဥပဒေများနဲ့အညီသာ ဆောင်ရွက်သင့်ပါတယ်။ ဒီလိုဆောင်ရွက်ခြင်းမရှိရင် ယခု အဆိုတင်သွင်းမှု လုပ်ဆောင်မှုဟာ ဥပဒေနဲ့ ညီညွတ်မှုမရှိဘူးဆိုတာ အထင်အရှားတွေ့မြင်နိုင်ကြောင်း တင်ပြအပ်ပါတယ်။ နာယကကြီးခင်ဗျာ။ ကျွန်တော်တို့ဟာ ဖွဲ့စည်းပုံအခြေခံဥပဒေပြင်ဆင်ရေးကို မကန့်ကွက်ပါဘူး။ နိုင်ငံတော်ရဲ့ အမျိုးသားအကျိုးစီးပွားအတွက် ပြင်ဆင်သင့်တဲ့အချက်တွေကို ပြင်ဆင်သင့်တဲ့ မှာ ပြင်ဆင်ရန် သဘောထားရှိပြီးဖြစ်ပါတယ်။ အတိအလင်းလည်း ကြေညာထားပါတယ်။ ဒါပေမယ့် ဥပဒေနဲ့အညီ လုပ်စေချင်ပါတယ်။ ရှေ့ကလုပ်သွားလို့ ကိုယ်ကလည်းလုပ်ရမယ်ဆိုတဲ့ အကြောင်းပြချက် ဟာ သင့်တော်တဲ့အရာမဟုတ်ပါဘူး။ ပြည်ထောင်စုလွှတ်တော်ဆိုတာဟာ ဥပဒေနဲ့ညီ မညီ ဆိုတာကိုပဲ ဂရုပြုရမှာဖြစ်ပါတယ်။ ဒီနေ့ အမျိုးသားရင်ကြားစေ့ရေးလို့ ကြွေးကြော်နေတဲ့ အစိုးရတစ်ရပ်အနေနဲ့ ဖွဲ့စည်းပုံအခြေခံဥပဒေပြင်ဆင်ရေးကို ပြဋ္ဌာန်းထားတဲ့ ဥပဒေများနဲ့အညီ ငြိမ်းချမ်းစွာ အားလုံးပူးပေါင်း ဆောင်ရွက်ခြင်းကသာ အကောင်းဆုံးဖြစ်ပါတယ်။ နာယကကြီးအပါအဝင် ကျွန်တော်တို့အားလုံးဟာ ဖွဲ့စည်းပုံအခြေခံဥပဒေပုဒ်မ ၁၂၅ ပါဇယား(၄)နဲ့ အညီ ကတိသစ္စာပြုထားတဲ့သူ ဖြစ်ပါတယ်။ နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်ရဲ့ ဥပဒေများ ကိုလည်း လိုက်နာပါမယ်လို့ ဖော်ပြထားပါတယ်။ ဒီကတိသစ္စာဟာ တည်ဖို့လိုပါတယ်။ နိဂုံးချုပ်တင်ပြလိုတာကတော့ ကျွန်တော်နဲ့ ကိုယ်စားလှယ်အချို့ ဆွေးနွေးချက်အရ ဦးအောင်ကြည်ညွန့် ရဲ့ အဆိုဟာ ဥပဒေနဲ့ကိုက်ညီခြင်းမရှိဘူးလို့ဆိုတဲ့အတွက် ဒါကိုလက်မခံရင် ဖွဲ့စည်းပုံအခြေခံဥပဒေအရ ဖွဲ့စည်းထားတဲ့ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးရဲ့ ဆုံးဖြတ်ချက်နဲ့ သဘောထားကို ရယူပေး နိုင်ပါရန် နာယကကြီးအား လေးစားစွာတင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးညီစိန် ရှမ်းပြည်နယ် မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1333">ဦးညီစိန်(မဲဆန္ဒနယ်အမှတ်-၅၊ ရှမ်းပြည်နယ်)</mp>ရိုသေလေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ဒုတိယနာယက၊ အမျိုးသားလွှတ်တော် ဥက္ကဋ္ဌနဲ့ ဒုတိယဥက္ကဋ္ဌ၊ ပြည်ထောင်စု လွှတ်တော်ကိုယ်စားလှယ်များ၊ လေ့လာသူဧည့်သည်တော်များအားလုံး ကာယသုခ၊ စိတ္တသုခ နှစ်ဖြာနှစ်ဝ ပြည့်စုံကြပါစေကြောင်း ပတ္ထနာမှုပြု ဆုမွန်ကောင်းရင်း နှုတ်ခွန်းဆက်သ ဂါရဝပြုအပ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၄)မှ ဦးအောင်ကြည်ညွန့်ရဲ့ ပြည်ထောင်စုသမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးလုပ်ငန်းကို ဆောလျင်စွာ ဆောင်ရွက်နိုင်ရေး ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနဲ့ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုကို ရှမ်းပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ကျွန်တော် ဦးညီစိန်မှ ထောက်ခံ ဆွေးနွေးသွားမှာဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ကမ္ဘာ့ဒီမိုကရေစီနိုင်ငံအသီးသီးကို လေ့လာသုံးသပ်ကြည့်မယ်ဆိုလို့ရှိရင် အခြေခံဥပဒေကို ရေးဆွဲဖို့ရယ်၊ ပြင်ဆင်ဖို့ရယ်၊ ဖျက်သိမ်းဖို့ရယ်၊ တွေ့ရှိရပါတယ်။ ဘာဖြစ်လို့လဲဆိုလို့ရှိရင် လွှတ်တော်ဆိုတာ ပြည်သူကိုကိုယ်စားပြုရတဲ့ တာဝန်ရှိလို့ပဲ ဖြစ်ပါတယ်ခင်ဗျာ။ ဒီလိုသာမဟုတ်ပါဘဲ လိုရာဆွဲအခြေခံဥပဒေ ဖြစ်နေတာကို ဗုဒ္ဓဘာသာရေးအနေနဲ့ နှိုင်းယှဉ်ဖော်ပြရမယ်ဆိုလို့ရှိရင် လူ၊ နတ်၊ ဗြဟ္မာ သတ္တဝါတွေဟာ သုံးဆယ့်တစ်ဘုံရှိပါတယ်။ အခြေခံ ဥပဒေကို လူ့ဘုံကရေးဆွဲပြဋ္ဌာန်းမယ်ဆိုလို့ရှိရင် လူ့ဘုံရဲ့ကောင်းကျိုးနဲ့ ကြီးပွားရာကြီးပွားကြောင်း ရေးဆွဲ ပြဋ္ဌာန်းကြမှာဖြစ်သလို နတ်ဗြဟ္မာတွေကနေပြီးတော့ ရေးဆွဲပြဋ္ဌာန်းကြမယ်ဆိုလို့ရှိရင်လည်း နတ်ဗြဟ္မာ တွေရဲ့အကျိုးနဲ့ ကြီးပွားရာကြီးပွားကြောင်းကိုပဲ ရေးဆွဲပြဋ္ဌာန်းကြမှာ ဓမ္မတာပင်ဖြစ်ပါပေတယ်။ သို့ရာတွင် သင့်တော်သော ပြည်ထောင်စုလွှတ်တော်ကိုယ်စားလှယ်များနဲ့ ပူးပေါင်းဖွဲ့စည်းတဲ့ အဖွဲ့အနေနဲ့ ပြင်ဆင် ရေးဆွဲမယ်ဆိုလို့ရှိရင်ဖြင့် ၃၁ ဘုံလုံးအတွက် ကောင်းကျိုးဖြစ်ထွန်းပါလိမ့်မယ်လို့ ယုံကြည်မျှော်လင့် ပါတယ်။ ကျွန်တော်တို့ အင်မတန်ချစ်မြတ်နိုးတဲ့ ပြည်ထောင်စုမြန်မာနိုင်ငံတော်ကြီးမှာ လောကပါလတရား စိတ်သုဉ်းခဲ့လို့ လက်နက်ကိုင်တိုင်းရင်းသားပေါင်းစုံဘက်က အမျိုးသားတန်းတူရေးကဏ္ဍ ယေဘုယျမှာ ဝေပုံကျမဟုတ်ခဲ့ဘူးဟုဆိုပြီး ရိုးမကို နိုးထအောင် နှိုးဆွကြမယ်ဆိုပြီးတော့ ကြိုးပမ်းကြသလို အစိုးရ တပ်မတော်ဘက်ကလည်း အချုပ်အခြာအာဏာထိပါးတယ်ဆိုပြီး ကာကွယ်ရာကနေ ပြည်တွင်းစစ်မီး တောက်လောင်ခဲ့တာ ယနေ့အထိပဲ ဖြစ်ပါတယ်ခင်ဗျာ။ နိုင်ငံတော်အခြေခံဥပဒေကို ပြင်ဆင်သင့်တယ် ဆိုတဲ့နေရာမှာ ကျွန်တော်တို့ရဲ့ ၂၀၀၈ အခြေခံဥပဒေအတိုင်း လိုက်နာကျင့်သုံးလာခဲ့တာဟာ အရ အထူးမကြာညောင်းသေးပေမယ့်လည်း (Strike while the iron is hot) သံကိုပူနေတုန်း ထုရိုက်ပါ ဆိုတဲ့ ဆုံးမစာရှိသလို အားနည်ချက်တွေဟာ ကြာလာရင် အားသာချက်ကဲ့သို့ ဖြစ်လာတတ်တာမို့ အဲဒီ သဘာဝကြောင့် ဖြစ်လာတတ်တာကိုလည်း သတိမူသင့်ပါတယ်။ ကျွန်တော်တို့အိမ်နီးချင်း အိန္ဒိယနိုင်ငံရဲ့ အမျိုးသားရေး သီချင်းတစ်ပုဒ်မှာ “နီသီယုံ၊ နီသီယို၊ ဆာဝဒါဒါဒါမှ” “နီသီယုံ၊ နီသီယုံ၊ ဆာဝဒါဒါဒါမှ” အဲဒီလိုရှိပါတယ်။ အဓိပ္ပာယ်ကတော့ ငြိမ်းချမ်းရေးနဲ့ တန်းတူရေးဟာ အမွှာမောင်နှမတွေပါပဲတဲ့။ အဲဒီလို ရှိပါတယ်။ ငြိမ်းချမ်းရေးနဲ့တန်းတူရေးကို သူကယှဉ်တွဲပြီးတော့မှ ဖော်ပြထားတဲ့ အမျိုးသားရေးသီချင်း ဖြစ်ပါတယ်။ အဲဒါကြောင့် India Constitution ကို India လွှတ်တော်အနေနဲ့ ပြင်ဆင်ခဲ့တာ (၁၀၁)ကြိမ် ရှိခဲ့ပြီလို့ လေ့လာသိရှိရပါတယ်။ လက်ရှိပကတိကို အရှိအတိုင်းတင်ပြရမယ်ဆိုပါလျှင် ကျွန်တော်တို့ တတိယ အကြိမ်အထိ ကျင်းပပြုလုပ်လာခဲ့တဲ့ ၂၁ ပင်လုံညီလာခံမှာ ဆိုလို့ရှိရင်လည်း ကိုယ်စားလှယ်အားလုံး နီးပါးရဲ့ ဆန္ဒအရ ၂၀၀၈ အခြေခံဥပဒေကြီးရဲ့ အရှိတရားကို အသိတရားနဲ့ ပြင်ဆင်သင့်ပါကြောင်း ရင်ဖွင့် ကြပြီးသား ဖြစ်ပါတယ်ခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော် နိဂုံးချုပ်အနေနဲ့ ဆွေးနွေးလိုတာကတော့ ရှေ့ကဆွေးနွေးသွားကြပြီးတဲ့ ညီရင်းအစ်ကို၊ မောင်ရင်းနှမ လွှတ်တော်ကိုယ်စားလှယ် တွေကဲ့သို့ပဲ ၂၀၀၈ ခုနှစ်၊ နိုင်ငံတော် ဖွဲ့စည်းပုံအခြေခံဥပဒေကိုပြင်ဆင်ဖို့ သင့်လျော်တဲ့ ပြည်ထောင်စု လွှတ်တော်ကိုယ်စားလှယ်တွေနဲ့ ပူးပေါင်းဖွဲ့စည်းကြမယ်ဆိုလို့ရှိရင် ပြည်ထောင်စုလွှတ်တော်ထဲက ပါတီ ပေါင်းစုံက ကိုယ်စားလှယ်တွေကို ရွေးကောက်တင်မြှောက်ပြီး။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးနေလင်းအောင် မင်းတပ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1381">ဦးနေလင်းအောင်(မင်းတပ်မဲဆန္ဒနယ်၊ ချင်းပြည်နယ်)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ ချင်းပြည်နယ် မင်းတပ်မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးနေလင်းအောင် ဖြစ်ပါတယ်။ အနေနဲ့ မကွေးတိုင်းဒေသကြီး မဲဆန္ဒနယ်အမှတ်(၄)မှ ဦးအောင်ကြည်ညွန့်ရဲ့ အရေးကြီးအဆိုကို ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံတစ်နိုင်ငံရဲ့ အခြေခံဥပဒေဆိုတာ အဲဒီနိုင်ငံမှာ ရှိတဲ့ နိုင်ငံသူ၊ နိုင်ငံသားများနှင့် အစိုးရရဲ့ ကြားမှာ ချုပ်ဆိုထားတဲ့ စာချုပ်တစ်ခု ဖြစ်ပါတယ်။ အခြေခံ ဥပဒေဆိုတာ နိုင်ငံတစ်နိုင်ငံရဲ့ ဥပဒေထဲမှာ အမြင့်ဆုံးနဲ့ အခြေခံရတဲ့ ဥပဒေတစ်ခု ဖြစ်ပါတယ်။ ဒါ့အပြင် အခြေခံဥပဒေဆိုတာ အုပ်ချုပ်ခံပြည်သူတွေရော အုပ်ချုပ်တဲ့အစိုးရတွေပါ လေးစားလိုက်နာရတဲ့ ဥပဒေ တစ်ရပ် ဖြစ်ပါတယ်။ အဲဒီအခြေခံဥပဒေထဲကမှ အုပ်ချုပ်သူအစိုးရများက အုပ်ချုပ်သူပြည်သူများကို ဘယ်လိုပုံစံ ဘယ်လို စနစ်နဲ့ အုပ်ချုပ်မယ်ဆိုတဲ့ အချက်တွေပါရှိတဲ့အတွက် အုပ်ချုပ်ခံပြည်သူတွေကလည်း အုပ်ချုပ်သူ အစိုးရများက ငါတို့ကို ဘယ်လိုပုံစံ၊ ဘယ်လိုစနစ်နဲ့ အုပ်ချုပ်မယ်ဆိုတဲ့ အချက်တွေကို နှစ်ဦးနှစ်ဖက် သဘောတူပြီးမှ ချုပ်ဆိုထားတဲ့ စာချုပ်ကြီးဖြစ်မှ ကျွန်တော်တို့ ဒီအခြေခံဥပဒေဟာ ကောင်းမွန်မှာ ဖြစ်ပါတယ်။ ကျွန်တော်တို့ ဒါကြောင့်မို့လို့ အခြေခံဥပဒေကြီးဟာ နိုင်ငံသူ၊ နိုင်ငံသားများအတွက် နိုင်ငံတော် တစ်နိုင်ငံလုံး အတွက် အရေးကြီးတဲ့အခန်းကဏ္ဍမှာ ရှိပါတယ်။ ဒါကြောင့်မို့လို့ ခေတ်နဲ့လျော်ညီစွာ စ်ပြေးညီ ပြင်ဆင်နေဖို့လည်း အလွန်ပင်အရေးကြီးလာပါတယ်။ ဒီအခြေခံဥပဒေကို မပြင်ဆင်ချင်တဲ့သူတွေဟာ စေတနာနည်းတဲ့သူတွေ၊ အသိဉာဏ်နည်းတဲ့သူတွေ ဒီနှစ်ခုလုံးနဲ့ ပြည့်စုံနေလျှင် သတ္တိနည်းတဲ့ သူတွေဖြစ်ရ မယ်လို့ ကျွန်တော်တို့ရဲ့ နိုင်ငံတော်အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်ရဲ့ စကားလေးကို ကျွန်တော် ဒီနားလေးမှာပြောပါရစေ။ ဒါကြောင့်မို့လို့ ကျွန်တော်တို့နိုင်ငံမှာဆိုရင် ကချင်၊ ကယား၊ ကရင်၊ ချင်း၊ မွန်၊ ဗမာ၊ ရခိုင်၊ ရှမ်း စတဲ့ တိုင်းရင်းသားလူမျိုးပေါင်းစုံ (၁၃၅)မျိုးနဲ့ ဖွဲ့စည်းတည်ဆောက်ထားတဲ့ နိုင်ငံဖြစ်တဲ့အတွက် တိုင်းရင်းသား ပြည်သူတွေရော နိုင်ငံသူ၊ နိုင်ငံသားများက ကျွန်တော်တို့နိုင်ငံကို ဒီမိုကရေစီဖက်ဒရယ် ပြည်ထောင်စုကြီး အဖြစ် တည်ဆောက်လိုတဲ့ မျှော်မှန်းချက်ကြီးဟာ ပူပြင်းနေတဲ့ စိတ်ဆန္ဒဖြစ်ပါတယ်။ ဒါကြောင့်မို့လို့ ဒီလို စိတ်ဆန္ဒများကို အကောင်အထည်ဖော် ဆောင်ရွက်နိုင်ရန်အတွက် ဒီနေ့အဆိုရှင်ကြီးက ဒီနေ့အရေးကြီး အဆိုတင်သွင်းလာခြင်းဖြစ်တယ်လို့ ကျွန်တော့အနေနဲ့ ယူဆပါတယ်။ နာယကကြီးခင်ဗျာ။ အဆိုရှင်ရဲ့အဆိုဟာ ဥပဒေနဲ့ညီညွတ်တယ်ဆိုတဲ့အကြောင်းလေး ပြောကြားစေဖို့ အတွက် ကျွန်တော့ကို Power Point အသုံးပြုခွင့်ပေးပါခင်ဗျာ။ ကျွန်တော်တို့ ပြည်ထောင်စုလွှတ်တော် ဒေါင်က နည်းတယ်အခန်း(၈) ဖွဲ့စည်းပုံအခြေခံဥပဒေပြင်ဆင် ပြင်ဆင် ပထမတင်သင်းင်း၊ ပုဒ်မ ၁၃၃ ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုကြောင်းအဆိုကို ဥပဒေမူကြမ်း အဖြစ်ရေးသားပြီး လွှတ်တော်ရှိလွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက လက်မှတ်ရေးထိုး၍ နာယကထံ လာပြပါက လွှတ်တော်က လက်ခံဆွေးနွေးရမည်လို့ ရေးထားပါတယ်။ ဒါဟာ ဥပဒေမူကြမ်း အဖြစ် တင်သွင်းမှသာ ဒီပုဒ်မနှင့် သက်ဆိုင်ပါတယ်။ တကယ်လို့ ဒီလိုတင်သွင်းမယ်ဆိုလည်း ပြည်ထောင်စု လွှတ်တော်ကိုယ်စားလှယ် ၆၅ရ ဦးရှိတဲ့အတွက် ဒီထဲက ၂၀ ရာခိုင်နှုန်းဖြစ်တဲ့အတွက် ၁၃၁ ယောက် အနည်းဆုံး ထောက်ခံတင်ပြမှသာလျင် ဒီပုဒ်မနဲ့ သက်ဆိုင်မှာပါ။ အခုဥပဒေမူကြမ်းအဖြစ် တင်သွင်းတဲ့ အဆိုတစ်ရပ် မဟုတ်တဲ့အတွက် အဆိုရှင်ရဲ့ အဆိုနဲ့ဒီပုဒ်မဟာ လုံးဝသက်ဆိုင်ခြင်းမရှိပါဘူးခင်ဗျာ။ နောက်ပုဒ်မ ၁၃၄ ကလည်း ဒီလိုပါပဲ။ ကျွန်တော်တို့ ဥပဒေမူကြမ်း ပြင်ဆင်တာမဟုတ်တဲ့အတွက် အဆိုရှင်ရဲ့ အဆိုနဲ့ လုံးဝသက်ဆိုင်ခြင်းမရှိပါဘူးခင်ဗျာ။ ဒီပုဒ်မ ၁၃၅ ဖွဲ့စည်းပုံအခြေခံ ဥပဒေကိုပြင်ဆင်ရန် ဥပဒေမူကြမ်းနှင့်စပ်လျဉ်း၍ လွှတ်တော် အစည်းအဝေး၌ ဆွေးနွေးခြင်းမပြုမီ အသေးစိတ်လေ့လာစိစစ်ရန် နာယကသည် ပြည်သူ့လွှတ်တော် ဥပဒေကြမ်းပူးပေါင်းကော်မတီနှင့် အမျိုးသားလွှတ်တော် ဥပဒေကြမ်းပူးပေါင်းကော်မတီတို့ဟာ ကာလ သတ်မှတ်၍ ပူးပေါင်းကော်မတီဖွဲ့စည်းပြီး လေ့လာစိစစ်ရမည်လို့ ရေးထားတာဟာ ယခုအဆိုရှင်ရဲ့ အဆိုမှာ ပါရှိတဲ့ ကော်မတီအဖွဲ့ဝင်များဟာ သင့်လျော်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဖွဲ့စည်းရန် ဟုပါရှိတဲ့အတွက် ၎င်းပုဒ်မ ၁၃၅ နှင့်လည်း အဆိုရှင်ရဲ့အဆိုနဲ့ လုံးဝသက်ဆိုင်ခြင်းမရှိပါဘူး။ ဥပဒေမူကြမ်း တင်သွင်းတဲ့ အခါမှသာလျှင် ပြည်သူ့လွှတ်တော် ဥပဒေကြမ်းကော်မတီ၊ အမျိုးသားလွှတ်တော် ဥပဒေကြမ်းကော်မတီ အားလုံးပါတဲ့ အနည်းဆုံး ၃၀ ယောက်က ဒီလိုတင်သွင်းလာမှသာ ဒီပုဒ်မနဲ့ သက်ဆိုင်မှာ ဖြစ်ပါတယ်။ ဒါကြောင့်မို့လို့ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၃၃၊ ၁၃၄၊ ၁၃၅ များဟာ အဆိုရှင်ရဲ့ အဆိုနဲ့ လုံးဝသက်ဆိုင်ခြင်းမရှိပါလို့ တင်ပြပါရစေ။ ကျွန်တော်တို့ ဒီပြင်ဆင်ရန် ဥပဒေမူကြမ်း တင်သွင်းခြင်းမဟုတ်တဲ့အတွက် ၂၀၀၈ ဖွဲ့စည်းပုံ အခြေခံဥပဒေရဲ့ အခန်း(၁၂) ပုဒ်မ ၄၃၃၊ ပုဒ်မ ၄၃၄၊ ပုဒ်မ ၄၃၅ တို့နှင့်လည်း ဒီအဆိုနှင့်လည်း လုံးဝ သက်ဆိုင်ခြင်းမရှိတဲ့ အဆိုတစ်ခုဖြစ်ပါတယ်ခင်ဗျာ။ အဆိုရှင်အနေနဲ့ လွှတ်တော်ကိုယ်စားလှယ်တစ်ယောက်ရဲ့ အခွင့်အရေးအရ ပြည်ထောင်စုလွှတ်တော် ဆိုင်ရာ နည်းဥပဒေပုဒ်မ ၆၆ အရ အဆိုတင်သွင်းခြင်းဖြစ်ပါတယ်။ ဒါကြောင့်မို့လို့ ကျွန်တော်တို့ တိုင်းပြည်မှာ ပြေးညီ ကျွန်တော်တို့ လတ်တလောပေါ်ပေါက်နေတဲ့ ဒီအခြေခံဥပဒေကြီးဟာ ပြည်သူတွေအတွက် ကျွန်တော်တို့ ပြည်သူတွေကတောင် ဒီလောက်ပြင်းပြနေတဲ့ကျွန်တော်တို့ လွှတ်တော်ကြီး ထဲမှာရောက်နေတဲ့ ကျွန်တော်တို့ ကိုယ်စားလှယ်တွေက ပိုပြီးတော့တာဝန်ရှိပါတယ်။ ဒါကြောင့်မို့လို့ အဆိုရှင်အနေနဲ့ ဒီကော်မတီကိုဖွဲ့စည်းဖို့ တင်သွင်းခြင်းဟာ ပါတီပေါင်းစုံ၊ အခြား ပါဝင်သင့်တဲ့ အစုအဖွဲ့များနဲ့ တစ်သီးပုဂ္ဂလကိုယ်စားလှယ်များ အစုအဖွဲ့များပါမကျန် ကျယ်ကျယ်ပြန့်ပြန့် ဆွေးနွေးပြီး ကော်မတီထဲမှာ ပါဝင်စေလိုသော စိတ်စေတနာဖြင့် တင်သွင်းလာတဲ့ အဆိုတစ်ရပ် ဖြစ်ပါတယ်။ ဒါကြောင့်မို့လို့ ကျွန်တော်တို့နိုင်ငံမှာရှိတဲ့ တိုင်းရင်းသားပြည်သူ နိုင်ငံသူ၊ နိုင်ငံသားများအတွက် အလွန် အရေးကြီးတဲ့ ကျွန်တော်တို့ အဆိုတစ်ရပ်လည်း ဖြစ်ပါတယ်။ ကျွန်တော်တို့ ၂၀၀၈ ဖွဲ့စည်းပုံအခြေခံ ဥပဒေထဲမှာ ဒီကော်မတီကိုဖွဲ့ရမယ်လို့ ပုဒ်မ ကျွန်တော်တို့ ပါခြင်းမရှိသလို ဒီကော်မတီကို မဖွဲ့ရဘူးဆိုတဲ့ ပုဒ်မမပါဝင်ဘူးဆိုတာကိုလည်း ကျွန်တော်တို့ သတိထားရမှာဖြစ်ပါတယ်။ ဒါကြောင့်မို့လို့ ပြည်သူတစ်ရပ်လုံးနဲ့ နိုင်ငံသူ၊ နိုင်ငံသားများအကျိုးကို မျှော်ကိုးပြီးတော့ ကျွန်တော်တို့ရဲ့ ဒီက အရေးကြီးအဆို တင်သွင်းလာတဲ့ မကွေးတိုင်းဒေသကြီး မဲဆန္ဒနယ်အမှတ်(၄)မှ ကျွန်တော်တို့ရဲ့ ဦးအောင်ကြည်ညွန့်ရဲ့ အဆိုကို ကျွန်တော့အနေနဲ့ နိုင်ငံသူ၊ နိုင်ငံသားများ၊ တိုင်းရင်းသားပြည်သူများ အတွက် နိုင်ငံကြီးဖွံ့ဖြိုးတိုးတက်ရန်အတွက် မျှော်မှန်းပြီးတော့ ကျွန်တော့အနေနဲ့ လေးလေးနက်နက် ထောက်ခံရပါကြောင်း ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များ၊ နိုင်ငံသူ၊ နိုင်ငံသားများအားလုံး မင်္ဂလာပါ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ ပြည်ထောင်စုလွှတ်တော် ကိုယ်စားလှယ် ဦးတင်အောင်ထွန်း ဖြစ်ပါတယ်။ မဲဆန္ဒနယ်အမှတ် (၄)မှ ဦးအောင်ကြည်ညွန့် ၂၉-၁-၂၀၁၉ ရက်နေ့က ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ တင်သွင်းခဲ့တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေး လုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့် ဖွဲ့စည်းရန် ပြည်ထောင်စု လွှတ်တော်သို့ တိုက်တွန်းကြောင်း အရေးကြီးအဆိုနဲ့စပ်လျဉ်းပြီး တည်ဆဲဥပဒေမှာပါရှိတဲ့အတိုင်း ဆွေးနွေး တင်ပြသွားမှာ ဖြစ်ပါတယ်။ ကျွန်တော် Power Point အသုံးပြုပြီး ဆွေးနွေးတင်ပြပါရစေ။ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ ကျွန်တော့ အနေနဲ့ကတော့ ပြည်ထောင်စုလွှတ်တော်မှာ ဖွဲ့စည်းလို့လည်းရ၊ ဆောင်ရွက်နိုင်တဲ့ အခွင့်အရေးလည်းရှိတဲ့ ဖွဲ့စည်းပုံအခြေခံဥပဒေအသစ် ရေးဆွဲအကောင်အထည်ဖော်ရေး ကော်မတီတစ်ရပ်ကို ဖွဲ့စည်း၊ ဥပဒေကြမ်း ရေးဆွဲ၊ ပြည်ထောင်စုလွှတ်တော် ကိုယ်စားလှယ်များက ဥပဒေကြမ်းကို ဝိုင်းဝန်းဆွေးနွေး အကြံပြု၊ အများစုဆန္ဒမဲနဲ့အတည်ပြုပြီး ပြည်လုံးကျွတ်ဆန္ဒခံယူ၊ ပြည်သူလူထုက လက်ခံလိုက်နာ ကျင့်သုံးနိုင်တဲ့ ဖွဲ့စည်းပုံအခြေခံဥပဒေမျိုးကို ရအောင်ဆောင်ရွက်စေချင်တာပါ။ ဘာဖြစ်လို့လဲဆိုတော့ ဖွဲ့စည်းပုံအခြေခံ ဥပဒေပုဒ်မ ၉၆ အရ ဆောင်ရွက်ရမှာမို့လို့ပါ။ အဲဒီလိုဖြစ်မလာခင်မှာ လက်ရှိဖွဲ့စည်းပုံအခြေခံဥပဒေကို ပြင်ဆင်ဖို့လိုအပ်တာလည်း အမှန်ဖြစ်ပါတယ်။ ဒီနေ့ ပြည်ထောင်စုလွှတ်တော်မှာ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်နိုင်ဖို့ဆိုရင် ဘယ်လိုဆောင်ရွက်ကြရမလဲဆိုတာ ဥပဒေရှုဒေါင့်အပိုင်းကနေ ဆွေးနွေး လိုပါတယ်။ ကျွန်တော်တို့ဟာ တည်ဆဲဥပဒေများကို လေးစားလိုက်နာကြရမှာ ဖြစ်ပါတယ်။ ပထမဦးဆုံး အရေးကြီးအဆိုနဲ့စပ်လျဉ်းလို့ ပြည်ထောင်စုလွှတ်တော်ဆိုင်ရာ နည်းဥပဒေများ ပုဒ်မ ၆၆ ပုဒ်မခွဲ(ဂ)မှာ ဤအဆိုကိုဆွေးနွေးရာတွင် လွှတ်တော်ကိုယ်စားလှယ်များသည် နာယက၏ ခွင့်ပြုချက်မရလျှင် ၁၀ မိနစ်ထက်ပို၍ ဆွေးနွေးခြင်းမပြုရလို့ ပြဋ္ဌာန်းထားတဲ့အတွက် အရေးကြီးအဆိုကို ဆွေးနွေးရာမှာ လွှတ်တော်ကိုယ်စားလှယ်များဟာ ၁၀ မိနစ် ဆွေးနွေးခွင့်ရတယ်လို့ နားလည်ပါတယ်။ ဖွဲ့စည်းပုံအခြေခံဥပဒေ ၂၀၀၈ ခုနှစ် အခန်း(၁၂) ဖွဲ့စည်းပုံအခြေခံဥပဒေပြင်ဆင်ခြင်းနှင့် ပြည်ထောင်စု လွှတ်တော်ဆိုင်ရာ ဥပဒေအခန်း(၁၁) ဖွဲ့စည်းပုံအခြေခံဥပဒေပြင်ဆင်ခွင့်တို့မှာ ဖွဲ့စည်းပုံအခြေခံဥပဒေ ပုဒ်မ ၄၃၃၊ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၇၊ နှစ်ခုစလုံးမှာ သတ်မှတ်ထားသော နည်းလမ်း အတိုင်း ဆောင်ရွက်ရမည်လို့ ပြဋ္ဌာန်းထားတဲ့အပြင် ဥပဒေနှစ်ရပ်လုံးက အပိုဒ်ခွဲ (က)၊ အပိုဒ်ခွဲ(ခ)တို့နဲ့ နည်းလမ်းကိုပါ တစ်ပါတည်း ထည့်သွင်းထားတာကိုပါ တွေ့ရပါတယ်။ ဖွဲ့စည်းပုံအခြေခံဥပဒေပုဒ်မ ၄၃၄၊ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၈ တို့မှာ ဖွဲ့စည်းပုံ အခြေခံဥပဒေကို ပြင်ဆင်ရန်ဥပဒေမူကြမ်းကို ပြည်ထောင်စုလွှတ်တော်တွင် တင်သွင်းရမည်။ ဖွဲ့စည်းပုံ အခြေခံဥပဒေပုဒ်မ ၄၃၅၊ ပြည်ထောင်စု လွှတ်တော်ဆိုင်ရာ ဥပဒေပုဒ်မ ၆၉ တို့မှာ ဖွဲ့စည်းပုံအခြေခံ ဥပဒေကို ပြင်ဆင်ရန်ဥပဒေမူကြမ်းကို ပြည်ထောင်စုလွှတ်တော်ရှိ လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက တင်ပြလာလျှင် အဆိုပါ ပြင်ဆင်ချက် ဥပဒေမူကြမ်းကို လွှတ်တော်က လက်ခံဆွေးနွေး ရမည်လို့ ပြဋ္ဌာန်းထားတာဖြစ်တဲ့အတွက် ၂၀ ရာခိုင်နှုန်းသော ပြည်ထောင်စုလွှတ်တော်ကိုယ်စားလှယ်ရရှိဖို့ ပြည်ထောင်စုလွှတ်တော် ကိုယ်စားလှယ်တစ်ဦးချင်းအတွက်၊ အစုအဖွဲ့အလိုက်အတွက် မခဲယဉ်းတဲ့ အခုလို ောင်းမှာ ပြဋ္ဌာန်းဥပဒေများနှင့်အညီ ဥပဒေကြမ်းရေးဆွဲတင်သွင်းတာက ပိုမိုပြီး တိုင်းရင်းသား ပြည်သူလူထုတစ်ရပ်လုံးအတွက် ရလဒ်ကောင်းများ ရရှိနိုင်မှာဖြစ်ပါတယ်။ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီမို ကရေစီ စံချိန်စံညွှန်းများနဲ့ ညီနိုင်သမျှညီအောင် ဖွဲ့စည်းပုံအခြေခံဥပဒေ ပြင်ဆင်နိုင်ဖို့အတွက်ဆိုရင် လွန်ခဲ့တဲ့ ၁၀ နှစ် အတည်ပြုခဲ့တဲီ့း တိုင်းရင်းသားပြည်သူလူထုအများစု တောင်းဆိုနေခဲ့တဲ့ ပုဒ်မ ၄၃၆ ကို အရင်ပြင်ရမှာဆိုတာ အားလုံးလက်ခံကြမယ် ထင်ပါတယ်။ ကောင်းပါပြီ။ ပုဒ်မ ၄၃၆ ကိုပြင်ရင် ဘယ်လို ပြင်မှာလည်း။ အဖြေကရှိပြီးသားပါ။ အထက်ကဆွေးနွေးခဲ့သလိုပဲ ပုဒ်မ ၄၃၆ ကို ပုဒ်မ ၄၃၃ ပုဒ်မခွဲ(က)၊ ပုဒ်မခွဲ(ခ)၊ ပုဒ်မ ၄၃၄ တို့နှင့်အညီ ၄၃၆ ကို ပြင်ဆင်တဲ့ဥပဒေကြမ်း ပြည်ထောင်စုလွှတ်တော်ကိုယ်စားလှယ် စုစုပေါင်းရဲ့ ၂၀ ရာခိုင်နှုန်းက လက်မှတ်ရေးထိုးပြီး ပြည်ထောင်စုလွှတ်တော်မှာ ဆွေးနွေးပြင်ဆင်နိုင်အောင် ပထမဆောင်ရွက်ရမှာပါ။ ပြင်ဆင်ရမယ့်အချက်က ၃ ချက်ပါ။ ပုဒ်မ ၄၃၆(က)မှာ ပြည်ထောင်စုလွှတ်တော် ကိုယ်စားလှယ်အားလုံး၏ ၇၅ ရာခိုင်နှုန်းကျော်၊ ဆန္ဒမဲပေးပိုင်ခွင့်ရှိသူအားလုံး၏ ထက်ဝက်ကျော်ဆန္ဒမဲ ဆိုတာနဲ့ အပိုဒ်ခွဲ(ခ)မှ ၇၅ ရာခိုင်နှုန်းကျော် ထောက်ခံဆန္ဒမဲဆိုတာကို လျှော့ချနိုင်သမျှ လျှော့ချပြင်ဆင် ရမှာဖြစ်ပါတယ်။ ပြီးမှ ကျန်အပိုဒ်များကို ဆက်ပြီးရအောင် ပြင်ရမှာပါ။</speech>
<speech type="speaker">လွှတ်တော်ကိုယ်စားလှယ်ကြီးခင်ဗျား။ ပုဒ်မတွေ ဆွေးနွေးဖို့မပြုဖို့ မိမိအနေနဲ့ မူလကတည်းက ကတိပေးပြီးသား ဖြစ်ပါတယ်။ ဒီဟာ နောင်တစ်ချိန် ကော်မတီမှာရောက်တဲ့ဒါတွေကို အကျေအလည် ဆွေးနွေးနိုင်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>ဟုတ်ကဲ့ပါ ခင်ဗျ။ အခု တင်သွင်းတဲ့ အရေးကြီးအဆိုအတိုင်း ပြည်ထောင်စုလွှတ်တော်က ဖွဲ့စည်းပုံအခြေခံဥပဒေပြင်ဆင်ရေး ပူးပေါင်း ကော်မတီတစ်ရပ် ဖွဲ့စည်းဆောင်ရွက်လျှင်ကော ယခုပေါ်ပေါက်နေတဲ့ အခြေအနေအရပ်ရပ်အရ နိုင်ငံတော် အတွက်၊ နိုင်ငံသူ၊ နိုင်ငံသား တိုင်းရင်းသားညီအစ်ကို မောင်နှမများအတွက် အမှန်လိုအပ်နေတဲ့ ဖွဲ့စည်းပုံ အခြေခံဥပဒေတစ်ရပ်အထိ ပြင်ဆင်နိုင်မယ့်အခြေအနေ ဟုတ်ရဲ့လားဆိုတာကို လေးလေးနက်နက် စဉ်းစား ဆုံးဖြတ်သင့်ပါကြောင်း ဆွေးနွေးတင်ပြရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဆီဟူးရွေ့ ကချင်ပြည်နယ် မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="2248">ဦးဆီဟူးဒေါ့(မဲဆန္ဒနယ်အမှတ်-၂၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယက၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံးကို မင်္ဂလာ ပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးဆီဟူးရွေ့ ဖြစ်ပါတယ်။ ယနေ့ကျွန်တော် အကြံပြု ဆွေးနွေးမယ့် အချက်များ ကတော့ မကွေးတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းသွားတဲ့ ၂၀၀၈ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ဖွဲ့စည်းရေး အရေးကြီး အဆိုကို အကြံပြု ဆွေးနွေးသွားမှာ ဖြစ်ပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးနှင့်ပတ်သက်၍ ကျွန်တော်တို့အနေဖြင့် မကန့်ကွက်ပါဘူး။ ပြင်ဆင်သင်သည့် အချက်များကိုသာ ဥပဒေနှင့်အညီ ပြင်ဆင်ရန် သဘောထားရှိပါတယ်။ ဆွေးနွေးတင်ပြ ရမယ်ဆိုရင် ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးနှင့်စပ်လျဉ်း၍ ပထမအကြိမ် လွှတ်တော်သက်တမ်း တွင် (၁)ကြိမ် ပြင်ဆင်ခဲ့ပါတယ်။ ၂၀၁၅ ခုနှစ် ဇူလိုင်လ ၂၂ ရက်နေ့တွင် ပြည်ထောင်စုလွှတ်တော် ဥပဒေ အမှတ်(၄၅)ဖြင့် ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေ ပြင်ဆင်သည့်ဥပဒေ အား ပြဋ္ဌာန်းခဲ့ပါတယ်။ ယင်းပြင်ဆင်ချက် မှာ ဖွဲ့စည်းပုံအခြေခံဥပဒေအခန်း(၁၂)၊ ပုဒ်မ၄၃၆(ခ)နှင့်အညီ ပြည်ထောင်စုလွှတ်တော် ကိုယ်စားလှယ်အားလုံး၏ ၇၅ ရာခိုင်နှုန်းကျော် ထောက်ခံဆန္ဒမဲဖြင့် အတည် ပြုချက်အရ ပြဋ္ဌာန်းခဲ့ခြင်းဖြစ်ပါတယ်။ ယင်းပြင်ဆင်ချက်ဥပဒေသည် ၂၀၀၈ ခုနှစ် ဖွဲ့စည်းပုံအခြေခံ ဥပဒေ၏ဇယားနှင့် တိုင်းနှင့် ပြည်နယ်ဥပဒေပြုစာရင်းတွင် ပါရှိသော ဘဏ္ဍာရေးကဏ္ဍ၊ စီမံရေးကဏ္ဍ တွင် ရ ချက်၊ စီးပွားရေးကဏ္ဍတွင် ၂ ချက်၊ စိုက်ပျိုးရေးနှင့် မွေးမြူရေးကဏ္ဍတွင် ၅ ချက်၊ စွမ်းအင်၊ လျှပ်စစ်၊ သတ္တုတွင်း၊ သစ်တောကဏ္ဍတွင် ၆ ချက်၊ စက်မှုလက်မှုကဏ္ဍတွင် ၁ ချက်၊ ပို့ဆောင်ရေးနှင့် ဆက်သွယ်ရေးနှင့် ဆောက်လုပ်ရေးကဏ္ဍတွင် ၅ ချက်၊ လူမှုရေးကဏ္ဍတွင် ၆ ချက်၊ စီမံခန့်ခွဲရေးကဏ္ဍတွင် ၂ ချက် စသည်ဖြင့် ဖြည့်စွက်ခဲ့ပါတယ်။ ထို့အပြင် တိုင်းဒေသကြီး သို့မဟုတ် ပြည်နယ်များက ကောက်ခံ ရမည့် အခွန်အခများနှင့်စပ်လျဉ်းသည့် ဇယား(၅) အပိုဒ် ၁၉ ပြင်ဆင်ခဲ့ရာ အပိုဒ် ၂ မှ ၃၉ ချက် အချက်ပေါင်း ၂၀ ကို ဖြည့်စွက်ပြင်ဆင်ခဲ့ပါတယ်။ ဒါကိုကြည့်ခြင်းအားဖြင့် ယခင်လွှတ်တော်သက်တမ်းတွင် လွှတ်တော် များသည် တည်တည်ငြိမ်ငြိမ်ဖြင့် အများပြည်သူအကျိုးကိုရှေးရှုပြီး ဖွဲ့စည်းပုံအခြေခံဥပဒေပြင်ဆင်ရေး နှင့်စပ်လျဉ်း၍ လုပ်ငန်းစဉ်တစ်ရပ်ကို အောင်မြင်စွာဆောင်ရွက်နိုင်ခဲ့ကြောင်း တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ လက်ရှိ မိမိတို့လွှတ်တော်သက်တမ်းကာလမှာလည်း ဖွဲ့စည်းပုံအခြေခံဥပဒေပြင်ဆင်ရေးကို ဖွဲ့စည်းပုံအခြေခံဥပဒေဆိုင်ရာ တိုးတက်မှုဖြစ်စဉ်တစ်ရပ်အဖြစ်ဖြင့်သာ ရှုမြင်ဆောင်ရွက်သင့်ပါကြောင်း တင်ပြလိုပါတယ်။ ၂၀၀၈ခုနှစ် ဖွဲ့စည်းပုံအခြေခံဥပဒေ၏ အနှစ်သာရ တစ်ရပ်မှာ အကယ်၍ ယင်းဥပဒေကို ပြင်ဆင်လိုပါက မည်ကဲ့သို့ ဆောင်ရွက်ရမည်ဖြစ်ကြောင်း တိကျသည့် လုပ်ထုံးလုပ်နည်းများကို အခန်း(၁၂)တွင် ပြဋ္ဌာန်းထားသကဲ့သို့ ပြင်ဆင်လိုပါက ပြဋ္ဌာန်းထားသော ဥပဒေမူဘောင် အတွင်းမှသာ ပြင်ဆင်ရန်ဖြစ်ပါတယ်။ အဆိုပါပြဋ္ဌာန်းချက်ကိုကျော်လွန်၍ ဆောင်ရွက်ပါက ၂၀၀၈ခုနှစ် ဖွဲ့စည်းပုံအခြေခံဥပဒေနှင့် မညီညွတ်သော ဆောင်ရွက်ချက်များ ဖြစ်သွားနိုင်ပါတယ်။ သို့ဖြစ်ပါ၍ ၂၀၀၈ ခုနှစ် ဖွဲ့စည်းပုံအခြေခံဥပဒေ၏ ပြဋ္ဌာန်းစကားရပ်များနှင့် ရှေ့နောက်စကားရပ်များအရ ပြည်ထောင်စု လွှတ်တော်သည် ဖွဲ့စည်းပုံအခြေခံဥပဒေပြင်ဆင်ရေးနှင့်စပ်လျဉ်း၍ အခန်း(၁၂)ပါပုဒ်မများအရသာဆောင်ရွက်ရန် ဖြစ်ပါတယ်။ ဒါကြောင့် ၂၀၀၈ ခုနှစ် ဖွဲ့စည်းပုံအခြေခံဥပဒေပြင်ဆင်ရေးနှင့်စပ်လျဉ်း၍ အဆိုရှင် တင်သွင်း သည့် အရေးကြီးအဆိုမှာ ဖွဲ့စည်းပုံအခြေခံဥပဒေပြင်ဆင်ရေးဆိုင်ရာ လုပ်ထုံးလုပ်နည်းများနှင့် ကိုက်ညီမှု ရှိသည်ဟုမဆိုနိုင်ပေ။ ဖွဲ့စည်းပုံအခြေခံဥပဒေပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်ရှိ လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက တင်ပြလာသည့် အဆိုပါဥပဒေမူကြမ်းကိုသာလျင် ပြည်ထောင်စုလွှတ်တော်က လက်ခံဆွေးနွေးရမှာ ဖြစ်ပါတယ်။ သို့ပါသောကြောင့် အထက်ပါအချက်များ အပေါ် ခြုံငုံသုံးသပ်လျက် ဖွဲ့စည်းပုံအခြေခံဥပဒေ ပြင်ဆင်ရေးလုပ်ငန်းစဉ်များကို ဥပဒေပြဋ္ဌာန်းချက်များ၊ လုပ်ထုံးလုပ်နည်းများနှင့် လိုက်လျောညီထွေမှုမရှိဘဲ ဆောင်ရွက်ရန်မသင့်ကြောင်းနှင့် ဥပဒေပြဋ္ဌာန်းချက် များအတိုင်းသာ ဆောင်ရွက်သင့်ပါကြောင်း အကြံပြု ဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လည်စာသုံးဆောင်နိုင်ဖို့ အတွက် ၁နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၅)ကို ဆက်လက် ဆောင်ရွက်သွားပါမယ်။ ဦးလမာနော်အောင် အင်ဂျန်းယန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1350">ဦးလမာနော်အောင်(အင်ဂျန်းယန်မဲဆန္ဒနယ်၊ ကချင်ပြည်နယ်)</mp>လေးစားရပါသော ပြည်ထောင်စုလွှတ်တော်နာယကနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံ ပါစေကြောင်း ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ ကချင်ပြည်နယ် အင်ဂျန်းယန် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလမာနော်အောင် ဖြစ်ပါတယ်။ ကျွန်တော့အနေနဲ့ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းသော အခြေခံဥပဒေပြင်ဆင်နိုင်ရေး အတွက် ကော်မတီတစ်ရပ် ဖွဲ့စည်းနိုင်ရေးအဆိုကို ထောက်ခံဆွေးနွေးသွားပါမယ်။ နာယကကြီးခင်ဗျား။ ဖွဲ့စည်းပုံအခြေခံဥပဒေသည် နိုင်ငံတစ်နိုင်ငံ၏ အမြင့်ဆုံးအချုပ်အခြာအာဏာ ဥပဒေဖြစ်ပါတယ်။ ကမ္ဘာ့နိုင်ငံအသီးသီး၏ ဖွဲ့စည်းပုံအခြေခံဥပဒေများကလည်း မတူညီနိုင်ကြပါ။ ဒေသဲ့ မတူညီသော အခြေအနေအပေါ် အခြေခံရေးဆွဲခဲ့ကြတာ ဖြစ်ပါတယ်။ ဘယ်လိုစနစ်မျိုး ကျင့်သုံးပြီး ဘယ်သူတွေရဲ့ အကျိုးစီးပွားကို အခြေခံကြရမယ်ဆိုတာ ဦးတည်ရည်ရွယ်ပြီး ရေးဆွဲကြတာ ဖြစ်ပါတယ်။ ကျွန်တော်တို့နိုင်ငံသည်လည်း ပါတီစုံဒီမိုကစီစနစ်ကို ကျင့်သုံးပြီး ပြည်သူများရဲ့အကျိုးစီးပွားကို ဖော်ဆောင်ကြမယ်ဆိုပြီး ရည်ရွယ်ရေးဆွဲခဲ့ကြတာ ဖြစ်ပါတယ်။ သို့သော်လိုအပ်မှုရှိပါက ပြုပြင်ရမှာဖြစ်ပါတယ်။ ပြုပြင်ရန် အလွန်ခက်ခဲစွာ ရေးဆွဲထားတာကိုလည်းတွေ့ရပါတယ်။ နာယကကြီးခင်ဗျား။ ကျွန်တော်တို့မြန်မာနိုင်ငံသည် ပြည်ထောင်စုနိုင်ငံဖြစ်ပါတယ်။ ပြည်ထောင်စု မြန်မာနိုင်ငံဟု ဖြစ်ပေါ်လာစေရန်အတွက် ဗိုလ်ချုပ်အောင်ဆန်းနဲ့ တိုင်းရင်းသားခေါင်းဆောင်များ၏ ပင်လုံစာချုပ်ဖြင့် လွတ်လပ်ရေးရရှိမှုကစပြီး မျက်မှောက်ခေတ်သမိုင်းအထိ တိုင်းရင်းသားပြည်သူတစ်ရပ် လုံး၏ ပါဝင်မှုကဏ္ဍဟာ သမိုင်းသက်သေထင်ရှားစွာ တည်ရှိနေဆဲဖြစ်ပါတယ်။ သို့ဖြစ်ပါ၍ ပြည်ထောင်စု၏ အနှစ်သာရကို အပြည့်အဝဖော်ဆောင်ပေးနိုင်သော ဖွဲ့စည်းပုံအခြေခံဥပဒေဖြစ်ဖို့လည်း အလွန်အရေးကြီး ပါတယ်။ ဒီမိုကရေစီစနစ်မှာ နိုင်ငံရဲ့ မူလအာဏာပိုင်ရှင်ဟာ ပြည်သူများဖြစ်တယ်လို့ သတ်မှတ်ထားပြီး နိုင်ငံတော်ရဲ့ အချုပ်အခြာအာဏာ ပိုင်ရှင်ဖြစ်သော ပြည်သူများရဲ့ အကျိုးစီးပွားကို ကာကွယ်ဖို့ရန် ရည်ရွယ်ပြီး ရေးဆွဲရမှာ ဖြစ်ပါတယ်။ တစ်ဦးတစ်ယောက်တစ်ဖွဲ့ရဲ့ အကျိုးစီးပွားလုပ်ပိုင်ခွင့်အာဏာအတွက် သတ်မှတ်ကာကွယ်ပေးရန် ရည်ရွယ်ရေးဆွဲထားရင် အာဏာရှင်ဆန်သော ဒီမိုကရေစီမျိုး ဖြစ်သွားပါမယ်။ လေးစားရပါသော နာယကကြီးခင်ဗျား။ ကျွန်တော်တို့ မြန်မာနိုင်ငံမှာ ဒီမိုကရေစီစနစ် ကျင့်သုံး လာတဲ့ ၈ နှစ်ကာလအတွင်း ပြည်သူများ၏ကိုယ်စား အချုပ်အခြာအာဏာသုံးရပ်ကို ကျင့်သုံးနေကြသော ဥပဒေပြုရေး၊ အုပ်ချုပ်ရေး၊ တရားစီရင်ရေးများဟာ ပြည်သူရဲ့ အကျိုးစီးပွားကို အမှန်တကယ် အကျိုးပြု နိုင်ခြင်းရှိ မရှိကို ဆန်းစစ်သုံးသပ်ဖို့လိုအပ်နေပြီဆိုတာ ပကတိဖြစ်စဉ်များက သက်သေခံနေပြီ ဖြစ်ပါတယ်။ ယခင်အုပ်ချုပ်ရေးစနစ်မှ ဒီမိုကရေစီစနစ်ကို ပြောင်းလဲကျင့်သုံးမှု ဘယ်လောက်ခရီးရောက်နေသလဲ ဆိုတာလည်း ဆန်းစစ်ဖို့လိုအပ်လာပြီဖြစ်ပါတယ်။ ဒီမိုကရေစီစနစ် ပြည့်ပြည့်ဝဝအကောင်အထည်မဖော် နိုင်ခြင်းဟာ ဘယ်လိုအရာတွေက အဟန့်အတားဖြစ်နေသလဲဆိုတာ သင်ခန်းစာယူပြီး ပြုပြင်ပြောင်းလဲ ရမှာ ဖြစ်ပါတယ်။ ပြုပြင်ပြောင်းလဲရာတွင် မူနဲ့အုပ်ချုပ်ရေးစနစ်များ ကျင့်သုံးနိုင်တဲ့ မူဝါဒများ ပြုပြင်ရမှာ ဖြစ်ပါတယ်။ ဒါကြောင့် ပြည်ထောင်စုသမ္မတမြန်မာနိုင်ငံတော်၏ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေး ကို ဆောလျင်စွာဆောင်ရွက်နိုင်ရန် ပူးပေါင်းကော်မတီတစ်ရပ်ဖွဲ့စည်းရန်အဆိုကို ထောက်ခံရခြင်း ဖြစ်ပါတယ်။ လေးစားရပါသော နာယကကြီးခင်ဗျား။ လက်ရှိ ကျွန်တော်တို့နိုင်ငံမှာ ကြုံတွေ့နေရတဲ့ နိုင်ငံရေး၊ စီးပွားရေး၊ လူမှုရေးနဲ့ ပြုပြင်ပြောင်းလဲမှု ဖြစ်စဉ်အခက်အခဲ အကြပ်အတည်းများဟာ ပြင်ပ ပယောဂ ပါဝင်သလို မိမိနိုင်ငံ၏အတွင်းရေး ပြဿနာများလည်း ပါဝင်နေပါသည်။ ဥပမာ ပြည်တွင်းငြိမ်းချမ်းရေး ကြိုးပမ်းမှုဖြစ်စဉ်၊ ပြည်သူတစ်ရပ်လုံးဖွံ့ဖြိုးမှု ဖြစ်စဉ် ခရီးမတွင်ဖြစ်နေရခြင်းက ပြည်သူများရဲ့ အကျိုး စီးပွားကို ရှေးရှုကြိုးပမ်းလိုသူတိုင်း သိမြင်နေကြရမှာ ဖြစ်ပါတယ်။ နာယကကြီးခင်ဗျား။ ခေတ်စနစ်များ တဖြည်းဖြည်းတိုးတက်လာရာ လူ့တန်ဖိုး၊ လူအများအကျိုး စီးပွားကို ရှေးရှုရမည့်မူဝါဒကို ရောက်ရှိလာရာ ခေတ်စနစ်နဲ့ မကိုက်ညီသော၊ ပြည်သူကို အကျိုးမပြုသော အခြေခံမူများကို ပိုမိုပြည့်စုံကောင်းမွန်အောင် ပြုပြင်ဆောင်ရွက်ရမည် ဖြစ်ပါတယ်။ သို့ဖြစ်ပါ၍ ရှေ့ဆက် ဖော်ဆောင်မယ့် ဒီမိုကရေစီနဲ့ ဖက်ဒရယ်ပြည်ထောင်စုစနစ်အတွက် အထောက်အကူဖြစ်စေမယ့် ဖွဲ့စည်းပုံ ပြင်ဆင်ရေးပူးပေါင်းကော်မတီဖွဲ့စည်းပြီး နိုင်ငံသားများရဲ့ အကျိုးစီးပွားကို ဝိုင်းဝန်းဆောင်ရွက်ကြပါစို့လို့ တိုက်တွန်းရင်းအဆိုကို ထောက်ခံအပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးကျော်အောင်လွင် စေတုတ္တရာမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးကျော်အောင်လွင်ပါ။ ကျွန်တော့အနေနဲ့ မကွေးတိုင်းဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်ရဲ့ အရေးကြီးအဆိုကို လေးလေးနက်နက် ထောက်ခံဆွေးနွေးသွားမှာပါ။ ဒီနေ့ဒီိုင်းပြည်နဲ့လူမျိုး နောင်လာနောက်သားတွေအကျိုးအတွက် အဖိုးအနဂ္ဂထိုက်တန် လှတဲ့ မနောမယ ပတ္တမြားကြီးရှာတွေ့သလို အခွင့်အခါကောင်းကြီး ကြုံတွေ့နေရတဲ့အခါသမယပါ။ ဒီလို အခွင့်အခါကောင်းဆိုတာ ကာလရှည်ကြာမပေါ်လာစဖူး ထူးကဲစွာ ပေါ်ပေါက်လာတဲ့ အခွင့်အရေးကြီးပါ။ နိုင်ငံတော်နှင့် နိုင်ငံသားတွေ ရေရှည်အကျိုးအတွက် နောင်လာနောက်သားတွေအတွက် ကျွန်တော်တို့ တစ်တွေဟာ အတ္တတွေကို ခဝါချလို့၊ ဝါဒသဘောထားတွေကို ဖြေလျှော့လို့ ပညာစွမ်းကို ချွန်းဖြင့်အုပ်လို့ “သမဂ္ဂါနံတပေါသုခေါ” စုစည်းညီညွတ်စွာ၊ ချစ်ကြည်ရင်းနှီးစွာ ရုန်းကြရမယ့် ဖြစ်ပါတယ်။ ကျွန်တော်တို့ရဲ့ ကျေးဇူးရှင် လွတ်လပ်ရေးဖခင်ကြီးတွေဟာ သူတို့ရဲ့ အသက်သွေးချွေးတွေကို စတေး ပြီးတော့ ကျွန်တော်တို့တွေအတွက် တရားမျှတတဲ့၊ လွတ်လပ်တဲ့ တန်းတူညီမျှဝါဒဖြူစင်တဲ့ ဒီမိုကရေစီ နိုင်ငံတော်ကြီးကို ဒီမိုကရေစီ စံချိန်စံညွှန်းတွေ ပြည့်ဝတဲ့ဖွဲ့စည်းပုံရေးဆွဲပြီးတော့ အမွေပေးခဲ့ကြပါတယ်။ ဒါကြောင့်လည်း ၁၉၄၈၊ ၁၉၅၈ ကာလဟာ ဒီမိုကရေစီ ပြည့်ဝစွာနဲ့ အာရှရဲ့ ထိပ်တန်းနေရာမှာ ကျွန်တော်တို့တွေ ရပ်တည်နိုင်ခဲ့ကြတာပါ။ ကျွန်တော်တို့တွေ မညီညွတ်ခဲ့လို့ ဒီမိုကရေစီ ဆုံးရှုံးခဲ့ရတယ်။ ကျွန်တော်တို့တွေ မညီညွတ်ခဲ့ကြလို့ ကမ္ဘာ့အရှည်ကြာဆုံး ပြည်တွင်းစစ်မီးကြီးတောက်ခဲ့တယ်။ ကျွန်တော်တို့ တွေ မညီညွတ်ခဲ့ကြလို့ပဲ အဆင်းရဲဆုံး၊ အမွဲဆုံးနိုင်ငံအဖြစ်နဲ့ အီသီယိုးပီးယားထက်တောင်မှ နောက်ကျ ကျန်ရစ်တဲ့ဘဝကို ရောက်ခဲ့ကြတယ်။ ဘက်ပေါင်းစုံချွတ်ခြုံကျပြီးတော့ ပြည်သူတွေဟာ ဒုက္ခပင်လယ်ဝေ ခဲ့ကြပါတယ်။ ယခုပေါ်လာတဲ့ ဒီအခွင့်အရေးကြီးကို ထိထိမိမိအသုံးချပြီးတော့ ဒီဒုက္ခဆင်းရဲတွေ အဆုံး သတ်ကြရအောင်ပါ။ ဘုရားလောင်း စိတ္ဂီဝါခိုမင်းအကြောင်းကို အမြွက်မျှ တင်ပြပါရစေ။ အစာရမ္မက် နောက်လိုက်ရင်းနဲ့ မညီမညွတ်ကွဲပြားကြလို့ ဘုရားလောင်းခိုမင်းနဲ့ ခိုအပေါင်းဟာ မုဆိုးရဲ့ ပိုက်ကွန်မှာ မိပြီးတော့ သေဘေးကြီးကြုံရတယ်။ ထိတ်လန့်တုန်လှုပ် ငိုကြွေးအပြစ်တင်နေကြတဲ့ ခိုအပေါင်းကို ဘုရားလောင်း စိတ္ဂီဝါခိုမင်းက ဘေးဒုက္ခရောက်ချိန်မှာ ထိတ်လန့်ငိုကြွေးအပြစ်ဆိုနေရုံနဲ့ ဘေးဒုက္ခ မလွတ်မြောက်နိုင်ဘူး။ အခွင့်အခါကောင်းယူပြီးတော့ တစ်ပြိုင်တည်းအားကုန်ရုန်းကာ စုစည်းညီညာ ပျံသန်းဖို့ ပြောပြီးတော့ အားကုန်ရုန်းခဲ့ကြလို့ မုဆိုးရဲ့ လက် သေဘေးက လွတ်ကာချမ်းသာရာရခဲ့ကြပါတယ်။ ဒါကြောင့် ဘေးဒုက္ခ ဆင်းရဲက လွတ်မြောက်ဖို့အတွက် ကျွန်တော်တို့တွေဟာ သတိပညာနဲ့ ဇွဲလုံ့လဝီရိယနဲ့ စည်းလုံးညီညွတ်စွာ ကြိုးစားအားထုတ်ကြရပါမယ်။ အဆိုရှင်က ၂၀၀၈ ဖွဲ့စည်းပုံအခြေခံဥပဒေကို လေ့လာသုံးသပ်တဲ့အခါမှာ ဒီမိုကရေစီစံနှုန်းများနဲ့ ညီညွတ်ခြင်းမရှိတဲ့ ပြဋ္ဌာန်းချက်တွေ၊ ရှေ့နောက်ညီညွတ်ခြင်းမရှိဘဲနဲ့ ကွဲလွဲဆန့်ကျင်နေတဲ့ ပြဋ္ဌာန်းချက် တွေ၊ ပြည်တွင်းငြိမ်းချမ်းရေးအတွက် မရှိမဖြစ်လိုအပ်တဲ့ စစ်မှန်တဲ့ဒီမိုကရေစီပြည်ထောင်စု ထူထောင်ရေး အတွက် အဟန့်အတားဖြစ်နေတဲ့ ပြဋ္ဌာန်းချက်တွေ၊ အပြန်အလှန်ထိန်းကျောင်းရမယ့် ဒီမိုကရေစီ မဏ္ဍိုင် ကြီး ၃ ရပ်ကို တစ်ဖက်စောင်းနင်းဖြစ်စေတဲ့ ပြဋ္ဌာန်းချက်တွေ၊ နိုင်ငံသားတွေရဲ့ တန်းတူညီမျှမှုကို အကာ အကွယ်ပေးနိုင်ခြင်းမရှိတဲ့ ပြဋ္ဌာန်းချက်တွေနဲ့ ရွေးကောက်ပွဲများ၊ လွတ်လပ်ရေး၊ တရားမျှတရေးကို ထိခိုက်နိုင်တဲ့ ပြဋ္ဌာန်းချက်တွေ ပါဝင်နေတာကို လေ့လာတွေ့ရှိရကြောင်း ဖော်ပြသွားခဲ့ပါတယ်။ ဒီနေရာမှာ အဆိုရှင်က ဖွဲ့စည်းပုံအခြေခံဥပဒေပြင်ဆင်ရေးအတွက် မူကြမ်းကို တင်ပြနေတာမဟုတ်ဘဲ ပြည်ထောင်စု လွှတ်တော်ဆိုင်ရာနည်းဥပဒေပုဒ်မ ၆၆ အရ ဒါကိုအကောင်အထည်ဖော်ဖို့လိုအပ်တဲ့ ယန္တရားတစ်ခုကို စနစ်တကျတည်ဆောက်ဖို့ တင်ပြနေခြင်းသာ ဖြစ်ပါတယ်။ ဒီအရေးဟာ အာဏာရတစ်ပါတီအဖွဲ့အစည်းရဲ့ အရေးမျှသာမဟုတ် နိုင်ငံသားတိုင်းရဲ့ အရေးဖြစ်တဲ့အတွက် ပြည်သူတွေ တင်မြှောက်ထားတဲ့ နိုင်ငံရေး ပါတီတွေ၊ တိုင်းရင်းသားပါတီတွေ၊ တပ်မတော်သားလွှတ်တော် ကိုယ်စားလှယ်တွေပါဝင်တဲ့ ပူးပေါင်း ကော်မတီတစ်ရပ်ဖွဲ့စည်းပြီးတော့ စုစည်းညီညာ ညှိနှိုင်းတိုင်ပင်ဆောင်ရွက်နိုင်ဖို့ ကောင်းမြတ်တဲ့ ရည်ရွယ်ချက် တွေကို တွေ့မြင်နိုင်ပါတယ်။ ဒီပူးပေါင်းကော်မတီကနေပြီးတော့ ဒီမိုကရေစီစံချိန်စံညွှန်း တွေနဲ့ ညီညွတ်တဲ့ ပြည်တွင်းငြိမ်းချမ်းရေးကြီးကို အာမခံနိုင်မယ့် တိုင်းရင်းသား ပြည်သူတစ်ရပ်လုံး မျှော်လင့်တောင့်တ ကြတဲ့ ဖွဲ့စည်းပုံအခြေခံဥပဒေတစ်ရပ် ပေါ်ထွက်လာဖို့ ကြိုးစားကြရမှာပါ။ ဒီလိုပေါ် ပေါက်လာဖို့အတွက် ဥပဒေပြုရေးမဏ္ဍိုင်ဖြစ်တဲ့ ပြည်ထောင်စုလွှတ်တော်ကြီးရဲ့ အဓိကတာဝန် ဖြစ်ပါတယ်။ ပြည်သူတွေရဲ့ သဘောထားကို လျစ်လျူရှုပြီးတော့ နိုင်ငံတော်ရဲ့ ငြိမ်းချမ်းရေးနဲ့ ဖွံ့ဖြိုးတိုးတက်ရေးကို တည်ဆောက်နိုင်မှာ မဟုတ်တာ အမှန်တရားတစ်ခုပါ။ ဗိုလ်ချုပ်အောင်ဆန်း တည်ထောင်ခဲ့တဲ့၊ မြန်မာ့လွတ်လပ်ရေးကြီးကို ရယူပေးခဲ့တဲ့ ပြည်တွင်းပြည်ပ ရန်တွေကို ကာကွယ်ပေးနေတဲ့၊ ပြည်သူတွေ ချစ်ခဲ့ကြတဲ့ တပ်မတော်အနေနဲ့ ပြည်သူတွေ လိုလားတောင့်တ နေတဲ့ဆန္ဒပြည့်ဝဖို့ ပြည်သူ့ကိုယ်စားလှယ်တွေနဲ့ တိုင်းရင်းသားကိုယ်စားလှယ်တွေနဲ့၊ နိုင်ငံရေးပါတီတွေနဲ့ ပူးပေါင်းပြီးတော့ ငြိမ်းချမ်းသာယာဖွံ့ဖြိုးတိုးတက်တဲ့ ဒီမိုကရေစီဖက်ဒရယ် ပြည်ထောင်စုတည်းဟူသော မနောမယပတ္တမြားကြီး ရယူနိုင်ကြရအောင်လို့ တိုက်တွန်းလိုပါတယ်။ “လူ့ပြည်လောက၊ လူ့ဘဝကား အိုရနာရ သေရဦးမည် မှန်ပေသည်တည်း”၊ “သို့တပြီးကား သင်သေသွားသော် သင်ဖွားသောမြေ၊ သင်၏ မြေသည် အခြေတိုးမြင့်၊ ကျန်ကောင်းသင့်၏”ဆိုတဲ့ ဆရာဇော်ဂျီရဲ့ ကဗျာလေးလိုပါ။ ကျွန်တော်တို့တွေရဲ့ ရေပွက်ပမာ တစ်သက်လျာ ဘဝလေးရခိုက်မှာ အရေးကြီးလှတဲ့ သမိုင်းအချိုးအကွေ့တစ်ခုကို ကံအားလျော်စွာ ဖန်တီးပုံဖော်ခွင့်ရနေပါတယ်။ နိုင်ငံတော်အတွက်၊ နိုင်ငံသားတွေ အကျိုးအတွက်၊ အနာဂတ်မျိုးဆက်တွေ အတွက် ရွှေရောင်လွှမ်းတဲ့ အနာဂတ်တစ်ခုကို ဖန်တီးတည်ဆောက်ပြီးတော့ သမိုင်းအမွေကောင်း ချန်ရစ်ခဲ့ ကြရအောင်ပါလို့ လေးလေးနက်နက် တိုက်တွန်းရင်းနဲ့ အဆိုကို ထောက်ခံဆွေးနွေးရင်း နိဂုံးချုပ်အပ် ပါတယ်။ အားလုံးကိုယ်စိတ်နှစ်ဖြာ ကျန်းမာချမ်းသာကြပါစေ။</speech>
<speech type="speaker">ဦးသိန်းထွန်း ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေ။ ကျွန်တော်က ဧရာဝတီတိုင်း ဒေသကြီး ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ အဆို မဆွေနွေးခင် နာယကကြီးကို တင်ပြလိုတာကတော့ ကျွန်တော်အဆို စာရင်းပေးခဲ့တဲ့ ကြာသပတေးနေ့ ညနေ ၄ နာရီမှာ ကျွန်တော်နောက်ဆုံး ပေးခဲ့ပါတယ်။ သို့သော်လည်းပဲ ဒီရဲ့ Agenda မှာတော့ ကျွန်တော့အောက်မှာ ရ ယောက်လောက်ပါနေတာ တွေ့ပါတယ်။ ဒါတွေဟာလည်း အကြောင်းတရားရှိ မယ်လို့ ထင်ပါတယ်။ ဒါပြန်ပြီးတော့ ကျွန်တော်တို့ စာရင်းပေးတဲ့ဇယားကိုကြည့်ရင် သိနိုင်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျာ။ မြန်မာနိုင်ငံဟာ ၂၀၀၈ ခုနှစ်မှာ ဖွဲ့စည်းပုံအခြေခံဥပဒေကို အတည်ပြု ပြီးတော့ ဖွဲ့စည်းပုံအခြေခံဥပဒေ ၂၀၀၈ နှင့်အညီ ၂၀၁၀ အထွေထွေရွေးကောက်ပွဲ ကျင်းပပြီးတော့ ပြည်သူ တင်မြှောက်သော အနိုင်ရအဖွဲ့အဖြစ် ပြည်ခိုင်ဖြိုးပါတီက ဥပဒေ ပြုရေး၊ အုပ်ချုပ်ရေး၊ တရားစီရင်ရေး အာဏာ ၃ ရပ်ကို တတ်နိုင်သမျှ ပိုင်းခြားခွဲဝေ ကျင့်သုံးပြီး ပထမအကြိမ်မှာ အောင်မြင်စွာ ဆောင်ရွက် နိုင်တာ အားလုံးအသိပင် ဖြစ်ပါတယ်။ ၂၀၁၅ ခုနှစ် အထွေထွေရွေးကောက်ပွဲ၏ ရလဒ်ကြောင့် ဒုတိယ အကြိမ်မှာ အနိုင်ရတဲ့အဖွဲ့ဟာ ယခုာဏာကြီး ၃ ရပ်ကို အကောင်ထည်ဖော် ဆောင်ရွက်နေကြ တာဖြစ်ပါတယ်။ ဒါကြောင့်မို့လို့ ဖွဲ့စည်းပုံအခြေခံဥပဒေ ၂၀၀၈ ဟာ မြန်မာ့ဒီမိုကရေစီဖော်ဆောင်ရေး အတွက် ကျွန်တော်တို့ရဲ့ ကျေးဇူးရှင်ဆိုတာ မှားမယ်မထင်ပါဘူး။ နာယကကြီးခင်ဗျား။ အဆိုရှင်က အရေးကြီးအဆို တင်သွင်းရာမှာ အခုလတ်တလော အခြေအနေဖြင့် လူမှုမီဒီယာ သတင်းကွန်ရက်တွေမှာ တွေ့ရှိနေရတဲ့အတိုင်း အချို့မြို့ကြီးများမှာ ဖွဲ့စည်းပုံအခြေခံဥပဒေ ပြင်ဆင်ရေးနှင့် သက်ဆိုင်တဲ့ Sticker Campaign လိုဟာမျိုးတွေ စတင်ပြီးလှုပ်ရှားနေတာ တွေ့မြင်နေ ရကြောင်း၊ ဒီလိုအခြေနေမျိုးမှာ အင်မတန်မှ အရေးကြီးတဲ့ ဥပဒေပြု မဏ္ဍိုင်ဖြစ်တဲ့ ပြည်ထောင်စု လွှတ်တော်ကြီးက မသိကျိုးကျွန်ပြု နေလို့ မသင့်လျော်ကြောင်းပါရှိပါတယ်။ အဆိုရှင်တင်သွင်းချက်ဟာ အချက်များအပေါ် ဆွေးနွေးရမည်ဆိုလျင် လူမှုကွန်ရက်မှာ တွေ့ရှိရတဲ့ Sticker Campaign ဟာ ဖွဲ့စည်းပုံ ကိုပြင်ဆင်ရေး Campaign မဟုတ်ဘဲ ၂၀၀၈ ခြေဥအလုပ်မဖြစ် ဖယ်ရှားပစ်စာတန်းဖြင့် ဖွဲ့စည်းပုံအခြေခံ 20630k qodis:oop:od pogp: Campaign woulosušini Sticker Campaign dosas:on လက်ရှိဆောင်ရွက်နေတဲ့ အာဏာ ၃ ရပ်ကို စော်ကားလိုက်သလိုဖြစ်နေလို့ ဘယ် အာဏာပိုင်တို့က အရေးယူမလဲလို့ စောင့်ကြည့်နေတဲ့ အရေးမယူတဲ့အပြင် မသိကျိုးကျွန် Sticker Campaign ဆောင်ရွက်ချက်ကြောင့် ဘယ်မြို့နယ်မှာ ဘယ်သူဘယ်နှစ်ဦး စိတ်ဝင်စားသလဲဆိုတာကလည်း သတိပြုသင့်တဲ့ အချက်တစ်ချက်ဖြစ်ပါတယ်။ ဒီလှုပ်ရှားမှုဟာ တရားဝင်ခွင့်ပြုချက်ဖြင့် ဆောင်ရွက်တာလား။ ဒါမှမဟုတ် ဘာအတွက်ဆောင်ရွက်ကြလို့ မျက်ကွယ်ပြုထားတာလား ဆိုတာကိုတော့ ကာယကံရှင်များကလွဲလို့ ကျန်သူများမသိနိုင်ပါဘူး။ ဒါကြောင့်အဆိုတင်ပြချက်ဟာ ဖွဲ့စည်းပုံပြင်ဆင်ရေးအတွက် အကြောင်းပြချက်မဟုတ်နိုင်ပါကြောင်း ဆွေးနွေးတင်ပြအပ်ပါတယ်။ ဒီလိုသာ Sticker Campaign တွေကြောင့် လိုက်ပါဆောင်ရွက်မယ်ဆိုရင် ချောင်းဆုံမြို့က ဗိုလ်ချုပ်အောင်ဆန်းတံတားကိစ္စ၊ ဘာသာပေါင်းစုံဆုတောင်းပွဲကိစ္စ၊ မန္တလေးက ဒုစရိုက် ဖြစ်ပွားမှုကိစ္စ၊ မုံရွာကတိုင်းရင်းဆေးပုဒ်မ ၁၅(စ)ကိစ္စ၊ မုံရွာကလူကုန်ကူးမှု၊ နောက်ဇီးပင်ကြီးစစ်တမ်း၊ မြင်းခြံမြို့က ၉၆၉ Sticker ဖြုတ်ခိုင်းခြင်း၊ လွိုင်ကော်မြို့ရဲ့ ဗိုလ်ချုပ်ကြေးရုပ်ကိစ္စစတဲ့ Sticker ကိစ္စ များကိုလည်း စဉ်းစားပေးရမလို ဖြစ်နေပါတယ်။ လေးစားအပ်တဲ့ နာယကကြီးခင်ဗျား။ ဖွဲ့စည်းပုံအခြေခံဥပဒေဟာ အင်မတန်မှ သိမ်မွေ့နက်နဲပါ တယ်။ ကျယ်ဝန်းပါတယ်။ တိုင်းရင်းသားများအားလုံး အသင်းအဖွဲ့များအားလုံး အပါအဝင် တစ်မျိုးသား လုံးနဲ့ဆိုင်တဲ့ ဥပဒေတစ်ခုဖြစ်ပါတယ်။ ဒီဥပဒေကြီးကို ပြင်မယ်ဆိုရင် ဥပဒေပြုခွင့်ရှိတဲ့ လွှတ်တော် များမှာသာ ပြင်ဆင်နိုင်ခွင့်ရှိပါတယ်။ ပြည်သူများက ရွေးချယ်ထားတဲ့ ရွေးကောက်ခံကိုယ်စားလှယ်များနဲ့ တပ်မတော်သားလွှတ်တော်ကိုယ်စားလှယ်များပါ ညီညီညွတ်ညွတ်နဲ့ သဘောတူညီမှုရယူပြီး ပြင်သင့်ပြင် ထိုက်တဲ့အချက်များကို လွယ်လွယ်ကူကူနဲ့ ပြင်ဖို့လိုအပ်ပါတယ်။ လွှတ်တော်ထဲမှာ ရှိနေကြတဲ့ ပါတီ ခေါင်းဆောင်လွှတ်တော်ကိုယ်စားလှယ်များ၊ တပ်မတော်သားလွှတ်တော်ကိုယ်စားလှယ်ခေါင်းဆောင်များ ရဲ့ သဘောထားများကို စုစည်းရယူပြီး ဆောင်ရွက်ကြမယ်ဆိုရင် ခက်ခဲလိမ့်မယ်လို့ မထင်ပါဘူး။ အခုလို အရေးကြီးအဆို တင်သွင်းလာမှုအပေါ် လက်မခံနိုင်စရာ အကြောင်းလည်း မရှိပါဘူး။ ဒါပေမယ့် ကြိုတင် ညှိနှိုင်းဆောင်ရွက်မှု မရှိကြတဲ့အတွက် အဆိုစတင်တဲ့နေ့မှာပဲ မကျေလည်မှုတွေ ဖြစ်ပေါ်ခဲ့ခြင်းအပေါ် ရှေ့ဆက်သွားမယ့် ဖွဲ့စည်းပုံအခြေခံဥပဒေ ချောမောစွာ ပြင်ဆင်နိုင်ရေးကို အဟန့်အတားတစ်ရပ် ဖြစ်လာ နိုင်တယ်လို့ ကျွန်တော်စိုးရိမ်မိပါတယ်။ ပြင်ဆင်ရေးဟာ ရွေးကောက်ခံကိုယ်စားလှယ်တွေချည်း သွားလို့ မရသလို တပ်မတော်သားလွှတ်တော်ကိုယ်စားလှယ်ချည်းလည်း သွားလို့မရပါဘူး။ ကျွန်တော်တို့ ပြည်ထောင်စု လွှတ်တော်ကြီး ကိုယ်စားလှယ်တစ်ရပ်လုံးကနေပြီးတော့ ပူးပေါင်းပါဝင်သွားမှ အောင်မြင်နိုင်မှာဖြစ်ပါတယ်။ နာယကကြီးခင်ဗျား။ ကျွန်တော်တို့ဟာ ဖွဲ့စည်းပုံအခြေခံဥပဒေ ပြင်ဆင်ရေးကို သဘောမတူတာ မဟုတ်ပါဘူး။ ပြင်ဆင်ရေးကို သဘောတူပါတယ်။ ကြိုဆိုပါတယ်။ လက်ခံပါတယ်။ နိုင်ငံတကာမှာ ကျင့်သုံးနေတဲ့ ဖွဲ့စည်းပုံအခြေခံဥပဒေဟာ ထာဝရပြည့်စုံမှန်ကန်တယ်ဆိုတာ မရှိပါဘူးဆိုတာ နားလည် လက်ခံပါတယ်။ သက်ဆိုင်ရာနိုင်ငံများအလိုက် ပြောင်းလဲနေတဲ့ လူမှုရေး၊ စီးပွားရေး၊ အခြားအခြေအနေ အရပ်ရပ် ပြောင်းလဲမှုအပေါ် လိုက်လျောညီထွေပြင်ဆင်ကြမယ်ဆိုတာကို လက်ခံထားပြီးသားပါ။ ကိုယ်စားလှယ်တော်ကြီးရဲ့ အရေးကြီးအဆိုမှာ ဖွဲ့စည်းပုံအခြေခံဥပဒေ အခန်း(၁၂)မှာ ဖော်ပြပြဋ္ဌာန်းတဲ့ ဖွဲ့စည်းပုံပြင်ဆင်ခြင်းပုဒ်မများနဲ့ သက်ဆိုင်ခြင်းမရှိဘူးဟု ထည့်သွင်းရှင်းလင်းသွားသော်လည်း အဆို၏ အဓိက အစိတ်အပိုင်းမှာ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီ ဖွဲ့စည်းခြင်းဖြစ်တယ် ဆိုတာထင်ရှားနေပါတယ်။ ယခု ဖွဲ့စည်းပုံအခြေခံဥပဒေပြင်ဆင်ဖို့ ပူးပေါင်းကော်မတီဖွဲ့စည်းရန် အဆိုတင်ပြ တာဟာ လက်ရှိအာဏာရပါတီပါပဲ။ ဒီပါတီရဲ့ ရွေးကောက်ပွဲ ကြေညာစာတမ်းမှာ ဒုတိယအဆင့်ထားတဲ့ လုပ်ငန်းဖြစ်လို့ ပြင်ဆင်လိုသော ဖွဲ့စည်းပုံအခြေခံမူကြမ်းလည်း လက်ဝယ်ရှိမယ်လို့ ယူဆပါတယ်။ ဒီလိုဆိုရင် ပြည်ထောင်စုလွှတ်တော် နည်းဥပဒေ ပုဒ်မ ၁၃၃ နှင့်အညီ ပြင်ဆင်လိုတဲ့အဆိုကို ဥပဒေမူကြမ်းရေးဆွဲပြီး လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးပြီး နာယကထံ တင်ပြလို့ရပါတယ်။ ပါတီ အသီးသီးကရော တပ်မတော်သားလွှတ်တော်ကိုယ်စားလှယ်များပါ ပါဝင်လာစေဖို့ဆိုတဲ့ ပူးပေါင်းကော်မတီ ဖွဲ့တယ်ဆိုတာကလည်း ဓမ္မဓိဋ္ဌာန်ကျကျ စဉ်းစားကြရန် လိုအပ်ပါတယ်။ ပူးပေါင်းကော်မတီကို မည်သည့် အင်အားနှင့် မည်သို့ဖွဲ့မှာလဲ သေချာတာကတော့ ပြည်ထောင်စုလွှတ်တော် ကိုယ်စားလှယ်အားလုံး ၆၅ရ ဦးလုံး မပါနိုင်ပါဘူး။ ပြဋ္ဌာန်းထားတဲ့ ဥပဒေနှင့်အညီသာလုပ်ပါ။ ကျွန်တော်တို့အားလုံး ပူးပေါင်းပါဝင်ဖို့ အဆင်သင့် ဖြစ်ပါတယ်။ နိဂုံးချုပ်အားဖြင့် တင်ပြလိုတာကတော့ အဓိက အချက်ဟာ အခြေခံဥပဒေအခန်း(၁၂)ပါ ဖွဲ့စည်းပုံအခြေခံပြင်ဆင်ရေး ပုဒ်မများနှင့် ပြည်ထောင်စုလွှတ်တော် ဆိုင်ရာ နည်းဥပဒေများ အပိုဒ် ၁၃၃၊ ၁၃၄၊ ၁၃၅၊ ၁၃၆ တို့နှင့် တိုက်ရိုက်ပတ်သက်နေတဲ့ အတွက်ကြောင့် အဆိုရှင်တင်သွင်းသော အဆိုကို ဥပဒေနှင့်အညီ ဆောင်ရွက်သင့်ပါကြောင်း အကြံပြု ဆွေးနွေးတင်ပြရင်း နိဂုံးချုပ်အပ်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ် မေးမြန်းတဲ့ ဆွေးနွေးမှုအစီအစဉ်နဲ့ ပတ်သက်ပြီး လွှတ်တော် နာယကအနေနဲ့ ပြည်ထောင်စုလွှတ်တော်ဆိုင်ရာ နည်းဥပဒေနဲ့အညီ ဆောင်ရွက်ထားခြင်း ဖြစ်ပါတယ်။ နည်းဥပဒေ ၆၈ နည်းဥပဒေခွဲ (ခ)မှာ နာယကက သတ်မှတ်ထားတဲ့ အစည်းအဝေး အစီ အစဉ်အတိုင်း လွှတ်တော်ကိုယ်စားလှယ်များက ဆွေးနွေးရမည်လို့ ပြောထားပါတယ်။ အဲဒီပြဋ္ဌာန်းချက် ဆောင်ရွက်ခြင်းဖြစ်ကြောင်း ပြောကြားလိုပါတယ်။</speech>
<speech type="speaker">ဦးအောင်သီဟ မွန်ပြည်နယ် မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1303">ဦးနိုင်သီဟ(မဲဆန္ဒနယ်အမှတ်-၇၊ မွန်ပြည်နယ်)</mp>မင်္ဂလာပါခင်ဗျာ။ လေးစားအပ်တဲ့ ပြည်ထောင်စုလွှတ်တော်နာယကကြီးနဲ့ အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ် တော်များနဲ့ ဧည့်သည်တော်များ၊ နိုင်ငံသူ နိုင်ငံသားများအားလုံး စိတ်၏ချမ်းသာခြင်း၊ ကိုယ်၏ ကျန်းမာ ခြင်းနဲ့ ပြည့်ဝပါစေကြောင်း ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးနိုင်သီဟ ဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၄)က ဦးအောင်ကြည်ညွန့် တင်သွင်းတဲ့ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးလုပ်ငန်းများကို စောလျင်စွာ ဆောင်ရွက် နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်တော်တဲ့ ပြည်ထောင်စု လွှတ်တော် ကိုယ်စားလှယ်တော်ကြီးများနဲ့ ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုနဲ့စပ်လျဉ်းပြီးတော့ ကျွန်တော့အနေနဲ့ ထောက်ခံဆွေးနွေးသွားမှာဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော်နာယကကြီးခင်ဗျား။ ဒီအဆိုနဲ့စပ်လျဉ်းပြီးတော့ အဆိုရှင်ရဲ့ စေတနာကို ကျွန်တော့အနေနဲ့ ဒီမှာတွေ့ရှိရတာကတော့ အဆိုရှင်ဟာ ၂၀၀၈ ဖွဲ့စည်းပုံအခြေခံဥပဒေ အခန်း(၁၂) ဖွဲ့စည်းပုံအခြေခံဥပဒေပြင်ဆင်ခြင်း ပုဒ်မ ၄၃၃၊ ၄၃၄၊ ၄၃၅ ပုဒ်မများ ပြင်ဆင်ခြင်းကဏ္ဍနဲ့ တိုက်ရိုက်သွားခြင်းမျိုးကို ရှောင်ရှားထားပြီးတော့ အားလုံးခြုံငုံပါဝင်သော အစုအဖွဲ့အသီးသီး၊ နိုင်ငံရေး ပါတီအသီးသီးပါဝင်တဲ့ ပူးပေါင်းကော်မတီတစ်ရပ် ပေါ်ပေါက်လာစေရန် ရည်ရွယ်ချက်နဲ့ ဒီအဆိုကို ပြည်ထောင်စု လွှတ်တော်ဆိုင်ရာ နည်းဥပဒေ ၆၆ (၂)အရ အရေးကြီးအဆိုအား လွှတ်တော်ကိုယ်စားလှယ်က လွှတ်တော်ကို တင်သွင်းရခြင်းဖြစ်တယ်လို့ ထင်မြင်ယူဆရပါတယ်။ အဆိုရှင်ရဲ့ ရင်တွင်းပြောကြားချက်အချို့ကို ကျွန်တော့ အနေနဲ့ ကောက်နုတ်တင်ပြရမယ်ဆိုလို့ရှိရင် ဖွဲ့စည်းပုံအခြေခံဥပဒေက ပြင်ဆင်ဖို့လိုပြီ။ ဘယ်အပိုဒ်တွေကို ပြင်မလဲ၊ ဘယ်လိုပြင်မလဲ၊ ဘယ်ဟာတွေကို ဒီအတိုင်းထားမလဲ ဆိုတဲ့ဟာကို ဆောင်ရွက်ချင်လို့ မူကြမ်း တစ်ခု ပေါ်ပေါက်လာအောင်လုပ်ဖို့ လိုနေပါပြီ။ လုပ်တဲ့နေရာမှာ တစ်ပါတီတည်း၊ အစုအဖွဲ့တစ်ခုတည်းက လုပ်တာ မသင့်တော်ဘူးလို့ မြင်တယ်။ ဒါကြောင့် အဲဒီလိုလုပ်နိုင်ဖို့အတွက် ပြည်ထောင်စုလွှတ်တော်အနေနဲ့ ပထမဦးဆုံးခြေလှမ်းအနေနဲ့ ဘာလုပ်ရမလဲဆိုတော့ ဖွဲ့စည်းပုံအခြေခံဥပဒေ လေ့လာစိစစ်သုံးသပ်ရေး ပူးပေါင်းကော်မတီတစ်ရပ်ကို ဖွဲ့စည်းရမယ်။ ပြီးရင် ဖွဲ့လို့ရှိရင် တပ်မတော်သား ကိုယ်စားလှယ်လည်း ပါလာမယ်။ လွှတ်တော်ထဲမှာရှိတဲ့ နိုင်ငံရေးပါတီအသီးသီးက ကိုယ်စားပြုသူတွေ ပါလာမယ်။ ကျရင် ကော်မတီက ဖွဲ့စည်းပုံအခြေခံဥပဒေမှာ ဘာကိုပြင်မလဲ၊ ပြင်မယ်ဆိုလို့ရှိရင်လည်း ဘယ်လိုပြင်မလဲဆိုတဲ့ ဖွဲ့စည်းထားတဲ့ ကော်မတီက သဘောထားတွေကို ပြုစုရမယ်။ ပြုစုတဲ့အခါမှာ အားလုံးတစ်ထပ်တည်း ကျတာ တွေလည်းရှိမယ်။ သဘောထားကွဲလွဲနိုင်တာလည်း ရှိနိုင်တာပေါ့။ ဒါကြောင့် ဖွဲ့စည်းထားတဲ့ကော်မတီက ပြည်ထောင်စုလွှတ်တော်ကို တင်ရမှာပေါ့။ ဒါကြောင့် ဘယ်သူတွေပါမလဲ၊ ဘယ်လိုအကြံဉာဏ်တွေနဲ့ ရယူ မလဲဆိုတာ ကော်မတီက လုပ်ရမယ်ဆိုပြီးတော့ အဆိုရှင်ရဲ့ အမြင်ကို ကျွန်တော့အနေနဲ့ ပြောကြားခြင်း ဖြစ်ပါတယ်။ လေးစားရတဲ့ ပြည်ထောင်စုလွှတ်တော် နာယကကြီးခင်ဗျား။ ဖွဲ့စည်းပုံအခြေခံဥပဒေ ဆိုသည်မှာ နိုင်ငံတော်နဲ့ နိုင်ငံသားများအတွက် အကျိုးစီးပွားဖြစ်ထွန်းရေးအတွက် နိုင်ငံတော်က တာဝန်ယူဆောင်ရွက်ရန် ကတိကဝတ်ပြုထားတဲ့ နိုင်ငံတော်နဲ့ နိုင်ငံသားများအကြား ချုပ်ဆိုတဲ့ ပဋိညာဉ်စာချုပ်ကြီး ဖြစ်ပါတယ်။ တစ်နည်းအားဖြင့် ဖွဲ့စည်းပုံအခြေခံဥပဒေဆိုသည်မှာ နိုင်ငံတော်အချုပ်အခြာအာဏာကို မူလပိုင်ရှင် ဖြစ်တဲ့ ပြည်သူလူထုတစ်ရပ်လုံးနဲ့ ယင်းအချုပ်အခြာအာဏာကို ပြည်သူလူထုကိုယ်စား ကျင့်သုံးခွင့်အပ်နှင်း ထားတဲ့ အစိုးရတို့အကြား မည်သို့မည်ပုံ အာဏာခွဲဝေသုံးစွဲရေး၊ နိုင်ငံတော်ကို မည်သို့မည်ပုံနည်းဖြင့် စီမံ အုပ်ချုပ် ရမည်ဆိုသော တိုင်းပြည်ရဲ့ အမြင့်ဆုံးဥပဒေတစ်ခုဖြစ်ပါတယ်။ အဆိုပါဖွဲ့စည်းပုံအခြေခံဥပဒေကို ပြောင်းလဲလာသော နိုင်ငံရေး၊ အုပ်ချုပ်ရေး၊ စီးပွားရေးစနစ်များနဲ့အညီ ပြင်ဆင်ချက်များနဲ့ အသစ်ရေးဆွဲ အတည်ပြုပြဋ္ဌာန်းခြင်းများကို အခါအားလျော်စွာ ပြုလုပ်ကြရပါတယ်။ ဖွဲ့စည်းပုံအခြေခံဥပဒေကို နိုင်ငံတော် နှင့် နိုင်ငံသားများရဲ့ အကျိုးဖြစ်ထွန်းရေးအတွက် ပြောင်းလဲလာတဲ့ နိုင်ငံရေး၊ အုပ်ချုပ်ရေး၊ စီးပွားရေးအခြေ အနေတို့နဲ့အညီ မိမိတို့ရဲ့ ဖွဲ့စည်းပုံအခြေခံဥပဒေကို ပြင်ဆင်ခြင်း၊ အသစ်ရေးဆွဲခြင်းများ ပြုလုပ်ခြင်းသည် နိုင်ငံတော်နှင့် နိုင်ငံသားများ၊ တိုင်းရင်းသားပြည်သူအားလုံးရဲ့ အကျိုးအတွက် ဆောင်ရွက်တဲ့ လုပ်ငန်း ဖြစ်တဲ့အတွက် မွန်မြတ်တဲ့လုပ်ငန်း လုပ်ဆောင်ချက်ပင် ဖြစ်ပါတယ်။ ကမ္ဘာ့နိုင်ငံအသီးသီးရဲ့ ဖွဲ့စည်းပုံကို လေ့လာကြည့်မယ်ဆိုလို့ရှိရင် မည်သည့်နိုင်ငံမှ ပြီးပြည့်စုံတဲ့၊ ကောင်းမွန်တဲ့ ဖွဲ့စည်းပုံအခြေခံဥပဒေကို ရေးဆွဲပြဋ္ဌာန်းနိုင်ခြင်းမရှိပါ။ ပြောင်းလဲလာတဲ့ နိုင်ငံရေး၊ စီးပွားရေး၊ အုပ်ချုပ်ရေးအပေါ်မူတည်ပြီးတော့ အခါ အားလျော်စွာ ဖွဲ့စည်းပုံအခြေခံဥပဒေကို ပြောင်းလဲပြုပြင်ခြင်းများ ဆောင်ရွက်ခဲ့ကြရပါတယ်။ ၁၇၈၉ ခုနှစ် အမေရိကန်ပြည်ထောင်စု၏ ဖွဲ့စည်းပုံအခြေခံဥပဒေမှာလည်း ပြောင်းလဲလာတဲ့ အခြေအနေအရ ယနေ့အထိ (၂၇) ကြိမ် ပြင်ဆင်ခဲ့ပြီးပါပြီ။ ဖက်ဒရယ်ပြည်ထောင်စုသမ္မတဂျာမနီနိုင်ငံ၏ ဖွဲ့စည်းပုံအခြေခံဥပဒေဟာလည်း ယနေ့အထိ အကြိမ်ပေါင်း (၆၀) ပြင်ဆင်ခဲ့ပြီးပါပြီ။ တရုတ်ပြည်သူ့ သမ္မတနိုင်ငံရဲ့ ၁၉၈၂ ဖွဲ့စည်းပုံအခြေခံဥပဒေဟာလည်း ယနေ့ (၄) ကြိမ်အထိ ပြင်ဆင်ခဲ့ပြီးပါပြီ။ ထို့အတူ အိန္ဒိယနိုင်ငံရဲ့ ၁၉၅၀ ဖွဲ့စည်းပုံအခြေခံဥပဒေမှာလည်း ယနေ့အကြိမ်ပေါင်း (၁၀၀) ကျော် ပြင်ဆင်ခဲ့ပြီးပါပြီ။ ကျွန်တော်တို့ မြန်မာနိုင်ငံလွတ်လပ်ရေးရပြီး ၁၉၄ရ ခုနှစ်၊ ဖွဲ့စည်းပုံအခြေခံဥပဒေမှာလည်း (၁၃) ကြိမ်ပြင်ဆင်ခဲ့ပြီးကြောင်း၊ ၁၉၇၄ အခြေခံဥပဒေပုဒ်မ (၂) ခုကိုလည်း ပြင်ဆင်ခဲ့ပြီးသလို ၂၀၀၈ ဖွဲ့စည်းပုံခြေခံဥပဒေပြင်ဆင်ရေးကိုလည်း ပြည်သူလူထု တိုင်းရင်းသားအများစုတို့က ပြင်ဆင်ရန် လိုလား လျက်ရှိကြပါတယ်။ နိဂုံးချုပ်အနေဖြင့် နှစ် ၇၀ ကျော်ဖြစ်ပွားနေသော ပြည်တွင်းစစ်ကို ချုပ်ငြိမ်းစေပြီး ရေရှည်တည် တံ့သော ပြည်တွင်းငြိမ်းချမ်းရေး ဖော်ဆောင်ရာမှာလည်းကောင်း၊ အနာဂတ်ကာလမှာ စစ်မှန်သော ဖက်ဒရယ်ဒီမိုကရေစီစနစ် တည်ဆောက်ရာမှာလည်းကောင်း၊ ဖွံ့ဖြိုးတိုးတက်ပြီး ငြိမ်းချမ်းသာယာဝပြောသော နိုင်ငံတော်ကြီး တည်ဆောက်နိုင်ရန်အတွက်လည်းကောင်း၊ တိုင်းရင်းသားများ လိုလားသော တန်းတူရေး နှင့် ကိုယ်ပိုင်ပြဋ္ဌာန်းခွင့်ကို အာမခံပေးနိုင်သော စစ်မှန်တဲ့ ဖက်ဒရယ်ပြည်ထောင်စု တည်ဆောက်ရေးကို အထောက်အကူပြုနိုင်ရန်အတွက်လည်းကောင်း၊ ဗဟိုချုပ်ကိုင်မှု လျှော့ချထားသော အနာဂတ်နိုင်ငံတော်ကို တည်ဆောက်နိုင်ရန်အတွက်လည်းကောင်း၊ တိုင်းရင်းသားများ၏ ပညာရေးကဏ္ဍ၊ မိခင်ဘာသာစကား အခြေပြု ပညာသင်ကြားခွင့်များ ပိုမိုထောက်ပံ့မှုများ ရရှိနိုင်ရန်အတွက်လည်းကောင်း၊ LDC ကမ္ဘာ့အဆင်းရဲဆုံး နိုင်ငံစာရင်းမှ မြန်မာနိုင်ငံလွတ်မြောက်နိုင်ရန်အတွက်လည်းကောင်း စတဲ့အချက်များကို အထောက်အကူ ပိုမိုဖြစ်စေရန်အတွက် အစုအဖွဲ့အသီးသီးအပါအဝင် လွှတ်တော်အတွင်းရှိ နိုင်ငံရေးပါတီအသီးသီးမှ ကိုယ်စားပြုသူများ ပူးပေါင်းပါဝင်သော ၂၀၀၈ ခုနှစ်၊ နိုင်ငံတော် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စု လွှတ်တော်သို့ တိုက်တွန်းကြောင်းအဆိုအား အလေးအနက်ထောက်ခံပါကြောင်း ဆွေးနွေးရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၁၁)က အမျိုးသားလွှတ်တော် ကိုယ်စားလှယ် ဒေါက်တာခွန်ဝင်းသောင်းပဲ ဖြစ်ပါတယ်။ Power Point အသုံးပြုခွင့် တောင်းခံအပ်ပါတယ်။ နာယကကြီးခင်ဗျား။ နိုင်ငံတစ်နိုင်ငံရဲ့ ဖွဲ့စည်းပုံအခြေခံဥပဒေဆိုရာမှာ ပြည်သူအားလုံးအတွက် လှပတဲ့အနာဂတ်၊ နိုင်ငံ့မျိုးဆက်သစ်တို့အတွက် အဖိုးမဖြတ်နိုင်တဲ့အမွေ၊ လူမျိုးဘာသာအားလုံးအတွက် ငြိမ်းချမ်းရေးကို အစဉ်ပေးစွမ်းနိုင်တဲ့ ပဒေသာပင်လိုမျိုး ခေတ်ကောင်းစနစ်ကောင်းတစ်ခုဆီကို ဦးတည် ဖန်တီးနိုင်စွမ်းရှိပြီး ပြည်သူအများစုကို ကျေနပ်ဝမ်းမြောက်စေမယ့် ဥပဒေအားလုံးရဲ့ ပင်မသွေးကြော အသက်တစ်ခုဖြစ်သလို အဲဒီအခြေခံဥပဒေကြောင့်သာလျှင် လှပသာယာ၊ ငြိမ်းချမ်းမှုဝေဖြာတဲ့ နေချင်စရာ လူ့အသိုက်အဝန်းကို ဖြစ်ပေါ်စေပြီး နိုင်ငံအဝှမ်း တစ်ပြေးညီတိုးတက်ဖွံ့ဖြိုးလို့ ဂုဏ်သိက္ခာရှိတဲ့ လူမျိုးအဖြစ်နဲ့ နေရာတကာ မျက်နှာငယ်ရတဲ့ ဘဝတွေဆိတ်သုဉ်းပြီး ကမ္ဘာတစ်ခွင် ရင်ပေါင်တန်းနိုင်တဲ့အဆင့်ထိ လူသား ဘဝတွေကို မြင့်သထက်မြင့် တွန်းပို့နိုင်တဲ့စနစ်တွေ မွေးဖွားလာနိုင်ဖို့ပဲ ဖြစ်ပါတယ်။ နိုင်ငံရေးအသိမြင့်မားတဲ့ ဘယ်တိုင်းပြည်မဆို ပြင်ရဆင်ရလွယ်ကူတဲ့ ဥပဒေများကိုသာ ရေးဆွဲ ကျင့်သုံးတတ်ကြပါတယ်။ အဲဒီလို တစ်တိုင်းပြည်လုံးအတွက် လှပတဲ့အနာဂတ်သစ်ကို ပုံဖော်တွန်းပို့နိုင်ဖို့ ရည်ရွယ်ပြီး အရေးကြီးတဲ့ အဆိုတစ်ရပ်ကို ပြည်ထောင်စုလွှတ်တော်ကြီးမှာ အလေးထား တင်သွင်းခဲ့တဲ့ ကိုယ်စားလှယ်တော်ကြီးကို ဝမ်းမြောက်စွာ ဂုဏ်ယူမိပါကြောင်း ပြောပါရစေ။ တစ်ချိန်က ကိုယ့်နောက်က နိုင်ငံအချို့တောင် We have nothing but the brain လို့ဆိုပြီး တိုးတက်ဖွံ့ဖြိုးအောင် ဆောင်ရွက်နိုင်ခဲ့ ကြတဲ့ကျွန်တော်တို့က We have everything but the brain အဖြစ်နဲ့ တိုင်းပြည်အနာဂတ်ကို လျစ်လျူရှုပြီး တွန့်ဆုတ်မနေသင့်တဲ့အခါလည်း ဖြစ်ပါတယ်။ လက်ရှိအေးချမ်းတည်ငြိမ်ပြီး ခိုင်မာတောင့်တင်းတဲ့ နိုင်ငံတော်ကြီးဖြစ်အောင် မျှော်မှန်း တည်ဆောက်နေရတဲ့ ကာလဖြစ်သလို ဒီမိုကရေစီအသွင်ကူးပြောင်းမှုကနေ ဒီမိုကရေစီ ရင့်သန်ခိုင်မာတဲ့ အဆင့်ကို ရောက်ရှိအောင် ကြိုးပမ်းနေရဆဲ အခိုက်လည်း ဖြစ်ပါတယ်။ မိမိတိုင်းပြည် တိုးတက်ကြီးပွား သာယာငြိမ်းချမ်းဖို့အတွက် လုပ်သင့်လုပ်ထိုက်တာလို့ လက်ခံထားပြီးရင် ငြင်းကြ၊ ခုံကြ၊ ကန့်ကွက်ကြနဲ့ မတသီမထောမန်သမ အချင်းချင်း ရင်းနှီးစာ သိနိုင်း အကနိုင်ဖို့ အခြေအနေတစ်ရပ် အမန် လိုအပ်တာပဲ ဖြစ်ပါတယ်။ ပြည်သူတွေရဲ့ အကျိုးစီးပွားကို အဓိကဖော်ဆောင်နိုင်ဖို့ဆိုတာ လွှတ်တော် ကိုယ်စားလှယ်တိုင်းရဲ့ တာဝန်ပဲ ဖြစ်ပါတယ်။ မိမိမှီခိုနေရတဲ့ အိမ်ဂေဟာကြီးပေါ် နေထိုင်ချိန်ကြာလာတာနဲ့အမျှ ဘယ်ခေါင်မိုးက မိုးယိုတယ်။ ဘယ်နေရာက လေတိုးတယ်။ ဘယ်ထောင့်က ခြစားတယ်လို့ သိလာရင် ဒါကို ပြင်ဆင်ထိန်းသိမ်း ကာကွယ်နိုင်ဖို့ နေထိုင်ကြသူ မိသားစုအချင်းချင်း တိုင်ပင်နှီးနှောယူကြရသလို အခုလည်းပဲ လက်ရှိ ကျင့်သုံးနေတဲ့ အခြေခံဥပဒေကြီးကို ကာကွယ်ထိန်းသိမ်းနိုင်ဖို့ အားနည်းချက်တွေ လေ့လာလို့ ိရပြီး လိုအပ်ရင် ပြင်ဆင်နိုင်ဖို့ တစ်အိမ်တည်းနေတဲ့ မောင်နှမသားချင်းတွေ ခေါင်းချင်းဆိုင် ဆွေးနွေး တိုင်ပင်ကြရမယ့် သဘောပဲ ဖြစ်ပါတယ်။ အဓိကကတော့ တရားဥပဒေစိုးမိုးမှုရှိအောင် ပြည်သူတို့ရဲ့ ရုပ်ပိုင်းစိတ်ပိုင်းဆိုင်ရာ ဘေးကင်းလုံခြုံအောင် အခြေခံကျတဲ့ ပြည်သူ့ရေးရာတွေ ပိုမိုဖြည့်ဆည်းပေး နိုင်အောင်နဲ့ ငြိမ်းချမ်းရေးလုပ်ငန်းတွေ ယခုထက် သာလွန်တိုးတက်ဖို့အတွက် အခြေခံဥပဒေနဲ့ ပတ်သက်လို့ ဒူးတိုက်ဆွေးနွေး ညှိနှိုင်းမှုအသစ်တွေရယူပြီး လိုအပ်သလိုတစ်ဆင့်ပြီးတစ်ဆင့် င်ဆင်နိုင်မှသာ အသွင်ကူးပြောင်းရေးမှာ အာမခံချက် ပိုရှိလာ နိုင်မှာ ဖြစ်ပါတယ်။ သာဓကအနေနဲ့ အိမ်နီးချင်းဖြစ်တဲ့ အိန္ဒိယနိုင်ငံဟာ မြန်မာပြည်ထက် မတူကွဲပြားမှု (လူမျိုးဘာသာ၊ မရခင်ကတည်းက အတော်ကို ကြိုးစားခဲ့ရသလို အကြပ်အတည်း အခက်အခဲတွေလည်း ရှိခဲ့ကြပါတယ်။ အခုလို အများစုရော အနည်းစုတွေပါ ကျေနပ်မှုပေးနိုင်တဲ့ အားကောင်းတဲ့နိုင်ငံ ဖြစ်လာဖို့ သူတို့ရဲ့ ဥပဒေ အပိုဒ် ၄၅၀ လောက်ကို အကြိမ်ပေါင်းရာကျော် ပြင်ဆင်ခဲ့ရပါတယ်။ သူတို့ဖွဲ့စည်းပုံရဲ့ ဝိသေသက သိပ်ပြီး ထူးခြားပါတယ်။ လမ်းညွှန်မှုအလွန်ရှင်းပြီး တန်းတူညီမျှမှုလည်း များပါတယ်။ မတူကွဲပြားမှုများပေမယ့်လည်း တစ်စုတစ်စည်းတည်းဖြစ်အောင် ဖန်တီးနိုင်ခဲ့တာက အယူအဆတစ်ခုကို ပုံသေကြာကြာ ဆုပ်ကိုင်မထားဘဲ မှားတယ်လို့ထင်ရင် လက်တွေ့ကျကျ ပြုပြင်ပြောင်းလဲရဲတဲ့သတ္တိနဲ့ လုပ်ရပ်တွေကြောင့် အခုလို တည်ငြိမ် အေးချမ်းတဲ့လူ့ဘောင်ကို တည်ဆောက်နိုင်တာပဲ ဖြစ်ပါတယ်။ အင်ဒိုနီးရှားမှာဆိုရင် ပြင်ဆင်လိုတဲ့ ပြည်သူက ဖွဲ့စည်းပုံခုံရုံးထံ ကိုယ်တိုင်အရေးဆိုခွင့်တောင် ရှိပါသတဲ့။ ဒါကြောင့်မို့ အားလုံးအနေနဲ့ ပြဿနာလို့ မမြင်ဘဲ အခွင့်အရေးအဖြစ်နဲ့ ပြောင်းလဲဖန်တီးယူသင့်တဲ့ပါတယ်။ ဘယ်လောက် ကောင်းမွန်တဲ့ စနစ်မျိုး ဖြစ်နေပါစေ၊ ကြိုက်သူနဲ့ မကြိုက်သူတို့ ဘက်နှစ်ခုလွန်ဆွဲ သဘောကွဲလွဲမှုဆိုတာ ရှိနိုင်တာမို့ အချင်းချင်း သည်းခံခွင့်လွှတ်စိတ်တွေနဲ့ တိုင်းပြည်အတွက် အကျိုးတကယ်များဖို့ဆိုရင် လုပ်သင့်တာကို လုပ်ဖို့ စေချင်ပါဘူး။ ဖြစ်ချင်ဇောတွေနဲ့ လောဘချည်းပဲ မထားမိဖို့ရှောင်သင့်သလို အပြစ်မြင် သဘောတွေနဲ့ ဒေါသမီးလည်းမပွားမိဖို့ အားလုံးကို မေတ္တာရပ်ခံလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အခုတင်သွင်းခဲ့တဲ့ အဆိုနဲ့ ပတ်သက်ပြီး လုပ်သင့်တာထက်နောက်ကျနေလို့ လတ်တလောဆောင်ရွက်ရမယ့် ကိစ္စလည်းဖြစ်သလို ပြည်သူလူထုအတွက် ်းအရေးကြီးတဲ့ ကိစ္စလည်းဖြစ်တာနဲ့အညီ ပြည်ထောင်စုလွှတ်တော်ရဲ့ အဆုံးအဖြတ်ခံယူရမယ့် ကိစ္စအဖြစ်နဲ့လည်း အကျုံးဝင်နေတာမို့ ပြည်ထောင်စုလွှတ်တော် နည်းဥပဒေ ၆၆ အရ တင်သွင်းခဲ့တာဖြစ်လို့ ကျွန်တော်တို့ ပြည်ထောင်စုလွှတ်တော် ကိုယ်စားလှယ်များအနေနဲ့ လိုအပ်ချက် တွေရှိခဲ့ရင် ပြုပြင်နိုင်ဖို့ စစ်ဆေးသုံးသပ်ပြင်ဆင်ရမယ့် ောင်းတစ်ခုအဖြစ် အားလုံးက ဝိုင်းဝန်း ဆွေးနွေးတိုင်ပင် အဖြေရှာနိုင်ဖို့ ရည်ရွယ်ပြီး တင်သွင်းခဲ့တဲ့ အထက်ပါ အရေးကြီးအဆိုကို လေးလေး နက်နက် ထောက်ခံအပ်ပါကြောင်းနဲ့ ပြည်ထောင်စုဖွားအားလုံး အခွင့်သာတုန်း အခက်အခဲတစ်ရပ်က ရုန်းထွက်နိုင်ဖို့အတွက် အပြုံးတွေပိုက်ပြီး အတူလိုက်ခဲ့ကြပါလို့ အကြံပြုရင်း နိဂုံးချုပ်လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းသန့်ဇင် သီပေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="148">ဦးစိုင်းသန့်ဇင်(သီပေါမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးခင်ဗျား။ ကျွန်တော်ကတော့ သီပေါမဲဆန္ဒနယ် ပြည်သူ့လွှတ်တော် ကိုယ်စားလှယ် စိုင်းသန့်ဇင် ဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းတဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး လုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော်ကိုယ်စားလှယ်များနဲ့ ဖွဲ့စည်းရန် ပြည်ထောင်စု လွှတ်တော်သို့ တိုက်တွန်းကြောင်း အရေးကြီးအဆိုကို ထောက်ခံဆွေးနွေးမှာ ဖြစ်ပါတယ်။ နာယကကြီးခင်ဗျား။ ယနေ့လက်ရှိ ကျွန်တော်တို့ ကိုင်တွယ်ကျင့်သုံးနေတဲ့ ဖွဲ့စည်းပုံအခြေခံ ဥပဒေမှာ ဒီမိုကရေစီ စံနှုန်းတွေအရသော်လည်းကောင်း၊ ပင်လုံကတိကဝတ်များအရသော်လည်းကောင်း၊ ပြည်နယ်များနဲ့ တိုင်းရင်းသားများရဲ့ ကိုယ်ပိုင်ပြဋ္ဌာန်းခွင့်များအရသော်လည်းကောင်း လိုအပ်ချက်များစွာ ရှိနေသေးကြောင်းကို သိရှိနေကြပြီး ဖြစ်ပါတယ်။ နိုင်ငံတစ်နိုင်ငံကို သမိုင်းကြောင်းအရ မှန်မှန်ကန်ကန် တည်ဆောက်နိုင်ဖို့ အင်မတန်မှ အရေးကြီးလှပါတယ်။ နိုင်ငံတော်ရဲ့ ထာဝရငြိမ်းချမ်းရေး ကိုတည်ဆောက် နေတဲ့ လုပ်ငန်းစဉ်တွေနဲ့ ဆက်စပ်နေတာကြောင့်လည်း အင်မတန်မှ အရေးပါလှပါတယ်။ နာယကကြီးခင်ဗျား။ ကျွန်တော်တို့ ပြည်ထောင်စုသမ္မတမြန်မာနိုင်ငံတော်ကို တိုင်းရင်းသားပေါင်း များစွာနဲ့ စုပေါင်းထားတာဖြစ်ပါတယ်။ တိုင်းရင်းသားများဟာ ပြည်ထောင်စုရဲ့ မူလနိုင်ငံသားတွေဖြစ်ကြပြီး လွတ်လပ်ပြီး အချုပ်အခြာအာဏာပိုင်ဆိုင်တဲ့ နိုင်ငံတစ်ခုရဲ့ နိုင်ငံသားများပီပီ ကိုယ်ပိုင်ပြဋ္ဌာန်းခွင့်ကို မိမိတို့ရဲ့ မွေးရာပါအခွင့်အရေးအဖြစ် ပိုင်ဆိုင်ထားကြပြီးသားလည်း ဖြစ်ပါတယ်။ ကျွန်တော်တို့ နိုင်ငံက လွတ်လပ်ပြီး အချုပ်အခြာအာဏာ ပိုင်ဆိုင်တဲ့ နိုင်ငံအဖြစ်ကို ကြေညာအသိအမှတ်ပြုခံခဲ့ရပေမယ့်လည်း နှစ်ပေါင်း(၇၀) ကျော်အထိ တိုင်းရင်းသားလူမျိုးတွေ အချုပ်အခြာအာဏာ ပိုင်ဆိုင်ခွင့်၊ တန်းတူ ညီမျှခွင့်၊ ကိုယ်ပိုင်ပြဋ္ဌာန်းခွင့်နဲ့ ပတ်သက်ပြီး အငြင်းအခုန် ဖြစ်နေကြရဆဲပဲ ဖြစ်ပါတယ်။ အငြင်းပွားနေကြရတဲ့ ပြဿနာတွေထဲမှာ ကိုယ်ပိုင်ပြဋ္ဌာန်းခွင့်ပြဿနာက ပြဿနာအားလုံးရဲ့ အရင်းအမြစ်ပဲ ဖြစ်ပါတယ်။ နာယကကြီးခင်ဗျား။ လူသားတို့ဟာ စုပေါင်းနေထိုင်တတ်ကြပြီး လူ့အဖွဲ့အစည်းကိုထူထောင်တဲ့ နေရာမှာလည်း လူ့ယဉ်ကျေးမှုကို ဖန်တီးကြပါတယ်။ ဒီမိုကရေစီ စံနှုန်းများနဲ့ ကြည့်မယ်ဆိုလို့ရှိရင်လည်း တိုင်းရင်းသားများရဲ့ ဘာသာစကားနဲ့ စာပေကိုလွတ်လပ်စွာ အသုံးပြုခွင့်၊ လွတ်လပ်စွာ သင်ကြားသင်ယူ ခွင့်တွေကို တန်းတူညီမျှ မရကြတာကိုတွေ့ကြရမှာ ဖြစ်ပါတယ်။ လွတ်လပ်စွာ ပညာရှာပြီး သင်ယူခွင့်ကို ပေးထားသော်လည်း ပညာရှာရာစာသင်ကျောင်းတွေမှာ တိုင်းရင်းသားများရဲ့ ဘာသာစကားစာပေနဲ့ လွတ်လပ်စွာ ပညာသင်ကြား သင်ယူခွင့် မရရှိကြတာ ဖြစ်ပါတယ်။ တိုင်းရင်းသားများရဲ့ နိုင်ငံရေးအရ တောင်းဆိုမှုကို လေ့လာကြည့်မယ်ဆိုလို့ရှိရင် သီးခြားလွတ်လပ်တဲ့ အမျိုးသားနိုင်ငံတော်ကို ထူထောင်ဖို့ မဟုတ်ဘဲ ကိုယ်ပိုင် ပြဋ္ဌာန်းခွင့်အရ လွတ်လပ်စွာ စီမံအုပ်ချုပ်ပိုင်ခွင့်၊ မိမိတို့ရဲ့ ဘာသာစကား၊ စာပေ။ ယဉ်ကျေးမှု ဓလေ့ထုံးစံနဲ့ ကိုးကွယ်ယုံကြည်မှုတွေကို လွတ်လပ်စွာ ထိန်းသိမ်းကာကွယ် စောင့်ရှောက် နိုင်ခွင့်တွေရရှိဖို့ တောင်းဆိုကြတာပဲ ဖြစ်ပါတယ်။ တိုင်းရင်းသားများရဲ့ တောင်းဆိုမှုဟာ ၁၉၉၂ ခုနှစ် စပိန်နိုင်ငံ မက်ဒရစ်မြို့မှာ ကျင်းပခဲ့တဲ့ မက်ဒရစ် သဘောတူညီချက်အရ တောင်းဆိုတဲ့ နိုင်ငံတစ်နိုင်ငံအတွင်းမှာရှိတဲ့ လူမျိုးအသီးသီးက ရရှိပိုင်ဆိုင် ထိုက်တဲ့ အတွင်ရေးဆိုင်ရာ ကိုယ်ပိုင်ပြဋ္ဌာန်းခွင့် Internal Sele-determination ကို တောင်းဆိုခြင်းသာဖြစ်ပါတယ်။ အတွင်းရေးဆိုင်ရာ ကိုယ်ပိုင်ပြဋ္ဌာန်းခွင့်က လူမျိုးပေါင်းစုံ ရောနှောနေထိုင်တဲ့ နိုင်ငံတွေမှာ အထူး အရေးကြီးတဲ့အတွက် ကုလသမဂ္ဂရဲ့ လက်အောက်ခံအဖွဲ့အစည်းတစ်ခုဖြစ်တဲ့ UNESCO က ၁၉၉၈ ခုနှစ်၊ နိုဝင်ဘာလ ၂၁ ရက်မှ ၂ရ ရက်နေ့အထိ စပိန်နိုင်ငံ ဘာစီလိုနာမှာ ကျင်းပတဲ့အစည်းအဝေးမှာ ကမ္ဘာ့ကုလ သမဂ္ဂအဖွဲ့ဝင်နိုင်ငံတွေ ဥပဒေကဲ့သို့ လက်ခံကျင့်သုံး နိုင်ဖို့အတွက် UNESCO Division of Human Rights Democracy and Peace ရဲ့ ပဋိညာဉ်စာတမ်းအဖြစ် ကြေညာခဲ့ပါတယ်။ အဲဒီပဋိညာဉ်စာတမ်းမှာ တူညီတဲ့သမိုင်း အစဉ်အလာရှိခြင်း(Common Historical Tradition)၊ လူမျိုးရေးနဲ့ အမျိုးသားရေး လက္ခဏာရှိခြင်း(Racial or Ethnic Identity)၊ တူညီတဲ့ ယဉ်ကျေးမှုအမွေအနှစ်ရှိခြင်း(Cultutal Homogenies)၊ အခြေခံအရင်းအမြစ်ခြင်းတူညီတဲ့ ဘာသာစကားရှိခြင်း(Linguistic Unity)၊ ဘာသာရေး poupos saupois osôązootopopeos supansioè:(Religious or Ideological Affinity) တစ်စပ်တစ်ဆက်တည်းရှိတဲ့ နယ်နိမိတ်အတိအကျရှိခြင်း(Territorial Connection)နဲ့ တူညီတဲ့ စီးပွားရေး ဘဝကို အတူတကွ ရယူခြင်းနဲ့ စီးပွားရေးအရ မှီခိုအားထားလောက်တဲ့ အခြေအနေရှိခြင်း (Common Economic Life) စတဲ့အရည်အချင်းတွေနဲ့ ပြည့်စုံတဲ့ လူမျိုးတွေကို ကိုယ်ပိုင်ပြဋ္ဌာန်းခွင့်ရရှိတဲ့ လူမျိုး တွေအဖြစ် သတ်မှတ်ရမယ်လို့ ပါရှိပါတယ်။ နာယကကြီးခင်ဗျား။ နိဂုံးချုပ်အနေနဲ့ နိုင်ငံတော်ဖွဲ့စည်းပုံအခြေခံဥပဒေနဲ့ ပြည်နယ်ဖွဲ့စည်းပုံ အခြေခံဥပဒေကို ရေးဆွဲပြဋ္ဌာန်းနိုင်ခွင့်မရှိတဲ့ တိုင်းရင်းသားလူမျိုးနဲ့ ပြည်နယ်တွေဟာ ကိုယ်ပိုင်ပြဋ္ဌာန်း ခွင့်မရှိတဲ့ လူမျိုးနဲ့ ပြည်နယ်များသာ ဖြစ်ကြပါတယ်။ နိုင်ငံတော်ဖွဲ့စည်းပုံအခြေခံဥပဒေနဲ့ ပြည်နယ် ဖွဲ့စည်းပုံ အခြေခံဥပဒေတွေကို ရေးဆွဲပြဋ္ဌာန်းနိုင်ခွင့်ဟာ ကိုယ်ပိုင်ပြဋ္ဌာန်းခွင့်ရဲ့ အနှစ်သာရသာမက နိုင်ငံရေးအာဏာ အားလုံးရဲ့ အခေါင်အချုပ် ဖြစ်ပါတယ်။ တိုင်းရင်းသားများနဲ့ ပတ်သက်တဲ့ ကိုယ်ပိုင်ပြဋ္ဌာန်းခွင့်ဟာ နိုင်ငံတော်ဖွဲ့စည်းပုံအခြေခံဥပဒေ နဲ့တိုက်ရိုက်ပတ်သက်နေတဲ့ နိုင်ငံရေးပြဿနာဖြစ်တဲ့ အတွက်ကြောင့် ဖြစ်ပါတယ်။ တိုင်းရင်းသားများရဲ့ မွေးရာပါအခွင့်အရေးအဖြစ် ပိုင်ဆိုင်ထားတဲ့ ကိုယ်ပိုင် ပြဋ္ဌာန်းခွင့်ကို ဖော်ဆောင်ပေးကြရပါမယ်။ တိုင်းရင်းသားများရဲ့ ကိုယ်ပိုင်ပြဋ္ဌာန်းခွင့်အရ ပြည်နယ်ဖွဲ့စည်းပုံအခြေခံဥပဒေကို ပြည်ထောင်စုဖွဲ့စည်းပုံအခြေခံဥပဒေနဲ့ ဆန့်ကျင်ခြင်းမရှိစေဘဲ ပြည်နယ်တွေက သီးခြားလွတ်လပ်စွာ ရေးဆွဲ ပြဋ္ဌာန်းနိုင်ရေး၊ တိုင်းရင်းသားလူမျိုးတွေရဲ့ အမျိုးသားလက္ခဏာ(National Identity)တွေကို လွတ်လပ်စွာ ထိန်းသိမ်းစောင့်ရှောက်ပြီး တိုးတက်ရှင်သန်အောင် ဆောင်ရွက်နိုင်စေရေးတို့ဟာ တိုင်းရင်းသားတွေ ထာဝရ ငြိမ်းချမ်းရေးရရှိစေဖို့အတွက် ထည့်သွင်းစဉ်းစားပေးကြရမှာ ဖြစ်ပါတယ်။ အဲဒီလို ထည့်သွင်းစဉ်းစားနိုင်ဖို့ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ် ဖွဲ့စည်းခြင်းက မရှိမဖြစ် လိုအပ်လာတာဖြစ်ပါတယ်။ ဒါကြောင့် မကွေးတိုင်းဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်တင်သွင်းတဲ့ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနဲ့ ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုကို ထောက်ခံပါကြောင်းဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1367">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ အားလုံးပဲမင်္ဂလာအပေါင်းနှင့် ခညောင်းကြပါစေရှင်။ ကျွန်မကတော့ ကယားပြည်နယ် ရှားတောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်း ဖြစ်ပါတယ်ရှင့်။ လေးစားအပ်ပါသော နာယကကြီးရှင်။ ယနေ့ မိမိတို့ လွှတ်တော်ကြီးမှာ ဆွေးနွေးနေရတဲ့ အရေးကြီးအဆိုနဲ့ ပတ်သက်ပြီး အဆိုရှင်မှလည်း တိကျပြတ်သားစွာ ရှင်းလင်းဆွေးနွေးခဲ့ပြီး ဖြစ်ပါတယ်ရှင်။ မိမိတို့လွှတ်တော်ကိုယ်စားလှယ်များဆိုတာ ဥပဒေပြုသူတွေဖြစ်သလို ဥပဒေကို လေးစားလိုက်နာရမယ့် သူများလည်း ဖြစ်ပါတယ်ရှင့်။ ဒီအတွက်ကြောင့်ပဲ ဥပဒေပြုသူတစ်ဦးအနေဖြင့် အရေးကြီးအဆို တစ်ရပ် တင်သွင်းရမယ့် ပြဋ္ဌာန်းချက်များနဲ့ ကိုက်ညီခြင်း ရှိ မရှိကို သုံးသပ်ခဲ့တဲ့အခါမှာတော့ ယနေ့မျက်မှောက် ခေတ်မှာ ပြည်သူများအမှန်တကယ် လိုလားတောင့်တနေတဲ့ ကိစ္စရပ်ဖြစ်နေခြင်း၊ အချို့မြို့နယ်များအတွင်း လူထုလှုပ်ရှားမှုများ ဆောင်ရွက်နေခြင်း၊ သာမန်နည်းဖြင့် တင်ပြဆွေးနွေးပါက အခြေအနေရ နှောင့်နှေးကြန့်ကြာနိုင်ခြင်း အစရှိတဲ့အချက်များကို ထောက်ရှုပြီးတော့မှ ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နှင့်ညီညွတ်မှုရှိတယ်လို့ ယုံကြည်လက်ခံပါတယ်ရှင်။ ထို့အတူပဲ ဖွဲ့စည်းပုံအခြေခံဥပဒေ ပြင်ဆင်ရေးဆွဲပြီး ဥပဒေကြမ်းတစ်ရပ်အနေဖြင့် ပြည်ထောင်စု လွှတ်တော်တို့ တင်သွင်းရန် ကြိုးစားနေခြင်းမဟုတ်ဘဲ ၎င်းလုပ်ငန်းများဆောင်ရွက်နိုင်ရန်အတွက် ယန္တရား တစ်ရပ် ဖန်တီးရန်လိုအပ်နေသည်ကို ပါတီစုံဒီမိုကရေစီစနစ်နဲ့အညီ ဖြည့်ဆည်းဆောင်ရွက်နိုင်ရန် ကြိုးပမ်း နေတဲ့ အဆိုဖြစ်တဲ့အတွက်ကြောင့် ၂၀၀၈ ဖွဲ့စည်းပုံအခြေခံဥပဒေ အခန်း (၁၂) ပုဒ်မ ၄၃၃၊ ၄၃၄၊ ၄၃၅ တို့နဲ့ သက်ဆိုင်ခြင်းမရှိသကဲ့သို့ ကျွန်မတို့ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၃၃၊ ၁၃၄၊ ၁၃၅၊ ၁၃၆ တို့နဲ့လည်း သက်ဆိုင်ခြင်းမရှိတဲ့ အဆိုဖြစ်ပါတယ်။ ဒီလိုဖြစ်တာဖြစ်တဲ့အတွက်ကြောင့်မို့လို့ ဥပဒေနဲ့ ဆန့်ကျင်ခြင်းမရှိတဲ့ အဆိုဖြစ်ပါကြောင်း ပြောကြားလိုပါတယ်ရှင်။ ထို့အပြင် ကျွန်မတို့ ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၁၀၅ (က)၊ (ခ) ပါအခြား ပူးပေါင်းကော်မတီများ၊ ကော်မရှင်နှင့်အဖွဲ့များ ဖွဲ့စည်းဆောင်ရွက်ခြင်းဆိုင်ရာ ဥပဒေပြဋ္ဌာန်းချက်နဲ့လည်း ညီညွတ်တဲ့အဆိုဖြစ်တယ်ဆိုတာကို လေ့လာတွေ့ရှိရပါတယ်ရှင်။ သို့ဖြစ်ပါ၍ ပြည်ထောင်စုလွှတ်တော်၏ ဆွေးနွေးဆုံးဖြတ်အတည်ပြုချက်ဖြင့် ဆောင်ရွက်နိုင်သည့် ဥပဒေနှင့်ညီညွတ်သော အဆိုဖြစ်သည့်အတွက် လေးလေးနက်နက် ထောက်ခံရခြင်းဖြစ်ပါတယ်ရှင်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ မိမိတို့ ပြည်ထောင်စုလွှတ်တော်ကြီး ဆိုတာ ဖွဲ့စည်းပုံအခြေခံဥပဒေ ပုဒ်မ ၄ အရ နိုင်ငံတော်၏ အချုပ်အခြာအာဏာသည် နိုင်ငံသားများထံမှ ဆင်းသက်ပြီး နိုင်ငံတော်တစ်ဝန်းလုံး၌ တည်သည်ဆိုသည့် ပြဋ္ဌာန်းချက်နဲ့အညီ ပြည်သူ့အတွက်၊ နိုင်ငံ့အတွက် ကျရာတာဝန်ကို ဦးလည်မသုန် ထမ်းရွက်ပါမယ်လို့ သစ္စာအဓိဋ္ဌာန်ပြုကြသူများ တာဝန်ထမ်းဆောင်ရာ နေရာ ဖြစ်ပါတယ်ရှင်။ ထို့အတူ ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့မျှော်လင့်ချက် လွှတ်တော်က ဖော်ဆောင်ရွက်ဆိုတဲ့ ဆောင်ပုဒ်နဲ့အညီ ပြည်သူများ မျှော်လင့်တောင့်တနေတဲ့ ဆန္ဒ၊ မျှော်လင့်ချက်နဲ့ တောင်းဆိုနေတဲ့အသံကို လျစ်လျူမရှုသင့်ကြောင်း ထောက်ပြလိုပါတယ်ရှင်။ သို့ဖြစ်ပါ၍ မိမိတို့၏ မူလတာဝန်ကြီး (၃) ရပ်ဖြစ်သည့် ကိုယ်စားပြုခြင်း၊ ဥပဒေပြုခြင်း၊ အပြန်အလှန်ထိန်းကျောင်း ခြင်းတို့ကို ထမ်းဆောင်ခွင့်ပြုနိုင်ပါရန် ယခု အရေးကြီးအဆိုအား လေးလေးနက်နက် ထောက်ခံကြိုဆို အပ်ပါတယ်ရှင်။ လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ နိဂုံးချုပ်အနေဖြင့် ဆွေးနွေးလို တာက ယခုဆွေးနွေးနေတဲ့ အရေးကြီးအဆိုသည် ဖွဲ့စည်းပုံအခြေခံဥပဒေကို ပြင်ဆင်ရန် တင်သွင်းသည့် ဥပဒေကြမ်းမဟုတ်ဘဲ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေး ပြည်ထောင်စုလွှတ်တော်သို့ တိုက်တွန်းကြောင်း အဆိုဖြစ်သည့်အတွက် ယနေ့လို ပါတီစုံဒီမိုကရေစီစနစ်မှာ ပါတီစုံမှ အရောင်အသွေးစုံ တိုင်းရင်းသားညီအစ်ကို မောင်နှစ်မများ အတူတကွ ညီညွတ်စွာ လက်တွဲ ဖော်ဆောင်နိုင်မည့် ကော်မတီတစ်ရပ်ကို ဥပဒေလုပ်ထုံး လုပ်နည်းများနှင့်အညီ ဖွဲ့စည်းဆောင်ရွက်ခွင့် ရတော့မှာ ဖြစ်တဲ့အတွက် ဝမ်းမြောက်စွာကြိုဆိုထောက်ခံရမယ့် အဆိုဖြစ်ကြောင်း ပြောကြားလိုပါတယ်ရှင်။ ထို့အတူ အဆိုရှင်မှလည်း ရှင်းလင်းပြတ်သားစွာ ရေးသားထားသကဲ့သို့ တိကျပြတ်သားစွာ ရှင်းလင်း ဆွေးနွေးခဲ့ခြင်း ဖြစ်ပါတယ်။ စကားလုံးတစ်လုံးစီအပေါ်မှာ ဝိဝါဒကွဲပြားမှုတွေ မဖြစ်နိုင်ဘူးလို့ ယုံကြည် မိပါတယ်ရှင်။ သို့ဖြစ်ပါ၍ နိုင်ငံတော်အတိုင်ပင်ခံပုဂ္ဂိုလ် ပြောကြားခဲ့သည့်စကားအတိုင်း ဒီမိုကရေစီအစ လွှတ်တော်က၊ လွှတ်တော်အစ ပြည်သူကဆိုသည့်အတိုင်း အာဏာတို့၏ မူလပိုင်ရှင် ပြည်သူများအတွက် မဖြစ်မနေ ဆောင်ရွက်ရမယ့် လုပ်ငန်းစဉ်ကြီးရဲ့ အစိတ်အပိုင်းတစ်ခုဖြစ်သည့် ကနဦး အစပျိုးခြေလှမ်း ဖြစ်ပါ၍ ပြည်သူနှင့်နိုင်ငံ့အကျိုး ရည်မျှော်တွေးပြီး အားလုံးညီညွတ်စွာ စုပေါင်းအားဖြင့် ကြိုးစားဆောင်ရွက် ကြပါစို့လို့ မေတ္တာရပ်ခံတိုက်တွန်းရင်း ပြည်သူနှင့်အတူ အရေးကြီးအဆိုအား လေးလေးနက်နက် ထောက်ခံ ဆွေးနွေး ရပါတယ်ရှင်။ ကျေးဇူးအများကြီး တင်ပါတယ်ရှင့်။</speech>
<speech type="speaker">ဦးစိုင်းဦးခမ်း သိန္နီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1580">ဦးစိုင်းဦးခမ်း(သိန္နီမဲဆန္ဒနယ်၊ ရှမ်းပြည်နယ်)</mp>အားလုံးပဲ မင်္ဂလာပါ။ ကျွန်တော်ကတော့ ရှမ်းပြည်နယ် သိန္နီမဲဆန္ဒနယ်က ပြည်သူ့လွှတ်တော်ကိုယ်စားလှယ် စိုင်းဦးခမ်းဖြစ်ပါတယ်။ ကျွန်တော့ အနေနဲ့ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းတဲ့ အရေးကြီးအဆိုအပေါ် ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့မြန်မာနိုင်ငံဟာ ဖက်ဒရယ်ပြည်ထောင်စုနိုင်ငံတော် တည်ဆောက်ရေး၊ ပြည်ထောင်စုငြိမ်းချမ်းရေးနဲ့ ဖွံ့ဖြိုးတိုးတက်ရေးတို့အတွက် ကြိုးပမ်းဆောင်ရွက်နေသလို အမျိုးသားပြန်လည်သင့်မြတ်ရေးကို ဦးတည်ပြီး စည်းလုံးညီညွတ်တဲ့ ဖက်ဒရယ်ဒီမိုကရက်တစ် ပြည်ထောင်စုကြီးဖြစ်တည်လာစေရန်အတွက် အထောက်အပံ့ ဖြစ်စေမယ့် မူဝါဒတွေကို ဖော်ဆောင်ကျင့်သုံးလျက် ရှိနေပါတယ်။ ဒီနေရာမှာ ပြည်တွင်းငြိမ်းချမ်းရေး၊ တိုင်းရင်းသားအရေးတို့နဲ့ နိုင်ငံတော်ဖွဲ့စည်းပုံအခြေခံဥပဒေဟာ အမြဲတမ်းဆက်စပ်လျက်ရှိနေတာ တွေ့ရ ပါတယ်။ ပြည်ထောင်စုမြန်မာနိုင်ငံဟာ တိုင်းရင်းသားတွေ စုပေါင်းနေထိုင်တဲ့ တိုင်းပြည်တစ်ခု ဖြစ်ပါတယ်။ မတူကွဲပြားတဲ့ ယဉ်ကျေးမှု၊ ဘာသာစကား၊ ကိုးကွယ်ယုံကြည်မှုနဲ့ လူမျိုးပေါင်းစုံရောနှောနေထိုင်လျက် ရှိတဲ့ တိုင်းပြည်အတွင်းမှာ ခိုင်မာတဲ့ပြည်ထောင်စုအဖြစ် တည်ထောင်တဲ့အခါဖက်ဒရယ်နိုင်ငံရေးစနစ်ကို ကျင့်သုံးနိုင်ရေးဟာ အလွန်အရေးပါတဲ့အချက်တစ်ခုဖြစ်ပါတယ်။ ဖက်ဒရယ်စနစ်နဲ့ သဟဇာတညီညွတ်တဲ့ ဖွဲ့စည်းပုံအခြေခံဥပဒေတစ်ခုအဖြစ် ရောက်ရှိလာအောင် ပြုပြင်နိုင်မှသာလျှင် တိုင်းပြည်ရဲ့ ရေရှည်ငြိမ်းချမ်း ရေးကို အထောက်အကူဖြစ်မှာ ဖြစ်ပါတယ်။ စစ်မှန်တဲ့ ဖက်ဒရယ် ပြည်ထောင်စုစနစ်ကို မှန်ကန်စွာ ကျင့်သုံးသွားနိုင်မယ့် ဒီမိုကရေစီစနစ်ကို ရှင်သန်အားကောင်းလာစေမယ့် မတူကွဲပြားမှုကို နားလည်လက်ခံပြီး လူနည်းစုအခွင့်အရေးကို အကာအကွယ်ပေးထားတဲ့ ဖွဲ့စည်းပုံအခြေခံဥပဒေမျိုးအဖြစ် ပြင်ဆင်သွားရမှာ ဖြစ်ပါတယ်။ ၁၉၄ရ ခုနှစ်၊ ဖွဲ့စည်းပုံအခြေခံဥပဒေနဲ့ ဖွဲ့စည်းတည်ထောင်ခဲ့တဲ့ ပြည်ထောင်စုသမ္မတမြန်မာ နိုင်ငံတော် (The Union of Burma) ခေါ်တဲ့ ပြည်ထောင်စုဟန်ဆောင် တစ်ပြည်ထောင်နိုင်ငံတော်သည် လည်းကောင်း၊ ၁၉၇၄ ခုနှစ်၊ ဖွဲ့စည်းပုံအခြေခံဥပဒေနဲ့ တည်ထောင်ခဲ့တဲ့ ပြည်ထောင်စုဆိုရှယ်လစ်သမ္မတ မြန်မာနိုင်ငံတော် (The Republic of the Union of Burma)ခေါ်တဲ့ မြန်မာ့နည်း၊ မြန်မာ့ဟန်ဆိုရှယ်လစ် အမည်ခံ တစ်ပါတီစနစ် အာဏာရှင် နိုင်ငံတော်သည်ဟာလည်းပဲ ရေရှည်တည်တံ့ခြင်းမရှိဘဲ ပြိုလဲခဲ့တာကို ပြည်ထောင်စုသမိုင်းမှာ အထင်အရှား တွေ့ကြုံခဲ့ရပြီး ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေကို လေ့လာသုံးသပ်တဲ့အခါ ဒီမိုကရေစီစံနှုန်းနဲ့ ညီညွတ်ခြင်းမရှိတဲ့ ပြဋ္ဌာန်းချက်တွေ၊ ရှေ့နောက်မညီဘဲ ကွဲလွဲ ဆန့်ကျင်နေတဲ့ ပြဋ္ဌာန်းချက်တွေ၊ ပြည်တွင်းငြိမ်းချမ်းရေးအတွက်မရှိ မဖြစ်လိုအပ်ပြီး စစ်မှန်တဲ့ ဒီမိုကရေစီ ပြည်ထောင်စုကြီး ထူထောင်နိုင်ရေးအတွက် အဟန့်အတားဖြစ်စေတဲ့ ပြဋ္ဌာန်းချက်တွေ၊ ပါတီစုံ ဒီမိုကရေစီ စနစ်ကိုဖော်ဆောင်ရာမှာ အပြန်အလှန်ထိန်းကျောင်းရမယ့် ဒီမိုကရေစီ မဏ္ဍိုင်ကြီး (၃)ရပ်ကို တစ်ဖက် စောင်းနင်းဖြစ်စေတဲ့ပြဋ္ဌာန်းချက်တွေ၊ နိုင်ငံသူနိုင်ငံသားများရဲ့ တန်းတူညီမျှမှုကို အကာအကွယ်ပေးနိုင်ခြင်း မရှိတဲ့ ပြဋ္ဌာန်းချက်တွေ၊ ရွေးကောက်ပွဲရဲ့ လွတ်လပ်ရေး၊ တရားမျှတရေးကို ထိခိုက်စေတဲ့ ပြဋ္ဌာန်းချက် တွေပါဝင်နေတာကိုတွေ့ရကြောင်း အဆိုရှင်ကလည်းတင်ပြထားပါတယ်။ ၂၀၀၈ ဖွဲ့စည်းပုံအခြေခံဥပဒေဟာ ပြင်ဆင်ရန် အလွန့်အလွန်ခက်ခဲတဲ့ ဥပဒေဖြစ်သလို တိုင်းရင်းသား ပြဿနာကို ပိုမိုရှုပ်ထွေးစေတဲ့ အခြေခံဥပဒေတစ်ရပ်အဖြစ် ယူဆနိုင်ပါတယ်။ ဒါကြောင့်တိုင်းရင်းသား ပြည်သူလူထု တစ်ခုလုံးရဲ့ဆန္ဒကို အလေးထားတဲ့ ဖွဲ့စည်းပုံအခြေခံ ဥပဒေတစ်ရပ် အလျင်အမြန် ပေါ်ထွက် လာရေးဟာ အရေးကြီးတဲ့အချက်တစ်ချက် ဖြစ်ပါတယ်။ ယနေ့နိုင်ငံတော်အစိုးရနဲ့ ပြည်ထောင်စုငြိမ်းချမ်းရေး ညီလာခံ ၂၁ ပင်လုံကို ဦးဆောင်ပြီး ကျင်းပလျက်ရှိနေ ပါတယ်။ နိုင်ငံရေး၊ စီးပွားရေး၊ လူမှုရေး၊ မြေယာနှင့် သဘာဝပတ်ဝန်းကျင် လုံခြုံရေးကဏ္ဍ (၅)ရပ်မှာ အစိုးရ၊ လွှတ်တော်၊ တပ်မတော်အစုအဖွဲ့၊ တိုင်းရင်းသား လက်နက်ကိုင်အဖွဲ့အစည်းများအစုအဖွဲ့၊ နိုင်ငံရေးပါတီ အစုအဖွဲ့တို့မှ ကိုယ်စားလှယ်များက ပါဝင်ဆွေးနွေး လျက်ရှိသလို အခြေခံမူသဘောတူညီချက် (၃၇)ချက်ပါဝင်တဲ့ ပြည်ထောင်စုသဘောတူညီစာချုပ် အစိတ် အပိုင်း(၁)ကိုလည်းကောင်း၊ အခြေခံမူသဘောတူညီချက် (၁၄)ချက်ပါဝင်တဲ့ ပြည်ထောင်စုသဘောတူညီချက် စာချုပ်အစိတ်အပိုင်း(၂)ကိုလည်းကောင်း လက်မှတ်ရေးထိုးနိုင်ခဲ့ပြီး မိမိတို့ ပြည်ထောင်စုလွှတ်တော်ကြီး ကလည်း အတည်ပြုပေးခဲ့ပြီး ဖြစ်ပါတယ်။ ဖွဲ့စည်းပုံပြင်ဆင်ရေးမှာ ဒီအခြေခံမူတစ်ရပ်အဖြစ် အရေးပါလာမှာဖြစ်ပါတယ်။ ဒီဖွဲ့စည်းပုံအခြေခံကို ပြင်ဆင်ရခြင်းအကြောင်းတွေထဲမှာ အနာဂတ်ဖက်ဒရယ်နိုင်ငံရေးစနစ်တွင် မြန်မာနိုင်ငံရဲ့ ကိုက်ညီတဲ့ အချက်များကို အလေးအနက်ထည့်သွင်းစဉ်းစားရန် လိုအပ်သလို လူ့ဂုဏ်သိက္ခာ၊ တန်းတူညီမျှမှု၊ အပြန်အလှန် ယုံကြည်မှု၊ လေးစားအသိအမှတ်ပြုမှု၊ စာနာနားလည်မှု၊ သည်းခံခွင့်လွှတ်မှုစတဲ့ အခြေခံတန်ဖိုးများ ပါဝင် ပြီးတော့ ဖက်ဒရယ်စနစ်ရဲ့ စံနှုန်းတွေကို ပါဝင်အောင် အလေးထားပြုပြင်ကြရမှာ ဖြစ်ပါတယ်။ နောက်ဆုံးအနေနဲ့ အဆိုရှင်တင်ပြခဲ့သလို နိုင်ငံတော်ရဲ့ ဖွဲ့စည်းပုံအခြေခံဥပဒေကို အကောင်းဆုံး ကာကွယ်စောင့်ရှောက်ရေးကတော့ လက်ရှိဖြစ်ပေါ်နေတဲ့ နိုင်ငံတော်ရဲ့ မျက်မှောက်အခြေအနေနဲ့ နိုင်ငံ သားများ၊ တိုင်းရင်းသားများအားလုံး မျှော်မှန်းတဲ့ အနာဂတ်နိုင်ငံတော် ပုံဖော်ရေးကို ချောမွေ့စွာ အကောင်အထည်ဖော်ဆောင်ရွက်ရန် အထောက်အကူပြုစေမယ့် ဖွဲ့စည်းပုံအခြေခံတစ်ရပ် ဖြစ်ပေါ်လာရေး ရည်မှန်းဆောင်ရွက်သွားရမှာဖြစ်ကြောင်း ထောက်ခံဆွေးနွေးလိုက်ရပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>လွှတ်တော်ကိုယ်စားလှယ်တော်ကြီး ဦးစိုင်းဦးခမ်းဆွေးနွေးသွားတဲ့အထဲမှာ ကျွန်တော် တတိယစာပိုဒ် ဖြစ်တဲ့ တပ်မတော်သားလွှတ်တော်ကိုယ်စားလှယ် ၂၅ ရာခိုင်နှုန်းမှ လွှမ်းမိုးထားတယ်ဆိုတဲ့ စကားလုံးကို လွတ်လပ်စွာ ပြောဆိုဆွေးနွေးခွင့်ရှိပါတယ်။ အဲဒီအပြင်ကို ကျွန်တော်တို့ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၁၀ အရဆိုလို့ရှိရင် လွတ်လပ်စွာနဲ့ ပြောဆိုတဲ့ဟာတွေပေမယ့် စည်းကမ်းတွေ၊ ကျင့်ဝတ်တွေကို လိုက်နာရမှာ ဖြစ်ပါတယ်။ ဒါကြောင့်မို့လို့ ယခုပြောဆိုဆွေးနွေးသွားတဲ့ ဆွေးနွေးချက်ဟာ ကျွန်တော်တို့ အဆိုနဲ့လည်း တိုက်ရိုက်မသက်ဆိုင်ဘဲနဲ့ ဒီအဖွဲ့အစည်းတစ်ခုအပေါ်မှာ အထင်မှား၊ အမြင်မှား ဖြစ်စေတဲ့ အတွက်ကြောင့် ဒီတတိယစာပိုဒ်ကို ပယ်ဖျက်ပေးဖို့ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ကောင်းပါပြီ။ အဲဒီ ယခုတပ်မတော်သားလွှတ်တော်ကိုယ်စားလှယ် တင်ပြတဲ့ အပိုင်းကို မှတ်တမ်းကနေ ပယ်ဖျက်ပေးမှာ ဖြစ်ပါတယ်။</speech>
<speech type="speaker">ဦးဝင်းထူး နမ့်ဆန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1587">ဦးဝင်းထူး(နမ့်ဆန်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကနှင့်တကွ အားလုံးမင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ ပလောင် ကိုယ်ပိုင်အုပ်ချုပ်ခွင့်ရဒေသ၊ နမ့်ဆန်မြို့နယ် ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ် ဖြစ်ပါတယ်။ အခု ကျွန်တော်တို့ ဒီ ဦးအောင်ကြည်ညွန့်တင်သွင်းတဲ့ ဖွဲ့စည်းပုံအခြေခံဥပဒေ ပြင်ဆင်ရေးလုပ်ငန်းတွေကို ဆောလျင်စွာ လုပ်ဆောင်နိုင်ဖို့အတွက် ပူးပေါင်းကော်မတီတစ်ရပ် ဖွဲ့စည်းဖို့ အရေးကြီးအဆိုကို ကျွန်တော် အကြံပြုဆွေးနွေးသွားမှာ ဖြစ်ပါတယ်ခင်ဗျား။ ကျွန်တော်တို့ အခုဆွေးနွေးသွားတဲ့အထဲမှာ ကျွန်တော်တို့ ပြန်ကြည့်လိုက်မယ်ဆိုရင် လက်ရှိ နိုင်ငံရေးအခြေအနေမှာ ပြောကြဆိုကြတဲ့အသံကို နားထောင်ကြည့်မယ်ဆိုရင် ဖွဲ့စည်းပုံအခြေခံဥပဒေ ပြင်ဆင်ရေးကို ကန့်ကွက်တယ်လို့ ကျွန်တော်မကြားရသေးပါဘူး။ ဆိုတော့ ဒါကလည်း အများသဘော တူညီတဲ့ ကောင်းတဲ့ ကောင်းကွက်တစ်ခုလို့ပဲ ကျွန်တော် ရှာကြံပြီးတော့မှ ပြောချင်ပါတယ်။ ပထမဦးဆုံး အပြု သဘောလေးနဲ့ နည်းနည်းဆောင်ပြီး ပြောတာပေါ့။ ဆိုတော့ ပဋိပက္ခက ဘယ်မှာဖြစ်နေသလဲ။ ကော်မတီဖွဲ့ရေးကိစ္စအနေနဲ့ ပတ်သက်ပြီးတော့မှ ဒါကို ပူးပေါင်းကော်မတီဖွဲ့ရေးကိစ္စနဲ့ ပတ်သက်ပြီးတော့မှ လက်မခံဘူးဆိုတဲ့ အသံတွေပဲ ကျွန်တော် ကျယ်ကျယ်လောင်လောင်ကြားရတယ်လို့ ကျွန်တော့အနေနဲ့ မြင်ပါတယ်။ ပြီးခဲ့တဲ့ပထမအကြိမ် လွှတ်တော်မှာဆိုရင်လည်း ဒီလို ဖွဲ့စည်းပုံအခြေခံဥပဒေပြင်ဆင်ရေးဆိုင်ရာ လေ့လာဆန်းစစ်ရေးကော်မတီတွေ ဖွဲ့စည်းပြီးတော့မှ လုပ်ဆောင်ခဲ့တာရှိတာကို ကျွန်တော်တို့ တွေ့ရ ပါတယ်။ ခေါင်းစဉ်ချင်း၊ နာမည်ချင်း မတူပေမယ့် နှစ်ခုစလုံးက ဖွဲ့စည်းပုံအခြေခံဥပဒေပြင်ဆင်ရေး အတွက် လုပ်ဆောင်တာဖြစ်တဲ့အတွက်ကြောင့်မို့လို့ ကျွန်တော့အနေနဲ့တော့ ဒါသိပ်ပြီးတော့မှ ထူးထူး ဆန်းဆန်း မရှိလောက်ဘူးလို့ ကျွန်တော့အနေနဲ့ မြင်ပါတယ်ခင်ဗျာ။ ပြီးတော့မှ ကျွန်တော်တို့ ပြည်ထောင်စုလွှတ်တော်ရဲ့ နည်းဥပဒေအရဆိုရင်လည်း ကျွန်တော်တို့ ပုဒ်မ ၁၀၅(က) မှာဆိုရင်လည်း တခြားပူးပေါင်းကော်မတီတွေ ဖွဲ့ပိုင်ခွင့်ရှိတယ်ဆိုတာ ညွှန်ပြထားတဲ့ကိစ္စတွေက ကျွန်တော်တို့ ဒီပူးပေါင်းကော်မတီဖွဲ့ပိုင်ခွင့်ကို အများကြီးများ အထောက်အပံ့ဖြစ်မလားဆိုတာကိုတော့ ကျွန်တော်တို့ ကိုယ်စားလှယ်တွေ စဉ်းစားကြည့်ဖို့တော့လိုမယ်လို့ ကျွန်တော့အနေနဲ့ မြင်ပါတယ်။ ဖြစ်နေပါစေ ကျွန်တော်တို့နိုင်ငံအတွက်၊ ကျွန်တော်တို့ လူမျိုးတွေအတွက်၊ ကျွန်တော်တို့ ဒေသတွေ အတွက်၊ ကျွန်တော်တို့ဖွံ့ဖြိုးတိုးတက်မှုကို အထောက်အကူ ပြုတယ်ဆိုရင်တော့ ကျွန်တော်တို့အနေနဲ့ ပူးပေါင်းပါဝင်ပြီးတော့မှ လုပ်ဆောင်ပေးကြရမှာပဲဖြစ်ပါတယ်။ ဒီပြဿနာတွေကြောင့်လည်း ကျွန်တော်တို့ က တက်တကယ်က ပယ်လယ်အားလုံးကလည်း အားနည်းသော သား အသိအမြင်ပဲဖြစ်ပါတယ်။ ကျွန်တော်တို့အနေနဲ့လည်း ဒါကို ဆောလျင်စွာ ပြင်ဆင်ဖို့ဆိုတာကို အများကြီး ပူးပေါင်းပါဝင် လုပ်ဆောင်ဖို့လည်း ဆန္ဒရှိပါတယ်။ လုပ်လည်းလုပ်ဆောင်နေပါတယ်။ ကျွန်တော်တို့တွေက ဒီရဲ့ ပူးပေါင်းကော်မတီကိုဖွဲ့စည်းတယ်ဆိုတဲ့ ကိစ္စမျိုးတွေမှာ ကျွန်တော်တို့ ပြန်ပြောကြည့်လိုက်တဲ့အခါမှာ ဘယ်လိုပဲဖြစ်ဖြစ် ဒီအဆိုကိုသိသွားပြီ မနက်ဖြန် ကျွန်တော်တို့ ဒုတိယနာယက ပြန်လည်ဖြေရှင်းတဲ့ အခါမှာဆိုရင်လည်း ဒီအဆိုကအတည်ပြုပြီးတော့ ကော်မတီဖွဲ့ဖြစ်မယ်လို့ပဲ ကျွန်တော့အနေနဲ့ မြင်ပါတယ်။ ကော်မတီဖွဲ့တဲ့အခါမှာ ကျွန်တော်တို့ပြောကြတယ်။ ၂၀၀၈ ဖွဲ့စည်းပုံအခြေခံဥပဒေဟာ အများရဲ့ သဘော ပါဝင်မှုနည်းလို့၊ All Inclusive မဖြစ်လို့၊ ပြည်သူအသံမပါဝင်လို့ ကျွန်တော်တို့တွေဟာ အားနည်း ချက်တွေ အများကြီးရှိနေတယ်ဆိုတဲ့ဟာကို ကျယ်ကျယ်လောင်လောင် ပြောနေကြပါတယ်။ အဲဒီလိုပဲ ကျွန်တော်တို့တွေက ဒီကော်မတီကို ဖွဲ့ပြီးတော့မှ ဆောလျင်စွာ ပြင်ဆင်ရေးကို လုပ်ဆောင်တဲ့အခါမှာ ဆိုရင်လည်း ကိုယ်ကိုယ်တိုင် မကြိုက်တဲ့ လုပ်ငန်းတွေကို ပြန်မလုပ်ဖို့လိုပါတယ်။ အားလုံးပူးပေါင်း ပါဝင်နိုင်တဲ့အနေအထားတွေ ဖြစ်ဖို့လိုပါမယ်။ အားလုံးရဲ့ အသံတွေကို စနစ်တကျ နားထောင်ပေးနိုင်ဖို့ လိုပါမယ်။ စိတ်ရှည်ဖို့လိုပါမယ်။ ကောင်းမွန်ပြုပြင်နိုင်တဲ့ တကယ့်ကျွန်တော်တို့ ပါးစပ်နဲ့ ပြောပြောနေတဲ့ ဖက်ဒရယ်ဒီမိုကရေစီ ဆိုတဲ့ဟာကို ပါးစပ်နဲ့ပဲ မပြီးသွားဘဲနဲ့ လက်တွေ့တကယ်အကောင်အထည်ဖော် လုပ်ဆောင်ပေးနိုင်တဲ့ အနေအထားတစ်ခုကို ဦးဆောင်လုပ်ဆောင်သွားဖို့ လိုတယ်လို့ ကျွန်တော့အနေနဲ့ မြင်ပါတယ်။ အဲဒါမှ သာလျှင် ကျွန်တော်တို့လိုချင်တဲ့ ငြိမ်းချမ်းမှုတွေ၊ ကျွန်တော်တို့ လိုချင်တဲ့ နိုင်ငံရေးစနစ်ကို ကောင်းကောင်း မွန်မွန်အကောင်အထည်ဖော် လုပ်ဆောင်ပေးနိုင်မှာဖြစ်တယ်လို့ ကျွန်တော့အနေနဲ့ ရှင်းရှင်းလင်းလင်းနဲ့ ပွင့်ပွင့်လင်းလင်း မြင်ပါတယ်။ ဘယ်လိုပဲခက်ခဲနေပါစေ ကျွန်တော်တို့တွေ ပူးပေါင်းပါဝင်မှုတွေက ရှိလာမယ်။ သဘောတူညီမှုတွေသာ ပိုရှိလာမယ်ဆိုရင် တစ်ချိန်မှာ ကျွန်တော်တို့တွေက ကောင်းတဲ့ရလဒ်လေးတွေ ပိုရလာမယ်လို့ ကျွန်တော့အနေနဲ့ မြင်ပါတယ်။ အဲဒါကြောင့်မို့လို့ပဲ ကျွန်တော်တို့တွေ စိတ်ရှည်ပေးပါ။ ပြုပြင်ရဲတဲ့သတ္တိတွေရှိပါလို့ ကျွန်တော့ အနေနဲ့လည်း တိုက်တွန်းချင်ပါတယ်။ အဲဒါမှသာလျင် ကျွန်တော်တို့ အနာဂတ်တွေလှပမယ်။ ကျွန်တော်တို့ရဲ့ မျိုးဆက်သစ်တွေရဲ့ အနာဂတ်တွေလှပမယ်။ ကျွန်တော်တို့နိုင်ငံရဲ့ အနာဂတ်တွေကို ပိုမိုပြီးတော့မှ လှပ နိုင်အောင် ကျွန်တော်တို့တွေ ဖန်တီးနိုင်မှာဖြစ်ပါတယ်။ နောက်ထပ်တစ်ခု ကျွန်တော့အနေနဲ့ ပြောချင်တာက ဒီပူးပေါင်းကော်မတီရဲ့ လုပ်ပိုင်ခွင့်တွေက ဘယ်လိုရှိလာမှာလဲ။ သူ့ရဲ့ စုဖွဲ့မှုတွေက ဘယ်လိုရှိလာမလဲ။ ဘယ်လိုသတ်မှတ်မလဲ။ ဘယ်ဘာတွေလုပ်မလဲ။ ၂၀၂၀ က ကုန်သွားမှ ကျွန်တော်တို့ ဒီဥစ္စာ အကောင်အထည်ဖော်တဲ့ လုပ်ငန်းစဉ်အရ တစ်ခုတောင်မှ မပြီးဘူးဆိုရင် ကျွန်တော်တို့ လွှတ်တော် ထဲမှာ တစ်ယောက်နဲ့တစ်ယောက် အငြင်းပွားပြီးတော့မှ ဒီဖြစ်မြောက်လာရေး ကြိုးစားလာခဲ့တာ အကျိုး ရှိပါ့မလားဆိုတာ ကျွန်တော့အနေနဲ့ အဲဒါမြင်ချင်ပါတယ်။ အဲဒါကြောင့်မို့လို့ ဒီဟာကို ဖွဲ့တဲ့အခါမှာ၊ လုပ်ငန်းစဉ်ချမှတ်တဲ့အခါမှာ တစ်ခု သတ်မှတ်ပေးဖို့လိုပါတယ်။ ဒီ ၂၀၁၉ ထဲမှာတောင် ဘာတွေဘာတွေလုပ်သွားမယ်။ ၂၀၂၀ ကို ကျွန်တော်တို့ ဒီလွှတ်တော်သက်တမ်း ဒုတိယအကြိမ် လွှတ်တော် သက်တမ်းမကုန်ခင်မှာတော့ ဘာအထိတော့ တတ်နိုင်သမျှလုပ်သွားမယ်။ အများပြောပြောနေကြတဲ့အတိုင်းပဲ ကျွန်တော်တို့ ပြုပြင်လို့ရတဲ့ကဏ္ဍကနေစပြီး ပြုပြင်သွားမယ်ဆိုတဲ့အတိုင်းပဲ ပြုပြင်လို့ရတဲ့ဟာတွေကို ပြုပြင်သွားနိုင်ဖို့တော့လိုမယ်လို့ ကျွန်တော်မြင်ပါတယ်။ ပြီးခဲ့တဲ့သက်တမ်းလိုပုံစံမျိုး ပုဒ်မတစ်ခုလောက်ပဲ ပြင်သွားတာမျိုးကတော့ ကျွန်တော်ထင်ပါတယ် ကျွန်တော်တို့ လွှတ်တော်ထဲမှာ အငြင်းပွားနေရတာနဲ့ ပွင့်ပွင့်လင်းလင်း ပြောရမယ်ဆိုရင်တော့ ပြိုင်ပွဲနီးလို့ ခြေသွေးတာမျိုး မဖြစ်စေချင်ပါဘူး။ ထိရောက်တဲ့ လုပ်ငန်းစဉ်တွေ ချမှတ်ပြီးတော့မှ ကော်မတီကို စနစ်တကျ ဖွဲ့စည်းပြီးတော့မှ လုပ်ငန်းအကောင် အထည်ဖော် ဆောင်ရွက်တာမျိုး ဖြစ်စေချင်ပါတယ်။ ကျွန်တော့အနေနဲ့ ဆွေးနွေးချင်ပါတယ်ခင်ဗျ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာမြတ်ဉာဏစိုး ရန်ကုန်တိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(မဲဆန္ဒနယ်အမှတ်-၃၊ ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးအမှူးပြုတဲ့ လွှတ်တော်ကိုယ်စားလှယ်များ အားလုံး မင်္ဂလာပါခင်ဗျာ။ ကျွန်တော်တို့ ဒီအဆိုကိုတင်သွင်းခဲ့တာ ဇန်နဝါရီလ ပြီးခဲ့တဲ့ ၂၉ ရက်နေ့ ဖြစ်ပါတယ်။ အဲဒီတော့ ဒီ ၂၀၀၈ ဖွဲ့စည်းပုံအခြေခံဥပဒေကို အတည်ပြုခဲ့တာဟာ မေလ ၂၉ ရက်ဖြစ်တဲ့ အတွက်ကြောင့်မို့လို့ တိုက်တိုက်ဆိုင်ဆိုင်ပဲ ဖွဲ့စည်းပုံအခြေခံဥပဒေကို အတည်ပြုခဲ့တာ ၁၀ နှစ်နဲ့ ၈ လ ပြည့်မြောက်တဲ့နေ့မှာပဲ ဆောင်ရွက်ခဲ့တာဖြစ်ပါတယ်။ ပထမအကြိမ် လွှတ်တော်သက်တမ်းတုန်းက ၁၅-၃-၂၀၁၃ ကနေ ၁၉-၁-၂၀၁၅ ထိ ၂၂ လတိုင်တိုင် အခြေခံဥပဒေပြင်ဆင်ရေးအတွက်ကို ကျွန်တော်တို့ကြိုးပမ်း ဆောင်ရွက် ခဲ့ပါတယ်။ အဲဒီးကတော့ လေ့လာသုံးသပ်ရေးပူးပေါင်းကော်မတီ၊ ပြင်ဆင်ရေးအကောင်အထည် ဖော်မှုကော်မတီလို့ ဒီလိုတွေ ခေါ်ဝေါ်ခဲ့တာ ဖြစ်ပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေကို ကျွန်တော်တို့လေ့လာသုံးသပ်ခဲ့တာ အခါခါဖြစ်နေပါပြီ။ လွှတ်တော်တွင်း၊ လွှတ်တော်ပ အဖွဲ့အစည်းအသီးသီးကလည်း ဆောင်ရွက်ခဲ့ပြီးဖြစ်ပါပြီ။ ပြင်ဆင်ဖို့လိုတယ် ဆိုတာဟာ ခြွင်းချက်မရှိ လက်ခံရမှာပဲ ဖြစ်ပါတယ်။ ဒါဟာတိုင်းရင်းသားပြည်သူတစ်ရပ်လုံးရဲ့ စစ်မှန်တဲ့ ဆန္ဒပဲဖြစ်ပါတယ်။ ဒီနေရာမှာ အငြင်းပွားနေတာက ကျွန်တော်တို့ ပူးပေါင်းကော်မတီဖွဲ့စည်းခြင်းရဲ့ အခေါ် အဝေါ် ဖြစ်ပါတယ်။ အဆိုရှင်က ဖွဲ့စည်းပုံအခြေခံဥပဒေ ပြင်ဆင်ရေးရဲ့ အခန်း (၁၂) ပုဒ်မ ၄၃၃၊ ၄၃၄၊ ၄၃၅ တို့နဲ့ လုံးဝပတ်သက်ခြင်းမရှိကြောင်းကိုလည်း တင်ပြခဲ့ပြီး ဖြစ်ပါတယ်။ ပြည်ထောင်စုလွှတ်တော် နည်းဥပဒေ ၁၃၅ အရ ဆောင်ရွက်ရမှာမဟုတ်ပါဘူး။ ဖွဲ့စည်းပုံအခြေခံဥပဒေ ပြင်ဆင်ရေးမူကြမ်းကို တင်ပြလာတဲ့အခါကျရင် ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်းကော်မတီ နှစ်ရပ်စလုံး လူဦးရေ ၃၀ လုံး၊ လွှတ်တော်ကိုယ်စားလှယ် ၃၀ စလုံး ဆောင်ရွက်ရမှာဖြစ်ပါတယ်။ ပြည်ထောင်စုလွှတ်တော် နည်းဥပဒေ ၉၆ နည်းဥပဒေခွဲ(က)မှာ ဥပဒေကြမ်းပူးပေါင်းကော်မတီ ဖွဲ့စည်းတဲ့အခါကျရင်တော့ အရေအတွက် တူညီဖို့ပဲလိုတယ်၊ သင့်လျော်တဲ့အရေအတွက်ဖြင့် ဖွဲ့စည်းရမယ်ဆိုတဲ့အတွက် ၃၀ လုံး ပါဝင်ဖို့မလိုပါဘူး။ ဒီအတွက်ကြောင့်မို့လို့ ဒါဟာ ပြည်ထောင်စုလွှတ်တော်နည်းဥပဒေ ၁၃၅ နဲ့ လုံးဝသက်ဆိုင်ခြင်း မရှိကြောင်းကို တင်ပြလိုပါတယ်။ ပြင်ဆင်ရေးလုပ်ငန်းတွေကို ကျွန်တော်တို့ဟာ တစ်ဦးတစ်ယောက်၊ ပါတီတစ်စုတစ်ဖွဲ့တည်းက မောင်ပိုင်စီးပြီးတော့ ဆောင်ရွက်ဖို့ဆိုတာ လုံးဝမသင့်လျော်ပါဘူး။ All Inclusive အားလုံးပါဝင်နိုင်ရ ပါမယ်။ ပြင်ဆင်ရေးဆိုတာနဲ့ ဖွဲ့စည်းပုံအခြေခံဥပဒေပြင်ဆင်ရေးဆိုတဲ့ အခန်း(၁၂) ကိုပဲ အားလုံးက ပြေးမြင်ကြပါတယ်။ အဲဒီ ပုဒ်မတွေမှာ ပြင်ဆင်ရေးပူးပေါင်းကော်မတီဖွဲ့စည်းခြင်း မပြုရလို့လည်း မကန့်သတ် ပြင်ဆင်ရေးဆိုတဲ့ စကားရပ်တစ်ခု အပေါ်မှာပဲ အနက်ကောက်ဖို့ မသင့်ပါဘူး။ ဥပမာလေး တစ်ခုတင်ပြပါ့မယ်။ နာယကကြီးခင်ဗျား။ ကျွန်တော်တို့ ရှေ့နေမောင်ဖြူ၊ အင်ဂျင်နီယာမောင်ဖြူ၊ ဆရာဝန်မောင်ဖြူ၊ ကျောင်းဆရာ မောင်ဖြူ ရှိနိုင်ပါတယ်။ မောင်ဖြူချင်းမတူပါဘူး။ လေ့လာရေး၊ အကောင်အထည်ဖော်ရေးတို့ ဆိုပြီးတော့ ဝေ့လည်လည် လုပ်နေရမယ့်တော့ပါဘူး။ ပြည်သူကို ပြင်ဆင်ဖို့ဆိုတာကိုပဲ တဲ့တိုး ပြောဖို့လိုပါပြီ။ ဒီပူးပေါင်းကော်မတီမှာ ဘယ်သူတွေပါဝင်သင့်တယ်၊ တာဝန်နဲ့လုပ်ပိုင်ခွင့်တွေက ဘာတွေ ဖြစ်သင့်တယ်၊ သက်တမ်းကိုဘယ်လို သတ်မှတ်ရမယ်ဆိုတာ ကျွန်တော်တို့ ပြည်ထောင်စုလွှတ်တော်ကြီးကပဲ သတ်မှတ်ပေးရမှာဖြစ်ပါတယ်။ တပ်မတော်သား ကိုယ်စားလှယ်အစုအဖွဲ့အပါအဝင် ပါတီကြီး၊ ပါတီသေး ခွဲခြားဖို့မလိုပါဘူး။ အားလုံးအချိုးကျကျ ပါဝင်ဆောင်ရွက်ခွင့် ရှိဖို့လိုပါတယ်။ ရန်ကုန်-မန္တလေး အမြန် လမ်းမကြီးနဲ့ ဥပမာပေးပါရစေ။ နာယကကြီးခင်ဗျား။ ကျွန်တော်တို့ Rest Camp တွေ ၃၉ မိုင်၊ ၇၆ မိုင်၊ ၁၁၅ မိုင်၊ မိုင် ၂၀၀၊ ၂၈၅ မိုင် ရှိပါတယ်။ အခုဟာ ကျွန်တော်တို့က ၃၉ မိုင် ဘောနက်ကြီးလောက်ပဲ ရှိပါသေးတယ်။ ပြင်ဆင်ရေး လုပ်ငန်းစဉ်များအတွက် အဓိကအကျဆုံးဖြစ်တဲ့ ပြင်ဆင်ရေးမူကြမ်းတစ်ရပ် ပေါ်ပေါက်လာဖို့ လွှတ်တော် ကိုယ်စားလှယ်အားလုံး ညှိနှိုင်းတိုင်ပင်ပြီးတော့ ဝိုင်းဝန်းဆောင်ရွက်နိုင်ဖို့အတွက် ပူးပေါင်းကော်မတီ တစ်ရပ်ဟာ မဖြစ်မနေ လိုအပ်နေပါပြီ။ ဖွဲ့စည်းပုံအခြေခံဥပဒေဟာ ပြည်သူ့ဆန္ဒနဲ့ ညီညွတ်ဖို့၊ တိုင်းရင်းသား တွေရဲ့ လိုလားချက်နဲ့ကိုက်ညီဖို့၊ ၂၁ ရာစုပင်လုံညီလာခံမှာ ဆောင်ရွက်နေတဲ့ ထာဝရ ငြိမ်းချမ်းရေးအတွက် ကြိုးပမ်းနေတာတွေနဲ့ ထပ်တူကျဖို့ လိုအပ်နေတဲ့ ြစ်ပါတယ်။ ဒါကြောင့်မို့လို့ ပြည်သူတွေရဲ့ ပြင်းပြတဲ့ စိတ်ဆန္ဒကို ကျွန်တော်တို့ ပြည်ထောင်စုလွှတ်တော် ကိုယ်စားလှယ်တွေက အကောင်အထည် ဖော်ပေးဖို့ တာဝန်ကျရောက်နေပါပြီ။ ပြည်သူ့ဘက်က ပြတ်ပြတ်သားသား ရပ်တည်ပြီးတော့ ပါတီစုံ၊ တိုင်းရင်းသားဒေသအသီးသီးက လွှတ်တော်ကိုယ်စားလှယ်များ၊ တပ်မတော်သားကိုယ်စားလှယ်များ အပါအဝင် ကျွန်တော်တို့ ပြည်ထောင်စုလွှတ်တော်ကိုယ်စားလှယ်များအားလုံးက မတူတာတွေကို နောက် ထားပြီး တူတာတွေကို အရင်ဆောင်ရွက်ဖို့ဖြစ်ပါတယ်။ အားလုံး ပြည်သူ့ဆန္ဒနဲ့အညီ လက်တွဲပူးပေါင်း ပြီးတော့ ဆောင်ရွက်ရမယ့် သမိုင်းတွင်မယ့်၊ သမိုင်းဝင်တဲ့ ောက်နေပါပြီလို့ လေးလေးနက်နက် တိုက်တွန်း တင်ပြ အပ်ပါတယ်ခင်ဗျား။ အားလုံးကို အထူးပဲကျေးဇူးတင်ရှိပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အရေးကြီးအဆိုနဲ့ စပ်လျဉ်းပြီး လွှတ်တော်ကိုယ်စားလှယ် (၃၀) ဦးက ဆွေးနွေးခဲ့ကြပါတယ်။ ဒီနေရာမှာ မင်းကင်းမဲဆန္ဒနယ်မှ လွှတ်တော် ကိုယ်စားလှယ် ဦးမောင်မြင့်ဆွေးနွေးစဉ်က ၂၉-၁-၂၀၁၉ ရက်နေ့က ဆွေးနွေးပြီးပြတ်ခဲ့ပြီးသော ကိစ္စရပ်ကို ထပ်မံတင်ပြဆွေးနွေး သွားခဲ့ပါတယ်။ ဒီလိုဆွေးနွေးပြီးပြတ်သွားတဲ့ ကိစ္စတစ်ရပ်ကို ထပ်မံတင်ပြခြင်း မပြုရလို့ ပြည်ထောင်စုလွှတ်တော်ဆိုင်ရာ နည်းဥပဒေ ၁၉ နည်းဥပဒေခွဲ(ည) မှာ အတိအလင်း ပြဋ္ဌာန်းထား ပါတယ်။ ဒီကိစ္စနှင့်စပ်လျဉ်းပြီး ၂၉-၁-၂၀၁၉ ရက်နေ့က ကျင်းပပြုလုပ်တဲ့ လွှတ်တော်အစည်းအဝေးမှာ လွှတ်တော်နာယကမှ လွှတ်တော်ကိုယ်စားလှယ် ၂ ဦးကို မိုက်ပေးခဲ့ပြီးတဲ့နောက် ကျန်တောင်းခံလာတဲ့ မိုက်များကို ထပ်မံမပေးခြင်းဟာ လွှတ်တော်အစည်းအဝေးမှာ စည်းကမ်းသေဝပ်မှုရှိစေရန် နာယကက လွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ မျှတစွာ ဆောင်ရွက်ခဲ့ခြင်းဖြစ်ကြောင်း အသိပေး</speech>
<speech type="speaker">လွှတ်တော်ကိုယ်စားလှယ်များ ခင်ဗျား။ အထက်ပါအရေးကြီးအဆိုနဲ့စပ်လျဉ်းပြီး ပြည်ထောင်စုလွှတ်တော် ဒုတိယနာယက က ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို ၆-၂-၂၀၁၉ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးတွင် ဆက်လက်ဆောင်ရွက်ရန် လျာထားပါကြောင်း အသိပေးကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ပဉ္စမနေ့ ရပ်နားကြောင်းနှင့် ဆဋ္ဌမနေ့ ကျင်းပမည့်နေ့ရက်နှင့်ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၁) ကြိမ် မြောက် ပုံမှန်အစည်းအဝေး ပဉ္စမနေ့ အစီအစဉ်ကို ရပ်နားပါမယ်။ အစည်းအဝေး ဆဋ္ဌမနေ့ကို မနက်ဖြန် ၂၀၁၉ ခုနှစ်၊ ဖေဖော်ဝါရီလ ၆ ရက် (ဗုဒ္ဓဟူးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး ပဉ္စမနေ့ အစည်း အဝေးကို မွန်းလွဲ ၁၄:၃၅ နာရီတွင် ရပ်နားပါသည်။</speech>
</postface>
</transcript>
</doc>
