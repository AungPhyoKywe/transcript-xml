<doc>
<docinfo>
<docno>02-14-03.xml</docno>
<pdf>02-14-03.pdf</pdf>
<term value="02">ဒုတိယအကြိမ်</term>
<session value="14" />
<sittingday value="03" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့မှတ်တမ်း</title>
<date value='08-11-2019'>၁၃၈၁ ခုနှစ်၊ တန်ဆောင်မုန်းလဆန်း ၁၂ ရက် (၂၀၁၉ ခုနှစ်၊ နိုဝင်ဘာလ ၈ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ တတိယနေ့အစီအစဉ် စတင်ပါတော့မယ်။ ယနေ့အစည်းအဝေးကို အမျိုးသားလွှတ်တော်ကိုယ်စားလှယ် ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ခ်လှလှစိုး၏ ဧည့်သည်(၇၂) ဦးလာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၅ ဦး ရှိပြီး ဒီကနေ့ အစည်းအဝေးကို ၅၅၁ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၄.၁၂ ရာခိုင်နှုန်းရှိပြီး သုံးပုံ တစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး တတိယနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1368">ဒေါ်နန်းထွေးသူ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ ၈-၁၁-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကယားပြည်နယ် ဖားဆောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင် ဖြစ်သူ ကျွန်မ ဒေါ်နန်းထွေးသူက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များကတော့ - - ဦးတင်စိုး ဖားကန့်၊ - ဦးအောင်စိုး သရက်ချောင်း၊ - ဦးစိုးပိုင်ဌေး မြိတ်၊ - ဦးဇော်မင်း အုတ်ဖို၊ - ဒေါ်နီနီဒွန်း ပေါက်ခေါင်း၊ - ဦးခင်မောင်သန်း တောင်ငူ၊ - ဦးဘုန်းမြင့်အောင် - ဦးကံမြင့် သရက်၊ - ဦးစိန်ဟန် ကံမ - ဦးလှဌေးဝင်း ဇေယျာသီရိ၊ - ဦးသောင်းအေး ပျော်ဘွယ်၊ - ဦးစစ်အေး တပ်ကုန်း၊ မိုးကုတ်၊ ချောင်းဆုံ၊ ကျိုက်ထို၊ သထုံ၊ ကြည့်မြင်တိုင်၊ ကော့မှူး၊ ခရမ်း၊ - ဦးကျော်တင့် - ဦးအောင်နိုင်(ခ) ဦးနိုင်ငံကျော် - ဦးအောင်ကြည်သိန်း - ဒေါက်တာခင်ဆောင် - ဒေါ်မာမာခိုင် - ဦးဇော်ဝင်း - ဦးကျော်ဆွေဝင်း(ခ) ဦးအာလူး - ဒေါက်တာအေးမင်း - ဒေါ်စုစုလွင် - ဦးခင်မောင်ဝင်း - ဦးသိန်းတန် - ဦးတင်မောင်ဝင်း - ဦးအေးနိုင် - ဦးစိုးသူရထွန်း - ဦးအောင်ကျော်ကျော်ဦး - ဒေါက်တာစောနိုင် - ဦးတင်အေး - ဦးလင်းဇော်ထွန်း - ဦးသောင် - ဦးစိုင်းသီဟကျော် - ဒေါ်ပြီးကေသီနိုင် - ဦးအောင်မင်း - ဦးစိုင်းသာစိန် - မန်းဝင်းခိုင်သန်း - ဦးစောသန်းထွဋ် - ဒေါက်တာမျိုးအောင် - စောမှားဖောင်ကွာ လမ်းမတော်၊ လှည်းကူး၊ ဆိပ်ကမ်း၊ ဒဂုံမြို့သစ်(တောင်ပိုင်း)၊ ကွမ်းခြံကုန်း၊ လှိုင်၊ တောင်ဥက္ကလာပ၊ မက်မန်း၊ မိုင်းဖြတ်၊ မိုးမိတ်၊ မိုင်းရယ်၊ ဇလွန်၊ ကယား-၁၀၊ ကရင်-၈၊ ကရင်-၂။ ကရင်-၁၀၊ ကရင်-၁၂၊ - ဦးသက်နိုင်စိုး တနင်္သာရီ-၂ - ဦးထွန်းလင်း တနင်္သာရီ-၃၊ - ဦးစန်းစန်းမြင့် ပဲခူး-၄၊ - ဒေါက်တာမြသောင်း ပဲခူး-၇၊ ဦးအောင်သိန်း ပဲခူး-၁၂၊ - ဒေါ်ရွှေရွှေစိန်လတ် ပဲခူး-၃၊ - ဒေါ်သန်းသန်းအေး မကွေး-၇၊ - ဒေါက်တာကျော်သန်းထွန်း - ဒေါက်တာဦးကြွယ်ကြွယ် - ဦးခင်ဇော်ဦး - ဦးမျိုးဝင်း မွန်-၈၊ - ဦးလင်းတင်ဌေး မွန်-၄၊ - ဦးမောင်ကျော်ဇံ ရခိုင်-၉၊ - ဒေါ်ထုမေ ရခိုင်-၁၁ နှင့် - ဒေါက်တာစိုင်းဆိုင်ကျောက်ဆမ် ၊ ရှမ်း-၆ တို့ဖြစ်ပါတယ်။ ယခင် ခွင့်ပန်ကြားသဖြင့် လွှတ်တော်က ခွင့်ပြုထားသူ ၅၀ ဦးရှိပြီး၊ ယနေ့ ခွင့်ပန်ကြားသူ ၅၄ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၄ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ ကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၅၄ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင့်။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၅ ဦး၊ ယခင်က ခွင့်ပြုထားသူ ၅၀ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၄ ဦးဖြစ်တဲ့အတွက် ခွင့်ပြုထားသူ စုစုပေါင်း ၁၀၄ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ပညာရေးဝန်ကြီးဌာနက လူတိုင်းအကျုံးဝင်အရည်အသွေးမီ ပညာရေးလုပ်ငန်းအစီအစဉ် အကောင်အထည် ဖော်ဆောင်ရွက်ရန်အတွက် ကမ္ဘာ့ဘဏ်၏အပြည်ပြည်ဆိုင်ရာ ဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာနက အကောင်အထည်ဖော်ဆောင်ရွက်မယ့် လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (International Development Association - IDA)ထံမှ အမေရိကန်ဒေါ်လာသန်း ၁၀၀ ချေးငွေရယူရေးကိစ္စနဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။</speech>
<speech type="speaker">ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) စတင်ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စု ဒု-ဝန်ကြီးများ၊ လွှတ်တော်ကိုယ်စားလှယ် တော်ကြီးများ၊ ဧည့်သည်တော်များ အားလုံးမင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့အနေနဲ့ ပညာရေး ဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ်ဆောင်ရွက်ရန်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာ သန်း ၁၀၀ ချေးငွေရယူရေး ကိစ္စနှင့် ပတ်သက်၍ ထောက်ခံအကြံပြု တင်ပြဆွေးနွေးသွားမှာ ဖြစ်ပါတယ်။ စီမံကိန်းလုပ်ငန်းကတော့ လူတိုင်းအကျုံးဝင်အရည်အသွေးမီ ပညာရေးလုပ်ငန်းအစီအစဉ်ဖြစ်ကြောင်း သိရှိရပါတယ်။ ဒီလုပ်ငန်းဟာ လုပ်သင့်တဲ့ လုပ်ရမယ့်လုပ်ငန်းဖြစ်ကြောင်း ပထမပြောကြားလိုပါတယ်။ လွှမ်းခြုံဒေသမြို့ပေါင်း ၃၃၀ အနက် မြို့ပေါင်း ၁၁၅ မြို့နယ်မှာ ဆောင်ရွက်မှာဖြစ်တဲ့ ဒီ ၁၁၅ မြို့နယ် ထဲမှာ ကျွန်တော့မဲဆန္ဒနယ်က မြို့နယ်တွေမပါပေမယ့် ကျွန်တော့မဲဆန္ဒနယ်က မြို့နယ်တွေထက် ဖွံ့ဖြိုးမှုနည်းပါးတဲ့ မြို့နယ်တွေပါဝင်လို့ မုဒိတာဖြစ်ရပါတယ်။ ဝမ်းသာပီတိ ဖြစ်ရပါတယ်။ ဒါပေမယ့် မြို့ပေါင်း ၁၁၅ မြို့နယ်ကို ရွေးချယ်ရာတွင် နယ်ပယ်စုံချို့တဲ့မှုညွှန်းကိန်း၊ ပညာရေးညွှန်းကိန်း၊ ဝေးလံ ခက်ခဲညွှန်းကိန်း၊ ကျန်းမာရေးညွှန်းကိန်း စသည်ဖြင့်အသုံးပြုပြီး စိစစ်ရွေးချယ်ခဲ့တယ်လို့ ဆိုပါတယ်။ သို့သော် အဲဒီအထဲမှာ အချို့သောမြို့နယ်ကြီးတွေဟာ ခရိုင်အဆင့်မြို့ကြီးတွေနဲ့ ဖွံ့ဖြိုးတဲ့မြို့တွေ ဖြစ်နေ တာကို တွေ့ရပါတယ်။ အဲဒီမြို့ကြီးတွေအစား ၎င်းတို့ထက် အမှန်တကယ်နိမ့်ကျတဲ့၊ ဖွံ့ဖြိုးမှုနည်းတဲ့ မြို့နယ် တွေကို ရွေးချယ်သင့်ကြောင်းနဲ့ ကိုယ်စားလှယ်တော်ကြီးများ တော်တော်များများက ၎င်းကိစ္စနဲ့ပတ်သက်ပြီး တင်ပြသွားတာဖြစ်လို့ ပြန်လည်သုံးသပ်သင့်ပါကြောင်း အကြံပြုတင်ပြလိုပါတယ်။ ဒီစီမံကိန်းကိုဆောင်ရွက်ခြင်းဖြင့် အခြေခံပညာကျောင်းများရှိ ကလေးများအားလုံး အရည်အသွေးမီ အခြေခံပညာအခွင့်အလမ်းများ ရရှိမှာဖြစ်ပါတယ်။ ထို့အတူ ကျောင်းပြင်ပရောက် ကျောင်းနေအရွယ် ကလေးများအားလုံး သင်ယူမှုအခွင့်အလမ်းများ ရရှိစေမှာဖြစ်ပါတယ်။ ဒါ့အပြင် ဘဏ္ဍာရေးနဲ့ စီမံခန့်ခွဲမှု စနစ်များ အားကောင်းလာစေမှာ ဖြစ်ပါတယ်။ ပညာရေးဝန်ကြီးဌာနရှိ ကျောင်းအုပ်ကြီးများ၊ ဆရာ၊ ဆရာမများ၊ အရာထမ်း၊ အမှုထမ်းများ စွမ်းဆောင်ရည် မြှင့်တင်မှုလုပ်ငန်းများ ဆောင်ရွက်ပေးနိုင်မှာ ပြည်သူ့ဘဏ္ဍာငွေကို အလေအလွင့်မရှိရအောင် စီမံခန့်ခွဲနိုင်မှုနဲ့ လူသားအရင်းအမြစ် စီမံ ခန့်ခွဲမှုဆိုင်ရာ လုပ်ငန်းများရဲ့ အရည်အသွေးကိုလည်း ပိုမိုမြင့်မားအောင် ဆောင်ရွက်ပေးနိုင်မှာဖြစ်ပါတယ်။ နောက်ပြီး ကျောင်းအရည်အသွေးအာမခံမှု၊ စံသတ်မှတ်ချက် အညွှန်းဘောင်အရ ကျောင်းဖွံ့ဖြိုးမှု၊ တိုးတက်မှု အစီအစဉ်ရေးဆွဲဆောင်ရွက်စေခြင်းဖြင့် ကျောင်းအရည်အသွေးမြင့်မားလာအောင် ဆောင်ရွက် ပေးနိုင်မှာဖြစ်ကြောင်း စသည်ဖြင့်သိရှိရလို့ များစွာ ကျေနပ်အားရမိပါတယ်။ ပညာရေးဝန်ကြီးဌာန၊ ပြည်ထောင်စုဝန်ကြီးက စီမံကိန်းလုပ်ငန်းကဏ္ဍ ၄ ခု ရှိကြောင်းနဲ့ ၎င်းနဲ့ပတ်သက်ပြီး ရှင်းလင်းတင်ပြခဲ့ပြီး ဖြစ်ပါတယ်။ အဲဒီအထဲမှာ ပညာရေးအားကောင်း ခိုင်မာလာစေဖို့အတွက် ပြည်သူ့ဘဏ္ဍာကို စနစ်တကျ ထိထိရောက်ရောက်နဲ့ ပွင့်လင်းမြင်သာစွာနဲ့ အကျိုးရှိရှိ စီမံခန့်ခွဲမှုအားကောင်းလာစေဖို့ ဆိုခဲ့ပါတယ်။ ထို့အတူ စီမံကိန်းနဲ့ ဘဏ္ဍာရေးဝန်ကြီးဌာန ဒုတိယဝန်ကြီးက နိုင်ငံတော်အနေနဲ့ ပညာရေးအသုံးစရိတ်များကို နှစ်စဉ် တိုးတက်သုံးစွဲလျက်ရှိကြောင်း ပြောဆိုတင်ပြသွားပါတယ်။ ထို့အပြင် ချေးငွေအသုံးစရိတ်များကို ထိရောက်စွာဖြင့် အလေအလွင့်မရှိအောင် ထိန်းသိမ်းကြပ်မတ် ဆောင်ရွက်ပြီးတော့ စီမံကိန်းတိုးတက်မှုအစီရင်ခံစာများကို ပုံမှန်တင်ပြရန်လိုအပ်ကြောင်း တင်ပြခဲ့ပါတယ်။ ပြည်ထောင်စုဝန်ကြီး၊ ပညာရေးဝန်ကြီးဌာနနဲ့ ဒု-ဝန်ကြီး စီမံဘဏ္ဍာဝန်ကြီးဌာနတို့ရဲ့ ဘဏ္ဍာငွေစနစ်တကျ သုံးစွဲရေးနဲ့ပတ်သက်ပြီး တင်ပြချက်များဟာ ဘဏ္ဍာငွေအလေအလွင့် မရှိစေရေးအတွက် ပြောဆိုတာ ဖြစ်လို့ မှန်ကန်မှုရှိပြီး အလွန်ကောင်းမွန်ပါတယ်။ ကျွန်တော်တို့နိုင်ငံဟာ လုပ်သင့်လုပ်ထိုက်တဲ့ လုပ်ငန်း များကို လုပ်ကိုင်ဆောင်ရွက်နိုင်ရန် ကမ္ဘာ့ဘဏ်အပါအဝင် နိုင်ငံတကာအဖွဲ့အစည်းများထံမှ ငွေချေးပြီး ချေးငွေဖြင့် ဆောင်ရွက်ခဲ့ကြရပါတယ်။ ချေးငွေနဲ့ ဆောင်ရွက်တာပဲဖြစ်ဖြစ်၊ နိုင်ငံတကာထောက်ပံ့ငွေနဲ့ ဆောင်ရွက်တာပဲဖြစ်ဖြစ် ဆောင်ရွက်တဲ့လုပ်ငန်းတွေမှာ ပွင့်လင်းမြင်သာရှိဖို့၊ စနစ်တကျနဲ့ ထိထိရောက်ရောက် ဖြစ်ဖို့ လိုအပ်ပါတယ်။ ထို့အတူ အလေအလွင့်မရှိအောင် သက်ဆိုင်ရာဝန်ကြီးဌာန အဖွဲ့အစည်းအဆင့်ဆင့်က ထိန်းသိမ်းကြပ်မတ် ဆောင်ရွက်ပေးဖို့လိုအပ်ပါတယ်။ ဒီနေရာမှာ အလျဉ်းသင့်လို့ပြောလိုပါတယ်။ အဲဒါကတော့ ပညာရေးဝန်ကြီးဌာန အခြေခံပညာ ဦးစီးဌာနအောက်မှ မူလတန်း၊ အလယ်တန်း၊ အထက်တန်းကျောင်းများကို ၂၀၁၂-၂၀၁၃ ခုနှစ်ကစပြီး ကျောင်းထောက်ပံ့ကြေး School Grant များ ထောက်ပံ့ပေးခြင်းအစီအစဉ်ကို အကောင်အထည်ဖော် ဆောင်ရွက်ပေးခဲ့ပါတယ်။ ခေါင်းစဉ် ၁၂ ခုနဲ့ သုံးစွဲစေခဲ့ပါတယ်။ အချို့သော ကျောင်းတွေမှာ ကျောင်းအုပ်ကြီး တွေရဲ့ တစ်ဦးတည်းသောသဘောနဲ့ သုံးစွဲပြီး ပွင့်လင်းမြင်သာမှုမရှိကြောင်းများလည်း ကျွန်တော်တို့ ကြားသိ နေရပါတယ်။ ကျောင်းအုပ်ကြီးအပါအဝင် ကျောင်းကော်မတီအနေနဲ့ ပူးပေါင်းပါဝင် ဆောင်ရွက်သင့် ပါတယ်။ ဒါ့အပြင် ပညာရေးဝန်ကြီးဌာနအနေဖြင့် ကျောင်းထောက်ပံ့ကြေးငွေသုံးစွဲနေမှုများ မှန်ကန်မှု ရှိ မရှိ ပြန်လည်စိစစ် ကြပ်မတ်ထိန်းသိမ်းသင့်ပါကြောင်း အကြံပြုတင်ပြလိုပါတယ်။ IDA ရဲ့ ချေးငွေ သန်း ၁၀၀ ဟာ ဆိုင်းငံ့ကာလ ၅ နှစ်၊ ပြန်ဆပ်ကာလ ၂၅ နှစ်၊ စုစုပေါင်း နှစ် ၃၀ ဖြစ်ပြီး အတိုးကတစ်နှစ် ၁.၂၅ ရာခိုင်နှုန်းနဲ့ ဝန်ဆောင်ခက ၀.၇၅ ရာခိုင်နှုန်းဖြစ်လို့ ဆောင်ရွက်မှုအတွက် သင့်တင့်လျောက်ပတ်မှုရှိတယ်လို့ ပြောကြားလို ပါတယ်။ နိဂုံးချုပ်အနေနဲ့ ပြောကြားလိုတာကတော့ ကမ္ဘာ့ဘဏ်ကချေးငွေက အမေရိကန်ဒေါ်လာ သန်း ၁၀၀၊ Global Partnership for Educaiton မှ ထောက်ပံ့ငွေ အမေရိကန်ဒေါ်လာသန်း ၇၀ နဲ့ ဥရောပသမဂ္ဂ (EU) က ထောက်ပံ့ငွေ အမေရိကန်ဒေါ်လာ ၁၀ သန်း၊ စုစုပေါင်း အမေရိကန်ဒေါ်လာ သန်း ၁၈၀ နဲ့ ဆောင်ရွက်မယ့် အစီအစဉ်ဖြစ်ပါတယ်။ သန်း ၁၈၀ နဲ့ဆောင်ရွက်တဲ့လုပ်ငန်းမှာ နိုင်ငံတော်အနေနဲ့ သန်း ၁၀၀ ပဲ စိုက်ထုတ် ရတဲ့အတွက် ယခုဆောင်ရွက်တဲ့ လူတိုင်းအကျုံးဝင် အရည်အသွေးမီပညာရေးလုပ်ငန်း ဆောင်ရွက်မှု အပေါ်မှာ နိုင်ငံတော်အနေနဲ့ ၅၅.၅၅ ရာခိုင်နှုန်းပဲ စိုက်ထုတ်ရပါတယ်။ ဒါ့ကြောင့် နိုင်ငံတော်အနေနဲ့ ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေချေးယူရေး ကိစ္စနဲ့ပတ်သက်ပြီး ချေးယူသင့်ပါကြောင်း ထောက်ခံဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးထွန်းထွန်း ပွင့်ဖြူ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1460">ဦးထွန်းထွန်း(ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် ဝန်ကြီးများနှင့် ဧည့်သည်တော်များအားလုံး ကျန်းမာချမ်းသာကြပါစေကြောင်း ဂါရဝပြု နှုတ်ခွန်းဆက်သ အပ်ပါတယ်။ ကျွန်တော်ကတော့ မကွေးတိုင်းဒေသကြီး ပွင့်ဖြူ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး ပညာရေးဝန်ကြီးဌာနမှ လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော်ဆောင်ရွက်ရန်အတွက် ကမ္ဘာ့ဘဏ်အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာသန်း ၁၀၀ ချေးယူရန်ကိစ္စအား ထောက်ခံ ဆွေးနွေးသွားမှာဖြစ်ပါတယ်။ နာယကကြီးခင်ဗျား။ အစိုးရ၏ကြွေးမြီဆိုင်ရာစီမံခန့်ခွဲမှုအတွက် ဆောင်ရွက်ရမယ့် အဓိကလုပ်ငန်း များထဲမှာ အချက်တစ်ချက်ဖြစ်တဲ့ ပြည်ပချေးငွေရယူရာတွင် ကြွေးမြီခံနိုင်ရည်ရှိမှုကို ထိန်းသိမ်းလျက် နိုင်ငံတော်၏ စီးပွားရေးမူဝါဒများကို အထောက်အကူပြုစေမယ့် စီမံကိန်းလုပ်ငန်းများအတွက် သက်သာသော ချေးငွေကို ဦးစားပေး ချေးယူရမှာဖြစ်ပါတယ်။ သက်သာသောချေးငွေဖြစ်ပြီး အသုံးစရိတ်ကို လွတ်လပ်စွာ သုံးစွဲနိုင်သော ချေးငွေများကိုလည်း ချေးငွေစည်းကမ်းချက်များအပေါ်မူတည်၍ ရယူနိုင်ရေး ဆောင်ရွက်ရန် ကိုလည်း ပါရှိပြီးဖြစ်ပါတယ်။ ကျွန်တော်တို့နိုင်ငံဟာ ဖွံ့ဖြိုးဆဲနိုင်ငံဖြစ်သည့်အားလျော်စွာ နိုင်ငံတော်၏ စီးပွားရေး၊ လူမှုရေး၊ ဖွံ့ဖြိုးတိုးတက်ရေးအတွက် စီမံကိန်းလုပ်ငန်းများ အကောင်အထည်ဖော်ရာတွင် ပြည်ပအကူအညီများရယူ၍ ချေးငွေများရယူ ဆောင်ရွက်ရပါတယ်။ ယခုချေးမယ့်ချေးငွေဟာ လူ့စွမ်းအား အရင်းအမြစ်ဖွံ့ဖြိုးတိုးတက်ရေးအတွက် ပညာရေးကဏ္ဍမှာ ရင်းနှီးမြှုပ်နှံမှာဖြစ်တဲ့အတွက် ချေးသင့်သော ချေးငွေ ဖြစ်ပါတယ်။ ဒါ့အပြင် ချေးငွေဟာ နှစ်ရှည်ချေးငွေဖြစ်ပြီး ဆိုင်းငံ့ကာလ ၅ နှစ်၊ ပြန်ဆပ်ကာလ ၂၅ နှစ်၊ စုစုပေါင်း ၃၀ နှစ် ဖြစ်ပါတယ်။ အတိုးနှုန်းကိုကြည့်မယ်ဆိုရင်လည်း တစ်နှစ်အတိုးနှုန်းမှာ ၁.၂၅ ရာခိုင်နှုန်း ဖြစ်တဲ့အတွက် သင့်တင့်သောအတိုးနှုန်းဖြစ်ပါတယ်။ သို့သော်လည်း ဝန်ဆောင်ခ ၀.၇၅ ရာခိုင်နှုန်းဆိုတာ စဉ်းစားစရာ တစ်ခုဖြစ်ပါတယ်။ အချို့သောချေးငွေတွေဟာ ဝန်ဆောင်ခ၊ အတိုင်ပင်ခံခ၊ ပစ္စည်းပါဝယ်ယူ ရတာ စသည်များ ပါရှိတတ်ပါတယ်။ ဒီလိုချေးငွေတွေကို သေသေချာချာသတိထားသင့်ပါတယ်။ ချေးငွေဆောင်ရွက်သော စီမံကိန်းများကို စနစ်တကျ ထိထိရောက်ရောက် ဆောင်ရွက်ဖို့လည်း လိုအပ်သလို အကျိုးရှိရှိလည်း ဆောင်ရွက်ဖို့လိုအပ်ပါတယ်။ နာယကကြီးခင်ဗျာ။ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ချေးငွေဖြင့် အကောင်အထည်ဖော်မယ့် စီမံကိန်းကာလ ၄ နှစ်ဖြစ်ပြီး လုပ်ငန်းပိုင်းကိုလည်း ၄ ပိုင်းခွဲထားတာကို တွေ့ရှိရပါတယ်။ စီမံကိန်းဝင် မြို့နယ်ပေါင်း ၁၁၅ မြို့နယ်မှာ လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် ဆောင်ရွက်ခြင်းဖြင့် ၎င်းမြို့နယ်များရှိ အခြေခံပညာကျောင်းပေါင်း ၁၅,၀၀၀ ခန့်၊ ကျောင်းသားပေါင်း ၃ သန်း ခန့်သည် ပိုမိုကောင်းမွန်တဲ့ ဘဏ္ဍာရေးအစီအစဉ်များ ရှိလာမှာဖော်ပြထားတဲ့အတွက် နိုင်ငံနဲ့လူမျိုးအတွက် ကောင်းမွန်တဲ့ စီမံကိန်းတစ်ရပ်ဖြစ်ပါတယ်။ သို့သော်လည်း အမှန်တကယ်လိုအပ်တဲ့ကျောင်းတွေ ကျန်ရှိ နေသေးတာကိုလည်း တွေ့ရပါတယ်။ ပညာရေးဝန်ကြီးဌာနအောက်ရှိ အရာထမ်း၊ အမှုထမ်းများ၏ စွမ်းဆောင်ရည်မြှင့်တင်ခြင်းလုပ်ငန်းများနှင့် စံသတ်မှတ်ချက်များ၊ ပြည်သူ့ဘဏ္ဍာစီမံခန့်ခွဲမှု၊ လူသားအရင်းအမြစ် စီမံခန့်ခွဲမှု၊ ကျောင်းဖွံ့ဖြိုးတိုးတက်မှု အစီအစဉ်ရေးဆွဲခြင်း၊ လေ့လာကြီးကြပ်ခြင်း စသောလုပ်ငန်းခွင်အတွင်း သင်တန်းပေးခြင်း၊ အရည်အသွေးရှိသော အခြေခံပညာကို သင်ယူခွင့်ရရှိအောင် အခွင့်အလမ်းများ တိုးမြှင့် ပေးနိုင်သည့် အကျိုးကျေးဇူးများ ရရှိမှာလို့လည်း ဖော်ပြထားပါတယ်။ အရာထမ်း၊ အမှုထမ်းများ၏ စွမ်းဆောင်ရည်မြှင့်တင်သလို အခြေခံပညာကျောင်းများမှ ဆရာ၊ ဆရာမများ၏ စွမ်းဆောင်ရည်မြှင့်တင်ဖို့ လည်းလိုအပ်ပါတယ်။ ဆရာ၊ ဆရာမများ၏ သင်ကြားပြသမှု နည်းစနစ်မှန်ကန်အောင် ပိုမိုလေ့ကျင့် သင်တန်းပေးရန်လိုအပ်ပါတယ်။ နာယကကြီးခင်ဗျာ။ လက်ရှိအခြေခံပညာကျောင်းတွေမှာ ဆရာ၊ ဆရာမ မလုံလောက်လို့ ရရာ ဆရာ၊ ဆရာမတွေ ငှားသင်နေရပါတယ်။ သင်တန်းဆင်း ဆရာ၊ ဆရာမတွေမဟုတ်တဲ့အတွက် သင်ကြားပုံ နည်းစနစ်တွေ မမှန်ကန်နိုင်ပါ။ လုံလောက်သော ဆရာ၊ ဆရာမများ အမြန်ဆုံး ခန့်ထားနိုင်ရန်လည်း လိုအပ်နေပါတယ်။ သို့သော်လည်း ယခုစီမံကိန်းစံသတ်မှတ်ချက်နဲ့ ကိုက်ညီသော မြို့နယ် ၁၁၅ မြို့နယ်၊ အခြေခံပညာကျောင်းပေါင်း ၁၅,၀၀၀ မှာ အရည်အသွေးရှိသော အခြေခံပညာကို သင်ယူခွင့်ရရှိအောင် အခွင့်အလမ်းများလည်း တိုးမြှင့်ပေးနိုင်မယ့် အကျိုးကျေးဇူးများရရှိခြင်း၊ ယခုစီမံကိန်းကို ဆောင်ရွက်ခြင်း ဖြင့် Social Rate of Return ကို ၁၁.၂ရ ရာခိုင်နှုန်းမှ ၂၁.၂၁ ရာခိုင်နှုန်းအထိ တိုးတက်လာမည်ဖြစ်ကြောင်း ဖော်ပြထားတာ တွေ့ရပါတယ်။ သို့ဖြစ်ပါ၍ ပညာရေးဝန်ကြီးဌာနအနေဖြင့် လူတိုင်းအကျုံးဝင် အရည် အသွေးမီပညာရေးလုပ်ငန်းအစီအစဉ် ဆောင်ရွက်ရန်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေး အဖွဲ့ (IDA)ထံမှ အမေရိကန်ဒေါ်လာ သန်း ၁၀၀ ချေးယူခြင်းကို ထောက်ခံပါကြောင်း ပြောကြားရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဇော်ဟိန်း တနင်္သာရီတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1259">ဦးဇော်ဟိန်း(မဲဆန္ဒနယ်အမှတ်-၇၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံး မင်္ဂလာအပေါင်းနှင့် ပြည့်စုံ ကြပါစေကြောင်း ဦးစွာပထမ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီတိုင်း ဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးဇော်ဟိန်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပညာရေးဝန်ကြီးဌာနမှ ဆောင်ရွက်မယ့် လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် IAOE ဟာ နိုင်ငံအတွင်းမှာ ရှိတဲ့ မြို့နယ်ပေါင်း ၃၃၀ အနက်မှ မြို့နယ် ၁၁၅ မြို့နယ်ကို အကောင်အထည်ဖော် ဆောင်ရွက်မှာဖြစ်ကြောင်း သိရှိရပါတယ်။ ကျွန်တော်တို့ နိုင်ငံရဲ့ GDP ဟာနိုင်ငံတကာ အဆင့်သတ်မှတ်ချက်ရဲ့ ၇၃ ရာခိုင်နှုန်းရှိပြီး လူသားအရင်းအမြစ်ဖွံ့ဖြိုးမှုဟာ နိုင်ငံတကာအဆင့် ၁၄၀ အဆင့်မှာပဲ ရှိပါတယ်။ စာတတ်မြောက်နှုန်းကလည်း ၇၅ ရာခိုင်နှုန်းမှာပဲ ရှိပါတယ်။ နိုင်ငံရဲ့ ပညာရေးဘတ်ဂျက်သုံးစွဲမှုဟာလည်း ဒီနေ့ထိ ၈.၈ ရာခိုင်နှုန်းပဲ ရှိပါတယ်။ ဒီတော့ ကျွန်တော်တို့ နိုင်ငံရဲ့ ပညာရေးကဏ္ဍ ဖွံ့ဖြိုးတိုးတက်ဖို့အတွက်ဆိုရင် နိုင်ငံတော်ရဲ့ ဘတ်ဂျက်တွေကို ပြန်မအပ်ဘဲ စနစ်တကျ ပိုမိုသုံးစွဲရမှာပဲ ဖြစ်ပါတယ်။ ယခု IAQE စီမံကိန်းဟာ ၂၀၁၉၂၀၂၀ ခုနှစ်၊ ဘဏ္ဍာရေးနှစ်မှ ၂၀၂၂-၂၀၂၃ ခုနှစ်၊ ဘဏ္ဍာရေးနှစ်အထိ အကောင်အထည်ဖော်မှုဟာ ရည်ရွယ်ချက် အတော်ကောင်းမွန်တဲ့ စီမံကိန်းဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ပညာရေးဝန်ကြီးဌာနက ဆောင်ရွက်မယ့် လိင်အသားဝင် အသိအမီ ကလပ်အစီအစက် အကောင်အထည်ဖော်မယ8၊ ယ် အ မြို့နယ်မှာ အခြေခံပညာကျောင်းပေါင်း ၁၈,၄၇၆ ထောက်ပံ့တဲ့နေရာမှာ ကျွန်တော်တို့ တနင်္သာရီတိုင်း ဒေသကြီးမှ ကျွန်းစု၊ ဘုတ်ပြင်း၊ တနင်္သာရီ၊ ရေဖြူ၊ သရက်ချောင်းမြို့နယ်တို့ ပါဝင်လာပါတယ်။ တနင်္သာရီတိုင်း ၁၀ မြို့နယ်မှာ စီမံကိန်းလွှမ်းခြုံမှုဟာ တနင်္သာရီတိုင်းဒေသကြီးရဲ့ ၅၀ ရာခိုင်နှုန်း ဖြစ်ပါတယ်။ လေးစားအပ်တဲ့ နာယကကြီးခင်ဗျား။ လူတိုင်းအကျုံးဝင် အရည်အသွေးမီ ပညာရေးစနစ်ကို အနှောင့်အယှက်ဖြစ်စေမယ့် ကျောင်းသားနှင့် မူးယစ်ဆေးဝါးအန္တရာယ်အကြောင်း အနည်းငယ်တင်ပြချင် ပါတယ်။ ပြီးခဲ့တဲ့အောက်တိုဘာလ တတိယအပတ်မှာ ကျွန်းစုမြို့နယ်မှာ ကျောင်းသူလေး ၁ ဦးဟာ မူးယစ် ဆေးဝါး ရှူရှိုက်သူတစ်ဦးရဲ့ သတ်ဖြတ်ခြင်းကို ခံခဲ့ရပါတယ်။ အချို့စာသင်ကျောင်းတွေဆိုရင် ကျောင်းသူ၊ ကျောင်းသားများအထိ မူးယစ်ဆေးဝါး ပျံ့နှံ့တဲ့အခြေအနေ ဖြစ်နေပါပြီ။ ဒီလိုမူးယစ်ဆေးဝါး ကျောင်းသူတွေ ပေါများလာတာဟာလည်း ဥပဒေအရ အရေးယူအကောင်အထည်ဖော်မယ့် အောက်ခြေအဖွဲ့အစည်းနဲ့ မူးယစ်ကုန်သည်တွေ ကြားမှာရှိတဲ့ ဆက်သွယ်မှု၊ ဆက်နွယ်မှု၊ အဂတိလိုက်စားမှုတွေဟာ စီးပွားရေး အသွင်သဏ္ဌာန် ဖြစ်ပေါ်နေတဲ့အတွက်ကြောင့် ဒီလိုအခြေအနေတွေ ပေါ်ပေါက်လာတာ ဖြစ်ပါတယ်။ ဒါကြောင့်မို့ ပညာရေးဝန်ကြီးဌာနမှ လူတိုင်းအကျုံးဝင် အရည်အသွေးမီ ပညာရေးလုပ်ငန်း အကောင် အထည်ဖော်မှု(IAQE) စီမံကိန်းမှာ ကျောင်းသားထုနဲ့ အရင်းအမြစ်များနဲ့ အရည်အသွေးမီ ပညာရေးစနစ်ကို စနစ်တကျ ဖြည့်ဆည်းပြီး မူးယစ်ဆေးဝါးအန္တရာယ်ကိုလည်း ကဏ္ဍတစ်ရပ်အနေနဲ့ ထည့်သွင်းစဉ်းစား သင့်ကြောင်း တင်ပြလိုပါတယ်။ လေးစားအပ်တဲ့ နာယကကြီးခင်ဗျား။ မြန်မာတစ်နိုင်ငံလုံးမှာ ပြည်နယ်နဲ့ တိုင်းဒေသကြီးတွေမှာ ကျောင်းဆရာ၊ ဆရာမတွေ လိုအပ်ချက်တွေ များစွာဖြစ်ပေါ်နေပါတယ်။ အထူးသဖြင့် ဝေးလံခေါင်သီတဲ့ ဒေသတွေ၊ မြို့ပေါ်မဟုတ်တဲ့ နယ်ဖက်တွေမှာ ကျောင်းဆရာ၊ ဆရာမ လစ်လပ်မှုတွေ ပိုများနေပြီးတော့ တချို့ စာသင်ကျောင်းတွေမှာ ကျောင်းဆရာ ၁ ယောက်၊ ၂ ယောက် လောက်နဲ့သာ ပညာသင်ကြားနေကြ ရပါတယ်။ အချို့နယ်ဖက် စာသင်ကျောင်းတွေမှာ ကျောင်းဆရာ မလုံလောက်လို့ ကျေးရွာတွေမှာ ပြင်ပ ကျောင်းဆရာတွေခေါ်ယူကာ အရပ်ဖက်ခန့်ဖို့အတွက် လစဉ်ပိုက်ဆံကောက်ခံနေရပြီးတော့ ကိုယ်ထူကိုယ်ထနဲ့ ပညာသင်ကြား နေကြရပါတယ်။ ပညာရေးဝန်ကြီးဌာနမှ ဆောင်ရွက်မယ့် IAQE စီမံကိန်းဟာ ဒီလိုအခက် အခဲတွေကို ဖြည့်ဆည်းနိုင်မယ်ဆိုရင် ကြိုဆိုအပ်ပါတယ်။ ၂၀၁၉ ခုနှစ် ပညာရေးမူဝါဒရဲ့ အစီရင်ခံစာအရ နိုင်ငံအတွင်းမှာရှိတဲ့ အခြေခံပညာကျောင်းများမှာ ကျောင်းဆရာ ခန့်ထားတာကတော့ ၃၇၀,၀၀၀ ကျော် ရှိပါတယ်။ ကျောင်းဆရာ လစ်လပ်မှုက ၁၄၀,၀၀၀ ကျော်ရှိပါတယ်။ တစ်နှစ်ကို ဆရာမဖြုန်းတီးအင်အားက ၅,၀၀၀ ကျော် ရှိပါတယ်။ နိုင်ငံအတွင်းမှာရှိတဲ့ ပညာရေးကောလိပ် ၂၅ ကျောင်းနဲ့ ပညာရေးတက္ကသိုလ် ကျောင်း ၂ ကျောင်းကထွက်တဲ့ ကျောင်းဆရာများဟာ ၁၁၃,၅၄၀ ရှိပါတယ်။ နိုင်ငံအတွင်းမှာရှိတဲ့ အရည် အသွေးမီတဲ့ ကျောင်းဆရာ လစ်လပ်မှုတွေ ဖြစ်ပေါ်နေတာကို ပြန်လည်ဖြည့်တင်းမယ်ဆိုလို့ရှိရင် နောင် ၁၀ နှစ် ၁၅ နှစ်လောက်ကျမှ ကျောင်းဆရာလုံလောက်မှုကို ဖြည့်ဆည်းနိုင်မယ့် သဘောမျိုး ဖြစ်နေပါတယ်။ ယခုလက်ရှိအခြေအနေအရ နိုင်ငံတော်ရဲ့ ပညာရေးဘတ်ဂျက်သုံးစွဲမှုဟာ နိုင်ငံတော်ဘဏ္ဍာရဲ့ ၈.၈ ရာခိုင်နှုန်းရှိပြီးတော့ ကျောင်းဆရာလိုအပ်ချက်များစွာ ရှိပါလျက်နဲ့ ၂၀၁၇-၂၀၁၈ ဘဏ္ဍာရေးနှစ်မှာ ပညာရေးဝန်ကြီးဌာနမှ ဘတ်ဂျက်သုံးစွဲတာမကုန်လို့ 1.1 Trillion ပြန်အပ်နေတာဟာလည်း မဖြစ်သင့်တဲ့ ကိစ္စတစ်ခု ဖြစ်ပါတယ်။ ဒီလိုနိုင်ငံအတွင်းမှာ ကျောင်းဆရာလိုအပ်ချက်တွေ၊ စာသင်ဆောင်နဲ့ သင်ကြားရေး အထောက်အကူပစ္စည်းတွေ အများအပြား လိုအပ်နေတာကို ကြည့်ခြင်းအားဖြင့် ဗဟိုချုပ်ကိုင်မှုကို လျှော့ချပြီး ပြည်နယ်နဲ့ တိုင်းဒေသကြီးတွေကို ပိုမိုလုပ်ပိုင်ခွင့်ပေးသင့်ပြီး အလျင်အမြန် ဆောင်ရွက်သင့်ကြောင်း တင်ပြလိုပါတယ်။ နိဂုံးချုပ်အနေဖြင့် ပညာရေးဝန်ကြီးဌာနမှ အကောင်အထည်ဖော်ဆောင်ရွက်မယ့် လူတိုင်းအကျုံးဝင် အရည်အသွေးမီ ပညာရေးစီမံကိန်း အကောင်အထည်ဖော်ဆောင်ရွက်ရန်အတွက် ကမ္ဘာ့ဘဏ် အပြည် ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ ချေးငွေအမေရိကန်ဒေါ်လာ သန်း ၁၀၀၊ GPE ထံမှ ထောက်ပံ့ငွေ အမေရိကန်ဒေါ်လာ သန်း ၇၀၊ EU မှ ထောက်ပံ့ငွေ အမေရိကန်ဒေါ်လာ ၁၀ သန်း၊ စုစုပေါင်း အမေရိကန် ဒေါ်လာ သန်း ၁၈၀ ဖြင့် ပညာရေးကဏ္ဍအတွက် အကောင်အထည်ဖော်ဆောင်ရွက်မည့် IAQE စီမံကိန်းအား ထောက်ခံကြိုဆိုပါကြောင်းနဲ့ ချေးငွေအားရယူသင့်ပါကြောင်း တင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံး မင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက ပညာရေးဝန်ကြီးဌာနက အပြည်ပြည်ဆိုင်ရာ ဖွံ့ဖြိုးရေးအဖွဲ့(IDA)ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနှင့် စပ်လျဉ်း၍ ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ အပြည်ပြည်ဆိုင်ရာဖွံ့ဖြိုးရေးအဖွဲ့မှ အမေရိကန်ဒေါ်လာ သန်း ၁၀၀ ချေးယူ ရတဲ့ အကြောင်းရင်းများကို လေ့လာကြည့်တဲ့အခါမှာ မြန်မာနိုင်ငံမှာ ပညာရေးဝန်ကြီးဌာနရဲ့ ထုတ်ပြန်ချက် အရ ၂၀၁၈-၂၀၁၉ မှာ မူလတန်း၊ အလယ်တန်း ကျောင်းထွက်သူပေါင်း ၂ သန်းခန့်ရှိနိုင်ကြောင်း ခန့်မှန်း သိရပါတယ်။ ဒီလိုအခြေခံပညာ မပြီးဆုံးဘဲ ကျောင်းထွက်လိုက်ရတဲ့သူ ပြဿနာက နိုင်ငံတကာမှာလည်း ခေါင်းခဲစရာ ပြဿနာဖြစ်လာပါတယ်။ အထူးသဖြင့် ကျွန်တော်တို့နိုင်ငံရဲ့ ရခိုင်ပြည်နယ်မှာ ကျောင်းထွက်ရသူ ပိုများနေပါတယ်။ အပြည်ပြည်ဆိုင်ရာအလုပ်သမားရေးရာအဖွဲ့ချုပ်(ILO 2019) စာရင်းအရ ကမ္ဘာပေါ်မှာ အသက် ၅ နှစ်မှ ၁ရ နှစ်အရွယ် ကလေးပေါင်း ၂၁၈ သန်းအနက် ၁၅၂ သန်းဟာ ကလေးလုပ်သား များဖြစ်နေကြောင်း သိရပါတယ်။ အမေရိကန်နိုင်ငံမှာ အခြေခံပညာကျောင်းထွက်သူ ပြဿနာကို GED နည်းစနစ်နဲ့ ဖြေရှင်းနေကြောင်း သိရပါတယ်။ နိုင်ငံတိုင်းမှာ ကိုယ့်နည်း ကိုယ့်ဟန်နဲ့ ဖြေရှင်းနေကြရပါတယ်။ နာယကကြီးခင်ဗျား။ မြန်မာနိုင်ငံမှာ ကျောင်းပြင်ပ ပညာရေးမူလတန်းအဆင့်ကို ၂၀၀၆-၂၀၀ရ ခုနှစ်ကပင် စတင်ဆောင်ရွက်လာတာ ၁၂ နှစ်ကျော် ရှိနေပြီဖြစ်ပါတယ်။ ယခုအစိုးရခေတ်လက်ထက်မှာ ကျောင်းပြင်ပ ပညာရေးမူလတန်းကို ၂၀၁၆-၂၀၁ရ မှာ မြို့နယ်ပေါင်း ၈၁ မြို့နယ်မှာ ဆောင်ရွက်နိုင်ခဲ့ ပါတယ်။ ကျောင်းပြင်ပအလယ်တန်းကို ရန်ကုန်တိုင်း၊ ဒလမြို့နယ်မှာ စတင်ခဲ့ပါတယ်။ ယခုအစိုးရ လက်ထက် ၃ နှစ်တာ၊ ၂၀၁၈-၂၀၁၉ အထိ ကျောင်းပြင်ပမူလတန်းကို ၂၆,၁၄၆ ဦး၊ အလယ်တန်း ၁၉၁ ဦး သင်ကြားနိုင်ခဲ့ကြောင်း သိရပါတယ်။ ၂၀၁၉-၂၀၂၀ ပညာသင်နှစ်၊ ဒုတိယနှစ်ဝက် ကျောင်းပြင်ပမူလတန်း ပညာရေး ရန်ကုန်ဇုန် နည်းပြသင်တန်းဖွင့်ပွဲကို အောက်တိုဘာ ၁၂ ရက်နေ့က အ.ထ.က(ကမာရွတ်)မှာ ကျင်းပခဲ့ကြောင်း၊ ရန်ကုန်၊ ပဲခူး၊ ဧရာဝတီ၊ ရခိုင်စတဲ့ တိုင်းနဲ့ပြည်နယ် ၄ ခုမှ ဆရာ၊ ဆရာမ ၁၀၅ ဦးကို ၉ ရက်သင်တန်းပေးထားပြီးဖြစ်ကြောင်း သိရပါတယ်။ နာယကကြီးခင်ဗျား။ ယခု IDA ထံမှ ချေးငွေနဲ့ဆောင်ရွက်မယ့်စီမံကိန်းဟာ ယခုပညာရေးဝန်ကြီး g&gt;$m Gaoɔegosesor Decentralizing Funding to Schools Såser og op: 21.630ɔegos €:23 ဖြစ်ကြောင်း သိရပါတယ်။ ယခုတိုးချဲ့ဆောင်ရွက်မယ့်စီမံကိန်းဟာ မြို့နယ်ပေါင်း ၁၁၅ မြို့နယ်မှ အခြေခံ ပညာကျောင်းပေါင်း ၁၅,၀၀၀ ခန့်အား ကောင်းမွန်တဲ့ ဘဏ္ဍာရေးအစီအစဉ်များ ရှိလာမှာဖြစ်ပြီး ကျောင်းသား ၃ သန်းခန့် အကျိုးရှိနိုင်မယ်လို့ သိရပါတယ်။ စီမံကိန်းဝင်မြို့နယ်များမှ ကျောင်းသားပေါင်း ၇၇,၀၀၀ ခန့် ဟာ ကျောင်းပြင်ပ ပညာရေးကို သင်ယူနိုင်မှာဖြစ်ပါတယ်။ ယခုစီမံကိန်းကို အပိုင်း (၄)ခုနဲ့ ဆောင်ရွက်မှာ ဖြစ်ပြီး ကျောင်းပြင်ပရောက်နေတဲ့ ကျောင်းသားအရွယ်ကလေးငယ်များ ပညာသင်ယူမှုအခွင့်အလမ်းများ ဖန်တီးပေးဖို့နဲ့ ပညာရေးဝန်ထမ်းများအား ဘဏ္ဍာရေးစီမံခန့်ခွဲမှု အားကောင်းလာစေရန် ဆောင်ရွက်ဖို့ ဆိုတာ ခက်ခက်ခဲခဲ ဆောင်ရွက်မှရနိုင်မယ်လို့ သုံးသပ်မိပါတယ်။ အဆင်းရဲဆုံး ပြည်နယ်ဖြစ်တဲ့ ရခိုင် ပြည်နယ်မှ ၁ရ မြို့နယ်လုံး ပါဝင်တဲ့အတွက် ကျောင်းသားအများစု အကျိုးရှိနိုင်မယ်လို့ ယုံကြည်ပါတယ်။ နာယကကြီးခင်ဗျား။ နိဂုံးချုပ်အနေနဲ့ မြို့နယ်ပေါင်း ၁၁၅ မြို့နယ်မှာ စီမံကိန်းအကောင်အထည်ဖော် ဆောင်ရွက်တဲ့အခါ ပွင့်လင်းမြင်သာစွာ လုပ်ဆောင်ဖို့၊ အလေအလွင့်မရှိစေဘဲ သာတူညီမျှ စနစ်တကျ ဆောင်ရွက်ပေးဖို့ အထူးလိုအပ်လှပါတယ်။ သီအိုရီပိုင်းနှင့် ကျေးရွာတွေမှာ လက်တွေ့အကောင်အထည်ဖော် ဆောင်ရွက်ချက်တွေကိုက်ညီဖို့ အထူးကြီးကြပ် ဆောင်ရွက်ပေးရမှာဖြစ်ကြောင်း အကြံပြုတိုက်တွန်းရင်း အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာ သန်း ၁၀၀ ချေးယူခြင်းကို ထောက်ခံ ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစောဗစ်တာခလိုက် သံတောင်ကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1372">ဦးစောဗစ်တာခလိုက်(သံတောင်ကြီးမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လေ့လာသူဧည့်သည်တော်များနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကိုယ်၊ နှုတ်၊ နှလုံး သုံးပါးစလုံး ကျန်းမာပျော်ရွှင် ချမ်းမြေ့ကြပါစေလို့ ဆုမွန် ကောင်းတောင်းခံ နှုတ်ခွန်းဆက်သအပ်ပါတယ်ခင်ဗျာ။ ကျွန်တော်ကတော့ ကရင်ပြည်နယ် သံတောင်ကြီး မြို့နယ်မှ ပြည်သူ့လွှတ်တော်ကိုယ်စားလှယ် စောဗစ်တာခလိုက် ဖြစ်ပါတယ်။ ကျွန်တော့အနေနဲ့ နိုင်ငံတော် သမ္မတကြီး ပေးပို့တဲ့ ပညာရေးဝန်ကြီးဌာနရဲ့ လူတိုင်းအကျုံးဝင် အရည်အသွေးမီပညာရေးလုပ်ငန်းအစီအစဉ် ဆောင်ရွက်ရန်အတွက် ကမ္ဘာ့ဘဏ်၏ IDA ထံမှ အမေရိကန်ဒေါ်လာ သန်း ၁၀၀ ချေးငွေရရှိရေးကိစ္စနှင့် ပတ်သက်ပြီးတော့ အကြံပြုထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဤစီမံကိန်းတွင် မြို့နယ် ၁၁၅ မြို့နယ်မှ ကျောင်းပေါင်း ၁၈,၄၇၆ ကျောင်းကို ရွေးချယ်ပြီး စီမံကိန်းဝင် ကျောင်းသူကျောင်းသားပေါင်း ၃,၀၄၂,၅၃၄ ဦး အတွက် သော်လည်းကောင်း၊ ကျောင်းပြင်ပဦးရေ ၇၇,၀၀၀ ခန့်ကိုလည်းကောင်း ပညာသင်ယူခွင့် အခွင့်အလမ်းကို ရရှိမည်ဖြစ်ပါ၍ ထို့ထက်မက ပညာရေးဌာနမှာရှိတဲ့ ကျောင်းအုပ်ကြီးတွေ၊ ဆရာ၊ ဆရာမတွေ၊ အရာထမ်း၊ အမှုထမ်းတွေရဲ့ စွမ်းဆောင်ရည်မြင့်မားပြီး သင်ကြားသင်ယူမှု ပိုမိုအားကောင်းအောင် ဆောင်ရွက်မှာ ဖြစ်တဲ့အတွက်ကြောင့် မျိုးဆက်သစ်များအတွက် များစွာအကျိုးဖြစ်ထွန်းမှာဖြစ်ကြောင်း အခြေခံပညာဦးစီးဌာနက ကမ္ဘာ့ဘဏ်ရဲ့ ဖွံ့ဖြိုးမှုမိတ်ဖက်အဖွဲ့ အစည်းနဲ့ ပူးပေါင်းဆောင်ရွက်နေတဲ့ ကျောင်းအရည်အသွေး အာမခံမှုစံသတ်မှတ်ချက် အညွှန်းဘောင်အရ ဤစီမံကိန်းရေးဆွဲအကောင်အထည် ဖော်မှာဖြစ်တဲ့အတွက် အထူးကောင်းမွန်ပြီး ပြီးပြည့်စုံတဲ့ ပညာရေးကဏ္ဍကို ဖွံ့ဖြိုးတိုးတက်မြင့်မားစေမှာ ဖြစ်တဲ့အတွက်ကြောင့် ကမ္ဘာ့ဘဏ်၏ IDA မှ ချေးယူမယ့် အမေရိကန်ဒေါ်လာ သန်း ၁၀၀ ကို ချေးယူရန် အတွက် ကြိုဆိုထောက်ခံပါတယ်။ လေးစားအပ်ပါသော နာယကကြီးခင်ဗျာ။ လူတိုင်းအကျုံးဝင် အရည်အသွေးမီပညာရေး လုပ်ငန်းစဉ် ဆောင်ရွက်မည့် လုပ်ငန်းစဉ် ၄ ဆင့်ကို ပြန်လည်သုံးသပ်ကြည့်တဲ့အခါမှာ (၁)တစ်ဆင့်အနေနဲ့ ကျောင်းသား၊ ကျောင်းသူ၊ လူငယ်များ အခြေခံပညာအရည်အသွေး တိုးတက်ကောင်းမွန်ပြီးတော့ ပျော်ရွှင်စွာသင်ယူမှုနဲ့ ကျောင်းဆရာ၊ ဆရာမများရဲ့ အရည်အသွေးမြင့်မားလာစေရန် အတွက်သော်လည်းကောင်း၊ ကျောင်းထွက် နိုင်ခြေရှိ ကလေးများအတွက် ပြင်ပပညာရေးသင်ကြားနိုင်ရန် အတွက်သော်လည်းကောင်း၊ ပညာရေး အားကောင်းခိုင်မာလာစေရန် ပြည်သူ့ဘဏ္ဍာငွေကို စနစ်တကျ ပွင့်လင်းမြင်သာစွာ အကျိုးရှိစီမံခန့်ခွဲရေး ကမ္ဘာ့ဘဏ်နဲ့ပူးပေါင်းပြီးတော့ နည်းပညာဆိုင်ရာကူညီပံ့ပိုးမှုဖြင့် အရည်အသွေးရှိသော ပညာရေးကို ဆောင်ရွက်ရေးအတွက် စီမံရေးဆွဲလျက်ရှိကြောင်း၊ ထို့အပြင် မြို့နယ်ပေါင်း ၁၁၅ မြို့နယ်မှ ကျောင်းပေါင်း ၁၈,၄၇၆ နဲ့ ကျောင်းသားဦးရေ ၃၄၂,၅၃၄ ဦး အတွက်သော်လည်းကောင်း၊ ကျောင်းပြင်ပကျောင်းသား ဦးရေ ၇၇,၀၀၀ ဦး အတွက်သော်လည်းကောင်း၊ ပညာရေးဝန်ထမ်းအရာရှိ၊ အရာထမ်းများ၊ ကျောင်းဆရာ၊ ဆရာမများ အရည်အသွေးမြင့်မားလာစေရန်အတွက် စီမံရေးဆွဲလျက် အကောင်အထည်ဖော်ဆောင်ရွက်လျက် ရှိကြောင်း၊ ဒီလိုဆောင်ရွက်တဲ့အခါမှာ အထူးပင် ပြန်လည်သုံးသပ် ဆောင်ရွက်ဖို့လိုအပ်ကြောင်း တင်ပြလို ပါတယ်။ အကြံပြုလိုတာကတော့ စီမံကိန်းမြို့နယ်များ ရွေးချယ်ရာမှာ ဖော်ပြထားတဲ့ ရည်ရွယ်ချက်အရ အလိုအပ်ဆုံး၊ အခက်ခဲဆုံး၊ တိုင်းနဲ့ ပြည်နယ်ဒေသများကို ဦးစားပေးဆောင်ရွက်လျက် ရှိပါသော်လည်း ဥပမာအနေနဲ့ ကရင်ပြည်နယ်မှာ မြို့နယ် ၃ မြို့နယ်ကို ရွေးချယ်ရာမှာ ဖွံ့ဖြိုးတိုးတက်မှုအနိမ့်ဆုံးဒေသ ဖြစ်တဲ့ ကျွန်တော်တို့ သံတောင်ကြီးမြို့နယ်အနေနဲ့ ဖွံ့ဖြိုးရေးစီမံကိန်း ဆောင်ရွက်တဲ့အကြိမ်တိုင်းမှာ အပယ်ခံရတဲ့အနေအထားမျိုး ရောက်ရှိနေတာကို တွေ့ရပါတယ်။ အလားတူ အလိုအပ်ဆုံးဒေသများ အတွက်လည်း သက်ဆိုင်ရာဝန်ကြီးဌာနတိုင်းက ထည့်သွင်းစဉ်းစားပေးပါရန် အကြံပြုဆွေးနွေး တင်ပြ လိုပါတယ်။ လေးစားအပ်ပါသော နာယကကြီးခင်ဗျာ။ ချေးငွေနဲ့ပတ်သက်ပြီး ချေးငွေသည် နှစ် ၃၀ ဖြစ်ပြီးတော့ ဝန်ဆောင်ခ ၀.၇၅ ရာခိုင်နှုန်း၊ အတိုးနှုန်း ၁.၂၅ ရာခိုင်နှုန်း ဖြစ်တဲ့အတွက် သင့်တော်သော အတိုးနှုန်း ဖြစ်ပြီး ဆိုင်းငံ့စ် ဖြစ်ပါတယ်။ ပြန်ဆပ်ချိန်က ၂၅ နှစ် ဖြစ်ပြီးတော့ မူလချေးငွေရဲ့ ၃.၃ ရာခိုင်နှုန်းကို နှစ်စဉ်ပေးဆပ်ရမှာဖြစ်တဲ့အတွက် လူတိုင်းအကျုံးဝင် အရည်အသွေးမီ ပညာရေးစီမံကိန်းအကောင် အထည်ဖော်ဆောင်ရွက်ရာမှာ ဘဏ္ဍာငွေအထူးလိုအပ်တဲ့အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာ ဖွံ့ဖြိုးရေး IDA ထံမှ အမေရိကန်ဒေါ်လာ သန်း ၁၀၀ ချေးငွေ ရရှိရေးကိစ္စနဲ့ပတ်သက်ပြီး ကြိုဆိုထောက်ခံ အကြံပြုနိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းထွန်း ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ် ဧရာဝတီတိုင်းဒေသကြီး)</mp>အားလုံးမင်္ဂလာပါခင်ဗျာ။ ကျွန်တော်က ဧရာဝတီတိုင်းဒေသကြီး ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းဖြစ်ပါတယ်။ လေးစားအပ်တဲ့ နာယကကြီးခင်ဗျား။ ကျွန်တော့အနေနဲ့ ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည် ဖော်ဆောင်ရွက်ရန် အတွက် ကမ္ဘာဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေ ရယူရေး ကိစ္စနှင့်ပတ်သက်လို့ အကြံပြုဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ လုပ်ငန်းစဉ်ရဲ့ ရည်ရွယ်ချက်ကတော့ အခြေခံပညာကျောင်းများ ရှိ ကလေးများအားလုံး အရည်အသွေးမီ အခြေခံပညာ အခွင့်အလမ်းများရရှိစေရန်၊ ကျောင်းပြင်ပရောက် ကျောင်းနေအရွယ်ကလေးများ သင်ယူမှုအခွင့်အလမ်းတွေ ဖန်တီးပေးရန်နှင့် ဘဏ္ဍာရေးနှင့်စီမံခန့်ခွဲမှု စနစ်များ အားကောင်းလာစေရန်ဟုသိရပါတယ်။ ကောင်းမွန်တဲ့ရည်ရွယ်ချက်ဟု ဆိုနိုင်ပါတယ်။ ပထမ ရည်ရွယ်ချက်က အခြေခံပညာကျောင်းများရှိကလေးများအားလုံး အရည်အသွေးမီ အခြေခံပညာ အခွင့် အလမ်းများကို ရရှိဖို့ဆိုထားသော်လည်း တကယ်တမ်းလွှမ်းခြုံတဲ့ဒေသဟာ တိုင်းဒေသကြီး၊ ပြည်နယ်များ အားလုံးရှိ မြို့နယ်ပေါင်း ၁၁၅ မြို့နယ်သာ အခွင့်အလမ်း ရရှိပါတယ်။ တစ်နိုင်ငံလုံးရှိ မြို့နယ်ပေါင်း ၃၃၀ မြို့နယ်မှာ ၁၁၅ မြို့နယ်သာ အခွင့်အလမ်းရရှိပြီး ကျန်တဲ့မြို့နယ်ပေါင်း ၂၁၅ မြို့နယ်မှာ ဒီလိုအခွင့် အလမ်းမျိုး ရရှိတော့မှာမဟုတ်ပါဘူး။ တစ်နိုင်ငံလုံးမှာ ကျောင်းပေါင်း ၄၇,၄၇၂ ကျောင်း ရှိတဲ့နေရာမှာ ၁၈,၄၇၆ ကျောင်းသာ စီမံကိန်းအကျုံးဝင်ပါတယ်။ အခြေခံပညာကျောင်းမှာရှိတဲ့ ကျောင်းသား၊ ကျောင်းသူ စုစုပေါင်း ၉ သန်းကျော်ထဲက စီမံကိန်းလုပ်ငန်းအနေနဲ့ ၃ သန်းကျော်အတွက် ဆောင်ရွက်တဲ့အတွက် တစ်နိုင်ငံလုံးရှိ အခြေခံပညာကျောင်းများ ကျောင်းသား၊ ကျောင်းသူများအတွက် လွှမ်းခြုံနိုင်တဲ့ စီမံကိန်း မဖြစ်တဲ့အတွက် ကျောင်းသား၊ ကျောင်းသူတိုင်း ဒီလိုအခွင့်အလမ်းမျိုးရရှိအောင် ဆောင်ရွက်ပေးသင့် ကြောင်း အကြံပြုဆွေးနွေးလိုပါတယ်။ လေးစားအပ်တဲ့ နာယကကြီးခင်ဗျား။ အခုလို စီမံကိန်းဆောင်ရွက်ခြင်းဖြင့် ရရှိလာမယ့်အကျိုးကျေးဇူး တွေကတော့ ပညာရေးဝန်ကြီးဌာနမှာရှိတဲ့ ကျောင်းအုပ်ကြီးတွေ၊ ဆရာ၊ ဆရာမတွေ၊ အရာထမ်း၊ အမှုထမ်းတွေရဲ့ စွမ်းဆောင်ရည်မြင့်မားပြီးတော့ သင်ကြားသင်ယူမှု ပိုမိုအားကောင်းအောင် ဆောင်ရွက် နိုင်မယ်။ အထူးသဖြင့် အခြေခံပညာမူလတန်းကျောင်းသား၊ ကျောင်းသူတွေရဲ့ မြန်မာစာအဖတ်၊ အရေး စွမ်းရည်တွေနဲ့ သင်္ချာစွမ်းရည်တွေ တိုးတက်မြင့်မားမှသာ ကလေးငယ်တွေအကုန်လုံးဟာ အရည်အသွေး မြင့်မားစွာနှင့် သင်ယူတတ်မြောက်မှု အရည်အသွေးကောင်းမွန်လာမှာဖြစ်ကြောင်း ဒါတွေကို ဦးစားပေး ဆောင်ရွက်မှာဖြစ်တဲ့အတွက် စီမံကိန်းလွှမ်းခြုံမှုမပါဝင်တဲ့ ကျောင်းသူ၊ ကျောင်းသားတွေ၊ ကျောင်းအုပ်ကြီး တွေ၊ ဆရာ၊ ဆရာမတွေအနေနဲ့ အသိပညာ၊ အတတ်ပညာနှင့် စိတ်ဓာတ်ကအစ ကွာခြားသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ဒုတိယရည်ရွယ်ချက်က ကျောင်းပြင်ပရောက် ကျောင်းနေ အရွယ်ကလေးများ သင်ယူမှုအခွင့်အလမ်းများ ဖန်တီးပေးရန်ဆိုတဲ့ အချက်ဖြစ်ပါတယ်။ ဒီအချက်ကလည်း မြို့နယ်တိုင်းလိုလိုမှာ ပညာရေးဌာနရဲ့ အခြေခံပညာအဆင့်တိုင်းမှာ ကျောင်းထွက်မှုများရှိနေကြပါတယ်။ စီပွားရေးမပြေလည်မှု၊ မိဘများရွှေ့ပြောင်းမှုတို့ကြောင့် ဖြစ်ပါတယ်။ ဒေသတိုင်းမှာ အနည်းနှင့်အများ ရှိနေကြပါတယ်။ ကျွန်တော်တို့ ကျောင်းကုန်းမြို့နယ်ရဲ့ ကျောင်းပြင်ပ ပညာရေးကို အနည်းငယ် ဆွေးနွေး လိုပါတယ်။ ကျွန်တော်တို့မြို့နယ်မှာ NFPE လို့ခေါ်တဲ့ ကျောင်းပြင်ပပညာရေးကို ၂၀၁၂-၂၀၁၃ ကတည်းက ဖွင့်လှစ်သင်ကြားခဲ့ပါတယ်။ ဒီနှစ်စာသင်နှစ်မှာ စခန်းပေါင်း ရ ခု ဖွင့်လှစ်သင်ကြားပြီး ပထမအဆင့် ၂၉ ဦး၊ ဒုတိယ အဆင့် ၅၃ ဦး၊ စုစုပေါင်း ၈၂ ဦးကို ဆရာ၊ ဆရာမ ၁၁ ဦးဖြင့် သင်ကြားလျက်ရှိပါတယ်။ တချို့ ရွှေ့ပြောင်းလာကြတဲ့ ဗမာစကားမတတ်တဲ့ တိုင်းရင်းသား၊ တိုင်းရင်းသူတွေကို ဘုန်းကြီးကျောင်းတွေမှာ ကိုရင်ဝတ်ဖြင့် ကျောင်းပြင်ပပညာရေးကို တက်နေကြတာလည်းရှိနေပါတယ်။ NFPE မှ အခြေခံပညာ ကျောင်းများသို့ အလယ်တန်းအဆင့် ၇၄ ဦးနှင့် အထက်တန်းအဆင့် ၆ ဦးဟာ ဒီနှစ်စာသင်နှစ်မှာ တက်ရောက်နေပါတယ်။ မနှစ်က တက္ကသိုလ်ဝင်တန်းကိုလည်း ကျွန်တော်တို့မြို့နယ်က NFPE က ကျောင်းသူ တစ်ဦးဟာ အောင်မြင်ခဲ့ပါတယ်။ ဒါဟာ အင်မတန်မှထူးခြားပါတယ်။ အမှိုက်ထဲက ရွှေစင်ပဲဖြစ်ပါတယ်။ ကျောင်းပြင်ပပညာရေးသင်နေကြတဲ့ ကလေးတွေကို မြို့နယ်အဖွဲ့အစည်းပေါင်းစုံက ကျောင်းဝတ်စုံ၊ ဗလာ စာအုပ်၊ စာရေးကိရိယာနှင့် အာဟာရကျွေးမွေးမှုမှအစ ကူညီဆောင်ရွက်နေပါတယ်။ အထက်တန်းအဆင့် ကျောင်းသားများအတွက် ဌာနဆိုင်ရာများပေါင်းစပ်ပြီး ကျောင်းသားများ လိုအပ်သမျှကို ဖြည့်ဆည်း ကူညီပေးလျက်ရှိပါတယ်။ ယခုလို ဆွေးနွေးတင်ပြရခြင်းဟာ စီမံကိန်းရဲ့ ဒုတိယရည်ရွယ်ချက်ဖြစ်တဲ့ ကျောင်းပြင်ပပညာရေးကို ထဲထဲဝင်ဝင်လုပ်နေတဲ့ ကျွန်တော်တို့မြို့နယ်ဟာ အခုဆောင်ရွက်မယ့် စီမံကိန်းမှာ မပါဘူးဆိုတာလည်း နားမလည်နိုင်အောင်ပဲ ဖြစ်ပါတယ်။ ဦးစားပေးမြို့နယ်တွေကို နယ်ပယ်စုံခက်ခဲမှု အညွှန်းကိန်း၊ ပညာရေးအညွှန်းကိန်းတွေကို အသုံးပြုပြီး တန်းစီဇယားပြုစုဆောင်ရွက်ထားခြင်း ဖြစ်တယ် လို့လည်း ဆိုထားပါတယ်။ မည်သို့ပင်ဆိုစေ စီမံကိန်း ၁၁၅ မြို့နယ်ထဲမှာ မပါဝင်တာကိုတော့ စိတ်မကောင်း ဖြစ်မိပါတယ်။ လေးစားအပ်တဲ့ နာယကကြီးခင်ဗျား။ တတိယရည်ရွယ်ချက်ဖြစ်တဲ့ ဘဏ္ဍာရေးနှင့် စီမံခန့်ခွဲမှုစနစ်များ အားကောင်းလာစေရန် ဖြစ်ပါတယ်။ ဒီအစီအစဉ်ထဲမှာ လိုအပ်ချက်အရှိဆုံး ကျောင်းတွေမှာ ကျောင်း ပြင်ဆင်မွမ်းမံထိန်းသိမ်းခြင်း လုပ်ငန်းတွေကိုလည်း ဒီလုပ်ငန်းရဲ့ အစီအစဉ်တစ်ခုအနေနဲ့ သင်ယူမှုပတ်ဝန်းကျင် ကောင်းတွေ ဖန်တီးပေးဖို့အတွက် စီစဉ်ဆောင်ရွက်သွားမှာဖြစ်ကြောင်း သိရှိရပါတယ်။ ကျွန်တော်တို့ မြို့နယ်အနေနဲ့ အန္တရာယ်ရှိတဲ့ကျောင်း၊ ဥပဓိရုပ်မကောင်းတဲ့ကျောင်း၊ ကျောင်းသားအင်အားနှင့် မမျှတတဲ့ ကျောင်းပေါင်းများစွာ ရှိနေပါတယ်။ ဒီနှစ်ဘတ်ဂျက်မှာ မြို့နယ်စီမံကိန်းမှာ အန္တရာယ်ရှိတဲ့ကျောင်း ၅၀ ကျောင်းနှင့် ကျောင်းသားအင်အားမမျှတဲ့ကျောင်း ၂၅ ကျောင်း လျာထားတင်ပြခဲ့သော်လည်း သဘာဝဘေး ခေါင်းစဉ်အောက်က ကျောင်းပေါင်း ရ ကျောင်းပဲရရှိပါတယ်။ အင်မတန်နည်းပါတယ်။ တချို့ကျောင်းများ ဆိုရင် အန္တရာယ်ရှိလို့ ကျောင်းပေါ်ကဆင်းပြီး ဘုန်းကြီးကျောင်းမှာ ပြောင်းရွှေ့သင်နေကြတဲ့ ကျောင်းတွေ လည်းရှိပါတယ်။ အဲဒီအချက်ကိုလည်း ထည့်သွင်းစဉ်းစားသင့်ကြောင်း အကြံပြု ဆွေးနွေးလိုပါတယ်။ နိဂုံးချုပ်အားဖြင့် ဆွေးနွေးလိုတာကတော့ ယခုလို ကမ္ဘာ့ဘဏ်ရဲ့ (IDA) ကနေပြီးတော့ အမေရိကန် ဒေါ်လာ သန်း ၁၀၀ ချေးပြီး ကျန်တဲ့ထောက်ပံ့ငွေများနှင့် သန်း ၁၈၀ ကို အသုံးပြုပြီး ပညာရေးကကျောင်းသူ၊ ကျောင်းသားများအား လူတိုင်းအကျုံးဝင် အရည်အသွေးမီပညာရေးလုပ်ငန်း အစီအစဉ်အကောင်အထည်ဖော် ဆောင်ရွက်နိုင်ရန် စီမံကိန်းဖြစ်တဲ့အတွက် ကျောင်းသူ၊ ကျောင်းသားတိုင်း အခွင့်အလမ်းရရှိဖို့ အထူး လိုအပ်ပါတယ်။ မျှမျှတတ ဆောင်ရွက်နိုင်ဖို့လည်း လိုအပ်ပါတယ်။ အခြားဖွံ့ဖြိုးမှုဆိုင်ရာ စီမံကိန်းများ ကတော့ လိုအပ်ချက်ရှိတဲ့ ဒေသတွေကို ရွေးချယ်လုပ်ပေးလို့ရပေမယ့် ပညာရေးက ချန်လုပ်လို့မရပါဘူး။ ရွေးချယ်မှုစနစ်ကလည်း အညွှန်းကိန်းများနှင့် ဆောင်ရွက်ထားတယ်လို့ပြောသော်လည်း မှန်ကန်မှုနှင့် ပွင့်လင်းမြင်သာမှုကိုလည်း ဦးစားပေးဆောင်ရွက်သင့်ကြောင်း၊ ရွေးချယ်ပုံစနစ်ကိုလည်း အသေးစိတ် ရှင်းလင်းသင့်ကြောင်းနှင့် ပြန်လည်စိစစ် ရွေးချယ်ပေးသင့်ကြောင်း အကြံပြုဆွေးနွေးတင်ပြရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးနိုင်မြင့် တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးနိုင်မြင့်(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကနှင့် လွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်မှူးနိုင်မြင့် ဖြစ်ပါတယ်။ ကမ္ဘာ့ဘဏ်၏ အပြည် ပြည်ဆိုင်ရာဖွံ့ဖြိုးရေးအဖွဲ့ထံမှ အမေရိကန်ဒေါ်လာ သန်း ၁၀၀ ချေးယူမည့်ကိစ္စနှင့်ပတ်သက်၍ ဆွေးနွေး အကြံပြုသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ ကျွန်တော့အနေဖြင့် ပညာရေးဝန်ကြီးဌာန၏ အမေရိကန်ဒေါ်လာ သန်း ၁၀၀ ချေးယူမည့်ကိစ္စကို ကျွန်တော်တို့နိုင်ငံမှာ အထူးလိုအပ်လျက်ရှိနေတဲ့ လူတိုင်းအကျုံးဝင် အရည်အသွေးမီပညာရေးလုပ်ငန်း အစီအစဉ်မှာ သုံးစွဲမယ်လို့သိရတဲ့အတွက် မူအားဖြင့် ထောက်ခံဆွေးနွေးသွားပါမယ်။ ဒီချေးငွေကို အပိုင်း ၂ ပိုင်းနဲ့ ဆွေးနွေးလိုပါတယ်။ ပထမအပိုင်းကတော့ ချေးငွေဆိုင်ရာ စီမံခန့်ခွဲမှုအပိုင်းဖြစ်ပြီး ဒုတိယ အပိုင်းကတော့ ပြည်နယ်များကို ဘဏ္ဍာငွေခွဲဝေသုံးစွဲမှုဆိုင်ရာစနစ်ဆိုတဲ့ အပိုင်း ၂ ပိုင်းနဲ့ သတိပေး ဆွေးနွေးလိုပါတယ်။ နာယကကြီးခင်ဗျာ။ ကျောင်းသား၊ ကျောင်းသူတွေရဲ့ သင်ယူတတ်မြောက်မှု အရည်အသွေး ကောင်းမွန်လာစေရန် သင်ကြားပေးသော ဆရာ၊ ဆရာမများ၏ အရည်အသွေးဟာ အလွန်အရေးကြီးပြီး အဓိကကျပါတယ်။ ဒီချေးငွေဟာ လူတိုင်းအကျုံးဝင် အရည်အသွေးမီပညာရေးလုပ်ငန်းအစီအစဉ် ဖြစ်တဲ့ အတွက် ကလေးများကို အရည်အသွေးမီသော အခြေခံပညာရေးအပြင် စိတ်ပိုင်းဆိုင်ရာ၊ ရုပ်ပိုင်းဆိုင်ရာ တိုးတက်စေရန် အနီးကပ်ကြပ်မတ်သင်ကြားပေးသော ဆရာ၊ ဆရာမများ၏ အခန်းကဏ္ဍကိုလည်း ထည့်သွင်းစဉ်းစား ဆောင်ရွက်ပေးရန် လိုအပ်လာပါတယ်။ မူရင်းကောင်းမှ မိတ္တူ ကောင်းမည်ဆိုသကဲ့သို့ ရပ်ဝေးဒေသများတွင်သွားရောက် တာဝန်ထမ်းဆောင်နေရသော ဆရာ၊ ဆရာမများ ကျောင်းမှာပျော်၍ စာသင်တော်စေရန်၊ ၎င်းတို့၏ စားဝတ်နေရေး၊ သွားလာနေထိုင်ရေးကအစ အဆင်ပြေအောင် ဆောင်ရွက် ပေးရန် လိုအပ်ပါတယ်။ ဆရာ၊ ဆရာမများ၏ သင်ကြားမှုအရည်အသွေး တိုးတက်မြင့်မားစေရန် ဆောင်ရွက်ပေးမှသာ သင်ကြားခံရသောကလေးများ၏ ပညာရေးကိုလည်း မြှင့်တင်ပေးရာရောက်မယ် ဆိုတာ အသေအချာပဲ ဖြစ်ပါတယ်။ တိုင်းပြည်တစ်ပြည်ရဲ့ ဘဏ္ဍာငွေအရအသုံးဆိုင်ရာဆောင်ရွက်မှုမှာ လိုငွေနဲ့ဆောင်ရွက်နေရတာတွေ ရှိတတ်ပေမယ့် ခိုင်မာသော လိုငွေဖြည့်တင်းရေးဆိုင်ရာမူဝါဒတွေ ရှိကြရမှာဖြစ်ပါတယ်။ ကျွန်တော်တို့ နိုင်ငံလို ဆယ်စုနှစ်တစ်ခုအတွင်း ဆက်တိုက် ဘတ်ဂျက်လိုငွေပြနေခြင်း၊ လိုငွေဖြည့်တင်းရေးမူဝါဒ ခိုင်မာ တောင့်တင်းမှုမရှိခြင်းတို့ ဖြစ်ပေါ်နေတဲ့နိုင်ငံအဖို့ နိုင်ငံခြားချေးငွေကို သတိထားချေးယူရပါမယ်။ ၂၀၁၈၂၀၁၉ ဘဏ္ဍာနှစ်တွင် နိုင်ငံခြားချေးငွေ ၂,၂၁၃.၃၃၅ ဘီလီယံနဲ့ အများဆုံး ချေးငွေစံချိန်ဆိုတာကိုလည်း ထည့်သွင်းတွက်ချက်ရပါမယ်။ ချေးငွေအခွင့်အလမ်းတွေ ဘယ်လောက်ကောင်းလို့၊ နိုင်ငံတည်ဆောက်ခြင်း အတွက် ဘယ်လောက်လိုအပ်လို့ဆိုပြီး ချေးယူပေမယ့် ကျွန်တော်တို့ကာလမဟုတ်တဲ့ နောင်လာနောက်သားတွေ ကာလမှာ အကြွေးပင်လယ်မှာ နိုင်ငံတော်ကြီး မနစ်မြုပ်စေဖို့ သတိထားကြရပါလိမ့်မယ်။ အကြွေးတင်ရင် ရှင်ဘုရင်ကဆပ်မဟုတ်ဘဲ ဘုရင်ကအကြွေးယူပြီး ပြည်သူပြည်သားက ဆပ်လို့မဆုံးမဖြစ်ဖို့ လိုအပ်ပါတယ်။ ကျွန်တော်တို့နိုင်ငံလို သီအိုရီအရမဟုတ် လက်တွေ့ဘဝမှာစီးပွားရေးဖွံ့ဖြိုးမှု ဆက်တိုက်ကျဆင်း နေသောနိုင်ငံအဖို့ နိုင်ငံတကာချေးငွေနဲ့ တိုးတက်အောင်လုပ်ဆောင်ရမှာဟာ သဘာဝကျလက်ခံပေမယ့် ဒီချေးငွေကို ဘယ်လိုသုံးစွဲမလဲဆိုတဲ့ Budget Allocation ဟာ အရေးကြီးပါတယ်။ တကယ်အသုံးလိုတဲ့ နေရာအတွက် တကယ်ချေးတာလား၊ ချေးလို့ရတဲ့ငွေကိုကော အမှန်တကယ်အကျိုးရှိရှိ သုံးခဲ့ပါသလား၊ ထိထိရောက်ရောက် သုံးခဲ့ပါသလား၊ ဘယ်လိုစနစ်နဲ့စီမံခန့်ခွဲ ကြပ်မတ်သလဲဆိုတာ အရေးကြီးပါတယ်။ ယခုချေးငွေဟာ ၀.၇၅ ရာခိုင်နှုန်း ဝန်ဆောင်ခပေးရပြီး ဒီလိုဝန်ဆောင်ခမျိုးတွေနဲ့ အခြားသော မလိုအပ်တဲ့ သုံးစွဲငွေတွေ၊ ဖောင်းပွစွာသုံးစွဲငွေတွေ၊ မသမာသုံးစွဲငွေတွေဆိုတဲ့ ခေါင်းစဉ်ပွယောင်းယောင်းတွေအောက်မှာ ချေးငွေဟာ ခုတ်ရာတခြား ရှရာတခြား မဖြစ်ဖို့လိုအပ်ပါတယ်။ နာယကကြီးခင်ဗျာ။ ပြည်နယ်တွေ မျှမျှတတဖွံ့ ဖြိုးတိုးတက်ရေးအတွက် ဘဏ္ဍာငွေခွဲဝေသုံးစွဲရေး အပိုင်းဟာ အရေးကြီးပါတယ်။ ဒီကနေ့ ကျွန်တော်တို့ ဦးတည်နေတဲ့စနစ်အရ ပြည်နယ်တွေဟာလည်း ပညာရေး၊ ကျန်းမာရေး၊ စီးပွားရေး အစစမှာ အချိုးညီမျှတစွာ ဖွံ့ဖြိုးတိုးတက်ရမှာဖြစ်တဲ့အတွက် ဒီလို နိုင်ငံတော်က ချေးငွေရယူဆောင်ရွက်တဲ့အခါမှာလည်း သင့်တင့်မျှတစွာ ခွဲဝေသုံးစွဲဖို့ အကြံပြုဆွေးနွေး လိုပါတယ်။ ဒါဟာ ဘဏ္ဍာငွေခွဲဝေမှုဆိုင်ရာ ကျင့်သုံးတဲ့အခါမှာ အထောက်အကူလည်း ဖြစ်စေပါတယ်။ ဒုတိယပိုင်းအနေနဲ့ ဒီနေ့ပြည်ထောင်စုလွှတ်တော်ကြီးမှာ တိုင်းရင်းသားကိုယ်စားလှယ်ပေါင်းစုံ ပါဝင်ပြီး အချို့ကိုယ်စားလှယ်တွေရဲ့ ဆွေးနွေးချက်ကို ဂရုပြုရပါမယ်။ လူအများစု၏ ဆန္ဒအရချေးငွေကို သုံးစွဲတယ်ဆိုပေမယ့် လူနည်းစုတိုင်းရင်းသားတွေရဲ့ ဆန္ဒကိုလည်းအလေးထားပြီး ချေးငွေကိုသုံးစွဲသင့် ပါတယ်။ အချို့ကိုယ်စားလှယ်တော်ကြီးတွေရဲ့ ဆွေးနွေးချက်တွေမှာ ဒေသဖွံ့ဖြိုးရေးဆောင်ရွက်ရာ၌ ချေးငွေများ ခွဲဝေချထားမှုတွင် သူတို့ပြည်နယ်အတွက် မပါပါဘူးဆိုတဲ့ဆွေးနွေးချက်တွေ၊ ဘယ်တိုင်းဒေသကြီးရဲ့ ရေကြီးမှုလျှော့ချရေးအတွက် အရေးပေါ်ရန်ပုံငွေသုံးစွဲမှုဟာ သူတို့ပြည်နယ်ရဲ့ တစ်နှစ်စာရန်ပုံငွေထက် များနေကြောင်း ဆွေးနွေးချက်တွေ၊ တိုင်းရင်းသားတွေရဲ့ ဘာသာစကားသင်ကြားရေးမှာ ဘာသာစကားသင် ဆရာ၊ ဆရာမတွေ၊ သင်ကြားရေးအထောက်အကူပြု ဆရာ၊ ဆရာမတွေရဲ့ ထောက်ပံ့ငွေဟာ အလွန် နည်းပါးလို့ မမျှတဘူးဆိုတဲ့ ဆွေးနွေးချက်တွေ၊ တိုင်းရင်းသားဒေသတွေက မတင့်မတယ်ဖြစ်နေတဲ့ စာသင်ကျောင်းနဲ့ သင်ကြားမှုဆိုင်ရာ ရန်ပုံငွေကိစ္စတွေအတွက် ဆွေးနွေးချက်တွေကို အားလုံးကြားပြီး ဖြစ်ပါတယ်။ နိုင်ငံတော်၏ ပြည်နယ်ဒေသတွေမှာလည်း ရန်ပုံငွေခွဲဝေသုံးစွဲမှုတွေနဲ့ ပတ်သက်နေတာမို့ နိုင်ငံတော်ချေးငွေကို ပြည်နယ်ဒေသတိုင်း ထိထိရောက်ရောက် အကျိုးရှိရှိခွဲဝေသုံးစွဲခြင်းဖြင့် တိုင်းပြည် အကြွေးတင်ရကျိုးနပ်အောင် ဆောင်ရွက်ရမယ်ဆိုတာကိုလည်း သတိပေးဆွေးနွေးလိုပါတယ်။ နာယကကြီးခင်ဗျာ။ နိဂုံးချုပ်အနေနဲ့ ဆွေးနွေးလိုတာကတော့ ပညာရေးဝန်ကြီးဌာနရဲ့ ချေးငွေဟာ လူ့စွမ်းအားအရင်းအမြစ် ဖွံ့ဖြိုးတိုးတက်ရေးအတွက် ရင်းနှီးမြှုပ်နှံမှုဖြစ်လို့ မူအားဖြင့်ထောက်ခံသော်လည်း ယခုလို ဘတ်ဂျက်လိုငွေ စံချိန်တင်နေတဲ့ တိုင်းပြည်စီးပွားရေး ကျဆင်းနေချိန်မှာ မဖြစ်မနေ ချေးရတာဖြစ်တဲ့အတွက် ချေးငွေကို မလိုလားအပ်တဲ့သုံးစွဲမှုတွေ၊ စီမံခန့်ခွဲမှုအမှားတွေမဖြစ်စေဘဲ အကျိုးရှိရှိ ထိထိရောက်ရောက်သုံးစွဲဖို့နဲ့ တိုင်းရင်းသားများ၏ ဒေသဘာသာစကား သင်ကြားနိုင်ရေးများ အပါအဝင် တိုင်းရင်းသားဒေသများပါ သင့်တင့်မျှတစွာ ခွဲဝေသုံးစွဲနိုင်ရေး စီမံဆောင်ရွက်သင့်ပါကြောင်း အကြံပြုဆွေးနွေးလိုက်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးမြင့်ဦး မကွေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1453">ဦးမြင့်ဦး(မကွေးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များ မင်္ဂလာပါ ခင်ဗျာ။ ကျွန်တော်ကတော့ မကွေးတိုင်းဒေသကြီး မကွေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ နာယကကြီးခင်ဗျာ။ နိုင်ငံတော်သမ္မတထံမှ ပေးပို့ထားတဲ့ ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီတဲ့ ပညာရေးလုပ်ငန်းအစီအစဉ်တွေ ဆောင်ရွက်ဖို့အတွက် ကမ္ဘာ့ဘဏ်က အပြည်ပြည်ဆိုင်ရာ ဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာသန်း ၁၀၀ ချေးယူရမယ့် ကိစ္စနဲ့ပတ်သက်ပြီးတော့ ထောက်ခံ ဆွေးနွေးသွားမှာဖြစ်ပါတယ်။ ပညာရေးဌာနအနေနဲ့ နယ်ပယ်စုံချို့တဲ့မှုရဲ့ ညွှန်းကိန်း၊ ဝေးလံခက်ခဲတဲ့ညွှန်းကိန်း၊ ပညာရေးညွှန်းကိန်းနဲ့ ကျန်းမာရေးညွှန်းကိန်းများကို စိစစ်သတ်မှတ်ချက်နဲ့ ကိုက်ညီတဲ့မြို့နယ် ၁၁၅ မြို့နယ် မှာရှိတဲ့ အခြေခံကျောင်းပေါင်း ၁၅,၀၀၀ ခန့်ကို လူတိုင်းအကျုံးဝင် အရည်အသွေးမီတဲ့ ပညာရေးအစီအစဉ် အကောင်အထည်ဖော်ဆောင်ရွက်ဖို့အတွက် IDA ထံမှ အမေရိကန်ဒေါ်လာသန်း ၁၀၀ ချေးယူရမယ့်ကိစ္စမှာ အခြေခံပညာအရည်အသွေးတိုးတက်ရေးနဲ့ ကလေးအားလုံးအကျုံးဝင်ရေး၊ ကလေးအားလုံး ကျောင်းမှာ ပျော်ရွှင်မှုနဲ့ သင်ယူမှုပတ်ဝန်းကျင်ကောင်းဖြစ်ဖို့ရာ ဆရာ၊ ဆရာမနဲ့ ကျောင်းအုပ်ကြီးတွေရဲ့ စွမ်းဆောင်ရည် မြင့်မားဖို့၊ ကျောင်းထွက်နိုင်ခြေရှိတဲ့ ကလေးတွေအတွက် အရည်အသွေးရှိတဲ့ အခြေခံပညာရေးရဖို့၊ တိုင်းရင်းသားကလေးငယ်တွေရဲ့ ပညာသင်ယူမှု အခွင့်အလမ်းတွေရရှိဖို့ ဆောင်ရွက်မှာဖြစ်ပါတယ်။ ပညာရေးအားကောင်းခိုင်မာလာစေဖို့ ပြည်သူ့ဘဏ္ဍာကို ထိထိရောက်ရောက်နဲ့ ပွင့်လင်းမြင်သာစွာ အကျိုးရှိရှိ စီမံခန့်ခွဲမှုအားကောင်းလာစေဖို့နဲ့ အရည်အသွေးရှိတဲ့ ပညာရေးကို ဆောင်ရွက်ဖို့ပဲဖြစ်ပါတယ်။ ဒီနေရာမှာ တစ်နိုင်ငံလုံး အခြေခံကျောင်းပေါင်း ၄၇,၀၀၀ ကျော်ရှိတဲ့အထဲက စီမံကိန်းဆောင်ရွက်မယ့် ကျောင်းကတော့ ၁၈,၄၇၆ ကျောင်းဖြစ်ပါတယ်။ ကျောင်းသားစုစုပေါင်းအနေနဲ့က ၉ သန်းကျော်ရှိတဲ့အထဲက ကျောင်းသား ၃ သန်းကျော်အတွက် ဆောင်ရွက်မှာဖြစ်ပါတယ်။ ဒီလိုစီမံကိန်းတွေ ဆောင်ရွက်ခြင်းအားဖြင့် ကျောင်းအုပ်ကြီးတွေ၊ ဆရာ၊ ဆရာမတွေ၊ အရာထမ်း၊ အမှုထမ်းတွေရဲ့ စွမ်းဆောင်ရည်မြင့်မားပြီးတော့ သင်ကြားသင်ယူမှုကို ပိုမိုအားကောင်းအောင် ဆောင်ရွက်နိုင်မှာဖြစ်ပါတယ်။ စီမံကိန်းဆောင်ရွက်တဲ့ လုပ်ငန်းများအလိုက် ကျေးဇူးတရားတွေကတော့ မူလတန်းအဆင့် ဆရာ၊ ဆရာမများအတွက် ကလေး ပေးနိုင်မှာလည်း ဖြစ်ပါတယ်။ ကျောင်းများမှာ ပြင်ဆင်မွမ်းမံထိန်းသိမ်းခြင်း၊ ပတ်ဝန်းကျင်ကောင်းများကို ဖန်တီးပေးနိုင်ခြင်း၊ ကျောင်းပညာရေးသင်ယူခွင့် လက်လှမ်းမီတဲ့ ကျောင်းသားပေါင်း ၇၇,၀၀၀ ခန့် အရည်အသွေးရှိတဲ့ ကျောင်းပြင်ပပညာရေးကို သင်ယူခွင့်လည်း ရမှာဖြစ်ပါတယ်။ ကျောင်းနေအရွယ်ကလေး အားလုံး အရည်အသွေးရှိတဲ့ ပညာရေးကို သင်ယူမှုအခွင့်အလမ်းရရှိစေပြီး အခြေခံပညာအဆင့်အလိုက် ပြီးမြောက်မှုနှုန်း ပိုမိုများပြားလာမှာဖြစ်ပါတယ်ခင်ဗျာ။ နာယကကြီးခင်ဗျာ။ IDA ရဲ့ ချေးငွေဆိုင်ရာ စည်းမျဉ်းစည်းကမ်းကတော့ ဒီ ပွင့်လင်းမြင်သာစွာ အားလုံးပဲ ဒီမှာတင်ပြအပ်ပါတယ်။ ဆိုင်းငံ့ကာလက ၅ နှစ်၊ ပြန်ဆပ်မှာ ၂၅ နှစ်နဲ့ စုစုပေါင်း ၃၀ နှစ် ဖြစ်ပါတယ်။ တစ်နှစ်အတိုးကလည်း ၁.၂၅ ရာခိုင်နှုန်းနဲ့ ဝန်ဆောင်မှုကလည်း ၀.၇၅ ရာခိုင်နှုန်း ဖြစ်ပါတယ်။ ချေးငွေ (Grant Element) တွက်တဲ့နေရာမှာ ၃၈.၃၄ ရာခိုင်နှုန်းရှိတဲ့အတွက် သက်သာတဲ့ ချေးငွေ(Concessional Loan) အမျိုးအစားမှာ ပါဝင်တယ်လို့ဆိုပါတယ်။ အမေရိကန်ဒေါ်လာသန်း ၁၀၀၊ Global Partnership for Education M600vodood Grant Moos? 00$: 20 oli EU M 6oooooo ငွေကတော့ ၁၀ သန်းပါ။ အဲဒီလိုပေးအပ်မှာဖြစ်တဲ့အတွက် စီမံကိန်းတန်ဖိုးစုစုပေါင်း ဒေါ်လာသန်း ၁၈၀ ဖြစ်ပါတယ်။ စီမံကိန်းကာလကတော့ ၂၀၁၉-၂၀၂၀ ဘဏ္ဍာရေးနှစ်ကနေပြီးတော့ ၂၀၂၂-၂၀၂၃ ဘဏ္ဍာရေးနှစ် အထိ ၄ နှစ်သတ်မှတ်ထားပါတယ်။ ၃၀-၆-၂၀၁၉ နေ့အထိ စာရင်းဇယားများအရ ပညာရေးဝန်ကြီးဌာနက ရယူခဲ့တဲ့ ပြည်ပချေးငွေစုစုပေါင်းဟာ ၁၇၀.၅၀၂ သန်း ရှိပြီးတော့ ပေးရန်ကျန်တာကတော့ ၈၅.၃၄ သန်း ဖြစ်ပါတယ်။ နိုင်ငံတော်ရဲ့ ပြည်ပကြွေးမြီလက်ကျန်ဟာ အမေရိကန်ဒေါ်လာ ၁၀.၁၄၅ ဘီလီယံရှိပြီးတော့ ပြည်ပကြွေးမြီနဲ့ GDP ရဲ့ အချိုးဟာ ၁၄.၈ရ ရာခိုင်နှုန်းဖြစ်လို့ ကြွေးမြီခံနိုင်မှုအတိုင်းအတာအတွင်း ရှိတယ်လို့ဆိုပါတယ်ခင်ဗျာ။ လေးစားအပ်ပါသော နာယကကြီးခင်ဗျာ။ လူတိုင်းအကျုံးဝင် အရည်အသွေးမီပညာရေးလုပ်ငန်း အစီအစဉ် စီမံကိန်းဆောင်ရွက်ရန် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ ချေးငွေ အမေရိကန်ဒေါ်လာသန်း ၁၀၀ ရယူနိုင်ရေးကိစ္စကို အတည်ပြုပေးနိုင်ပါရန် လေးစားစွာတင်ပြအပ်ပါတယ် ခင်ဗျာ။ အားလုံးကိုကျေးဇူးတင်ပါတယ်။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယက၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များကို မင်္ဂလာ ပါလို့ ဦးစွာဂါရဝပြု နှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မြို့နယ်က ပြည်သူ့ လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေး ရန်ပုံငွေအဖွဲ့ (IDA)ထံမှ ဒေါ်လာသန်း ၁၀၀ ပညာရေးဝန်ကြီးဌာနက ချေးယူမှုအား ထောက်ခံဆွေးနွေး သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပညာရေးဝန်ကြီးဌာနမှ နယ်ပယ်စုံချို့တဲ့မှုညွှန်းကိန်းအရ ဝေးလံခက်ခဲမှုညွှန်းကိန်း၊ ပညာရေးနိမ့်ကျမှုညွှန်းကိန်း၊ ကျန်းမာရေးညွှန်းကိန်း အဲဒီအချက် (၄)ချက်ကို ထောက်ခံ ဆွေးနွေးသွားမှာဖြစ်ပါတယ်။ ပထမဦးဆုံးအနေနဲ့ ကျွန်တော်တင်ပြချင်တာက ပညာရေးနိမ့်ကျမှုညွှန်းကိန်းပါ။ ကျွန်တော်တို့ ကရင်ပြည်နယ်၊ ဖာပွန်မြို့မှာ ဖာပွန်ခရိုင်မြို့နယ်ထဲမှာဆိုလို့ရှိရင် ဒါခုနကလိုပေါ့။ ဖာပွန်အထက်တန်းကျောင်း၊ ကူးဆိပ်အထက်တန်းကျောင်း၊ ကမမောင်းအထက်တန်းကျောင်း၊ ဂရန်ကျူးအထက်တန်းကျောင်း ရှိပါတယ်။ အဲဒီထဲမှာမှ ကျွန်တော်တို့ ခုနှစ် ၂၀၁၉ ခုနှစ်၊ ပညာသင်နှစ်မှာ ၁၀ တန်းကျောင်း တစ်ယောက်မျှမအောင်တဲ့ ကူးဆိပ်အထက်တန်းကျောင်း ပါရှိပါတယ်။ ဒါကလည်း ခုနကလိုပေါ့။ ချို့တဲ့တာမှ တကယ့်ကိုချို့တဲ့ ပါတယ်။ ဒါက ၁၉၇၀ ခုနှစ်မှာတစ်ခါ ဒီလိုဖြစ်ဖူးပါတယ်။ ကျွန်တော်တို့ ဖာပွန်မြို့မှာ ဖာပွန်အထက်တန်း ကျောင်းက တစ်ယောက်မှမအောင်ခဲ့တာ ရှိခဲ့ဖူးပါတယ်။ အခု ဒုတိယအကြိမ် ကျွန်တော်တို့ ကူးဆိပ်ကနေ ဖြစ်တာပေါ့။ အဲဒီအချက်ပေါ်မူတည်ပြီး ကျွန်တော် လူကြီးတွေနဲ့ ဆရာမတွေသွားတွေ့တယ်။ တွေ့တဲ့ အခါကျတော့ မဟုတ်ဘူးတဲ့။ အင်္ဂလိပ်စာသင်မယ့် ဆရာမရှိဘူးတဲ့။ အဲဒါဆို မင်းတို့မတောင်းဘူးလား။ ကျွန်မတို့တောင်းပါတယ်တဲ့။ ပေးမယ် ပေးမယ် ဆိုပြီးတော့ စာမေးပွဲသာ ပြီးသွားတယ်။ အင်္ဂလိပ်စာ သင်တဲ့ ဆရာမကမရှိဘူး။ ဒါလည်းအားနည်းချက်ရှိပါတယ်။ ဒါကြောင့်မို့လို့ ကျွန်တော်အနေနဲ့ တင်ပြချင် တာက ပညာရေးနိမ့်ကျမှုညွှန်းကိန်းထဲမှာ လိုအပ်တဲ့ အင်္ဂလိပ်စာပြဆရာမကို ဒါအမြန်ဆုံး ခန့်ထားပေးဖို့ ကျွန်တော် အကြံပြုပါတယ်။ လေးစားအပ်ပါသော နာယကကြီးခင်ဗျာ။ အဲဒါနဲ့ ကျွန်တော့အနေနဲ့ ရွာကိုသွားတဲ့အခါမှာ ထူးထူး ခြားခြားလေး ကူးဆိပ်နားက ရွာက မချောဆိုတဲ့ရွာက ဆယ်တန်းတစ်ယောက်အောင်လာတယ်။ အောင် လာတဲ့ ကျွန်တော်တို့ အမှတ်ကရတာ ၃၃ရ မှတ်ဆိုတော့ သူကအဖိုးတဲ့။ ကျွန်မ အခု ကူးဆိပ်မှာ ဆရာမ လိုတယ်တဲ့။ အင်္ဂလိပ်စာပြ။ ကျွန်မကို ဘားအံပညာရေးကောလိပ် တက်ခွင့်မရနိုင်ဘူးလားတဲ့။ အဲဒါနဲ့ ကျွန်တော်ချက်ခြင်း ဝန်ကြီးဆီကို ကျွန်တော် ကြယ်ပွင့်မပြမေးခွန်းနဲ့ မေးလိုက်တာ ဝန်ကြီးကလည်း ရွေးပေးတယ်။ ဒါကိုလည်း အများကြီးကျေးဇူးတင်ပါတယ်။ ဘာဖြစ်လို့လဲဆိုတော့ ၃ နှစ်တက်ပြီးရင် သူသည် နောင်ဆိုလို့ရှိရင် ခုနကလို အင်္ဂလိပ်စာအပြင် Physics, Chemistry, Maths ပါ ကြိုးစားလာခဲ့တဲ့ အဲဒါရွာအတွက်ကို ဒါဟာ အသုံးကျမယ့်သဘောရှိပါတယ်။ ဒါကြောင့်မို့လို့ ညွှန်းကိန်းအနေနဲ့ နောက်တစ်ခုက ဝေးလံခက်ခဲမှုညွှန်းကိန်း။ ကျွန်တော်တို့ ကရင် ပြည်နယ်မှာ မူလတန်းဆို ဘယ်ထိတောင်ရှိလဲဆိုတော့ ကယားပြည်နယ်စပ်နှင့် ကရင်ပြည်နယ်စပ်က ထိကျစောထ ဆိုတဲ့ရွာရှိပါတယ်။ ဒါက လူတိုင်းမရောက်ဖူးပါဘူး။ တပ်မတော်သားတွေပဲ တော်တော်များများ သိကြပါတယ်။ အဲဒီကကျောင်းသူ၊ ကျောင်းသားတွေက ၄ တန်းအောင်ရင် ဘယ်မှာလာတက်ရလဲဆိုတော့ ဖာပွန်မှာလာတက်ရတယ်။ ဖာပွန်လာတက်တဲ့အခါကျတော့ မိုင် ၅၀ လောက်ဝေးတာ အဲဒီမှာ ဘော်ဒါ လာထားရတယ်။ ဒါကြောင့်မို့လို့ အဲဒီညွှန်းကိန်းနဲ့ ပတ်သက်ပြီးတော့ဆိုလို့ရှိရင်လည်း ဖာပွန်အနေနဲ့ ကူညီထောက်ပံ့ပေးပါလို့ ကျွန်တော် တင်ပြလိုပါတယ်။ နောက်တစ်ခုက နယ်ပယ်စုံချို့တဲ့တဲ့နေရာမှာ ကျွန်တော်တို့ ဘာအဓိကလိုလဲဆိုတော့ လျှပ်စစ် ဓာတ်အားလိုပါတယ်။ အခုစာမေးပွဲအောင်ပြီး ထူးချွန်သွားတဲ့သူတွေရှိပါတယ်။ ဖာပွန်မှာလည်း။ ၅ ဘာသာ ဂုဏ်ထူးအောင်သွားတဲ့ ဆရာဝန် ၂ ယောက် ဖြစ်သွားတာရှိပါတယ်။ တစ်ယောက်ကတော့ ဘယ်လိုလဲ ဆိုတော့ ဂရန်ကြီးရွာအနောက်ဘက်က ဘောကြိုးလွယ်ဆိုတဲ့ရွာမှာ သူ့အမေက ကျန်းမာရေးလုပ်သား၊ သူ့အဖေကလယ်သမား။ ဒါပေမယ့် ဘယ်မှာကျောင်းသွားနေရလဲဆိုတော့ ဟိုဘက် ကျွန်တော်တို့ မြိုင်ကြီးငူ မှာ ကျောင်းသွားနေတဲ့အခါကျတော့ ၅ ဘာသာဂုဏ်ထူးရတဲ့အတွက် ဆရာဝန်လိုင်းရသွားတယ်။ နောက်တစ်ခါ ကျွန်တော်တို့ထဲကနေပြီးတော့ ဖာပွန်ကပဲ ဦးစောဝင်းထိန်ရဲ့ သား သူကလည်း ခုနကလိုပေါ့။ ဖာပွန်မှာ မွေးပြီးတော့ ဘားအံသွားကြီးတဲ့ခါကျတော့ ပညာရေးကို လိုက်တက်တဲ့အခါကျတော့ ဆရာဝန်ဖြစ်သွားတယ်။ အဲဒီ ၂ ယောက်ပဲ ကျွန်တော်တွေ့ဖူးပါတယ်။ ကျန်တာမရှိပါဘူး။ ဒါကြောင့်မို့လို့ နယ်ပယ်စုံချို့တဲ့ တဲ့နေရာမှာ လျှပ်စစ်ဓာတ်အားကလည်း အများကြီးလိုအပ်ပါတယ်ဆိုတဲ့အကြောင်း တင်ပြလိုပါတယ်။ နယ်ပယ်စုံချို့တဲ့တဲ့ ဖာပွန်အပါအဝင် ၁၁၅ မြို့နယ် ကျောင်း ၁၅,၀၀၀ ထောက်ပံ့ရေးအတွက် ပညာရေးဝန်ကြီးဌာနမှ ဒေါ်လာသန်း ၁၀၀ ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးရန်ပုံငွေမှ ချေးယူမှု အား ကြိုဆိုထောက်ခံပါကြောင်းတင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ဆွေးနွေးရန်ကျန်ရှိတဲ့ လွှတ်တော် ကိုယ်စားလှယ် ၄ ဦးကို တစ်ဆက်တည်း ဆွေးနွေးသွားပြီးမှပဲ အစည်းအဝေးကို ခေတ္တရပ်နားမှာ ဖြစ်ကြောင်း ကြိုတင်အသိပေး တင်ပြအပ်ပါတယ်။ အခုဆက်လက်ပြီး ဦးဝင်းမြင့်၊ မကွေးတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1282">ဦးဝင်းမြင့်(မဲဆန္ဒနယ်အမှတ်-၈၊ မကွေးတိုင်းဒေသကြီး)</mp>ရိုသေလေးစားအပ်ပါတဲ့ ပြည်ထောင်စု လွှတ်တော်နာယကကြီး၊ ပြည်ထောင်စုဝန်ကြီး၊ ပြည်ထောင်စုလွှတ်တော် ကိုယ်စားလှယ်များနှင့် လေ့လာရန် ရောက်ရှိနေကြတဲ့ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာရွှင်လန်းကြပါစေကြောင်း မေတ္တာ ပို့သရင်း လေးစားစွာ ဂါရဝပြုနှုတ်ခွန်းဆက်သအပ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၈)ရဲ့ အမျိုးသားလွှတ်တော်ကိုယ်စားလှယ် ကျွန်တော် ဦးဝင်းမြင့်က ကမ္ဘာ့ဘဏ်အပြည်ပြည်ဆိုင်ရာ ဖွံ့ဖြိုးရေး ရန်ပုံငွေ(IDA) ချေးငွေနဲ့ ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် အကောင်အထည်ဖော်ဆောင်ရွက်လိုမှုအပေါ်မှာ အကြံပြုဆွေးနွေးမှာ ဖြစ်ပါတယ်။ လိုအပ်တဲ့ နေရာမှာ UNICEF နဲ့ UNESCO က သုံးလေ့ရှိတဲ့ အသုံးအနှုန်းများကို တွဲစပ်အသုံးပြု ခွင့်ပြုဖို့ကိုလည်း လေးစားစွာ ပန်ကြားအပ်ပါတယ်။ ရိုသေလေးစားရပါတဲ့ နာယကကြီးခင်ဗျာ။ ၂၁ ရာစုအစပိုင်း ခရစ်သက္ကရာဇ် ၂၀၀၀ ကျော်ကနေ စပြီး ယနေ့ထက်တိုင် အကျယ်လောင်ဆုံး မြည်ဟိန်းနေတဲ့ ပညာရေးနဲ့ပတ်သက်တဲ့ အသံတွေကတော့ ပညာသည်သာအခရာ၊ ပညာသည်သာမောင်းနှင်အား၊ ပညာသည်သာလူသားရဲ့ ရင်တွင်းဘဏ္ဍာ၊ ပညာခေတ်၊ ပညာလူ့အဖွဲ့အစည်း၊ ပညာဗဟိုပြုချဉ်းကပ်မှုဆိုတဲ့ ပညာအရေးပါမှုကို ဦးထိပ်ထားတဲ့ အသံတွေပဲဖြစ်ပါတယ်။ ကမ္ဘာတစ်ဝန်းမှာလည်း ပညာကိုတူရူပြုတဲ့ လူသားအကျိုးပြုလုပ်ငန်းတွေဟာ နာရီမလပ် ထောင်သောင်း ချီတဲ့ တီထွင်ဆန်းသစ်မှုတွေအဖြစ် လူထုကိုအကျိုးပြုနေပြီ ဖြစ်ပါတယ်။ မြန်မာနိုင်ငံအနေနဲ့လည်းပဲ ၂၁ ရာစု ပညာခေတ်ရဲ့ လှုံ့ဆော်မှုနဲ့အတူ လိုက်လျောညီထွေဖြစ်စေမယ့် အမျိုးသားပညာရေးမဟာဗျူဟာ စီမံကိန်းကို ရေးဆွဲဆောင်ရွက်နေတာ အားလုံးအသိဖြစ်ပါတယ်။ စီမံကိန်းရဲ့ ဦးတည်ချက်တစ်ရပ်မှာ ယှဉ်ပြိုင်နိုင်စွမ်း(Competency)ရှိတဲ့ ကျွမ်းကျင်လုပ်သားများ ပေါ်ထွန်းရေးလို့ ပါရှိပါတယ်။ ယှဉ်ပြိုင်နိုင်စွမ်းဆိုတာ တစ်ဦးချင်းရဲ့ အရည်အသွေးထက်မြက်ခြင်း (Self Individual Quality)လို့ဆိုပါတယ်။ သူဒီလိုထက်မြက်မှသာ သူနေထိုင်တဲ့ ဒေသရဲ့ပြည့်စုံမှု (Local Efficiency) juggulu Local Efficiency govops: @cm 8:93:69:09:05dą (Growing National Economy) op:ones မှာပါ။ မြန်မာနိုင်ငံနဲ့ဆက်သွယ်နေတဲ့ အသိုက်အဝန်းဒေသများရဲ့ ကြွယ်ဝမှုကိုလည်းပဲ(Divisional Property) အဖြစ် ထောက်ပံ့ပေးမှာပါ။ နောက်ဆုံးတော့ ကျွန်တော်တို့ကမ္ဘာကြီးရဲ့ ရေရှည်တည်တံ့တဲ့ Global Sustainability ပြည့်စေမယ့် မောင်းနှင်အားဟာ ပညာပဲဖြစ်တယ်လို့ ခံယူကြပါတယ်။ ရိုသေလေးစားအပ်ပါတဲ့ နာယကကြီးခင်ဗျာ။ ၂၁ ရာစုပညာရေးရဲ့ စိန်ခေါ်မှုဖြစ်တဲ့ စုံစုံလင်လင် သိမြင်ကျွမ်းကျင်တဲ့လူသား Integrated Person ဖြစ်မှသာ ယှဉ်ပြိုင်မှုစွမ်းရည် ရေချိန်မြင့်မှာဖြစ်ပါတယ်။ ဒါကြောင့်စုံလင်ပြည့်ဝတဲ့ပညာရေး(Comprehensive Education) တစ်ယောက်မှမကျန်အောင် နောက်ချန် (Holistic Education) သယတထစည်ကတိ ပတိပေးမယ် တကယ် (Moral Education)ကို အခြေပြုတဲ့ ဘဝတစ်သက်တာပညာရေး(Lifelong Education)ဟာ ကျွန်တော်တို့ အမျိုးသားပညာရေးမဟာဗျူဟာစီမံကိန်းရဲ့ အပြုသဘောဆောင်လုပ်ငန်းများ ဖြစ်ပါတယ်။ တင်ပြခဲ့တဲ့ ပညာရေးစက်ဝိုင်းတွေ ကျယ်ပြန့်စွာအခြေခံဖို့အတွက် IDA ချေးငွေကို အခြေခံဆောင်ရွက်တဲ့ လုပ်ငန်း တစ်ရပ်ဖြစ်ပါတယ်။ IDA ချေးငွေဟာ အထူးအစီအစဉ်သဘောမျိုး(Extraordinary)လုပ်ငန်း ဖြစ်တဲ့အတွက် ကျွန်တော်တို့ ပါဝင်ပတ်သက်တဲ့ ပုဂ္ဂိုလ်တွေဟာ စိတ်အားသန်သန်၊ စိတ်ထားမှန်မှန်နဲ့ ဆောင်ရွက်မှသာ ပညာရေးဝန်ကြီးဌာနရဲ့ ရည်ရွယ်ချက်ကို ပေါက်မြောက်မှာဖြစ်ပါတယ်။ အနာဂတ်မျိုးဆက်တွေရဲ့ ပညာရေး မျှော်လင့်ချက်ကို ဖြည့်စွမ်းပေးမယ့် ယခုစာချုပ်ကနေရရှိလာမယ့် ပညာရေးဝန်ကြီးဌာနရဲ့ ရည်ရွယ်ချက်တွေ လက်တွေ့အကောင်အထည်ပေါ်မှသာ စာချုပ်ရဲ့ ဂုဏ်အင်္ဂါ ပါဝင်ဆက်နွယ်သူများရဲ့ သိက္ခာ၊ ပညာရေးရဲ့ ရည်မှန်းချက်တွေ တစ်ပြိုင်နက်တည်း ပေါ်လွင်မှာဖြစ်ပါတယ်။ ချေးငွေအပေါ် အခြေပြုတဲ့အဆင့်ဟာ စတင်လက်တွဲတဲ့ ပထမအဆင့် (Dependence Stage) ဖြစ်ပါတယ်။ အဲဒီဟာကိုအားကိုးပြီးတော့ မျှော်မှန်းရလဒ်တွေ လက်ဝယ်ပိုင်ပိုင်ရမှသာ ကိုယ့်ရည်ရွယ်ချက် အတိုင်း လျှောက်လှမ်းနိုင်မယ့် ဒုတိယအဆင့်ဖြစ်တဲ့ Independence အဆင့်ရောက်မှာပါ။ Independence အဆင့်မှာရလာတဲ့ ကျွန်တော်တို့မျှော်မှန်းတဲ့ ဆရာ၊ ဆရာမတွေ၊ ကျောင်းသား၊ ကျောင်းသူတွေ စီမံခန့်ခွဲ သူတွေရဲ့ Behavior Changes တိုးတက်ပြောင်းလဲမှုကနေမှသာ ကျွန်တော်တို့ အကောင်အထည်ဖော်တဲ့ အမျိုးသား ပညာရေးမဟာဗျူဟာစီမံကိန်းကို အပြန်အလှန်အကျိုးပြုတဲ့ တတိယအဆင့် Interdependence Stage o copodosoli 319007 Gaoooo qc$:326mɔ€32002godą Complete Implementation ဖြစ်မှာပါ။ ဒါ့ကြောင့် စီမံကိန်းဝင်မြို့နယ်တွေရဲ့ IDA ချေးငွေအခြေပြု လူတိုင်းအကျုံးဝင် အရည်အသွေးမီ ပညာရေး လုပ်ငန်းအစီအစဉ်ရဲ့ အဆင့်ဆင့်လုပ်ငန်းများအပေါ် စဉ်ဆက်မပြတ် အကဲဖြတ်ဆန်းစစ်မှုရလဒ် တွေကို တစ်နှစ်ချင်း၊ တစ်နှစ်ချင်းနဲ့ စီမံကိန်းအပြီး ခြုံငုံသုံးသပ်မှုတွေကို ပြည်ထောင်စုလွှတ်တော်ကို ပြန်လည်တင်ပြပေးဖို့ အကြံပြုလိုပါတယ်။ စီမံကိန်းဝင်မြို့နယ်များရဲ့ လုပ်ငန်းစဉ်များမှာ ကျွန်တော်တို့ လွှတ်တော် ကိုယ်စားလှယ်များ ပါဝင်ဆွေးနွေးညှိနှိုင်း အကြံပြုကူညီလမ်းညွှန်ဖို့ အခွင့်အလမ်းတွေကိုလည်း စနစ်တကျ စီစဉ်ထားပြီး လေးလေးစားစား ပူးပေါင်းဆောင်ရွက်ပေးဖို့ သက်ဆိုင်ရာပုဂ္ဂိုလ်များနဲ့ သက်ဆိုင်ရာ အဖွဲ့အစည်းများကို အကြံပြုအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ လေးစားအပ် ပါတဲ့ ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတက ပေးပို့ထားတဲ့ ပညာရေးဝန်ကြီး ဌာနရဲ့ ကမ္ဘာ့ဘဏ်(IDA)က ဒေါ်လာသန်း ၁၀၀ ချေးဖို့ကိစ္စမှာ အပိုင်း ၂ ပိုင်းပါတာကို ကျွန်တော် လေ့လာ တွေ့ရှိရပါတယ်။ အဲဒါကတော့ လူတိုင်းအကျုံးဝင်ခြင်းရဲ့ အရည်အသွေးမီဆိုတဲ့ အပိုင်း ၂ ပိုင်းပါ။ ဒီနေရာမှာ အရည်အသွေးမီတဲ့ ပညာရေးပေးဖို့ ဆိုတဲ့ကိစ္စနဲ့ ပတ်သက်ပြီးတော့ ကျွန်တော် ပထမ ဆွေးနွေးပါမယ်။ အရည်အသွေးမီ ပညာရေးပေးဖို့ဆိုရင် ပထမဆုံးအရေးကြီးတာကတော့ ဘတ်ဂျက်ပါပဲ။ ဒီကနေ့ ပြည်သူ့အစိုးရလက်ထက်မှာ ဘတ်ဂျက်က ဒီနှစ်ဆိုလို့ရှိရင် ဘတ်ဂျက်စုစုပေါင်းရဲ့ ၈.၈ ရာခိုင်နှုန်းဟာ ပညာရေး အတွက် အသုံးပြုထားတဲ့အတွက် ဒါဟာနိုင်ငံသမိုင်းတစ်လျှောက်မှာ အများဆုံးဖြစ်တဲ့အတွက် ဒါကအင်မတန် ကျေနပ်အားရဖို့ကောင်းပါတယ်။ နောက်တစ်ခါ ကျွန်တော်တို့ ပညာရေးကဏ္ဍကြီးတစ်ခုလုံးကို လွှမ်းခြုံနိုင်ဖို့ အတွက် အမျိုးသားပညာရေးမူဝါဒကော်မရှင်လည်း ဖွဲ့စည်းပြီး ဒီမိုကရေစီဖက်ဒရယ် ပြည်ထောင်စု တည်ဆောက်ရေးကို အကျိုးပြုမယ့် ပညာရေးမူဝါဒတွေကို ဖော်ထုတ်နေတယ်ဆိုတာကိုလည်း ကျွန်တော်တို့ တွေ့ရှိနေရပါတယ်။ နောက်တစ်ခါ အမျိုးပညာရေးမဟာဗျူဟာစီမံချက် ၂၀၁၆-၂၀၂၁ ဒါကိုလည်း ရေးဆွဲပြီးတော့ နှစ်အလိုက်ဖော်ဆောင်နေတာကို တွေ့ရတဲ့အတွက် ကျွန်တော် အင်မတန်ပဲ ကျေနပ်အားရဖြစ်ရပါတယ်။ နောက်တစ်ခါ ပညာရေးပြုပြင်ပြောင်းလဲမှုအပိုင်းမှာ KG+12 စပြီးတော့ပြောင်းတယ်။ နောက်တစ်ခါ အခုပြီးခဲ့တဲ့နှစ်ကဆိုရင် ဆရာ၊ ဆရာမတွေကို Grade-3, Grade-6 သင်တန်းတွေပေးပါတယ်။ လာမယ့် ş@gpaộ Grade-4, Grade-7 . Grade-9 603 60:qoşolos un 302969:GGE ga:cwą တွေဟာ ၂၀၂၃ မှာ အားလုံးလွှမ်းခြုံမယ်လို့ သိရှိရပါတယ်။ အဲဒီတော့ ကျွန်တော်တို့ ပညာရေး ဒီလို ပြောင်းလဲမှုတွေလုပ်နေတာဟာ အဓိကအခြေခံက ဘယ်ကိုသွားလဲဆိုတော့ Child Centered Approach ပါပဲ။ ကလေးဗဟိုပြု ပညာသင်ကြားရေးပါပဲ။ အဲဒီတော့ ကလေးဗဟိုပြုပြီးတော့၊ ဆရာတွေပြောတာပဲ ကလေးတွေက နားထောင်ပြီးတော့ ဒီလိုသွားတဲ့ပညာရေးမဟုတ်ဘဲနဲ့ ကလေးတွေပါ တက်တက်ကြွကြွ ပါဝင်ပူးပေါင်း သင်ကြားလာတဲ့စနစ်ကို သွားဖို့ဖြစ်ပါတယ်။ ဒါကတစ်ဆင့် ဘယ်ကိုသွားမှာလဲဆိုတော့ ကျွန်တော်တို့ Critical Thinking လို့ခေါ်တဲ့ အလွတ်ကျက်တဲ့ပညာရေးကို အားမပြုဘဲနဲ့ တွေးခေါ် ဆင်ခြင်မှုကိုအားပြုတဲ့၊ ဝေဖန်ပိုင်းခြားမှုကိုအားပြုတဲ့ သင်ကြားမှုစနစ်ကို သွားနေတာဖြစ်ပါတယ်။ ဒီလိုလုပ်မယ်ဆိုရင် ကျွန်တော်တို့က ကလေးတွေကို အနည်းဆုံးတော့ Q 3 Q တတ်မြောက်ဖို့၊ Q3 Q အားကောင်းဖို့ လေ့ကျင့်ပေးရမှာဖြစ်ပါတယ်။ ပထမဆုံး Q ကတော့ IQ ပါ။ ဒါကတော့ Intelegent Quotient ဆိုတာကတော့ သူ့ရဲ့ပင်ကိုယ်ပါလာတဲ့ ကိစ္စပါ။ ဒါကတော့ ပြုပြင်ပြောင်းလဲလို့မရပါဘူး။ နောက် တစ်ခုကတော့ EQ ပါ။ ဒါ Emotional Quotient ဆိုတာကတော့ ကလေးတွေရဲ့ နှလုံးသားတွေ လှလာ ဒါတွေကို ကျွန်တော်တို့က လေ့ကျင့်သင်ကြားပေးရမှာ ဖြစ်ပါတယ်။ တတိယကတော့ MO ခေါ်တဲ့ Managerial Quotient ပါ။ ဒါကတော့ ကလေးတွေ စီမံခန့်ခွဲမှုကျွမ်းကျင်ပိုင်နိုင်လာအောင်လို့ပါ။ ဒီ Q 3 Q ကို ကျွန်တော်တို့က နောက်ဆုံး အဆုံးတစ်နေ့မှာ Life Long Learning လို့ခေါ်တဲ့ ဘဝတစ်သက်တာ ပညာရေး ဆီကိုသွားဖို့အတွက် ကျွန်တော်တို့ရဲ့ မူဝါဒတွေက မျှော်မှန်းထားတာ ဖြစ်ပါတယ်။ နောက်ဒုတိယပိုင်းကတော့ လူတိုင်းအကျုံးဝင် ပညာရေးပါ။ လူတိုင်းအကျုံးဝင်ပညာရေးဆိုတဲ့ အပိုင်းမှာ ၂ ပိုင်းလို့ ကျွန်တော်မြင်ပါတယ်။ တစ်ပိုင်းကတော့ ကျောင်းနေအရွယ် ကလေးသူငယ်အားလုံး ကျောင်းကိုရောက်ရှိရေးပါ။ ဒါကတော့ တစ်ပိုင်းပါ။ ဒုတိယပိုင်းကတော့ ကလေးတွေတော့ ကျောင်းရောက် ပါတယ်။ ဒါပေမယ့် ၁ တန်း၊ ၂ တန်း၊ ၃ တန်း၊ ၄ တန်းစသည်ဖြင့်ပေါ့ ထွက်သွားကြတဲ့ Drop Out တွေ၊ အဲဒီတော့ ဒီကလေးတွေအကုန်လုံး အကျုံးဝင်တဲ့ပညာရေး ဘယ်လိုပေးမလဲ။ ဒီကိစ္စ၊ ဒီ ၂ ပိုင်းကို ကျွန်တော်တို့က လေ့လာသုံးသပ်ပြီးတော့ သေသေချာချာ အကောင်အထည်ဖော်ရမှာ ဖြစ်ပါတယ်။ အခုက ကျွန်တော်တို့ ကျောင်းနေအရွယ်ကလေးတွေ ကျောင်းကိုရောက်ဖို့ကိစ္စကတော့ ကျွန်တော်တို့ တော်တော် လေးအောင်မြင်နေတာကို တွေ့ရပါတယ်။ ဒါကတော့ အထူးပြောစရာမလိုပါဘူး။ အထူးသဖြင့် ကျောင်း ထွက်သွားတဲ့ကိစ္စ။ ကျောင်းထွက်သွားတယ်။ ကျောင်းထွက်သွားတဲ့အခါမှာ ဒီကလေးတွေ စာသင်နှစ် အသစ်စပြီဆိုရင် ဘာလို့ထွက်သွားလဲဆိုတာကို လေ့လာဖို့အတွက် ကျောင်းတိုင်း ကျောင်းတိုင်းမှာ Team လေးတွေဖွဲ့ပြီးတော့ အဲဒါကနေ လိုက်ပြီးတော့ လေ့လာဖို့လိုမယ်လို့ထင်ပါတယ်။ ဘာကြောင့်ထွက်သွား တာလဲ။ ကျောင်းပြောင်းသွားတာလား။ ဒါမှမဟုတ်လို့ရှိရင် သေဆုံးသွားတာလား။ ဒါမှမဟုတ်လို့ရှိရင် ကလေးလုပ်သား ဖြစ်သွားတာလား။ ဒါတွေကို သေသေချာချာ Research လုပ်ဖို့ Team လေးတွေ ကျောင်းတိုင်းမှာ ဖွဲ့သင့်ပါတယ်။ ဒီလိုဖွဲ့တဲ့အခါမှာ ဒီအတွက်လည်း ဘတ်ဂျက်လိုအပ်လို့ရှိရင် Allocate လုပ်သင့်ပါတယ်။ နောက်တစ်ခုကတော့ ဒီကလေးလုပ်သားဖြစ်နေတဲ့ ကလေးတွေကို CSO တွေက ကူညီပြီးတော့ ကလေးတွေ ငုံးဥရောင်းလို့ရှိရင် သူတို့အစားငုံးဥရောင်းပေးတယ်။ ရေသန့်ဘူးရောင်းရင် သူတို့အစား ရေသန့်ဘူးရောင်းပေးပြီးတော့ ကလေးတွေကို စာသင်ပေးတဲ့အလုပ်။ ဒါတွေလည်း ကျွန်တော်တို့ မကြာ သေးခင်က တွေ့လိုက်ရပါတယ်။ ဒါပေမဲ့ လောလောဆယ်မှာတော့ ဒီဟာက ဘယ်အဆင့်ရောက်သွားပြီလဲ မသိပါဘူး။ ဆက်ပြီးပဲလုပ်နေသေးလား။ ဒါမှမဟုတ်လို့ရှိရင် အကြောင်းကြောင်းကြောင့်ပဲ ရပ်သွားသလား ဆိုတာ ကျွန်တော်မသိပါဘူး။ ဒါကြောင့် ပညာရေးဝန်ကြီးဌာနအနေနဲ့ ဒီ CSO တွေ၊ NGO တွေနဲ့ ပူးပေါင်း :cos? Š Drop Out Goo:od m600:6021 Boeing Informal 02969: Vocaltional 02267 ရရှိအောင် ဒီချေးငွေတွေရဲ့ အစိတ်အပိုင်းတစ်ခုကို သုံးစွဲပြီးတော့ CSO တွေ၊ NGO တွေနဲ့ ပူးပေါင်းပြီးတော့ ဒီကိစ္စကို ဆောင်ရွက်သင့်တယ်လို့ ကျွန်တော်ယူဆပါတယ်။ ဒါကိုလည်း ကျွန်တော် အကြံပြုပါတယ်။ နောက်တစ်ခု ကျွန်တော် မနက်ကပဲ ကာတွန်းတစ်ခုဖတ်လိုက်ရပါတယ်။ အဲဒီကာတွန်းက ငါတို့ အစိုးရက မင်းတို့အစိုးရထက် ငွေပိုချေးတယ်ဆိုတဲ့ ကာတွန်းပါ။ ဒါမှန်ပါတယ်။ ကျွန်တော်တို့ အစိုးရက ငွေတွေချေးနေပါတယ်။ ပြည်ထောင်စုလွှတ်တော်မှာ ငွေချေးတယ်။ လာပြီးအတည်ပြုပါတယ်။ အဲဒီတော့ ဖွံ့ဖြိုးဆဲနိုင်ငံတစ်ခုအတွက် နိုင်ငံတည်ဆောက်ရေးလုပ်ငန်းတွေ လုပ်တဲ့အခါမှာ ငွေချေးပြီးတော့လုပ်ရမှာ ပါပဲ။ ဒါပေမဲ့ ဒီငွေတွေကို ကျွန်တော်တို့က Cost Effective ဖြစ်ဖို့၊ Efficient ဖြစ်ဖို့ ဒီကိစ္စနဲ့ ပတ်သက် ပြီးတော့ ခုနက တပ်မတော်သား လွှတ်တော်ကိုယ်စားလှယ်လည်း အသေးစိတ် တင်ပြသွားပါတယ်။ သေသေချာချာ Monitor လုပ်ဖို့။ ကျေးဇူးတင်ပါတယ်။ အပေါ်ကကျလာတဲ့ မူဝါဒတွေကို Grass Root Level အထိရောက်ဖို့ဆိုလို့ရှိရင် ကျွန်တော်တို့ သေသေချာချာ Monitoring လုပ်ဖို့လိုပါတယ်။ ဒါကိုလည်း ခုနက ကျွန်တော့ရှေ့က လွှတ်တော်ကိုယ်စားလှယ်ကြီးက တင်ပြသွားတဲ့အတွက် ကျေးဇူးတင်ပါတယ်။ ကျွန်တော်တို့ ပြည်ထောင်စုလွှတ်တော်ကို အမြဲတမ်း Report လုပ်ဖို့ပါ။ ဒီလိုလုပ်မယ်ဆိုလို့ရှိရင်တော့ ကျွန်တော်တို့ ဒီချေးငွေဟာ အသုံးဝင်တဲ့ချေးငွေ တစ်ခုဖြစ်ပါလိမ့်မယ်။ ဒါကြောင့် ဒီချေးငွေချေးယူရေးကိစ္စကို ထောက်ခံ ပါကြောင်း တင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ပြည်ထောင်စု အဆင့်အဖွဲ့အစည်းဝင်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့သရင်းနဲ့ ရွှင်လန်းချမ်းမြေ့ကြပါစေလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ ရှမ်းပြည်နယ်(တောင်ပိုင်း) လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ စီမံကိန်းအမည်မှာ လူတိုင်း အကျုံးဝင် အရည်အသွေးမီ ပညာရေးလုပ်ငန်းအစီအစဉ်ဖြစ်ပြီး အကြံပြုဆွေးနွေး တင်ပြသွားမှာ ဖြစ်ပါတယ်။ တိုင်းဒေသကြီး၊ ပြည်နယ်နဲ့ ပြည်ထောင်စုနယ်မြေအပါအဝင် မြို့နယ်ပေါင်း ၁၁၅ မြို့နယ်မှာ ရှိတဲ့ အခြေခံပညာကျောင်းပေါင်း ၁၈,၄၇၆ ကျောင်းမှာ ၂၀၁၉-၂၀၂၀ ခု ဘဏ္ဍာရေးနှစ်မှ စတင်အကောင် အထည်ဖော်ဆောင်ရွက်ပြီး ၂၀၂၂-၂၀၂၃ ခု ဘဏ္ဍာရေးနှစ်မှာ ဆောင်ရွက်မှုပြီးစီးမှာဖြစ်ကြောင်း သိရှိ ရပါတယ်။ စီမံကိန်းတန်ဖိုးမှာ အမေရိကန်ဒေါ်လာ သန်း ၁၈၀ ဖြစ်ပြီး ယခုကမ္ဘာ့ဘဏ် IDA ထံမှ ဒေါ်လာ သန်း ၁၀၀ ချေးငွေရယူရေး ပြည်ထောင်စုလွှတ်တော်မှ အတည်ပြုချက် ရယူရန်ဆောင်ရွက်ခြင်းလည်း ဖြစ်ပါတယ်။ ဦးစားပေးဆောင်ရွက်မယ့် လုပ်ငန်းများထဲမှ ကျောင်းဖွံ့ဖြိုးရေးစီမံချက်တွေ ရေးဆွဲခြင်းကို ပြည့်ပြည့်စုံစုံ ရေးဆွဲပေးနိုင်ပါရန် အကြံပြုဆွေးနွေးအပ်ပါတယ်။ ဆရာ၊ ဆရာမနဲ့ ကျောင်းအုပ်ကြီးတွေရဲ့ စွမ်းဆောင်ရည်မြင့်မားမှသာ ပညာရေးအရည်အသွေး တိုးတက်အောင် ဆောင်ရွက်နိုင်မှာဖြစ်ကြောင်း ရှင်းလင်းတာ ကြားသိရပါတယ်။ ဒီစီမံကိန်းမှာပါဝင်တဲ့ အခြေခံပညာကျောင်းများမှာ လိုအပ်လျက်ရှိတဲ့ ပြောင်းရွှေ့သွားပြီး ဆရာ၊ ဆရာမများရဲ့ နေရာမှာ တစ်ပြေးညီ အစားထိုးခန့်အပ်တာဝန်ပေးတာမရှိလို့ အခြေခံပညာသင်ကြားရန် ကျောင်းတက်နေတဲ့ ကျောင်းသား၊ ကျောင်းသူများအတွက် ပညာသင်ကြားရန် အခက်အခဲများဖြစ်ပေါ်နေပြီး ကျောင်းအကျိုးဆောင် အဖွဲ့၊ ကျောင်းသား၊ ကျောင်းသူများရဲ့ မိဘများမှ ကိုယ့်အားကိုယ်ကိုး ဆရာ၊ ဆရာမများငှားရမ်းပြီး ပညာ သင်ကြားရေး ခရီးဆက်နေရပါသဖြင့် ယခုစီမံကိန်းတွင်ပါရှိသည့် အခြေခံပညာကျောင်းများမှာ လိုအပ် လျက်ရှိတဲ့ အခြေခံပညာကျောင်း ဆရာ၊ ဆရာမများအား ဆောလျင်စွာ ခန့်အပ်တာဝန်ပေးနိုင်ပါရန် အကြံပြု ဆွေးနွေးတင်ပြအပ်ပါတယ်။ အခြေခံပညာမူလတန်းကျောင်းသား၊ ကျောင်းသူတွေရဲ့ မြန်မာစာအဖတ်၊ အရေး စွမ်းရည်၊ သင်္ချာစွမ်းရည်တွေအပြင် အင်္ဂလိပ်စာကိုလည်း အရည်အသွေးမြင့်မားစွာနဲ့ သင်ယူတတ်မြောက်မှု အရည်အသွေးကောင်းမွန်လာရန် ဆောင်ရွက်ပေးသင့်ပါကြောင်း အကြံပြုဆွေးနွေးအပ်ပါတယ်။ နိဂုံးချုပ်အနေဖြင့် လူတိုင်းအကျုံးဝင်အရည်အသွေးမီ ပညာရေးလုပ်ငန်းအစီအစဉ် စီမံကိန်းအကောင် အထည်ဖော်ဆောင်ရွက်ရန်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန် ဒေါ်လာသန်း ၁၀၀ ချေးငွေရယူရန် ပြည်ထောင်စုလွှတ်တော်မှ အတည်ပြုပေးသင့်ပါကြောင်း ထောက်ခံ အကြံပြုဆွေးနွေးအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးကိုကိုနိုင် စစ်ကိုင်းတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1248">ဦးကိုကိုနိုင်(မဲဆန္ဒနယ်အမှတ်-၈၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)က အမျိုးသားလွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ကျွန်တော့အနေနဲ့ ယနေ့ပြည်ထောင်စု လွှတ်တော်မှာ ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီပညာရေးလုပ်ငန်းများ အကောင် အထည်ဖော်ဆောင်ရွက်ဖို့ ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ USD သန်း ၁၀၀ ချေးယူနိုင်ရေးနဲ့ပတ်သက်ပြီး ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဒီချေးငွေနဲ့ပတ်သက်လို့ ပညာရေးဝန်ကြီးဌာနအနေနဲ့ နယ်ပယ်စုံခက်ခဲမှုညွှန်းကိန်း၊ ဝေးလံခက်ခဲမှုညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်းတို့ အပေါ်မှာအခြေခံပြီး သတ်မှတ်ချက်များနဲ့ ကိုက်ညီတဲ့ မြို့နယ်ပေါင်း ၁၁၅ မြို့နယ်မှာရှိတဲ့ အခြေခံပညာ ကျောင်းပေါင်း ၁၅,၀၀၀ ခန့်မှာ အကောင်အထည်ဖော် ဆောင်ရွက်သွားမှာဖြစ်ပြီး စီမံကိန်းကာလကတော့ ၂၀၁၉-၂၀၂၀ ဘဏ္ဍာရေးနှစ်မှ ၂၀၂၂-၂၀၁၃ ဘဏ္ဍာရေးနှစ်အထိ ၄ နှစ်တိုင်တိုင် အကောင်အထည်ဖော် ဆောင်ရွက်သွားမှာဖြစ်ကြောင်း ရှင်းလင်းတင်ပြသွားတာကို မှတ်သားမိပါတယ်။ ဒါ့အပြင် ကျောင်းသားပေါင်း ၃၀,၀၀၀ ခန့်နဲ့ ပိုမိုကောင်းမွန်တဲ့ဘဏ္ဍာရေးအစီအစဉ်များ ရှိလာမှာဖြစ်ပြီးတော့မှ ကျောင်းပြင်ပပညာရေး တောင်တက်မက် စီမံကိန္တဝင်၊ မယ်များမှာ မင်းသားပေါင်း ၁၀၀၀၀ ထိ အယ်အသေးမီက ကျောင်းပြင်ပပညာရေးကို သင်ယူခွင့်ရရှိနိုင်မှာဖြစ်ပြီးတော့မှ ယခုအကောင်အထည်ဖော်မယ့်စီမံကိန်းကြောင့် လူမှုရေးဆိုင်ရာအကျိုးအမြတ် ရရှိနိုင်တဲ့နှုန်းထား တိုးတက်စေမယ်လို့ ရှင်းလင်းပြောကြားခဲ့မှုအပေါ်မှာတော့ အထူးစိတ်ဝင်စားမိပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့နိုင်ငံရဲ့ ခေတ် အဆက်ဆက်ပညာရေးကို ပြန်ပြောင်းကြည့်မယ်ဆိုရင်တော့ ၁၉၈၈ နောက်ပိုင်းကာလများမှာ ကျွန်တော်တို့ နိုင်ငံရဲ့ ပညာရေးစနစ်ဟာ အဆိုးရွားဆုံးအခြေအနေမှာဖြစ်ပေါ်ခဲ့ပြီး နိုင်ငံရဲ့ ပညာရေး နိမ့်ဆင်းသွားရမှု ရလဒ်ဟာ နိုင်ငံရဲ့ ကဏ္ဍအသီးသီးသို့ သက်ရောက်မှုရှိခဲ့ပြီး ပညာရေးကဏ္ဍနဲ့ အတူ နိုင်ငံ့စီးပွားရေးပါ အဖက်ဖက်ကနိမ့်ကျစေခဲ့ရပါတယ်။ ပညာရေးဟာ နိုင်ငံသားတစ်ဦးချင်းကိုသာမက နိုင်ငံတစ်ခုလုံးအတွက်ပါ အင်မတန်အရေးကြီးတဲ့ အခြေခံအုတ်မြစ်တစ်ခုဖြစ်သလို မိမိတို့ရှင်သန်ရာပတ်ဝန်းကျင် တစ်ဝိုက်သာမက ထို့ထက်ကျော်လွန်တဲ့ ကမ္ဘာလောကကြီးကို တွေ့မြင်၊ သိမြင်နိုင်မှာဖြစ်လို့ ဆင်းရဲတဲ့နိုင်ငံနဲ့ ချမ်းသာ ကြွယ်ဝတဲ့နိုင်ငံကြားမှာ ပညာရေးရဲ့ အဆင့်အတန်း အခန်းကဏ္ဍကွာဟမှုတွေကိုလည်း သတိထားမြင်တွေ့ လာနိုင်မှာဖြစ်ပါတယ်။ ဒီနေရာမှာ အဓိကထား တင်ပြလိုတာကတော့ ပညာရေးကဏ္ဍကို ပြုပြင်ပြောင်းလဲ တဲ့အခါမှာ ရေတိုပြုပြင်ပြောင်းလဲမှုနဲ့ ရေရှည်ပြုပြင်ပြောင်းလဲမှုတို့ကို ချိန်သားကိုက် စနစ်တကျ လုပ်ဆောင် နိုင်မှသာ သိသာထင်ရှားတဲ့ရလဒ်ကို ပိုင်ဆိုင်နိုင်မှာဖြစ်ပါတယ်။ ပညာရေးကဏ္ဍရဲ့ ပြောင်းလဲမှု အတိမ်းအစောင်း အနည်းငယ်သည်ပင်လျှင် ကြီးမားတဲ့သက်ရောက်မှု ဖြစ်ပေါ်လာနိုင်တာကို သတိပြုဖို့ကိုလည်း လေ့လာ မှတ်သားခဲ့ဖူးပါတယ်။ နိုင်ငံတစ်နိုင်ငံကို မည်သို့သော အစိုးရအုပ်ချုပ်သည်ဖြစ်ပါစေ အမြော်အမြင်ကြီးမားတဲ့ နိုင်ငံအုပ်ချုပ်သူများကတော့ ပညာရေးရဲ့ အခန်းကဏ္ဍကို ဘက်ပေါင်းစုံဖွံ့ဖြိုးတိုးတက်အောင်မြင်ဖို့ နည်းလမ်း ပေါင်းစုံ၊ ရှုထောင့်ပေါင်းစုံကနေ အစဉ်တစိုက် မဖြစ်မနေ ကြိုးစားအားထုတ်နေကြရမှာပါ။ ပြောင်းလဲမှုမဆို အခက်အခဲ၊ စိန်ခေါ်မှုများရှိနေမှာဖြစ်ပြီး ရဲရဲဝံ့ဝံ့ဆောင်ရွက်ဖို့သာ လိုအပ်ပါလိမ့်မယ်။ ပညာရေးကို အစမ်းသပ်ခံကာလများအဖြစ်သာ အဆုံးမသတ်သွားဖို့ အရေးကြီးလာပြီး မြေစမ်းခရမ်းပျိုး ရမယ့် ဟုတ်တော့တာကြောင့် သေချာအောင် နေကြာစိုက်လိုက်ဖို့ လိုအပ်ပါတယ်။ နိဂုံးချုပ်အနေနဲ့ မြန်မာ့ပညာရေးကို ဆွဲတင်ကြမယ့်လူများအနေနဲ့ မြန်မာ့ပညာရေးရဲ့ မြေပြင် ပကတိအခြေအနေမှန်များကိုလည်း မျက်ခြည်မပြတ်ဖို့အလေးအနက်ထား တိုက်တွန်းလိုက်ပါရစေ။ ဒါကြောင့် ကျွန်တော်တို့နိုင်ငံရဲ့ ပညာရေးပြဿနာများကို လက်တွေ့ကျကျ ကိုင်တွယ်ဖြေရှင်းမယ့် ထူးချွန်ထက်မြက်ပြီး ပြဿနာများကို ဖြေရှင်းပေးနိုင်မယ့် Problem Solver များ လိုအပ်နေချိန်ဖြစ်သလို ဒီပြဿနာတွေကို ဖြေရှင်းပေးမယ့်ပညာရှင်များအနေနဲ့လည်း ခေတ်မီလတ်ဆတ်တဲ့ အတွေးအခေါ်သစ်များကို ပိုင်ဆိုင်ထားပြီး လက်တွေ့ကျကျ ဖြေရှင်းနိုင်သူတွေဖြစ်ဖို့ လိုအပ်မယ်လို့ ယူဆမိပါကြောင်းနဲ့ ယခုပညာရေးဝန်ကြီးဌာန က ရည်ရွယ်ချက်ကောင်းများနဲ့ အကောင်အထည်ဖော်ဆောင်ရွက်မယ့် လူတိုင်းအကျုံးဝင် အရည်အသွေးမီ ပညာရေးလုပ်ငန်းများကို စနစ်တကျနဲ့ အမြန်ဆုံးအကောင်အထည်ဖော် ဆောင်ရွက်နိုင်ပါစေကြောင်း ဆန္ဒပြုရင်း ကျွန်တော့ရဲ့ ဆွေးနွေးမှုကို နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ချေးငွေရယူရေးကိစ္စနဲ့ စပ်လျဉ်းပြီး ကျန်ရှိတဲ့အစီအစဉ်များကို ၁၅-၁၁-၂၀၁၉ ရက်မှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေး၌ ဆောင်ရွက်ရန် လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။</speech>
<speech type="mc">အစည်းအဝေးကို ၃၀ မိနစ်ခန့် ခေတ္တ ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၈-၂၀၁၉ ခု၊ ဘဏ္ဍာရေးနှစ် ခွင့်ပြုရန်ပုံငွေတွင် ပါဝင်သော တည်ဆောက်ရေးလုပ်ငန်းများ အကောင်အထည်ဖော်ဆောင်ရွက်နိုင်မှုအခြေအနေနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ အမှတ်စဉ်(၁၅/၂၀၁၉) တို့နှင့်စပ်လျဉ်း၍</speech>
<title>လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ခု၊ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနဲ့ ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အမှတ်စဉ်(၁၅/၂၀၁၉)တို့နဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်သွားမှာ ဖြစ်ပါတယ်။ ဒေါ်ချိုချို အုတ်တွင်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို(အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ပညာရေးဝန်ကြီးဌာန၊ အခြေခံပညာ ဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင် အထည်ဖော်ဆောင်နိုင်မှုအခြေအနေ၊ အားနည်းချက်များနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် ၄ ချက်မှာ မြေပြင်ပကတိတွင် အမှန်တကယ်ဖြစ်ပေါ်နေတဲ့ အခြေအနေတွေဖြစ်တဲ့အတွက် နစ်နာနေသူများကတော့ ပညာသင်ကြားနေကြတဲ့ ကျောင်းသား၊ ကျောင်းသူများ၊ ဒေသခံပြည်သူများသာ ဖြစ်နေတဲ့အတွက် ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးရှင်။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် ၄ ခုမှာ နံပါတ်(၁)ဖြစ်တဲ့ တင်ဒါလုပ်ငန်းစဉ်များကို သတ်မှတ်ညွှန်ကြားချက်အတိုင်း ာင်ရွက်နိုင်မှုမရှိခြင်း၊ တင်ဒါကို (၄)ကြိမ်နဲ့အထက် ခေါ်ယူရခြင်းကလည်း လုံးဝလက်ခံလို့မရတဲ့ တင်ဒါနဲ့ပတ်သက်တဲ့ အားနည်းချက်တွေပဲ ဖြစ်ပါတယ်။ ပဲခူးတိုင်းဒေသကြီးအရှေ့ခြမ်းမှာ တတိယအကြိမ် အထိ တင်ဒါခေါ်ယူရပြီး တင်ဒါခေါ်ယူချိန်မှာ တင်ဒါခေါ်ယူချိန်နှင့် ဖွင့်ဖောက်စစ်ဆေးခြင်း၊ စာချုပ်ချုပ်ဆို ခြင်းတို့မှာ ကာလကြာလွန်ပြီး မိုးရွာသွန်းချိန်ရောက်မှသာ လုပ်ငန်းစတင်တာမို့ ကျောင်းဆောင်မလုံ လောက်လို့ ကျပ်တည်းဆင်းရဲစွာ ပညာသင်ကြားနေကြရတဲ့ ကျောင်းသား၊ ကျောင်းသူတွေအတွက် အဆင်ပြေအောင် တာဝန်ယူမှု၊ တာဝန်ခံမှုတွေနဲ့ပတ်သက်ပြီး မေးခွန်းထုတ်စရာတွေသာ ဖြစ်လာရပါတယ်။ ဒေသအသီးသီးမှာ လိုအပ်တဲ့ကျောင်းအဆင့်တိုးများ ပြုပြင်ရာမှာ အမှန်တကယ် လိုအပ်ချက်ဖြစ်တာမို့ ကျောင်းအဆင့်တိုးမြှင့်မှုများနဲ့အတူ ပညာသင်ကြားသူ ကျောင်းသား၊ ကျောင်းသူဦးရေမှာ အတန်းစဉ် အရေအတွက် တိုးမြင့်များပြားလာသဖြင့် ရှိပြီးသားကျောင်းများနှင့် မလုံလောက်မှုကြောင့် ကျောင်းဆောင် အသစ်များ မဖြစ်မနေလိုအပ်နေချိန်မှာ ကျောင်းဆောင်အသစ်တွေအတွက် ဘတ်ဂျက်လည်းရထားတာကို အခုလိုတင်ဒါခေါ်ယူမှုများ နှောင့်နှေးကြန့်ကြာနေခြင်းများ နေရာအနှံ့အပြားမှာဖြစ်နေတာကို ဘယ်လို ကုစားမလဲဆိုတာ အစကတည်းက အဖြေရှာထားသင့်ပါတယ်။ ကျောင်းဆောင်သစ်များ လိုအပ်ချက်ကို ဖြည့်ဆည်းဆောင်ရွက်ပေးတာကို ဒေသခံပြည်သူများအားလုံးက ဝမ်းပမ်းတသာ ကြိုဆိုလက်ခံကြသလို ကျောင်းဆောင်အသစ်တည်ဆောက်ရန်အတွက်လည်း မြေနေရာမှာလည်း အဆင်သင့်ရှိပါလျက်နဲ့ တင်ဒါ ကိစ္စကြောင့် အခုလိုဖြစ်ရတဲ့ အခက်အခဲတွေကို တာဝန်အရှိဆုံးသူတွေက လျစ်လျူရှုသလို ဖြစ်နေပါတယ်။ လေးစားအပ်ပါသော နာယကကြီးရှင်။ နံပါတ်(၂) အချက်ဖြစ်တဲ့ တည်ဆောက်ရေးလုပ်ငန်းများမှာ ကုမ္ပဏီများအနေဖြင့် စ်ပြေးညီ မတည်ဆောက်နိုင်ခြင်းမျိုးကိစ္စတွေဟာ အခြေခံပညာကျောင်း များ တည်ဆောက်ရေးမှာ လုံးဝမဖြစ်သင့်ပါဘူး။ ဘာကြောင့်လဲဆိုရင် အခြေခံပညာကျောင်းတွေဆိုတာ ဇွန်လမှာ ကျောင်းများဖွင့်လှစ်တာမို့လို့ အခြားတည်ဆောက်ရေးလုပ်ငန်းများနှင့်မတူဘဲ ကျောင်းဖွင့်ချိန် အမီ အားစိုက်ပြီးတည်ဆောက်ပေးမယ်ဆိုပါက ပိုမိုအဆင်ပြေမှာဖြစ်ပေမယ့်လည်း ကျောင်းဖွင့်ချိန်အမီ ပြီးစီးတဲ့ကျောင်း တစ်ခုမှမရှိသလို သတ်မှတ်ချိန်အထိ မပြီးစီးခြင်းကလည်း ပညာသင်ကြားနေသူ၊ ပညာ သင်ကြားပေးသူများအား အခက်အခဲတွေ ပိုမိုဖြစ်စေပါတယ်။ ဒီနေရာမှာ အခြေခံပညာကျောင်းတွေရဲ့ တည်ဆောက်ပြီးစီးမှု ရာခိုင်နှုန်းတွေကို မြို့နယ်စီမံကိန်းဌာနသို့ ပညာရေးဌာနမှ တင်ပြတဲ့အခါမှာလည်း မြေပြင်မှာ အမှန်တကယ်မပြီးစီးပါဘဲနဲ့ ပြီးစီးမှုရာခိုင်နှုန်းက ပိုများနေခြင်းကိုလည်း ကျွန်မရဲ့ မဲဆန္ဒနယ် ဖြစ်တဲ့ အုတ်တွင်းမြို့နယ်၊ ဟင်းငုတ်ပင် အထကရှိ အခြေခံပညာနှစ်ထပ်ကျောင်းဆောင်မှာ ဖြစ်ပေါ်လို့ နေပါတယ်။ ဒီကျောင်းဟာ ရန်ကုန်-မန္တလေးလမ်းဟောင်းဘေးမှာ ရှိတာဖြစ်ပြီးတော့ တည်ဆောက်နေတာကို ဖြတ်သွားဖြတ်လာကားများ၊ ဆိုင်ကယ်များပေါ်မှ အလွယ်တကူ မြင်တွေ့နိုင်တာဖြစ်ပြီးတော့ အမိုးတောင် မမိုးရသေး၊ တံခါးများတောင်မတပ်ဆင်ရသေးတဲ့ အခြေအနေမှာ ပြီးစီးမှုရာခိုင်နှုန်းက ၉၀ ရာခိုင်နှုန်း တင်ပြထားတာကလည်း ဆောက်လုပ်ရေးကုမ္ပဏီနဲ့ တာဝန်အရှိဆုံး ပညာရေးဌာနတို့ လက်ဝါးချင်းရိုက် လုပ်နေတာတွေကိုလည်း နောင်မှာပြုပြင်ပေးဖို့ များစွာလိုအပ်နေပါတယ်။ လေးစားအပ်ပါသော နာယကကြီးရှင်။ နံပါတ်(၃)အချက်ဖြစ်တဲ့ အရည်အသွေး စံချိန်စံညွှန်းပြည့်မီရေး စိစစ်ကြီးကြပ်မှုတွင် အားနည်းချက်များ ဖြစ်ပေါ်နေခြင်းဆိုရာမှာ မြို့နယ်အဆင့်တည်ဆောက်ရေးနဲ့ အရည် အသွေးစစ်ဆေးရေးကော်မတီမှ စစ်ဆေးခြင်းများ၊ QC မှ ၂ ရာခိုင်နှုန်းယူပြီး စစ်ဆေးခြင်းများ ရှိပါသော်လည်း ဒေသခံပြည်သူအများစုမှာ အခုလိုရိုးရှင်းလွယ်ကူတဲ့ တည်ဆောက်ရေးလုပ်ငန်းတွေမှာ နားလည်တတ်ကျွမ်းမှု တော်တော်များများရှိနေတဲ့အတွက် ဒေသခံပြည်သူများရဲ့ ကြီးကြပ်မှုကလည်း အရေးပါပါတယ်။ သို့မှသာ စတင်တည်ဆောက်စဉ်ကတည်းက ဒေသခံပြည်သူများကလည်း လိုအပ်တာတွေကို ထောက်ပြခြင်းအားဖြင့် အရည်အသွေးပြည့်မီစေရေးကို များစွာအထောက်အကူပြုစေမှာ ဖြစ်ပါတယ်။ သို့ပေမယ့် မြေပြင်ပကတိ အခြေအနေမှာတော့ ကိုယ်စားလှယ်က ကွင်းဆင်းစစ်ဆေးရာမှာ လုပ်ငန်းခွင်တွေမှာ အင်ဂျင်နီယာမရှိတာ များပြီး ရှိတဲ့သူအချို့မှာလည်း လုပ်ငန်းအတွေ့အကြုံ နည်းပါးတဲ့သူတွေသာဖြစ်ပြီးတော့ နေ့စားလက်သမား အပြင် အချို့တည်ဆောက်ရေးလုပ်ငန်းတွေမှာဆိုရင် လုပ်ငန်းကို ဆက်လက်လုပ်ဆောင်ခြင်းမရှိဘဲ တည်ဆောက်ရေး ပစ္စည်းများရောက်မလာတာကို အကြောင်းပြပြီး ရပ်ဆိုင်းထားတာကို တွေ့ရပြီးတော့ အချို့တည်ဆောက်ရေး လုပ်ငန်းများမှာဆိုရင်လည်း တည်ဆောက်ရေးနဲ့ပတ်သက်ပြီး ဗီနိုင်းကိုတောင် တပ်ဆင်ထားခြင်းမရှိတာ ကိုလည်း တွေ့ရပါတယ်။ လေးစားအပ်ပါသော နာယကကြီးရှင့်။ နံပါတ်(၄)အချက်ဖြစ်တဲ့ လုပ်ငန်းပြီးစီးမှုနဲ့တစ်ပြေးညီ လုပ်ငန်းတန်ဖိုးပေးချေနိုင်မှုမရှိခြင်းဆိုရာမှာ လုပ်ငန်းပြီးစီးမှုကို သက်ဆိုင်ရာမြို့နယ်အဆင့် တည်ဆောက်ရေးနဲ့ အရည်အသွေးစစ်ဆေးရေးကော်မတီ အဖွဲ့ဝင်များအားလုံးရဲ့ လက်မှတ်တွေပြည့်စုံမှ တိုင်းပညာရေးမှူးရုံး ကိုတင်တဲ့ နှောင့်နှေးကြန့်ကြာမှုများကို ဖြေလျော့ပေးမှုများပြုလုပ်ပေးရန် လိုအပ်နေဆဲဖြစ်သလို အခြေခံ ပညာဦးစီးဌာနရဲ့ တည်ဆောက်ရေးလုပ်ငန်းများကို သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့ များရဲ့ ကြီးကြပ်မှုဖြင့် တင်ဒါခေါ်ယူခြင်း၊ လုပ်ငန်းအပ်နှံခြင်း၊ လုပ်ငန်းများစံချိန်စံညွှန်းနဲ့အညီ ြီးစီးရေးအတွက် ကြီးကြပ်ခြင်း၊ ငွေပေးချေခြင်းများကို လုပ်ငန်းပြီးစီးမှု ရာခိုင်နှုန်းအလိုက် လုပ်ငန်း တန်ဖိုးရဲ့ ၂၅ ရာခိုင်နှုန်းစီဖြင့် (၄)ကြိမ်ခွဲ၍ ဝန်ကြီးချုပ် သို့မဟုတ် ကိုယ်စားဝန်ကြီး တစ်ဦးဦး၏ ခွင့်ပြု ချက်ဖြင့် ပေးချေဆောင်ရွက်ခဲ့သည်ဆိုရာမှာ QC အဖွဲ့၏ စစ်ဆေးချက်နဲ့အတူ လုပ်ငန်းပြီးစီးမှုနဲ့ တစ်ပြေးညီ လုပ်ငန်းတန်ဖိုးပေးချေနိုင်မှု မရှိခြင်းကလည်း ဘာကြောင့်လဲဆိုတာ မေးမြန်းလိုပါတယ်။ နိဂုံးချုပ်အားဖြင့် တင်ဒါစိစစ်ရွေးချယ်ရာမှာ အမှတ်ပေးစနစ်ဖြင့် ရွေးချယ်ပါက ကုမ္ပဏီဆိုင်ရာ အချက်အလက်များ(Profile)အပါအဝင် နည်းပညာနှင့် ကျွမ်းကျင်မှုဆိုင်ရာ အကဲဖြတ်မှုအတွက် ၇၀ မှတ် ပေးထားပြီး တင်ဒါယှဉ်ပြိုင်ဈေးနှုန်းကို ၃၀ မှတ်ပေးထားရာမှာ လက်တွေ့မှာတော့ Profile ကို အဓိကမထားဘဲ ဈေးအနည်းဆုံးသမားကို ဦးစားပေးတင်ဒါပေးခြင်းကလည်း လုပ်ငန်းများ ဖရိုဖရဲဖြစ်မှု၊ အရည်အသွေး မပြည့်မီမှု၊ ြီးမှုနှင့်အတူ ကုမ္ပဏီအနေဖြင့် လုပ်ငန်းပြီးစီးမှုနှင့်တစ်ပြေးညီ လုပ်ငန်းတန်ဖိုး ပေးချေမှုမရှိခြင်းကြောင့် ကုမ္ပဏီများမှ စိုက်ထုတ်သုံးစွဲနိုင်အားတွေ မရှိခြင်းနဲ့အတူ ကုမ္ပဏီတစ်ခုတည်းမှ နာမည်အမျိုးမျိုးဖြင့် Lot အများကို ယူထားပြီး မနိုင်မနင်းလုပ်ဆောင်နေရမှုများကြောင့် အမှန်တကယ် နစ်နာသူများကတော့ ဒေသခံပြည်သူတွေဖြစ်တာကြောင့် နိုင်ငံတော်ရဲ့ ရည်ရွယ်ချက်ဖြစ်တဲ့ ပြည်သူ့ဘဏ္ဍာ များကို လိုအပ်တဲ့နေရာတွေမှာ တိုက်ရိုက်အကျိုးပြည့်ဝစွာ ရရှိနိုင်၊ ရောက်ရှိနိုင်စေရေးမှာ လိုအပ်။ ဆွေးနွေးရန် သတ်မှတ်ချိန် ပြည့်သဖြင့် မိုက်ပိတ်သွားသည်။</speech>
<speech type="speaker">ဆက်လက်ပြီး ဦးသန်းအောင် ငပုတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1602">ဦးသန်းအောင် (ငပုတောမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါ။ ကျွန်တော်ကတော့ ငပုတောမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန်းအောင် ဖြစ်ပါတယ်။ ကျွန်တော့အနေနဲ့ ပညာရေးဝန်ကြီးဌာန အခြေခံပညာဦးစီးဌာနရဲ့ ၂၀၁၈-၂၀၁၉ ခု ဘဏ္ဍာရေးနှစ်၊ ခွင့်ပြုရန်ပုံငွေမှာပါဝင်တဲ့ တည်ဆောက်ရေး လုပ်ငန်းများ အကောင်အထည်ဖော်ဆောင်ရွက်နိုင်မှုအခြေအနေနဲ့ ၎င်းအပေါ် ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉)ကို ကောက်နုတ် ဆွေးနွေးသွားမှာ ဖြစ်ပါတယ်။ ဒီအစီရင်ခံစာမှာ အပိုဒ်ပေါင်း ၂၆ ပိုဒ်နဲ့ လေ့လာတွေ့ရှိချက်များ၊ သဘောထားမှတ်ချက်များကို ခိုင်လုံတိကျတဲ့ အထောက်အထားတွေနဲ့ ထည့်သွင်းတင်ပြထားတာတွေ့ရလို့ ဝမ်းမြောက်ဂုဏ်ယူမိပါတယ်။ MOE ရဲ့ တည်ဆောက်ရေးလုပ်ငန်းများကို အခြေခံပညာကဏ္ဍက အကောင်အထည်ဖော်နေရတာဟာ အမျိုးသား ပညာရေးမဟာဗျူဟာစီမံကိန်းကြီးရဲ့ အခြေခံအုတ်မြစ်လည်း ဖြစ်တယ်ဆိုတဲ့အကြောင်းကို တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာအပိုဒ်အချို့ကို ကောက်နုတ်ဆွေးနွေးရမယ် ဆိုရင် အပိုဒ် ၅ တင်ဒါခေါ်ယူခြင်း၊ စိစစ်ရွေးချယ်ခြင်း၊ စာချုပ်ချုပ်ဆိုလုပ်ငန်းအပ်နှံခြင်းတို့ကို ဆွေးနွေးလို closufll 31$cossos, espooropa:c300:97605? SOP, Site in Service, Soil Test, Archi drawing, Structure drawing, M E Drawing estimate Gozma mocos JJ 2080500$60:69:38 စေခိုင်းခဲ့ရာမှာ အားသာချက်တွေ ရှိခဲ့ပေမယ့်လည်း အားနည်းချက်များနဲ့လည်း ကြုံတွေ့ခဲ့ရပါတယ်။ အားသာချက်တွေကတော့ ကျွန်တော်တို့ ဒေသနဲ့ကိုက်ညီတဲ့ အဆောက်အဦတွေကို မှန်မှန်ကန်ကန် ရရှိ ခဲ့တာဖြစ်ပြီးတော့၊ အားနည်းချက်ကတော့ တင်ဒါတွေကို (၆)ကြိမ်အထိ ခေါ်ယူခဲ့ရခြင်းကြောင့် လုပ်ငန်းတွေ နှောင့်နှေးပြီးတော့ လုပ်ငန်းတွေမစတင်နိုင်တဲ့ အကြောင်းတွေကိုလည်း ပြန်လည်အပ်နှံခဲ့ရခြင်း ဖြစ်ပါတယ်။ တင်ဒါယူခြင်းနဲ့ပတ်သက်တဲ့ အပိုဒ် ၁၃(က)မှာ ကုမ္ပဏီမှာပါဝင်တဲ့ Professional Engineer တွေ၊ Senior Engineer Gozi Register Engineer Gozi 326933ozoši qc$:32602.30 og opgcoöps saqšosmu လုပ်ကိုင်ခြင်း ရှိ မရှိ ဆိုတဲ့အချက်ကိုတော့ အားရမိပါတယ်။ ကုမ္ပဏီအတော်များများမှာ ဖော်ပြပါအတိုင်း လုပ်ငန်းအတွေ့အကြုံမရှိတဲ့ Site Engineer တွေကို တွေ့ရှိခဲ့ရလို့ပဲ ဖြစ်ပါတယ်။ အပိုဒ် ၁၃(ခ)မှာတော့ ကုမ္ပဏီရဲ့ စက်၊ ယာဉ်ယန္တရား လက်ဝယ်ပိုင်ဆိုင်မှုအခြေအနေ ဖြစ်ပါတယ်။ ကျွန်တော်တို့ လုပ်ငန်းသဘာဝအရ ကွန်ကရစ်ဖျော်စက်တွေ၊ တုန်ခါစက်တွေကို စနစ်တကျ အသုံးမပြု နိုင်တာတွေကို လက်တွေ့ဘဝမှာ တွေ့ရှိခဲ့ရလို့ ဖြစ်ပါတယ်။ တစ်ဖန် အပိုဒ် ၁၃(ဃ)မှာတော့ ကုမ္ပဏီရဲ့ ငွေကြေးလှည့်ပတ်မှု အခြေအနေဖြစ်ပါတယ်။ ကျွန်တော်တို့အနေနဲ့ တွေ့ရှိလာတာကတော့ အုတ်၊ သဲ၊ ကျောက်၊ ဘိလပ်မြေတွေကို နီးစပ်ရာဆိုင်တွေ၊ ပုဂ္ဂိုလ်တွေက အကြွေးစနစ်နဲ့ ဝယ်ယူထားတာတွေ၊ နောက် လုပ်သားတွေကိုလည်း လုပ်အားခမရှင်းနိုင်တာကြောင့် ကျွန်တော်တို့ ကိုယ်စားလှယ်တွေကို လာရောက်တိုင်ကြားမှုတွေကြောင့် အချို့သောကုမ္ပဏီတွေရဲ့ ငွေကြေးဟာ မလှည့်ပတ်ဘဲ ရပ်တန့်နေ သလားလို့ တွေးမိပါတယ်။ အပိုဒ် ၁၉(ဂ)မှာတော့ အချို့ကုမ္ပဏီများအနေဖြင့် အရည်အသွေးပြည့်မီအောင် ဆောင်ရွက်နိုင်မှု မရှိဘူးဆိုတာမှန်ကန်ကြောင်း Power Point နဲ့ဆက်လက်ပြီးတော့ တင်ပြခွင့်ပြုပါခင်ဗျာ။ ဒီမှာဆိုရင်တော့ Short Column တိုင်တွေကို အရင်မထောင်ဘဲနဲ့ ၉ လက်မ အုတ်ရိုးတွေ တက်လာပြီးမှ ဘေးတစ်ဖက်တစ်ချက်စီက ကျွန်တော်တို့ ပိတ်ပြီးတော့ လောင်းမယ့်ပုံစံ ဖြစ်ပါတယ်။ အဲဒီလို ပိတ်လောင်းပြီးသွားရင် လေမခိုအောင် ဘာလုပ်ရမလဲလို့မေးတဲ့အခါမှာ Site Engineer တွေက ပြောပါတယ်။ ၅ မူးသံချောင်းနဲ့ ထိုးမယ်လို့ပြောပါတယ်။ အဲဒီကျတော့ သူတို့မှာ ကျွန်တော်တို့ တုန်ခါစက်တွေ မရှိဘူး ဆိုတာလည်း သိရှိရပါတယ်။ ဒီပုံမှာတော့ ကျွန်တော်တို့ နံရံတွေကိုအုတ်စီတဲ့အခါမှာ အုတ်စည်းအုတ်နင်းတွေ လွဲမှားမှုတွေ တွေ့ရှိရပါတယ်။ အုတ်တွေက မိုးရွာတဲ့အခါမှာ မဆလာတွေ အရည်ပျော်ကျသွားတဲ့အတွက် အလေးချိန်နဲ့ ပိကျွံပြီးတော့ အပြင်ကိုအန်ထွက်လာတာ ဖြစ်ပါတယ်။ ဒီလို အမှားအယွင်းမျိုးကို QC က လက်ခံအတည် ပြုပေးထားတာကို တွေ့ရှိရတဲ့အတွက် QC အဖွဲ့တွေမှာသာလျှင် တာဝန်တွေရှိမှာ ဖြစ်ပါတယ်။ ဒီအပေါ်မှာတော့ ကျွန်တော်တို့ Short Column တိုင်တွေဟာ တွေ့ရမှာပါ။ အကွာအဝေး အနိမ့် အမြင့်တွေ မတူညီတာတွေ တွေ့ရမယ်။ နောက်တစ်ခုကတော့ Level တွေ မညီတဲ့အခါမှာ အပေါ်ဆုံး ရောက်တဲ့အခါမှာ အုတ်တွေကို ထက်ခြမ်းခွဲပြီးတော့ မဆလာတွေနဲ့ ထပ်ဖြည့်ပြီးတော့ Level တိုက်ပြီး ညှိထားတာတွေ့ရပါတယ်။ ဒီမှာဆိုရင်လည်း ကျွန်တော်တို့ အုတ်စည်းအုတ်နင်းလို့ ခေါ်ပါတယ်။ ကျွန်တော်တို့ မြားပြထား ပါတယ်။ အဲဒီမှာ အုတ်တွေကိုဖြစ်သလိုစီပြီးတော့ ပြည့်ရင်ပြီးရောဆိုပြီးတော့ ဒါစီထားတာတွေ့ရပါတယ်။ ဂုံညှင်းတိုးတွေထောင်ပြီးတော့ စီထားတာတွေ့ရတယ်။ တချို့နေရာမှာ မဆလာသားတွေနဲ့ လိုက်ပြီးတော့ ခုပြီးတော့ ခိုပြီးလုပ်ထားတာ တွေ့ရပါတယ်။ ဒီမှာတော့ ကျွန်တော်တို့ဘေးက ဖောင်ဝက်တွေကို မရိုက်ဘဲနဲ့ အုတ်နဲ့စီပြီး ပိတ်ပြီးတော့ အပေါ် ကနေလောင်းထားတာကို တွေ့ရပါတယ်။ ဒီမှာတော့ ကျွန်တော်တို့ Plinth Level ဟာ ၉ လက်မပဲ ဖြစ်ပြီးတော့ အပေါ်က Column တိုင်က ၁၀ လက်မ ဖြစ်နေတဲ့အတွက် ၂ လက်မပိုပြီးတော့ ထွက်နေတဲ့ တိုင်တွေဖြစ်ပါတယ်။ ဟိုဘက်မှာကတော့ ကျွန်တော်တို့ စကီဟာ Main အဆောက်အဦနဲ့ Level တူနေတဲ့အတွက် အုတ်တွေကိုရိုက်ဖြိုပြီးတော့ ဖျက်ထားတဲ့ပုံဖြစ်ပါတယ်။ ဒါကြောင့်မို့လို့ ဒါတွေအားလုံးကို သက်ဆိုင်ရာကုမ္ပဏီတွေအနေနဲ့ ပုဂ္ဂလိက QC အဖွဲ့ဝင်တွေက တာဝန်ယူပြီးတော့ ဖြေရှင်းရမှာဖြစ်တဲ့အကြောင်းနဲ့ ထပ်မံပြီးတော့ အခုလိုမဖြစ်အောင် ဝိုင်းဝန်းထိန်းကျောင်းရမှာဖြစ်ကြောင်း တင်ပြရင်း နိဂုံးချုပ်ရပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးမြင့်ကြည် ကသာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1402">ဦးမြင့်ကြည်(ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ ကသာ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ကြည်ဖြစ်ပြီး ပြည်သူ့ငွေစာရင်းပူးပေါင်းကော်မတီက တင်သွင်းတဲ့ အစီရင်ခံစာ(၁၅/၂၀၁၉)ကို ထောက်ခံဆွေးနွေးမှာ ဖြစ်ပါတယ်။ အဲဒီလိုဆွေးနွေးတဲ့နေရာမှာ ကျွန်တော်တို့ အစီရင်ခံစာ(၁၅/၂၀၁၉)ရဲ့ ကျွန်တော်တို့ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက် အပိုဒ် ၂၁ မှာပါတဲ့ အချက်အလက်တချို့ကို ဇောင်းပေးပြီး ဆွေးနွေးမှာဖြစ်ပါတယ်။ အဲဒီမှာ ကျွန်တော်တို့ ဘာပါသလဲဆိုတော့။ အခြေခံပညာကျောင်းတွေဆောက်တဲ့နေရာမှာ အားလုံး ကျွန်တော်တို့ ဒီဇိုင်းတွေနဲ့ပတ်သက်ပြီးတော့မှ ရေဝင်ဒေသတွေမှာ Plinth Level အောက်ခြေအမြင့် ဒါတင်ပြီး တော့မှ ဆောက်ဖို့လိုတယ်ဆိုတဲ့ဥစ္စာ ဒီမှာကျွန်တော်တို့ သုံးသပ်ချက်မှာလည်း ထည့်ပေးထားတာ တွေ့ရ ပါတယ်။ သို့သော် လက်တွေ့မှာဖြစ်ရင် ကျွန်တော်တို့ မြန်မာနိုင်ငံတစ်ဝန်းမှာ ဥပမာ စစ်ကိုင်းတိုင်းရှိမယ်။ ဧရာဝတီတိုင်းရှိမယ် စသဖြင့် တနင်္သာရီတိုင်းဘာညာ စသဖြင့် ကျွန်တော်တို့ ရေကြီး၊ ရေလျှံတဲ့ နေရာဒေသ တော်တော်များများမှာ ဒီအဆောက်အအုံတွေတောင်းလိုက်လို့ရှိရင် ကျွန်တော်တို့ ဒီအခြေခံပညာကျောင်းတွေ ဆောက်ဖို့ တောင်းလိုက်လို့ရှိရင် မူလတန်း၊ အလယ်တန်း စသဖြင့်တောင်းလိုက်လို့ရှိရင် Plinth Level ကို ထည့်မတွက်ဘူး။ ထည့်မတွက်ဘဲနဲ့ တောင်းလိုက်တဲ့အခါကျတော့ တကယ်တမ်း ရေဝင်ဒေသမှာဖြစ်တော့ ဆောက်လဲပြီးရော ရေလည်း၊ မိုးလေးဘာလေးကျလာရော ရောတွေကဝင်ရော ကျောင်းသူ၊ ကျောင်းသား တွေ ဆရာ၊ ဆရာမတွေရော အကုန်လုံးဒုက္ခရောက်ရော အဲဒီလို ပြဿနာတွေက ကျွန်တော်တို့ အခုထက်ထိ ကြုံနေရတာပါ။ အဲဒီလိုကျွန်တော်က ၂၀၁ရ ခုနှစ်၊ သြဂုတ်လလောက်မှာ ကျွန်တော် မေးခွန်း တစ်ခု မေးဘူးပါတယ်။ မေးခွန်းတစ်ခု အဲဒီ Pinth Level နဲ့ပတ်သက်ပြီးတော့မှ ဘတ်ဂျက်ထပ်ပြီးတော့မှ ပိုပေးနိုင်ခြင်း မရှိမေးတော့ ဝန်ကြီးဌာနကလည်း ကျွန်တော် မှတ်မိသလောက်ကတော့ ရတယ်တောင်းပါ။ သို့သော်လည်း လက်တွေ့မှာတော့ ကျွန်တော်တို့ ကသာမြို့နယ်မှာ ဥပမာဆိုကြပါစို့ ကသာမြို့နယ်မှာတောင် ကျွန်တော်တို့ Plinth Level နဲ့ပတ်သက်ပြီးတော့မှ တောင်းထားတာဟာ နှစ်ကျောင်းလောက်ပဲ ရှိတယ်။ ဒါတောင်မှ ကျွန်တော်တို့ မူလဘတ်ဂျက်မှာထည့်မတောင်းဘဲနဲ့ နောက်မှ ထပ်တောင်းရတာပါ။ အဲဒီလို အနေအထား။ ကသာတစ်မြို့တည်းမှာ ကျွန်တော်တို့ မြို့နယ်ပညာရေးမှူးရုံးက လုပ်ပေးလိုက်တဲ့းက ၂၀၁၉ ထဲမှာ လုပ်ပေးလိုက်တဲ့စာရင်းအရ ရေဝင်ဒေသ Plinth Level တင်ပြီးတော့ ဆောက်ရမယ့်ကျောင်းက အားလုံးကျွန်တော်တို့ ၄၁ ကျောင်းလောက်ရှိတယ်။ ၄၁ လောက်ရှိတော့ ကျွန်တော်တို့ ကသာတစ်မြို့ နယ်တည်း ရှိသေးတယ်နော်။ တစ်ပြည်လုံးမှာဖြစ်ရင် ကျောင်းပေါင်းရေဝင်ဒေသ တွေ အများကြီးရှိတယ်။ အဲဒီတော့ ပြီးခဲ့တဲ့ ၂၀၁၉-၂၀၂၀ ဘတ်ဂျက်ကိုကြည့်ရင် Pinth Level ထည့်ပြီးတော့ တောင်းထားတဲ့ ကျောင်းက သိပ်များများစားစားမရှိဘူး။ လက်ချိုးရေလို့ရတယ်ဆိုတဲ့ အနေအထားရှိတယ်။ ဆိုတော့ ဒါတွေဟာ ကျွန်တော်တို့ ဘယ်ကျောင်းတွေ၊ ဘယ်ကျောင်းတွေ၊ ဘယ်ကျောင်းတွေ Plinth Level မြှင့် ပြီးတော့ ဆောက်ဖို့လိုတယ်ဆိုတာ သက်ဆိုင်ရာ မြို့နယ်ပညာရေးမှူးတွေက စာရင်းလုပ်ပြီးတော့ ဒီဥစ္စာ သက်ဆိုင်ရာတွေကို ကျွန်တော်တို့ အဆင့်ဆင့်တင်ပြလိုက်လို့ရှိရင် ဒီပြဿနာက လည်း အလွယ်တကူလည်း ကျွန်တော်တို့ အပေါ်ကနေပြီးတော့မှ ဆုံးဖြတ်တဲ့လူတွေ Decision Maker တွေသိနိုင်တယ်လို့ ကျွန်တော်ဒီလိုပဲ ယူဆပါတယ်။ နောက်တစ်ခုကတော့ ကျွန်တော်တို့ ဆောက်တော့ဆောက်ပြီးသွားပြီ ဟုတ်ပြီ။ ဆောက်ပြီး သွားတော့ ဘာဖြစ်လာသလဲဆိုတော့ အရည်အသွေးတွေက မမီဘူးညံ့တယ်။ ညံ့တော့ ခုနက ကိုယ်စားလှယ် တော်ကြီးတွေလည်း ပြောပါတယ်နော်။ ဒီ QC ပြဿနာတွေ ဘာတွေ။ ကျွန်တော်တို့ အဲဒါတွေနဲ့လုံးထွေးနေပါတယ်။ လုံးထွေးနေတော့ ဒီ Qင့် ပြဿနာတွေဆို ကျွန်တော်တို့ အပ်ပြီးသွားပြီ။ အပ်ပြီးသွားလို့ ကျွန်တော်တို့ သွားပြန်မေးတော့ ဘာလဲဆိုတော့အရည်အသွေးမမီဘူး။ မမီတော့ ဒီ ကုမ္ပဏီတွေကို ပြန်ပြောဖို့ရာလည်း တချို့ကုမ္ပဏီတွေက ဘယ်ရောက်လို့ ရောက်သွားမှန်းမသိဘူး။ အဲဒီလိုပြဿနာတွေ ကျွန်တော်တို့ ကြုံရပါတယ်။ အဲဒီတော့ပြဿနာက ဘာဖြစ်သလဲဆိုတော့ ကျွန်တော် ကတော့ ဒီပညာရေးမှူးတွေကိုလည်း ကျွန်တော် မေတ္တာရပ်ခံထားတာရှိပါတယ်။ မြို့နယ်ပညာရေးမှူးတို့ ဘာတို့ကို။ ကဲ ကောင်းပြီ။ ကိုယ့်မြို့နယ်ထဲက ဆောက်ပြီးတော့ အရည်အသွေးမမီတဲ့ကျောင်းတွေ၊ ပထမ လွှတ်တော်ကာလက ဆောက်ခဲ့တဲ့ကျောင်းတွေ ရှိတယ်။ အခုကျွန်တော်တို့ ဆောက်ပြီးခဲ့တဲ့ကျောင်းတွေ ရှိတယ်။ အဲ့ဒါတွေကို စာရင်းပြုစုပြီးတော့မှ သက်ဆိုင်ရာကို တင်ပြပေးပါ။ ကျွန်တော်တို့ကိုလည်း မိတ္တူ ပေးပါ။ ကျွန်တော် ဒီလိုပြောထားတာရှိတော့ ဒီလိုပြောနိုင်မှလည်း ကျွန်တော်တို့ တိုင်းကနေပြီးတော့မှ သက်ဆိုင်ရာတိုင်းအစိုးရအဖွဲ့ ကသိမယ်။ သိတော့ ကျွန်တော်တို့ နှစ်တိုင်း၊ နှစ်တိုင်းတင်ဒါပေးတဲ့ နေရာမှာ ဆောက်လုပ်မှုတွေနဲ့ ပတ်သက်ပြီးတင်ဒါပေးတဲ့နေရာမှာ ဘယ်ကုမ္ပဏီ၊ ဘယ်ကုမ္ပဏီ၊ ဘယ်ကုမ္ပဏီတွေဟာ ဖြစ်ရင် နော် ဒီလို၊ ဒီလို စရိုက်ဆိုးတွေရှိတယ်ဆိုတာ အခုတော့ ဘာဖြစ်သလဲဆိုတော့ ကျွန်တော်တို့ ပြီးခဲ့တဲ့၊ ပြီးခဲ့တဲ့ နှစ်တွေက အရည်အသွေးညံ့ဖျင်းတဲ့ အဆောက်အအုံတွေနဲ့ ဟိုတင်ဒါအောင်သွားတဲ့ ကုမ္ပဏီတွေသည် ဒီ ၂၀၁၉-၂၀၂၀ မှာလည်း ကျွန်တော်တို့ ထပ်ပါနေတာတွေ့တယ်။ အဲဒါကျွန်တော် ထင်တယ် မြို့နယ်တိုင်းမှာပဲ အဲဒီတော့ ဒါဘာဖြစ်လို့ထပ်ပါနေရသလဲ။ အဲဒီတော့ သက်ဆိုင်ရာကို ကျွန်တော်တို့ တိုင်းအစိုးရအဖွဲ့ နောက်တစ်ခါ ကျွန်တော်တို့ တိုင်းပညာရေးရုံး ဒါကမသိလို့ဖြစ်နိုင်တယ်ဆိုတဲ့ အနေအထား အဲဒါဘယ်လိုဖြစ်သွားမလဲဆိုတော့ ကျွန်တော် ခုနက အကြံပေးသလို တိုင်းပညာရေးမှူးတွေက ဆက်ပြီး တော့မှ စာရင်းပြုပြီးတော့မှ ပို့လိုက်နိုင်ရင်ဖြင့်ရင် ဒီပြဿနာတွေကို အလွယ်တကူ ဖြေရှင်းနိုင်ပါလိမ့် မယ်လို့ ကျွန်တော်ယူဆတယ်။ နောက်လာမယ့်၊ လာမယ့်၊ လာမယ့် အဆောက်အအုံတွေမှာလည်း ကျွန်တော်တို့ နောင်လာ နောက်သား ကျွန်တော်တို့ နိုင်ငံသူ၊ နိုင်ငံသား၊ ကလေးငယ်များ၊ ကျောင်းသူ၊ ကျောင်းသားငယ်များအတွက် ဆောက်တဲ့ အအောက်အဦတွေကိုလည်း ကျွန်တော်တို့ အဲဒီလိုနည်းနဲ့ ကျွန်တော်တို့ ပိုပြီးတော့ အရည် အသွေးမြင့်တဲ့ အနေအထားပေါ့လေ။ အဲဒါလေးတွေကို ကျွန်တော်တို့ ဟိုလွယ်လွယ်ကူကူနဲ့ပဲ ရရှိနိုင် ပါတယ်လို့ ကျွန်တော် ယူဆပါတယ်။ ဘယ်လိုပဲဖြစ်ဖြစ် ဟိုလွန်ခဲ့တဲ့နှစ် ၇၀၊ ၈၀၊ ၉၀၊ ၁၀၀ က ဆောက်ခဲ့တဲ့ အဆောက်အုံတွေ ခုထက်ထိ အကောင်းပကတိရှိနေတာတွေ အများကြီးရှိပါသေးတယ်။ ဒါတွေကို နမူနာယူရမှာပါ။ နောက် ကျွန်တော်တို့ဆောက်တာ ၂ နှစ်၊ ၃ နှစ်၊ ၄ နှစ်၊ ၅ နှစ် ဒီလောက်ပဲ ရှိသေးတယ် အကုန်ပျက်စီးသွားပြီဆိုတာ မဖြစ်သင့်ပါဘူး။ အဲဒီတော့ ကျွန်တော် ဒီနိဂုံးချုပ်အနေနဲ့ ပြည်သူ့ငွေစာရင်းပူးပေါင်းကော်မတီရဲ့ (၁၅/၂၀၁၉) အစီရင်ခံစာ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုအဆင့် အဖွဲ့ အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံ ကြပါစေလို့ ရှေးဦးပဏာမ မေတ္တာများပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မင်းဘူး မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ ပညာရေးဝန်ကြီးဌာန၊ အခြေခံပညာ ဦးစီးဌာန၏ ၂၀၁၈-၂၀၁၉ ခု ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနှင့်စပ်လျဉ်း၍ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာ(၁၅/၂၀၁၉)ကို ထောက်ခံဆွေးနွေးသွားမှာ ဖြစ်ပါတယ်။ အစီရင်ခံစာကို လေ့လာ ကြည့်တဲ့အခါမှာ ခွင့်ပြုပေးခဲ့တဲ့ စာသင်ကျောင်းများ ရာနှုန်းပြည့် တည်ဆောက်ပြီးစီးမှု အလွန်အားနည်း နေသေးကြောင်း တွေ့ရှိရပါတယ်။ လုပ်ငန်းအဆင့်တိုင်းမှာလည်း ်တစ်ပြေးညီ ဆောင်ရွက်နိုင်မှု မရှိကြောင်း လေ့လာတွေ့ရှိရပါတယ်။ အစီရင်ခံစာရဲ့ အပိုဒ် ၅ နဲ့ အပိုဒ် ၆ အရဆိုရင် တင်ဒါလုပ်ငန်းစဉ် များကို ပထမ ၃ လပတ်အတွင်း ဆောင်ရွက်နိုင်တဲ့ တိုင်းနဲ့ ပြည်နယ် လုံးဝမရှိကြောင်း တွေ့ရှိရပါတယ်။ တကယ်တော့ ဘတ်ဂျက်အတည်ပြုပြီး ပထမ ၃ လအတွင်းသာ တင်ဒါကိစ္စများပြီးပြတ်အောင် ဆောင်ရွက် နိုင်မယ်ဆိုရင် အတော်အဆင်ပြေ ချောမွေ့သွားမှာဖြစ်ပါတယ်။ အစီရင်ခံစာရဲ့ အပိုဒ် ၁၂ နဲ့ အပိုဒ် ၃ အရ တင်ဒါလုပ်ငန်းတွေ ဆောင်ရွက်တဲ့အခါမှာ Blacklist သွင်းပြီးသား ကုမ္ပဏီတွေပါမလာဖို့ အထူးကြပ်မတ် ဆောင်ရွက်သင့်ကြောင်း အကြံပြုတင်ပြအပ်ပါတယ်။ အချို့ဆိုရင် အရည်အသွေးပြည့်ဝအောင် ဆောင်ရွက်မှု မရှိ၊ ပူးပေါင်းဆောင်ရွက်မှု အားနည်းပြီး သတ်မှတ်ချက်တွေနဲ့ ကိုက်ညီအောင် ဆောင်ရွက်ခြင်းမရှိလို့ ကုမ္ပဏီတစ်ခုက Blacklist သွင်းခံရသော်လည်းပဲ အဲဒီကုမ္ပဏီပိုင်ရှင်ကပဲ နောက်နာမည်တစ်ခုနဲ့ လုပ်ငန်းတွေ ထပ်ထပ်ရနေတာ တွေ့မြင်နေရပါတယ်။ အဲဒီလို နာမည်ပြောင်းပြီးတော့ လုပ်ပိုင်ခွင့်ရနေတာတွေကိုလည်း သေသေချာချာစနစ်တကျ ကြပ်မတ်ဆောင်ရွက်ဖို့လိုအပ်ကြောင်း အကြံပြုတိုက်တွန်းအပ်ပါတယ်။ အစီရင်ခံစာရဲ့ အပိုဒ် ၁၀ မှာ အဆောက်အဦးဆောက်လုပ်မယ့် ဒီဇိုင်းတွေ ၉၉ မြို့တောင် ဖြန့်ဝေ ထားတာ လေ့လာတွေ့ရှိရပါတယ်။ အဲဒီမှာ ဒေသနဲ့ကိုက်ညီတဲ့ ဒီဇိုင်းတွေဖြစ်ဖို့လည်း လိုအပ်ပါတယ်။ ဥပမာပြောရရင် ကျွန်တော်တို့ ရေမြုပ်ဧရိယာတွေမှာဆိုလို့ရှိရင် ခြေတံရှည်ကျောင်းဆောင်တွေ ဆောက်ခွင့် ပေးဖို့လိုအပ်ပါတယ်။ အစီရင်ခံစာရဲ့ အပိုဒ် ၂၂ မှာ ဆိုလို့ရှိရင် သုံးသပ်ထားတဲ့အတိုင်း ဆောက်လုပ်ရေးသုံး ပစ္စည်းတွေရဲ့ အတိုင်းအတာ၊ စံချိန်စံညွှန်းတွေကို သတ်မှတ်ချက်တွေကိုလည်း တိတိကျကျ ဖော်ပြထားမယ် ဆိုလို့ရှိရင် စစ်ဆေးရလွယ်ကူပြီးတော့ ပိုမိုအဆင်ပြေ ချောမွေ့သွားမှာ ဖြစ်ပါတယ်။ နောက်တစ်ခုက ကျွန်တော်တို့ ဒေသနဲ့ကိုက်ညီတဲ့ PAE နှုန်းထားတွေနဲ့ တွက်ချက်ပြီးတော့ ခွင့်ပြုဖို့လည်း အင်မတန်မှအရေးကြီးပါတယ်။ PAE နှုန်းထားမကိုက်လို့ တင်ဒါဆွဲမယ့်လူမရှိတော့ ရန်ပုံငွေ တွေကို ပြန်အပ်ရတာတွေ၊ ကြီးကြပ်မှုကော်မတီတွေနဲ့ ပေါင်းစပ်ညှိနှိုင်းဆောင်ရွက်ရတာတွေဟာ ရေရှည်မှာ အဆင်မပြေနိုင်သလို ဒေသခံတွေအတွက်လည်း များစွာနစ်နာရပါတယ်။ အဲဒီလိုတွေ မဖြစ်ဖို့အတွက် မူလကတည်းက ဒေသပေါက်ဈေး PAE နှုန်းထားတွေနဲ့ တွက်ချက် တင်ပြစေပြီးတော့ ခွင့်ပြုပေးမယ်ဆိုလို့ရှိရင် မဆောက်နိုင်လို့ ပြန်အပ်တဲ့အခြေအနေတွေ လျော့ပါးသွားမှာ ဖြစ်ပါတယ်။ အမှန်မှာတော့ တိုင်းဒေသကြီးတစ်ခုအတွင်းမှာပဲ နယ်မြေဒေသအလိုက် PAE နှုန်းထား ကွဲပြားခြားနားနိုင်တာကို သတိမူသင့်လှပါတယ်ခင်ဗျာ။ နောက်တစ်ခုကတော့ ကျွန်တော်တို့ အရည်အသွေးစစ်ဆေးရေးအပိုင်းပဲ ဖြစ်ပါတယ်။ အရည် အသွေး စစ်ဆေးရေးအဖွဲ့တွေ ရောက်မလာလို့ အဆောက်အဦကို ဆက်မဆောက်နိုင်တဲ့ အခြေအနေတွေ ရှိသလို ကုမ္ပဏီတွေက ငါတို့အရည်အသွေးမီမီနဲ့ ဆက်ဆောက်မယ်ဆိုပြီးတော့ ဆောက်သော်လည်းပဲ QC အဖွဲ့တွေက သူတို့ရောက်မလာခင်ဆောက်လို့ဆိုပြီးတော့ ပညာပြတာတွေလည်း ကြားသိတွေ့မြင်နေရ ပါတယ်။ အချို့ဆိုရင် QC နဲ့ လုပ်ပိုင်ခွင့်ရတဲ့ကုမ္ပဏီ ပညာပြိုင်ငြင်းခုန်နေကြရင်း အဆောက်အဦကို ဆက်မဆောက်လို့ ရပ်ထားတဲ့အတွက် တိုင်းပြည်နဲ့ ဒေသခံပြည်သူလူထုပါ အများကြီးနစ်နာခဲ့ရတာတွေ ရှိပါတယ်။ Site Engineer တွေမရှိတာ၊ မကြီးကြပ်တာ ပန်းရန်ဆရာတွေနဲ့လွှဲထားတော့ ဖြစ်ချင်တိုင်း ဖြစ်နေတာတွေလည်း တွေ့မြင်နေရပါတယ်။ တကယ်တော့ ပထမ ၃ လ အတွင်းမှာ တင်ဒါကိစ္စများ ပြီးပြတ် အောင် ဆောင်ရွက်ပြီးတော့ တင်ဒါအောင်ကုမ္ပဏီနဲ့ QC အဖွဲ့တွေက တိုင်းပြည်နဲ့ ပြည်သူလူထုအပေါ် စေတနာအပြည့်အဝထားပြီး ဆောင်ရွက်မယ်ဆိုလို့ရှိရင် အားလုံးအဆင်ပြေ ချောမွေ့သွားမှာ ဖြစ်ပါတယ်။ နိဂုံးချုပ်အနေနဲ့ တင်ပြလိုတာကတော့ လာမယ့် လာမယ့် ဘဏ္ဍာနှစ်တွေမှာ အဆင်ပြေချောမွေ့ စေဖို့အတွက် ယခုအစီရင်ခံစာမှာ ဖော်ပြထားတဲ့ ၂၀၁၈-၂၀၁၉ ခု ဘဏ္ဍာနှစ်က ကြုံတွေ့ခဲ့ရတဲ့ အခြေ အနေတွေ၊ လေ့လာသုံးသပ်ချက်တွေကို သင်ခန်းစာယူပြီး အစီရင်ခံစာရဲ့ အပိုဒ် ၂၀၊ ၂၁၊ ၂၂၊ ၂၃ နဲ့ ၂၄ တို့ပါ သုံးသပ်ချက်တွေကို အလေးထားလိုက်နာ ဆောင်ရွက်သင့်ပါကြောင်း ထောက်ခံဆွေးနွေး တင်ပြအပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1280">ဦးဝင်းမောင်(မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စု ဒုဝန်ကြီးနှင့် ပြည်ထောင်စုလွှတ်တော်ကိုယ်စားလှယ်အပေါင်း မင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၆)က အမျိုးသားလွှတ်တော် ကိုယ်စားလှယ် ဦးဝင်းမောင်ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့အနေနဲ့ ပြည်ထောင်စု လွှတ်တော် ပြည်သူ့ငွေစာရင်းပူးပေါင်းကော်မတီရဲ့ ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၈၂၀၁၉ ဘဏ္ဍာရေးနှစ် ခွင့်ပြုရန်ပုံငွေတွင် ပါဝင်သော တည်ဆောက်ရေးလုပ်ငန်းများ အကောင်အထည် ဖော်ဆောင်ရွက်နိုင်မှု အခြေအနေနဲ့ စပ်လျဉ်းပြီး လေ့လာတွေ့ရှိချက်၊ သဘောထားမှတ်ချက် အစီရင်ခံစာ (၁၅/၂၀၁၉) နဲ့ပတ်သက်ပြီး ကျွန်တော့ရဲ့ မဲဆန္ဒနယ်ကို အခြေခံလျက် အပိုင်း ၃ ပိုင်းခွဲခြားပြီး အကြံပြု ထောက်ခံဆွေးနွေးသွားပါမယ်ခင်ဗျာ။ ပထမပိုင်းအနေနဲ့ တိုင်းဒေသကြီးအစိုးရနဲ့ တိုင်းအခြေခံပညာဦးစီးဌာနတို့က မကွေးတိုင်းအတွင်း စာသင်ဆောင် ဆောက်လုပ်ရေးအတွက် ကျောင်း ၄၅ရ ကျောင်း တင်ဒါခေါ်ယူရာ (၃)ကြိမ် ခေါ်ယူရပြီး ၄၄ရ ကျောင်းသာ တင်ဒါအောင်ခဲ့တယ်။ တင်ဒါမဆွဲတဲ့ ကျောင်း ၁၀ ကျောင်းကိုတော့ ကျွန်တော်တို့ ဒေသခံပြည်သူတွေနဲ့ လွှတ်တော်ကိုယ်စားလှယ်တွေက တာဝန်ခံတည်ဆောက်ရမှာဖြစ်သလို တင်ဒါ ကာလဟာ ၄ လ ကျော်ခဲ့ပါတယ်ခင်ဗျ။ တင်ဒါစည်းမျဉ်းစည်းကမ်းအရ ကိုက်ညီမှုမရှိသလို တင်ဒါနောက်ကျ၍ လုပ်ကိုင်ရန်ကျခြင်း၊ မိုးတွင်းကာလနဲ့ ထိပ်တိုက်တွေ့ခြင်းတို့ကြောင့် လုပ်ငန်းများသွက်လက်မှု မရှိဘဲ တင်ဒါလုပ်ငန်းများရဲ့ ပြီးစီးမှုရာနှုန်းဟာ သိသိသာသာကျဆင်းကြောင်း လေ့လာတွေ့ရှိရပါတယ်။ ဒုတိယပိုင်းအနေနဲ့ တင်ဒါအောင်တဲ့ကုမ္ပဏီများရဲ့ လုပ်ငန်းခွင်များကို ကျွန်တော်နဲ့အဖွဲ့ ကွင်းဆင်း ကြည့်တဲ့နေရာမှာ vibrator က သုံးမရ၍ foundation တွေက သံချောင်းတွေပေါ်တဲ့နေရာက ပေါ်နေခြင်း၊ foundation လိုင်းဖြောင့်တန်းမှုအားနည်းခြင်း၊ ပြည်သူ့ငွေစာရင်းပူးပေါင်းကော်မတီရဲ့ (၁၅/၂၀၁၉) အစီရင် ခံစာမှာပါတဲ့ ဧရာဝတီတိုင်းရဲ့ စာသင်ဆောင်များ ဆောက်လုပ်ထားတာနဲ့ ထပ်တူထပ်မျှ ဖြစ်နေပါတယ်။ လုပ်ငန်းခွင်အတော်များများကို တာဝန်ခံအင်ဂျင်နီယာတွေ တွေ့ရှိရမှုနည်းပါးပြီး ပန်းရန်ဆရာလုပ်သားများနဲ့ ရပ်ရွာကစောင့်ကြည့်တဲ့ လူအချို့သာတွေ့ရှိရတယ်။ အချို့ကျောင်းတွေမှာ မူလတွက်ချက်မှုအား သစ်သား ဖြင့် ပြုလုပ်ရန်ဖြစ်သော်လည်း သစ်ရှားပါးမှုအရ Steel Structure ပြောင်းတဲ့အခါမှာလည်း ပြောင်းလဲ ဆောက်လုပ်မှုကို အဆင့်ဆင့်တင်ပြတဲ့နေရာမှာ ြင့်နေကြောင်း လေ့လာတွေ့ရှိရပါတယ်။ အဆောက်အဦများရဲ့ စံချိန်စံညွှန်းကို စစ်ဆေးတဲ့ တည်/ကော်အဖွဲ့မှာပါတဲ့ အင်ဂျင်နီယာတွေကလည်း မိမိတို့ ဌာနဆိုင်ရာတွေရဲ့ လုပ်ငန်းတွေကို တာဝန်ယူဆောင်ရွက်ရတဲ့အတွက် တည်/ကော်လုပ်ငန်းတွေမှာ အားနည်းကြောင်း တွေ့ရှိရပါတယ်။ မကွေးတိုင်းဒေသကြီးအစိုးရအဖွဲ့အနေဖြင့် မကွေးခရိုင်၊ မင်းဘူးခရိုင် တို့အတွက် အဖွဲ့ဝင် ၈ ဦးပါတဲ့ QC အဖွဲ့ကို တာဝန်ခံပေးအပ်ထားသော်လည်း နယ်မြေကျယ်ဝန်းခြင်း၊ တည်ဆောက်တဲ့အဆောက်အဦက များပြားခြင်း၊ QC အဖွဲ့ကို စောင့်ဆိုင်းနေရတဲ့အတွက် လုပ်ငန်းလုပ်ကိုင် ရာမှာ နှောင့်နှေးမှုတွေပါဝင်ကြောင်း လေ့လာတွေ့ရှိရပါတယ်။ တတိယပိုင်းအနေနဲ့ကတော့ ယနေ့တင်ဒါခေါ်ယူတဲ့နေရာမှာ အနည်းဆုံးငွေကြေးပေးသူ တင်ဒါ အောင်မြင်သူအဖြစ် သတ်မှတ်ပေးခြင်း၊ ပညာရေးကဏ္ဍရဲ့ စာသင်ဆောင်များ၏ ကုန်ကျစရိတ် တွက်ချက် မှုမှာ လမ်းပမ်းဆက်သွယ်မှု၊ အကွာအဝေး၊ မြေခံနိုင်ဝန်တွက်ချက်မှုမှာမပါရှိခြင်း၊ လုပ်ငန်းရှင်အများစုက ကုမ္ပဏီတည်ထောင်ထားထားသော်လည်း ငွေကြေးဓနနည်းပါးခြင်းတို့ကြောင့် လုပ်ငန်းခွင်များ သွက်လက် မြန်ဆန်မှုမရှိကြောင်း၊ အရည်အသွေးပြည့်မီခြင်းမရှိကြောင်း၊ ပိုပြီးဆိုးတာကတော့ ၂၅ ရာခိုင်နှုန်းပြီးလျှင် ငွေထုတ်ရန် အဆင့် ၆ ခုလောက်ကို ဖြတ်ပြီးမှ၊ လက်မှတ်ယူပြီးမှ ငွေထုတ်ရသည့် စတဲ့အားနည်းချက်တွေကို နိုင်ငံတော်ရဲ့ တာဝန်ရှိသူအဆင့်ဆင့်က ပြုပြင်ဆောင်ရွက်ပေးရန်လိုအပ်ကြောင်း အကြံပြုအပ်ပါတယ်။ ဘဏ္ဍာရေးစည်းမျဉ်းအရ စီမံကိန်းနှင့် ဘဏ္ဍာရေးဝန်ကြီးဌာန ရသုံးမှန်းခြေ ငွေစာရင်းဦးစီးဌာနရဲ့ ၂၆-၉-၂၀၁၉ ရက်စွဲပါစာအမှတ်၊ စကဘဏ္ဍာ ၄/၁/၁(၃၇၈၈/၂၀၁၉)၊ ပညာရေးဝန်ကြီးဌာနရုံးရဲ့ ၁၀-၉-၂၀၁၉ ရက်စွဲပါစာအမှတ် ဘဏ္ဍာနှစ်လွန် ၂၀၁၉(၂၄,၇၀၁)တို့အရ မပြီးစီးသေးသော ကျောင်းပေါင်း ၂,၀၈၃ လုံး တို့အတွက် ငွေသန်းပေါင်း ၅၀,၀၄၃.၉၉၄ သန်းကို သုံးစွဲခွင့်မပြုကြောင်းနှင့် ၂၀၁၉-၂၀၂၀ ဘဏ္ဍာရေးနှစ် ဖြည့်စွက်ရန်ပုံငွေတွင် ပြန်လည်တောင်းခံရန် ညွှန်ကြားချက်အရဆိုလျှင် လက်ရှိတင်ဒါအောင်သော ကုမ္ပဏီများဟာ ဓနအင်အားနည်းပါ၍ ငွေကြေးစိုက်ထုတ်တည်ဆောက်ပေးရန် မဖြစ်နိုင်ခြင်း၊ တည်ဆောက်ရေး လုပ်ငန်းခွင်က အလုပ်သမားများဟာ အလုပ်လက်မဲ့ဖြစ်နိုင်ခြင်း၊ ဖြည့်စွက်ခွင့်ပြုငွေ ဆိုခြင်းကြောင့် တည်ဆောက်ရေးကာလဟာ မိုးရာသီနဲ့ ထိပ်တိုက်တွေ့ဆုံမည်ဖြစ်၍ လုပ်ငန်းများနှောင့်နှေးကြန့်ကြာ မှုကို သက်ဆိုင်ရာ တာဝန်ရှိသူအဆင့်ဆင့်က အဖြေရှာပေးစေလိုကြောင်း အကြံပြုအပ်ပါတယ်။ နောက်ဆုံးနိဂုံးချုပ်အနေနဲ့ နိုင်ငံတော်ရဲ့ ရည်မှန်းချက်က ပညာရေးမြှင့်တင်ရန် ကျောင်းတွေ ဆောက်ခဲ့တယ်။ ကျောင်းတွေမှာ စာသင်ခန်း၊ စာသင်ယူမယ့် ကျောင်းသား၊ ကျောင်းသူရှိတယ်။ ဒါပေသည့် ဆရာ၊ ဆရာမမရှိ၊ ကျောင်းအုပ်မရှိလျှင် ရည်မှန်းချက်အောင်မြင်ရန် မနီးစပ်နိုင်တဲ့အတွက် ဗဟိုချုပ်ကိုင် မှုတွေဖြစ်တဲ့ ဆရာ၊ ဆရာမခန့်ထားရေး၊ ပြောင်းရွှေ့ရေးကိစ္စတွေကို မြို့နယ်အဆင့်၊ ခရိုင်အဆင့်၊ တိုင်း အဆင့်မှာ တာဝန်နဲ့ လုပ်ပိုင်ခွင့် အဆင့်အလိုက် အပြီးအပိုင်လွှဲပြောင်းပေးသင့်ကြောင်း အကြံပြုတိုက်တွန်း ရင်းနဲ့ နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးအေးဝင်း အင်္ဂပူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1610">ဦးအေးဝင်း(အင်္ဂပူမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ ဧရာဝတီတိုင်းဒေသကြီး အင်္ဂပူမြို့နယ်မှ ပြည်သူ့လွှတ်တော်ကိုယ်စားလှယ် ဦးအေးဝင်းဖြစ်ပါတယ်။ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ(၁၅/၂၀၁၉)နဲ့ပတ်သက်ပြီးတော့ ကျွန်တော့ရဲ့ မြို့နယ်မှကျောင်းအချို့ကို တင်ပြသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျာ။ ဒီကျောင်းကတော့ သဒ္ဓမကျွန်း အ.လ.ကမှာ ၂၀၁၇-၂၀၁၈ ဘတ်ဂျက်မှာတည်ဆောက်ထားတဲ့ ပေ ၉၀ x ပေ ၃၀ ကျောင်းဆောင်ဖြစ်ပါတယ်။ အားမာန်ထက်ကုမ္ပဏီမှ တည်ဆောက်ခြင်းဖြစ်ပြီးတော့ မပြီးသေးဘဲနဲ့ ၂၅ ရာခိုင်နှုန်းအဆင့် တန်ဖိုးငွေထုတ်ယူပြီးတော့ ဆက်မဆောက်ဖြစ်တော့တဲ့အတွက် မည်ကဲ့သို့ စစ်ဆေးဆောင်ရွက်ထားတယ်ဆိုတာကို သိရှိလိုပါတယ်။ Nexti Nexti ဒီကျောင်းကလည်း သဒ္ဓမကျွန်း အ.လ.ကမှာ ၂၀၁၈-၂၀၁၉ ဘတ်ဂျက်မှာ တည်ဆောက်ထားတဲ့ ပေ ၁၂၀ x ၃၀ ကျောင်းဆောင်ဖြစ်ပါတယ်။ မီဂါဝိုင်ကုမ္ပဏီမှ တည်ဆောက်နေပြီး ၂၅ ရာခိုင်နှုန်း ပြီးစီးနေ ပါပြီ။ မြစ်ကမ်းပြိုကျတဲ့နှုန်းမြန်တဲ့အတွက် ရပ်ဆိုင်းထားတာလို့သိရပါတယ်။ မြစ်ကမ်းနဲ့ ကျောင်းနဲ့ ၂၁၃ တိက် ဝေးပါသေးတယ်။ ၂၀၁၀-၂၀၁၈ ဘက်ဝက်၌ ၂၀၁၈-၂၀၁၉ ဘက်oက် ဘက်ဝက် ၂ နှစ်စလေးမာ ဆက်တိုက်ကျောင်းဆောက်ငြားသော်လည်း ကျောင်းဆောင်တစ်ဆောင်မှ မပြီးသေးတဲ့အတွက် ကျောင်း အနေအထားအရ ကျောင်းဆောင်တစ်ဆောင် အမှန်တကယ်လိုအပ်နေတဲ့အတွက် အမြန်ဆုံး တည်ဆောက် ပေးစေလိုပါတယ်။ ဒီကျောင်းကတော့ အ.လ.က(ဓမ္မင်းကျွန်း)ကျောင်း ဖြစ်ပါတယ်။ ပေ ၁၂၀ x ပေ ၃၀ ဖြစ်ပါတယ်။ ဘတ်ဂျက်လ ၆ လဘတ်ဂျက်မှာ ၂၅ ရာခိုင်နှုန်း တည်ဆောက်ရန်ဖြစ်ပါတယ်။ ၎င်းကျောင်းနဲ့အတူ မူလတန်းလွန်(ကက္ကူ)ကျောင်း ပေ ၆၀ x ပေ ၃၀ ကျောင်း ၂ ကျောင်းဟာ တင်ဒါအောင်မြင်သူမရှိတဲ့ အတွက် ဘတ်ဂျက်ပြန်အပ်ရမယ်လို့ ရပ်မိရပ်ဘများက ကြားသိတဲ့အတွက် ၎င်းတို့မှဆက်သွယ်ရရှိတဲ့ မီဂါဝိုင်ကုမ္ပဏီနဲ့ ရွာသူရွာသားများရဲ့ လုပ်အားများပေါင်းပြီးတော့ တည်ဆောက်ခဲ့ပါတယ်။ စာချုပ်ချုပ်ရန် သွားသော်လည်းပဲ ဘတ်ဂျက်ငွေများ ပြန်လည်ရုပ်သိမ်းသွားတဲ့အတွက် စာချုပ်မချုပ်ဖြစ်ခဲ့ကြောင်း သိရပါတယ်။ သို့သော်လည်းပဲ ရွာသူရွာသားများရဲ့ မေတ္တာရပ်ခံချက်အရ ကုမ္ပဏီမှ ၂၅ ရာခိုင်နှုန်း ပြီးစီးအောင်မြင်အောင် တည်ဆောက်ခဲ့ပါတယ်။ ဒါကတော့ မူလတန်းခွဲ(ကပ်ခို) ဖြစ်ပါတယ်။ ၂၀၁၈-၂၀၁၉ ဘတ်ဂျက်မှာ ၎င်းကျောင်း ၂ ကျောင်းကို ၂၅ ရာခိုင်နှုန်းတည်ဆောက်ခဲ့သော မီဂါဝိုင်ကုမ္ပဏီ တင်ဒါမရဘဲနဲ့ ရွက်သစ်နုဝေကုမ္ပဏီမှ တင်ဒါအောင်မြင် ခဲ့ပါတယ်။ ၎င်းကုမ္ပဏီမှာလည်း ဆက်မဆောက်တဲ့အတွက် ပုံတွင်တွေ့မြင်ရတဲ့အတိုင်းပဲ ရှိနေပါတယ်။ ယခင်က ၂၅ ရာခိုင်နှုန်းတည်ဆောက်ခဲ့တဲ့ ကုမ္ပဏီသာ တင်ဒါရခဲ့မယ်ဆိုရင် အားလုံးအဆင်ပြေသွားမှာ ဖြစ်တဲ့အတွက် ဝန်ကြီးဌာနအနေနဲ့ ဖြေရှင်းဆောင်ရွက်ပေးစေလိုပါတယ်။ ဒါကတော့ အ.ထ.က(ညောင်ကျိုး) ဝန်ထမ်းအိမ်ရာဖြစ်ပါတယ်။ အဝေးကမြင်ရရင်တော့ ကောင်းသလို ထင်ရပေမယ့် အနားအနီးရောက်သွားပြီး ကြည့်တဲ့အခါ နံရံများမညီခြင်း၊ ကျည်းဘောင်များ တပ်ထားတာ မသေချာ၊ တံခါးများပိတ်မရ၊ မျက်နှာကြက်က မိလ္လာကန်အဆုံး အဆင်ပြေတာတစ်ခုမှ မတွေ့ရပါဘူး။ အားမာန်ထက်ကုမ္ပဏီမှ တည်ဆောက်ထားတာဖြစ်ပါတယ်။ စစ်ဆေးရေးအဖွဲ့များအနေနဲ့ သေသေချာချာ ကွင်းဆင်းစစ်ဆေးပြီး ထိရောက်စွာ အရေးယူဆောင်ရွက်ပေးစေလိုပါတယ်။ Power Point ပိတ်လို့ ရပါပြီ။ လေးစားရပါသော နာယကကြီးခင်ဗျာ။ တင်ဒါအောင်ကုမ္ပဏီအများစုဟာ စေတနာမပါ၊ Site Engineer များလည်း ကျောင်းဆင်းပြီးကာစ အတွေ့အကြုံမရှိသော အင်ဂျင်နီယာပေါက်စလေးများကိုသာ ခိုင်းထားပြီးတော့ ကျွမ်းကျင်လုပ်သားများ မခိုင်းဘဲနဲ့ ကြုံရာအလုပ်သမားများနဲ့သာ တည်ဆောက်တဲ့ အတွက် မြို့နယ်တိုင်းမှာ ပြဿနာများစွာဖြစ်နေတာကို တွေ့ရပါတယ်။ ဌာနဆိုင်ရာများ မလုပ်နိုင်လို့ တင်ဒါပေးတာဖြစ်သင့်ပေမယ့် ဌာနဆိုင်ရာများနဲ့ လုပ်နိုင်တဲ့ကိစ္စကိုတော့ ဝန်ကြီးဌာနများအနေနဲ့ တင်ဒါ မပေးသင့်ပါဘူး။ ဥပမာအနေနဲ့ပြောရမယ်ဆို ကျွန်တော့မြို့နယ်မှာ လက်ရှိဆောက်လုပ်ရေးဦးစီးဌာနမှာ နှစ်စဉ်ဘတ်ဂျက်နဲ့ လမ်းတံတားများကို တည်ဆောက်နေပေမယ့်လို့ ၂၀၁၉-၂၀၂၀ ဘတ်ဂျက်မှာ ကွန်ကရစ်လမ်း ၂ မိုင်ခွဲနဲ့ တံတားတစ်စင်းအား တင်ဒါကုမ္ပဏီကိုပေးမယ်လို့သိရပါတယ်။ ဌာနဆိုင်ရာများ လုပ်နိုင်တဲ့ကိစ္စဖြစ်တဲ့အတွက် တင်ဒါမပေးသင့်ပါကြောင်းနဲ့ ဝန်ကြီးဌာနများအနေနဲ့ သေသေချာချာ စဉ်းစား သုံးသပ်စေချင်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီးမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော်နာယက ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည်များအားလုံး မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးတင်အောင်ထွန်းပါ။ ကျွန်တော့အနေနဲ့ ပညာရေးဝန်ကြီးဌာန အခြေခံပညာဦးစီးဌာနရဲ့ ၂၀၁၈-၂၀၁၉ ခု ဘဏ္ဍာရေးနှစ်၊ ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉)တို့နဲ့ စပ်လျဉ်းပြီးတော့ ကျွန်တော့ရဲ့ မဲဆန္ဒနယ်မြေ များဖြစ်တဲ့ မင်းဘူး(စကု)မြို့နယ်မှာ တည်ဆောက်ရေးလုပ်ငန်း ၂၀ ခု၊ ပွင့်ဖြူမြို့နယ်မှာ တည်ဆောက်ရေး လုပ်ငန်း ၁၄ ခုတို့ရဲ့ ဘဏ္ဍာရေးနှစ် ကုန်ဆုံးပြီးချိန်မှာ အကောင်အထည်ဖော်ဆောင်ရွက်နိုင်မှု အခြေအနေကို ရာခိုင်နှုန်းနဲ့ မှတ်တမ်းဓာတ်ပုံများ တင်ပြဆွေးနွေးသွားမှာ ဖြစ်ပါတယ်။ ဒါကြောင့် Power Point အသုံးပြုပါရစေခင်ဗျာ။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ ဘဏ္ဍာရေးနှစ်ကုန်သွားတဲ့တိုင်အောင် တည်ဆောက်ရေးလုပ်ငန်းမပြီးရတဲ့ အကြောင်းရင်းခံတွေ ထဲက ပထမဦးဆုံးအဆင့်ဖြစ်တဲ့ တင်ဒါလုပ်ငန်းစဉ်များကို ဘဏ္ဍာရေးနှစ်ရဲ့ ပထမ ၃ လပတ်အတွင်း ပြီးစီးအောင်ဆောင်ရွက်ရမယ်ဆိုတဲ့ တည်ဆဲညွှန်ကြားချက်ကို မလိုက်နာနိုင်တဲ့အထဲမှာ ကျွန်တော်တို့ မကွေးတိုင်းဒေသကြီးလည်း အပါအဝင်ဖြစ်ပါတယ်။ တင်ဒါလုပ်ငန်းစဉ် ကြာမြင့်ချိန် ရ လပါ။ ၁၂ လ ရှိတဲ့ ဘဏ္ဍာရေးနှစ် တစ်နှစ်ရဲ့ တစ်ဝက်ကျော်က တင်ဒါလုပ်ငန်းနဲ့ပဲ ကုန်လွန်သွားပါတယ်။ တင်ဒါ လုပ်ငန်းစဉ်များကို အကောင်အထည်ဖော်ဆောင်ရွက်ရတဲ့ တိုင်းဒေသကြီးအစိုးရက တည်ဆဲညွှန်ကြားချက် အတိုင်း ပထမ ၃ လပတ်အတွင်းမှာ ဖြောင့်မတ်မှန်ကန် တိကျမှုနဲ့ ပြီးစီးအောင်တာဝန်ကျေဖို့ ဘယ်လို ထိန်းကျောင်းကြပ်မတ်ပေးကြမလဲဆိုတာ ပြည်ထောင်စုက စဉ်းစားပေးရမှာ ဖြစ်ပါတယ်။ တာဝန်ကျေမှု မရှိခြင်း၊ မှန်ကန်မှုမရှိခြင်းဆိုရင် အရေးယူမှုအထိပါ ပြုလုပ်ပေးမှ ရနိုင်မှာပါ။ နောက်တစ်ဆင့်က တင်ဒါအောင်တဲ့ ကုမ္ပဏီများရဲ့ အပိုင်းပါ။ မင်းဘူး(စကု)မြို့နယ်မှာ ကုမ္ပဏီ ၄ ခုနဲ့ ပွင့်ဖြူမြို့နယ်မှာ ကုမ္ပဏီ ၄ ခု ရှိခဲ့ပါတယ်။ အဲဒီအထဲမှ ကုမ္ပဏီတစ်ခုက မင်းဘူး(စကု)မြို့နယ်မှာ လုပ်ငန်း ၅ ခု၊ ပွင့်ဖြူမှာလုပ်ငန်း ၃ ခု ရရှိထားပါတယ်။ တိုင်းအတွင်း တခြားမြို့နယ်တွေမှာလည်း တစ်မြို့နယ်တည်း မဟုတ်ဘဲနဲ့ မြို့နယ်အများမှာ လုပ်ငန်းအများအပြားရရှိထားတဲ့ ကုမ္ပဏီများလည်း ရှိနေပါတယ်။ မြို့နယ် အများအပြားနဲ့ လုပ်ငန်းအများအပြား ရရှိထားတဲ့ ကုမ္ပဏီအချို့ ဟာ လုပ်ငန်းဆောင်ရွက်တဲ့နေရာမှာ လူအင်အား၊ စက်အင်အား၊ ကျွမ်းကျင်အင်ဂျင်နီယာ မပြည့်စုံတော့ လုပ်ငန်းကြန့်ကြာတာတွေကို တွေ့ရပါတယ်။ မဖြစ်မနေ အင်အားဖြည့်ရမယ်ဆိုတော့လည်း ကျွမ်းကျင်အင်ဂျင်နီယာ၊ ကျွမ်းကျင်လုပ်သား မပြည့်စုံမှု များနဲ့သာ စခန်းသွားနေကြတဲ့အတွက် ြီးမြောက်တာကိုလည်း တွေ့ရပါတယ်။ စက်အင်အား ဆိုတာက တင်ဒါအဆိုပြုစဉ်မှာသာ အရေအတွက်တွေ ဖော်ပြကြပေမယ့် လက်တွေ့လုပ်ငန်းခွင်မှာ အခြေခံ စက်ပစ္စည်းတောင် မပါရှိတဲ့အတွက် အဲဒီလိုကုမ္ပဏီမျိုး အများအပြားကြောင့်လည်း အများကြီး ကျွန်တော်တို့ နစ်နာဆုံးရှုံးနေပါတယ်။ ဒါတွေက တင်ဒါလုပ်ငန်းစဉ် စဆောင်ရွက်စဉ်ကတည်းက လိုအပ်ချက်တွေလည်း ဖြစ်ပါတယ်။ ကုမ္ပဏီတချို့မှာလည်း သုံးစွဲမယ့်ငွေကြေးကို ဝန်ကြီးဌာနကထုတ်ရမှ ကျန်တဲ့အပိုင်းအတွက် သုံးစွဲနိုင်မယ့် အခြေအနေမျိုးတွေမှာ ငွေထုတ်ယူမှု အကြောင်းအမျိုးမျိုးကြောင့် နှောင့်နှေးရင် ဆက်မလုပ် နိုင်တဲ့ အခြေအနေမျိုးတွေလည်းရှိနေတာကို အစကတည်းက သတ်မှတ်ဖြေရှင်းထားဖို့လိုပါတယ်။ ဘဏ္ဍာရေးနှစ်ကုန်ပြီး တည်ဆောက်ရေးလုပ်ငန်း ၂၅ ရာခိုင်နှုန်းသာ ပြီးတဲ့လုပ်ငန်းများအနေနဲ့ ကျွန်တော့မဲဆန္ဒနယ်ဖြစ်တဲ့ မင်းဘူး(စကု)မြို့နယ်မှာ လုပ်ငန်း ၅ ခု၊ ပွင့်ဖြူမြို့နယ်မှာ လုပ်ငန်းတစ်ခုရှိခဲ့ ပါတယ်။ ပွင့်ဖြူမြို့နယ် ခုန်စု ရွာ အထက်တန်းကျောင်းခွဲမှာ ပေ ၈၀ x ပေ ၃၀ ပျဉ်းခင်းပျဉ်ကာ တစ်ထပ် ကျောင်း ကျောင်းဆောင်တစ်ဆောင် ဆောက်လုပ်မှုမှာ အောက်ခံကုန်သတ်မှတ်ပေးလိုက်တဲ့ ၄ ပေအမြင့် ကို ကျေးရွာက ၈ ပေ တောင်းဆိုကြလို့ ညှိနှိုင်းနေရတာနဲ့ ကြန့်ကြာခဲ့ပြီး ၆ ပေအမြင့်ဆောက်ဖို့ သဘော တူခဲ့ကြပါတယ်။ တကယ်လည်းဆောက်ရာ ရေတက်လာလို့ ရပ်နေရတာနဲ့ အခုလို ၂၅ ရာခိုင်နှုန်းပဲ ပြီးခဲ့တာဖြစ်ပါတယ်။ ဒါကကြန့်ကြာရတဲ့ အကြောင်းအရာတွေထဲမှာ ဒေသရဲ့ အခြေအနေအရ ပေါ်ပေါက် နိုင်တဲ့ကိစ္စမျိုးတွေ ရှိတယ်ဆိုတာကို ဆွေးနွေးရခြင်းဖြစ်ပါတယ်။ ဒါမျိုးတွေပေါ်ပေါက်လာရင် လုပ်ငန်းမြန်ဆန်စွာ အရည်အသွေးမီ တည်ဆောက်နိုင်ဖို့ အစီအစဉ် မျိုးတွေလည်း ကြိုတင်တွက်ဆထားဖို့ လိုအပ်ပါတယ်။ မင်းဘူး(စကု)မြို့နယ်ထဲက ၂၅ ရာခိုင်နှုန်းသာ ပြီးတဲ့ကျောင်း ၅ ကျောင်းထဲက တစ်ကျောင်းဖြစ်တဲ့ ခြင်ထောင်၊ ကျွဲချရွာ မူလတန်းကျောင်း ပေ ၆၀x ပေ ၃၀ သစ်မိုးအုတ်ညှပ် တစ်ထပ်အဆောက်အဦသစ် ဆောက်လုပ်မှုမှာ ကျွဲကျကျေးရွာနဲ့ ခြင်ထောင် ကျေးရွာ ၂ ရွာစလုံးက ကမ်းပါးပြိုလို့မို့လို့ ရေတိုက်စားပြီး အိမ်အချို့ ပျက်စီးသွားလို့ ရွာကိုပြောင်းရွှေ့ရမယ့် နေရာမှာ ရေလွတ်တဲ့နေရာဖြစ်လို့ အဲဒီနေရာမှာ ကျောင်းဆောက်ချင်တယ်ဆိုပြီးတော့ ပြောတဲ့သူတွေနဲ့ နေရာဟောင်းမှာပဲ ကျောင်းဆောက်ချင်တဲ့သူတွေဆိုပြီး အငြင်းပွားနေကြတာနဲ့ ကြန့်ကြာခဲ့ရတာကိုလည်း တွေ့ရပါတယ်။ ရေလွတ်တဲ့ရွာမှာ ကျောင်းဆောက်ချင်တာလည်း တကယ်ကျတော့ မှန်နေပါတယ်။ အနီးအနား မှာရှိတဲ့ ထုံးမန်ကျည်းဆိုတဲ့ ကျေးရွာဟာ ၂၀၁၆ ခုနှစ်က ရေနှင့်ကမ်းပါးပြိုတော့ မြေပိုနိမ့်တဲ့ မြစ်နဲ့မဝေးတဲ့ နေရာမှာ ရွာရွှေ့ပေးပြီး ကျောင်းဆောက်ခဲ့လို့ ရေတက်ပြီဆိုတာနဲ့ စာသင်ကျောင်းရော၊ အိမ်တွေပါ ရေမြုပ် ကုန်ပြီး ကမ်းပါးပြိုလို့ ထပ်ရွှေ့ရမယ့်အနေအထားကိုတောင် စိုးရိမ်နေရတာလည်း လက်တွေ့ မြင်နေရလို့ ဖြစ်ပါတယ်။ ဒီလိုအခြေအနေမျိုးတွေ ကြုံတွေ့လာရင် မှန်ကန်တဲ့ ဖြေရှင်းတည်ဆောက်နိုင်မယ့် အခြေအနေ မျိုးတွေကိုလည်း ၂၀၁၉-၂၀၂၀ ဘဏ္ဍာရေးနှစ်အတွက် ကြိုတင်ပြင်ဆင် ဆောင်ရွက်သင့်ကြောင်း ဆွေးနွေး အပ်ပါတယ်။ အားလုံးကို ကျေးဇူးတင်ပါတယ်။ Power Point 3alyaşsaone Goodando le cos gooɔ:0lbopsu</speech>
<speech type="speaker">ဦးကျော်ကြီး (ခေါ်) ဦးအုန်းခင် မင်းလှမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1465">ဦးကျော်ကြီး(ခေါ်)ဦးအုန်းခင်(မင်းလှမဲဆန္ဒနယ်၊ မကွေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာပါသော ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေကြောင်း ဆုတောင်းမေတ္တာ ပို့သလိုက်ရပါတယ်။ ကျွန်တော်ကတော့ မကွေးတိုင်းဒေသကြီး မင်းလှမဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးကျော်ကြီး(ခ) ဦးအုန်းခင်ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော့အနေနဲ့ ပညာရေးဝန်ကြီးဌာန၊ အခြေခံပညာ ဦးစီးဌာနရဲ့ ၂၀၁၈-၂၀၁၉ ခုနှစ်၊ ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်း များ အကောင်အထည်ဖော်ဆောင်ရွက်နိုင်မှု အခြေအနေနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉)ကို လက်တွေ့မြေပြင် အခြေအနေနဲ့ နှိုင်းယှဉ်လေ့လာသုံးသပ် အကြံပြုထောက်ခံ တင်ပြသွားမှာဖြစ်ပါတယ်။ အစီရင်ခံစာရဲ့ အပိုင်း(၂၂)မှာ တည်ဆောက်ရေးလုပ်ငန်းများ စံချိန်စံညွှန်းပြည့်မီစေရေးအတွက် အောက်ပါအတိုင်း ဆောင်ရွက် သင့်ပါကြောင်းဆိုပြီးတော့ (က)၊ (ခ)၊ (ဂ)၊(ဃ)၊ (င)၊ (စ)၊ (ဆ)စတဲ့ အချက် (၇)ချက် တင်ပြထားပါတယ်။ (ခ)မှာ QC အဖွဲ့များနဲ့ဆောင်ရွက်ရမယ့် လုပ်ငန်းတာဝန်များ(Time of Reference)နှင့် တာဝန်ယူမှု၊ တာဝန်ခံမှုကို တိတိကျကျ ပြဋ္ဌာန်းပေးခြင်း၊ လုပ်ငန်းအပ်နှံစာချုပ်တွင် စည်းကမ်းချက်များအဖြစ် ထည့်သွင်းချုပ်ဆိုခြင်း လို့ပါပါတယ်။ ဒီနေရာမှာ တာဝန်ယူမှု၊ တာဝန်ခံမှုကို တိတိကျကျ ပြဋ္ဌာန်းသတ်မှတ်ပေးသော်လည်း မလိုက်နာရင် မည်ကဲ့သို့အရေးယူမယ်ဆိုတာကို ထည့်သွင်းသင့်ပါကြောင်း အကြံပြုလိုပါတယ်။ (အပိုဒ် ၂၂(င)မှာ QC စစ်ဆေးမှုကို စ်ပြေးညီ ဆောင်ရွက်နိုင်စေရေးအတွက် Detailed Work Plan ကို စနစ်တကျ ရေးဆွဲပြုစုထားပြီး ၎င်းလုပ်ငန်းစဉ်အတိုင်း လိုက်နာဆောင်ရွက်ခြင်းနှင့် စစ်ဆေးတွေ့ရှိချက်အရ စံချိန်စံညွှန်းပြည့်မီစေရန် မှန်ကန်စေရေးကို ဦးစားပေးဆောင်ရွက်ရန် လိုအပ်ခြင်းလို့ တင်ပြထားပါတယ်။ နာယကကြီးခင်ဗျာ။ QC စစ်ဆေးမှုကို ်တစ်ပြေးညီဖြစ်ဖို့ရာမှာ လက်တွေ့မှာ ဖြစ်နိုင်ခြေ အလွန်နည်းပါတယ်။ ကျွန်တော်တို့ မကွေးတိုင်းမှာ QC နှစ်ဖွဲ့ပဲရှိတာတွေ့ရပြီး တည်ဆောက်ရမယ့် ကျောင်း ပေါင်းက ၄၅ရ ကျောင်းရှိတာ တွေ့ရပါတယ်။ သွားရေးလာရေးခက်ခဲတဲ့နေရာတွေကို စ်ပြေးညီ ရောက်နိုင်ဖို့ဆိုတာ မလွယ်ကူလှပါဘူး။ ဒီနေရာမှာ အကြံပြုချင်တာကတော့ မြို့နယ်တစ်ခုအတွင်းမှာရှိတဲ့ တည်ဆောက်ရေးလုပ်ငန်းများကို မြို့နယ်တည်/ကော်အဖြစ် ကြီးကြပ်ခြင်းသည်သာလျှင် လျင်မြန်၍ တစ်ပြေးညီ ကြီးကြပ်နိုင်ရန်သာဖြစ်ပါတယ်။ ရပ်/ကျေးကြီးကြပ်ရေးအဖွဲ့များနဲ့လည်း အဆင်မပြေမှုများကို ညှိနှိုင်းပေါင်းစပ် ဖြေရှင်းပေးနိုင်မှာဖြစ်ပါတယ်။ ဥပမာအားဖြင့် ကျွန်တော်တို့ မင်းလှမြို့နယ် ရှမ်းတပ်ကြီး ကျောင်းဆောင်တည်ဆောက်တဲ့ အခြေအနေလေးကို အနည်းငယ်တင်ပြလိုပါတယ်။ အဲဒီမှာ ကုမ္ပဏီက သုံးရမယ့်သဲဟာ မြစ်သဲသုံးရပေမယ့် ခရီးသွားလာမှုဝေးတဲ့အတွက် ချောင်းသဲကို သုံးပါတယ်။ ချောင်းသဲသုံးတဲ့အခါမှာကျတော့ ချောင်းသဲကို ရပ်/ကျေးကြီးကြပ်ရေးအဖွဲ့တွေက ဒီချောင်းသဲကို သဘောမကျပါဘူး။ တိုင်း QC ကတော့လာပြီးတော့ ဒီချောင်းသဲကို ဇကာချပြီးသုံးပါလို့ ခွင့်ပြုသွားတယ်။ ဒါပေမယ့် အဲဒီကုမ္ပဏီက ပြောတဲ့နေ့မှာပဲ ဇကာချပြီးနောက်နေ့မှာ ဇကာမချဘူး။ ကြည့်တဲ့ နေ့မှာဇကာ ချပြီး မကြည့်တဲ့နေ့ ဇကာမချဘူး။ အဲဒီလိုအခြေအနေတွေကြောင့် ကျွန်တော်တို့ မြို့နယ် တည်/ကော်အဖွဲ့ကို တိုင်တန်းတဲ့အတွက် ကျွန်တော်တို့ မြို့နယ်တည်/ကော်အဖွဲ့ ကျွန်တော်အပါအဝင် သွားရောက် စစ်ဆေး တွေ့ရှိပြီးတော့ ကုမ္ပဏီနဲ့ ရပ်/ကျေး ကြီးကြပ်ရေးအဖွဲ့တွေကို ညှိနှိုင်းပေးခဲ့ရတာ လက်တွေ့ ဖြစ်ပါတယ်။ အစီရင်ခံစာရဲ့ အပိုဒ် ၂၃ မှာ လုပ်ငန်းတန်ဖိုးပေးချေခြင်းကို လုပ်ငန်းပြီးစီးမှုနှင့် တစ်ပြေးညီ ပေးချေနိုင်ရေး အတွက် အောက်ပါအတိုင်း ဆောင်ရွက်သင့်ပါကြောင်း သုံးသပ်ရရှိပါသည်ဟု အချက် (၄)ချက်ကို တင်ပြထား ပါတယ်။ QC စစ်မယ့်နေ့၊ ငွေထုတ်ရမယ့်နေ့ တိတိကျကျသတ်မှတ်ခြင်း၊ ကန်ထရိုက်တာများ လျင်မြန်စွာ ငွေထုတ်ယူနိုင်ရေး ဆောင်ရွက်ရန်လိုအပ်ပါတယ်။ ဒါဟာ အရေးကြီးပါတယ်။ ကျွန်တော်တို့ ဒီကုမ္ပဏီပဲ ဖြစ်ဖြစ်၊ ပုဂ္ဂလိကပဲဖြစ်ဖြစ်၊ အစိုးရဖြစ်ဖြစ် ဒီလုပ်ငန်းတစ်ခု ဆောင်ရွက်တဲ့အခါမှာ ငွေကြေး လည်ပတ် စီးဆင်းမှု နှောင့်နှေးကြန့်ကြာမယ်ဆိုရင် အဲဒီလုပ်ငန်းဟာ Delay ဖြစ်ပါမယ်။ ဒါကြောင့် ဒီငွေကြေးထုတ်လုပ်မှု၊ လုပ်ငန်းပြီးစီးမှုတွေကို ထောက်ခံပေးပြီးတော့ သူ့ရဲ့ ၂၅ ရာခိုင်နှုန်း၊ ၅၀ ရာခိုင်နှုန်း စသည်အားဖြင့် ပြီးစီးပြီလို့ အထောက်အထားလက်မှတ်တွေ ရှိတဲ့အခါမှာ ဒီငွေကြေးကို အလျင်မြန်ဆုံးထုတ်ပေးနိုင်ဖို့ လိုအပ်မှာဖြစ်ပါတယ်။ အဲဒီလို မထုတ်ပေးနိုင်ရင် ဘေးထွက်ဆိုးကျိုးဖြစ်တဲ့ ဥပမာ-ပစ္စည်းဈေးနှုန်းတွေ ကြီးမြင့်သွားမှု၊ နောက် လုပ်သားလစာတွေ မဖြေရှင်းနိုင်လို့ လုပ်သားတွေ လိုက်ခေါ်ရတဲ့အခက်အခဲ၊ နောက်တစ်ခါ ြီးစီးနိုင်ရေးအတွက် လိုအပ်တဲ့အသုံးစရိတ်တွေကို မသုံးနိုင်မှာဖြစ်ပါတယ်။ ကျွန်တော်တို့မင်းလှမှာ ကျောင်း ၁၄ ကျောင်းမှာ ယခုထိ ဆောင်ရွက်ပြီးစီးမှုမှာ ၅၀ ရာခိုင်နှုန်းနဲ့ ရ ကျောင်း၊ ၇၅ ရာခိုင်နှုန်းနဲ့ ရ ကျောင်းသာ ပြီးစီးတာတွေ့ရပြီး ငွေထုတ်ယူရေး မလွယ်ကူ တာကြောင့် Extension ကာလ ဒီဇင်ဘာလအထိမှာတောင် မပြီးစီးနိုင်တဲ့အခြေအနေများ တွေ့နေရပါတယ်။ အစီရင်ခံစာရဲ့ အပိုဒ် ၂၄ အချက်ဟာလည်း ထောက်ခံကြိုဆိုရမယ်ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ခင်ဝင့်ဝါက်မတက်တောင် လိုက်နာဖို့၊ ဆောင်ရွက်ဖို့ လိုပါလိမ့်မယ်။ တည်ဆောက်ရေးများမှာ သုံးမယ့်ပစ္စည်းတွေကိုလည်း သီးခြား တင်ဒါခေါ်ပြီးတော့ ဆောင်ရွက်မယ်ဆိုရင် ပိုပြီးလုပ်ငန်းလျင်မြန်မယ်လို့ ကျွန်တော်တို့ သုံးသပ်ရရှိပါတယ်။ အကြံပြုချင်ပါတယ်။ အချုပ်အားဖြင့် ဝန်ကြီးဌာနမှ အတည်ပြုဒီဇိုင်းများကို တိုင်းနဲ့ ပြည်နယ်များသို့ န့်ဝေနိုင်ရေး လိုအပ်ပါတယ်။ ထုတ်ရောက်ဒိုင်းများမှာ ဘိုးနက်များ အသုံးပြုဖို့ကိုလည်း ညွှန်ကြားဖို့ လိုအပ်ပါတယ်။ နောက်တစ်ခါ ကျွန်တော်တို့ ကုမ္ပဏီတွေကိုလည်း တာဝန်ခံမှု၊ တာဝန်ယူမှု လိုအပ်ပါတယ်။ နောက်တစ်ခါ ငွေကြေးလည်ပတ်မှု(Cash Flow) လျင်မြန်ဖို့ လိုအပ်ပါတယ်။ ဒီအချက် အလွန်အရေးကြီးပါတယ်။ စောစော ကလည်း ကျွန်တော်ပြခဲ့ပါပြီ။ Cash Flow အဆင်မပြေရင် Delay ဖြစ်မှာသေချာပါတယ်။ ဒါကြောင့်မို့လို့ ဒီလိုလုပ်ငန်းသုံးပစ္စည်းများ သီးခြားခေါ်ယူ ဆောင်ရွက်ပေးပြီးတော့ ဆောင်ရွက်သင့်ပါကြောင်း အကြံပြု ထောက်ခံရင်း ဆွေးနွေးအပ်ပါတယ်။</speech>
<speech type="speaker">ဦးသန်းစိုး(ခေါ်)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခေါ်)ဦးသန်းစိုး(ဘောဂဗေဒ)မဲဆန္ဒနယ်အမှတ်-၄၊ ရန်ကုန်တိုင်းဒေသကြီး</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ အစီရင်ခံစာနဲ့ ပတ်သက်ပြီးတော့မှ ထောက်ခံအကြံပြု ဆွေးနွေးသွားမှာဖြစ်ပါတယ်။ ကျွန်တော့်ကို Power Point တင်ပြ ခွင့်ပြုပါ။ အဲဒီတော့ ဒီ အခြေခံပညာဦးစီးဌာနနဲ့ပတ်သက်တဲ့ တည်ဆောက်ရေးလုပ်ငန်းနဲ့ပတ်သက်ပြီးတော့ ကျွန်တော်တို့ အစီရင်ခံစာတင်သွင်းတာဟာ (၂)ကြိမ်ရှိပါပြီ။ ၂၀၁၈ တုန်းကလည်း (၁)ကြိမ်၊ ဒီနှစ်ဆိုရင် (၁)ကြိမ် တင်သွင်းမှာဖြစ်ပါတယ်။ အဲဒီတော့ ၂၀၁၈ တုန်းကလည်း ကျွန်တော်တို့ ထောက်ပြခဲ့တဲ့ အချက် တွေဟာ ဒီလုပ်ငန်းစဉ်နဲ့ပတ်သက်ပြီးတော့မှ တာဝန်ယူမှု၊ တာဝန်ခံမှုရှိရှိနဲ့ ဆောင်ရွက်ကြဖို့ ဘဏ္ဍာရေး စည်းမျဉ်းစည်းကမ်းတွေနဲ့အညီ ဆောင်ရွက်ဖို့ အဓိကကျတဲ့တင်ဒါလုပ်ငန်းတွေ ီးစီးဖို့၊ ကော်မတီ အသီးသီးတွေရဲ့ စည်းမျဉ်းစည်းကမ်းတွေ လိုက်နာဖို့ဆိုပြီးတော့ ကျွန်တော်တို့ အကြံပြုဆွေးနွေးခဲ့ကြတာ ရေးရပါတယ်။ အရည်အသွေးစိစစ်၊ စံချိန်စံနှုန်းအားနည်းချက်တွေ၊ လုပ်ငန်းမပြီးစီးတဲ့အတွက် တန်ဖိုးပေးချေမှု တွေ မရှိခဲ့တဲ့အတွက် စီးပွားရေးအကြပ်အတည်းတွေကို တင်ပြခဲ့ရပါတယ်။ အဲဒီတော့ ပညာရေးဝန်ကြီးဌာနရဲ့ အသုံးစရိတ်တွေနဲ့ပတ်သက်ပြီးတော့ တကယ်ဖြစ်နေတဲ့ ပြဿနာက မူဝါဒပြဿနာထက် စီမံခန့်ခွဲမှုနယ်ပယ်ရဲ့ ရှုပ်ထွေးနေတဲ့အချက်တွေနဲ့ အားနည်းချက်တွေကြောင့် ဖြစ်ပါတယ်။ ဒီလိုရှုပ်ထွေးတဲ့ စီမံခန့်ခွဲမှုတွေနဲ့ အားနည်းချက်တွေဟာ အဂတိမကင်းတဲ့ လုပ်ရပ်တွေလား၊ ကြိုးနီ စနစ်တွေများပြားတာလား၊ သက်ဆိုင်ရာကော်မတီအသီးသီးရဲ့ များပြားလွန်းတဲ့အတွက် သူတို့ရဲ့ Procedure တွေက ရှုပ်ထွေးတဲ့အတွက်ဖြစ်ပါတယ်။ ဒါကြောင့်မို့လို့ စီမံခန့်ခွဲမှုနယ်ပယ်ဟာ ဒီနှစ် အစီရင်ခံစာမှာလည်း ဒီအားနည်းချက်ကိုပဲ ထပ်ပြီးတော့တွေ့ရပါတယ်။ အဲဒီတော့ ကျွန်တော်တို့က ပြန်ပြီးတော့ ပြည်ထောင်စုမှာ ကျွန်တော်တို့ကိုယ်စားလှယ်တွေဟာ ဒေသမှာဖြစ်ပျက်တဲ့ အဖြစ်အပျက်တွေ၊ လက်တွေ့ဖြစ်နေတဲ့ဟာတွေကို မကြာခဏဆွေးနွေးသော်ငြားလည်း အစီရင်ခံစာ ၂ ခုဟာ နဂိုမူလအတိုင်း ပြန်ပါလာတယ်ဆိုတဲ့အချက်က ဝန်ကြီးဌာနရဲ့ Inforcement အပိုင်း အားနည်းတယ်ဆိုတာကို ဒါကွက်ကွက်ကွင်းကွင်း ဖော်ပြတာဖြစ်ပါတယ်။ ဒါကိုကျွန်တော်က အဓိကထားပြီးတော့ ပြောလိုပါတယ်။ အဲဒီတော့ အစိုးရရဲ့ အသုံးစရိတ်ဆိုတာ ဈေးကွက် စီးပွားရေးစနစ်မှာဆိုရင် စီးပွားရေးလည်ပတ်မှုအတွက် ဒါအစိုးရရဲ့ဘတ်ဂျက်က Engine ဖြစ်ပါတယ်။ ဒီ Engine meso nascossos, occo:copos oozi 3209sanseosos:9603 69oos Power Point တစ်ခုပြပါ။ နောက် စီးပွားရေးလုပ်ငန်းတွေ၊ Private Sector တိုးတက်မှုတွေ၊ နောက် စားသုံးမှုပုံသဏ္ဌာန်တွေ၊ ထုတ်လုပ်မှုပုံသဏ္ဌာန်တွေ၊ ရင်းနှီးမြှုပ်နှံမှုပုံသဏ္ဌာန်တွေ၊ နောက် ဝင်ငွေခွဲဝေမှုပုံသဏ္ဌာန်တွေ၊ အခွန်ရရှိမှု ပုံသဏ္ဌာန်တွေ ဒါတွေအကုန်လုံးကို သက်ရောက်မှုရှိတာပါ။ အဲဒီတော့ ခုနကပြောတဲ့အတိုင်းပဲ တင်ဒါ လုပ်ငန်းတွေ နှေးကွေးတယ်၊ ငွေရေးကြေးရေးစနစ်တွေ နှောင့်နှေးတယ်ဆိုရင် Macro စီးပွားရေးမှာ ဒီအချက် တွေဟာလာပြီးတော့ Impact ဖြစ်တာပါ။ ဒါကြောင့်လည်း ကျွန်တော်တို့နိုင်ငံမှာ နှစ်စဉ်နှစ်တိုင်း ဘတ်ဂျက်တွေ သုံးတယ်၊ ပိုပြီးတော့သုံးပေမယ့် စီးပွားရေးက Liquidity က အရမ်းနိမ့်ပြီးတော့ စီးပွားရေးက မတက် လာတာ။ တကယ်တော့ မူဝါဒပြဿနာမဟုတ်ဘဲ လူတွေရဲ့ စီမံခန့်ခွဲမှုမှာ ရှုပ်ထွေးတဲ့အချက်တွေ၊ အဂတိ မကင်းတဲ့လုပ်ရပ်တွေ၊ ကြိုးနီစနစ်တွေ၊ ပြီးတော့ သက်ဆိုင်ရာ Stakeholder တွေ များတဲ့အတွက် ဖြစ်နေ ရတဲ့ပြဿနာပါ။ ဒါဟာ မူဝါဒပြဿနာမဟုတ်ဘဲနဲ့ လူတွေရဲ့ ပြဿနာဆိုတာကို ဒီမှာ ကွက်ကွက်ကွင်းကွင်း ပြောရမှာဖြစ်ပါတယ်။ တကယ်လို့သာ အစိုးရအသုံးစရိတ်တွေဟာ ကြန့်ကြာနေသရွေ့ဟာ Market ကလည်း ကြပ်နေမှာပဲ၊ Market က Shortage ဖြစ်နေမှာပဲ။ ဒါဟာ ပညာရေးဝန်ကြီးဌာနရဲ့ ဥပမာတစ်ခုအနေနဲ့ ကျွန်တော်တို့ ဒီမှာ ကွက်ကွက်ကွင်းကွင်း မြင်ရပြီဖြစ်ပါတယ်။ ဒါကတော့ ပြီးခဲ့တဲ့နှစ်က ကျွန်တော်တို့ ထောက်ပြခဲ့တဲ့ အသေးစိတ် အကြောင်းအရာတွေ ဖြစ်ပါတယ်။ အဲဒီတော့ ဒီလို ၂ ခုကို ယှဉ်တွဲဖော်ပြရတာက ကျွန်တော်တို့ ဆွေးနွေးသော်ငြားလည်း၊ တင်ပြသော်ငြား လည်း၊ ကြော်ငြာပေးသော်ငြားလည်း သက်ဆိုင်ရာ ဝန်ကြီးဌာနတွေဖက်ကနေပြီးတော့ Inforcement လုပ်ရမယ့်အပိုင်းတွေ အားနည်းတယ်ဆိုတာကို ကျွန်တော် ဒုတိယအကြိမ် ကျွန်တော် ထပ်ပြီးတော့ပြောပါရစေ။ အဲဒီတော့ ၂၀၁၇-၂၀၁၈ မှာ နောက် Power Point ပြပါ။ ၂၀၁၇-၂၀၁၈ မှာ အခြေခံပညာဦးစီးဌာနကနေပြီးတော့ Project ပေါင်း ၂,၅၈၀ လုပ်ခဲ့ပေမယ့် ဘတ်ဂျက်က ၁၃၀ ဘီလီယံမှာ ၆၂၂ ခုပဲ ပြီးခဲ့ပါတယ်။ ပြန်အပ်တာ ၅ ခု ပြန်အပ်ခဲ့ပါတယ်။ အခုပဲ ၂၀၁၈၂၀၁၉ ဒီနေ့ အစီရင်ခံစာမှာ ၅,၁၃၈ ခု ကျွန်တော်တို့ Project ပေါင်း၊ ဘီလီယံက ၂၉၅ ဘီလီယံ ဆိုပေမယ့် အခုချိန်ထိ အစီရင်ခံစာကိုတော့ ၂,၂၅ရ ခုပဲ ပြီးစီးပါသေးတယ်။ Project ပေါင်း ၃၈ ခု ပြန်အပ်တာ ကိုလည်း တွေ့ရပါတယ်။ ဒါဟာ စီးပွားရေးမှာ သွားပြီးတော့ ဘယ်လောက် Jump ဖြစ်နေလဲဆိုတာကို ခုဖော်ပြနေတဲ့ Data ဖြစ်ပါတယ်။ နောက်တစ်ခုပြပါ။ အဲဒီတော့ ဒီတစ်ခုဟာ ကျွန်တော်တို့က မူဝါဒအရ ပညာရေးဝန်ကြီးဌာနကို ချေးငွေတွေလည်း ကျွန်တော်တို့ကခွင့်ပြုခဲ့တယ်။ နောက် ဘတ်ဂျက်နဲ့ပတ်သက်ပြီးတော့လည်း နှစ်အလိုက် ကျွန်တော်တို့က တိုးတိုးပြီးတော့ ဘတ်ဂျက်တွေ သုံးခဲ့ပါတယ်။ ဒီအဝါရောင်မျဉ်းဟာ၊ အဝါရောင်ပြထားတဲ့ဟာ ဒါ တစ်နှစ်အလိုက် ၂၀၁၂ ကနေပြီးတော့ ၂၀၁၉-၂၀၂၀ ထိမှာ တိုးသုံးခဲ့တဲ့ ပညာရေးဝန်ကြီးဌာနရဲ့ ဘတ်ဂျက်ဖြစ်ပါတယ်။ ဒီနှစ်ဆိုရင် ဘီလီယံပေါင်း ၂,၆၈၅ ဖြစ်ပါတယ်။ နောက် ဝန်ကြီးဌာနနဲ့ တိုင်းဒေသကြီးကို ထောက်ပံ့တဲ့ ဝန်ကြီးဌာနဟာ ၁၈,၂၆၅ ရဲ့ ၆ ပုံ ၁ ပုံလောက် ဖြစ်နေပါတယ်။ အဲဒီတော့ Total Budget ကြီးတစ်ခုရဲ့ ဆိုတော့ ၈ ရာခိုင်နှုန်း လောက်ရှိနေပါတယ်။ အဲဒီတော့ ဒီလောက်ထိ ပညာရေးဝန်ကြီးဌာနရဲ့ အပေါ်မှာ ဘတ်ဂျက်တွေ၊ အသုံးစရိတ် တွေ များသော်ငြားလည်းပဲ အခုအစီရင်ခံစာသေးသေးလေးရဲ့ အပိုင်းလေးကို ထုတ်ပြုခြင်းအားဖြင့် နိုင်ငံ့ရဲ့ စီးပွားရေးအခြေအနေဟာ တစ်ခြားဝန်ကြီးဌာနတွေအပေါ်မှာ သွားပြီးတော့မှ ဥပမာကောင်းတစ်ခုအနေနဲ့ ဖြစ်ပေါ်နေပါတယ်။ ဒါကြောင့်မို့လို့ ကျွန်တော်တို့ ငွေစာရင်းကော်မတီရဲ့ ဆွေးနွေးချက်တွေ၊ တင်ပြချက်တွေ၊ ကိုယ်စားလှယ်တွေရဲ့ လက်တွေ့ ကွင်းဆင်း စိစစ်ဆောင်ရွက်ချက် တွေမှာ ဆွေးနွေးထားတဲ့၊ ပြည်ထောင်စုလွှတ်တော်မှာ ဆွေးနွေးထားတဲ့အပေါ်မှာ သက်ဆိုင်ရာဝန်ကြီး ဌာနအနေနဲ့ အရေးတယူဆောင်ရွက်ပေးဖို့၊ အရေးတကြီးဆောင်ရွက်ပေးဖို့၊ တိတိကျကျလိုက်နာပေးဖို့ ကျွန်တော့အနေနဲ့ ဆွေးနွေးရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးကျင့်ခန့်ပေါင် ချင်းပြည်နယ် မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1234">ဦးကျင့်ခန့်ပေါင်(မဲဆန္ဒနယ်အမှတ်-၆၊ ချင်းပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့ အားလုံးပဲမင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၆)၊ အမျိုးသားလွှတ်တော် ကိုယ်စားလှယ် ဦးကျင့်ခန့်ပေါင် ဖြစ်ပါတယ်။ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် တည်ဆောက်လုပ်ငန်းနှင့်ပတ်သက်တဲ့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ အမှတ်(၁၅/၂၀၁၉)နဲ့ ပတ်သက်ပြီးမှ ဆွေးနွေးရမှာဖြစ်ပါတယ်။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအရ ၂၀၁၉ ခု၊ မတ်လ ၂၁ ရက် နေ့အထိ ချင်းပြည်နယ်မှာ ခွင့်ပြုကျောင်းပေါင်း ၁၄၀ ရှိတဲ့အနက် တင်ဒါအောင်မြင်တာ ၁ ကျောင်း၊ လုပ်ငန်းမစနိုင်သေးတာ ၂ ကျောင်း၊ ပြီးစီးမှု ၂၅ ရာခိုင်နှုန်းအောက် ၁၃၂ ကျောင်းနဲ့ ၂၅ ရာခိုင်နှုန်း ပြီးစီးတာ ၅ ကျောင်းရှိတယ်လို့ သိရှိရပါတယ်။ တင်ဒါအောင်မြင်တဲ့ကျောင်းနဲ့ လုပ်ငန်းဆောင်ရွက်မှု နှေးကွေးတဲ့ကျောင်းတွေဟာ ဝေးလံပြီး လမ်းပန်းဆက်သွယ်ရေးခက်ခဲတဲ့ ကျောင်းတွေဖြစ်ပါတယ်။ ယခင် ၂၀၁၄-၂၀၁၅ ဘဏ္ဍာရေးနှစ်မှာ ဟားခါးမြို့ပေါ်မှာ တင်ဒါအောင်မြင်တဲ့ ကျောင်း ၁ ကျောင်း ရှိခဲ့ဖူးပါတယ်။ ပြည်နယ်ဝန်ကြီးချုပ်က မိမိခင်မင်ရင်းနှီးတဲ့ ကုမ္ပဏီတစ်ခုကို အကူအညီတောင်းပြီးမှ ဆောက်ခိုင်းတဲ့နေရာမှာ လုပ်အားခ အမြတ်အစွန်း မရရှိသော်လည်းဘဲ ကျောင်းဆောင်သစ်ပြီးမြောက်အောင် ဆောက်လုပ်နိုင်ခဲ့ ပါတယ်။ ဒီအတိုင်းပဲ ၂၀၁၄-၂၀၁၅ ဘဏ္ဍာရေးနှစ် ဟိုဘက်ပိုင်းမှာ လုပ်ငန်းမပြီးပြတ်နိုင်တဲ့ကျောင်းတွေကို ပြည်နယ်အစိုးရရဲ့ ကြီးကြပ်မှုဖြင့် မြန်မာ့စီးပွားရေးဘဏ်မှာ Other Account ဖွင့်ပြီး လုပ်ငန်းဆက်လက် လုပ်ကိုင်ခဲ့ရာမှာ အောင်မြင်မှုအတော် ရရှိခဲ့ဖူးပါတယ်။ တင်ဒါအောင်ကုမ္ပဏီများဟာ မိမိတို့အကျိုးအတွက် လုပ်ငန်းဆောင်ရွက်တာဖြစ်တဲ့အတွက် ကျေးရွာလူထုမှ ပံ့ပိုးကူညီလိုစိတ်မရှိကြောင်းကိုလည်း တွေ့ရှိရ ပါတယ်။ အဲဒါကြောင့်လည်း လုပ်ငန်းကြန့်ကြာမှု အနည်းနဲ့အများ ဖြစ်ပေါ်လာခဲ့ပါတယ်။ ဆောက်လုပ်ရေးလုပ်ငန်းကို မြန်ဆန်စွာ ဆောင်ရွက်နိုင်ရေးအတွက် ကျပ်သိန်း ၂,၀၀၀ အောက် လုပ်ငန်း များကို ကျောင်းကော်မတီအား ဆောက်လုပ်ခွင့်ပေးနိုင်ရန် ကျွန်တော် အကြံပြုလိုပါတယ်။ တစ်နိုင်ငံလုံး မှာရှိတဲ့ စာသင်ကျောင်းရဲ့ ထက်ဝက်လောက်ဟာ ကျွန်တော်တို့ ကျောင်းကော်မတီက ဆောက်လုပ်ခဲ့တဲ့ ကျောင်းတွေဖြစ်ပါတယ်။ ကျောင်းကော်မတီမှ တာဝန်ယူဆောက်လုပ်ခြင်းအားဖြင့် လုပ်ငန်းစောစောစီးစီး စတင်နိုင်ခြင်း၊ ငွေပိုလျှံပါက ကျောင်းအတွက်အသုံးပြုနိုင်ခြင်း၊ တစ်ရွာလုံးက ကြီးကြပ်နိုင်ခြင်း၊ ခွင့်ပြုငွေဖြင့် တစ်ထပ်ဆောင်ကို နှစ်ထပ်အဖြစ်ချဲ့ပြီး ဆောက်လုပ်နိုင်ခြင်း၊ တင်ဒါထပ်ဆင့် ရောင်းချမှုမရှိနိုင်ခြင်း စသော အကျိုးကျေးဇူးများ ရရှိနိုင်မှာဖြစ်ပါတယ်။ သာဓကတစ်ခုပြရလျှင် ကျွန်တော့မဲဆန္ဒနယ်ရှိ ခိုင်ကမ်းမြို့ အထက်တန်းကျောင်းမှာ ပေ ၉၀ တစ်ထပ်ဆောက်လုပ်ခွင့် ရရှိတဲ့နေရာမှာ ကျောင်းကော်မတီက တာဝန်ယူပြီးမှ ပေ ၉၀ နှစ်ထပ်ဆောက်လုပ်ပြီး လုံလောက်စွာ၊ အောင်မြင်စွာ ဆောက်လုပ်နိုင်ခဲ့ပါတယ်။ ကော်မတီကို ဆောက်လုပ်ခွင့်ပေးမယ်ဆိုပါက လျှောက်လွှာတင်သွင်းကတည်းက ကော်မတီက ဆောက်ရန် သို့မဟုတ် တင်ဒါခေါ်ရန်ကိုတော့ တစ်ခါတည်း ပုံစံဖြည့်သွင်းဖို့ လိုအပ်မှာဖြစ်ပါတယ်။ ဝေးလံပြီး လမ်းပန်းဆက်သွယ်ရေးခက်ခဲတဲ့ ကျောင်းတွေအတွက် ဒေသထွက်ပစ္စည်းနဲ့ ဆောက်လုပ်ခွင့်ပြုနိုင်ရန် သီးသန့် BP, BQ ရေးဆွဲရေးအတွက် လည်းလိုအပ်မှာ ဖြစ်ပါတယ်။ နိဂုံးချုပ်အနေနဲ့ တင်ပြလိုတာကတော့ ကျောင်းဆောင်သစ်များကို ကျောင်းကော်မတီက တာဝန်ယူ ဆောက်နိုင်ပါက ဆောက်လုပ်ခွင့်ပြုရန်၊ ဝေးလံခက်ခဲတဲ့ မူလတန်းကျောင်းတွေအတွက် ဒေသထွက်ပစ္စည်း များနဲ့ ဆောက်လုပ်နိုင်မယ့်အစီအစဉ် တစ်ခုခွင့်ပြုပေးနိုင်ရန်၊ တင်ဒါကို ထပ်ဆင့်ရောင်းချတဲ့ ကုမ္ပဏီများကို အရေးယူရန်ဆိုပြီးတော့မှ ဒီအချက် (၃)ချက်ကို တင်ပြလိုပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးထိန်ဝင်း ဧရာဝတီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1340">ဦးထိန်ဝင်း(မဲဆန္ဒနယ်အမှတ်-၄၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ် အမှတ်(၄)က အမျိုးသားလွှတ်တော်ကိုယ်စားလှယ် ဦးထိန်ဝင်း ဖြစ်ပါတယ်။ ကျွန်တော့်အနေနဲ့ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေး လုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနှင့် ၎င်းအပေါ်မှာ ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉)နဲ့ စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ဒီကော်မတီရဲ့ အစီရင်ခံစာကို လေ့လာဖတ်ရှုကြည့်တဲ့အခါမှာ သုံးသပ်တင်ပြချက် တွေဟာ မြေပြင်မှာအမှန်တကယ်ဖြစ်ပျက်နေမှုအပေါ် ရေးသားတင်ပြထားတာမို့ ဒီအစီရင်ခံစာတင်ပြခဲ့တဲ့ ဇလွန်မြို့နယ်၊ ပြည်သူ့လွှတ်တော်ကိုယ်စားလှယ် ဦးအောင်မင်းဦးဆောင်တဲ့ ပြည်သူ့ငွေစာရင်းပူးပေါင်း ကော်မတီကို အထူးပဲကျေးဇူးတင်မိပါတယ်။ ယခင်ဘတ်ဂျက်ဟောင်းတုန်းက ဘဏ္ဍာရေးနှစ်က ဧပြီလမှာ စတင်လို့ မကြာခင်မိုးရာသီရောက်လာတော့ အဆောက်အဦးတွေ ဆောက်တဲ့အခါမှာ အခက်အခဲတွေ ရှိတယ်။ အချို့မြို့နယ်တွေမှာ တစ်ကြိမ်၊ နှစ်ကြိမ်တည်းနဲ့ပြီးတယ်။ ကျွန်တော်တို့ ဧရာဝတီတိုင်းဒေသကြီးမှာ ဆိုလျှင် (၆)ကြိမ်တိုင်တိုင် တင်ဒါခေါ်ပြီးလုပ်နေရတာ မဖြစ်သင့်ဘူးလို့ထင်ပါတယ်။ သို့သော်လည်းပဲ ကျွန်တော်တို့ ဧရာဝတီတိုင်းဟာ အခြားသောပြည်နယ်နှင့် တိုင်းတွေနဲ့ မတူဘဲနဲ့ မြစ်၊ ချောင်း၊ အင်းအိုင် ဒါကြောင့် ခြောက်သွေ့ရာသီ အောက်တိုဘာလ ၁ ရက်နေ့မှစတဲ့ ဘတ်ဂျက်တွေကို ပြောင်း လိုက်ခါမှ ပိုဆိုးလာတာ တွေ့ရပါတယ်။ ၂၀၁၈-၂၀၁၉ ခုနှစ်မှာ တည်ဆောက်ရေးလုပ်ငန်းများအနက် လုပ်ငန်း ၂,၈၈၁ ခုဟာ လုံးဝလုပ်ငန်းစတင် ဆောင်ရွက်နိုင်မှုမရှိသေးဘူးလို့ အစီရင်ခံစာမှာဖော်ပြထားတာ တွေ့ရှိရပါတယ်။ ဘတ်ဂျက်လကုန်တဲ့ စက်တင်ဘာလကုန်အထိတောင် အဆောက်အဦးတွေ မပြီးစီးဘူး ဖြစ်နေပါတယ်။ တင်ဒါခေါ်တာ၊ စိစစ်ရွေးချယ်တာ စာချုပ်ချုပ်နေတာနဲ့တင် လအတန်ကြာ ကြာနေရတဲ့ အဖြစ်မျိုးပါပဲ။ တင်ဒါခေါ်တဲ့ ပေါများတဲ့နေရာဒေသဖြစ်တဲ့အတွက် ရေတစ်တန်၊ ကုန်းတစ်တန် ပစ္စည်းတွေကို သယ်နေရတဲ့အခါမှာ PAE နှုန်းထားတွေနဲ့ မကိုက်ညီလို့ မဆွဲတာလားဆိုတဲ့ဥစ္စာလည်း ကျွန်တော် စဉ်းစား မိပါတယ်။ ကျွန်တော်တို့ ပညာရေးမြှင့်တင်မှုကော်မတီ ဘတ်ဂျက်စစ်ဆေးရေးအဖွဲ့ (၈) ကနေပြီးတော့ ကျောင်းတွေ ဆောက်မယ်ဆိုလို့ရှိရင် Steel Structure ဆိုလို့ရှိရင် ကျွန်တော်တို့ PAE နှုန်းထားက ၁၈,၅၀၀ိ နှုန်းနဲ့ တွက်ချက်ပေးပြီးတော့ RCC ဆိုလို့ရှိရင် ၂၄,၀၀ိ ကျပ်နှုန်းနဲ့ ကျွန်တော်တို့က ခွင့်ပြုပေးတာဖြစ်ပါတယ်။ သို့သော်လည်းပဲ ဒီနေရာမှာ မြို့ပေါ်မှာ ၂၄,၀၀8 PAE နှုန်းထားနဲ့ကိုက်ပေမယ့် ရေတစ်တန်၊ ကုန်းတစ်တန် သွားနေရတဲ့ အနေအထားမျိုးရှိမယ်။ မော်တော်နဲ့သယ်ရတာရှိမယ်။ ကားနဲ့သယ်ရတယ်။ လှည်းနဲ့သယ်ရတယ်။ Labour charges တွေများနေတဲ့ တောလက်ကျေးရွာတွေ ဝေးလံခေါင်သီတဲ့ နေရာတွေမှာဆိုလို့ရှိရင် PAE နှုန်းထား ၂၄,၀၀၀ိ နဲ့ မကိုက်ညီတဲ့အတွက် မဆွဲတာလားဆိုတာလည်း ဒါစဉ်းစားစရာ ဖြစ်ပါတယ်။ အကြိမ်ကြိမ် တင်ဒါခေါ်ယူနေရတဲ့အတွက်လည်း ဒီလိုကြန့်ကြာနေရတယ် လို့ထင်ပါတယ်။ ဒါကလည်းပဲ နိုင်ငံတော်သမ္မတရုံးရဲ့ ညွှန်ကြားချက်(၁/၂၀၁၇)အရ လုပ်ဆောင်နေရတာမို့ ဒီညွှန်ကြားချက်(၁/၂၀၁၇)ကိုလည်း ပြန်လည်သုံးသပ်ရန် လိုအပ်နေပြီလို့ အကြံပြုလိုပါတယ်။ တင်ဒါ တစ်ကြိမ်၊ နှစ်ကြိမ်ခေါ်လို့ မအောင်မြင်ဘူး ဆိုလို့ရှိရင် သက်ဆိုင်ရာရပ်/ကျေးက ရပ်မိရပ်ဖတွေ၊ ကျောင်း တည်ဆောက်ရေးကော်မတီ၊ နောက်ကျောင်းအကျိုးတော်ဆောင်အဖွဲ့၊ သက်ဆိုင်ရာလွှတ်တော်ကိုယ်စားလှယ် များနဲ့ ညှိနှိုင်းပြီးတော့ QC အဖွဲ့ရဲ့ စစ်ဆေးကြပ်မတ်မှုနဲ့ တာဝန်ယူဆောက်လုပ်ခွင့်ပြုသင့်ပါကြောင်း အကြံပြုတင်ပြအပ်ပါတယ်။ နာယကကြီးခင်ဗျာ။ ကျွန်တော်ဟာ အမျိုးသားလွှတ်တော် ပညာရေးမြှင့်တင်မှုကော်မတီရဲ့ အဖွဲ့ဝင် တစ်ဦးဖြစ်တဲ့အားလျော်စွာ မိမိရဲ့ မဲဆန္ဒနယ်မြေအတွင်း လှည့်လည်သွားလာရင်းနဲ့ ဆောက်လုပ်ဆဲ ကျောင်းဆောင်တွေကို ဝင်ရောက်စစ်ဆေး ကြည့်ရှုလေ့ရှိပါတယ်။ လုပ်ငန်းခွင်ရောက်တိုင်း Site Engineer ကိုမေးလိုက်တိုင်းမှာ တစ်ခါမှတွေ့ရတာမရှိပါဘူး။ တကယ်တွေ့ရတာက ပန်းရန်လုပ်နေတဲ့ ခေါင်းဆောင်ရယ်၊ နေ့စားအလုပ်သမားတွေရယ်ပဲ တွေ့ရတာဖြစ်ပါတယ်။ ပြီးတော့ လုပ်ငန်းလုပ်နေတဲ့ ကုမ္ပဏီရဲ့ နာမည်။ ဘဏ္ဍာရေးနှစ်၊ စီမံကိန်းလုပ်ငန်းအမည်၊ စီမံကိန်းတန်ဖိုး၊ တာဝန်ခံအင်ဂျင်နီယာ၊ ကုမ္ပဏီရဲ့ တည်နေရာ၊ ဆက်သွယ်ရန်ဖုန်းနံပါတ် စတဲ့အချက်တွေရေးထားတဲ့ ဆိုင်းဘုတ်အစိမ်း ထောင်ထားတာမျိုးလည်း မတွေ့ ရတာများပါတယ်။ ပြီးတော့ ဌာနနဲ့ ကုမ္ပဏီ ချုပ်ဆိုထားတဲ့စာချုပ်မိတ္တူတွေကို ကျွန်တော်တို့ သက်ဆိုင်ရာ လွှတ်တော်ကိုယ်စားလှယ်တွေကို ပေးထားသင့်ပါကြောင်း အကြံပြုတင်ပြအပ်ပါတယ်။ ဒါမှသာ စာချုပ်မှာ ပါတဲ့အချက်တွေနဲ့ မြေပြင်တည်ဆောက်ရေး လုပ်ငန်းတွေကို တိုက်ဆိုင်စစ်ဆေးကြည့်ရှုလို့ မှန်ကန်မှု မရှိရင် ထောက်ပြပြောဆိုလို့ရမှာ ဖြစ်လို့ပါပဲ။ နာယကကြီးခင်ဗျား။ အဆောက်အဦဆောက်လုပ်တာနဲ့ ပတ်သက်ပြီး လုပ်ငန်းကြီးကြပ်ခြင်း၊ အရည်အသွေးစစ်ဆေးခြင်းနဲ့ လုပ်ငန်းတန်ဖိုး ပေးချေခြင်းကိစ္စများကို ကော်မတီရဲ့ အစီရင်ခံစာမှာ အသေးစိတ် ဖော်ပြထားတာ တွေ့ရပါတယ်။ လုပ်ငန်းတန်ဖိုးပေးချေတာနဲ့ပတ်သက်လို့ အဆင့်ဆင့်သော လုပ်ငန်းတွေ၊ ထောက်ခံချက်တွေ ရယူတင်ပြနေရတာဟာနဲ့ပတ်သက်ပြီးတော့ ပြည်နယ်နဲ့ တိုင်းအသီးသီးမှာ အမျိုးမျိုး အဖုံဖုံ တစ်ရွာတစ်ပုဒ်ဆန်း လုပ်နေတာတွေ့ရပါတယ်။ လုပ်ငန်းက ၂၅ ရာခိုင်နှုန်း ဒါမှမဟုတ် ၅၀ ရာခိုင်နှုန်း ပြီးနေပြီ၊ ပြီးစီးမှု ရာခိုင်နှုန်းအလိုက် ငွေတင်ပြတောင်းခံတာမရသေးလို့ လုပ်ငန်းတွေရပ်ထားရကြောင်း တင်ပြလာတာတွေ ရှိပါတယ်။ မလိုအပ်တဲ့ အဆင့်ဆင့်သော ထောက်ခံတင်ပြချက်တွေ တောင်းခံတင်ပြနေ ရတာဟာလည်းပဲ အလွယ်တကူ ငွေထုတ်လို့မရအောင် လုပ်နေသလိုမျိုးဖြစ်နေပြီးတော့ လုပ်ငန်းတွေ ကြန့်ကြာစေတာမို့ အဆင့်တိုင်းမှာ လုပ်ငန်းပြီးစီးတာနဲ့ အလွယ်တကူ ငွေထုတ်ယူနိုင်အောင်လို့ အထက် အဆင့်ဆင့်က ချုပ်ကိုင်မှုတွေ လျှော့ချပြီးတော့ QC အဖွဲ့ရဲ့ ထောက်ခံချက်၊ သက်ဆိုင်ရာကျောင်းအုပ်ကြီးရဲ့ ထောက်ခံချက်နဲ့ မြို့နယ်ပညာရေးမှူးတို့ရဲ့ ထပ်ဆင့်ထောက်ခံချက်၊ မြို့နယ်တည်ဆောက်ရေး ကော်မတီရဲ့ ထောက်ခံတင်ပြချက် တို့ပါရင် အလွယ်တကူ ငွေပေးချေသင့်ပါကြောင်း အကြံပြုတင်ပြလိုပါတယ်။ နိဂုံးချုပ်အနေနဲ့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာမှာပါတဲ့ အပိုဒ် ၂၀၊ ၂၁၊ ၂၂၊ ၂၃နဲ့ ၂၄ တို့မှာပါရှိတဲ့ သုံးသပ်တင်ပြချက်များအတိုင်း သက်ဆိုင်ရာတာဝန်ရှိသူအဆင့်ဆင့်က လိုက်နာ ဆောင်ရွက်သင့်ပါကြောင်း အကြံပြုတိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးရွှေကို ကျောက်ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1494">ဦးရွှေကို(ကျောက်ပန်းတောင်း၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်က ကျောက်ပန်းတောင်းမြို့နယ်က ပြည်သူ့လွှတ်တော်ကိုယ်စားလှယ် ဦးရွှေကိုပါ။ ကျွန်တော်(၁၅/၂၀၁၉) ပြည်သူ့ငွေစာရင်းပူးပေါင်းကော်မတီရဲ့ အကြံပြုချက်ကို ကျွန်တော် ထောက်ခံပါတယ်။ ကျွန်တော်တို့ အခုဒီမှာ ကျွန်တော်တို့ ဆွေးနွေးနေကြတာက ဆောက်လုပ်တဲ့ အဆောက်အဦ တွေရဲ့ အရည်အသွေးစံမမီတာ၊ ြီးစီးတာတွေနဲ့ပတ်သက်ပြီး ကျွန်တော်တို့ အဖြေရှာနေကြတာပါ။ ဒီကိစ္စနဲ့ပတ်သက်ပြီး ဒီလွှတ်တော်သက်တမ်း တစ်လျှောက်လုံးမှာပဲ ကျွန်တော်တို့ လွှတ်တော် ကိုယ်စားလှယ်တွေ ဆွေးနွေးကြ၊ အကြံပေးကြတာတွေဟာ ထပ်နေပါပြီ။ ဝန်ကြီးဌာနအနေနဲ့လည်း လိုအပ်တဲ့ စည်းမျဉ်းစည်းကမ်းတွေကို ပြင်ရတာ၊ ဥပဒေတွေရေးဆွဲရတာ များလှပါပြီ။ ဒါပေမယ့် ကျွန်တော်တို့ လိုချင်တဲ့ အနေအထားကိုတော့ အခုထိမရောက်နိုင်သေးပါဘူး။ ဒီပြဿနာဖြေရှင်းဖို့အတွက် လိုအပ်နေတဲ့ အချက်ထဲက တစ်ခုပဲ ကျွန်တော်တို့ပြောမှာပါ။ အဲဒါကတော့ ဒီပြဿနာဖြေရှင်းတဲ့နေရာမှာ အဓိက ကျနေတဲ့၊ ဒီပြဿနာကို ဖြေရှင်းလို့မရနိုင်ဘဲ ဖြစ်နေရတာကတော့ သက်ဆိုင်ရာ အဆင့်အသီးသီးမှာ တာဝန်ယူထားတဲ့ ပုဂ္ဂိုလ်များရဲ့ တာဝန်ယူမှု၊ တာဝန်ခံမှု အားနည်းချက်ပဲလို့ ကျွန်တော်ပြောလိုပါတယ်။ ကျွန်တော်တို့ မူတွေကိုဘယ်လိုပဲပြင်ပြင်၊ စနစ်တွေဘယ်လိုပဲပြောင်းပြောင်း၊ စည်းကမ်းတွေ ဘယ်လိုပဲဖြည့်ဖြည့် တာဝန်ရှိတဲ့သူတွေက တာဝန်ယူမှု၊ တာဝန်ခံမှု အားနည်းနေရင် ကျွန်တော်တို့ လိုချင်တဲ့ ပန်းတိုင်ကို ရောက်မှာမဟုတ်ပါဘူး။ ဒါနဲ့ပတ်သက်ပြီး တာဝန်ရှိတဲ့သူတွေရဲ့ တာဝန်ယူမှု၊ တာဝန်ခံမှု အားနည်းချက်ကို ကျွန်တော်ယခု ကြုံတွေ့နေရတဲ့ ကျွန်တော်တို့လက်တွေ့ ယခုကြုံတွေ့နေရတဲ့ ပြဿနာ တစ်ခုကို ဥပမာပေးပြီး ကျွန်တော်ပြောပါမယ်။ ကျွန်တော်တို့ အဆောက်အဦတစ်ခု ဆောက်တဲ့အခါမှာ ဒီအဆောက်အဦကောင်းဖို့အတွက် ကျွန်တော်တို့ ဝိုင်းဝန်းကြီးကြပ်ရတဲ့ အဖွဲ့အစည်းတွေ အများကြီး ရှိပါတယ်။ အဲဒီအထဲကမှ အရေးကြီးတဲ့အဖွဲ့ ၃ ခု ရှိပါတယ်။ (၁)က ဌာနဆိုင်ရာ သက်ဆိုင်ရာဌာန၊ (၂)က ကျွန်တော်တို့ မြို့နယ်အဆင့် အဆောက်အဦ တည်ဆောက်ရေးနဲ့ အရည်အသွေးစစ်ဆေးမှုကော်မတီတည်/ကော်၊ (၃)က ကျွန်တော်တို့တိုင်းမှာတော့ Third Party ပါပဲ။ ဒီ ၃ ခုကို မသိဘဲနဲ့ အဆောက်အဦတစ်ခုကို ဆောက်လို့မရပါဘူး။ သူတို့ခွင့်ပြုချက်နဲ့ စပြီးဆောက်ရပါတယ်။ စတင်ပြီး အဆောက်အဦတစ်ခုကို ဆောက်ပြီးတာ ဆောက်လိုက်တာနဲ့ တစ်ပြိုင်နက် ကျွန်တော်တို့ အုတ်မြစ်ချခြင်း၊ နောက် အုတ်ဖိနပ်ချခြင်းလုပ်ငန်းပြီးတာနဲ့ ဒီ ၄ ခုကို အကြောင်းကြား ဖိတ်ကြားပြီးတော့ ဒီပြီးစီးတဲ့အဆင့်ကို အတည်ပြုပြီးမှ ၂၅ ရာခိုင်နှုန်းပြီးစီးကြောင်း၊ ကုန်ကျငွေရဲ့ ၂၅ ရာခိုင်နှုန်းကို ထုတ်ပေးဖို့ ထောက်ခံစာ ယူရပါတယ်။ နောက်သူတို့ရဲ့ ထောက်ခံချက်ရပြီးမှ ကျွန်တော်တို့ ဒုတိယအဆင့်ကို ဆက်လုပ်ခွင့်ရှိပါတယ်။ အဲဒီဒုတိယအဆင့်ကို လုပ်တဲ့အခါလည်း ကျွန်တော်တို့ တန်းတွေ ပစ်ပြီး၊ အမိုးတွေပစ်ပြီးတဲ့အခါမှာ ဒုတိယအကြိမ် ၅၀ ရာခိုင်နှုန်းပြီးစီးကြောင်းထောက်ခံစာ ဒီအဖွဲ့ ၃ ခု ကိုပဲ ဖိတ်ကြားပြီး၊ ပြသပြီး ကျွန်တော်တို့ ယူရပါတယ်။ ပြီးတာနဲ့ ကျွန်တော်တို့ ကြမ်းခင်းခင်းခြင်း၊ နံရံတက်ခြင်းလုပ်ငန်း ပြီးစီးတဲ့အခါမှာ တတိယအကြိမ် ၇၅ ရာခိုင်နှုန်းပြီးစီးကြောင်း ထောက်ခံချက်ကို ဒီအဖွဲ့ ၃ ဖွဲ့စီမှာပဲ ယူရပါတယ်။ နောက်ဆုံးအနေနဲ့ ၁၀၀ ရာခိုင်နှုန်း ပြီးစီးတဲ့အခါမှာလည်း ဒီအဖွဲ့ ၃ ခုရဲ့ ထောက်ခံချက်နဲ့ပဲ ကျွန်တော်တို့ ဒီအဆောက်အဦကို သက်ဆိုင်ရာဌာနကိုအပ်ရပါတယ်။ ကျွန်တော်တို့ လွှတ်တော်ကိုယ်စားလှယ်တွေ ဒီအဆောက်အဦပေးအပ်တဲ့ပွဲကို တက်တဲ့အခါမှာ အဆောက်အဦကို လှည့်ကြည့်တဲ့ဖြစ်ဖြစ်၊ တစ်ခါတစ်ရံ ကျွန်တော်တို့ ဝင်ရောက်ပြီးစစ်တဲ့အခါမှာပဲဖြစ်ဖြစ် ကြမ်းခင်းအက်နေတာကိုတွေ့ရင် ကျွန်တော်တို့ ဖောက်ကြည့်ပါတယ်။ အဲဒီအခါမှာ ကျွန်တော်တို့ ၆ လက်မ ဖြစ်ရမယ်ဆိုတဲ့ ကြမ်းခင်းရဲ့ အထူက ၃ လက်မ ဖြစ်နေတယ်။ နောက်ကျွန်တော်တို့ မျက်နှာကြက်ပေါ်ကို တက်ကြည့်တဲ့အခါမှာ မျက်နှာကြက်တွေ၊ မျက်နှာကြက်ရဲ့ မိန်းတန်းတွေ၊ ဘေးတန်းတွေ ဒီတန်းတွေကလည်း estimate နဲ့ မကိုက်တာတွေကိုလည်း တွေ့ရပါတယ်။ ဒီမှာ အံ့သြစရာကောင်းတာက ကျွန်တော်တို့ဟာ ပညာရှင်တွေမဟုတ်ပါဘူး။ သာမန်လွှတ်တော် ကိုယ်စားလှယ်တွေသာ ဖြစ်ပါတယ်။ ကျွန်တော်တို့ တွေ့ရှိတဲ့အချက်တွေကို အကြိမ်ကြိမ်စစ်ဆေး၊ အကြိမ်ကြိမ်မှန်ကန်ကြောင်း လက်မှတ်ထိုးပြီး ယူခဲ့တဲ့ဒီပညာရှင်တွေ ဘာလို့မတွေ့သလဲဆိုတာ မေးခွန်း ထုတ်စရာဖြစ်လာပါတယ်။ နောက်ကြည့်လိုက်လို့ရှိရင် တည်/ကော်ဆိုတဲ့အထဲမှာလည်း ကျွန်တော်တို့ နိုင်ငံတော် ကနေ ခန့်အပ်ထားတဲ့ ဆောက်လုပ်ရေးအင်ဂျင်နီယာ၊ စည်ပင်ကအင်ဂျင်နီယာတွေပါပါတယ်။ ကျွန်တော်တို့ တိုင်းမှာရှိတဲ့ Third Party မှာရှိတဲ့ Third Party ကလည်း တကယ့်အင်ဂျင်နီယာ Old Service ကြီးတွေ ဖြစ်ပါတယ်။ ဒီဟာတွေဟာ ဒီလိုမမှန်ကန်တဲ့အချက်တွေဟာ အကြိမ်ကြိမ်စစ်ဆေးတဲ့ ဒီပညာရှင်တွေကိုဖြတ်ပြီး ကျွန်တော်တို့ကျမှ လာတွေ့တာဟာ မေးခွန်းထုတ်စရာတစ်ခုပါပဲ။ အဲဒီတော့ ကျွန်တော်ပြောချင်တာ ကတော့ ကျွန်တော်တို့ အဲဒီလိုဖြစ်လာတဲ့အခါမှာ ဒီလိုတွေ့ရှိချက်တွေကို ကျွန်တော်တို့ တင်ပြလိုက်တဲ့ အခါမှာ အရေးယူခံရတာကတော့ ကန်ထရိုက်ပါပဲ။ အဲဒီကန်ထရိုက်တစ်ခုတည်းကို ကျွန်တော်တို့ ဒီပြဿနာ ပုံချလိုက်တာ မှန်ကန်ပါသလားဆိုတာ ကျွန်တော်တို့ စဉ်းစားဖို့လိုနေပါပြီ။ ဒါဟာ ကန်ထရိုက်တစ်ခု တည်း တာဝန်ရှိသလားဆိုတာ ကျွန်တော်တို့ တွေးဖို့လိုနေပါပြီ။ နာယကကြီးခင်ဗျာ။ ကျွန်တော်တို့ ဥပဒေတွေထုတ်နေ၊ စည်းကမ်းတွေပြင်နေ၊ ဖြည့်နေရုံနဲ့တော့ မပြီးပါဘူး။ ဒါတွေကို ကိုယ်တိုင်က လိုက်နာဖို့လိုသလို ဒီပတ်သက်သမျှသူအားလုံးလည်း ဒါတွေကို လိုက်နာဖို့အတွက် လုပ်ဆောင်ပေးဖို့ ကျွန်တော်တို့ တာဝန်ရှိပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">ဦးကျော်မြင့်ဦး မန္တလေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1295">ဦးကျော်မြင့်ဦး(မဲဆန္ဒနယ်အမှတ်-၁၀၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ မန္တလေး တိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးကျော်မြင့်ဦး ဖြစ်ပါတယ်။ ကော်မတီရဲ့အစီရင်ခံစာအရ တင်ဒါခေါ်ယူတာ နောက်ကျတာကအစ အရည်အသွေးစိစစ်တာကအလယ် ငွေကြေးပေးချေမှု ကြန့်ကြာတာအဆုံး နည်းပညာပါမကျန် ထည့်သွင်းရေးသားထားသော ကော်မတီရဲ့ အစီရင်ခံစာကို ထောက်ခံပါတယ်။ နောက်တစ်ခါ ကျွန်တော်တို့ အစီရင်ခံစာမှာဖော်ပြထားတဲ့ အကြံပြု ချက်များ နောက် ရှေ့ကလွှတ်တော်ကိုယ်စားလှယ်ကြီးများ ဆွေးနွေးထားတဲ့ မြေပြင်တွေ့ရှိချက် အကြံပြု ချက်များဟာ လွှတ်တော်ထဲမှာပဲ ပြီးမသွားစေဘဲ အကျိုးဖြစ်ထွန်းစေကြောင်းလည်း ကျွန်တော် ဆော်ဩ လိုက်ရပါတယ်။ ကျွန်တော်တို့အစိုးရအပြောင်းအလဲမှာ ပညာရေးပြုပြင်ပြောင်းလဲမှုဟာ စိန်ခေါ်မှု များစွာနဲ့ လုပ်ခဲ့တယ်ဆိုတာ အားလုံးအသိပဲဖြစ်ပါတယ်။ အင်မတန်ဆင်းရဲတဲ့မိဘက မိမိသားသမီးကို ပညာ အမွေတော့ ရအောင်ပေးမယ် ဆိုတဲ့စိတ်နဲ့ အခက်အခဲကြားကပဲ ပညာရေးပြုပြင်ပြောင်းလဲမှုကို စိန်ခေါ်မှု များစွာနဲ့ လုပ်ခဲ့ကြရတာဖြစ်ပါတယ်။ ၂၀၂၃ မှာ အပြီးလုပ်မယ့် KG+12 ပညာရေးစနစ်ဟာ စာရင်းဇယား တွေအရ ကျောင်းဆောင်ပေါင်း ၅၀,၀၀၀ ကျော် လိုအပ်နေပါသေးတယ်။ အဲဒီ ၅၀,၀၀၀ ကျော်ကို တစ်နှစ်ကို ၅,၀၀၀ နဲ့ဆောက်မယ်ဆိုရင်တောင် ကျွန်တော်တို့ ၁၀ နှစ်လောက် ဆောက်ရမယ့်အနေအထားပါ။ အခု ၅,၀၀၀ ဆောက်ခွင့်ရတဲ့ ၂၀၁၈-၂၀၁၉ ဘဏ္ဍာနှစ်မှာ ၂,၀၀၀ ပဲ ပြီးမယ်ဆိုရင် နှစ် ၂၀ လောက်ဆောက် ရမယ့်အနေအထားဖြစ်ပါတယ်။ ဒါဟာ ကျွန်တော်တို့ စဉ်းစားရမယ့်အချက် ဖြစ်ပါတယ်။ နောက်တစ်ခုကတော့ ကျောင်းဆောင် ၅,၀၀၀ ဆောက်တယ်ဆိုတာ ကျေးရွာ ၅,၀၀၀ ရဲ့ ဖွံ့ဖြိုးရေး ပါပဲ။ အဲဒီတော့ ကျွန်တော်တို့က ဒီအစိုးရရဲ့ လုပ်ရပ်တွေကို၊ လုပ်ကွက်တွေကို မပေါ်အောင် အဟန့်အတား တွေရှိနေလားဆိုတာကို ကျွန်တော်တို့ သုံးသပ်ရမှာဖြစ်တယ်။ စီမံခွင့်ရှိတဲ့သူတွေဟာ ပြတ်ပြတ်သားသား လုပ်ရမယ့် အနေအထားဖြစ်တယ်။ လွှတ်တော်ကလည်း လွှတ်တော်က လုပ်သင့်လုပ်ထိုက် လုပ်ရမယ့် အချက်တွေကို လုပ်ထားပြီးသားဖြစ်တယ်။ ပြည်သူ့လွှတ်တော်က ကျွန်တော်တို့ Third ပါတီဖွဲ့ဖို့၊ နောက် တစ်ခါ ပထမ ၃ လအတွင်း တင်ဒါတွေကို အပြီးခေါ်ဖို့ ဒါတွေကို အဆိုတွေလည်း အောင်မြင်ထားပြီးသား ဖြစ်ပါတယ်။ အဓိက အကောင်အထည်ဖော်ရမှာကတော့ တာဝန်ယူထားတဲ့ ပုဂ္ဂိုလ်တွေသာ ဖြစ်ပါတယ်။ သူတို့ကသာလျှင် ကျွန်တော်တို့ အဓိကအကောင်အထည်ဖော်ပေးရမှာဖြစ်ပါတယ်။ ရှေ့မှာလည်း ကိုယ်စားလှယ် တော်ကြီးတွေက အကုန်လုံး အပြည့်အဝဆွေးနွေးပြီးသား ဖြစ်ပါတယ်။ ဒါဟာ တကယ့်မြေပြင် အချက် အလက်ပါ။ ကျွန်တော့အနေနဲ့ ကျွန်တော်တို့ဟာ ပြည်သူလူထုကို ရေချို ၁၀၀ ရာခိုင်နှုန်းတိုက်ဖို့ ကြိုးစား နေကြတာဖြစ်ပါတယ်။ အခုအနေအထားက ကျွန်တော်တို့က ရေကိုတစ်ဝက်လောက်ပဲ ခပ်ခွင့်ရတဲ့ အနေ အထားပါ။ အဲဒီတစ်ဝက်လောက်ပဲ ခပ်ခွင့်ရတဲ့ ရေကို မယိုမဖိတ်အောင် လူထုကို ကျွန်တော်တို့ တိုက်ခဲ့နိုင်မှ ကျွန်တော်တို့ ရေချို ၁၀၀ ရအောင် ကြိုးစားနေတဲ့အင်အားကို ကျွန်တော်တို့ ရမှာဖြစ်ပါတယ်။ နိဂုံးချုပ်အနေနဲ့ ပြောချင်တာကတော့ ကျွန်တော်တို့ ဖွဲ့စည်းပုံပြင်ဆင်ရေးကိုလည်း မထိခိုက်ဘူး။ အမျိုးသားရင်ကြားစေ့ရေးကိုလည်း မထိခိုက်ဘူးဆိုရင်တော့ ဖွံ့ဖြိုးရေးလုပ်ငန်းတွေကို အောင်မြင်အောင် ကြိုးစားပေးကြပါလို့ ဆိုင်ရာတွေကို တိုက်တွန်းရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech><mp id="1168">ဦးကျော်မင်း(လက်ပံတန်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာပါခင်ဗျာ။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်၊ သဘောထား မှတ်ချက် အစီရင်ခံစာဖြစ်တဲ့(၁၅/၂၀၁၉) ဟာ စ လယ် ဆုံး ကောင်းမွန်တဲ့ အစီရင်ခံစာဖြစ်တဲ့အတွက်ကြောင့် ပထမဦးစွာ ကျွန်တော် ထောက်ခံပါကြောင်း ဦးစွာတင်ပြလိုပါတယ်။ နာယကကြီးခင်ဗျာ။ ကျွန်တော်တို့ မြို့နယ်က ဒီ ၂၀၁၈-၂၀၁၉ ဘဏ္ဍာနှစ်မှာ ကျွန်တော်တို့ အခြေခံ ပညာကျောင်းပေါင်း ၂၉ ကျောင်း ကျွန်တော်တို့ရပါတယ်။ အဲဒီရတဲ့အထဲကနေပြီးတော့မှ ပြီးစီးမှု ရာခိုင်နှုန်း ကတော့ ၁၀၀ ရာခိုင်နှုန်းပြီးစီးတာကတော့ ၁၉ ကျောင်း ဖြစ်ပါတယ်။ နောက် ၇၅ ရာခိုင်နှုန်း ပြီးစီးတာ ကတော့ ၆ ကျောင်းဖြစ်ပြီးတော့ ၂၅ ရာခိုင်နှုန်း ပြီးစီးတာကတော့ ၁ ကျောင်းဖြစ်ပြီးတော့ ကျွန်တော်တို့ ပြန်အပ်လိုက်ရတဲ့ ကျောင်းကတော့ ၃ ကျောင်းဖြစ်ပါတယ်။ အဲဒီတော့ ကျွန်တော် ဒီအစီရင်ခံစာအပေါ်မှာ စိတ်ဝင်စားတာကတော့ ကျွန်တော်တို့ရဲ့ ဒီအရည်အသွေး စစ်ဆေးတဲ့အပိုင်းနဲ့ QC အပိုင်း ဖြစ်ပါတယ်။ အဲဒီတော့ ကျွန်တော်တို့ ကိုယ်စားလှယ်များရဲ့ ဒီကြီးကြပ်မှုအပိုင်းလည်း ပါမှာဖြစ်ပါတယ်။ ပြည်သူ့ဘဏ္ဍာနဲ့ ဆောက်လုပ်တဲ့ တည်ဆောက်ရေးလုပ်ငန်းတွေဟာ နှစ်ဦးနှစ်ဖက်မှာတော့ ကျွန်တော်တို့ရဲ့ တန်ရာတန်ဖိုးကို ရကြရမှာဖြစ်ပါတယ်။ တန်ရာတန်ဖိုးရဖို့အတွက် ဝန်ကြီးဌာနက ပထမဦးစွာသတ်မှတ်တဲ့ PAE နှုန်းတွေဟာ သေချာဖို့လိုပါတယ်။ PAE နှုန်းတွေ သေချာပြီဆိုရင်တော့ ကုမ္ပဏီဘက်ကနေပြီးတော့မှ ဒီ တန်ရာတန်ဖိုး ဖြစ်တဲ့ အဆောက်အဦအရည်အသွေးကို အာမခံရမှာဖြစ်ပါတယ်။ အဲဒီတော့ ကျွန်တော့မြို့နယ်မှာ တည်ဆောက် ခဲ့တဲ့ အဆောက်အဦများကို ကျွန်တော့အနေနဲ့ Power Point နဲ့ တင်ပြဖို့ ခွင့်ပြုစေလိုပါတယ်။ ဒီပုံတွေ ကတော့ ၂၀၁၈-၁၀၁၉ မတိုင်မီက ကျွန်တော်တို့မြို့နယ်မှာ ဆောက်ခဲ့တဲ့ပုံတွေ ဖြစ်ပါတယ်။ အဲဒီတော့ ကျွန်တော်တို့ ကုမ္ပဏီတွေနဲ့ စာချုပ်တဲ့အခါမှာ ဒီ ၂ နှစ်အတွင်းကို ပျက်စီးလို့ရှိရင် ပြန်လည်ပြုပြင်ပေးရမယ်လို့ ဆိုပေမယ်လို့ အခုတည်ဆောက်ထားတဲ့ ပုံတွေကတော့ ဒါ ကျွန်တော်တို့ ၂ နှစ် ကျော်မှ တဖြည်းဖြည်းချင်း ပျက်စီးလာတဲ့ပုံများ ဖြစ်ပါတယ်။ အဲဒီတော့ ၂ နှစ်အတွင်းကို တာဝန်ခံမှု ရှိမှာလား။ ၂ နှစ်ကျော်ရင်ရော ကျွန်တော်တို့ရဲ့ ကုမ္ပဏီတွေက တာဝန်ခံမှု မရှိတော့ဘူးလားဆိုတာကို ကျွန်တော့အနေနဲ့ သိချင်ပါတယ်။ ဒီပုံတွေကတော့ ကျွန်တော်တို့ ၂၀၁၈-၂၀၁၉ အခုတည်ဆောက်နေတဲ့ ပုံများဖြစ်ပါတယ်။ အဲဒီတော့ ဒီမှာဆိုလို့ရှိရင် ကျွန်တော်တို့ရဲ့ Short Column မှာဆိုလို့ရှိရင် ၁၄ လက်မ တိုင်ပုံအတွင်းထဲမှာ ကျွန်တော်တို့က 3 Anchor Bolt Gozo Gemoussao: nascossio. Plinth Beam @ cndo 336uToo malcosso မြှုပ်ထားတဲ့အတွက်ကြောင့် ဒါတွေဟာ ခိုင်ခန့်မှုမရှိဘူးဆိုတာကိုလည်းပဲ ကျွန်တော့အနေနဲ့ တင်ပြလို ပါတယ်။ ဒါတွေကတော့ ကျွန်တော်တို့ သစ်သားတွေ အရည်အသွေးမမီတာပါ။ နောက် ကျွန်တော်တို့ ဒီမှာထပ်ပြီးတော့ တွေ့ရတာက ဒါကို ကျွန်တော်တို့ရဲ့ ကုမ္ပဏီတွေရဲ့ Site Engineer လည်းမသိဘူး။ နောက်တစ်ခါ QC တွေကလည်း ဒါကို Pass လုပ်ထားတာဆိုတော့ ကျွန်တော်တို့ရဲ့ Qc ပိုင်းက ဘယ်လိုတာဝန်ယူမလဲပေါ့။ နောက်တစ်ခါ တည်ဆောက်ရေးလုပ်ငန်းတွေနဲ့ အရည်အသွေး စစ်ဆေးရေးကော်မတီတွေ၊ တိုင်းဒေသကြီးအစိုးရအဖွဲ့နှင့် ကျွန်တော်တို့ လွှတ်တော်ကိုယ်စားလှယ်များ ဒီနေရာမှာ ကျွန်တော်တို့ စ်ပြေးညီ တင်ပြနိုင်ဖို့အတွက်ဟာ အင်မတန်ကွင်းဆက်ပြတ်နေတာကို ကျွန်တော်တို့ တွေ့ရမှာဖြစ်ပါတယ်။ ကုမ္ပဏီရဲ့ အားနည်းချက်တွေ၊ QC ရဲ့ အားနည်းချက်တွေကို ကျွန်တော် တို့က စ်ပြေးညီ တွေ့တဲ့အခါမှာ တိုင်းဒေသကြီးတည်/ကော်ကို တင်ပြချင်တယ်ဆိုရင် တရားဝင် လာရောက် အဆုံးအဖြတ်ပေးမယ့် အဖွဲ့အစည်း သို့တည်းမဟုတ် တာဝန်ရှိတဲ့ လူပုဂ္ဂိုလ်တို့နဲ့ ဆက်သွယ် ရမယ့် နည်းလမ်းတွေကိုလည်းပဲ ကျွန်တော်တို့အနေနဲ့ ဒါကိုရှိဖို့ အကြံပြုလိုပါတယ်။ ကျွန်တော်တို့ရဲ့ ကိုယ်စားလှယ်များဟာ တည်ဆောက်ရေးလုပ်ငန်းတွေကို ဝင်ရောက်ကြီးကြပ် စစ်ဆေးမယ်ဆိုလို့ရှိရင် အဲဒီ Site ထဲမှာဆိုလို့ရှိရင် ကျွန်တော်တို့ကုမ္ပဏီနဲ့ ချုပ်ဆိုထားတဲ့စာချုပ်တွေ၊ သက်ဆိုင်ရာ ဘဏ္ဍာရေးနှစ် အခြေခံပညာဦးစီးဌာနက ရေးဆွဲထားတဲ့ School Design တွေ၊ တင်ဒါအောင်ခဲ့တဲ့ ကုမ္ပဏီရဲ့ Bulider Estimate Go21 Building Quality GOZI 6$ood Detailed Work Plan Gozi Detailed Drawing 603 31603 ogor အခါကျတော့ ကျွန်တော်တို့ ဝင်ရောက်ကြီးကြပ် စစ်ဆေးတဲ့အခါမှာ အခက်အခဲကို ဖြစ်ပေါ်စေပါတယ်။ ဒါတွေကို မိတ္တူကူးပြီးတော့မှ ကျွန်တော်တို့ရဲ့ ဒီ Site ထဲမှာ၊ လုပ်ငန်းခွင်ထဲမှာ ပေးထားသင့်တယ်။ မြို့နယ် TEO များကိုလည်း ပေးထားသင့်တယ်။ မြို့နယ်တည်/ကော်နဲ့ ကျွန်တော်တို့ လွှတ်တော်တို့ လွှတ်တော် ကိုယ်စားလှယ်များကိုလည်း ပေးထားသင့်တယ်လို့ အကြံပြုပါတယ်။ ဆက်သွယ်ရမယ့် ဖုန်းနံပါတ်များကို လည်းပဲ Site ထဲမှာ အများမြင်သာအောင် ဖော်ပြထားသင့်ကြောင်း အကြံပြုလိုပါတယ်။ Next၊ နောက်ကြောင်း လေးကို ပြန်လိုက်ပါဦး။ (အခုပုံကတော့ ကျွန်တော်တို့ရဲ့ ကျောင်းအကျိုးတော်ဆောင်တွေနဲ့ အလှူရှင်တွေကနေပြီးတော့မှ ဒါကို ဆက်တင်ပစ္စည်းတွေနဲ့ ဆောက်ထားတဲ့ပုံများဖြစ်ပါတယ်။ ဒီဘက်က ပုံဆိုလို့ရှိရင် ၉၀ x ၃၀ တစ်ထပ် အဆောက်အဦးကို ဆောက်လုပ်ထားတာဖြစ်တယ်။ အဲဒီတော့ ကျွန်တော်တို့ ဒီမှာဆိုလို့ရှိရင် အကြောင်းအမျိုးမျိုးကြောင့် တင်ဒါမအောင်တဲ့ကုမ္ပဏီ တွေနဲ့ ပတ်သက်လို့ပေါ့။ ကျွန်တော်တို့ရဲ့ ငွေစာရင်းပူးပေါင်းကော်မတီရဲ့ တင်ပြထားတဲ့ အကြံပြုချက်ထဲက ဆိုလို့ရှိရင် ဒီလိုအကြိမ်ကြိမ် တင်ဒါခေါ်မယ့်အစားပေါ့။ ကျွန်တော်တို့ရဲ့ ကျောင်းအကျိုးတော်ဆောင်ကော်မတီ တွေကို တာဝန်ပေးပြီးတော့မှ ဒီလိုလုပ်ခိုင်းမယ်ဆိုရင်လည်းပဲ ကျွန်တော်တို့ ကုမ္ပဏီက တည်ဆောက်တဲ့ အဆောက်အဦတွေထက် များစွာသာလွန်တဲ့ အဆောက်အဦတွေကို ကျွန်တော်တို့ ကျောင်းအကျိုးတော်ဆောင် ကော်မတီတွေ ဆောက်နိုင်ပါတယ်ဆိုတဲ့အကြောင်းကို တင်ပြရင်းနဲ့ နိဂုံးချုပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးဖို့ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၃-၁၁-၂၀၁၉ ရက်မှာကျင်းပပြုလုပ်မယ့် ပြည်ထောင်စု လွှတ်တော်အစည်းအဝေး၌ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး တတိယနေ့ ရပ်နားကြောင်းနှင့် စတုတ္ထနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ယနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေး တတိယနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ စတုတ္ထနေ့ကို ၂၀၁၉ ခုနှစ်၊ နိုဝင်ဘာလ ၁၃ ရက်(ဗုဒ္ဓဟူးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ အစည်း အဝေးကို မွန်းလွဲ ၁၃း၁၅ နာရီတွင် ရပ်နားပါသည်။</speech>
</postface>
</transcript>
</doc>
