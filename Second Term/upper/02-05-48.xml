<doc>
<docinfo>
<docno>02-05-48.xml</docno>
<pdf>02-05-48.pdf</pdf>
<term value='02'>ဒုတိယအကြိမ်</term>
<session value='05'/>
<sittingday value='48'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့မှတ်တမ်း
</title>
<date value='23-08-2017'>၁၃၇၉ ခုနှစ်၊ တော်သလင်းလဆန်း ၂ ရက် (၂ဝ၁၇ ခုနှစ်၊ သြဂုတ်လ ၂၃ ရက် ) ဗုဒ္ဓဟူးနေ့</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ အစီအစဉ်ကို ၁၀း၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန် ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ပဉ္စမပုံမှန် အစည်းအဝေးရဲ့ (၄၈)ရက်မြောက်နေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<swearing-in>
<title>
ကတိသစ္စာ မပြုရသေးသော တပ်မတော်သား အမျိုးသားလွှတ်တော် ကိုယ်စားလှယ်လောင်းများက ကတိသစ္စာပြုခြင်းနှင့် ကတိသစ္စာပြုလွှာပေါ်တွင် လက်မှတ်ရေးထိုးခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များ ခင်ဗျား။ ယခု ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၈၊ ပုဒ်မခွဲ(ခ)အရ ကတိသစ္စာ မပြုရသေးတဲ့ တပ်မတော်သား အမျိုးသားလွှတ်တော် ကိုယ်စားလှယ်လောင်းများက ဥက္ကဋ္ဌ ရှေ့မှောက်မှာ ကတိသစ္စာပြုပြီး လက်မှတ် ရေးထိုးရမှာ ဖြစ်ပါတယ်။ ဒါ့ကြောင့် တပ်မတော်သား အမျိုးသားလွှတ်တော် ကိုယ်စားလှယ်လောင်း များက စင်မြင့်ရှေ့မှာ နေရာယူပေးဖို့ ဖြစ်ပါတယ် ကတိသစ္စာကိုတိုင်ပေးတဲ့အခါ တပ်မတော်သား အမျိုးသားလွှတ်တော် ကိုယ်စားလှယ် လောင်းများက လိုက်ဆိုဖို့ ဖြစ်ပါတယ်။ ယခု ကတိသစ္စာပြုပါမယ်။ အစည်းအဝေးခန်းမအတွင်းမှာရှိတဲ့ ပုဂ္ဂိုလ်အားလုံး မတ်တတ် ရပ်ပေးကြဖို့ ဖြစ်ပါတယ်။ ကတိသစ္စာ တိုင်ပေးတဲ့အခါမှာ ကျွန်ုပ် ဆိုပြီးတဲ့နောက် မိမိ အမည်ကို ထည့်သွင်း ရွတ်ဆိုဖို့ ဖြစ်ပါတယ်။ (လိုက်ဆိုပါ)
</speech>
“ကျွန်ုပ် - - - - - - - - - - - - - - သည် အမျိုးသားလွှတ်တော် ကိုယ်စားလှယ်အဖြစ် ရွေးချယ်ခံရပြီးဖြစ်သဖြင့် နိုင်ငံတော်ဖွဲ့စည်းပုံ အခြေခံဥပဒေကို ထိန်းသိမ်းကာကွယ် စောင့်ရှောက်ပြီး နိုင်ငံတော်၏ ဥပဒေများကိုလည်း လိုက်နာပါမည်။ ပြည်ထောင်စုသမ္မတ မြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိ ရိုသေပါမည်။ ပြည်ထောင်စုမပြိုကွဲရေး၊ တိုင်းရင်းသား စည်းလုံး ညီညွတ်မှု မပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးတို့ကို ထာဝစဉ် ဦးထိပ်ပန်ဆင် ဆောင်ရွက်ပါမည်။ ထို့ပြင် ယခု ကျွန်ုပ်ထမ်းဆောင်မည်ဖြစ်သော တာဝန်ဝတ္တရားများကို ဖြောင့်မတ် မှန်ကန်စွာ ဆောင်ရွက်မည်ဟု လေးနက်တည်ကြည်စွာ ကတိသစ္စာ ပြု ပါသည်။”
<speech type='speaker'>အားလုံး ထိုင်နိုင်ကြပါပြီ။</speech>
</swearing-in>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ကျင်းပတဲ့ ဒုတိယ အကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို(၁၉၃)ဦး တက်ရောက်ပါတယ်။
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်းရဲ့ (၈၆.၁၆)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး﻿ အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး ရဲ့ (၄၈)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေ ထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='935'>ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)</mp>
လေးစားရပါသော အမျိုးသားလွှတ်တော် ဥက္ကဋ္ဌကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ ၂၃-၈-၂၀၁၇ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ အမျိုးသားလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ် အမှတ်(၅)မှ အမျိုးသားလွှတ်တော် ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေး ကော်မတီဝင် ဖြစ်သူ ကျွန်မ ဒေါ်မြတ်သီတာထွန်း က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော် ကိုယ်စားလှယ် များမှာ ဒေါက်တာစန်းမောင်မောင်၊ ပဲခူးတိုင်းဒေသကြီး မဲဆန္ဒနယ်အမှတ်(၁)၊ ပြည်ပခရီးစဉ်။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ အလုပ်ရုံဆွေးနွေးပွဲတက်ရောက်။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၊ မန္တလေးတိုင်းဒေသကြီးသို့ ကွင်းဆင်းလေ့လာရန်။ ဒေါက်တာခင်မကြီး၊ ကချင်ပြည်နယ် မဲဆန္ဒနယ်အမှတ်(၈)၊ ၎င်းအတိုင်း။ ဒေါ်နန်းမိုးမိုးထွေး၊ ကရင် ပြည်နယ် မဲဆန္ဒနယ်အမှတ်(၄)၊ ၎င်းအတိုင်း။ ဦးစိုးသီဟ(ခ)မောင်တူး၊ မွန်ပြည်နယ် မဲဆန္ဒနယ်အမှတ်﻿ သြဂုတ်လ ၂၃ ရက် (၁၀)၊ ၎င်းအတိုင်း။ ဒေါ်စန်းစန်းမြင့်၊ ပဲခူးတိုင်းဒေသကြီးမဲဆန္ဒနယ်အမှတ်(၄)၊ ၎င်းအတိုင်း။ ဦးအေးဗိုလ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)၊ ဒေသဖွံ့ဖြိုးရေးဆောင်ရွက်ရန်နဲ့ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်တို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ(၂၂) ဦးနှင့် ယနေ့ ခွင့်ပန်ကြားသူ (၉) ဦးဖြစ်ပြီး စုစုပေါင်းခွင့်ပန်ကြားသူ(၃၁)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော် ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြု ပေးနိုင်ပါရန် အမျိုးသားလွှတ်တော် ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ် ပါတယ်ရှင်။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါ တယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ(၂၂၄) ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၂၂)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၉)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ(၃၁)ဦး ဖြစ်ပြီးခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြု တဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်လေးဦး မေးမြန်းတဲ့ မေးခွန်းများသည် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်း ပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
မကွေးတိုင်းဒေသကြီး၊ သရက်ခရိုင်၊ သရက်မြို့နယ်၊ ပြင်းအိုင်၊ ကန်စွန်းမြောင်၊ ဆယ်လယ်၊ အောက်မနိမ့်၊အောက်မမြင့်၊ ဆင်ကော်၊ မြို့လှ ရွာချင်းဆက် လမ်းအား ကျောက်ချောမြေနီလမ်းအဖြစ် ၂၀၁၈-၂၀၁၉ ဘဏ္ဍာရေးနှစ်တွင် ဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၇)မှ ဒေါ်သန်းသန်းအေး က မကွေးတိုင်းဒေသကြီး၊ သရက်ခရိုင်၊ သရက်မြို့နယ်၊ ပြင်းအိုင်၊ ကန်စွန်းမြောင်၊ ဆယ်လယ်၊ အောက်မနိမ့်၊ အောက်မမြင့်၊ ဆင်ကော်၊ မြို့လှ ရွာချင်းဆက်လမ်းအား ကျောက်ချောမြေနီလမ်းအဖြစ် ၂၀၁၈-၂၀၁၉ ဘဏ္ဍာရေးနှစ်တွင် ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်။
</speech>
<speech>
<mp id='913'>
ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)
</mp>
လေးစားရပါသော အမျိုးသားလွှတ်တော် ဥက္ကဌကြီးနှင့်တကွ အမျိုးသားလွှတ်တော် ဒုတိယဥက္ကဋ္ဌ၊ လွှတ်တော်ကိုယ်စားလှယ် များ၊ ပြည်ထောင်စုဒုတိယဝန်ကြီးနှင့် လွှတ်တော်အတွင်း ဝန်ထမ်းများ၊ ဧည့်သည်တော်များ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေလို့ ဆုတောင်းမေတ္တာ ပို့သလိုက်ပါတယ်ရှင်။ ကျွန်မကတော့ မကွေးတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ဖြစ်ပါတယ်ရှင်။ ကျွန်မမေးမြန်းမယ့် မေးခွန်းကတော့ မကွေးတိုင်းဒေသကြီး၊ သရက်ခရိုင်၊ သရက်မြို့နယ်၊ ပြင်းအိုင်၊ ကန်စွန်းမောင်၊ ဆယ်လယ်၊ အောက်မနိမ့်၊ အောက်မမြင့်၊﻿ ဆင်ကော်၊ မြို့လှ ရွာချင်းဆက်လမ်းအား ကျောက်ချောမြေနီလမ်းရရှိရန် ၂၀၁၈-၂၀၁၉ ဘဏ္ဍာရေး နှစ်တွင် ဆောက်လုပ်ပေးနိုင်ရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်းဖြစ်ပါတယ်ရှင်။ လေးစားရပါသော ဥက္ကဋ္ဌကြီးရှင်။ ၎င်းကျေးရွာချင်းဆက်လမ်းမှာ (၁၂)မိုင်(၆)ဖာလုံ ရှည်လျားပြီး အကျိုးပြုနေသော ကျေးရွာပေါင်း(၉)ရွာ၊ အိမ်ခြေ(၈၄၅)အိမ်၊ လူဦးရေ(၃၃၃၇)ဦးတို့ ဖြစ်ပါတယ်။ ဤလမ်းမှာ သရက်မြို့နယ်၊ ပြင်းအိုင်ရွာနှင့် နယ်နိမိတ်ချင်း ထိစပ်နေသော ကျွန်မရဲ့ မဲဆန္ဒနယ်ဖြစ်သည့် မင်းတုန်းမြို့နယ်မှ ပဇင်းနားကျေးရွာ၊ တောင်ပတ်ကျေးရွာမှတစ်ဆင့် မင်းတုန်း၊ သရက်လမ်းမကြီးပေါ်ကို ဆက်သွယ်ထားသော လမ်းမကြီး ဖြစ်ပါတယ်။ နွေရာသီနှင့် ဆောင်းရာသီမှာ လမ်းပန်းဆက်သွယ်ရေး လွယ်ကူသော်လည်း မိုးရာသီမှာ ခက်ခဲသောကြောင့် မည်သည့်ယာဉ်မှ သွားလာ၍ မရတဲ့လမ်းဖြစ်ကြောင်းကို တွေ့မြင်ခဲ့ရပါတယ်။ ဥက္ကဋ္ဌကြီးရှင်။ လမ်းပန်းဆက်သွယ်ရေး ခက်ခဲမှုကြောင့် ဤဒေသရှိ သီးနှံရောင်းဝယ်ရေး၊ ဈေးကွက်မမီခြင်း၊ ကျေးရွာများ၏ ဖွံ့ဖြိုးတိုးတက်မှု နှောင့်နှေးခြင်းနှင့် ကျန်းမာရေး၊ ပညာရေး၊ လူမှုရေး၊ စီးပွားရေးများတွင် တိုးတက်မှု နောက်ကျခဲ့ရပါတယ်။ မိုးရာသီရောက်သည့်အခါ ဤဒေသရှိ ရွာသူ၊ ရွာသားများရဲ့ စုပေါင်းထည့်ဝင်ငွေဖြင့် ၎င်းလမ်းအား တတ်အားသရွေ့ မိဘဘိုးဘွားလက်ထက် ကတည်းက နှစ်စဉ် ပြုပြင်မွမ်းမံခဲ့ကြသော်လည်း ယခုအချိန်အထိ လမ်းပန်းဆက်သွယ်ရေး မကောင်း သောကြောင့် မွေးလူနာနှင့် ပိုးထိလူနာများမှာ အသက်အန္တရာယ်နှင့် ကြုံတွေ့ခဲ့ရပါတယ်။ သို့ပါသောကြောင့် သရက်မြို့နယ်၊ ပြင်းအိုင်၊ ကန်စွန်းမြောင်၊ ဆယ်လယ်၊ အောက်မနိမ့်၊ အောက်မမြင့်၊ ဆင်ကော်၊ မြို့လှ ကျေးရွာများအပါအဝင် ၎င်းဒေသရှိ မဲဆန္ဒရှင်ပြည်သူများမှ ပထမ ဦးစားပေး အဓိက ဤလမ်းကိုသာ တောင်းဆိုကြသဖြင့် ရာသီမရွေးသွားလာနိုင်သော ကျောက်ချော မြေနီလမ်းကို ၂၀၁၈-၂၀၁၉ ဘဏ္ဍာရေးနှစ်တွင် ဖောက်လုပ်ပေးနိုင်ရန် ပြည်သူများ၏ကိုယ်စား ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ရှင်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<title>
မြန်မာနိုင်ငံရှိ လယ်ထွန်စက်ကြီးများကို သက်သာသော နှုန်းထားဖြင့် ယာဉ်မှတ်ပုံတင် စာရင်းသွင်းပြီး ယာဉ်နံပါတ်ထုတ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ ဦးဘမျိုးသိန်း က မြန်မာနိုင်ငံရှိ လယ်ထွန်စက်ကြီးများကို သက်သာသော နှုန်းထားဖြင့် ယာဉ်မှတ်ပုံတင် စာရင်းသွင်းပြီး ယာဉ်နံပါတ်ထုတ်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='994'>
ဦးဘမျိုးသိန်း၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)
</mp>
လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုအဆင့် ဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ၊ ကြွရောက်လာကြတဲ့ ဧည့်သည်တော်များ အားလုံးကို ကျွန်တော် မင်္ဂလာပါလို့﻿ ဂါရဝပြု ပါတယ်ခင်ဗျား။ လေးစားရပါသော ဥက္ကဌကြီးကတစ်ဆင့် မေးချင်တဲ့ ကြယ်ပွင့်ပြမေးခွန်း ကတော့ မြန်မာနိုင်ငံမှာ လယ်ထွန်စက်ကြီးများအား ယာဉ်မှတ်ပုံတင်စာရင်းသွင်းပြီး ယာဉ်နံပါတ် ပေးရန်ကိစ္စနှင့် စပ်လျဉ်းတဲ့မေးခွန်း ဖြစ်ပါတယ်။ မေးရတဲ့ အခြေခံအကြောင်းပြချက်များကတော့ မြန်မာနိုင်ငံမှာ စက်တပ်ယာဉ်များဖြစ်တဲ့ မော်တော်ယာဉ်၊ မော်တော်ဆိုင်ကယ်၊ ထော်လာဂျီတို့ကို ယာဉ်နံပါတ်များ ထုတ်ပေးထားတာ တွေ့ရှိရပါတယ်။ ဒုတိယအချက်အနေနဲ့ကတော့ ကျွန်တော်တို့နိုင်ငံမှာ နိုင်ငံတော်ရဲ့ စီးပွားရေး ဖွံ့ဖြိုး တိုးတက်လာတာနဲ့အမျှ လယ်ယာသုံး ထွန်စက်ကြီးများ အသုံးပြုမှု တဖြည်းဖြည်း များပြားလာတာ တွေ့ရပါတယ်။ ခန့်မှန်းခြေအားဖြင့် ထွန်စက်ကြီးပေါင်း (၁၀၀၀၀)ကျော်ရှိပြီလို့ သိရပါတယ်။ နောင်မှာလည်း ပိုမိုများပြားလာမှာ ဖြစ်ပါတယ်။ နိုင်ငံရဲ့ စီးပွားရေး အခြေအနေအရ၊ စိုက်ပျိုးရေး အခြေအနေအရ လယ်ယာလုပ်သားတွေရဲ့ စရိတ်တွေ ကြီးမြင့်လာတယ်။ လယ်ယာလုပ်သားတွေ ရှားပါးလာတာနဲ့အမျှ လယ်ယာကဏ္ဍမှာ စက်မှုကဏ္ဍတပ်ဆင်မှု ပိုမိုများပြားလာမှာ ဖြစ်တဲ့အတွက် ကြောင့် ထွန်စက်ကြီးစီးရေဟာ တဖြည်းဖြည်းတိုးလာဖို့သာ ရှိပါတယ်ခင်ဗျား။ တတိယအချက်အနေနဲ့ ကျွန်တော်တို့ ထွန်စက်ကြီးများဟာ စက်တပ်ယာဉ်ဖြစ်တဲ့အတွက် ယာဉ်မှတ်ပုံတင် စာရင်းသွင်းပြီးမှသာ ယာဉ်နံပါတ်ပေးသင့်ကြောင်း တွေ့ရှိရပါတယ်။ ဒီလို ယာဉ်နံပါတ် ပေးခြင်းအားဖြင့် အဓိကအကျိုးကျေးဇူး(၃)ခု ရှိပါတယ်။ နံပါတ်တစ်ကတော့ ထွန်စက်ပိုင်ရှင်များအတွက် ပိုင်ဆိုင်မှုခိုင်မာခြင်း၊ နံပါတ်နှစ်အချက်ကတော့ ထွန်စက်ဖြင့် ထိခိုက်မိပါက ဖြေရှင်းဆောင်ရွက်နိုင်ခြင်း၊ နံပါတ်သုံးအချက်ကတော့ ထွန်စက်များအလုံးစုံ အာမခံထားရှိခြင်းဖြင့် ထွန်စက်ပိုင်ရှင်သာမက ပြည်သူများ အတွက်လည်း အကာအကွယ်ဖြစ်ခြင်းဆိုတဲ့ အကျိုးကျေးဇူးများ ရရှိမှာဖြစ်ပါတယ်။ အဲဒီအတွက်ကြောင့် လယ်ထွန်စက်ကြီးများကို သက်သာသောနှုန်းထားဖြင့် ယာဉ်မှတ်ပုံတင် စာရင်းသွင်းပြီး ယာဉ်နံပါတ် ထုတ်ပေးရန် အစီအစဉ်ရှိ/မရှိကို လေးစားရပါသော ဥက္ကဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ် ခင်ဗျား။ (ဩဘာသံများ)
</speech>
<title>
ကယားပြည်နယ်၊ လွိုင်ကော်မြို့နယ်အတွင်းရှိ မိုင်းလုံးရပ်ကွက်မှ ဒီးမော့ဆိုမြို့နယ်၊ စည်းလင်းကျေးရွာအထိ (၆.၈)မိုင်ရှည်လျားသော လယ်ယာကုန်ထုတ်လမ်းနှင့် ၎င်းလမ်းအပိုင်းတွင်ရှိသော ကွန်ကရစ်တံတား (၂)စင်းသည် ပျက်စီးနေပါသဖြင့် အဆင့်မီကတ္တရာလမ်းနှင့် သံကူကွန်ကရစ်တံတား ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ကယားပြည်နယ် မဲဆန္ဒနယ်အမှတ်(၂)မှ ဦးရှေးရယ်ရှုမောင် က ကယားပြည်နယ်၊ လွိုင်ကော်မြို့နယ်အတွင်းရှိ မိုင်းလုံးရပ်ကွက်မှ ဒီးမော့ဆိုမြို့နယ်၊ စည်းလင်းကျေးရွာ အထိ (၆.၈)မိုင်ရှည်လျားသော လယ်ယာကုန်ထုတ်လမ်းနှင့် ၎င်းလမ်းအပိုင်းတွင်ရှိသော ကွန်ကရစ် တံတား(၂)စင်းသည် ပျက်စီးနေပါသဖြင့် အဆင့်မီကတ္တရာလမ်းနှင့် သံကူကွန်ကရစ်တံတား ဆောက်လုပ်ပေးရန် အစီအစဉ်ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
အစီအစဉ်ပျက်စီးနေပါသဖြင့် ကုန်ထုတ်လမ်းနှင့်ကွက်မှ ဒီးမော့ဆိုမြို့﻿
<speech>
<mp id='884'>ဦးရှေးရယ်ရှုမောင်၊ ကယားပြည်နယ် မဲဆန္ဒနယ်အမှတ်(၂)</mp>
လေးစားအပ်ပါသော အမျိုးသားလွှတ်တော် ဥက္ကဋ္ဌ၊ ပြည်ထောင်စုဒုတိယဝန်ကြီးနဲ့ လွှတ်တော်ကိုယ်စားလှယ်များ အားလုံး နှလုံးစိတ်ဝမ်းအေးချမ်းကြပါစေလို့ ဆုမွန်ကောင်းတောင်း ဂါရဝပြုအပ်ပါတယ်။ ကျွန်တော်ကတော့ ကယားပြည်နယ် အမှတ်(၂) မဲဆန္ဒနယ် အမျိုးသားလွှတ်တော်ကိုယ်စားလှယ် ဦးရှေးရယ်ရှုမောင် ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်တောင်းခံအပ်ပါတယ်။ ကယားပြည်နယ်၊ လွိုင်ကော်မြို့၊ မိုင်းလုံးရပ်ကွက်မှ ဒီးမော့ဆိုမြို့နယ်၊ စည်းလင်းရွာအထိ လယ်ယာကုန်ထုတ်လမ်းအား ကတ္တရာလမ်း အဖြစ် ဖောက်လုပ်ခြင်းအတွက်နှင့် ၎င်းလမ်းအပိုင်းတွင် ကွန်ကရစ်တံတား(၂)စင်း ရှိပါတယ်။ ၎င်းလယ်ယာ ကုန်ထုတ်လမ်းမှာ (၆.၈၂)မိုင် ရှည်လျားပြီး ယခုလက်ရှိလမ်းအခြေအနေမှာ တင်ပြထားသည့် ပုံတွင် ပါသည့်အတိုင်း တွေ့မြင်ရပါမယ်။ ၎င်းလမ်းအပိုင်းရှိ ကွန်ကရစ်တံတားမှာလည်း ၎င်းအတိုင်း ဖြစ်ပါတယ်။ လယ်ယာကုန်ထုတ်လမ်း ဘေးဝဲယာနှစ်ဖက်မှာ ငွေတောင်ဆည်ရေတမံ၊ မိုးဗြဲရေလှောင် တမံနှင့် ကျောက်ဆည် ရေလွှဲရေသောက်စနစ်တို့ရဲ့ လယ်ယာမြေများ လမ်းတစ်ဖက်မှာ ဧကသောင်းနဲ့ချီ ရှိပါတယ်။ လယ်ယာထွက်ကုန်များ သယ်ဆောင်ရာတွင် နွေရော မိုးပါ အလွန်အားထားရသောလမ်း ဖြစ်ပါတယ်။ Power Point သိမ်းလို့ရပါပြီ။ လွိုင်ကော်မြို့နဲ့ ဒီးမော့ဆိုမြို့နယ်၊ စည်းလင်းရွာ လမ်းဧရိယာ တစ်လျှောက်လုံးရှိ ကျေးရွာ အုပ်စု (၆)အုပ်စု၊ ကျေးရွာပေါင်း(၄၅)ရွာထက်မနည်း လူဦးရေ အနည်းဆုံး(၃၀၀၀၀)အထက်တွင် အမှီပြု အားထားရသောလမ်း ဖြစ်ပါတယ်။ ဥက္ကဋ္ဌကြီးခင်ဗျား။ တောင်သူလယ်သမား၊ မိဘပြည်သူ၊ ကျောင်းသူ၊ ကျောင်းသား၊ အလုပ်သမား၊ ဝန်ထမ်းများ၏ သွားရေးလာရေး လွယ်ကူမြန်ဆန် ချောမွေ့ စေရန် အလို့ငှာ မျှော်လင့်လျက်ရှိသော ပြောင်းလဲတိုးတက်မှု အချိန်ကာလသည် မတုံ့ မဆိုင်းဘဲ တောင်သူလယ်သမား ဦးကြီးများရဲ့ ဆန္ဒသည် လွှတ်တော်၏ဆန္ဒနဲ့ ကိုက်ညီရန်အလို့ငှာ ဖြည့်စွက် အကောင်အထည်ဖော် ဆောင်ရွက်ပေးမည်မှာ ယုံကြည်မှု အပြည့်အဝထားလျက်ရှိပါတယ်။ လေးစားအပ်ပါသော ဥက္ကဌကြီးခင်ဗျား။ ယခု တင်ပြသောလမ်းသည် လယ်ယာ အူကြောင်းလမ်း ဖြတ်လမ်းဖြစ်သည်နှင့်အညီ အရေးပေါ်ကိစ္စရပ်များနှင့်ဖြစ်စေ၊ ကျောင်းသား၊ ကျောင်းသူ၊ လူငယ်များ မြို့ပေါ် သွားရောက် ပညာသင်ယူသူ၊ ကျေးလက်တောရွာမှ လူငယ်များ၊ တက္ကသိုလ် ကောလိပ် ကျောင်းသူ၊ ကျောင်းသားများ၊ ဌာနဆိုင်ရာဝန်ထမ်းများနှင့် တောင်ယာခြံသီးနှံ စိုက်ပျိုးကြသော တောင်သူဦးကြီးတွေရဲ့ ထွက်ကုန်အဖြစ် ကြက်သွန်နီ၊ ကြက်သွန်ဖြူ၊ ပဲ၊ ပြောင်း၊ နှမ်း၊ ကုလားပဲ၊ မြေပဲ ဆယ့်နှစ်ရာသီ ဟင်းသီးဟင်းရွက်စိုက် တောင်သူများစွာတို့၏ မိမိတို့ထွက်ကုန်များ မြို့ပေါ်သို့ သယ်ဆောင်ရာတွင် အားထားရာလမ်း ဖြစ်ပါတယ်။ ထို့ကြောင့် ဒီလမ်းကို အမှီပြုပြီး ကူးလူးသွားလာရသော နှစ်သက်တမ်းမှာလည်း နှစ်(၅၀) ထက်မနည်း ကြာရှည်ခဲ့ပြီမို့ ဖွံ့ဖြိုးတိုးတက်မှု၏ ဆောင်ပုဒ်နဲ့အညီ တောင်သူလယ်သမား လူတန်းစား အလွှာအသီးသီး၏ အသံပေါင်းစုံကို ကြားသိရသော လူထုကိုယ်စားလှယ်အဖြစ် တောင်သူလယ်သမား ဦးကြီးများ၏ ကိုယ်စားလှယ် ကျွန်တော် ဦးရှေးရယ်ရှုမောင် မှ ကိုယ်စားပြု၍ အနူးအညွတ် လေးစားမှု ပြု ပါသော ဥက္ကဋ္ဌကြီးမှတစ်ဆင့် မေးမြန်းလိုသည်မှာ လွိုင်ကော်မြို့နယ်အတွင်းရှိ မိုင်းလုံးရပ်ကွက်မှ﻿ ဒီးမော့ဆိုမြို့နယ်၊ စည်းလင်းရွာအထိ (၆.၈၂)မိုင်ရှည်လျားသော လယ်ယာကုန်ထုတ်လမ်းနှင့် ၎င်းလမ်း အပိုင်းတွင်ရှိသော ကွန်ကရစ်တံတား(၂)စင်းသည် ပျက်စီးနေပါသဖြင့် အဆင့်မီကတ္တရာလမ်းနှင့် သံကူကွန်ကရစ်တံတား ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသော မေးခွန်းကို လေးစား စွာဖြင့် မေးမြန်းရပါသည်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<title>
ငါးလုပ်ငန်းဖွံ့ဖြိုးတိုးတက်ရန် နိုင်ငံတကာ စည်းမျဉ်းစည်းကမ်းများကို လိုက်နာရန်နှင့် နိုင်ငံတကာ ဈေးကွက်တွင် ဆက်လက်တင်ပို့ ရောင်းချနိုင်ရေးအတွက် ဥပဒေနှင့် မညီသော၊ လုပ်ငန်းအစီရင်ခံစာ သတင်းပေးပို့ခြင်း မရှိသော၊ နည်းစနစ်တကျ မရှိသော စည်းကမ်းပျက် ငါးဖမ်းလုပ်ငန်း လုပ်ကိုင်ခြင်း [ Illegal, Unreported and Unregulated (UU) Fishing ] ogoCOME GPScooseqsso:9 အနေဖြင့် IUU နှင့် ပတ်သက်ပြီး မည်ကဲ့သို့ စီမံဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း က ငါးလုပ်ငန်းဖွံ့ဖြိုးတိုးတက်ရန် နိုင်ငံတကာ စည်းမျဉ်းစည်းကမ်းများကို လိုက်နာရန်နှင့် နိုင်ငံတကာ ဈေးကွက်တွင် ဆက်လက်တင်ပို့ ရောင်းချနိုင်ရေးအတွက် ဥပဒေနှင့်မညီသော၊ လုပ်ငန်းအစီရင်ခံစာ သတင်းပေးပို့ခြင်းမရှိသော၊ နည်းစနစ်တကျမရှိသော စည်းကမ်းပျက် ငါးဖမ်းလုပ်ငန်း လုပ်ကိုင်ခြင်း [ llegd, Unreported and Unregulated (IUU) Fishing ] မဖြစ်အောင် ပြည်ထောင်စုအစိုးရ အနေဖြင့် IUU နှင့် ပတ်သက်ပြီး မည်ကဲ့သို့ စီမံဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့် မေးခွန်းကို မေးမြန်းဖို့ ဖြစ်ပါတယ်
</speech>
<speech>
<mp id='978'>
ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)
</mp>
လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ အားလုံး မင်္ဂလာပါ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ﻿ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ စိုက်ပျိုးရေး၊ မွေးမြူရေး ရေလုပ်ငန်း ဖွံ့ဖြိုးတိုးတက်ရေးကော်မတီအဖွဲ့ဝင် တစ်ဦးလည်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ IUU ငါးဖမ်းခြင်းသည် ရေရှည်တည်တံ့သော စဉ်ဆက်မပြတ် ငါးဖမ်းလုပ်ငန်းနှင့် သမုဒ္ဒရာပိုင်းဆိုင်ရာ ဂေဟစနစ်ကို ပျက်ယွင်းစေနိုင်သည့် တစ်ကမ္ဘာ လုံးနှင့်သက်ဆိုင်သော ခြိမ်းခြောက်မှုတစ်ခု ဖြစ်နေပါသည်။ IUU ငါးဖမ်းခြင်းသည် စနစ်တကျ ထိရောက်သော ငါးမျိုးစိတ်ထိန်းသိမ်းရေး၊ စီမံခန့်ခွဲမှုများနှင့် မကိုက်ညီသော ငါးဖမ်းလုပ်ငန်းများမှ ထွက်ကုန်များ မကြာခဏ ဖြစ်ပေါ်စေပါသည်။ IUU ငါးဖမ်းခြင်းသည် ငါးမျိုးစိတ် ထိန်းသိမ်းရေးနှင့် စီမံခန့်ခွဲမှုဆိုင်ရာလုပ်ငန်းများ၊ နယ်နိမိတ်သတ်မှတ်ချက်၊ ငါးဖမ်းရာသီ သတ်မှတ်ချက်နှင့် ပတ်သက် သော အပြည်ပြည်ဆိုင်ရာ သဘောတူညီချက်များကို ဆန့်ကျင်ရာရောက်သည့် ခြိမ်းခြောက်မှုများကို ဖြစ်ပေါ်စေပါသည်။ IUU ငါးဖမ်းခြင်းကြောင့် ရေလုပ်ငန်းဆိုင်ရာ ဂေဟစနစ်၊ စားသုံးပစ္စည်းဆိုင်ရာ လုံခြုံ စိတ်ချရမှု၊ ပင်လယ်ကမ်းခြေဒေသများ၏ ဒေသန္တရအခြေအနေများ၊ ဒေသဆိုင်ရာ၊ အပြည်ပြည် ဆိုင်ရာ ပတ်ဝန်းကျင်သယံဇာတ ထိန်းသိမ်းရေးစီမံခန့်ခွဲမှုတို့ကို မကောင်းသော အကျိုးသက်ရောက် မှုကို ဖြစ်စေပါသည်။ IUU ငါးဖမ်းခြင်းကို ဖြစ်ပွားစေသည့် အဓိကတွန်းအားမှာ အခြားနိုင်ငံတကာ သဘာဝ ပတ်ဝန်းကျင်ကို ထိခိုက်စေသည့်အကြောင်းအရင်းများနှင့် အတူတူပင်ဖြစ်ပါသည်။ ငါးခိုးဖမ်းသူများသည် ကြီးမားသော အမြတ်အစွန်းများ ရရှိကြပါသည်။ တားမြစ်ထားသော ငါးမျိုးစိတ်များသည် ရှားပါးသည့် အတွက် ဈေးကြီးသည်။ အဆိုပါငါးများကို အလွန်အကျွံဖမ်းဆီးသည့်အတွက် ရှားပါးရခြင်းဖြစ်ပါသည်။ IUU ငါးဖမ်းခြင်းကြောင့် အမြတ်အစွန်း အများကြီးရနေပါသည်။ အဘယ်ကြောင့်ဆိုသော် အစိုးရ များသည် ဥပဒေကို ထိရောက်စွာအကောင်အထည်မဖော်နိုင်ခြင်း၊ နိုင်ငံတကာ သဘောတူညီမှုများ မထိရောက်ခြင်း၊ အားလုံးကို လွှမ်းခြုံမှုမရှိခြင်းတို့ကြောင့် IUU ငါးဖမ်းခြင်းသည် ကြီးထွားလာရပါသည်။ နောက် အရေးကြီးတွန်းအားတစ်ရပ်မှာ နိုင်ငံများအနေနှင့် မိမိတို့ထံတွင် မှတ်ပုံတင်ထား သောလှေများကို ထိရောက်စွာ ကြီးကြပ်စိစစ်မှု မရှိသောကြောင့် ဖြစ်သည်။ တင်းကျပ်မှုမရှိသော ကြောင့် အဆိုပါနိုင်ငံများမှ လှေများသည် ပိုမိုမှတ်ပုံတင်ကာ တရားမဝင် ငါးဖမ်းမှုကို ပိုမိုတွန်းအားဖြစ် စေပါသည်။ ငါးခိုးဖမ်းသည့် ပမာဏကို သတင်းမပို့သည့်အတွက် မည်မျှရှိနေသည်ကို ပြောရခက်ပါ သည်။ စောင့်ကြည့်သူများ၏ အဆိုအရ နိုင်ငံတိုင်းတွင် IUU ငါးဖမ်းခြင်းဖြစ်နေပြီး အချို့နိုင်ငံများတွင် ငါးဖမ်းလုပ်ငန်းတန်ဖိုး (၃၀)ရာခိုင်နှုန်းအထိ ရှိနေပါသည်။ ဥပမာ ထိုင်းနိုင်ငံသည် IUU ငါးဖမ်းခြင်းဖြစ်နေ၍ EU မှ (၂) ကြိမ်တိတိ သတိပေးခံရပါ သည်။ သို့အတွက်ကြောင့် ထိုင်းနိုင်ငံသည် ငါးဖမ်းလုပ်ငန်း ဖွံ့ဖြိုးတိုးတက်ပြီး နိုင်ငံတကာ စည်းမျဉ်း များလိုက်နာ၍ နိုင်ငံတကာဈေးကွက်တွင် ဆက်လက်တင်ပို့ ရောင်းချနိုင်ရန် ထိုင်းဘုရင်မှ ၂၀၁၅ ခုနှစ် အစောပိုင်းက ပြဋ္ဌာန်းခဲ့သည့် ငါးဖမ်းလုပ်ငန်းဥပဒေကို ဖျက်သိမ်းပြီး အောက်ပါအချက်အလက် များပါသော ဥပဒေကို အရေးပေါ် ပြဋ္ဌာန်းခဲ့ပါသည်။ ထိုသို့လုပ်ဆောင်ခြင်းမှာ ငါးတင်ပို့ရောင်းချရေး အတွက် အဆင်ပြေမည်ဖြစ်ပြီး ငါးသယံဇာတကိုလည်း ထိန်းသိမ်းမည် ဖြစ်ပါသည်﻿ q:ssajossa runsup:o cl:08:CY OPE:09 VMS(Vessel Mornitoring System) ငါးဖမ်းလှေ စောင့်ကြည့်ရေးစနစ်ကို တပ်ဆင်ပြီး အဆိုပါစနစ်ကို အချိန်တိုင်းလည်ပတ်စေရန်နှင့် အစိုးရက ပြဋ္ဌာန်းထားသည့် စည်းကမ်းချက်များအတိုင်း လိုက်နာရမည်။ ဖမ်းမိထားသော ငါးစာရင်း အရေအတွက်၊ ဖမ်းမိသည့်နေရာ စသည်ဖြင့် သတ်မှတ်ထားသော အချက်အလက်များကို ဖြည့်သွင်းရ မည့် Log book ထားရှိရမည်။ Log book တွင် အချက်အလက် မှန်ကန်ကြောင်းကိုလည်း လှေ ခေါင်းဆောင်က အာမခံရမည်ဖြစ်ပြီး သက်ဆိုင်ရာအစိုးရဌာနက တောင်းယူပါက အချိန်မရွေး ပြနိုင် ရမည်။ ဆိပ်ကမ်းမှ ခွာသည်ဖြစ်စေ၊ ကပ်သည်ဖြစ်စေ သက်ဆိုင်ရာ အာဏာပိုင်အဖွဲ့အစည်း (Port in Port out) ကို သတ်မှတ်ထားသည့် စည်းကမ်းချက်များအတိုင်း သတင်းပို့ရမည်။ ငါးဖမ်းလှေတွင် သတ်မှတ်ထားသော အမှတ်အသားများလည်းပါရှိရမည်။ ငါးဖမ်းရေလုပ်သား များသည် နိုင်ငံသားဖြစ်စေ၊ နိုင်ငံခြားသားဖြစ်စေ တရားဝင် အလုပ်လုပ်ခွင့်ရှိသော ရေလုပ်သား မှတ်ပုံတင် အထောက်အထား ပါရှိရမည်။ သတ်မှတ်ထားသော၊ မှတ်ပုံတင်ထားသော ဆိပ်ကမ်းကို သတ်မှတ်ထားသည့် အချိန်ကာလတွင် ပုံမှန်ပြန်လာရမည်။ ဆိပ်ကမ်းပိုင်ရှင်သည် မိမိဆိပ်ကမ်းတွင် ကပ်သည့်လှေတိုင်း၊ ရေထွက်ကုန်တိုင်းကို သတ်မှတ်ထားသည့်အတိုင်း မှတ်တမ်းယူရမည်။ ထိုမှတ်တမ်း များလည်း သတ်မှတ်ထားသည့်အတိုင်း ထိန်းသိမ်းကာ စစ်ဆေးနိုင်စေရန် အဆင်သင့်ဖြစ်ရမည်။ အာဏာပိုင်ထံ သတ်မှတ်ထားသည့်အတိုင်း အစီရင်ခံရမည်။ မှတ်ပုံတင်ထားသော ဆိပ်ကမ်းမဟုတ်ဘဲ ကုန်လွှဲချခြင်း မပြု လုပ်ရပါ။ ပင်လယ်တွင်လည်း ခွင့်ပြုထားသည့် နည်းလမ်းများမှအပ ကုန်လွှဲခြင်း မပြုလုပ်ရပါ။ ငါးသိုလှောင်လှေ၊ ငါးသယ်လှေများသည် ငါးဖမ်းလှေအတွက် သတ်မှတ်ထားသော စည်းမျဉ်းဥပဒေအတိုင်း လိုက်နာကျင့်သုံးရမည်။ သို့မှသာ နိုင်ငံတကာစံချိန်မီ၊ အရည်အသွေးမီ ရေထွက်ကုန်များ ထုတ်လုပ်နိုင်ပြီး နိုင်ငံတကာ သို့ တင်ပို့ရောင်းချနိုင်မည်ဖြစ်သည်။ နိုင်ငံတကာအရည်အသွေးမမီ IUU ငါးဖမ်းခြင်းကြောင့် ဖမ်းဆီး ရမိသည့် ရေထွက်ကုန်များကို EU ကဲ့သို့သော နိုင်ငံများသို့ တင်ပို့ရောင်းချခြင်း ခွင့်မပြုပေ။ သို့ဖြစ်ပါ၍ မြန်မာနိုင်ငံ ငါးဖမ်းလုပ်ငန်းအတွက် IUU ငါးဖမ်းခြင်းမဖြစ်အောင် မည်ကဲ့သို့ စီမံ ဆောင်ရွက်ထားရှိပါ၍ IUU ငါးဖမ်းခြင်းဖြစ်စဉ် ဖြစ်ပါက မည်ကဲ့သို့ အရေးယူဆောင်ရွက်ရန် မည်သို့ စီမံဆောင်ရွက်ထားသည်ကို သိရှိလိုပါ၍ ဥက္ကဋ္ဌကြီးမှတစ်ဆင့် မေးမြန်းရပါသည်။ အားလုံးကို ကျေးဇူး တင်ပါတယ်။ (ဩဘာသံများ)
</speech>
<speech type='speaker'>
မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။﻿
</speech>
<speech>
<agency id='11'>
ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး အမှတ်(၇)မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ရဲ့ မေးခွန်းကို ဦးစွာ ပြန်လည် ဖြေကြားပေးပါမယ်။ မကွေးတိုင်းဒေသကြီး၊ သရက်မြို့နယ်အတွင်း မှာရှိတဲ့ ပြင်းအိုင်၊ ဆယ်လယ်၊ ကန်စွန်းမြောင်၊ အောက်မမြင့်၊ အောက်မနိမ့်၊ ဆင်ကော်၊ မြို့လှကျေးရွာ ချင်းဆက်လမ်းဟာ အရှည်(၁၂)မိုင် (၆)ဖာလုံ ရှိပါတယ်။ ကျေးရွာ(၁၀)ရွာ၊ အိမ်ခြေ(၁၂၂၅)အိမ်၊ လူဦးရေ(၃၃၃၇)ဦး မှီခိုသွားလာနေတဲ့လမ်း ဖြစ်ပါတယ်။ အဆိုပါလမ်းရဲ့ လက်ရှိအခြေအနေကတော့ မြေသားလမ်းအဆင့်ဖြစ်ပြီး အရှည်(၁၂)မိုင် (၆)ဖာလုံကို ကျောက်ချောလမ်းအဖြစ် အဆင့်မြှင့်တင်မယ် ဆိုရင် ငွေကျပ်သန်းပေါင်း (၁၇၃၀)ခန့် ကုန်ကျမှာဖြစ်ပါတယ်။ သရက်မြို့နယ်အတွင်းမှာ ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ယခု ၂၀၁၇ -၂၀၁၈ ဘဏ္ဍာရေးနှစ် ခွင့်ပြုရန်ပုံငွေကျပ်(၁၀၃)သန်းနဲ့ ကွန်ကရစ်တံတား(၅)စင်းနဲ့ ရေကျော်(၁)စင်းတို့ကို လျာထားဆောင်ရွက်ပေးဖို့ အစီအစဉ်ရှိပါတယ်။ သို့သော် အမျိုးသားလွှတ်တော်ကိုယ်စားလှယ်ကြီးမှ မေးမြန်းတဲ့ မြို့နယ်အတွင်း ကျေးရွာချင်းဆက်လမ်းကို ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ယခု ၂၀၁၇-၂၀၁၈ ဘဏ္ဍာရေးနှစ် လျာထားချက်မှာ ပါဝင်ခြင်းမရှိခဲ့တဲ့အတွက် လတ်တလော ဆောင်ရွက်ပေးနိုင်ခြင်း မရှိသော်လည်းဘဲ တိုင်းဒေသကြီး၏ ဦးစားပေးအစီအစဉ် လျာထားတင်ပြမှု အပေါ်မူတည်၍ ဆောင်ရွက်ပေးသွားမည်ဖြစ်ကြောင်း ဖြေကြားအပ်ပါတယ်။ ကျေးလက်လမ်း၊ တံတားများနဲ့ စပ်လျဉ်းပြီး ယခုအခါမှာ ဆောက်လုပ်ရေးဝန်ကြီးဌာန အောက်မှာရှိတဲ့ ကျေးလက်လမ်းဖွံ့ဖြိုးရေး ဦးစီးဌာနကို ဖွဲ့စည်းပြီးဖြစ်တဲ့အတွက် မိမိတို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနမှဆောင်ရွက်တဲ့ ကျေးလက်လမ်း၊ တံတားလုပ်ငန်းတွေကို လွှဲပြောင်းပေးပြီး ဖြစ်ပါတယ်။ သို့ဖြစ်တဲ့အတွက် ယခု အမျိုးသားလွှတ်တော်ကိုယ်စားလှယ်ကြီး တင်ပြတဲ့လမ်းနဲ့ စပ်လျဉ်းပြီး သက်ဆိုင်ရာ ဆောက်လုပ်ရေး ဝန်ကြီးဌာနနဲ့ ဆက်စပ်ဆောင်ရွက်ပေးသွားမည် ဖြစ်ပါကြောင်း ပြန်လည်ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးဘမျိုးသိန်း ရဲ့ မြန်မာနိုင်ငံမှာရှိတဲ့ လယ်ထွန်စက်ကြီးတွေကို သက်သာတဲ့နှုန်းထားနဲ့ ယာဉ်မှတ်ပုံတင်စာရင်း သွင်းပြီးတော့ ယာဉ်နံပါတ်ထုတ်ပေးဖို့ အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းကို ပြန်လည်ဖြေကြား ပေးပါမယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအောက်မှာရှိတဲ့ စက်မှုလယ်ယာ ဦးစီးဌာနအနေနဲ့ ပြည်ပက တင်သွင်းတဲ့ လယ်ထွန်စက်ကြီးတွေကို လယ်ယာလုပ်ငန်းမှာ သုံးစွဲမယ့်﻿ စက်ပစ္စည်းကိရိယာများ မှန်ကန်ကြောင်း စိစစ်ထောက်ခံမှုပေးလျက်ရှိပါတယ်။ ဌာနအနေနဲ့ ထွန်စက် ကြီးတွေကို ယာဉ်မှတ်ပုံတင် စာရင်းသွင်းပြီး ယာဉ်နံပါတ်ထုတ်ပေးခြင်းလုပ်ငန်း ဆောင်ရွက်ပေးခြင်း မရှိကြောင်း တင်ပြအပ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့တော့ ကုန် ပစ္စည်းများကို ပြည်ပမှ တင်သွင်းခြင်း၊ တင်ပို့ခြင်းတွေကို လုပ်ထုံးလုပ်နည်းများ၊ စည်းမျဉ်း စည်းကမ်း များနှင့်အညီ လိုင်စင်၊ ပါမစ်များအား ခွင့်ပြု ထုတ်ပေးလျက် ရှိပါတယ်။ လယ်ထွန်စက်များ ပြည်ပမှ တင်သွင်းဖို့ သွင်းကုန်လိုင်စင် လျှောက်ထားလာလို့ရှိရင် လုပ်ထုံးလုပ်နည်းများနှင့်အညီ စိစစ်ခွင့်ပြု ပေးလျက်ရှိပါတယ်။ လယ်ထွန်စက်ကြီးများ (Four Wheel Tractor)များ ပြည်ပမှတင်သွင်းမှုအနေနဲ့ ပြီးခဲ့တဲ့ ၂၀၁၄-၂၀၁၅ ခုနှစ်မှာ စီးရေ(၁၁၀၈၄)စီး၊ ၂၀၁၅-၂၀၁၆ ဘဏ္ဍာနှစ်မှာ (၇၄၆၄)စီး၊ ၂၀၁၆-၂၀၁၇ ယခင်နှစ်မှာ(၁၂၆၅၇)စီးနဲ့ ယခု ၂၀၁၇-၂၀၁၈ ဘဏ္ဍာနှစ် ဇွန်လကုန်အထိ အစီးရေ(၃၀၀၀)ခန့် တင်သွင်းခဲ့ပြီးဖြစ်ကြောင်း တွေ့ရှိရပါတယ်။ လယ်ယာစိုက်ပျိုးထုတ်လုပ်မှု တိုးတက်ဖို့အတွက် နိုင်ငံပိုင် စီးပွားရေး အဖွဲ့အစည်းတွေဖြစ်စေ၊ ပုဂ္ဂလိက ပို့ကုန်သွင်းကုန်လုပ်ငန်းရှင်များကဖြစ်စေ၊ ပြည်ပကနေ မြန်မာနိုင်ငံအတွင်းကို တင်သွင်းလာတဲ့ ဓာတ်မြေသြဇာ၊ လယ်ယာသုံးစက်ကိရိယာတွေ၊ ပိုးသတ်ဆေးတွေ သွင်းကုန်လိုင်စင်ကြေး ကင်းလွတ်ခွင့်ပြုကြောင်းကို စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ယခင်ကုန်သွယ်ရေးဝန်ကြီးဌာန အခြေအနေက ၁၉၉၃ ခုနှစ်၊ ဖေဖော်ဝါရီလ ၁ ရက်နေ့မှာ အမိန့် ကြော်ငြာစာ ထုတ်ပြန်ပြီး လယ်ထွန်စက်များ တင်သွင်းဖို့ လိုင်စင်လျှောက်ထားလာပါက သွင်းကုန် လိုင်စင်ကြေး ကင်းလွတ်ခွင့်ပြုထားပြီး ဖြစ်ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာနအနေနဲ့ ၁၉၈၉ ခုနှစ်၊ မော်တော်ယာဉ်နည်းဥပဒေ ပုဒ်မ ၆(ဂ) အရ မှတ်ပုံတင်ရန်မလိုတဲ့ မော်တော်ယာဉ်များမှာ လယ်ယာလုပ်ငန်းအတွက်သာလျှင် သီးသန့် အသုံးပြုသော ထရက်တာ(ထွန်စက်များ)ပါဝင်တယ်လို့ ပြဋ္ဌာန်းထားပါတယ်။ သို့ဖြစ်တဲ့ အတွက် လယ်ထွန်စက်ကြီးတွေဟာ လယ်ယာလုပ်ငန်းတွင်သာ သုံးစွဲတဲ့ စက်ကိရိယာများဖြစ်၍ ၁၉၈၉ ခုနှစ်၊ မော်တော်ယာဉ်နည်းဥပဒေ ပုဒ်မ ၆(ဂ)အရ ကုန်းလမ်းပို့ဆောင်ရေးညွှန်ကြားမှုဦးစီးဌာနအနေဖြင့် မှတ်ပုံတင်ပေးရန် အစီအစဉ်မရှိပါကြောင်း ဖြေကြားထားတဲ့အတွက် ယင်းကိစ္စနှင့်စပ်လျဉ်းပြီး ပို့ဆောင်ရေးနှင့်ဆက်သွယ်ရေးဝန်ကြီးဌာနနဲ့ ဆက်လက်ညှိနှိုင်း ဆောင်ရွက်ပေးသွားမည် ဖြစ်ပါကြောင်း အမျိုးသားလွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည် ဖြေကြားအပ်ပါတယ်။ ကျေးဇူး တင်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ကယားပြည်နယ် အမှတ်(၂)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးရှေးရယ်ရှုမောင် ရဲ့ မေးခွန်းကို ပြည်နယ်အစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ် ဖြေကြားပေးပါမယ်။ လွှတ်တော်ကိုယ်စားလှယ်တော်ကြီး၏ မေးခွန်းမှာ ကယားပြည်နယ်၊ လွိုင်ကော်မြို့နယ်အတွင်းမှာရှိတဲ့ မိုင်းလုံးရပ်ကွက်မှ ဒီးမော့ဆိုမြို့နယ်၊ စည်းလင်းရွာအထိ (၆.၈)မိုင် ရှည်လျားသော လယ်ယာကုန်ထုတ်လမ်းနှင့် ၎င်းလမ်းအပိုင်းမှာရှိတဲ့ ကွန်ကရစ်တံတား(၂)စင်း ပျက်စီး﻿နေတဲ့အတွက် အဆင့်မီကတ္တရာလမ်းနှင့် သံကူကွန်ကရစ်တံတား တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းဖြစ်ပါတယ်။ ကယားပြည်နယ်၊ လွိုင်ကော်မြို့နယ်အတွင်းမှာရှိတဲ့ မိုင်းလုံးရပ်ကွက်ကနေ ဒီးမော့ဆိုမြို့နယ်၊ စည်းလင်းကျေးရွာအထိ ကျေးရွာချင်းဆက်လမ်းဟာ (၇.၀၆)မိုင် ရှည်လျားပါတယ်။ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနနဲ့ ကျေးလက်ဒေသဖွံ့ဖြိုးတိုးတက်ရေးဦးစီးဌာနတို့ ဆက်သွယ် ထားတဲ့လမ်း ဖြစ်ပါတယ်။ မိုင်းလုံးရပ်ကွက်အထွက်(၀.၂၄)မိုင်မှာ (၁၂)ပေအကျယ် ကတ္တရာလမ်း ခင်းထားပြီးဖြစ်တဲ့အတွက် ၎င်းအပိုင်းမှာ (၁၂)ပေအကျယ်ကနေ (၁၅)ပေအကျယ် ကတ္တရာလမ်း ချဲ့ခြင်း၊ ကျန်လမ်းပိုင်း(၆.၈၂)မိုင်မှာ ကျောက်ချောလမ်းဖြစ်တဲ့အတွက် ၎င်းအပိုင်းကို (၁၅)ပေအကျယ် ကတ္တရာလမ်းခင်းခြင်းလုပ်ငန်းတို့ကို ဆောင်ရွက်ရန် လိုအပ်မှာဖြစ်ပါတယ်။ ဒီကျေးရွာချင်းဆက်လမ်းကို ဖြတ်သန်းတဲ့ ငွေတောင်ချောင်း၊ ကျောက်ဆည်မြောင်း၊ ဖိုးပြား ချောင်းနှင့် ရေနံချောင်းတို့ပေါ်ရှိ တံတားတို့ကို အဆင့်မြင့် ကွန်ကရစ်တံတား(၄)စင်းအဖြစ် ပြန်လည် တည်ဆောက်ခြင်းနှင့် Box Culvert (၅)စင်း တည်ဆောက်ရန် လိုအပ်မှာဖြစ်ပါတယ်။ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနရဲ့ လမ်းပိုင်းမှာ ပါဝင်တဲ့ မိုင်းလုံးရပ်ကွက် ကတ္တရာလမ်းထိပ်ကနေ မြောင်းခွအထိ (၃.၆၇၃)မိုင်ကို ကတ္တရာလမ်းခင်းခြင်း၊ အဆင့်မြင့်ကွန်ကရစ်တံတား(၁)စင်းနဲ့ Box Culvert (၃)စင်း တည်ဆောက်ဖို့အတွက် ရန်ပုံငွေကျပ်(၇၆၄.၀၀)သန်းကို ၂၀၁၈-၂၀၁၉ ပြည်နယ် ရန်ပုံငွေမှာ တင်ပြတောင်းခံသွားမှာ ဖြစ်ပါတယ်။ ကျေးလက်ဒေသဖွံ့ဖြိုးတိုးတက်ရေးဦးစီးဌာနလမ်းပိုင်းမှာပါဝင်တဲ့ မိုင်းလုံး-စည်းလင်းလမ်း ပေ(၁၂၀၀) ယခင် စည်ပင်သာယာရေးအဖွဲ့ကခင်းပြီး (၁၂)ပေအကျယ် ကတ္တရာလမ်း ပေ(၁၂၀၀)ကို (၁၅)ပေအကျယ် ကတ္တရာလမ်းခင်းခြင်း လုပ်ငန်းအတွက် ရန်ပုံငွေကျပ်(၂၄)သန်းခန့်ကို မြောင်းခွစည်းလင်းလမ်း(၃.၁၆)မိုင် ကတ္တရာခင်းခြင်း၊ (၁၈)ပေအကျယ် RC ကွန်ကရစ်တံတား(၃)စင်းနှင့် (၁၈)ပေအကျယ် Box Culvert (၂)စင်း ပြုလုပ်ခြင်းလုပ်ငန်းအတွက် ရန်ပုံငွေကျပ်(၆၄၀)သန်း စုစုပေါင်းရန်ပုံငွေ ကျပ်(၆၆၃.၅)သန်းကို ယခုလာမည့် ၂၀၁၈-၂၀၁၉ ဘဏ္ဍာနှစ် ပြည်ထောင်စု ရန်ပုံငွေကနေ တင်ပြတောင်းခံသွားမှာဖြစ်ပြီးတော့ ကျေးလက်ဒေသဖွံ့ဖြိုးတိုးတက်ရေးဦးစီးဌာနမှ လမ်း၊ တံတားတွေကို အသစ်ဖွင့်လှစ်ထားတဲ့ ဆောက်လုပ်ရေးဝန်ကြီးဌာနအောက်မှာရှိတဲ့ ကျေးလက် လမ်းနှင့် တံတားဖွံ့ဖြိုးရေးဦးစီးဌာနသို့ လုပ်ငန်းများအလွှဲအပြောင်းမှာ ထည့်သွင်းဆောင်ရွက်ပေး သွားမှာ ဖြစ်ပါတယ်။ သို့ဖြစ်တဲ့အတွက် လွိုင်ကော်မြို့နယ်၊ မိုင်းလုံးရပ်ကွက်မှ ဒီးမော့ဆိုမြို့နယ်၊ စည်းလင်း ကျေးရွာအထိ ကျေးရွာချင်းဆက်လမ်း (၇.၀၆)မိုင်အနက်ကနေ ဆည်မြောင်းနှင့်ရေအသုံးချမှုစီမံ ခန့်ခွဲရေးဦးစီးဌာနပိုင် လမ်းပိုင်းမှာပါဝင်တဲ့ မိုင်းလုံး-မြောင်းခွ(၃.၆၇၃)မိုင်အတွက် ရန်ပုံငွေ(၇၆၄)သန်း ကို ၂၀၁၈-၂၀၁၉ ခု၊ ပြည်နယ်ရန်ပုံငွေမှလည်းကောင်း၊ ကျေးလက်ဒေသဖွံ့ဖြိုးတိုးတက်ရေးဦးစီးဌာန လမ်းပိုင်းမှာပါဝင်တဲ့ မိုင်းလုံး-စည်းလင်း(၀.၂၂၇)မိုင်နဲ့ မြောင်းခွ-စည်းလင်း(၃.၁၆)မိုင်အတွက် ရန်ပုံငွေ (၆၆၃.၅)သန်းကို ၂၀၁၈-၂၀၁၉ ခု၊ ပြည်ထောင်စုရန်ပုံငွေတွင်လည်းကောင်း တင်ပြတောင်းခံသွားပြီး﻿ ဘဏ္ဍာငွေရရှိမှုအပေါ်မူတည်၍ အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း ပြန်လည်ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ တနင်္သာရီတိုင်းဒေသကြီး အမှတ်(၁၂)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးခင်မျိုးဝင်း ရဲ့ ငါးလုပ်ငန်းဖွံ့ဖြိုးတိုးတက်ဖို့ နိုင်ငံတကာ စည်းမျဉ်းစည်းကမ်းတွေကို လိုက်နာရန်နှင့် နိုင်ငံတကာဈေးကွက်မှာ ဆက်လက်တင်ပို့ ရောင်းချနိုင်ရေးအတွက် ဥပဒေနဲ့မညီတဲ့ လုပ်ငန်း အစီရင်ခံစာ သတင်းပေးပို့ခြင်းမရှိသော၊ နည်းစနစ်တကျမရှိသော စည်းကမ်းပျက် ငါးဖမ်းခြင်း လုပ်ငန်းလုပ်ကိုင်ခြင်း (IUU) Fishing မဖြစ်အောင် ပြည်ထောင်စုအစိုးရအနေနဲ့ IUU နဲ့ ပတ်သက်ပြီး မည်ကဲ့သို့ စီမံဆောင်ရွက်ထားသည်ကို သိရှိလိုခြင်းနှင့် စပ်လျဉ်းတဲ့ မေးခွန်းအပေါ် ပြန်လည်ဖြေကြား ပေးပါမယ်။ နိုင်ငံတကာမှာ ကြုံတွေ့နေရတဲ့ တရားမဝင် ငါးဖမ်းမှုလုပ်ငန်းများ တားဆီးကာကွယ် တိုက်ဖျက်ရေးအတွက် FAO ကနေပြီး တာဝန်ရှိမှု အသိစိတ်ဓာတ်ဖြင့် ဆောင်ရွက်ရတဲ့ ငါးလုပ်ငန်း mjệoosapp: (Code of Conduct for Responsible Fisheries-CCRF) şệ 0722:00€ cl:cos: Sc$:op: 09:28:Momusornsgadea: (Illegal,Unreported and Unregulated-IUU) ဆိုင်ရာ နိုင်ငံတကာငါးလုပ်ငန်းစီမံချက် (International Plan of Action)တို့ကို ပြဋ္ဌာန်းထားရှိ ပါတယ်။ ထိုပြဋ္ဌာန်းချက်တွေမှာ ရေယာဉ်မှတ်ပုံတင်နိုင်ငံများ၊ ကမ်းရိုးတန်းနိုင်ငံများနှင့် ဆိပ်ကမ်း နိုင်ငံများ၊ ဈေးကွက်နိုင်ငံများမှ လိုက်နာကျင့်သုံးရမည့် တာဝန်များကိုလည်း သတ်မှတ်ပြဋ္ဌာန်းထား ရှိပြီး ဖြစ်ပါတယ်။ FAO အဖွဲ့ဝင် နိုင်ငံတစ်နိုင်ငံဖြစ်တဲ့ မိမိတို့မြန်မာနိုင်ငံအနေနဲ့ ပြဋ္ဌာန်းချက်မှာပါရှိတဲ့ စည်းမျဉ်းစည်းကမ်းတွေကို မြန်မာနိုင်ငံမှာ ပြဋ္ဌာန်းထားရှိတဲ့ တည်ဆဲငါးလုပ်ငန်းဥပဒေများနှင့်အညီ လိုက်နာ အကောင်အထည်ဖော် ဆောင်ရွက်လျက်ရှိပါတယ်။ တရားမဝင် ငါးဖမ်းလုပ်ငန်းများ တားဆီး ကာကွယ်တိုက်ဖျက်ရေး (IUU) ဆိုင်ရာ အမျိုးသားငါးလုပ်ငန်းစီမံချက်ကို ဥရောပသမဂ္ဂ (EU) ရဲ့ ကုန်သွယ်မှု ဖွံ့ဖြိုးတိုးတက်ရေးအစီအစဉ်ကနေ နည်းပညာအထောက်အပံ့နဲ့ လုပ်ငန်းစီမံချက်များ ရေးဆွဲပြီး အကောင်အထည်ဖော်နိုင်ဖို့ စီစဉ်ဆောင်ရွက်လျက်ရှိနေပြီဖြစ်ကြောင်း ဖြေကြားအပ် ပါတယ်။ ဒီနေရာမှာ လိုအပ်တဲ့အချက်အလက်များ ညှိနှိုင်းပြုစုဖို့အတွက် အချိန်အတိုင်းအတာတစ်ခု တော့ လိုအပ်မှာဖြစ်ပါတယ်။ ဒါ့အပြင် ဒေသတွင်းနိုင်ငံတွေက ဖွဲ့စည်းထားတဲ့ ငါးလုပ်ငန်းစီမံခန့်ခွဲမှု အဖွဲ့အစည်းများက ချမှတ်ထားတဲ့ ငါးလုပ်ငန်းဆိုင်ရာ စည်းမျဉ်းစည်းကမ်းတွေကိုလည်း လိုက်နာ အကောင်အထည်ဖော် ဆောင်ရွက်သွားရမှာဖြစ်ပါတယ်။ ထိုပြဋ္ဌာန်းချက်၊ စည်းမျဉ်းစည်းကမ်းတွေအရ တရားမဝင် ငါးဖမ်းလုပ်ငန်းတွေကို တားဆီး ကာကွယ်တိုက်ဖျက်နိုင်ဖို့အတွက် (က) စည်းမျဉ်း စည်းကမ်းများ ပြဋ္ဌာန်းခြင်း၊ ထိုစည်းကမ်းများကို ဖောက်ဖျက်ခြင်းအား ပြင်းထန်ထိရောက်စွာ အရေးယူခြင်း၊ (ခ) မိမိနိုင်ငံမှ ငါးဖမ်းရေယာဉ် အားလုံး တရားဝင် မှတ်ပုံတင်ထားရှိစေရေး စည်းမျဉ်းသတ်မှတ်ဆောင်ရွက်ခြင်း၊ (ဂ) မိမိနိုင်ငံမှာရှိတဲ့ ငါးဖမ်း﻿ ရေယာဉ်များအတွက် မှတ်တမ်းထားရှိခြင်း၊ ငါးဖမ်းရေယာဉ်ကိုယ်ထည်မှာ အမှတ်အသားများ ပြုလုပ် ထားရှိစေခြင်း၊ (ဃ) မိမိနိုင်ငံ ငါးဖမ်းရေယာဉ်တွေကို ငါးချဆိပ်ကမ်းများနှင့် ပင်လယ်ပြင်များတွင် စစ်ဆေးခြင်း၊ (င) မိမိနိုင်ငံ ငါးဖမ်းရေယာဉ်များအတွက် တရားဝင် ငါးဖမ်းဆီးခွင့်ပြုခြင်း၊ ငါးဖမ်း လိုင်စင်နှင့် ငါးဖမ်းဆီးမှုအထောက်အထားများကို ရယူခြင်းနဲ့ ထုတ်ပေးခြင်း၊ (စ) ငါးဖမ်းရေယာဉ်များ ရဲ့ ငါးဖမ်းဆီးခြင်းလုပ်ငန်းများကို စောင့်ကြည့်ထိန်းချုပ် ထောက်လှမ်းခြင်း၊ (ဆ) ရေလုပ်သားတွေကို တာဝန်သိ ငါးလုပ်ငန်းဆိုင်ရာ အလေ့အကျင့်များ အသိပညာများပေးခြင်း၊ (ဇ) လုပ်ငန်းရှင်များ၊ ရေလုပ်သားများကနေ လိုက်နာပူးပေါင်းဆောင်ရွက်ရေး စည်းရုံးဆောင်ရွက်ခြင်း၊ (ဈ) မိမိနိုင်ငံမှ ငါးဖမ်းရေယာဉ်များ အခြားနိုင်ငံတွေမှာ နိုင်ငံခြားငါးဖမ်းရေယာဉ်များအဖြစ် သွားရောက်မှတ်ပုံ တင်ခြင်း ပြုလုပ်ပါက ထိရောက်စွာအရေးယူဆောင်ရွက်ခြင်း၊ (ည) အခြားနိုင်ငံမှ ငါးဖမ်းရေယာဉ်များ မိမိနိုင်ငံအတွင်း ငါးဝင်ရောက်ဖမ်းဆီးပါက ထိရောက်စွာ အရေးယူခြင်း၊ (ဋ) အခြားနိုင်ငံမှ တရားမဝင် ငါးဖမ်းရေယာဉ်များ မိမိနိုင်ငံ ဆိပ်ကမ်းတွေမှာ ဝင်ရောက်ဆိုက်ကပ်ခြင်းနှင့် ကုန်ချခြင်း၊ ကုန်လွှဲ ပြောင်းခြင်းများကို ခွင့်မပြုခြင်း၊ (ဌ) နိုင်ငံခြားငါးဖမ်း ရေယာဉ်တွေကို မိမိနိုင်ငံမှာ ငါးဖမ်းဆီးခွင့် ပြုခြင်း၊ ဆိပ်ကမ်းများတွင် ဆိုက်ကပ်ခြင်းနှင့် ကုန်ချခြင်းတွေကို ခွင့်ပြုရာမှာ လိုအပ်တဲ့ ငါးဖမ်းရေယာဉ် ဆိုင်ရာ အထောက်အထားတွေနဲ့ ငါးဖမ်းဆီးခြင်းဆိုင်ရာ အထောက်အထားတွေကို စစ်ဆေးခြင်း၊ (၃) မိမိနိုင်ငံသားများ တာဝန်ယူမှုဖြင့် လုပ်ကိုင်တဲ့ နိုင်ငံခြားကျူနာ ငါးဖမ်းရေယာဉ်တွေကို စောင့်ကြည့် ထိန်းချုပ် ထောက်လှမ်းခြင်း လုပ်ငန်းများ တိုးတက်စေဖို့အတွက် ဂြိုလ်တုစနစ်သုံး ငါးဖမ်းရေယာဉ် စောင့်ကြည့်ထိန်းချုပ်ရေး ကိရိယာများတပ်ဆင်စေခြင်းနဲ့ စည်းကမ်းဖောက်ဖျက်တဲ့ နိုင်ငံခြား ငါးဖမ်း ရေယာဉ်များနှင့် ပြည်တွင်း ငါးဖမ်းရေယာဉ်တွေကို ထိရောက်စွာ အရေးယူခြင်းတို့ ဆောင်ရွက်လျက် ရှိပါတယ်။ မြန်မာ့ပင်လယ်ပြင်နှင့် ထိတွေ့ဆက်စပ်နေတဲ့ ထိုင်းနိုင်ငံ ငါးလုပ်ငန်းဦးစီးဌာနနဲ့ မြန်မာနိုင်ငံ ငါးလုပ်ငန်းဦးစီးဌာနတို့ဟာ တရားမဝင် ငါးဖမ်းဆီးမှု တိုက်ဖျက်ခြင်း၊ ဆိပ်ကမ်းနိုင်ငံများ လိုက်နာ ရမယ့် တာဝန်တွေကို အကောင်အထည်ဖော်ခြင်းနှင့် ငါးလုပ်ငန်း ကုန်သွယ်မှုတိုးတက်ရေး၊ ငါးမွေးမြူရေး နှင့် ငါးလုပ်ငန်းဆိုင်ရာ သုတေသနလုပ်ငန်းများ ပူးပေါင်းဆောင်ရွက်ရေးတို့အတွက်လည်း ၂၀၁၇ ခုနှစ်၊ ဖေဖော်ဝါရီလထဲမှာ နှစ်နိုင်ငံအကြား သဘောတူ လက်မှတ်ရေးထိုးပြီး ပူးပေါင်းဆောင်ရွက်မှုကိုလည်း ပြုလုပ်လျက်ရှိပါတယ်။ မြန်မာနိုင်ငံငါးလုပ်ငန်းဦးစီးဌာနအနေနဲ့ ငါးဖမ်းရေယာဉ် စစ်ဆေးရေးစခန်း Check Point တွေမှာသာ တရားဝင်မှတ်ပုံတင်ထားတဲ့ ကမ်းနီး/ကမ်းဝေး ငါးဖမ်းရေယာဉ်များ ဝင်ရောက်ခြင်း၊ ထွက်ခွာခြင်းနဲ့ မထွက်ခွာမီ စစ်ဆေးခြင်းကိုသာ ဆောင်ရွက်နိုင်ခဲ့တဲ့ အခြေအနေ ဖြစ်ပါတယ်။ ပင်လယ်ပြင်မှာရှိတဲ့ ကမ်းဝေး/ကမ်းနီးငါးဖမ်းရေယာဉ်တွေကိုတော့ ကာကွယ်ရေးဝန်ကြီး ဌာနရဲ့ စစ်ဆေးကြပ်မတ်မှုနဲ့ ဆောင်ရွက်လျက်ရှိပါတယ်။ တပ်မတော်(ကြည်း)နဲ့ တပ်မတော်(ရေ)တို့ကို စစ်ဆေးရေးမှူးတာဝန်ပေးအပ်ခြင်းကို ပြည်ထောင်စုမြန်မာနိုင်ငံတော်အစိုးရအဖွဲ့ရုံးက ၁၉၉၁ ခုနှစ်၊ အောက်တိုဘာလ ၁၀ ရက်၊ ရက်စွဲပါ အမိန့်ကြော်ငြာစာအမှတ်(၂၁/၉၁)ဖြင့် တာဝန်ပေးထားပြီးတော့ ငါးဖမ်းရေယာဉ်များ အပါအဝင် အခြား ပြည်တွင်း/ပြည်ပ ရေယာဉ်များအား စစ်ဆေးခြင်းနဲ့ အရေးယူ﻿ ခြင်းများကို ဆောင်ရွက်ရပါတယ်။ သတ်မှတ်စည်းကမ်း ဖောက်ဖျက်တဲ့အတွက် တပ်မတော်(ရေ) စစ်ရေယာဉ်များနဲ့ တပ်ရင်းတပ်ဖွဲ့များက ဖမ်းဆီးရမိပြီး အရေးယူခဲ့တဲ့ ငါးဖမ်းရေယာဉ်စာရင်းတွေကို ပြန်ကြည့်မယ်ဆိုရင် ၂၀၀၇-၂၀၀၈ ကနေ ၂၀၁၆-၂၀၁၇ အထိ (၁၀)နှစ်တာကာလအတွင်းမှာ အစီး ပေါင်း (၅၅၀)ကို ဖမ်းဆီးအရေးယူခဲ့ရပါတယ်။ လက်ရှိ ၂၀၁၇-၂၀၁၈ ခုနှစ်မှာ ယနေ့အထိ (၁၃)စီး ဖမ်းဆီးအရေးယူခဲ့ပြီး ဖြစ်ပါတယ်။ သို့ဖြစ်တဲ့အတွက် လွှတ်တော်ကိုယ်စားလှယ်ကြီး မေးမြန်းတဲ့ မေးခွန်းနဲ့စပ်လျဉ်းပြီး တရားမဝင် ငါးဖမ်းဆီးမှုများအား ထိရောက်စွာ ထိန်းချုပ်နိုင်ဖို့အတွက် မြန်မာနိုင်ငံကို လာရောက်လုပ်ကိုင်တဲ့ နိုင်ငံခြားငါးဖမ်းရေယာဉ်များမှာ ဂြိုလ်တုစနစ်သုံး ငါးဖမ်းရေယာဉ် စောင့်ကြည့်ထိန်းချုပ်ရေးစနစ် VMS ကို တပ်ဆင်အသုံးပြု ထိန်းချုပ်လျက်ရှိပြီး ပြည်တွင်းငါးဖမ်းရေယာဉ်များမှာ တပ်ဆင်နိုင်ဖို့အတွက် စီမံကိန်းဖြစ်နိုင်ခြေလေ့လာမှု (Fecsibility Study) ကို French Development Agency (AFD)က အထောက်အပံ့နဲ့ ဆောင်ရွက်လျက်ရှိပြီး နည်းပညာနဲ့ငွေကြေး အကူအညီရနိုင်ဖို့လည်းပဲ စီမံ ဆောင်ရွက်လျက်ရှိပါကြောင်း အမျိုးသားလွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည် ဖြေကြားအပ်ပါတယ်။ ကျေးဇူးတင်ပါတယ်။ (ဩဘာသံများ)
</speech>
</section>
<section value = 'Motion'>

<title>
ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁) အတွင်းရေးမှူး၊ စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီ)၏ မြန်မာနိုင်ငံ၏ ငါးနှင့်ရေလုပ်ငန်း ရေရှည်ဖွံ့ဖြိုးတိုးတက်ရေး၊ ငါးနှင့်ရေသယံဇာတများ ထိန်းသိမ်းကာကွယ်ရေး၊ ပြည်တွင်းစားသုံးမှုဖူလုံပြီး နိုင်ငံခြားဝင်ငွေ တိုးတက် ရရှိရေး၊ အလုပ်အကိုင် အခွင့်အလမ်းများပိုမိုရရှိရေး၊ ကျေးလက်စီးပွားဖွံ့ဖြိုးပြီး ဆင်းရဲမှုလျှော့ချရေး၊ ငါးလုပ်ငန်းဆိုင်ရာ သုတေသနများ၊ ပညာပေးလုပ်ငန်းများနှင့် လူသားအရင်းအမြစ်များ ဖွံ့ဖြိုးတိုးတက်ရေးတို့ အတွက် ပြီးပြည့်စုံသော ငါးလုပ်ငန်းဆိုင်ရာ တက္ကသိုလ်ကြီးတစ်ခု (Fishery University) ဖွင့်လှစ်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် (အတွင်းရေးမှူး၊ စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီ)အဆို တင်သွင်းထားတဲ့ မြန်မာနိုင်ငံ၏ ငါးနှင့်ရေ လုပ်ငန်း ရေရှည်ဖွံ့ဖြိုးတိုးတက်ရေး၊ ငါးနှင့်ရေသယံဇာတများ ထိန်းသိမ်းကာကွယ်ရေး၊ ပြည်တွင်းစားသုံးမှု ဖူလုံပြီး နိုင်ငံခြားဝင်ငွေ တိုးတက်ရရှိရေး၊ အလုပ်အကိုင် အခွင့်အလမ်းများ ပိုမိုရရှိရေး၊ ကျေးလက်စီးပွား ဖွံ့ဖြိုးပြီး ဆင်းရဲမှုလျှော့ချရေး၊ ငါးလုပ်ငန်းဆိုင်ရာ သုတေသနများ၊ ပညာပေးလုပ်ငန်းများနှင့် လူသား အရင်းအမြစ်များ ဖွံ့ဖြိုးတိုးတက်ရေးတို့အတွက် ပြီးပြည့်စုံသော ငါးလုပ်ငန်းဆိုင်ရာ တက္ကသိုလ်ကြီး တစ်ခု (Fishery University) ဖွင့်လှစ်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၁၂)ဦး အမည်စာရင်း တင်သွင်းထားပါတယ်။ ဆွေးနွေးမည့် ကိုယ်စားလှယ်များ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။﻿
</speech>
<speech type='speaker'>
ပထမဦးစွာ ရှမ်းပြည်နယ် မဲဆန္ဒနယ်အမှတ်(၈)မှ ဒေါ်မမလေး ဆွေးနွေး နိုင်ပါပြီ
</speech>
<speech>
<mp id='973'>ဒေါ်မမလေး၊ ရှမ်းပြည်နယ် မဲဆန္ဒနယ်အမှတ်(၈)</mp>
လေးစားရပါသော ဥက္ကဋ္ဌကြီးနှင့် တကွ အားလုံးကို မင်္ဂလာပါလို့ နှုတ်ခွန်းဆက်သပါတယ်ရှင်။ ကျွန်မကတော့ ရှမ်းပြည်နယ် မဲဆန္ဒနယ် အမှတ်(၈) ဓနုကိုယ်ပိုင်အုပ်ချုပ်ခွင့်ရဒေသမှ အမျိုးသားလွှတ်တော်ကိုယ်စားလှယ် ဒေါ်မမလေး ဖြစ်ပါတယ်ရှင်။ ဥက္ကဌကြီးရှင်။ ကျွန်မတို့နိုင်ငံဟာ ကမ္ဘာပေါ်မှာ ရေသယံဇာတပိုင်ဆိုင်မှု အဆင့်(၁၄) တွင် ပါဝင်ပြီး ကမ္ဘာ့အသန့်ရှင်းဆုံး ကမ်းရိုးတန်းဒေသ(၁၀)ခုတွင်လည်း ပါဝင်ပါတယ်။ ပင်လယ် ကျွန်းပေါင်း (၈၀၀)ကျော်ရှိပြီး သဘာဝပတ်ဝန်းကျင်ကောင်းများကို တည်မှီ၍ နိုင်ငံတစ်ဝန်းလုံးကို ကြည့်မယ်ဆိုရင် ရေသယံဇာတအရင်းအမြစ်ပေါများတဲ့ နိုင်ငံတစ်ခုဖြစ်ပါတယ်။ ဒီလိုရေမြေသဘာဝ အခြေအနေကောင်းမွန်သော်လည်း ရေမြေသဘာဝ အခြေအနေမကောင်းတဲ့ နိုင်ငံတွေလောက် ငါးလုပ်ငန်းကဏ္ဍမှာ တိုးတက်မှုမရှိတာ တွေ့ရပါတယ်။ နိုင်ငံခြားတင်ပို့မှုကို ကြည့်မယ်ဆိုရင်လည်း ကမ္ဘာမှာအရင်က အဆင့်(၈)နေရာမှာ ရှိခဲ့ပေမယ့် အခုအခါ အဆင့်(၁၄) (၁၅)အထိ ရောက်ရှိနေပါပြီ။ အာဆီယံနိုင်ငံများထဲမှာ ရေသယံဇာတ အကြွယ်ဝဆုံးဖြစ်ပေမယ့် အိမ်နီးချင်း ထိုင်းနိုင်ငံနဲ့ ဗီယက်နမ်နိုင်ငံတွေကိုတောင် အမီမလိုက်နိုင် သေးတာ တွေ့ရပါတယ်။ ဗီယက်နမ်ဟာ စစ်ပြီးတဲ့နောက်ပိုင်းမှာ စိုက်ပျိုးရေးနဲ့ သားငါးကဏ္ဍကို ဦးစားပေး ပြောင်းလဲလိုက်တဲ့အတွက် တိုးတက်တဲ့နိုင်ငံ ဖြစ်သွားခဲ့ပါတယ်။ ကျွန်မတို့နိုင်ငံဟာလည်း ရဲရဲတင်းတင်း လုပ်ကိုင်ဖို့ လိုအပ်လာပါပြီ။ ငါးလုပ်ငန်းကဏ္ဍမှာ လူ့စွမ်းအားအရင်းအမြစ်တွေကို မွေးထုတ်ပေးနိုင်ဖို့လည်း လိုအပ်လာပါပြီ။ အစစအရာရာ ခေတ်နောက်ကျနေတဲ့ ကျွန်မတို့နိုင်ငံ ဖွံ့ဖြိုး တိုးတက်ဖို့အတွက် စီးပွားရေးကို ဘက်စုံထူထောင်ရမှာ ဖြစ်ပါတယ်။ စက်မှုနိုင်ငံ ထူထောင်ဖို့ဆိုတာ ဆန္ဒသာရှိပြီး တကယ့်လက်တွေ့မှာ မလွယ်ကူလှပါဘူး။ ကျွန်မတို့နိုင်ငံရဲ့ လူဦးရေ(၇၀)ရာခိုင်နှုန်းဟာ ကျေးလက်ဒေသမှာနေထိုင်ပြီး စိုက်ပျိုးရေးနဲ့ အဓိက အသက်မွေးဝမ်းကျောင်း ပြုကြတာပါ။ စိုက်ပျိုးရေးနဲ့ ဘေးထွက်ပစ္စည်းကို အစာအဖြစ် အသုံး ပြု ကာ မွေးမြူရေးကို လုပ်ကိုင်ကြပါတယ်။ မွေးမြူရေးကဏ္ဍမှာ နိုင်ငံရဲ့ ရေသယံဇာတ အရင်းအမြစ် များကို အသုံးချပြီး စီးပွားရေးဘဝ ဖွံ့ဖြိုးတိုးတက်စေဖို့ဆိုရင် ငါးလုပ်ငန်းဟာ အလွယ်ကူဆုံး ဖြစ်ပါတယ်။ ငါးလုပ်ငန်းကဏ္ဍဟာ တိုးတက်လာပါက ကျွန်မတို့နိုင်ငံရဲ့ ပြည်တွင်းစားသုံးမှုအနေနဲ့ ဆိုရင် ငါးသတ္တဝါတွေဟာ နေ့စဉ်ချက်ပြုတ် စားသောက်နေတဲ့အထဲမှာ မပါမဖြစ် ပါဝင်နေပြီး အခြား အသားတွေထက် ပရိုတင်းဓာတ်ပိုရတဲ့အတွက် အားအထားရဆုံး စားသုံးသင့်တဲ့အသား ဖြစ်ပါတယ်။ ဒါကြောင့် ပြည်တွင်းစားသုံးမှုကို ဖူလုံစေရန်အတွက် စပါးစိုက်ပျိုးလို့မရတဲ့ ရေနက်ကွင်း တွေကို လယ်ယာမြေ အခြားနည်းသုံးစွဲခွင့် ဖြေလျှော့၍ ငါး၊ ပုစွန် မွေးမြူပါက မွေးမြူလုပ်ကိုင်ခွင့် ပေးသင့်ပါတယ်။ ငါးလုပ်ငန်းကဏ္ဍကို စိတ်ဝင်စားစွာ စီးပွားဖြစ် လုပ်ကိုင်သူများပြားလာရန်﻿ သြဂုတ်လ ၂၃ ရက် အားပေးသင့်ပါတယ်။ တစ်နိုင်တစ်ပိုင်ဖြစ်ဖြစ်၊ စီးပွားဖြစ် လုပ်ကိုင်တာဖြစ်ဖြစ် လုပ်ကိုင်လာကြမယ် ဆိုရင် အလုပ်အကိုင် အခွင့်အလမ်းများရရှိကာ ဆင်းရဲမှု လျော့ကျလာမှာဖြစ်ပါတယ်။ မွေးမြူရာမှာ သမားရိုးကျ မွေးမြူတာထက် နည်းပညာနဲ့မွေးမြူပါက စီးပွားရေးအနေနဲ့ တွက်ခြေကိုက်ပြီး စိတ်ဝင် စားလာကြရင် စီးပွားလည်း ရ၊ အလုပ်လည်း ရ၊ လူနေမှုဘဝလည်း မြင့်မားလာကြမှာဖြစ်ပါတယ်။ ဖမ်းဆီးရေးအပိုင်းတွင်လည်း ကုန်းတွင်းရေချိုငါး၊ ပုစွန်တွေကို ဖမ်းဆီးရာမှာ ငါးသယံဇာတ အရင်းအမြစ်များကို ထိန်းသိမ်းကာကွယ်ရမှာဖြစ်ပါတယ်။ ကမ္ဘာမှာမရှိသေးတဲ့ ဇီဝမျိုးစိတ်၊ ငါးမျိုးစိတ် တွေကို အင်းလေးကန်အတွင်းမှာတွေ့ရသလို ထူးဆန်းတဲ့ ငါးမျိုးစိတ်တွေကို တနင်္သာရီ၊ ရခိုင်ဒေသမှာ တွေ့ရပါတယ်။ ရေချို၊ ရေငန် ငါးသယံဇာတအရင်းအမြစ်များကို ရေရှည် သုံးစွဲရေး၊ မျိုးသုဉ်းမည့် အန္တရာယ်ကျရောက်နေတဲ့ ငါးမျိုးများ ပေါက်ဖွားရာ ပြန့်ပွားရေး၊ ပေါက်ဖွားပြန့်ပွားရေးနှင့် ငါးမျိုး နေရင်း ဒေသများ၊ ဇီဝဂေဟစနစ်များကို ကာကွယ်ရန် စည်းကမ်းချက်များဖြင့် စနစ်တကျ ဥပဒေ၊ နည်းဥပဒေများ ပြဋ္ဌာန်းကာကွယ်စောင့်ရှောက်ရမှာဖြစ်ပါတယ်။ ငါးဖမ်းဆီးနည်း မှားယွင်းမှုကြောင့် ရှော့တိုက်တာ၊ အဆိပ်ချတာ၊ ဓာတုပစ္စည်းများ ရေသို့စွန့်ပစ်မှုကြောင့် သား၊ ငါး၊ ပုစွန်အထွက်နှုန်း ကျဆင်းလာပါတယ်။ ဒါကြောင့် ကိုယ့်နိုင်ငံထဲမှာ ရေသယံဇာတ ပေါများပေမယ့် တရားမဝင် နည်းလမ်း တွေနဲ့ ဝင်လာတဲ့ ငါး၊ ပုစွန်တွေကို စားသုံးနေရတာ သဘာဝမကျပါဘူး။ ကျွန်မတို့နိုင်ငံဟာ ရေ၊ မြေ၊ ရာသီဥတုမျှတတဲ့ နိုင်ငံဖြစ်တဲ့အတွက် ကမ္ဘာ့ဈေးကွက်မှာ လိုအပ်တဲ့ ငါးမျိုးစိတ်များကို ပြောင်းလဲ မွေးမြူထုတ်လုပ်ပြီး ကမ္ဘာ့ဈေးကွက်ကို တင်ပို့နိုင်လျှင် နိုင်ငံခြားဝင်ငွေ ရရှိစေမှာ ဖြစ်ပါတယ်။ ငါးမွေးမြူထုတ်လုပ်ရန်အတွက် ကျွမ်းကျင်လုပ်သားတွေကို လိုအပ်တဲ့အတွက် သင်တန်း များပေးရန် လိုအပ်ပါတယ်။ ကျွန်မတို့နိုင်ငံမှာ စိုက်ပျိုးရေးနဲ့ပတ်သက်လျှင် စိုက်ပျိုးရေးတက္ကသိုလ် ရှိပြီး မွေးမြူရေးနဲ့ပတ်သက်လျှင် တိရစ္ဆာန်မွေးမြူရေးနှင့် ဆေးကုသရေးတက္ကသိုလ် ရှိပါပြီ။ သစ်တော နှင့်ပတ်သက်လျှင် သစ်တောတက္ကသိုလ် ရှိနေပါပြီ။ ငါးလုပ်ငန်းတက္ကသိုလ်တစ်ခုပဲ လိုပါတော့တယ်။ ငါးလုပ်ငန်းကဏ္ဍတိုးတက်စေဖို့ ငါးတက္ကသိုလ်မရှိဘဲနဲ့ တိုးတက်နိုင်မှာ မဟုတ်ပါဘူး။ ရေချိုး၊ ရေငန်၊ ငါး၊ ပုစွန် သားဖောက်နည်းပညာ၊ အစာအာဟာရဆိုင်ရာ ထုတ်လုပ်မှုပညာ၊ သဘာဝပတ်ဝန်းကျင် ထိန်းသိမ်းရေးဆိုင်ရာနဲ့ ငါးလုပ်ငန်းဆိုင်ရာ သုတေသနလုပ်ခြင်းများနှင့် စနစ်တကျ မွေးမြူနိုင်မည့် နည်းပညာ စတဲ့ ပညာရပ်များကို သင်ကြားပေးတဲ့ လူ့စွမ်းအား အရင်းအမြစ်များကို မွေးထုတ်ပေးမယ့် ငါးလုပ်ငန်းတက္ကသိုလ်ကို ဖွင့်လှစ်သင်ကြားပေးနိုင်မည်ဆိုပါက လူ့စွမ်းအား အရင်းအမြစ်နဲ့ သဘာဝ ကပေးတဲ့ သယံဇာတအရင်းအမြစ်များ ပူးပေါင်းကာ ငါးလုပ်ငန်းကဏ္ဍကို မြှင့်တင်လာနိုင်မှာဖြစ်ပြီး ကျွန်မတို့နိုင်ငံရဲ့ ဆင်းရဲတွင်းမှ လွတ်ကင်းကာ လူနေမှုဘဝ ဖွံ့ဖြိုးတိုးတက်လာစေရန်အတွက် စိုက်ပျိုး မွေးမြူရေး ရေလုပ်ငန်းကော်မတီအတွင်းရေးမှူး ဒေါက်တာဝင်းမြင့် ရဲ့ ငါးလုပ်ငန်းဆိုင်ရာ တက္ကသိုလ်ကြီး တစ်ခု ဖွင့်လှစ်ပေးရန် အဆိုအား စိုက်ပျိုးမွေးမြူရေးရေလုပ်ငန်း ကော်မတီအဖွဲ့ဝင် ကျွန်မကနေပြီး တော့မှ ထောက်ခံဆွေးနွေးလိုက်ပါတယ်ရှင်။ အားလုံးကို ကျေးဇူးတင်ပါတယ်ရှင်။ (ဩဘာသံများ)﻿
</speech>
<speech type='speaker'>
ဆက်လက်ပြီး ကရင်ပြည်နယ် မဲဆန္ဒနယ်အမှတ်(၇)မှ ဒေါ်နော်ခရစ္စထွန်း (ခ) ဒေါက်တာအာကာမိုး ဆွေးနွေးနိုင်ပါပြီ
</speech>
<speech>
<mp id='901'>
ဒေါ်နော်ခရစ္စထွန်း (ခ) ဒေါက်တာအာကာမိုး ၊ ကရင်ပြည်နယ် မဲဆန္ဒနယ်အမှတ်(၇)
</mp>
လေးစားရတဲ့ အမျိုးသားလွှတ်တော်ဥက္ကဋ္ဌကြီး၊ ဒုတိယဥက္ကဋ္ဌ၊ ပြည်ထောင်စုဝန်ကြီးနဲ့ အမျိုးသား လွှတ်တော်ကိုယ်စားလှယ်အားလုံး မင်္ဂလာပါလို့ နှုတ်ခွန်းဆက် ဂါရဝပြုအပ်ပါတယ်ရှင်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၇)မှ ဒေါ်နော်ခရစ္စထွန်း(ခ)ဒေါက်တာအားကာမိုး ဖြစ်ပါတယ်။ ကျွန်မအနေနဲ့ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် ရဲ့ အဆိုကို ထောက်ခံ ဆွေးနွေးသွားမှာဖြစ်ပါတယ်။ လေးစားရတဲ့ ဥက္ကဌကြီးရှင်။ အခုတလော မီဒီယာတွေမှာ ကျွန်မတို့နိုင်ငံရဲ့ GDP ကျဆင်း နေတယ်၊ စီးပွားရေးကျဆင်းနေတယ်ဆိုတဲ့ ထောက်ပြဝေဖန်မှုတွေ တွေ့ရမှာဖြစ်ပါတယ်။ ကျွန်မတို့ နိုင်ငံက ပြည်တွင်းစားနပ်ရိက္ခာဖူလုံပြီး ပြည်ပကို တင်ပို့နိုင်မယ်ဆိုရင် ကျွန်မတို့နိုင်ငံရဲ့ စီးပွားရေး ဦးမော့လာမှာ မလွဲမသွေ ဖြစ်ပါတယ်။ ကျွန်မတို့နိုင်ငံဟာ သဘာဝပေးတဲ့ စားနပ်ရိက္ခာဖူလုံဖို့ ရေခံ၊ မြေခံ အင်မတန်မှ ကောင်းတဲ့နိုင်ငံပါ။ တောင်ပေါ်မြေပြန့် ပင်လယ်ရှုခင်းစုံပြီး နွေ၊ မိုး၊ ဆောင်း ရာသီ စုံတဲ့နိုင်ငံပါ။ ပေပေါင်း(၂၀၀၀၀)လောက်မြင့်တဲ့ တောင်တန်းကြီးတွေရှိသလို (၆၇၇၀၀၀) စတုရန်း ကီလိုမီတာရှိတဲ့ ပင်လယ်ရေပြင်ကြီးကိုလည်း ပိုင်ဆိုင်ထားပါတယ်။ ဒါကြောင့် နိုင်ငံတော်ဖွဲ့စည်းပုံ အခြေခံဥပဒေအခန်း(၈)၊ ပုဒ်မ ၃၉၀၊ ပုဒ်မခွဲ(ဂ)မှာ မြန်မာနိုင်ငံသားတိုင်းသည် လူ့စွမ်းအား အရင်းအမြစ် ဖွံ့ဖြိုးတိုးတက်ရေးမြင့်မားလာစေရန် ကြိုးပမ်းခြင်းဖြင့် နိုင်ငံတော်ကို ကူညီရန် တာဝန်ရှိသည်လို့ ဖော်ပြထားသလိုပဲ ကျွန်မတို့နိုင်ငံသားတွေဟာ ရေခံ၊ မြေခံကောင်းတဲ့ ကျွန်မတို့နိုင်ငံမှာ စိုက်ပျိုးရေး သာမက မွေးမြူရေးမှာပါ ကြိုးပမ်းလုပ်ကိုင်ဆောင်ရွက်ခြင်းဖြင့် တိုင်းပြည်ရဲ့ စီးပွားရေးကို မြှင့်တင် ပေးနိုင်မှာဖြစ်ပါတယ်။ မြစ်၊ ချောင်း၊ အင်းအိုင်ပေါများပြီး ကြီးမားလှတဲ့ ပင်လယ်ရေပြင်ပိုင်နက်ကြောင့် ငါးလုပ်ငန်း ဟာ တိုင်းပြည်ရဲ့ စားနပ်ရိက္ခာကို ဖူလုံစေပြီး စီးပွားရေးကို မြှင့်တင်ပေးနိုင်တဲ့ အဓိကလုပ်ငန်းတစ်ခု ဖြစ်ပါတယ်။ ဒါပေမဲ့ လက်ရှိမှာ မြစ်၊ ချောင်း၊ အင်းအိုင် ပင်လယ်ပိုင်နက် ကျွန်မတို့လောက်မရှိတဲ့ အိမ်နီးချင်း ထိုင်း၊ ဗီယက်နမ်တို့ဟာ ကျွန်မတို့နိုင်ငံထက် နိုင်ငံခြားဝင်ငွေ (၁၀)ဆကျော် ငါးတန်ချိန်ကို တင်ပို့နိုင်ပြီး ကျွန်မတို့နိုင်ငံသားတွေဟာ သူတို့နိုင်ငံရဲ့ ရေလုပ်သား အလုပ်သမားတွေအဖြစ် ဝင်ရောက်လုပ်ကိုင်နေရတာ၊ ရေလုပ်သားကျွန်အဖြစ် ရောက်ရှိခဲ့ရတာတွေဟာ ရင်နင့်စရာပါပဲ။ လေးစားရတဲ့ ဥက္ကဌကြီးရှင်။ လုပ်ငန်းတစ်ခု ဖွံ့ဖြိုးတိုးတက်ဖို့ဆိုရင် ဥပဒေဆိုင်ရာ အကူအညီပေးဖို့ လိုအပ်သလို ပညာရပ်ဆိုင်ရာ အထောက်အကူပြုဖို့ လိုအပ်ပါတယ်။ အခုဆိုရင် တိုင်းဒေသကြီးနဲ့ ပြည်နယ်တွေမှာ ရေချိုငါးလုပ်ငန်းဥပဒေနဲ့ ပြည်နယ်နှင့်တိုင်းဒေသ ငါးလုပ်ငန်းဦးစီး ဌာနအဆင့်ပဲ ရှိနေပါတယ်။ ပြည်တွင်းအင်းပေါင်း (၃၇၃၀)ကနေ အခွန်ကျပ်သန်းပေါင်း(၈၃၀၀)﻿ ကျော် ရရှိခဲ့ပေမယ့်လည်း နည်းပညာပေး သုတေသန လုပ်ဆောင်ပေးဖို့နဲ့ ဈေးကွက်ဖန်တီးပေးနိုင်ဖို့ မရှိသေးပါဘူး။ (MSY) Maximum Sustaindble Yield ရဲ့ တိုင်းတာချက်အရ ပင်လယ်ငါးနဲ့ ရေသယံဇာတဟာ ၂၀၁၃-၂၀၁၅ မှာ တန်တစ်သိန်းပဲ ကျန်ရှိတော့တဲ့အတွက် (၉၀)ရာခိုင်နှုန်း လျော့နည်း သွားခဲ့ပေမယ့်လည်း ကမ်းနီး၊ ကမ်းဝေး ငါးဖမ်းလုပ်ငန်းထိန်းချုပ်ဖို့၊ ငါးသယံဇာတ ပြန်လည် ဖြည့်ဆည်းနိုင်ဖို့ နည်းပညာတွေကို အခုထိ မပံ့ပိုးနိုင်သေးပါဘူး။ တည်ဆဲမြန်မာ့ပင်လယ် ငါးဖမ်း လုပ်ငန်းဥပဒေကလည်း အကာအကွယ် အထောက်အကူ မပြုနိုင်သေးပါဘူး။ နိုင်ငံတကာ ငါးဖမ်းစည်းမျဉ်းစည်းကမ်းတွေနဲ့လည်း ချိတ်ဆက်နိုင်ခြင်း၊ နိုင်ငံတကာ အဆင့်မီ နည်းပညာတွေနဲ့ ထိန်းချုပ်လုပ်ဆောင်နိုင်ခြင်းလည်း မရှိသေးပါဘူး။ သမုဒ္ဒရာပတ်လည် ဝိုင်းထားတဲ့ သြစတြေးလျနိုင်ငံမှာဆိုရင် လက်ရှိနဲ့ အနာဂတ်အတွက် ရေသယံဇာတ အရင်းအမြစ် တွေကို အကောင်းဆုံး အသုံးချနိုင်ဖို့၊ ရေရှည်တည်တံ့နိုင်ဖို့ စီမံခန့်ခွဲမှုနဲ့ တာဝန်ခံမှုကို ကောင်းမွန်တဲ့ ဥပဒေတွေ နည်းပညာတွေနဲ့ စနစ်တကျ ထိန်းသိမ်းလုပ်ဆောင်နေတာကို လေ့လာသိရှိရပါတယ်။ ကိုရီးယားနိုင်ငံမှာရှိတဲ့ ငါးတက္ကသိုလ်မှာလည်း ငါးလုပ်ငန်းဆိုင်ရာ ဥပဒေတွေနဲ့အတူ ပညာရပ်ဆိုင်ရာ အားလုံးကို သင်ကြားပေးတယ်လို့ သိရှိရပါတယ်။ ကျွန်မတို့နိုင်ငံမှာ ငါးလုပ်ငန်းကို ဥပဒေနဲ့ နည်းပညာများ ပံ့ပိုးနိုင်မယ်ဆိုရင် လက်ရှိ ပြည်တွင်းရေလုပ်သား (၃)သန်းကျော်နဲ့ ပြည်ပရောက်နေတဲ့ ရေလုပ်သားတွေကို အခုထက်ပိုပြီး အလုပ်အကိုင်ရရှိစေမှာ ဖြစ်ပါတယ်။ လယ်ယာမြေဥပဒေ ပုဒ်မ ၃၀(က)မှာ လယ်မြေကို ပြောင်းလဲအသုံးချခွင့် ဖြေလျှော့ပေးမယ်ဆိုရင် ငါးလုပ်ငန်းရှင်တွေ တိုးတက် လာပြီး အလုပ်အကိုင် အခွင့်အလမ်းတွေ များလာမှာဖြစ်ပါတယ်။ ငါးတက္ကသိုလ်ကနေ ငါးလုပ်ငန်း ပညာ ပို့ချပေးလိုက်နိုင်မယ်ဆိုရင် ငါးလုပ်ငန်းပညာရှင်တွေ တိုက်ရိုက်ပေါ်ထွက်လာမှာ ဖြစ်ပါတယ်။ လေးစားရတဲ့ ဥက္ကဋ္ဌကြီးရှင် ဖွဲ့စည်းပုံအခြေခံဥပဒေအခန်း(၈)၊ ပုဒ်မ ၃၇၁ မှာ နိုင်ငံတော် သည် အမျိုးသားစီးပွားရေးဖွံ့ဖြိုးတိုးတက်ရေးအတွက် နည်းပညာအရင်းအနှီး၊ စက်မှုပစ္စည်း၊ ကုန်ကြမ်း အစရှိသည်တို့ကို ရရှိစေရန် ကူညီမည်လို့ဆိုထားတဲ့အတွက် ငါးလုပ်ငန်း ဖွံ့ဖြိုးတိုးတက်အောင် လုပ်ဆောင်ခြင်းဟာ ကျန်းမာရေးနဲ့ညီညွတ်တဲ့ ပြည်တွင်းစားနပ်ရိက္ခာ ဖူလုံရေးသာမက နိုင်ငံရဲ့ စီးပွားရေးဖွံ့ဖြိုးတိုးတက်အောင် လုပ်ဆောင်ခြင်းပဲဖြစ်ပါတယ်။ ဒါကြောင့် ငါးလုပ်ငန်းဖွံ့ဖြိုးရေးအတွက် ငါးလုပ်ငန်းဆိုင်ရာ အခြေခံလိုအပ်တဲ့ နည်းပညာတွေ၊ ကမ္ဘာ့အဆင့်မီ ပညာရပ်တွေကို ပံ့ပိုးပေးရန် လိုအပ်ပါတယ်။ လက်ရှိမှာ ငါးလုပ်ငန်းဆိုင်ရာ တက္ကသိုလ်မရှိဘဲနဲ့ ရန်ကုန်၊ မန္တလေး ဝိဇ္ဇာသိပ္ပံ တက္ကသိုလ်တွေမှာ သတ္တဗေဒဌာနအောက်မှာ မစ္ဆဗေဒငါးအထူးပြု ဘာသာရပ်အနေနဲ့ပဲ ရှိနေပါတယ်။ အဏ္ဏဝါသိပ္ပံ (Morine) ဘာသာရပ်ဟာလည်း ငါးလုပ်ငန်းမပါဝင်ဘဲ ရေနဲ့ပင်လယ်သမုဒ္ဒရာ အကြောင်း သာ အဓိက သင်ကြားနေပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ သော်လည်းကောင်း၊ ငါးလုပ်ငန်းဦးစီးဌာနအနေနဲ့လည်း Good Aquaculture Practice ကောင်းမွန်တဲ့ မွေးမြူရေးကျင့်စဉ် သင်တန်းများကို ဖွင့်လှစ်ပေးရန် လိုအပ်ပါတယ်။ ငါးကို စီးပွားဖြစ် လုပ်ကိုင်တဲ့နေရာမှာ ငါးမျိုး စနစ်တကျ ထိန်းသိမ်းကာကွယ်ခြင်း၊ စူးစမ်းရှာဖွေ သုတေသနပြုခြင်း၊ ငါးဖမ်းခြင်း၊ ရောင်းဝယ်ခြင်း၊ ပြုပြင်မွမ်းမံခြင်း၊ သိုလှောင်ခြင်း၊ သယ်ယူခြင်း၊ ငါးမွေးခြင်း၊ ငါးသား ဖောက်ခြင်း၊ တန်ဖိုးမြှင့်ပို့ကုန်အဖြစ် ထုပ်ပိုးလုပ်ဆောင်ခြင်းတွေဟာ စနစ်တကျ သင်ကြားပို့ချပေးဖို့﻿ လိုအပ်ပါတယ်။ မကြာမီကပဲ ငါး၊ ပုစွန် တရုတ်ပြည်ကို တင်ပို့တဲ့နေရာမှာ တန်ဖိုးမြှင့်ကုန်အဖြစ် --------။ (ဩဘာသံများ)
</speech>
<speech type='speaker'> အဆုံးသတ်လိုက်ပါ။ ဥက္ကဋ္ဌ</speech>
<speech type='speaker'>
ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်လတ် ဆွေးနွေးနိုင်ပါပြီ။
</speech>
<speech>
<mp id='945'>ဦးခင်မောင်လတ် ၊ ရခိုင်ပြည်နယ် မဲဆန္ဒနယ်အမှတ်(၃)</mp>
လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ ကို မင်္ဂလာပါလို့ နှုတ်ဆက်ရင်း ဂါရဝပြု ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ် (၃)က ဦးခင်မောင်လတ် ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံဟာ ပင်လယ်နဲ့ ထိစပ်နေတဲ့နိုင်ငံ ဖြစ်ပါတယ်။ ကမ်းရိုးတန်းအရှည်မိုင် (၁၀၀၀)ကျော်ရှိတဲ့နိုင်ငံ ဖြစ်ပါတယ်။ အာဆီယံနိုင်ငံတွေထဲမှာဆိုရင် ပင်လယ်ကမ်းရိုးတန်း ဒုတိယအရှည်ဆုံးနိုင်ငံလည်း ဖြစ်ပါတယ်။ ကမ္ဘာ့ချမ်းသာတဲ့ နိုင်ငံအားလုံးဟာ ပင်လယ်ပြင်ကို အသုံးချနေကြပါတယ်။ မြန်မာနိုင်ငံကတော့ နောက်ကျနေပါတယ်။ အဲဒါကြောင့် ဒီပင်လယ်အရင်းအမြစ်ကို အသုံးချဖို့ လိုအပ်ပါတယ်။ ဒီလို အသုံးချတဲ့အခါ နည်းပညာတွေမြင့်မားဖို့ လိုအပ်ပါတယ်။ ပတ်ဝန်းကျင်နိုင်ငံများနဲ့ နှိုင်းစာရင် ကျွန်တော်တို့က နည်းပညာပိုင်းမှာလည်း နောက်ကျနေပါတယ်။ တကယ်လို့ သာ ဘက်စုံငါးလုပ်ငန်းဆိုင်ရာ တက္ကသိုလ်တစ်ခုရှိရင် ကျွန်တော်တို့ပညာရှင် တွေကို များများမွေးထုတ်လာနိုင်မှာ ဖြစ်ပါတယ်။ ပညာရှင်များလာလို့ရှိရင် ငါးသယံဇာတနဲ့ သဘာဝ ပတ်ဝန်းကျင်ကို ထိန်းသိမ်းရေးမှာ အားကောင်းလာမှာ ဖြစ်ပါတယ်။ ကုန်ထုတ်လုပ်မှုလည်း တိုးတက် လာမှာဖြစ်ပါတယ်။ ပညာရှင်တွေမရှိလို့၊ ပညာရှင်တွေနဲ့ ဆက်နွယ်တဲ့ CSO တွေ၊ NGO တွေမရှိလို့၊ စောင့်ကြည့်ရေးအဖွဲ့တွေမရှိလို့ ကျွန်တော်တို့ ပင်လယ်ပြင်မှာ ငါးတွေ ရှားပါးလိုက်တာ မသိ လိုက်ဘူး။ မတရားဖမ်းဆီးတာတွေကို တားဆီးတဲ့အရာမှာ အားနည်းချက်တွေ ရှိနေပါတယ်။ နည်းပညာ ချို့တဲ့မှုကြောင့် ရေထွက်ကုန်လုပ်ငန်းမှာ ကျွန်တော်တို့ ကျဆင်းခဲ့ရပါတယ်။ နောက်ဒီ နည်းပညာ ချို့တဲ့တဲ့အတွက် ငါးဖမ်းသင်္ဘောတွေဟာ မတရားတဲ့နည်းတွေနဲ့ တရွတ်တိုက်ဆွဲတယ်။ ရေအောက်က သယံဇာတတွေ ပျက်စီးသွားခဲ့ရပါတယ်။ ပင်လယ်ပြင်မှာ မဖမ်းတော့ဘူး။ ကမ်းနားနီးတဲ့ နေရာတွေမှာ ချောင်းဝ၊ မြစ်ဝတွေမှာ လာပြီးတော့ ဖမ်းနေကြတာရှိပါတယ်။ အဲဒါကြောင့် အခြေခံရေလုပ်ငန်းနဲ့ ရေလုပ်သားတွေရဲ့ ဘဝတွေ ပျက်စီးခဲ့တာ ရှိပါတယ်။ ငါးက ရှားပါးလေလေ ကမ်းဝေးက သင်္ဘောတွေက ကမ်းအနီးကိုဝင်ပြီး တိုးလာလေလေ ဖြစ်လာ ပါတယ်။ ထိုင်း၊ တရုတ်၊ ဗီယက်နမ်တို့၊ ကိုရီးယား၊ အိန္ဒိယနိုင်ငံတို့ဆိုတာက ကိုယ့်နိုင်ငံအပိုင်းအခြား သာမက နိုင်ငံတကာ ကမ်းဝေးနဲ့ ရေနက်ပိုင်းတွေမှာတောင်မှ သွားပြီးတော့ ဖမ်းနေပါတယ်။ အဲဒီလို﻿ လုပ်မယ်ဆိုရင် ကျွန်တော်တို့ နည်းပညာတွေ လိုပါတယ်။ ဖမ်းဆီးရေးနည်းပညာ၊ Processing နဲ့ ထုပ်ပိုးခြင်း၊ နိုင်ငံရပ်ခြားကိုတင်ပို့ခြင်းတွေ လိုအပ်ပါတယ်။ အဲဒီလို နည်းပညာရှိဖို့အတွက် ကျွန်တော်တို့ ဘက်စုံငါးလုပ်ငန်းတက္ကသိုလ် ကျွန်တော်တို့ မြန်မာနိုင်ငံမှာ လိုအပ်နေပါတယ်။ ထိုင်းတို့မှာဆိုရင် အထက်တန်းအဆင့်၊ ဒီပလိုမာအဆင့်၊ တက္ကသိုလ်ကောလိပ်အဆင့် အဆင့်ဆင့် ရှိပါတယ်။ အိန္ဒိယ တို့၊ ကိုရီးယားနိုင်ငံတွေမှာလည်း ဒီငါးလုပ်ငန်းတက္ကသိုလ်တွေ ရှိပါတယ်။ ကျွန်တော်တို့ မြန်မာနိုင်ငံမှာတော့ တစ်ချိန်က တစ်ခုတည်းသော ငါးလုပ်ငန်း သင်တန်း ကျောင်းဟာ ကျောက်ဖြူမြို့မှာ ရှိခဲ့ပါတယ်။ ငါးတွေဆိုလည်း အဲဒီတုန်းက ပေါပါတယ်။ ကျောက်ဖြူ ဆိပ်ကမ်းမှာဆိုရင် ငါးမန်းတွေကိုတောင် မျှားလို့ရပါတယ်။ အခုကတော့ ငါးလုပ်ငန်းလည်း မရှိတော့ ပါဘူး။ ငါးလည်း မရှိတော့ပါဘူး။ အဲဒီလို ဖြစ်နေပါတယ်။ ကျွန်တော်တို့ မြန်မာနိုင်ငံအနေနဲ့ကျတော့ စစခြင်းမှာ တက္ကသိုလ်အဆင့်တည်ထောင်ဖို့ အခက်အခဲရှိမှာဖြစ်ပါတယ်။ တဖြည်းဖြည်းချင်းနဲ့ တည်ထောင်သင့်တယ်လို့ ယူဆပါတယ်။ အထက်တန်းအဆင့်၊ ဒီပလိုမာအဆင့် ဒီကတစ်ဆင့် ကောလိပ်အဆင့်သွားလို့ရှိရင် အဆင့်မြင့်တဲ့ တက္ကသိုလ်တစ်ခုအဆင့်ကို ကျွန်တော်တို့ တဖြည်းဖြည်း ရောက်ရှိသွားနိုင်ပါတယ်။ အဲဒီလို တည်ဆောက်တဲ့အခါမှာလည်း ပင်လယ်ကမ်းရိုးတန်းဒေသတွေမှာ ဒီပလိုမာ သင်တန်းကျောင်းတွေ၊ အထက်တန်းကျောင်းတွေကို တည်ဆောက်ပြီးမှ တဖြည်းဖြည်း မြှင့်တင်ဖို့လိုပါတယ်။ တစ်ချိန်ချိန်မှာ ငါးလုပ်ငန်းတက္ကသိုလ်အဆင့် မရှိလို့ကတော့ ကျွန်တော်တို့ ပတ်ဝန်းကျင်နိုင်ငံတွေက၊ နည်းပညာမြင့်တဲ့ နိုင်ငံတွေက ကျွန်တော်တို့နိုင်ငံအပါအဝင် ပတ်ဝန်းကျင် ပင်လယ်ရေပြင်မှာ စိုးမိုးသွားပြီးတော့ ပင်လယ်သယံဇာတ ထုတ်ယူသွားတာကို ကျွန်တော်တို့ ခံရနိုင်ခြေရှိကြောင်း ဆွေးနွေးတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေးနိုင်ပါပြီ
</speech>
<speech>
<mp id='849'>
ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)
</mp>
လေးစားအပ်ပါသော ဥက္ကဋ္ဌကြီးနှင့် အားလုံးမင်္ဂလာပါရှင်။ ကျွန်မအနေနဲ့ ဒီအဆိုရှင်ရဲ့ အဆိုတင်ပြချက်မှာဆိုလို့ရှိရင် အဓိက အားဖြင့် ပြည်တွင်းစားသုံးမှု ဖူလုံပြီးတော့ နိုင်ငံခြားဝင်ငွေတိုးတက်ရရှိဖို့ အလုပ်အကိုင်အခွင့်အလမ်း ပြီးတော့ အပိုဝင်ငွေရရှိဖို့နဲ့ သုတေသနများ၊ ပညာပေးလုပ်ငန်းများ၊ လူသားအရင်းအမြစ် ဖွံ့ဖြိုး တိုးတက်ရေးအတွက် ပြီးပြည့်စုံတဲ့ ငါးလုပ်ငန်းဆိုင်ရာ တက္ကသိုလ်ကြီးတစ်ခု တင်ပြပေးတဲ့အဆိုမှာ ကျွန်မအနေနဲ့ကတော့ ဒီစဉ်ဆက်မပြတ် ဖွံ့ဖြိုးရေးပန်းတိုင်များနှင့် မြန်မာနိုင်ငံရဲ့ စီးပွားရေးကဏ္ဍ တိုးတက်ရေးနဲ့ ပတ်သက်ပြီးတော့မှ ဦးတည်ပြီးတော့မှ ဆွေးနွေးသွားမှာဖြစ်ပါတယ်။ ဥက္ကဋ္ဌကြီးရှင်။ အဆိုရှင်နှင့် အခြားကိုယ်စားလှယ်များ တင်ပြခဲ့သလို ကျွန်မတို့နိုင်ငံဟာ ကမ္ဘာပေါ်မှာဆိုလို့ရှိရင် ရေသယံဇာတနဲ့ ပတ်သက်ပြီးတော့မှ အဆင့်တွေ အများကြီးကောင်းပါတယ်။﻿ အဲဒီလိုအပြင် သန့်ရှင်းတဲ့ ကမ်းရိုးတန်းလည်းရှိပါတယ်။ ဒါပေမဲ့ ခုနတုန်းက ကိုယ်စားလှယ်ကြီး ဦးခင်မျိုးဝင်း ဆွေးနွေးသွားသလိုပဲ ဒီမတရား ဖမ်းဆီးမှုတွေပေါ့နော်၊ IUU နဲ့ ဖမ်းဆီးနေတာတွေကြောင့် ကျွန်မတို့ရဲ့ သယံဇာတတွေ အများကြီးပဲ ဆုံးရှုံးနေတာ ရှိပါတယ်။ ဒါကြောင့်မို့လို့ ကျွန်မတို့ အနေနဲ့ပေါ့နော် ဒီလိုမျိုးပေါ့၊ ဒီလက်ရှိအခြေအနေမှာဆိုရင်တော့ ကျွန်မတို့က ဒီငါးသယံဇာတ၊ ရေနဲ့ရေထွက်ပစ္စည်းတွေဟာ ကျွန်မတို့က သဘာဝအတိုင်းပဲ ထုတ်လုပ် ပြီးတော့မှ သဘာဝအရင်းအမြစ်တွေကပဲ ထုတ်လုပ်နေတာပဲ ဖြစ်ပါတယ်။ ဒါတွေကို ကျွန်မတို့ Aquaculture a od sp9:02Aquaculture L:60leşši misvor. 69:Glocosqqsoqosom အရမ်းကို အားနည်းနေပါတယ်။ ဥပမာ အိမ်နီးချင်း ထိုင်းနိုင်ငံမှာဆိုလို့ရှိရင် ကျွန်မတို့ ဒီပုစွန်ပေါ့။ ပုစွန်သားဖောက်လုပ်ငန်းကိုလည်း လုပ်ကိုင်နိုင်တယ်။ တခြားငါးတွေ သားဖောက်လုပ်ငန်းကို လုပ်ကိုင်နိုင်တယ်။ အဲဒီအပြင် Sea Food တွေတောင်မှ သူတို့မှာ ဒီရေငန်ငါးတွေကို မွေးမြူပြီးတော့မှ ထုတ်လုပ်ရောင်းချနိုင်တဲ့အတွက်ကြောင့်မို့လို့ သူတို့ရဲ့ ဒီ Fishery Industry ဟာ ကမ္ဘာပေါ်မှာဆို တော်တော်ကို နာမည်ကြီးပါတယ်။ ဥပမာဆိုရင် ကျွန်မအနေနဲ့ ထိုင်းနိုင်ငံကပေါ့၊ မြောက်ပိုင်းမှာရှိတဲ့ ထိုင်းနိုင်ငံ တောင်ပိုင်းမှာရှိတဲ့ ဒီ ငါးလုပ်ငန်း အဆင့်မြင့်ထုတ်လုပ်တဲ့စက်ရုံမှာ ကျွန်မ အဲဒီမှာရှိတဲ့ ငါးလုပ်ငန်း ထုတ်လုပ်နေတဲ့ ဒီမြန်မာအလုပ်သမားတွေနဲ့ ပတ်သက်ပြီးတော့မှ ကျွန်မအနေနဲ့ အကြံပေးတစ်ခု သွားလုပ်ခဲ့တဲ့အခါမှာ ကျွန်မ ဘာတွေ့ရလဲဆိုတော့ အဲဒီစက်ရုံမှာ ထုတ်လုပ်နေတဲ့ ငါးတွေဟာ ကျွန်မတို့ မြန်မာနိုင်ငံက လာတာပါ။ ပြီးတော့ ထုတ်လုပ်နေတဲ့ အလုပ်သမားတွေကလည်း ကျွန်မတို့ မြန်မာလူမျိုး(၃၀၀၀)ကျော် ရှိပါတယ်။ ပြီးတော့ သူတို့က ဘယ်ကိုတင်ပို့လဲဆိုတော့ ထိုင်းနိုင်ငံမှာတောင် မရောင်းပါဘူးရှင်။ သြစတြေးလျတို့၊ အမေရိကားတို့၊ ဂျပန်တို့ကို ရောင်းတဲ့ အတွက်ကြောင့်မို့လို့ သူတို့တွေဟာ အဆပေါင်းများစွာ အမြတ်ရရှိပါတယ်။ ဒါပေမယ့်လို့ တကယ်မူလ ထုတ်လုပ်တဲ့ ကျွန်မတို့ မြန်မာနိုင်ငံက ငါးတွေက ကုန်ကြမ်း အနေနဲ့ အဲဒီနိုင်ငံကို ရောက်ရှိသွားပြီးတော့မှ ကျွန်မတို့ ဝင်ငွေ နည်းနည်းလေး ရရှိပြီး ကျွန်မတို့ ငါး လုပ်ငန်းကလည်း အားနည်းနေတာဖြစ်ပါတယ်။ အဲဒီအပြင် အဆိုရှင်က ထောက်ပြထားတာ ရှိပါတယ်။ ကျွန်မတို့နိုင်ငံရဲ့ ငါးလုပ်ငန်းကဏ္ဍ ကျဆင်းနေရတဲ့ အကြောင်းအရင်းက နိုင်ငံရဲ့ ငါးကဏ္ဍ အရေးပါမှုကို သိရှိပြီးတော့မှ အထူးတန်ဖိုးထားဖို့ အားနည်းနေပါတယ်။ ဥပမာဆိုရင် ကျွန်မတို့ စိုက်ပျိုးရေးနှင့် မွေးမြူရေးဝန်ကြီးဌာနပေါ့နော်၊ ရှိပေမယ့် အဓိကပေါ့ လယ်ယာစိုက်ပျိုးရေးဝန်ကြီးဌာနရှိပေမယ့် ကျွန်မတို့ အဓိကအားဖြင့်တော့ အခုလက်ရှိ အခြေအနေမှာ စိုက်ပျိုးရေးကိုပဲ အဓိကဦးစားပေး လုပ်နေပါတယ်။ ဒီစိုက်ပျိုးရေးကဏ္ဍထက် လေးငါးဆလောက်(၁၀)ဆမက ဝင်ငွေရနိုင်တဲ့ ဒီငါးနဲ့ရေထွက်ပစ္စည်း လုပ်ငန်းတွေမှာ အားနည်းမှု အရမ်းကို နည်းပါးနေတယ်ဆိုတာ ကျွန်မတို့ တွေ့ရှိရပါတယ်။ အဲဒီအပြင် ကျွန်မတို့ ဒီကမ္ဘာကနေ သတ်မှတ်ထားတဲ့ပေါ့ စဉ်ဆက်မပြတ် ရေရှည် ဖွံ့ဖြိုးရေးပန်းတိုင်တွေမှာ ဆိုလို့ရှိရင်လည်း ဒီဆင်းရဲနွမ်းပါးမှုလျှော့ချဖို့၊ ဒီငတ်မွတ်ခေါင်းပါးမှု အဆုံး သတ်ဖို့နဲ့ အစားအစာဖူလုံရေး၊ အာဟာရပြည့်ဝရေးနဲ့ စိုက်ပျိုးရေးကဏ္ဍတွေ စဉ်ဆက်မပြတ် ဖွံ့ဖြိုး တိုးတက်ဖို့၊ စဉ်ဆက်မပြတ်စားသုံးမှု ထုတ်လုပ်ဖို့နဲ့ ဒီပင်လယ်သမုဒ္ဒရာတွေနဲ့ ရေသယံဇာတတွေကို ထိန်းသိမ်းစောင့်ရှောက်ဖို့၊ ရေရှည်တည်တံ့တဲ့ နည်းလမ်းတွေကို အသုံးပြုဖို့ဆိုပြီးတော့ သတ်မှတ်﻿ ထားတာရှိပါတယ်။ ဒါကြောင့်မို့လို့ ကျွန်မတို့ အဲဒီလိုမျိုး လုပ်နိုင်ဖို့ဆိုရင် ကျွန်မတို့က အဆင့်မြင့် နည်းပညာတွေ၊ ခေတ်မီနည်းပညာတွေ၊ တတ်ကျွမ်းတဲ့ လူသားအရင်းအမြစ်တွေ လိုအပ်ပါတယ်။ ခုနတုန်းက ကိုယ်စားလှယ်တော်ကြီးတွေ ဆွေးနွေးသွားသလိုပဲ ကျွန်မတို့နိုင်ငံမှာ ဒီဘက်စုံသုံး အဆင့်မြင့်နည်းပညာ သင်ပေးနိုင်တဲ့ ဒီငါးလုပ်ငန်းဆိုင်ရာ တက္ကသိုလ်မရှိပါဘူး။ ဒါဟာ တကယ်တော့ ကျွန်မတို့နိုင်ငံရဲ့ ပေးထားချက်တွေနဲ့ လက်ရှိရှိနေတဲ့အခြေအနေနဲ့ ကိုက်ညီတဲ့ အရင်းအမြစ်တွေ အပေါ်မှာမူတည်ပြီးတော့မှ သင်ကြားရတဲ့ အဆင့်မြင့်ပညာတွေ ဖြစ်တဲ့အတွက်ကြောင့်မို့လို့ ဒါဟာ မရှိမဖြစ် အလွန်လိုအပ်နေပါတယ်။ မကြာသေးခင်ကာလကနေပြီးတော့မှ ကျွန်မတို့ မြန်မာနိုင်ငံ ရင်းနှီးမြှုပ်နှံမှုကော်မရှင်ကနေပြီးတော့မှ ထုတ်ပြန်ကြေညာလိုက်တဲ့ ပြည်တွင်းပြည်ပ ရင်းနှီးမြှုပ်နှံသူ တွေ ဦးစားပေးဆောင်ရွက်ရမယ့် လုပ်ငန်း(၁၀)မျိုးထဲမှာ ဒီငါးမွေးမြူထုတ်လုပ်ရေး ထွက်ကုန်နဲ့ ရေထွက်ပစ္စည်းထုတ်ကုန်တွေပါ ရှိပါတယ်။ ဒါကြောင့်မို့လို့ ကျွန်မတို့အနေနဲ့ နိုင်ငံတော်ကနေပြီးတော့မှပေါ့ ဒီလုပ်ငန်းကဏ္ဍတွေမှာ တိုးတက်ဖို့အတွက် မူဝါဒတွေ၊ ဥပဒေတွေရေးဆွဲပြီးတော့မှ ဒီကဏ္ဍကို မြှင့်တင်ဖို့ရာ လိုအပ်နေ ပါတယ်။ အဲဒီအတွက် ကျွန်မတို့ မြှင့်တင်နိုင်ဖို့ဆိုရင်တော့ ခုနတုန်းပြောခဲ့တဲ့ သုတေသနလုပ်ငန်းတွေ အားနည်းနေတဲ့အတွက်ကြောင့်မို့လို့ အဲဒီသုတေသနလုပ်ငန်းတွေကို ဆောင်ရွက်နိုင်တဲ့ လူသား အရင်းအမြစ်တွေ၊ သုတေသနပညာရှင်တွေ ရှိဖို့လိုတယ်။ အဲဒီအပြင် ကျွန်မတို့က ဒီစီးပွားရေး လုပ်ငန်းရှင်တွေကိုလည်း အာမခံချက်ပေးနိုင်ရပါမယ်။ ဒါကြောင့်မို့လို့ နိုင်ငံတကာစီးပွားရေး လုပ်ငန်း ရင်းနှီးမြှုပ်နှံသူကို ကြည့်တဲ့အခါမှာ သူတို့သည် Infrastructure ပေါ့နော်၊ ဒါတွေကို သူတို့ အလေးမထားပါဘူး။ သူတို့အဓိကအလေးထားတာက အစိုးရရဲ့ မူဝါဒတွေ ခိုင်ခံ့မှုပါပဲ။ ဒါကြောင့်မို့လို့ ကျွန်မတို့အနေနဲ့ ဒီလိုမူဝါဒတွေကို ရေးဆွဲနိုင်တဲ့ ပညာရှင်တွေလည်း ရှိဖို့လိုပါတယ်။ ဒါကြောင့် ကျွန်မအနေနဲ့ ပြောချင်တာကပေါ့နော်။ ဒီ ငါးလုပ်ငန်းတက္ကသိုလ်ဟာဆိုရင် ကျွန်မတို့နိုင်ငံအတွက် လိုအပ်နေပါတယ်။ သို့သော်လည်းပဲ အခုချက်ချင်းလက်ငင်း ဆောင်ရွက်ဖို့ကတော့ ကျွန်မတို့အနေနဲ့ အခက်အခဲတွေရှိပါတယ်။ အဲဒီအပြင် သုတေသနလုပ်ငန်း ဘယ်လောက်အရေးကြီးလဲဆိုရင် ကျွန်မတို့နိုင်ငံမှာ ဒီသုတေသန(၁)ခုအရပေါ့။ မြန်မာနိုင်ငံငါးလုပ်ငန်း မတိုးတက်ရခြင်းရဲ့ အဓိကအခက်အခဲ (၃)ခု ရှိပါတယ်။ အဲဒါကတော့ ငါးလုပ်ငန်းနဲ့ပတ်သက်တဲ့ သတင်းအချက်အလက်တွေပြည့်ပြည့်စုံစုံ မရှိတာ၊ ငါးလုပ်ငန်းဆိုင်ရာ စီမံကိန်းတွေ ရေးဆွဲအကောင်အထည်ဖော်ဖို့ လုံလောက်တဲ့နည်းပညာနဲ့ လူ့စွမ်းအားအရင်းအမြစ်တွေမရှိတာ၊ စီမံခန့်ခွဲမှုနည်းလမ်းတွေမရှိဘဲနဲ့ အဲဒီစီမံခန့်ခွဲနိုင်တဲ့ လူ့စွမ်းအား အရင်းအမြစ်တွေ အားနည်းနေတာတို့ ဖြစ်ပါတယ်။ ဒါကြောင့်မို့လို့ ဒီဟာတွေကို ဖြေလျှော့ပေးဖို့ဆိုရင် ကျွန်မတို့ ခုနပြောတဲ့ လူသားအရင်းအမြစ်တွေကို အဓိကမွေးထုတ်ပေးတဲ့ အဆင့်မြင့်ပညာရေးကဏ္ဍ ကို တိုးမြှင့်မယ်။ အဲဒီကမှတစ်ဆင့် ကျွန်မတို့ အသက်မွေးဝမ်းကျောင်းလုပ်ငန်းတွေ တိုးမြှင့်မယ်။ နောက်ပြီးတော့အခါမှ သုတေသနလုပ်ငန်းတွေ ဆောင်ရွက်ပြီးတော့မှ နိုင်ငံတော်အစိုးရကလည်း လိုအပ်တဲ့ မူဝါဒတွေ၊ ဥပဒေတွေကို ရေးဆွဲအကောင်အထည်ဖော်မယ်ဆိုလို့ရှိရင်တော့ ကျွန်မတို့ရဲ့ နိုင်ငံရဲ့ စီးပွားရေးကဏ္ဍဟာ အလျင်အမြန်ပါပဲ တိုးတက်လာမှာ ဖြစ်ပါတယ်။﻿ ဒါကြောင့်မို့လို့ ကျွန်မအနေနဲ့ ဒီလိုမျိုးတက္ကသိုလ်ကြီး ပေါ်ပေါက်လာဖို့အတွက်ကို ကျွန်မအနေနဲ့ ထောက်ခံပါတယ်။ ဒါပေမဲ့လည်း လိုအပ်ချက်တွေ ရှိနေတဲ့အတွက်ကြောင့်မို့လို့ အဆင့်ဆင့် ဒါစီမံကိန်းရေးဆွဲပြီးတော့မှ အကောင်အထည်ဖော်သွားမယ်ဆိုရင်တော့ အောင်မြင်နိုင်မှာ ဖြစ်ပါတယ်ဆိုတာကို အကြံပြု ရင်းနဲ့ပဲ နိဂုံးချုပ်ပါတယ်။ ကျေးဇူးအများကြီးတင်ပါတယ်။ (ဩဘာသံများ)
</speech>
<speech type='speaker'>
အမျိုးသားလွှတ်တော် ကိုယ်စားလှယ်များ ခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိသော လွှတ်တော်ကိုယ်စားလှယ်များ ၂၄-၈-၂၀၁၇ (ကြာသပတေးနေ့)မှာ ကျင်းပ ပြုလုပ်မယ့် (၄၉)ရက်မြောက်နေ့ အစည်းအဝေးမှာ ဆက်လက်ဆွေးနွေးသွားမှာ ဖြစ်ပါတယ်။
</speech>
</section>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ ရပ်နားကြောင်းနှင့် (၄၉)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၈) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၉)ရက်မြောက်နေ့ကို ၂၀၁၇ ခုနှစ်၊ သြဂုတ်လ ၂၄ ရက် (ကြာသပတေးနေ့) နံနက် ၁၀း၀၀ နာရီ အချိန်မှာ ဆက်လက် ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ကို ၁၁၀၃ နာရီအချိန်တွင် ရပ်နားပါသည်။
</p>
</postface>
</transcript>
</doc>
