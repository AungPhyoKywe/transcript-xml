<doc>
<docinfo>
<docno>02-13-04.xml</docno>
<pdf>02-13-04.pdf</pdf>
<term value="02">ဒုတိယအကြိမ်</term>
<session value="13" />
<sittingday value="04" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့မှတ်တမ်း</title>
<date>၁၃၈၁ ခုနှစ်၊ ဝါဆိုလပြည့်ကျော် ၉ ရက် (၂၀၁၉ ခုနှစ်၊ ဇူလိုင်လ ၂၅ ရက်)ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ အစီအစဉ်ကို ၁၀:ဝဝ နာရီင်ကျင်းပပါသည်။ အမျိုးသားလွှတ်တော် ဒုတိယဥက္ကဋ္ဌအဖြစ် ဦးအေးသာအောင် က ဆောင်ရွက်ပြီး၊ အခမ်းအနားမှူးအဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါ။</p>
<title>အဖြစ် ဦးလက္ကဋ္ဌအဖြစ် အမျိုးသားလွှတ်တော် ဒုတိယဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ စတုတ္ထနေ့ အစီအစဉ် စတင်ပါတော့မယ်။ အမျိုးသားလွှတ်တော် ဒုတိယဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဒုတိယဥက္ကဋ္ဌ သည် ဒုတိယဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၉)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၈.၈၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်(၃) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ စတုတ္ထနေ့ အစီအစဉ်ကို အမျိုးသား လွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီးဖြစ်ပါတယ်။ အဲဒီ အစီအစဉ်အတိုင်း ကျင်းပမှာ ဖြစ်ပါတယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော်ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ ၂၅ - ရ - ၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသား လွှတ်တော်၊ လွှတ်တော်အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ မန်းဝင်းခိုင်သန်း၊ ကရင်ပြည်နယ် မဲဆန္ဒနယ်အမှတ်(၈)၊ အဒေါ်ဖြစ်သူနာရေးကိစ္စသွားရောက်ရန်။ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)၊ ကော်မတီလုပ်ငန်းတာဝန်များ ဆောင်ရွက်ရန်။ ဦးမင်းဆွေနိုင်၊ ကချင်ပြည်နယ် မဲဆန္ဒနယ်အမှတ်(၆)၊ ၎င်းအတိုင်း။ ဒေါက်တာ မိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ၎င်းအတိုင်း။ ဦးပြူးလွင်၊ မကွေးတိုင်း ဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)၊ ၎င်းအတိုင်း။ ဗိုလ်မှူးချုပ်တင်ဆွေ၊ တပ်မတော်သားကိုယ်စားလှယ်၊ ၎င်းအတိုင်း။ ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)၊ ၎င်းအတိုင်း။ ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ် အမှတ်(၉)၊ ကိုယ်တိုင်ဆောင်ရွက်ရန်။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးခင်အောင်မြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးအောင်ကြည်ညွန့်၊ မကွေးတိုင်းဒေသကြီး မဲဆန္ဒနယ်အမှတ်(၄)၊ နိုင်ငံတော်ဖွဲ့စည်းပုံအခြေခံဥပဒေခုံရုံး တက်ရောက်ရန်နှင့် ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်တို့ပဲ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၁)ဦးနဲ့ ယနေ့ ခွင့်ပန်ကြားသူ (၁၄)ဦးဖြစ်ပြီး စုစုပေါင်း ခွင့်ပန်ကြားသူ(၂၅)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဒုတိယဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူ ပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို (မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယ အကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို တက်ရောက်ခွင့် ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၁)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၁၄)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၅)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းများသည် ဆောက်လုပ်ရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီး က တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ချင်းပြည်နယ်၊ ထန်တလန်မြို့နယ်ရှိ ထန်ဟောရ်ချောင်းအား ၂၀၁၉-၂၀၂၀ ဘဏ္ဍာရေးနှစ်တွင် ကွန်ကရစ်တံတားတစ်စင်း တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၃)မှ ဦးဘွဲ့ခန်း က ချင်းပြည်နယ်၊ ထန်တလန်မြို့နယ်ရှိ ထန်ဟောရ်ချောင်းအား ၂၀၁၉-၂၀၂၀ ဘဏ္ဍာရေးနှစ်တွင် ကွန်ကရစ်တံတားတစ်စင်း တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="2226">ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)</mp>ရိုသေလေးစားအပ်ပါသော အမျိုးသား လွှတ်တော်ဒုတိယဥက္ကဋ္ဌကြီးနှင့်တကွ ပြည်ထောင်စုအဆင့်ဝန်ကြီးများ၊ လုပ်ဖော်ကိုင်ဖက် လွှတ်တော် ကိုယ်စားလှယ်တော်ကြီးများအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံကြပါ စေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွဲ့ခန်း ဖြစ်ပါတယ်။ ကျွန်တော့်အနေနဲ့ ချင်းပြည်နယ်၊ ထန်တလန်မြို့နယ်၊ ဖန်ထဲင်ကျေးရွာနဲ့ လုံကျွဲပီး ကျေးရွာကြားရှိ ပေ(၁၇၀)အရှည် ထန်ဟောရ်ချောင်းကူးတံတားအား ၂၀၁၉-၂၀၂၀ ဘဏ္ဍာရေးနှစ် သို့မဟုတ် မြေယာဘဏ္ဍာရေးနှစ်တွင် ကွန်ကရစ်တံတားတစ်စင်း တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းသည့်မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်တဲ့ ဒုတိယဥက္ကဋ္ဌကြီးခင်ဗျား။ ချင်းပြည်နယ်၊ ထန်တလန်မြို့နယ်၊ ဖန်ထဲင် ကျေးရွာဟာ ထန်တလန်မြို့မှ မိုင်(၅၀)၊ နှာဟရိန်မြို့မှ (၇)မိုင်ကွာဝေးပြီး ပြည်ထောင်စုလမ်းမကြီး ပေါ်တွင် တည်ရှိသော ကျေးရွာဖြစ်ပါတယ်။ လာအိုးသိုး တောင်ကြာတွင် နှာဟရိန်မြို့အပါအဝင် ရွာပေါင်း (၈)ရွာ၊ လူဦးရေပေါင်း(၈၀၁၅)ဦး၊ မာရာတောင်ကြောတွင် ရွာပေါင်း(၁၃)ရွာ၊ လူဦးရေပေါင်း (၄၄၇၃)ဦး၊ စုစုပေါင်း လူဦးရေ(၁၂၄၈၈)ဦးတို့မှ နွေ၊ မိုး၊ ဆောင်း အများဆုံး အသုံးပြုသောတံတား ဖြစ်ပါတယ်။ ဤတံတားကို နိုင်ငံတော်အစိုးရမှ ၂၀၁၄-၂၀၁၅ ဘဏ္ဍာရေးနှစ်တွင် ယာယီသွားလာ နိုင်ရေးအတွက် ငွေကျပ်(၇၅)သိန်းထောက်ပံ့ပြီး လူထုနှင့်ပူးပေါင်းကာ (၁၄၅)ပေအရှည် ကြိုးတံတား အဖြစ် တည်ဆောက်ခဲ့ပြီး ဒေသထွက်သစ်သားများဖြင့် တည်ဆောက်ခဲ့တဲ့အတွက် ဆွေးမြည့်ပျက်စီး နေပြီး အန္တရာယ်ရှိနေပြီ ဖြစ်ပါတယ်။ ဤတံတားဟာ ဒေသခံပြည်သူများ လွယ်ကူချောမွေ့စွာ သွားလာနိုင်ရန်၊ စားသောက်ကုန်နှင့် လိုအပ်သော လူသုံးကုန်ပစ္စည်းများ လွယ်ကူချောမွေ့စွာ ပို့ဆောင်နိုင်ရန်၊ အခြား နိုင်ငံရေး၊ စီးပွားရေး၊ လူမှုရေး ကိစ္စရပ်များတွင်လည်းကောင်း၊ ကျေးရွာ များတွင် တာဝန်ထမ်းဆောင်လျက်ရှိသော ဝန်ထမ်းများ လုံခြုံစိတ်ချစွာ သွားလာနိုင်ရန်အတွက် အင်မတန်မှ အရေးပါသော တံတားဖြစ်ပါတယ်။ ချင်းပြည်နယ်ဝန်ကြီးချုပ် ဦးဆလိုင်းလျန်လွယ် ၂၉-၁-၂၀၁၈ ရက်နေ့ ဖန်ထဲင်ကျေးရွာသို့ ရောက်ရှိစဉ် လူထုမှ ဤတံတားအား အမာခံကွန်ကရစ်တံတားအဖြစ် တည်ဆောက်ပေးရန် တင်ပြခဲ့ ကြရာ အချက်အလက်များ အပြည့်အစုံဖြင့် တင်ပြကြရန် လမ်းညွှန်ခဲ့သည်ကို သိရှိရပါတယ်။ ထို့အပြင် ချင်းပြည်နယ်လွှတ်တော်ဥက္ကဋ္ဌ ၁၅-၄-၂၀၁၉ ရက်နေ့ မိမိကိုယ်တိုင်ပါဝင်သည့် ခရီးစဉ်တွင် လူထုနဲ့တွေ့ဆုံပွဲမှာ မြေပြင်ပကတိ လိုအပ်ချက်အရ ဤတံတားဟာ မရှိမဖြစ် အထူးလိုအပ်ကြောင်း ထပ်မံတင်ပြကြပါတယ်။ ဒါကြောင့်မို့လို့ ထန်တလန်မြို့နယ်၊ လာအိုးသိုး တောင်ကြောရှိ မြို့ (၁)မြို့နှင့် ရွာပေါင်း (၈)ရွာနှင့် မာရာတောင်ကြောရှိ ရွာပေါင်း(၁၃)ရွာတို့ ဆက်သွယ်ထားတဲ့ ထန်ဟောရ်ချောင်း ပေ(၁၇၀) အရှည်တံတားအား ၂၀၁၉-၂၀၂၀ ဘဏ္ဍာရေးနှစ် သို့မဟုတ် မြေယာဘဏ္ဍာရေးနှစ်တွင် ကွန်ကရစ် တံတားတစ်စင်း တည်ဆောက်ပေးရန် အစီအစဉ် ရှိ/မရှိကို အမျိုးသားလွှတ်တော် ဒုတိယ ဥက္ကဋ္ဌကြီးမှတစ်ဆင့် သက်ဆိုင်ရာ ဆောက်လုပ်ရေးဝန်ကြီးဌာန၊ ဒုတိယဝန်ကြီးအား အလေးအနက် စဉ်းစားပေးရန် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<title>စစ်ကိုင်းတိုင်းဒေသကြီး၊ ယင်းမာပင်ခရိုင်၊ ဆားလင်းကြီးမြို့နယ်ရှိ ယမားချောင်းအား တံတား တစ်စင်း ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ ဦးရဲထွဋ် က စစ်ကိုင်းတိုင်းဒေသကြီး၊ ယင်းမာပင်ခရိုင်၊ ဆားလင်းကြီးမြို့နယ်ရှိ ယမားချောင်းအား တံတားတစ်စင်း ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1245">ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်သော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ ကြွရောက်လာကြသူအားလုံး မင်္ဂလာအပေါင်းနှင့် ပြည့်စုံကြပါစေလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော် ဒုတိယဥက္ကဋ္ဌကြီးကတစ်ဆင့် မေးချင်တဲ့မေးခွန်းကတော့ စစ်ကိုင်းတိုင်းဒေသကြီး၊ ယင်းမာပင်ခရိုင်၊ ဆားလင်းကြီးမြို့နယ်မှာရှိတဲ့ ကျွန်တော်တို့ ယမားချောင်းကို ကျော်ဖြတ်ပြီးတော့ တံတားတစ်စင်း ဆောက်လုပ်ပေးရန် အစီအစဉ် ရှိ/မရှိဆိုတဲ့ မေးခွန်းပဲ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ဆားလင်းကြီးမြို့နယ်မှာရှိတဲ့ ငါးခုန်ရွာဟာ စစ်ကိုင်းတိုင်း ဒေသကြီးရဲ့ နယ်နိမိတ်အဆုံး၊ မကွေးတိုင်းဒေသကြီးရဲ့ နယ်နိမိတ်အစမှာ တည်ရှိပါတယ်။ အခု မေးတဲ့ မေးခွန်းကတော့ အဲဒီ ငါးခုန်ရွာရဲ့ မြောက်ဘက်၊ မြောက်ယမားချောင်းကို ကျော်ပြီးတော့ မြောက်ဘက်ကို ကျွန်တော်တို့ ပေ(၈၀၀)လောက်ရှိတဲ့ ယမားချောင်းကို ဖြတ်ပြီးတော့ တံတား တစ်စင်း တည်ဆောက်ပေးဖို့ အစီအစဉ် ရှိ/မရှိ မေးရခြင်းဖြစ်ပါတယ်။ အဲဒီ အထက်တောင်ယမားဆည်နဲ့ အောက်ငွေသာဆည်ဆိုတဲ့ ဆည်နှစ်ခု ရေလွှတ်၊ ရေဆင်းရာ ဆုံချက်နေရာလည်း ဖြစ်ပါတယ်။ ချင်းတွင်းမြစ်ရေကြီးတဲ့အခါမှာ ရွာရဲ့ အရှေ့ဘက် (၂)ဖာလုံအထိ ရေတွေရောက်လာတတ်ပါတယ်။ ငါးခုန်ရွာရဲ့ အထက် (၁)မိုင်ခန့်အကွာမှာရှိတဲ့ ကျားတက်ရွာ အထက်ပိုင်းက စီးဆင်းလာတဲ့ ရွာရဲ့ အထက် (၁)မိုင်ခန့်အရောက်မှာတော့ အဲဒီ ရေတွေဟာ နှစ်မွှာခွဲပြီး တစ်မွှာက ရွာတောင်ဘက်ကိုသွားတယ်။ ကျန်တစ်မွှာက ငါးခုန်ရွာရဲ့ မြောက်ဘက် (၆)ဖာလုံခန့်ကို ရောက်ပါတယ်။ မိုးရာသီများပြီး ယမားချောင်းရေ ပြည့်လာတဲ့ အခါမှာဆိုရင် ချောင်းရေနှစ်မွှာစလုံးပေါင်းပြီး စီးဆင်းတဲ့အတွက် တောင်ယမားဆည်နဲ့ ငွေသာဆည် တို့က ရေပိုတွေကိုလည်း လွှတ်ပေးပါတယ်။ ရေပိုလွှဲပေးခဲ့ပါတယ်။ အဲဒီအခါမျိုးတွေမှာတော့ မိုးတွင်းတွေမှာ အများဆုံးခံရတာက ငါးခုန်ရွာအတွင်းမှာ ရေတွေ(၃)ပေလောက် တက်ပြီးတော့ အမြဲတမ်း တည်ရှိနေပါတယ်။ အဲဒီတော့ ထိုးတွေမှာ ရွာရဲ့ လေးဘက်လေးတန်မှာ ရေပတ်လည်ဝိုင်းပြီး ရွာလူထုဟာ ဘယ်နေရာကိုမှ သွားလို့မရတော့ဘဲ ဖြစ်ပါတယ်။ တကယ်ကတော့ ငါးခုန်ရွာဟာ အချက်အချာကျတဲ့နေရာ တစ်နေရာဖြစ်ပါတယ်။ ယမားချောင်းမြစ်ရေတွေ ဝင်လာရင် ရေကြီးမှုဟာ ရက်အတော်ကြာလေ့ရှိတယ်။ ထိုအခါမျိုးတွင် ငါးခုန်ကျေးရွာအုပ်စုမှာ နေထိုင်ကြတဲ့ ကျေးလက် ပြည်သူတွေရဲ့ ပညာရေး၊ ကျန်းမာရေး၊ ကုန်စည်သယ်ယူပို့ဆောင်ရေးနဲ့ လူမှုရေးစတဲ့ ကိစ္စရပ်တွေ များစွာ အခက်အခဲကြုံရပါတယ်။ တကယ်လို့သာ အဲဒီ ငါးခုန်ရွာမြောက်ဘက် ယမားချောင်းကို ဖြတ်ပြီး တံတားတစ်စင်း ဆောက်ပေးမယ်ဆိုလို့ရှိရင် ဒီငါးခုန်ကျေးရွာအုပ်စုတွင် မကပါဘူး။ ကျန်တဲ့ အနီးပတ်ဝန်းကျင်ရွာတွေက လူ(၃၀၀၀၀) ဦးလောက်ရှိတဲ့ကျေးရွာ၊ ကျေးရွာအုပ်စုတွေ (၆)အုပ်စုလောက် ရှိပါတယ်။ အဲဒါတွေကိုလည်း အများကြီး အကျိုးပြုနိုင်ပါတယ်။ ဥပမာ ကျွန်တော်တင်ပြပါမယ်။ ငါးခုန်ကျေးရွာအုပ်စုမှာ အိမ်ထောင်စုပေါင်း(၈၅၀)ခန့်ရှိပြီး လူဦးရေ(၄၂၅၀)ဦးရှိပါတယ်။ နောက်ပြီးတော့ သူတို့ ဒီရွာသားတွေက ကားတွေ၊ ထော်လာဂျီတွေ၊ ဆိုင်ကယ်တွေ ဒီချောင်းကို ဖြတ်ဖို့အတွက် သွားလာရတဲ့ ယာဉ်တွေလည်းရှိပါတယ်။ အကယ်၍ ယခု တံတားကိုသာတည်ဆောက်နိုင်မယ်ဆိုရင် နှောကူးတို့ကျေးရွာအုပ်စုမှာ အိမ်ထောင်စု(၉၅၀)ရှိတယ်။ လူဦးရေ(၄၇၀၀)ဦးရှိတယ်။ ခွန်သာရွာ ကျေးရွာအုပ်စုကလည်း အိမ်ထောင်စု(၄၅၀)၊ လူဦးရေ (၃၀၀၀)ဦးခန့်ရှိတယ်။ နောက် ဆားခါးရွာ အိမ်ထောင်စု(၄၅၀)၊ လူဦးရေ(၂၅၀၀) ဦးလောက် ရှိပါတယ်။ ပေါင်းဝရွာအုပ်စုကလည်း အိမ်ထောင်စု(၆၁၀)၊ လူဦးရေ(၂၀၀၀)ဦး ရှိပါတယ်။ အဲဒီ တံတားကိုသာ တည်ဆောက်နိုင်မယ်ဆိုရင် ဒီရွာတွေအားလုံးဟာ သွားရေး၊ လာရေးအဆင်ပြေနိုင်မှာ ဖြစ်ပါတယ်။ ဒါ့အပြင် အဲဒီချောင်းကို နေ့စဉ်ကူးဖြတ်နေရတဲ့ ရေစကြိုမြို့နယ်၊ မြိုင်မြို့နယ် လူတွေအတွက် များစွာ အဆင်ပြေမှာဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ ဒီ ငါးခုန်ရွာကနေပြီးတော့ ယမားချောင်းကူးတံတားတစ်စင်းကို ဖြတ်ကူးဖို့ ဘယ်တော့တည်ဆောက်နိုင်မည်လဲ၊ တည်ဆောက်ဖို့ အစီအစဉ် ရှိ/မရှိကို မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<title>မွန်ပြည်နယ်၊ ရေးမြို့မှ ခေါဇာမြို့သို့ ဆက်သွယ်ထားသည့် ကတ္တရာလမ်းအား တစ်ဖက်လျှင် (၁)ပေခွဲစီ သို့မဟုတ် (၃)ပေစီ တိုးချဲ့ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း က မွန်ပြည်နယ်၊ ရေးမြို့မှ ခေါဇာမြို့သို့ ဆက်သွယ်ထားသည့် ကတ္တရာလမ်းအား တစ်ဖက်လျှင် မမြန်းရခြင်း ဖြတ်ကူးဖို့ ဘယ်ချိန်တော်အနေနဲ့ (၁)ပေခွဲစီ သို့မဟုတ် (၃)ပေစီ တိုးချဲ့ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1304">ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)</mp>လေးစားအပ်တဲ့ အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း ဖြစ်ပါတယ်။ ဒီနေ့ ကျွန်တော် ရေးမြို့နှင့် ခေါဇာမြို့သို့ ဆက်သွယ်ထားတဲ့လမ်းကို တစ်ဖက်(၁)ပေခွဲ ဒါမှမဟုတ် (၃)ပေစီလောက် ထပ်ချဲ့ ပေးဖို့ကိစ္စနဲ့ပတ်သက်ပြီး မေးမြန်းသွားမှာဖြစ်ပါတယ်။ ကျွန်တော့် မဲဆန္ဒနယ်ဖြစ်တဲ့ ရေးမြို့နယ်ဟာ မွန်ပြည်နယ်ရဲ့ တောင်ဘက်အစွန်မှာ ရှိပြီးတော့ မွန်ပြည်နယ်မှာ အကျယ်ဆုံး မြို့နယ်တစ်ခု ဖြစ်ပါတယ်။ မြောက်ဘက်မှာ လမိုင်းမြို့နယ်၊ တောင်ဘက်မှာ ခေါဇာမြို့တို့ရှိပြီး ရေးမြို့ အပါအဝင် မြို့(၃)မြို့ ရှိပါတယ်။ လူဦးရေအရလည်းပဲ မော်လမြိုင်မြို့နယ်ပြီးရင် ဒုတိယအများဆုံး မြို့နယ် ဖြစ်ပါတယ်။ ဒါကို ရှင်းလင်းနိုင်ဖို့အတွက် ကျွန်တော့်ကို Power Point သုံးစွဲခွင့်ပြုဖို့ တောင်းခံ အပ်ပါတယ်။ ခေါဇာမြို့ဟာ ရေးမြို့ရဲ့ တောင်ဘက်မိုင်(၂၀)လောက်မှာ ရှိပြီးတော့ (၁၂)ပေအကျယ် ကားလမ်းနဲ့ ချိတ်ဆက်ထားပါတယ်။ ဒီလမ်းဟာ တစ်ဖက်က ပင်လယ်ကမ်းရိုးတန်း၊ တစ်ဖက်က တောင်တန်းတွေဖြစ်တာကြောင့် လမ်းတစ်လျှောက်ကျေးရွာတွေမှာ နေထိုင်ကြသူတွေဟာ ပင်လယ် ငါးဖမ်းလုပ်ငန်းနဲ့ ခြံလုပ်ငန်းတွေကို အဓိကထား လုပ်ကိုင်ကြပါတယ်။ အခုအခါမှာ အဲဒီလုပ်ငန်းတွေ အပြင် မကြာခင်ကမှ နာမည်ကြီးလာတဲ့ ကဗျာဝကမ်းခြေကြောင့် ခရီးသွားလုပ်ငန်းကလည်း ပိုပြီးတော့ ဖွံ့ဖြိုးလာပါတယ်။ အဲဒီတော့ ရပ်ဝေးရပ်နီးက အလည်လာတဲ့ ခရီးသွားဧည့်သည်တွေ များလာပြီးတော့ ဒီလမ်းက ပိုစည်ကားလာပါတယ်။ ယာဉ်အသွားအလာကလည်း အရင်ကထက် ပိုများလာပါတယ်။ အခုဆိုရင် အဲဒီလမ်းဟာ ခေါဇာမြို့ကနေ ရေးမြို့နယ်ရဲ့ အစပ် တနင်္သာရီတိုင်းနယ်စပ်မှာရှိတဲ့ မကျီး ကျေးရွာအထိ (၁၂)ပေအကျယ် လမ်းဖောက်ခဲ့ပြီး ဖြစ်ပါတယ်။ ဒါပေမဲ့ ခြံထွက်ပစ္စည်းနဲ့ ရေထွက် ပစ္စည်းတွေ သယ်ယူကြတဲ့ ကားတွေ၊ မော်တော်ဆိုင်ကယ်တွေအပြင် ခရီးသွားဧည့်သည်တွေရဲ့ ကားတွေပါ အသွားအလာများလာတဲ့အတွက်ကြောင့် (၁၂)ပေအကျယ်လမ်းဟာ ယာဉ်မတော်တဆ မှုတွေ မကြာခဏ ဖြစ်ပေါ်လာရပါတယ်။ အခုဆိုရင် တနင်္သာရီတိုင်းဒေသကြီးဘက်ကလည်း လမ်းဖောက်လာတာ ရေးမြို့နယ်ရဲ့ အစပ် အောက်ဘက်အစွန်ဆုံးလေးမှာ ချောင်းဖျားဆိုတဲ့ ရွာအထိ ရောက်လာတာ ဖြစ်ပါတယ်။ မကျီး ကျေးရွာနဲ့ ချောင်းဖျားကျေးရွာက (၄)မိုင်၊ (၅)မိုင်လောက်ပဲ ရှိပါတယ်။ တကယ်လို့ အဲဒီရွာ(၂)ရွာကို လမ်းချိတ်ဆက်မိသွားမယ်ဆိုရင် ရေး - ထားဝယ် ကားလမ်းမကြီးနဲ့ဝေးတဲ့ အတွင်းရွာတွေ အဲဒီမှာ နတ်ကြီးစင်တို့လို ရွာတွေဟာ ရေး - ထားဝယ် ကားလမ်းမကြီးဘက်ကို မထွက်တော့ဘဲနဲ့ မလွှဲ တောင်ဘက်ကနေ ကျွန်တော်တို့ မသွားတော့ဘဲနဲ့ အတွင်းလမ်းကနေပြီးတော့ ပိုပြီးတော့ သွားလာ ကြမှာဖြစ်တဲ့အတွက်ကြောင့် ယာဉ်အသွားအလာက ယခုထက်ပိုပြီးတော့ များလာမှာ ဖြစ်ပါတယ်။ လက်ရှိအခြေအနေမှာ ဒီလမ်းကို အဓိကအားထားသုံးစွဲနေကြတဲ့ ကျေးရွာပေါင်းက (၂၀)လောက် ရှိနေတာမို့ နောင်ဆိုရင် ယခုထက် ယာဉ်အသွားအလာ ပိုများလာမှာ ဖြစ်ပါတယ်။ အခု ပြထားတဲ့ Slide မှာ မြင်ရတဲ့အတိုင်းပဲ ကားကြီးနဲ့ ကားလေးကို ရှောင်ရင်ဖြစ်ဖြစ်၊ ကားလေး အချင်းချင်း ရှောင်ရင်ဖြစ်ဖြစ် ဒီလမ်းဟာ ဘယ်လိုမှ ရှောင်လို့ မလွယ်တာကို တွေ့ရမှာ ဖြစ်ပါတယ်။ အခုလို မိုးတွင်းင် လမ်းဘေးမှာ မြေပျော့နေတဲ့အခါကျတော့ ဘယ်သူမှ လမ်းဘေးမချချင်ရင် ပိုပြီးတော့ အန္တရာယ်ကြီးပါတယ်။ ဒါက ဆိုင်ကယ်နဲ့ပါ။ ဘယ်ဘက် အစွန်ဆုံး ပုံဟာဆိုရင် ဆိုင်ကယ်က ကားကိုကျော်ဖို့အရေး အသည်းအသန် ချောင်းကြည့်နေရတဲ့ပုံ ဖြစ်ပါတယ်။ ကုန်ကားတစ်စီးစာပဲ လမ်းကရှိတာမို့ ကားချင်းကျော်ဖို့ဆိုရင် ကုန်ကားလမ်းဘေး မချပေးရင် ဘယ်လိုမှ ကျော်လို့ မဖြစ်နိုင်ပါဘူး။ နောက်တစ်ချက်က ဒေသခံအများစုက သူတို့ရဲ့ ခြံထွက်သီးနှံတွေ၊ ရေထွက်ပစ္စည်းတွေ သယ်ဖို့အတွက် ပုံထဲကအတိုင်းပဲ ဆိုင်ကယ်နောက်မှာ ခြင်းတွေ တပ်ထားကြပါတယ်။ အဲဒီခြင်းထဲမှာ ထည့်ပြီးတော့ပဲ ပစ္စည်းတွေသယ်ကြပါတယ်။ တစ်ခါတလေမှာဆိုလို့ရှိရင် အဲဒီပစ္စည်းက တစ်ဖက်၊ လူကတစ်ဖက် အဲဒီလိုမျိုး စီးတဲ့အခါတွေလည်းရှိပါတယ်။ ဒီတော့ ဒီလမ်းကျဉ်းကျဉ်းလေးနဲ့ဆိုရင် အင်မတန် အန္တရာယ်များပါတယ်။ ကျွန်တော် အဲဒီရွာတွေဘက် ဆင်းတိုင်း ဒေသခံတွေက ဒီလမ်းကို ချဲ့ပေးဖို့ အတွင်တွင် တောင်းဆိုနေကြတဲ့အတွက် ရေး - ခေါဇာ လမ်းပိုင်းကို တစ်ဖက်(၁)ပေခွဲစီ ဒါမှမဟုတ် ဖြစ်နိုင်ရင် တစ်ဖက်(၃)ပေစီ ချဲ့ပေးဖို့အတွက် ဒေသခံတွေရဲ့ ကိုယ်စား အထက်ပါ မေးခွန်းကို မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ဆောက်လုပ်ရေးဝန်ကြီးဌာန၊ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="14">ဦးကျော်လင်း (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန် ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့်အနေဖြင့် ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွဲ့ခန်း မေးမြန်းထားတဲ့ ချင်းပြည်နယ်၊ ထန်တလန်မြို့နယ်ရှိ ဖန်ထဲင်ကျေးရွာနှင့် လုံကျွဲပီးကျေးရွာကြားရှိ ထန်ဟောရ်ချောင်းအား ဖြတ်ကူးမည့် ပေ(၁၇၀) အရှည်ရှိ ကွန်ကရစ်တံတားတစ်စင်းအား ၂၀၁၉-၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်းအား ချင်းပြည်နယ်အစိုးရအဖွဲ့မှ ပေးပို့လာတဲ့ အချက်အလက် များနဲ့ ပေါင်းစပ်ကြားသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ချင်းပြည်နယ်၊ ထန်တလန်မြို့နယ်ရှိ ဖန်ထဲင်ကျေးရွာနှင့် လုံကျွဲပီးကျေးရွာတို့ကို ဆက်သွယ်သည့်လမ်းပေါ်ရှိ ထန်ဟောရ် ချောင်းကူး တံတား တည်ဆောက်ပြီးပါက ထန်တလန် - ဟရိန် - ရေဇ္ဇာ - မတူပီ လမ်းမကြီးနှင့် အလွယ် တကူ ချိတ်ဆက်သွားလာနိုင်မည်ဖြစ်ပြီးတော့ ကျေးရွာ(၂)ရွာ၊ အိမ်ခြေပေါင်း(၃၃၅)အိမ်နဲ့ လူဦးရေ (၁၇၀၀) ဦးကျော်တို့ရဲ့ လူမှုစီးပွားဘဝ ဖွံ့ဖြိုးတိုးတက်လာမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်း ထားတဲ့ ထန်တလန်မြို့နယ်ရှိ ဖန်ထဲင်ကျေးရွာနှင့် လုံကျွဲပီးကျေးရွာတို့ကြား ဆက်သွယ်သည့် လမ်းပေါ်ရှိ ထန်ဟောရ်ချောင်းကူးတံတားသည် လမ်းအဆင့် သတ်မှတ်ချက်အရ Class (A) ဦးစားပေးအဆင့်(၂)မှာ ပါဝင်သဖြင့် ယခု ၂၀၁၉-၂၀၂၀ လာမယ့် ဘဏ္ဍာရေးနှစ်အတွက် ရန်ပုံငွေ မပါရှိသော်လည်းပဲ ၂၀၂၀-၂၀၂၁ ဘဏ္ဍာရေးနှစ် နောက်ပိုင်းကာလများမှာ ချင်းပြည်နယ်အစိုးရ အဖွဲ့ရဲ့ ရန်ပုံငွေမှာ ထည့်သွင်းလျာထားပြီး ရန်ပုံငွေရရှိမှုအပေါ် မူတည်၍ ကွန်ကရစ်တံတားအဖြစ် အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ဆက်လက်ပြီး ကျွန်တော့်အနေဖြင့် စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် မေးမြန်းထားတဲ့ စစ်ကိုင်းတိုင်းဒေသကြီး၊ ယင်းမာပင်ခရိုင်၊ ဆားလင်းကြီးမြို့နယ် ငါးခုန်ကျေးရွာမှ ခွန်သာကျေးရွာသို့ ဆက်သွယ်သွားလာနိုင်သည့် ယမားချောင်းအား တံတားတစ်စင်း ဆောက်လုပ် ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းအား စစ်ကိုင်းတိုင်းဒေသကြီးအစိုးရအဖွဲ့နှင့် မကွေး တိုင်းဒေသကြီးအစိုးရအဖွဲ့တို့မှ ပေးပို့လာသော အချက်အလက်များနှင့် ပေါင်းစပ်ဖြေကြားသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ ယင်းမာပင်ခရိုင်၊ ဆားလင်းကြီးမြို့နယ်အတွင်း တည်ဆောက်လိုတဲ့ ယမားချောင်းကူးတံတားသည် ငါးခုန် - ပေါင်းဝ - ဆားခါး - ခွန်သာလမ်းပေါ်တွင် တည်ရှိပြီး ဆားလင်းကြီး - ပေါင်း လမ်းမကြီးနှင့် ဆက်သွယ် သွားလာနိုင်မှာဖြစ်တဲ့အတွက် ဒီတံတားတည်ဆောက်ပြီးသွားပါက ကျေးရွာ(၃)ရွာ၊ အိမ်ခြေပေါင်း (၆၁၀)အိမ်၊ လူဦးရေ(၃၅၀၀)ဦးခန့်တို့ဟာ ယမားချောင်းကို ရာသီမရွေး ဖြတ်သန်းသွားလာနိုင်မှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်း ထားတဲ့ ငါးခုန် - ပေါင်းဝ - ဆားခါး - ခွန်သာလမ်းမှာ လမ်းအဆင့် သတ်မှတ်ချက် class (A) ဦးစားပေးအဆင့်(၁)မှာ ပါရှိပါတယ်။ အခုလာမယ့် ၂၀၁၉-၂၀၂၀ မှာတော့ တံတားဆောက်ဖို့ ရန်ပုံငွေ မပါရှိသေးပေမယ့် လာမယ့် ၂၀၂၀-၂၀၂၁ ဘဏ္ဍာရေးနှစ် တိုင်းဒေသကြီးအစိုးရအဖွဲ့ ရန်ပုံငွေမှာ ထည့်သွင်းလျာထားဖို့အတွက် သံကူကွန်ကရစ် ရေနိမ့်တံတား (Submersible Bridge) တည်ဆောက်ဖို့အတွက် Plan ရေးဆွဲထားပြီးဖြစ်ပါကြောင်း ရှင်းလင်းဖြေကြားအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ဆက်လက်ပြီး ကျွန်တော့်အနေဖြင့် မွန်ပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ်ကြီး ဦးမျိုးဝင်း မေးမြန်း ထားတဲ့ မွန်ပြည်နယ်၊ ရေးမြို့မှ ခေါဇာမြို့သို့ ဆက်သွယ်ထားတဲ့ မြို့ချင်းဆက် ကတ္တရာလမ်းအား (၁၂)ပေမှ တစ်ဖက်လျှင်(၁)ပေခွဲစီ သို့မဟုတ် (၃)ပေစီ တိုးချဲ့ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား မွန်ပြည်နယ်အစိုးရအဖွဲ့မှ ပေးပို့သော အချက်အလက်များနှင့် ပေါင်းစပ် သွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ မွန်ပြည်နယ်၊ မော်လမြိုင်ခရိုင် ရေးမြို့မှ ခေါဇာမြို့သို့ ဆက်သွယ်ထားတဲ့ မြို့ချင်းဆက် ကတ္တရာလမ်းသည် ဆောက်လုပ်ရေးဝန်ကြီးဌာန လမ်းဦးစီးဌာနပိုင် ပြည်နယ်အစိုးရအဖွဲ့မှ စီမံခန့်ခွဲသည့် ကလော့ - ခေါဇာ - မကျီးလမ်းပိုင်း အရှည် (၂၅)မိုင် (၄)ဖာလုံ၌ ကလော့ - ခေါဇာလမ်းပိုင်း အရှည် (၁၅)မိုင် (၄)ဖာလုံ ပါဝင်ပါတယ်။ ၎င်းလမ်းပိုင်း၏ လမ်းအမျိုးအစားမှာ လက်ရှိ(၁၂)ပေအကျယ် ကတ္တရာလမ်းဖြစ်ပြီးတော့ လမ်းအဆင့်သတ်မှတ်ချက်က မြို့နယ်မှ ကျေးရွာများကို ဆက်သွယ်သည့် လမ်းအမျိုးအစား ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်တွင် (ရေး) ကလော့ - ခေါဇာ လမ်းပိုင်းအတွက် ငွေလုံးငွေရင်း ရန်ပုံငွေရရှိခြင်း မရှိသဖြင့် ပြည်နယ်ပြင်ဆင်ထိန်းသိမ်းခြင်း ရန်ပုံငွေဖြင့် သာမန်ပြင်ဆင်ထိန်းသိမ်းခြင်း လုပ်ငန်းများကိုသာ ဆောင်ရွက်နိုင်ခဲ့ပါတယ်။ ၂၀၁၉-၂၀၂၀ ဘဏ္ဍာရေးနှစ်မှာတော့ ၎င်းလမ်းပိုင်းပေါ် တံတား(၂)စင်းရဲ့ ချဉ်းကပ်လမ်းတွေကို မြေသားတာပေါင် ဖို့ကြိတ်ခြင်း၊ ကတ္တရာ လမ်းသစ်ခင်းခြင်း၊ သံကူကွန်ကရစ် Box Culvert အသစ်(၂)စင်း တည်ဆောက်ခြင်းနှင့် လမ်းမိုင် (ဝ) ကီလိုမီတာကနေ ပြီးတော့ (၁၆.၉) ကီလိုမီတာအတွင်းမှာ လမ်းအနိမ့်အမြင့် ဖြေညှိပြီးတော့ ကတ္တရာရေပိတ်လွှာ လောင်းခြင်းတို့ကို ဆောင်ရွက်ဖို့အတွက် ပြည်နယ်ငွေလုံးငွေရင်း ရန်ပုံငွေကျပ် (၂၉၇.၀၀)သန်းကို လျာထားတင်ပြ တောင်းခံထားပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်း ထားတဲ့ ကလော့ - ခေါဇာလမ်းပိုင်းကို (၁၂)ပေအကျယ် ကတ္တရာလမ်း တစ်ဖက်လျှင် (၁)ပေခွဲစီ သို့မဟုတ် (၃)ပေစီတိုးချဲ့ပြီး ခင်းဖို့အတွက် ၂၀၁၉-၂၀၂၀ ဘဏ္ဍာရေးနှစ်မှာ ရန်ပုံငွေပါလာခြင်း မရှိသေးပါကြောင်း၊ သို့သော်လည်း အဆိုပါလမ်းပိုင်းသည် တစ်ဖက်ကို (၃)ပေစီ ချဲ့ပြီးတော့ (၁၈)ပေ အကျယ် ကတ္တရာလမ်းဖြစ်ဖို့အတွက် ၂၀၂၀-၂၀၂၁ ဘဏ္ဍာရေးနှစ်မှာ လျာထားတင်ပြ တောင်းခံ သွားမှာဖြစ်ပြီးတော့ ရန်ပုံငွေရရှိမှုအပေါ်မူတည်၍ ဆောင်ရွက်ပေးသွားမည် ဖြစ်ပါကြောင်း ဖြေကြား အပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင်များ မိမိအစီအစဉ် ပြီးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းမည့် မေးခွန်းများသည် ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ချင်းပြည်နယ်၊ မတူပီမြို့နယ်ရှိ အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာ များအား အမည်ပေါက် ကျေးရွာများအဖြစ် ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၁၀)မှ ဦးလားလ်မင်းထန်က ချင်းပြည်နယ်၊ မတူပီမြို့နယ်ရှိ အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာ များအား အမည်ပေါက် ကျေးရွာများအဖြစ် ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌနှင့်တကွ ပြည်ထောင်စုအဆင့်အဖွဲ့အစည်းဝင်များ၊ အမျိုးသား လွှတ်တော်ကိုယ်စားလှယ်များနှင့် လေ့လာသူဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ လေးစားအပ်ပါသော လွှတ်တော်ဒုတိယဥက္ကဋ္ဌကြီးခင်ဗျား။ ကျွန်တော် ဒီနေ့ ကြယ်ပွင့်ပြ မေးချင်တဲ့ မေးခွန်းကတော့ ချင်းပြည်နယ်၊ မတူပီမြို့နယ်ရှိ ပြည်ထောင်စုအစိုးရအဖွဲ့ရုံးဝန်ကြီးဌာန အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာများအား အထွေထွေအုပ်ချုပ်ရေး ဦးစီးဌာန အမည်ပေါက် ကျေးရွာများဖြစ်အောင် သက်ဆိုင်ရာဝန်ကြီးဌာနမှ အကောင်အထည်ဖော် ဆောင်ရွက်ပေးရန် အစီအစဉ် ရှိ/မရှိနှင့် ပတ်သက်တဲ့ မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ချင်းပြည်နယ်၊ မတူပီမြို့နယ်သည် ဧရိယာစတုရန်းမိုင်(၂၃၁၆.၈)ရှိပြီး၊ ရပ်ကွက်အုပ်စုပေါင်း(၇၂)ခုနဲ့ ကျေးရွာပေါင်း(၁၅၀)ရှိပါတယ်။ အိမ်ထောင်စု(၁၀၈၃၆)နှင့် လူဦးရေစုစုပေါင်း (၅၆၉၆၂)ဦး ရှိပါတယ်။ မတူပီမြို့နယ်ရှိ ကျေးရွာပေါင်း (၁၅၀)ရွာ၌ (၁၂၄)ကျေးရွာသည် (ယခင် ပြည်ထဲရေးဝန်ကြီးဌာန) ယခု ပြည်ထောင်စုအစိုးရအဖွဲ့ရုံး ဝန်ကြီးဌာန၊ အထွေထွေအုပ်ချုပ်ရေးဦးစီးဌာန အမည်ပေါက် ကျေးရွာများဖြစ်ပြီး ကျန်ရှိနေသော (၆)ပုံ(၁)ပုံခန့် ကျေးရွာ(၂၆)ရွာသည် အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာများဖြစ်ပါတယ်။ အချို့သောကျေးရွာများသည် လွန်ခဲ့သော နှစ်ပေါင်း(၆၀)ကျော်ကတည်းက အခြေချနေထိုင်ခဲ့သော ကျေးရွာများလည်း တစ်ဝက်ကျော်ခန့်ပါဝင်ပါတယ်။ အထွေထွေအုပ်ချုပ်ရေး ဦးစီးဌာန အမည်မပေါက်သေးသော ကျေးရွာများဟာ အခြေခံပညာကျောင်းများ ချပေးရာတွင် အဆင်ပြေခဲ့သော်လည်း အခြားဝန်ကြီးဌာန၏ လုပ်ငန်းများဖြစ်သော ဥပမာ ကျေးလက်ကျန်းမာရေး ဌာန(ခွဲ)ချပေးရာတွင်သော်လည်းကောင်း၊ ကျေးလက်ဦးစီးဌာနမှ အကောင်အထည်ဖော် ဆောင်ရွက် ပေးသော မြစိမ်းရောင်စီမံကိန်း ကဲ့သို့သော စီမံကိန်းချပေးရာတွင်သော်လည်းကောင်း၊ နောက် NGO၊ INGO များမှ ကူညီထောက်ပံ့မှုများနဲ့ သဘာဝဘေးဒဏ်ကြောင့် ဖြစ်ပေါ်လာသော အရေးပေါ် ကူညီ ကယ်ဆယ်ရေးပေးအပ်ဖို့ စသည့်အရာများတွင် အခက်အခဲများစွာ ရှိခဲ့ပါတယ်။ ယခုအခါ ပွင့်လင်းမြင်သာမှုရှိသော ဒီမိုကရေစီခေတ် ဖြစ်သည့်အားလျော်စွာ ကျေးလက်နေ ပြည်သူများရဲ့ အခက်အခဲကို ဖြေရှင်းပေးနိုင်ရေးအတွက် သက်ဆိုင်ရာဝန်ကြီးဌာနမှ အထွေထွေ အုပ်ချုပ်ရေးဦးစီးဌာန အမည်ပေါက်ကျေးရွာများ ဖြစ်လာစေအောင် ကူညီဖို့ လိုအပ်လျက်ရှိပါတယ်။ မတူပီမြို့နယ်၊ အထွေထွေအုပ်ချုပ်ရေးဦးစီးဌာန ဝန်ထမ်းများ၏ ပြောပြချက်အရ ၂၀၁၃ ခုနှစ်တွင် (၁)ကြိမ်၊ ၂၀၁ရ ခုနှစ်တွင် (၁)ကြိမ် အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာများ အမှုတွဲများကို အဆင့်ဆင့် တင်ပြထားပြီးဖြစ်သော်လည်း ယနေ့တိုင် တစ်စုံတစ်ရာ ထူးခြားခြင်း မရှိသေးပါကြောင်း တင်ပြထားပါတယ်။ ထို့ကြောင့် ကျွန်တော့်မဲဆန္ဒနယ်မှာ ကွင်းဆင်းတဲ့ အခါ အထွေထွေအုပ်ချုပ်ရေးဦးစီးဌာန အမည်မပေါက်သေးတဲ့ ကျေးရွာများက အမည်ပေါက်အောင် ဆိုပြီးတော့ ကျွန်တော့်ဆီမှာ အခါခါတင်ပြထားတာကြောင့် ဒီမေးခွန်းကို မေးမြန်းရခြင်းဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် တောင်းခံ အပ်ပါတယ်ခင်ဗျား။ ဒီဟာကတော့ ခုန ကျွန်တော်ပြောတဲ့ အထွေထွေအုပ်ချုပ်ရေးဦးစီးဌာန အမည် မပေါက်သေးတဲ့ ကျေးရွာတွေဖြစ်ပါတယ်။ အလယ်တန်းကျောင်းတွေရှိတဲ့ နေရာရှိတယ်။ ကျောင်း(ခွဲ)တွေ၊ မူလတန်း(လွန်)ကျောင်းတွေ၊ အခြေခံပညာမူလတန်းကျောင်းတွေ ရှိတဲ့နေရာ ဖြစ်ပါတယ်။ အိမ်ခြေ၊ လူဦးရေ အတိအကျ ဖော်ပြထားတာ ဖြစ်ပါတယ်။ ဒီဟာက အဆက် ဖြစ်ပါတယ်။ အားလုံးပေါင်း ကျေးရွာက (၂၆)ရွာ ရှိပါတယ်။ အဲဒါကြောင့်မို့လို့ ချင်းပြည်နယ်၊ မတူပီမြို့နယ်ရှိ ပြည်ထောင်စုအစိုးရအဖွဲ့ဝန်ကြီးဌာန၊ အထွေထွေအုပ်ချုပ်ရေးဦးစီးဌာန အမည်မပေါက်သေးသော ကျေးရွာများကို အထွေထွေအုပ်ချုပ်ရေး ဦးစီးဌာန အမည်ပေါက်ကျေးရွာများဖြစ်အောင် သက်ဆိုင်ရာ ဝန်ကြီးဌာနမှ အကောင်အထည်ဖော် ဆောင်ရွက်ပေးရန် အစီအစဉ် ရှိ/မရှိ သိရှိလိုပါသဖြင့် ဒုတိယဥက္ကဋ္ဌကြီးမှတစ်ဆင့် သက်ဆိုင်ရာသို့ လေးစားစွာ မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<title>မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့ပေါ်(၆)ရပ်ကွက်တို့တွင် လူဦးရေ တိုးတက် များပြားလာသည့်အတွက် မြို့ကွက်သစ် ဖော်ထုတ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၆)မှ ဦးဝင်းမောင် က မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့ပေါ်(၆)ရပ်ကွက် တို့တွင် လူဦးရေ တိုးတက်များပြားလာသည့်အတွက် မြို့ကွက်သစ် ဖော်ထုတ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1280">ဦးဝင်းမောင်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီး၊ ဒုတိယဝန်ကြီး၊ အမျိုးသားလွှတ်တော် ကိုယ်စားလှယ် အပေါင်းနှင့် ဧည့်သည်တော်အပေါင်းမင်္ဂလာပါ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော်မေးမယ့် မေးခွန်းကတော့ မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့ပေါ် (၆)ရပ်ကွက် တို့တွင် ၂၀၁၂ ခုနှစ်မတိုင်မီ မြို့ဖွံ့ဖြိုးတိုးတက်ပြီး လူဦးရေတိုးတက်များပြားလာသည်နှင့်အမျှ စလင်း မြို့နယ်တွင် လယ်၊ ယာ၊ ဥယျာဉ်မြေ (၃၁၈.၈၆၉)ဧကရှိတဲ့အနက် တိုးချဲ့လူနေထိုင်တဲ့ မြေဟာ(၁၀၂.၈၄၉) ဧကကို မြို့မြေအဖြစ် သတ်မှတ်ပေးရန် အစီအစဉ် ရှိ/မရှိနဲ့ မြို့နဲ့တစ်ဆက်တစ်စပ်တည်းရှိနေတဲ့ ရေနက်လယ်မြေများကို မြို့ကွက်သစ်အဖြစ် ဖော်ထုတ်ပေးရန် အစီအစဉ် ရှိ/မရှိ ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျာ။ ကျွန်တော့်အား Power Point ပြသခွင့်ပြုပါရန် လေးစားစွာ တောင်းခံအပ်ပါတယ်ခင်ဗျာ။ ကျွန်တော် မေးမြန်းမယ့် မေးခွန်းကတော့ မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့အား မူလ ၁၉၁၅ ခုနှစ်တွင် မြို့ကွက်များ စတင်တိုင်းတာခဲ့ပြီး ကွင်းအကွက်ပေါင်း (၂၄)ကွက်၊ မြင်တင်ရပ်ကွက်၊ ပုထိုးဖြူရပ်ကွက်၊ ကျောင်းကြားရပ်ကွက်၊ ပေါင်းနားရပ်ကွက်၊ ပေါင်းပင်ဇင်းရပ်ကွက်၊ ဈေးမရပ်ကွက် ဆိုပြီး စုစုပေါင်း(၆)ရပ်ကွက်နဲ့ စတင်ဖွဲ့စည်းခဲ့ပါတယ်ခင်ဗျား။ ၂၀၁၈ ခုနှစ်တွင် မြေမိကုန်းကျေးရွာနှင့် စာစီကျောင်းကျေးရွာတို့ကို ရပ်ကွက်အဖြစ် တိုးချဲ့သတ်မှတ်ခြင်းကို ပြည်ထဲရေးဝန်ကြီးဌာန အတည်ပြုပြီး ဖြစ်ပါတယ်။ မူလ(၆)ရပ်ကွက်အတွင်းရှိ လူနေထိုင်တဲ့ မြို့မြေ (၃၂၃)ဧက၊ မြို့တွင်း လယ်၊ ယာ၊ ဥယျာဉ်မြေ (၃၁၃.၈၆၉)ဧက တည်ရှိရာ တိုးတက်လာတဲ့လူဦးရေ မြစ်၊ ချောင်းများ ရေတိုက်ခြင်းကြောင့် ၂၀၁၂ ခုနှစ်မတိုင်မီ စလင်းမြို့တွင်း လယ်၊ ယာ၊ ဥယျာဉ်မြေပေါင်း (၃၁၃.၈၆၉) ဧကမှ (၁၀၂.၈၄၉)ဧကကို လူနေထိုင်မြေများအဖြစ် အသုံးပြုထားကြောင်း လေ့လာတွေ့ရှိရသလို အဆိုပါ တိုးချဲ့လူနေထိုင်တဲ့ မြေ(၁၀၂.၈၄၉)ဧကကို မြို့မြေအဖြစ် သတ်မှတ်ပေးခြင်းအားဖြင့် အခြား မြို့နေပြည်သူများနှင့် တန်းတူအခွင့်အရေး ရရှိမည်ဖြစ်ပါတယ်ခင်ဗျား။ လေးစားအပ်သော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ စလင်းမြို့က ရှေးမြန်မာမင်းများ လက်ထက်က မြို့စားများ ခန့်ထားလျက် တိုင်းပြည်အတွက် စစ်မက်ရေးရာကိစ္စ ပေါ်ပေါက်ပါက စစ်သားတစ်ထောင် စုစည်းပေးရတဲ့ ထောင်ပြုမြို့ ဖြစ်သလို မြို့မြေသုံးပုံတစ်ပုံကျော်ဟာ ဘုရားဝတ္ထုကံမြေ၊ ဘုန်းကြီးကျောင်းမြေ၊ သူကောင်းမြေများ ဖြစ်ကြပါတယ်ခင်ဗျား။ မြို့နယ်ဌာန ဆိုင်ရာအချို့မှာ မြေမရှိသဖြင့် ရုံး၊ အဆောက်အအုံများ မဆောက်ဖြစ်ခဲ့ကြောင်း လေ့လာတွေ့ရှိ ရသလို စိုက်ပျိုးဖြစ်ထွန်းခြင်းမရှိတဲ့ လယ်မြေများကို မြို့ကွက်သစ်အဖြစ် ဖော်ထုတ်ပေးမည်ဆိုပါက တိုးတက်လာတဲ့လူဦးရေ၊ ရုံးမရှိသေးတဲ့ဌာနတွေအတွက် အဆင်ပြေမည်ဟု လေ့လာတွေ့ရှိရပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးမှတစ်ဆင့် မေးမြန်း လိုသည်မှာ မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့ပေါ်(၆)ရပ်ကွက်တို့တွင် ၂၀၁၂ ခုနှစ်မတိုင်မီက မြို့ပြဖွံ့ဖြိုးတိုးတက်၍ လူဦးရေ တိုးတက်များပြားလာသည်နှင့်အမျှ စလင်း မြို့တွင် လယ်၊ ယာ၊ ဥယျာဉ်ခြံမြေ(၃၁၂.၈၆၉) ဧက ရှိသည့်အနက် တိုးချဲ့လူနေထိုင်တဲ့မြေ (၁၀၂.၈၄၉) ဧကကို မြို့မြေအဖြစ် သတ်မှတ်ပေးရန် အစီအစဉ် ရှိ/မရှိနဲ့ မြို့နှင့် တစ်ဆက်တစ်စပ်တည်းရှိနေတဲ့ ရေနက်လယ်မြေများကို မြို့ကွက်သစ်အဖြစ် ဖော်ထုတ်ပေးရန် အစီအစဉ် ရှိ/မရှိကို မြေပုံမှတ်တမ်းများ ပူးတွဲပြီး လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="33">ဦးတင်မြင့် (ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီး ဖြစ်ပါတယ်ခင်ဗျား။ ကျွန်တော့်ရဲ့ ရှင်းလင်း ဖြေကြားချက်ကို Power Point အသုံးပြုခွင့်ပေးဖို့ လေးစားစွာဖြင့် တင်ပြအပ်ပါတယ်။ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် မေးမြန်းတဲ့ ကြယ်ပွင့်ပြမေးခွန်းအပေါ်မှာ ရှင်းလင်းတင်ပြရမယ်ဆိုရင် ချင်းပြည်နယ်၊ ဖွံ့ဖြိုးတိုးတက်ရေးနှင့် လမ်းပန်းဆက်သွယ်ရေး ကောင်းမွန်စေရန် ပြည်ထောင်စုဘတ်ဂျက်၊ ပြည်နယ် ဘတ်ဂျက်တို့မှ ရန်ပုံငွေများဖြင့် လည်းကောင်း၊ ပြည်တွင်းပြည်ပ အဖွဲ့အစည်းများနှင့် ချိတ်ဆက်ကာ ပံ့ပိုးကူညီမှုများ ရယူ၍လည်းကောင်း၊ ချင်းပြည်နယ် တောင်ပိုင်းနှင့် မြောက်ပိုင်းတို့အား တစ်ပြေးညီ ဖွံ့ဖြိုးတိုးတက်စေရန် အားသွန်ခွန်စိုက်ကြိုးပမ်းဆောင်ရွက်လျက်ရှိကြောင်း တင်ပြအပ်ပါတယ်။ ဝေးလံခေါင်သီ၍ လမ်းပန်းဆက်သွယ်ရေး အဆင်မပြေသည့် ကျေးလက်ဒေသများကို ဦးစားပေးအနေနဲ့ အဆင့်မြှင့်တင်ပြီးတော့ ဖွံ့ဖြိုးရေးလုပ်ငန်းများရောက်ရှိအောင် ဆောင်ရွက်ပေးလျက်ရှိ ပါတယ်။ ပြည်ထောင်စုအစိုးရအဖွဲ့ရုံးဝန်ကြီးဌာန၊ အထွေထွေအုပ်ချုပ်ရေးဦးစီးဌာနအနေဖြင့် ကျေးရွာ များကို စုစည်း၍ ကျေးရွာအုပ်စုအဖြစ်လည်းကောင်း၊ ရပ်ကွက်နှင့် ကျေးရွာအုပ်စုများကို စုစည်း၍ မြို့အဖြစ်လည်းကောင်း အဆင့်တိုးမြှင့်နိုင်ရေးအတွက် လုပ်ထုံးလုပ်နည်းများနှင့်အညီ အမှုတွဲပြုစုပြီး စိစစ်ထောက်ခံတင်ပြလျက်ရှိကြောင်း တင်ပြအပ်ပါတယ်ခင်ဗျား။ ချင်းပြည်နယ်အတွင်း တည်ရှိတဲ့ကျေးရွာများကို အမည်ပေါက် ကျေးရွာများ စာရင်းနှင့် တိုက်ဆိုင်စိစစ်ပြီး မြေပြင်တွင် အမှန်တကယ်တည်ရှိပြီး တရားဝင် အမည်မပေါက်သေးတဲ့ ကျေးရွာ များကို တရားဝင်အမည်ပေါက် ဆောင်ရွက်ရေးနှင့် တရားဝင်အမည်ပေါက်ပြီး မြေပြင်တွင် အမှန် တကယ် နေထိုင်ခြင်းမရှိတော့သည့် ကျေးရွာများကိုလည်း စာရင်းပယ်ဖျက်နိုင်ရေးတို့ကို လုပ်ထုံး လုပ်နည်းများနှင့်အညီ အမှုတွဲ ပြုစုဆောင်ရွက်လျက်ရှိကြောင်း တင်ပြအပ်ပါတယ်ခင်ဗျား။ ဒီလို အမှုတွဲ ပြုစုဆောင်ရွက်ရာမှာ တိုးချဲ့၊ ပြင်ဆင်ဖွဲ့စည်းမည့် မြို့၊ ရပ်ကွက်၊ ကျေးရွာအုပ်စု၊ ကျေးရွာ များ၏ မြေအမျိုးအစားအပေါ် မူတည်ပြီးတော့ မြေစီမံခန့်ခွဲရတဲ့ ဝန်ကြီးဌာနများ၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီ၊ ဗဟိုလယ်ယာမြေစီမံခန့်ခွဲမှုအဖွဲ့၊ နေပြည်တော် ကောင်စီ၊ တိုင်းဒေသကြီး၊ ပြည်နယ်အစိုးရအဖွဲ့များရဲ့ သဘောတူခွင့်ပြုချက်၊ ဆုံးဖြတ်ချက်များ ရယူ ဆောင်ရွက်၍ အမှာစာ(အမှုတွဲ)တွင် ပူးတွဲတင်ပြဆောင်ရွက်ရပါတယ်။ ၁၈-၂-၂၀၁၅ ရက်နေ့မှာ ကျင်းပပြုလုပ်တဲ့ နိုင်ငံတော်အတိုင်ပင်ခံ ဦးဆောင်ကျင်းပတဲ့ လုံခြုံရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီ အစည်းအဝေးအမှတ်စဉ် (၄/၂၀၁၅)မှာလည်း အထက်ဖော်ပြပါ အတိုင်း နိုင်ငံတော်အတိုင်ပင်ခံပုဂ္ဂိုလ်မှ ဆုံးဖြတ်ထားရှိပါကြောင်း တင်ပြအပ်ပါတယ်။ လေးစားအပ်ပါသော ဒုတိယဥက္ကဋ္ဌနှင့်တကွ လွှတ်တော်ကိုယ်စားလှယ်ကြီးများခင်ဗျား။ မတူပီမြို့နယ်အတွင်းရှိ ကျေးရွာ(၂၆)ရွာကို တရားဝင်အမည်ပေါက် ကျေးရွာများအဖြစ် ဆောင်ရွက် နိုင်ရေးအတွက် အမှုတွဲများအား လုပ်ထုံးလုပ်နည်းများနှင့်အညီ ပြုစုဆောင်ရွက်လျက်ရှိပြီး အဆိုပါ ကျေးရွာ(၂၆)ရွာရဲ့ မူလမြေအမျိုးအစားမှာ မြေလွတ်၊ မြေလပ်၊ မြေရိုင်းများ ဖြစ်ပါတယ်။ ရွာမြေ အဖြစ် အသုံးပြုခွင့်ရရှိနိုင်ရေးအတွက် သက်ဆိုင်ရာ ကျေးရွာအုပ်စုများမှ အခြားနည်းအသုံးပြုခွင့် လျှောက်လွှာပုံစံ(၄)ဖြင့် ၂၈-၁၂-၂၀၁၈ ရက်နေ့မှာ မြို့နယ်လယ်ယာမြေစီမံခန့်ခွဲရေးနှင့် စာရင်းအင်း ဦးစီးဌာနသို့ တင်ပြခဲ့ပါတယ်။ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနမှ လိုအပ် ချက်များ စိစစ်ပြီး ပြည်နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနသို့ ၁၀-၄-၂၀၁၉ ရက်စွဲပါစာအမှတ်၊ ၈၇/ပတ-၁ဖြင့် တင်ပြထားပြီးဖြစ်ပါကြောင်းနှင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီအဆင့်ဆင့်မှ စိစစ်ပြီးတော့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုကော်မတီရဲ့ ခွင့်ပြုမိန့်ရရှိပါက ကျေးရွာအမည်ပေါက်ရရှိရေး အမှုတွဲကို အဆင့်ဆင့် ဆက်လက် တင်ပြဆောင်ရွက်ပေးသွားမှာ ဖြစ်ပါတယ်။ ကျွန်တော်တို့ အခု သုံးစွဲနေတဲ့ ယခင် ပြည်ထဲရေး အမည်ပေါက်ရွာ၊ အထွေထွေအုပ်ချုပ်ရေးဦးစီးဌာနရွာဆိုတဲ့ အသုံးအနှုန်းအစား တရားဝင် အမည်ပေါက် ပြန်တမ်းဝင်အမည်ပေါက် Resulted villages ဆိုပြီး သုံးစွဲထားဖို့လည်း တင်ပြထားပါတယ်။ ကျွန်တော်တို့ ယခုလို မြန်မြန်ဆန်ဆန် မဆောင်ရွက်ပေးနိုင်ခြင်းကတော့ ၂၈-၁၂-၂၀၁၈ ရက်နေ့မှ အထွေထွေအုပ်ချုပ်ရေးဦးစီးဌာနက ပြည်ထဲရေးဝန်ကြီးဌာနလက်အောက်ကနေပြီး ပြည်ထောင်စု အစိုးရအဖွဲ့ရုံးဝန်ကြီးဌာနကို ပြောင်းရွှေ့ ရောက်ရှိလာပြီဖြစ်သော်လည်း စွဲကိုင်ကျင့်သုံးတဲ့ ဥပဒေ (၁၉)မျိုးနဲ့ နည်းဥပဒေ(၁၀)မျိုးမှာ စကားရပ်အစားထိုးတဲ့ ဥပဒေအရဆောင်ရွက်နိုင်ခြင်း မရှိသေးတဲ့ အတွက်ကြောင့် ကျွန်တော်တို့ အမိန့်ထုတ်ပြန်တဲ့အခါမှာ ပြည်ထဲရေးဝန်ကြီးဌာနအစား ပြည်ထောင်စု အစိုးရအဖွဲ့ရုံးဝန်ကြီးဌာနလို့ ပြောင်းလဲပြီးတော့ ဆောင်ရွက်ဖို့အတွက်လည်း ဒီနေ့ အစီအစဉ် နံပါတ် (၆)မှာ ပါရှိပါတယ်။ နောက် ဒါတွေ အမြန်ဆုံးဆောင်ရွက်ပေးမှာ ဖြစ်ပါတယ်။ အမှုတွဲများ ပြည့်စုံရင် ဖွဲ့စည်းပုံအခြေခံဥပဒေ ပုဒ်မ ၅၄ အရ နိုင်ငံတော်သမ္မတထံ တင်ပြပြီး နိုင်ငံတော်သမ္မတရဲ့ တာဝန် ပေးချက်အရ ကျွန်တော်တို့ အမြန်ဆုံး တရားဝင်အမည်ပေါက် Resulted villages များဖြစ်ရေး အတွက်ကို ဆောင်ရွက်ပေးသွားမှာဖြစ်ကြောင်း လေးစားစွာဖြင့် ရှင်းလင်းတင်ပြအပ်ပါတယ်။ ကျေးဇူး တင်ပါတယ်ခင်ဗျာ။ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးဝင်းမောင် ရဲ့ ကြယ်ပွင့်ပြမေးခွန်းနှင့် စပ်လျဉ်းပြီးတော့ ကျွန်တော် ဒုတိယဝန်ကြီး ဦးတင်မြင့် ကပဲ ဆက်လက်ပြီး ရှင်းလင်းတင်ပြခြင်းကို Power Point ဖြင့် အသုံးပြုခွင့်ပြုဖို့ လေးစားစွာဖြင့် တင်ပြ အပ်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများခင်ဗျား။ မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်၊ စလင်းမြို့ဟာ မြို့ဧရိယာ(၀.၆၈၄)စတုရန်းမိုင်၊ ကျေးရွာအုပ်စု၊ ကျေးရွာဧရိယာ (၈၉၂.၄၅၆)စတုရန်းမိုင်နှင့် မြို့နယ် ဧရိယာ(၈၉၃.၁၄)စတုရန်းမိုင်ရှိပြီး ဧရိယာ(၅၇၁၆၁၀)ဧက ကျယ်ဝန်းပါတယ်။ စလင်းမြို့နယ်၊ စလင်းမြို့ကို ၁၉၀၅ ခုနှစ်မှာ မြို့ကွက်များ စတင်တိုင်းတာခဲ့ပြီးတော့ ကွင်းအကွက်ပေါင်း (၂၄)ကွက် ရှိပါကြောင်းနှင့် မြင်တင်ရပ်ကွက်၊ ပုထိုးဖြူရပ်ကွက်၊ ကျောင်းကြားရပ်ကွက်၊ ပေါင်းနားရပ်ကွက်၊ ပေါင်းပင်ဇင်းရပ်ကွက်၊ ဈေးမရပ်ကွက်၊ စုစုပေါင်းရပ်ကွက် (၆)ရပ်ကွက် ဖြင့် စတင်ဖွဲ့စည်းခဲ့ကြောင်း သိရှိရပါတယ်။ စလင်းမြို့ စတင်ဖွဲ့စည်းတဲ့ ၁၉၀၅ ခုနှစ်မှာ ရပ်ကွက် (၆)ရပ်ကွက်အတွင်း မြို့တွင်း လူနေထိုင်သည့် မြေဧရိယာ (၃၂၃)ဧက၊ မြို့တွင်း၌ လယ်၊ ယာ၊ ဥယျာဉ် မြေဧရိယာ (၃၁၃.၈၆၉)ဧက တည်ရှိပါတယ်။ မြို့ဖွံ့ဖြိုးတိုးတက်လာပြီး လူဦးရေတိုးတက်များပြားလာသည်နှင့်အမျှ မြို့တွင်း၊ လယ်ယာ၊ ဥယျာဉ်မြေများအနက် ဧရိယာ(၁၀၂.၈၄၉)ဧကမှာ ၂၀၁၂ ခုနှစ် မတိုင်မီကတည်းက နှစ်ကာလကြာရှည်စွာ တိုးချဲ့နေထိုင်အသုံးပြုလျက်ရှိကြောင်း စိစစ်တွေ့ရှိရပါတယ်။ မြေအသုံးချမှုအနေဖြင့် စိုက်ပျိုးမြေဧရိယာ (၁၇၇၃၆၈)ဧက၊ ကြိုးဝိုင်း၊ ကြိုးပြင်ဧရိယာ (၁၄၃၇၃၀)ဧက၊ တောရိုင်းဧရိယာ (၁၄၂၃၃၂)ဧက၊ အခြားမြေဧရိယာ (၁၀၈၁၈၀)ဧက၊ စုစုပေါင်း ဧရိယာ (၅၇၁၆၁၀)ဧက ရှိပြီးတော့ မြို့နှင့်ဆက်စပ်လျက်ရှိတဲ့ မြေမိကုန်းကျေးရွာအုပ်စု၊ မြေမိကုန်း ကျေးရွာမှ လူနေထိုင်သည့် ဧရိယာ (၃၀)ဧကအားလည်းကောင်း၊ ကူဖြူကျေးရွာအုပ်စု၊ စာစီကျောင်း ကျေးရွာမှ လူနေထိုင်သည့် ဧရိယာ(၁၁)ဧကကိုလည်းကောင်း မြို့မြေအဖြစ်သတ်မှတ်ပြီး ရပ်ကွက် အဆင့်သို့ ၂၀၁၈ ခုနှစ်တွင် တိုးချဲ့ ပြင်ဆင်သတ်မှတ်ပြီးဖြစ်၍ စလင်းမြို့ကို ရပ်ကွက်(၈)ရပ်ကွက်ဖြင့် ဖွဲ့စည်းပေးခဲ့ပြီး ဖြစ်ပါတယ်။ ယခုလက်ရှိ မကွေးတိုင်းဒေသကြီး၊ မင်းဘူးခရိုင်၊ စလင်း မြို့နယ်တွင် မြို့ (၂)မြို့၊ ရပ်ကွက်(၁၁)ရပ်ကွက်၊ ကျေးရွာအုပ်စု (၉၉)အုပ်စု၊ ကျေးရွာပေါင်း (၄၁၇)ရွာ ရှိကြောင်း တင်ပြအပ်ပါတယ်ခင်ဗျား။ လေးစားအပ်ပါသော ဒုတိယဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ ခင်ဗျား။ စလင်းမြို့တွင် လယ်၊ ယာ၊ ဥယျာဉ်မြေအတွင်း လူနေ အိမ်ရာမြေအဖြစ် တိုးချဲ့ အသုံးပြု ထားသည့် မြို့တွင်း လယ်ယာမြေဧရိယာ (၁၀၂.၈၄၉) ဧကသည် တောင်သူများ၏ လုပ်ကွက် ဧရိယာများ ဖြစ်တဲ့အတွက်ကြောင့် လယ်ယာမြေလုပ်ကိုင်ခွင့် ပုံစံ(၇) ရရှိထားတဲ့ မြေများ ဖြစ်ပါ ကြောင်းနှင့် မြို့နှင့်ဆက်စပ်တည်ရှိသော လယ်ယာမြေများတွင် လယ်ယာမြေ အခြားနည်း အသုံးပြုခွင့် ရယူပြီးတော့ လူနေအိမ်ခြေနှင့် စီးပွားရေး အဆောက်အအုံများ တိုးချဲ့လုပ်ကိုင် ဆောင်ရွက်မှုများ ရှိပါတယ်။ သို့ဖြစ်ပါ၍ မကွေးတိုင်းဒေသကြီး၊ မင်းဘူးခရိုင်၊ စလင်းမြို့နယ်အတွင်း တိုးတက်လာတဲ့ လူဦးရေအရ ကျေးရွာအဆင့်တွင် ဒေသခံများအချင်းချင်း ညှိနှိုင်း၍လည်းကောင်း၊ မြို့ အဆင့် ဌာန ဆိုင်ရာများမှ ညှိနှိုင်းပေါင်းစပ်၍လည်းကောင်း၊ လူနေအိမ်ခြေ၊ ဘာသာရေးအဆောက်အအုံ၊ ပညာရေး၊ ကျန်းမာရေးဆိုင်ရာ အဆောက်အအုံများ ဆောက်လုပ်နိုင်ရေး စီစဉ်ဆောင်ရွက်ပေးလျက် ရှိပြီးတော့ မြို့ပေါ်ရပ်ကွက်အတွင်း နောင်တိုးပွားလာသော လူဦးရေအတွက် မြို့ကွက်သစ် တိုးချဲ့ဆောင်ရွက် မည်ဆိုပါက တောင်သူများ၏ ပုံစံ(၇)ရရှိထားသော လယ်ယာမြေများသာ ဖြစ်တဲ့အတွက် မြို့ကွက် ဖော်ထုတ်ရန် အခက်အခဲရှိပါကြောင်းနှင့် မြေမိကုန်းကျေးရွာနှင့် စာစီကျောင်းကျေးရွာတို့အား ရပ်ကွက် အဆင့်တိုးမြှင့်ပေးခဲ့သကဲ့သို့ မြို့နှင့်ဆက်စပ်တည်ရှိသော ကျေးရွာများအား ထပ်မံတိုးချဲ့ ပြင်ဆင် ဖွဲ့စည်းနိုင်ရေးအတွက် ရပ်ကွက် သို့မဟုတ် ကျေးရွာအုပ်စု၊ ကျေးရွာများ တိုးချဲ့ပြင်ဆင် ဖွဲ့စည်းခြင်း ဆိုင်ရာ လုပ်ထုံးလုပ်နည်းများနှင့်အညီ နိုင်ငံတော်သမ္မတထံ ဖွဲ့စည်းပုံအခြေခံဥပဒေ ပုဒ်မ ၅၄ အရ သက်ဆိုင်ရာ တိုင်းဒေသကြီးဝန်ကြီးချုပ်မှ တင်ပြသွားမှာ ဖြစ်ပါတယ်။ ဆောင်ရွက်ပေးသွားဖို့အတွက်ကိုလည်း မကွေးတိုင်းဒေသကြီးအစိုးရအဖွဲ့ကို ကျွန်တော်တို့ ညွှန်ကြား သွားမှာဖြစ်တဲ့အကြောင်းနဲ့ ပေါင်းစပ်ကြားအပ်ပါတယ်။ ခုနက လွှတ်တော်ကိုယ်စားလှယ်ကြီး တင်ပြသွားတဲ့ တင်ပြထားတာ ကြာပါပြီဆိုတဲ့ဟာလည်း ကျွန်တော် ခုနက မေးခွန်းမှာ တင်ပြသလိုပဲ အထွေထွေအုပ်ချုပ်ရေးဦးစီးဌာနအနေနဲ့ ၂၈-၁၂-၂၀၁၈ ရက်နေ့ကစပြီး ပြည်ထဲရေးဝန်ကြီးဌာန လက်အောက်ကနေပြီးတော့ ပြည်ထောင်စုအစိုးရအဖွဲ့ရုံး ဝန်ကြီးဌာနအောက်ကို ပြောင်းရွှေ့တဲ့ကျွန်တော်တို့ စွဲကိုင်ကျင့်သုံးနေတဲ့ တည်ဆဲဥပဒေ (၁၉)ခု၊ နည်းဥပဒေ(၁၀)ခု လုပ်ထုံးလုပ်နည်း(၁)ခု အပါအဝင် စကားရပ်များမှာ Focal Ministry ဟာ ပြည်ထဲရေးဝန်ကြီးဌာနလို့ ဖြစ်နေတဲ့အတွက် ပြည်ထဲရေးဝန်ကြီးဌာနအစား ပြည်ထောင်စုအစိုးရ အဖွဲ့ရုံးဝန်ကြီးဌာနလို့ စကားရပ်များ အစားထိုးပြောင်းတဲ့ ဥပဒေကို ကျွန်တော်တို့ အမျိုးသား လွှတ်တော်ကို တင်ပြဆောင်ရွက်သွားမှာ ဖြစ်ပါတယ်။ ဒါပြီးမှ လုပ်ထုံးလုပ်နည်းများနှင့်အညီ အမြန်ဆုံး ဆောင်ရွက်ပေးသွားမှာ ဖြစ်တဲ့အကြောင်း ရှင်းလင်းဖြေကြားအပ်ပါတယ်။ ကျေးဇူးတင်ရှိ ပါတယ်။</speech>
</section>
<section value="Bill">
<bill>
<title>ပြည်ထောင်စုအစိုးရအဖွဲ့ရုံးဝန်ကြီးဌာန၊ ပြည်ထောင်စုဝန်ကြီးက စကားရပ် ပြောင်းလဲသတ်မှတ်သည့် ဥပဒေကြမ်းကို လွှတ်တော်သို့ တင်သွင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က) အရ ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီးက စကားရပ် ပြောင်းလဲသတ်မှတ်သည့် ဥပဒေကြမ်းကို အမျိုးသားလွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="33">ဦးတင်မြင့် (ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ် ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ နှုတ်ခွန်း ဆက်သအပ်ပါတယ်။ ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီး ဦးတင်မြင့် မှ Power Point အသုံးပြုပြီး စကားရပ်များ ပြောင်းလဲသတ်မှတ်တဲ့ ဥပဒေမူကြမ်းနှင့် စပ်လျဉ်းပြီးတော့ ရှင်းလင်းတင်ပြခွင့်ပြုပါခင်ဗျား။ လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်ကြီးများခင်ဗျား။ ၂၈-၁၂-၂၀၁၈ ရက်နေ့မှာ ကျင်းပပြုလုပ်တဲ့ ပြည်ထောင်စုသမ္မတ မြန်မာနိုင်ငံတော် ပြည်ထောင်စုအစိုးရအဖွဲ့ရုံးဝန်ကြီးဌာန၊ အစည်းအဝေးအမှတ်စဉ် (၂၃/၂၀၁၈) ရဲ့ သဘောတူညီချက်အရ အထွေထွေအုပ်ချုပ်ရေးဦးစီးဌာနကို ၂၈-၁၂-၂၀၁၈ ရက်နေ့ကစပြီးတော့ ပြည်ထောင်စုအစိုးရအဖွဲ့ရုံးဝန်ကြီးဌာန လက်အောက်သို့ လွှဲပြောင်းဖွဲ့စည်း တာဝန်ထမ်းဆောင် စေခဲ့ပါကြောင်း တင်ပြအပ်ပါတယ်။ အထွေထွေအုပ်ချုပ်ရေးဦးစီးဌာနကို ပြည်ထဲရေးဝန်ကြီးဌာန လက်အောက်တွင် ဖွဲ့စည်းခဲ့စဉ်က ကိုင်တွယ်ကျင့်သုံးခဲ့တဲ့ ဥပဒေ(၁၉)မျိုး၊ နည်းဥပဒေ(၁၀)မျိုး၊ လုပ်ထုံးလုပ်နည်း(၁)မျိုးနှင့် ပြဋ္ဌာန်းချက်(၂)မျိုးရှိခဲ့ရာမှာ ဝန်ကြီးဌာနပြောင်းလဲဖွဲ့စည်းမှုကြောင့် ဥပဒေများမှာ ဖော်ပြထားတဲ့ ပြည်ထဲရေးဝန်ကြီးဌာနဆိုတဲ့ စကားရပ်အစား ပြည်ထောင်စုအစိုးရ အဖွဲ့ရုံးဝန်ကြီးဌာန ဆိုသောစကားရပ်ဖြင့် ပြင်ဆင်သည့် ဥပဒေမူကြမ်းများ ထုတ်ပြန်နိုင်ရန်အတွက် ပြည်ထောင်စုရှေ့နေချုပ်ရုံးသို့ အကြံပြုချက် တောင်းခံခဲ့ပါတယ်။ ပြည်ထောင်စုရှေ့နေချုပ်ရုံးမှ အကြံပြုရာမှာ အထွေထွေအုပ်ချုပ်ရေးဦးစီးဌာနက ကိုင်တွယ် ကျင့်သုံးခဲ့တဲ့ဥပဒေများ၊ ပြည်ထဲရေးဝန်ကြီးဌာန၊ နိုင်ငံတော်သမ္မတရုံး၊ သာသနာရေးဝန်ကြီးဌာနက စီမံခန့်ခွဲသော ဥပဒေ၊ နည်းဥပဒေ၊ လုပ်ထုံးလုပ်နည်း၊ အမိန့်ကြော်ငြာစာများနှင့် အုပ်ချုပ်ရေး၊ စီမံ ခန့်ခွဲရေးတို့နဲ့သက်ဆိုင်တဲ့ အခြားတည်ဆဲဥပဒေများတွင် လုပ်ငန်းသဘာဝအရ ကဏ္ဍအလိုက် အထွေထွေအုပ်ချုပ်ရေးဦးစီးဌာနက ပါဝင်ဆောင်ရွက်ရတဲ့ တာဝန်နှင့် လုပ်ပိုင်ခွင့်များ ပါရှိနေတာကို အသေးစိတ်စိစစ်ရန် လွယ်ကူမှုမရှိခြင်း၊ ကျန်ရှိမှုများရှိပါကလည်း အကြိမ်ကြိမ် ပြင်ဆင်သတ်မှတ် ရမယ့် သဘောရှိကြောင်း သုံးသပ်ရရှိသဖြင့် ကိစ္စရပ်အားလုံးကိုခြုံငုံ၍ စကားရပ်ပြောင်းလဲ သတ်မှတ်သည့် ဥပဒေတစ်ရပ် ထုတ်ပြန်ပြဋ္ဌာန်းသင့်ကြောင်းဆိုပြီးတော့ ပြည်ထောင်စုရှေ့နေချုပ် ရုံးမှ အကြံပြုပြန်ကြားလာခဲ့ပါတယ်။ ဒီလိုစကားရပ်ပြောင်းလဲသတ်မှတ်သည့် ဥပဒေတစ်ရပ် ထုတ်ပြန်နိုင်ဖို့ ဆောင်ရွက်နေစဉ်မှာပဲ အထွေထွေအုပ်ချုပ်ရေးဦးစီးဌာနကို ဥပဒေအရအပ်နှင်းထားတဲ့ အုပ်ချုပ်ရေးလုပ်ငန်းများအနက် မြေယာစီမံခန့်ခွဲရေးလုပ်ငန်းများတွင် (၅)ဧကအထက် စက်မှုစီးပွားမြေငှားဂရန် အမှုတွဲပေါင်း(၄၁)ခုကို လည်းကောင်း၊ ဗဒ္ဓသိမ် မြေငှားဂရန်အမှုတွဲ (၂၅)ခုကိုလည်းကောင်း၊ မရွှေ့မပြောင်းနိုင်သော ပစ္စည်း လွှဲပြောင်းခြင်းကို ကန့်သတ်သည့် ဥပဒေဆိုင်ရာ စိစစ်ရေးအဖွဲ့ အစည်းအဝေးသို့ တင်ပြရန် အမှုတွဲ ပေါင်း(၄၅၂)ခုကိုလည်းကောင်း၊ စားကျက်မြေ ပယ်ဖျက်ခြင်းဆိုင်ရာ အမှုတွဲ(၁၆)ခုကိုလည်းကောင်း၊ စွန့်လွှတ်အပ်နှံမြေများ (State Land) အမှုတွဲပေါင်း (၁၄၄)ခုကိုလည်းကောင်း၊ မြေသိမ်းအမှုတွဲပေါင်း (၅)ခုကိုလည်းကောင်း၊ မြေလွှဲအမှုတွဲပေါင်း (၉၉)ခုကိုလည်းကောင်း ဥပဒေအရ လုပ်ပိုင်ခွင့် အပ်နှင်း ထားတဲ့ ပြည်ထောင်စုဝန်ကြီးရဲ့ အတည်ပြုချက်ကိုရယူပြီး ပြည်ထဲရေးဝန်ကြီးဌာန ဆိုတဲ့ စကားရပ်ကို ပြင်ဆင်ရခြင်းအတွက်ကြောင့် အခက်အခဲများ ဖြစ်ပေါ်လျက်ရှိပါတယ်။ အဲဒီအပြင် ၂၀၁၄ ခုနှစ် အသင်းအဖွဲ့များ မှတ်ပုံတင်ခြင်းဆိုင်ရာဥပဒေအရ မှတ်ပုံတင်ခြင်း လုပ်ငန်းများတွင်လည်း မှတ်ပုံတင်လက်မှတ်ခွင့်ပြုရန် အသင်းအဖွဲ့ပေါင်း (၁၇၅)ခု၊ NGO (Non Government Organization) (OGG)ại International Non Government Organization (၁၁)သင်းကိုလည်းကောင်း စုစုပေါင်း (၁၇၅)သင်း သက်တမ်းတိုးခွင့်ပြုရန် အသင်းအဖွဲ့ပေါင်း (၁၆၅)၊ NGO(၁၄၄)၊ INGO (၂၁)သင်းကိုလည်းကောင်း၊ လိပ်စာပြောင်းရွှေ့ရန်လျှောက်ထားတဲ့ အသင်းအဖွဲ့ပေါင်း (၇၀)မှာ NGO(၄၅)သင်း၊ INGO (၂၅)သင်းကိုလည်းကောင်း၊ အသင်းအမည် ပြောင်းရန် လျှောက်ထားတဲ့ အသင်းအဖွဲ့ ပေါင်း (၁၀) NGO (၈) INGO (၂)သင်းကိုလည်းကောင်း၊ အသင်းဖျက်သိမ်းရန် လျှောက်ထားတဲ့ ပြည်တွင်းအသင်းအဖွဲ့ NGO ပေါင်း (၅)သင်း စုစုပေါင်း (၄၂၅)သင်းမှ NGO (၃၆၆)သင်း၊ INGO (၅၉)သင်းအပါအဝင် အခြားပြည်သူ့ဝန်ဆောင်မှုဆိုင်ရာ ကိစ္စများ၌ ဥပဒေအရ လုပ်ပိုင်ခွင့်အပ်နှင်းထားတဲ့ ပြည်ထောင်စုဝန်ကြီးရဲ့ အတည်ပြုချက်ကို ရယူရာမှာ အခက်အခဲများဖြစ်ပေါ်လျက်ရှိပါကြောင်း တင်ပြအပ်ပါတယ်။ ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျာ။ ပြည်ထောင်စုရှေ့နေချုပ် ရုံးရဲ့ အကြံပြုချက်အရ ရေးဆွဲတင်ပြထားတဲ့ စကားရပ်ပြောင်းလဲသတ်မှတ်တဲ့ ဥပဒေပုဒ်မ ၁ (ခ)မှာ ဤဥပဒေသည် ၂၈-၁၂-၂၀၁၈ ရက်နေ့မှ စတင်၍ အာဏာတည်ပြီးဖြစ်သည်ဟု မှတ်ယူရမည်ဆိုတဲ့ ဖော်ပြချက်သည် ၂၀၀၈ ခုနှစ် ဖွဲ့စည်းပုံအခြေခံဥပဒေ ပုဒ်မ ၄၃ ပါ မည်သည့် ပြစ်မှုဆိုင်ရာဥပဒေမျှ နောက်ကြောင်းပြန် အာဏာသက်ရောက်စေရန် ပြဋ္ဌာန်းခွင့်မရှိစေရလို့ ဖော်ပြထားခြင်း၊ ၁၉၇၃ ခုနှစ် စကားရပ်များ အနက်အဓိပ္ပာယ်ဖွင့်ဆိုရေးဥပဒေ ပုဒ်မ ၃၊ ပုဒ်မခွဲ(င)ပါ ဥပဒေတစ်ရပ်ရပ်တွင် နောက်ကြောင်းပြန်၍ အာဏာသက်ရောက်မှု ရှိစေရမည်ဟု ပြဋ္ဌာန်းထားခြင်း မရှိလျှင် ယင်းဥပဒေသည် နောက်ကြောင်းပြန် အာဏာသက်ရောက်ခြင်း မရှိစေရလို့ ပြဋ္ဌာန်းချက်များနှင့်အညီ ထုတ်ပြန်ရန် တင်ပြသည့် လုပ်ထုံးလုပ်နည်းများနှင့်သာ သက်ဆိုင်သော ဥပဒေ Procedural Law တစ်ခုမျှသာ ဖြစ်တဲ့အတွက် တည်ဆဲဥပဒေများနှင့် ညီညွတ်မှုရှိပါကြောင်းကို တင်ပြအပ်ပြပါတယ်။ သို့ဖြစ်ပါ၍ ပြည်ထောင်စုအစိုးရအဖွဲ့ရုံးဝန်ကြီးဌာန၊ အထွေထွေအုပ်ချုပ်ရေးဦးစီးဌာနမှ ဆောင်ရွက်ရတဲ့ မြေယာစီမံခန့်ခွဲရေးလုပ်ငန်းများ၊ အသင်းအဖွဲ့များ မှတ်ပုံတင်ခြင်းဆိုင်ရာ လုပ်ငန်းများ အပါအဝင် နေပြည်တော်ကောင်စီ၊ တိုင်းဒေသကြီး/ ပြည်နယ်အစိုးရအဖွဲ့များမှ ပေးအပ်တဲ့ လုပ်ငန်း တာဝန်များအား ဥပဒေနှင့်အညီ လုပ်ကိုင်ဆောင်ရွက်နိုင်ရန်နှင့် ဥပဒေတစ်ခုချင်းအလိုက် ပြင်ဆင်မယ့် အစား ်ကြာမှု နည်းပါးစေရန်အတွက် ပြင်ဆင်ရန်လိုအပ်တဲ့ တည်ဆဲဥပဒေများ၊ နည်းဥပဒေများ၊ စည်းမျဉ်းစည်းကမ်းများ၊ အမိန့်ကြော်ငြာစာများ၊ ကြေညာချက်များ၊ အမိန့် ညွှန်ကြားချက်များနှင့် လုပ်ထုံးလုပ်နည်းများကို ခြုံငုံ၍ စကားရပ်ပြောင်းလဲသတ်မှတ်သည့် ဥပဒေ တစ်ရပ်ကို အတည်ပြုပေးနိုင်ပါရန်နှင့် အမျိုးသားလွှတ်တော်၏ အဆုံးအဖြတ်ကို ခံယူသွားမည် ဖြစ်ပါကြောင်း လေးစားစွာဖြင့်တင်ပြအပ်ပါတယ်ခင်ဗျား။ အားလုံးကျေးဇူးတင်ရှိပါတယ်။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က စကားရပ် ပြောင်းလဲသတ်မှတ်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြား ရှင်းလင်းခြင်း</title>
<speech type="speaker">အစီအစဉ်(၇)ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(ခ)အရ စကားရပ် ပြောင်းလဲသတ်မှတ်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ စိစစ် တင်ပြခြင်း အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id="1313">ဦးကျော်ကျော် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ အမျိုးသားလွှတ်တော် ဥပဒေကြမ်း ကော်မတီဝင် ဦးကျော်ကျော် ဖြစ်ပါတယ်။ ဥပဒေကြမ်းကော်မတီရဲ့ အစီရင်ခံစာကို ကျွန်တော်က လွှတ်တော်သို့ တင်သွင်း ဖတ်ကြားပေးပါမယ်။ အမျိုးသားလွှတ်တော်၊ ဥပဒေကြမ်းကော်မတီ၏ စကားရပ်ပြောင်းလဲသတ်မှတ်သည့် ဥပဒေကြမ်းအပေါ် စိစစ်တင်ပြခြင်း အစီရင်ခံစာ စာအမှတ်၊ ၁/အမ (ကော်မတီ-၁) ၁/၂၀၁၉ - ၂၉၃ ရက်စွဲ ၊ ၂၀၁၉ ခုနှစ် ၊ ဇူလိုင်လ ၃ ရက် ၁။ ပြည်ထောင်စုလွှတ်တော်က စကားရပ်ပြောင်းလဲသတ်မှတ်သည့် ဥပဒေကြမ်းကို အမျိုးသား လွှတ်တော်မှာ စတင်ဆွေးနွေးနိုင်ဖို့အတွက် ၁၁ - ၆ - ၂၀၁၉ ရက်နေ့မှာ ပေးပို့လာပါတယ်။ အဲဒီ ဥပဒေကြမ်းနှင့် စပ်လျဉ်းလို့ အမျိုးသားလွှတ်တော်၊ ဥပဒေကြမ်းကော်မတီဟာ ပြည်ထောင်စုအစိုးရ အဖွဲ့ရုံးဝန်ကြီးဌာန၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် ၃-၇-၂၀၁၉ ရက်နေ့မှာ ဆွေးနွေးညှိနှိုင်းခဲ့ကြပါတယ်။ လေ့လာတွေ့ရှိချက် ၂။ အမျိုးသားလွှတ်တော်၊ ဥပဒေကြမ်းကော်မတီသည် စကားရပ်ပြောင်းလဲသတ်မှတ်သည့် ဥပဒေကြမ်းကို လေ့လာစိစစ်ရာမှာ ပြည်ထောင်စုအစိုးရအဖွဲ့ရုံးဝန်ကြီးဌာန၏ အမိန့်ကြော်ငြာစာ အမှတ်(၁/၂၀၁၈)ဖြင့် အထွေထွေအုပ်ချုပ်ရေးဦးစီးဌာနကို ၂၈-၁၂-၂၀၁၈ ရက်နေ့မှစ၍ ပြည်ထောင်စု အစိုးရအဖွဲ့ရုံးဝန်ကြီးဌာနလက်အောက်သို့ လွှဲပြောင်းတာဝန်ပေးအပ် ထမ်းဆောင်ခဲ့ပြီးဖြစ်ပါသဖြင့် ပြည်ထောင်စုအစိုးရအဖွဲ့ရုံးဝန်ကြီးဌာနမှ ဥပဒေနှင့်အညီ ဦးစီးဌာန၏ လုပ်ငန်းတာဝန်များကို ဆက်လက်ကျင့်သုံး ဆောင်ရွက်နိုင်ရန်အတွက် ပြင်ဆင်ထားခြင်းဖြစ်ကြောင်း လေ့လာတွေ့ရှိရ ပါတယ်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ စကားရပ်ပြောင်းလဲသတ်မှတ်သည့် ဥပဒေကြမ်းနှင့် စပ်လျဉ်း၍ သက်ဆိုင်ရာ ဝန်ကြီးဌာန၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အသေးစိတ်ညှိနှိုင်းဆွေးနွေး ခဲ့ပြီးဖြစ်ပါသဖြင့် အမျိုးသားလွှတ်တော်က အတည်ပြုဆောင်ရွက်နိုင်ပါရန် အစီရင်ခံစာ တင်ပြအပ် ပါတယ်။</speech>
<title>အမျိုးသားလွှတ်တော်၊ ဥပဒေကြမ်းကော်မတီ အမျိုးသားလွှတ်တော် ဒုတိယဥက္ကဋ္ဌက စကားရပ် ပြောင်းလဲသတ်မှတ်သည့် ဥပဒေကြမ်းကို ဆွေးနွေး လိုသည့်လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ စကားရပ် ပြောင်းလဲသတ်မှတ်သည့် ဥပဒေကြမ်းနှင့် စပ်လျဉ်း၍ ပြင်ဆင်ချက် အဆိုတင်သွင်းလိုသည့် လွှတ်တော်ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲများကို အသေးစိတ်ဖော်ပြ လက်မှတ်ရေးထိုးပြီး ၃၀ - ရ - ၂၀၁၉ (အင်္ဂါနေ့) ထက် နောက်မကျဘဲ အမျိုးသား လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဒုတိယဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့အစည်းအဝေး ဆက်လက်ကျင်းပမည့် နေ့ရက်နှင့် </title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့ကို ၂၀၁၉ ခုနှစ်၊ ဇူလိုင်လ ၂၉ ရက် (တနင်္လာနေ့) နံနက် ၁၀းဝဝ နာရီဆက်လက် ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို ၁၁:ဝ၅ နာရီ ရပ်နားပါသည်။</speech>
</postface>
</transcript>
</doc>
