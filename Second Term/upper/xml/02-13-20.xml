<doc>
<docinfo>
<docno>02-13-20.xml</docno>
<pdf>02-13-20.pdf</pdf>
<term value="02">ဒုတိယအကြိမ်</term>
<session value="13" />
<sittingday value="20" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ တော်သလင်းလဆန်း ၁၅ ရက် (၂၀၁၉ ခုနှစ်၊ စက်တင်ဘာလ ၁၃ ရက်)</date>
</docinfo>
<transcript>
<preface>
<p>အမျိုးသားအဝေး (၂၀)ရက် နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ အစီအစဉ်ကို ၁၀:ဝဝ နာရီ င် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ (၂၀)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၉)ဦး တက်ရောက် ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၈.၈၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေးရဲ့ (၂၀)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါ့မယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1308">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ ၁၃ - ၉ - ၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)၊ ဘော်လီဘောပြိုင်ပွဲဆုချီးမြှင့်ပွဲအခမ်းအနား တက်ရောက်ရန်။ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ ၎င်းအတိုင်း။ ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဒေါ်လွီဇာ၊ ကယားပြည်နယ် မဲဆန္ဒနယ်အမှတ်(၆)၊ ၎င်းအတိုင်း။ မန်းထွန်းကြိုင်၊ ဧရာဝတီတိုင်း ဒေသကြီး မဲဆန္ဒနယ်အမှတ်(၆)၊ ၎င်းအတိုင်း ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ် အမှတ်(၁၂)၊ ကိုယ်တိုင်ဆောင်ရွက်ရန်။ ဦးဝင်းကြိုင်၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးဟန်ဝင်းသိန်း၊ တနင်္သာင်္သာရီတိုင်းဒေသကြီး မဲဆန္ဒနယ်အမှတ်(၄)၊ တိုင်းဒေသကြီးအစိုးရအဖွဲ့နှင့် တွေ့ဆုံရန်။ ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးနိုင်သီဟ၊ မွန်ပြည်နယ် မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကျန်းမာရေး။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ကိုယ်တိုင် ဆောင်ရွက်ရန်။ စောမွှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက် ရန်တို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၁)ဦးနဲ့ ယနေ့ ခွင့်ပန်ကြားသူ (၁၄)ဦးဖြစ်ပြီး စုစုပေါင်း ခွင့်ပန်ကြားသူ(၂၅)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားတဲ့ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ရှင်။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၁)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၁၄)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၅)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာနည်းဥပဒေ ၁၃၉ အရ လွှတ်တော် အစည်းအဝေးများတွင် ပထမတစ်နာရီသည် မေးခွန်းများ မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်ရန်ဖြစ်သော်လည်းသတ်မှတ်ထားသည့်း မေးခွန်းမေးမြန်းခြင်းနှင့် ဖြေကြားခြင်း မပြီးဆုံးခဲ့ပါက အစီအစဉ်ကို ဆက်လက်ဆောင်ရွက်သွားမည်ဖြစ်ကြောင်း လွှတ်တော်ကို ကြိုတင် အသိပေးပါတယ်။</speech>
<title>ကာကွယ်ရေးဝန်ကြီးဌာနမှ သိမ်းယူထားသော မွန်ပြည်နယ်၊ မော်လမြိုင် ပညာရေးကောလိပ်၏ ကျောင်းပိုင်မြေဧရိယာ (၄.၇၆၆)ဧကအား ပြန်လည်လွှဲပြောင်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ယခု မွန်ပြည်နယ် မဲဆန္ဒနယ်အမှတ်(၁)မှ ဦးအေးမင်းဟန် က ကာကွယ်ရေး ဝန်ကြီးဌာနမှ သိမ်းယူထားသော မွန်ပြည်နယ်၊ မော်လမြိုင် ပညာရေးကောလိပ်၏ ကျောင်းပိုင် မြေဧရိယာ(၄.၇၆၆)ဧကအား ပြန်လည်လွှဲပြောင်းပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1297">ဦးအေးမင်းဟန်၊ မွန်ပြည်နယ် မဲဆန္ဒနယ်အမှတ်(၁)</mp>လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ ဒုတိယဝန်ကြီးနှင့် အမျိုးသားလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးအေးမင်းဟန် ဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ မွန်ပြည်နယ်၊ မော်လမြိုင် မြို့နယ်ရှိ မော်လမြိုင်မြို့ ပညာရေးကောလိပ်၏ မူလကျောင်းပိုင်မြေဧရိယာမှာ (၂၂.၉၇၂)ဧကရှိပြီး ၁၉၅၃ ခုနှစ်တွင် ဆရာအတတ်သင်သိပ္ပံကျောင်းအဖြစ် စတင်ဖွင့်လှစ်ခဲ့ပါတယ်။ ၂၆-၁၀-၁၉၉၅ ရက်နေ့တွင် အရှေ့တောင်တိုင်းစစ်ဌာနချုပ်မှ ခေတ်မီ တပ်မတော်ဟိုတယ်တည်ဆောက်ရန်အတွက် အဆိုပါ (၂၂.၉၇၂)ဧကအတွင်းမှ မြေဧရိယာ (၄.၇၆၆)ဧကကို တပ်ပိုင်မြေအဖြစ်သိမ်းယူခဲ့ပါတယ်။ တပ်ပိုင်မြေအဖြစ် သိမ်းယူခဲ့သော (၄.၇၆၆)ဧကထဲမှ အကွက်အမှတ်(၃၄) ဦးပိုင်အမှတ် (၄/ခ/၁) ဧရိယာ (၂.၁၂၀)ဧကရှိမြေမှာ မီးရထားအတွက် သီးသန့်မြေအဖြစ်လည်းကောင်း၊ ဦးပိုင်အမှတ် (၄/စ/၁)ဧရိယာ (၁.၁၅၈)ဧက မြေသည် အစိုးရပညာရေးဌာန အမည်ပေါက်မြေအဖြစ်လည်းကောင်း၊ အကွက်အမှတ်(၃၅) ဦးပိုင်အမှတ် (၂/က)ဧရိယာ (၀.၄၁၈)ဧကမှာ မီးရထားအတွက် သီးသန့်မြေ အဖြစ်လည်းကောင်း၊ ဦးပိုင်အမှတ်(၇/စ) ဧရိယာ (၁.၀၇၀)ဧကရှိမြေမှာ ကျန်းမာရေးဌာနအမည်ဖြင့် လည်းကောင်း ဌာန(၃)ခု အမည်ပေါက်လျက်ရှိပြီး အရှေ့တောင်တိုင်းစစ်ဌာနချုပ်မှ မသိမ်းယူခင် ပညာရေးကောလိပ်မှ အသုံးပြုနေခဲ့ပါတယ်။ ပညာရေးကောလိပ်မှ သံလွင်တံတား(မော်လမြိုင်)နှင့် မီးရထားလမ်း ဆောက်လုပ်စဉ် ကလည်း ပညာရေးကျောင်းပိုင်မြေအချို့ကို စွန့်လွှတ်ခဲ့ရသဖြင့် ပညာရေးကောလိပ်ရှိ ယခုလက်ရှိ အသုံးပြုနေသော မြေဧရိယာမှာ (၁၅.၈၄၁)ဧကသာ ကျန်ရှိပါတော့တယ်။ ၂၀၁၉-၂၀၂၀ ဘဏ္ဍာရေး နှစ်မှာ မော်လမြိုင်ပညာရေးကောလိပ်ကို ပညာရေးဒီဂရီကောလိပ်အဖြစ် အဆင့်မြှင့်တင်၍ ပထမနှစ် သင်တန်းများကို စတင်ဖွင့်လှစ်တော့မှာဖြစ်ပါတယ်။ ယခုလက်ရှိ မော်လမြိုင်ပညာရေးကောလိပ်မှာ ကျားအိပ်ဆောင် (၂၀၀)ဦးဆုံ (၁)ဆောင်နှင့် မ (၁၀၀)ဦးဆုံ (၄)ဆောင်၊ မ (၁၆၀)ဦးဆံ့အဆောင် (၁)ဆောင်သာရှိပါတယ်။ ကျောင်းသူ၊ ကျောင်းသားများနေထိုင်ရန်အတွက် နောက်ထပ်လိုအပ်သော ကျောင်းဆောင် (၄)ဆောင် ဆောက်လုပ်ရန် မြေနေရာလိုအပ်လျက်ရှိပါသဖြင့် ကာကွယ်ရေးဝန်ကြီး ဌာနမှ သိမ်းယူထားသော (၄.၇၆၆)ဧကအား ပြန်လည်ရရှိမှသာလျှင် ကျောင်းဆောင်များ ဆောက်လုပ် နိုင်ရန် မြေနေရာအဆင်ပြေနိုင်မှာဖြစ်ပါတယ်။ Power Point သုံးစွဲခွင့်ပြုဖို့ ဥက္ကဋ္ဌကြီးအား လေးစားစွာ တင်ပြတောင်းခံအပ်ပါတယ်။ ယခုပုံကတော့ မော်လမြိုင်ပညာရေးကောလိပ်ကို ကောင်းကင်မှ မြင်ရတဲ့ပုံဖြစ်ပါတယ်။ ယခုပုံ ကတော့ တပ်ပိုင်မြေအဖြစ်သိမ်းယူထားသော မြေဧရိယာ (၄.၇၆၆)ဧကကို ဆေးရောင်အဝါဖြင့် ပြထားတဲ့ပုံပါ။ ဒီပုံကတော့ တစ်နေ့ကမှ ဒရုန်းဖြင့်ရိုက်ထားတဲ့ပုံဖြစ်ပြီး သိမ်းယူထားတဲ့မြေနေရာ မှာ မည်သည့်ဟိုတယ်အဆောက်အအုံမျှ ဆောက်လုပ်ထားခြင်းမရှိတဲ့ အစောင့်တဲများသာ တည်ရှိ သည်ကို တွေ့ရမှာဖြစ်ပါတယ်။ သို့ဖြစ်ပါ၍ ယခုအခါ ပညာရေးကောလိပ်မှ ကျောင်းဆောင်များ ဆောက်လုပ်ရန်အတွက် မြေနေရာလည်း လိုအပ်လာပြီဖြစ်သောကြောင့် ကာကွယ်ရေးဝန်ကြီးဌာနမှ ဟိုတယ်ဆောက်လုပ်ရန် သိမ်းယူထားသောနေရာတွင် ယခုလက်ရှိ ကာကွယ်ရေးဝန်ကြီးဌာနမှ အသုံးပြုခြင်းမရှိသော မြေဧရိယာ (၄.၇၆၆)ဧကအား ပညာရေးကောလိပ်သို့ ပြန်လည်စွန့်လွှတ်ပေးရန် အစီအစဉ်ရှိ/မရှိကို သက်ဆိုင်ရာ ကာကွယ်ရေးဝန်ကြီးဌာနအား အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech><agency id="15">ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ မင်္ဂလာအပေါင်းနှင့် ပြည့်စုံပါစေကြောင်း ဆုတောင်းမေတ္တာပို့သ နှုတ်ခွန်းဆက်သအပ်ပါတယ်။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ မွန်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးအေးမင်းဟန် ၏ ကာကွယ်ရေးဝန်ကြီးဌာနမှ သိမ်းယူထားသော မွန်ပြည်နယ်၊ မော်လမြိုင်ပညာရေးကောလိပ်၏ ကျောင်းပိုင် မြေဧရိယာ(၄.၇၆၆)ဧကအား ပြန်လည်လွှဲပြောင်းပေးရန် အစီအစဉ် ရှိ/မရှိ ကြယ်ပွင့်ပြ မေးခွန်းနှင့် ပတ်သက်ပြီး ကာကွယ်ရေးဝန်ကြီးဌာနအနေဖြင့် ရှင်းလင်းတင်ပြသွားမှာဖြစ်ပါတယ်။ မွန်ပြည်နယ်၊ မော်လမြိုင်ခရိုင်၊ မော်လမြိုင်မြို့နယ်၊ မန္တလေးရပ်ကွက်၊ အုပ်စုအမှတ်(၁၂)၊ အကွက် အမှတ် (၃၄)၊ ဦးပိုင်အမှတ် (၁/က)ရှိမြေ (၈.၈၁၅)ဧက၊ ဦးပိုင်အမှတ်(၂)ရှိ မြေ(၀.၉၅၇)ဧက၊ ဦးပိုင် အမှတ် (၄-ခ)ရှိမြေ (၂.၁၂)ဧကနှင့် မြေ(၁.၁၅၈)ဧက၊ အကွက်အမှတ် (၃၅)၊ ဦးပိုင်အမှတ် (၁)ရှိမြေ (၀.၄၂၀)ဧက၊ ဦးပိုင်အမှတ် (၂)ရှိမြေ (၀.၄၁၈)ဧက၊ ဦးပိုင်အမှတ် (၇/ခ)ရှိမြေ (၁.၀၇၀)ဧက စုစုပေါင်း မြေဧရိယာ (၁၄.၉၅၈)ဧကအား အရှေ့တောင်တိုင်းစစ်ဌာနချုပ်အတွက် သက်ဆိုင်ရာ ဝန်ကြီးဌာနများ၏ ခွင့်ပြုမိန့်ဖြင့် မြေသိမ်းဆည်းရေး ဆောင်ရွက်ခဲ့ရာ မွန်ပြည်နယ် ငြိမ်ဝပ်ပိပြားမှု တည်ဆောက်ရေး အဖွဲ့၏ ၁၂-၁-၁၉၉၆ ရက်နေ့ ရက်စွဲပါစာအမှတ်၊ ၅၀၀/၂-၃၀ပဝတ(မွန်)ဖြင့် ကန့်ကွက်ရန် မရှိကြောင်း သဘောတူညီခဲ့သဖြင့် ပြည်ထဲရေးဝန်ကြီးဌာန၏ ၂၀-၈-၁၉၉၈ ရက်နေ့ ရက်စွဲပါ စာအမှတ် ၂၀၀/၂-၅/ဦး ၁ ဖြင့် အခမဲ့လွှဲပြောင်းမြေ သိမ်းဆည်းရေးအမိန့် ရရှိခဲ့ပြီးဖြစ်ပါတယ်။ အဆိုပါ မြေဧရိယာများအား သိမ်းဆည်းရေးဆောင်ရွက်ရာတွင် ကျန်းမာရေးဝန်ကြီး ဌာနပိုင် မြေဧရိယာ (၁.၀၇၀)ဧကအား ၂၆-၇-၁၉၉၄ ရက်နေ့တွင်လည်းကောင်း၊ ပညာရေးဝန်ကြီး ဌာနပိုင် မြေဧရိယာ (၁.၁၅၈)ဧကအား ၄-၁၀-၁၉၉၆ ရက်နေ့တွင်လည်းကောင်း၊ နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေးနှင့် စည်ပင်သာယာရေးဝန်ကြီးဌာနပိုင် မြေဧရိယာ (၁.၃၇၇)ဧကအား ၂၁-၁၀-၁၉၉၅ ရက်နေ့တွင်လည်းကောင်း၊ ရထားပို့ဆောင်ရေးဝန်ကြီးဌာနပိုင် မြေဧရိယာ (၂.၅၃၈)ဧကအား ၁၂-၈-၁၉၉၆ ရက်နေ့တွင်လည်းကောင်း၊ သစ်တောရေးရာဝန်ကြီး ဌာနပိုင်မြေဧရိယာ (၈.၈၁၅)ဧကအား သစ်တောဦးစီးဌာန၊ မွန်ပြည်နယ်မှ ၂၆-၈-၁၉၉၆ ရက်နေ့တွင် လည်းကောင်း စုစုပေါင်းမြေဧရိယာ (၁၄-၉၅၈)ဧကအား သက်ဆိုင်ရာဝန်ကြီးဌာနများမှ တပ်ပိုင်မြေ အဖြစ် လွှဲပြောင်းပေးရန် သဘောတူသဖြင့် စနစ်တကျလွှဲပြောင်းပေးသွားရန် ညွှန်ကြားချက်များ အရ အရှေ့တောင်တိုင်းစစ်ဌာနချုပ်သို့ လွှဲပြောင်း၊ လက်ခံရေးအဖွဲ့များ ဖွဲ့စည်းပြီး စနစ်တကျ လွှဲပြောင်းပေးအပ်ခဲ့ခြင်းဖြစ်ပါတယ်။ ထိုကဲ့သို့ ညွှန်ကြားချက်အရ မွန်ပြည်နယ်၊ မော်လမြိုင်မြို့ ဆရာအတတ်သင်သိပ္ပံ ကျောင်းအုပ်ကြီး ဦးခိုင်စိုး ဦးစီးသည့် မြေလွှဲပြောင်းပေးရေးအဖွဲ့မှ အရှေ့တောင်တိုင်းစစ်ဌာနချုပ်သို့ ၄-၁၀-၁၉၉၆ ရက်နေ့တွင် ပညာရေးဝန်ကြီးဌာနပိုင် မြေဧရိယာ (၁.၁၅၈)ဧကအား စနစ်တကျ လွှဲပြောင်း ပေးအပ်ခဲ့ခြင်းဖြစ်ပါတယ်။ လွှတ်တော်ကိုယ်စားလှယ်ကြီး၏ ကြယ်ပွင့်ပြမေးခွန်းတွင် မော်လမြိုင်ပညာရေးကောလိပ်၏ ကျောင်းပိုင်မြေဧရိယာ (၄.၇၆၆)ဧကအား ပြန်လည်လွှဲပြောင်း ပေးအပ်ရန်ဟု ဖော်ပြပါရှိသော်လည်း ပညာရေးဝန်ကြီးဌာနမှ အမှန်တကယ်ပိုင်ဆိုင်သည့် မြေမှာ (၁.၁၅၈)ဧကသာရှိပြီး ကျန်(၃.၆၀၈)ဧကမှာ ရထားပို့ဆောင်ရေးဝန်ကြီးဌာနမှ လွှဲပြောင်းပေးအပ်ခဲ့ သည့်မြေဧရိယာမှာ (၂.၅၃၈)ဧကနှင့် ကျန်းမာရေးဝန်ကြီးဌာနမှ လွှဲပြောင်းပေးအပ်ခဲ့သည့် မြေဧရိယာ (၁.၀၇၀)ဧကတို့ဖြစ်ကြောင်း စိစစ်တွေ့ရှိရပါတယ်။ သို့ဖြစ်ပါ၍ လွှတ်တော်ကိုယ်စားလှယ်ကြီး၏ ကြယ်ပွင့်ပြမေးခွန်းနှင့် စပ်လျဉ်း၍ မော်လမြိုင်ပညာရေးကောလိပ်မှ ကာကွယ်ရေးဝန်ကြီးဌာနသို့ လွှဲပြောင်းပေးအပ်ထားသည့် မြေဧရိယာမှာ (၁.၁၅၈)ဧကသာရှိသော်လည်း မြေဧရိယာ(၃.၆၀၈)ဧကအား ပိုမိုတင်ပြတောင်းခံ ထားခြင်း၊ ပြည်ထဲရေးဝန်ကြီးဌာန၏ မြေပေးမိန့်များ ရရှိပြီးဖြစ်ခြင်းနှင့် အနာဂတ်စီမံကိန်းများ ဆောင်ရွက်ရန်အတွက် ထိန်းသိမ်းထားသည့် မြေဖြစ်ခြင်းတို့ကြောင့် ပြန်လည်စွန့်လွှတ်ပေးနိုင်ခြင်း မရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
<title>ရခိုင်ပြည်နယ်တွင် ဖြစ်ပွားနေသော တိုက်ပွဲများကြောင့် စစ်ဘေးရှောင်စခန်းများတွင် ခိုလှုံနေသည့် စစ်ဘေးရှောင် တိုင်းရင်းသားများ နေရပ်သို့ ဘေးကင်းလုံခြုံစွာ ပြန်လည်အခြေချနေထိုင်နိုင်ရေး မည်သို့စီစဉ်ဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က မေးခွန်းမေးမြန်းဖို့ဖြစ်ပါတယ်။ ဒီနေရာမှာ မေးခွန်းရှင်အား ကြိုတင်ပြီး အသိပေးအပ်ပါတယ်။ ကျွန်တော်တို့ ကျင်းပပြီးခဲ့တဲ့ အစည်းအဝေးတစ်ခုမှာ စစ်ပွဲ၊ စစ်ပွဲရှောင်ဆိုတဲ့ အသုံးအနှုန်းများကို တိုက်ပွဲ၊ တိုက်ပွဲရှောင်ဆိုပြီး သုံးနှုန်းဖို့ ဆုံးဖြတ်ထားပြီးဖြစ်ပါတယ်။ အခု ဒီမေးခွန်းမှာက စစ်ဘေးရှောင်လို့ ပါလာတဲ့အတွက်ကြောင့် ဒီမေးခွန်းကို တိုက်ပွဲရှောင်လို့ ပြန်လည်သုံးနှုန်းမှာ ဖြစ်သလို လွှတ်တော်ကိုယ်စားလှယ်ကြီးကလည်း တိုက်ပွဲရှောင်အဖြစ် သုံးနှုန်းပေးဖို့ ကြိုတင် အသိပေးပါတယ်။ ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က ရခိုင်ပြည်နယ်တွင် ဖြစ်ပွားနေသော တိုက်ပွဲများကြောင့် တိုက်ပွဲရှောင်စခန်းများတွင် ခိုလှုံနေသည့် တိုက်ပွဲရှောင် တိုင်းရင်းသားများ နေရပ်သို့ ဘေးကင်းလုံခြုံစွာ ပြန်လည်အခြေချနေထိုင်နိုင်ရေး မည်သို့စီစဉ် ဆောင်ရွက်ထားသည်ကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1316">ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါ။ ဥက္ကဋ္ဌကြီးရှင်။ ရခိုင်ပြည်နယ်တွင် ဖြစ်ပွားလျက် ရှိသော တိုက်ပွဲများကြောင့် ဒေသခံတိုင်းရင်းသားများ နေရပ်စွန့်ခွာထွက်ပြေးကြရပြီး တိုက်ပွဲ ရှောင်စခန်းများမှာ ခိုလှုံလျက်ရှိပါတယ်။ တိုက်ပွဲရှောင်စခန်းကနေ တိုင်းရင်းသားများ နေရပ်ပြန်ဖို့ အတွက် အခြေချနေထိုင်ရေးနှင့် စားဝတ်နေရေးပြေလည်ရေးအတွက် ပြည်ထောင်စုအစိုးရအနေဖြင့် မည်သို့စီမံဆောင်ရွက်ထားသည်ကို သိရှိလိုပါကြောင်း ဧပြီလက အခြေအနေကို အခြေခံပြီး မေးမြန်း ထားခြင်းဖြစ်ပါတယ်။ ယခု မိုးရာသီကို ရောက်ရှိပြီဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ရခိုင်ပြည်နယ်မှာ ၂၀၁၈ ခုနှစ် နိုဝင်ဘာလက စပြီးဖြစ်ပွားခဲ့တဲ့ တိုက်ပွဲများကြောင့် ဒေသခံတိုင်းရင်းသားများ အိုးပစ်အိမ်ပစ်ပြီး နေရပ်စွန့်ခွာ ထွက်ပြေးကြရပါတယ်။ လက်ရှိအခြေအနေမှာ ရခိုင်ပြည်နယ်အတွင်း မြို့နယ်(၈) မြို့နယ်မှာ တိုက်ပွဲများကြောင့် အိုးအိမ်စွန့်ခွာ ထွက်ပြေးသူများ (၇၀၀၀၀)ဦး နီးပါးရှိနေပြီလို့ သတင်း တွေက ဖော်ပြကြပါတယ်။ တိုင်းရင်းသား ပြည်သူများဟာ တိုက်ပွဲများမဖြစ်မီကတည်းက ဆင်းရဲတဲ့ ပြည်သူတွေ ဖြစ်ကြပါတယ်။ ၂၀၁၂ ခုနှစ်ကတည်းက စတင်ခဲ့တဲ့ ပဋိပက္ခများရဲ့ဒဏ် အနည်းအများ ကိုလည်း ခံစားခဲ့ရသူဖြစ်ပါတယ်။ လက်ရှိဖြစ်ပွားနေတဲ့ တိုက်ပွဲများပြင်းထန်မှုကြောင့် မိမိတို့ နေထိုင်ရာ ရပ်ရွာများကို ပိုင်ဆိုင်မှုများ၊ အသက်မွေးဝမ်းကျောင်းလုပ်ငန်းများကို စွန့်ခွာပြီး ထွက်ပြေး ကြရပါတယ်။ စနစ်တကျ စီမံခန့်ခွဲမှုမရှိတဲ့ စခန်းများမှာ သက်ကြီးရွယ်အိုများ၊ ကလေးသူငယ်နှင့် အမျိုးသမီးများနေထိုင်ရန် သင့်တော်တဲ့ အနေအထားမရှိကြောင်းကိုလည်း တွေ့ရှိရပါတယ်။ တိုက်ပွဲရှောင်စခန်းများမှာ အတိဒုက္ခရောက်နေကြတာကို မျက်မြင်ကိုယ်တွေ့ လေ့လာချက်အရ တိုက်ပွဲရှောင် ပြည်သူများနှင့် တွေ့ဆုံမှုကို Power Point ဖြင့် တင်ပြခွင့်ပြုပါရန် အမျိုးသား လွှတ်တော်ဥက္ကဋ္ဌကြီးမှတစ်ဆင့် လေးစားစွာ တင်ပြအပ်ပါတယ်။ ကျောက်တော်မြို့နယ်နှင့် မြောက်ဦးမြို့နယ်မှာရှိတဲ့ တိုက်ပွဲရှောင်များရဲ့ အခြေအနေဖြစ်ပါတယ်။ အမျိုးသမီးများ၊ ကလေးများဟာ ဒီလိုမျိုးအခြေအနေတွေမှာ ရင်ဆိုင်ပြီး ကြုံတွေ့နေရတဲ့ အခြေအနေဖြစ်ပါတယ်။ အမျိုးသားတွေကလည်း သူတို့ရဲ့ အခက်အခဲတွေကို မေးမြန်းပြီး လေ့လာခဲ့ ပါတယ်။ နွေရာသီ ဧပြီလ(၂၁)ရက်၊ (၂၂)ရက်အတွင်းမှာ သွားရောက်ခဲ့တဲ့ မှတ်တမ်းဓာတ်ပုံတွေ ဖြစ်ပါတယ်။ အပြင်မှာ အခုလိုပဲ ခုံတွေနဲ့ အထဲမှာတော့ အမျိုးသမီးတွေ၊ ကလေးတွေ အတူတကွ နေထိုင်ဖို့၊ မိသားစုအချင်းချင်းတွေနေထိုင်ဖို့ ဘယ်လိုမှ လုံခြုံရေးမရှိတဲ့ အခြေအနေပါ။ ကလေးသူငယ် များဟာလည်း နေပူကျဲထဲမှာ အခုလိုပဲ နေထိုင်ရတဲ့အခြေအနေဖြစ်ပါတယ်။ ဒါ သားဖွားခန်းပါ။ သာမန်အမျိုးသမီးတစ်ယောက်တောင်မှ လုံခြုံဖို့အတွက် အခြေအနေ တွေ များစွာလိုအပ်ပါတယ်။ မီးဖွားတဲ့မိခင်တစ်ယောက်အနေနဲ့ နေရတဲ့အခြေအနေဟာ အင်မတန်မှ ဆိုးရွားလှတဲ့အခြေအနေကို တွေ့မြင်ခဲ့ရပါတယ်။ အမျိုးသမီးများအချင်းချင်း အားပေးရင်းနဲ့ပဲ သူတို့ ဘဝတွေကို ရုန်းကန်နေကြရပါတယ်။ ကျောက်တော်မြို့မှာရှိတဲ့ ယာယီစခန်းအခြေအနေတွေ ဖြစ်ပါတယ်။ ကလေးများဟာဆိုရင် မုန့်တစ်ခုရဖို့အတွက် ဖော်ပြပါပုံတွေအတိုင်း ကျွန်မတို့ ကိုယ်စားလှယ်တွေနဲ့ တွေ့ဆုံတဲ့အခါမှာ ဒီလိုမျိုး အခြေအနေ ကြုံတွေ့ခဲ့ရပါတယ်။ သက်ကြီးရွယ်အို များဟာလည်း သူတို့ရဲ့ ရွာတွေကို ပြန်ဖို့အတွက် ကျွန်မကို တင်ပြတဲ့အတွက်ကြောင့် ဒီမှတ်တမ်း ဓာတ်ပုံများကို အမျိုးသားလွှတ်တော်ဥက္ကဋ္ဌကြီးမှတစ်ဆင့် တင်ပြရခြင်းဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးရှင်။ ကိုယ်တိုင်လေ့လာတွေ့ရှိချက်အရ တိုက်ပွဲရှောင်ပြည်သူများဟာ မိုးရာသီကာလမှာ အလွန်ကြပ်တည်းပြီး ကျန်းမာရေးနှင့် ညီညွတ်မှု မရှိတဲ့ စခန်းတွေမှာ ဆက်လက်ရှင်သန်ဖို့ မသင့်တော်တဲ့အခြေအနေဖြစ်ပါတယ်။ သန့်ရှင်းမှုမရှိတဲ့ အနေအထားကြောင့် ကလေးသူငယ်များနှင့် သက်ကြီးရွယ်အိုများဟာ အာဟာရချို့တဲ့မှု၊ ဝမ်းပျက် ဝမ်းလျှောမှုနှင့် အခြားရောဂါများကြောင့် နာမကျန်းဖြစ်ပြီး အသက်အန္တရာယ်ကိုပါ ရင်ဆိုင်ရတဲ့ အခြေအနေရှိပါတယ်။ ဒါ့ကြောင့် ပြည်သူများကို ကူညီနိုင်မယ့် ပြည်တွင်း၊ ပြည်ပရောက် ကူညီ ကယ်ဆယ်ရေးအဖွဲ့များ၊ ကုလသမဂ္ဂအဖွဲ့အစည်းများ ဝင်ရောက်ရေးအတွက် ခွင့်ပြုပေးရဖို့ တာဝန်ဟာ နိုင်ငံတော်အစိုးရမှာ တာဝန်ရှိပါတယ်။ သက်ဆိုင်ရာအနေနဲ့ အခြေအနေ အကြောင်းကြောင်းကြောင့် ပဋိပက္ခကို မတားဆီးနိုင်ရင်တောင်မှ ပဋိပက္ခအကျိုးဆက်ကြောင့် ဖြစ်ပေါ်လာတဲ့ ပြဿနာတွေကို လျော့ပါးအောင် အစွမ်းကုန် ကြိုးစားဆောင်ရွက်ပေးရမယ်လို့ မျှော်လင့်ပါတယ်။ ဒါဟာလည်း မတောင်းဆိုဘဲ ဖြည့်စွက်ရမယ့် အစိုးရရဲ့ တာဝန်ဝတ္တရားဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ကိုယ်တိုင်ကိုယ်ကျ ကူညီ ဆောင်ရွက်ဖို့ အားနည်းသေးတယ်ဆိုရင် လူသားအခွင့်အရေး လူ့ဂုဏ်သိက္ခာ၊ ကိုယ်ချင်းစာတရား လက်ကိုင်ထားပြီး ကူညီလိုသူများကို လမ်းဖွင့်ပေးရမှာဖြစ်ပါတယ်။ ကူညီလာအောင်လည်း ဖိတ်ခေါ် ရမှာဖြစ်ပါတယ်။ ကူညီထောက်ပံ့ပေးမယ့် အဖွဲ့အစည်းများ ဝင်ရောက်နိုင်ဖို့ကိုလည်း ပိတ်ပင် တားဆီးမှုကို ဖြေလျော့သင့်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာန၊ ပြည်ထောင်စုဝန်ကြီး က ဖြေကြားပေးဖို့ ဖြစ်ပါတယ်။</speech>
<speech><agency id="30">ဒေါက်တာဝင်းမြတ်အေး(ပြည်ထောင်စုဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ ဖိတ်ကြားထားသောဧည့်သည်တော်များအားလုံး ကိုယ်စိတ် နှစ်ဖြာ ကျန်းမာချမ်းသာကြပါစေလို့ ဦးစွာဆုမွန်ကောင်းတောင်းအပ်ပါတယ်။ ကျွန်တော်ကတော့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ပြည်ထောင်စုဝန်ကြီး ဒေါက်တာဝင်းမြတ်အေး ဖြစ်ပါတယ်။ ဒုတိယအကြိမ်၊ အမျိုးသားလွှတ်တော် (၁၂)ကြိမ်မြောက် ပုံမှန်မှ (၁၃)ကြိမ်မြောက်ပုံမှန် အစည်းအဝေးသို့ ဆက်လက်ထားရှိသည့် ရခိုင်ပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါ်ထုမေ၏ ရခိုင်ပြည်နယ်တွင် ဖြစ်ပွားနေသော တိုက်ပွဲများကြောင့် တိုက်ပွဲရှောင်စခန်းများတွင် ခိုလှုံနေသည့် တိုက်ပွဲရှောင်တိုင်းရင်းသားများ နေရပ်သို့ ဘေးကင်းလုံခြုံစွာ ပြန်လည်အခြေချနေထိုင်ရေးနှင့် စားဝတ်နေရေး ပြေလည်ရေးတို့ အတွက် မည်ကဲ့သို့ စီစဉ်ဆောင်ရွက်ထားရှိကြောင်း သိရှိလိုခြင်းမေးခွန်းနှင့် စပ်လျဉ်း၍ ပြည်ထဲရေး ဝန်ကြီးဌာန၊ ကာကွယ်ရေးဝန်ကြီးဌာန၊ နယ်စပ်ရေးရာဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပညာရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာန၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနနှင့် ရခိုင်ပြည်နယ်အစိုးရအဖွဲ့ တို့ရဲ့ ဖြေကြားချက်တွေကို ပေါင်းစပ်ဖြေကြားသွားမှာဖြစ်ပါတယ်။ ဥက္ကဋ္ဌကြီးခင်ဗျား။ အချက်အလက်များ ပြည့်စုံစွာဖြေကြားနိုင်ရေး ိနစ် အနည်းငယ် ခွင့်ပြုပါရန်နှင့် Power Point အသုံးပြုခွင့်ပြုပါရန် တင်ပြအပ်ပါတယ်။ ၂၀၁၉ ခုနှစ်၊ ဇန်နဝါရီလက စပြီးတော့ ရခိုင်ပြည်နယ်မြောက်ပိုင်းမှာ AA အဖွဲ့ရဲ့ တိုက်ခိုက်မှုများကြောင့် တပ်မတော်နဲ့တိုက်ပွဲ များဖြစ်ပွားလာတဲ့အတွက်ကြောင့် ဒေသခံကျေးရွာများမှ ပြည်သူများမှာ ကျေးရွာများမှာ မနေရဲ တော့ဘဲ တိုက်ပွဲရှောင်စခန်းများမှာ တိမ်းရှောင်လျက်ရှိရာ ၈-၉-၂၀၁၉ ရက်နေ့စာရင်းအရ တင်ပြပါ အတိုင်း မြို့နယ် (၈)မြို့နယ်မှာ တိုက်ပွဲရှောင်စခန်း (၁၁၄)ခု၊ အိမ်ထောင်စု (၇၁၆၈)စု၊ လူဦးရေ (၂၉၉၅၀)ဦးရှိကြောင်း ရခိုင်ပြည်နယ်အစိုးရအဖွဲ့ရဲ့ စာရင်းများအရသိရှိရပါတယ်။ ခုန လွှတ်တော် ကိုယ်စားလှယ်ကြီး ပြောသွားတဲ့အထဲမှာတော့ (၇၀၀၀၀)ကျော်ရှိတယ်လို့ဆိုပါတယ်။ ဦးရေစာရင်း ကလည်း အဝင်/ အထွက်တွေရှိနေတဲ့အတွက်ကြောင့်မို့လို့ စာရင်းက မတည်ငြိမ်ဘူးလို့လဲသိရတယ်။ ဒါပေမဲ့ လက်ရှိ ၈-၉-၂၀၁၉ ရက်နေ့ ရတဲ့စာရင်းအရကတော့ လက်ရှိမှာလူဦးရေ (၂၉၉၅၀)ဦး ရှိပါတယ်။ တိုက်ပွဲရှောင်ပြည်သူတွေအတွက် ကျွန်တော်တို့ လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာန၊ ပြည်ထောင်စုဝန်ကြီးခရီးစဉ်(၄)ကြိမ်၊ အမျိုးသားလွှတ်တော်ဒုတိယ ဥက္ကဋ္ဌ ခရီးစဉ်(၂)ကြိမ်သွားရောက်ပြီးတော့ ဆန်၊ ရိက္ခာဖိုးထောက်ပံ့ခြင်း၊ ကယ်ဆယ်ရေးအသုံး အဆောင်ပစ္စည်းများ ထောက်ပံ့ခြင်းတို့ဆောင်ရွက်ခဲ့ရာမှာ ဆန်ရိက္ခာဖိုးငွေစုစုပေါင်း ကျပ်သိန်း (၁၂၆၈၄.၂၇)၊ ကယ်ဆယ်ရေးအသုံးအဆောင်ပစ္စည်းများ တန်ဖိုးငွေကျပ်သိန်း(၁၃၂၇.၈)၊ ဆီ၊ ပဲ၊ ဆား စသည့် အခြေခံစားသောက်ကုန် တန်ဖိုးငွေကျပ်သိန်း (၂၅၃.၃၄၃)၊ သေဆုံးဒဏ်ရာရ ထောက်ပံ့ခြင်း ကျပ်သိန်း (၂၈၀)နှင့် စုစုပေါင်းကျပ်သိန်း (၁၄၅၄၈.၆၄)တို့ကို ထောက်ပံ့ပေးအပ်ခဲ့ပြီးဖြစ်ပါတယ်။ မိမိတို့ ဝန်ကြီးဌာနနဲ့ ပူးပေါင်းဆောင်ရွက်လျက်ရှိတဲ့ ကြက်ခြေနီလှုပ်ရှားမှုအဖွဲ့ (Red Cross Movement) အာဆီယံလှုပ်ရှားမှုက ၄-၇-၂၀၁၉ ရက်နေ့အထိ တိုက်ပွဲရှောင်အိမ်ထောင်စု(၇၂၅၅)စု၊ လူဦးရေ (၂၇၀၉၇)ဦးအတွက် တင်ပြပါအတိုင်း ထောက်ပံ့မှုများပေးအပ်ခဲ့ပြီး ရွေ့လျားဆေးပေးခန်း များ ဖွင့်လှစ်ခြင်း၊ မျိုးစေ့နဲ့ ဓာတ်မြေဩဇာ ဖြန့်ချိခြင်းများကို ဆောင်ရွက်ခဲ့ပါတယ်။ ကမ္ဘာ့ စားနပ်ရိက္ခာအဖွဲ့နဲ့ ပူးပေါင်းပြီးတော့ ၃၀-၆-၂၀၁၉ ရက်နေ့အထိ တိုက်ပွဲရှောင်လူဦးရေ(၇၄၀၉)ဦး အတွက် စားနပ်ရိက္ခာ တစ်လစာ ဆန်၊ ဆီ၊ ဆား၊ ပဲ (၁၀၈.၄၅၅)မက်ထရစ်တန်ကို ထောက်ပံ့ပေး အပ်ခဲ့တယ်။ အခြားလိုအပ်သော နေရာများအတွက် ထောက်ပံ့မှုများ ဆက်လက်ဆောင်ရွက်လျက် ရှိပါတယ်။ ဒါ့အပြင် အာဆီယံအပေါင်းသုံး အရေးပေါ်ဆန် အရန်ရိက္ခာအစီအစဉ်အရ ကိုရီးယား သမ္မတနိုင်ငံမှ လှူဒါန်းထားတဲ့ ဆန်များမှ ကျန်ရှိနေသောဆန်တန်ချိန် ၂၅၀၊ အိတ်ပေါင်း(၆၂၅၀)ကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ၂၃-၁-၂၀၁၉ ရက်နေ့မှာ ရခိုင်ပြည်နယ် အစိုးရအဖွဲ့သို့ ပေးအပ်ခဲ့ရာ ပုဏ္ဏားကျွန်း၊ ရသေ့တောင်၊ ဘူးသီးတောင်၊ ကျောက်တော်မြို့နယ်များရှိ တိုက်ပွဲရှောင် ပြည်သူတွေကို ဖြန့်ဝေထောက်ပံ့ပြီး ဖြစ်ပါတယ်။ အိန္ဒိယနိုင်ငံအစိုးရကလည်း ထောက်ပံ့ရေးပစ္စည်းများ လှူဒါန်းလိုခြင်းကိစ္စနှင့်စပ်လျဉ်းပြီး သက်ဆိုင်ရာဝန်ကြီးဌာနရဲ့ သဘောထား မှတ်ချက်ပြန်ကြားပေးနိုင်ပါရန် နိုင်ငံခြားရေးဝန်ကြီးဌာနမှတစ်ဆင့် ၁၅-၈-၂၀၁၉ ရက်နေ့မှာ ညှိနှိုင်း လာမှုအရ မိမိတို့ဝန်ကြီးဌာနက လက်ခံဆောင်ရွက်ပေးသွားမှာ ဖြစ်ကြောင်းနှင့် ၃-၉-၂၀၁၉ ရက်နေ့မှာ နိုင်ငံခြားရေးဝန်ကြီးဌာနမှတစ်ဆင့် ပြန်ကြားထားရှိပြီးဖြစ်ပါတယ်။ အိန္ဒိယနိုင်ငံအစိုးရက တိုက်ပွဲရှောင် ပြည်သူဦးရေ (၅၀၀၀၀)စာအတွက် ထောက်ပံ့ရေး ပစ္စည်းများ လှူဒါန်းနိုင်ရေး စီစဉ်ဆောင်ရွက်လျက်ရှိပါတယ်။ ရခိုင်ပြည်နယ်ရှိ မြို့နယ်အချို့နှင့် ချင်းပြည်နယ်၊ ပလက်ဝမြို့နယ်အတွင်း တိုက်ပွဲများကြောင့် နေရပ်စွန့်ခွာသူတွေကို ကုလသမဂ္ဂ အဖွဲ့အစည်းများက အကူအညီပေးဖို့ အဆိုပြုမှုနဲ့ စပ်လျဉ်းပြီး ညှိနှိုင်းအစည်းအဝေးကို ကျွန်တော်တို့ ဝန်ကြီးဌာန အစည်းအဝေးခန်းမမှာ ၁၈-၇-၂၀၁၉ ရက်နေ့က ဒုတိယဝန်ကြီးဦးဆောင်ပြီး ကျင်းပခဲ့ရာ အစည်းအဝေးမှာ ကုလသမဂ္ဂအဖွဲ့အစည်းအသီးသီးမှ ကဏ္ဍအလိုက် လုပ်ငန်းဆောင်ရွက်မှု၊ လျာထားမှု၊ နိုင်ငံတော်အစိုးရနှင့် ပူးပေါင်းဆောင်ရွက်လိုသော အခြေအနေများ၊ လက်ရှိဆောင်ရွက်နေမှုများနှင့် လူသားချင်းစာနာမှု လုပ်ငန်းများအတွက် ကုလသမဂ္ဂ အရေးပေါ်တုံ့ပြန်ရေးရန်ပုံငွေနှင့် အခြား ရန်ပုံငွေများမှ တောင်းခံရရှိမှုတို့ကို ဆွေးနွေးတင်ပြထားရှိပြီး ထောက်ပံ့မှုအခြေအနေတွေကို သက်ဆိုင်ရာဌာနများနှင့် ဆက်လက်ညှိနှိုင်း ပူးပေါင်းဆောင်ရွက်သွားမှာဖြစ်ပါတယ်။ NGOs, INGOs နဲ့ လူမှုအဖွဲ့အစည်းများမှ ထောက်ပံ့ခြင်းများကိုလည်း ပိတ်ပင်မှုမရှိဘဲ လုံခြုံရေးအခြေအနေအရ သွားလာမှုစိစစ်ခြင်းသာ ပြုလုပ်လျက်ရှိကြောင်းသိရပါတယ်။ သို့သော်လည်း လက်တွေ့မှာ အခက်အခဲများစွာ ကြုံတွေ့နေရကြောင်း သိရှိရတဲ့အတွက်ကြောင့် ရခိုင်ပြည်နယ် အစိုးရနှင့် ညှိနှိုင်းဆောင်ရွက်ပေးလျက်ရှိပါတယ်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာနအနေနဲ့ မိတ်ဖက်အဖွဲ့ အစည်းတွေကိုလည်း တွေ့ဆုံပြီးတော့ အသိပေး ရှင်းလင်းထားပြီးဖြစ်ပါတယ်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန၊ လူမှုဝန်ထမ်းဦးစီးဌာနအနေဖြင့်လည်း လူမှုကာကွယ်စောင့်ရှောက်ရေးလုပ်ငန်းတွေကို ရခိုင် ပြည်နယ်အတွင်း ဆောင်ရွက်လျက်ရှိရာမှာ ယာယီခိုလှုံတဲ့စုရပ်တွေကို ခေတ္တရောက်ရှိနေတဲ့ တိုက်ပွဲရှောင်ပြည်သူများထဲမှ အသက်(၈၅)နှစ်နှင့်အထက် သက်ကြီးရွယ်အို (၅၀)ဦးကို လူမှုရေး ပင်စင်များ ခံစားခွင့်ရရှိအောင် ဆောင်ရွက်ပေးလျက်ရှိပါတယ်။ ရခိုင်ပြည်နယ်အတွင်း ၂၀၁၇-၂၀၁၈ ခုနှစ်ဘဏ္ဍာရေးနှစ်မှစတင်ခဲ့တဲ့ ကိုယ်ဝန်ဆောင် မိခင်နှင့် ၎င်းကမွေးဖွားသော အသက်(၂)နှစ်အောက် ကလေးငယ်များအား ငွေကြေးထောက်ပံ့ခြင်း Maternal and Child Cash Transfer - (MCCT) 3a83aodmeroas: o odgoplasapąp: ဆက်လက်ခံစားရရှိရန် ကြိုးပမ်းပေးလျက်ရှိရာ ၂၀၁၈-၂၀၁၉ ဘဏ္ဍာရေးနှစ် စတုတ္ထသုံးလပတ် ဇူလိုင်လ၊ ဩဂုတ်လ၊ စက်တင်ဘာလအတွက် ထောက်ပံ့ကြေးငွေများကို ၄-၉-၂၀၁၉ ရက်နေ့မှာ သက်ဆိုင်ရာမြို့နယ် အုပ်ချုပ်ရေးမှူးများထံ လွှဲပြောင်းပေးအပ်ခဲ့ပြီးဖြစ်ပါတယ်။ လူမှုဝန်ထမ်းဦးစီး ဌာနမှ တိုက်ပွဲရှောင် ကလေးငယ်များအတွက် ခိုလှုံသည့်စုရပ်တွေမှာ စိတ်ခံစားရမှု သက်သာစေဖို့ ကလေးပျော်နေရာတွေကို ၂၀၁၈-၂၀၁၉ ဘဏ္ဍာရေးနှစ်မှာ ရခိုင်ပြည်နယ်အတွင်း ပေါက်တော မြို့နယ်မှာ(၂)ခု၊ မောင်တောမြို့နယ်မှာ (၁)ခု၊ ရသေ့တောင်မြို့နယ်မှာ(၁)ခု၊ ဘူးသီးတောင်မြို့နယ်မှာ (၁)ခု၊ စုစုပေါင်း ကလေးပျော်နေရာ (၅)ခု ဖွင့်လှစ်ဆောင်ရွက်ပေးခဲ့ပြီးဖြစ်ပြီး ၂၀၁၉-၂၀၂၀ ဘဏ္ဍာရေးနှစ်အတွင်း လိုအပ်တဲ့နေရာတွေမှာ ကလေးပျော်နေရာ(၂၀)ခု ဆက်လက်ဖွင့်လှစ်ပေးရန် အစီအစဉ် ထားရှိပြီးဖြစ်ပါတယ်။ တိုက်ပွဲများဖြစ်ပွားခဲ့သော်လည်း လက်ရှိတည်ငြိမ်မှုရှိတဲ့ ကျေးရွာအချို့မှာ ရပ်ရွာအခြေပြု အခြေခံစက်ချုပ်သင်တန်းတွေကို ၇-၂-၂၀၁၉ မှ ၇-၆-၂၀၁၉ အတွင်း လူမှုဝန်ထမ်းဦးစီးဌာနက ဖွင့်လှစ်ဆောင်ရွက်ပေးခဲ့ရာ ကျေးရွာ(၆)ရွာမှ အမျိုးသမီး(၁၃၅)ဦးကို သင်ကြားပေးခဲ့ပါတယ်။ ဒါ့အပြင် သင်တန်းကျောင်းအခြေပြု အိမ်တွင်းမှု သက်မွေးပညာရပ်တွေကိုလည်း ၁-၁-၂၀၁၉ မှ ၈-၈-၂၀၁၉ အတွင်း အမျိုးသမီး(၁၁၅)ဦးကို စစ်တွေအိမ်တွင်းမှုကျောင်းမှာ အပ်ချုပ်သင်တန်း၊ အလှပြင်သင်တန်းနှင့် မုန့်လုပ်သင်တန်းများသင်ကြားပေးခဲ့ရာ လာရောက်တက်ရောက် သင်ကြားခဲ့ တာရှိပါတယ်။ ကလေးငယ်များ ပညာသင်ကြားရေးနဲ့ ပတ်သက်ပြီး ၂၀၁၉-၂၀၂၀ ပညာ သင်ကြားရေး နှစ်မှာ ရခိုင်ပြည်နယ်အတွင်း တိုက်ပွဲရှောင်မြို့နယ်ပေါင်း (၇)ခုရှိ တိုက်ပွဲရှောင် စခန်းပေါင်း (၅၃)ခုမှာ ကျောင်းသား၊ ကျောင်းသူစုစုပေါင်း (၂၁၉၂)ဦး သင်ကြားလျက်ရှိပါတယ်။ တိုက်ပွဲရှောင် စခန်းတွေက ကျောင်းသားကျောင်းသူတွေ သူတို့နေထိုင်တဲ့စခန်းနှင့် နီးကပ်စွာ တည်ရှိတဲ့ကျောင်း များမှာ တက်ရောက်သင်ကြားခွင့်ရရှိအောင်လည်း ဆောင်ရွက်ထားရှိပြီးဖြစ်ပါတယ်။ အမျိုးသားသဘာဝဘေးအန္တရာယ်ဆိုင်ရာ စီမံခန့်ခွဲမှုရန်ပုံငွေနှင့် ရခိုင်ပြည်နယ်အစိုးရ အဖွဲ့တို့ ပူးပေါင်းဆောင်ရွက်မှုအစီအစဉ်နဲ့ ဆောက်လုပ်နေတဲ့ယာယီစခန်းတွေနဲ့ အနီးဆုံးကျောင်း မှာလည်း ဝင်ဆံ့လို့ရှိရင် အဲဒီကျောင်းတွေမှာ သင်ကြားပေးသွားမှာဖြစ်ပြီး၊ ဝင်ဆံ့မှုမရှိပါက ယာယီ ကျောင်းများဆောက်လုပ်၍ သင်ကြားပေးသွားမှာဖြစ်ကြောင်း သိရှိရပါတယ်။ ကျန်းမာရေးနှင့် အားကစားဝန်ကြီးဌာန၊ ပြည်သူ့ကျန်းမာရေးဦးစီးဌာနအနေဖြင့်လည်း ရခိုင်ပြည်နယ်အတွင်း လက်ရှိ ဖြစ်ပေါ်နေတဲ့ တိုက်ပွဲများကြောင့် တိုက်ပွဲရှောင်စခန်းများမှာရှိတဲ့ ပြည်သူလူထုကို ကျန်းမာရေး စောင့်ရှောက်မှုပေးတဲ့နေရာမှာ စိတ်ပိုင်းဆိုင်ရာထိခိုက်မှုများကိုပါ ကုသပေးဖို့အတွက် ၂၇-၅-၂၀၁၉ နှင့် ၂၈-၅-၂၀၁၉ ရက်များမှာ ရခိုင်ပြည်နယ် ကျန်းမာရေးဦးစီးဌာနမှာ ရခိုင်ပြည်နယ် (၁၇)မြို့နယ် mu$:6967:G?$:0) DEO:69:33d.o@cozog Psychological First Aid (ToT)Training og ဆောင်ရွက်ခဲ့ပြီးမြို့နယ်များမှာ တိုက်ပွဲရှောင်ဒေသများ အပါအဝင် ဆက်လက်ဆင့်ပွားသင်တန်းများ ဆောင်ရွက်ဖို့ စီစဉ်လျက်ရှိကြောင်းသိရပါတယ်။ ရခိုင်ပြည်နယ်အတွင်း တိုက်ပွဲများကြောင့် နေရပ်စွန့်ခွာနေထိုင်တဲ့သူတွေကို ယာယီခိုလှုံရာ စခန်းများ ဆောက်လုပ်ပေးဖို့လိုအပ်တဲ့အတွက် စနစ်တကျဆောင်ရွက်နိုင်ဖို့ အဆောက်အအုံ ဆောက်လုပ်မှုနှင့် စီမံခန့်ခွဲမှု လူသားချင်းစာနာထောက်ထားမှုဆိုင်ရာ အကူအညီပေးရေး၊ ကျန်းမာရေး၊ ပညာရေး၊ ရေနှင့်သန့်ရှင်းရေး၊ လုံခြုံရေး၊ ရန်ပုံငွေကိစ္စရပ်များပါဝင်တဲ့ ယာယီနေရာချထားပေးနိုင်ရေး လုပ်ငန်းအစီအစဉ်ကို နိုင်ငံတော်သမ္မတရုံးသို့ တင်ပြခွင့်ပြုချက်ရယူပြီး ရခိုင်ပြည်နယ်အတွင်း မြို့နယ် (၆)မြို့နယ်ရှိ တိုက်ပွဲရှောင်ပြည်သူများအတွက် ရခိုင်ပြည်နယ်အစိုးရက ကျပ်(၁)ဘီလီယံနှင့် အမျိုးသားသဘာဝဘေးအန္တရာယ်ဆိုင်ရာ စီမံခန့်ခွဲမှုရန်ပုံငွေမှ ကျပ် (၆၁၇.၅)သန်း စုစုပေါင်းငွေကျပ် (၁၆၁၇.၅)သန်းနှင့် တိုက်ပွဲရှောင်စခန်း(၇)ခုကို ဇွန်လ ဒုတိယအပတ်မှစပြီးတော့ စတင်ဆောက်လုပ် ပေးလျက်ရှိရာမှာ ရသေ့တောင်မြို့နယ်၊ သောင်းဒရားစုရပ်နှင့် ရွာသစ်ကေစုရပ်များမှာ လုံခြုံရေးနှင့် ရာသီဥတုအခြေအနေများကြောင့် ဇူလိုင်လ ဒုတိယအပတ်မှစ၍ ယာယီရပ်ဆိုင်းခဲ့ရပါတယ်။ ကျန်မြို့နယ်များမှာ (၉၀)ရာခိုင်နှုန်းပြီးစီးပြီဖြစ်ကြောင်းသိရှိရပါတယ်။ နယ်စပ်ရေးရာ ဝန်ကြီးဌာနအနေနဲ့ ရခိုင်တိုင်းရင်းသားများအတွက် ဘဏ္ဍာနှစ်အလိုက် နေအိမ်ဆောက်လုပ်ခြင်း၊ အဆောက်အအုံများ ပြုပြင်ခြင်း၊ လမ်းများဖောက်လုပ်ပေးခြင်း၊ ရေရရှိရေးလုပ်ငန်းများ ဆောင်ရွက် ပေးခြင်း၊ ရိက္ခာထောက်ပံ့ခြင်း၊ ပညာရေးဆိုင်ရာ အဆောက်အအုံများ ဆောက်လုပ်ခြင်းနှင့် သင်ထောက်ကူပစ္စည်းများ ပံ့ပိုးခြင်းတို့ကို ဆောင်ရွက်ပေးခဲ့ရာ ရခိုင်ပြည်နယ်မှာ လက်ရှိဖြစ်ပွား နေတဲ့ တိုက်ပွဲများကြောင့် တိုက်ပွဲရှောင်တိုင်းရင်းသားများ နေရပ်သို့ ဘေးကင်းလုံခြုံစွာ ပြန်လည် အခြေချနေထိုင်ရေးနဲ့ စားဝတ်နေရေးပြေလည်စေရန်အတွက် ၂၀၁၉ - ၂၀၂၀ ဘဏ္ဍာရေးနှစ်မှာ ရခိုင်ပြည်နယ်အစိုးရအဖွဲ့နှင့်ညှိနှိုင်းပြီး စီစဉ်ဆောင်ရွက်ပေးသွားမှာဖြစ်ကြောင်း သိရှိရပါတယ်။ ကာကွယ်ရေးဝန်ကြီးဌာနအနေဖြင့် AA အကြမ်းဖက်သောင်းကြမ်းသူအဖွဲ့နှင့် တိုက်ပွဲဖြစ်ပွားလျက် ရှိသည့် ဒေသများဖြစ်သော ဘူးသီးတောင်၊ မောင်တော၊ ပလက်ဝ၊ ကျောက်တော်၊ မြောက်ဦးဒေသ များအတွင်းရှိ ဒေသခံပြည်သူတွေကို ၂၀၁၉ ခုနှစ်၊ ဇန်နဝါရီလမှ ဇွန်လအတွင်း ရေပေးဝေခြင်း၊ သဘာဝဘေးကျရောက်တဲ့နေရာများသို့ ကူညီပံ့ပိုးမှုများ ာင်ရွက်ပေးခြင်း၊ ဒေသအတွင်းရှိ ဘုရားပုထိုးနှင့် ဘုန်းတော်ကြီးကျောင်းများသို့ လှူဖွယ်ဝတ္တုများ တစ်ဆုပ်ဆန်၊ တစ်ဇွန်းဆန် လှူဒါန်းခြင်းများကို ဆောင်ရွက်ခြင်းနှင့် တပ်မတော် နယ်လှည့်ဆေးကုသရေးအဖွဲ့က နီးစပ်ရာ ကျေးရွာတွေကို သွားရောက်ပြီး နယ်လှည့်ဆေးကုသရေးလုပ်ငန်းများ ဆောင်ရွက်ပေးလျက်ရှိကြောင်း သိရှိရပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ မွေးမြူရေးနှင့် ကုသရေးဦးစီး ဌာနအနေနဲ့ ရခိုင်ပြည်နယ် တိုက်ပွဲရှောင်တိုင်းရင်းသားများ စားဝတ်နေရေးပြေလည်စေဖို့အတွက် ၂၀၁၈-၂၀၁၉ ဘဏ္ဍာရေးနှစ်အတွင်း နိုင်ငံတော်ထောက်ပံ့ငွေဖြင့် မြစိမ်းရောင်အသားကဏ္ဍအတွက် မွေးမြူရေးကျေးရွာထူထောင်ရန်၊ တစ်မြို့နယ်လျှင် ကျပ်သန်း(၃၀)နှုန်းဖြင့် မင်းပြား၊ ပုဏ္ဏားကျွန်း မြို့နယ်များအတွက် ကျပ်သန်း(၆၀)နှင့် ပလက်ဝမြို့နယ်တွင် မျိုးကောင်းမျိုးသန့်တိရစ္ဆာန် ဖြန့်ဖြူးရန် ကျပ်သန်း(၃၀)၊ စုစုပေါင်းကျပ်သန်း(၉၀)ကို ပြည်နယ်သို့ ရန်ပုံငွေလွှဲအပ်ပြီး စီမံကိန်းများ စတင် အကောင်အထည်ဖော် ဆောင်ရွက်နေပြီဖြစ်ပါတယ်။ ကျေးလက်ဒေသဖွံ့ ဖြိုးတိုးတက်ရေးဦးစီးဌာနအနေနဲ့ တိုက်ပွဲရှောင်ဒေသများအပါအဝင် ရခိုင်ပြည်နယ်အတွင်း ၂၀၁၈-၂၀၁၉ ဘဏ္ဍာရေးနှစ်မှာ ငွေလုံးငွေရင်းရန်ပုံငွေကျပ်သန်း (၂၁၀)နဲ့ ကျေးလက်အိမ်ရာအလုံး (၃၀၀)ကို ပြည်နယ်အစိုးရအဖွဲ့ရဲ့ အစီအမံနဲ့ အကောင်အထည်ဖော်ဆောင် ရွက်ပေးလျက်ရှိပါတယ်။ တိုက်ပွဲများကြောင့် နေရပ်စွန့်ခွာသူများရေရရှိရေးအတွက် ကျောက်တော်၊ ပုဏ္ဏားကျွန်းမြို့နယ်များရှိ ရေကန်(၉)ကန်အား သောက်သုံးရေရရှိရေးအတွက် ကုန်ကျငွေကျပ် (၂.၄)သန်းအသုံးပြု၍ ရေချိုများ ဖြည့်တင်းဆောင်ရွက်ပေးခဲ့ကြောင်း သိရှိရပါတယ်။ တိုက်ပွဲရှောင် ဒေသများဖြစ်တဲ့ ဘူးသီးတောင်၊ ရသေ့တောင်၊ ကျောက်တော်၊ မြောက်ဦး၊ မင်းပြားနဲ့ပုဏ္ဏားကျွန်း မြို့နယ်များမှာ ၂၀၁၈-၂၀၁၉ ဘဏ္ဍာရေးနှစ်အတွင်း အသက်မွေးဝမ်းကျောင်း အထောက်အကူပြု သင်တန်းများကိုလည်း ဖွင့်လှစ်ပေးလျက်ရှိကြောင်း သိရပါတယ်။ တိုက်ပွဲရှောင်ပြည်သူများနေရပ်သို့ ဘေးကင်းလုံခြုံစွာ ပြန်လည်အခြေချနေထိုင်ပြီးပါက သောက်သုံးရေရရှိရေး၊ မီးလင်းရေးနှင့် အသက် မွေးဝမ်းကျောင်း အထောက်အကူပြုသင်တန်းများကို ဘဏ္ဍာရေးနှစ်အလိုက် ရန်ပုံငွေခွဲဝေရရှိမှုပေါ် မူတည်၍ ဦးစားပေးအဆင့်နဲ့ စီစဉ်ဆောင်ရွက်ပေးသွားမှာဖြစ်တယ်လို့ သိရှိရပါတယ်။ စက်မှုလယ်ယာဦးစီးဌာနအနေနဲ့ စိုက်ပျိုးရေးလုပ်ငန်းတွေ ပြန်လည်လုပ်ကိုင်မည်ဆိုပါက ပြည်နယ်အတွင်းရှိ ဌာနပိုင်ထွန်စက်ကြီး၊ ရိတ်သိမ်းခြွေလေ့စက်များဖြင့် ကူညီဆောင်ရွက်ပေး သွားမှာဖြစ်ကြောင်း သိရပါတယ်။ စိုက်ပျိုးရေးဦးစီးဌာနသည် ပြည်နယ်ရန်ပုံငွေနဲ့ ခရိုင်မြို့နယ်များမှာ တောင်သူများ သီးနှံစိုက်ပျိုးထုတ်လုပ်ရာမှာ အရည်အသွေးမီ ထုတ်ကုန်များရရှိရေး၊ တစ်ဧက အထွက်နှုန်းတိုးတက်ရေးတို့အတွက် မျိုးကောင်းမျိုးသန့် သုံးစွဲနိုင်စေရန် ရည်ရွယ်ပြီး ၂၀၁၈-၂၀၁၉ ခုနှစ်မှာ မျိုးစေ့ထုတ်လုပ်ငန်းအနေနဲ့ တင်ပြပါအတိုင်း ဆောင်ရွက်နိုင်ခဲ့ကြောင်း သိရှိရပါတယ်။ ဒီမှာ မိုးစပါး၊ နွေစပါး၊ ဆောင်းမြေပဲ၊ မတ်ပဲနှင့် ပဲတီစိမ်းများကို ဆောင်ရွက်ခဲ့တာဖြစ်ပါတယ်။ ထို့အပြင် တစ်မြို့နယ်မှာတစ်ရွာစီ ဘက်စုံအဆင့်မြင့်နည်းပညာသုံး စံပြကျေးရွာတည်ထောင်၍ တောင်သူများ အား ဆောင်ရွက်ပညာပေးလျက်ရှိရာ ၂၀၁၈-၂၀၁၉ ခုနှစ်မှာ မိုးရာသီတွင် စံပြကွက် စုစုပေါင်း (၇၀၄)ဧက စိုက်ပျိုးပညာပေး ပြသခဲ့ပါတယ်။ နွေစပါး၊ ဆောင်းသီးနှံ၊ နေကြာ၊ ကြံခင်းသစ်၊ လမိုင်း၊ သီဟိုဠ်၊ ရော်ဘာစံပြကွက်များကို ဆောင်ရွက်လျက်ရှိကြောင်း သိရပါတယ်။ ၂၀၁၈-၂၀၁၉ ဘဏ္ဍာရေးနှစ် ပြည်ထောင်စုရန်ပုံငွေနှင့် မြို့နယ်(၁၇)မြို့နယ်မှာ မျိုးစေ့ သိုလှောင်ဖို့ ဂိုထောင်(၅၀)လုံး၊ မြို့နယ်(၁၀)ခုမှာ နည်းပညာပြန့်ပွားရေးစင်တာ (၁၀)လုံး ဆောက်လုပ်နေဆဲဖြစ်ပြီး မျိုးစေ့အခြောက်ခံစက်(၂၀)လုံး၊ မျိုးစေ့ချကိရိယာ(၁၇၀)ခု ဖြန့်ဝေပြီး ဖြစ်ပါတယ်။ ပြည်နယ်စိုက်ပျိုးရေးဦးစီးဌာနအနေနဲ့ လိုအပ်တဲ့အကူအညီတွေကို ပြည်နယ်အစိုးရ အဖွဲ့ရဲ့ လမ်းညွှန်ချက်နဲ့ ကူညီဆောင်ရွက်သွားမှာဖြစ်ကြောင်း သိရှိရပါတယ်။ ပြည်ထဲရေးဝန်ကြီး ဌာနအနေနဲ့ ရခိုင်ပြည်နယ်အတွင်း တိုက်ပွဲများဖြစ်ပွားမှုကြောင့် တိုက်ပွဲရှောင်ယာယီစုရပ်များမှာ သွားရောက်ခိုလှုံနေကြတဲ့ တိုက်ပွဲရှောင်တိုင်းရင်းသားများ ဘေးကင်းလုံခြုံရေးအတွက် ရခိုင် ပြည်နယ် ရဲတပ်ဖွဲ့အမှတ်(၁)(၂)(၃) နယ်ခြားစောင့်ရဲကွပ်ကဲမှုအဖွဲ့ခွဲနှင့် လုံခြုံရေးရဲတပ်ဖွဲ့ခွဲများ အနေဖြင့် နယ်မြေတည်ငြိမ်အေးချမ်းရေးနှင့်လုံခြုံရေး၊ တရားဥပဒေစိုးမိုးရေး၊ ရပ်ရွာအေးချမ်း သာယာရေး တို့ကိုဆောင်ရွက်ပေးလျက်ရှိကြောင်း သိရှိရပါတယ်။ တိုက်ပွဲရှောင်စခန်းမှာရှိတဲ့ ပြည်သူတွေရဲ့ စားဝတ်နေရေး၊ ပညာရေး၊ ကျန်းမာရေးနှင့် လုံခြုံရေးကိစ္စရပ်များကို ယခုထက် ပိုမိုချောမွေ့စွာ ဖြည့်ဆည်းဆောင်ရွက်ပေးနိုင်ရေးအတွက်လည်းကောင်း၊ တိုက်ပွဲရှောင်စုရပ်များနေ ပြည်သူများထံသို့ ထောက်ပံ့ပစ္စည်းများ စနစ်တကျ လက်ခံဖြန့်ခွဲပေးနိုင်ရေးအတွက်လည်းကောင်း၊ တင်ပြပါအတိုင်း ကော်မတီများ ဖွဲ့စည်းဆောင်ရွက်လျက်ရှိပါတယ်။ လက်ရှိအခက်အခဲများ ပြေလည်စေဖို့ ကြီးကြပ်ဆောင်ရွက်လျက်ရှိခြင်းဖြစ်ပါတယ်။ ကော်မတီများနဲ့ သက်ဆိုင်ရာ ရပ်ကွက်ကျေးရွာအုပ်ချုပ်ရေးတာဝန်ရှိသူများ ပူးပေါင်း ဆောင်ရွက်ဖို့ဖြစ်ပါတယ်။ လွှတ်တော်ကိုယ်စားလှယ်တော်ကြီးရဲ့ မေးခွန်းနဲ့စပ်လျဉ်းပြီး တိုက်ပွဲရှောင် စခန်းများစုရပ်များမှာ ရောက်ရှိခိုလှုံနေတဲ့ တိုက်ပွဲရှောင်ပြည်သူများ မူလနေထိုင်ခဲ့တဲ့ ဒေသများသို့ ပြန်သွားနိုင်ရေး လုံခြုံရေးအခြေအနေအရ တည်ငြိမ်အေးချမ်းပြီးဖြစ်သော မူလနေထိုင်ခဲ့ရာ နေရာ စာရင်းများကိုလည်း ပြုစုလျက်ရှိပြီးရရှိလို့ရှိရင် မူလနေရပ်များသို့ ၎င်းတို့ဆန္ဒအရ ပြန်လည် ပို့ဆောင်ပေးသွားမှာဖြစ်ကြောင်းနှင့် ကျန်ရှိသူတွေကို ပြည်နယ်အစိုးရအဖွဲ့ အစီအမံဖြင့် ဖွင့်လှစ်ရန် စီစဉ်ထားတဲ့ တိုက်ပွဲရှောင်စခန်းတွေမှာ စနစ်တကျနေထိုင်နိုင်ရေး စီစဉ်ဆောင်ရွက်ပေးသွားမှာ ဖြစ်ကြောင်း ရှင်းလင်းဖြေကြားအပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">မေးခွန်းလာရောက်ဖြေကြားပေးတဲ့ ပြည်ထောင်စုအဆင့်အဖွဲ့အစည်းဝင်များ မိမိအစီအစဉ်ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်ခုနှစ်ဦး မေးမြန်းသည့်မေးခွန်းများသည် ကျန်းမာရေးနှင့် အားကစားဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မြန်မာရေကူးအဖွဲ့ချုပ် အပါအဝင် အခြားအားကစားအဖွဲ့ချုပ်များဖြစ်သည့်(ကျွမ်းဘား၊ E-Sport) ဖွဲ့စည်းခြင်းတို့အား အသစ်ပြန်လည် စိစစ်ဖွဲ့စည်းခွင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာ ခွန်ဝင်းသောင်း က မြန်မာရေကူးအဖွဲ့ချုပ် အပါအဝင် အခြားအားကစား အဖွဲ့ချုပ်များဖြစ်သည့် (ကျွမ်းဘား၊ E-Sport) ဖွဲ့စည်းခြင်းတို့အား အသစ်ပြန်လည် စိစစ်ဖွဲ့စည်းခွင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲမင်္ဂလာပါ။ ဖော်ပြပါမေးခွန်းနဲ့ ပတ်သက်ပြီး ရှင်းလင်းတင်ပြနိုင်ဖို့ Power Point အသုံးပြုခွင့်တောင်းခံအပ်ပါတယ်။ ဥက္ကဋ္ဌကြီးခင်ဗျား။ လက်ရှိ ရေကူးအားကစားမျိုးဆက်သစ်တို့အတွက် စိတ်ချလက်ချ ပုံမှန်လေ့ကျင့်ခွင့်မရလောက်အောင် အနာဂတ် ရေကူးလက်ရွေးစင်တွေထွက်ပေါ်လာဖို့ အဟန့်အတားဖြစ်စေတဲ့ တာဝန်ရှိသူအချို့တို့ရဲ့ စီမံကွပ်ကဲမှု အားနည်းခဲ့ခြင်းများကြောင့် ဖြစ်ပေါ်နေတဲ့ အခက်အခဲပြဿနာတွေကို ဖြေရှင်းပေး နိုင်ဖို့ရည်ရွယ်ပြီး အခုလိုမေးမြန်းရခြင်းပဲဖြစ်ပါတယ်။ အကြောင်းအရင်းအနေနဲ့ အားကစားဦးစီး ဌာနရဲ့ စီမံမှု အားနည်းချက်ကြောင့်လား ဒါမှမဟုတ် အဖွဲ့ချုပ်အသစ်မှာ အားကစားကဏ္ဍ တိုးတက်စေဖို့ စိတ်ဝင်တစားစီမံခန့်ခွဲနိုင်မှုကို အလေးမထားဘဲ အဖွဲ့ ဖြစ်ပြီးရောဆိုတဲ့သဘောနဲ့ မိမိတို့ရဲ့ အကျိုး စီးပွားတစ်ခုတည်းအတွက် အဓိကထားပြီး ရှေ့တန်းတင်လုပ်ဆောင်မှုကြောင့်ပဲလားလို့ သံသယ ဖြစ်လောက်အောင် အမှုဆောင်ရွေးချယ်ပွဲမဲပေးခွင့်ကို ပြင်ပလုပ်ငန်းရှင်ထံ ရေလာမြောင်းပေး သဘောမျိုး အခွင့်ပေးထားခြင်းမျိုးနဲ့ ချမှတ်တဲ့ ရွေးကောက်ပွဲစည်းမျဉ်းတွေ တရားမျှတမှုမရှိခြင်းကြောင့် အရင်အဖွဲ့ချုပ်ဟောင်းဖြစ်တဲ့ MST (Myanmar Swimming Team)အနေနဲ့ လွှတ်တော် နှစ်ရပ်မှာရှိတဲ့ သက်ဆိုင်ရာ ကျန်းမာရေးနှင့် အားကစားကော်မတီတွေမှာ အကြံယူတင်ပြ ဆွေးနွေးစဉ် မှာပဲ ပြည်ထောင်စုဝန်ကြီးရဲ့ ညွှန်ကြားချက်တွေကို သွေဖည်ပြီး ပွင့်လင်းမှုမရှိတဲ့နည်းနဲ့ ရွေးချယ် တင်မြောက်ခဲ့ရာမှာ နိုင်ငံ့အခြေအနေအရ အားကစားအဖွဲ့ချုပ်အသီးသီးရဲ့ ရုန်းကန်နေရမှုများ ကြောင့် အဖွဲ့ချုပ်များမှာ စီးပွားရေးလုပ်ငန်းရှင်များပါဝင်နိုင်ပေမယ့် ပါဝင်ခွင့်ရခဲ့သူတွေဟာ မြန်မာ့ အားကစားလောကဖွံ့ဖြိုးရေးကို လိုလိုလားလားနဲ့ ကိုယ်တိုင်အမှန်တကယ် ဦးဆောင်လှုပ်ရှား နိုင်သူများပဲ ဖြစ်သင့်ပါတယ်။ ဒါနဲ့ပတ်သက်လို့ ရန်ကုန်မြို့၊ ဦးဝိစာရလမ်းပေါ်မှာရှိတဲ့ ရေကူးအားကစားသမားများ လေ့ကျင့်ရာ ရေကန်အနီးအနားရှိ အိုလံပစ်ဟိုတယ်ဆိုတာလည်း ကျန်းမာရေးနှင့် အားကစားဝန်ကြီး ဌာနပိုင် မြေပေါ်မှာငှားရမ်းတည်ဆောက်ထားခဲ့ပြီး တစ်စတစ်စနဲ့ ရေကူးကန်ဝန်းကျင်ကိုပါ နေရာ ချဲ့ထွင်လာတဲ့အပြင် အနီးအနားတစ်ဝိုက်မှာ ဘီယာဆိုင်တောင် ဖွင့်ခဲ့ကြတာပါ။ နောက်ပိုင်း ရေကူး အားကစားသမားနဲ့ မိဘတွေရဲ့ မကျေနပ်သံတွေကြောင့် အလျင်စလို ဆိုင်ပိတ်သိမ်းခဲ့တာကို ပတ်သက်ခဲ့ကြသူတွေ ပိုပြီးသိနိုင်မှာဖြစ်ပါတယ်။ အားကစားကဏ္ဍတိုးတက်ဖို့ ဘယ်လောက် အားနည်း ခဲ့တယ်ဆိုတာ ခန့်မှန်းနိုင်ပါတယ်။ တစ်ချိန်ကရေကူးလောကမှာ ဦးတင်မောင်နီ၊ ဦးမိုးသူအောင် စတဲ့ ရေကူးအားကစားသမားကောင်းတွေအနေနဲ့ အောင်မြင်မှုမှတ်တိုင်တွေ စိုက်ထူနိုင်ခဲ့ကြပေမယ့် ခုချိန်မှာတော့ နေ့စဉ်လေ့ကျင့်ခန်းဆင်းဖို့ အခက်အခဲအမျိုးမျိုးကြုံတွေ့နေရလို့ ပြိုင်ပွဲနီးကာမှ အလျင်စလို လေ့ကျင့်ထောက်ပံ့မှုပုံစံမျိုးနဲ့ သန့်ရှင်းမှုလုံးဝမရှိတဲ့ ရေကန်ထဲမှာ ဖြစ်သလို ပုံမှန် လေ့ကျင့်ခွင့်မရရှာတဲ့ အားကိုးရာမဲ့ တက်သစ်စလူငယ် အားကစားသမားကောင်းတွေအတွက် အနာဂတ်မသေချာတဲ့ စီမံခန့်ခွဲမှုအလွဲတွေကြောင့် ကိုယ်ထူကိုယ်ထရုန်းကန်နေရဆဲ အခြေအနေ တစ်ရပ်မှ မြန်မာ့ရေကူးအားကစားသမားတို့မှာ မျိုးဆက်ပြတ်လုနီးနီး အောင်မြင်မှုနဲ့ ဝေးကွာ နေရဆဲဖြစ်နေပါတယ်။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ လက်ရွေးစင်အားကစားသမား အများစုက ပြိုင်ပွဲတွေမှာ နိုင်ငံအတွက်ဂုဏ်ဆောင်စေမဲ့ ဆုတံဆိပ်တွေရယူပေးနိုင်ဖို့ စိတ်ဓာတ်တွေ တက်ကြွလှုပ်ရှားနေပေမဲ့ ကြုံတွေ့နေရတဲ့ အခက်အခဲနဲ့ ဖိအားပေးခံနေရတဲ့ ပြဿနာတွေကို အမြန်ဆုံးဖြေရှင်းပေးနိုင်ပါမှ ပိုမိုကောင်းမွန်မော်ကြွားနိုင်တဲ့ အားကစားကဏ္ဍအချို့ရဲ့ တိုးတက်မှု တွေကို ပြန်မြင်နိုင်ရဖွယ်ရှိလို့ စနစ်တကျ လေ့ကျင့်ပျိုးထောင်ခွင့်ရပါက ရွှေ၊ ငွေ၊ ကြေးတံဆိပ် များစွာ ဆွတ်ခူးနိုင်ပြီး မြန်မာ့အားကစားလောကရဲ့ ဂုဏ်ဒြပ်ကို အမှန်တကယ်မြှင့်တင်ပေးနိုင်မဲ့ မြန်မာ့ရေကူးအားကစား အပါအဝင် အခြားသော အားကစားကဏ္ဍများ ဖွံ့ဖြိုးတိုးတက်ရေးအတွက် စနစ်တကျ လေ့ကျင့်ပျိုးထောင်မှုမျိုး လိုအပ်နေပါ၍ မကြာမီကမှ အားကစားသမားအများစု၏ ဆန္ဒမပါဘဲ အလျဉ်းသင့်ရာ ရွေးချယ်မှုဖြင့် ပွင့်လင်းမြင်သာမှုမရှိဘဲ ရွေးကောက်ဖွဲ့စည်းခဲ့ကြတဲ့ လက်ရှိ မြန်မာ့ရေကူးအဖွဲ့ချုပ်အပါအဝင် အခြားအားကစားအဖွဲ့ချုပ်များဖြစ်တဲ့ ကျွမ်းဘာ၊ E-Sport ဖွဲ့စည်းခြင်းတို့အား အသင်းနှင့်အဖွဲ့များ မှတ်ပုံတင်ခြင်းဆိုင်ရာ ဥပဒေနှင့်အညီ အမှီအခိုကင်းတဲ့ လွတ်လပ်သော အဖွဲ့ချုပ်များအဖြစ် သက်ဆိုင်ရာအစိုးရဌာနရဲ့ ဝန်ကြီးကိုယ်တိုင် လမ်းညွှန်ခဲ့မှု အတိုင်း အသစ်ပြန်လည် စိစစ်ဖွဲ့စည်းခွင့်ပေးပြီး လက်ရှိ အမျိုးသားရေကူးကန်၌ အများနည်းတူ လေ့ကျင့်ခွင့်ရရှိနိုင်ရန် လမ်းညွှန်ဆောင်ရွက်ပေးနိုင်မှု ရှိ/မရှိ ဆိုတဲ့ မေးခွန်းကို လွှတ်တော်ဥက္ကဋ္ဌကြီး မှတစ်ဆင့် ကျန်းမာရေးနှင့် အားကစားဝန်ကြီးဌာနကို လေးစားစွာ မေးမြန်းအပ်ပါတယ်။ ကျေးဇူး တင်ပါတယ်။</speech>
<title>ချင်းပြည်နယ်၊ ပလက်ဝမြို့နယ်အတွင်းရှိ ခုတင်(၅၀)ဆံ့ ဆေးရုံ၊ တိုက်နယ်ဆေးရုံများအပါအဝင် ကျန်းမာရေးဌာနနှင့် ဌာန(ခွဲ)များတွင် ဆေးဝါးပစ္စည်းများ လုံလောက်စွာ ထောက်ပံ့ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၁)မှ ဦးဝှေ့တင်း က ချင်းပြည်နယ်၊ ပလက်ဝမြို့နယ်အတွင်းရှိ ခုတင်(၅၀)ဆံ့ ဆေးရုံ၊ တိုက်နယ်ဆေးရုံများအပါအဝင် ကျန်းမာရေးဌာနနှင့် ဌာန(ခွဲ)များတွင် ဆေးဝါးပစ္စည်းများ လုံလောက်စွာ ထောက်ပံ့ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1239">ဦးဝှေ့တင်း၊ ချင်းပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့်ဝန်ကြီး၊ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေဖြင့် ဒီကနေ့ အမျိုးသားလွှတ်တော်မှာ ပလက်ဝမြို့နယ်၊ ခုတင်(၅၀)ဆံ့ ဆေးရုံ အပါအဝင် တိုက်နယ်ဆေးရုံများ၊ ကျန်းမာရေးဌာန၊ ဌာန(ခွဲ) များတွင် ဆေးဝါးပစ္စည်းများ လုံလောက်စွာ ထောက်ပံ့ပေးရေးကိစ္စနှင့်စပ်လျဉ်း၍ ကြယ်ပွင့်ပြ မေးခွန်းမေးမြန်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျန်းမာရေးဝန်ကြီးဌာနသည် လူသားအားလုံး လိုအပ်သည့် ကျန်းမာရေးစောင့်ရှောက်မှု၊ အရည်အသွေးပြည့်ဝစွာနှင့် ငွေကြေးအခက်အခဲမရှိ ရယူနိုင်စေရန် လူတိုင်းလက်လှမ်းမမီသော ကျန်းမာရေး စောင့်ရှောက်မှု၊ လွှမ်းခြုံမှုစနစ်၊ Universal Health Coverage UHC ကို နှစ်(၃၀)စီမံကိန်းရေးဆွဲ ကြပ်မတ် ဆောင်ရွက်လျက်ရှိပါကြောင်း သိရပါတယ်။ အရည်အသွေးပြည့် ကျန်းမာရေးစောင့်ရှောက်မှုကို လူတိုင်းလက်လှမ်းမီစေရန် အတွက် ကျန်းမာရေးစနစ်ရဲ့ အဓိက တွင်းအားစုတစ်ခုသည် လူ့စွမ်းအားအရင်းအမြစ်ပင် ဖြစ်ပါတယ်။ ကျွန်တော့်ရဲ့ မဲဆန္ဒနယ်မြေဖြစ်သော ပလက်ဝမြို့နယ်သည် ခုတင်(၅၀)ဆံ့ ဆေးရုံ(၁)ခု၊ တိုက်နယ် ဆေးရုံ(၂)ခု၊ ကျန်းမာရေးဌာန(၁၄)ခုနှင့် ကျန်းမာရေးဌာန(ခွဲ) (၃၅)ခုရှိပါတယ်။ ပလက်ဝဒေသသည် ဖွံ့ဖြိုးတိုးတက်မှု နှေးကွေးလျက်ရှိသော ဒေသတစ်ခုလည်း ဖြစ်ပါတယ်။ ပြည်သူအများစုမှာ ဆင်းရဲကြပြီး ကျန်းမာရေးအသိစိတ်လည်း အားနည်းလျက် ရှိပါတယ်။ ဆင်းရဲချို့တဲ့နေသော ကျေးလက်ဒေသနေပြည်သူများသည် ဆေးဝါးလုံလောက်စွာ မသုံးစွဲနိုင်တာကိုလည်း မြင်တွေ့ရမည်ဖြစ်ပါတယ်။ တချို့ကျေးလက်ဒေသတွေမှာ ဆေးဝါးပစ္စည်း များ အရေးပေါ်လိုအပ်ပါကလည်း ဆေးများဝယ်ယူရန် နေရာပင်မရှိသည့်အတွက် အသက်မဆုံးရှုံး သင့်ဘဲ သေဆုံးသူများလည်း ရှိနေပါတယ်။ ကျန်းမာရေးဌာန၊ ဌာနခွဲများနှင့် အလှမ်းဝေးသော ကျေးရွာဒေသများတွင် ဆေးဝါးများမရှိတဲ့အတွက် တိုင်းရင်းဆေးပညာ နည်းနည်းပါးပါး တတ်ကျွမ်း သောသူများထံ အပြေးအလွှား ကုသမှုခံယူသူများလည်း ရှိနေပါတယ်။ ပလက်ဝမြို့နယ်အတွင်းရှိ ကျေးလက်ဒေသနေပြည်သူများသည် ပညာအခြေခံနည်းပါးခြင်း၊ ကျန်းမာရေးအသိအမြင် ဗဟုသုတ အားနည်းခြင်း၊ ဆောင်ရန်၊ ရှောင်ရန်အချက်များအား မသိခြင်းတို့ကြောင့် ကိုယ်ဝန်ဆောင်မိခင်နှင့် အသက်(၅)နှစ်အောက်ကလေးများ အသေအပျောက် များစွာရှိနေဆဲဖြစ်ပါတယ်။ ပလက်ဝမြို့နယ် အတွင်းရှိ တာဝန်ထမ်းဆောင်လျက်ရှိသော ကျန်းမာရေးဝန်ထမ်းများသည်လည်း မိမိတို့တာဝန်ကျရာ ကျေးလက်ဒေသတွင် ကျန်းမာရေးအသိပညာပေးရန် ကြမ်းတမ်းခက်ခဲသော လမ်းခရီးများကိုလည်း ဖြတ်ကျော်၍ တာဝန်ထမ်းဆောင်လျက်ပင်ရှိပါတယ်။ သို့ဖြစ်၍ ကျန်းမာရေးဝန်ကြီးဌာန၏ ရည်မှန်းချက်ဖြစ်သော (က) လူတိုင်းသက်တမ်းစေ့ အသက်ရှည်စွာနေနိုင်ရေး၊ (ခ) လူတိုင်းရောဂါဘယ ကင်းရှင်းရေး စသော ရည်မှန်းချက်(၂)ရပ်နှင့် အညီ ပလက်ဝမြို့နယ်အတွင်းရှိ ဆေးဝါးများလိုအပ်ချက်ကို သက်ဆိုင်ရာဝန်ကြီးဌာနက ဖြည့်ဆည်း ပေးနိုင်မည်ကိုလည်း ယုံကြည်ပါတယ်။ ဒါကြောင့် လွှတ်တော်ဥက္ကဋ္ဌကြီးမှတစ်ဆင့် မေးမြန်း လိုသည်မှာ ပလက်ဝမြို့နယ်အတွင်းရှိ ခုတင်(၅၀)ဆံ့ဆေးရုံ၊ တိုက်နယ်ဆေးရုံများ အပါအဝင် ကျန်းမာရေးဌာနများနှင့် ဌာနခွဲများတွင် ဆေးဝါးပစ္စည်းများ လုံလောက်စွာ ထောက်ပံ့ပေးရန် သက်ဆိုင်ရာဝန်ကြီးဌာနမှ အစီအစဉ် ရှိ/မရှိ သိရှိလိုပါကြောင်း မေးမြန်းအပ်ပါတယ်။ ကျေးဇူးတင်ပါတယ်ခင်ဗျာ။</speech>
<title>ခံတွင်းကင်ဆာ ဖြစ်စေနိုင်သော ဓာတုဗေဒပစ္စည်းများသုံး၍ ထုတ်လုပ်နေသော ကွမ်းသီးနှင့် ကွမ်းယာလုပ်ငန်းများအပေါ် မည်ကဲ့သို့ ထိန်းသိမ်းကြပ်မတ်မည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၉)မှ ဒေါက်တာ ဇော်လင်းထွဋ် က ခံတွင်းကင်ဆာ ဖြစ်စေနိုင်သော ဓာတုဗေဒပစ္စည်းများသုံး၍ ထုတ်လုပ်နေသော ကွမ်းသီးနှင့် ကွမ်းယာလုပ်ငန်းများအပေါ် မည်ကဲ့သို့ ထိန်းသိမ်းကြပ်မတ်မည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1305">ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဒေါက်တာဇော်လင်းထွဋ် ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ရှေးမြန်မာမင်းများလက်ထက်ကပင် ကွမ်းစားခြင်းအလေ့အထကို အသုံးပြုခဲ့ကြပါတယ်။ ကွမ်းသီးတွေ သဘာဝအတိုင်းစားမည်ဆိုလျှင် အလွန်မာကျောသဖြင့် ယခင်က ရေ(၃)ရက်ခန့်စိမ်ပြီး အသုံးပြုခဲ့ကြပါတယ်။ နောက်ပိုင်းတွင် ကွမ်းသီးမာကျောမှုကို ဝါးသည့် အဆင့်ထိသို့ ရောက်အောင် ကွမ်းသီးကို(၁၀)နာရီခန့်ကြာအောင် ပြုတ်၍ စားသုံးခဲ့ကြရပါတယ်။ သို့သော် ယနေ့ လောင်စာဆီရှားပါးခြင်း၊ ခြင်း စသည့်အကြောင်းအမျိုးမျိုး တို့ကြောင့် ဝိသမလောဘသမားတို့သည် ယခင်ကလို အလုပ်ရှုပ်ခံ၍ ပေါင်းခြင်း၊ ပြုတ်ခြင်း မပြုလုပ်ကြတော့ဘဲ ကင်ဆာဖြစ်စေတတ်သော ဓာတုပစ္စည်းများကို အသုံးပြုလာခဲ့ကြပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့် ပေးပါလို့ ပန်ကြားအပ်ပါသည်။ အထက်ပါ ပုံကတော့ မင်းများ၊ မင်းသားများ ဧည့်ခံရန်အတွက် သီပေါမင်းလက်ထက်က အသုံးပြုခဲ့တဲ့ ကွမ်းနှင့် ကွမ်းအစ်ပုံဖြစ်ပါတယ်။ ဖော်ပြပါ ပုံမှာ ကွမ်းသီးများကို ဖလင်ချွတ်သည့် ဆေးရည်နှင့် စိမ်ထားသော ပုံဖြစ်ပါတယ်။ ထိုဖလင်ချွတ်ဆေးမှာ ဓာတုဗေဒ ချွတ်ဆေးတစ်မျိုးဖြစ်သည့် Sodium - Hydro Sulphite အမှုန့်တို့ ပါဝင်မှာဖြစ်ပြီး ကွမ်းသီးများအရောင်လှအောင် ပြုလုပ်ခြင်းဖြစ်သည်ဟု သိရှိရ ဖော်ပြပါပုံမှာ ဖလင်ချွတ်သည့် ဆေးဖြင့်စိမ်ထားသော ကွမ်းသီးကန်များဖြစ်ကြပါတယ်။ ဖော်ပြပါပုံမှာလည်း ကွမ်းသီးကို မှိုမတက်ရန် အလုံပိတ်ခန်းတစ်ခုတွင် ထည့်ထားပြီး ကန့်ကို မီးနှင့် အပူပေးပြီး အခိုးရိုက်ခြင်းဖြစ်ပါတယ်။ ၎င်းကို ကန့်ရိုက်ခြင်းဟု ခေါ်ပါတယ်။ ကန့်ကို မီးရှို့၍ ထွက်လာသော ဓာတ်ငွေ့နှင့် ကွမ်းသီးစိပ်မျက်နှာပြင်မှာ ရေအစိုဓာတ်ဖြင့် ဓာတ်ပြုသည့်Sulphurdioxide ဖြစ်လာပြီး ကွမ်းသီးမျက်နှာပြင်ကို ဖုံးလွှမ်းသွားခဲ့ပါတယ်။ ညိုညစ်ညစ် ကွမ်းသီး များသည်ဖြူဖွေး၍ စားချင်သဖွယ်ဖြစ်သွားပြီး ကြာရှည်အထားခံကြောင်းလည်း သိရှိရပါသည်။ ကွမ်းယာစားသည့်အခါတွင် မာကျောမှု မရှိတော့ကြောင်းလည်း သိရှိရပါတယ်။ အထက်ပါပုံကတော့ တစ်ညတာ ကန့်ရိုက်ပြီး ဖွင့်ထားတဲ့ ကန့်ဖိုများပုံဖြစ်ပါတယ်။ နံနက်ခင်းမှ ဖွင့်ပါတယ်။ ဖွင့်သည့် အနံ့ဆိုးသည့်အတွက် တစ်နာရီခန့် ကန့်ဖိုထဲသို့ ဝင်ရောက်၍ နေရကြောင်းလည်း သိရှိရပါတယ်။ ကန့်ဖိုမှာလုပ်တဲ့ အလုပ်သမားများသည် (၅)နှစ်မှ (၁၀)နှစ်အတွင်း အဆုတ် ရောဂါများ၊ နာတာရှည်ရောဂါများကို ခံစားရကြောင်းလည်း သိရှိရပါတယ်။ အထက်ပါပုံကတော့ ကန့်ဖို အဆောက်အအုံ၏ ခေါင်မိုးအသစ်များတွင် ကန့်ငွေ့စား၍ လပိုင်းအတွင်း ဆွေးမြည့် ပြတ်ကျတဲ့ ပုံဖြစ်ပါတယ်။ ညာဘက်ပုံကတော့ ကျွန်တော်တို့ ထုပ်လျောက်တန်းများပေါ်မှာ ကန့်ချေးများတက်နေတဲ့ ပုံဖြစ်ပါတယ်။ အထက်ပါပုံကတော့ ကျွန်တော်တို့ ကွမ်းယာဆိုင်ရှေ့မှာ ရှိတဲ့ ကွမ်းတံတွေးထွေးတဲ့နေရာမှာ သံတိုင်တွေ၊ ဆွေးမြည့်ပြတ်ကျနေတဲ့ ပုံဖြစ်ပါတယ်။ လူ့ခန္ဓာကိုယ် မှာရှိတဲ့ အစိတ်အပိုင်းများဟာ မည်သို့အန္တရာယ်ရှိသည်ကို ထိုပုံကိုကြည့်ခြင်းဖြင့် သိရှိနိုင်ပါတယ်။ အထက်ပါပုံကတော့ ကျွန်တော်တို့ ကွမ်းယာလုပ်ကိုင်သူ၏ အခြေခံလစာ ဖြစ်ပါတယ်။ လက်ထောက်ညွှန်ကြားရေးမှူးတစ်ယောက်ရဲ့ လစာဖြစ်ပါတယ်။ အထက်ပါပုံကတော့ ကျွန်တော်တို့ ကွမ်းယာရေရှည် စားသုံးမှုကြောင့် ခံတွင်းကင်ဆာများ စတင်ဖြစ်ပွားသည့်ပုံများ ဖြစ်ကြပါတယ်။ မှတ်တမ်းများအရ တစ်နေ့လျှင် ကွမ်းယာ(၁၀)ယာ (၅)နှစ်အထက် စားသုံးသောသူများသည် ခံတွင်း ကင်ဆာဖြစ်ပွားမှု အခွင့်အရေးပိုများကြောင်း သိရှိရပါတယ်။ ကွမ်းယာကို ငုံ၍အိပ်တတ်သူများ မှာလည်း ိုအတွင်း ကင်ဆာဖြစ်ပွားနိုင်ကြောင်းလည်းသိရှိရပါတယ်။ ဥက္ကဋ္ဌကြီးခင်ဗျား။ ယနေ့မြန်မာနိုင်ငံတွင် ကင်ဆာဖြစ်ပွားမှုနှုန်းသည် ဒေသတွင်း အိမ်နီး နားချင်းနိုင်ငံများထက် ကိန်းဂဏန်းအားဖြင့် မြင့်တက်လာခြင်းဖြစ်ပါတယ်။ နှစ်စဉ် ကင်ဆာလူနာ အသစ်(၇၀၀၀၀)ခန့်ရှိပြီး သေဆုံးမှုမှာ(၅၄၀၀၀)ခန့် ရှိသည်ဟု စာရင်းဇယားများအရ သိရှိရပါတယ်။ ဥက္ကဋ္ဌကြီးခင်ဗျား။ ခံတွင်းကင်ဆာလူနာများသည် ခံတွင်းတွင် ခွဲစိတ်ကုသခံရခြင်း၊ Medical Oncology cal m#07620:@p:Gệ 620:3€:023096si Radiation Oncology for ဓာတ်ရောင်ခြည်သုံး၍ ကုသရခြင်းတို့ကို တစ်ပြိုင်နက် ်တစ်ပြေးညီ ပြုလုပ်ရသည့်အတွက် မိမိရော၊ မိမိဆွေမျိုးအသိုင်းအဝိုင်းပါ ကျန်းမာရေး ဝန်ထုပ်ဝန်ပိုး၊ စရိတ်စကများကို ခံစားရပါတယ်။ ကွမ်းသီးလုပ်ငန်းရှင်များအနေဖြင့် သဘာဝကို ဆန့်ကျင်သည့် ပြုလုပ်ခြင်းသည် လူသားများကို ဆိုးကျိုးများရရှိနိုင်သည်ဖြစ်သည့် သမ္မာအာဇီဝမကျသော စီးပွားရေးဖွံ့ဖြိုးခြင်းသည် ဘာသာရေး အရလည်း အပြစ်ဖြစ်စေပါတယ်။ ထို့ကြောင့် ခံတွင်းကင်ဆာဖြစ်စေနိုင်သော ဓာတုပစ္စည်းများသုံးပြီး ထုတ်လုပ်သော ကွမ်းသီးနှင့် ကွမ်းယာလုပ်ငန်းများအပေါ် မည်ကဲ့သို့ ထိန်းသိမ်းကြပ်မတ်မည်ကို ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။</speech>
<title>ကယားပြည်နယ်၊ လွိုင်ကော်မြို့ရှိ ခုတင်(၅၀)ဆံ့ တိုင်းရင်းဆေးရုံတွင် ဝန်ထမ်းများ လုံလောက်စွာ ခန့်ထားပေးရန်နှင့် တိုင်းရင်းဆေးရုံ အဆောက်အအုံအား ပြင်ဆင်ထိန်းသိမ်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၄)မှ ဦးစောစိန်ထွန်း က ကယားပြည်နယ်၊ လွိုင်ကော်မြို့ရှိ ခုတင်(၅၀)ဆံ့ တိုင်းရင်းဆေးရုံတွင် ဝန်ထမ်းများ လုံလောက်စွာ ခန့်ထားပေးရန်နှင့် တိုင်းရင်းဆေးရုံ အဆောက်အအုံအား ပြင်ဆင်ထိန်းသိမ်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1213">ဦးစောစိန်ထွန်း၊ ကယားပြည်နယ် မဲဆန္ဒနယ်အမှတ်(၄)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့်ပုဂ္ဂိုလ်များ၊ အမျိုးသားလွှတ်တော် ကိုယ်စားလှယ်များအားလုံးကို ကိုယ်စိတ်နှစ်ဖြာ ကျန်းမာ၊ ချမ်းသာပါစေကြောင်း ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်က ကယားပြည်နယ် မဲဆန္ဒနယ်အမှတ်(၄)မှ အမျိုးသား လွှတ်တော်ကိုယ်စားလှယ် ဦးစောစိန်ထွန်း ဖြစ်ပါတယ်။ ဒီကနေ့ ကြယ်ပွင့်ပြမေးခွန်းကို မေးရခြင်း အကြောင်းကတော့ ကယားပြည်နယ်၊ တိုင်းရင်းဆေးရုံဟာ ၁၂-၂-၂၀၀၄ ရက်နေ့မှာ (၁၆)ခုတင်ဆံ့ တိုင်းရင်းဆေးရုံအဖြစ် စတင်ဖွင့်လှစ်ခဲ့ပါတယ်။ ယခု(၅၀)ခုတင်ဆံ့ တိုင်းရင်းဆေးရုံအဖြစ် ပြည်နယ်အဆင့်သို့ တိုးမြှင့်ဖွင့်လှစ်ခဲ့ပါတယ်။ အဲဒီဖွင့်လှစ်ထားတဲ့ တိုင်းရင်းဆေးရုံဟာ ပြည်တွင်း မှာရှိတဲ့ ကယားပြည်နယ်၊ မြို့နယ်အသီးသီးမှာရှိတဲ့ တိုင်းရင်းသား ပြည်သူလူထုများ၊ ရှမ်းပြည်နယ် တောင်ပိုင်းမှာရှိတဲ့ တိုင်းရင်းသားပြည်သူလူထုများ လာရောက်ကုသလျက်ရှိပါတယ်။ ပြည်နယ် အဆင့် တိုင်းရင်းဆေးရုံ၌ ရုံးအကူ၊ သန့်ရှင်းရေးအကူများ၊ လုပ်သားလုံခြုံရေးများမရှိခြင်းကြောင့် အတွင်းလူနာ၊ လူနာစောင့်များ၊ ပြင်ပလူနာများနှင့် လူနာဆောင်များအတွက် လုံခြုံရေး၊ သန့်ရှင်းရေး ပြုလုပ်ရန်၊ မိလ္လာရေချိုးခန်းများ၊ ဆေးရုံအတွင်း၊ အပြင်သန့်ရှင်းရေးများ ဆောင်ရွက်ရန် အခက်အခဲ များစွာ ဖြစ်ပေါ်လျက်ရှိကြောင်း တွေ့ရှိရပါတယ်။ ၂၀၁၄-၂၀၁၅ ဘဏ္ဍာရေးနှစ်မှာ ပြည်ထောင်စုရန်ပုံငွေ ဆောက်လုပ်ခဲ့တဲ့ ခုတင်(၅၀)ဆံ့ တိုင်းရင်းဆေးရုံ အဆောက်အအုံမှာ လက်ရှိ ဝှီးချဲ့လှေကား အတက်၊ အဆင်း မတ်စောက်နေပြီး အသုံးပြုလို့ မရတဲ့အခြေအနေ ရှိနေပါတယ်။ အပေါ်ထပ်မှာ ဆေးဝါးကုသမှု လမ်းမလျှောက်နိုင်တဲ့ လူနာများအတွက် အတက်၊ အဆင်း အခက်အခဲများစွာ တွေ့ရပါတယ်။ မိလ္လာသွယ်တန်းထားသည့် စနစ်သည်လည်း ကောင်းမွန်ခြင်းမရှိတဲ့အတွက်ကြောင့် အနံ့အသက်ဆိုးများစွာ ဖြစ်ပေါ်လျက်ရှိပြီး ဆေးရုံမှာ တာဝန်ထမ်းဆောင်နေတဲ့ ဝန်ထမ်းများ၊ လူနာများအတွက် အများကြီး ကျန်းမာရေးအတွက် ထိခိုက်လျက်ရှိပါတယ်။ အချို့ အခန်းများဟာလည်း တံခါးများ တပ်ဆင်ထားခြင်းမရှိကြောင်း တွေ့ရ ပါတယ်။ ြင်ဆင်ထိန်းသိမ်းနိုင်ခြင်းမရှိပါက ဆိုးဝါးစွာဖြစ်ပေါ်လာနိုင်တဲ့ အခြေအနေ ဖြစ်တဲ့အတွက်ကြောင့် ပြည်ထောင်စုအဆင့်မှ သင့်လျော်တဲ့ဘဏ္ဍာငွေဖြင့် ပြုပြင်ထိန်းသိမ်းရန် များစွာ အရေးကြီးလိုအပ်ကြောင်း တွေ့ရှိရပါတယ်။ သို့ဖြစ်ပါ၍ ဥက္ကဋ္ဌကြီးမှတစ်ဆင့် ပြည်သူလူထုကိုယ်စား သိရှိမေးမြန်းလိုသည်မှာ ကယား ပြည်နယ်၊ လွိုင်ကော်မြို့တွင် ဖွင့်လှစ်ထားတဲ့ ခုတင်(၅၀)ဆံ့ တိုင်းရင်းဆေးရုံဟာ ပြည်နယ်အဆင့် နှင့်လျော်ညီစွာ လိုအပ်နေတဲ့ဝန်ထမ်းများ ခန့်ထားပေးရန်နှင့် တိုင်းရင်းဆေးရုံ အဆောက်အအုံအား ြင်ဆင်ထိန်းသိမ်းပေးရန် အစီအစဉ် ရှိ /မရှိ၊ အစီအစဉ်ရှိခဲ့ပါက မည်သည့် ဘဏ္ဍာရေးနှစ် တွင် ဆောင်ရွက်ပေးနိုင်မည်ဆိုသည်ကို ဥက္ကဋ္ဌကြီးမှတစ်ဆင့် သိရှိလို၍ ပြည်သူလူထုကိုယ်စား မေးမြန်းခြင်းဖြစ်ပါတယ်။ အားလုံး ကျေးဇူးတင်ပါတယ်။</speech>
<title>ကယားပြည်နယ်တွင် ဖွင့်လှစ်ထားသော သူနာပြုသားဖွားဒီပလိုမာ သင်တန်းကျောင်းများတွင် ဒေသခံ ကျောင်းသူ/ကျောင်းသားများ တက်ရောက်ခွင့်၊ ဖြေဆိုခွင့်ရရှိရေးနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၂)မှ ဦးရှေးရယ်ရှုမောင် က ကယားပြည်နယ်တွင် ဖွင့်လှစ်ထားသော သူနာပြုသားဖွားဒီပလိုမာ သင်တန်းကျောင်းများတွင် ဒေသခံ ကျောင်းသူ ကျောင်းသားများ တက်ရောက်ခွင့်၊ ဖြေဆိုခွင့်ရရှိရေးနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1211">ဦးရှေးရယ်ရှုမောင်၊ ကယားပြည်နယ် မဲဆန္ဒနယ်အမှတ်(၂)</mp>လေးစားအပ်ပါသော လွှတ်တော်ဥက္ကဋ္ဌကြီးနှင့် ဒုတိယဥက္ကဋ္ဌ၊ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါခင်ဗျား။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးရှေးရယ်ရှုမောင် ဖြစ်ပါတယ်။ ယခု မေးမြန်းလိုတဲ့ မေးခွန်းကတော့ ကယားပြည်နယ်တွင် ဖွင့်လှစ်ထားတဲ့ သူနာပြုသားဖွားဒီပလိုမာသင်တန်းကျောင်းများ၊ တက်ရောက် ဝင်ခွင့်ဖြေဆိုရာတွင် ကယားပြည်နယ်၊ ဒေသခံကျောင်းသူ၊ ကျောင်းသားများသည် အခြားပြည်နယ်၊ တိုင်းဒေသကြီး စာစစ်ဌာနများတွင် တက္ကသိုလ်ဝင်ခွင့် အောင်မြင်ခဲ့ပါသဖြင့် မိမိဌာနေ ကယား ပြည်နယ်တွင် ပြန်လည်ဝင်ရောက်ဖြေဆိုခွင့်၊ တက်ရောက်ခွင့်မရှိဖြစ်နေသည်ကို ကျန်းမာရေး ဝန်ကြီးဌာနအနေဖြင့် မည်သို့ဖြေလျော့ပေးနိုင်မည်ကိုသိရှိလိုပါသဖြင့် မေးမြန်းရခြင်းဖြစ်ပါတယ်။ ကျန်းမာရေး၊ လူ့စွမ်းအားအရင်းအမြစ်ဦးစီးဌာန၊ သူနာပြုသားဖွား၊ ဒီပလိုမာ (၃)နှစ်သင်တန်းနှင့် ဘက်စုံသားဖွား ဒီပလိုမာ(၂)နှစ်၊ သင်တန်းဝင်ခွင့်ရရှိရန်နှင့် ပတ်သက်၍ ကျန်းမာရေး၊ လူ့စွမ်းအား အရင်းအမြစ်ဦးစီးဌာနရှိ သူနာပြုသားဖွားသင်တန်းကျောင်းများ၌ ၂၀၁၉ - ၂၀၂၀ ပညာသင်နှစ် အတွက် ၁၅-၁၁-၂၀၁၉ ရက်နေ့မှာ ဖွင့်လှစ်မယ့် သူနာပြု သားဖွားဒီပလိုမာ (၃)နှစ်သင်တန်းနှင့် ဘက်စုံဒီပလိုမာ(၂)နှစ်၊ သင်တန်းဝင်ခွင့်အတွက် အခြေခံပညာသင်တန်း၊ တက္ကသိုလ်ဝင်တန်း စာမေးပွဲအောင်ရမှတ်များမှ မြန်မာ၊ အင်္ဂလိပ်၊ သင်္ချာ (၃)ဘာသာရမှတ်ပေါင်းကိုမူတည်၍ ရွေးချယ် သွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကယားပြည်နယ်မှာ အလုပ်အကိုင်အခွင့်အလမ်း အင်မတန်မှ နည်းပါးတဲ့ ပြည်နယ်တစ်ခု ဖြစ်ပါတယ်။ ကယားပြည်နယ်မှာ နေထိုင်ကြတဲ့ တက္ကသိုလ်ဝင်စာမေးပွဲ အောင်မြင်သူ၊ ဘွဲ့ရစသည့် လူငယ်၊ လူရွယ်များ၊ အောက်ခြေဝင်ပေါက် ဝန်ထမ်းဝင်ရောက်ထမ်း ဆောင်လိုသော်လည်း ပြည်နယ်ဌာနဆိုင်ရာ အကြီးအမှူးနေရာများတွင် ပြည်မမှ ပုဂ္ဂိုလ်များဖြစ် သည့်အလျောက် ၎င်းတို့၏ အမျိုးအနွယ် နီးစပ်သူများကိုသာ ခန့်အပ်သည့်အတွက် ဝန်ထမ်းအဖြစ် ထမ်းဆောင်ခွင့် အခွင့်အလမ်းမရှိခဲ့ပါ။ သို့ဖြစ်ပါ၍ အသက်မွေးဝမ်းကျောင်း ပညာရပ်များဖြစ်သော သူနာပြု၊ သားဖွားသင်တန်းများသာ တက်ရောက်လိုမှုများလာကြပါတယ်။ အလုပ်အကိုင်အခွင့် အလမ်းသေချာတဲ့ သူနာပြုသားဖွားသင်တန်း တက်ရောက်လိုသော်လည်း ကယားပြည်နယ်၊ စာစစ် ဌာနမှ ဖြေဆိုအောင်မြင်သည့် လူငယ်၊ လူရွယ်များဟာ အမှတ်ပြည့်မီခြင်း မရှိလို့ဆိုတဲ့ အဖြစ်များ လည်းတွေ့ကြုံရပါတယ်။ ဒါကြောင့် အခြားပြည်နယ်နှင့် တိုင်းဒေသကြီးများတွင် ဖွင့်လှစ်ထားသော ဘော်ဒါဆောင် များ၊ ပြင်ပကျောင်းများသို့ တက်ရောက်ကာ တက္ကသိုလ်ဝင်စာမေးပွဲများအား ဝင်ရောက်ဖြေဆိုခဲ့ပါ တယ်။ ၎င်းအောင်မြင်ပြီးနောက် ကယားပြည်နယ်တွင် သူနာပြု၊ သားဖွားသင်တန်းတက်ရောက်ခွင့် အမှတ်ပြည့်မီသော်လည်း ဖြေဆိုအောင်မြင်ခဲ့သော စာစစ်ဌာနမှာ ပြင်ပ ပြည်နယ်၊ တိုင်းဒေသကြီး ဖြစ်နေပါသောကြောင့် ဖြေဆိုခွင့်မရှိခြင်း စသောအခက်အခဲများ ကြုံတွေ့ရပြန်ပါတယ်။ မောင်မယ်များ အလုပ်အကိုင်အခွင့်အလမ်း သေချာသော သူနာပြုသားဖွားသင်တန်းသို့ တက်ရောက် ခွင့်ရှိစေရန်၊ ပြည်နယ်စာစစ်ဌာနတွင် အောင်မြင်သူများအနက် ပြည်နယ် ပြင်ပစာစစ်ဌာနမှ အောင်မြင်လာသော ဒေသခံမောင်မယ်များကို သူနာပြု၊ သားဖွားသင်တန်းတက်ရောက်ခွင့် ရရှိ နိုင်ရန် သက်ဆိုင်ရာ ကျန်းမာရေးဝန်ကြီးဌာနမှ သင့်လျော်သည့် လျော့ပေါ့စီစဉ် ပြင်ဆင်မှုနှင့်အတူ မည်ကဲ့သို့ စီစဉ်ဆောင်ရွက်ပေးမည်ကို သိရှိလိုပါသဖြင့် လူငယ်၊ မောင်မယ်များကိုယ်စား ဥက္ကဋ္ဌကြီးမှ တစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ပလတ်စတစ်ဘူးထဲ ထည့်ထားသည့်ရေနှင့် အချိုရည်များသည် ပူပြင်းသောနေရောင်ခြည် ထိတွေ့မှုကြောင့် ဖြစ်ပေါ်လာမည့် ဘေးထွက်ဆိုးကျိုးများကို ပြည်သူလူထု ပိုမိုသိရှိနားလည် လိုက်နာလာစေရန် မည်ကဲ့သို့ ဆောင်ရွက်မည်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၁၁)မှ ဦးကျော်နီနိုင် က ပလတ်စတစ်ဘူးထဲ ထည့်ထားသည့်ရေနှင့် အချိုရည်များသည် ပူပြင်းသောနေရောင်ခြည် ထိတွေ့မှု ကြောင့် ဖြစ်ပေါ်လာမည့် ဘေးထွက်ဆိုးကျိုးများကို ပြည်သူလူထု ပိုမိုသိရှိနားလည် လိုက်နာလာ စေရန် မည်ကဲ့သို့ ဆောင်ရွက်မည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="456">ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>အားလုံးမင်္ဂလာပါခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ၊ ဒုတိယဥက္ကဋ္ဌ၊ ဒုတိယဝန်ကြီးနှင့်၊ လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ကိုးကန့်ကိုယ်ပိုင်အုပ်ချုပ်ခွင့်ရဒေသ၊ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော်တို့ နိုင်ငံသားများအားလုံးနဲ့သက်ဆိုင်တဲ့ ကျန်းမာရေးပြုစုစောင့်ရှောက်မှု ဆိုင်ရာ လူထုအသိပေး၊ ပညာပေးလုပ်ငန်းများနှင့် စပ်လျဉ်း၍ မေးခွန်းမေးမြန်းသွားမှာ ဖြစ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ယနေ့ကမ္ဘာ့နိုင်ငံအသီးသီး မှာ အကြောင်းအမျိုးမျိုးကြောင့် အဆင်းရဲဆုံးနိုင်ငံ၊ ဖွံ့ဖြိုးဆဲနိုင်ငံနှင့် ဖွံ့ဖြိုးပြီးနိုင်ငံအဖြစ် ကွဲပြား ခြားနားစွာ ရပ်တည်နေကြရပါတယ်။ နိုင်ငံ၏သဘာဝအရင်းအမြစ်၊ လူ့စွမ်းအားအရင်းအမြစ်၊ မတူကွဲပြားမှုကြောင့် ပညာရေး၊ ကျန်းမာရေး၊ လူမှုရေး၊ စီးပွားရေးနှင့် နိုင်ငံရေးကိစ္စတွေမှာ တိုးတက် မြင့်မားမှုများ ကွဲပြားခြားနားကြပါတယ်။ အထူးသဖြင့် လူမှုရေးအဆင့်အတန်း ကွာဟမှုကြောင့် မိမိတို့ရရှိကြသော လူ့ဘဝရှင်သန်မှု သက်တမ်းသည်လည်း ကွာခြားမှုများ ဖြစ်ပေါ်လာခဲ့ကြရ ပါတယ်။ အာဆီယံနိုင်ငံများ၏ ပျမ်းမျှလူ့သက်တမ်း၊ မှတ်တမ်းများအရ အမျိုးမျိုးကွာခြားလျက်ရှိပြီး ကျွန်တော်တို့နိုင်ငံမှာ အမျိုးသား(၆၁)နှစ်နှင့် အမျိုးသမီး(၆၅)နှစ်အထိ ပျမ်းမျှ ရှင်သန်နေခွင့် ရှိကြောင်း သိရှိရပါတယ်။ လူ့ဘဝသက်တမ်းစေ့ နေထိုင်ရရှိရေးအတွက် နိုင်ငံတိုင်းကိုယ်စီကိုယ်င ကြိုးပမ်းဆောင်ရွက်နေကြသကဲ့သို့ ကျွန်တော်တို့နိုင်ငံမှာလည်း ပညာပေးခြင်းလုပ်ငန်းများ၊ ကျန်းမာရေးဆိုင်ရာ အသိပေးခြင်းလုပ်ငန်းများကို ဌာနဆိုင်ရာများ ချိတ်ဆက်ဆောင်ရွက်နေကြောင်း သိရှိရပါတယ်။ လက်ဝယ်ရောက်ရှိခြင်း ဆော်ခြင်းလုပ်ငန်းများ အများပြည်သူနှင့် အားကစားနှင့် ကျန်းမာရေးဝန်ကြီးဌာန၊ ပြန်ကြားရေးဝန်ကြီးဌာနတို့မှာ အဓိကကျသော ဌာနများဖြစ်ကြသကဲ့သို့ ယခုထက်ပို၍ နှိုးဆော်ဆောင်ရွက်မှုများပေးသင့်ကြောင်း တိုက်တွန်းလိုပါ တယ်။ အစားအသောက်ဟုဆိုရာ၌ စားသုံးကုန်ပစ္စည်းများ စိစစ်ဆောင်ရွက်သကဲ့သို့ သန့်ရှင်းသော သောက်သုံးရေသည် အဓိကကျသော ကဏ္ဍမှာပါဝင်နေပါတယ်။ ယနေ့ခေတ်တွင် ပလတ်စတစ် ရေသန့်ဘူးများ၊ အချိုရည်ဘူးများနှင့် ပလတ်စတစ်နှင့် ထုပ်ပိုးထားသော စားသောက်ဖွယ်ရာများ နေရာတကာ မြင်တွေ့နေရပါတယ်။ နေရောင်ခြည်နှင့် ထိတွေ့ပြီး စားသုံးသူလက်ဝယ်ရောက်ရှိခြင်း အဆင့်မျိုးသည် အန္တရာယ်ရှိသဖြင့် သတိပေးနှိုးဆော်ခြင်းလုပ်ငန်းများ ကျယ်ပြန့်စွာ ဆောင်ရွက်ပေး စေလိုပါတယ်။ ယနေ့ အများပြည်သူနှင့် သက်ဆိုင်သောနေရာများဖြစ်သည့် ကားဂိတ်၊ ဈေး၊ ဆေးရုံ၊ ဘူတာရုံ စာသင်ကျောင်းများနှင့် ပွဲလမ်းသဘင်ကျင်းပသော နေရာများတွင် အဆိုပါ ပလတ်စတစ် နှင့် ထုပ်ပိုးထားသော စားသုံးကုန်ပစ္စည်းများ တွင်ကျယ်စွာတွေ့ရှိရသဖြင့် စားသုံးသူရော၊ ဖြန့်ဖြူး ရောင်းချသူပါ အသိပေးလုပ်ငန်းများ ပိုမိုဆောင်ရွက်စေရေးအတွက် တိုးချဲ့ဆောင်ရွက်ပေးစေလို ပါတယ်။ သို့ဖြစ်ပါ၍ ပလတ်စတစ်ဘူးထဲ ထည့်ထားတဲ့ ရေနှင့် အချိုရည်များသည် ပူပြင်းသော နေရောင်ခြည် ထိတွေ့မှုကြောင့်ဖြစ်ပေါ်လာတဲ့ ဘေးထွက်ဆိုးကျိုးများကို ပြည်သူလူထု ပိုမိုသိရှိ နားလည်လိုက်နာစေရန်နှင့် လူ့ဘဝသက်တမ်းစေ့ နေထိုင်နိုင်ရေးအတွက် လူထုအသိပညာပေး လုပ်ငန်းများသည် အဓိကကျသော အခန်းကဏ္ဍအလိုက် ပါဝင်နေပါသဖြင့် နိုင်ငံတော်အစိုးရမှ မည်ကဲ့သို့ အဆင့်မြှင့်တင်ဆောင်ရွက်ပေးသွားမည်ကို သိရှိလိုပါသဖြင့် အမျိုးသားလွှတ်တော် ဥက္ကဋ္ဌကြီးမှတစ်ဆင့် ရိုသေစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<title>မကွေးတိုင်းဒေသကြီး၊ သရက်ခရိုင်၊ သရက်မြို့နယ်၊ ဆင်တဲကျေးရွာ ကျေးလက်ကျန်းမာရေးဌာန(ခွဲ) အဆောက်အအုံသစ်အား ၂၀၁၉ - ၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၇)မှ ဒေါ်သန်းသန်းအေး က မကွေးတိုင်းဒေသကြီး၊ သရက်ခရိုင်၊ သရက်မြို့နယ်၊ ဆင်တဲကျေးရွာ ကျေးလက်ကျန်းမာရေးဌာန(ခွဲ) အဆောက်အအုံသစ်အား ၂၀၁၉ - ၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1281">ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ဒုတိယဥက္ကဋ္ဌ၊ ဒုတိယဝန်ကြီးနှင့် အမျိုးသားလွှတ်တော်ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ ကျန်းမာခြင်းနှင့် ပြည့်စုံပါစေလို့ ဆုတောင်းမေတ္တာပို့သလိုက်ပါတယ်ရှင်။ ကျွန်မကတော့ မကွေးတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဒေါ်သန်းသန်းအေး ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ ကျွန်မ ဒီနေ့ မေးမြန်းမယ့် မေးခွန်းကတော့ မကွေးတိုင်း ဒေသကြီး၊ သရက်ခရိုင်၊ သရက်မြို့နယ်၊ ဆင်တဲကျန်းမာရေးဌာန(ခွဲ)ရဲ့ အဆောက်အအုံသစ်အား ၂၀၁၉-၂၀၂၀ ဘဏ္ဍာရေးနှစ်မှာ တည်ဆောက်ပေးနိုင်ပါရန် အစီအစဉ် ရှိ/မရှိ စပ်လျဉ်းသည့်မေးခွန်း ဖြစ်ပါတယ်ရှင်။ လေးစားရပါသော ဥက္ကဋ္ဌကြီးရှင်။ အထက်ပါ မကွေးတိုင်းဒေသကြီး သရက်ခရိုင်၊ သရက် မြို့နယ်၊ မှန်ဒင်းကြီးကျေးရွာအုပ်စု၊ ဆင်တဲကျေးရွာ ကျန်းမာရေးဌာန(ခွဲ)ဟာဆိုလို့ရှိရင် သရက်မြို့နဲ့ (၅)မိုင် ကွာဝေးပါတယ်။ ဆင်တဲကျေးရွာရဲ့ အရှေ့ဘက်မှာ ဧရာဝတီမြစ်လည်း ရှိပါတယ်။ တော့ မှန်ဒင်းကြီးကျေးရွာကနေပြီးတော့လည်း (၅)မိုင်ဝေးပါတယ်။ အဲဒီဆင်တဲကျေးရွာ ကျန်းမာရေး ဌာန(ခွဲ)ကို လာပြီးတော့ ဆေးကုသတဲ့ ကျေးရွာအမည်များမှာ ဆိုရင် ဆင်တဲ၊ ရေဖြူ၊ ရွာတောင်၊ ကိုးပင်၊ မုံဇလီ၊ စမ်းအိုင့်၊ သီးကုန်း၊ ရွှေဟင်္သာ၊ အုပ်ဖို စတဲ့ရွာပေါင်း (၉)ရွာမှာ အိမ်ခြေ(၁၁၄၉)အိမ်၊ လူဦးရေ (၄၄၅၈)ဦးရှိ၍ ၎င်းကျေးရွာများမှ ကျန်းမာရေးအတွက် ဆင်တဲကျန်းမာရေးဌာန(ခွဲ)ကို လာရောက်ကြရပါတယ်။ ဆင်တဲကျန်းမာရေးဌာန(ခွဲ)ရဲ့ အဆောက်အအုံဟာလည်း လုံးဝပျက်စီး ပြီးတော့ အသစ်ချပေးရန် အဲဒီရွာက ပြည်သူတွေဆီသွားတဲ့အခါမှာ ဒီ အဆောက်အအုံရဲ့ တောင်းဆိုချက်တွေ၊ သူတို့မှာ မြေနေရာပုံစံ (၁၀၅)ရှိပြီးသား၊ တောင်သူတစ်ဦးရဲ့ လယ်ယာမြေ စွန့်လွှတ်ကြောင်း စာချုပ်လည်းရှိပြီးသား ကျေးရွာလယ်ယာမြေစီမံခန့်ခွဲရေးအဖွဲ့ရဲ့ ထောက်ခံချက် များလည်းပါရှိခြင်းကို တွေ့ရပါတယ်ရှင်။ လေးစားရပါသော ဥက္ကဋ္ဌကြီးရှင်။ Power Point ခွင့်ပြုပေးပါရန် ပန်ကြားအပ်ပါတယ်ရှင်။ အဲဒါကတော့ ပုံစံ(၁၀၅) ဖြစ်ပါတယ်။ အဲဒါကတော့ ကျေးရွာရဲ့ ထောက်ခံချက်ဖြစ်ပါတယ်။ အဲဒါကတော့ လောလောဆယ် အခုဖွင့်နေတဲ့ ကျေးရွာကျန်းမာရေးဌာန(ခွဲ)ရဲ့ သူတို့အိမ်အဟောင်းလေး ဖြစ်ပါတယ်။ ကျေးဇူးအများကြီးတင်ပါတယ်။ လေးစားရပါသော ဥက္ကဋ္ဌကြီးရှင်။ ဆင်တဲကျန်းမာရေးဌာန(ခွဲ)မြေနေရာ ဖြစ်မြောက်ဖို့ အတွက် အဆောက်အအုံဖြစ်မြောက်ရေးကော်မတီ ဖွဲ့လည်း ဖွဲ့ပြီးသားဖြစ်တဲ့အတွက် ၎င်းဒေသမှ တာဝန်ကျတဲ့ သားဖွားဆရာမလည်း ရှိပြီးသားဖြစ်တဲ့အတွက် အထက်ပါ ဆင်တဲကျေးရွာ ကျန်းမာရေး ဌာန(ခွဲ) အဆောက်အအုံအား ၂၀၁၉-၂၀၂၀ ဘဏ္ဍာရေးနှစ်တွင် တည်ဆောက်ပေးနိုင်ပါရန် ဥက္ကဋ္ဌကြီး မှတစ်ဆင့် လေးစားစွာ မေးမြန်းအပ်ပါသည်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁:ဝ၂ နာရီ ခေတ္တရပ်နားပြီး ၁၁:၃၅ နာရီ ပြန်လည်ကျင်းပပါသည်။</speech>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစီအစဉ်(၅)ကို ဆက်လက်ဆောင်ရွက်ပါမယ်။ မေးခွန်းများနဲ့ ပတ်သက်ပြီး ကျန်းမာရေးနှင့် အားကစားဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="20">ဒေါက်တာမြလေးစိန် (ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ် များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေကြောင်း ဦးစွာပထမ ဆုမွန်ကောင်းတောင်းအပ်ပါတယ်။ ကျွန်မကတော့ ကျန်းမာရေးနှင့် အားကစားဝန်ကြီးဌာနမှ ဒုတိယဝန်ကြီး ဒေါက်တာမြလေးစိန် ဖြစ်ပါတယ်။ လွှတ်တော်ကိုယ်စားလှယ်ကြီးများ မေးသွားသော မေးခွန်း(၇)ခုလုံးကို တစ်ဆက်တစ်စပ်တည်း ဆက်လက်ဖြေကြားသွားမှာဖြစ်ပါတယ်။ ပထမဦးစွာ ကချင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း ၏ ကြယ်ပွင့်ပြမေးခွန်းကို ပြန်လည်ဖြေကြားသွားမှာ ဖြစ်ပါတယ်။ မြန်မာ နိုင်ငံ အားကစားအဖွဲ့ချုပ်များ ဖွဲ့စည်းခြင်းနှင့် ပတ်သက်၍ ယခင်က မြန်မာနိုင်ငံအားကစားအဖွဲ့ချုပ် များအား ဌာနဆိုင်ရာအကြီးအကဲများကို ခန့်အပ်တာဝန်ပေးခဲ့ပါတယ်။ ၂၀၀၄ ခုနှစ်မှစ၍ တိုင်းရင်းသား စီးပွားရေးလုပ်ငန်းရှင်များကို အဖွဲ့ချုပ်ဥက္ကဋ္ဌများအဖြစ် မြန်မာနိုင်ငံအိုလံပစ်ကော်မတီမှ တိုက်ရိုက် တာဝန်ပေး ဆောင်ရွက်ခဲ့ပါတယ်။ မြန်မာနိုင်ငံ အိုလံပစ်ကော်မတီ၏ ကြီးကြပ်မှုဖြင့် အားကစား ဖွံ့ဖြိုးတိုးတက်ရေးလုပ်ငန်းများ ဆောင်ရွက်ရာတွင် အားကစားနည်းအလိုက် အဖွဲ့ချုပ်များ National Federation များ ဖွဲ့စည်းဆောင်ရွက်လျက်ရှိရာ လက်ရှိ အားကစားအဖွဲ့ချုပ်များအနေဖြင့် ဖွဲ့စည်း သည့်ကြာမြင့်လာသည်ဖြစ်သည့်အတွက် ပြောင်းလဲလာသော ခေတ်စနစ်နှင့်အညီ အားကစားအဖွဲ့ချုပ်များ၏ စွမ်းဆောင်ရည်ပိုမိုတိုးတက်ပြီး မြန်မာ့အားကစား အဆင့်အတန်း ပိုမိုမြင့်မားလာစေရန်အတွက်လည်းကောင်း၊ ပြည်သူဗဟိုပြုပုံစံဖြင့် အားကစားလှုပ်ရှားမှုများတွင် ပြည်သူများ တစ်ခဲနက် ပူးပေါင်းပါဝင်လာစေရန်အတွက်လည်းကောင်း၊ အားကစားအဖွဲ့ချုပ်များ၏ အလုပ်အမှုဆောင်အဖွဲ့များကို ပွင့်လင်းမြင်သာစွာ ရွေးချယ်တင်မြှောက်သည့်စနစ်ဖြင့် ပြန်လည် ဖွဲ့စည်းနိုင်ရန်အတွက် ရွေးချယ်တင်မြှောက်ပွဲကျင်းပလိုသည့်ပုံစံနှင့် အစီအစဉ်များကို ဖွဲ့စည်းပုံ အဆိုပြု နမူနာပုံစံနှင့်အတူ ပြန်ကြားပေးပါရန် ၂၀ - ၅ - ၂၀၁၆ ရက်နေ့မှစ၍ အဖွဲ့ချုပ်များသို့ အသိပေး အကြောင်းကြားခဲ့ပါတယ်။ အဖွဲ့ချုပ်များအား ပြန်လည်ဖွဲ့စည်းရာတွင် အားကစားနည်းအားလုံးတွင် အားကစား တာဝန်များဆောင်ရွက်နေသော အမျိုးအစားမတူသည့် လူပုဂ္ဂိုလ်များ၊ အဖွဲ့ အစည်းများရှိပြီး ရည်ရွယ်ချက် တူညီသော်လည်း သဘောထား မတူညီသောကြောင့် အဖွဲ့ချုပ်များအတွင်း စည်းလုံးမှု အားနည်းပြီး မလိုလားအပ်သော အုပ်ချုပ်မှုဖြစ်စဉ်များဖြစ်ပေါ်သော အချို့သော အဖွဲ့ချုပ်များ ရှိသည့်အတွက် မြန်မာနိုင်ငံ အိုလံပစ်ကော်မတီ၏ ကြီးကြပ်မှုဖြင့် အားကစားလုပ်ငန်း ဆောင်ရွက် လိုသူများ ပါဝင်နိုင်စေရေးအတွက် ဖွဲ့စည်းရာတွင် အဂတိတရား ကင်းစင်စေရန် အားကစား လောကမှ လေးစားအသိအမှတ်ပြုခံရသော ပုဂ္ဂိုလ်များ ပါဝင်သည့်အဖွဲ့ဝင် (၅)ဦးဖြင့် မြန်မာနိုင်ငံ အားကစားအဖွဲ့ချုပ် အလုပ်အမှုဆောင်များ ရွေးချယ်တင်မြှောက်ရေး ကြီးကြပ်ရေးအဖွဲ့ကို ကျန်းမာရေး နှင့် အားကစားဝန်ကြီးဌာန၏ ၂၀ - ရ - ၂၀၁၆ ရက်စွဲပါ အမိန့်ကြော်ငြာစာအမှတ် (၆၇/၂၀၁၆)ဖြင့် ဖွဲ့စည်းခဲ့ပါသည်။ အဆိုပါ ကြီးကြပ်ရေးအဖွဲ့၏ အားကစားလုပ်ငန်းများ အဆင်ပြေချောမွေ့ အကောင်အထည် ဖော်ဆောင်ရွက်နိုင်ရန်အတွက် ၂၄ - ၈ - ၂၀၁၆ ရက်နေ့တွင် အဖွဲ့ဝင် (၁)ဦး ထပ်မံထည့်သွင်းကာ စုစုပေါင်း (၆)ဦးဖြင့် ပြန်လည်ဖွဲ့စည်းခဲ့ပါတယ်။ ကြီးကြပ်ရေးအဖွဲ့အနေဖြင့် မြန်မာနိုင်ငံ အားကစား အဖွဲ့ချုပ်အသီးသီးမှ အလုပ်အမှုဆောင်များအား ယာယီပြန်လည်ဖွဲ့စည်းပေးနိုင်ရေးအတွက် ဖွဲ့စည်းပုံ အဆိုပြု နမူနာပုံစံများ၊ ဖွဲ့စည်းမည့် အဆိုပြုစာရင်းများနှင့်အတူ အစည်းအဝေးများ အကြိမ်ကြိမ် ခေါ်ယူတွေ့ဆုံညှိနှိုင်းမှုများ ပြုလုပ်ခဲ့ပါတယ်။ (၂)နှစ်ကျော် ခရီးရောက်ခဲ့ပါတယ်။ ကြီးကြပ်ရေး အဖွဲ့၏ သတ်မှတ်ချက်အတွင်း အနီးစပ်ဆုံးဖြစ်စေရန် အဆိုပြုဖွဲ့စည်းထားသည့် မြန်မာနိုင်ငံ အားကစားအဖွဲ့ချုပ်များအား ကြီးကြပ်ရေးအဖွဲ့မှ အဆိုပြု ထောက်ခံတင်ပြလာသည့် အားကစား အဖွဲ့ချုပ် (၄၇)ဖွဲ့ အား ကျန်းမာရေးနှင့် အားကစားဝန်ကြီးဌာနမှ ၂၀၁၆ ခုနှစ်တွင် ယာယီဖွဲ့စည်းမိန့် များထုတ်ပြန်၍ ဆောင်ရွက်ခဲ့ပါတယ်။ ထိုသို့ ယာယီဖွဲ့စည်းခဲ့သည့် အားကစားအဖွဲ့ချုပ်များနှင့် မြန်မာနိုင်ငံ ဘေ့စ်ဘောအဖွဲ့ချုပ်သည် ရွေးချယ်တင်မြှောက်ခြင်း ပြုလုပ်နိုင်ရေးအတွက် ဆွေးနွေး ညှိနှိုင်းမှုများပြုလုပ်ရန် ဖိတ်ကြားခြင်းပြုလုပ်ခဲ့သော်လည်း တက်ရောက်လာခြင်းမရှိသည့်အပြင် ဆက်သွယ်ဆောင်ရွက်လာခြင်း မရှိခြင်းကြောင့်လည်းကောင်း၊ Myanmar Kart အဖွဲ့ချုပ်အနေဖြင့် ယာယီဖွဲ့စည်းခဲ့သည့် အဖွဲ့ချုပ်အား ဖွဲ့စည်းပေးနိုင်ခြင်းမရှိသဖြင့်လည်းကောင်း၊ (၃)မျိုးစုံ အဖွဲ့ချုပ်သည် ရွေးချယ်တင်မြှောက်ပွဲ ကျင်းပပြုလုပ်နိုင်ရေးအတွက် ဆွေးနွေးညှိနှိုင်းမှုများ ပြုလုပ် ခဲ့သော်လည်း သတ်မှတ်ကာလအတွင်း ရွေးချယ်တင်မြှောက်ပွဲအား ကျင်းပပြုလုပ်နိုင်ခြင်းမရှိပါ၍ ကြီးကြပ်မှုကော်မရှင်၏ စိစစ်တင်ပြမှုဖြင့် ကျန်းမာရေးနှင့် အားကစားဝန်ကြီးဌာန၏ ၆-၃-၂၀၁၉ ရက်စွဲပါ ရုံးအမိန့်စာအမှတ် (၁၁၀/၂၀၁၉)ဖြင့် ဖျက်သိမ်းခဲ့ပါသည်။ ယာယီဖွဲ့စည်း တာဝန်ပေးအပ်ခဲ့သော မြန်မာနိုင်ငံ အားကစားအဖွဲ့ချုပ်များအား ပြည်ထောင်စုဝန်ကြီးမှ ဦးစီး၍ မြန်မာ့အားကစားအဆင့်အတန်း တိုးတက်မြင့်မားလာစေရေး အတွက် ရှေ့ဆက်လက်ဆောင်ရွက်ရန် လုပ်ငန်းစဉ်များအား ညှိနှိုင်းအစည်းအဝေးများ ကျင်းပ ပြုလုပ်ခဲ့ပါတယ်။ ယာယီဖွဲ့စည်းပေးထားသည့် မြန်မာနိုင်ငံ အားကစားအဖွဲ့ချုပ် အလုပ်အမှုဆောင် များအား စနစ်တကျ ပြန်လည်ရွေးချယ်တင်မြှောက်၍ မြန်မာနိုင်ငံ အိုလံပစ်ကော်မတီမှ အတည်ပြု ရုံးအမိန့်များ ထုတ်ပြန်ဖွဲ့စည်းပေးနိုင်ရန်အတွက် မြန်မာနိုင်ငံအားကစားအဖွဲ့ချုပ် အလုပ်အမှုဆောင် ရွေးချယ်တင်မြှောက်ရေး ကြီးကြပ်မှုကော်မရှင်အား အဖွဲ့ဝင်(၁၀)ဦးဖြင့် ၉-၈-၂၀၁၈ ရက်နေ့တွင် ဖွဲ့စည်းတာဝန်ပေးအပ်ခဲ့ပါတယ်။ မြန်မာနိုင်ငံအားကစားအဖွဲ့ချုပ် အလုပ်အမှုဆောင်များအား ပြန်လည်ဖွဲ့စည်းရာတွင် စွမ်းဆောင်ရည်ရှိသည့် လက်ရှိ အလုပ်အမှုဆောင်အဖွဲ့များအတွင်းမှသော် လည်းကောင်း၊ အားကစားကို စိတ်ပါဝင်စားစွာ ဆောင်ရွက်လိုသည့် စီးပွားရေးလုပ်ငန်းရှင်များ၊ အားကစားဝါသနာရှင်များ၊ ဝန်ကြီးဌာနများရှိ အားကစားဆပ်ကော်မတီမှ တာဝန်ရှိပုဂ္ဂိုလ်များ၊ တိုင်းဒေသကြီးများနှင့် ပြည်နယ်အသီးသီးရှိ အားကစားကလပ်၊ အသင်းအဖွဲ့များ၊ တတ်ကျွမ်း နားလည်သည့် အားကစားနည်းပြများ၊ ဒိုင်များ၊ လက်ရွေးစင်အားကစားသမားများပါဝင်လာနိုင်စေရေး နှင့် အဂတိကင်းစွာဖြင့် လူဦးရေသတ်မှတ်လျာထားချက်အတိုင်း စနစ်တကျ ရွေးချယ်ပြုလုပ်နိုင်ရေးကို သက်ဆိုင်ရာ အားကစားအဖွဲ့ချုပ် အလုပ်အမှုဆောင်အဖွဲ့မှ တာဝန်ယူဆောင်ရွက်ရပါသည်။ မြန်မာနိုင်ငံအားကစားအဖွဲ့ချုပ် အလုပ်အမှုဆောင်များ ပွင့်လင်းမြင်သာစွာ ရွေးချယ် တင်မြှောက် ကျင်းပပြုလုပ်နိုင်ရေးအတွက် ကြီးကြပ်ရေးအဖွဲ့အနေဖြင့် (၁) ဖွဲ့စည်းပုံစည်းမျဉ်း ရေးဆွဲခြင်း၊ (၂) ရွေးကောက်ပွဲကော်မရှင် ဖွဲ့စည်းခြင်းအား အတည်ပြုခြင်း၊ (၃) အရည်အချင်း သတ်မှတ်ချက်များ အပါအဝင် ရွေးကောက်ပွဲဆိုင်ရာ စည်းမျဉ်းစည်းကမ်းများ ရေးဆွဲခြင်း၊ (၄) ရွေးကောက်ပွဲကျင်းပသည့်နေ့ရက် သတ်မှတ်အတည်ပြုခြင်း၊ (၅) အစိုးရပိုင် သတင်းစာများတွင် ရွေးချယ်ပွဲဆိုင်ရာ အချက်များ အသိပေးကြေညာခြင်း၊ (၆) ရွေးချယ်ခံလိုသည့် ကိုယ်စားလှယ်များအား လျှောက်လွှာထုတ်ပေးခြင်း၊ (၇) ပြန်လည်ပေးပို့လာသော လျှောက်လွှာများအား စိစစ်အတည်ပြုခြင်း၊ (၈) သတင်းစာများတွင် ဖော်ပြသတ်မှတ်ထားသည့်ရက်အတိုင်း ရွေးကောက်ပွဲပြုလုပ်ခြင်း၊ (၉) ရွေးချယ် ခဲ့သော အမှုဆောင်များ၏ အရည်အချင်းကို အတည်ပြုပြီး မြန်မာနိုင်ငံအိုလံပစ်ကော်မတီသို့ ဆက်လက်တင်ပြ ဆောင်ရွက်ခြင်းတို့ကို ဆောင်ရွက်ခဲ့ပါသည်။ သက်ဆိုင်ရာ အဖွဲ့ချုပ်များ၏ တင်ပြချက်များကို ကြီးကြပ်မှုကော်မရှင်မှ အတည်ပြုပြီး ဆက်လက်ဆောင်ရွက်နိုင်ပါရန် အကြောင်းကြားပါက အဖွဲ့ချုပ်မှ ရွေးကောက်ပွဲကျင်းပနိုင်ရေးအတွက် နိုင်ငံပိုင်သတင်းစာများတွင် (၁)လကြိုတင်၍ အသိပေးကြေညာရပါသည်။ ကိုယ်စားလှယ်လောင်း များအဖြစ် ရွေးချယ်ခံလိုသူများအနေဖြင့် သတ်မှတ်ချက်အတိုင်း အမည်စာရင်း ပေးသွင်းရပါသည်။ ရွေးကောက်ပွဲကျင်းပမည့် နေ့ရက်၊ မြန်မာနိုင်ငံအားကစားအဖွဲ့ချုပ် အလုပ်အမှုဆောင် ကြီးကြပ်မှုကော်မရှင်အဖွဲ့၏ တာဝန်ယူကြီးကြပ်ဆောင်ရွက်မှုဖြင့် ရွေးချယ်တင်မြှောက်ပွဲ ကျင်းပ ပြုလုပ်ပါသည်။ ထို့နောက် ရွေးချယ်တင်မြှောက်ခြင်းခံရသော အားကစားနည်းအလိုက် အားကစား တ်မှတ်ကြေညာရပ်က်ပွဲကျင်းပအတည်ပြုပြီး အဖွဲ့ချုပ်များကို အတည်ပြုအမိန့် ထုတ်ပေးပါရန် ကြီးကြပ်မှုကော်မရှင်အဖွဲ့မှ တင်ပြလာမှသာ မြန်မာနိုင်ငံ အိုလံပစ်ကော်မတီမှ အတည်ပြု ဖွဲ့စည်းမိန့် ထုတ်ပြန်ပေးခဲ့ခြင်းဖြစ်ပါသည်။ မြန်မာ နိုင်ငံ ရေကူးအဖွဲ့ချုပ် ဖွဲ့စည်းမှုနှင့် ပတ်သက်၍ မြန်မာနိုင်ငံ ရေကူးအဖွဲ့ချုပ်ဥက္ကဋ္ဌ တာဝန်ကို ၂၀၀၀ ပြည့်နှစ်မှ ၂၀၁၆ ခုနှစ်အထိ အောက်ဖော်ပြပါ ပုဂ္ဂိုလ်များက တာဝန်ယူဆောင်ရွက်ခဲ့ပါတယ်။ ဗိုလ်မှူးကြီးကျော်တင်လှ စစ်ဦးစီးမှူး ဗိုလ်မှူးကြီး ကာကွယ်ရေးဦးစီးချုပ်ရုံး(ရေ) ၂၀၀၀ ပြည့်နှစ်မှ ၂၀၀၁ ခုနှစ်အထိ၊ ဦးတင်မောင်ဝင်း မန်နေးဂျင်းဒါရိုက်တာ ILBC Centre ၂၀၀၁ ခုနှစ်မှ ၂၀၀၄ ခုနှစ်အထိ၊ ဒေါက်တာခင်ရွှေ မန်နေးဂျင်းဒါရိုက်တာ (ဇေကမ္ဘာကုမ္ပဏီ)၂၀၀၄ ခုနှစ်မှ ၂၀၁၁ ခုနှစ်အထိ၊ ဦးထွန်းမြင့်နိုင်(ဥက္ကဋ္ဌ၊ Asia World) ဆောက်လုပ်ရေးကုမ္ပဏီ ၂၀၁၁ ခုနှစ်မှ ၂၀၁၅ ခုနှစ် အထိ၊ ဒုတိယညွှန်ကြားရေးမှူးချုပ် အားကစားနှင့် ကာယပညာဦးစီးဌာနမှ ယာယီဥက္ကဋ္ဌအဖြစ် ၂၀၁၅ ခုနှစ်မှ ၂၀၁၆ ခုနှစ်အထိ၊ ၂၀၁၆ ခုနှစ်မှစ၍ ဦးသောင်းထိုက်မင်း(ဥက္ကဋ္ဌ၊ Jewellery Luck Group of Companies)က ဆောင်ရွက်ခဲ့ပါတယ်။ မြန်မာနိုင်ငံ ရေကူးအဖွဲ့ချုပ်ကို နာမည်ကျော် ရေကူး ချန်ပီယံတစ်ဦးက ဥက္ကဋ္ဌ အဖြစ်ပါဝင်သော အဖွဲ့ဝင် (၂၄)ဦးဖြင့် ကျန်းမာရေးနှင့် အားကစားဝန်ကြီး ဌာနမှ ၂၉-၁၁-၂၀၁၆ ရက်စွဲပါ ရုံးအမိန့်စာအမှတ် (၂၅၃/၂၀၁၆)ဖြင့် ယာယီဖွဲ့စည်း တာဝန်ပေးအပ် ခဲ့ပါတယ်။ ကြီးကြပ်ရေးကော်မရှင် အဖွဲ့ဝင်များအနေဖြင့် မြန်မာနိုင်ငံ ရေကူးအဖွဲ့ချုပ် ပြန်လည်ဖွဲ့စည်း ရေးအတွက် အဆိုပြုတင်ပြလာသော အဖွဲ့ (၂)ဖွဲ့မှ အလုပ်အမှုဆောင်အဖွဲ့များအား ၂၆ - ၉ - ၂၀၁၆ ရက်နေ့တွင် (၁)ကြိမ်၊ ၂ရ - ၁၀ - ၂၀၁၆ ရက်နေ့တွင် (၁)ကြိမ်၊ ၁၀ - ၄ - ၂၀၁၈ ခုနှစ် တွင် (၁)ကြိမ်၊ ၂၆-၄-၂၀၁၈ ခုနှစ်တွင်(၁)ကြိမ်၊ စုစုပေါင်း (၄)ကြိမ် တွေ့ဆုံဆွေးနွေးမှု ညှိနှိုင်းပြုလုပ်ခဲ့ပါသော်လည်း အဆိုပါ တင်ပြလာသည့် ရေကူးအဖွဲ့ (၂)ဖွဲ့ အနေဖြင့် ပြေလည်ခြင်းမရှိသည့်အတွက် ယာယီဖွဲ့စည်း ပေးထားသော မြန်မာနိုင်ငံ ရေကူးအဖွဲ့ချုပ်နှင့် စပ်လျဉ်း၍ ပုဂ္ဂိုလ်အသီးသီး၏ တင်ပြချက်များ လည်းရှိနေပါသဖြင့် ရေကူးအားကစား တိုးတက်ဖွံ့ဖြိုးမှုလုပ်ငန်းများနှင့် အုပ်ချုပ်မှုဆိုင်ရာကိစ္စများ အရှိန်အဟုန်မပျက် အကောင်အထည်ဖော်ဆောင်ရွက်နိုင်စေရန်အတွက် နိုင်ငံတော်ပိုင် ရေကူးကန် များအား စနစ်တကျ ထိန်းသိမ်းစောင့်ရှောက်နိုင်ရေးအတွက် ညွှန်ကြားရေးမှူးချုပ် အားကစားနှင့် ကာယပညာဦးစီးဌာနအား ၂၂ - ၂ - ၂၀၁၈ ရက်နေ့တွင် ခေတ္တယာယီဥက္ကဋ္ဌအဖြစ် ပြောင်းလဲတာဝန် ပေးအပ်ခဲ့ပါတယ်။ မြန်မာနိုင်ငံအားကစားအဖွဲ့ချုပ် အလုပ်အမှုဆောင်အဖွဲ့ဝင်များအား ပွင့်လင်းမြင်သာစွာ ရွေးချယ်တင်မြှောက်နိုင်ရန်အတွက် ကြီးကြပ်မှုကော်မရှင်အဖွဲ့၏ ကြီးကြပ်ဆောင်ရွက်ပေးမှုဖြင့် ရွေးချယ်တင်မြှောက်ပွဲပြုလုပ်ပြီး မြန်မာနိုင်ငံ ရေကူးအဖွဲ့ချုပ် ဥက္ကဋ္ဌကို Winner Sport Co.,Ltd. မှ မန်နေးဂျင်း ဒါရိုက်တာက ဥက္ကဋ္ဌ အဖြစ်ပါဝင်သော အဖွဲ့ဝင် (၁၉)ဦးဖြင့် ၁၈-၃-၂၀၁၉ ရက်နေ့ ရက်စွဲပါ ရုံးအမိန့်စာအမှတ် (၂၅၃/၂၀၁၉)ဖြင့် မြန်မာနိုင်ငံအိုလံပစ်ကော်မတီမှ အတည်ပြု ဖွဲ့စည်း ပေးခဲ့ပါတယ်။ ရေကူးအားကစားနည်း တိုးတက်ပြန့်ပွားအောင်မြင်လာစေရေးအတွက် ဆောင်ရွက် ခဲ့ရာတွင် ၁၉၅၈ ခုနှစ်မှ တည်ဆောက်ခဲ့သော ရန်ကုန်မြို့ အမျိုးသားရေကူးကန်သည် အဓိက အခန်းကဏ္ဍတွင် ပါဝင်နေပါသဖြင့် အမျိုးသားရေကူးကန်ကို ကျန်းမာရေးနှင့် အားကစားဝန်ကြီး ဌာန၏ လမ်းညွှန်ပံ့ပိုးမှု၊ မြန်မာနိုင်ငံ ရေကူးအဖွဲ့ချုပ်၏ စီမံမှု၊ ရေကူးအားကစားသမားများ ရေမှ ကူးစက်နိုင်သောရောဂါများ မဖြစ်ပွားစေရန်အတွက် ရန်ကုန်ရေကူးအသင်း၏ ပံ့ပိုးမှုဖြင့်လည်းကောင်း ကျပ် (၉၈၀)သိန်း အကုန်အကျခံ၍ ရေသန့်စင်မှုစနစ်အပါအဝင် အကြီးစားမွမ်းမံပြင်ဆင်မှုများ ပြုလုပ်ပေးခဲ့ပါတယ်။ အမျိုးသားရေကူးကန် ရေပန်းဧရိယာအတွင်း ဖွင့်လှစ်ထားသော ဘီယာဆိုင်အား ၁၀-၅-၂၀၁၉ ရက်နေ့တွင် ကျင်းပပြုလုပ်သော ကျန်းမာရေးနှင့် အားကစားဝန်ကြီးဌာန အလုပ်အမှုဆောင် အစည်းအဝေးတွင် ဖယ်ရှားရန် ဆုံးဖြတ်ခဲ့ပြီး ၃၀-၅-၂၀၁၉ ရက်နေ့တွင် အဆိုပါ ဆိုင်အား ဖျက်သိမ်းပေးပြီးဖြစ်ပါတယ်။ မြန်မာနိုင်ငံ ရေကူးအဖွဲ့ချုပ်အနေဖြင့် ရန်ကုန်မြို့၊ ဦးဝိစာရ လမ်းရှိ အမျိုးသားရေကူးကန်တွင် အဖွဲ့ ချုပ်ပဏာမလက်ရွေးစင်များနှင့် ပြင်ပမျိုးဆက်သစ် အားကစားသမားများ လေ့ကျင့်နိုင်ရန်အတွက် သေတ်မှတ်ပြီး လေ့ကျင့်ဆောင်ရွက်ပေး လျက်ရှိပါတယ်။ ၂၀၁၉ ခုနှစ်၊ နိုဝင်ဘာလ ၃၀ ရက်နေ့မှ ဒီဇင်ဘာလ ၁၁ ရက်နေ့အထိ ဖိလစ်ပိုင် နိုင်ငံတွင် ကျင်းပပြုလုပ်မည့် (၃၀)ကြိမ်မြောက် အရှေ့တောင်အာရှအားကစားပြိုင်ပွဲသို့ ရေကူး အားကစားနည်း ဝင်ရောက်ယှဉ်ပြိုင်နိုင်ရေးအတွက် အုပ်ချုပ်သူနည်းပြ (၃)ဦး၊ အားကစားသမား ကျား (၆)ဦး၊ မ (၅)ဦး၊ စုစုပေါင်း အဖွဲ့ဝင်(၁၄)ဦးအား နေပြည်တော် အားကစားလေ့ကျင့်ရေးစခန်းတွင် စခန်းသွင်း၍ နိုင်ငံတကာအဆင့်မီ ဝဏ္ဏသိဒ္ဓိရေကူးကန်၌ လေ့ကျင့်စေလျက်ရှိပါတယ်။ မြန်မာနိုင်ငံ ကျွမ်းဘားအဖွဲ့ချုပ် ဖွဲ့စည်းခြင်းနှင့် ပတ်သက်၍ မြန်မာနိုင်ငံကျွမ်းဘား အဖွဲ့ချုပ် ဥက္ကဋ္ဌတာဝန်ကို ၂၀၀၄ ခုနှစ်မှ ၂၀၁၆ ခုနှစ်အထိ အောက်ဖော်ပြပါပုဂ္ဂိုလ်များဖြင့် တာဝန်ယူ ဆောင်ရွက်ခဲ့ပါတယ်။ ဦးဝင်းထွန်း (ဦးဆောင်ညွှန်ကြားရေးမှူး၊ မြန်မာ့သစ်လုပ်ငန်း) ၂၀၀၄ ခုနှစ်မှ ၂၀၁၁ ခုနှစ်အထိ၊ ဦးသိန်းဝင်း (အုပ်ချုပ်မှုဒါရိုက်တာ၊ ရွှေသပြေကုမ္ပဏီလီမိတက်) ၂၀၁၁ ခုနှစ်မှ ၂၀၁၆ ခုနှစ်အထိ မြန်မာနိုင်ငံ ကျွမ်းဘားအဖွဲ့ချုပ်အနေဖြင့် နှစ်ဖက်သဘောထားကွဲလွဲနေသည့် အတွက် ၂၂-၉-၂၀၁၆ ရက်နေ့မှစ၍ (၁)ကြိမ်၊ ၂၇-၁၀-၂၀၁၆ ရက်နေ့တွင် (၁)ကြိမ်၊ ၃၀-၁၀-၂၀၁၆ ရက်နေ့တွင် (၁)ကြိမ်၊ စုစုပေါင်း (၃)ကြိမ်ခေါ်ယူ၍ ညှိနှိုင်းပေးခဲ့သော်လည်း အဖွဲ့ (၂)ဖွဲ့သည် ပူးပေါင်းဖွဲ့စည်းရန် မဖြစ်နိုင်သည့်အခြေအနေကြောင့် ကြီးကြပ်ရေးအဖွဲ့၏ ကြီးကြပ်ဆောင်ရွက် ပေးမှုဖြင့် (ညွှန်ကြားရေးမှူးချုပ်၊ အားကစားနှင့် ကာယပညာဦးစီးဌာန)အား ခေတ္တဥက္ကဋ္ဌ အဖြစ် တာဝန်ပေးအပ်၍ အဖွဲ့ဝင် (၁၆)ဦးဖြင့် ကျန်းမာရေးနှင့် အားကစားဝန်ကြီးဌာန၏ ၂၈-၁၁-၂၀၁၆ ရက်စွဲပါ ရုံးအမိန့်စာအမှတ် (၂၅၁/ ၂၀၁၆)ဖြင့် ယာယီဖွဲ့စည်းမိန့် ထုတ်ပြန်ပေးခဲ့ပါတယ်။ မြန်မာနိုင်ငံ အားကစားအဖွဲ့ချုပ် အလုပ်အမှုဆောင်အဖွဲ့ဝင်များအား ပွင့်လင်းမြင်သာစွာ ရွေးချယ်တင်မြှောက် နိုင်ရန် ကြီးကြပ်မှုကော်မရှင်အဖွဲ့၏ ကြီးကြပ်ဆောင်ရွက်ပေးမှုဖြင့် ရွေးချယ်တင်မြှောက်ပွဲ ကျင်းပ ပြုလုပ်ပြီး မြန်မာနိုင်ငံ ကျွမ်းဘား အဖွဲ့ချုပ်ကို မန်နေးဂျင်းဒါရိုက်တာ Reddy Co.,Ltd.  Reddy Whiz Entertainment က ဥက္ကဋ္ဌ အဖြစ် ပါဝင်သော အဖွဲ့ဝင်(၂၀)ဦးဖြင့် မြန်မာနိုင်ငံ အိုလံပစ် ကော်မတီက ၈-၃-၂၀၁၉ ရက်စွဲပါ ရုံးအမိန့်စာအမှတ် (၂၅၁/၂၀၁၉)ဖြင့် အတည်ပြု ဖွဲ့စည်းခဲ့ ပါတယ်။ မြန်မာနိုင်ငံ အီလက်ထရောနစ် အားကစားအဖွဲ့ချုပ် မှတ်ပုံတင်ရေးနှင့် ပတ်သက်၍ မြန်မာနိုင်ငံ အီလက်ထရောနစ် အားကစားအဖွဲ့ချုပ် ဖွဲ့စည်းရေးအတွက် ကျန်းမာရေးနှင့် အားကစား ဝန်ကြီးဌာနအနေဖြင့် မှတ်ပုံတင်ရန်၊ ကန့်ကွက်ရန် မရှိပါကြောင်း သဘောထားမှတ်ချက်ဖြင့် ပြည်ထဲရေးဝန်ကြီးဌာန၊ ပြည်ထောင်စုမှတ်ပုံတင်ရေးအဖွဲ့မှ ၂၃-၁၁-၂၀၁ရ ရက်စွဲဖြင့် ပြည်တွင်း အသင်းအဖွဲ့များ (ယာယီ) မှတ်ပုံတင်လက်မှတ်ကို ဥပဒေပုဒ်မ ၈ အရ အမှတ်၊ ပြည်တွင်း/ဝ၆၃၉ ဖြင့် ထုတ်ပေးထားပါသည်။ လက်ရှိအခြေအနေတွင် အပြည်ပြည်ဆိုင်ရာ အိုလံပစ်ကော်မတီမှ သတ်မှတ် ထားသော အားကစားနည်းတွင် ပါဝင်ထားခြင်းမရှိခြင်း၊ Associate Member ဖြင့် ဖွဲ့စည်းထားခြင်း မရှိခြင်းကြောင့် မြန်မာနိုင်ငံအိုလံပစ်ကော်မတီအနေဖြင့် အပြည်ပြည်ဆိုင်ရာ အိုလံပစ်ကော်မတီ၏ ဆွေးနွေး ဆဲအားကစားနည်းအဖြစ်၊ အဖွဲ့ချုပ်အဖြစ် အသိအမှတ်ပြုထားခြင်း မရှိပါ။ ယနေ့မြန်မာနိုင်ငံ အိုလံပစ်ကော်မတီမှ မြန်မာနိုင်ငံ အားကစားအဖွဲ့ချုပ် (၄၁)ဖွဲ့အား အတည်ပြု ဖွဲ့စည်းထားပေးပြီးဖြစ်ပါသည်။ မြန်မာနိုင်ငံ အားကစားအဖွဲ့ချုပ်များနှင့် ပတ်သက်၍ အားကစားကို ချစ်မြတ်နိုးပြီး အားကစားအဆင့်အတန်း မြင့်မားလာစေရန်နှင့် အားကစားဖြင့် နိုင်ငံ့ဂုဏ်တင်ဆောင်လိုသော အဖွဲ့ချုပ်များ များစွာရှိပါသည်။ အချို့သော ပုဂ္ဂိုလ်များသည် ကျန်းမာရေးနှင့် အားကစားဝန်ကြီးဌာနမှ အသုံးပြုခွင့်ပေးထားသော အားကစားရုံများ၊ အဆောက်အအုံများကို အမှီပြု၍ စီးပွားရေးလုပ်ငန်း ဆောင်ရွက်လိုခြင်းများကို ကျွန်မတို့ ဖြေရှင်းနေရပါတယ်။ အားကစားဖွံ့ဖြိုးတိုးတက်ရေးအတွက် အချို့သောပုဂ္ဂိုလ်များသည် အမှန်တကယ် ဆောင်ရွက်လိုသော်လည်း ုင်ခြင်းမရှိသော အဖွဲ့ချုပ်၊ အဖွဲ့ဝင်များဖွဲ့၍ မရရှိသေးသည်ကို တွေ့ရပါသည်။ မည်သို့ပင်ဆိုစေ နိုင်ငံတော်မှ ပေးအပ်ထားသော အားကစားနှင့် ကာယပညာဦးစီးဌာန အဖွဲ့ချုပ်များမှ အားကစားသမားများအား စဉ်ဆက်မပြတ် လေ့ကျင့်ပေးနိုင်ပါရန် ကြိုးစားဆောင်ရွက်ပေးနေပါတယ်။ အားကစားသမား မျိုးဆက်သစ်များကို အားကစားနှင့် ကာယပညာသိပ္ပံဌာနများမှလည်းကောင်း၊ ပညာရေးဝန်ကြီးဌာနမှ လည်းကောင်း၊ အခြားဝါသနာရှင်များ၊ ကြိုးစားလေ့ကျင့်နေသူများမှလည်းကောင်း၊ ပြည်နယ်၊ တိုင်းဒေသကြီး ပြိုင်ပွဲများမှလည်းကောင်း၊ ဌာနပေါင်းစုံများမှလည်းကောင်း ဖြည့်တင်းဆောင်ရွက် နေပါတယ်။ ကျန်းမာရေးနှင့် အားကစားဝန်ကြီးဌာနသည် တစ်ဆက်တည်းမှာပဲ ပြည်သူလူထု တစ်ရပ်လုံး ကျန်းမာကြံ့ခိုင်ရေး၊ ရောဂါကာကွယ်နိုင်ရေးကိုလည်း ဦးစားပေးဆောင်ရွက်နေရတဲ့ အနေအထားဖြစ်ပါတယ်။ ပညာရေးဝန်ကြီးဌာနနှင့် ပူးပေါင်း၍လည်းကောင်း၊ အခြားသော ဝန်ကြီး ဌာနများ၊ ပြည်နယ်၊ တိုင်းဒေသကြီး၊ မြို့နယ်များအထိ အင်တိုက်အားတိုက် တစ်မျိုးသားလုံး ကျန်းမာကြံ့ခိုင်ရေးနှင့် ရောဂါကာကွယ်ရေးလုပ်ငန်းများကိုလည်း ဆောင်ရွက်လျက်ရှိပါတယ်။ ၂၀၁၉ ခုနှစ်၊ နိုဝင်ဘာလ ၃၀ ရက်နေ့မှ ဒီဇင်ဘာလ ၁၁ ရက်နေ့အထိ ဖိလစ်ပိုင်နိုင်ငံတွင် ကျင်းပ ပြုလုပ်မည့် (၃၀)ကြိမ်မြောက် အရှေ့တောင်အာရှအားကစားပြိုင်ပွဲတွင် မြန်မာနိုင်ငံအနေဖြင့် ဝင်ရောက်ယှဉ်ပြိုင်မည်ဖြစ်သည့်အတွက် အားကစားအင်အားကြီးနိုင်ငံများဖြင့် ပူးတွဲလေ့ကျင့်ရေး အစီအစဉ်များကို ဆောင်ရွက်လျက်ရှိနေပါတယ်။ ဂျပန်နိုင်ငံ၊ တရုတ်ပြည်သူ့သမ္မတနိုင်ငံ၊ အိန္ဒိယနိုင်ငံများဖြင့်လည်းကောင်း၊ အခြားနိုင်ငံခြား နည်းပြများကို ငှားရမ်း၍လည်းကောင်း၊ ပြိုင်ပွဲများ စေလွှတ်၍လည်းကောင်း၊ နိုင်ငံတကာပြိုင်ပွဲ များကို ပြည်တွင်းတွင် လက်ခံကျင်းပ၍လည်းကောင်း၊ အဖွဲ့ချုပ်များ၊ မိဘများပံ့ပိုးမှုဖြင့် နိုင်ငံခြားတွင် ပညာသင်ကြားနေရင်း အားကစားလေ့ကျင့်သူများဖြင့်လည်းကောင်း၊ အဖွဲ့ ချုပ်များမှ အလုံးစုံ တာဝန်ယူ၍ နိုင်ငံခြားတွင် လေ့ကျင့်ပြင်ဆင်မှုများကြောင့်လည်းကောင်း ကျွန်မတို့ ပြင်ဆင် ဆောင်ရွက်လျက်ရှိပါတယ်။ E-Sport အနေဖြင့် ကျွန်မတို့သည် ဒေါက်တာစိန်မြအေး တင်ပြထား သည့် လွှတ်တော်၏ အဆိုကို ထောက်ခံထားခြင်းကြောင့်လည်းကောင်း၊ WHO မှ Gaming Disorder အဖြစ် သတ်မှတ်ထားခြင်းကြောင့်လည်းကောင်း၊ နိုင်ငံတော်မှကျင်းပသော ကျန်းမာရေးအဆင့်မြင့် ကျောင်းလုပ်ငန်းများ အရှိန်အဟုန်မြှင့်တင်ရေး အမျိုးသားအဆင့်နှီးနှောဖလှယ်ပွဲတွင် ဂိမ်းကြောင့် နောက်ဆက်တွဲဖြစ်လာသည့် ရောဂါများကို မိဘများ စိတ်ပူနေရခြင်းကြောင့်လည်းကောင်း၊ ကျွန်မတို့ အနေဖြင့် ဒီအဖွဲ့ချုပ်အား လောလောဆယ် ဖွဲ့စည်းထားခြင်းမရှိပါဘူး။ သို့သော်လည်း ၎င်းအဖွဲ့ချုပ် အနေဖြင့် အရှေ့တောင်အာရှ အားကစားပြိုင်ပွဲတွင် ဝင်ရောက်ယှဉ်ပြိုင်နိုင်ရန် အဆိုပြုတင်ပြထား သည့်အတွက် ဆွေးနွေးညှိနှိုင်းလျက်ရှိပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်ရှင်။ ဆက်လက်၍ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ၏ ကြယ်ပွင့်ပြမေးခွန်းအား ပြန်လည်ဖြေကြားသွားမှာ ဖြစ်ပါတယ်။ ကျန်းမာရေးနှင့် အားကစားဝန်ကြီးဌာနသည် ချင်းပြည်နယ်၊ ပလက်ဝမြို့နယ်တွင် ခုတင်(၅၀)ဆံ့ မြို့နယ်ဆေးရုံ (၁)ရုံ၊ တိုက်နယ်ဆေးရုံ (၂)ရုံ၊ ကျေးလက်ကျန်းမာရေးဌာန (၁၅)ခု၊ မိခင်နှင့် ကလေးကျန်းမာရေး ဌာန(၁)ခု၊ ကျေးလက်ကျန်းမာရေးဌာန(ခွဲ) (၅၉)ခု ဖွင့်လှစ်ထားရှိပြီး ကျန်းမာရေးစောင့်ရှောက်မှု လုပ်ငန်းများ ဆောင်ရွက်ပေးလျက်ရှိပါတယ်။ ပြည်သူ့ကျန်းမာရေးဦးစီးဌာနသည် ၂၀၁၈-၂၀၁၉ ဘဏ္ဍာနှစ်တွင် ချင်းပြည်နယ်၊ ပြည်သူ့ကျန်းမာရေးဦးစီးဌာနသို့ ဆေးနှင့် ဆေးပစ္စည်းများဝယ်ယူရန် ပထမအကြိမ် ရန်ပုံငွေကျပ်(၂၀၁၀.၉၃)သိန်း ခွဲဝေပေးထားပါသည်။ အဆိုပါ ပထမရန်ပုံငွေမှ ချင်းပြည်နယ်၊ ပြည်သူ့ကျန်းမာရေးဦးစီးဌာန၊ ပလက်ဝမြို့နယ်အောက်ရှိ ကျန်းမာရေးဌာနများ အတွက် ကျပ်(၂၃၇.၅)သိန်း (၁၁.၈)ရာခိုင်နှုန်းတန်ဖိုးရှိသော ဆေးနှင့်ဆေးပစ္စည်း (၂၁)မျိုးအား ဖြန့်ဖြူးပေးခဲ့ပါတယ်။ အဆိုပါ ဖြန့်ဖြူးမှုမှာ ကျေးလက်ကျန်းမာရေးတစ်ခုအတွက် ဆေးနှင့် ဆေးပစ္စည်း(၂၁)မျိုး၊ တန်ဖိုးကျပ်(၆.၉)သိန်း၊ စုစုပေါင်းဌာန (၁၁)ခုအတွက် ကျပ်(၇၆.၁၄)သိန်းတန်ဖိုးရှိ ဆေးနှင့်ဆေးပစ္စည်းများကိုလည်းကောင်း၊ ကျေးလက်ကျန်းမာရေးဌာန(ခွဲ)တစ်ခုအတွက် ဆေးနှင့် ဆေးပစ္စည်း (၁၅)မျိုး၊ တန်ဖိုးကျပ်(၄.၁၄)သိန်း၊ စုစုပေါင်းဌာန(၃၉)ခုအတွက် ကျပ်(၁၆၁.၃၄)သိန်း တန်ဖိုးရှိပစ္စည်းများကိုလည်းကောင်း အသီးသီးဖြန့်ဖြူးပေးနိုင်ခဲ့ပါတယ်။ ၎င်း ဆေးနှင့် ဆေးပစ္စည်းများအား လက်ခံရရှိကြောင်း ပလက်ဝမြို့နယ်၊ ပြည်သူ့ကျန်းမာ ရေးဦးစီးဌာန၏ ၂၆-၄-၂၀၁၉ ရက်စွဲပါစာအမှတ်၊ ဆေးဝါး/တင်ဒါ(၃၅၃)၁၉ ဖြင့် ချင်းပြည်နယ်၊ ပြည်သူ့ကျန်းမာရေးဦးစီးဌာနသို့ အကြောင်းကြားခဲ့ပြီးဖြစ်ပါတယ်။ ပြည်သူ့ကျန်းမာရေးဦးစီးဌာန သည် ချင်းပြည်နယ်၊ ပြည်သူ့ကျန်းမာရေးဦးစီးဌာနသို့ ၂၀၁၈-၂၀၁၉ ဘဏ္ဍာနှစ်တွင် ဒုတိယအကြိမ် ရန်ပုံငွေ ကျပ်(၅၂၈.၀၆)သိန်း ခွဲဝေချထားပေးခဲ့ရာ အဆိုပါ ဒုတိယရန်ပုံငွေမှ ချင်းပြည်နယ်၊ ပြည်သူ့ ကျန်းမာရေးဦးစီးဌာန၊ ပလက်ဝမြို့နယ်အောက်ရှိ ကျန်းမာရေးဌာနများအတွက် ကျပ်(၈၅.၄)သိန်း၊ (၁၆.၂)ရာခိုင်နှုန်းတန်ဖိုးရှိ ဆေးနှင့် ဆေးပစ္စည်း (၁၃)မျိုးအား ၂၀၁၉ ခုနှစ်၊ စက်တင်ဘာလ မကုန်မီ ဖြန့်ဖြူးပေးနိုင်ရန် စီစဉ်ထားရှိပါတယ်။ အဆိုပါ ဖြန့်ဖြူးမှုမှာ ကျေးလက်ကျန်းမာရေးဌာန တစ်ခု အတွက် ဆေးနှင့် ဆေးပစ္စည်း (၁၃)မျိုး၊ တန်ဖိုး ကျပ်(၁.၆၅)သိန်း၊ စုစုပေါင်းဌာန (၁၆)ခုအတွက် ကျပ်(၂၆.၄)သိန်းတန်ဖိုးရှိ ဆေးနှင့် ဆေးပစ္စည်းများကိုလည်းကောင်း၊ ကျေးလက်ကျန်းမာရေးဌာန(ခွဲ) တစ်ခုအတွက် ဆေးနှင့်ဆေးပစ္စည်း (၁၁)မျိုး၊ တန်ဖိုးကျပ်(၁)သိန်း စုစုပေါင်း (၅၉)ခုအတွက် ကျပ် (၅၉)သိန်းတန်ဖိုးရှိ ဆေးနှင့်ဆေးပစ္စည်းများကိုလည်းကောင်း၊ ၂၀၁၉ ခုနှစ်၊ စက်တင်ဘာလ မကုန်မီ ဖြန့်ဖြူးပေးရန် စီစဉ်ဆောင်ရွက်လျက်ရှိပါတယ်။ ၂၀၁၉-၂၀၂၀ ဘဏ္ဍာရေးနှစ်တွင် ချင်းပြည်နယ်၊ ပြည်သူ့ကျန်းမာရေးဦးစီးဌာနသည် ရန်ပုံငွေကျပ် (၁၇၇၃.၁၄)သိန်း ခွဲဝေချထားပေးရန် လျာထားသောကြောင့် ပလက်ဝမြို့နယ်သို့ ခန့်မှန်းရန်ပုံငွေကျပ် (၁၉၅.၀၅)သိန်း၊ (၁၁)ရာခိုင်နှုန်းတန်ဖိုးရှိ ဆေးနှင့်ဆေးပစ္စည်းများကို ဝယ်ယူ ဖြန့်ဖြူးနိုင်ရန် လျာထားလျက်ရှိပါတယ်။ ကုသရေးဦးစီးဌာနသည် ၂၀၁၈-၂၀၁၉ ခု ဘဏ္ဍာရေးနှစ် တွင် ဆေးဝါးဝယ်ယူရေး ခွင့်ပြုရန်ပုံငွေဖြင့် ချင်းပြည်နယ် ကုသရေးဦးစီးဌာနမှတစ်ဆင့် ပလက်ဝ မြို့နယ်ဆေးရုံအတွက် ကျပ်သိန်း(၂၀၀)ကျော်တန်ဖိုးရှိ ဆေးနှင့်ဆေးပစ္စည်းများအားလည်းကောင်း၊ ပလက်ဝမြို့နယ်၊ ဆမီးတိုက်နယ်ဆေးရုံအတွက် ကျပ်သိန်း(၉၀) တန်ဖိုးရှိသော ဆေးနှင့် ဆေးပစ္စည်း များအားလည်းကောင်း၊ ပလက်ဝမြို့နယ်၊ မီးဇာတိုက်နယ်ဆေးရုံအတွက် ကျပ်သိန်း (၉၀)တန်ဖိုးရှိ ဆေးနှင့် ဆေးပစ္စည်းများအားလည်းကောင်း ထောက်ပံ့ပေးခဲ့ပါတယ်။ ၎င်းဆေးနှင့် ဆေးပစ္စည်းများ လက်ခံ ရရှိကြောင်း ပလက်ဝမြို့နယ် ကုသရေးဦးစီးဌာနမှူးမှ ၁၁-၉-၂၀၁၉ ရက်စွဲပါစာအမှတ်၊ ၄/ဆပ(၈၁၆)၂၁၉ ဖြင့် အစီရင်ခံထားပါတယ်။ ကျန်းမာရေးအသိပညာပေး အားနည်းခြင်းနှင့် ပတ်သက်၍ ၂၀၁၉ ခုနှစ်၊ ဇန်နဝါရီလမှ ဇွန်လအထိ ပလက်ဝမြို့နယ်တွင် ကျန်းမာရေးဝန်ထမ်း များက ပြည်သူလူထုအား ကျန်းမာရေးပညာပေးခြင်းကို အကြိမ်ပေါင်း(၁၅၄၈)ကြိမ်ဆောင်ရွက်ခဲ့ပြီး ပြည်သူလူထု စုပေါင်း(၃၈၃၂၁)ဦးအား ကျန်းမာရေးအသိပညာပေးခဲ့ကြောင်း ၁၁-၉-၂၀၁၉ ရက်စွဲဖြင့် ပေးပို့လာသော စာရင်းဇယားများအရ သိရှိရပါသည်။ ကျန်းမာရေးပညာပေးရာတွင် ပိုမိုထိရောက်စွာ ဆောင်ရွက်နိုင်ရန်အတွက် ကျန်းမာရေး နှင့် အားကစားဝန်ကြီးဌာနသည် တိုင်းဒေသကြီးနှင့် ပြည်နယ်များသို့ Mobile Tablet များ ဖြန့်ဝေပေးလျက်ရှိပါတယ်။ ဖြန့်ဝေရန်ကျန်ရှိနေသော ချင်းပြည်နယ် အပါအဝင် တိုင်းဒေသကြီး၊ ပြည်နယ်(၇)ခုရှိ ကျန်းမာရေးဝန်ထမ်းများ အသုံးပြုနိုင်ရန်အတွက် Mobile Tablet များ (၁၄၀၀)ခန့် မကြာမီရရှိမည်ဖြစ်ပါ၍ ရရှိလာပါက ဖြန့်ဝေအသုံးပြုနိုင်ရန် စီစဉ်ထားရှိပါတယ်။ တိုင်းရင်းဆေးဖြင့် ကျန်းမာရေးစောင့်ရှောက်မှု လုပ်ငန်းများဆောင်ရွက်နိုင်ရန် ချင်းပြည်နယ် ပလက်ဝမြို့တွင် တိုင်းရင်းဆေးကုဌာနတစ်ခု ဆောက်လုပ်နိုင်ရေးအတွက် ၂၀၁၉-၂၀၂၀ ဘဏ္ဍာရေးနှစ်၌ ရန်ပုံငွေ လျာထားပါရှိပြီး ဖွဲ့စည်းပုံခွင့်ပြုပါက ဝန်ထမ်းများခန့်ထား၍ ကျန်းမာရေးစောင့်ရှောက်မှု ဆောင်ရွက် နိုင်မှာဖြစ်ပါတယ်။ ၂၅-၁-၂၀၁၉ ရက်နေ့တွင် ပြဋ္ဌာန်းခဲ့သည့် မြန်မာနိုင်ငံတိုင်းရင်းဆေးကောင်စီဥပဒေ အခန်း(၁)၊ ပုဒ်မ ၂(ဌ)၌ ကန့်သတ်ဆေးကုခွင့် လိုင်စင်ဆိုသည်မှာ တိုင်းရင်းသားလူမျိုးတို့၏ ရိုးရာ အစဉ်အလာအတိုင်း ကုသသည့်စနစ်များကို ကောင်စီက လက်တွေ့၊ စာတွေ့ စိစစ်၍ ရောဂါ အမျိုးအစား၊ ကုသခွင့်ပြုသည့် ဒေသတို့အား ဤဥပဒေအရ ထုတ်ပေးထားသော ဆေးကုသခွင့် လိုင်စင်ကို ဆိုလိုသည်ဟု ဖော်ပြထားသည့်အတွက် ရိုးရာအစဉ်အလာဖြင့် ကုသနေသော ဒေသခံ တိုင်းရင်းဆေးဆရာများအနေဖြင့် ကန့်သတ်ဆေးကုခွင့်လိုင်စင် လျှောက်ထားနိုင်မှာ ဖြစ်ပါတယ်။ ချင်းပြည်နယ်တွင် မိခင်နှင့်ကလေးကျန်းမာရေးလုပ်ငန်းအတွက် စဉ်ဆက်မပြတ် ဆောင်ရွက်လျက်ရှိပါတယ်။ အဆိုပါ ဆောင်ရွက်လျက်ရှိသော လုပ်ငန်းများအရ ၂၀၁ရ ခုနှစ်တွင် မိခင်သေဆုံးမှုမှာ တဖြည်းဖြည်း လျော့ကျလာသည်ကို တွေ့ရှိရပါတယ်။ ဆက်လက်ပြီး ချင်းပြည်နယ် ပြည်သူ့ကျန်းမာရေးဦးစီးဌာနနှင့် ပူးပေါင်း၍ မိခင်သေနှုန်း ဆက်လက်လျော့ကျနိုင် ရန်အတွက် မဟာမိတ်အဖွဲ့အစည်းများ၊ လူမှုရေးအဖွဲ့အစည်းများ၊ အလှူရှင်များအကူအညီဖြင့် မိခင် ကျန်းမာရေးလုပ်ငန်းများကို အရှိန်အဟုန်မြှင့် ဆက်လက်ဆောင်ရွက်သွားမှာ ဖြစ်ပါတယ်။ ချင်းပြည်နယ်မှာ ဆောင်ရွက်လျက်ရှိသော ကလေးကျန်းမာရေးဖွံ့ဖြိုးမှုလုပ်ငန်းများကို လည်း အရှိန်အဟုန်မြှင့် ဆက်လက်ဆောင်ရွက်လျက်ရှိပါတယ်။ အဓိက (၅)နှစ်အောက်ကလေး သူငယ်များ သေဆုံးမှု၊ အသက်ရှူလမ်းကြောင်းပိုးဝင်ခြင်း၊ ဝမ်းလျှောဝမ်းပျက်ရောဂါများကြောင့် သေဆုံးမှုများကို တွေ့ရပါတယ်။ ကျွန်မတို့အနေနဲ့ ကလေးကျန်းမာရေးစောင့်ရှောက်မှုလုပ်ငန်းများ အတွက် ဆေးနှင့်ဆေးပစ္စည်းများ၊ လုပ်ငန်းသုံးအထောက်အကူပစ္စည်းများကို ချင်းပြည်နယ် အပါအဝင် တိုင်းဒေသကြီး၊ ပြည်နယ်များအားလုံးသို့ ဖြန့်ဝေပံ့ပိုးလျက်ရှိပြီး ဆက်လက်၍ အရှိန် အဟုန်မြှင့် ဆောင်ရွက်သွားမည်ဖြစ်ပါကြောင်း ဖြေကြားအပ်ပါတယ်။ ဆက်လက်၍ မွန်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါက်တာဇော်လင်းထွဋ် ၏ ကြယ်ပွင့်ပြမေးခွန်းအား ပြန်လည်ဖြေကြားသွားမှာ ဖြစ်ပါတယ်။ ကျန်းမာရေးနှင့် အားကစားဝန်ကြီးဌာန၊ ပြည်သူ့ကျန်းမာရေးဦးစီးဌာနအနေဖြင့် ဆေးလိပ်နှင့် ဆေးရွက်ကြီးထွက်ပစ္စည်း သောက်သုံးမှုထိန်းချုပ်ရေးဥပဒေ ၂၀၀၆ တွင် ကွမ်းယာနှင့် ကွမ်းသီး စားသုံးမှု ထိန်းချုပ်ရန် ထည့်သွင်းပြဋ္ဌာန်းထားခြင်း မရှိသေးပါ။ သို့သော်လည်း National Institute of Cancer Prevention and research, Noida, India ở WHO Framework Convention on Tobacco Control (FCTC) Global Knowledge Hub on Smokeless Tobacco go očeg အလယ်အလတ်နှင့် ဝင်ငွေနည်းပါးသည့်နိုင်ငံများအတွက် ဆေးရွက်ကြီးပါသည့် ကွမ်းယာစားသုံးမှု ကြောင့် ကြုံတွေ့နေရသည့် ပြဿနာများကို ဖြေရှင်းနိုင်ဖို့ ခိုင်မာသည့် မူဝါဒချမှတ်၍ ဆက်လက် အကောင်အထည်ဖော်ဆောင်ရွက်နိုင်ရန်အတွက် အရှေ့တောင်အာရှဒေသအတွင်းရှိ နိုင်ငံနှစ်နိုင်ငံကို နည်းပညာ အထောက်အပံ့ပေးမည်ဖြစ်ကြောင်း အကြောင်းကြားချက်အရ နည်းပညာဆိုင်ရာ အကူအညီရယူလိုကြောင်း အကြောင်းပြန်ကြားခဲ့ပြီးဖြစ်သည့်အတွက် ဆေးရွက်ကြီးပါ ကွမ်းစားသုံးမှု ထိန်းချုပ်ခြင်းဆိုင်ရာ မူဝါဒ ပေါ်ပေါက်လာရေးအတွက် အစည်းအဝေးကို ၂၀၁၉ ခုနှစ်၊ နှစ်ကုန်ပိုင်း တွင် ဆောင်ရွက်ရန်လျာထားပြီး ဖြစ်ပါတယ်။ 313ə ge Framework Convention on Tobacco Control(FCTC) 2030 Project 329 ဆေးလိပ်နှင့်ဆေးရွက်ကြီးထွက် ပစ္စည်းသောက်သုံးမှု ထိန်းချုပ်ရေးဥပဒေကို အသစ်ပြန်လည် ရေးဆွဲရန် ညှိနှိုင်းအစည်းအဝေးကို ၂၀၁၉ ခုနှစ်၊ နိုဝင်ဘာလအတွင်း ဆောင်ရွက်သွားမှာဖြစ်ပြီး ဆေးရွက်ကြီးပါသော ကွမ်းစားသုံးမှုထိန်းချုပ်ရန် ဥပဒေတွင် ထည့်သွင်းပြထား၍ ဥပဒေအရ ထိန်းချုပ်နိုင်ဖို့ ဆောင်ရွက်သွားမှာ ဖြစ်ပါတယ်။ နိုင်ငံတော်သမ္မတရုံးက ၁၅-၆-၂၀၁၁ ရက်နေ့ ရက်စွဲပါ အစိုးရရုံးများလိုက်နာရန် စည်းကမ်းများသတ်မှတ်ခဲ့ပြီး နိုင်ငံတော်ပိုင်ရုံး၊ ဌာနများတွင် ဆေးလိပ်သောက်ခြင်း၊ ကွမ်းစားခြင်းတို့ကို တင်းကြပ်စွာတားမြစ်ရန် ညွှန်ကြားလွှာ ထုတ်ပြန်ခဲ့ ပါတယ်။ တည်ဆဲ ဆေးလိပ်၊ ဆေးရွက်ကြီးထွက်ပစ္စည်း ထိန်းချုပ်ရေးဥပဒေအရ ဆေးလိပ်ငွေ့ ကင်းစင်နယ်မြေ ထူထောင်သကဲ့သို့ ဆေးရွက်ကြီးပါ ကွမ်းစားသုံးမှုလျော့နည်းအောင် သက်ဆိုင်ရာ ပုဂ္ဂိုလ်၊ အဖွဲ့အစည်း၊ ရုံးဌာနများက စည်းကမ်းသတ်မှတ်၍ ဆောင်ရွက်ပေးပါရန် မေတ္တာရပ်ခံအပ် ပါတယ်။ မြန်မာနိုင်ငံအတွင်း ကွမ်းယာနှင့် ဆေးရွက်ကြီးထွက်ပစ္စည်းများ သုံးစွဲခြင်းကြောင့် ဖြစ်ပေါ်သည့် ရောဂါများနှင့် သေဆုံးမှုများကို ကာကွယ်လျှော့ချရန် မီဒီယာမှတစ်ဆင့် တစ်နိုင်ငံလုံး လူထုလှုံ့ဆော်ပွဲများကို ပြည်တွင်းပြည်ပ အဖွဲ့အစည်းများဖြစ်တဲ့ ပြည်သူ့ကျန်းမာရေးဖောင်ဒေးရှင်း Vital Strategies စသော အဖွဲ့များနဲ့ ပညာရှင်များပူးပေါင်း၍ ကျန်းမာရေးနှင့် အားကစားဝန်ကြီး ရုံးဌာနများက စည်း ဆေးရွက်ကြီးထွက် အနှံ့ရှိပြည်သူ့ ဌာနက ၁၀-၁၀-၂၀၁၈ ရက်နေ့မှစ၍ ရက်သတ္တပတ် (၆)ပတ်ကြာမြင့်အောင် ဆောင်ရွက်ခဲ့ပြီး ဖြစ်ပါတယ်။ ယခုလို ဆောင်ရွက်ရာမှာ ကွမ်းယာစားသုံးမှု လျော့နည်းကျဆင်းရေးတစ်ခုတည်းကို ဦးတည်လျက် လူထုအား အသိပညာ တိုက်ရိုက်ပေးနိုင်သော လှုံ့ဆော်သည့်စာသားပါ ရုပ်ပုံ(၃)ပုံ၊ ဗီဒီယို၊ ရေဒီယို၊ ပိုစတာနှင့် ထုတ်လုပ်ဖြန့်ချိခြင်း၊ သတင်းစာရှင်းလင်းပွဲများ၊ ဆောင်းပါးများ၊ ရုပ်မြင် သံကြား အမေးအဖြေများ ပြုလုပ်ခြင်း၊ ဗီဒီယိုဖိုင်နှစ်ခုကို နိုင်ငံတော်နှင့် ပုဂ္ဂလိကပိုင် ရုပ်မြင်သံကြား အစီအစဉ် TV Channel များမှ တစ်ဆင့် မြန်မာနိုင်ငံတစ်နိုင်ငံလုံးသို့ ရက်သတ္တပတ်(၆)ပတ်ကြာ ထုတ်လွှင့်ပေးပြီး ရေဒီယို အသံဖိုင်တစ်ခုကို နိုင်ငံတော်နှင့် ပုဂ္ဂလိက ရေဒီယို အစီအစဉ်များ FM, AM Radio Channels များမှတစ်ဆင့် အလားတူ ထုတ်လွှင့်ပေးခြင်း၊ ရုပ်ပုံနှင့် ပညာပေးစာသားပါသော ပိုစတာနှစ်ခုကို နံရံကပ် ပိုစတာများ၊ Sticker Posters များအဖြစ် ထုတ်လုပ်ဖြန့်ချီ၍ နိုင်ငံအနှံ့ Sticker Campaign များ ဆောင်ရွက်ခြင်း၊ ဆိုရှယ်မီဒီယာမှတစ်ဆင့် ဖြန့်ချိခြင်းတို့ကို ကျယ်ကျယ် ပြန့်ပြန့် ကျွန်မတို့ ဆောင်ရွက်နိုင်ခဲ့ပါတယ်။ ဥက္ကဋ္ဌကြီးရှင်။ ကွမ်းစားသုံးမှုအန္တရာယ် အသိပညာပေး ပိုစတာကို ထုတ်လုပ်ပြီး နိုင်ငံ အနှံ့ရှိပြည်သူ့ဆေးရုံများ၊ ကျန်းမာရေးဌာနများမှာ အသုံးပြုဖို့ ဖြန့်ဝေထားပြီး ဖြစ်ပါတယ်။ FDA အစားအသောက်နှင့် ဆေးဝါးကွပ်ကဲရေးဦးစီးဌာနအနေဖြင့် ဌာနမှ Mobile Lab Van များဖြင့် ဈေးကွက်သို့ သွားရောက်၍ ရှောင်တခင်စစ်ဆေးရာတွင် ကွမ်းသီးများတွင် Sodium Hydrosulfide, Sulfiding များသုံးခြင်း ရှိ/မရှိကို Test Kit များဖြင့် စစ်ဆေးပေးခြင်းကို ဆောင်ရွက်လျက်ရှိပြီး ၂၀၁ရ ခုနှစ်တွင် ဈေးပေါင်း(၁၉)နေရာမှ နမူနာပေါင်း(၅၄)မျိုး ကောက်ယူစစ်ဆေးခဲ့ရာ Detected (၁၃)မျိုး၊ Not Detected (၄၁)မျိုး၊ ၂၀၁၈ ခုနှစ်တွင် ဈေးပေါင်း(၁၅)နေရာမှာ နမူနာ (၂၈)မျိုးကို ကောက်ယူစစ်ဆေးခဲ့ရာ Detected (၂)မျိုးနှင့် Not Detected (၂၆)မျိုး၊ ၂၀၁၉ ခုနှစ်တွင် ဈေးပေါင်း (၁၀)နေရာမှ နမူနာပေါင်း(၁၄)မျိုးကို ကောက်ယူစစ်ဆေးခဲ့ရာ Not Detected (၁၄)မျိုး တွေ့ရှိခဲ့ ရပါတယ်။ ယခုအခါ တိုင်းဒေသကြီး၊ ပြည်နယ်(၁၅)ခုကို Mobile Lab Van များပေးပို့ထားပြီး အစား အသောက်ဘေးအန္တရာယ်ကင်းရှင်းရေးဆိုင်ရာ ဈေးကွက်ထောက်လှမ်း စစ်ဆေးခြင်းများကို အရှိန် အဟုန်မြှင့် ကျွန်မတို့ ဆောင်ရွက်လျက်ရှိနေပါတယ်။ လွှတ်တော်ကိုယ်စားလှယ်ကြီးများရဲ့ မေးခွန်းပါ ဓာတုပစ္စည်းများသုံး၍ ထုတ်လုပ်နေသော ကွမ်းသီးနှင့် ကွမ်းယာလုပ်ငန်းများအပေါ် ကြပ်မတ် ထိန်းသိမ်းရန်အတွက် ကျန်းမာရေးဝန်ကြီးဌာနတစ်ခုတည်းအနေဖြင့် ဆောင်ရွက်ရန်အတွက် လွန်စွာ ခက်ခဲလှပါတယ်။ ကွမ်းသီးသည် ပြုပြင်ထုတ်လုပ်ထားသော အစားအသောက်မဟုတ်၍ တာရှည်ခံ ရန်နှင့် အရောင်ချွတ်ဓာတုပစ္စည်းများ သုံးစွဲခြင်းကို ထိန်းချုပ်ကြီးကြပ်ခြင်းမှာ FDA က တိုက်ရိုက် ဆောင်ရွက်ခြင်းမရှိဘဲ ကွမ်းသီးနှင့်ကွမ်းယာထဲတွင် ထည့်သွင်းစားသုံးသည့် ပစ္စည်းများတင်သွင်း၊ ဆေးဝါးကွပ်ကဲရေးသားရာတွင် ကွမ်းသီး တင်ပို့ခြင်း၊ ထုတ်လုပ်ခြင်း၊ သိုလှောင်ခြင်း၊ ဖြန့်ဖြူးခြင်း၊ လက်လီလက်ကားရောင်းချခြင်းများနှင့် ပတ်သက်၍ အကန့်အသတ်ဖြင့်သာ လိုင်စင်ထုတ်ပေးခြင်း၊ စည်းကမ်းသတ်မှတ်ခြင်း၊ ထိန်းကွပ်ခြင်း၊ ကြီးကြပ်ခြင်းများကို သက်ဆိုင်ရာဌာနများဖြစ်သည့် စိုက်ပျိုးရေးဦးစီးဌာန၊ စားသုံးသူရေးရာဦးစီး ဌာန၊ အကောက်ခွန်ဦးစီးဌာန၊ အထွေထွေအုပ်ချုပ်ရေးဦးစီးဌာန၊ မြန်မာနိုင်ငံရဲတပ်ဖွဲ့ သက်ဆိုင်ရာ စည်ပင်သာယာရေးကော်မတီ အစရှိသည့် သက်ဆိုင်ရာ ဌာနများအားလုံးက တည်ဆဲဥပဒေ ပြဋ္ဌာန်း ချက်များနဲ့ မိမိတို့သက်ဆိုင်ရာ အခန်းကဏ္ဍအလိုက် တာဝန်ယူဆောင်ရွက်ပါက ကျွန်မတို့ ရည်မှန်း ထားတဲ့ ကျန်းမာရေးနှင့် ပတ်သက်ပြီး ကွမ်းသီး၊ ကွမ်းယာနဲ့ပတ်သက်ပြီး ရောဂါများကို ကျဆင်း နိုင်မှာဖြစ်ပါတယ်။ နိုင်ငံတော်အဆင့်မှလည်း ကဏ္ဍပေါင်းစုံပါဝင်သော ဦးဆောင်အဖွဲ့ တစ်ခုကို ဦးစီးဆောင်ရွက်၍ ပိုမိုထိန်းသိမ်း ကြပ်မတ်မှုများ တင်းတင်းကျပ်ကျပ်ဆောင်ရွက်ပါက မိမိတို့ မျှော်မှန်းတဲ့ ကင်ဆာရောဂါ ကင်းရှင်းရေးလုပ်ငန်းများ ပိုမိုအဆင်ပြေသွားမှာ ဖြစ်ပါတယ်။ ဥက္ကဋ္ဌကြီးရှင်။ ကျန်းမာရေးနှင့် အားကစားဝန်ကြီးဌာနအနေဖြင့် ဆေးရွက်ကြီးပါသော ကွမ်းစားသုံးမှုလျှော့ချမှုဆိုင်ရာ မူဝါဒရေးဆွဲရာတွင် သက်ဆိုင်ရာ ဝန်ကြီးဌာန၊ ဦးစီးဌာနများနှင့် အဖွဲ့အစည်းများအားလုံးကို ဖိတ်ခေါ်၍ ပါဝင်ပူးပေါင်းဆောင်ရွက်ရန်အတွက် ဆက်လက်ဆောင်ရွက် သွားမည်ဖြစ်ပါကြောင်း ဖြေကြားအပ်ပါတယ်။ ဆက်လက်၍ ကယားပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးစောစိန်ထွန်း ၏ ကြယ်ပွင့်ပြမေးခွန်းနှင့် ပတ်သက်၍ ဖြေကြားသွားမှာ ဖြစ်ပါတယ်။ ကယား ပြည်နယ် လွိုင်ကော်မြို့တွင် လိုအပ်လျက်ရှိသော ခုတင်(၅၀)ဆံ့ တိုင်းရင်းဆေးရုံကို ဝန်ထမ်းများ လုံလောက်စွာ ခန့်ထားပေးရန်နှင့် လက်ရှိခုတင်(၅၀)ဆံ့ တိုင်းရင်းဆေးရုံ အဆောက်အအုံအား ပြင်ဆင်ထိန်းသိမ်းပေးရန် အစီအစဉ်နှင့်ပတ်သက်၍ ဖြေကြားမှာဖြစ်ပါတယ်။ ကယားပြည်နယ် လွိုင်ကော်မြို့တွင် ခုတင်(၅၀)ဆံ့ တိုင်းရင်းဆေးရုံ၌ ဆေးရုံအုပ်တစ်ဦး၊ ဒုတိယဆေးရုံအုပ်တစ်ဦး၊ တိုင်းရင်းဆေးမှူး(၆)ဦး၊ ဒုတိယတိုင်းရင်းဆေးမှူး(၈)ဦး၊ လက်ထောက် တိုင်းရင်းဆေးမှူး(၉)ဦး၊ အကြီးတန်းစာရေးတစ်ဦး၊ သူနာပြု(၃)ဦး၊ အထက်တန်းစာရေး(၁)ဦး၊ အငယ်တန်းစာရေး(၁)ဦး၊ လုပ်သားလူနာခန်း(၁)ဦး စုစုပေါင်း(၂၉)ဦး ခန့်ထားပြီးဖြစ်ပါတယ်။ ၎င်းအပြင် (၁၆) ခုတင်ဆံ့ တိုင်းရင်းဆေးရုံ ရေတာရှည်မှ အထက်တန်းသူနာပြုတစ်ဦးကိုလည်း လွိုင်ကော်တိုင်းရင်းဆေးရုံမှာ တွဲဖက်ထားပါတယ်။ ဆေးရုံအတွက်လိုအပ်သော ရုံးအကူ၊ သန့်ရှင်းရေး အကူ၊ လုပ်သား (လုံခြုံရေး)တို့အတွက် တိုင်းရင်းဆေးပညာဌဌာန၊ တိုင်းရင်းဆေးပညာဦးစီးဌာန၏ ၃-၇-၂၀၁၉ ရက်စွဲပါစာအမှတ်၊ ၂၀/တဆပ(စီမံ)၂၀၁၉(၂၇၅၀)ဖြင့် ပြင်ပလုပ်သားတစ်ဦးကို ငှားရမ်း သုံးစွဲခွင့် ပြုခဲ့ရာ ၄-၇-၂၀၁၉ ရက်နေ့တွင် စတင်တာဝန်ထမ်းဆောင်နေပြီဖြစ်ပါတယ်။ မိန်းသိမ်းပေးရန်နှင့် လျက်ရှိသောက်၍ ၃-၉-၂၀၁၉ ရက်စွဲပါ စာအမှတ်၊ တဆပ/ဝထ(၁-၂)၂၀၁၉(၃၈၄၂)ဖြင့် ပြင်ပလုပ်သား နှစ်ဦးကို ထပ်မံသုံးစွဲခွင့်ပြုခဲ့ရာ ၇-၉-၂၀၁၉ ရက်နေ့တွင် စတင်တာဝန်ထမ်းဆောင်နေပြီဖြစ်ပါတယ်။ ၂၀၁၄ -၂၀၁၅ ဘဏ္ဍာရေးနှစ်တွင် ပြည်ထောင်စုဘဏ္ဍာငွေဖြင့် ဆောက်လုပ်ခဲ့သော အဆောက်အအုံရှိ ဝှီးချဲ့လှေကားအတက်အဆင်း မတ်စောက်ခြင်းကို ပြန်လည်ပြင်ဆင်ရန်အတွက် ကုန်ကျစရိတ်များကို ၂၀၂၀-၂၀၂၁ ဘဏ္ဍာရေးနှစ်တွင် လျာထားဆောင်ရွက်သွားမှာ ဖြစ်ပါတယ်။ ဒီလှေကား မတ်စောက်နေတာကို ကျွန်မ ဒုတိယဝန်ကြီးကိုယ်တိုင် ပြည်ထောင်စု ကယားပြည်နယ် ဝန်ကြီးချုပ်နဲ့အတူ သွားရောက်စစ်ဆေးကြည့်ရှုခဲ့ပြီးဖြစ်ပါတယ်။ ဆေးရုံကြီးအပေါ်ထပ်မှာ ဝှီးချဲ့ အသုံးပြုရသည့် လူနာ(၁၅)ဦးအား ဆေးရုံမြေညီထပ်သို့ ၁၅-၈-၂၀၁၉ ရက်နေ့တွင် ပြောင်းရွှေ့ ထားပြီးဖြစ်ပါတယ်။ အဆောက်အအုံ ပြင်ဆင်ထိန်းသိမ်းရေးကြီးကြပ်ကော်မတီ၏ ၁၅-၈-၂၀၁၉ ရက် အစည်းအဝေးဆုံးဖြတ်ချက်အရ ကျွမ်းကျင်အဖွဲ့နှင့် ချိတ်ဆက်ပြီး ပြည်နယ်အစိုးရအဖွဲ့၏ ပံ့ပိုး လှူဒါန်းငွေမှာ တံခါး(၃)ပေါက် တပ်ဆင်ခြင်းခန့်မှန်း ကုန်ကျငွေ (၅၃၃၇၅၀)ကျပ်ဖြင့် ၃-၉-၂၀၁၉ ရက်နေ့တွင် ဆောင်ရွက်ပြီးစီးခဲ့ပြီးဖြစ်ပါတယ်။ မိလ္လာသွယ်တန်းခြင်းလုပ်ငန်းကို ခန့်မှန်းကုန်ကျငွေ ကျပ်(၁၇)သိန်းဖြင့် ဆောင်ရွက်လျက်ရှိပြီး ၂၀-၉-၂၀၁၉ ရက်နေ့တွင် ပြီးစီးမည်ဖြစ်ပါတယ်။ လွိုင်ကော်တိုင်းရင်းဆေးရုံဟာ ပြည်သူများ အင်မတန်အားကိုးရတဲ့ ဆေးရုံဖြစ်ပါတယ်။ ၂၀၁၇-၂၀၁၈ ခုနှစ်၊ ဧပြီလ မှ မတ်လအထိ စုစုပေါင်းလူနာ (၈၃၈၈)ဦးရှိခဲ့ပြီး ၂၀၁၈ ခုနှစ်၊ ဧပြီလမှ စက်တင်ဘာလအထိ စုစုပေါင်းလူနာ (၄၅၆၂)ဦး၊ ၂၀၁၈-၂၀၁၉ ခုနှစ် စုစုပေါင်းလူနာ (၇၄၉၅)ဦး တို့ကို အတွင်းလူနာ၊ အပြင်လူနာနှင့် ကွင်းဆင်းကုသပေးသည့် လူနာများဖြင့် ဆောင်ရွက်ပေး ခဲ့ပါတယ်။ ကယားပြည်နယ်အစိုးရအဖွဲ့ကလည်း ကွင်းဆင်းကုသရေးလုပ်ငန်းများနှင့် အထွေထွေ လုပ်ငန်းကိစ္စများဆောင်ရွက်ရန် ကျပ်သိန်း(၁၀၀)တန်ဖိုးရှိ ဟိုက်ဂျက်အမျိုးအစား မော်တော်ယာဉ်ကို ၆-၉-၂၀၁၉ ရက်နေ့တွင် တိုင်းရင်းဆေးရုံသို့ ပေးအပ်ခဲ့ပါတယ်။ ဆက်လက်၍ ကယားပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးရှေးရယ်ရှုမောင် ၏ ကြယ်ပွင့်ပြမေးခွန်းနှင့် ပတ်သက်၍ ပြန်လည်ဖြေကြားသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ကျန်းမာရေးလူ့စွမ်းအားအရင်းအမြစ် ဦးစီးဌာနမှ သူနာပြု၊ သားဖွားဝင်ခွင့်အတွက် အခြေခံပညာအထက်တန်း တက္ကသိုလ်ဝင်စာမေးပွဲကို မည်သည့် ဘာသာတွဲတွင်မဆို အောင်မြင်ပြီး ရရှိသည့် မြန်မာစာ၊ အင်္ဂလိပ်စာ၊ သင်္ချာ (၃)ဘာသာ ရမှတ်ပေါင်းကို အများ၊ အနည်းအလိုက်စိစစ်၍ ၎င်းတို့ အောင်မြင်ခဲ့သည့် စာစစ်ဌာနတည်ရှိရာ တိုင်းဒေသကြီး၊ ပြည်နယ်ရှိ သူနာပြု၊ သားဖွားသင်တန်းကျောင်းများ၏ လက်ခံနိုင်သည့် ဦးရေ အတိုင်း စိစစ်ဝင်ခွင့်ပြုသည့်စနစ်ဖြစ်ပြီး သူနာပြု၊ သားဖွားဝင်ခွင့် စာမေးပွဲဖြေဆိုရန် မလိုအပ်ပါ။ ထိုသို့ ရွေးချယ်ခြင်းမှာ ကျောင်းသား၊ ကျောင်းသူများအား ၎င်းတို့ အမှန်တကယ် မှီတင်းနေထိုင် သည့် တိုင်းဒေသကြီး၊ ပြည်နယ်တွင် တက်ရောက်စေလို၍ ၎င်းဒေသများမှ အခြေခံပညာအထက် တန်းကျောင်းကို ၎င်းဒေသ၏ ရမှတ်အမှတ်ဖြင့်သာ စိစစ်ခွင့်ပြုခြင်းဖြစ်ပါတယ်။ ၎င်းတို့အောင်မြင်သည့် တိုင်းဒေသကြီး၊ ပြည်နယ်အတွင်း နေထိုင်သူများတက်ရောက်ခွင့် ရရှိပါက မိသားစုစီးပွားရေး၊ လူမှုရေး၊ ကျန်းမာရေးစသည့် အခက်အခဲများ မဖြစ်ပေါ်နိုင်ခြင်း။ သင်တန်းကျောင်း ပြောင်းရွှေ့ တက်ရောက်ခွင့် လျှောက်ထားမှု နည်းပါးခြင်းတို့ကြောင့် စာတွေ့၊ လက်တွေ့သင်ကြားရာတွင် အဆင်ပြေချောမွေ့မှာ ဖြစ်ပါတယ်။ သူနာပြု၊ သားဖွားဝင်ခွင့် ဖြတ်မှတ် များမှာ တိုင်းဒေသကြီး၊ ပြည်နယ်များအလိုက် မတူညီသကဲ့သို့ တစ်နှစ်နှင့်တစ်နှစ် အမှတ်ဖြတ်မှတ် လည်းမတူညီပါ။ အခြားတိုင်းဒေသကြီး၊ ပြည်နယ်များမှ အခြေခံပညာအထက်တန်းအောင်မြင်ခဲ့ သည့် ကယားပြည်နယ် ဒေသခံကျောင်းသား၊ ကျောင်းသူများကို ကယားပြည်နယ်သို့ လျှောက်ထား ခွင့်ပြုမည်ဆိုပါက သာတူညီမျှကို ရှေးရှု၍ အခြားတိုင်းဒေသကြီး၊ ပြည်နယ်များကိုလည်း လျှောက်ထားခွင့်ပြုရမည်ဖြစ်ပါသဖြင့် ဒေသအလိုက် အောင်မြင်ပြီးသူများကိုသာ သက်ဆိုင်ရာ ဒေသ၌ တက်ရောက်စေသည့်စနစ် ပျက်ပြယ်သွားမည်ဖြစ်ပါသည်။ ကယားပြည်နယ်တွင် နေထိုင်ပြီး အခြေခံပညာအထက်တန်း အောင်မြင်သူများကို သင်တန်းတက်ရောက်နိုင်သည့် အခွင့်အရေးများ လည်း နည်းပါးသွားမည်ဖြစ်ပါကြောင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ရှမ်းပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးကျော်နီနိုင် ၏ ကြယ်ပွင့်ပြမေးခွန်းအား ဆက်လက်ဖြေကြားသွားမှာ ဖြစ်ပါတယ်။ ကျန်းမာရေးနှင့် အားကစားဝန်ကြီးဌာန၊ အစားအသောက် နှင့် ဆေးဝါးကွပ်ကဲရေးဦးစီးဌာနအနေဖြင့် အစားအသောက် ထည့်သွင်းထုပ်ပိုးရာတွင် အသုံးပြုသည့် ပလတ်စတစ်အမျိုးအစား၊ စားသောက်ကုန် ထုပ်ပိုးရာတွင် အသုံးပြုမှု သတ်မှတ်အမျိုးအစားနှင့် သတ်မှတ်အဆင့်ရှိ ပလတ်စတစ်အမျိုးအစားကိုသာ အသုံးပြုရန်ဖြစ်ပါတယ်။ ပလတ်စတစ်ထုပ်ပိုးပုံ ပစ္စည်းများ ပုံမှန်အားဖြင့် စစ်ဆေးခြင်း မပြုနိုင်သေးပါ။ ပလတ်စတစ်ကွန်တိန်နာများကို ပုံမှန် အားဖြင့် စစ်ဆေးခြင်း မပြုနိုင်သေးပါ။ ထုပ်ပိုးပလတ်စတစ်သည် နေရောင်ခြည်နှင့် တိုက်ရိုက် ထိတွေ့၍ ၎င်းမှ ဓာတုပစ္စည်းများ စိမ့်ထွက်လာနိုင်ပြီး ၎င်းစိမ့်ထွက်မှုသည် နေရောင်ခြည်နှင့် ထိတွေ့သည့် အပူချိန်သာမက ထိတွေ့သည့် ပေါ်၌ မူတည်၍ ဘေးထွက်ဆိုးကျိုးများ သက်ရောက်နိုင်မှာဖြစ်ပါတယ်။ သုတေသန လေ့လာစမ်းသပ်ချက်အရ သောက်ရေသန့်ကို ထုပ်ပိုးထားသည့် ပလတ်စတစ်ဘူးအပေါ် နေရောင်ခြည်အပူချိန် သက်ရောက်မှုကြောင့် ရူပ၊ ဓာတုဆိုင်ရာ လက္ခဏာ နှင့်ပတ်သက်၍ ဆန်းစစ်လေ့လာထားပါတယ်။ ၎င်းလေ့လာချက်အရ ရက်(၃၀)အတွင်း အပူချိန် (၂၅)ဒီဂရီ၌ သိုလှောင်ထားသည့် သောက်ရေဘူးများရှိရေ၏ ရူပ၊ ဓာတုဆိုင်ရာ ပြောင်းလဲမှု မရှိကြောင်းတွေ့ရှိရပြီး အပူချိန် (၃၅)ဒီဂရီသို့ ပြောင်းလဲထားသိုပါက ပြောင်းလဲမှုမရှိနိုင်ကြောင်း တင်ပြထားပါတယ်။ တစ်နည်းအားဖြင့် ရက်(၃၀)အတွင်း အပူချိန်(၂၅)ဒီဂရီနဲ့ ထားသိုလျှင် ဘေးထွက်ဆိုးကျိုး မပေါ်နိုင်သော်လည်း အပူချိန်(၃၅)ဒီဂရီ အထက်ထားသိုပါက ရူပါ၊ ဓာတုဆိုင်ရာ လက္ခဏာများ ပြောင်းလဲမှုရှိကြောင်း အထက်ဖော်ပြပါ ဆန်းစစ်လေ့လာချက်အရ တွေ့ရှိရပါတယ်။ သို့ဖြစ်ပါ၍ ပလတ်စတစ်အသုံးပြု ထုပ်ပိုးထားသော စားသောက်ကုန်များ နေရောင်ခြည် နှင့် ြင့်စွာ တိုက်ရိုက်တွေ့ထိခြင်းမရှိစေရေးနှင့် အစားအသောက် ဘေးအန္တရာယ် ကင်းရှင်းရေးနှင့်ပတ်သက်၍ ဈေးကွက်တွင် ရောင်းချနေသည့် လက်လီလက်ကား ဈေးဆိုင်များအား ဈေးကွက်ထောက်လှမ်း စစ်ဆေးခြင်းဆိုင်ရာ လစဉ်ပုံမှန်လုပ်ငန်းများ၌ အသိပညာပေးခြင်း အစီအစဉ်များ ပူးတွဲဆောင်ရွက်ရာ တစ်နိုင်ငံလုံးတွင် ကျင်းပပြုလုပ်ခဲ့ရာ ၂၀၁ရ ခုနှစ်တွင် (၁၃၃)ကြိမ်၊ ၂၀၁၈ ခုနှစ်တွင် (၂၀၅)ကြိမ်နှင့် ၂၀၁၉ ခုနှစ် (၁၇၇)ကြိမ်ပြုလုပ်ခဲ့ပြီး ကျန်းမာရေး ဆိုင်ရာ စံပြုအချက်အလက် Standardized Health Message Book Version-2.0 တွင် Update ပြုလုပ်၍လည်းကောင်း၊ အစားအသောက်ထည့်သွင်း ထုပ်ပိုးရာတွင် အသုံးပြုမည့် ပလတ်စတစ်များ နှင့် ပတ်သက်၍လည်းကောင်း၊ ကျန်းမာရေးအသိပညာပေး အစီအစဉ်များတွင်ထည့်သွင်း၍ ပြည်သူ လူထု အသိပညာရရှိစေရန် ဆောင်ရွက်သွားမှာ ဖြစ်ပါတယ်။ ကျွန်မတို့အနေနဲ့ ဒီလိုဆောင်ရွက်နိုင်မယ့် လုပ်ငန်းလမ်းညွှန်များ ဆောင်ရွက်ထားပြီး ဖြစ်ပါတယ်။ အစားအသောက်ထုပ်ပိုးရာတွင် ပလတ်စတစ်များ အသုံးမပြုစေရန်အတွက် ပလတ်စတစ် ဆိုင်ရာ ဥပဒေထုတ်ပြန်ခြင်း၊ ကြီးကြပ်ကွပ်ကဲရမှာ ဖြစ်ပါတယ်။ Food Content material ပလတ်စတစ်နဲ့ ပတ်သက်၍ Thailand Malaysia စသည့် အာဆီယံနိုင်ငံများတွင်သာမက China Japan Korea နှင့် EU နိုင်ငံများတွင် အမိန့်ကြော်ငြာစာများ Regulation များပြုလုပ်၍ ပြဋ္ဌာန်း လျက်ရှိပါတယ်။ စားသုံးရန်မသင့်သော အစားအသောက်များနဲ့ပတ်သက်၍ အများပြည်သူသိရှိရန် အသိပေးကြေညာချက်များကို FDA Website နှင့် နိုင်ငံပိုင်သတင်းစာများတွင် ထည့်သွင်းကြေညာ ပေးခဲ့ပါတယ်။ ၂၀၁၈ ခုနှစ်တွင် အမျိုးအစား(၁၄)မျိုး ၂၀၁၉ ခုနှစ်၊ သြဂုတ်လအထိ အမျိုးအစားပေါင်း (၁၇၉)မျိုးတို့ကို ကြေညာခဲ့ပြီး ဖြစ်ပါတယ်။ အစားအသောက်ထည့်သွင်းထုပ်ပိုးရာတွင် ပလတ်စတစ် အသုံးပြုမည်ဆိုပါက အစားအသောက်သုံး ပလတ်စတစ် Food Grade ဖြစ်ရမည်ဖြစ်ပြီး ပလတ်စတစ် ဖြင့် ထုပ်ပိုးထားသော ရေနှင့် အချိုရည်များအား အပူချိန် (၃၅)ဒီဂရီစင်တီဂရိတ်အထက် သို့မဟုတ် ပူပြင်းသော နေရောင်ခြည်တွင် တိုက်ရိုက်ထိတွေ့ ကျရောက်သောနေရာ၌ ကြာရှည်စွာထားသိုပါက ပလတ်စတစ် ထုတ်လုပ်ရာတွင် ဓာတ်ကူပစ္စည်းဖြင့် အသုံးပြုသော ဓာတ်များစိမ့်ထွက်လာပြီး အစားအသောက်တွင် ညစ်ညမ်းမှုများဖြစ်နိုင်ပါတယ်။ ရိုက်ထိတွေ့ချိန် (၃၅)ဒီဂရီစင်ရမည်ဖြစ်ပြီး ပလ အများပြောင်းလဲခြင်းတို့ ကို အပူချိန်မြင့်မားများအနေဖြင့်လည်း အစားအသောက်၏ ရူပ၊ ဓာတုဆိုင်ရာ လက္ခဏာများပြောင်းလဲခြင်းတို့ ရှိလာနိုင်ပါတယ်။ သို့ဖြစ်ပါ၍ ဖြန့်ဖြူးရောင်းချသူများအနေဖြင့်လည်း ပလတ်စတစ်ဖြင့် ထုပ်ပိုးထားသော အစားအစာ များကို အပူချိန်မြင့်မားသောနေရာများ၊ အပူချိန်တိုက်ရိုက်ထိတွေ့သော နေရာများတွင် ကြာရှည်စွာ သိုလှောင်ထားခြင်းမပြုရန်၊ စနစ်တကျထားရှိရန်၊ စားသုံးသူများအနေဖြင့်လည်း အထက်ဖော်ပြပါ အခြေအနေများကို လေ့လာဆန်းစစ်၍ ဝယ်ယူခွင့်ပြုရန် လိုအပ်နေသည်ကို တွေ့ရှိရပါတယ်။ အထူးသတိပြုရန် အချက်အလက်များကို ကျန်းမာရေးနှင့် အားကစားဝန်ကြီးဌာန၊ ကျန်းမာရေးစောင့်ရှောက်မှုပေးသော ဝန်ထမ်းများအား ဖြန့်ဝေထားသော Tablet များ၊ ဝန်ကြီးဌာန၊ ဦးစီးဌာန Website များ၊ ကျန်းမာရေးစံပြုအချက်အလက် စာအုပ် (Version-2)တွင် ထည့်သွင်း သွားမည် ဖြစ်ပါတယ်။ ပြည်သူ့ကျန်းမာရေးဦးစီးဌာန၊ ကျန်းမာရေးအသိပညာမြှင့်တင်ရေးဌာနခွဲမှာ ကျန်းမာရေး အသိပညာပေးခြင်းလုပ်ငန်းများကို အဓိက တာဝန်ယူဆောင်ရွက်လျက်ရှိပါတယ်။ ကျန်းမာရေးနှင့် အားကစားဝန်ကြီးဌာနသည် ယခင် ကျန်းမာရေးပညာပေးအား ၃-၇-၂၀၁ရ ရက်နေ့တွင် မူလအင်အားပြောင်းလဲမှုမရှိဘဲ ကျန်းမာရေးအသိပညာမြှင့်တင်ရေးဌာနခွဲ Health Literacy Promotion Unite ဖြင့် အမည်ပြောင်းလဲ၍ အထူးဦးစားပေး ဆောင်ရွက်လျက်ရှိပါတယ်။ ကျန်းမာရေးနှင့် အားကစားဝန်ကြီးဌာန၏ အထူးဦးစားပေးကဏ္ဍတစ်ခု ဖြစ်သည်နှင့်အညီ ပြည်သူ များ၏ ကျန်းမာရေးအသိပညာ မြင့်မားလာစေရေးအတွက် အခြေခံကျန်းမာရေးဝန်ထမ်းများမှာ ပြည်သူလူထုအတွင်း ကျန်းမာရေးအသိပညာလုပ်ငန်းများ ယခုထက် ပိုမိုပြီးကျယ်ကျယ်ပြန့်ပြန့် ထိရောက်ဆောင်ရွက်နိုင်အောင် ပြုစုရေးသားလျက်ရှိသော စာမျက်နှာ (၃၃၂)ပါ ကျန်းမာရေးဆိုင်ရာ စံပြုအချက်အလက်စာအုပ် (version-1) ကို ၂၃-၁၁-၂၀၁ရ ရက်နေ့မှာ စတင် မိတ်ဆက်ပေးနိုင် ပါတယ်။ ၎င်းစာအုပ် မိတ်ဆက်ပွဲ အခမ်းအနားတွင် နိုင်ငံတော်အတိုင်ပင်ခံပုဂ္ဂိုလ်မှ သဝဏ်လွှာ ပေးပို့ပေးခဲ့ပါတယ်။ ၎င်းစာအုပ်အပါအဝင် အခြေခံကျန်းမာရေးဝန်ထမ်းများနှင့် မြို့နယ်၊ တိုက်နယ် ဆရာဝန်များ သိသင့်သိထိုက်သည့် လုပ်ငန်းလမ်းညွှန်များ၊ စံလုပ်ထုံးလုပ်နည်းများ၊ စာအုပ်စာတမ်း များ၊ ပြည်သူအတွင်း ကျန်းမာရေးအသိပညာမြှင့်တင်ရေး လက်ကမ်းစာစောင်နှင့် ပိုစတာများ၊ ကျန်းမာရေးစောင့်ရှောက်မှုဆိုင်ရာ Mobile Application များ ဥပမာ ဆီးချိုလမ်းညွှန်၊ မေမေ၊ အချစ်ပုစ္ဆာ ဘဝအဖြေရှာ စသည်တို့ကို များစွာထည့်သွင်း၍ Mobile Tablet များကိုလည်း အခြေခံ ကျန်းမာရေးဝန်ထမ်းများသို့ ဖြန့်ဝေလျက်ရှိရာ ၃၁-၃-၂၀၁၉ ရက်နေ့အထိ တိုင်းဒေသကြီး၊ ပြည်နယ်(၇)ခု မြို့နယ်၊ တိုက်နယ်ဆရာဝန်များအတွက် SAMSUNG Tablet A (၈)လက်မ (၄၀၂)လုံး၊ ၎င်း Tablet တွင် Document (၅၃၀)ကျော် ပါဝင်ပါတယ်။ အခြေခံကျန်းမာရေးဝန်ထမ်းအတွက် SAMSUNG Tablet (၇)လက်မ (၁၀၇၈၄)လုံးကို ဖြန့်ဝေပြီးပါပြီ။ (၇)လက်မ Tablet တွင် ပါဝင်သော Document ပေါင်း (၁၂၀)ကျော်ရှိပါတယ်။ စုစုပေါင်း (၁၁၁၈၆)လုံးအား ဖြန့်ဝေထားပြီးဖြစ်ပါတယ်။ အတင်ရေးလုပ်ငန်းစဉ် တိုင်းရင်းသားစာပြန်ဆိုရန် စီစဉ်ထားပြီးဖြစ်ပါ၍ ဆက် ဆက်လက်၍ ကျန်ဒေသ တိုင်းဒေသကြီး၊ ပြည်နယ်များတွင် အခြေခံကျန်းမာရေး ဝန်ထမ်းအတွက် လပိုင်းအတွင်း ထပ်မံဖြန့်ချိရန် စီမံဆောင်ရွက်လျက်ရှိပါတယ်။ ထိုသို့ ဖြန့်ဝေခဲ့ခြင်း အား ကျန်းမာရေးအသိပညာပေးခြင်း လုပ်ငန်းများအတွက် တစ်နိုင်ငံလုံး တစ်ပြေးညီ စံပြု အချက်အလက်များကို မှီငြမ်း၍ မှန်ကန်သော သတင်းအချက်အလက်များ ပြည်သူများအတွင်း ဖြန့်ဝေနိုင်မည် ဖြစ်ပါတယ်။ အဆိုပါ Mobile Tablet များနှင့်တွဲ၍ ပြည်သူလူထုအတွင်း ပြည်သူ့ စကားဝိုင်းများကိုလည်း ယခုထက် ပိုမိုဆောင်ရွက်နိုင်မည်ဖြစ်ပါတယ်။ ကျန်းမာရေးဆိုင်ရာ စံပြု အချက်အလက် စာအုပ်(Version-1)အား တိုင်းရင်းသားလူမျိုးများအကြား ကျန်းမာရေး အသိပညာ မြှင့်တင်ရေးလုပ်ငန်းစဉ်များတွင် ဘာသာစကားအခက်အခဲ ကျော်လွှားနိုင်ရန်အတွက် တိုင်းရင်းသား လူမျိုးများရေးရာဝန်ကြီးဌာန၊ တိုင်းရင်းသားစာပေနှင့် ယဉ်ကျေးမှုအဖွဲ့များနှင့် ပူးပေါင်း၍ ၂၀၁၉ ခုနှစ်အတွင်း တိုင်းရင်းသားဘာသာ (၅၅)မျိုးသို့ ပြန်ဆိုရန် စီစဉ်ထားရှိခဲ့ရာတွင် ယခုအခါ ၁၀-၉၂၀၁၉ ရက်နေ့အထိ တိုင်းရင်းသားဘာသာ (၅၃)မျိုးအား ဘာသာပြန်ဆိုပြီးဖြစ်ပါ၍ ဆက်လက် ထုတ်ဝေရန် စီစဉ်ဆောင်ရွက်လျက်ရှိပြီး မကြာမီ ထုတ်ဝေနိုင်မှာဖြစ်ပါတယ်။ အခြေခံကျန်းမာရေးဝန်ထမ်းလက်စွဲ ကျန်းမာရေးရုပ်ပြစာအုပ် Health Education Illustration Book ကို ၂၀၁၈ ခုနှစ် ဇူလိုင်လတွင် ထုတ်ဝေခဲ့ပြီး ကျေးလက်ကျန်းမာရေးဌာနများ၊ ကျေးလက်ကျန်းမာရေးဌာန(ခွဲ)များနှင့် မြို့နယ်ဆေးရုံများသို့ ဖြန့်ဝေခဲ့ပြီး ပြည်သူလူထုအတွင်း ကျန်းမာရေးအသိပညာပေးရာတွင် ပုံပြပညာပေး အထောက်အကူ ပစ္စည်းများကို ကိုးကားအသုံးပြု နိုင်မည် ဖြစ်ပါတယ်။ မြန်မာနိုင်ငံ၊ ရုပ်ရှင်၊ သဘင်၊ ဂီတ အစည်းအရုံးများနှင့်ပူးပေါင်း၍ ကျန်းမာရေး ဆိုင်ရာ စံပြုအချက်အလက်များ ပြည်သူလူထုအတွင်း ကျယ်ပြန့်စွာ ရောက်ရှိရေးအတွက် ညှိနှိုင်း 32028:3260: saydýcəz:crig Coordination Workshop with Media and Culture Associations on Standardized Health Messages ကို ၂၀၁၉ ခုနှစ် ဇန်နဝါရီလတွင် ဆောင်ရွက် ခဲ့ပြီး ၎င်းတို့နှင့် ပူးပေါင်းဆောင်ရွက်ခြင်းဖြင့် အနုပညာရှင်များနှင့် မီဒီယာများ၏ ပူးပေါင်းအင်အား နှင့် ကျန်းမာရေးအသိပညာပေးလုပ်ငန်းများ ပိုမိုထိရောက်မှုရှိစေရန် ဆောင်ရွက်ခြင်းဖြစ်ပါတယ်။ ပြည်နယ်၊ တိုင်းဒေသကြီးများတွင် ၂၀၁၉ ခုနှစ် ဇန်နဝါရီလမှစ၍ ပတ်ဝန်းကျင်သန့်ရှင်းရေး အသိပညာပေး လူထုလှုပ်ရှားမှု (Sanitation Campaign) ကျန်းမာရေးနှင့် ညီညွတ်သော စံပြ ယင်လုံအိမ်သာ ဆောက်လုပ်ခြင်းလုပ်ငန်း အခြေခံကျန်းမာရေးဝန်ထမ်းများနှင့် ပြည်သူလူထု ပူးပေါင်း၍ လူထုလှုပ်ရှားမှုအသွင် ဆောင်ရွက်ခဲ့ပါတယ်။ ထိုကဲ့သို့ ဆောင်ရွက်ခြင်းဖြင့် ပတ်ဝန်းကျင် သန့်ရှင်းရေးလုပ်ငန်းများနှင့် ပညာပေး အစီအစဉ်များတွင် လူထုကိုယ်တိုင် ပါဝင်ဆောင်ရွက်လာပြီး ကျန်းမာရေးအသိပညာများ ပိုမို တိုးတက်လာခြင်းမှတစ်ဆင့် ကျန်းမာသော အမူအကျင့်များသို့ ပြောင်းလဲလာနိုင်မည် ဖြစ်ပါတယ်။ အရေးပေါ်အခြေအနေတွင် ရာသီတုပ်ကွေး A(H1N1)ဖြစ်မှု ကာလနှင့် အခြားကျန်းမာရေးဆိုင်ရာ အရေးပေါ်အခြေအနေများတွင် ဥပမာ ရေကြီးခြင်း၊ လှိုင်သာယာ အမှိုက်ပုံဖြစ်စဉ် စသည်တို့တွင် ်တစ်ပြေးညီ ကျန်းမာရေးဆိုင်ရာ အသိပညာနှိုးဆော်ပေးချက်များ ထုတ်ပြန်ခြင်း၊ ကျန်းမာရေးပညာပေး အထောက်အကူပစ္စည်းများ (IEC)များ စသည့် ပိုစတာများ လက်ကမ်း စာစောင်များ ထုတ်လုပ်၍ သက်ဆိုင်ရာ တိုင်းဒေသကြီး၊ ပြည်နယ် ကျန်းမာရေးဦးစီးဌာနများမှ တစ်ဆင့် ဖြန့်ဖြူး၍ ကျန်းမာရေးအသိပညာပေးလုပ်ငန်းများကို သက်ဆိုင်ရာ တိုင်းဒေသကြီး၊ ပြည်နယ်အစိုးရ အဖွဲ့ဝင်များ၊ လွှတ်တော်ကိုယ်စားလှယ်ကြီးများ၊ မြို့နယ်ကျေးရွာအုပ်ချုပ်ရေးမှူး များ၊ ဌာနဆိုင်ရာများ၊ ဒေသဆိုင်ရာ မီဒီယာများ၊ အရပ်ဖက်လူမှုအဖွဲ့အစည်းများ၊ ဒေသခံပြည်သူ များနှင့် ပူးပေါင်းဆောင်ရွက်လျက်ရှိပါတယ်။ ဒါ့အပြင် ပြန်ကြားရေးဝန်ကြီးဌာန၊ ပညာရေးဝန်ကြီးဌာနတို့နှင့် ချိတ်ဆက်၍ ပြည်သူ လူထုအတွင်း ကျန်းမာရေးအသိပညာများ ရရှိလာစေရန် ဆောင်ရွက်ခဲ့ပြီး နိုင်ငံပိုင်မီဒီယာများ၊ ပုဂ္ဂလိကမီဒီယာများနှင့်တွေ့ဆုံ၍ သတင်းအချက်အလက်များ ဖြန့်ဝေခြင်းလုပ်ငန်းများကို ဝန်ကြီး ဌာနနှင့် မီဒီယာတို့အကြား အပြန်အလှန်နားလည်မှုနှင့် ယုံကြည်မှုတိုးတက်စေရန် ရည်ရွယ်၍ ဆက်သွယ်ဆောင်ရွက်ခဲ့ပါတယ်။ နိုင်ငံပိုင်မီဒီယာများ၊ FM Radio များနှင့် တိုင်းဒေသကြီး၊ ပြည်နယ် ပြည်သူ့ကျန်းမာရေးဦးစီးဌာနများသို့ ရာသီအလိုက် ဖြစ်ပွားတတ်သည့် ကျန်းမာရေးပြဿနာနှင့် ရောဂါဆိုင်ရာ သတိပေးနှိုးဆော်ချက်များ ကြိုတင်ပေးပို့ကာ ပြည်သူများအနေဖြင့် သတင်း အချက်အလက်များ ကြိုတင်သိရှိ၍ မဖြစ်ပွားစေရန် ကာကွယ်နိုင်ခြင်းဖြင့် ဖြစ်ပွားပါက ထိရောက် သော ကုသမှုကို စောစီးစွာရရှိနိုင်ရေးအတွက် ဆောင်ရွက်ပေးလျက်ရှိပါတယ်။ နိဂုံးချုပ်အနေဖြင့် ပြည်သူများ၏ ကျန်းမာရေးအသိပညာ မြင့်မားလာခြင်းမှတစ်ဆင့် ဖြစ်ပွားသော ရောဂါများကို ကြိုတင်ကာကွယ်ခြင်းဖြင့် ပြည်သူ့ဆေးရုံများတွင် တက်ရောက် ကုသရသော လူနာများပြားလာခြင်းကို လျှော့ချနိုင်မည်ဖြစ်၍ ဆရာဝန်၊ သူနာပြုများမှ နည်းပါးသော လူနာများကို ပိုမိုအရည်အသွေးပြည့်ဝစွာ ကုသပေးနိုင်ခြင်း၊ နိုင်ငံတော်ဘဏ္ဍာငွေ အကုန်အကျ များခြင်းတို့ကို လျှော့ချနိုင်ခြင်းစသည့် အကျိုးကျေးဇူးများ ရှိခြင်းအတွက် ထွက်ပေါ်လာသည့် ဘဏ္ဍာငွေများကို ခေတ်မီဆေးဘက်ဆိုင်ရာကိရိယာများ၊ Health Care Innovation အတွက် လည်းကောင်း၊ ဝန်ထမ်းများ အရည်အသွေးမြှင့်တင်ရာတွင် အသုံးပြုနိုင်ခြင်းအတွက် နိုင်ငံတော်၏ ကျန်းမာရေးစောင့်ရှောက်မှု အဆင့်အတန်းသည်လည်း မြင့်မားလာသည်နှင့်အတူ ကျန်းမာရေးနှင့် အားကစားဝန်ကြီးဌာန၏ ရည်ရွယ်ချက်ဖြစ်သည့် လူတိုင်း သက်တမ်းစေ့နေနိုင်လာမည့်အပြင် ပြည်သူများမျှော်မှန်းသော လူ့သက်တမ်းသည်လည်း တစ်နှစ်ထက်တစ်နှစ် မြင့်မားလာမည်ဟု ယုံကြည်မိပါတယ်။ ကျေးဇူးတင်ပါတယ်ရှင်။ ဆက်လက်၍ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ မကွေးတိုင်း ဒေသကြီး သရက်မြို့နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဒေါ်သန်းသန်းအေး န်းမာရေးစောင့်ရှောက်ရည်အသွေးမြှင့်တင်ရTearth Care Innovaသည့် ၏ ကြယ်ပွင့်ပြမေးခွန်းအား ပြန်လည်ဖြေကြားသွားမှာ ဖြစ်ပါတယ်။ မကွေးတိုင်းဒေသကြီး သရက် မြို့နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဒေါ်သန်းသန်းအေး ၏ တင်ပြချက်မှာ ဆင်တဲကျေးလက်ကျန်းမာရေးဌာန(ခွဲ)တွင် သားဖွားဆရာမ(၁)ဦးနှင့် ကျန်းမာရေး ကြီးကြပ်(၂)ဦးတို့ဖြင့် ကျေးလက်ကျန်းမာရေးဌာန(ခွဲ) ဖွဲ့စည်းပုံရှိပြီး ရွာပေါင်း(၉)ရွာ၊ အိမ်ခြေပေါင်း (၁၁၄၉)အိမ်၊ လူဦးရေ (၄၄၅၈)ဦးတို့အား ကျန်းမာရေးစောင့်ရှောက်မှုပေးလျက်ရှိပါတယ်။ ယခုအခါ ဆင်တဲကျေးလက်ကျန်းမာရေး အဆောက်အအုံမှာ ပျက်စီးယိုယွင်းနေပါကြောင်း ကျေးလက် ကျန်းမာရေးဆေးခန်းနှင့် ဝန်ထမ်းအိမ်ရာ ဆောက်လုပ်ပေးသင့်ပါကြောင်း၊ မကွေးတိုင်းဒေသကြီး ပြည်သူ့ကျန်းမာရေးဦးစီးဌာနမှူးမှ ၂၅-၆-၂၀၁၉ ရက်စွဲပါစာအမှတ် ၁၁၈၁/မကတ၁က လွှတ်တော် ၂၀၁၉ ဖြင့် ထောက်ခံတင်ပြထားပါကြောင်းနှင့် ဆင်တဲကျေးလက်ကျန်းမာရေးဌာန(ခွဲ) ဆေးခန်းနှင့် ဝန်ထမ်းအိမ်ရာ ဆောက်လုပ်နိုင်ရန်အတွက် ကျန်းမာရေးနှင့်အားကစားဝန်ကြီးဌာနပိုင် ပုံစံ(၁၀၅-၁၀၆) လက်ဝယ်ရရှိပြီးဖြစ်ပါကြောင်း စိစစ်တွေ့ရှိရပါတယ်။ သို့ရာတွင် ကျန်းမာရေးနှင့် အားကစားဝန်ကြီးဌာနအနေဖြင့် ၂၀၁၉-၂၀၂၀ ဘဏ္ဍာရေးနှစ် တွင် အဆောက်အအုံများ ဆောက်လုပ်ရန် လျာထားရာ ၂၈-၃-၂၀၁၉ ရက်နေ့တွင် လျာထား ဆောင်ရွက်ပြီး ဆောက်လုပ်ရေးဝန်ကြီးဌာန ဆောက်လုပ်ရေးလုပ်ငန်း စိစစ်ညှိနှိုင်းရေးအဖွဲ့တွင် ၄-၄-၂၀၁၉ ရက်နေ့နှင့် စီမံကိန်းနှင့်ဘဏ္ဍာရေးဝန်ကြီးဌာန အရအသုံးခန့်မှန်းခြေငွေစာရင်းများကို ၂၆-၄-၂၀၁၉ ရက်နေ့တွင် စိစစ်ခံခဲ့ရပြီး ဖြစ်ပါတယ်။ မကွေးတိုင်းဒေသကြီး သရက်မြို့နယ် ဆင်တဲ ကျေးလက်ကျန်းမာရေးဌာန(ခွဲ) ဆေးခန်းနှင့်ဝန်ထမ်းအိမ်ရာ ဆောက်လုပ်နိုင်ရန်အတွက် ၂၀၁၉-၂၀၂၀ ဘဏ္ဍာနှစ်တွင် ငွေလုံးငွေရင်းအသုံးစရိတ်တွင် ပါဝင်ခြင်းမရှိသော်လည်း ၂၀၂၀-၂၀၂၁ ခုနှစ် ဘဏ္ဍာရေးနှစ်စီမံကိန်းတွင် လျာထားဆောင်ရွက်သွားမည်ဖြစ်ပါကြောင်း ဥက္ကဋ္ဌကြီးမှတစ်ဆင့် လေးစားစွာ ဖြေကြားအပ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<speech><mp id="1208">ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လာရောက် ဖြေဆိုပေးတဲ့ ကျန်းမာရေးနှင့် အားကစားဝန်ကြီးဌာနမှ ဒုတိယဝန်ကြီးကို များစွာ ကျေးဇူးတင် ရှိပါတယ်။ အားကစားကဏ္ဍတစ်ခုခုမှာ စည်းရုံးမှုဆိုတာ တော်ရုံ ဇွဲလုံ့လ၊ ဝီရိယနဲ့ မရနိုင်ပါဘူး။ ဒါကြောင့်မို့လို့ ပါရမီရှင်များရဲ့ ထူးချွန်မှုကို အဖက်ဖက်ကနေပြီး ပိုမိုအားပေးချီးမြှောက်ခဲ့တာမို့ Myanmar Swimming Fedration m69l8: qögulosuse W22G:8qon Power Point Slide ရ ပါ ရေကူးအားကစားသမား(၃၈)ယောက်ရဲ့ ကိစ္စနဲ့ ပတ်သက်ပြီး ပြည်ထောင်စုဝန်ကြီးရဲ့ လမ်းညွှန်ထားမှုအတိုင်း တာဝန်ရှိသူတွေဘက်က တရားဝင် ပြန်လည်ပယ်ဖျက်ရုပ်သိမ်းပေးဖို့အတွက် အမြန်ဆုံး တိုက်တွန်းညွှန်ကြားပေးဖို့ အစီအစဉ် ရှိ/ မရှိ ဥက္ကဋ္ဌကြီးမှတစ်ဆင့် လေးစားစွာ ဆက်စပ် မေးခွန်း မေးမြန်းအပ်ပါတယ်။ ကျေးဇူးတင်ပါတယ်။</speech>
<speech><agency id="20">ဒေါက်တာမြလေးစိန် (ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လွှတ်တော်ကိုယ်စားလှယ်ကြီးရှင်။ ကျွန်မတို့ အားကစားသမားတွေ အားလုံးကို ပြန်လည်စိစစ် ပါမယ်။ ဒီကလေးတွေက ရေကူးအားကစားမှာ ဆက်လက်ပြီး ပျော်ရွှင်စွာပါဝင်နိုင်ရေးအတွက် ဆက်လက်ဆောင်ရွက်သွားမည်ဖြစ်ပါကြောင်း ဖြေကြားလိုပါတယ်။ တစ်ဆက်တည်းမှာပဲ ခုနတုန်းက လွှတ်တော်ကိုယ်စားလှယ်တော်ကြီး တင်ပြသွားတဲ့ slide တွေကြည့်လိုက်တဲ့အခါမှာ ကျွန်မတို့က သက်ထားသူဇာ လို့ခေါ်တဲ့ သူ့ပုံကို အများကြီးတွေ့နေရပါတယ်။ ဒီကလေးအကြောင်းကို သိရှိ လိုမယ်လို့ ကျွန်မ ထင်ပါတယ်။ ဒါလေးကိုတော့ ဖြေကြားခွင့်ပြုဖို့ မေတ္တာရပ်ခံလိုပါတယ်။</speech>
<speech type="speaker">(၁)နာရီလောက် ကြာသွားပါတယ်။</speech>
</section>
<section value="Bill">
<bill>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော လယ်ယာမြေ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာခြင်းကို အသိပေးတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းအား ဒုတိယအကြိမ် အမျိုးသား လွှတ်တော် ပဉ္စမပုံမှန်အစည်းအဝေး (၃၂)ရက်မြောက်နေ့ ၂၅-၇-၂၀၁ရ ရက်နေ့တွင် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စုဝန်ကြီးက အဆိုတင်သွင်းပြီး ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၅)ရက်မြောက်နေ့ ၁၈-၈-၂၀၁ရ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော လယ်ယာမြေ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပေးပို့သော ပြင်ဆင်ချက်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော လယ်ယာမြေဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော်ကိုယ်စားလှယ် များရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ် ဖော်ပြလက်မှတ်ရေးထိုးပြီး ၁၈ - ၉ -၂၀၁၉ (ဗုဒ္ဓဟူးနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
<bill>
<title>မြန်မာနိုင်ငံ ဆေးပညာရပ်များဆိုင်ရာ ဘွဲ့၊ ဒီပလိုမာနှင့် လက်မှတ်များ ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်က ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာတဲ့ မြန်မာနိုင်ငံ ဆေးပညာရပ်များဆိုင်ရာ ဘွဲ့၊ ဒီပလိုမာနှင့် လက်မှတ်များ ဥပဒေကြမ်းနှင့် စပ်လျဉ်း၍ ဆွေးနွေးရန် အမည်စာရင်း တင်သွင်းထားတဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ ဦးကျော်နိုင် ဆွေးနွေးဖို့ဖြစ်ပါတယ်။</speech>
<speech><mp id="1328">ဦးကျော်နိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး အမှူးပြု၍ ကြွရောက်လာပါသော ကျန်းမာရေးနှင့် အားကစား ဝန်ကြီးဌာန၊ ဒုတိယဝန်ကြီးနှင့် အမျိုးသားလွှတ်တော်ကိုယ်စားလှယ်များအားလုံးကို မင်္ဂလာပါ ခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးကျော်နိုင် ဖြစ်ပါတယ်။ ကျွန်တော် ယခု ဆွေးနွေးမယ့်ဥပဒေမှာ အခန်း(၆)ခန်းသာ ပါရှိပေမယ့် ဒီဥပဒေရဲ့ ရည်ရွယ်ချက်ကို အကောင်အထည်ဖော်ဆောင်ရွက်နိုင်ဖို့ရာမှာ အားနည်းချက်၊ လစ်ဟာချက်များ တွေ့ရှိရတဲ့အတွက် အခန်း(၄)ခန်းမှာ ဥပဒေပုဒ်မ အချို့ ဖြည့်စွက်ပြဋ္ဌာန်းပေးရမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုပါခင်ဗျား။ ဥပဒေကြမ်းရဲ့ အမည်မှာ ပညာရပ်၊ ဘွဲ့၊ ဒီပလိုမာလက်မှတ်များ ဆိုကတည်းကိုက ပညာရေးမူဝါဒကော်မရှင်နဲ့က အသိအမှတ် ပြုခြင်းဆိုတဲ့ဟာသည် ကျွန်တော်တို့ ပြဋ္ဌာန်းပြီးသားဖြစ်ပါတယ်။ ဒါပေမဲ့ ဒီဥပဒေထဲမှာ ပညာရေး ဝန်ကြီးဌာနနဲ့ ပတ်သက်လို့ လုံးဝမပါရှိတာကို တွေ့ရမှာဖြစ်ပါတယ်။ ကျွန်တော် ခုနက ဆွေးနွေးတဲ့ အခါမှာ ရည်ရွယ်ချက်ကို ဖော်ဆောင်တဲ့အခါမှာ အားနည်းချက်ရှိတယ်လို့ ပြောပါတယ်။ အဲဒီ ရည်ရွယ်ချက်က (၄)ချက်တည်းပဲ ရှိပါတယ်။ အဲဒီမှာ တတိယအချက်ကတော့ နိုင်ငံတော်က ချမှတ် ထားသော အမျိုးသားပညာရေးမူဝါဒနှင့်အညီဖြစ်စေရန် ဆိုတာဟာ ပညာရေးဝန်ကြီးဌာနမပါဘဲနဲ့ အမျိုးသားပညာရေးမူဝါဒကို ဘယ်လိုနည်းနဲ့မှ ညီအောင်ဆောင်ရွက်နိုင်မှာ မဟုတ်ပါဘူး။ ဒီနေရာမှာ ကျွန်တော် အခုပြောချင်တဲ့အချက်ကို အားဖြည့်ဖို့အတွက် ပြောနိုင်တဲ့အချက်ကတော့ ကျွန်တော် တို့မှာ နံပါတ်(၁) နိုင်ငံတော်ကနေပြီး အမျိုးသားပညာရေးဥပဒေကို ပြဋ္ဌာန်းပြီးသားဖြစ်တယ်။ ဆေးကျောင်းပဲဖြစ်ဖြစ်၊ အင်ဂျင်နီယာကျောင်းပဲဖြစ်ဖြစ်၊ ပညာရေးနဲ့ပတ်သက်ရင် အမျိုးသား ပညာရေးဥပဒေအတိုင်း လိုက်နာဆောင်ရွက်ရမှာ ဖြစ်ပါတယ်။ နံပါတ်(၂) အမျိုးသားပညာရေး မူဝါဒကော်မရှင်ကိုလည်း ဖွဲ့စည်းပြီးဖြစ်ပါတယ်။ ကော်မရှင်ရဲ့ အစီရင်ခံစာများကိုလည်း လွှတ်တော် ကိုယ်စားလှယ်များက (၆)လတစ်ကြိမ် ဖတ်ရှုရမှာဖြစ်ပါတယ်။ ကျွန်တော် အဲဒီထဲက ပြောကြား နေခြင်းဖြစ်ပါတယ်။ အဲဒီတော့ အမျိုးသားပညာရေးဥပဒေရဲ့ ပုဒ်မ ၂ရ အရ ပါမောက္ခချုပ်များ ကော်မတီကို လည်းပဲ မြန်မာနိုင်ငံရှိ တက္ကသိုလ်၊ ဒီဂရီကောလိပ် (၁၆၁)ကျောင်းမှ ပါမောက္ခချုပ် ကျောင်းအုပ်ကြီး များအားလုံး၊ ဆေးကျောင်းက ပါမောက္ခချုပ်ကြီးများလည်း ပါရှိပါတယ်။ အဲဒီ အစည်းအဝေးမှာ ဆိုရင် ကာကွယ်ရေးဝန်ကြီးဌာနနဲ့ နယ်စပ်ရေးရာဝန်ကြီးဌာနကလည်း လာရောက်လေ့လာပြီးတော့ တက်ရောက်ကြပါတယ်။ အဲဒီကော်မတီရဲ့ ဥက္ကဋ္ဌဟာလည်း ရန်ကုန်ဆေးတက္ကသိုလ်(၁)ရဲ့ ပါမောက္ခချုပ်ကြီး ဖြစ်ပါတယ်။ ဒါဟာ ပညာရေးဝန်ကြီးဌာနနဲ့ တိုက်ရိုက်သက်ဆိုင်တာကို ကျွန်တော် ပြောကြားလိုခြင်း ဖြစ်ပါတယ်။ ခုန ဘွဲ့၊ ဒီဂရီဆိုတာဟာ ပညာအရည်အသွေးနဲ့ သက်ဆိုင်ပါတယ်။ အမျိုးသားပညာရေးအဆင့်အတန်းနဲ့ အရည်အသွေး အကဲဖြတ်ကော်မတီကိုလည်း ဖွဲ့စည်းပြီးဖြစ်ပါတယ်။ အဲဒီကော်မတီရဲ့ ဥက္ကဋ္ဌဟာလည်းပဲ ဆေးသိပ္ပံပညာဦးစီးဌာနရဲ့ ညွှန်ကြားရေးမှူးချုပ် (အငြိမ်းစား) ဖြစ်ပါတယ်။ နောက်တစ်ခါ သူနာပြုတက္ကသိုလ် ပါမောက္ခချုပ်လည်း အဖွဲ့ဝင်အဖြစ် ပါရှိတာတွေ့ရ ပါတယ်။ အဲဒီတော့ ကျွန်တော် ဘယ်အချက်တွေကို ပြင်ဆင်မလဲဆိုရင် အမည်နဲ့ အဓိပ္ပာယ် ဖော်ပြချက်မှာ ဝန်ကြီးဌာနကို ကျန်းမာရေးနှင့် အားကစားဝန်ကြီးဌာနလို့ပဲ ပြဋ္ဌာန်းထားတာ တွေ့ရပါတယ်။ ကျန်တဲ့ ဝန်ကြီးဌာနများအားလုံး ပျောက်ကွယ်နေပါတယ်။ ဥပမာအားဖြင့် ကာကွယ်ရေးဝန်ကြီးဌာန နောက်တစ်ခါ နိုင်ငံတကာက ရင်းနှီးမြှုပ်နှံမှုနဲ့ လာဖွင့်မယ့်ကျောင်းများကို ခွင့်ပြုမယ့် စီမံကိန်းနှင့် ဘဏ္ဍာရေးဝန်ကြီးဌာန၊ ကျွန်တော်တို့ပညာရေးဝန်ကြီးဌာနပါ ပျောက်ကွယ် နေပါတယ်။ ကျွန်တော် ထည့်ရမယ့်အချက်က (ဃ)အောက်မှာ (င)ကို ထပ်ထည့်ပါမယ်။ အားလုံး ခြုံမိအောင် သက်ဆိုင်ရာဝန်ကြီးဌာနကို အဓိပ္ပာယ်ဖော်ဆောင်ပေးပါမယ်။ အဲဒီမှာလည်း ပြည်သူ့ ကျန်းမာရေး ကုသရေးဦးစီးဌာန ညွှန်ကြားရေးမှူးချုပ်ကလည်း တာဝန်ယူမယ်ဆိုရင် အဲဒီအမှတ်(င) မှာ ထပ်ဖြည့်မှာကတော့ အဆင့်မြင့်ပညာဦးစီးဌာနရဲ့ ညွှန်ကြားရေးမှူးချုပ် အဲဒီအခါမှာ အဆင့်မြင့် ပညာရေးကို ကျွန်တော်တို့ရဲ့ တစ်ပြည်လုံးကို လွှမ်းခြုံတဲ့ ပညာရေးဥပဒေမှာ အဆင့်မြင့်ပညာရေး ဆိုသည်မှာ အဓိပ္ပာယ်ဖွင့်ဆိုတဲ့အခါမှာ အခြေခံပညာရဲ့ အမြင့်ဆုံးအဆင့်ကို အောင်မြင်ပြီးတဲ့အခါမှာ အမျိုးသားပညာရေးမူဝါဒကော်မရှင်က အသိအမှတ်ပြုတဲ့ ကျောင်းတစ်ခုခုမှ လေ့ကျင့်သင်ကြားပေးတဲ့ ပညာရေးကိုဆိုလိုပါတယ်။ ဆေးတက္ကသိုလ်များကလည်း အဆင့်မြင့်ပညာရေးရဲ့ သတ်မှတ်ချက် ထဲမှာကိုက်ညီပါတယ်။ မကိုက်ညီဘူးဆိုရင်တော့ အဲဒါသည် အမျိုးသားပညာရေးမူဝါဒကော်မရှင်က ဆိုသကို ကျွန်တော်တို့ မြင်ပညဦးစီးကလည်း တာဝန်ယူ အသိအမှတ်မပြုသောကျောင်းလို့ အဓိပ္ပာယ် သက်ရောက်သွားပါတယ်။ အဲဒီမှာလည်း လုပ်ငန်း ကော်မတီဖွဲ့စည်းတဲ့အခါမှာ ဒုတိယညွှန်ကြားရေးမှူးချုပ် ကျန်းမာရေးကပဲ ဖွဲ့ထားပါတယ်။ ထပ်ဖြည့် ရပါမယ်။ နံပါတ်(၄) အဆင့်မြင့်ပညာဦးစီးဌာန ဒုတိယညွှန်ကြားရေးမှူးချုပ်ကလည်း ဒီနေရာမှာ ပါရှိရမှာဖြစ်ပါတယ်။ ကျွန်တော်တို့ အဲဒါဟာလည်း အဓိက ဖြည့်ဆည်းရမယ့် အချက်ဖြစ်ပါတယ်။ ဖြည့်ဆည်း ရမယ့် အချက်ကတော့ အခု (ဂ)အဆင့်မှာ ဝန်ကြီးဌာနဆိုတာသည် ကျန်းမာရေးဝန်ကြီးဌာနကို ပြောခြင်းဖြစ်ပါတယ်။ အဲဒီဝန်ကြီးဌာနအပြင် ကျွန်တော် ထပ်ဖြည့်ရမှာက (ဂ) ပြင်ဆင်ရမှာ ဝန်ကြီး ဌာန (သို့မဟုတ်) သက်ဆိုင်ရာဝန်ကြီးဌာန ခုနကပြောတဲ့ ကာကွယ်ရေးဝန်ကြီးဌာနကပဲ ဖြစ်စေ၊ ရင်းနှီးမြှုပ်နှံမှုဥပဒေနဲ့လာတဲ့ တက္ကသိုလ်များပဲဖြစ်စေ ကျွန်တော်တို့ ဝန်ကြီးဌာနကပြုတဲ့ဟာပဲ ဖြစ်စေ ဒါတွေ ဆေးတက္ကသိုလ်များ ပါလာမှာဖြစ်ပါတယ်။ နောက်တစ်ခုကတော့ အခု ဥပဒေ (၃)ခုမှာတော့ လက်မှတ်ရ ဆရာဝန်များနဲ့ပဲ ပတ်သက် ပါတယ်။ အဲဒီ ရည်ရွယ်ချက်ဟာ ဆေးပညာဆိုင်ရာ ဘွဲ့လက်မှတ်များကို ဥပဒေနဲ့ အညီ ဖြစ်ရန်လို့ ပြောတဲ့အခါမှာ အခုဟာက မပြည့်စုံပါဘူး။ ပုဒ်မ ရ ပြည်တွင်းဘွဲ့များ ဖြစ်ပါတယ်။ ပြည်ပဘွဲ့များ အတွက် ပြည်ပဘွဲ့များကို လိမ်ပြီးတပ်မယ်။ ဆေးတော့ မကုဘူး။ ဒါဆိုရင် ခုန ပြောထားတဲ့ ကောင်စီဥပဒေများနဲ့ မကိုက်ညီပါဘူး။ အဲဒါဆိုရင် အဲဒီ ပြည်ပဘွဲ့များကိုလည်း ထိန်းချုပ်ဖို့အတွက် ကျွန်တော် ထပ်မံဖြည့်စွက်ဖို့ လိုအပ်ပါမယ်။ ထပ်မံဖြည့်စွက်ရမယ့်အချက်ဆိုရင်တော့ သတ်မှတ်ချက်နဲ့ ကိုက်ညီခြင်းဆိုတာ ပြောပြဖို့လိုပါတယ်။ ဒါပေမဲ့ သတ်ချက်အရ ကျွန်တော် ဒီလောက်နဲ့ပဲ နိဂုံးချုပ်ပါတယ်ခင်ဗျား။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ် ဦးကျော်နိုင် ရဲ့ ဆွေးနွေးချက်နဲ့ ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value="Report">
<report>
<title>အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာ ကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)နှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉) ကို ဆွေးနွေးရန် လွှတ်တော်ကိုယ်စားလှယ်(၃)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေး နိုင်ပါပြီ။</speech>
<speech><mp id="1267">ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ အမျိုးသားလွှတ်တော် ပြည်သူတို့၏ တိုင်ကြားစာ ဆိုင်ရာကော်မတီ တင်သွင်းလာတဲ့ အစီရင်ခံစာအပေါ်မှာ ထောက်ခံအကြံပြု ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ ပြည်သူ့အသံနဲ့ ပြည်သူ့ဆန္ဒကို ဖော်ဆောင်ဖို့နဲ့ အစိုးရကို ထိန်းကျောင်းဖို့ ဆိုတာ ကျွန်မတို့ လွှတ်တော်၊ လွှတ်တော်ကော်မတီများနဲ့ လွှတ်တော်ကိုယ်စားလှယ်များရဲ့ အဓိကတာဝန်ပဲ ဖြစ်ပါတယ်။ အခုလို အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာ ကော်မတီရဲ့ တင်သွင်းလာတဲ့ အစီရင်ခံစာဟာ အထက်ပါ တာဝန်တွေကို ထမ်းဆောင်နေကြောင်း ထင်ဟပ်တဲ့အပြင် ပြည်သူတို့ရဲ့ လိုလားချက်နဲ့ နစ်နာမှုတွေကို များစွာ ဖြေရှင်းနိုင်ကြောင်း အစီရင်ခံစာမှာ တင်ပြထားတဲ့အတွက် ကော်မတီရဲ့ ရည်ရွယ်ချက်တွေကိုလည်း အကောင်အထည် ဖော်နိုင်မှာဖြစ်သလို ကျွန်မတို့ လွှတ်တော်ကိုယ်စားလှယ်များကလည်း ပြည်သူများရဲ့ ကိုယ်စား များစွာကျေးဇူးတင်ကြောင်း ပြောကြားလိုပါတယ်။ အဲဒီအတွက် ကော်မတီဥက္ကဋ္ဌ၊ အတွင်းရေးမှူး၊ အဖွဲ့ဝင်များနဲ့ ဝန်ထမ်းများကိုလည်း ကျေးဇူးတင်ကြောင်း ပြောကြားချင်ပါတယ်။ ဘာကြောင့်လဲဆိုလို့ရှိရင် ဒီအစီရင်ခံစာက အချက်အလက်များနဲ့ ပြည့်စုံပြီး သတင်း အချက်အလက်များလည်း ပြည့်ပြည့်စုံစုံ ဖော်ပြထားတဲ့အတွက် အထူးပဲကျေးဇူးတင်ပါတယ်။ ပြည်သူတွေအနေနဲ့ကလည်း ကော်မတီကို အထူးအလေးထားအားထားတယ်ဆိုတာ ထင်ရှားပါတယ်။ ဘာကြောင့်လဲဆိုတော့ ၂၀၁၉ ခုနှစ်၊ ဇန်နဝါရီလကနေပြီးတော့မှ ၂၀၁၉ ခုနှစ်၊ ဇွန်လအထိမှာ ဆိုလို့ရှိရင် ကော်မတီအနေနဲ့ ပြည်သူတို့ရဲ့ တိုင်ကြားစာပေါင်း (၈၇၆)စောင်ရရှိပြီးလည်း ဖြစ်ပါတယ်။ ဒါဆိုလို့ရှိရင် ကျွန်မတို့အနေနဲ့ တစ်လဆိုရင် ပျမ်းမျှတိုင်ကြားစာ (၁၅၀)လောက်နဲ့ ရုံးဖွင့်ရက် တွေမှာ တစ်ရက်ကို (၇)စောင်လောက် ပျမ်းမျှရရှိနေကြောင်း သိရပါတယ်။ အစီရင်ခံစာအရလည်း ကော်မတီအနေနဲ့ ပြည်သူတို့ရဲ့ တိုင်ကြားစာများကို အလေးထားဆောင်ရွက်ပြီး ဖြေရှင်းနိုင်မှု အကောင်းဆုံး ကြိုးစားဆောင်ရွက်ထားတာကို လေ့လာသိရှိရပါတယ်။ လေးစားအပ်ပါသော ဥက္ကဋ္ဌကြီးရှင်။ ပြည်သူတို့ရဲ့ တိုင်ကြားစာနဲ့ ပတ်သက်ပြီးတော့မှ ကော်မတီမှာ သုံးသပ်ဖော်ပြထားတဲ့ ထိုသို့ တိုင်ကြားစာများအား လွှဲပြောင်းပေးပို့ရာတွင် သက်ဆိုင်ရာ ဌာနအဖွဲ့အစည်းများမှ အမှုတွဲများ ဆောင်ရွက်ပြီးစီးမှု အခြေအနေများကို ်တစ်ပြေးညီ အမျိုးသားလွှတ်တော်ဥက္ကဋ္ဌထံ ပြန်လည်တင်ပြနိုင်မှုမရှိခြင်း၊ အချို့သော ဆောင်ရွက်မှုများသည် ကျေနပ်အားရဖွယ် မရှိခြင်း၊ သက်ဆိုင်ရာဌာနများမှ တင်ပြချက်များအတိုင်း ပြန်လည်တင်ပြခြင်း နှင့် အရေးယူဆောင်ရွက်မှုများ အားနည်းနေခြင်းတို့ကြောင့် သက်ဆိုင်ရာဌာန အဖွဲ့အစည်းများ အနေဖြင့် အလေးထား ဆောင်ရွက်ပြန်ကြားပေးသင့်ကြောင်း စိစစ်တွေ့ရှိရတယ်လို့ ဖော်ပြထားတဲ့ အချက်အပေါ်မှာ ကျွန်မအနေနဲ့ အကြံပြုတိုက်တွန်းဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ ကျွန်မတို့ ပြည်သူတွေအနေနဲ့ တိုင်ကြားစာတစ်စောင် ဒီလွှတ်တော်ရဲ့ တိုင်ကြားစာကော်မတီကို ပေးပို့ဖို့ဆိုလို့ရှိရင် အများကြီး ည်း ကုန်ပါတယ်။ အခက်အခဲ တွေလည်း အများကြီးရှိပါတယ်။ ကျွန်မတို့ ပြည်သူတွေမှာ ဒီတိုင်ကြားစာတစ်စောင် အချက်အလက် ပြည့်ပြည့်စုံစုံနဲ့ ရုံးစာအတိုင်းရေးဖို့အတွက် အခွင့်အရေးတွေ များစွာ နည်းခဲ့တာဖြစ်ပါတယ်။ အဲဒီ အတွက် သူတို့ဟာ ပြင်ပအကူအညီတွေယူရတယ်။ နောက်တစ်ခါ ဒီကိုပို့ဖို့ဆိုရင်လည်း ငွေကြေး လည်းကုန်ကျပါတယ်။ ည်း အများကြီး ကုန်ပါတယ်။ ပို့ပြီးတဲ့အခါမှာ တမျှော်မျှော်နဲ့ ပေါ့။ ဘယ်တော့များ ငါတို့ရဲ့ တိုင်ကြားစာကို ဖြေရှင်းပေးမလဲဆိုပြီးတော့မှ မစားနိုင်၊ မအိပ်နိုင်နဲ့ လည်းဖြစ်ရပါတယ်။ ဒါကြောင့် ဒီတိုင်ကြားစာတစ်စောင်ဟာ တိုင်ကြားလိုက်တဲ့ ပြည်သူတွေ ကတော့ စာလေးတစ်စောင်ပါပဲ။ ဒါပေမဲ့ အဲဒီစာထဲမှာ သူတို့ရဲ့ ဘဝတွေ၊ သူတို့ရဲ့ အခက်အခဲတွေ၊ သူတို့ရဲ့ လူမှုစီးပွားရေး အများကြီးပဲ နောက်ဆုံး ဘဝဆုံးရှုံးတဲ့အထိတောင်မှ အများကြီး သက်ရောက်မှု ရှိပါတယ်။ အဲဒီအတွက် ဒီတိုင်ကြားစာတစ်စောင်ကို ကျွန်မတို့နဲ့ တာဝန်ရှိတဲ့သူတွေအနေနဲ့ အလေးအနက်ထားပြီးတော့မှ ပြန်ကြားပေးဖို့ရာ ကျွန်မတို့ လွှတ်တော် ပြည်သူတို့၏ တိုင်ကြားစာ ဆိုင်ရာ ကော်မတီ၊ အစိုးရ၊ တရားရေးနှင့် သက်ဆိုင်တဲ့ ဌာနတွေလည်း တာဝန်ရှိ ပါတယ်။ ဘာကြောင့်လဲဆိုတော့ ပြည်သူတို့၏ တိုင်ကြားစာဆိုင်ရာ ကော်မတီမှာဆိုလို့ရှိရင် ကော်မတီကနေပြီး ဆောင်ရွက်ပြီးတော့မှ ဌာနတွေကို ပို့လိုက်တဲ့ စာတွေထဲမှာ ပြန်ကြားချက် တွေက အရမ်းကိုပဲ နည်းလို့ဖြစ်ပါတယ်။ အဲဒီအတွက် ကျွန်မအနေနဲ့ ဒီမယ် အထူးပြုပြီးတော့မှ တင်ပြပေးလိုပါတယ်။ အဲဒါကတော့ ဘာလဲဆိုလို့ရှိရင် ကော်မတီရဲ့ အစီရင်ခံစာအရဆိုရင် တိုင်း ဒေသကြီး၊ ပြည်နယ်အလိုက်စာရင်းမှာ မန္တလေးတိုင်းဒေသကြီးက တိုင်စာ(၁၄၀)စောင် လက်ခံရရှိ ခဲ့တယ်။ ရန်ကုန်တိုင်းဒေသကြီးက (၁၃၅)စောင်၊ ပဲခူးတိုင်းဒေသကြီးက (၁၀၉)စောင်၊ စစ်ကိုင်းတိုင်း ဒေသကြီးက (၇၉)စောင်နဲ့ အများဆုံးတိုင်ကြားစာ လက်ခံရရှိပါတယ်။ ဒါပေမယ့်လို့လဲ ပြန်ကြားတဲ့ အခါမှာဆိုလို့ရှိရင် ကျွန်မတို့ ပြန်ကြားတာကတော့ ကျွန်မ ဒီနေရာမှာ ကော်မတီက တင်ပြတာတော့ ၂၀၁၆ ခုနှစ်၊ ဖေဖော်ဝါရီလကနေပြီးတော့မှ ၂၀၁၉ ခုနှစ် ဇွန်လအထိမှာဆိုလို့ရှိရင် တိုင်ကြားစာ ပြန်ကြားဖို့မရှိတဲ့ တိုင်းဒေသကြီး၊ ပြည်နယ်တွေမှာ အများဆုံးကတော့ မန္တလေးတိုင်းဒေသကြီးက (၁၀၄)စောင်၊ ပဲခူးတိုင်းဒေသကြီးက အစောင်(၁၀၀)၊ စစ်ကိုင်းတိုင်းဒေသကြီးက (၈၁)စောင်၊ ဧရာဝတီ တိုင်းဒေသကြီးက (၇၉)စောင်၊ ရန်ကုန်တိုင်းဒေသကြီးက (၆၆)စောင်၊ ရခိုင်ပြည်နယ်က (၅၃)စောင်နဲ့ အများဆုံးဖြစ်ပါတယ်။ ဒီအာဏာပိုင်အဖွဲ့အစည်းတွေနဲ့ဆိုရင် နေပြည်တော်ကောင်စီက (၁၂)စောင်၊ အဂတိလိုက်စားမှု တိုက်ဖျက်ရေးကော်မရှင်က (၉)စောင်၊ ပြည်ထောင်စုတရားလွှတ်တော်ချုပ်က (၄)စောင်နဲ့ အများဆုံးဖြစ်ပါတယ်။ ပြည်ထောင်စုအဆင့် ဝန်ကြီးဌာနတွေမှာတော့ ပြည်ထဲရေးဝန်ကြီးဌာနက (၆၃)စောင်နဲ့ အများဆုံး အဲဒီနောက်မှာ ကာကွယ်ရေးဝန်ကြီးဌာနက (၁၁)စောင်၊ ပြည်ထောင်စုအစိုးရအဖွဲ့ ဝန်ကြီးရုံးက (၁၀)စောင်၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက (၈)စောင်နဲ့ အများဆုံးဖြစ်ပါတယ်။ ဒါကြောင့် ကျွန်မအနေနဲ့ ဒီနေရာကနေပြီးတော့မှ သက်ဆိုင်ရာအဖွဲ့အစည်း၊ ဝန်ကြီးဌာနများ၊ တိုင်းဒေသကြီး၊ ပြည်နယ်အစိုးရများကို ပြန်ကြားဖို့ ကျန်ရှိနေတဲ့ တိုင်ကြားစာတွေ အမြန်ဆုံး ပြန်ကြားပေးပြီးတော့မှ အလေးထားဆောင်ရွက်ပေးဖို့ ဥက္ကဋ္ဌကြီးကနေတစ်ဆင့် ထပ်မံ တိုက်တွန်းလိုပါတယ်။ ဒီလိုတိုင်ကြားစာတွေ မပြန်နိုင်တာဟာ ဘာကြောင့်လဲ။ စီမံခန့်ခွဲမှု အားနည်း နေလို့လား။ ဒါမှမဟုတ်လို့ရှိရင် တိုင်ကြားစာပြန်ဖို့ အရည်အသွေးတွေ အားနည်းနေလို့လား။ ဝန်ထမ်းတွေ မလုံလောက်လို့လား။ ဒါမှမဟုတ်လို့ရှိရင် သီးသန့်ဌာနတစ်ခု မရှိလို့လား။ ဒါတွေ ကိုတော့ မေးခွန်းမေးစရာ ရှိပါတယ်။ ဒါကြောင့်မို့လို့ ကျွန်မအနေနဲ့ နောက်ဆုံး တင်ပြချင်တာကတော့ ပြည်သူတွေရဲ့ စိတ်ပိုင်း ဆိုင်ရာ၊ ရုပ်ပိုင်းဆိုင်ရာ၊ ငွေကြေးပိုင်းဆိုင်ရာတွေ အများကြီးထိခိုက်မှုအတွက် သက်ရောက်မှုရှိမယ်။ ဒီလိုမျိုး ပြည်သူတွေရဲ့ တိုင်ကြားစာတွေကို ကျွန်မတို့ သက်ဆိုင်ရာဌာနများကနေပြီးတော့မှ ကြောင်းပြန်ကြားပေးဖို့ ကော်မတီကိုလည်း ကျွန်မအနေနဲ့ တိုက်တွန်းတင်ပြရင်းနဲ့ နိဂုံးချုပ် ပါတယ်။ အားလုံး ကျေးဇူးတင်ပါတယ်ရှင်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း ဆွေးနွေးနိုင်ပါပြီ။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာ ပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျာ။ ကျွန်တော့်အနေနဲ့ အမျိုးသားလွှတ်တော် ပြည်သူတို့ရဲ့ တိုင်ကြားစာဆိုင်ရာကော်မတီရဲ့ ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)နဲ့ ပတ်သက်ပြီး ထောက်ခံအကြံပြု တင်ပြဆွေးနွေးသွားမှာဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ နိုင်ငံတစ်ဝန်းလုံးမှာရှိကြတဲ့ ပြည်သူများဟာ ပြည်သူတို့ရဲ့ တိုင်ကြားစာဆိုင်ရာကော်မတီအပေါ်မှာ များစွာ မျှော်လင့်အားကိုးမှုရှိကြောင်း ကြားသိ တွေ့မြင်နေရပါတယ်။ ထို့အတူ ပြည်သူတို့၏ တိုင်ကြားစာဆိုင်ရာကော်မတီကို ရောက်ရှိလာတဲ့ တိုင်ကြားစာများကို ထောက်ရှုခြင်းအားဖြင့်လည်း အားကိုးကြကြောင်း ပေါ်လွင်နေတာကို တွေ့ရှိရ ပါတယ်။ ကျွန်တော်တို့နိုင်ငံမှာ တရားဥပဒေစိုးမိုးရေးကို အဓိကထားဆောင်ရွက်နေသော်လည်း အချို့သောဒေသတွေမှာ တရားဥပဒေစိုးမိုးမှု အားနည်းနေတာကိုလည်း တွေ့ရှိရပါတယ်။ ထို့အတူ ပြည်သူများအကြား တရားမျှတမှုမရှိခြင်း၊ မမှန်မကန်ဆောင်ရွက်ခြင်း၊ အဂတိမကင်းသော ဘက်လိုက် ဆောင်ရွက်ခြင်းစတဲ့ ဆောင်ရွက်မှုများအပေါ်မှာ ပြည်သူများအနေဖြင့် ပြည်သူတို့၏တိုင်ကြားစာ ဆိုင်ရာကော်မတီကို အားကိုးအားထားပြုပြီးတော့ တိုင်ကြားလာတာကို တွေ့ရှိရပါတယ်။ တိုင်ကြားစာကို ပြည်သူများမှ အသိပေးတင်ပြ တိုင်တန်းခြင်းဖြင့် တိုင်ကြားစာကော်မတီမှ အထူး အလေးဂရုပြုကာ ဥပဒေနှင့်အညီ မှန်ကန်စွာ၊ မြန်ဆန်စွာ၊ ထိရောက်စွာ ဆောင်ရွက်ပေးခြင်းဖြင့် ပြည်သူများရဲ့ နစ်နာမှုကို ကူညီဖြေရှင်းဆောင်ရွက်ပေးသကဲ့သို့ တိုင်ကြားစာပေးပို့သူ ပြည်သူများ အတွက် များစွာ အကျိုးကျေးဇူးဖြစ်ထွန်းစေပါတယ်။ ထို့အပြင် ပြည်သူတို့၏ တိုင်ကြားစာဆိုင်ရာကော်မတီသည် ကွင်းဆင်းလေ့လာရန် လိုအပ်သည့် တိုင်ကြားစာများကို အမျိုးသားလွှတ်တော်ဥက္ကဋ္ဌကြီးရဲ့ ခွင့်ပြုချက်ဖြင့် သက်ဆိုင်ရာ ဒေသများသို့ ကွင်းဆင်းလေ့လာဆောင်ရွက်ခဲ့ရာ၌ ပြည်သူတို့ရဲ့ ဆန္ဒ၊ လိုလားချက်၊ နစ်နာချက် များကို ဥပဒေနှင့်အညီ ကူညီဖြေရှင်းဆောင်ရွက်ပေးနိုင်ကြောင်းကို သိရှိရပါတယ်။ ကော်မတီရဲ့ ဆောင်ရွက်မှုဟာ တရားဥပဒေစိုးမိုးရေးကို ပိုမိုအထောက်အကူပြုစေပြီး အဂတိ လိုက်စားမှုတိုက်ဖျက်ရေး ကော်မရှင်အတွက်လည်း အထောက်အကူပြုနိုင်ကြောင်း သိရှိရပါတယ်။ သို့အတွက် တိုင်ကြားသူ ပြည်သူလူထုထံမှ ကော်မတီအား ကျေးဇူးတင်ရှိကြောင်း စာဖြင့်တစ်မျိုး၊ ဖုန်းဖြင့်တစ်သွယ် ပြောကြားလာမှုကို သိရှိရတဲ့အတွက် ပြည်သူတို့၏ တိုင်ကြားစာဆိုင်ရာ ကော်မတီရဲ့ ဆောင်ရွက်မှုကို လေးစားအသိမှတ်ပြုပါကြောင်း ပြောကြားလိုပါတယ်။ လေးစားရပါသော ဥက္ကဋ္ဌကြီးခင်ဗျား။ ပြည်သူတို့၏ တိုင်ကြားစာဆိုင်ရာကော်မတီရဲ့ အစီရင်ခံစာ နောက်ဆက်တွဲ (က)မှာ မြေပုံနှင့်တကွ တိုင်းဒေသကြီးနှင့် ပြည်နယ်များမှ တင်ပြ လာတဲ့ တိုင်ကြားစာများကို မူရင်း၊ မိတ္တူ ခွဲပြီးတော့ တင်ပြထားတာလည်း ကျေနပ်စရာကောင်း ပါတယ်။ ရှေ့မှာ တိုင်ကြားစာ လက်ခံရရှိမှုကို အမျိုးသားလွှတ်တော်ဥက္ကဋ္ဌကြီးကို လိပ်မူပြီးတော့ (၁၁၁)စောင်၊ တိုင်ကြားစာဥက္ကဋ္ဌ ကို လိပ်မူပြီးတော့ (၇၆၅)စောင်၊ ပေါင်း (၈၇၆)စောင် ရှိပါတယ်။ နောက်ဆက်တွဲ(က)ရဲ့ မူရင်းက (၆၉၅)စောင်၊ မိတ္တူက (၁၈၁)စောင် ပေါင်းလိုက်တော့ (၈၇၆)စောင် ကိုက်ညီမှုရှိကြောင်း တွေ့ရှိရတဲ့အတွက် တိကျသေချာစွာ ဆောင်ရွက်ထားတာ သိရှိရပါတယ်။ ထို့အတူ နောက်ဆက်တွဲ(ခ)၊ နောက်ဆက်တွဲ(ဂ)၊ နောက်ဆက်တွဲ(ဃ)၊ နောက်ဆက်တွဲ(င)တို့မှာ တိုင်းဒေသကြီးနှင့် ပြည်နယ်အလိုက် အာဏာပိုင်အဖွဲ့အစည်းအလိုက်၊ ဝန်ကြီးဌာနအလိုက် ဆောင်ရွက်ခဲ့မှုအခြေအနေများ တင်ပြထားမှုကလည်း သဘောကျ ကျေနပ်စရာကောင်းတာကို လည်း တွေ့ရှိရပါတယ်။ နောက်ဆက်တွဲ(စ)ဖြင့် ဝန်ကြီးဌာနများ၊ သက်ဆိုင်ရာ အာဏာပိုင် အဖွဲ့အစည်းများ၊ ပြည်နယ်၊ တိုင်းဒေသကြီးတို့ရဲ့ အရေးယူဆောင်ရွက်မှုများ စသည်ဖြင့် ဖော်ပြ ထားမှုကလည်း ပြည်သူတို့၏ တိုင်ကြားစာဆိုင်ရာကော်မတီရဲ့ ကြိုးစားအားထုတ်မှုကို ပိုမိုပေါ်လွင် စေပါတယ်။ ထို့အတူ သက်ဆိုင်ရာ အစိုးရအဖွဲ့ဝန်ကြီးဌာနများမှ အရေးယူခဲ့မှု ဆက်စပ်ပစ္စည်းများ သိမ်းဆည်းရရှိခဲ့မှုများနှင့် ဌာနဆိုင်ရာ အရာထမ်း၊ အမှုထမ်းများ အရေးယူခဲ့မှုများ စသည်ဖြင့် ပြည့်စုံစွာ ဖော်ပြထားတာကိုလည်း တွေ့ရှိရပါတယ်။ လေးစားရပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ပြောကြားလိုတာကတော့ ကျွန်တော်တို့ လွှတ်တော်ကိုယ်စားလှယ်များဟာ ဥပဒေပြုရေးတာဝန်၊ စောင့်ကြည့်ထိန်းကျောင်းရေး တာဝန်၊ ကိုယ်စားပြုရေးတာဝန်တွေကို ဆောင်ရွက်ကြရပါတယ်။ ထို့အတူ ပြည်သူ့အသံ လွှတ်တော် အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့ရဲ့ မျှော်လင့်ချက် လွှတ်တော်က ဖော်ဆောင်ရွက် ဆိုတာနဲ့အညီ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီကို တိုင်ကြား လာတဲ့ တိုင်ကြားသူများရဲ့ စာများနဲ့ပတ်သက်ပြီး ဥပဒေနှင့်အညီ မှန်မှန်ကန်ကန် တိတိကျကျ သေသေချာချာ ကြိုးစားဆောင်ရွက်ထားတာကို တွေ့ရှိရပါတယ်။ သို့သော် တိုင်ကြားစာကော်မတီ အနေနဲ့ ယခုလိုဆောင်ရွက်နိုင်တာအပေါ်မှာ အားရကျေနပ်နေရုံနဲ့ မပြီးသေးပါဘူး။ နောက်ထပ် ဒီထက်များစွာ ကြိုးစားအားထုတ်ဆောင်ရွက်ဖို့ လိုအပ်ကြောင်းကိုလည်း အကြံပြုတင်ပြလိုပါတယ်။ ဘာဖြစ်လို့လဲဆိုတော့ ပေးပို့ ပြန်ကြားဆိုတဲ့ အရေအတွက်ထက် ပြန်ကြားရန်ကျန် ဆိုတဲ့ အရေအတွက်က ပိုမိုများပြားနေတာကိုလည်း တွေ့ရှိရလို့ ဖြစ်ပါတယ်။ ပြည်သူတို့၏ တိုင်ကြားစာ ဆိုင်ရာကော်မတီရဲ့ ဆောင်ရွက်မှုများဟာ ကျွန်တော်တို့နိုင်ငံရဲ့ တရားဥပဒေစိုးမိုးရေးကို တည့်မတ် ထိန်းကျောင်း အထောက်အကူပြုစေပါကြောင်း၊ သို့အတွက် ပြည်သူတို့၏ တိုင်ကြားစာဆိုင်ရာ ကော်မတီအနေနဲ့ နိုင်ငံအကျိုး ပြည်သူ့အကျိုးတို့ကို ရှေးရှုပြီးတော့ ယခု မိမိတို့ဆောင်ရွက်နေတဲ့ အရှိန်အဟုန်ထက် များစွာ တိုးမြှင့်ဆောင်ရွက်ပေးပါရန် လေးစားစွာ အကြံပြုတိုက်တွန်းရင်းနဲ့ နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၅)မှ ဦးတင်အောင်ထွန်း ဆွေးနွေးနိုင်ပါပြီ။</speech>
<speech><mp id="1279">ဦးတင်အောင်ထွန်း၊ မကွေးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်က မင်းဘူးမြို့နယ်၊ စကုမြို့နယ်၊ ပွင့်ဖြူမြို့နယ်တို့ပါဝင်တဲ့ မကွေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးတင်အောင်ထွန်း ပါ။ အမျိုးသား လွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)နဲ့ စပ်လျဉ်းလို့ ဆွေးနွေးသွားမှာဖြစ်ပါတယ်။ လေးစားအပ်တဲ့ အမျိုးသားလွှတ်တော်ဥက္ကဋ္ဌနှင့် အမျိုးသားလွှတ်တော်ကိုယ်စားလှယ် များခင်ဗျား။ ပထမပိုင်းအနေနဲ့ အစီရင်ခံစာအပိုဒ် ၅ ကော်မတီမှ ဆောင်ရွက်သည့်လုပ်ငန်းကိစ္စများ အမှုတွဲများ လက်ခံရရှိမှုအခြေအနေနှင့် ဆောင်ရွက်မှုများ ဖော်ပြတဲ့နေရာမှာ ၁-၁-၂၀၁၉ မှ ၃၀-၆-၂၀၁၉ အထိ ကာလတစ်ခုအတွင်းမှာဖြစ်လို့ အမျိုးသားလွှတ်တော်ဥက္ကဋ္ဌမှ လက်ခံရရှိတဲ့ (၁၁၁)စောင်၊ ကော်မတီဥက္ကဋ္ဌမှ လက်ခံရရှိတဲ့ (၇၆၅)စောင်၊ စုစုပေါင်း (၈၇၆)စောင် စာတိုင်(၄)ခုနဲ့ တစ်တန်းတည်း ပြည့်စုံပြီဖြစ်ပါတယ်။ အထက်အောက်အရေအတွက် ပေါင်းစရာမရှိတော့တဲ့ အခြေအနေမှာ နောက်ထပ်တစ်တန်းနဲ့ စုစုပေါင်းဆိုပြီး အပေါ်က စာတမ်းကို ပြန်ကူးဖော်ပြရန် မလိုတော့ဘူးလို့ ကျွန်တော့်အနေနဲ့ မြင်မိပါတယ်။ ပြည်သူတို့၏ တိုင်ကြားစာဆိုင်ရာကော်မတီမှာ အမျိုးသားလွှတ်တော်ဥက္ကဋ္ဌ လက်ခံရရှိတဲ့ အမှုတွဲကလည်း များပြားတာကို ယခင် အစီရင်ခံစာ အဆက်ဆက် ဖော်ပြထားခဲ့တဲ့အတွက်လည်း သိရှိရပါတယ်။ ၂၃-၂-၂၀၁၆ မှ ၃၁-၁၂-၂၀၁၈ ရက်နေ့ အထိ လွှတ်တော်ဥက္ကဋ္ဌထံ (၃၆၈၉)စောင်၊ တိုင်ကြားစာ ဥက္ကဋ္ဌထံ (၃၇၁၄)စောင်ဖြစ်ကြောင်း ပြည်သူတို့၏ တိုင်ကြားစာဆိုင်ရာကော်မတီက ဒုတိယအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေးသို့ လွန်ခဲ့တဲ့ မတ်လအတွင်းက တင်သွင်းခဲ့တဲ့ အစီရင်ခံစာ (၁/၂၀၁၈)မှာ ပါရှိခဲ့ ပါတယ်။ အမျိုးသားလွှတ်တော်ဥက္ကဋ္ဌထံ ပြည်သူများက တိုင်တန်းလို့ ပြည်သူတို့၏ တိုင်ကြားစာ ဆိုင်ရာကော်မတီကို လွှဲပြောင်းဆောင်ရွက် စေတဲ့အမှုများနှင့်ပတ်သက်ပြီး ဆောင်ရွက်ပြီးစီးမှုများကို အမှုတစ်ခုချင်းအလိုက် ပြည်သူတို့၏ တိုင်ကြားစာဆိုင်ရာကော်မတီက အမျိုးသားလွှတ်တော် ဥက္ကဋ္ဌထံ ပြန်လည်တင်ပြနိုင်မှု အခြေအနေကိုလည်း အစီရင်ခံစာမှာ ဖော်ပြပေးရင် ပိုမိုပြည့်စုံမယ်လို့ ထင်မြင်မိပါတယ်။ ဒုတိယပိုင်းအနေနဲ့ အမျိုးသားလွှတ်တော်ဥက္ကဋ္ဌက ပြည်သူတို့၏ တိုင်ကြားစာဆိုင်ရာ ကော်မတီကို လွှဲပြောင်းဆောင်ရွက်စေတဲ့ ကိစ္စရပ်များနှင့်စပ်လျဉ်းလို့ ဆွေးနွေးလိုတဲ့ ကိစ္စတစ်ရပ် ရှိနေပါတယ်။ ကျွန်တော့်အနေနဲ့ ၂၇-၁၀-၂၀၁ရ ရက်စွဲနဲ့ ၁၀-၅-၂၀၁၀ ရက်နေ့က တရားရုံးချုပ် မန္တလေးရုံးထိုင် ၂၀၀၉ ခုနှစ် တရားမပြင်ဆင်မှုအမှတ် ၂၁၄ တွင် ချမှတ်ခဲ့သည့် စီရင်ချက်အမိန့်သည် တရားမျှတမှန်ကန်မှု ရှိ/မရှိနှင့် တရားမျှတမှန်ကန်မှုမရှိခဲ့ပါက နစ်နာသူများအတွက် ကုစားပေး နိုင်မည့် နည်းလမ်း ရှိ/မရှိ သိရှိလိုကြောင်း နစ်နာသူရဲ့ တင်ပြချက်အရ ကြယ်ပွင့်ပြမေးခွန်း မေးမြန်းထားရာမှာ နစ်နာသူက အမျိုးသားလွှတ်တော်ဥက္ကဋ္ဌထံကိုလည်း တင်ပြတိုင်တန်းထားတဲ့ အတွက် ပြည်သူတို့၏ တိုင်ကြားစာဆိုင်ရာကော်မတီကို လွှဲပြောင်းပေးဖို့ ဆောင်ရွက်စေတဲ့အတွက် ကြယ်ပွင့်ပြမေးခွန်းကို ယနေ့အထိ ဆိုင်းငံ့ထားကြောင်း သိရှိရပါတယ်။ တိုင်တန်းသူက ဒေါ်ဥမ္မာသိန်း ဖြစ်ပါတယ်။ ဒီတိုင်ကြားမှုနဲ့ ပတ်သက်လို့ ပြည်သူတို့၏ တိုင်ကြားစာဆိုင်ရာ ကော်မတီရဲ့ နောက်ဆုံးပြီးပြတ်အောင် ဆောင်ရွက်ချက် အမျိုးသားလွှတ်တော်ဥက္ကဋ္ဌထံ အစီရင်ခံ တင်ပြမှ ကျွန်တော့်ရဲ့ ကြယ်ပွင့်ပြမေးခွန်း ဆက်လက်ဆောင်ရွက်နိုင်မှာဖြစ်ပါတယ်။ ဒါ့ကြောင့် အထက်မှာ ကျွန်တော့်အနေနဲ့ အမျိုးသားလွှတ်တော်ဥက္ကဋ္ဌထံ ပြည်သူများက တိုင်တန်းလို့ ပြည်သူတို့၏ တိုင်ကြားစာဆိုင်ရာကော်မတီကို လွှဲပြောင်းဆောင်ရွက်စေတဲ့ အမှုများနဲ့ ပတ်သက်ပြီး ဆောင်ရွက် ပြီးစီးမှုများကို အမှုတစ်ခုချင်းအလိုက် ပြည်သူတို့၏ တိုင်ကြားစာဆိုင်ရာကော်မတီက အမျိုးသား လွှတ်တော်ဥက္ကဋ္ဌထံ ပြန်လည်တင်ပြနိုင်မှု အခြေအနေကိုလည်း အစီရင်ခံစာမှာ ဖော်ပြပေးရင် ပိုမိုပြည့်စုံမယ်ထင်ပါတယ်လို့ ဆွေးနွေးရခြင်းဖြစ်ပါတယ်။ ဒီအမှုနဲ့စပ်လျဉ်းလို့ နောက်ဆုံး ဆောင်ရွက် ပေးနိုင်မှု အခြေအနေလေးကိုလည်း သိရှိလိုပါတယ်။ ဒါမှ (၂)နှစ်ခန့်ကြာမြင့်ပြီဖြစ်တဲ့ ကျွန်တော် မေးမြန်းထားတဲ့ ကြယ်ပွင့်ပြမေးခွန်းကို သက်ဆိုင်ရာ ပြည်ထောင်စုတရားလွှတ်တော်ချုပ်က ဖြေကြား ဆောင်ရွက်ကုစားပေးနိုင်မယ့် အခြေအနေမို့ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော် ပြည်သူတို့၏တိုင်ကြားစာဆိုင်ရာကော်မတီ၏ အစီရင်ခံစာကို သဘောတူ လက်ခံရန် အဆိုတင်သွင်းခြင်းနှင့် အမျိုးသားလွှတ်တော်၏ အတည်ပြုချက် ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)ကို အမျိုးသားလွှတ်တော်က သဘောတူလက်ခံရန် အဆိုတင်သွင်းခြင်းနှင့် အတည်ပြုချက် ရယူခြင်းတို့ကို ဆောင်ရွက်မှာ ဖြစ်ပါတယ်။ ယခု ပြည်သူတို့၏ တိုင်ကြားစာဆိုင်ရာကော်မတီက အဆို တင်သွင်းဖို့ ဖြစ်ပါတယ်။</speech>
<speech><mp id="1307">ဦးလှမြင့်(ခ) ဦးလှမြင့်သန်း(ဥက္ကဋ္ဌ၊ ပြည်သူတို့၏ တိုင်ကြားစာဆိုင်ရာ ကော်မတီ)</mp>လေးစားအပ်ပါသော ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ မွန်ပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ပြည်သူတို့၏ တိုင်ကြားစာဆိုင်ရာကော်မတီ ဥက္ကဋ္ဌ ဦးလှမြင့်(ခ) ဦးလှမြင့်သန်း ဖြစ်ပါတယ်။ ကျွန်တော် အဆိုကို မတင်သွင်းခင်မှာ ကျွန်တော်တို့ တိုင်ကြားစာနဲ့ ပတ်သက်ပြီး လွှတ်တော်ကိုယ်စားလှယ်ကြီးများရဲ့ ဆွေးနွေးချက်ကို အနည်းငယ် ပြန်လည် ရှင်းလင်းဖြေကြားလိုပါတယ်။ ပြည်သူတို့၏ တိုင်ကြားစာဆိုင်ရာကော်မတီ အစီရင်ခံစာ (၁/၂၀၁၉)နဲ့ ပတ်သက်ပြီး အပြုသဘောအမြင်ဖြင့် အားပေးထောက်ပြ အကြံပြုဆွေးနွေးပေးကြပါသော လွှတ်တော် ကိုယ်စားလှယ်တော်ကြီးများအား ကော်မတီရဲ့ ကိုယ်စားလည်းကောင်း၊ ကော်မတီဝန်ထမ်းများ ကိုယ်စားလည်းကောင်း လှိုက်လှဲစွာ ကျေးဇူးတင်ရှိပါကြောင်း ပထမ ပြောကြားလိုပါတယ်။ ထောက်ပြ အကြံပြုဆွေးနွေးချက်များနှင့်ပတ်သက်ပြီး ကော်မတီရဲ့ ဆောင်ရွက်ချက်များကို ပြန်လည် သုံးသပ်ပြီး ပြုပြင်ဖြည့်စွက် ပြင်ဆင်သင့်တာများကိုလည်း ဆက်လက်ကြိုးစား ဆောင်ရွက်သွား မည်ဖြစ်ပါကြောင်း လွှတ်တော်ကြီးသို့ ပြန်လည်အစီရင်ခံပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ ခင်ဗျား။ အမျိုးသားလွှတ်တော်ဥက္ကဋ္ဌကြီးထံမှ လွှဲပြောင်းပေးပို့တဲ့ အမှုတွဲနဲ့ပတ်သက်ပြီး ကျွန်တော် တို့မှာ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီမှာ မူများ ချထားတာ ရှိပါတယ်။ အဲဒါကတော့ ဘာလဲဆိုလို့ရှိရင် တချို့ အမှုတွဲတွေ၊ တိုင်စာတွေကို ကျွန်တော်တို့ ဆောင်ရွက်ခြင်းမပြုတဲ့ကိစ္စဖြစ်ပါတယ်။ အဲဒါကဘာလဲဆိုတော့ ဥပမာ တရားရုံးမှာ တရားစွဲဆိုလို့ မပြီးပြတ်သေးတဲ့ကိစ္စနဲ့ ပတ်သက်ပြီး တိုင်ကြားလာတဲ့စာများ၊ အကြံပြုစာများ၊ သိသာရန်ပေးတဲ့ စာများ၊ လက်မှတ်မပါတဲ့ တိုင်စာများ၊ နစ်နာသူက တိုင်ကြားခြင်းမဟုတ်ပဲနဲ့ ကြားလူများက တိုင်ကြားလာတဲ့စာများ၊ တောင်စဉ်ရေမရ ရေးထားတဲ့စာများ၊ မြေယာသိမ်းမှုကြောင့် တိုင်ကြား လာတဲ့ အမှုတွေကိုတော့ ကျွန်တော်တို့ရဲ့ ဒုတိယသမ္မတ(၂) ဥက္ကဋ္ဌအဖြစ် ဆောင်ရွက်တဲ့ မြေစစ် ဗဟိုကော်မတီကို ကျွန်တော်တို့ လွှဲပြောင်းပေးပို့ပါတယ်။ ကျွန်တော်တို့ တိုက်ရိုက်ဆောင်ရွက်ခြင်း မပြုပါဘူး။ နောက်တစ်ခါ အထောက်အထား ပူးတွဲတင်ပြခြင်းမရှိတဲ့အပြင် တင်ပြဖို့မရေရာတဲ့ အမှုတွဲတိုင်စာများကိုလည်း ကျွန်တော်တို့ အရေးယူဆောင်ရွက်ခြင်း မပြုပါဘူး။ နောက်တစ်ခုကတော့ ဌာနပေါင်းစုံကို တိုက်ရိုက် တစ်ပြိုင်တည်းတင်ပြတဲ့ တိုင်စာများကို လည်း ကျွန်တော်တို့ အရေးယူခြင်းမပြုပါဘူး။ အဲဒီတော့ ကျွန်တော်တို့မှာ လွှတ်တော်ကိုယ်စားလှယ် တော်ကြီးများရဲ့ တင်ပြချက်နဲ့ ပတ်သက်ပြီး တချို့ကို ကျွန်တော် ပြန်လည်ရှင်းလင်းတင်ပြပါမယ်။ အဲဒါကတော့ မကွေးတိုင်းဒေသကြီး မဲဆန္ဒနယ်အမှတ်(၅)မှ လွှတ်တော်ကိုယ်စားလှယ်ကြီး တင်ပြတဲ့ ကိစ္စဖြစ်ပါတယ်။ ကျွန်တော်တို့ ဒီနေ့ ပြည်သူတို့၏ တိုင်ကြားစာဆိုင်ရာကော်မတီမှာ အမှုပေါင်း (၈၅၀၀)ကျော်တော့ ရှိနေပါတယ်။ အဲဒီတော့ အခု လွှတ်တော်ကိုယ်စားလှယ်ကြီး မေးထားတဲ့ ဒေါ်ဥမ္မာသိန်း အမှုတွဲနဲ့ပတ်သက်ပြီး ကျွန်တော် ချက်ချင်းမတင်ပြနိုင်တာကိုတော့ ဝမ်းနည်းစွာဖြင့် ပြန်လည်ဖြေကြားရပါတယ်။ သို့သော်လည်းပဲ အဲဒါကို ကျွန်တော်တို့ ပြန်လည်စိစစ်ပြီး လွှတ်တော် ကိုယ်စားလှယ်ကြီးထံကို ဥက္ကဋ္ဌကြီးရဲ့ လမ်းညွှန်ချက်နှင့်အညီ ပြန်ကြားသွားမည်ဖြစ်ပါကြောင်း တင်ပြလိုပါတယ်။ ဖြစ်သင့်တာကတော့ ဒီထက်စောစွာ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီကို လွှတ်တော်ကိုယ်စားလှယ်ကြီးက ဆက်သွယ်ပြီး မေးမြန်းခဲ့မယ် ဆိုရင် ဒီထက်ပိုပြီးတော့ အကျိုးသက်ရောက်မှုရှိနိုင်တယ်လို့လည်း ပြန်ကြားလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ် များအားလုံးခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးကို တင်သွင်းတဲ့ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ လုပ်ငန်း ဆောင်ရွက်မှုအစီရင်ခံစာ (၁/၂၀၁၉)အား အမျိုးသားလွှတ်တော်က သဘောတူလက်ခံပေးပါရန် လေးစားစွာဖြင့် အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အဆိုကို အတည်ပြုရန် လွှတ်တော်ရဲ့ သဘောထားရယူပါမယ်။ အမျိုးသား လွှတ်တော် ပြည်သူတို့၏ တိုင်ကြားစာဆိုင်ရာ ကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် အမျိုးသားလွှတ်တော် ပြည်သူတို့၏ တိုင်ကြားစာ ဆိုင်ရာ ကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)ကို လွှတ်တော်က အတည်ပြုကြောင်း ကြေညာပါတယ်။</speech>
</report>
<report>
<title>အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ၏ ဒုတိယအကြိမ် အမျိုးသားလွှတ်တော် ပထမပုံမှန်အစည်းအဝေးမှ (၁၂)ကြိမ်မြောက်ပုံမှန် အစည်းအဝေးအထိ တင်သွင်းမေးမြန်းခဲ့သည့် အဆို၊ မေးခွန်းများနှင့် စပ်လျဉ်းသည့် အစီရင်ခံစာကို အမျိုးသားလွှတ်တော်သို့ ဖတ်ကြားတင်သွင်းခြင်း</title>
<speech type="speaker">အစီအစဉ်(၁၁)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ၏ ဒုတိယအကြိမ် အမျိုးသားလွှတ်တော် ပထမပုံမှန်အစည်းအဝေးမှ (၁၂)ကြိမ်မြောက် ပုံမှန်အစည်းအဝေးအထိ တင်သွင်းမေးမြန်းခဲ့သည့် အဆို၊ မေးခွန်းများနှင့် စပ်လျဉ်းသည့် အစီရင်ခံစာကို အမျိုးသားလွှတ်တော်သို့ ပေးပို့ထားပါတယ်။ ယခု အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီက အစီရင်ခံစာကို ဖတ်ကြားတင်သွင်းဖို့ ဖိတ်ခေါ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ အစိုးရ၏ အာမခံချက်များ၊ ကတိများနှင့် တာဝန်ခံချက် များ စိစစ်ရေးကော်မတီ)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသား လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီဝင် မွန်ပြည်နယ် မဲဆန္ဒနယ် အမှတ်(၅)မှ ဒေါ်မြတ်သီတာထွန်း ဖြစ်ပါတယ်။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၉၆၊ ၉ရ နှင့် ၁၀၀ တို့အရ ဒုတိယအကြိမ် အမျိုးသားလွှတ်တော် ပထမပုံမှန်အစည်းအဝေးမှ (၁၂)ကြိမ်မြောက်ပုံမှန်အစည်းအဝေးအထိ အမျိုးသားလွှတ်တော်ကိုယ်စားလှယ်များက တင်သွင်း မေးမြန်းခဲ့တဲ့ အဆို၊ မေးခွန်းများနှင့် စပ်လျဉ်းတဲ့ အစီရင်ခံစာကို လွှတ်တော်သို့ တင်ပြသွားမှာ ဖြစ်ပါတယ်ရှင်။ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ ဒုတိယအကြိမ် အမျိုးသားလွှတ်တော် ပထမပုံမှန်အစည်းအဝေးမှ (၁၂)ကြိမ်မြောက်ပုံမှန် အစည်းအဝေးအထိ တင်သွင်းမေးမြန်းခဲ့သည့် အဆို၊ မေးခွန်းများနှင့်စပ်လျဉ်းသည့်အစီရင်ခံစာ လေးစားအပ်ပါသော ဥက္ကဋ္ဌကြီးရှင် အစီရင်ခံစာ အပြည့်အစုံကို ကိုယ်စားလှယ်တော်ကြီး များထံမှာ ဖြန့်ဝေထားပြီး ဖြစ်ပါတယ်။ တန်ဖိုးထားသောအားဖြင့် ပိုမိုအရေးပါသော အချက် များကိုပဲ ကောက်နုတ်တင်ပြ အစီရင်ခံခွင့်ပြုပါရန်နှင့် လိုအပ်တဲ့နေရာတွေမှာ Power Point သုံးစွဲတင်ပြခွင့်ပြုပါရန် ပန်ကြားအပ်ပါတယ်ရှင်။ ကော်မတီ အစီရင်ခံစာတင်သွင်းရတဲ့ ရည်ရွယ်ချက် များကို Slide မှာ တင်ပြထားပါတယ်ရှင်။ ဆက်လက်ပြီး ကော်မတီရဲ့ ဆောင်ရွက်ချက်များကို တင်ပြပါ့မယ်ရှင်။ ကော်မတီ၏ဆောင်ရွက်ချက်များ ၃။ ဒုတိယအကြိမ်၊ အမျိုးသားလွှတ်တော်(၁၂)ကြိမ်မြောက်ပုံမှန်အစည်းအဝေးမှာ အမျိုးသား လွှတ်တော်ကိုယ်စားလှယ်များမှ အဆို (၁)ခု၊ ကြယ်ပွင့်ပြမေးခွန်း (၁၁၇)ခု၊ ကြယ်ပွင့်မပြမေးခွန်း (၁၅၃)ခု၊ စုစုပေါင်း (၂၇၁)ခု တင်သွင်းမေးမြန်းခဲ့ပါတယ်။ ဒီမေးခွန်းတွေနဲ့ စပ်လျဉ်းပြီး ကတိ ဖြစ်ပေါ်မှုနှင့် စပ်လျဉ်း၍ စိစစ်နိုင်ဖို့အတွက် ကော်မတီဝင်များကို ဝန်ကြီးဌာနအလိုက် အဖွဲ့ (၆)ဖွဲ့ ခွဲပြီး တင်ပြပါအတိုင်း စိစစ်ဆောင်ရွက်ခဲ့ကြပါတယ်။ စဉ် အဖွဲ့ ကော်မတီဝင်များ ပြည်ထောင်စုအဆင့် အဖွဲ့ အစည်းများ ၁။ (၁) အမျိုးသားလွှတ်တော် ဦးစောချစ်ဦး (၂) ပြည်ထောင်စုတရားလွှတ်တော်ချုပ်ရုံး ဦးကျော်မြင့်ဦး (၃) ပြန်ကြားရေးဝန်ကြီးဌာန (၄) သာသနာရေးနှင့်ယဉ်ကျေးမှုဝန်ကြီးဌာန (၅) စိုက်ပျိုးရေး၊မွေးမြူရေးနှင့်ဆည်မြောင်း ဝန်ကြီးဌာန ၂။ (၁) ပြည်ထောင်စုရွေးကောက်ပွဲကော်မရှင်ရုံး ဒေါက်တာခွန်ဝင်းသောင်း (၂) လျှပ်စစ်နှင့်စွမ်းအင်ဝန်ကြီးဌာန ဦးမင်းဆွေနိုင် (၃) ကျန်းမာရေးနှင့်အားကစားဝန်ကြီးဌာန (၄) နေပြည်တော်ကောင်စီရုံး (၅) နေပြည်တော်စည်ပင်သာယာရေးကော်မတီ ၃။ (၁) အလုပ်သမား၊ လူဝင်မှုကြီးကြပ်ရေးနှင့်ပြည်သူ့ ဦးပြူးလွင် အင်အားဝန်ကြီးဌာန ဦးကြည်ဝင်း (၂) စက်မှုဝန်ကြီးဌာန (၃) စီးပွားရေးနှင့်ကူးသန်းရောင်းဝယ်ရေးဝန်ကြီးဌာန (၄) ပညာရေးဝန်ကြီးဌာန (၅) ပြည်ထောင်စုရှေ့နေချုပ်ရုံး (၆) အဂတိလိုက်စားမှုတိုက်ဖျက်ရေးကော်မရှင် စဉ် အဖွဲ့ ကော်မတီဝင်များ ဒေါ်လွီဇာ ဦးခင်မောင်လတ် ဦးဗွန်ဟေး ဦးအောင်ဝင်း ပြည်ထောင်စုအဆင့် အဖွဲ့အစည်းများ (၇) ပြည်ထောင်စုဥပဒေဆိုင်ရာအထောက်အကူ ပေးရေးအဖွဲ့ (၁) ပို့ဆောင်ရေးနှင့်ဆက်သွယ်ရေးဝန်ကြီးဌာန (၂) စီမံကိန်းနှင့်ဘဏ္ဍာရေးဝန်ကြီးဌာန (၃) ဆောက်လုပ်ရေးဝန်ကြီးဌာန (၄) ပြည်ထောင်စုစာရင်းစစ်ချုပ်ရုံး (၅) မြန်မာနိုင်ငံတော်ဗဟိုဘဏ် (၁) လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာန (၂) ဟိုတယ်နှင့်ခရီးသွားလာရေးဝန်ကြီးဌာန (၃) တိုင်းရင်းသားလူမျိုးများရေးရာဝန်ကြီးဌာန (၄) ပြည်ထောင်စုရာထူးဝန်အဖွဲ့ရုံး (၅) တိုင်းဒေသကြီးနှင့်ပြည်နယ်အစိုးရအဖွဲ့ရုံးများ (၁) နိုင်ငံခြားရေးဝန်ကြီးဌာန (၂) နိုင်ငံတော်သမ္မတရုံးဝန်ကြီးဌာန (၃) ပြည်ထဲရေးဝန်ကြီးဌာန (၄) ကာကွယ်ရေးဝန်ကြီးဌာန (၅) နယ်စပ်ရေးရာဝန်ကြီးဌာန (၆) နိုင်ငံတော်အတိုင်ပင်ခံရုံးဝန်ကြီးဌာန (၇) ပြည်ထောင်စုအစိုးရအဖွဲ့ရုံးဝန်ကြီးဌာန (၈) သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာန (၉) အပြည်ပြည်ဆိုင်ရာပူးပေါင်းဆောင်ရွက်ရေး အဖွဲ့ (၆) ဦးဝင်းအောင် ဗိုလ်မှူးချုပ်တင်ဆွေ ဒေါ်မြတ်သီတာထွန်း စဉ် အဖွဲ့/ ကော်မတီဝင်များ ပြည်ထောင်စုအဆင့် အဖွဲ့ အစည်းများ (၁၀)ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ် ရေးဝန်ကြီးဌာန ၃၁-၇-၂၀၁၉ ရက်နေ့မှာ ကော်မတီဝင်များနှင့် အစည်းအဝေးကျင်းပပြီး အဆို၊ မေးခွန်း များကို စိစစ်ခဲ့ကြပါတယ်။ စိစစ်ချက်အရ ကတိဖြစ်ပေါ်ခဲ့တဲ့ အဆို၊ မေးခွန်းများနှင့် စပ်လျဉ်းပြီး ၁၄-၈-၂၀၁၉ ရက်နေ့နှင့် ၁၅-၈-၂၀၁၉ ရက်နေ့တွေမှာ ပြည်ထောင်စုအဆင့် အဖွဲ့ အစည်းများ၊ ပြည်ထောင်စုဝန်ကြီးဌာနများ၊ တိုင်းဒေသကြီး၊ ပြည်နယ်အစိုးရအဖွဲ့များမှ တာဝန်ရှိပုဂ္ဂိုလ်များနှင့် ထပ်မံဆွေးနွေး အတည်ပြုနိုင်ခဲ့ပါတယ်။ Slide နံပါတ် ၆ မှာ တင်ပြထားပါတယ်ရှင်။ ၅။ (၁၂)ကြိမ်မြောက်ပုံမှန်အစည်းအဝေးမှာ သယံဇာတနှင့်သဘာဝပတ်ဝန်းကျင်ထိန်းသိမ်းရေး ဝန်ကြီးဌာနနှင့် သက်ဆိုင်တဲ့အဆို (၁)ခု အတည်ဖြစ်ခဲ့ပါတယ်။ ကြယ်ပွင့်ပြ ကတိ မှတ် စဉ် ဝန်ကြီးဌာန မေးခွန်းပေါင်း ဖြစ် မဖြစ် ချက် ၁။ ပြည်ထောင်စုတရားလွှတ်တော်ချုပ်ရုံး)ပြည်ထောင်စုရွေးကောက်ပွဲကော်မရှင်ရုံး ၁ ၃။ ပြည်ထဲရေးဝန်ကြီးဌာန ၄။ နယ်စပ်ရေးရာဝန်ကြီးဌာန ပြည်ထောင်စုအစိုးရအဖွဲ့ရုံးဝန်ကြီးဌာန သာသနာရေးနှင့်ယဉ်ကျေးမှုဝန်ကြီးဌာန ၃ စိုက်ပျိုးရေး၊ မွေးမြူရေးနှင့်ဆည်မြောင်း၊ ဝန်ကြီးဌာန ပို့ဆောင်ရေးနှင့်ဆက်သွယ်ရေးဝန်ကြီးဌာန ၅ သယံဇာတနှင့်သဘာဝပတ်ဝန်းကျင်ထိန်း ၅ သိမ်းရေးဝန်ကြီးဌာန ၁၀။ လျှပ်စစ်နှင့်စွမ်းအင်ဝန်ကြီးဌာန ၁၁။ အလုပ်သမား၊လူဝင်မှုကြီးကြပ်ရေးနှင့် ၄ ပြည်သူ့အင်အားဝန်ကြီးဌာန ၊ ဘ ပ ပ ဂ ဂ ကြယ်ပွင့်ပြ ကတိ စဉ် ဝန်ကြီးဌာန မေးခွန်းပေါင်း ဖြစ် မဖြစ် ချက် ၁၂။ စက်မှုဝန်ကြီးဌာန ၁၃။ စီးပွားရေးနှင့် ကူးသန်းရောင်းဝယ်ရေး ၁ ဝန်ကြီးဌာန ၁၄။ ပညာရေးဝန်ကြီးဌာန ၁၅။ ကျန်းမာရေးနှင့် အားကစားဝန်ကြီးဌာန ၁၆ ၁၆။ စီမံကိန်းနှင့်ဘဏ္ဍာရေးဝန်ကြီးဌာန ဆောက်လုပ်ရေးဝန်ကြီးဌာန ၁၈။ လူမှုဝန်ထမ်း၊ ကယ်ဆယ်ရေးနှင့် ၂ ပြန်လည်နေရာချထားရေးဝန်ကြီးဌာန ၁၉။ ဟိုတယ်နှင့်ခရီးသွားလာရေးဝန်ကြီးဌာန ၁ ၂၀။ နေပြည်တော်ကောင်စီရုံး ၂၁။ တိုင်းဒေသကြီး/ပြည်နယ်အစိုးရအဖွဲ့များ ၁ရ ၁ရ စုစုပေါင်း ကြယ်ပွင့်ပြမေးခွန်း စုစုပေါင်း (၁၁၇)ခုအနက် (၆၃)ခုကတိ ဖြစ်ပေါ်ခဲ့ပြီး၊ ကြယ်ပွင့်မပြ မေးခွန်း (၁၅၃)ခုအနက် (၈၀)ခု ကတိဖြစ်ပေါ်ခဲ့ပါတယ်။ ကြယ်ပွင့်မပြ ကတိ မှတ် စဉ် ဝန်ကြီးဌာန မေးခွန်းပေါင်း ဖြစ် မဖြစ် ချက် ၁။ ပြည်ထောင်စုတရားလွှတ်တော်ချုပ်ရုံးပြည်ထဲရေးဝန်ကြီးဌာန ၃။ နယ်စပ်ရေးရာဝန်ကြီးဌာန ၄။ ပြည်ထောင်စုအစိုးရအဖွဲ့ရုံးဝန်ကြီးဌာန ၂ စိုက်ပျိုးရေး၊ မွေးမြူရေးနှင့်ဆည်မြောင်း ဝန်ကြီးဌာန ပို့ဆောင်ရေးနှင့်ဆက်သွယ်ရေးဝန်ကြီးဌာန ၅ ကြယ်ပွင့်မပြ ကတိ စဉ် ဝန်ကြီးဌာန မေးခွန်းပေါင်း ဖြစ် မဖြစ် ချက် ၇။ လျှပ်စစ်နှင့်စွမ်းအင်ဝန်ကြီးဌာန ၈။ ပညာရေးဝန်ကြီးဌာနကျန်းမာရေးနှင့် အားကစားဝန်ကြီးဌာန | စီမံကိန်းနှင့်ဘဏ္ဍာရေးဝန်ကြီးဌာန ဆောက်လုပ်ရေးဝန်ကြီးဌာန လူမှုဝန်ထမ်း၊ ကယ်ဆယ်ရေးနှင့် ပြန်လည် ၂ နေရာချထားရေးဝန်ကြီးဌာန ၁၃။ တိုင်းဒေသကြီး/ပြည်နယ်အစိုးရအဖွဲ့များ ၄၆ စုစုပေါင်း ဒုတိယအကြိမ် စဉ် ပုံမှန်အစည်း ၁ ပထမပုံမှန် ၂ ဒုတိယပုံမှန် ၃ တတိယပုံမှန် ၄ စတုတ္ထပုံမှန် ပဉ္စမပုံမှန် ၆ ဆဋ္ဌမပုံမှန် ရ သတ္တမပုံမှန် အဋ္ဌမပုံမှန် ကြယ်ပွင့်ပြ ကြယ်ပွင့်မပြ မေးခွန်း အ အ ကတိ ကတိ ကတိ ကတိ ဖြစ် မဖြစ် ပေါင်း ဖြစ် မဖြစ် ပေါင် ပေါင်း တည် တည် ပေါင်း ပေါင်း ပြု မပြု ၂၃ ၁၀ ၃၃ ၁၄ ၁၂ ၂၆ - ၁ ၁ ၃ရ ၈၈ ၅၉ ၁၄ရ ၃၄ ၃၈ ၅၄ ၅၀ ၁၀၄ ၅၀ ၄၀ ၉၀ ၊ ၁၄ရ ၈၈ ၂၃၅ ၁၁၉ ၉၀ ၃၆ ၃၂ ၆၈ ၂၉ ၂ရ ၅၆ ၁ ၆၁ ၄၅ ၁၀၆ ၁၁၂ ၇၂ ၁၈၄ ၁ ကြယ်ပွင့်ပြ ကြယ်ပွင့်မပြ ဒုတိယအကြိမ် မေးခွန်း စဉ် ပုံမှန်အစည်း အ အ ကတိ ကတိ အဝေး ၅၀ကတိ ကတိ ဖြစ် မဖြစ် ပေါင်း တည် တည် ပေါင်း ပေါင်း ပြု မပြု ၉ နဝမပုံမှန် ၅၀ ၃ရ ၁၀ ဒသမပုံမှန် ၆၈ ၃ရ ၁၀၅ ၁၁ (၁၁)ကြိမ် ၆ရ ၅၄ ၁၂၁ ၁၉၉ မြောက်ပုံမှန် ၁၂ (၁၂)ကြိမ် ၆၃ ၅၄ ၁၁ရ ၈၀ ၇၃ ၁၅၃ ၁ - ၁ ၁၄၄ မြောက်ပုံမှန် စုစုပေါင်း ၇၆၁ ၅၃၈ ၁၂၉၉ ၉၄၁ ၆၃၄ ၁၅၇၅ ၁၅ ၄ ၁၉၁၇၁ရ) ၁၁။ Slide နံပါတ် ရ ကိုပြပေးပါ။ လေးစားအပ်ပါသော ဥက္ကဋ္ဌကြီးရှင်။ ဒီမှာ ပိုင်ချက်လေးနဲ့ တင်ပြထားပါတယ်။ ဒါကတော့ (၁၂)ကြိမ်မြောက်ပုံမှန်အစည်းအဝေးအထိ ကတိဖြစ်ပေါ်ခဲ့တဲ့ အဆို၊ မေးခွန်းများနှင့် စပ်လျဉ်းပြီး ဆောင်ရွက်ပြီးစီးမှုနှင့် ဆောင်ရွက်ရန်ကျန်နေသေးတဲ့အခြေအနေကို တင်ပြထားခြင်းဖြစ်ပါတယ်။ ပထမပုံမှန်အစည်းအဝေးကနေ (၁၂)ကြိမ်မြောက်ပုံမှန်အစည်းအဝေး အထိ ကတိဖြစ်ပေါ်ခဲ့တဲ့ အဆို၊ မေးခွန်း စုစုပေါင်း (၁၇၁၇)ခု ရှိပါတယ်။ ဒီ (၁၇၁၇)ခု အနက်ကမှ (၆၁၈)ခု ဆောင်ရွက်ပြီးစီးခဲ့ပြီဖြစ်တဲ့အတွက် ကတိကဝတ်စာရင်းကနေ ပယ်ဖျက်နိုင်ခဲ့ပါတယ်။ ရာခိုင်နှုန်းအားဖြင့် (၃၆)ရာခိုင်နှုန်းဖြစ်ပါတယ်ရှင်။ ပထမပုံမှန်မှ(၁၁)ကြိမ်မြောက်ပုံမှန် စဉ် ဝန်ကြီးဌာန အစည်းအဝေးထိ ကြယ်ပွင့်ပြ ကြယ်ပွင့်မပြ အဆို ပေါင်း ၁။ ပြည်ထောင်စုတရားလွှတ်တော်ချုပ်ရုံး ၁ | ပြည်ထောင်စုရွေးကောက်ပွဲ ၂ ကော်မရှင်ရုံး ၃။ ပြည်ထဲရေးဝန်ကြီးဌာန ကာကွယ်ရေးဝန်ကြီးဌာန ပထမပုံမှန်မှ(၁၁)ကြိမ်မြောက်ပုံမှန် စဉ် ဝန်ကြီးဌာန ကြယ်ပွင့်ပြ ကြယ်ပွင့်မပြ အဆို ပေါင်း ၁။ ကြယ်ပွင့်ပြ ကြယ်ပွင့်မပြ အဆို ပေါင်း ၅။ နယ်စပ်ရေးရာဝန်ကြီးဌာန သိမ်းရေးဝန်ကြီးဌာန ၁၀။ ဝန်ကြီးဌာန ၁၀။ သယံဇာတနှင့် သဘာဝပတ်ဝန်း ၁၁ ကျင်ထိန်းသိမ်းရေးဝန်ကြီးဌာန ၁၁။ လျှပ်စစ်နှင့်စွမ်းအင်ဝန်ကြီးဌာန ၁ရ ၁၁) အလုပ်သမား၊ လူဝင်မှုကြီးကြပ်ရေး ၆ နှင့်ပြည်သူ့အင်အားဝန်ကြီးဌာန ၁၃။ စက်မှုဝန်ကြီးဌာန ၁၄။ စီးပွားရေးနှင့်ကူးသန်း ရောင်းဝယ်ရေးဝန်ကြီးဌာန ၁၅။ ပညာရေးဝန်ကြီးဌာန ၆၅ ၁၇၀ ၁၆။ ကျန်းမာရေးနှင့်အားကစား ဝန်ကြီးဌာန ၁၇။ စီမံကိန်းနှင့်ဘဏ္ဍာရေးဝန်ကြီးဌာန ၅ ၅ ၁၈။ ဆောက်လုပ်ရေးဝန်ကြီးဌာန ၂၃ ပထမပုံမှန်မှ(၁၁)ကြိမ်မြောက်ပုံမှန် စဉ် ဝန်ကြီးဌာန အစည်းအဝေးထိ ကြယ်ပွင့်ပြ ကြယ်ပွင့်မပြ အဆို ပေါင်း ၅။ လူမှုဝန်ထမ်း၊ ကယ်ဆယ်ရေးနှင့် ၁၀ ပြန်လည်နေရာချထားရေးဝန်ကြီး ဟိုတယ်နှင့်ခရီးသွားလာရေး ဝန်ကြီးဌာန တိုင်းရင်းသားလူမျိုးများရေးရာ ဝန်ကြီးဌာန ၂၂။ ပြည်ထောင်စုရှေ့နေချုပ်ရုံး ၂၃။ ပြည်ထောင်စုရာထူးဝန်အဖွဲ့ ၂၄။ ကယားပြည်နယ်အစိုးရအဖွဲ့ - | ၂၅။ ကရင်ပြည်နယ်အစိုးရအဖွဲ့ ၁ ၂၆။ ချင်းပြည်နယ်အစိုးရအဖွဲ့ ၃ စစ်ကိုင်းတိုင်းဒေသကြီးအစိုးရအဖွဲ့ ၁ တနင်္သာရီတိုင်းဒေသကြီးအစိုးရအဖွဲ့ ၂၉။ မကွေးတိုင်းဒေသကြီးအစိုးရအဖွဲ့ ၃၀။ မန္တလေးတိုင်းဒေသကြီးအစိုးရအဖွဲ့ ၃၁။ မွန်ပြည်နယ်အစိုးရအဖွဲ့ ၅ ၃၂။ ရခိုင်ပြည်နယ်အစိုးရအဖွဲ့ ၇ ရန်ကုန်တိုင်းဒေသကြီးအစိုးရအဖွဲ့ ၃၄။ ရှမ်းပြည်နယ်အစိုးရအဖွဲ့ ၃၅။ ဧရာဝတီတိုင်းဒေသကြီးအစိုးရအဖွဲ့ - ဆောင်ရွက်ရန်ကျန်တာနှင့် ဆောင်ရွက်ဆဲအခြေအနေမှာရှိနေတဲ့ မေးခွန်းများကတော့ (၁၀၉၉)ခုဖြစ်ပါတယ်။ ရာခိုင်နှုန်းအားဖြင့် (၆၄)ရာခိုင်နှုန်းဖြစ်ပါတယ်။ ပထမပုံမှန်မှ(၁၂)ကြိမ်မြောက်ပုံမှန် စဉ် ဝန်ကြီးဌာန အစည်းအဝေးထိ ကြယ်ပွင့်ပြ ကြယ်ပွင့်မပြ အဆို ပေါင်း ၁။ ပြည်ထောင်စုတရားလွှတ်တော်ချုပ်ရုံး ၃ ပြည်ထောင်စုရွေးကောက်ပွဲကော်မရှင်ရုံး ၂ နိုင်ငံခြားရေးဝန်ကြီးဌာန ပြည်ထဲရေးဝန်ကြီးဌာန နယ်စပ်ရေးရာဝန်ကြီးဌာန ပြန်ကြားရေးဝန်ကြီးဌာန ပြည်ထောင်စုအစိုးရအဖွဲ့ရုံးဝန်ကြီးဌာန ၁ သာသနာရေးနှင့်ယဉ်ကျေးမှု စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန | ပို့ဆောင်ရေးနှင့်ဆက်သွယ်ရေး ဝန်ကြီးဌာန သယံဇာတနှင့် သဘာဝပတ်ဝန်း ၂၉ ကျင်ထိန်းသိမ်းရေးဝန်ကြီးဌာန လျှပ်စစ်နှင့်စွမ်းအင်ဝန်ကြီးဌာန ၂ရ အလုပ်သမား၊ လူဝင်မှုကြီးကြပ်ရေး ၄ နှင့်ပြည်သူ့အင်အားဝန်ကြီးဌာန ၁၄။ စက်မှုဝန်ကြီးဌာန စီးပွားရေးနှင့်ကူးသန်း ရောင်းဝယ်ရေးဝန်ကြီးဌာန ၁၆။ ပညာရေးဝန်ကြီးဌာန ၄၄ ပထမပုံမှန်မှ(၁၂)ကြိမ်မြောက်ပုံမှန် စဉ် ဝန်ကြီးဌာန အစည်းအဝေးထိ နယ်စပ်ရေးရာဝန်ကြီးဌာန ကျန်းမာရေးနှင့်အားကစား ၆၅ ၆၉ ဝန်ကြီးဌာန ၁၈။ စီမံကိန်းနှင့်ဘဏ္ဍာရေးဝန်ကြီးဌာန ၁၉။ ရင်းနှီးမြှုပ်နှံမှုနှင့်နိုင်ငံခြားစီးပွား ဆက်သွယ်ရေးဝန်ကြီးဌာန ဆောက်လုပ်ရေးဝန်ကြီးဌာန ၈၆ ၂၁။ လူမှုဝန်ထမ်း၊ ကယ်ဆယ်ရေးနှင့် ၈ ပြန်လည်နေရာချထားရေးဝန်ကြီးဌာန တိုင်းရင်းသားလူမျိုးများရေးရာ ဝန်ကြီးဌာန နေပြည်တော်ကောင်စီရုံး ၂၄။ မြန်မာနိုင်ငံတော်ဗဟိုဘဏ် ၂၅။ အဂတိလိုက်စားမှု တိုက်ဖျက်ရေးကော်မရှင် ၂၆။ ကချင်ပြည်နယ်အစိုးရအဖွဲ့ ၂၇။ ကယားပြည်နယ်အစိုးရအဖွဲ့ ၂၈။ ကရင်ပြည်နယ်အစိုးရအဖွဲ့ ၂၉။ ချင်းပြည်နယ်အစိုးရအဖွဲ့ ၃၀။ စစ်ကိုင်းတိုင်းဒေသကြီးအစိုးရအဖွဲ့ ၃၁။ တနင်္သာရီတိုင်းဒေသကြီးအစိုးရအဖွဲ့ ၃၂။ ပဲခူးတိုင်းဒေသကြီးအစိုးရအဖွဲ့ ၃၃။ မကွေးတိုင်းဒေသကြီးအစိုးရအဖွဲ့ ၃၄။ မန္တလေးတိုင်းဒေသကြီးအစိုးရအဖွဲ့ ၁ ၃ ၃၅။ မွန်ပြည်နယ်အစိုးရအဖွဲ့ ပထမပုံမှန်မှ(၁၂)ကြိမ်မြောက်ပုံမှန် စဉ် ဝန်ကြီးဌာန အစည်းအဝေးထိ - ၁၂ ပြန်ကြားရေးဝန်ကြီးဌာန သာသနာရေးနှင့်ယဉ်ကျေးမှု ဝန်ကြီးဌာန စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပို့ဆောင်ရေးနှင့်ဆက်သွယ်ရေး ၁၃ ရခိုင်ပြည်နယ်အစိုးရအဖွဲ့ ၂၀ ရန်ကုန်တိုင်းဒေသကြီးအစိုးရအဖွဲ့ ၃၈။ ရှမ်းပြည်နယ်အစိုးရအဖွဲ့ ၃၉။ ဧရာဝတီတိုင်းဒေသကြီးအစိုးရအဖွဲ့ ၄ ၁၁ - စုစုပေါင်း ၅၁၃ ၅၇၃ ၁၃ ၁၀၉၉ ၁၃။ လေးစားရပါသောဥက္ကဋ္ဌကြီးရှင်။ ကော်မတီအနေနဲ့ ပထမပုံမှန်အစည်းအဝေးကနေ (၁၁)ကြိမ်မြောက်ပုံမှန်အစည်းအဝေးအထိ ကတိဖြစ်ပေါ်ခဲ့တဲ့ အဆို၊ မေးခွန်းများနှင့် စပ်လျဉ်းပြီး မြေပြင်အခြေအနေ လေ့လာနိုင်ဖို့အတွက် ၂၅-၆-၂၀၁၉ ရက်နေ့မှ ၈-၇-၂၀၁၉ ရက်နေ့အထိ မကွေးတိုင်းဒေသကြီးနှင့် ချင်းပြည်နယ်များကို ကွင်းဆင်းစိစစ်လေ့လာခဲ့ပါတယ်။ တင်ပြထားတဲ့အတိုင်း ကော်မတီဥက္ကဋ္ဌ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀) ဦးဆောင်ပြီး အဖွဲ့ဝင်(၇)ဦး လိုက်ပါစိစစ် ဆောင်ရွက်ခဲ့ကြတာဖြစ်ပါတယ်။ (က) ဦးသိမ်းဆွေ ဧရာဝတီတိုင်းဒေသကြီး ဥက္ကဋ္ဌ မဲဆန္ဒနယ်အမှတ်(၁၀) (ခ) ဒေါ်လွီဇာ ကယားပြည်နယ် အဖွဲ့ဝင် မဲဆန္ဒနယ်အမှတ်(၆) (ဂ) ဦးဗွန်ဟေး ချင်းပြည်နယ် အဖွဲ့ဝင် မဲဆန္ဒနယ်အမှတ်(၁) (ဃ) ဦးဝင်းအောင် စစ်ကိုင်းတိုင်းဒေသကြီး အဖွဲ့ဝင် မဲဆန္ဒနယ်အမှတ်(၃) (င) ဦးအောင်ဝင်း တနင်္သာရီတိုင်းဒေသကြီး အဖွဲ့ဝင် မဲဆန္ဒနယ်အမှတ်(၁) (စ) ဒေါက်တာခွန်ဝင်းသောင်း ကချင်ပြည်နယ် အဖွဲ့ဝင် မဲဆန္ဒနယ်အမှတ်(၁၁) (ဆ) ဦးပြူးလွင် မကွေးတိုင်းဒေသကြီး အဖွဲ့ဝင် မဲဆန္ဒနယ်အမှတ်(၁၂) (ဇ) ဒေါ်မြတ်သီတာထွန်း မွန်ပြည်နယ် မဲဆန္ဒနယ်အမှတ်(၅) ၁၄။ ဒီခရီးစဉ်မှာ ကြယ်ပွင့်ပြမေးခွန်း (၇၆)ခု၊ ကြယ်ပွင့်မပြမေးခွန်း (၅၄)ခု၊ အဆို(၁)ခုနှင့် စပ်လျဉ်းပြီး လေ့လာစိစစ်နိုင်ခဲ့ပါတယ်။ ကွင်းဆင်းစိစစ်ခဲ့တဲ့ အဆို၊ မေးခွန်းများအနက်မှ ထူးခြားတဲ့ စိစစ်တွေ့ရှိချက်များကို တင်ပြသွားမှာ ဖြစ်ပါတယ်။ စဉ် ဝန်ကြီးဌာန ကြယ်ပွင့်ပြ ကြယ်ပွင့်မပြ အဆို ပေါင်း ၁။ နယ်စပ်ရေးရာဝန်ကြီးဌာန လျှပ်စစ်နှင့်စွမ်းအင်ဝန်ကြီးဌာန ၁၁။ ဆည်မြောင်းဝန်ကြီးဌာန ပို့ဆောင်ရေးနှင့် ဆက်သွယ်ရေး ၅ ၀န်ကြီးဌာန သယံဇာတနှင့်သဘာဝပတ်ဝန်းကျင် ၄ ထိန်းသိမ်းရေးဝန်ကြီးဌာန ၅။ လျှပ်စစ်နှင့် စွမ်းအင်ဝန်ကြီးဌာန ၅ စက်မှုဝန်ကြီးဌာန စီးပွားရေးနှင့်ကူးသန်းရောင်းဝယ်ရေး ၁ ၀န်ကြီးဌာန ပညာရေးဝန်ကြီးဌာန ကျန်းမာရေးနှင့်အားကစားဝန်ကြီး ၁၄ ဌာန ဆောက်လုပ်ရေးဝန်ကြီးဌာန ၁၅ ၁၁။ ချင်းပြည်နယ်အစိုးရအဖွဲ့ ၁၂။ မကွေးတိုင်းဒေသကြီးအစိုးရအဖွဲ့ ၃ စဉ် ဝန်ကြီးဌာန ကြယ်ပွင့်ပြ ကြယ်ပွင့်မပြ အဆို ပေါင်း စုစုပေါင်း ၇၆ ၅၄ ၁ ၁၃၁ ၁၅။ ပထမဦးစွာ မကွေးတိုင်းဒေသကြီး၊ မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ၏ မကွေးတိုင်းဒေသကြီး၊ သရက်ခရိုင်၊ မင်းလှမြို့နယ်၊ စမ့်ကြီးရွာ၊ ငလှိုင်ရွာ၊ ငါးဘတ်အိုင်ရွာများမှ ပုသိမ် - မုံရွာလမ်းမကြီးပေါ်သို့ ဆက်သွယ်သွားလာ ရာတွင် လိုအပ်သော ငါးဘတ်အိုင်ချောင်းကို ဖြတ်ကူးသည့်တံတား အလျား (၆၀)ပေ ငလှိုင်တံတား တည်ဆောက်ပေးရန် အစီအစဉ် ရှိ/မရှိ မေးခွန်းနှင့် စပ်လျဉ်းပြီး ဒီတံတားကို ဆောက်လုပ်ရေး ဝန်ကြီးဌာနမှ တာဝန်ယူဆောင်ရွက်နေတာဖြစ်ပါတယ်။ (က) စိစစ်တွေ့ရှိချက် (၁) မူလခွင့်ပြုချက်မှာ ဘေလီတံတား(၆၀)ပေ၊ ခွင့်ပြုရန်ပုံငွေ ကျပ်(၁၃၈)သန်း ဖြင့် တည်ဆောက်ရန် လျာထားခဲ့ပေမယ့် ပြောင်းလဲသွားတဲ့ ချောင်း အနေအထားအရ မူလလျာထားပေ(၆၀)နဲ့ မလုံလောက်တော့တဲ့အတွက် Japan Infrastructure Partners(JIP)sag. 9 Gợcoposê:obɔlg: cal@LS ဒဏ်ခံနိုင်တဲ့ Submersible Bridge (၃၆)မီတာအဖြစ် လုပ်ငန်းပြောင်းလဲ တည်ဆောက်ဖို့ ခွင့်ပြုချက်ရယူ ဆောင်ရွက်ခဲ့တယ်လို့ သိရှိရပါတယ်။ (၂) ဒီလိုပြောင်းလဲလိုက်တဲ့ Design နဲ့ လုပ်ငန်းတွေဆောင်ရွက်ရာမှာ Bored Pile တူးခြင်း(၁၄)လုံး၊ A ကမ်းကပ်ခုံတည်ဆောက်ခြင်းလုပ်ငန်းများ ဆောင်ရွက်ပြီးတဲ့ နောက်မှာတော့ အောက်ခံမြေသားအခြေအနေကြောင့် မူလ Bored Pile အနက်အတိုင်း ဆက်တူးလို့မရတော့တဲ့အတွက် ရုံးချုပ် ဒီဇိုင်း၊ ပုံထုတ်ဌာနသို့ ပြန်လည်တင်ပြခဲ့ရာမှာ ဒီဇိုင်းဌာနကနေပြီး Foundation Design ကို ပြန်လည်ပြင်ဆင်ပေးခဲ့ပြီး ၂၅-၆-၂၀၁၉ ရက်နေ့ မှာ အတည်ပြုခဲ့ကြောင်း စိစစ်တွေ့ရှိရ ပါတယ်။ (၃) ကျွန်မတို့ကော်မတီ ကွင်းဆင်းရောက်ရှိတဲ့နေ့မှာတော့ ပြောင်းလဲအတည်ပြု ထားတဲ့ Foundation Design အတိုင်း ဆောက်လုပ်နေတာမှာ လုပ်ငန်း ဆောင်ရွက်မှု(၄၀)ရာခိုင်နှုန်း ပြီးစီးနေပြီဖြစ်ကြောင်း စိစစ်တွေ့ရှိရပါတယ်ရှင်။ (၄) ကြိုတင်လေ့လာဆန်းစစ်မှု အားနည်းခဲ့တဲ့အတွက် ပေ(၆၀)တံတားတစ်ခု အတွက် Design (၃)ကြိမ် ပြောင်းလဲပြင်ဆင် ဆောင်ရွက်ခဲ့ရကြောင်း စိစစ် တွေ့ရှိခဲ့ရ ပါတယ်။ (ခ) သုံးသပ်အကြံပြုချက် (၁) ဒါကြောင့် တံတားကြံ့ခိုင်မှုအတွက်လည်းကောင်း၊ နိုင်ငံ့ဘဏ္ဍာနှင့် အချိန် ကာလ မပြုန်းတီးစေရန်အတွက်လည်းကောင်း လုပ်ငန်းများမဆောင်ရွက်မီ ကနဦး လေ့လာဆန်းစစ်မှုများ ဆောင်ရွက်နိုင်ရန်အတွက် ဝန်ကြီးဌာန အနေဖြင့် တာဝန်ရှိသူ အဆင့်ဆင့်ကို စိစစ်ကြပ်မတ် ဆောင်ရွက်သင့်ပါ ကြောင်း ကော်မတီအနေနဲ့ သုံးသပ်အကြံပြုအပ်ပါတယ်။ ဆက်လက်ပြီး မကွေးတိုင်းဒေသကြီး၊ မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ်ဦးဝင်းမောင် ၏ မကွေးတိုင်းဒေသကြီး၊ စလင်းမြို့မှ အားကစားကွင်းကို အဆင့် မြှင့်တင်ပြုပြင်ပေးပြီး မိုးလုံလေလုံအားကစားကွင်းအဖြစ် ဆောက်လုပ်ပေးရန် အစီအစဉ် ရှိ/မရှိ မေးခွန်းနှင့် စပ်လျဉ်းပြီး တင်ပြပါ့မယ်ရှင်။ (က) စိစစ်တွေ့ရှိချက် (၁) ဒီအားကစားကွင်းလုပ်ငန်းကိုတော့ မကွေးအောင်မင်းကုမ္ပဏီမှ တာဝန်ယူ ဆောင်ရွက်ခဲ့တာ ဖြစ်ပါတယ်။ ပရိသတ်ပွဲကြည့်စင်ရှေ့ Chain Link Inner Fencing တည်ဆောက်ခြင်းလုပ်ငန်းနှင့် ပတ်သက်ပြီး လုပ်ငန်းသဘောတူ စာချုပ်ပါ အတိုင်းအတာက (၁၆၅၀)ပေဖြစ်ပြီး ကော်မတီမှ ကွင်းဆင်း တိုင်းတာတဲ့အခါမှာ (၁၅၇၆)ပေသာ စိစစ်တွေ့ရှိရတဲ့အတွက် မူလ အတိုင်းအတာထက် (၇၄)ပေ လျော့နည်းနေကြောင်း တွေ့ရှိရပါတယ်။ အုတ်တံတိုင်းကာရံခြင်း လုပ်ငန်းမှာလည်း မူလလုပ်ငန်း သဘောတူစာချုပ်ပါ အတိုင်းအတာမှာ (၂၆၆၀)ပေဖြစ်ပြီး အမှန်မြေပြင်တွင် (၂၆၃၇)ပေသာ ဆောင်ရွက်ထားတဲ့အတွက် မူလအတိုင်းအတာထက် (၂၃)ပေ လျော့နည်း ဆောင်ရွက်ထားကြောင်း စိစစ်တွေ့ရှိရပါတယ်။ (၂) လုပ်ငန်းပြီးစီးအပ်နှံမှုနှင့် စပ်လျဉ်းပြီးတော့လည်း လွှဲပြောင်းစာအုပ်မှာ ၃၀-၁၁-၂၀၁၈ ရက်နေ့လို့ တင်ပြထားပေမယ့် မြို့နယ် QC အဖွဲ့ရဲ့ တင်ပြချက် အရ ၁၅-၂-၂၀၁၉ ရက်နေ့မှသာ ပြီးစီးခဲ့ကြောင်းကို စိစစ်တွေ့ရှိရပါတယ်။ (၃) မကွေးအောင်မင်းကုမ္ပဏီဟာ စလင်းမြို့နယ် QC အဖွဲ့ ကိုလည်း လုပ်ငန်း နှင့်သက်ဆိုင်တဲ့ BP/BQ များကို မပေးခဲ့ကြောင်း QC အဖွဲ့ရဲ့ တင်ပြချက်အရ သိရှိရပါတယ်။ (၄) ဒါ့အပြင် မကွေးတိုင်းဒေသကြီးအတွင်း အားကစားလုပ်ငန်းများနှင့် | ပတ်သက်တဲ့ အဆောက်အအုံများကို စစ်ဆေးတဲ့ Third Party မရှိကြောင်း လည်း စိစစ်တွေ့ရှိရပါတယ်။ (ခ) သုံးသပ်အကြံပြုချက် (၁) အထက်ပါ စိစစ်တွေ့ရှိချက်များအရ မကွေးအောင်မင်းကုမ္ပဏီကို လုပ်ငန်း သဘောတူစာချုပ်ပါ စည်းမျဉ်းစည်းကမ်းများနှင့်အညီ ဆက်လက် ဆောင်ရွက်သင့်ပါကြောင်း ကော်မတီအနေနဲ့ သုံးသပ်အကြံပြုပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ ဆက်လက်ပြီး မကွေးတိုင်းဒေသကြီး၊ မဲဆန္ဒနယ် အမှတ်(၉)မှ အမျိုးသားလွှတ်တော် ကိုယ်စားလှယ်ဦးမြမင်းဆွေ ၏ မကွေးတိုင်းဒေသကြီး၊ ပခုက္ကူမြို့၊ ရွှေချောင်းချောင်းနှင့် ဆင်ပေါက်လှချောင်းများအတွင်း လူနေအိမ်နှင့် အိမ်ဝိုင်းကွက်များ ဖော်ဆောင် ရောင်းချနေသူများကို အရေးယူတားဆီးပေးရန် အစီအစဉ် ရှိ/မရှိနှင့် စပ်လျဉ်းပြီး သုံးသပ်အကြံပြု သွားမှာ ဖြစ်ပါတယ်။ စိစစ်တွေ့ရှိချက်ကို တင်ပြပါမယ်။ (က) စိစစ်တွေ့ရှိချက် (၁) ရွှေချောင်းချောင်းအတွင်း ကျူးကျော်အိမ် (၄၇၆)လုံး၊ ဧရိယာအားဖြင့် (၁၈၈.၇၂)ဧက၊ ဆင်ပေါက်လှချောင်းအတွင်း ကျူးကျော်အိမ် (၁၉၇)လုံး၊ ဧရိယာ (၁၀.၆၂)ဧကရှိပြီး မြေကွက်ရိုက်ပြီး ရောင်းချသူများကို ကျွန်မတို့ ကော်မတီ ကွင်းဆင်းတဲ့နေ့အထိ အရေးယူဆောင်ရွက်ဖို့ ပြင်ဆင်ထားတာ မရှိသေးကြောင်း စိစစ်တွေ့ရှိရပါတယ်။ (၂) ကျူးကျော်အိမ်များအားလုံး ချောင်းဧရိယာအတွင်းတွင် တည်ရှိပြီး ချောင်း၏ အထက်တွင် မန်းကျီးစုဆည်ရှိနေတဲ့အတွက် ဆည်ပေါင်နိမ့်ခြင်း၊ ပြုပြင် ထိန်းသိမ်းရန် လိုအပ်ခြင်းများရှိနေတာကြောင့် ချောင်းအောက်ပိုင်းနှင့် ဆည်အောက်ပိုင်းမှာရှိတဲ့ ကျူးကျော်နေအိမ်များအတွက် အလွန်အန္တရာယ် ကြီးကြောင်း စိစစ်တွေ့ရှိရပါတယ်။ (၃) း အန္တရာယ်ကျရောက်နိုင်တဲ့ နေရာဖြစ်ပြီး နိုင်ငံတော်ပိုင်မြေတွေ ကိုလည်း မိမိပိုင်သဖွယ် ခွဲစိတ်တိုင်းတာ ရောင်းချနေသူများကို ထိရောက်စွာ အရေးမယူနိုင်ဘူးဆိုရင်တော့ ကျူးကျော်ပြဿနာများနှင့် အလွဲသုံးစားမှု များ ဆက်လက်ဖြစ်ပေါ်နေမှာဖြစ်ကြောင်း စိစစ်တွေ့ရှိရပါတယ်။ (ခ) သုံးသပ်အကြံပြုချက် (၁) ဘေးအန္တရာယ်ကျရောက်နိုင်သောမြေမှာ ကျူးကျော်နေထိုင်သူများကို စိစစ်ပြီး ရွှေ့ပြောင်းနေရာချထားပေးရေးကို တိုင်းဒေသကြီးအစိုးရအဖွဲ့ အနေဖြင့် အလျင်အမြန် ဆောင်ရွက်သင့်ပါကြောင်း သုံးသပ်အကြံပြုပါတယ်။ (၂) အပြင် နိုင်ငံတော်ပိုင်မြေကို မိမိပိုင်သဖွယ် ခွဲစိတ်ရောင်းချနေသူများကို ဥပဒေနှင့်အညီ အမြန်ဆုံး စိစစ်အရေးယူဆောင်ရွက်သင့်ပါကြောင်း သုံးသပ် အကြံပြုအပ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ဆက်လက်ပြီး မကွေးတိုင်းဒေသကြီး၊ မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ဦးမြမင်းဆွေ ၏ မကွေးတိုင်းဒေသကြီး၊ ပခုက္ကူမြို့ အပါအဝင် အချို့မြို့နယ်များတွင် တောင်သူလယ်သမားများ၏ ရိုးသားမှုကို အခွင့်ကောင်း ယူ၍ သက်တမ်းလွန် လယ်ယာသုံးစက်ပစ္စည်းများကို လိမ်လည်ရောင်းချခဲ့သော လင်းရောင်ခြည် လယ်ယာသုံးစက်ပစ္စည်း ရောင်းဝယ်ရေးလုပ်ငန်းအား အရေးယူပေးရန် အစီအစဉ်ရှိ/မရှိ မေးခွန်းနှင့် စပ်လျဉ်းပြီး စိစစ်တွေ့ရှိချက်နှင့် သုံးသပ်အကြံပြုချက်များကို တင်ပြပါ့မယ်။ (က) စိစစ်တွေ့ရှိချက် (၁) ကော်မတီအနေနဲ့ ဒီကိစ္စကို စိစစ်ဖို့အတွက် ပခုက္ကူမြို့၊ ခရိုင်အထွေထွေ အုပ်ချုပ်ရေးမှူးရုံးမှာ သက်ဆိုင်ရာ တာဝန်ရှိပုဂ္ဂိုလ်များနှင့် တွေ့ဆုံစိစစ်ခဲ့ ပါတယ်။ (၂) ၄-၉-၂၀၁၉ ရက်နေ့မှာလည်း အမျိုးသားလွှတ်တော် -20 ကော်မတီ အစည်းအဝေးခန်းမမှာ ဌာနဆိုင်ရာများ၊ သက်ဆိုင်ရာ တိုင်းဒေသကြီး အစိုးရအဖွဲ့၊ လင်းရောင်ခြည်ကုမ္ပဏီ၊ ဝယ်ယူသူ တောင်သူများနှင့် ပထမ အကြိမ်အဖြစ် တွေ့ဆုံဆွေးနွေးခဲ့ကြပါတယ်။ (၃) လိုအပ်သော အချက်အလက်များကို သက်ဆိုင်ရာကို ထပ်မံ တောင်းခံထား ပြီးဖြစ်ပါတယ်။ ရရှိပါက စိစစ်ပြီး လွှတ်တော်ကို ပြန်လည် ထပ်မံတင်ပြ သွားမှာ ဖြစ်ပါတယ်ရှင်။ (၄) လင်းရောင်ခြည်ကုမ္ပဏီသည် တပတ်ရစ်စက်ပစ္စည်းများကိုသာ တင်သွင်း ရောင်းချခဲ့တဲ့အတွက် တောင်သူများလက်ထဲမှာ သတ်မှတ်ကာလမပြည့်မီ ပျက်စီးချို့ယွင်းမှုများ ဆက်တိုက်ဖြစ်ပေါ်ခဲ့ပြီး င်ဆင်ပေးနိုင်ခြင်းမရှိခြင်း၊ ပြင်ဆင်ကုန်ကျစရိတ်နှင့် အပိုပစ္စည်းတန်ဖိုးကြီးမားခြင်းတို့ကြောင့် နှစ်ဖက် အငြင်းပွားမှုများ ဖြစ်ပေါ်လျက်ရှိကြောင်း စိစစ်တွေ့ရှိရပါတယ်။ (၅) ဒီလို သတ်မှတ်ကာလမတိုင်မီ ပျက်စီးသွားတဲ့ စက်ပစ္စည်းများနှင့် စပ်လျဉ်းပြီး ညှိနှိုင်းဆွေးနွေးလိုပါက တောင်သူများအနေနဲ့ ကုမ္ပဏီရုံးချုပ်ရှိရာ ရန်ကုန်မြို့ သို့ လာရောက်ရန် ကုမ္ပဏီမှ ခေါ်ယူခဲ့ပါတယ်။ ဒါပေမဲ့ တောင်သူများဘက်မှ ရန်ကုန်မြို့အထိ သွားရောက်ဖို့ အဆင်မပြေတဲ့အတွက်ကြောင့် ယနေ့အထိ တစ်စုံတစ်ရာ ဖြေရှင်းနိုင်ခြင်း မရှိသေးတာကို စိစစ်တွေ့ရှိရပါတယ်။ (၆) စားသုံးသူရေးရာဦးစီးဌာနမှ တာဝန်ရှိသူများက ပခုက္ကူမြို့သို့ ညှိနှိုင်း ဆောင်ရွက်ဖို့အတွက် ကုမ္ပဏီကို ခေါ်ယူခဲ့ပေမယ့်လည်း ကုမ္ပဏီဖက်က လာရောက်ခဲ့ခြင်းမရှိကြောင်း စိစစ်တွေ့ရှိရပါတယ်။ (၇) တောင်သူအများစုမှာ ၎င်းတို့ရဲ့ လယ်ယာမြေလုပ်ပိုင်ခွင့် ပုံစံ(၇)များကို လင်းရောင်ခြည်ကုမ္ပဏီမှာလည်းကောင်း၊ အချို့တောင်သူများကတော့ မြန်မာ့ ရှေ့ဆောင်ဘဏ်မှာလည်းကောင်း အာမခံပစ္စည်းအဖြစ် အပ်နှံထားရတဲ့ အတွက် နိုင်ငံတော်က ချေးပေးတဲ့ စိုက်ပျိုးစရိတ်ချေးငွေများကို တောင်သူ များက ထုတ်ယူဖို့အတွက် အခက်အခဲဖြစ်ပေါ်နေကြောင်း စိစစ်တွေ့ရှိရ ပါတယ်။ (၈) လင်းရောင်ခြည်ကုမ္ပဏီဟာ အစိုးရဝန်ကြီးဌာနများမှ ခွင့်ပြုပေးထားတဲ့ လယ်ယာသုံးထွန်စက်နှင့် ထွန်ယက်ကိရိယာများ ရောင်းချတဲ့ ကုမ္ပဏီများ စာရင်းထဲမှာလည်း မပါဝင်ကြောင်း စိစစ်တွေ့ရှိရပါတယ်။ (၉) လင်းရောင်ခြည်ကုမ္ပဏီဟာ ဂျပန်နိုင်ငံမှ တပတ်ရစ်လယ်ယာသုံးပစ္စည်း အလုံးရေ (၁၀၀၀)ခန့် ဝယ်ယူတင်သွင်းထားပြီးဖြစ်ပြီး အလုံးရေ(၇၀၀)ခန့် ဖြန့်ဖြူးရောင်းချထားပြီးဖြစ်ကြောင်း စိစစ်တွေ့ရှိရပါတယ်။ (၁၀) ကုမ္ပဏီနှင့် တောင်သူလယ်သမားများ အငြင်းပွားမှုများဖြစ်ပေါ်ခဲ့ပြီး နောက်ပိုင်း မှာ လွှတ်တော် ကတိကဝတ်မေးခွန်းကြောင့် မကွေးတိုင်းဒေသကြီး၊ ပခုက္ကူ ခရိုင် အထွေထွေအုပ်ချုပ်ရေးမှူးရုံးကနေ စုံစမ်းရေးအဖွဲ့ ဖွဲ့ပြီး အစီရင်ခံစာကို ကိုယ်စားလှယ်ကြီးများကို ဖြန့်ဝေထားတဲ့ အစီရင်ခံစာ စာမျက်နှာ (၁၉)မှာ ပါတဲ့ သုံးသပ်အကြံပြုချက်(၃)ချက်ကို ချမှတ်ခဲ့ကြောင်း စိစစ်တွေ့ရှိရ ပါတယ်။ ပေးတဲ့ စိုက်စည်းအဖြစ်ကတော့ မြန်မာ့ (၁၁) တောင်သူများအနေနဲ့ မိမိတို့ လယ်ယာလုပ်ငန်း ဆောင်ရွက်ရန်အတွက် လင်းရောင်ခြည်ကုမ္ပဏီထံမှာ ပုံစံ(၇)ကို အာမခံပစ္စည်းအဖြစ်ထားပြီး စက်ပစ္စည်းများ ဝယ်ယူခဲ့ကြတဲ့အခါမှာ ကုမ္ပဏီနှင့် တောင်သူများ နှစ်ဦး နှစ်ဖက်ချုပ်ဆိုတဲ့ အရောင်းအဝယ်စာချုပ်လည်းမရှိကြောင်း စိစစ်တွေ့ရှိ ရပါတယ်။ စက်များ ဝယ်ယူပြီးနောက် စက်များပျက်သွားတဲ့အခါမှာ ကျန်ငွေ များကို မသွင်းနိုင်တဲ့အတွက်ကြောင့် လင်းရောင်ခြည် ကုမ္ပဏီအနေနဲ့ တောင်သူများ လက်ဝယ်ကို ရောက်ရှိပြီးသား စက်ပစ္စည်းများကို ပြန်လည် သိမ်းယူတဲ့အပြင် မူလပေးသွင်းငွေတွေကိုလည်း ပြန်လည်ထုတ်ပေးခြင်း မရှိတဲ့အတွက်ကြောင့် တောင်သူလယ်သမားများအနေနဲ့ များစွာနစ်နာရကြောင်းလည်း စိစစ်တွေ့ရှိ ရပါသည်။ ။လေးစားရပါသော ဥက္ကဋ္ဌကြီးရှင်။ ဒီစိစစ်တွေ့ရှိချက်များအပေါ် ကော်မတီရဲ့ သုံးသပ် အကြံပြုချက်ကို တင်ပြပါ့မယ်ရှင်။ (ခ) သုံးသပ်အကြံပြုချက် (၁) တောင်သူများနှင့် သက်ဆိုင်သောကိစ္စဖြစ်ပြီး အလားတူဖြစ်ရပ်များ နိုင်ငံ အတွင်း အချို့ဒေသများတွင် ဖြစ်ပွားလျက်ရှိရာ လယ်ယာကဏ္ဍဖွံ့ဖြိုးရေး မနှောင့်နှေးစေရန်အတွက်လည်းကောင်း၊ တောင်သူများ၏ အကျိုးစီးပွား နှင့် နစ်နာမှုများကို ကာကွယ်ကုစားပေးနိုင်ရန်အတွက်လည်းကောင်း၊ စီးပွားရေးကျင့်ဝတ်မရှိသော ကုမ္ပဏီများ၏ ကိုယ်ကျိုးရှာမှုကို တားဆီးနိုင်ရန် အတွက်လည်းကောင်း ရည်ရွယ်၍ စားသုံးသူရေးရာဦးစီးဌာန အပါအဝင် သက်ဆိုင်ရာဌာနများအနေဖြင့် မူဝါဒ၊ စည်းမျဉ်း၊ စည်းကမ်း၊ လုပ်ထုံး လုပ်နည်းများနှင့်အညီ စနစ်တကျ အလျင်အမြန် အရေးယူဆောင်ရွက်သင့် ပါကြောင်း သုံးသပ်အကြံပြုပါတယ်။ (၂) နိုင်ငံ၏ လယ်ယာကဏ္ဍဖွံ့ဖြိုးတိုးတက်ရေးအတွက်လည်းကောင်း၊ တောင်သူ များ၏ လူမှုစီးပွားဘဝ တိုးတက်ရေးအတွက်လည်းကောင်း ရည်ရွယ်၍ အရည်အသွေးနိမ့် တပတ်ရစ် လယ်ယာသုံး စက်ပစ္စည်းကိရိယာများ တင်သွင်းခြင်း၊ ရောင်းချခြင်းကို ပိတ်ပင်ရန်(သို့မဟုတ်) စံနှုန်းသတ်မှတ်၍ တင်သွင်းခွင့်ပြုရန် သက်ဆိုင်ရာများအနေဖြင့် အစီအမံများ ချမှတ်ပြီး ကြပ်မတ် စိစစ်ဆောင်ရွက်သင့်ပါကြောင်း သုံးသပ်အကြံပြုပါတယ်။ (၃) အခုလို တပတ်ရစ်စက်ပစ္စည်းများ၊ မော်ဒယ်နိမ့်ပစ္စည်းများကို နည်းအမျိုးမျိုးနဲ့ တင်သွင်းလာပြီး ခိုင်မာတဲ့ အာမခံစနစ်၊ မွမ်းမံပြင်ဆင်မှုစနစ်မရှိဘဲ မိမိ အကျိုးဖြစ်ထွန်းရေးကိုသာ ရှေးရှုရောင်းချတဲ့ ကုမ္ပဏီတချို့ကြောင့် စက်ပစ္စည်း အဟောင်းများ စွန့်ပစ်ရာ အမှိုက်ပုံသဖွယ် မဖြစ်စေသင့်ပါကြောင်း သုံးသပ် အကြံပြုပါတယ်။ လေးစားရပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များရှင်။ ဆက်လက်ပြီး ချင်းပြည်နယ်သို့ ကွင်းဆင်းစိစစ်ရာမှာ ကန်ပက်လက်မြို့နယ်နှင့် မင်းတပ်မြို့နယ်ကိုသာ မြေပြင် ကွင်းဆင်းနိုင်ခဲ့ပြီး နယ်မြေ လုံခြုံရေးအခြေအနေကြောင့် ကော်မတီအနေနဲ့ မတူပီမြို့နယ်နှင့် ပလက်ဝမြို့နယ်များကို သွားရောက်နိုင်ခြင်းမရှိပါဘူး။ ဒီမြို့နယ်များအတွက် မေးခွန်းများ၊ အဆိုများ နှင့်ပတ်သက်ပြီး မင်းတပ်မြို့နယ်၊ မင်းတပ်ခရိုင် အထွေထွေအုပ်ချုပ်ရေးမှူးရုံးမှာ ပြည်နယ်ဝန်ကြီး၊ ပြည်နယ်၊ ခရိုင်၊ မြို့နယ်များရှိ ဌာနဆိုင်ရာပုဂ္ဂိုလ်များနှင့် တွေ့ဆုံစိစစ်ခဲ့ပါတယ်။ ချင်းပြည်နယ် အတွင်း ကတိဖြစ်ပေါ်ခဲ့တဲ့ ကြယ်ပွင့်ပြမေးခွန်း(၅၈)ခုနှင့် ကြယ်ပွင့်မပြမေးခွန်း(၃၆)ခု၊ စုစုပေါင်း (၉၄)ခု စိစစ်တွေ့ရှိချက်ကို ကိုယ်စားလှယ်တော်ကြီးများမှာ ဖြန့်ဝေထားတဲ့ ဇယား(၂)မှာ ဖော်ပြ ထားပါတယ်။ အထက်ပါမေးခွန်းများအနက် ထူးခြားတဲ့ စိစစ်တွေ့ရှိချက်များကို ကောက်နုတ်အစီရင်ခံ ပါ့မယ်ရှင်။ ချင်းပြည်နယ်၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် ၏ ချင်းပြည်နယ်၊ ကန်ပက်လက်မြို့နယ်အတွင်းရှိ ဆေးချောင်းဘေလီတံတားကို ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု ဖြည့်စွက်ရန်ပုံငွေဖြင့် ဆောင်ရွက်ပေးရန် အစီအစဉ် ရှိ/မရှိ မေးခွန်းနှင့် စပ်လျဉ်းပြီး - (က) စိစစ်တွေ့ရှိချက် (၁) ဆာချောင်းတံတားကို ၂၀၁၈-၂၀၁၉ ဘဏ္ဍာရေးနှစ် နယ်စပ်ရေးရာဝန်ကြီး ဌာန၊ နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေးဦးစီးဌာန ပြည်ထောင်စုရန်ပုံငွေ ကျပ်(၆၂၅.၀၀၀)သန်းဖြင့် (၂၅၀)ပေအကျယ် ဘေလီ တံတားကို (IAURA) ကုမ္ပဏီမှ တာဝန်ယူဆောင်ရွက်နေတာ ဖြစ်ပါတယ်။ ကျွန်မတို့ ကော်မတီ မြေပြင်ကွင်းဆင်းချိန်မှာ လုပ်ငန်းဆောင်ရွက်ပြီးစီးမှု (၂၂)ရာခိုင်နှုန်း ပြီးစီးပြီဖြစ်ပြီး ကျပ်သန်းပေါင်း(၁၄၀)သန်း ကုန်ကျခဲ့ပြီး ဖြစ်ကြောင်း စိစစ်တွေ့ရှိရပါတယ်။ (၂) မူလသတ်မှတ်ထားတဲ့နေရာမှာ မဟုတ်ဘဲနဲ့ တံတားကို မူလနေရာနဲ့ (၁)မိုင် ကျော်ကွာဝေးတဲ့နေရာမှာ ရွှေ့ပြောင်းတည်ဆောက်နေခြင်းဖြစ်ကြောင်း စိစစ်တွေ့ရှိရပါတယ်။ ။(၃) ဒီလို ပြောင်းရွှေ့သတ်မှတ်ရာမှာလည်း Soil test ပြုလုပ်ခဲ့ခြင်းမရှိကြောင်း နှင့် မူလသတ်မှတ်နေရာမှာ ရေးဆွဲထားတဲ့ Design အတိုင်း လက်ရှိ နေရာတွင် တည်ဆောက်ထားခြင်းဖြစ်တဲ့အတွက် တံတား၏ ကြံ့ခိုင်မှု၊ ချောင်းရေကြီးခြင်းနှင့် ရေတိုက်စားမှုဒဏ် ခံနိုင်ရည် ရှိ/မရှိအတွက် လေ့လာ ဆန်းစစ်မှု မှတ်တမ်းများမရှိကြောင်းလည်း စိစစ်တွေ့ရှိရပါတယ်။ (၄) တံတားကို လမ်းရဲ့ လျောစောက်အဆုံး ပေ(၁၅၀)အနက်မှာ တည်ဆောက် ထားခြင်းဖြစ်ပြီး တံတားရဲ့ အခြားတစ်ဖက်မှာလည်း ပေ(၃၀၀၀)ခန့် မြင့်မားတဲ့ ကျောက်တောင်နံရံ ပိတ်ဆို့နေတဲ့အတွက် ချဉ်းကပ်လမ်းနှင့် နောက်ထပ် ဆက်သွယ်ဖို့လမ်း ဖောက်လုပ်ဖို့အတွက် အလွန်အခက်အခဲရှိတဲ့ အနေအထားကို စိစစ်တွေ့ရှိရပါသည်။ (၅) ကော်မတီအနေနဲ့ ပြည်သူ့ဘဏ္ဍာ အလေအလွင့်မရှိစေရန်နှင့် ဒေသခံများ အတွက် ထိရောက်တဲ့ အကျိုးပြုမှုဖြစ်စေရန်အတွက် ဆောက်လုပ်ရေး ဝန်ကြီးဌာနမှ ကျွမ်းကျင်ပညာရှင်အဖွဲ့ ခေါ်ယူပြီး လမ်းအူကြောင်း ရှာဖွေရန် နှင့် Soil test ပြုလုပ်ရန်၊ ရုံးချုပ်မှနည်းပညာ အကူအညီတောင်းခံရန် သက်ဆိုင်ရာဌာနကို အကြံပြုခဲ့ပါတယ်။ အကူအညီ တောင်းခံနေစဉ်ကာလ အတွင်း ကုမ္ပဏီအနေနဲ့ လုပ်ငန်းများကို ခေတ္တရပ်ဆိုင်းထားသင့်ပါကြောင်း အကြံပြုခဲ့ရာမှာ ပြည်နယ်အစိုးရအဖွဲ့ဝန်ကြီးကလည်း ကုမ္ပဏီကို လုပ်ငန်း များ ခေတ္တရပ်ဆိုင်းထားရန် လမ်းညွှန်ထားတယ်လို့လည်း သိရှိရပါတယ်။ (၆) သို့ပေမဲ့ အဆိုပါကိစ္စနှင့်စပ်လျဉ်းပြီး ကော်မတီမှာ ၁၃-၈-၂၀၁၉ ရက်နေ့ သက်ဆိုင်ရာ ဝန်ကြီးဌာန၊ ပြည်နယ်အစိုးရအဖွဲ့၊ ဒေသခံကိုယ်စားလှယ်၊ ကုမ္ပဏီတို့ကိုလည်း ခေါ်ယူဆွေးနွေးတဲ့အခါမှာ ကုမ္ပဏီမှလာရောက်ခြင်း မရှိတဲ့အပြင် လုပ်ငန်းကိုလည်း ရပ်တန့်ခြင်းမရှိဘဲ ဆက်လက် ဆောင်ရွက် နေကြောင်း ဌာနရဲ့ ပြောပြချက်အရ သိရှိရပါတယ်။ နည်းပညာအကူအညီ များကိုလည်း တောင်းခံခြင်းမပြုကြောင်း သိရှိရပါတယ်။ (ရ) ယခုနေရာအသစ်တွင် တံတားတည်ဆောက်ခြင်းက ကော်မတီကွင်းဆင်း တာနဲ့စာလို့ရှိရင် (၃၀)ရာခိုင်နှုန်း ပြီးစီးသွားပြီဖြစ်ပြီး Soil test ကိုလည်း ၁၃-၈-၂၀၁၉ ရက်နေ့မှ ပြုလုပ်ကြောင်းကို ကော်မတီအစည်းအဝေး၌ ဌာနမှ တင်ပြချက်အရ သိရှိရပါတယ်။ ဒီလုပ်ငန်းနှင့်စပ်လျဉ်းပြီး ကော်မတီအနေနဲ့ သုံးသပ်အကြံပြုချက်များကို တင်ပြသွားပါမယ်ရှင်။ (ခ) သုံးသပ်အကြံပြုချက် (၁) တံတားပြီးစီးပါကလည်း ချောင်းတစ်ဖက်ကမ်း တံတားထိပ်မှာ ကြီးမားတဲ့ တောင်နံရံ ကာစီးနေတဲ့အပြင် ရှေ့ဆက်သွားရန် လမ်းလည်းမရှိသေးဘဲ နောက်မှ ရန်ပုံငွေထပ်မံတောင်းခံပြီး လမ်းဖောက်လုပ်ရန် လျာထားတယ်လို့ သိရှိရတဲ့အတွက် ယခု တံတားစီမံကိန်းမှာ လတ်တလော ဦးစားပေး ဆောင်ရွက်ရန် သင့်/မသင့်၊ သုံးသပ်မှုအားနည်းစွာ ဆောင်ရွက်ခဲ့တဲ့ စီမံကိန်း လုပ်ငန်းတစ်ခုဖြစ်ကြောင်း သုံးသပ်မိပါတယ်။ (၂) ဝန်ကြီးဌာနနှင့် သက်ဆိုင်ရာဦးစီးဌာနများအနေနဲ့ တံတားကြီးများ ဥပဒေ အခန်း (၃)ပါ ဝန်ကြီးဌာနများ၏ လုပ်ငန်းတာဝန်နှင့် လုပ်ပိုင်ခွင့်များကို ကိုင်တွယ်သုံးစွဲ ကြပ်မတ်ရန် အားနည်းနေတာကို အလေးထား ပြုပြင်သင့် ပါကြောင်း အကြံပြုအပ်ပါတယ်။ လေးစားရပါသောဥက္ကဋ္ဌကြီးရှင်။ ဆက်လက်ပြီး ချင်းပြည်နယ်၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် ၏ ချင်းပြည်နယ်ရှိ ကန်ပက်လက်-ဆမီးပလက်ဝ လမ်းအူကြောင်းကို ပြည်သူလူထု ရေရှည်ဘေးကင်းလုံခြုံစွာ သွားလာနိုင်ရေးအတွက် ပိုမို ကောင်းမွန်ပြေပြစ်သော လမ်းအူကြောင်း ပြန်လည်ရှာဖွေပေးရန်အစီအစဉ် ရှိ/မရှိ မေးခွန်းနှင့် စပ်လျဉ်းပြီး တင်ပြပါမယ်။ (က) စိစစ်တွေ့ရှိချက် (၁) ကန်ပက်လက်-ဆမီး-ပလက်ဝလမ်းအပိုင်း (၁၆/ဝ) မိုင်အနက်မှ ဝိတိုရိယ တောင်ပတ်လမ်း (၇/ဝ)မိုင်အား (၂၄)ပေအကျယ် ပြောင်းလဲဖောက်လုပ်ခွင့်ကို သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ သစ်တော ဦးစီးဌာနမှ ၂၄-၇-၂၀၁၉ ရက်နေ့မှာ ခွင့်ပြုပြီးဖြစ်ကြောင်း စိစစ်တွေ့ရှိရ ပါတယ်။ (ခ) သုံးသပ်အကြံပြုချက် (၁) တည်ဆောက်ရေးလုပ်ငန်းများ ဆောင်ရွက်မည်ဆိုပါက နိုင်ငံတော်သမ္မတရုံး က ထုတ်ပြန်ထားတဲ့ တင်ဒါလုပ်ထုံးလုပ်နည်း (၁/၂၀၁၇) ညွှန်ကြားချက်နှင့် အညီ ဆောင်ရွက်ရန် လိုအပ်ပါကြောင်း သုံးသပ်အကြံပြုပါတယ်ရှင်။ ဆက်လက်ပြီး ချင်းပြည်နယ်၊ မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ)ဆလိုင်းမျိုးထိုက် ၏ ချင်းပြည်နယ်၊ ပလက်ဝမြို့အတွင်း ဝက်မအုပ်စုရှိ ဝက်မချောင်း တံတားနှင့် ဝါဒိုင်ကုန်းအုပ်စုရှိ၊ ဆမီးချောင်းတံတားတို့ကို တည်ဆောက်ပေးရန်နှင့် စိုးနီကနောင် အုပ်စုရှိ စိုးနီကနောင်ရွာနှင့် ခိုက်ခါအုပ်စုရှိ ဘူးချောင်းဝရွာတို့တွင် ရေသွယ်ယူပေးရန် အစီအစဉ် ရှိ/မရှိနှင့် စပ်လျဉ်းပြီး စိစစ်တွေ့ရှိချက်များကို တင်ပြပါ့မယ်။ (က) စိစစ်တွေ့ရှိချက် (၁) ချင်းပြည်နယ်၊ ပလက်ဝမြို့နယ်ရှိ စိုးနီကနောင်ရွာ၊ ဘူးချောင်းဝရွာတို့တွင် ရေပိုက်သွယ်တန်းခြင်းလုပ်ငန်းကို ရွှေကုလားတန်ကုမ္ပဏီမှ တာဝန်ယူ ဆောင်ရွက်လျက်ရှိပြီး သတ်မှတ်ခွင့်ပြုမိုင် (၃)မိုင်မပြည့်ဘဲ (၂)မိုင်(၄)ဖာလုံသာ ဆောင်ရွက်ထားကြောင်းနှင့် အသုံးပြုတဲ့ ရေပိုက်များမှာလည်း အချို့နေရာ များတွင် သတ်မှတ်(၂)လက်မပိုက်များ မဟုတ်ကြောင်း မေးခွန်းရှင် အမျိုးသား လွှတ်တော်ကိုယ်စားလှယ်ရဲ့ တင်ပြချက်အရ စိစစ်သိရှိရပါတယ်။ (၂) ဝက်မချောင်းတံတားမှာလည်း ပြန်လည် ပြင်ဆင်ရမည်ဖြစ်ကြောင်း မေးခွန်းရှင် တင်ပြချက်အရ စိစစ်တွေ့ရှိရပါတယ်။ (ခ) သုံးသပ်အကြံပြုချက် (၁) စာချုပ်ပါအတိုင်း ဆောင်ရွက်ခြင်းမရှိတဲ့အတွက် ဘတ်ဂျက်ချထားပေးသည့် မိုင်အတိုင်း လျာထားငွေမှ ပိုလျှံငွေကို ပြန်လည်အပ်နှံစေခြင်းကို ဆောင်ရွက် သင့်ပါကြောင်း တင်ပြပါတယ်။ သက်ဆိုင်ရာဌာနမှ စာချုပ်ပါအတိုင်း ဆောင်ရွက်ရန် ကြပ်မတ်မှု ပျက်ကွက်ခြင်းအတွက် ဥပဒေပါ စည်းမျဉ်း စည်းကမ်းများအတိုင်း ဆောင်ရွက်ရန်သင့်ပါကြောင်း သုံးသပ်အကြံပြုအပ် ဆက်လက်ပြီး ချင်းပြည်နယ်၊ မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးမာန်လောမောင်း ၏ ချင်းပြည်နယ်၊ မင်းတပ်မြို့နယ်နှင့် ကန်ပက်လက်မြို့နယ်တို့အကြားရှိ ဝိတိုရိယတောင်ပတ်ဝန်းကျင်သည် လောဘသမား နယ်ခံအချို့က ညောင်စေးထောင်၍ ငှက်များ ဖမ်းဆီးခြင်း၊ ကြိုးကွင်းထောင်၍ သားကောင်များ ဖမ်းဆီးခြင်းတို့ကြောင့် ငှက်မျိုးနှင့် တောကောင် မျိုးများ မျိုးတုံးကုန်မည်ဖြစ်သဖြင့် သစ်တောဦးစီးဌာနနှင့် မြို့နယ်အထွေထွေအုပ်ချုပ်ရေးဦးစီး ဌာနတို့မှ ပူးပေါင်းစီမံခန့်ခွဲ၍ ဝိတိုရိယတောင်ထိပ်တက်သည့် လမ်းကြောများတွင် စစ်ဆေးရေး ဂိတ်များထားပေးရန် အစီအစဉ်ရှိ/မရှိမေးခွန်းနှင့်စပ်လျဉ်းပြီး စိစစ်တွေ့ရှိချက်နှင့် သုံးသပ်အကြံပြုချက် များမှာ အောက်ပါအတိုင်း ဖြစ်ပါသည် - (က) စိစစ်တွေ့ရှိချက် (၁) နတ်မတောင် အမျိုးသားဥယျာဉ်အတွင်း ဇီဝမျိုးစုံမျိုးကွဲများအား ထိရောက်စွာ ထိန်းသိမ်းနိုင်ရေးအတွက် မြို့နယ်အဆင့် သဘာဝနယ်မြေထိန်းသိမ်းရေး ကော်မတီ ဖွဲ့စည်းနိုင်ရန် မြို့နယ်အထွေထွေအုပ်ချုပ်ရေးဦးစီးဌာန၊ နတ်မတောင် အမျိုးသားဥယျာဉ်ရုံးတို့ ပူးပေါင်းဆောင်ရွက်လျက်ရှိကြောင်း စိစစ်တွေ့ရှိရပါသည်။ (ခ) သုံးသပ်အကြံပြုချက် (၁) စစ်ဆေးရေးဂိတ်များ၊ အစောင့်ကင်းစခန်းများ တိုးချဲ့ချထားရန်နှင့် အစောင့်ဝန်ထမ်းဦးရေ တိုးချဲ့ခန့်ထားရန် လိုအပ်ပါကြောင်း ကော်မတီအနေနဲ့ သုံးသပ်အကြံပြု အပ်ပါသည်။ ။(၂) ဒေသခံများအားအသိပညာပေးခြင်း၊ အလုပ်အကိုင်အခွင့်အလမ်းများ ဖန်တီး ပေးခြင်း၊ သက်မွေးပညာနှင့် စိုက်ပျိုးနည်းစနစ် ဖြန့်ဖြူးပေးခြင်းများ ဆောင်ရွက်ပေးသင့်ပါကြောင်း ကော်မတီမှ သုံးသပ်အကြံပြုအပ်ပါသည်။ ဆက်လက်ပြီး ချင်းပြည်နယ်၊မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ)ဆလိုင်းထိုက်၏ ချင်းပြည်နယ်၊ ပလက်ဝမြို့နယ်၊ မီးချောင်းဘားဝကျေးရွာအုပ်စု၊ မီးချောင်းဘားဝကျေးရွာတွင် ကျေးလက်ကျန်းမာရေးဌာန(ခွဲ) ဖွင့်လှစ်ပေးရန် အစီအစဉ် ရှိ/မရှိ မေးခွန်းနှင့်စပ်လျဉ်းပြီးတင်ပြပါ့မယ်ရှင် - (က) စိစစ်တွေ့ရှိချက် (၁) ဌာန၏တင်ပြချက်အရ မီးချောင်းဘာဝကျေးရွာ ကျေးလက်ကျန်းမာရေး ဌာန(ခွဲ) ရရှိထားပြီးဖြစ်ကြောင်းတင်ပြထားသော်လည်း မြေပြင်မှာ ဖွင့်လှစ် ထားခြင်းမရှိသေးကြောင်း မေးခွန်းရှင် အမျိုးသားလွှတ်တော်ကိုယ်စားလှယ်၏ တင်ပြချက်အရ စိစစ်တွေ့ရှိရပါတယ်။ (ခ) သုံးသပ်အကြံပြုချက် (၁) သက်ဆိုင်ရာအနေနဲ့ အခြေအနေမှန်ကို ကွင်းဆင်းစိစစ်အတည်ပြု ဆောင်ရွက်ရန် လိုအပ်ပါကြောင်း ကော်မတီအနေနဲ့သုံးသပ်အကြံပြုပါသည်။ ဆက်လက်ပြီး ချင်းပြည်နယ်၊ မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ) ဆလိုင်းမျိုးထိုက် ၏ချင်းပြည်နယ်၊ ပလက်ဝမြို့နယ်၊ အပ်စကျေးရွာအုပ်စု၊ ဓါတ်ချောင်းဝ အနီးရှိ ဒိုင်လောင်ချောင်း လူကူးကြိုးတံတားနှင့် ထိုးနူးကျေးရွာအုပ်စု၊ ရှရွာအနီးရှိ ရန်လောင်ချောင်း လူကူးကြိုးတံတားတို့ကို ၂၀၁၈ -၂၀၁၉ ဘဏ္ဍာနှစ်တွင် ဆောက်လုပ်ပေးရန် အစီအစဉ် ရှိ/မရှိ မေးခွန်းနှင့်စပ်လျဉ်းပြီး တင်ပြသွားပါမယ်။ (က) စိစစ်တွေ့ရှိချက် (၁) ပလက်ဝမြို့နယ်အတွင်းရှိ ဒိုင်လောင်ချောင်းကို ပြည်နယ်ခွင့်ပြုရန်ပုံငွေ ကျပ် (၉၆.၀၀)သန်းနှင့် ရန်လောင်ချောင်း လူကူးကြိုးတံတားကို ပြည်နယ် ခွင့်ပြုရန်ပုံငွေကျပ် (၆၄.၀၀)သန်းနှင့် ဆောင်ရွက်နေကြောင်း သိရှိရပြီး တင်ဒါခေါ်ယူ ဆောင်ရွက်ခြင်းရှိ/မရှိနှင့် ရန်လောင်ချောင်းတံတားကို မူလ သတ်မှတ်နေရာမှာ မဆောင်ရွက်ဘဲ အခြားနေရာမှာပြောင်းလဲ ပြောင်းရွှေ့ ဆောင်ရွက်ကြောင်း မေးခွန်းရှင် အမျိုးသားလွှတ်တော်ကိုယ်စားလှယ်ကို လည်း အသိပေးခြင်းမရှိကြောင်း ကိုယ်စားလှယ်၏ တင်ပြချက်အရ သိရှိရ ပါသည်။ (ခ) သုံးသပ်အကြံပြုချက် (၁) ဝန်ကြီးဌာနအဆင့်ဆင့် တာဝန်ရှိသူများအနေနဲ့ နိုင်ငံတော်သမ္မတရုံးက ထုတ်ပြန်ထားရှိတဲ့ တင်ဒါလုပ်ထုံး၊ လုပ်နည်း (၁/၂၀၁၇) ညွှန်ကြားချက် များကို လိုက်နာရန် လိုအပ်ပါကြောင်းနဲ့ တံတားနေရာ ပြောင်းရွှေ့ ဆောက်လုပ်ခြင်းအတွက် လိုအပ်သော အကြိုလေ့လာဆန်းစစ်မှုများ ဆောင်ရွက်မှု ရှိ/မရှိ၊ ဒီဇိုင်းပြုပြင်ခြင်း ရှိ/မရှိတို့ကို စိစစ်ရန်လိုအပ်ပြီး မေးခွန်းရှင် အမျိုးသားလွှတ်တော်ကိုယ်စားလှယ်အားလည်း အမျိုးသား စီမံကိန်းဥပဒေပုဒ်မ ၁၃ အရ တိုင်ပင်ညှိနှိုင်းရန် လိုအပ်မည်ဖြစ်ပါကြောင်း ကော်မတီအနေနဲ့ သုံးသပ်အကြံပြုပါတယ်။ ဆက်လက်ပြီး ချင်းပြည်နယ်၊ မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ) ဆလိုင်းမျိုးထိုက် ၏ ချင်းပြည်နယ်၊ ပလက်ဝမြို့နယ်၊ ဆမီး -ပျဉ်ဝ -အီး - သံထောင် လမ်းပိုင်းဖောက်လုပ်ရန် ကျန်ရှိသည့် အီးဝ - သံထောင်လမ်းအား ၂၀၁၈-၂၀၁၉ ဘဏ္ဍာနှစ်တွင် ဖောက်လုပ်ပေးရန် အစီအစဉ်ရှိ/မရှိ မေးခွန်းနှင့်စပ်လျဉ်း၍ စိစစ်တွေ့ရှိချက်နှင့် သုံးသပ်အကြံပြုချက် များကို တင်ပြပါမယ်(က) စိစစ်တွေ့ရှိချက် (၁) ကော်မတီကို သက်ဆိုင်ရာ ဌာနကပေးပို့လာသော နောက်ဆုံးအခြေအနေ အစီရင်ခံစာနှင့် ကိုယ်စားလှယ်ရဲ့ မြေပြင်အခြေအနေတင်ပြချက် ကွဲလွဲနေ ကြောင်း စိစစ်သိရှိရပါသည်။ (၂) သက်ဆိုင်ရာဌာနမှ ကော်မတီကို ပေးပို့လာသောစာမှာ လမ်းမိုင်(၁၂/ဝ)မှ (၁၅/ဝ)ကြား မြေသားလမ်း(၃)မိုင်အား မူလအကျယ်(၃)ပေမှ(၂၄)ပေပျမ်းမျှ အကျယ် လမ်းတာချဲ့ခြင်းလုပ်ငန်းကို ၂၀၁၈-၂၀၁၉ ဘဏ္ဍာရေးနှစ်မှာ ပြည်ထောင်စုရန်ပုံငွေ ကျပ် (၁၄၂.၅၀)သန်းဖြင့် ဆောင်ရွက်လျက်ရှိကြောင်း၊ ဖော်ပြထားပေမယ့် မြေပြင်မှာ လုံးဝဆောင်ရွက်ထားခြင်း မရှိသေးကြောင်း၊ ပျဉ်ဝမှအီးဝကြား (၁၈)ပေဖောက်လုပ်ပြီး လမ်းကို (၂၄)ပေချဲ့ခြင်းအား ၅၀% သာ ဆောက်လုပ်ပြီးစီးသေးကြောင်း စိစစ်တွေ့ရှိရပါသည်။ (၃) အဆိုပါလုပ်ငန်းကိုလုပ်ငန်းရဲ့ ၅၀% သာ ပြီးစီးသေးသော်လည်း လက်ရှိမှာ ၇၅% ပြီးစီးကြောင်း တင်ပြပြီး ငွေထုတ်ယူခဲ့ကြောင်းလည်း မေးခွန်းရှင် အမျိုးသားလွှတ်တော်ကိုယ်စားလှယ်ရဲ့ တင်ပြချက်အရ စိစစ်တွေ့ရှိရပါသည်။ (ခ) သုံးသပ်အကြံပြုချက် (၁) အမျိုးသားလွှတ်တော် အမြဲတမ်းကော်မတီတစ်ရပ်ဖြစ်သော အစိုးရ၏ အာမခံချက်များ၊ ကတိများနှင့်တာဝန်ခံချက်များ စိစစ်ရေးကော်မတီသို့ ဝန်ကြီးဌာန လက်အောက်ရှိ ဦးစီးဌာနတစ်ခုမှပေးပို့သော အစီရင်ခံစာဟာ မြေပြင်အခြေအနေကို အမှန်အတိုင်းတင်ပြခြင်းမရှိသည့်ကိစ္စနှင့် စပ်လျဉ်း၍ သက်ဆိုင်ရာဝန်ကြီးဌာနမှ တာဝန်ရှိပုဂ္ဂိုလ်များက တာဝန်ယူစိစစ်သင့်ပါ ကြောင်း သုံးသပ် အကြံပြုအပ်ပါသည်။ (၂) ၂၀၁၈-၂၀၁၉ ဘဏ္ဍာရေးနှစ်အတွက် ခွင့်ပြုရန်ပုံငွေကျပ် (၁၄၂.၅၀)သန်းကိုမည်သို့မည်ပုံ စီမံသုံးစွဲထားကြောင်းကိုလည်း ရှင်းလင်းတင်ပြရန် တာဝန် ရှိတယ်လို့ သုံးသပ်အကြံပြုပါသည်။ ။လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များရှင်။ ဆက်လက်ဆောင်ရွက်မည့်အစီအစဉ် ၂၈။ ကော်မတီသည် ပြည်ထောင်စုအဆင့်အဖွဲ့အစည်းများ၊ ပြည်ထောင်စုဝန်ကြီးဌာနများနှင့် တိုင်းဒေသကြီး၊ ပြည်နယ်အစိုးရအဖွဲ့များ၏ ကတိဖြစ်ပေါ်ခဲ့သည့် အဆို၊ မေးခွန်းများနှင့် စပ်လျဉ်းပြီး လုပ်ငန်း ၁၀၀% ပြီးစီးကြောင်းနှင့် ကတိကဝတ်စာရင်းမှ ပယ်ဖျက်ပေးပါရန် တင်ပြလာမှုအပေါ် မေးခွန်းရှင် အမျိုးသားလွှတ်တော်ကိုယ်စားလှယ်များမှလည်း မိမိတို့၏ အဆို၊ မေးခွန်းများနှင့် စပ်လျဉ်း၍ ၁၀၀% ပြီး/မပြီးနှင့် သတ်မှတ်စံချိန်စံညွှန်းများ ပြည့်မီခြင်း ရှိ/မရှိကို ပြန်လည်စိစစ်ပြီး ကတိကဝတ်စာရင်းမှ ပယ်ဖျက်ပေးနိုင်ရေးအတွက် ကော်မတီသို့ ဆောလျင်စွာ တင်ပြပေးနိုင်ရန် လိုအပ်ပါကြောင်းနဲ့ ကော်မတီအနေနဲ့ တင်ပြချက်များအပေါ်စိစစ်ပြီး ဆက်လက်ဆောင်ရွက်သွားမှာ ဖြစ်ကြောင်း တင်ပြအပ်ပါသည်။ ဒါ့အပြင် သက်ဆိုင်ရာဝန်ကြီးဌာနများမှ လုပ်ငန်းများ ရာနှုန်းပြည့်ပြီးစီး၍ ကတိကဝတ် စာရင်းမှ ပယ်ဖျက်ပေးရန်တင်ပြလာသော အဆို၊ မေးခွန်းများနှင့်စပ်လျဉ်းပြီး မေးခွန်းရှင် အမျိုးသား လွှတ်တော်ကိုယ်စားလှယ်များက တင်ပြလာတဲ့ ကတိကဝတ်အပေါ် အမှန်မြေပြင်မှာ မပြီးစီးဘဲ (သို့မဟုတ်) ကွဲလွဲနေမှုများရှိပါက ကော်မတီက သက်ဆိုင်ရာဝန်ကြီးဌာနများနှင့် မေးခွန်းရှင် အမျိုးသားလွှတ်တော် ကိုယ်စားလှယ်များကို သီးခြားဖိတ်ကြား၍ ဝန်ကြီးဌာနအလိုက် ညှိနှိုင်း ဆွေးနွေးသွားရန် ဆောင်ရွက်ပေးသွားမည်ဖြစ်ပါကြောင်းနဲ့ ယခုလက်ရှိမှာလည်းဆောင်ရွက်နေ ပါကြောင်း တင်ပြအပ်ပါတယ်။ လွှတ်တော်ကိုယ်စားလှယ်များက လွှတ်တော်မှာ တင်သွင်းမေးမြန်းခဲ့သည့် အဆို၊ မေးခွန်း များနဲ့စပ်လျဉ်းပြီး နောက်ဆုံးဆောင်ရွက်ထားရှိမှု အခြေအနေ (လစဉ်အစီရင်ခံစာ)များကို ပြည်ထောင်စု အဆင့်အဖွဲ့ အစည်းများ၊ သက်ဆိုင်ရာဝန်ကြီးဌာနနှင့် တိုင်းဒေသကြီး၊ ပြည်နယ်အစိုးရအဖွဲ့များမှ ကျွန်မတို့ အစိုးရ၏ အာမခံချက်များ၊ ကတိများနှင့် တာဝန်ခံချက်များကော်မတီကို လာရောက် ပေးပို့လျက်ရှိပါတယ်။ သက်ဆိုင်ရာ မေးခွန်းရှင်များအနေနဲ့ သိရှိလိုပါက ကော်မတီကို လာရောက် ဆက်သွယ်ပြီး ထုတ်ယူနိုင်ပါကြောင်းကိုလည်း ပန်ကြားလွှာထုတ်ပြန်ထားပြီး ဖြစ်ပါတယ်။ ရည်ရွယ်ချက်ကတော့ ကိုယ်စားလှယ်များအနေနဲ့ မိမိတို့ မေးမြန်းခဲ့တဲ့အဆို၊ မေးခွန်းများနှင့် စပ်လျဉ်းပြီး ဆောင်ရွက်မှု နောက်ဆုံးအခြေအနေများကို စဉ်ဆက်မပြတ်သိရှိနိုင်စေရန်နဲ့ မြေပြင်မှာ အမှန်တကယ်ဆောင်ရွက်နေမှုနှင့် မိမိတို့ မေးမြန်း၊ ကတိဖြစ်ပေါ်မှု ကွဲလွဲချက်များကို ် တစ်ပြေးညီ သိရှိပြီးညှိနှိုင်းပေါင်းစပ်နိုင်ရန် ဖြစ်ပါတယ်။ အစိုးရ၏ အာမခံချက်များ၊ ကတိများနှင့်တာဝန်ခံချက်များ စိစစ်ရေးကော်မတီရဲ့ အစီရင်ခံစာ (ပထမပုံမှန်မှ ၁၁ ကြိမ်မြောက်ပုံမှန်အစည်းအဝေးအထိ) စပ်လျဉ်းပြီး လွှတ်တော် ကိုယ်စားလှယ်(၁၂)ဦးက တင်ပြပါအကြိမ်အရေအတွက်အတိုင်း ဆွေးနွေးခဲ့ကြပါတယ်။ ကိုယ်စားလှယ် တော်ကြီးများရဲ့ ဆွေးနွေးချက်၊ အကြံပြုချက်များကိုလည်း ကော်မတီမှလှိုက်လှိုက်လှဲလှဲ ကြိုဆိုပါ ကြောင်း၊ အကြံပြုဆွေးနွေးချက်များကိုလည်း ဆက်လက်အကောင်အထည်ဖော် ဆောင်ရွက်သွားမှာ ဖြစ်ပါကြောင်း အခုတင်ပြတဲ့အစီရင်ခံစာကိုလည်းထပ်မံအကြံပြု ဆွေးနွေးပေးနိုင်ပါရန်ဖိတ်ခေါ် တင်ပြအပ်ပါသည် - အကြိမ် ဆွေးနွေးခဲ့သည့် အမည် မဲဆန္ဒနယ် အရေအတွက် အစည်းအဝေး ၁။ ဒေါက်တာ ကချင်(၁၁) (၂)ကြိမ် (သတ္တမနဝမ) ခွန်ဝင်းသောင်း ဦးဇော်ဟိန်း တနင်္သာရီ(၇) (၃)ကြိမ် (သတ္တမနဝမ၊ ၁၂ ကြိမ်မြောက်) ၃။ ဦးခင်မျိုးဝင်း တနင်္သာရီ(၁၂) (၃)ကြိမ် (သတ္တမ၊အဋ္ဌမနဝမ) ဒေါက်တာ ပဲခူး(၁) (၁)ကြိမ် (နဝမ) စန်းမောင်မောင် ဒေါ်ရွှေရွှေစိန်လတ် ပဲခူး(၃) (၁)ကြိမ် (သတ္တမ) ဦးအောင်သိန်း | ပဲခူး(၁၂) (၁)ကြိမ် (သတ္တမ) ဦးလှဆန်း မကွေး(၁) (၄)ကြိမ် (သတ္တမ၊အဋ္ဌမ၊နဝမ၊ဒသမ) ၈။ ဦးခင်ဝင်း မကွေး(၂) (၂)ကြိမ် (အဋ္ဌမနဝမ) ၉။ ဦးမြင့်နိုင် ရခိုင်(၅) (၅)ကြိမ် (စတုတ္ထ၊ပဉ္စမ၊ဆဋ္ဌမနဝမ၊ ၁၂ကြိမ်မြောက်) ဦးသန်းစိုး(ခ)သန်းစိုး ရန်ကုန်(၄) (၂)ကြိမ် (ပဉ္စမသတ္တမ) (ဘောဂဗေဒ) ၁၁။ ဦးမောင်မောင်အုန်း ဧရာဝတီ(၅) (၁)ကြိမ် (တတိယ) ၁၂။ ဗိုလ်မှူးကျော်စိုးဦး တပ်မတော် (၁)ကြိမ် (အဋ္ဌမ) စုစုပေါင်း (၂၆)ကြိမ် ၃၂။ ကော်မတီသည် အမျိုးသားလွှတ်တော်ကိုယ်စားလှယ်များ၏ လွှတ်တော်တွင် ကတိဖြစ် ပေါ်ခဲ့ပြီး ဆောင်ရွက်ပြီး၊ ဆောင်ရွက်ဆဲနှင့် ဆောင်ရွက်ရန်ကျန် လုပ်ငန်းများနှင့် စပ်လျဉ်းပြီး လိုအပ်သလို ညှိနှိုင်းဆွေးနွေး အကြံပြုတင်ပြခဲ့ပြီး ဖြစ်ပါတယ်။ လွှတ်တော်အရေအတွက် ပိုမို များပြားလာတာနဲ့အမျှ ကတိဖြစ်ပေါ်ခဲ့သည့် အဆို၊ မေးခွန်းများလည်း ယခင်ကထက် ပိုမိုပြီး များပြားလာသည်ကို တွေ့ရှိရပါတယ်။ လွှတ်တော်ကိုယ်စားလှယ်များရဲ့ မေးမြန်းအဆိုပြုချက် များဟာ မိမိတို့ရဲ့ မဲဆန္ဒနယ်မြေမှ ဒေသခံပြည်သူများရဲ့ အမှန်တကယ် လိုအပ်ချက်များကို ပိုမို ဖြည့်ဆည်းဆောင်ရွက်ပေးနိုင်တာကို တွေ့ရှိရတဲ့အပြင် ကော်မတီမှလည်း လွှတ်တော်ကိုယ်စားလှယ် များ မေးမြန်းခဲ့တဲ့ အဆို၊ မေးခွန်းများကို ယခုထက်ပိုမိုပြီး သက်ဆိုင်ရာ ဝန်ကြီးဌာနများနှင့် ညှိနှိုင်း ပေါင်းစပ်ကာ အလျင်အမြန် အကောင်အထည်ဖော်ဆောင်ရွက်ပေးနိုင်ရေးအတွက် ဆက်လက် ကြိုးပမ်းသွားမှာဖြစ်ပါတယ်။ ကွင်းဆင်းစိစစ်တွေ့ရှိချက်များနှင့် သုံးသပ်အကြံပြုချက်များကိုလည်း သက်ဆိုင်ရာ ဌာနများသို့ ကော်မတီမှဆက်လက်ပေးပို့ ဆောင်ရွက်သွားမည်ဖြစ်ပါတယ်။ ဒါ့အပြင် ကွင်းဆင်းလေ့လာဖို့ လိုအပ်တဲ့နေရာများကိုလည်း အခါအားလျော်စွာ ကွင်းဆင်းလေ့လာ စိစစ်မှု များဆောင်ရွက်နိုင်ဖို့အတွက် အမျိုးသားလွှတ်တော်ဥက္ကဋ္ဌရဲ့ လမ်းညွှန်ချက်များနှင့်အညီ ဆက်လက် ဆောင်ရွက်သွားမှာဖြစ်ပါကြောင်း လေးစားစွာဖြင့် အစီရင်ခံတင်ပြအပ်ပါတယ်ရှင်။</speech>
<title>အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ၏ အစီရင်ခံစာနှင့်စပ်လျဉ်း၍ ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေးပြီးဆုံးသည့်အခါ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</report>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန် အစည်းအဝေး (၂၀)ရက်မြောက်နေ့ ရပ်နားကြောင်းနှင့် (၂၁)ရက်မြောက်နေ့ အစည်းအဝေး ဆက်လက် ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၃) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက် မြောက်နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး (၂၁)ရက်မြောက်နေ့ကို ၂၀၁၉ ခုနှစ်၊ စက်တင်ဘာလ ၁၆ ရက် (တနင်္လာနေ့) နံနက် ၁၀၀၀ နာရီ ဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက် နေ့ကို ၁၃:၂၆ နာရီ ရပ်နားပါသည်။</speech>
</postface>
</transcript>
</doc>
