<doc>
<docinfo>
<docno>02-14-09.xml</docno>
<pdf>02-14-09.pdf</pdf>
<term value="02">ဒုတိယအကြိမ်</term>
<session value="14" />
<sittingday value="09" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့မှတ်တမ်း</title>
<date>၁၃၈၁ ခုနှစ်၊ နတ်တော်လဆန်း ၃ ရက် (၂၀၁၉ ခုနှစ်၊ နိုဝင်ဘာလ ၂၉ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့ အစီအစဉ်ကို ၁၀:ဝဝ နာရီင်ကျင်းပပါသည်။ အမျိုးသားလွှတ်တော် ဥက္ကဋ္ဌ အဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုင်ပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ နဝမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျာ။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေစုစုပေါင်း (၂၂၃)ဦးရှိပြီး ဒီကနေ့ အစည်းအဝေးကို (၁၉၃)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၆.၅၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပ ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေးရဲ့ နဝမနေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင် ဖြန့်ဝေထားပြီးဖြစ်ပါတယ်။ အဲဒီအစီအစဉ်တိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="931">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့ ၂၉ - ၁၁ - ၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာ က ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)၊ ကွင်းဆင်းစစ်ဆေး ဆောင်ရွက်ရန်ရှိပါသဖြင့်။ ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)၊ ၎င်းအတိုင်း။ ဒေါ်လွီဇာ၊ ကယားပြည်နယ်၊ မဲဆန္ဒနယ်အမှတ်(၆)၊ ၎င်းအတိုင်း။ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ ၎င်းအတိုင်း။ ဒေါက်တာကျော်ငွေ၊ မကွေးတိုင်း ဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဒေါက်တာစန်းမောင်မောင်၊ ပဲခူးတိုင်းဒေသကြီး မဲဆန္ဒနယ်အမှတ်(၁)၊ ၎င်းအတိုင်း။ ဒေါက်တာကျော်သန်းထွန်း(ကန်တုန်)၊ မန္တလေးတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ၎င်းအတိုင်း။ မန်းထွန်းကြိုင်၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)၊ ၎င်းအတိုင်း။ ဒေါ်နော်ဆာမူထူး၊ ကရင်ပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးအောင်ကြည်ညွန့်၊ မကွေးတိုင်းဒေသကြီး မဲဆန္ဒနယ်အမှတ်(၄)၊ နိုင်ငံတကာ လယ်ယာသုံးစက်ကိရိယာပြပွဲ တက်ရောက်ရန်။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၊ အလုပ်သမားအဖွဲ့ချုပ်ညီလာခံ တက်ရောက်ရန်။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဒေါ်ကျိန်ငိုက်မန်၊ ချင်းပြည်နယ် မဲဆန္ဒနယ်အမှတ်(၇)၊ ၎င်းအတိုင်း။ ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)၊ မြန်မာစာရင်းအင်း Forum တက်ရောက်ရန်။ ဒေါ်ရွှေရွှေစိန်လတ်၊ ပဲခူးတိုင်း ဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးသန်းစိုး(ခ)သန်းစိုး(ဘောဂဗေဒ)၊ ရန်ကုန်တိုင်း ဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးဇော်မင်းလတ်(ခ)ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ ၎င်းအတိုင်း။ ဦးမိုင်းအုဏ်းခိုင်၊ ရှမ်းပြည်နယ် မဲဆန္ဒနယ် အမှတ်(၁၀)၊ ၎င်းအတိုင်း။ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ မြေစစ်အစည်း အဝေးတက်ရောက်ရန်တို့ ဖြစ်ကြပါတယ်။ (ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၀)ဦးနှင့် ယနေ့ ခွင့်ပန်ကြား သူ(၂၀)ဦးဖြစ်ပြီး စုစုပေါင်းခွင့်ပန်ကြားသူ (၃၀)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ရှင်။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၀)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၂၀)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၃၀)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရပ်တော်ကိုယ်စားလှယ်များ။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ ပြည်ထဲရေးဝန်ကြီး ဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီး က တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ကိုးကန့် ကိုယ်ပိုင်အုပ်ချုပ်ခွင့်ရဒေသတွင် ဒေသတစ်ခုလုံး လွှမ်းခြုံနိုင်သည့် ခရိုင်ရဲတပ်ဖွဲ့မှူး အဆင့် အထိ ခန့်အပ်ပေးနိုင်မည့် အစီအစဉ်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ရှမ်းပြည်နယ် မဲဆန္ဒနယ်အမှတ်(၁၁)မှ ဦးကျော်နီနိုင် မေးမြန်းဖို့ဖြစ်ပါတယ်။</speech>
<speech><mp id="966">ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>အားလုံး မင်္ဂလာပါခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စား လှယ်တော်များ၊ ဧည့်သည်တော်များအားလုံး ကျန်းမာရွှင်လန်းကြပါစေကြောင်း နှုတ်ခွန်းဆက်သ ဂါရဝပြုအပ်ပါတယ်ခင်ဗျာ။ ကျွန်တော်ကတော့ ကိုးကန့် ကိုယ်ပိုင်အုပ်ချုပ်ခွင့်ရဒေသ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကိုးကန့် ကိုယ်ပိုင်အုပ်ချုပ်ခွင့်ရဒေသ၏ လုံခြုံရေး၊ တရားဥပဒေစိုးမိုးရေး၊ ဒုစရိုက်လုပ်ငန်းများ ကာကွယ် နှိမ်နင်းရေးအတွက် ဒီမေးခွန်းကို မေးမြန်းရခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ကိုးကန့် ကိုယ်ပိုင်အုပ်ချုပ်ခွင့်ရဒေသသည် အခြား ကိုယ်ပိုင်အုပ်ချုပ်ခွင့်ရဒေသတိုင်းတို့နှင့် မတူဘဲ နိုင်ငံ၏ အရှေ့မြောက်ဘက်ခြမ်းနယ်စပ်များနှင့်ကပ်၍ တည်ရှိနေပါတယ်။ တစ်ဖက်နိုင်ငံနှင့် နယ်စပ်ပေါက် ဝင်/ထွက် သွားလာခြင်း၊ မြန်မာနိုင်ငံနေရပ်အသီးသီးမှ လာရောက်လုပ်ကိုင်စားသောက်ရာနေရာ တစ်ခုလည်း ဖြစ်ပါတယ်။ ကျွန်တော်တို့ ကိုးကန့်ဒေသကို ယခင် အထူးဒေသ(၁)အဖြစ် သတ်မှတ် ကာ ဘက်စုံဖွံ့ဖြိုးတိုးတက်အောင် လုပ်ဆောင်လာခဲ့ရပါတယ်။ ကုန်းကြမ်းမြို့နယ်နှင့် လောက်ကိုင် မြို့နယ်ကို ခရိုင်အဆင့်အထိ မြှင့်တင်နိုင်ခဲ့သော်လည်း ၇-၅-၂၀၁၉ ရက်နေ့တွင် ကျင်းပပြုလုပ်သော (၁၂)ကြိမ်မြောက် ပြည်ထောင်စုလွှတ်တော် အစည်းအဝေးကြီးတွင် ပြန်လည်ပယ်ဖျက်ခဲ့ပါတယ်။ ခရိုင်အဆင့်မှ ပယ်ဖျက်ခဲ့ခြင်းကို ကျွန်တော်တို့ ကိုးကန့် ကိုယ်ပိုင်အုပ်ချုပ်ခွင့်ရဒေသ လွှတ်တော် ကိုယ်စားလှယ်များအနေဖြင့် သဘောမတူကြောင်း နိုင်ငံတော်သမ္မတကြီးအား စာဖြင့် တင်ပြခဲ့ ပါတယ်။ ခရိုင်အဆင့် ပယ်ဖျက်ပြီးနောက် ခရိုင်ဒုတိယရဲမှူးကြီး အပါအဝင် ခရိုင်အဆင့် ဌာနဆိုင်ရာ များအား အခြားနေရာဌာနသို့ ပြောင်းရွှေ့ခဲ့ပါတယ်။ နယ်မြေလုံခြုံရေး၊ တရားဥပဒေစိုးမိုးရေးအရ ယခုလက်ရှိ လားရှိုးခရိုင်နှင့် တွဲဖက်ပေးထားကြောင်း သိရှိရပါတယ်။ ကျွန်တော်တို့ ကိုးကန့် ကိုယ်ပိုင်အုပ်ချုပ်ခွင့်ရဒေသအနေဖြင့် ဒေသတစ်ခုလုံးကို လွှမ်းခြုံမှုပေးနိုင်တဲ့ ခရိုင်ရဲတပ်ဖွဲ့မှူး အဆင့်မျိုး ခွင့်ပြုပေးရန် လိုအပ်နေပါတယ်။ သို့ဖြစ်ပါ၍ အောက်ပါ မေးခွန်းများကို အမျိုးသားလွှတ်တော်ဥက္ကဋ္ဌကြီးမှတစ်ဆင့် ရိုသေ စွာ တင်ပြမေးမြန်းအပ်ပါတယ်။ ကိုးကန့် ကိုယ်ပိုင်အုပ်ချုပ်ခွင့်ရဒေသတွင် ဒေသတစ်ခုလုံး လွှမ်းခြုံ ပေးနိုင်တဲ့ ခရိုင်ရဲတပ်ဖွဲ့မှူးအဆင့်အထိ ခွင့်ပြုပေးနိုင်မည့် အစီအစဉ်ကို သိရှိလိုပါတယ်။ အားလုံးကို ကျေးဇူးတင်ပါတယ်။</speech>
<title>မွန်ပြည်နယ်၊ ကျိုက်မရောမြို့နယ်အတွင်းရှိ မြန်မာနိုင်ငံရဲတပ်ဖွဲ့ မြို့မစခန်းဝင်း(အောက်ဝင်း)နှင့် တရနာရဲစခန်းတို့တွင် ဝန်ထမ်းနေအိမ်များ အသစ်ပြန်လည်ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၃)မှ ဦးခင်ဇော်ဦး မေးမြန်းဖို့ဖြစ်ပါတယ်။</speech>
<speech><mp id="933">ဦးခင်ဇော်ဦး၊ မွန်ပြည်နယ် မဲဆန္ဒနယ်အမှတ်(၃)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌ၊ ဒုတိယဝန်ကြီးများ၊ ဧည့်သည်တော်များ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါခင်ဗျာ။ ကျွန်တော်က မွန်ပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးခင်ဇော်ဦး ဖြစ်ပါတယ်ခင်ဗျား။ ကျွန်တော် မေးမြန်းလိုတဲ့ မေးခွန်းက မွန်ပြည်နယ်၊ ကျိုက်မရောမြို့နယ်အတွင်းရှိ မြန်မာနိုင်ငံရဲတပ်ဖွဲ့ မြို့မစခန်းဝင်း(အောက်ဝင်း)နှင့် တရနာရဲစခန်း တို့တွင် ဟောင်းနွမ်းယိုယွင်းပျက်စီးနေသော ရဲတပ်ဖွဲ့ဝန်ထမ်းနေအိမ်များ အသစ်ပြန်လည်ဆောက်လုပ် ပေးရန် အစီအစဉ် ရှိ/မရှိဆိုတဲ့ မေးခွန်း ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ မွန်ပြည်နယ်၊ ကျိုက်မရောမြို့နယ်အတွင်းရှိ မြန်မာနိုင်ငံရဲတပ်ဖွဲ့၏ မြို့မစခန်းဝင်း(အောက်ဝင်း)သည် ဧရိယာအားဖြင့် (၂.၄၅)ဧကကျယ်ဝန်းပြီး ထို နေရာတွင် ၁၉၁၅ ခုနှစ်က တစ်ထပ်လုံးချင်းအိမ်(၁)လုံး၊ ၁၉၆၂ ခုနှစ်မှ ဆောက်လုပ်ခဲ့သည့် လေးခန်းတွဲလိုင်းခန်း (၂)ခန်းနှင့် သုံးခန်းတွဲ လိုင်းခန်း(၁)ခန်းတို့ ရှိခဲ့ပါသည်။ ၁၉၁၅ ခုနှစ်က ဆောက်လုပ်ခဲ့တဲ့ လုံးချင်း အိမ်မှာ မြို့နယ်ရဲတပ်ဖွဲ့မှူးမိသားစု နေထိုင်ကြပြီး ဟောင်းနွမ်းဆွေးမြည့်ကာ ပြုပြင်၍မရလောက်အောင် ဖြစ်နေပါသည်။ ထို့အပြင် ၁၉၆၂ ခုနှစ်က ဆောက်လုပ်ခဲ့တဲ့ လေးခန်းတွဲ (၂)ခန်းနှင့် သုံးခန်းတွဲ လိုင်းခန်း (၁)ခန်းတွင် ကျိုက်မရောမြို့မရဲစခန်းမှ အိမ်ထောင်သည်(၁၀)ဦးနှင့် မြို့နယ်မှူးရုံးမှ အိမ်ထောင်သည်(၁)ဦးတို့ နေထိုင်ကြပါတယ်။ ထိုအဆောက်အအုံများမှာလည်း နှစ်ကာလကြာမြင့် လွန်း၍ ဆွေးမြည့်နေပြီး ပြုပြင်၍မရလောက်အောင် ပျက်စီးနေပါတယ်။ ကျိုက်မရော မြို့မရဲစခန်းတွင် တာဝန်ထမ်းဆောင်သော ရဲတပ်ဖွဲ့ဝင်များမှာ မြို့ပေါ် ရပ်ကွက်(၄)ရပ်ကွက်၊ ကျေးရွာအုပ်စု(၈)အုပ်စုတွင် ရဲလုပ်ငန်းတာဝန်များ ထမ်းဆောင်နေရပြီး တာဝန်များမှာတစ်ဖက်၊ ယိုယွင်းပျက်စီးနေသော မိသားစုနေအိမ်များမှာတစ်ဖက်နှင့် ဒုက္ခမျိုးစုံ ခံစား နေရပါတယ်။ ထို့အပြင် ကျိုက်မရောမြို့နယ်အတွင်းရှိ မြေဧရိယာ(၁.၀၁)ဧကရှိ တရနာရဲကင်းစခန်း တွင် ၁၉၅၃ ခုနှစ်က ဆောက်လုပ်ခဲ့တဲ့ ခြောက်ခန်းတွဲ ဝန်ထမ်းအိမ်ရာများမှာလည်း ယိုယွင်းပျက်စီး နေပါတယ်။ ကိုယ်ထူကိုယ်ထစနစ်ဖြင့် ဒေသသစ်များဖြင့် ဆောက်လုပ်ထားတဲ့ ဝန်ထမ်းအိမ်ရာများ မှာလည်း ယိုယွင်းပျက်စီးနေပြီး အသစ်ဆောက်လုပ်ပေးရန် လိုအပ်လျက်ရှိနေပါတယ်။ တရနာ ရဲကင်းစခန်းမှာ ဂျိုင်းမြစ်ကမ်းနဖူးတွင် ဆောက်လုပ်ထားခြင်းကြောင့် ရေတက်လျှင် အစဉ် နစ်မြုပ် သည့်အတွက် ခြေတန်ရှည်အမြင့် ဆောက်လုပ်ပေးရန် လိုအပ်ပါတယ်။ တရနာ ရဲကင်းစခန်း အနေဖြင့် တပ်ဖွဲ့ဝင်အင်အား(၁+၁၂)ဖြင့် ကျေးရွာအုပ်စု(၁၁)စု၊ ကျေးရွာပေါင်း(၁၈)ရွာ၏ ရဲလုပ်ငန်း များဆောင်ရွက်နေရပြီး ယိုယွင်းပျက်စီးနေသော ဝန်ထမ်းအိမ်ရာများတွင် ဆင်းရဲဒုက္ခမျိုးစုံ ခံစား လျက်ရှိနေပါသည်။ ဥက္ကဋ္ဌကြီးခင်ဗျား။ ကျွန်တော့်အား Power Point ပြသခွင့်ပြုပါခင်ဗျား။ ဒါက ကျွန်တော်တို့ ကျိုက်မရောမြို့နယ် အခြေပြမြေပုံပါ။ ဒါက ကျိုက်မရောမြို့နယ် ရဲစခန်း ဆိုင်းဘုတ်ပါ။ ဒါကတော့ ယိုယွင်းပျက်စီးနေတဲ့ပုံတွေပါ။ ဒါက တရနာရဲကင်းစခန်းပုံပါ။ ဒါက ရေတက်လျှင် နစ်မြုပ်နေတဲ့ပုံပါ။ ထို့အတွက်ကြောင့် မွန်ပြည်နယ်၊ ကျိုက်မရောမြို့နယ်အတွင်းရှိ မြန်မာနိုင်ငံရဲတပ်ဖွဲ့၊ မြို့မစခန်းဝင်း (အောက်ဝင်း)နှင့် တရနာရဲစခန်းတို့တွင် ဟောင်းနွမ်းယိုယွင်းပျက်စီးနေသော ရဲတပ်ဖွဲ့ဝန်ထမ်း နေအိမ်များအား အသစ်ပြန်လည်ဆောက်လုပ်ပေးရန် အစီအစဉ် ရှိ/မရှိကို အမျိုးသားလွှတ်တော် ဥက္ကဋ္ဌကြီးမှတစ်ဆင့် သက်ဆိုင်ရာ ဒုတိယဝန်ကြီးအား မေးမြန်းရခြင်း ဖြစ်ပါတယ်ခင်ဗျား။ ကျေးဇူး တင်ပါတယ်။</speech>
<title>ချင်းပြည်နယ်၊ ဟားခါးမြို့တွင် အကျဉ်းထောင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၂)မှ ဦးမျိုးထပ်(ခ) ဆလိုင်းမျိုးထိုက် မေးမြန်းဖို့ဖြစ်ပါတယ်။</speech>
<speech><mp id="859">ဦးမျိုးထပ်(ခ)ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ၊ ဧည့်သည်တော်များ အားလုံးကို မင်္ဂလာပါလို့ ဦးစွာ နှုတ်ခွန်းဆက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ) ဆလိုင်းမျိုးထိုက် ဖြစ်ပါတယ်။ ကျွန်တော် မေးမြန်းလိုတဲ့ မေးခွန်းကတော့ ချင်းပြည်နယ်၊ ဟားခါး မြို့တွင် အကျဉ်းထောင် ဆောက်လုပ်ပေးရန် အစီအစဉ် ရှိ/မရှိ သိရှိလိုတဲ့ မေးခွန်း ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ချင်းပြည်နယ်အတွင်းရှိ မြို့နယ်(၉)မြို့နယ်တွင် အချုပ်ခန်းများသာရှိပြီး ယနေ့အထိ အကျဉ်းထောင် မရှိသေးပါ။ ချင်းပြည်နယ်အတွင်း လုံခြုံရေး၊ တရားဥပဒေစိုးမိုးရေးအတွက် တည်ဆဲပြစ်မှုတစ်ခုခုကို ဖောက်ဖျက်ကျူးလွန်၍ တရားရုံးများမှ ပြစ်ဒဏ်ချမှတ်ရသော ထောင်ကျ အကျဉ်းသားများအား ထိန်းသိမ်းရန်အတွက် အကျဉ်းထောင် မရှိသဖြင့် ချင်းပြည်နယ်တွင် အကျဉ်းထောင်(ခ)အဆင့် တည်ဆောက်ပေးရန် လိုအပ်လျက် ရှိပါတယ်။ လက်ရှိတွင် ဟားခါး၊ ထန်တလန်၊ ဖလမ်း၊ တီးတိန်၊ တွန်းဇံမြို့နယ်များရှိ တရားရုံး အသီးသီးမှ ထောင်ဒဏ်ချမှတ်ခံရသော အပြစ်ကျ အကျဉ်းသားများအား စစ်ကိုင်းတိုင်းဒေသကြီး၊ ကလေးမြို့နယ်ရှိ (မော်လိုက်-ကလေး)အကျဉ်းထောင်သို့လည်းကောင်း၊ မင်းတပ်၊ မတူပီ၊ ကန်ပက် • Ge? လက်မြို့နယ်များရှိ တရားရုံးများမှ ထောင်ဒဏ် ချမှတ်ခံရသော အပြစ်ကျ အကျဉ်းသားများအား မကွေးတိုင်းဒေသကြီး၊ ပခုက္ကူမြို့ရှိ၊ ပခုက္ကူ အကျဉ်းထောင်သို့လည်းကောင်း၊ ပလက်ဝမြို့နယ်၊ ပလက်ဝတရားရုံးမှ ထောင်ဒဏ် ချမှတ်ခံရသော အပြစ်ကျ အကျဉ်းသားများအား ရခိုင်ပြည်နယ်၊ စစ်တွေအကျဉ်းထောင်သို့လည်းကောင်း ပို့ဆောင်ရကြောင်း သိရှိရပါတယ်။ ၎င်းအကျဉ်းထောင် များမှတစ်ဆင့် အခြားအကျဉ်းထောင်များသို့လည်း ပို့ဆောင်တာတွေရှိကြောင်း ကြားသိရ ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပြစ်ဒဏ်ချမှတ်ခံရသော အကျဉ်းသားများဟာ မိမိတို့ ဒေသနှင့် ဝေးလံသည့် အကျဉ်းထောင်များတွင် ပြစ်ဒဏ်ကျခံနေစဉ်ကာလအတွင်း မတူညီသည့် ရာသီဥတုဘေးဒဏ်များ ခံစားနေရသည့်အပြင် လမ်းပန်းဆက်သွယ်ရေး ခက်ခဲသည့်အတွက် ကျန်ရစ်သူမိသားစု၊ ဆွေမျိုးများမှ ကျန်းမာရေး၊ လူမှုရေးအခက်အခဲများ ကြုံတွေ့သည့် တွင် လာရောက်ကူညီပံ့ပိုးရန် အခက်အခဲများစွာ ရင်ဆိုင်ကြုံတွေ့နေရကြောင်း လေ့လာသိရှိရ ပါတယ်။ ထိုသို့ မိမိဒေသနှင့် ခရီးဝေးကွာသည့် အခြားတိုင်းဒေသကြီးနှင့် ပြည်နယ်များရှိ အကျဉ်း ထောင်များသို့ မကြာခဏ ပို့ဆောင်ရသဖြင့် ရဲတပ်ဖွဲ့ဝင်များအတွက် လမ်းခရီးတစ်လျှောက် အကျဉ်းသားများ၏ လုံခြုံရေးဆောင်ရွက်ရာတွင်လည်းကောင်း၊ အကျဉ်းသားပို့ဆောင်သည့် ခရီး စရိတ်များကိုပါ များစွာ အခက်အခဲဖြစ်စေမည် ဖြစ်ပါတယ်။ ဥက္ကဋ္ဌကြီးခင်ဗျာ။ ချင်းပြည်နယ်၏ မြို့တော်ဖြစ်သည့် ဟားခါးမြို့တွင် အကျဉ်းထောင် တည်ဆောက်ပေးပါက အပြစ်ကျ တရားခံများ ပို့ဆောင်ရမည့်လုပ်ငန်းနှင့် ခရီးစရိတ်များ သက်သာ စေမည်ဖြစ်ပါတယ်။ ပြစ်ဒဏ်ကျ အကျဉ်းသားများ၏ ကျန်ရစ်သူမိသားစုများလည်း လွယ်ကူစွာ တွေ့ဆုံနိုင်မည်ဖြစ်ပါတယ်။ ထို့ကြောင့် လုံခြုံရေးနှင့် တရားဥပဒေစိုးမိုးရေးကို ရှေးရှုပြီး ချင်းပြည်နယ် အတွင်း ဒေသလိုအပ်ချက်အရ ဟားခါးမြို့တွင် (ခ)အဆင့်ရှိ အကျဉ်းထောင် တည်ဆောက်ပေးရန် တင်ပြတောင်းဆိုရခြင်း ဖြစ်ပါတယ်။ သို့ဖြစ်ပါ၍ ချင်းပြည်နယ်၊ ဟားခါးမြို့တွင် အကျဉ်းထောင် တည်ဆောက်ပေးရန် အစီအစဉ် ရှိ/မရှိ သိရှိလိုပါသဖြင့် လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာနအား လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပြည်ထဲရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="30">ဗိုလ်ချုပ်အောင်သူ (ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ မင်္ဂလာအပေါင်းနှင့် ပြည့်စုံကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာန၊ ဒုတိယဝန်ကြီး ဗိုလ်ချုပ်အောင်သူ ဖြစ်ပါတယ်။ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ် ဦးကျော်နီနိုင် ရဲ့ ကြယ်ပွင့်ပြမေးခွန်းအပေါ် ရှင်းလင်းတင်ပြခွင့်ပြုပါရန် တင်ပြအပ်ပါတယ်။ ပအိုဝ်း၊ ဓနု၊ ပလောင်၊ ကိုးကန့် ကိုယ်ပိုင်အုပ်ချုပ်ခွင့်ရဒေသများကို သီးခြားစီ ဖွဲ့စည်းခဲ့ပြီး ဖြစ်ရာ ထိုသို့ ပြင်ဆင်ဖွဲ့စည်းခြင်းမပြုမီက ၎င်းဒေသများအတွင်းရှိ မြို့နယ်များအသီးသီးရှိ ဌာန ဆိုင်ရာလုပ်ငန်းများကို သက်ဆိုင်ရာ ခရိုင်အဆင့်ဌာနများက ကြီးကြပ်ကွပ်ကဲ ဆောင်ရွက်ခဲ့ပါတယ်။ ပြင်ဆင်ဖွဲ့စည်းပြီးတဲ့ ကိုယ်ပိုင်အုပ်ချုပ်ခွင့်ရ ဒေသအတွင်းရှိ မြို့နယ်အသီးသီးရဲ့ ဌာနဆိုင်ရာ လုပ်ငန်းများနှင့် စပ်လျဉ်း၍ ဥပဒေအရ အပ်နှင်းထားတဲ့ ခရိုင်အဆင့်လုပ်ပိုင်ခွင့်များကို ဆုံးဖြတ် ဆောင်ရွက်ပေးနိုင်ရန်အတွက် ကိုယ်ပိုင်အုပ်ချုပ်ခွင့်ရဒေသအဆင့် ဌာနဆိုင်ရာများ တိုးချဲ့ပြင်ဆင် ဖွဲ့စည်းပြီး ခရိုင်အဆင့်လုပ်ပိုင်ခွင့်များကို တာဝန်ပေးအပ်ရန် လိုအပ်ပါတယ်။ ကိုယ်ပိုင်အုပ်ချုပ်ခွင့်ရဒေသများ၌ ဖွင့်လှစ်ခွင့်ပြုခဲ့တဲ့ ဌာနဆိုင်ရာ (၂၈)ခုမှာ ဖွင့်လှစ်ရန် လိုအပ်တဲ့ ဌာနများကို ထပ်မံဖွင့်လှစ်နိုင်ရေးနှင့် ယခင်ဖွဲ့စည်းထားတဲ့ ခရိုင်အဆင့် ဌာနဆိုင်ရာများ အား ကိုယ်ပိုင်အုပ်ချုပ်ခွင့်ရဒေသအဆင့် တိုးမြှင့် ဖွင့်လှစ်ခွင့်ပြုနိုင်ရေး ညွှန်ကြားမှုပြုနိုင်ပါရန် ရှမ်းပြည်နယ်အစိုးရအဖွဲ့မှ ပြည်ထောင်စုအစိုးရအဖွဲ့ရုံးကို တင်ပြလာခြင်းအပေါ် ရှမ်းပြည်နယ် အတွင်း ပအိုဝ်း၊ ဓနု၊ ပလောင်နှင့် ကိုးကန့် ကိုယ်ပိုင်အုပ်ချုပ်ခွင့်ရဒေသများမှာ ခရိုင်အဆင့် လုပ်ပိုင် ခွင့်များကို ဆုံးဖြတ်ပေးနိုင်တဲ့ ပအိုဝ်း၊ ဓနု၊ ပလောင်နှင့် ကိုးကန့် ကိုယ်ပိုင်အုပ်ချုပ်ခွင့်ရဒေသ ရဲကွပ်ကဲရေးမှူးရုံး(၄)ရုံး အသစ်တိုးချဲ့ ဖွဲ့စည်းပေးရန်လိုအပ်ကြောင်း ပြည်ထဲရေးဝန်ကြီးဌာန၊ ပြည်ထောင်စုဝန်ကြီးရုံးရဲ့ ၁၅-၈-၂၀၁၉ ရက်စွဲပါစာဖြင့် ပြည်ထောင်စုအစိုးရအဖွဲ့ရုံးသို့ တင်ပြထား ရှိခဲ့ပြီးဖြစ်ပါတယ်။ သို့ဖြစ်ပါ၍ ကိုးကန့်ကိုယ်ပိုင်အုပ်ချုပ်ခွင့်ရဒေသရှိ ခရိုင်အဆင့် လုပ်ပိုင်ခွင့်များကို ဆုံးဖြတ်ပေးနိုင်တဲ့ ကိုယ်ပိုင်အုပ်ချုပ်ခွင့်ရဒေသ ရဲကွပ်ကဲရေးမှူးအဖွဲ့ရုံး အသစ်တိုးချဲ့ ဖွင့်လှစ်နိုင် ရေးအတွက် ပြည်ထောင်စုအစိုးရအဖွဲ့ရုံးမှ လမ်းညွှန်ချက် ရရှိပါက လုပ်ထုံးလုပ်နည်းနှင့်အညီ ဆောင်ရွက်သွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီး မွန်ပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးခင်ဇော်ဦး ရဲ့ မေးခွန်းအပေါ်မှာ ရှင်းလင်းတင်ပြခွင့်ပြုပါရန် တင်ပြအပ်ပါတယ်။ မွန်ပြည်နယ်၊ မော်လမြိုင်ခရိုင်၊ ကျိုက်မရော မြို့နယ်မှာ ကျိုက်မရောမြို့နယ် ရဲတပ်ဖွဲ့မှူးရုံး၊ မြို့မရဲစခန်း၊ ချောင်းနှစ်ခွနယ်မြေရဲစခန်း၊ တရနာ ရဲကင်းစခန်းတို့ ရှိပါတယ်။ ကျိုက်မရောမြို့နယ် ရဲတပ်ဖွဲ့မှူးရုံး မြို့မရဲစခန်း(အပေါ်ဝင်း)ဟာ ကျိုက်မရောမြို့၊ အောင်သုခရပ်ကွက် မြေဧရိယာ (၁၂.၉၄)ဧကပေါ်တွင်လည်းကောင်း၊ မြို့မရဲစခန်း (အောက်ဝင်း)ဟာ ကျိုက်မရောမြို့၊ ရန်မျိုးအောင်ရပ်ကွက်၊ မြေဧရိယာ (၂.၄၅)ဧကပေါ်တွင် လည်းကောင်း တည်ရှိပါတယ်။ ကျိုက်မရောမြို့နယ် ရဲတပ်ဖွဲ့မှူးရုံးနှင့် မြို့မရဲစခန်း(အပေါ်ဝင်း/ အောက်ဝင်း)တို့မှာ မြို့နယ်ရဲတပ်ဖွဲ့မှူးရုံး (၁)ရုံး၊ ရဲစခန်းရုံး (၁)ရုံး၊ အချုပ်ခန်း (၁)လုံး၊ လုံးချင်း နေအိမ် (၁)လုံး၊ သုံးခန်းတွဲနေအိမ် (၁)လုံး၊ လေးခန်းတွဲနေအိမ် (၂)လုံး၊ ခြောက်ခန်းတွဲနေအိမ် (၁)လုံး၊ ရှစ်ခန်းတွဲနေအိမ် နှစ်ထပ်(၁)လုံး၊ လူပျိုဆောင် (၂)ဆောင်၊ စုစုပေါင်းအဆောက်အအုံ (၁၁)လုံးရှိပြီး နေအိမ်လိုင်းခန်း (၃၄)ခန်းရှိပါတယ်။ ကျိုက်မရောမြို့နယ်မှာ မြို့နယ်ရဲတပ်ဖွဲ့မှူးရုံးနှင့် ကျိုက်မရောမြို့မရဲစခန်း (အပေါ်ဝင်း/ အောက်ဝင်း)တွင် အိမ်ထောင်သည် (၂၅)ဦးမှာ နေအိမ်လိုင်းခန်း(၂၅)ခန်းတွင်လည်းကောင်း၊ အပျို (၇)ဦးမှာ နေအိမ်လိုင်းခန်း (၃)ခန်းတွင်လည်းကောင်း၊ လူပျို (၁၂)ဦးမှာ နေအိမ်လိုင်းခန်း (၆)ခန်းတွင် လည်းကောင်း၊ လူပျို (၁၈)ဦးမှာ လူပျိုဆောင်(၂)ဆောင်တွင်လည်းကောင်း၊ အိမ်ထောင်သည်(၃)ဦး နှင့် အပျို (၆)ဦးမှာ ဒေသခံများဖြစ်၍ ပြင်ပရှိ မိဘဆွေမျိုးများထံတွင်လည်းကောင်း အသီးသီး နေထိုင်လျက်ရှိပါတယ်။ တရနာ ရဲကင်းစခန်းဟာ ကျိုက်မရောမြို့နယ်၊ တရနာကျေးရွာအုပ်စုရှိ နှစ်(၃၀) မြေငှားဂရန် ရရှိထားသည့် မြေဧရိယာ (၁.၁၀)ဧကပေါ်မှာ တည်ရှိပါတယ်။ တရနာ ရဲကင်း စခန်းမှာ ရဲစခန်းရုံး (၁)ရုံး၊ နေအိမ်လိုင်းခန်း (၁)လုံး၊ နှစ်ခန်းတွဲနေအိမ် (၁)လုံး၊ ခြောက်ခန်းတွဲ နေအိမ် (၁)လုံး၊ လူပျိုဆောင်(၂)ဆောင် စုစုပေါင်း အဆောက်အအုံ (၅)လုံးရှိပြီး နေအိမ်လိုင်းခန်း (၉)ခန်းရှိပါတယ်။ အိမ်ထောင်သည် (၉)ဦးမှာ နေအိမ်လိုင်းခန်း (၉)ခန်းတွင်လည်းကောင်း၊ လူပျို (၂)ဦးနှင့် အိမ်ထောင်သည် (၃)ဦးမှာ မိသားစုအတူလိုက်မနေတဲ့အတွက် လူပျိုဆောင်(၁)ဆောင်တွင် လည်းကောင်း နေထိုင်လျက်ရှိပါတယ်။ ကျိုက်မရောမြို့နယ် ရဲတပ်ဖွဲ့မှူးရုံး၊ ကျိုက်မရောမြို့မ ရဲစခန်း(အပေါ်ဝင်း/အောက်ဝင်း)နှင့် တရနာရဲကင်းစခန်းတို့ရှိ နေအိမ်လိုင်းခန်းများမှာ နှစ်ကာလ ကြာမြင့်၍ ဟောင်းနွမ်းလျက်ရှိပြီး လက်ရှိ တပ်ဖွဲ့ဝင်အင်အားနှင့် နေအိမ်လိုင်းခန်း လုံလောက်မှုမရှိ တဲ့အပြင် ဖွဲ့စည်းပုံအရ အင်အားဖြည့်တင်းလာပါက တပ်ဖွဲ့ဝင်များနေထိုင်ရန် ခြောက်ခန်းတွဲ နှစ်ထပ် (၁)လုံး၊ လေးခန်းတွဲ နှစ်ထပ်(၁)လုံး ဆောက်လုပ်ပေးရန် လိုအပ်လျက်ရှိပါတယ်။ သို့ဖြစ်ပါ၍ ကျိုက်မရောမြို့နယ် ရဲတပ်ဖွဲ့မှူးရုံးနဲ့ မြို့မရဲကင်းစခန်း (အပေါ်ဝင်း/ အောက်ဝင်း)တို့အတွက် ခြောက်ခန်းတွဲ နှစ်ထပ် (၁)လုံးနဲ့ တရနာရဲကင်းစခန်း လေးခန်းတွဲ နှစ်ထပ် (၁)လုံးတို့ ဆောက်လုပ်ခွင့်ရရှိရေး ၂၀၂၀-၂၀၂၁ ဘဏ္ဍာရေးနှစ် ငွေလုံးငွေရင်း မူလအသုံးစရိတ်မှ လျာထားတင်ပြ တောင်းခံသွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ)ဆလိုင်းမျိုးထိုက် ရဲ့ ကြယ်ပွင့်ပြမေးခွန်းအပေါ် ရှင်းလင်းတင်ပြခွင့် ပြုပါရန် တင်ပြအပ်ပါတယ်။ ချင်းပြည်နယ်အတွင်း တရားရုံးအသီးသီးမှ ပြစ်ဒဏ်ချမှတ်ခဲ့တဲ့ ပြစ်ဒဏ်ကျခံနေရသူ အကျဉ်းသား၊ အကျဉ်းသူများကို စစ်ကိုင်းတိုင်းဒေသကြီးရှိ ကလေးအကျဉ်းထောင်၊ မကွေးတိုင်းဒေသကြီးရှိ ပခုက္ကူ အကျဉ်းထောင် များသို့ ပို့ဆောင်ထိန်းသိမ်းလျက်ရှိပါတယ်။ ကလေးအကျဉ်းထောင်၊ ပခုက္ကူ အကျဉ်းထောင်တို့မှာ ၁၅-၁၁-၂၀၁၉ ရက်နေ့ ထောင်ပိတ်စာရင်းအရ အကျဉ်းသား (၂၀၅၉)ဦး၊ အကျဉ်းသူ (၂၈၈)ဦး ရှိခဲ့ရာ ချင်းပြည်နယ်အတွင်း တရားရုံးအသီးသီးမှ ပြစ်ဒဏ်ချမှတ်ခဲ့တဲ့ ပြစ်ဒဏ်ကျခံသူ အကျဉ်းသား(၇၂)ဦး၊ အကျဉ်းသူ(၁၄)ဦးရှိပြီး စုစုပေါင်း(၈၆)ဦးသာရှိပါတယ်။ အဆိုပါ အကျဉ်းသား၊ အကျဉ်းသူ (၈၆)ဦးမှာ (ခ)အဆင့် အကျဉ်းထောင်မှ လက်ခံနိုင်ခြင်း မရှိတဲ့ ပြစ်ဒဏ် (၁၀)နှစ်အထက် အကျဉ်းသား၊ အကျဉ်းသူ (၂၈)ဦးပါဝင်နေပါသဖြင့် (ခ)အဆင့် အကျဉ်းထောင်တွင် ထားရှိနိုင်တဲ့ ပြစ်ဒဏ် (၁၀)နှစ်အောက် အကျဉ်းသား၊ အကျဉ်းသူ (၅၈)ဦး အကယ်၍ ဟားခါးအကျဉ်းထောင် ရှိနေမည်ဆိုပါက အကျဉ်းသား၊ အကျဉ်းသူ (၅၈)ဦးသာ ထိန်းသိမ်းနိုင်မည့်အနေအထား ရှိနေမှာဖြစ်ပါတယ်။ ချင်းပြည်နယ်အတွင်း မင်းတပ်၊ မတူပီ၊ ကန်ပက်လက်၊ ပလက်ဝ စတဲ့ မြို့နယ်တရားရုံး များမှ ပြစ်ဒဏ်ကျတဲ့ တရားခံများကို လက်ရှိအခြေအနေတွင် အဆိုပါမြို့နယ်များနှင့် လမ်းပန်း ဆက်သွယ်ရေးလွယ်ကူတဲ့ ပခုက္ကူ အကျဉ်းထောင်သို့ အကျဉ်းသားများ ပို့ဆောင်ရန် ပြည်ထောင်စု တရားလွှတ်တော်ချုပ်ရုံးမှ သတ်မှတ်ထားပါတယ်။ ယခုလက်ရှိမကွေးတိုင်းဒေသကြီး၊ မကွေးအကျဉ်းထောင်သစ်အားလည်းကောင်း၊ မွန်ပြည်နယ်မှာ သထုံအကျဉ်းထောင်သစ်အားလည်း ကောင်း၊ ကချင်ပြည်နယ်မှာ မြစ်ကြီးနားအချုပ်ထောင်သစ်အားလည်းကောင်း တိုးချဲ့ဆောက်လုပ် လျက်ရှိပါတယ်။ အကျဉ်းဦးစီးဌာနအနေနဲ့ ချင်းပြည်နယ်တွင် ဖွဲ့စည်းပုံအရ ပြည်နယ်ဦးစီးမှူးရုံးတစ်ရုံးနှင့် ဟားခါးအကျဉ်းထောင်သစ်ဖွင့်လှစ်ရန် ခွင့်ပြုမိန့်ရရှိပြီးဖြစ်ပါတယ်။ (ခ)အဆင့် အကျဉ်းထောင်သစ် (၁)ခု တည်ဆောက်မည်ဆိုပါက နိုင်ငံတော်အနေနဲ့ ခန့်မှန်းဘဏ္ဍာငွေ ကျပ်သန်း(၆)ထောင်ခန့် ကုန်ကျမည်ဖြစ်ပြီး တစ်ဆက်တစ်စပ်တည်း ပြန့်ပြူးမြေဧက(၅၀)ခန့် လိုအပ်ခြင်း၊ သောက်ရေ သုံးရေ လုံလောက်အောင် ထွက်ရှိနိုင်မယ့်မြေနေရာဖြစ်ရန် လိုအပ်ခြင်း၊ အကျဉ်းသား (၅၀၀)ဦးခန့် ကျွေးမွေးနိုင်ရန်အတွက် စိုက်ပျိုးမြေလိုအပ်ခြင်း၊ အချုပ်သားများ တရားရုံးထွက်/ရုံးအပြန် အဆင်ပြေ စေရန်အတွက် မြေနေရာဖြစ်ရန်လိုအပ်ခြင်း၊ ဆေးရုံတင်ပို့ခြင်း၊ အခြားအုပ်ချုပ်မှုကိစ္စရပ်များ ဆောင်ရွက်ရန်အတွက် မြို့နဲ့ (၄)မိုင်၊ (၅)မိုင်ခန့် အတွင်းရှိရန် လိုအပ်ခြင်း၊ လုံခြုံရေးကောင်းမွန်တဲ့ နေရာဖြစ်ရန် လိုအပ်ခြင်း၊ တပ်မတော် တပ်ရင်းများ၊ မြန်မာနိုင်ငံရဲတပ်ဖွဲ့စခန်းများနဲ့ နီးစပ်တဲ့နေရာ ဖြစ်ရန် လိုအပ်ခြင်း စသည့်အချက်များ ပြည့်စုံရန် လိုအပ်ပါတယ်။ သို့ဖြစ်ပါ၍ (ခ)အဆင့် ဟားခါးအကျဉ်းထောင်သစ် တည်ဆောက်ရန် အဓိကလိုအပ်ချက် များနဲ့ ကိုက်ညီမည့် မြေနေရာရရှိရေး ချင်းပြည်နယ်အစိုးရအဖွဲ့နဲ့ ညှိနှိုင်းဆောင်ရွက်သွားမည် ဖြစ်ပါကြောင်းနှင့် အကျဉ်းထောင်သစ် တည်ဆောက်ခြင်းအား လတ်တလော အခြေအနေတွင် ဆောင်ရွက်ပေးနိုင်ခြင်း မရှိသေးပါကြောင်း ရှင်းလင်းတင်ပြအပ်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထဲရေးဝန်ကြီးဌာန၊ ဒုတိယဝန်ကြီး မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
</section>
<section value="Bill">
<bill>
<title>ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့် စပ်လျဉ်း၍ လွှတ်တော် ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၂)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ ဦးဆန်းမြင့် ဆွေးနွေးနိုင်ပါပြီ။</speech>
<speech><mp id="837">ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါ ခင်ဗျာ။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးဆန်းမြင့် ဖြစ်ပါတယ်။ ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့် ပတ်သက်ပြီး ဆွေးနွေးအကြံပြု တင်ပြမှာဖြစ်ပါတယ်။ ဦးစွာ ဥပဒေကြမ်းပုဒ်မ ၂၊ ပုဒ်မခွဲငယ်(က) မော်တော်ယာဉ် ဆိုသည်မှာ စက်အားကို ဖြစ်စေ၊ လျှပ်စစ်ဓာတ်အားကိုဖြစ်စေ၊ အခြားစွမ်းအင်တစ်မျိုးမျိုးကိုဖြစ်စေ၊ အသုံးပြု၍ မောင်းနှင်သော ယာဉ်ကိုဆိုသည် ယင်းစကားရပ်တွင် မော်တော်ယာဉ်အမျိုးမျိုး၊ မော်တော်ဆိုင်ကယ်၊ နောက်တွဲ ယာဉ်နှင့် စက်ယန္တရားတို့လည်း ပါဝင်သည်ဆိုရာ၌ မော်တော်ယာဉ်အမျိုးမျိုးဆိုသော စကားစုကို ထည့်သွင်းလိုပါတယ်။ ကျိုးကြောင်းဖော်ပြချက်ကတော့ (၃)ဘီးယာဉ်၊ (၄)ဘီးယာဉ်၊ (၆)ဘီးယာဉ်၊ (၁၂)ဘီးယာဉ်၊ (၁၄)ဘီးယာဉ်၊ တွဲကားယာဉ် စသည်ဖြင့် မော်တော်ယာဉ်အမျိုးမျိုးရှိသောကြောင့် ပိုမိုပြည့်စုံစေရန် ထည့်သွင်းသင့်ပါကြောင်း အကြံပြုအပ်ပါတယ်။ ဥပဒေကြမ်းပုဒ်မ ၂၊ ပုဒ်မခွဲငယ်(ဂ)၊ နောက်တွဲယာဉ် ဆိုသည်မှာ မော်တော်ယာဉ်ဖြင့် ချိတ်ဆွဲသည့် ဘီးတပ်ယာဉ်ကိုဆိုသည်ဟူ၍ ချိတ် ဟူသော စကားလုံးအား ဖြည့်စွက်သင့်ပါတယ်။ ကျိုးကြောင်းဖော်ပြချက်ကတော့ အဆိုပါ ဘီးတပ်နောက်တွဲယာဉ်ကို ခိုင်ခန့်သေချာသော ချိတ်တပ်ဆင်ပြီး မော်တော်ယာဉ်ဖြင့် ဆွဲယူမောင်းနှင်ခြင်းဖြစ်၍ ချိတ် ဟူသော စကားရပ်ကို ဖြည့်သွင်း ခြင်းဖြင့် ပိုမိုတိကျမှန်ကန်ပြည့်စုံမှုရှိတဲ့အတွက် အကြံပြုတင်ပြရခြင်း ဖြစ်ပါတယ်။ ဥပဒေကြမ်းပုဒ်မ ၂၊ ပုဒ်မခွဲငယ်(ဃ) မော်တော်ဆိုင်ကယ်ဆိုသည်မှာ ဘီး(၂)ဘီးဖြင့် မောင်းနှင်သော မော်တော်ယာဉ်ကို ဆိုသည် ဟူ၍ အဓိပ္ပာယ်ဖွင့်ဆိုသင့်ပါတယ်။ ကျိုးကြောင်းဖော်ပြချက်ကတော့ မော်တော်ဆိုင်ကယ် ဟူသော အင်္ဂလိပ်ဝေါဟာရအား မြန်မာလို ခြေဖြင့် မနင်းရသည့် (၂)ဘီးတပ်မော်တော်ယာဉ် ဟူ၍ ဘာသာပြန်ဖွင့်ဆိုထားသော ကြောင့် အကြံပြုတင်ပြရခြင်း ဖြစ်ပါတယ်။ ဥပဒေကြမ်းပုဒ်မ ၂၊ ပုဒ်မခွဲငယ်(ဗ) ယာဉ်မောင်းလိုင်စင် ဆိုသည်မှာ၏ အဓိပ္ပာယ်ဖွင့်ဆိုချက်တွင်လည်းကောင်း၊ ဥပဒေကြမ်းပုဒ်မ ၂၊ ပုဒ်မခွဲငယ်(ဘ) ယာဉ်အကူလိုင်စင်ဆိုသည်မှာ၏ အဓိပ္ပာယ်ဖွင့်ဆိုချက်တွင်လည်းကောင်း၊ ဥပဒေကြမ်းပုဒ်မ ၂ ပုဒ်မခွဲငယ်(မ) လုပ်ငန်းလိုင်စင်ဆိုသည်မှာ၏ အဓိပ္ပာယ်ဖွင့်ဆိုချက်တို့မှ လက်မှတ်၊ စာတမ်းအမှတ် အသားကို ဆိုသည်ဟူ၍ လက်မှတ်ဟူသော စကားစုကို ဖြည့်စွက်လိုပါတယ်။ ကျိုးကြောင်းဖော်ပြ ချက်ကတော့ လိုင်စင်ဟူသော အင်္ဂလိပ်ဝေါဟာရကို မြန်မာဘာသာပြန်၌ လက်မှတ်ကို ဟူ၍ အဓိပ္ပာယ်ဖွင့်ဆိုထားသောကြောင့် အကြံပြုတင်ပြရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဗိုလ်မှူးစိုးကိုကို ဆွေးနွေး နိုင်ပါပြီ။</speech>
<speech><mp id="000">ဗိုလ်မှူးစိုးကိုကို (တပ်မတော်သားကိုယ်စားလှယ်)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်ကတော့ တပ်မတော်သား လွှတ်တော်ကိုယ်စားလှယ် ဗိုလ်မှူးစိုးကိုကို ဖြစ်ပါတယ်။ ကျွန်တော့်အနေနဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက ၁၉-၁၁-၂၀၁၉ ရက်နေ့မှာ တင်သွင်းခဲ့တဲ့ ယာဉ်အန္တရာယ် ကင်းရှင်းရေးနှင့် မော်တော်ယာဉ် စီမံခန့်ခွဲမှုဥပဒေကြမ်းမှ ပုဒ်မ ၅၊ ပုဒ်မ ၈၊ ပုဒ်မ ၁၄၊ ပုဒ်မ ၈ရ နဲ့ စပ်လျဉ်း၍ ပြင်ဆင်ဖြည့်စွက် အကြံပြုဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ဥပဒေကြမ်း၏ အခန်း(၃)၊ ပုဒ်မ ၅၊ ပုဒ်မခွဲ(ခ)တွင် ယာဉ်အန္တရာယ် ကင်းရှင်းရေးနှင့် စပ်လျဉ်း၍ ပြည်ထောင်စုအစိုးရအဖွဲ့ သို့မဟုတ် နိုင်ငံတော်သမ္မတရုံးက ဖွဲ့စည်း ပေးထားသော အမျိုးသားယာဉ်၊ လမ်းအန္တရာယ် ကင်းရှင်းရေးကောင်စီတို့ လိုအပ်သောမူဝါဒများ စည်းကမ်းချက်များနဲ့ လမ်းညွှန်ချက်များ ချမှတ်နိုင်ရေး အကြံပြုခြင်းများဆောင်ရွက်ရမည်ဟုသာ ပါရှိတဲ့အတွက် အခန်း(၃)၊ ဝန်ကြီးဌာန၏ လုပ်ပိုင်ခွင့်နှင့် လုပ်ငန်းတာဝန်များ အခန်းတွင် တင်ပြပါ ပုဒ်မခွဲ(၂)ခုကို ထပ်မံထည့်သွင်းလိုပါတယ်။ ကျိုးကြောင်းဖော်ပြချက်အနေဖြင့် ၂၀၁၅ ခုနှစ်၊ မော်တော်ယာဉ်ဥပဒေ အခန်း(၇)၊ ပုဒ်မ ၃၉၊ ပုဒ်မခွဲ(က) နှင့် ပုဒ်မခွဲ(ခ)တွင် ပြဋ္ဌာန်းထားတဲ့ တိုင်းဒေသကြီး သို့မဟုတ် ပြည်နယ်၊ ပြည်ထောင်စုနယ်မြေ၊ ခရိုင်မြို့နယ်များသို့ ယာဉ်အန္တရာယ်၊ လမ်းအန္တရာယ် ကင်းရှင်းရေးကောင်စီများ ဖွဲ့စည်းခြင်းနဲ့ လုပ်ငန်းတာဝန်များ မပါရှိတဲ့အတွက် ဥပဒေမူကြမ်းတွင် ထပ်မံဖြည့်သွင်းလိုခြင်း ဖြစ်ပါတယ်။ ကျိုးကြောင်းဖော်ပြချက်အနေဖြင့် တိုင်းဒေသကြီး/ပြည်နယ်၊ ခရိုင်၊ မြို့နယ်အဆင့် ကောင်စီ များက မြေပြင်တွင် အမှန်တကယ် အကောင်အထည်ဖော်ဆောင်ရွက်နေရတဲ့ အဖွဲ့အစည်းများ ဖြစ်ကြပါတယ်။ ယခု ဥပဒေကြမ်း၏ ရည်ရွယ်ချက်များနှင့်လည်း ကိုက်ညီမှုရှိစေရန်အတွက် တိုင်းဒေသကြီး/ပြည်နယ်၊ ခရိုင်နှင့် မြို့နယ်အဆင့်များ၏ ကောင်စီများကို ယခု ဥပဒေကြမ်း၏ ပုဒ်မ ၅ တွင် ပြန်လည်ဖွဲ့စည်းသင့်ပါကြောင်း တင်ပြအပ်ပါတယ်။ ဥပဒေကြမ်း၏ ပုဒ်မ ၁၄၊ ပုဒ်မခွဲ(ခ)တွင် သက်ဆိုင်ရာ မှတ်ပုံတင်အရာရှိသည် ပုဒ်မခွဲ(က) အား လျှောက်ထားချက်ကို စိစစ်ပြီး သတ်မှတ်ချက်များနှင့် ညီညွတ်ပါက မော်တော်ယာဉ်ကို ကာလအပိုင်းအခြား သတ်မှတ်၍ ယာယီမှတ်ပုံတင်ပေးပြီး ယာယီမှတ်ပုံတင် သက်သေခံလက်မှတ် နှင့် ယာယီမှတ်ပုံတင်အမှတ်အသား ထုတ်ပေးနိုင်သည်ဟု ဖော်ပြထားပါတယ်။ အခုတင်သွင်းတဲ့ ဥပဒေကြမ်းတွင် ကာလအပိုင်းအခြား မပါရှိတဲ့အတွက် သုံးလထက်မပိုတဲ့ကာလကို တင်ပြပါအတိုင်း ထပ်မံဖြည့်စွက်လိုပါတယ်။ ကျိုးကြောင်းဖော်ပြပါချက်အနေဖြင့် ၂၀၁၅ ခုနှစ်၊ မော်တော်ယာဉ်ဥပဒေ အခန်း(၃)၊ မော်တော်ယာဉ်မှတ်ပုံတင်ခြင်း အခန်းတွင် ပုဒ်မ ၈၊ ပုဒ်မခွဲ(ခ)မှာ မော်တော်ယာဉ်မှတ်ပုံတင်ခြင်း အတွက် (၃)လထက်မပိုသော ကာလအပိုင်းအခြားကို သတ်မှတ်ပြဋ္ဌာန်းခဲ့ပါတယ်။ ယခုတင်သွင်းတဲ့ ဥပဒေကြမ်းတွင် ကာလအပိုင်းအခြားမပါရှိကြောင်း တွေ့ရှိရပါတယ်။ ဒါကြောင့် ဥပဒေကြမ်း၏ ပုဒ်မ ၁၄၊ ပုဒ်မခွဲ(ခ)တွင်လည်း သုံးလထက်မပိုသော ကာလအပိုင်းအခြားဟု တိတိကျကျ ပြန်လည် ထည့်သွင်း ပြဋ္ဌာန်းသင့်ပါတယ်။ ဥပဒေကြမ်း အခန်း(၁၃)၊ ပုဒ်မ ၈ရ တွင် မည်သူမဆို ပုဒ်မ ရရ ပါ တားမြစ်ချက်ကို ဖောက်ဖျက်ကျူးလွန်ကြောင်း ပြစ်မှုထင်ရှား စီရင်ခြင်းခံရရင် ထိုသူကို သုံးနှစ်ထက်မပိုသော ထောင်ဒဏ်ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်ဟု ပြဋ္ဌာန်းထားပါတယ်။ ယခင် ၂၀၁၅ ခုနှစ်၊ မော်တော်ယာဉ်ဥပဒေ ပုဒ်မ ၆၄ တွင် ငွေဒဏ်ပမာဏအား ကျပ်သုံးသိန်းထက် မပိုသော ငွေဒဏ်ဟု ပါရှိပါသဖြင့် ဥပဒေကြမ်း၏ ပုဒ်မ ၈ရ တွင် ဖြည့်စွက်လိုခြင်း ဖြစ်ပါတယ်။ ကျိုးကြောင်းဖော်ပြချက်အနေဖြင့် ယခု ဥပဒေမူကြမ်း၏ ပုဒ်မ ၈ရ တွင် ပုဒ်မ ရရ Power Point ပါ တားမြစ်ချက်များကို ကျူးလွန်ပါက သုံးနှစ်ထက်မပိုသော ကာလအပိုင်းအခြားသာ ပါရှိပြီး ငွေဒဏ်ပမာဏ မပါရှိကြောင်းတွေ့ရှိရပါတယ်။ သို့ဖြစ်ပါ၍ သုံးနှစ်ထက်မပိုသော ထောင်ဒဏ် ဖြစ်စေ၊ ကျပ်သုံးသိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်ဟု ပြန်လည် ထည့်သွင်း ပြဋ္ဌာန်းသင့်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ဥပဒေကြမ်း အခန်း(၃)၊ ပုဒ်မ ၈ တွင် ဝန်ကြီးဌာနသည် ပုဒ်မခွဲ(က)၊ မော်တော်ယာဉ်စစ်ဆေးခြင်း၊ ပုဂ္ဂလိကလုပ်ငန်းကို စစ်ဆေးရန်အတွက် မော်တော်ယာဉ် စစ်ဆေးရေး ဆိုင်ရာ နည်းပညာကျွမ်းကျင်သူအဖွဲ့ (Third Party)ကို သဘောတူစာချုပ် ချုပ်ဆို၍ စည်းကမ်းချက် များ သတ်မှတ်ပေးပြီး တာဝန်ပေးအပ်နိုင်သည်။ ပုဒ်မခွဲ(ခ) မော်တော်ယာဉ် စစ်ဆေးရေးဆိုင်ရာ နည်းပညာကျွမ်းကျင်သူအဖွဲ့(Third Party)အနေဖြင့် မော်တော်ယာဉ်စစ်ဆေးခြင်း၊ ပုဂ္ဂလိကလုပ်ငန်း များအပေါ် စစ်ဆေးခြင်း၊ စောင့်ကြည့်လေ့လာခြင်း၊ လုပ်ငန်းစွမ်းဆောင်ရည် အကဲဖြတ်ခြင်းဆိုင်ရာ လုပ်ငန်းဆောင်ရွက်မှုများနှင့် ပတ်သက်၍ ဦးစီးဌာနကပေးဆောင်ရမည့် ဝန်ဆောင်ခကို သတ်မှတ်ပေး ရမည်။ ယင်းအဖွဲ့၏ သက်တမ်းကာလတို့ကိုလည်း သတ်မှတ်ရမည်ဟု ပြဌာန်းထားပါတယ်။ ကျွန်တော့်အနေဖြင့် အခန်း(၃)၊ ပုဒ်မ(၈)၊ ပုဒ်မခွဲ(က)အစား မော်တော်ယာဉ်စစ်ဆေးခြင်း လုပ်ငန်းကို စစ်ဆေးရန်အတွက် မော်တော်ယာဉ်စစ်ဆေးရေးဆိုင်ရာ နည်းပညာကျွမ်းကျင်သူများ ပါဝင်တဲ့ သက်ဆိုင်ရာဝန်ကြီးဌာနမှ ဝန်ထမ်းများဖြင့် ဖွဲ့စည်း၍ စည်းကမ်းချက်များ သတ်မှတ်ပြီး တာဝန်ပေးအပ်နိုင်သည်လို့ ပြင်ဆင်လိုပြီး ပုဒ်မခွဲ(ခ)ကိုတော့ ပယ်ဖျက်သင့်ပါတယ်။ ကျိုးကြောင်းဖော်ပြချက်အနေဖြင့် (Third Party)ကို ထပ်မံဖွဲ့စည်းဆောင်ရွက်ပါက ဦးစီး ဌာနမှ ဝန်ဆောင်ခများ ထပ်မံကုန်ကျမှာဖြစ်ပါတယ်။ မော်တော်ယာဉ်စစ်ဆေးခြင်းဆိုင်ရာ လုပ်ငန်း များကို သက်ဆိုင်ရာဝန်ကြီးဌာနအောက်မှာရှိတဲ့ သက်ဆိုင်ရာဦးစီးဌာနမှ ကျွမ်းကျင်ပညာရှင်ဝန်ထမ်း များနဲ့သာ စစ်ဆေးဆောင်ရွက်သင့်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ဆွေးနွေးလိုတာကတော့ ယာဉ်အန္တရာယ်ကင်းရှင်းရေး နှင့် မော်တော်ယာဉ်စီမံခန့်ခွဲမှု ဥပဒေကြမ်းတွင် မော်တော်ယာဉ် တင်သွင်းခြင်း၊ ထုတ်လုပ်ခြင်း၊ ရောင်းချခြင်းနှင့် ပြည်ပမှ တင်သွင်းတဲ့ မော်တော်ယာဉ်အရေအတွက် ကန့်သတ်ခြင်းဆိုင်ရာကိစ္စရပ် များကို ယခု တင်သွင်းတဲ့ ဥပဒေကြမ်းတွင် ပယ်ဖျက်ထားကြောင်း တွေ့ရှိရပါတယ်။ ၁၉-၁၁-၂၀၁၉ ရက်နေ့တွင် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက မော်တော်ယာဉ်တင်သွင်း ခြင်း၊ ထုတ်လုပ်ခြင်း၊ ရောင်းချခြင်းနဲ့ ပြည်ပမှ တင်သွင်းတဲ့ မော်တော်ယာဉ်အရေအတွက် ကန့်သတ်ခြင်းဆိုင်ရာကိစ္စရပ်များကို အခြားဝန်ကြီးဌာနများရဲ့ လုပ်ပိုင်ခွင့်များနဲ့ ဆက်စပ်နေလို့ဆိုပြီး ပယ်ဖျက်ထားကြောင်း တွေ့ရှိရပါတယ်။ ဘယ်ဝန်ကြီးဌာနနဲ့ ဆက်စပ်နေလို့ ဘယ်ဝန်ကြီးဌာန၏ ဥပဒေတွင် ထည့်သွင်းပြဋ္ဌာန်းမည်ကို ရှင်းလင်းစွာ သိရှိလိုပါကြောင်း အကြံပြုဆွေးနွေးရင်း ကျွန်တော့်ရဲ့ ဆွေးနွေးမှုကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value="Motion">
<motion>
<title>ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)၏ မြန်မာနိုင်ငံတွင် တစ်စတစ်စ ပြုန်းတီးလျက်ရှိသော ကြိုးဝိုင်း၊ ကြိုးပြင်တောများ အပါအဝင် သစ်ပင်သစ်တောများ ပြန်လည် ရှင်သန်စိုပြည်လာစေရေးနှင့် သစ်ပင်သစ်တောများကို အခြေခံပြီး နိုင်ငံတော်၏ ဖွံ့ဖြိုးရေးလုပ်ငန်း များလုပ်ဆောင်နိုင်ရန် World Bank, ADB, WWF စသည့် နိုင်ငံတကာအဖွဲ့အစည်းများထံမှ ငွေကြေး နှင့်နည်းပညာ ကူညီထောက်ပံ့မှုများဖြင့် ပြည်နယ်နှင့် တိုင်းဒေသကြီးအတွင်းရှိ သစ်တောဝန်ထမ်းများ ၏ စွမ်းဆောင်ရည် (Capacity)၊ လုပ်ငန်းစဉ်များ (Functions)နှင့် ကျင့်ဝတ်သိက္ခာ (Ethics)များ ပိုမို အဆင့်အတန်းမြင့်မားလာစေရန် အထူးသင်တန်းများပေးပြီး အားပေးစည်းရုံး ပညာပေးသင်ကြားရန် နှင့် ၎င်းသစ်တောဝန်ထမ်းများ လိုအပ်လျက်ရှိသော ခေတ်မီလက်နက်ကိရိယာ Facilities and equipments များကို စနစ်တကျ တပ်ဆင်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့်အဖွဲ့ အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း တင်သွင်းထားသည့် မြန်မာနိုင်ငံတွင် တစ်စတစ်စပြုန်းတီးလျက်ရှိသော ကြိုးဝိုင်း၊ ကြိုးပြင်တောများ အပါအဝင် သစ်ပင် သစ်တောများ ပြန်လည်ရှင်သန်စိုပြည်လာစေရေးနှင့် သစ်ပင်သစ်တောများကို အခြေခံပြီး နိုင်ငံတော်၏ ဖွံ့ဖြိုးရေး လုပ်ငန်းများ လုပ်ဆောင်နိုင်ရန် World Bank, ADB, WWF စသည့် နိုင်ငံတကာ အဖွဲ့ အစည်းများထံမှ ငွေကြေးနှင့်နည်းပညာ ကူညီထောက်ပံ့မှုများဖြင့် ပြည်နယ်နှင့် တိုင်းဒေသကြီးအတွင်းရှိ သစ်တော ဝန်ထမ်းများ၏ စွမ်းဆောင်ရည် (Capacity)၊ လုပ်ငန်းစဉ်များ (Functions) နှင့် ကျင့်ဝတ်သိက္ခာ (Ethics)များ ပိုမိုအဆင့်အတန်း မြင့်မားလာစေရန် အထူးသင်တန်းများပေးပြီး အားပေးစည်းရုံး ပညာပေးသင်ကြားရန်နှင့် ၎င်းသစ်တောဝန်ထမ်းများ လိုအပ်လျက်ရှိသော ခေတ်မီလက်နက်ကိရိယာ Facilities and equipments များကို စနစ်တကျ တပ်ဆင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက် ဆွေးနွေးဖို့ဖြစ်ပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ တပ်မတော်သားကိုယ်စားလှယ် ဗိုလ်မှူးထက်လင်း ဆွေးနွေးနိုင်ပါပြီ။</speech>
<speech><mp id="000">ဗိုလ်မှူးထက်လင်း(တပ်မတော်သားကိုယ်စားလှယ်)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အားလုံး မင်္ဂလာပါ။ ကျွန်တော်ကတော့ တပ်မတော်သား ကိုယ်စားလှယ် ဗိုလ်မှူးထက်လင်း ဖြစ်ပါတယ်။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးစခင်ဇော်လင်း ၏ အဆိုနှင့် စပ်လျဉ်း၍ အကြံပြု ဆွေးနွေး သွားမှာဖြစ်ပါတယ်။ Power Point သုံးစွဲခွင့်ပြုပါ။ သဘာဝပတ်ဝန်းကျင်ထိန်းသိမ်းရေးပညာရှင်များက အဓိကကျသော သဘာဝအရင်း အမြစ် များစွာရှိသည့်အနက် သစ်တောကို အရေးပါသည့်အရင်းအမြစ် (၅)ခုမြောက်အဖြစ် သတ်မှတ် ကြပါတယ်။ သစ်တောများ ထိန်းသိမ်းခြင်းကြောင့် ပစ္စုပ္ပန်နှင့် အနာဂတ်မျိုးဆက်များအတွက် စီးပွားရေး၊ လူမှုရေးနဲ့ ပတ်ဝန်းကျင်ဆိုင်ရာ အကျိုးကျေးဇူးများကို ရရှိစေပါတယ်။ စဉ်ဆက်မပြတ် ဖွံ့ဖြိုးတိုးတက်မှု ပန်းတိုင်(၁၇)ခုအနက် ပန်းတိုင်(၁၅)ဟာ သစ်တောများ စဉ်ဆက်မပြတ် ထိန်းသိမ်း စီမံအုပ်ချုပ်ခြင်းနဲ့ သက်ဆိုင်တဲ့ ရည်မှန်းချက်ဖြစ်ပါတယ်။ မြန်မာနိုင်ငံရဲ့ သစ်တောဖုံးလွှမ်းမှု အခြေအနေကို လေ့လာကြည့်ပါက ၁၉၉၀ ပြည့်နှစ်တွင် နိုင်ငံဧရိယာ၏ (၅၇.၉၇)ရာခိုင်နှုန်း၊ ၂၀၀၀ ပြည့်နှစ်တွင် (၅၁.၅၄)ရာခိုင်နှုန်း၊ ၂၀၀၅ ခုနှစ်တွင် (၄၉.၂၅)ရာခိုင်နှုန်း၊ ၂၀၁၀ ပြည့်နှစ်တွင် (၄၆.၉၆) ရာခိုင်နှုန်း အသီးသီးရှိခဲ့ရာမှ FAO ၏ FRA 2015 စာရင်းအရ ၂၀၁၅ ခုနှစ်မှာ နိုင်ငံဧရိယာ၏ (၄၂.၉၂) ရာခိုင်နှုန်းသာရှိကြောင်း သိရှိရပါတယ်။ သစ်တောဦးစီးဌာန ဗဟိုစာရင်းအင်းအဖွဲ့၏ ထုတ်ပြန်ချက်အရ ၂၀၁၆-၂၀၁ရ ဘဏ္ဍာရေးနှစ် မှာ (၄၂.၁၁)ရာခိုင်နှုန်းနဲ့ ၂၀၁၇-၂၀၁၈ ဘဏ္ဍာရေးနှစ်မှာ (၄၁,၃၀)ရာခိုင်နှုန်းဖြစ်ကြောင်း တွေ့ရှိ ရပြီး မြန်မာနိုင်ငံရဲ့ သစ်တောဖုံးလွှမ်းမှုအခြေအနေက လက်ရှိကာလည်း ဆက်လက် ကျဆင်းလျက်ရှိနေကြောင်း သိရှိရပါတယ်။ သစ်တောပြုန်းတီးရခြင်းရဲ့ အဓိကအကြောင်းအရင်းများ အနေဖြင့် ရွှေ့ပြောင်းတောင်ယာ စိုက်ပျိုးခြင်း၊ စိုက်ပျိုးမြေများ ချဲ့ထွင်လာခြင်း၊ လောင်စာအတွက် ထင်း၊ မီးသွေး အသုံးပြုမှုများပြားခြင်း၊ အလွန်အကျွံသစ်ထုတ်လုပ်ခြင်း၊ တရားမဝင် သစ်ခိုးထုတ်ခြင်း၊ သစ်တောမြေများအပေါ် ကျူးကျော်နေထိုင်ခြင်း၊ လမ်းများ ဖောက်လုပ်ခြင်း၊ မြို့၊ ရွာများ တိုးချဲ့ တည်ထောင်ခြင်း၊ စိုက်ပျိုးရေနှင့် ရေအားလျှပ်စစ်အတွက် ရေလှောင်တမံများ ဆောက်လုပ်ခြင်း၊ သဘာဝဘေးအန္တရာယ်ကြောင့် တောမီးလောင်ကျွမ်းခြင်း စသည်တို့ ဖြစ်ပါတယ်။ သစ်တောပြုန်းတီးမှုကြောင့် ရာသီဥတုဖောက်ပြန်ခြင်းများရဲ့ အကျိုးဆက်များနဲ့အတူ အပူအအေး လွန်ကဲခြင်း၊ မိုးခေါင်ခြင်း၊ ရေကြီးခြင်း၊ မုန်တိုင်းများ ကျရောက်ခြင်း၊ စားနပ်ရိက္ခာ မလုံလောက်မှု၊ ရေရှားပါးမှုများနဲ့အတူ ကျန်းမာရေးဆိုးကျိုးများကို ခံစားနေရခြင်းဖြစ်ကြောင်း သဘာဝဘေးအန္တရာယ်ကြောင့် ရာသီဥတု ခန်တိုင်းများ ကျရောက်ခြင်းဖြစ်ကြောင် လေ့လာတွေ့ရှိရပါတယ်။ မြန်မာနိုင်ငံဟာ သစ်တောထိန်းသိမ်း ကာကွယ်စောင့်ရှောက်ခြင်းနဲ့ ပတ်သက်လို့ အလွန်ကောင်းတဲ့အလေ့အကျင့်များရှိခဲ့ပြီး ရေရှည်တည်တံ့စေသော သစ်တောစီမံ အုပ်ချုပ်မှုစနစ်ကို သိပ္ပံနည်းကျ ချမှတ်ဆောင်ရွက်ခဲ့ကြောင်း လေ့လာတွေ့ရှိရပါတယ်။ ၁၈၅၆ ခုနှစ်၊ ကိုလိုနီခေတ်မှာ ဂျာမန်ရုက္ခဗေဒပညာရှင် ဒေါက်တာဘရမ်းဒစ် က မြန်မာ့ သစ်တောများမှ သစ်ထုတ်လုပ်မှုကို နှစ်စဉ် ပုံမှန်ထွက်ရှိစေရန် မြန်မာ့ရွေးချယ်မှုစနစ် (Myanmar Selection System) ကို စတင်ကျင့်သုံးခဲ့ပြီး ယနေ့င်းစနစ်အတိုင်း လိုက်နာကျင့်သုံး လျက်ရှိတယ်လို့ သိရှိရပါတယ်။ မြန်မာနိုင်ငံအလယ်ပိုင်း၊ အပူပိုင်းဒေသများ စိမ်းလန်းစိုပြည်ရေး အတွက် အထူးဒေသ (၉)ခရိုင်စီမံကိန်းကို တပ်မတော်အစိုးရလက်ထက်မှာ ၁၉၉၄ - ၁၉၉၅ ခုနှစ်မှ ၁၉၉၆ - ၁၉၉ရ ခုနှစ်အထိ မိတ္ထီလာ၊ မြင်းခြံ၊ သရက်၊ စစ်ကိုင်း၊ မုံရွာ၊ ပခုက္ကူ၊ ရမည်းသင်း၊ မကွေးနဲ့ မင်းဘူးခရိုင်များတွင် ဆောင်ရွက်ခဲ့ပြီး ၁၉၉၆-၁၉၉ရ ခုနှစ်တွင် ရွှေဘိုနှင့် ညောင်ဦးခရိုင်၊ ၁၉၉၈၁၉၉၉ ခုနှစ်တွင် ကျောက်ဆည်နှင့် ဂန့်ဂေါခရိုင်များမှာ တိုးချဲ့ဆောင်ရွက်ခဲ့ပါတယ်။ သစ်တောသယံဇာတများ ရေရှည်တည်တံ့ဖွံ့ ဖြိုးတိုးတက်ရေးနဲ့ စဉ်ဆက်မပြတ် ထုတ်ယူ သုံးစွဲနိုင်ရေး သစ်တောများမှ တိုက်ရိုက်နဲ့ သွယ်ဝိုက်သော အကျိုးကျေးဇူးများကို အပြည့်အဝခံစား နိုင်ရေး ဇီဝမျိုးစုံမျိုးကွဲများအား ထိန်းသိမ်းကာကွယ်ရေးနဲ့ ဂေဟစနစ် ညီညွတ်မျှတစေရေးတို့ အတွက် မြန်မာ့သစ်တောမူဝါဒ(၆)ရပ်နှင့်အညီ သစ်တောရေးရာဝန်ကြီးဌာနအနေဖြင့် မြန်မာ့သစ်တော ထိန်းသိမ်းရေးစီမံကိန်း (National Forestry Master Plan) ကို ဒေသခံပြည်သူများ ပူးပေါင်းပါဝင် ခြင်းဖြင့် ပိုမိုထိရောက်စွာ ဆောင်ရွက်နိုင်ရန် ရည်ရွယ်ပြီး အမျိုးသားသစ်တောကဏ္ဍ ပင်မစီမံကိန်း ကို ၂၀၀၁-၂၀၀၂ ဘဏ္ဍာရေးနှစ်မှ ၂၀၃၀-၂၀၃၁ ဘဏ္ဍာရေးနှစ်အထိ နှစ်(၃၀)စီမံကိန်းအဖြစ် ချမှတ် ဆောင်ရွက်ခဲ့ပါတယ်။ အဆိုပါ စီမံကိန်းဟာ ဒေသခံပြည်သူများဖြင့် ဆောင်ရွက်ရတဲ့ အစုအဖွဲ့ပိုင် သစ်တောလုပ်ငန်းများဖြစ်ပြီး စီမံကိန်းဆောင်ရွက်တဲ့ နှစ်(၃၀)ကာလအတွင်း သစ်တောဧရိယာ ဧက(၂.၂၇)သန်း တည်ထောင်ရန် ရည်မှန်းထားကြောင်း သိရှိရပါတယ်။ လက်ရှိကာလတွင်လည်း သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန အနေဖြင့် မြန်မာ့သစ်တောများ ပြန်လည်တည်ထောင်ရေးအတွက် တင်ပြပါအတိုင်း ဆောင်ရွက် လျက်ရှိကြောင်း သိရှိရပါတယ်။ သို့ရာတွင် အကြောင်းအမျိုးမျိုးကြောင့် ထာဝစဉ်တည်တံ့စေသော သစ်တောစီမံအုပ်ချုပ်မှုစနစ်ကို အပြည့်အဝ လိုက်နာကျင့်သုံး ဖော်ဆောင်မှုမရှိခြင်း၊ သစ်ထုတ်ယူ ရာတွင် သတ်မှတ်စည်းကမ်းချက်များနှင့်အညီ စနစ်တကျ ထုတ်လုပ်မှုမရှိခြင်း၊ လုံခြုံရေးအကန့် အသတ်များကြောင့် သစ်တောဧရိယာအနှံ့ ရောက်ရှိစစ်ဆေးနိုင်မှုမရှိခြင်း၊ နှစ်စဉ် သစ်တောထွက် ပမာဏထက်ကျော်လွန်၍ အလွန်အကျွံ သစ်ခုတ်လှဲ ထုတ်ယူခြင်းတို့ကြောင့် သဘာဝတောများ အတွင်း ကျွန်း၊ ပျဉ်းကတိုး၊ ပိတောက်နဲ့ အခြားအဖိုးတန်သစ်မျိုးများပါဝင်မှု လျော့နည်းလာပြီး သစ်တောတန်ဖိုး ကျဆင်းကာ သစ်တောအတန်းအစားလည်း ကျဆင်းခဲ့ရကြောင်း သိရှိရပါတယ်။ အထက်ပါ အခြေအနေများအရ သစ်တောစီမံအုပ်ချုပ်မှုကဏ္ဍကို ယခုထက်ပိုမိုကောင်းမွန် အောင်ဆောင်ရွက်ရန် အရေးတကြီးလိုအပ်လျက်ရှိကြောင်း တွေ့ရှိရပါတယ်။ သစ်တော၊ သစ်ပင်များ ရေရှည်တည်တံ့စေရန်နှင့် ဖွံ့ဖြိုးတိုးတက်ရန် စီမံခန့်ခွဲမှုမှာ တင်ပြပါအတိုင်း ကဏ္ဍ(၃)ရပ်ပါဝင်ကြောင်း လေ့လာသိရှိရပါတယ်။ သစ်တောထိန်းသိမ်းခြင်းနှင့် စီမံခန့်ခွဲရာမှာ စီးပွားရေးကဏ္ဍအတွက် သစ်တောထွက်ပစ္စည်းများ ရရှိရန်လိုအပ်သကဲ့သို့ သဘာဝပတ်ဝန်းကျင်ကို ထိန်းသိမ်းရမယ့်အပြင် ပြည်သူလူထု၏ လိုအပ်ချက်များကို ဖြည့်ဆည်းပေးရန်တို့ကိုလည်း ထည့်သွင်းတွက်ချက်ပြီး စီမံ ခန့်ခွဲရမှာ ဖြစ်ပါတယ်။ သစ်တောစီမံအုပ်ချုပ်မှုကဏ္ဍကို အထောက်အပံ့ဖြစ်စေသော သစ်တောမူဝါဒများ၊ ဥပဒေ များကို အလေးထားဆောင်ရွက်ရမှာဖြစ်ပြီး တရားဥပဒေစိုးမိုးမှုရှိရန်မှာလည်း လွန်စွာအရေးကြီး ကြောင်း တွေ့ရှိရပါတယ်။ အကြံပြု တင်ပြလိုတာကတော့ သစ်တောဦးစီးဌာန၏ လက်ရှိဝန်ထမ်း ဖွဲ့စည်းပုံအရ အရာထမ်း (၅၃၈)ဦး၊ အမှုထမ်း (၁၄၉၁၁)ဦး စုစုပေါင်း (၁၅၄၄၉)ဦးဖြစ်ပြီး လက်ရှိ ခန့်အပ်အင်အားအရ ဝန်ထမ်းတစ်ဦးလျှင် ဧက(၈၀၀၀)ကျော်ခန့် ထိန်းသိမ်းစောင့်ရှောက်နေရတဲ့ အတွက် အင်အားလုံလောက်မှုမရှိသောကြောင့် ဝန်ထမ်းများ၏ လုံခြုံရေးနဲ့ သစ်တောများအား ပိုမို ထိန်းသိမ်းကာကွယ်စောင့်ရှောက်နိုင်ရေးတို့အတွက် ဝန်ထမ်းအင်အားကို မဖြစ်မနေ တိုးချဲ့ဖွဲ့စည်း သင့်ကြောင်း တင်ပြလိုပါတယ်။ သစ်တောဝန်ထမ်းများ၏ စွမ်းဆောင်ရည်များ ပိုမိုအဆင့်အတန်းမြင့်မားလာစေရန် ဝန်ကြီး ဌာနအနေဖြင့် စွမ်းဆောင်ရည်မြှင့်တင်ရေး အထောက်အကူပြု သင်တန်းများကို နှစ်စဉ်ဖွင့်လှစ် လျက်ရှိပြီး ခေတ်မီလုပ်ငန်းသုံးပစ္စည်းများကိုလည်း ဘဏ္ဍာရေးနှစ်အလိုက် ဝယ်ယူဖြည့်ဆည်းလျက် ရှိကြောင်း သိရှိရသော်လည်း ပြောင်းလဲတိုးတက်လာတဲ့ ခေတ်စနစ်၊ နည်းပညာတို့နှင့်အညီ သစ်တောစီမံအုပ်ချုပ်မှုလုပ်ငန်းများအတွက် ပိုမိုအထောက်အကူပြုနိုင်စေရန် ယခုထက်ပိုမို၍ ဖြည့်ဆည်းဆောင်ရွက်သင့်ကြောင်း အကြံပြုတင်ပြအပ်ပါတယ်။ သစ်တောလုံခြုံရေးရဲတပ်ဖွဲ့ကို ၁-၉-၂၀၁၆ ရက်နေ့တွင် ဖွဲ့စည်းခဲ့ပြီး ခရိုင်(၁၄)ခုမှာ တာဝန်ချထားခဲ့ကြောင်းနဲ့ ၎င်းနောက်ပိုင်းတွင် တရားမဝင်သစ် ဖမ်းဆီးနိုင်မှုမှာ ယခင်ကထက် ထက်ဝက်ကျော်တိုးမြင့်လာကြောင်း သိရှိရပါတယ်။ သစ်တောလုံခြုံရေး ရဲတပ်ဖွဲ့ဝင်များကိုလည်း သစ်တောစီမံအုပ်ချုပ်မှုနဲ့ သက်ဆိုင်တဲ့ အလုပ်ရုံဆွေးနွေးပွဲများ၊ သင်တန်းများပို့ချခြင်းနဲ့ လိုအပ် သည့်နေရာများမှာ အင်အားထပ်မံဖြည့်တင်းနိုင်ရေးတို့အတွက် သက်ဆိုင်ရာဝန်ကြီးဌာနနဲ့ ပေါင်းစပ် ညှိနှိုင်းဆောင်ရွက်သင့်ကြောင်း အကြံပြုတင်ပြလိုပါတယ်။ သစ်တောကဏ္ဍနဲ့ သက်ဆိုင်တဲ့ လုပ်ငန်း များဆောင်ရွက်ရာမှာ ဝန်ထမ်းအင်အား၊ ငွေကြေး၊ နည်းပညာနဲ့ အထောက်အကူပစ္စည်းများ သုံးစွဲ နိုင်မှု၊ ကန့်သတ်ချက်များရှိနေတဲ့အတွက် ပြည်သူလူထု၏ ပူးပေါင်းပါဝင် ဆောင်ရွက်မှုဟာ အဓိက ကျတဲ့ အကြောင်းအရင်းတစ်ခု ဖြစ်ပါတယ်။ ပြည်သူလူထုပူးပေါင်းပါဝင်ဆောင်ရွက်မှသာ သစ်တောများ ထိန်းသိမ်းစောင့်ရှောက်ခြင်း၊ စိုက်ခင်းများထူထောင်ခြင်း၊ သဘာဝနယ်မြေများ ဖွင့်လှစ်ခြင်းတို့တွင် ရည်မှန်းချက်အတိုင်း အောင်မြင်နိုင်မှာ ဖြစ်တဲ့အတွက် ပြည်သူလူထုအား အသိပညာပေးခြင်း၊ စည်းရုံးခြင်း၊ သင်တန်းများ ပို့ချခြင်း၊ လိုအပ်ချက်များ ဖြည့်ဆည်းပေးခြင်းဖြင့် ပူးပေါင်းပါဝင်လာစေရန် ဆောင်ရွက်ရမှာဖြစ် ကြောင်း အကြံပြုတင်ပြလိုပါတယ်။ ပြည်ထောင်စုသမ္မတမြန်မာနိုင်ငံတော် ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၄၅ မှာ နိုင်ငံတော်သည် သဘာဝပတ်ဝန်းကျင်ကို ကာကွယ်ထိန်းသိမ်းစောင့်ရှောက်ရမည်လို့ ပြဋ္ဌာန်းထား ရှိပြီး ၂၀၁၈ ခုနှစ်၊ သစ်တောဥပဒေ ပုဒ်မ ၉၊ သစ်တောဦးစီးဌာန၏ လုပ်ငန်းတာဝန်များ ပုဒ်မခွဲ(င) တွင်လည်း သစ်တောနည်းပညာရပ်ပိုင်းဆိုင်ရာ အဆင့်မြှင့်တင်ခြင်း၊ အသိပညာပေးခြင်းနှင့် သဘာဝ ပတ်ဝန်းကျင်နှင့် သစ်တောကဏ္ဍဆိုင်ရာ လူသားအရင်းအမြစ်ဖွံ့ဖြိုးတိုးတက်ရေး ဆောင်ရွက်ခြင်းလို့ ပြဋ္ဌာန်းထားရှိတဲ့အတွက် သစ်တောထိန်းသိမ်းခြင်းနဲ့ ပြန်လည်ထူထောင်ခြင်းလုပ်ငန်းများ၏ အခန်း ကဏ္ဍကို မြှင့်တင်နိုင်ရန် အကြံပြုဆွေးနွေး တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာ ဝင်းမြင့် ဆွေးနွေးနိုင်ပါပြီ။</speech>
<speech><mp id="846">ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁) မင်းလှမြို့နယ်၊ အုတ်ဖိုမြို့နယ်တို့ရဲ့ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့် ဖြစ်ပါတယ်။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း တင်သွင်းထားတဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကမ္ဘာပေါ်မှာ လက်ရှိအခြေအနေအရ ကမ္ဘာ့ကုန်းမြေရဲ့ (၃၀)ရာခိုင်နှုန်းက သစ်တောများ ဖုံးလွှမ်းလျက်ရှိနေသေးသော်လည်းပဲ တစ်နှစ် တစ်နှစ်ကို ပနားမား ကျွန်းလောက် သစ်တောတွေ ပြုန်းတီးနေတဲ့အတွက်ကြောင့် ဒါကို မထိန်းသိမ်းလို့ရှိရင် နောင်နှစ်ပေါင်း (၁၀၀)အတွင်းမှာ တစ်ကမ္ဘာလုံးမှာ သစ်တောများ ပြုန်းတီးသွားနိုင်တယ်လို့ သိပ္ပံပညာရှင်များက ဆိုပါတယ်။ မြန်မာနိုင်ငံမှာတော့ ၂၀၁၅ ခုနှစ် FRA အဖွဲ့ရဲ့ အဆိုအရ ကျွန်တော်တို့ မြန်မာနိုင်ငံရဲ့ ကုန်းတွင်းပိုင်း မြေဧရိယာဟတ်တာ(၆၅.၇)သန်းရှိပြီးတော့ ကုန်းတွင်းပိုင်းရဲ့ ရေမြေဟတ်တာ ကတော့ (၁.၉)သန်းရှိတဲ့အတွက်ကြောင့် စုစုပေါင်းဟတ်တာ(၆၇.၆)သန်း ရှိပါတယ်။ မြန်မာနိုင်ငံဟာ မျှတပြီးတော့ စုံညီတဲ့ရာသီဥတုတွေ ရှိတဲ့အတွက်ကြောင့် ကမ္ဘာ့နိုင်ငံအတော်များများမှာ ပေါက်တဲ့ အပင်မျိုးစုံနီးပါးလောက်က မြန်မာနိုင်ငံမှာ ပေါက်ရောက်နေတာ တွေ့ရှိနေရပါတယ်။ အဲဒါတွေကတော့ ကျွန်တော်တို့ မြန်မာနိုင်ငံမှာ ဒီရေတောတွေ၊ မုတ်သုံသစ်တောတွေ၊ အပူပိုင်းသစ်တောတွေ၊ အအေးပိုင်းသစ်တောတွေ စုံလင်စွာ ရှိလို့ပဲ ဖြစ်ပါတယ်။ ဒါတွေဟာ လူတို့ ပြုပြင်ဖန်တီးထားတာ မဟုတ်ဘဲနဲ့ သဘာဝရေမြေ ရာသီဥတုအရ ဖြစ်ပေါ်လာတဲ့ ကျွန်တော်တို့ရဲ့ ကံကောင်းခြင်း လက်ဆောင်များပဲ ဖြစ်ပါတယ်။ ဒါပေမယ့်လည်း ကျွန်တော်တို့နိုင်ငံဟာ ၁၉၂၅ ခုနှစ်မှာ သစ်တော ဖုံးလွှမ်းတဲ့ ဧရိယာ(၆၅.၈)ရာခိုင်နှုန်းရှိရာကနေ တဖြည်းဖြည်း လျော့နည်းလာတာ ၂၀၀၃ ခုနှစ်မှာ (၅၂.၃)ရာခိုင်နှုန်းပဲ ကျန်ပြီးတော့ အခုအခါမှာတော့ (၄၁)ရာခိုင်နှုန်းလောက်ပဲ ရှိတယ်လို့လည်း ကြားသိရပါတယ်။ တစ်နှစ်ကို ဟတ်တာ(၅၄၆၀၀၀)တချို့ကလည်း (၄၄၆၀၀၀)လောက် ပြုန်းတီး နေတယ်လို့လည်း ဆိုပါတယ်။ ကမ္ဘာပေါ်မှာတော့ တစ်နှစ်ကို သစ်တောတွေပြုန်းတီးမှုက ဟက်တာပေါင်း (၁၃)သန်းလောက် ပြုန်းတီးနေတဲ့အတွက်ကြောင့် တဖြည်းဖြည်း လျော့နည်းလာတာဖြစ်ပါတယ်။ အဲဒီအထဲမှာမှ ဘရာဇီးနဲ့ အင်ဒိုနီးရှားပြီးရင် မြန်မာနိုင်ငံက သစ်တောပြုန်းတီးမှု တတိယအများဆုံးနိုင်ငံ ဖြစ်နေ ပါတယ်။ ဒီလို သစ်တောပြုန်းတီးတာတွေကို လေ့လာလိုက်တဲ့အခါမှာ ပြုန်းတီးရတဲ့ အကြောင်းရင်း တွေကတော့ တရားဝင်နဲ့ တရားမဝင်သစ်တွေ အလွန်အကျွံခုတ်မှု၊ တောင်ယာတွေ မီးရှို့မှု၊ တောမီးလောင်မှု၊ စိုက်ပျိုးမြေ ချဲ့ထွင်မှု၊ မြို့ရွာများ ချဲ့ထွင်မှု၊ ပိုးမွှားများ အန္တရာယ် ကျရောက်ခြင်းနဲ့ သစ်တောများအတွင်းမှာ ဆည်တွေ၊ တာတမံတွေ ဆောက်လုပ်မှု၊ သစ်တောများ အတွင်းမှာ မြေအောက်ရတနာတွေ တူးဖော်ထုတ်လုပ်မှုနဲ့ သဘာဝဘေးအန္တရာယ်များကြောင့်လို့ ဆိုပါတယ်။ ဒါ့အပြင် သစ်တောဌာနရဲ့ စီမံခန့်ခွဲမှု အလွဲတွေ၊ တချို့ဝန်ထမ်းတွေရဲ့ အဂတိလိုက်စားမှု တွေ၊ သစ်တောမှီနေတဲ့ လူဦးရေများပြားလာပြီးတော့ ထင်းခုတ်ခြင်း၊ မီးသွေးဖုတ်ခြင်းနဲ့ စိုက်ပျိုးရန် အတွက် သစ်ပင်တွေခုတ်ထွင်ခြင်းကြောင့်လည်း သစ်တောတွေ ပြုန်းတီးလာပါတယ်။ သစ်တောတွေရှိနေခြင်းက လူတွေတွင်သာမက သက်ရှိတိရစ္ဆာန်တွေနဲ့ သဘာဝပတ်ဝန်းကျင် တွေကို များစွာအကျိုးပြုပါတယ်။ ဒီလိုသစ်တောတွေပြုန်းတီးသွားလို့ရှိရင် ရာသီဥတုတွေ ဖောက်ပြန် ပြီးတော့ သဘာဝဘေးအန္တရာယ်တွေ မျိုးစုံကျရောက်နိုင်ပါတယ်။ ဥပမာ တောင်ပြိုခြင်း၊ မြေပြိုခြင်း၊ မိုးခေါင်ခြင်း၊ ရေကြီးခြင်း၊ မြေဆီလွှာများ တိုက်စားခြင်း၊ ဇီဝမျိုးစုံမျိုးကွဲများ လျော့နည်းခြင်းနဲ့ သစ်တောထွက်ပစ္စည်းများ လျော့နည်းခြင်း စတာတွေ ဖြစ်နိုင်ပါတယ်။ မြန်မာနိုင်ငံဟာ သဘာဝ ဘေးအန္တရာယ်တွေကျရောက်လို့ရှိရင် အညွှန်းကိန်း (၁၉၁)နိုင်ငံမှာ (၉)အဆင့်မှာရှိပြီးတော့ သဘာဝ ရာသီဥတု အညွှန်းကိန်းမှာတော့ (၁၈၇)နိုင်ငံမှာ နံပါတ်(၂)နေရာမှာ ရှိနေပါတယ်။ မြန်မာနိုင်ငံရဲ့ သစ်တောပြုန်းတီးမှုနဲ့ ပတ်သက်ပြီး သစ်တောတွေကနေပြီးတော့ ကာဗွန်ဒိုင်အောက်ဆိုဒ်တွေ စုပ်ယူပြီး အောက်ဆီဂျင်ဓာတ်ငွေ့တွေကို လွှင့်ထုတ်ပေးတာနဲ့ပတ်သက်ပြီး တင်ပြချင်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံမှာ အိမ်ထောင်စုပေါင်း(၇.၅)သန်းရှိပြီးတော့ (၁)ဦးကို တစ်နှစ်လျှင် သစ်ကုဗတန်(၂.၅)တန်လောက် ထင်း၊ မီးသွေး အဖြစ် အသုံးပြုလျက်ရှိပါ တယ်။ ဒါကြောင့်မို့လို့ တစ်နှစ်လုံးဆိုလို့ရှိရင် သစ်ကုဗတန်(၁၉)သန်းလောက် ကုန်နေပါတယ်။ ဒါကြောင့် ထင်း(၁၉)ကုဗတန်မှ ထွက်လာတဲ့ကာဗွန်ဒိုင်အောက်ဆိုဒ်က တန်(၃၀)လောက် ရှိပါတယ်။ (၆၀၀)မဂ္ဂါဝပ် ကျောက်မီးသွေးထုတ်လုပ်တဲ့စက်ရုံ (၁၀)ရုံကထုတ်တဲ့ ကာဗွန်ဒိုင်အောက်ဆိုဒ် ဓာတ်ငွေ့နဲ့သွားပြီးတော့ တူတယ်လို့ ဆိုပါတယ်။ ဒါတွေကို သိပ္ပံပညာရှင်များရဲ့ စမ်းသပ်ချက်အရ စက်ရုံတည်ဆောက်ပြီး စုပ်ယူမယ်ဆိုလို့ရှိရင် (၁)တန်ကို အမေရိကန်ဒေါ်လာ(၁၀၀)လောက် ကုန်မှာ ဖြစ်တဲ့အတွက်ကြောင့် တန်(၃၀)ဆိုရင် အမေရိကန်ဒေါ်လာ သန်း(၃၀၀၀)လောက် ကုန်ပါမယ်။ သို့သော်လည်းပဲ ကျွန်တော်တို့ မြန်မာနိုင်ငံမှာ သစ်တောတွေရှိနေတဲ့အတွက် ဒါတွေကို စုပ်ယူသွား နိုင်ပါတယ်။ ကျောက်မီးသွေး ဓာတ်ငွေ့စက်ရုံတွေကနေ ထုတ်လိုက်တဲ့ ကာဗွန်ဒိုင်အောက်ဆိုဒ်တွေ ကတော့ ခေါင်းတိုင်တွေက ပေ(၃၀၀)ကနေ (၈၀၀)အထိ ရှိတဲ့အတွက်ကြောင့် အမြင့်မှာ လေစီးနဲ့ အတူ မျောပါသွားပြီး တချို့ကို သစ်ပင်တွေကစုပ်နိုင်ပါတယ်။ လူတွေရဲ့ ထင်းစိုက်မှုကထွက်လာတဲ့ ကာဗွန်ဒိုင်အောက်ဆိုဒ်တွေကတော့ လူ့ပတ်ဝန်းကျင်မှာပဲ လှည့်ခွေနေပြီးတော့ အန္တရာယ်တွေရှိနိုင် ပါတယ်။ ကျွန်တော်တို့ ဒေသ၊ မြို့နယ်တွေကို တောင်ပေါ်ကနေ ဖြတ်ပြန်တဲ့အခါ သစ်တွေကို တရားမဝင် ထုတ်လုပ်နေတာ၊ မီးသွေးတွေ ထုတ်လုပ်နေတာ တွေ့ရှိရပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံဟာ သယံဇာတ ပေါကြွယ်ဝတဲ့နိုင်ငံ ဖြစ်ပေ မယ့်လည်း သယံဇာတ ငတ်မွတ်ခေါင်းပါးနေတဲ့နိုင်ငံတွေရဲ့ ပတ်ဝန်းကျင်မှာရှိတဲ့အတွက်ကြောင့် သစ်တွေကို တရားမဝင် ခိုးထုတ်မှုတွေ မဖြစ်အောင် လုပ်ဆောင်ရန် အရေးကြီးပါတယ်။ ၂၀၁၅ ခုနှစ် Global Witness အဖွဲ့ရဲ့ အစီရင်ခံစာအရ တရုတ်နိုင်ငံကို (၁.၅)သန်း သစ်တွေထုတ်ပြီးတော့ အမေရိကန် ဒေါ်လာသန်း(၃၅၀) ဖိုးလောက် ဆုံးရှုံးနေတာကို သိရှိရပါတယ်။ နောက်တစ်ခါ မြန်မာနိုင်ငံမှာ သစ်တောဝန်ထမ်းတွေကနေပြီးတော့ Community Forest ဆိုတဲ့ အစုအဖွဲ့ပိုင်သစ်တောတွေ ပဲခူးရိုးမ ဆိုရင် (၁၀)နှစ်လောက် သစ်မခုတ်ရ ဆိုပြီးတော့ ပိတ်ပင်ထားတဲ့မူဝါဒတွေ ချမှတ်ပြီးတော့ လုပ်ဆောင် နေသော်လည်း သစ်တောမပြုန်းတီးရေးလုပ်တာက သစ်တောဖုံးလွှမ်းဧရိယာရဲ့ (၁)ရာခိုင်နှုန်း လောက်ပင် မရှိဘူးလို့လည်း ဆိုပါတယ်။ ဗီယက်နမ်နိုင်ငံမှာတော့ သစ်တောကို မပြုန်းတီးတဲ့အပြင် ပိုမိုပြီးတော့ ပြန့်ပွားလာတာကိုလည်း တွေ့ရှိရသလို တောင်ကိုရီးယားနိုင်ငံမှာဆိုရင် ၁၉၄၅ ခုနှစ် ဂျပန် လက်အောက်က လွတ်ကတည်းက၊ တောင်/မြောက် ကိုရီးယားစစ်ပွဲတွေပြီးကတည်းက သစ်တောတွေ ပြုစုပျိုးထောင်တဲ့အတွက်ကြောင့် ကမ္ဘာ့ FAO ကပင် သစ်တောကဏ္ဍ အအောင်မြင်ဆုံးဆုကို ပေးခဲ့ပါတယ်။ မြန်မာနိုင်ငံမှာတော့ သစ်တောဝန်ထမ်းတွေ နည်းပါးခြင်း၊ သစ်တောဝန်ထမ်းတွေ ခြိမ်းခြောက်ခံနေရခြင်း၊ သစ်တောဝန်ထမ်းတွေအတွက် အန္တရာယ်ရှိခြင်းနဲ့ မတရားသစ်ခိုးထုတ်မှု တွေကို တပ်မတော်နှင့် ပြည်ထဲရေးတို့မှ တစ်ဆင့် အကူအညီတောင်းပြီး လုပ်ဆောင်နေရခြင်းနှင့် ဒီလိုစီမံခန့်ခွဲရေး အားနည်းချက်တွေ ရှိတဲ့အတွက်ကြောင့် ဒီဝန်ထမ်းတွေရဲ့ Facilities and equipments တွေက လိုအပ်ပါတယ်။ ဒါကြောင့်မို့လို့ ဧရာဝတီတိုင်းဒေသကြီး မဲဆန္ဒနယ်အမှတ်(၂)က အမျိုးသားလွှတ်တော် ကိုယ်စားလှယ် ဦးစခင်ဇော်လင်း တင်သွင်းထားတဲ့ မြန်မာနိုင်ငံမှာ တစ်စတစ်စနဲ့ ပြုန်းတီးလာတဲ့ ဒီ သစ်တောတွေ၊ ကြိုးဝိုင်း၊ ကြိုးပြင်တောတွေနဲ့ သစ်ပင်နဲ့သစ်တောတွေ အပါအဝင် သစ်ပင်နဲ့ သစ်တောတွေကို မပြုန်းတီးအောင်နဲ့ ဒါတွေကို အကြောင်းပြုပြီး ဖွံ့ဖြိုးတိုးတက်အောင် ကမ္ဘာ့ဘဏ်၊ အာရှဖွံ့ဖြိုးရေးဘဏ်၊ WWF စတဲ့ ပြည်ပနိုင်ငံတွေက ငွေကြေးနဲ့ အကူအညီတွေ ရယူပြီးတော့ အောင်မြင်အောင် လုပ်ဆောင်ဖို့ ကျွန်တော်တို့ ပြည်နယ်နှင့် တိုင်းဒေသကြီးတွေမှာရှိတဲ့ ဝန်ထမ်း တွေရဲ့ စွမ်းဆောင်ရည် (Capacity)၊ လုပ်ငန်းစဉ်များ (Functions) နှင့် ကျင့်ဝတ်သိက္ခာ (Ethics) တွေကို ပိုမိုအဆင့်အတန်း မြင့်မားစေရန်အတွက် အထူးသင်တန်းများပေးပြီး အားပေးစည်းရုံး ပညာပေးသင်ကြားပြီးတော့ ဒီဝန်ထမ်းတွေရဲ့ အထူးလိုအပ်နေတဲ့ ခေတ်မီလက်နက်ကိရိယာတွေကို တပ်ဆင်ပေးဖို့ လိုအပ်တဲ့အတွက်ကြောင့် ပြည်ထောင်စုအစိုးရအား တိုက်တွန်းကြောင်း အဆိုကို ကျွန်တော် အလေးအနက် ထောက်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ) ဒေါက်တာအားကာမိုး ဆွေးနွေးနိုင်ပါပြီ။</speech>
<speech><mp id="901">နော်ခရစ္စထွန်း(ခ)ဒေါက်တာအာကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>လေးစားအပ်တဲ့ အမျိုးသားလွှတ်တော် ဥက္ကဋ္ဌနဲ့ အမျိုးသားလွှတ်တော်ကိုယ်စားလှယ်များ၊ ဒုတိယ ဝန်ကြီးနဲ့ဧည့်သည်တော်များ အားလုံး မင်္ဂလာပါ။ ကျွန်မကတော့ ကရင်ပြည်နယ် မဲဆန္ဒနယ် အမှတ်(၇)က နော်ခရစ္စထွန်း(ခ)ဒေါက်တာအားကာမိုး ဖြစ်ပါတယ်။ ကျွန်မအနေနဲ့ ဧရာဝတီတိုင်း ဒေသကြီး မဲဆန္ဒနယ်အမှတ်(၂)က ဦးစခင်ဇော်လင်း ရဲ့ အဆိုကို ထောက်ခံအကြံပြု ဆွေးနွေး သွားမှာ ဖြစ်ပါတယ်။ ဥက္ကဋ္ဌကြီးရှင် Power Point အသုံးပြုခွင့်ပေးဖို့ မေတ္တာရပ်ခံပါတယ်။ သစ်တောသစ်ပင် ဆိုတာ လူအပါအဝင် သတ္တဝါအားလုံးရဲ့ အသက်ရှင်နေထိုင်မှု အမှီပြုရတာ ဖြစ်ပါတယ်။ သစ်တော သစ်ပင်ဟာ နိုင်ငံတစ်နိုင်ငံရဲ့ စီးပွားရေး၊ လူမှုရေး၊ အကျိုးစီးပွားကို အထောက်အကူပေးတဲ့အပြင် ဂေဟစနစ်နဲ့ ရာသီဥတုကို ထိန်းသိမ်းပေးပါတယ်။ ကျွန်မတို့နိုင်ငံက တစ်ချိန်က အာရှရဲ့ ကြီးမားတဲ့ Tropical Rain Forest တွေကို ပိုင်ဆိုင်ခဲ့ပြီး ၁၈၅၆ ခုနှစ်မှာ သစ်တောဖုံးလွှမ်းမှု (၇၀)ရာခိုင်နှုန်း ရှိခဲ့ပါတယ်။ ယခုော့ (၄၃.၃)ရာခိုင်နှုန်းအထိ ကျဆင်းခဲ့ပါတယ်။ နေ့စဉ် သစ်တော (၁.၂)ရာခိုင်နှုန်း ဟတ်တာ (၁၀)သန်းလောက် လျော့နည်းကျဆင်းလျက်ရှိပါတယ်။ ဒီလို လျော့နည်းလာတဲ့ အဓိကအကြောင်းအရင်းတွေကတော့ တရားမဝင်သစ်ခိုး ထုတ်လုပ်မှုများ ရှိနေခြင်း၊ သစ်တော မီးလောင်ခြင်း၊ ထင်းမီးလောင်စာ အသုံးပြုမှုများ ရှိနေခြင်းနှင့် မှားယွင်းတဲ့ မြေယာစီမံခန့်ခွဲမှုများနှင့် မြေယာအသုံးချမှုများကြောင့် ဖြစ်ပါတယ်။ သစ်ပင်သစ်တော တွေ စနစ်တကျ ထုတ်ယူသုံးစွဲဖို့ လိုအပ်သလို သစ်ပင်သစ်တောတွေကို ပြန်လည်ထူထောင်ရေး ကလည်း ထိရောက်အောင်မြင်မှသာ သစ်တောပြုန်းတီးမှုကို အစားထိုးနိုင်မှာ ဖြစ်ပါတယ်။ သစ်တောသစ်ပင်တွေ ရေရှည်တည်တံ့ဖို့နဲ့ စနစ်တကျ ထုတ်ယူသုံးစွဲဖို့ကို ကိုလိုနီခေတ် မှာ အလေ့အကျင့်ကောင်းတွေနဲ့ ထုတ်ယူသုံးစွဲခဲ့တာ ရှိပါတယ်။ သစ်ပင်အမျိုးအစားအလိုက် Grith at Breast High သတ်မှတ်ပြီး အနည်းဆုံး သစ်တစ်ကွင်းကို အနှစ်(၃၀)ကြာမှ ခုတ်ယူတာ ဖြစ်ပါတယ်။ အစိုးရသစ်လက်ထက် ၂၀၁ရ ခုနှစ်မှာ သစ်ခုတ်လှဲတာ တားဆီးဖို့အတွက် သစ်တော သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနနဲ့ စီးပွားရေးနှင့် ကူးသန်းရောင်း ဝယ်ရေးဝန်ကြီးဌာနတို့ ပူးပေါင်းပြီး လက်ကိုင်စက်လွှ၊ Chain saw တွေကို ပြည်ပက တင်သွင်းမှု၊ ဖြန့်ဖြူးရောင်းချမှုနှင့် ပိတ်ပင်တားဆီးမှုတွေ ရှိခဲ့ပါတယ်။ ဝန်ကြီးဌာနအနေနဲ့လည်း Forest Law Enforcement $. 09:0ĉ Os9603 Good Governance Trade Voluntary Partnership Agreement တွေကို ဆောင်ရွက်ခဲ့တာရှိပါတယ်။ ဒါပေမဲ့ တစ်နှစ်တည်းမှာပဲ တရားမဝင် သစ်ထုတ်လုပ်မှု ကျွန်း၊ သစ်မာ စုစုပေါင်း(၅၀၀၂၆)တန် ဖမ်းဆီးရမိခဲ့တာ ရှိပါတယ်။ အဲဒီအပြင် ဖမ်းဆီးရမိတဲ့ ပမာဏက တကယ်တမ်း ခိုးထုတ်ယူတဲ့ ပမာဏရဲ့ ဆယ်ပုံတစ်ပုံသာ ဖြစ်တယ်လို့ လည်းဆိုပါတယ်။ တရားမဝင်သစ်ခိုးထုတ်လုပ်မှု ဖမ်းဆီးတဲ့နေရာမှာ ဝန်ထမ်းတွေမလုံလောက်တာ၊ အကာအကွယ်မရှိတာ၊ ထိခိုက်သေဆုံးမှု ရှိသလို ဝန်ထမ်းတွေ ပါဝင်ပတ်သက်တာ၊ ဥပဒေနဲ့အညီ မလုပ်ဆောင်တဲ့ ပြဿနာတွေ ရှိပါတယ်။ ဒါကြောင့် သစ်တောပြုန်းတီးမှုရဲ့ အဓိကအကြောင်းတွေ ဖြစ်တဲ့ သစ်ခိုးထုတ်လုပ်မှုကို ထိထိရောက်ရောက် တားဆီးအရေးယူလုပ်ဆောင်ဖို့က အရေးကြီးပါတယ်။ သစ်တောပြုန်းတီးစေတဲ့ အခြားအကြောင်းတစ်ခုကတော့ တောမီးလောင်ကျွမ်းမှု ဖြစ်ပါတယ်။ တောမီးလောင်ကျွမ်းမှုက အာရှမှာ မြန်မာက အမြင့်ဆုံးဖြစ်ပြီးတော့ ကမ္ဘာ့အဆင့်(၁၁)မှာ ရှိတယ်လို့ ဆိုပါတယ်။ ၂၀၀၃ ခုနှစ်ကနေ ၂၀၁၂ ခုနှစ်အတွင်း ဟတ်တာ(၁၇.၇၃၂)မီလီယံ လောင်ကျွမ်းပြီး အဲဒီထဲမှာ (၆)မီလီယံ ဟတ်တာကျော်ရှိတဲ့ သစ်တောတွေ ပြုန်းတီးခဲ့ရပါတယ်။ ကျေးလက်ဒေသ (၇၀)ရာခိုင်နှုန်း ရှိနေ သေးတဲ့ ကျွန်မတို့ရဲ့ နိုင်ငံမှာ လျှပ်စစ်စွမ်းအင်ကို (၄၀)ရာခိုင်နှုန်းပဲ သုံးစွဲနိုင်သေးတဲ့အတွက် ဆင်းရဲမှု နဲ့အတူ ထင်းမီးလောင်စာသုံးစွဲမှုက ဆက်ရှိနေမှာ ဖြစ်ပါတယ်။ အဲဒီအတွက်လည်း သစ်တော ပြုန်းတီးမှုက ရှိနေဦးမှာပါ။ ကျွန်မတို့နိုင်ငံမှာ ခေတ်အဆက်ဆက်ရဲ့ များပြားလှတဲ့ မြေယာပြဿနာ တွေနဲ့ အတူ လွဲမှားအသုံးချခဲ့တဲ့ မြေယာစီမံခန့်ခွဲမှုတွေ၊ တိကျမှန်ကန်မှု အားနည်းတဲ့ စာရင်းဇယား တွေက သစ်ပင်သစ်တောတွေ ပျောက်ကွယ်စေတဲ့ အကြောင်းအရင်းတစ်ခုဖြစ်ပါတယ်။ ကချင်ပြည်နယ် ဒေသက အလွန်အကျွံတူးဖော်နေတဲ့ ကျောက်စိမ်းလုပ်ကွက်တွေ၊ တနင်္သာရီတိုင်းဒေသကြီးက ပြောင်းလဲသုံးစွဲလို့ အားလုံးပျောက်ကွယ်လုဖြစ်နေတဲ့ ဒီရေတောတွေက လွဲမှားခဲ့တဲ့ စီမံခန့်ခွဲမှုတွေရဲ့ သက်သေပါ။ ကျွန်မတို့ရဲ့ မြို့နယ်မှာဆိုရင် ၁၈၅၆ ခုနှစ် ကိုလိုနီခေတ်မှာ သစ်တောကြိုးဝိုင်း သတ်မှတ်ခဲ့တဲ့ ဧက က (၅၀၀၀)ပဲ ရှိပါတယ်။ အခုချိန်မှာ ဒေသခံတွေရဲ့ စိုက်ပျိုးမြေတွေ အပါအဝင် ကြိုးဝိုင်းနဲ့ ကြိုးပြင် ကာကွယ်တော(၇)ခုက ဧက(၃၀၀၀၀၀) သတ်မှတ်ထားတဲ့အပြင် ထပ်မံ လျာထားချက်အနေနဲ့ ဂမုန်းတောင် ကြိုးဝိုင်း၊ မလောက်ချောင်း ကာကွယ်တာတွေ ရှိနေပါတယ်။ တကယ်တော့ ဒေသခံတွေရဲ့ စိုက်ပျိုးမြေနဲ့ ကျေးရွာတွေနဲ့အတူ သစ်တောဖုံးလွှမ်းမှု များနေတဲ့ ကျွန်မရဲ့ မြို့နယ်ဟာ ကြိုးဝိုင်းဧရိယာ ဖြည့်ဆည်းဖို့ ပစ်မှတ်လို ဖြစ်လာခဲ့ပါတယ်။ မူလက သစ်တော ဖုံးလွှမ်းမှု (၇၀)ရာခိုင်နှုန်းရှိခဲ့တဲ့ ကျွန်မရဲ့ မြို့နယ်မှာ ၁၉၉၀ ပြည့်နှစ် အလွန်တွေမှာ နှစ်ပေါင်း ရာချီတဲ့ ကျွန်း၊ ပျဉ်းကတိုး နှင့် သစ်မာများစွာကို အလွန်အကျွံ ထုတ်ယူခဲ့တာ ရှိပါတယ်။ သို့ပေမယ့်လည်း ၁၉၈ရ ခုနှစ်မှာ သစ်တောဦးစီးဌာန တည်ထောင်ခဲ့တဲ့ ကျွန်း၊ ပျဉ်းကတိုး အခင်းတွေဟာ (၃)နှစ်သားပဲ ရှိခဲ့သေးလို့ ဒီနေ့မှာ ကံကောင်းထောက်မစွာနဲ့ မြို့ရဲ့ ကျက်သရေဆောင် အနေနဲ့ ကျန်ရှိနေပါတယ်။ သစ်တော သစ်ပင်တွေကို ပြုန်းတီးစေတဲ့ အကြောင်းအားလုံးကို စနစ်တကျ အမြစ်ပြတ်အောင် ကိုင်တွယ်နိုင်ဖို့ လိုအပ်သလို သစ်တောတွေ ပြန်လည်စိမ်းလန်း ဖို့လည်း ဆောင်ရွက်ရမှာ ဖြစ်တဲ့အတွက်ကြောင့် သစ်တော စီမံအုပ်ချုပ်မှု ကောင်းမွန်ဖို့ အရေးကြီး ပါတယ်။ ဒီလိုသစ်တောတွေကို စနစ်တကျ စီမံအုပ်ချုပ်နိုင်ဖို့ အစိုးရအနေနဲ့ ညွှန်ကြားချက်တွေ၊ ရေတိုရေရှည် အစီအမံတွေ ချမှတ်ရပါမယ်။ ပြောင်းလဲဖွဲ့စည်းလိုက်တဲ့ ဝန်ကြီးဌာနရဲ့ အမည်နဲ့အတူ အံဝင်ဂွင်ကျ ဖြစ်စေဖို့ အဆိုရှင်ရဲ့ အဆိုအတိုင်း ဝန်ထမ်းတွေရဲ့ စွမ်းဆောင်ရည်၊ တာဝန်ဝတ္တရား၊ ကျင့်ဝတ်သိက္ခာတွေကို မြှင့်တင်ပေးရမယ့်အပြင် လိုအပ်တဲ့ ဝန်ထမ်းအရေအတွက်နဲ့ ဝန်ထမ်းတွေရဲ့ Facility ကို ဖြည့်ဆည်းပေးဖို့ လိုအပ်ပါတယ်။ လက်ရှိဝန်ကြီးဌာနအနေနဲ့ သစ်တောများ ပြန်လည် 096002cq: 88;: (Myanmar Reforestation and Rehabilitation Programme-MRRP) ၂၀၁၇-၂၀၁၈ ခုနှစ်ကနေ ၂၀၂၆-၂၀၂ရ ခုနှစ်မှာ ကမ္ဘာ့ဘဏ်နဲ့အတူ မြန်မာ့သစ်တောတွေ ရေရှည် ဖွံ့ဖြိုးဖို့အတွက် ဆောင်ရွက်မယ့် အစီအစဉ်တွေရှိတယ်လို့ သိရပါတယ်။ အဲဒီအပြင် FAO အပါအဝင် အခြားသော NGO အဖွဲ့ အစည်းများစွာကလည်း သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနနဲ့ MoU ထိုးထားတာရှိပြီးတော့ သစ်တောနဲ့ပတ်သက်တဲ့ Proposal များစွာလည်း ရှိနေပါတယ်။ ဒါတွေအားလုံးကို ထိထိရောက်ရောက်နဲ့ အကောင်အထည်ဖော်ပေးဖို့ လိုအပ်ပါတယ်။ သို့ပေမယ့်လည်း လက်တွေ့မှာ နေ့စဉ် သစ်တောပြုန်းတီးမှုပမာဏက လျော့ကျသွားခြင်း မရှိဘဲ တိုးမြဲတိုးလာနေတဲ့အပြင် သစ်တောပြန်လည်ထူထောင်ရေး အစီအမံတွေကလည်း အားရဖွယ် မရှိတဲ့အတွက်ကြောင့် အဆိုရှင်ရဲ့ အဆိုကို ထောက်ခံ ဆွေးနွေးလိုက်ရပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးကျော်တုတ် ဆွေးနွေးနိုင်ပါပြီ။</speech>
<speech><mp id="925">ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဝန်ကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးကျော်တုတ် ဖြစ်ပါတယ်။ ဧရာဝတီတိုင်းဒေသကြီး မဲဆန္ဒနယ်အမှတ်(၂)က ဦးစခင်ဇော်လင်း ရဲ့ အဆိုကို ထောက်ခံဆွေးနွေးမှာ ဖြစ်ပါတယ်။ အဆိုကို အပိုင်း(၃)ပိုင်းခွဲပြီး ကြည့်မြင်လိုပါတယ်။ ပထမပိုင်းအနေနဲ့ မြန်မာနိုင်ငံမှာ တစ်စတစ်စပြုန်းတီးလျက်ရှိတဲ့ ကြိုးဝိုင်း၊ ကြိုးပြင်တောများ အပါအဝင် သစ်တောများ ပြန်လည် ရှင်သန် စိုပြည်လာစေရေးနှင့် ဒုတိယပိုင်းကတော့ တစ်နိုင်ငံလုံးရှိ သစ်တောဝန်ထမ်းအသီးသီးရဲ့ စွမ်းဆောင်ရည်၊ လုပ်ငန်းစဉ်၊ ကျင့်ဝတ်သိက္ခာများ အဆင့်အတန်း မြင့်မားလာဖို့ အထူးသင်တန်း ပေးရန်နဲ့ တတိယပိုင်းက ၎င်းသစ်တောဝန်ထမ်းများ လိုအပ်လျက်ရှိတဲ့ ခေတ်မီလက်နက်ကိရိယာ တန်ဆာပလာများ စနစ်တကျ တပ်ဆင်ပေးရန်ဟု အပိုင်း (၃)ပိုင်း ခွဲခြားမြင်ပါတယ်။ ကျွန်တော့် အနေနဲ့ တစ်စစ ပြုန်းတီးလျက်ရှိတဲ့ သစ်ပင်သစ်တောများ ပြန်လည်ရှင်သန်စိုပြည်လာရေးအပိုင်းကို ဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၈-၉-၂၀၁၅ ရက်နေ့မှ ၃၀-၉-၂၀၁၅ ရက်နေ့ အထိ ကျင်းပခဲ့တဲ့ ကမ္ဘာ့ကုလသမဂ္ဂအထွေထွေညီလာခံမှာ ၂၀၁၆ ခုနှစ်မှ ၂၀၃၀ ပြည့်နှစ်အထိ ကြိုးပမ်းဆောင်ရွက်ကြမယ့် ကမ္ဘာ့ဖွံ့ဖြိုးမှုလမ်းညွှန် စဉ်ဆက်မပြတ် ဖွံ့ဖြိုးမှုပန်းတိုင် (၁၇)ရပ် ချမှတ် ခဲ့ပါတယ်။ အဲဒီ (၁၇)ရပ်ထဲမှ ပန်းတိုင်(၁၅)က သစ်တောများ ရေရှည်တည်တံ့စေရန် ထိန်းသိမ်းစီမံ ခန့်ခွဲရေးဖြစ်ရာ ကမ္ဘာ့ဖွံ့ဖြိုးမှုပန်းတိုင်လမ်းညွှန်မှာ ပါရှိတဲ့အတွက် သစ်တောဟာ အလွန်အရေးကြီး ကြောင်း သိသာထင်ရှားပါတယ်။ ကျွန်တော်တို့ မြန်မာနိုင်ငံဟာ ကမ္ဘာပေါ်မှာ သစ်တောဖုံးလွှမ်းမှု ပဉ္စမမြောက် အများဆုံး နိုင်ငံဖြစ်တယ်လို့ ဆိုပါတယ်။ မြန်မာနိုင်ငံရဲ့ ဧရိယာ အကျယ်အဝန်းမှာ စတုရန်းမိုင် (၂.၆)သိန်းရှိရာ သစ်တောဧရိယာမှာ စတုရန်းမိုင် (၁.၃)သိန်းကျော် ရှိတယ်လို့ သိရပါတယ်။ သစ်တောဖုံးလွှမ်းမှုမှာ ကုန်းမြေဧရိယာရဲ့ (၄၄.၁၆)ရာခိုင်နှုန်းဖြစ်ကြောင်းလည်း သိရပါတယ်။ သစ်တောဖုံးလွှမ်းမှုဧရိယာဟာ တစ်စတစ်စပြုန်းတီးခဲ့ရာ ၁၉၆၂ ခုနှစ်မတိုင်ခင်က သစ်တောဖုံးလွှမ်းမှုဧရိယာ (၆၅)ရာခိုင်နှုန်း ရှိခဲ့ပြီး ၁၉၇၅ ခုနှစ်မှာ (၆၁)ရာခိုင်နှုန်း၊ ၁၉၉၀ ပြည့်နှစ်မှာ (၅၇.၉၇)ရာခိုင်နှုန်း၊ ၂၀၁၀ ပြည့်နှစ်မှာ (၁.၉၆)ရာခိုင်နှုန်း၊ ၂၀၁၅ ခုနှစ်မှာ (၄.၉၂)ရာခိုင်နှုန်းသို့ ကျဆင်းသွားတယ်လို့ ဆိုပါတယ်။ ၁၉၉၀ ပြည့်နှစ်မှာ ဆယ်စုနှစ်(၂)ခုအတွင်း နှစ်စဉ်ပျမ်းမျှ ဧရိယာ(၀.၉၅)ရာခိုင်နှုန်းဖြင့် ပြုန်းတီးကျဆင်း နေတယ်လို့ သစ်တောသုတေသန စာတမ်းမှာ ဆိုပါတယ်။ ၂၀၁၀ ပြည့်နှစ်မှ ၂၀၁၅ ခုနှစ်အတွင်း ကမ္ဘာ့သစ်တောပြုန်းတီးမှုကို လေ့လာထားတဲ့အစီရင်ခံစာအရ သစ်တောပြုန်းတီးမှုအဆင့် (၁)နေရာ မှာ ဘရာဇီးနိုင်ငံ၊ အဆင့်(၂)က အင်ဒိုနီးရှား၊ အဆင့်(၃)က မြန်မာနိုင်ငံ ရပ်တည်လျက်ရှိတာ ဖော်ပြ ထားပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ မြို့တစ်မြို့မှာ သစ်ပင်ပေါများတဲ့ ရပ်ကွက် အပူချိန်နှင့် သစ်ပင်နည်းတဲ့ ရပ်ကွက်အပူချိန်ဟာ (၁၂)ဒီဂရီဖာရင်ဟိုက်အထိ ကွာခြားကြောင်း သစ်ပင်အရိပ်ကောင်းကောင်းရှိတဲ့ အိမ်များ၊ ရုံးများမှာ Aircon အတွက် လျှပ်စစ်ဓာတ်အား ကုန်ကျမှု (၃၀)ရာခိုင်နှုန်းခန့် သက်သာကြောင်း ကမ္ဘာ့မြို့ကြီးတချို့ ကြုံတွေ့နေရတဲ့ လေထုညစ်ညမ်းမှုကို ခဲ့သဖြင့် စပါးစိုက်ခင် လူနေအိမ်(၂၀) အင်ဒိုနီးရှား သစ်ပင်များမှ လျှော့ချပေးနိုင်ကာ လူနေရပ်ကွက်များ၊ လမ်းများ၊ သစ်ပင်များရှိခြင်းဖြင့် ညစ်ညမ်း အမှုန်၊ ညစ်ညမ်းလေများ ပမာဏ(၆၀)ရာခိုင်နှုန်းခန့် လျှော့ချပေးနိုင်ကြောင်း သစ်ပင်တစ်ပင်မှာ သစ်သား (၁)ဂရမ် ဖြစ်ပေါ်လာရန် လေထုအတွင်းမှ ကာဗွန်ဒိုင်အောက်ဆိုဒ်(၁.၆၃)ဂရမ် စုပ်ယူပြီး အောက်ဆီဂျင်(၁.၀၈၅)ဂရမ် ပြန်လည်ထုတ်လုပ်ပေးရာ လေထုအတွင်း လျော့နည်းလျက်ရှိတဲ့ အောက်ဆီဂျင်ဓာတ်ငွေ့များ မြင့်တက်စေလို့ လူသားများနှင့်သက်ရှိ သတ္တဝါများအတွက် လွန်စွာ အကျိုးပြုကြောင်း စသည့် လေ့လာမှတ်သားရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ သစ်တောပြုန်းတီးမှုကြောင့် အပူလွန်ကဲခြင်းနှင့် အအေးလွန်ကဲခြင်း၊ ရေကြီးခြင်း၊ မိုးခေါင်ခြင်း၊ ရေရှားခြင်းတို့နဲ့အတူ ကျန်းမာရေးဆိုးကျိုးများကို ကြုံတွေ့ခံစားကြရာ ယခုနှစ် ဇူလိုင်လအတွင်းမှာ ကမ္ဘာ့ပျမ်းမျှအပူချိန်ဟာ တစ်ကမ္ဘာလုံးရဲ့ စံချိန်တင်အမြင့်ဆုံးဖြစ်ကြောင်း EU ရဲ့ Earth Observation ထုတ်ပြန်ချက်အရ သိရှိရပါတယ်။ ကမ္ဘာ့သစ်တောပြုန်းတီးမှု အဆင့်(၂)ဖြစ်တဲ့ အင်ဒိုနီးရှားနိုင်ငံမှာ ယခုနှစ် ဇွန်လအတွင်း ရေကြီး ရေလျှံ မြေပြိုမှုကြောင့် လူနေအိမ်(၂၀၂)လုံး ရေထဲမျောပါသွားကြောင်း၊ တံတား (၄)စင်း ပျက်စီးခဲ့ ကြောင်း၊ စပါးစိုက်ခင်း ဟတ်တာ (၁၀၀၀)ခန့် ငါးမွေးမြူရေးကန် ဟတ်တာ (၄၂၀)ခန့် ရေလွှမ်းမိုး ခဲ့သဖြင့် ဒေသအတွင်း ကြီးမားတဲ့ စီးပွားရေးဆုံးရှုံးမှုဖြစ်ကြောင်း သတင်းထုတ်ပြန်ချက်အရ သိရှိ ရပါတယ်။ သစ်တောပြုန်းတီးမှု အဆင့်(၃)ဖြစ်တဲ့ ကျွန်တော်တို့နိုင်ငံမှာ မွန်ပြည်နယ်၊ ကရင် ပြည်နယ်၊ တနင်္သာရီတိုင်းဒေသကြီးများ၌ မိုးသည်းထန်စွာ အဆက်မပြတ် ရွာသွန်းခဲ့မှုကြောင့် ရေကြီးရေလျှံမြေပြိုမှုများ ဖြစ်ပေါ်ခဲ့ပါတယ်။ မွန်ပြည်နယ် ပေါင်မြို့နယ်မှာ မိုးရေချိန်ဟာ ဩဂုတ်လ ၉ ရက်နေ့က (၁၄.၁)ခွဲလက်မ ဩဂုတ်လ ၁၀ ရက်နေ့က (၁၆.၀၂)လက်မ ရှိခဲ့ရာ တွင်း မိုးရွာသွန်းမှု အလွန်များတဲ့မှတ်တမ်း ဖြစ်ပါတယ်။ ကမ္ဘာမှာ စံချိန်တင်ထားခဲ့တဲ့ သည်းထန်ဆုံး မိုးကတော့ ၇-၇-၁၈၈၉ ရက်နေ့ ရူမေးနီးယားနိုင်ငံ ဒေသတစ်ခုမှာ မိနစ်(၂၀)အတွင်းမှာ မိုးရေချိန် (၈.၀၁)လက်မဖြစ်ပါတယ်။ ယခုနှစ်အတွင်း ပဲခူးတိုင်းဒေသကြီး၊ ဧရာဝတီတိုင်းဒေသကြီး၊ တနင်္သာရီ တိုင်းဒေသကြီး၊ ကရင်ပြည်နယ်၊ မွန်ပြည်နယ်တို့မှာ ရေကြီးရေလျှံမြေပြိုမှုများကြောင့် ပြည်သူများ (၅၆၀၀) ဦးကျော်ရေဘေးသင့်ခဲ့တဲ့ကျွန်တော်တို့ အညာတစ်ခွင်မှာ ကျေးရွာတချို့ သောက်သုံး ရေအတွက် အလှူရှင်များက ရေပေးဝေနေရပါတယ်။ ဒီလိုအကျိုးဆက်များရဲ့ အကြောင်းရင်းမှာ သစ်တောပြုန်းတီးခြင်းဟာ အကြောင်းတစ်ချက် ပါဝင်ပါတယ်။ သစ်တောပြုန်းတီးရခြင်း အကြောင်းရင်းများမှာ စိုက်ပျိုးမြေများ ချဲ့ထွင်လာခြင်း၊ တောမီး လောင်ကျွမ်းခြင်း၊ မြို့ပြများ ဖြစ်ထွန်းလာခြင်း၊ လောင်စာအတွက် ထင်း၊ မီးသွေး အသုံးပြုရခြင်း၊ မတော်လောဘသမားများရဲ့ ကိုယ်ကျိုးစီးပွားအတွက် တရားမဝင် သစ်များ ခုတ်ထွင်ခြင်းတို့ကြောင့် ဖြစ်ကြောင်း သိရပါတယ်။ သစ်တောမူဝါဒ(၆)ချက် ၊ သစ်တောများ ထာဝစဉ် တည်တံ့ရေးမူ (၃)ချက် တို့နဲ့ သစ်တောဥပဒေ၊ နည်းဥပဒေစတဲ့ နည်းလမ်းမျိုးစုံနဲ့သစ်တောများကို ထိန်းသိမ်းထားသော်လည်း တရားမဝင် သစ်ထုတ်လုပ်ခြင်း၊ ဥပဒေ၊ နည်းဥပဒေ လုပ်ထုံးလုပ်နည်းများအပေါ် မသမာမှုများ ရှိနေခြင်း၊ ငြိမ်းချမ်းရေးမရရှိသေးတဲ့ လက်နက်ကိုင်အဖွဲ့အစည်းများရဲ့ သစ်ထုတ်လုပ်နေမှုများကို ထိန်းချုပ်ရန်ခက်ခဲခြင်းစသည်တို့ကို ဦးစားပေးဖြေရှင်းဖို့ သစ်တောဝန်ထမ်းများရဲ့ စွမ်းဆောင်ရည်၊ လုပ်ငန်းစဉ်များ၊ ကျင့်ဝတ်သိက္ခာများ အဆင့်အတန်းမြင့်မားလာစေရန် အထူးသင်တန်းများပေးခြင်း၊ ဝန်ထမ်းအင်အားများတိုးချဲ့ခြင်း၊ လိုအပ်တဲ့ ခေတ်မီလက်နက်ကိရိယာ တန်ဆာပလာများ တပ်ဆင် ပေးခြင်းဖြင့် တန်းညှိပေးခြင်းအပြင် သစ်တောများထိန်းသိမ်းခြင်းလုပ်ငန်းများကို ဒေသခံပြည်သူ တစ်ရပ်လုံး ပါဝင်လာအောင် စည်းရုံးဆောင်ရွက်ခြင်းအားဖြင့် သစ်တောများ ပြန်လည်ရှင်သန် စိုပြည်လာမည်ကို ယုံကြည်လျက် အဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာ ခွန်ဝင်းသောင်း ဆွေးနွေးနိုင်ပါပြီ။</speech>
<speech><mp id="870">ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ ကချင် ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း ဖြစ်ပါတယ်။ ဧရာဝတီတိုင်းဒေသကြီး၊ မဲဆန္ဒနယ်အမှတ်(၂)မှ ဦးစခင်ဇော်လင်း ရဲ့ အဆိုနဲ့ပတ်သက် ပြီး ထောက်ခံအကြံပြု ဆွေးနွေးချင်ပါတယ်။ Power Point အသုံးပြုခွင့် တောင်းခံအပ်ပါတယ်။ ကိုယ်စားလှယ်ကြီးရဲ့ အဆိုတစ်ခုလုံးကို ခြုံငုံသုံးသပ်ရရင် နည်းလမ်းမျိုးစုံနဲ့ ထိန်းသိမ်း နေတဲ့ကြားက ဥပဒေမဲ့လုပ်ရပ်တွေကြောင့် ကြိုးဝိုင်းကြိုးပြင် သစ်တောများစွာဟာ အကြီးအကျယ် ဆုံးရှုံးပျောက်ကွယ်နေပြီး အကျိုးဆက်အနေနဲ့ ရာသီဥတုတွေဖောက်ပြန်လို့ သဘာဝပတ်ဝန်းကျင်နဲ့ ဂေဟစနစ်တွေ ပျက်စီးရုံမက သဘာဝဘေးဆိုးတွေအဖြစ် မြေပြို၊ ရေကြီး၊ မိုးခေါင်၊ ဆည်ခန်းစတဲ့ အနိဋ္ဌာရုံအမျိုးမျိုး တစ်ခုနဲ့တစ်ခု မရိုးရအောင် ပုံမှန်တွေ့ကြုံခံစားနေရတာတွေကြောင့် တွန့်ဆုတ် နေတဲ့ နိုင်ငံ့ဖွံ့ဖြိုးရေးကို အထောက်အကူပြုဖို့ သစ်တောဌာနကြီးတစ်ခုလုံးရဲ့ အောက်ခြေဝန်ထမ်း GOZ3308 3300:Đos:c0z. 93a8ous siwoon$acqumJ56ozog World Bank, ADB, WWF စတဲ့ နိုင်ငံတကာအဖွဲ့အစည်းများကတစ်ဆင့် ကူညီထောက်ပံ့ဖြည့်ဆည်းပေးဖို့ အကြံပြုထား တဲ့ အဆိုတစ်ရပ်ပဲ ဖြစ်ပါတယ်။ တကယ်တော့ ဒီအဆိုကို ဒီထက်စောပြီး တင်သွင်းနိုင်ခဲ့ရင် ပိုကောင်းမယ်လို့ ယူဆချင် ပေမယ့် လွန်ခဲ့တဲ့ (၃)နှစ်နီးပါးကတည်းကတင်ခဲ့တဲ့ နိုင်ငံတကာ ငါးတင်/ငါးချဆိပ်ကမ်း ပြန်လည် ရှင်သန်စေမယ့် အဆို၊ ရင်းနှီးမြှုပ်နှံခွင့် အမေရိကန်ဒေါ်လာ သန်း(၂၀)ထပ်မံခွင့်ပြုဖို့ မေးခွန်းတွေ လွှတ်တော်ထဲမှာ ကတိဖြစ်ခဲ့တာတောင် ခုထက်ထိ ထူးမခြားနားဖြစ်နေဆဲမို့ ဒီအဆိုနဲ့ပတ်သက်ပြီး လည်း မချင့်မရဲဖြစ်မှုတွေ ရှိနေတာတော့အမှန်ပါပဲ။ ဘာလို့လဲဆိုတော့ မျှ ပျက်စီး ယိုယွင်းပြောင်းလဲနေတဲ့ မြန်မာပြည်အနှံ့ ဒေသအသီးသီးက သဘာဝပတ်ဝန်းကျင်ရဲ့ ယုတ်လျော့ ကျဆုံးမှုတွေကို ဒီထက်ကောင်းအောင် ဘယ်လိုပုံစံတွေနဲ့ ထိန်းသိမ်းစောင့်ရှောက်ကြမလဲဆိုတာကို အဓိကနေရာအတော်များများမှာ ကျေနပ်လောက်စရာ မတွေ့သေးလို့ပဲ ဖြစ်ပါတယ်။ ဒီကနေ့အထိ ပတ်ဝန်းကျင်ဂေဟစနစ်တွေနဲ့ပတ်သက်လို့ သစ်တောဧရိယာအချို့မှာ ကျောက်မျက်နဲ့ရွှေတူးဖော်မှုတွေဟာ တရားဝင် တရားမဝင်တွေပါ ရှိနေခဲ့တာတွေ သစ်တော သစ်ပင်အမျိုးမျိုး ဆက်လက်ခိုးထုတ်မြဲ သတင်းတွေ၊ ဒီရေတော ဧကပေါင်းများစွာကို အာဏာ၊ ပါဝါ၊ လုပ်ပိုင်ခွင့်အားကိုးနဲ့ ဘယ်လိုဥပဒေနဲ့ ဘယ်လိုတားမြစ်ချက်တွေရှိနေပါစေ မဆင်မခြင် ဉာဏ် အမြင်နည်းတဲ့ လောဘသားတွေ အားကောင်းနေဆဲမို့ ပြုပြင်ဖြည့်ဆည်းစရာတွေ များစွာရှိနေသေး လို့ ယခုတင်သွင်းတဲ့ အဆိုနဲ့ပတ်သက်ပြီး အလေးထားထောက်ခံ ကြိုဆိုအပ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဒီကနေ့ လက်ရှိကာလအတွင်းမှာ ကမ္ဘာကြီး ပူနွေးလာမှုဟာ အရင်ကထက် ပိုပြီးသိသာလာတယ်ဆိုတာ ဘယ်လိုမှ မငြင်းနိုင်တဲ့ ဖြစ်စဉ်တစ်ခု ဖြစ်ပြီး ပြောင်းလဲနေတဲ့ သဘာဝပတ်ဝန်းကျင်ရဲ့ ဆိုးကျိုးသက်ရောက်မှုတွေကို အတိုင်းအတာတစ်ခု အထိ လျှော့ချနိုင်မယ့်နည်းလမ်းတွေကို လူသားအများစုက လျစ်လျူရှုထားကြဆဲ ဖြစ်ပါတယ်။ ကမ္ဘာတစ်ဝန်းလုံးက လူပေါင်းများစွာတို့ဟာ အရင်ကမကြုံဖူးတဲ့ ရာသီဥတုအခြေအနေမျိုးတွေကို ပုံစံအမျိုးမျိုးနဲ့ ရင်ဆိုင်နေကြရပါတယ်။ ၂၀၁၉ ခုနှစ်ရဲ့ အပူချိန်ဟာ အိန္ဒိယနိုင်ငံမှာ ၅၀ ဒီဂရီ စင်တီဂရိတ်ထက် ပိုမိုမြင့်မားစေခဲ့ပြီး အိန္ဒိယနိုင်ငံရဲ့ ကျေးရွာအများအပြား မိုးခေါင်ရေရှားမှုဒဏ်ကို အလူးအလဲခံခဲ့ရသလို မြန်မာပြည်အလယ်ပိုင်းနဲ့ အခြားမြို့ကြီးတော်တော်များများသာမက ကျေးရွာ ဇနပုဒ်တွေအထိ သောက်သုံးရေပြတ်လပ်လို့ တိရစ္ဆာန်ရော လူတွေပါမကျန် ဒုက္ခခါးစည်းခံခဲ့ကြ ရတာပါ။ သဘာဝပတ်ဝန်းကျင်ကို အလေးမထားခဲ့တာကြောင့် သဘာဝကပေးတဲ့ သဘာဝအန္တရာယ် တွေရဲ့ ကပ်ဆိုးဘေးဆိုးကနေ မလွတ်မြောက်နိုင်သေးတာကို သတိချပ်သင့်ပါတယ်။ နှစ်သန်းပေါင်း များစွာသက်တမ်းရှိတဲ့ ကမ္ဘာကြီးဟာ လူတွေရဲ့ မဆင်ခြင်မှုကြောင့် နှစ်အနည်းငယ်အတွင်းမှာပဲ မြေထု၊ ရေထုညစ်ညမ်းမှုတွေအပြင် စက်ရုံ၊ အလုပ်ရုံနဲ့ သယ်ယူပို့ဆောင်မှုစနစ်ကထွက်တဲ့ မီးခိုးတွေ၊ မပျက်စီးလွယ်တဲ့ စွန့်ပစ်ပစ္စည်းအမျိုးမျိုးနဲ့ အခြားသောအကြောင်းအချက် အမျိုးမျိုးတွေဟာ လူတွေရဲ့ ပယောဂကြောင့်သာ ဖြစ်ပါတယ်။ မတိုးတက်တဲ့တိုင်းပြည်တွေက သယံဇာတအရင်းအမြစ်တွေကို ကုန်ကြမ်းအဖြစ် ရသ လောက်ထုတ်ယူခဲ့ကြသလို တိုးတက်ဆဲနိုင်ငံတွေကလည်း စက်မှုကုန်ချောတွေအဖြစ် ဓာတုအဆိပ် အတောက်တွေ ပိုးသတ်ဆေးတွေ အလွန်အကျွံ ထုတ်လုပ်ဖြန့်ဖြူးနေကြဆဲဖြစ်ပါတယ်။ အဲဒီလို အဆိပ်ငွေ့မျိုးစုံ ပြန့်ကျဲနေတဲ့ လေထုထဲက ကာဗွန်ဒိုင်အောက်ဆိုဒ်ကိုစုပ်ယူပြီး အောက်ဆီဂျင် ပြန်ထုတ်ပေးမယ့် သစ်ပင်၊ သစ်တောတွေ အလွန်အကျွံပြုန်းတီးနေတာကို သတိထားမိတဲ့ တရုတ် နိုင်ငံလိုကတောင် ကမ္ဘာ့ပထမဆုံးသစ်တောမြို့တော်လို စီမံကိန်းတွေကို ရည်ရွယ်ချက်အပြည့်နဲ့ အကောင်အထည်ဖော်နေကြပါပြီ။ လက်ရှိကမ္ဘာမြေကြီးကို ဖုံးလွှမ်းထားတဲ့ သစ်တောဧရိယာ (၃၀)ရာခိုင်နှုန်းသာ ကျန်ရှိတော့ပေမယ့် နှစ်စဉ် သစ်တော၊ သစ်ပင်တွေ ဆုံးရှုံးနေမှုကတော့ လျော့မသွားခဲ့ပါဘူး။ သစ်တော၊ သစ်ပင်တွေ လျော့နည်းလာလေလေ သမုဒ္ဒရာရေတွေမှာ အက်ဆစ်ဓာတ် လွန်ကဲလာလေ မို့လို့ အဲဒီလိုဖြစ်ရတာဟာ ကာဗွန်ဒိုင်အောက်ဆိုဒ်ဓာတ်ငွေ့တွေ ပိုများလာတယ်ဆိုတဲ့ သက်သေခံ ချက်ပဲဖြစ်ပါတယ်။ သဘာဝပတ်ဝန်းကျင် အနှုတ်လက္ခဏာဘက်ကို ပြောင်းလဲလာခြင်းဟာ သက်ရှိ သတ္တဝါတွေ အားလုံးအတွက် တိုက်ရိုက်ခြိမ်းခြောက်နေမှုတစ်ခုဖြစ်နေတာတွေကို အမှုမဲ့ အမှတ်မဲ့ မနေပါမှ ဖျားနာနေတဲ့ကမ္ဘာကြီးကို ယ်တင်ခွင့်ရမှာပါ။ အများစုကတော့ လက်ရှိ ဖြစ်ပျက်နေတဲ့ သဘာဝပတ်ဝန်းကျင်ပြောင်းလဲမှုကို အာရုံမစိုက်အားသလို နောင်လာမယ့် မျိုးဆက် တွေရဲ့ လက်ထဲ ကမ္ဘာမြေကြီးကို ဘယ်လိုထားခဲ့မလဲဆိုတာ အလေးထားပြီး စဉ်းစားမိသူ နည်းနေပါ သေးတယ်။ ပတ်ဝန်းကျင်ပြောင်းလဲလာမှုကို အလေးအနက်ထားတဲ့အထဲမှာ Iceland နိုင်ငံက ပါဝင်နေပြီး နောင်လာမယ့်မျိုးဆက်တွေအနေနဲ့ ကမ္ဘာကြီးပူနွေးလာမှုကို ဆိုးဆိုးဝါးဝါး မခံစားရလေ အောင် ရေရှည်စီမံကိန်းတွေနဲ့ ဆောင်ရွက်နေပါတယ်။ Iceland နိုင်ငံရဲ့ သဘာဝပတ်ဝန်းကျင် ဆိုင်ရာ လှုပ်ရှားမှုအညွှန်းကိန်းက (၉၃.၅) အထိ ရှိနေပါတယ်။ ဆွစ်ဇာလန်နိုင်ငံကတော့ ၂၀၁၈ ခုနှစ် အတွက် သဘာဝပတ်ဝန်းကျင်ထိန်းသိမ်းရေးဆိုင်ရာလှုပ်ရှားမှုတွေမှာ ဒုတိယနေရာက ရှိနေပြီး အညွှန်းကိန်းတွေအရတော့ (၈၉.၁)ရှိနေပါတယ်။ ကိုယ်နေတဲ့အရပ်ကို သန့်သန့်ရှင်းရှင်းထားနိုင် အောင် နည်းလမ်းတွေအမျိုးမျိုးနဲ့ လှုံ့ဆော်ပေးနေသလို ရေရှည်တည်တံ့နိုင်မယ့် စီမံကိန်းတွေကို လည်း ဆောင်ရွက်နေပါတယ်။ ကော့စတာရီကာနိုင်ငံရဲ့ သဘာဝပတ်ဝန်းကျင်ဆိုင်ရာ လှုပ်ရှားမှုအညွှန်းကိန်းက (၈၆.၄) ရာခိုင်နှုန်းရှိပြီး လေထုညစ်ညမ်းမှုနဲ့ ရေထုညစ်ညမ်းမှုကို လျှော့ချနိုင်ဖို့ အထူးကြိုးစားနေပါတယ်။ ၂၀၂၁ ခုနှစ်မှာတော့ ကမ္ဘာ့ပထမဆုံး ကာဗွန်ကင်းစင်နိုင်ငံဖြစ်လာဖို့ ကော့စတာရီကာနိုင်ငံက မျှော်လင့်ထားပါတယ်။ နိုင်ငံသားတွေကိုလည်း ဖန်လုံအိမ်ဓာတ်ငွေ့ ထုတ်လုပ်မှုကို လျှော့ချဖို့ တိုက်တွန်းထားပါတယ်။ နောက်ထပ် ကမ္ဘာကြီးပူနွေးလာမှုကို သတိရှိရှိရင်ဆိုင်နေတဲ့နိုင်ငံတွေ ကတော့ ဆွီဒင်နိုင်ငံ၊ နော်ဝေနိုင်ငံ၊ မောရစ်ရှသမ္မတနိုင်ငံ၊ ပြင်သစ်နိုင်ငံ၊ ဩစတြေးလျနိုင်ငံ၊ ကျူးဘားနိုင်ငံ၊ ကိုလံဘီယာနိုင်ငံနဲ့ ဖင်လန်နိုင်ငံတို့ပဲဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ အမျှော်အမြင်ကြီးကြတဲ့ နိုင်ငံအသီးသီးက ကမ္ဘာကြီးပူနွေးမှုနဲ့ ရာသီဥတုဖောက်ပြန်ခြင်းရဲ့ ဆိုးကျိုးတွေကို တွန်းလှန်နိုင်ဖို့ သဘာဝပတ်ဝန်းကျင် ထိန်းသိမ်းတာတွေနဲ့ သစ်တောပြုန်းတီးမှုတွေ နည်းနိုင်သမျှနည်းအောင် ပုံစံ အမျိုးမျိုးနဲ့ ဆောင်ရွက်နေချိန်မှာ ကိုယ့်အသိစိတ်နဲ့ကိုယ် တတ်စွမ်းသမျှ ပတ်ဝန်းကျင်ကို အထူး ဂရုပြုအလေးထားထိန်းသိမ်းနေကြတဲ့ မြန်မာပြည်ထဲက ရှမ်းပြည်နယ်၊ ရွာငံဒေသ၊ ဆင်နက်ချောင်း ရွာကလေးရဲ့ ထူးထူးခြားခြား ဆောင်ရွက်ကြိုးပမ်းချက်တွေကို ဓာတ်ပုံနဲ့တကွ ဖော်ပြရင်း ရာသီဥတု ပြောင်းလဲလာမှုနဲ့ သဘာဝဘေးဆိုးတွေကနေလျှော့ချဖို့အတွက် ကမ္ဘာတစ်ဝန်း သဘာဝပတ်ဝန်းကျင်ကို ပြုပြင်ထိန်းသိမ်းရေး ဦးစားပေးလုပ်ငန်းစဉ်တွေအဖြစ် ဖော်ဆောင်ရာမှာ မြန်မာနိုင်ငံအနေနဲ့ ရှေ့တန်းကနေ ပါဝင်ဆောင်ရွက်သင့်တာမို့ ကိုယ်စားလှယ်တော်ကြီး ရည်ရွယ်တင်သွင်းခဲ့သလို နိုင်ငံတော်အစိုးရအနေနဲ့ သက်ဆိုင်ရာ သစ်တောဌာနရဲ့ အောက်ခြေဝန်ထမ်းတွေအထိ ပြီးပြည့်စုံတဲ့ သင်တန်းတွေ၊ တန်ဆာပလာတွေ၊ ထောက်ပံ့ဖြည့်ဆည်းပေးနိုင်မယ့်အဆိုကို လေးလေးနက်နက် ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အဆိုနှင့် စပ်လျဉ်း၍ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာန၊ ဒုတိယဝန်ကြီးက ပြန်လည်ဆွေးနွေးရန် ရှိပါက ဆွေးနွေးဖို့ဖြစ်ပါတယ်။</speech>
<speech><agency id="26">ဒေါက်တာရဲမြင့်ဆွေ (ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များ မင်္ဂလာပါလို့ နှုတ်ခွန်းဆက်သအပ်ပါတယ်။ ဧရာဝတီတိုင်းဒေသကြီး မဲဆန္ဒနယ် အမှတ်(၂)မှ အမျိုးသားလွှတ်တော်ကိုယ်စားလှယ် ဦးစခင်ဇော်လင်း တင်သွင်းတဲ့ အဆိုနှင့် စပ်လျဉ်း ပြီးတော့ ဝန်ကြီးဌာနရဲ့ သဘောထားကို ကျွန်တော် ရဲမြင့်ဆွေ ဒုတိယဝန်ကြီးကနေပြီးတော့မှ ရှင်းလင်းတင်ပြသွားမှာဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် တင်ပြအပ်ပါတယ်။ နိုင်ငံရဲ့ သစ်တော ဖုံးလွှမ်းမှု ပြန်လည်ကောင်းမွန်လာစေရေး၊ ရာသီဥတုပြောင်းလဲမှု လျှော့ချရေးဆိုင်ရာ ဒီနိုင်ငံတကာ ကတိကဝတ်တွေကို ဖြည့်ဆည်းနိုင်ဖို့အတွက် သစ်တောဦးစီးဌာနက မြန်မာနိုင်ငံသစ်တောများ ပြန်လည်တည်ထောင်ရေးစီမံကိန်းကို ၂၀၁၇-၂၀၁၈ ခုနှစ်ကနေပြီးတော့မှ ကျွန်တော်တို့ ၂၀၂၆၂၀၂ရ ခုနှစ်အထိ (၁၀)နှစ်စီမံကိန်း ရေးဆွဲပြီးတော့မှ Power Point မှာ တင်ပြပါအတိုင်း သစ်တောပြုစုထိန်းသိမ်းခြင်း လုပ်ငန်းတွေကို အကောင်အထည်ဖော် ဆောင်ရွက်လျက်ရှိသကဲ့သို့ ဝန်ထမ်းများနှင့် ဒေသခံများရဲ့ စွမ်းဆောင်ရည်တိုးတက်ရေးကိုလည်း အလားတူ ဆောင်ရွက်လျက် ရှိပါတယ်။ မြန်မာနိုင်ငံသစ်တောများ ပြန်လည်တည်ထောင်ရေး စီမံကိန်းရန်ပုံငွေနှင့် ကျွန်တော်တို့ သစ်တောဝန်ထမ်းများအတွက် Power Point မှာ ဖော်ပြပါအတိုင်း ယာဉ်၊ ယန္တရား၊ သစ်တော လုပ်ငန်းသုံးပစ္စည်းများနှင့် တိုးချဲ့ပညာပေးလုပ်ငန်းသုံးပစ္စည်းများကိုလည်း ကျွန်တော်တို့ ဖြေရှင်း ဆောင်ရွက်ပေးလျက်ရှိပါတယ်။ သစ်တောဦးစီးဌာနသည် ရေရှည်တည်တံ့သော သစ်တောအုပ်ချုပ် လုပ်ကိုင်မှု အထောက်အကူပြုစေဖို့ နိုင်ငံတကာအစိုးရနှင့် အစိုးရမဟုတ်သော အဖွဲ့အစည်းများနှင့် အထောက်အပံ့တွေရယူပြီးတော့မှ လုပ်ငန်းစီမံကိန်းများကိုလည်း ကျွန်တော်တို့ အကောင်အထည် ဖော်ဆောင်ရွက်လျက်ရှိပါတယ်။ ၂၀၁၆-၂၀၁ရ ဘဏ္ဍာရေးနှစ်ကနေပြီးတော့မှ ၂၀၁၈-၂၀၁၉ ဘဏ္ဍာရေးနှစ်အထိ လုပ်ငန်းစီမံကိန်း (၃၁)ခု အကောင်အထည်ဖော် ဆောင်ရွက်ခဲ့ပါတယ်။ အဆိုပါ စီမံကိန်းတွေအနက် လူ့စွမ်းအားအရင်းအမြစ်ဖွံ့ဖြိုးတိုးတက်ရေးစီမံကိန်းများလည်း ပါဝင်ပါတယ်။ ၂၀၁၉ ခုနှစ်၊ အောက်တိုဘာလမှာ လုပ်ငန်းစီမံကိန်း (၃၃)ခုတို့ကို အကောင်အထည်ဖော် ဆောင်ရွက် လျက်ရှိပြီးတော့မှ လူ့စွမ်းအားအရင်းအမြစ်နှင့် သုတေသနဖွံ့ဖြိုးရေးနှင့် ပတ်သက်တဲ့ စီမံကိန်းများ (၂)ခု ပါဝင်ပါတယ်။ နိုင်ငံတကာအဖွဲ့အစည်းတွေနဲ့ ပူးပေါင်းဆောင်ရွက်နေတဲ့ စီမံကိန်းအစီအစဉ် တွေအဖြစ် ၂၀၁၆-၂၀၁ရ ဘဏ္ဍာရေးနှစ်ကနေ ၂၀၁၈-၂၀၁၉ ဘဏ္ဍာရေးနှစ်အထိ သစ်တောဝန်ထမ်း များ လိုအပ်လျက်ရှိတဲ့ ယာဉ်၊ ယန္တရားများ၊ သစ်တောလုပ်ငန်းသုံးပစ္စည်းများနှင့် ကျွန်တော်တို့ တိုးချဲ့ပညာပေးရေးလုပ်ငန်းသုံးပစ္စည်းများကို Power Point မှာ တင်ပြထားတဲ့အတိုင်း ဖြည့်ဆည်း ဆောင်ရွက်ပေးခဲ့ပါတယ်။ ၂၀၁၉-၂၀၂၀ ဘဏ္ဍာရေးနှစ်မှာလည်း စီမံကိန်းရန်ပုံငွေကနေပြီးတော့မှ Power Point မှာ တင်ပြပါအတိုင်း ဝယ်ယူဖြည့်ဆည်းသွားမှာ ဖြစ်ပါတယ်။ မြန်မာနိုင်ငံ သစ်တောများပြန်လည် တည်ထောင်ရေးကို အထောက်အကူပြုစေဖို့ သစ်တောဦးစီးဌာနနှင့် World Bank တို့အကြားမှာ ကျွန်တော်တို့ သစ်တောကဏ္ဍဆိုင်ရာ ရင်းနှီးမြှုပ်နှံမှုစီမံကိန်း အကောင်အထည်ဖော်ဆောင်ရွက်နိုင် ရန်လည်း ကျွန်တော်တို့ ဆွေးနွေးညှိနှိုင်းလျက်ရှိပါတယ်။ လူ့စွမ်းအားအရင်းအမြစ်နှင့် သုတေသန ဖွံ့ဖြိုးတိုးတက်စေရေးလုပ်ငန်းစဉ်များ အကောင်အထည်ဖော် ဆောင်ရွက်နိုင်ဖို့အတွက်လည်း လေ့ကျင့်ရေးနှင့် သုတေသနဖွံ့ဖြိုးရေးဦးစီးဌာန သီးခြားထားရှိပြီးတော့မှ သင်တန်းကျောင်းများကို ဖွင့်လှစ်ကာ ဝန်ထမ်းများနှင့် ဒေသခံပြည်သူများရဲ့ စွမ်းဆောင်ရည်မြှင့်တင်ရေး အထောက်အကူပြု သင်တန်းများကိုလည်း စီမံချက်ချမှတ်ပြီးတော့မှ သင်ကြားပေးလျက်ရှိပါတယ်။ ဗဟိုသစ်တောလုပ်ငန်းဖွံ့ဖြိုးမှု လေ့ကျင့်ပညာပေးရေးဌာန (မှော်ဘီနှင့် ပုသိမ်ကြီး)တို့မှာ ၂၀၁၆-၂၀၁ရ ဘဏ္ဍာရေးနှစ်ကနေပြီး ၂၀၁၈-၂၀၁၉ ဘဏ္ဍာရေးနှစ်ကုန်အထိ Power Point မှာ ဖော်ပြထားတဲ့အတိုင်း သင်တန်းများဖွင့်လှစ်ပြီး စုစုပေါင်း သင်တန်းသား(၂၄၇၂)ဦးကို ပို့ချနိုင်ခဲ့ ပါတယ်။ ၂၀၁၉-၂၀၂၀ ဘဏ္ဍာရေးနှစ်မှာလည်း သင်တန်းအမျိုးအစား (၁၇)မျိုး ဖွင့်လှစ်ပြီးတော့မှ သင်တန်းသားဦးရေ (၆၉၀)ဦးကို စွမ်းဆောင်ရည်မြှင့်တင်ရေးဆိုင်ရာသင်တန်းများ ပို့ချသွားမှာဖြစ်ပါတယ်။ ပြင်ဦးလွင်မှာရှိတဲ့ မြန်မာနိုင်ငံ သစ်တောကျောင်းမှာလည်း အခြေခံသစ်တောပညာ သင်တန်းများကို ပို့ချပေးလျက်ရှိပြီး ၂၀၁၆-၂၀၁ရ ဘဏ္ဍာရေးနှစ်ကနေ ၂၀၁၈-၂၀၁၉ ဘဏ္ဍာရေးနှစ် ကုန်အထိ သင်တန်း(၆)ခု ဖွင့်လှစ်ပြီး သင်တန်းသားဦးရေ (၄၆၆)ဦး ပို့ချနိုင်ခဲ့ပါတယ်။ ပို့ချဆဲ သင်တန်းသား (၇၄)ဦးကိုလည်း ၂၀၁၉-၂၀၂၀ ဘဏ္ဍာရေးနှစ်မှာ ဆက်လက် သင်ကြားသွားမှာ ဖြစ်ပါတယ်။ လက်ရှိ ကျွန်တော်တို့ သစ်တောဌာနရဲ့ ဖွဲ့စည်းပုံအရ ခွင့်ပြုဝန်ထမ်းအင်အားကတော့ (၁၅၄၄၉)ဦးရှိပြီးတော့မှ ၂၀၁၉ ခုနှစ် စက်တင်ဘာလကုန်အထိ ခန့်ထားတဲ့ဦးရေကတော့ (၇၉၄၇)ဦး ရှိတဲ့အတွက် ခွင့်ပြုအင်အားရဲ့ (၅၁.၄၄)ရာခိုင်နှုန်းဖြင့်သာ ကျွန်တော်တို့ လုပ်ငန်းများကို ဆောင်ရွက် လျက်ရှိနေပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ သစ်တောဝန်ထမ်းများရဲ့ စွမ်းဆောင်ရည် မြင့်မားရေးနှင့် လိုအပ်နေတဲ့ ခေတ်မီလုပ်ငန်းသုံးပစ္စည်းများ (Facilities and Equipment) ပြည့်စုံ စေရေးဟာ မြန်မာနိုင်ငံရှိ သစ်တော သစ်ပင်များ ပြန်လည်ရှင်သန် စိုပြည်လာစေဖို့ အရေးပါလာတဲ့ အတွက် မြန်မာ့သစ်တောများ ပြန်လည်တည်ထောင်ရေးစီမံကိန်း အစီအစဉ်ဖြင့်လည်းကောင်း၊ နိုင်ငံတကာအစိုးရနှင့် အစိုးရမဟုတ်သောအဖွဲ့အစည်းများရဲ့ အကူအညီအထောက်အပံ့များနှင့် လည်းကောင်း အတိုင်းအတာတစ်ရပ်အထိ လုပ်ငန်းသုံးခေတ်မီပစ္စည်းများ ဖြည့်တင်းဆောင်ရွက် လျက်ရှိပေမယ့် သစ်တောဦးစီးဌာန ဖွဲ့စည်းပုံရဲ့ (၅၀)ရာခိုင်နှုန်းကျော်လွန်ရုံမျှသော ဝန်ထမ်းတွေနဲ့ ရည်ရွယ်ချက်တွေကို အောင်မြင်အောင် အကောင်အထည်ဖော် ဆောင်ရွက်တဲ့နေရာမှာ လိုအပ်ချက် များ ရှိနေဆဲဖြစ်နေတဲ့အတွက် ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးစခင်ဇော်လင်း တင်သွင်းတဲ့အဆိုကို ကျွန်တော်တို့ ဝန်ကြီးဌာနအနေနဲ့ အတည်ပြုပေးနိုင်ပါရန် ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း တင်သွင်းတဲ့ အဆိုနှင့် စပ်လျဉ်း၍ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာန၊ ဒုတိယဝန်ကြီးက သဘောတူပါကြောင်း လွှတ်တော်သို့ တင်ပြလာပါတယ်။ ဒါကြောင့် ယင်းအဆိုကို အတည်ပြုရန် လွှတ်တော်ရဲ့ သဘောဆန္ဒ ရယူမှာ ဖြစ်ပါတယ်။</speech>
<speech type="speaker">လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ လွှတ်တော်က သဘောတူတဲ့အတွက် ဦးစခင်ဇော်လင်း တင်သွင်းသည့် အဆိုကို အတည် ပြုကြောင်း ကြေညာပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေး နဝမနေ့ ရပ်နားကြောင်းနှင့် ဒသမနေ့ အစည်းအဝေး ဆက်လက်ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ ကို ၂၀၁၉ ခုနှစ်၊ ဒီဇင်ဘာလ ၂ ရက် (တနင်္လာနေ့) နံနက် ၁၀၀၀ နာရီဆက်လက်ကျင်းပ မည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့ကို ၁၁:၁ရ နာရီ ရပ်နားပါသည်။</speech>
</postface>
</transcript>
</doc>
