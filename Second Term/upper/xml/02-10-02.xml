<doc>
<docinfo>
<docno>02-10-02.xml</docno>
<pdf>02-10-02.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='02' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့မှတ်တမ်း</title>
<date value='13-11-2018'>၁၃၈၀ ပြည့်နှစ်၊ တန်ဆောင်မုန်းလဆန်း ၆ ရက် (၂၀၁၈ ခုနှစ်၊ နိုဝင်ဘာလ ၁၃ ရက်)အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး ဒုတိယနေ့ အစီအစဉ်ကို ၁၀းဝဝ နာရီင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ ဒုတိယနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း 
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄) ဦးရှိပြီး ဒီကနေ့ အစည်းအဝေးကို (၁၉၃)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၆.၁၆)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ ဒုတိယနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1249'>ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး ဒုတိယနေ့ ၁၃-၁၁-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)၊ ဆေးဝါးကုသမှုခံယူရန်။ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ အလုပ်ရုံဆွေးနွေးပွဲတက်ရောက်ရန်။ ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးစခင်ဇော်လင်း၊ ဧရာဝတီ တိုင်းဒေသကြီး မဲဆန္ဒနယ်အမှတ်(၂)၊ ၎င်းအတိုင်း။ ဦးရယ်(ခ) ဦးမြင့်သန်းထွန်း၊ ကယားပြည်နယ် မဲဆန္ဒနယ်အမှတ်(၁)၊ ၎င်းအတိုင်း။ ဦးအောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁)၊ ဒေသဖွံ့ဖြိုးရေး။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင် ဆောင်ရွက်ရန်။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဒေါက်တာမြသောင်း၊ ပဲခူးတိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း၊ ဦးလင်းတင်ဌေး၊ မွန်ပြည်နယ် မဲဆန္ဒနယ်အမှတ်(၄)၊ ကျန်းမာရေးနှင့် ဗိုလ်မှူးကြီးလှဝင်းအောင်၊ တပ်မတော်သားကိုယ်စားလှယ်၊ အလုပ်ရုံဆွေးနွေးပွဲ တက်ရောက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ(၁၉) ဦးနှင့် ယနေ့ခွင့်ပန်ကြားသူ (၁၂)ဦးဖြစ်ပြီး စုစုပေါင်းခွင့်ပန်ကြားသူ(၃၁)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ် ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၉)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၁၂)ဦးဖြစ်၍ အမျိုးသားလွှတ်တော်က စုစုပေါင်းခွင့်ပြုထားသူ (၃၁)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြု တဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်(၅)ဦး မေးမြန်းတဲ့ မေးခွန်းများဟာ ကျန်းမာရေးနှင့် အားကစားဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ရခိုင်ပြည်နယ်၊ ကျောက်တော်မြို့အတွင်းရှိ (၁၆)ခုတင်ဆံ့ တိုင်းရင်းဆေးရုံအတွက် ဆေးခန်းသုံးပစ္စည်းများ၊ ဆေးဝါးများ၊ ရုံးအသုံးအဆောင်ပစ္စည်းများ၊ ပရိဘောဂပစ္စည်းများနှင့် ဆေးရုံ အတွင်း တာဝန် ထမ်းဆောင်မည့် ဆေးရုံဝန်ထမ်းများ ျထားပေးနိုင်ခြင်း ရှိ/မရှိ သိရှိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင် ပြည်နယ်၊ ကျောက်တော်မြို့အတွင်းရှိ (၁၆)ခုတင်ဆံ့ တိုင်းရင်းဆေးရုံအတွက် ဆေးခန်းသုံးပစ္စည်းများ၊ ဆေးဝါးများ၊ ရုံးအသုံးအဆောင်ပစ္စည်းများ၊ ပရိဘောဂပစ္စည်းများနှင့် ဆေးရုံအတွင်း တာဝန် ထမ်းဆောင်မည့် ဆေးရုံဝန်ထမ်းများ ျထားပေးနိုင်ခြင်း ရှိ/မရှိ သိရှိလိုခြင်းနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1310'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ အားလုံးကို သာလီစွပါလို့ ဦးစွာပထမနှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသား လွှတ်တော်မှာ ကျန်းမာရေးဝန်ကြီးဌာနနှင့်ပတ်သက်တဲ့ မေးခွန်းတစ်ခုကို ကြယ်ပွင့်ပြ မေးခွန်းအနေနဲ့ မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော် မဲဆန္ဒနယ် ကျောက်တော်မြို့နယ်အတွင်းမှာ ကျန်းမာရေးနှင့် အားကစားဝန်ကြီးဌာန၊ တိုင်းရင်းဆေးပညာဦးစီးဌာန၏ (၁၆)ခုတင်ဆံ့တိုင်းရင်းဆေးရုံကို ၁၅-၁၁-၂၀၁ရ ရက်နေ့မှ စတင်ဖွင့်လှစ်ကာ ပြင်ပလူနာများ၊ ကုသရေးလုပ်ငန်းများ စတင်ဆောင်ရွက်နေပြီဖြစ်ကြောင်း သိရပါတယ်။ ကျောက်တော်မြို့ (၁၆)ခုတင် ဆုံ တိုင်းရင်းဆေးရုံမှာ အဆောက်အအုံများ၊ ဝန်ထမ်းနေအိမ်များ ပြီးစီးနေပြီဖြစ်သော်လည်း ဆေးရုံနဲ့ ပတ်သက်တဲ့ လိုအပ်တဲ့ဆေးဝါးများ၊ ဆေးရုံသုံးပစ္စည်းများ၊ အဆောင်အယောင်များ ရောက်ရှိခြင်း မရှိသေးကြောင်း ကျွန်တော်တို့ လွှတ်တော်ကိုယ်စားလှယ်များ လွှတ်တော်နားရက်အတွင်းမှာ ကွင်းဆင်းကြည့်ရှုမှုအရ သိရှိခဲ့ရပါတယ်။ ကျောက်တော်မြို့နယ်အတွင်း ကျန်းမာရေးစောင့်ရှောက်မှုအနေဖြင့် မြို့ပေါ်တွင် ခုတင် (၅၀)ဆံ့တိုက်နယ်ဆေးရုံတစ်ရုံ၊ (၁၆)ခုတင်ဆံ့ တိုက်နယ်ဆေးရုံ(၃)ရုံဖြင့် ကျန်းမာရေးစောင့်ရှောက်မှု ပေးနေခြင်းဖြစ်ပါတယ်။ မြို့ပေါ်တွင် (၁၆)ခုတင်ဆုံတိုင်းရင်းဆေးရုံ တစ်ရုံကိုပါပြည့်ဝစွာစောင့်ရှောက် ပေးနိုင်မည်ဆိုပါက မြို့နေလူထုအတွက် ကျန်းမာရေးစောင့်ရှောက်မှုကို အထိုက်အလျောက်အဆင်ပြေ ကြမှာ ဖြစ်ပါတယ်။ လက်ရှိတိုင်းရင်းဆေးရုံတွင်လည်း ယခုလက်ရှိပြင်ပလူနာ(၃၀၀)ကျော် လောက်ကို ကုသပေးနေပြီဖြစ်ကြောင်းလည်း သိရပါတယ်။ လက်ရှိဆေးရုံတွင် ဆေးရုံအုပ်တစ်ဦးတည်းသာ ရှိနေခဲ့ပြီး ဆေးရုံအဆင်ပြေစွာ လည်ပတ်နိုင်ရေးအတွက် လိုအပ်တဲ့ဝန်ထမ်းများကိုလည်း န့်အပ်ချထားပေးရန် လိုအပ်မှာဖြစ်ပါတယ်။ အဲဒါမှသာ ကျန်းမာရေးစောင့်ရှောက်မှုကို ပြည့်ဝစွာ ဆောင်ရွက်ပေးနိုင်မှာဖြစ်ပြီး တိုင်းရင်းတိုက်နယ်ဆေးရုံမှာလည်း ပုံမှန်လည်ပတ်နိုင်မှာ ဖြစ်ပါတယ်။ တိုင်းရင်းဆေးရုံများအနေဖြင့် ရခိုင်ပြည်နယ်အတွင်းမှာ ခုတင်(၅၀)ဆံ့ဆေးရုံတစ်ရုံကို စစ်တွေမြို့တွင်လည်းကောင်း၊ (၁၆)ခုတင်ဆံ့တိုင်းရင်းဆေးရုံကိုတော့ ကျွန်တော်တို့ ကျောက်တော် မြို့နယ်မှာ ရှိနေပါတယ်။ တိုင်းရင်းဆေးရုံတစ်ရုံပဲ ရှိနေပါတယ်။ ရခိုင်ပြည်နယ်အတွင်းမှာ တိုင်းရင်း ဆေးရုံများကိုလည်း တိုးချဲ့ ကာ ဖွင့်လှစ်ပေးနိုင်ရေး စီမံဆောင်ရွက်ပေးပါက ပြည်သူများ၏ ကျန်းမာရေးစောင့်ရှောက်မှုကို တစ်ဖက်တစ်လမ်းမှ ကာကွယ်စောင့်ရှောက်ပေးနိုင်မှာ ဖြစ်ပါတယ်။ သို့ပါသောကြောင့် ကျောက်တော်မြို့နယ်အတွင်းမှာရှိတဲ့ စတင်ဖွင့်လှစ်နေပြီဖြစ်တဲ့ (၁၆)ခုတင်ဆံ့ တိုင်းရင်းဆေးရုံတွင် အဆင်ပြေစေရေးနဲ့ မြို့နေလူထုကျန်းမာရေးစောင့်ရှောက်မှု ပြည့်ဝစွာ စောင့်ရှောက်ပေးနိုင်ရေးကို မျှော်ကိုးပြီး အမျိုးသားလွှတ်တော် ဥက္ကဋ္ဌမှတစ်ဆင့် အောက်ပါမေးခွန်းကို မေးမြန်းအပ်ပါတယ်ခင်ဗျား။ ကျောက်တော်မြို့နယ်အတွင်းရှိ (၁၆)ခုတင်ဆံ့ တိုင်းရင်းဆေးရုံအတွက် ဆေးခန်းသုံးပစ္စည်းများ၊ ဆေးဝါးများ၊ ရုံးအသုံးအဆောင်ပစ္စည်းများ၊ ပရိဘောဂပစ္စည်းများနှင့် ဆေးရုံ အတွင်း တာဝန်ထမ်းဆောင်မည့် ဆေးရုံဝန်ထမ်းများ ပေးနိုင်ခြင်း ရှိ/မရှိ လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>ရှမ်းပြည်နယ်တောင်ပိုင်း၊ ဓနုကိုယ်ပိုင်အုပ်ချုပ်ခွင့်ရဒေသ၊ ပင်းတယမြို့နယ်နှင့် ရွာငံမြို့နယ်တို့တွင် မိုးလုံလေလုံ အားကစားရုံ တစ်ခုစီ ခွင့်ပြုချထားပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၈)မှ ဒေါ်မမလေး က ရှမ်းပြည်နယ်တောင်ပိုင်း၊ ဓနုကိုယ်ပိုင်အုပ်ချုပ်ခွင့်ရဒေသ၊ ပင်းတယမြို့နယ်နှင့် ရွာငံမြို့နယ်တို့တွင် မိုးလုံလေလုံ အားကစားရုံတစ်ခုစီ ခွင့်ပြုချထားပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1335'>ဒေါ်မမလေး၊ ရှမ်းပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်းဆက်သအပ်ပါတယ်ရှင်။ ကျွန်မကတော့ ရှမ်းပြည်နယ် မဲဆန္ဒနယ်အမှတ်(၈)၊ ဓနုကိုယ်ပိုင်အုပ်ချုပ်ခွင့်ရဒေသမှ အမျိုးသား လွှတ်တော်ကိုယ်စားလှယ် ဒေါ်မမလေး ဖြစ်ပါတယ်ရှင်။ ဥက္ကဋ္ဌကြီးရှင်။ ကျွန်မရဲ့ မေးခွန်းကို ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ ကျွန်မတို့ ဓနုကိုယ်ပိုင်အုပ်ချုပ်ခွင့်ရဒေသ၊ ပင်းတယမြို့နှင့် ရွာငံမြို့ နှစ်မြို့နယ် ဖြစ်ပါတယ်။ ကျွန်မတို့ ဒေသဟာ တောင်ပေါ်ဒေသဖြစ်ပြီး အေးချမ်းတဲ့ ရာသီဥတုအသွင်နှင့် ကျွန်မတို့ နွေ၊ မိုး၊ ဆောင်း (၃)ရာသီစလုံး ရပ်ကွက်၊ ကျေးရွာတွေမှာ ဘောလုံးကစားတာတွေ၊ မြေပြင်ကစားဝိုင်းတွေ အမြဲ လေ့ကျင့်ကစားကြပါတယ်။ ဒီလိုကစားရင်းနဲ့ ထူးချွန်တဲ့အားကစားသမားကောင်းတွေလည်း ပေါ်ထွက် ခဲ့ပါတယ်။ ကျွန်မတို့ ပင်းတယမြို့နယ်အတွင်းမှာဆိုလို့ရှိရင် ဆီးဂိမ်းပြိုင်ပွဲတွေမှာ ကြက်တောင်၊ ပန်ဂျက်ဆီလပ်၊ ဝူရှူး စတဲ့ ကစားနည်းတွေနဲ့ ရွှေ၊ ငွေ၊ ကြေး စတဲ့ဆုတွေ ဆွတ်ခူး ရရှိခဲ့ပါတယ်။ ပြည်နယ်အဆင့် ကျောင်းသားပွဲတွေမှာဆိုရင်လည်း ဘော်လီဘောတွေ၊ အေရိုးဗစ် ကစားနည်းတွေမှာ ထူးချွန်စွာ ဆုတွေ ဆွတ်ခူးခဲ့ပါတယ်။ ရှမ်းပြည်နယ်ကိုယ်စားပြု အေရိုးဗစ်လက်ရွေးစင်တွေလည်း ပေါ်ထွက်ခဲ့ပါတယ်ရှင်။ ရွာငံ ဒေသမှာဆိုရင်လည်း ကျောင်းသားအားကစားပွဲတွေမှာ မြို့နယ်အဆင့်၊ ပြည်နယ်အဆင့်တွေမှာ သံလုံးပစ်ပြိုင်ပွဲတွေ၊ ပိုက်ကျော်ခြင်းတွေ၊ အပြေးပြိုင်ပွဲတွေမှာ ထူးချွန်တဲ့ဆုတွေ ဆွတ်ခူးခဲ့ပါတယ်။ ဒါကြောင့် ကျွန်မတို့ ပင်းတယမြို့နှင့် ရွာငံနှစ်မြို့နယ်အတွင်းမှာ မိုးလုံလေလုံအားကစားကွင်းသာ ရှိမယ်ဆိုရင် ဒီထက်ပိုမိုပြီးထူးချွန်တဲ့ နိုင်ငံ့ဂုဏ်ဆောင်အားကစားသမားကောင်းတွေ ပေါ်ထွက်လာမှာ ဖြစ်ပါတယ်။ ဒါကြောင့်မို့လို့ ကျွန်မတို့ အားကစားကဏ္ဍအနေနဲ့၊ ကျန်းမာရေးကဏ္ဍတစ်ရပ်အနေနဲ့ ပိုမိုအားကောင်းလာစေရန်နှင့် အားကစားကဏ္ဍတစ်ရပ်ပိုမိုဖွံ့ဖြိုးတိုးတက်လာစေရန်အတွက် ကျွန်မတို့ ပင်းတယမြို့နှင့် ရွာငံမြို့နယ် နှစ်မြို့နယ်မှာ မိုးလုံလေလုံအားကစားရုံတစ်ခုစီ ချမှတ်ပေးနိုင်ပါရန် အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<title>ချင်းပြည်နယ်၊ ထန်တလန်မြို့နယ်၊ ဖဲဖိုင်ကျေးရွာ၊ ကျေးလက်ကျန်းမာရေးဌာနကို တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ ဦးဘွဲ့ခန်း က ချင်းပြည်နယ်၊ ထန်တလန်မြို့နယ်၊ ဖဲဖိုင်ကျေးရွာ၊ ကျေးလက်ကျန်းမာရေးဌာနကို တိုက်နယ်ဆေးရုံ အဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='2226'>ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ ပြည်ထောင်စုအဆင့်ဝန်ကြီးနှင့် လုပ်ဖော်ကိုင်ဖက် လွှတ်တော်ကိုယ်စားလှယ်ကြီးများအားလုံးကို မင်္ဂလာအပေါင်းနှင့် ပြည့်စုံကြပါစေကြောင်းနှင့် နိုင်ငံတော်၏ အကျိုး၊ ပြည်သူလူထုတစ်ရပ်လုံးအကျိုးကို ဆထက်ထမ်းပိုး ထမ်းဆောင်နိုင်ကြပါစေကြောင်း မေတ္တာပို့သ အပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၃)မှ ထန်တလန်မြို့နယ်ကိုယ်စားပြု အမျိုးသားလွှတ်တော်ကိုယ်စားလှယ် ဦးဘွဲ့ခန်း ဖြစ်ပါတယ်။ ကျွန်တော့်အနေနဲ့ ချင်းပြည်နယ်၊ ထန်တလန်မြို့နယ်၊ ဇံဖိုင်ကျေးရွာ၊ ကျေးလက်ကျန်းမာရေးဌာနအား တိုက်နယ်ဆေးရုံအဆင့်သို့ တိုးမြှင့် ပေးနိုင်ပါရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ မဲဆန္ဒနယ်မှာရှိတဲ့ ဇံဖိုင်ရွာဟာ အိန္ဒိယ-မြန်မာနိုင်ငံနယ်စပ်တွင် တည်ရှိသောကျေးရွာတစ်ရွာ ဖြစ်ပါတယ်။ အိမ်ခြေပေါင်း(၂၈၅)အိမ်၊ လူဦးရေ(၁၃၆၉)ဦးရှိပြီး၊ အခြေခံပညာ အထက်တန်းကျောင်း(၁)ကျောင်း၊ အခြေခံပညာမူလတန်းကျောင်း(၁)ကျောင်း ရှိကြပါတယ်။ ဟားခါး အထူးကုဆေးရုံမှ(၆၁)မိုင်၊ ထန်တလန်မြို့နယ် ပြည်သူ့ဆေးရုံမှ(၄၃)မိုင်၊ မှောင်တလန်တိုက်နယ် ဆေးရုံမှ (၂၅)မိုင်ဝေးကွာပါတယ်။ ဇိုဖေမျိုးနွယ်စုများနေထိုင်သော ကျေးရွာများ၏ အလယ်ဗဟိုတွင် တည်ရှိလျက် ကျေးရွာအုပ်စု(၆)အုပ်စု၊ ကျေးရွာပေါင်း(၁၆)ရွာ၊ အိမ်ခြေပေါင်း(၁၃၀၁)အိမ်၊ လူဦးရေ ပေါင်း(၆၄၂၈)ဦး ရှိပါတယ်။ ဖွံ့ဖြိုးမှုနိမ့်ကျပြီး ဆင်းရဲသော တိုင်းရင်းသားပြည်သူများ အရေးပေါ်လူနာ များ ဆေးဝါးကုသရန်နှင့် ု့ဆောင်ကုသပေးရန် ထန်တလန်မြို့ ပြည်သူ့ဆေးရုံနဲ့ ဟားခါးအထူးကု ဆေးရုံတို့ဟာ အလှမ်းဝေးကွာလွန်းတဲ့အတွက် များစွာအခက်အခဲနဲ့ ရင်ဆိုင်နေကြရပါတယ်။ ဇံဖိုင် ကျေးရွာဟာ ဟားခါး-ထန်တလန်၊ ကြောင်ထီယား၊ ဇံဖိုင်မှတစ်ဆင့် အိန္ဒိယ၊ မီဇိုရမ်ပြည်နယ်သို့သွားတဲ့ လမ်းမပေါ်တွင် တည်ရှိပြီး လူဝင်လူထွက်များပြားတဲ့ ကျေးရွာတစ်ရွာ ဖြစ်ပါတယ်။ ဇံဖိုင်ကျေးရွာမှ (၆)မိုင်ဝေးကွာတဲ့ ဝေါင်သူကျေးရွာတွင် (၂၆၆) တပ်မတော်စခန်းတစ်ခုရှိပြီး လုံခြုံရေးအခြေအနေလည်း ကောင်းသော ကျေးရွာတစ်ရွာ ဖြစ်ပါတယ်။ ဥက္ကဋ္ဌကြီးခင်ဗျား။ အဲဖိုင်ကျေးရွာ ကျေးလက်ကျန်းမာရေးဌာနအား တိုက်နယ်ဆေးရုံအဆင့်သို့ တိုးမြှင့်ပေးနိုင်ပါက လွှမ်းခြုံပေးနိုင်သော ကျေးရွာအုပ်စုပေါင်း(၆)ခု၊ ကျေးရွာပေါင်း(၁၆)ရွာ၊ လူဦးရေ ပေါင်း(၆၄၂၈)ဦးရှိပါတယ်။ အထက်တန်းကျောင်း(၂)ကျောင်း၊ အလယ်တန်းကျောင်း(၂)ကျောင်း၊ အလယ်တန်းကျောင်း(ခွဲ) (၁)ကျောင်း၊ မူလတန်းလွန်ကျောင်း (၉)ကျောင်းတို့မှ ကျောင်းသားဦးရေ (၁၅၀၀)ကျော်တို့၏ ကျန်းမာရေးဘဝကိုပါ တိုးတက်ဖွံ့ဖြိုးလာစေမှာဖြစ်တဲ့အပြင် လွှမ်းခြုံ သည့် ကျေးရွာပေါင်း(၁၆)ရွာရှိ ဆင်းရဲသားကျေးလက်နေပြည်သူလူထု၏ ကျန်းမာရေးစောင့်ရှောက်မှု လုပ်ငန်းများကိုပါ အနီးကပ်မြှင့်တင်ဆောင်ရွက်ပေးနိုင်ပြီး ၎င်းတို့၏ ကျန်းမာရေးနှင့်တကွ လူနေမှု ဘဝပါ ပိုမိုတိုးတက်ကောင်းမွန်လာမှာ ဖြစ်ပါတယ်။ ဇံဖိုင်ကျေးလက်ကျန်းမာရေးဌာနအား တိုက်နယ် အဆင့်သို့ တိုးမြှင့်နိုင်ရေးအတွက် ဒုတိယသမ္မတ(၂) ခရီးစဉ်တွင် လူထုမှတင်ပြပြီး ဒုတိယသမ္မတ(၂)၏ လမ်းညွှန်ချက်အရ ထန်တလန်မြို့နယ် ကျန်းမာရေးဦးစီးဌာနမှူးမှလည်းကောင်း၊ ချင်းပြည်နယ် ကျန်းမာရေးနဲ့ ကုသရေးဦးစီးဌာနမှူးတို့မှလည်းကောင်း အသီးသီး သဘောထားမှတ်ချက်နှင့်တကွ လိုအပ်ချက် အချက်အလက်များ ထောက်ခံတင်ပြစာများကိုလည်း တင်ပြထားပြီး ဖြစ်ပါတယ်။ ဒါကြောင့် မြေပြင်ပကတိလိုအပ်ချက်အရ ထန်တလန်မြို့နယ်၊ ဖဲဖိုင်ကျေးလက်ကျန်းမာရေး ဌာနအား တိုက်နယ်ဆေးရုံအဆင့်သို့ တိုးမြှင့်ပေးရန် အစီအစဉ်ရှိ/မရှိကို မဲဆန္ဒရှင် ဒေသခံပြည်သူ လူထု၏ကိုယ်စား ဥက္ကဋ္ဌကြီးမှတစ်ဆင့် ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီး ဌာနအား လေးစားစွာမေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<title>မန္တလေးတိုင်းဒေသကြီး၊ မြစ်သားမြို့နယ်၊ ပြည်သူ့ဆေးရုံတွင် လစ်လပ်နေသော လက်ထောက်ဆရာဝန်များ ထပ်မံခန့်ထားပေးရန်နှင့် ကူမဲမြို့ (၂၅)ခုတင်ဆံ့ ဆေးရုံတွင် လိုအပ်နေသောဆရာဝန်များ ခန့်ထား ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၄)မှ ဒေါ်လှဌေး (ခ)ဒေါ်အုန်းကြည် က မန္တလေးတိုင်းဒေသကြီး၊ မြစ်သားမြို့နယ်၊ ပြည်သူ့ဆေးရုံတွင် လစ်လပ်နေသော လက်ထောက်ဆရာဝန်များ ထပ်မံ ခန့်ထားပေးရန်နှင့် ကူမဲမြို့ (၂၅)ခုတင်ဆံ့ ဆေးရုံတွင် လိုအပ်နေ သောဆရာဝန်များ ခန့်ထားပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1290'>ဒေါ်လှဌေး(ခ)ဒေါ်အုန်းကြည်၊ မန္တလေးတိုင်းဒေသကြီး မဲဆန္ဒနယ်အမှတ်(၄)</mp>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် ဒုတိယဥက္ကဋ္ဌ၊ အမျိုးသားလွှတ်တော်ကိုယ်စားလှယ်များ ကျန်းမာရေးနှင့် အားကစားဝန်ကြီးဌာန ဒုတိယဝန်ကြီးတို့ကို မင်္ဂလာပါလို့ နှုတ်ခွန်းဆက် ဂါရဝပြု ပါ တယ်ရှင်။ ကျွန်မကတော့ မန္တလေးတိုင်းဒေသကြီး မဲဆန္ဒနယ်အမှတ်(၄)က အမျိုးသားလွှတ်တော် ကိုယ်စားလှယ် ဒေါ်လှဌေး(ခ)ဒေါ်အုန်းကြည် ဖြစ်ပါတယ်။ ဒီမေးခွန်းကို ကျွန်မ မေးမြန်းရတဲ့ အကြောင်းအရင်းကတော့ မြစ်သားမြို့နယ်မှာရှိတဲ့ ဒေသခံပြည်သူတွေရဲ့ ကျန်းမာရေးပြုစုစောင့်ရှောက်မှုကို အခက်အခဲမရှိစေဘဲနဲ့ အပြည့်အဝရရှိစေရန် ရည်ရွယ်ပြီးတော့ မေးမြန်းရခြင်းဖြစ်ပါတယ်။ ကျွန်မတို့ မြစ်သားမြို့နယ်မှာဆိုရင် လူဦးရေက (၁၉၅၆၂၉)ဦးရှိပြီး ရပ်ကွက်ပေါင်းက (၁၁)ခုနဲ့ ကျေးရွာ(၈၁)အုပ်စု၊ ကျေးရွာပေါင်း(၂၃၃)ရွာ ရှိပါတယ်။ မြစ်သားမြို့နယ်မှာ ပြည်သူ့ဆေးရုံ အပြင် ကူမဲ၊ မိုင်းမော၊ ရွာခိုင်ကြီး၊ မင်းဝံ (ဂွေးကျေးရွာ) ဆေးရုံတွေလည်း ရှိပါတယ်။ အဲဒီဆေးရုံတွေထဲကမှ ကျွန်မက သတ္တမအကြိမ် လွှတ်တော်နားရက်မှာ ကျွန်မတို့ မြစ်သားပြည်သူ့ဆေးရုံကြီးကို ရောက်ရှိသွားတဲ့ အခါမှာ ဆရာဝန်ကြီးကနေပြီးတော့ လက်ထောက်ဆရာဝန်က ခွင့်ပြု (၆)ဦးရှိပြီးတော့ ခန့်ထား(၃)ဦး ရှိတယ်လို့ ပြောပါတယ်။ ဒီထဲကနေပြီးတော့ (၃)ဦးထဲကနေပြီးတော့ (၂) ဦးကတော့ ၁ - ၁ - ၂၀၁၈ ရက်နေ့ကစပြီးတော့ ဘွဲ့လွန်သင်တန်းတက်ရောက်နေတဲ့အတွက် လက်ရှိမှာ လက်ထောက်ဆရာဝန် (၁)ဦးနဲ့ ကျန်ရှိနေပါတယ်လို့ ပြောပါတယ်။ ဆေးရုံကို ကျွန်မတို့ ကွင်းဆင်းကြည့်တဲ့အခါမှာ အရေးပေါ် ခွဲစိတ်ကုသရမယ့်လူနာတွေ ဥပမာ - အူအတက်ပေါက်လူနာ၊ Accident ဖြစ်တဲ့လူနာ၊ အရေးပေါ် မွေးလူနာတွေကို မြို့နယ်ဆရာဝန်ကြီးနဲ့ လက်ထောက်ဆရာဝန်(၁)ဦးကသာ ကျွန်မတို့ ကြည့်ရှု ဆောင်ရွက်နေတာ တွေ့ရပါတယ်။ တခြားလူနာတွေကို စ်ပြေးညီ ကြည့်ရှုစောင့်ရှောက်ရန် အခက်အခဲတွေ၊ အားနည်းချက်တွေ ဖြစ်ပေါ်နေတဲ့အတွက်ကြောင့်မို့လို့ လစ်လပ်နေတဲ့ဆရာဝန်ကို ဖြည့်ဆည်းရန် လိုအပ်နေပါတယ်။ မြစ်သားမြို့နယ်၊ ကူမဲမြို့မှာရှိတဲ့ (၂၅)ခုတင်ဆံ့ ဆေးရုံမှာလည်း လက်ထောက်ဆရာဝန် ခွင့်ပြု (၄)ဦးရှိပြီးတော့ ကျွန်မတို့ လက်ထောက်ဆရာဝန်(၄)ဦးကို ခန့်ထားရခြင်း မရှိသေးပါဘူး။ ကူမဲမြို့ ဆေးရုံမှာ တာဝန်ခံဆရာဝန်(၁)ဦးပဲရှိပါတယ်။ အဲဒီဆေးရုံမှာ မြစ်သားမြို့နယ်က ကျေးရွာ(၄၀)နဲ့ ဝမ်းတွင်းမြို့ အစွန်အဖျားကျေးရွာတွေက ပြည်သူတွေဟာ အရေးပေါ်ခွဲစိတ်ရမယ့်လူနာတွေ၊ အရေးပေါ် လူနာတွေ တက်ရောက်ကုသပါတယ်။ ဆရာဝန်တစ်ဦးထဲကသာ ကြည့်ရှုစောင့်ရှောက်နေရတဲ့အတွက် ကျန်းမာရေးပြုစုစောင့်ရှောက်မှုမှာ အခက်အခဲနဲ့ ကြုံနေရပါတယ်။ ဒေသခံပြည်သူများကလည်း ဆရာဝန်ကို ဖြည့်ဆည်းပေးပါရန် ကျွန်မကို ပြောကြားပါတယ်။ မြစ်သားမြို့နယ် ပြည်သူ့ဆေးရုံရဲ့ ဆေးရုံလုပ်ငန်း ဆောင်ရွက်မှုစီမံကိန်းတွေနဲ့ ကူမဲမြို့ (၂၅)ခုတင်ဆံ့ဆေးရုံရဲ့ ဆေးရုံလုပ်ငန်းဆောင်ရွက်မှု အညွှန်းကိန်းများကို ကျွန်မ ပူးတွဲတင်ပြထားပါတယ်။ ဒါကြောင့်မို့လို့ ဒေသခံပြည်သူတွေရဲ့ ကျန်းမာရေးပြုစုစောင့်ရှောက်မှု အခက်အခဲကို ဖြေရှင်းပေးရန်နှင့် အပြည့်အဝရရှိစေရန်အတွက် သက်ဆိုင်ရာ ဝန်ကြီးဌာနအနေဖြင့် မန္တလေးတိုင်း ဒေသကြီး၊ မြစ်သားမြို့နယ် ပြည်သူ့ဆေးရုံမှာ လစ်လပ်နေတဲ့ ဆရာဝန်များ ထပ်မံခန့်ထားပေးရန်နှင့် ကူမဲမြို့ (၂၅)ခုတင်ဆံ့ဆေးရုံမှာ လစ်လပ်နေသော လက်ထောက်ဆရာဝန်များ ခန့်ထားပေးရန် အစီအစဉ် ရှိ/မရှိနှင့် ရှိပါက မည်သည့်ဘဏ္ဍာရေးနှစ်တွင် ဖြည့်ဆည်းခန့်ထားပေးမည်ကို သိရှိလို ပါကြောင်း ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ယခင် ကျန်းမာရေးဝန်ကြီးဌာန၏ သတ်မှတ်ချက် မူဘောင်ကို ဖြေလျှော့၍ ကျေးလက်ကျန်းမာရေး ဌာနခွဲ၊ ကျေးလက်ကျန်းမာရေးဌာနနှင့် တိုက်နယ်ဆေးရုံများ တိုးချဲ့ ဖွင့်လှစ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၆)မှ ဦးကျင့်ခန့်ပေါင် က ယခင် ကျန်းမာရေးဝန်ကြီးဌာန၏ သတ်မှတ်ချက် မူဘောင်ကို ဖြေလျှော့၍ ကျေးလက်ကျန်းမာရေး ဌာနခွဲ၊ ကျေးလက်ကျန်းမာရေးဌာနနှင့် တိုက်နယ်ဆေးရုံများ တိုးချဲ့ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1234'>ဦးကျင်ခန့်ပေါင်၊ ချင်းပြည်နယ် မဲဆန္ဒနယ်အမှတ်(၆)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးနှင့် လွှတ်တော်ကိုယ်စားလှယ်များ အားလုံး မင်္ဂလာပါလို့ ဦးစွာ ပဏာမ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် ဦးကျင်ခန့်ပေါင် ဖြစ်ပါတယ်။ ယခင် ကျန်းမာရေး ဝန်ကြီးဌာနရဲ့ သတ်မှတ်မူဘောင်ကို ဖြေလျှော့ပြီးမှ ကျေးရွာများမှာ ကျေးလက်ကျန်းမာရေးဌာနခွဲ၊ ကျေးလက် ကျန်းမာရေးဌာနနှင့် တိုက်နယ်ဆေးရုံများကို တိုးချဲ့ဖွင့်လှစ်ပေးရန် အစီအစဉ် ရှိ/မရှိကို မေးမြန်း သွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံလူဦးရေရဲ့ (၇၀)ရာခိုင်နှုန်းနေထိုင်တဲ့ ကျေးလက် တောရွာတွေမှာ နိုင်ငံတော်မှ ကျေးလက်ကျန်းမာရေးဌာနခွဲ၊ ကျေးလက်ကျန်းမာရေးဌာနနှင့် တိုက်နယ် ဆေးရုံများကို တိုးချဲ့ဖွင့်လှစ်ပေးခဲ့သော်လည်းပဲ ကျန်းမာရေးစောင့်ရှောက်မှုက များစွာလိုအပ်နေ သေးကြောင်း တွေ့ရှိရပါတယ်။ ကျေးလက်နေ ပြည်သူအများစုဟာ ရမ်းကုဆရာဝန်များကို ဆက်လက် အားကိုးနေဆဲဖြစ်ပါတယ်။ တချို့ရွာတွေမှာ ကျန်းမာရေးဌာန အဆင့်တိုးပေးခဲ့သော်လည်းပဲ ရွာချင်း ဆက်လမ်းမရှိခြင်း၊ ပတ်ဝန်းကျင်ရွာနှင့် ဝေးကွာလွန်းခြင်း စသည်တို့ကြောင့် အသုံးပြုမှုနည်းပါးနေတာ ကိုလည်း တွေ့ရှိရပါတယ်။ အဆင့်တိုးပေးသင့်သောရွာက အဆင့်မတိုးပဲ အဆင့်မတိုးပေးသင့်သောရွာက အဆင့်တိုး ရရှိတာကိုလည်း တွေ့ရှိရပါတယ်။ အကွာအဝေးကို ဦးစားပေးလွန်းတဲ့အတွက် အိမ်ခြေ(၃၀)ရှိသောရွာက တိုက်နယ်ဆေးရုံရရှိခြင်း၊ အိမ်ခြေ(၂၀၀)ရှိသောရွာက ကျန်းမာရေးဌာနမရဘဲနဲ့ အိမ်ခြေ(၄၀)ရှိသော ရွာက ကျန်းမာရေးဌာန အဆင့်တိုးရရှိခြင်း၊ အထက်တန်းကျောင်းရှိသောရွာကြီးက ကျန်းမာရေးဌာန မရရှိဘဲ အလယ်တန်းကျောင်းရှိသောရွာက ကျန်းမာရေးဌာနရရှိခြင်း စသည်တို့ကိုလည်းပဲ ကျွန်တော့် နယ်မြေမှာ တွေ့ရှိရပါတယ်။ ဥပမာအားဖြင့် ကျွန်တော့်ဇာတိရွာမှာ အထက်တန်းကျောင်း (၁)ကျောင်းနှင့် မူလတန်းကျောင်း (၁)ကျောင်းရှိသော်လည်းပဲ ကျန်းမာရေးဌာန ကျန်းမာရေးကို သားဖွားဆရာမ (၁)ဦးတည်းကပဲ စောင့်ရှောက်ပေးနေတာကို တွေ့ရှိရပါတယ်။ သို့ဖြစ်၍ ယခင်ကျန်းမာရေးဝန်ကြီးဌာန၏ သတ်မှတ်မူဘောင်ကို ဖြေလျှော့ပြီးမှ ကျန်းမာရေး ဌာနများ အဆင့်တိုးပြီးတဲ့အခါမှာ အထက်တန်းကျောင်းရှိသောရွာကိုဦးစားပေးရန်၊ ပြီးမှ အလယ်တန်း ကျောင်းရှိသောရွာကိုဦးစားပေးရန်၊ ပြီးမှ လမ်းပန်းဆက်သွယ်ရေးကောင်းမွန်၍ လူနာများ သွားလာရန် လွယ်ကူတဲ့နေရာများကိုဦးစားပေးရန် စသည်တို့ကို ကျွန်တော်တို့ ဦးစားပေးရန် လိုလားလျက်ရှိပါတယ်။ နောက် ကျန်းမာရေးဌာနများ အဆင့်တိုးပြီးတဲ့အခါမှာလည်းပဲ ပြည်နယ်၊ တိုင်းဒေသကြီး Cabinet ရဲ့ ဆုံးဖြတ်ချက်တစ်ခုတည်းကို မဟုတ်ဘဲနဲ့ ရုံးချုပ်မှလည်း လာရောက်လေ့လာပြီးမှ အဆုံးအဖြတ်ပေးဖို့ လည်း ကျွန်တော်တင်ပြလိုပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းများနဲ့ ပတ်သက်ပြီး ကျန်းမာရေးနှင့် အားကစားဝန်ကြီးဌာန၊ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။ ဒေါက်တာမြလေးစိန် (ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)၊ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းဖြင့် ပြည့်စုံပါစေကြောင်း ဦးစွာပထမ ဆုမွန် ကောင်းတောင်းအပ်ပါတယ်။ ကျွန်မကတော့ ကျန်းမာရေးနှင့် အားကစားဝန်ကြီးဌာနမှ ဒုတိယဝန်ကြီး ဒေါက်တာမြလေးစိန် ဖြစ်ပါတယ်ရှင်။ ရခိုင်ပြည်နယ်၊ ကျောက်တော်မြို့နယ် (၁၆)ခုတင်ဆံ့ တိုင်းရင်းဆေးရုံအတွက် ဆေးခန်းသုံး ပစ္စည်းများ၊ ဆေးဝါးများ၊ ရုံးအသုံးအဆောင်ပစ္စည်းများ၊ ပရိဘောဂများနှင့် ဆေးရုံအတွင်း တာဝန်ထမ်း ဆောင်မည့် ဆေးရုံဝန်ထမ်းများ ျပေးနိုင်ခြင်း ရှိ/မရှိနှင့် စပ်လျဉ်းသည့် ကြယ်ပွင့်ပြမေးခွန်းနှင့် ပတ်သက်၍ ပြန်လည်ဖြေကြားသွားမှာဖြစ်ပါတယ်။ ဆေးရုံသုံးပရိဘောဂများဖြစ်တဲ့ လူနာခုတင်(၁၆)လုံး၊ Locker (၁၆)လုံး၊ လူနာတင်တွန်းလှည်း (၂)စီး၊ လူနာစမ်းသပ်ခုတင်(၄)ခုတင်တို့အပြင် ဆက်စပ်ဆေးရုံသုံးပစ္စည်း(၂)မျိုး၊ ရုံးအသုံးအဆောင် ပစ္စည်း ပရိဘောဂ (၇)မျိုးတို့ကို ၃၀ - ၁၀ - ၂၀၁၈ ရက်နေ့တွင် ထုတ်ပေးခဲ့ပါတယ်။ ဆေးရုံအုပ်မှ လက်ခံရရှိကြောင်းစာကို ၅ - ၁၁ - ၂၀၁၈ ရက်နေ့တွင် တိုင်းရင်းဆေးညွှန်ကြားရေးမှူးချုပ်ထံ ပေးပို့ လက်ခံရရှိခဲ့ပါတယ်။ ဆေးဝါးများအနေဖြင့် ကျန်းမာရေးစောင့်ရှောက်မှုပေးနိုင်ရန် တစ်နိုင်ငံလုံးရှိ တိုင်းရင်းဆေးရုံ၊ တိုင်းရင်းဆေးကုသဌာနများသို့ ဌာနသုံးဆေး တစ်နှစ်လျှင် (၃)ကြိမ် ပုံမှန် ထုတ်ပေး လျက်ရှိပါတယ်။ ရခိုင်ပြည်နယ် ကျောက်တော်မြို့ရှိ (၁၆)ခုတင်ဆံ့ တိုင်းရင်းဆေးရုံသို့ ၈ - ၂ - ၂၀၁၈ ရက်နေ့တွင် ဆေးကုဌာနသုံး ဆေး(၁၂)မျိုး၊ (၁၄) ပိသာ(၅၀)ကျပ်သားနဲ့ ၃ - ၅ - ၂၀၁၈ ရက်နေ့တွင် ဆေးကုဌာနသုံး ဆေး(၂၁)မျိုး၊ (၃၆) ပိဿာ ဖယောင်းချက်(၄)ဗူးတို့အား ထုတ်ပေးပြီး ဆေးရုံအုပ်မှ လက်ခံရရှိကြောင်း စာပေးပို့ခဲ့ပါတယ်။ ရခိုင်ပြည်နယ်၊ ကျောက်တော်မြို့ (၁၆)ခုတင်ဆံ့ တိုင်းရင်း ဆေးရုံမှာ ဒုတိယဆေးရုံအုပ် ဦးအောင်ကျော်စိုး သည် ၂၀ - ၁၁ - ၂၀၁ရ မှ ယနေ့အထိတွင် လည်းကောင်း၊ လက်ထောက်တိုင်းရင်းဆေးမှူး ဒေါ်နီလာအေး သည် ၂၆ - ၁ - ၂၀၁၈ ရက်နေ့တွင် လည်းကောင်း တာဝန်ထမ်းဆောင်လျက်ရှိကြပြီးတော့ ၂၄ - ၉ - ၂၀၁၈ ရက်နေ့တွင် လက်ထောက် တိုင်းရင်းဆေးမှူး ဦးချစ်ကိုကို အား ထပ်မံခန့်ထားပြီး ပြင်ပလူနာနှင့် အတွင်းလူနာများအား လက်ခံ ကုသမှုပေးလျက် ဆောင်ရွက်လျက်ရှိပါတယ်ရှင်။ သန့်ရှင်းရေးဝန်ထမ်း(၁)ဦး၊ လုံခြုံရေးဝန်ထမ်း (၁)ဦးတို့ကို ၂၀၁၈ ခုနှစ်၊ ဒီဇင်ဘာလတွင် ပြင်ပလုပ်သားများအဖြစ် ခန့်အပ်ထားရေးကိုလည်း ဆောင်ရွက်သွားမည်ဖြစ်ပါတယ်။ ရခိုင်ပြည်နယ် ကျောက်တော်မြို့ (၁၆)ခုတင်ဆံ့ ဆေးရုံတွင် ၂၀၁၈ ခုနှစ်၊ ဖေဖော်ဝါရီလ ၂ ရက်နေ့မှ အောက်တိုဘာလအထိ စုစုပေါင်း လူနာဦးရေ (၂၁၅၄)ဦးတို့အား တိုင်းရင်းဆေးဖြင့် ကျန်းမာရေးစောင့်ရှောက်မှု ပေးနိုင်ခဲ့ပါတယ်။ လာရောက်ကုသမှုခံယူသည့် အတွင်းလူနာများအပေါ် မူတည်၍ ဆေးဝါးများလိုအပ်၍ ထပ်မံတောင်းခံလာပါက ရခိုင်ပြည်နယ် တိုင်းရင်းဆေးပညာဦးစီး ဌာနမှူး၊ ရန်ကုန်တိုင်းဒေသကြီး ဆေးဝါးဦးစီးဌာန၊ ဆေးဝါးထုတ်လုပ်ရေးစက်ရုံတို့နှင့် ညှိနှိုင်း၍ ဖြည့်ဆည်း ဆောင်ရွက်သွားမည်ဖြစ်ပါကြောင်း ဖြေကြားအပ်ပါတယ်။ ကျေးဇူးတင်ပါတယ်ရှင်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ရှမ်းပြည်နယ် မဲဆန္ဒနယ်အမှတ်(၈) အမျိုးသားလွှတ်တော်ကိုယ်စားလှယ် ဒေါ်မမလေး ၏ ကြယ်ပွင့်ပြမေးခွန်းအား ပြန်လည်ဖြေကြား သွားမှာဖြစ်ပါတယ်။ ရှမ်းပြည်နယ်တောင်ပိုင်း၊ ဓနုကိုယ်ပိုင်အုပ်ချုပ်ခွင့်ရဒေသ၊ ပင်းတယမြို့နယ်နှင့် ရွာငံမြို့နယ်တို့တွင် မိုးလုံလေလုံ အားကစားရုံ တစ်ခုစီ ခွင့်ပြု ချထားပေးပါရန် အစီအစဉ် ရှိ/မရှိနှင့် စပ်လျဉ်း၍ ကြယ်ပွင့်ပြမေးခွန်းနှင့် ပတ်သက်ပြီး ရှမ်းပြည်နယ် အစိုးရအဖွဲ့နှင့် ပေါင်းစပ်၍ ဖြေကြား ပေးပါရန် ကျန်းမာရေးနှင့် အားကစားဝန်ကြီးဌာနအား တာဝန်ပေးအပ်ခဲ့ပါတယ်။ ရှမ်းပြည်နယ်တောင်ပိုင်း၊ ဓနုကိုယ်ပိုင်အုပ်ချုပ်ခွင့်ရဒေသ၊ ပင်းတယမြို့နယ်တွင် လက်ရှိ ဘောလုံးကွင်း၏ အနောက်တောင်ဘက် ပေ(၂၀၄ x ၁၄၅)ရှိ မြေနေရာနှင့် ရွာငံမြို့နယ် လက်ရှိ ဘောလုံးကွင်း၏ အနောက်ဘက် ပေ(၃၄၀ x ၁၈၀)ရှိ မြေနေရာတို့တွင် မိုးလုံလေလုံ အားကစားရုံ တစ်ရုံစီ ဆောက်လုပ်နိုင်ရေးအတွက် မြေနေရာလျာထားပြီး ရှမ်းပြည်နယ်အစိုးရအဖွဲ့ ပြည်နယ်ဘဏ္ဍာ ရန်ပုံငွေမှ ခွင့်ပြုနိုင်မှုအပေါ်မူတည်၍ အနီးစပ်ဆုံးဘဏ္ဍာရေးနှစ် စီမံကိန်းတွင်လျာထား၍ ထည့်သွင်း ဆောင်ရွက်ပေးသွားမည်ဖြစ်ပါကြောင်း ရှမ်းပြည်နယ်အစိုးရအဖွဲ့ လူမှုရေးဝန်ကြီး၏ ဖြေကြားချက်အား ရှင်းလင်းတင်ပြအပ်ပါတယ်ရှင်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွိန်း ၏ ကြယ်ပွင့်ပြမေးခွန်းနှင့် ပတ်သက်၍ ပြန်လည် ဖြေကြားသွားမှာ ဖြစ်ပါတယ်။ ထန်တလန်မြို့နယ်၊ ဖဲဖိုင်ကျေးရွာ၊ ကျေးလက်ကျန်းမာရေးဌာနအား တိုက်နယ်ဆေးရုံအဖြစ်သို့ တိုးမြှင့်ဖွင့်လှစ်ပေးရန် အစီအစဉ် ရှိ/မရှိ သိရှိလိုသော ကြယ်ပွင့်ပြမေးခွန်း နှင့်ပတ်သက်၍ ဖြေကြားသွားပါမယ်။ ထန်တလန်မြို့နယ်တွင် လူဦးရေ(၅၃၃၄၂) ဦး နေထိုင်လျက်ရှိပြီး ကျန်းမာရေးစောင့်ရှောက်မှု အနေဖြင့် (၂၅)ခုတင်ဆံ့ ဆေးရုံတစ်ရုံရှိပါတယ်။ ၎င်း (၂၅)ခုတင်ဆံ့ ဆေးရုံအား ၂၅ - ရ - ၂၀၁၈ ခုနှစ်မှာ ခုတင်(၅၀)ခန့်ဖြင့် တိုးမြှင့်ခန့်ထားရန် ဆောင်ရွက်ထားပြီးဖြစ်ပါတယ်။ မှောင်တလန် တိုက်နယ် (၁၆)ခုတင်ဆံ့ တိုက်နယ်ဆေးရုံ၊ လုံလဲရ် (၁၆)ခုတင်ဆံ့ တိုက်နယ်ဆေးရုံ၊ နှာဟရိန် (၁၆)ခုတင်ဆံ့ တိုက်နယ်ဆေးရုံ၊ သီကီရ်(ခ) (၁၆)ခုတင်ဆံ့တိုက်နယ်ဆေးရုံ၊ စုစုပေါင်း မြို့နယ်ဆေးရုံ (၁)ရုံနှင့် တိုက်နယ်ဆေးရုံ (၄)ရုံ ဖွင့်လှစ်ပြီး ကျန်းမာရေးစောင့်ရှောက်မှုပေးလျက်ရှိပါတယ်။ `ဖိုင် ကျေးလက်ကျန်းမာရေးဌာနဟာ ၁၂ - ၆ - ၂၀၁၄ ရက်နေ့တွင် ကျေးလက်ကျန်းမာရေး ဌာနခွဲမှ ကျေးလက်ကျန်းမာရေးဌာနအဖြစ်သို့ တိုးမြှင့်ပေးခဲ့သောဌာန ဖြစ်ပါတယ်။ ဇံဖိုင် ကျေးလက် ကျန်းမာရေးဌာနအောက်တွင် ဝမ်ကွာ ကျေးလက်ကျန်းမာရေးဌာန(ခွဲ)၊ လောင်တလန် ကျေးလက် ကျန်းမာရေးဌာန(ခွဲ)၊ ဘဲလ်ဟာရ် ကျေးလက်ကျန်းမာရေးဌာန(ခွဲ)၊ တလွန်ရမ်း ကျေးလက်ကျန်းမာရေး ဌာန(ခွဲ)၊ စုစုပေါင်း ကျေးလက်ကျန်းမာရေးဌာန(ခွဲ) (၄)ခုရှိပါတယ်။ ထန်တလန်မြို့နယ် ပြည်သူ့ ဆေးရုံကြီးနှင့် (၄၅)မိုင်၊ ကျောက်ခင်းလမ်းဖြင့် (၂၅)မိုင်၊ မြေသားဖြင့် မိုင်(၂၀)၊ နှာဟန် တိုက်နယ် ဆေးရုံနှင့် မြေသားလမ်းဖြင့် မိုင်(၂၀)၊ မှောင်တလန် တိုက်နယ်ဆေးရုံဖြင့် (၂၅)မိုင်၊ သီကီရ်(ခ) တိုက်နယ်ဆေးရုံနှင့် (၉၆)မိုင် ကွာဝေးပါတယ်။ ဇံဖိုင် ကျေးလက်ကျန်းမာရေးဌာနပိုင် မြေတွင် ကျေးရွာပေါင်း(၁၁)ရွာ၊ အိမ်ခြေပေါင်း (၈၈၁)အိမ်၊ လူဦးရေ(၄၃၆၃)ဦးရှိပြီး ဒဲဖိုင် ကျေးလက်ကျန်းမာရေးဌာန၏ ကျန်းမာရေးစောင့်ရှောက်မှုမှာ အထွေထွေဆေးခန်းသို့ လာရောက်ပြသသော လူနာပေါင်း ၂၀၁၆ ခုနှစ်တွင် (၈၉၄)ဦး၊ ၂၀၁ရ ခုနှစ်တွင် (၁၁၇၇) ဦး၊ ၂၀၁၈ ခုနှစ် (၉)လပိုင်းအထိ (၁၅၉၀)ဦး၊ အထက်အဆင့်သို့ လွှဲပြောင်းပေးသော လူနာပေါင်း ၂၀၁၆ ခုနှစ်တွင် (၁)ဦး၊ ၂၀၁ရ ခုနှစ်တွင် (၅) ဦး၊ ၂၀၁၈ ခုနှစ်တွင် (၇)ဦးရှိခဲ့ပါတယ်။ ကျန်းမာရေးနှင့် အားကစားဝန်ကြီးဌာန၏ တိုက်နယ်ဆေးရုံ(၁)ရုံ ဖွင့်လှစ်ရန်အတွက် သတ်မှတ်ထားသောမူအရ Location နှင့် မြေအကျယ်အဝန်းသည် ကိုက်ညီမှုရှိပါသော်လည်း ထန်တလန်မြို့နယ်ဆရာဝန်၏ သဘောထားမှတ်ချက်အရ လမ်းပန်းဆက်သွယ်ရေး ခက်ခဲသောဒေသဖြစ်၍ တိုက်နယ်ဆေးရုံ အဆင့် မြှင့်ရန် ထောက်ခံတင်ပြစာကို လက်ခံရရှိပါတယ်။ တိုက်နယ်ဆေးရုံဖွင့်လှစ်ရန်အတွက် သတ်မှတ်ထားသော လူဦးရေ အထက်အဆင့်သို့ လွှဲပြောင်းသော လူနာပေါင်းမှာ အထက်တွင်တင်ပြထားသော (၉)လပိုင်းအထိ တိုက်နယ်ဆေးရုံ သတ်မှတ်ချက်အဆင့်မီရန် လိုအပ်လျက်ရှိနေပါတယ်။ ကျန်းမာရေးနှင့် အားကစားဝန်ကြီးဌာနအနေဖြင့် လိုအပ်သော ကျန်းမာရေး လူ့စွမ်းအားအရင်းအမြစ် ဖြည့်ဆည်းဆောင်ရွက်ရန် လျှောက်လွှာခေါ်ယူခြင်း၊ လူတွေ့စစ်ဆေးခြင်းများကို ဆောင်ရွက်နေဆဲကာလ ဖြစ်ပါတယ်။ ယခုလက်ရှိအခြေအနေတွင် တိုက်နယ် ဆေးရုံဖွင့်လှစ်ရန်အတွက် စီစဉ်ဆောင်ရွက်ရန် အခက်အခဲရှိနေပါကြောင်း လေးစားစွာ တင်ပြ လိုပါတယ်။ လမ်းပန်းဆက်သွယ်ရေးကောင်းမွန်ရန် ညှိနှိုင်းဆောင်ရွက်ပေးသွားမည်ဖြစ်သလို ကျန်းမာရေး လူ့စွမ်းအားအရင်းအမြစ် လုံလောက်စွာ ဖြည့်ဆည်းပေးပါက ဇံဖိုင် ကျေးရွာအုပ်စု၏ တင်ပြချက် ဖြစ်သော ကျေးလက်ကျန်းမာရေးဌာနမှ တိုက်နယ်ဆေးရုံသို့ တိုးမြှင့်ခြင်းကို အလေးပေး ဆောင်ရွက် သွားမည်ဖြစ်ပါကြောင်း ဥက္ကဋ္ဌကြီးမှတစ်ဆင့် ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ မန္တလေးတိုင်းဒေသကြီး မဲဆန္ဒနယ် အမှတ်(၄)မှ အမျိုးသားလွှတ်တော်ကိုယ်စားလှယ် ဒေါ်လှဌေး(ခ)ဒေါ်အုန်းကြည် ၏ ကြယ်ပွင့်ပြ မေးခွန်းအား ပြန်လည်ဖြေကြားသွားမှာ ဖြစ်ပါတယ်။ မန္တလေးတိုင်းဒေသကြီး၊ မြစ်သားမြို့၊ ပြည်သူ့ ဆေးရုံတွင် လစ်လပ်နေသော လက်ထောက်ဆရာဝန်များ ထပ်မံခန့်ထားပေးရန်နှင့် ကူမဲမြို့ (၂၅)ခုတင် ဆေးရုံတွင် လိုအပ်နေသောဆရာဝန်များ ခန့်ထားပေးရန် အစီအစဉ် ရှိ/မရှိနှင့် စပ်လျဉ်းသည့် ကြယ်ပွင့်ပြမေးခွန်းကို ဖြေကြားသွားမှာပါ။ ကျန်းမာရေးနှင့် အားကစားဝန်ကြီးဌာန၊ ကုသရေးဦးစီးဌာနသည် မန္တလေးတိုင်းဒေသကြီး၊ မြစ်သားမြို့နယ် ပြည်သူ့ဆေးရုံတွင် လက်ထောက်ဆရာဝန်အင်အား (၆)ဦးခွင့်ပြုထားပြီး ခန့်ထား (၄)ဦး၊ လစ်လပ်(၂) ဦးရှိနေပါတယ်။ ခန့်ထား (၄)ဦးအနက် (၂)ဦးမှာ ဘွဲ့လွန်သင်တန်း တက်ရောက် လျက်ရှိသောကြောင့် လက်ရှိ လက်ထောက်ဆရာဝန် ဒေါက်တာမျိုးထက်(ဆမ-၂၅၈၄၄)နှင့် မန္တလေးမြို့၊ အရိုးရောဂါအထူးကုဆေးရုံကြီးမှ လက်ထောက်ဆရာဝန် ဒေါက်တာဒေါ်ချိုချိုသင်းရီ (ဆမ-၃၃၀၄၈)အား မန္တလေးတိုင်းဒေသကြီး၊ မြစ်သားဆေးရုံကြီးသို့ ကုသရေးဦးစီးဌာနမှ ၁၀ - ၉ - ၂၀၁၈ ရက်စွဲပါစာဖြင့် ပြောင်းရွှေ့ ခန့်ထားပြီးဖြစ်ပါတယ်။ ၎င်းဆရာဝန် ဒေါ်ချိုချို သင်းရီ မှာ မူလဆေးရုံမှ ၅ - ၁၁ - ၂၀၁၈ ရက်နေ့တွင် Release လုပ်သွားပြီးဖြစ်တဲ့အတွက်ကြောင့် လာမယ့်ရက်သတ္တပတ်အတွင်း မြစ်သားမြို့ ပြည်သူ့ဆေးရုံသို့ ရောက်ရှိလာမည်ဖြစ်ပါကြောင်း တယ်လီဖုန်းဖြင့် ဆက်သွယ်မေးမြန်း ဖြေကြားမှုကို လက်ခံရရှိခဲ့ပါတယ်။ ကူမဲဆေးရုံသည် (၂၅)ခုတင်ဆံ့ ဆေးရုံဖြစ်ပြီး ကုသရေးဦးစီးဌာန၏ ၉ - ၁၁ -၂၀၁ရ ရက်စွဲပါစာအမှတ်၊ ကမဆ/ဃ-၁၃၉/၁၉၉ ဖြင့် ဖွဲ့စည်းပုံကျထားပါသော်လည်း ဖွဲ့စည်းပုံကျထားသော အခြားဆေးရုံများနည်းတူ ခွင့်ပြု အင်အားပြည့်မီအောင် ခန့်ထားပေးနိုင်ခြင်း မရှိသေးကြောင်းကို လေးစားစွာ တင်ပြလိုပါတယ်။ ကျန်းမာရေးနှင့် အားကစားဝန်ကြီးဌာနသည် ယခုအခါ လူ့စွမ်းအားအရင်းအမြစ် ဖြည့်ဆည်း နေသောကာလဖြစ်၍ ၂၀၁၈ - ၂၀၁၉ ဘဏ္ဍာရေးနှစ်အတွင်း သစ်လွင် လက်ထောက်ဆရာဝန်များ ခေါ်ယူခန့်ထားရန်ဆောင်ရွက်လျက်ရှိပြီး အဆိုပါ သစ်လွင်ဆရာဝန်များ ခန့်ထားချိန် ခန့်မှန်း ၂၀၁၉ ခုနှစ်၊ ဖေဖော်ဝါရီလတွင် ဆေးရုံကြီးများမှ လုပ်သက်ရ လက်ထောက်ဆရာဝန်များအား ပြောင်းရွှေ့ ပေးချိန်၌ ကူမဲမြို့ ပြည်သူ့ဆေးရုံသို့ လုပ်ငန်းလိုအပ်ချက်အပေါ်မူတည်၍ လက်ထောက်ဆရာဝန်များ ခန့်ထားပေးရန် စီစဉ်ဆောင်ရွက်သွားမည်ဖြစ်ပါကြောင်းနှင့် လတ်တလောအနေဖြင့် မြို့နယ်ကုသရေး ဦးစီးဌာနမှူး(၁)ဦး၊ လက်ထောက်ဆရာဝန်(၂)ဦးရှိသော မြစ်သားမြို့နယ်ဆေးရုံမှ တာဝန်ကျ ဆရာဝန် များအား အခါအားလျော်စွာ တွဲဖက်တာဝန်ထမ်းဆောင်စေရန်အတွက် စီစဉ်ဆောင်ရွက်ပေးသွားမည် ဖြစ်ပါကြောင်း လေးစားစွာ ဖြေကြားအပ်ပါတယ်။ ကျေးဇူးတင်ပါတယ်ရှင်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ချင်းပြည်နယ် မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် ဦးကျင့်ခန့်ပေါင် ၏ ကြယ်ပွင့်ပြမေးခွန်းအား ပြန်လည်ဖြေကြားသွားမှာ ဖြစ်ပါတယ်။ ကျွန်မတို့ ရရှိခဲ့သော မေးခွန်းအတိုင်း ပြန်လည်ဖြေကြား သွားမှာပါ။ ချင်းပြည်နယ် မဲဆန္ဒနယ်အမှတ်(၆) အမျိုးသားလွှတ်တော်ကိုယ်စားလှယ် ဦးကျင့်ခန့်ပေါင် ၏ ယခင် ကျန်းမာရေးဝန်ကြီးဌာန၏ သတ်မှတ်ချက်မူဘောင်ကို ဖြေလျှော့၍ ကျေးလက်ကျန်းမာရေး ဌာနခွဲ၊ ကျေးလက်ကျန်းမာရေးဌာနနှင့် တိုက်နယ်ဆေးရုံများ တိုးချဲ့ဖွင့်လှစ်ပေးရန် အစီအစဉ် ရှိ/မရှိ သိရှိလိုခြင်းနှင့် စပ်လျဉ်းသည့် ကြယ်ပွင့်ပြမေးခွန်းနှင့် ပတ်သက်၍ ဖြေကြားသွားမှာပါ။ ကျန်းမာရေးနှင့် အားကစားဝန်ကြီးဌာနသည် ကျေးလက်ကျန်းမာရေးဌာန၊ ကျေးလက် ကျန်းမာရေးဌာနခွဲများနှင့် တိုက်နယ်ဆေးရုံများကို တိုးချဲ့ဖွင့်လှစ်ရန် အခြေခံမူများ သတ်မှတ်ထားရှိ ပါတယ်။ အခြေခံမူများ သတ်မှတ်ထားရှိပြီး ဦးစားပေးအစီအစဉ်များဖြင့် နှစ်စဉ် ဆောင်ရွက်ပေးလျက် ရှိပါတယ်။ ကျေးလက်ကျန်းမာရေးဌာနခွဲတစ်ခု ဖွင့်လှစ်ရန်အတွက် အခြေခံမူများမှာ ဖွင့်လှစ်မည့် ကျေးရွာသည် ဗဟိုအချက်အချာကျခြင်း၊ လူဦးရေနှင့် အိမ်ခြေများပြားပြီး လူဦးရေသိပ်သည်းမှု များပြားခြင်း၊ လူဦးရေလျှမ်းမျှအနည်းဆုံး (၃၀၀၀) မှ (၅၀၀၀)ခန့် လွှမ်းခြုံနိုင်ခြင်း၊ လမ်းပန်းဆက်သွယ်မှု အခြေအနေကောင်းမွန်ခြင်း၊ စီးပွားရေးအချက်အချာကျ၍ ဖွံ့ဖြိုးမှုအလားအလာရှိခြင်း၊ နောင်တွင် ကျေးလက်ကျန်းမာရေးဌာန ဖွင့်လှစ်နိုင်မည့် အခြေအနေရှိခြင်းတို့ကို မူတည်ပါတယ်။ ကျေးလက်ကျန်းမာရေးဌာနဖွင့်လှစ်ရန် အခြေခံမူများမှာ ဌာနအသစ်ဖွင့်လှစ်မည့် ကျေးရွာသည် လုံခြုံမှုရှိခြင်း၊ ယင်းကျေးရွာသည် ကျေးရွာအုပ်စု (၁၀)အုပ်စုမှ (၁၅)အုပ်စုအထိ သွားလာလုပ်ကိုင် နိုင်သောနေရာဖြစ်ခြင်း၊ သာမန် လူဦးရေ (၁၀၀၀၀) မှ (၁၅၀၀၀) အတွင်းရှိခြင်း၊ အနီးအနားကျေးရွာမှ ယင်းကျေးရွာများသို့ သွားလာမှုလွယ်ကူ၍ ဗဟိုအချက်အချာကျပြီး တိုက်နယ်ဆေးရုံ သို့မဟုတ် မြို့နယ်ဆေးရုံများနှင့် လူနာများထပ်ဆင့်ပို့ဆောင်ရေးအတွက် လမ်းပန်းဆက်သွယ်မှုရှိခြင်း၊ ကျေးလက် ဌာနခွဲ ဖွင့်လှစ်ထားပြီးဖြစ်သော ကျေးရွာဖြစ်ခြင်း။ တိုက်နယ်ဆေးရုံဖွင့်လှစ်ရန်အခြေခံမူများမှာ ကျေးလက်ကျန်းမာရေးဌာန၊ ဌာနခွဲ ဖွင့်လှစ် ထားရှိပြီးဖြစ်သော ကျေးရွာဖြစ်ခြင်း၊ ကျေးရွာလူထုမှ ယင်းကျေးလက်ကျန်းမာရေးဌာန၊ ဌာနခွဲသို့ အသုံးချမှုနှုန်း (Utilization Rate) ကောင်းခြင်းနှင့် နှစ်စဉ်တိုးတက်မှုရှိခြင်း၊ အဆောက်အအုံ ဆောက်လုပ်ရန် မြေဧက အနည်းဆုံး (၄)ဧကရှိခြင်း၊ တိုက်နယ်ဆေးရုံအသစ် တည်နေရာသည် အခြား ဆေးရုံ(၁)ရုံနှင့် အနည်းဆုံး(၁၀)မိုင်ကွာဝေးခြင်း၊ ရေလမ်းခရီးဖြင့် အနည်းဆုံး(၁)နာရီ၊ ကုန်းလမ်း ခရီးဖြင့် အနည်းဆုံး (၂)နာရီ သွားလာရခြင်း (တောင်ပေါ်ဒေသမှအပ ဖြစ်ပါတယ်)၊ အိမ်ခြေနှင့် အိမ်ထောင်စုဦးရေ များပြားပြီး လူဦးရေသိပ်သည်းမှုများပြားခြင်း၊ လုံခြုံမှုကောင်းမွန်ခြင်း၊ လမ်းပန်း ဆက်သွယ်ရေးအရမြို့နယ်ဆေးရုံ သို့မဟုတ် အထက်အဆင့် ဆေးရုံများသို့ သွားလာရန် ခက်ခဲသော နယ်မြေမှ လူနာများအတွက် အလွယ်တကူ လာရောက်နိုင်သောနေရာဖြစ်ခြင်း၊ ကျေးလက်ကျန်းမာရေး ဌာနမှ အနီးအနားရှိဆေးရုံများသို့ လွှဲပို့သော လူနာများခြင်း စသည့်အချက်များ မူတည်၍ ဖွဲ့စည်းပုံ အဆိုပြုရန် ဆောင်ရွက်ရပါတယ်။ တိုက်နယ်ဆေးရုံများ ဖွင့်လှစ်ခြင်းများကို ဦးစားပေးအစီအစဉ်အတိုင်း နှစ်စဉ် လျာထား ဆောင်ရွက်လျက်ရှိကြောင်း တင်ပြလိုပါတယ်။ ထိုကဲ့သို့ အခြေခံမူများ သတ်မှတ်ထားသော်လည်း လမ်းပန်းဆက်သွယ်ရေး အလွန်ခက်ခဲသောဒေသ (ဥပမာ - ချင်းပြည်နယ်)အတွက် အဆိုပါ သတ်မှတ် ချက်များကို ဖြေလျှော့ပြီး တိုင်းဒေသကြီး၊ ပြည်နယ် ပြည်သူ့ကျန်းမာရေးဦးစီးဌာန၏ တင်ပြချက်၊ ပြည်သူလူထု၏ လိုအပ်ချက်နှင့် လွှတ်တော်ကိုယ်စားလှယ်များ၏ တင်ပြချက်အပေါ်မူတည်၍ ဦးစားပေးအစီအစဉ်များဖြင့် တိုက်နယ်ဆေးရုံများကို ဖွင့်လှစ်ပေးလျက်ရှိပါတယ်။ ထိုသို့ ဖွင့်လှစ် ပေးပြီးပါက ကျန်းမာရေးဝန်ကြီးဌာနမှ စံကိုက်တိုက်နယ်ဆေးရုံ အဆင့်မီအဆောက်အအုံများ ဆောက်လုပ် ပေးရခြင်း၊ ဝန်ထမ်းများနှင့် လိုအပ်သောဆေးဝါးများ ပြန်လည်ဖြည့်တင်းပေးရပါတယ်။ သို့ဖြစ်ပါ၍ ဝန်ကြီးဌာန၏ ရန်ပုံငွေခွဲဝေရရှိမှုအပေါ်မူတည်၍ ဦးစားပေးအစီအစဉ်အလိုက် တိုးချဲ့ဖွင့်လှစ်ရခြင်း ဖြစ်ပါကြောင်း တင်ပြလိုပါတယ်။ ပြည်သူ့ကျန်းမာရေးဦးစီးဌာနအနေဖြင့် ကျေးလက်ကျန်းမာရေးဌာနများ၊ ကျေးလက် ကျန်းမာရေးဌာန(ခွဲ)များ တိုးချဲ့ဖွင့်လှစ်ခွင့်ရရှိစေရန် ဆောင်ရွက်လျက်ရှိရာ ချင်းပြည်နယ်အတွက် ၂၀၁၇-၂၀၁၈ ဘဏ္ဍာရေးနှစ်တွင် ကျေးလက်ကျန်းမာရေးဌာန(၈)ခုနှင့် ကျေးလက်ကျန်းမာရေးဌာန (ခွဲ) (၆)ခုအား စီမံကိန်းနှင့် ဖွဲ့စည်းပုံစိစစ်ရေးအဖွဲ့သို့ အဆိုပြု တင်ပြထားပြီး ဖြစ်ပါတယ်။ ၂၀၁၈၂၀၁၉၊ ၂၀၁၉-၂၀၂၀ ဘဏ္ဍာရေးနှစ်တွင်လည်း ကျေးလက်ကျန်းမာရေးဌာန(၆)ခုနှင့် ကျေးလက် ကျန်းမာရေးဌာန(ခွဲ) (၈)ခုအား ဖွဲ့စည်းပုံခွင့်ပြုမိန့်ရရှိစေရန် စီစဉ်ဆောင်ရွက်ပေးသွားမှာ ဖြစ်ပါတယ်။ ကုသရေးဦးစီးဌာနအနေနှင့်လည်း ၂၀၁၈-၂၀၁၉ ဘဏ္ဍာရေးနှစ်တွင် (၂၅)ခုတင်ဆံ့ ဆေးရုံ (၂)ရုံအား ခုတင်(၅၀)ဆံ့ဆေးရုံအဖြစ်သို့ တိုးမြှင့်ဖွင့်လှစ်ပေးခဲ့ပါတယ်။ တီးတိန်မြို့နယ်တွင် ခုတင်(၁၀၀)ဆံ့ ဆေးရုံ(၁)ရုံ၊ ထုတ်လိုင်တိုက်နယ်ဆေးရုံ၊ လိုင်တုံးတိုက်နယ်ဆေးရုံ၊ တီးထန်တိုက်နယ်ဆေးရုံ စုစုပေါင်း ဆေးရုံ(၄)ခု ဖွင့်လှစ်ထားပါတယ်။ လွှတ်တော်ကိုယ်စားလှယ်ကြီးတင်ပြသော ဖူနွမ်းကျေးရွာသည် တီးတိန်မြို့နယ်ရှိ ဗန်းတဲ့ ကျေးလက်ကျန်းမာရေးဌာနအောက်တွင်ရှိသော ကျေးလက်ကျန်းမာရေးဌာန(ခွဲ)တစ်ခုဖြစ်ပြီး သားဖွား ဆရာမ(၁)ဦး၊ ကြီးကြပ်(၂)ဦးခန့်ထား၍ ကျေးရွာပေါင်း(၈)ရွာ၊ အိမ်ခြေပေါင်း(၁၁၃၃)အိမ်၊ လူဦးရေ ပေါင်း(၇၆၆၀) ဦးအား ကျန်းမာရေးစောင့်ရှောက်မှု လွှမ်းခြုံ ပေးလျက်ရှိပါတယ်။ ၎င်းကျေးရွာသည် ထုတ်လိုင်တိုက်နယ်ဆေးရုံနှင့် ၁၅ မိုင်၊ ကားလမ်းဖြင့် ၂ နာရီ၊ တီးတိန်မြို့နယ်ဆေးရုံနှင့် ၂၁ မိုင်၊ ကားလမ်းဖြင့် (၁)နာရီခွဲ သွားလာရပါတယ်။ သို့ဖြစ်ပါ၍ လူဦးရေလွှမ်းခြုံမှုအနေအထားအရ ဖူနွမ်းကျေးလက်ကျန်းမာရေးဌာန(ခွဲ)အား တိုက်နယ်ဆေးရုံအဖြစ်သို့ တိုက်ရိုက်တိုးမြှင့်ခြင်းမပြုဘဲ ကျေးလက်ကျန်းမာရေးဌာန(ခွဲ)မှ ကျေးလက်ကျန်းမာရေးဌာနအဖြစ် စတင်ဖွင့်လှစ်နိုင်ရန် ချင်းပြည်နယ် ပြည်သူ့ကျန်းမာရေးဦးစီးဌာနနှင့် ညှိနှိုင်းဆောင်ရွက်လျက်ရှိပါတယ်။ ချင်းပြည်နယ်အတွက် ကျေးလက်ကျန်းမာရေးဌာနနှင့် လူဦးရေအချိုးမှာ ၁၆၄၆၉ ဖြစ်ပြီး ကျေးလက်ကျန်းမာရေးဌာန(ခွဲ)နှင့် လူဦးရေအချိုးမှာ ၁၁၄ရရ ဖြစ်ပါတယ်။ မြန်မာနိုင်ငံတစ်နိုင်ငံလုံး တွင်မူ ကျေးလက်ကျန်းမာရေးဌာန၏ လူဦးရေအချိုးမှာ ၁၂၈၉၂၀ ဖြစ်ပြီး ကျေးလက် ကျန်းမာရေးဌာန(ခွဲ)နှင့် လူဦးရေအချိုးမှာ ၁၆၈၁၀ ဖြစ်ပါတယ်။ သို့ဖြစ်ပါ၍ ပျမ်းမျှခြင်းအားဖြင့် ချင်းပြည်နယ်တွင် ကျေးလက်ကျန်းမာရေးဌာနတစ်ခုလျှင် လူဦးရေ(၆၄၆၉)ဦးနှင့် ကျေးလက် ကျန်းမာရေးဌာန(ခွဲ)တစ်ဌာနလျှင် လူဦးရေ(၁၄၇၇)ဦးနှုန်းဖြင့် စောင့်ရှောက်ပေးလျက်ရှိရာ အခြေခံ မူတွင် သတ်မှတ်ထားသော လူဦးရေအောက် များစွာလျော့နည်းနေကြောင်း တွေ့ရှိရမှာဖြစ်ပါတယ်။ ကျန်းမာရေးနှင့် အားကစားဝန်ကြီးဌာနသည် သတ်မှတ်ထားသော မူဘောင်များကို ဖြေလျှော့၍ လျော့နည်းနေကြောင်းလျက်ရှိရ ထားပါကြောင်း တင်ပြကြီးဌာနသည် ကျန်းမာရေးဦးစီးဌာနအနေနဲ့ ဒေသအလိုက် လိုအပ်ချက်အရ တိုက်နယ်ဆေးရုံများအား ဖြေလျှော့ဖွင့်လှစ်ပေးလျက် ရှိနေပါတယ်။ ဆေးထိုးခွင့်ရ ကျန်းမာရေးဝန်ထမ်းများ ခန့်ထားရေးနှင့် ပတ်သက်၍ သားဖွားဆရာမများအနေနှင့် ၎င်းတို့၏ လုပ်ငန်းတာဝန်များနှင့်သက်ဆိုင်သော တိုးချဲ့ ကာကွယ်ဆေးထိုးခြင်း၊ သားဆက်ခြားဆေးထိုးခြင်းများကို ထိုးခွင့်ပြု ထားပါတယ်။ ကျန်းမာရေးမှူးများ အနေနှင့် မြွေဆိပ်ဖြေဆေးများထိုးနိုင်ခြင်း၊ အရေးပေါ်လူနာများအား လိုအပ်သလို ကုသမှုပေးခြင်း တို့ကို ခွင့်ပြုပေးထားပါတယ်။ ၎င်းတို့၏ ကျန်းမာရေးစောင့်ရှောက်မှုထက် ပိုမိုလိုအပ်လာပါက အထက်အဆင့်သို့ လွှဲပြောင်းပေးရမှာဖြစ်ပါကြောင်း လုပ်ငန်းတာဝန်များကို ချမှတ်ပြီးတော့ ကျန်းမာရေးနှင့် အားကစားဝန်ကြီးဌာနအနေနဲ့ ဆောင်ရွက်လျက်ရှိနေပါတယ်။ ကျန်းမာရေးဌာန၏ လူဦးရေလွှမ်းခြုံ စောင့်ရှောက်နိုင်မှုနှင့် အထက်အဆင့်သို့ လွှဲပြောင်းနိုင်မှုတို့သည် လမ်းပန်း ဆက်သွယ်ရေး အခြေအနေပေါ်တွင်လည်း မူတည်လျက်ရှိရာ နောင်တွင် လမ်းပန်းဆက်သွယ်ရေး ကောင်းမွန်လာသည်နှင့်အမျှ ကျန်းမာရေးဌာန(ခွဲ)များ၏ လွှမ်းခြုံနိုင်မှုမှာ ပိုမိုတိုးတက်လာနိုင်မည် ဖြစ်ပါကြောင်း ပြန်လည်ဖြေကြားအပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းလာရောက် ဖြေကြားပေးတဲ့ ကျန်းမာရေးနှင့် အားကစားဝန်ကြီး ဌာန၊ ဒုတိယဝန်ကြီး မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
</section>
<section value = 'Bill'>	
<bill>
<title>အမျိုးသားလွှတ်တော်က အတည်ပြုပြီး ပေးပို့ထားသော၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ်(၆)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို ဒုတိယအကြိမ် အမျိုးသားလွှတ်တော် ပဉ္စမ ပုံမှန်အစည်းအဝေး (၃၇)ရက်မြောက် ၃ - ၈ -၂၀၁ရ ရက်နေ့တွင် ပြင်ဆင်ချက်ဖြင့် အတည်ပြုပြီး ပြည်သူ့လွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်က ပြင်ဆင်ချက်ဖြင့် အတည်ပြုပြီး ပေးပို့ထားသော ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပြန်လည်ပေးပို့လာသော ပြင်ဆင် ချက်ကို ဆွေးနွေးရန် လွှတ်တော်ကိုယ်စားလှယ်(၆)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ လွှတ်တော်ကိုယ်စားလှယ်များအနေနဲ့ ဆွေးနွေးတဲ့အခါ ဥပဒေကြမ်းကိုဆွေးနွေးတာဖြစ်တဲ့ အတွက် မိမိဆွေးနွေးလိုတဲ့ အပိုဒ်၊ အပိုဒ်ခွဲများကို တိတိကျကျ၊ ထိထိမိမိ လိုရင်း ဆွေးနွေးဖို့နဲ့ မလိုလားတဲ့အချက်၊ ထိခိုက်မယ့်အချက်များကို ထည့်သွင်းမဆွေးနွေးဖို့ ကြိုတင်အသိပေးပါတယ်။ ပထမဦးစွာ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း ဆွေးနွေး နိုင်ပါပြီ။</speech>
<speech><mp id='1208'>ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ ကချင် ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း ပဲ ဖြစ်ပါတယ်။ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်၏ အတည်ပြုချက်ဇယားနှင့် သက်ဆိုင်တာကို ဆွေးနွေးဖို့ Power Point အသုံးပြုခွင့် တောင်းခံအပ် ပါတယ်။ အခန်း(၁) ရဲ့ အပိုဒ်(၁)ကို မူလအဆိုပြုချက်အတိုင်းမဟုတ်ဘဲ ပြည်သူ့လွှတ်တော်ရဲ့ အဆို ပြုချက်အတိုင်းပဲ ထားသင့်ပါတယ်။ အခန်း(၅)၊ အပိုဒ်(၁၅) ပြည်သူ့ လွှတ်တော်ရဲ့ ပြင်ဆင်ချက်ဖြစ်တဲ့ ရာခိုင်နှုန်းဖြင့် ခွဲဝေထားသည့်စနစ်ဖြင့် လုပ်ကိုင်ရမည်ဖြစ်ပြီး နိုင်ငံတော်က (၄၀) ရာခိုင်နှုန်းထက် မနည်းသော ထုတ်လုပ်ခံစားမှုရရှိစေရမည်လို့ ထပ်မံဖြည့်စွက် ပြင်ဆင်လိုပါတယ်။ အကြောင်းကတော့ မြန်မာပြည်ရဲ့ ကျောက်မျက်ရတနာများဟာ ကမ္ဘာပေါ်မှာ အခြားဒေသတွေမှာ တွေ့ရခဲလို့ နိုင်ငံတော် အနေနဲ့ ထိုက်ထိုက်တန်တန်ရထိုက်သလို ဆိုင်ရာဌာနတွေရဲ့ လက်ရှိ ရှုပ်ထွေးခက်ခဲလှတဲ့ စီမံခန့်ခွဲမှုတွေကို လွယ်ကူမြန်ဆန်စေဖို့ပဲ ဖြစ်ပါတယ်။ ဒါ့အပြင် လာဘ်ပေးလာဘ်ယူ အဆင့်ဆင့် လျော့ကျသွားနိုင်ပြီး ကျောက်မျက်လုပ်ငန်းတွေကို ကာကွယ်ပေးရာလည်းရောက်မှာ ဖြစ်ပါတယ်။ အခန်း(၅)၊ အပိုဒ်(၁၇)မှာ ပြည်နယ်လွှတ်တော်ကအဆိုပြုသော လူထုကိုယ်စားပြု အရပ်သား ရပ်မိရပ်ဖပုဂ္ဂိုလ်(၃)ဦးထက်မနည်းလို့ ပြင်ဆင်ဖြည့်စွက်လိုပါတယ်။ ထပ်မံဆွေးနွေးလိုတာကတော့ အခန်း(၆)၊ အပိုဒ် ၂၃ (ဂ)(၄) ပဲ ဖြစ်ပါတယ်။ Power Point မှာ ၂၂ ဖြစ်နေတာကို ကွန်ပျူတာရဲ့အမှား ဖြစ်တာမို့ ဥက္ကဋ္ဌကြီးမှတစ်ဆင့် ဥပဒေကြမ်းကော်မတီကို မေတ္တာရပ်ခံတင်ပြအပ်ပါတယ်။ အဲ့ဒါ ၂၃ (ဂ)(၄) ပါ။ ပြည်သူ့လွှတ်တော်မှ ပယ်ဖျက်ထားတာကို ထောက်ခံပါတယ်။ မူလဥပဒေ အဆိုပြုချက်မှာ ကျောက်မျက်ရတနာအရိုင်းကို မှတ်ပုံတင်အခွန်ဆောင်ပြီးတာနဲ့ ပြည်ပသို့ နိုင်ငံခြားသုံးငွေနဲ့ တင်ပို့ ရောင်းချခွင့်ဖြစ်ပြီး အမျိုးသားလွှတ်တော်ကတော့ မူလအဆိုပြုချက်အတိုင်းပဲဖြစ်ပေမယ့် ယခုလို ပယ်ဖျက်ထားခြင်းဖြင့် ကျောက်မျက်ခိုးထုတ်တာ၊ ဈေးနှိမ်ဝယ်ယူတာမျိုးတွေမှ ကင်းလွတ်နိုင်လို့ ယခုလို ပယ်ဖျက်တာကို ထောက်ခံရခြင်းပဲ ဖြစ်ပါတယ်။ နောက်ထပ် ပြည်သူ့လွှတ်တော်ရဲ့ ဖြည့်စွက်ချက်ဖြစ်တဲ့ Power Point မှာ ဖော်ပြထားတဲ့ အတိုင်း ခွင့်ပြုမိန့်ရရှိသူသည် လုပ်ကွက်အတွင်းမှ ကျောက်မျက်ရတနာမဟုတ်သော အခြားတွင်းထွက် သို့မဟုတ် သတ္တုဒြပ်ပေါင်းများ တွေ့ရှိပါက ဝန်ကြီးဌာနသို့ သတင်းပေးအပ်နှံရမည်ဆိုတဲ့ အခန်း ၆၊ အပိုဒ် ၂၆ မှာ ပြည်သူ့လွှတ်တော်ရဲ့ အသစ်ဖြည့်စွက်ချက်ကို လက်ခံပါတယ်။ လုပ်ကွက် မသမာမှု လျှောက်ထား ခြင်းမှ ကာကွယ်နိုင်ခြင်းအပြင် သဘာဝပတ်ဝန်းကျင် အလွန်အကျွံပျက်စီးမှု၊ ကျောက်မျက်မှောင်ခို ခိုးထုတ်ယူခြင်းတို့မှ ကာကွယ်နိုင်လို့ပဲ ဖြစ်ပါတယ်။ ပြည်သူ့လွှတ်တော်ရဲ့ အတည်ပြုပြဋ္ဌာန်းချက်ထဲက အခန်း(၈)၊ အပိုဒ် ၃၁ (က) နဲ့ ၃၂ (က) မှာ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့က ရွေးချယ်တာဝန်ပေးအပ်သူရဲ့ နောက်မှာ ဒေသခံဌာနေတိုင်းရင်းသားများနှင့် အခြားသင့်လျော်သူများပါဝင်သောလို့ဆိုပြီး ထပ်မံဖြည့်စွက်လို ပါတယ်။ ဒေသခံဌာနေတိုင်းရင်းသားများရဲ့ ကျွမ်းကျင်မှုနဲ့ ဒေသအလိုက် တန်ဖိုးဖြတ်မှုများ ပါဝင်စဉ်းစား နိုင်တဲ့အပြင် ၎င်းတို့ရဲ့ အတွေ့အကြုံ၊ ပညာနဲ့ အသက်မွေးဝမ်းကျောင်းနိုင်တဲ့ အခွင့်အရေးကိုလည်း ဖန်တီးပေးရာရောက်တဲ့အတွက် ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ နောက်ဆုံးအနေနဲ့ အခန်း(၁၄)၊ အပိုဒ် ၅၇(ဂ)မှာ ခွင့်ပြုမိန့်ရရှိတဲ့သူဟာ လုပ်ငန်းဆောင်ရွက်ရာဒေသအတွက် ကျန်းမာရေး၊ ပညာရေး၊ လမ်းပန်းဆက်သွယ်ရေးနဲ့ အခြားဖွံ့ဖြိုးတိုးတက်ရေး လုပ်ငန်းတွေအတွက် ရင်းနှီးမြှုပ်နှံမှုတန်ဖိုးရဲ့ (၂) ရာခိုင်နှုန်းထက်မနည်းကို ပြည်ထောင်စုအစိုးရထံမှာထက် သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရထံ ထူထောင်ထားရှိတာက ပိုပြီးသင့်လျော်တာမို့ ပြည်သူ့လွှတ်တော်အတိုင်းပဲ အတည် ပြုချင်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၂)မှ ဦးထွန်းထွန်းဦး ဆွေးနွေးနိုင်ပါပြီ။</speech>
<speech><mp id='1288'>နိုင်တဲ့အပြင် သာနေတိုင်းနှင့် အ ဦးထွန်းထွန်းဦး၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော ဥက္ကဋ္ဌကြီးနှင့်တကွ အားလုံးပဲမင်္ဂလာပါခင်ဗျား။ ကျွန်တော်က ဒီ ၂၀၁ရ ခုနှစ်၊ မြန်မာ့ကျောက်မျက် ရတနာဥပဒေကြမ်းကို ရေးဆွဲတင်သွင်းခဲ့တဲ့ အမျိုးသားလွှတ်တော် သယံဇာတနှင့် သဘာဝ ပတ်ဝန်းကျင်ထိန်းသိမ်းရေးကော်မတီဝင် ဦးထွန်းထွန်းဦး ဖြစ်ပါတယ်။ အခု ကျွန်တော်က ဒီ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာခြင်းနှင့် စပ်လျဉ်းပြီးတော့ ပုဒ်မ (၆)ခုကို ပြင်ဆင်ချက်အဆို တင်သွင်းပြီးတော့ ဆွေးနွေးသွား ပါမယ်။ ကျွန်တော့်အား Power Point အသုံးပြုခွင့်ပေးပါခင်ဗျား။ နံပါတ် (၁)အနေနဲ့ အခန်း(၅)၊ ပုဒ်မ ၁၂ ကျောက်မျက်ရတနာ တူးဖော်ထုတ်လုပ်ခြင်း လုပ်ငန်းကို လုပ်ကိုင်လိုသည့်ကုမ္ပဏီသည် အသင်းအဖွဲ့စည်းမျဉ်းအရလည်းကောင်းဆိုတဲ့ စာသား နေရာမှာ ကုမ္ပဏီသည် ဖွဲ့စည်းပုံအခြေခံစည်းမျဉ်းအရလည်းကောင်းလို့ ပြင်ဆင်လိုတာ ဖြစ်ပါတယ်။ ကျိုးကြောင်းဖော်ပြချက်အနေနဲ့တော့ ၂၀၁ရ ခုနှစ်မှာ အသစ်ပြဋ္ဌာန်းလိုက်တဲ့ မြန်မာနိုင်ငံ ကုမ္ပဏီများ ဥပဒေအရ ကုမ္ပဏီတစ်ခုစီတွင် ဖွဲ့စည်းပုံအခြေခံစည်းမျဉ်းတစ်ခုစီ ရှိရမယ်လို့ပါရှိပါတယ်။ အဲဒီလို ပြဋ္ဌာန်းထားတဲ့အတွက် ထိုဥပဒေနဲ့ စကားရပ်ညီညွတ်စေရန်အတွက် ဖွဲ့စည်းပုံအခြေခံစည်းမျဉ်းဆိုတဲ့ စကားကို ပြောင်းလဲလိုတာဖြစ်ပါတယ်။ နံပါတ်(၂)အနေနဲ့ အခန်း(၆)၊ ပုဒ်မ ၂၃ ပြည်သူ့လွှတ်တော်ရဲ့ အဆိုပြုချက်ဖြစ်တဲ့ ပုဒ်မ ၂၃ (ဂ)(၄)မှာ ပြည်ထောင်စုအစိုးရအဖွဲ့၏ ခွင့်ပြုချက်ရယူ၍ ဝန်ကြီးဌာန၏ ကြီးကြပ်မှုဖြင့် ကျင်းပပြုလုပ် သော ကျောက်မျက်ရတနာပြပွဲများတွင်လည်း နိုင်ငံခြားသုံးငွေဖြင့် ရောင်းချတင်ပို့ခွင့်ရှိသည်ဆိုတဲ့ စာသားနေရာမှာ နိုင်ငံခြားသုံးငွေဖြင့် ရောင်းချခွင့်၊ ပြည်ပသို့တင်ပို့ခွင့်ရှိသည်လို့ ပြောင်းလဲလိုတာ ဖြစ်ပါတယ်။ ကျိုးကြောင်းဖော်ပြချက်အနေနဲ့ကတော့ မူလ အမျိုးသားလွှတ်တော်က အဆိုပြုထားတဲ့ ပုဒ်မ ၂၂(ဂ)(၄)မှာက ပြည်ပသို့ နိုင်ငံခြားသုံးငွေဖြင့် တင်ပို့ရောင်းချခွင့်ရှိသည်ဆိုတဲ့ပုဒ်မကို ပြည်သူ့ လွှတ်တော်က ပယ်ဖျက်ထားတဲ့အတွက် ဒီ ပုဒ်မထဲမှာ ကျောက်မျက်ရတနာအရိုင်းကို နိုင်ငံခြား သုံးငွေဖြင့် ပြည်ပသို့ရောင်းချခွင့်၊ တင်ပို့ခွင့်ရှိတာကို ဖော်ပြပေးဖို့လိုအပ်တဲ့အတွက် ဖြစ်ပါတယ်။ နောက်(၃)အနေနဲ့ကတော့ အခန်း(၆)၊ ပုဒ်မ ၂၃ ကျောက်မျက်ရတနာ အချောထည်ကို လည်းကောင်း၊ လက်ဝတ်ရတနာကိုလည်းကောင်း၊ ကျောက်မျက်ရတနာဖြင့်ပြုလုပ်သော ပစ္စည်းကို လည်းကောင်းဆိုပြီးတော့ ပြည်ထောင်စုလွှတ်တော်က အဆိုပြုထားပါတယ်။ အဲဒါကိုတော့ ပုဒ်မရဲ့ နံပါတ်ကိုပြောင်းပြီးတော့ ပုဒ်မ ၂၄ ခွင့်ပြုမိန့်ရရှိသူနှင့် လိုင်စင်ရရှိသူတို့သည် ကျောက်မျက်ရတနာ အချောထည်ကိုလည်းကောင်း၊ လက်ဝတ်ရတနာကိုလည်းကောင်း၊ ကျောက်မျက်ရတနာဖြင့်ပြုလုပ်သော ပစ္စည်းကိုလည်းကောင်းဆိုပြီး ပြင်လိုပါတယ်။ ဘာလို့လဲဆိုတော့ ဒီပုဒ်မ ၂၃ တစ်ခုလုံးဟာ တူးဖော် ထုတ်လုပ်ရရှိသော ကျောက်မျက်ရတနာအရိုင်းနဲ့ပဲ ပတ်သက်တဲ့အကြောင်းကို ပုဒ်မ ၂၃ ရဲ့ခြေဆင်းမှာ ဖော်ပြထားတဲ့အတွက် ပုဒ်မ ၂၃ မှာ (ဃ)ဆိုပြီးတော့ ကျောက်မျက်ရတနာ အချောထည်နဲ့ လက်ဝတ် ရတနာကို ပြောလာတဲ့အတွက် ပုဒ်မ ၂၃ ရဲ့အောက်မှာ ထည့်လို့မရပါဘူး။ သီးခြားပုဒ်မတစ်ခုအနေနဲ့ပဲ သပ်သပ်ထည့်ပြီးတော့ ဖော်ပြရမှာဖြစ်တဲ့အတွက် ယခုလို အဆိုပြု ရခြင်း ဖြစ်ပါတယ်။ နံပါတ်(၄) နဲ့ (၅)ကတော့ အခန်း(၆)၊ ပုဒ်မ ၃၀(ခ)(၄) နဲ့ (ဂ)၃ ကတော့ ကျွန်တော်တို့ ခုနလိုပဲ ရောင်းချတင်ပို့ခွင့်ရှိသည် ဆိုသည့် စာသားနေရာမှာ ရောင်းချခွင့်၊ ပြည်ပသို့တင်ပို့ခွင့် ရှိသည်လို့ ပြောင်းလဲလိုတာ ဖြစ်ပါတယ်။ ဒီ ပုဒ်မ (၂)ခုကလည်း ရှေ့က ကျွန်တော် အဆိုပြု တင်ပြ ခဲ့တဲ့ ပုဒ်မ ၂၃ (ဂ)(၄)လိုပဲ နိုင်ငံခြားသုံးငွေနှင့် ပြည်ပသို့ရောင်းချခွင့်၊ တင်ပို့ခွင့်ရှိတာကို ရှင်းလင်း ဖော်ပြပေးဖို့ လိုအပ်လို့ဖြစ်ပါတယ်။ နောက်ဆုံး နံပါတ်(၆) အခန်း(၁၃)၊ ပုဒ်မ ၅၁ မှာ ပြည်သူ့လွှတ်တော်ရဲ့ အဆိုပြုချက်ဖြစ်တဲ့ မည်သူမဆို ကျောက်မျက်ရတနာ တူးဖော်ထုတ်လုပ်ခြင်းလုပ်ငန်းကို ခွင့်ပြုမိန့်မရရှိဘဲ လုပ်ကိုင် ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို အနည်းဆုံး ၁ နှစ်မှ အများဆုံး ၅ နှစ်အထိ ထောင်ဒဏ်ချမှတ်ရမည်ဆိုတဲ့ စာသားနေရာမှာ ၃ နှစ်မှ အများဆုံး ရ နှစ်အထိလို့ ပြန်လည်ပြောင်းလဲ လိုတာပါ။ ဒါကတော့ ပြစ်မှုနှင့် ပြစ်ဒဏ်မျှတအောင် အမျိုးသားလွှတ်တော်က မူလအဆိုပြု ထားတဲ့ ၃ နှစ်မှ ရ နှစ်အထိဆိုတာကို ပြန်လည်ထားရှိစေလိုပါတယ်။ ၁၉၉၅ ခုနှစ်၊ မြန်မာ့ကျောက်မျက်ရတနာ မူလဥပဒေမှာဆိုရင် ရ နှစ်မှ အများဆုံး ၁၅ နှစ်အထိကို ပြဋ္ဌာန်းထားခဲ့တာပါ။ ပြစ်မှုနှင့် ထိုက်သင့်တဲ့ ပြစ်ဒဏ်ဖြစ်အောင် ယခုလိုပြင်ဆင်ဖို့ အဆိုပြု ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၄)မှ ဦးဟန်ဝင်းသိန်း ဆွေးနွေးနိုင်ပါပြီ။</speech>
<speech><mp id='1256'>ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၄)က အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း ဖြစ်ပါတယ်။ ၂၀၁ရ ခုနှစ် မြန်မာ့ကျောက်မျက်ရတနာ ဥပဒေမူကြမ်းမှာ ပြင်ဆင်ချင်တဲ့ အပိုဒ်ကတော့ ပုဒ်မ ၂(တ)၊ ပုဒ်မ ၂(ထ)၊ ပုဒ်မ ၉(က)၊ ပုဒ်မ ၁၀၊ ပုဒ်မ ၁၈(က)၊ ပုဒ်မ ၁၈(ဃ)၊ ပုဒ်မ ၂၂(ဂ)တို့ပဲ ဖြစ်ပါတယ်။ ပုဒ်မ ၂(တ)မှာတော့ အမည်နဲ့ အဓိပ္ပာယ်ဖော်ပြခန်း ဖြစ်ပါတယ်။ အခန်း(၁) ကပေါ့။ အသေးစားတူးဖော်ထုတ်လုပ်ခြင်းဆိုသည်မှာ ရင်းနှီးမြှုပ်နှံမှုနှင့် ကုန်ကျစရိတ်မများသည့် စီးပွားရေး လုပ်ငန်းအဖြစ် ရတနာနယ်မြေ၌ (၃)ဧကထက်မပိုသော လုပ်ကွက်အကျယ်အဝန်းအတွင်း ဥပဒေအရ ထုတ်ပြန်သည့် နည်းဥပဒေများအဖြစ် သတ်မှတ်ထားသော တူးဖော်မှုနည်းစနစ်နှင့် စက်ယန္တရားတို့ အသုံးပြု၍ (၂)နှစ်အထိ ကျောက်မျက်ရတနာ တူးဖော်ထုတ်လုပ်ခြင်းကို ဆိုသည်လို့ ပြင်ဆင်ချင် ပါတယ်။ ပြည်သူ့လွှတ်တော်ရဲ့ ပြင်ဆင်ချက်မှာ ရတနာနယ်မြေ သို့မဟုတ် ရတနာနယ်မြေ ပြင်ပ ဧရိယာ၌ ဆိုတဲ့စကားရပ် ပါ ပါတယ်။ အဲဒီတော့ ရတနာနယ်မြေပြင်ပဆိုတဲ့စကားရပ်ဟာ နေရာ အားလုံးမှာဖြစ်နိုင်ပါတယ်။ ကျွန်တော်တို့ ဘုရားစေတီတွေ၊ သာသနာရေးရဲ့ အထွဋ်အမြတ်ထားရာ နေရာတွေ၊ သာသနာ့နယ်မြေတွေ ပြီးတော့ မြို့တွေ၊ လမ်းတွေ၊ အထင်ကရတိုက်တာအဆောက်အအုံတွေနဲ့ ရှေးဟောင်းယဉ်ကျေးမှုအမွေအနှစ်တွေ မည်သည့်နေရာမဆို ဖြစ်နိုင်ပါတယ်။ ပြီးတော့ လူတွေရဲ့ လောဘဆိုတာကလည်း အရမ်းကြောက်ဖို့ကောင်းပါတယ်။ အဲဒီတော့ ဒီလောဘကြောင့်ပဲ ကျွန်တော်တို့ သတ်ကြ၊ ဖြတ်ကြ၊ စစ်တွေဖြစ်ကြတာပေါ့။ ဒါ့ကြောင့် ရတနာနယ်မြေပြင်ပ ဆိုတဲ့စကားရပ်ကို ပယ်ဖျက် လိုခြင်း ဖြစ်ပါတယ်။ နောက်တစ်ခုက ကျွန်တော် ပုဒ်မ ၂(ထ) ဖြစ်ပါတယ်။ လက်လုပ်လက်စားတူးဖော်ထုတ် လုပ်ခြင်းဆိုသည်မှာ ရင်းနှီးမြှုပ်နှံမှုနှင့် ကုန်ကျစရိတ်နည်းပြီး တစ်နိုင်တစ်ပိုင်လုပ်နိုင်သော စီးပွားရေး အဖြစ် ရတနာနယ်မြေ၌ (၁)ဧကထက်မပိုသော လုပ်ကွက်အကျယ်အဝန်းအတွင်း၌ ဥပဒေအရ ထုတ်ပြန်သည့် နည်းဥပဒေဖြင့်သတ်မှတ်ထားသော နည်းစနစ်နှင့် စက်ယန္တရားတို့အသုံးပြု၍ (၁)နှစ် အထိ ကျောက်မျက်ရတနာတူးဖော်ထုတ်လုပ်ခြင်းကို ဆိုသည်ဆိုတာ ပြင်ချင်ပါတယ်။ ဘာလို့လဲ ဆိုတော့ အမည်နှင့် အဓိပ္ပာယ်ဖော်ပြချက် အခန်း(၁)နဲ့ ရှေ့ပုဒ်မနဲ့ညီအောင် ရှေ့နောက်ညီအောင် ပြင်ဆင်ရခြင်းဖြစ်ပါတယ်။ နောက်ပြီးတော့ ပုဒ်မ ၉ ရဲ့ (က)ပါ။ ပုဒ်မ ၉ က ဝန်ကြီးဌာနသည်၊ (က) ကျောက်မျက် ရတနာတူးဖော်ထုတ်လုပ်ခြင်းလုပ်ငန်းကို လုပ်ကိုင်ခွင့်ပြုရန်အလို့ငှာ ရတနာနယ်မြေအတွင်း ကျောက်မျက် ရတနာ တူးဖော်နိုင်သည့်နေရာများကို တိုင်းဒေသကြီး သို့မဟုတ် ပြည်နယ်အစိုးရ၏ သဘောထား မှတ်ချက်ဖြင့် အလတ်စားကျောက်မျက်ရတနာလုပ်ကွက်များအဖြစ် သတ်မှတ်ရမည်လို့ ပြင်ဆင်ချင် ပါတယ်။ ဘာလို့လဲဆိုတော့ ပြည်သူ့လွှတ်တော်ရဲ့ ပြင်ဆင်ချက်မှာ တိုင်းဒေသကြီး သို့မဟုတ် ပြည်နယ် အစိုးရအဖွဲ့နှင့် ညှိနှိုင်း၍ဆိုတဲ့စကားရပ်အရ ညှိနှိုင်းလို့အဆင်မပြေဘူးဆိုရင်၊ သဘောမတူဘူးဆိုရင် ဝန်ကြီးဌာနက လုပ်ကွက်ချထားပေးခွင့် မရှိဘူးဖြစ်နေပါတယ်။ ပြီးတော့လည်း အသေးစားနဲ့ အလတ်စားလုပ်ကွက်နှင့် လုပ်ပိုင်ခွင့်၊ ရပိုင်ခွင့်တို့ကို တိုင်းဒေသကြီးနှင့် ပြည်နယ်ကို ဥပဒေအရ ပေးအပ်ထားပြီးဖြစ်တဲ့အတွက် ပြည်ထောင်စုက လုံးဝလုပ်ပိုင်ခွင့်မရှိဘဲ ဖြစ်သွားနိုင်ပါတယ်။ အဲဒီတော့ အခြေခံဥပဒေနဲ့လည်း ညီညွတ်မှုမရှိပါဘူး။ ဒါ့ကြောင့် တိုင်းဒေသကြီး သို့မဟုတ် ပြည်နယ် အစိုးရအဖွဲ့၏ သဘောထားမှတ်ချက်ဖြင့်ဆိုတဲ့စကားရပ်ဖြင့် အစားထိုးပြင်ဆင်ချင်တာပါ။ နောက်တစ်ခုက ပုဒ်မ ၁၀ ပါ။ ပြည်သူ့လွှတ်တော်က အသစ်ဖြည့်စွက်ထားတဲ့ ပုဒ်မကို ပယ်ဖျက်ချင်ပါတယ်။ ဘာလို့လဲဆိုတော့ အဲဒီပုဒ်မမှာ ဝန်ကြီးဌာနသည် နိုင်ငံတော်လုပ်ငန်းဖြင့် လုပ်ကိုင်ရန် လိုအပ်ပါက ပြည်ထောင်စုအစိုးရအဖွဲ့ သဘောတူညီချက်ဖြင့် သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရနှင့်ပူးပေါင်း၍ နိုင်ငံတကာအဆင့် စံချိန်စံညွှန်းများနှင့်အညီ အကောင်အထည်ဖော် ဆောင်ရွက်နိုင်သည်လို့ ဖော်ပြထားပါတယ်။ လက်တွေ့အားဖြင့် လုံးဝ အကောင်အထည်ဖော်လို့ မဖြစ်နိုင်တဲ့ပုဒ်မပါ။ အဲဒီပုဒ်မတည်သွားရင် ကျွန်တော်တို့ ကျောက်မျက် သယံဇာတ၊ သဘာဝပတ်ဝန်းကျင်ရော၊ လူမှုပတ်ဝန်းကျင်ရော အန္တရာယ်များပါတယ်။ ဘာလို့လဲဆိုတော့ ဝန်ကြီးဌာနက နိုင်ငံတော်ပိုင်လုပ်ငန်းလုပ်မယ်ဆိုရင် လုပ်ငန်းမလိုအပ်တဲ့ စက်ယန္တရားတွေ၊ နည်းပညာတွေပြီးတော့ ကျွမ်းကျင်လုပ်သားတွေနဲ့ ကျွမ်းကျင်ပညာရှင်တွေက သူတို့ဘယ်ကရနိုင်မလဲ ဆိုတာ ကျွန်တော်တို့ စဉ်းစားစရာဖြစ်ပါတယ်။ ပြီးတော့ ဝန်ကြီးဌာနကအမည်ခံပြီးတော့ ကုမ္ပဏီတွေကို ခိုင်းမှာလား။ လက်ရှိအခြေအနေမှာတောင်မှ ဝန်ကြီးဌာန၊ ကုမ္ပဏီတည်ဆဲဥပဒေက မထိန်းချုပ် နိုင်တာတွေရှိနေပါတယ်။ အဲဒီတော့ ဥပဒေအရ နိုင်ငံတော်ပိုင်လို့ ဖော်ပြထားပါတယ်။ နိုင်ငံတော်ပိုင် ဆိုတဲ့စကားအရ အဓိပ္ပာယ်အရမ်းကျယ်ပြန့်ပါတယ်။ ဒီတော့ ဖြစ်ပေါ်လာတဲ့ ဘေးထွက်ဆိုးကျိုးတွေ၊ အကျင့်ပျက်ခြစားမှုတွေ၊ သဘာဝပတ်ဝန်းကျင်ထိခိုက်မှုတွေနဲ့ သယံဇာတလေလွင့်ဆုံးရှုံးမှုတွေကို ဘယ်သူကစောင့်ကြည့်ထိန်းညှိနိုင်မလဲ။ နိုင်ငံတော်ဆိုတဲ့စကားအရ အရေးယူလို့ မရနိုင်တော့ဘဲ နောက်ကွယ်မှာ ကြိုက်သလိုလုပ်နိုင်၊ ထင်တိုင်းကြဲနိုင်တဲ့ ဂယ်ပေါက်တစ်ခု ဖွင့်ထားသလို ဖြစ်နိုင်တဲ့ အတွက် အရမ်းအန္တရာယ်များပါတယ်။ ပြီးတော့ ဒီမိုကရေစီနိုင်ငံတွေမှာ အစိုးရက ကိုယ်ပိုင်စီးပွားရေး မလုပ်ကြတော့ဘဲနဲ့ စီးပွားရေးရဲ့ အခင်းအကျင်းနဲ့ လုံခြုံချောမွေ့အောင်ပဲ ကျွန်တော်တို့ ဖန်တီးပေးကြ ရတာပါ။ အစိုးရကိုယ်တိုင်က စီးပွားရေးလုပ်မယ်ဆိုရင် ကျွန်တော်တို့ ပိုးကောင်တွေ၊ ခြကောင်တွေ များပြားလာပြီးတော့ ပျက်စီးသွားနိုင်တဲ့အခြေအနေကို ရောက်နိုင်ပါတယ်။ ဒါကြောင့် ပုဒ်မ ၁၀ ကို ဖျက်လိုရခြင်းဖြစ်ပါတယ်။ နောက် ပုဒ်မ ၁၈(က) ပါ။ တိုင်းဒေသကြီး သို့မဟုတ် ပြည်နယ် ကျောက်မျက်ရတနာ လုပ်ကွက် စိစစ်ချထားရေးအဖွဲ့သည် ရတနာနယ်မြေ၌ အသေးစားတူးဖော်ထုတ်လုပ်ခြင်း သို့မဟုတ် လက်လုပ်လက်စား တူးဖော်ထုတ်လုပ်ခြင်းလုပ်ငန်း လုပ်ကိုင်ခွင့်ပြုသည့် နေရာဒေသများကို ဝန်ကြီး ဌာန၏ သဘောတူညီချက်ဖြင့် လုပ်ကွက်ချထားပေးရမည်လို့ ပြင်ဆင်ချင်ပါတယ်။ ဘာလို့လဲဆိုတော့ အမည်နဲ့ အဓိပ္ပာယ်ဖော်ပြချက် အခန်းမှာပါတဲ့ ပုဒ်မများနဲ့ ရှေ့နောက်ညီညွတ်အောင် ကျွန်တော် ပြင်ဆင်ရခြင်းဖြစ်ပါတယ်။ နောက် ပုဒ်မ ၁၈ ရဲ့ (ဃ) ပါ။ အသစ်ဖြည့်စွက်ချက်ကို ပယ်ဖျက်ချင်ပါတယ်။ ပြည်သူ့ လွှတ်တော်ရဲ့ အသစ်ဖြည့်စွက်ချက်မှာ ကျွန်တော်တို့ ကျောက်မျက်ရတနာဆိုတာ လက်ညှိုး၊ လက်မ အရွယ်လောက်မှ ကျွန်တော်တို့ ဒေါ်လာသန်းနဲ့ချီတဲ့ သဘာဝသယံဇာတ ဖြစ်ပါတယ်။ ရှာဖွေတူးဖော် စမ်းသပ်တိုင်းတာလို့ရတဲ့ဟာ မဟုတ်ပါဘူး။ သတ္တု ကိုသာလျှင် ကျွန်တော်တို့ စမ်းသပ်တိုင်းတာ တွက်ချက်ပြီးတော့ ဖြစ်မြောက်နိုင်စွမ်းနဲ့ ဘယ်လိုထုတ်မယ်ဆိုတာ ကျွန်တော်တို့ စီမံပြီးတော့ ထုတ်လုပ် ရတာပါ။ ကျောက်မျက်ရတနာက သတ္တုနဲ့ဖြစ်တည်ပုံချင်း၊ သဘာဝချင်း၊ အနေအထားချင်း၊ တန်ဖိုးချင်း လုံးဝကွဲပြားပါတယ်။ ကျောက်မျက်ရတနာကို ရှာဖွေတူးဖော်ခွင့်ပြုလိုက်မယ်ဆိုရင် တကယ့်တန်ဖိုးရှိတဲ့ ကျောက်မျက်ရတနာတွေ နိုင်ငံတော်က မရလိုက်ဘဲနဲ့ လူတစ်စုနဲ့လက်ဝါးရိုက်ပြီးတော့ ဆုံးရှုံးသွားနိုင် ပါတယ်။ ပြီးတော့လည်း နောက်ဆက်တွဲ ဘေးထွက်ဆိုးကျိုးအန္တရာယ်တွေ အများကြီး ဖြစ်ပေါ်လာနိုင် ပါတယ်။ ဒါကြောင့် ဒီရှာဖွေတူးဖော်တယ်ဆိုတဲ့ ပုဒ်မကို ကျွန်တော် ပယ်ဖျက်လိုခြင်း ဖြစ်ပါတယ်။ နောက်တစ်ခုက ပုဒ်မ ၂၂ (ဂ) - </speech>
<speech type='speaker'>ဆွေးနွေးချိန် ကုန်သွားပါပြီ။</speech>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ မြန်မာ့ ကျောက်မျက်ရတနာ ဥပဒေကြမ်းနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ တတိယနေ့ ၁၄-၁၁-၂၀၁၈ (ဗုဒ္ဓဟူးနေ့) အစည်းအဝေးတွင် ဆက်လက် ဆွေးနွေးသွားမှာ ဖြစ်ပါတယ်။</speech>
</bill>
</section>
</discussion>
<postface>
အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့ ရပ်နားကြောင်းနှင့် တတိယနေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို 
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး တတိယနေ့ကို ၂၀၁၈ ခုနှစ်၊ နိုဝင်ဘာလ ၁၄ ရက်(ဗုဒ္ဓဟူးနေ့) နံနက် ၁၀းဝဝ နာရီဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒုတိယနေ့ကို ၁၀၅၈ နာရီ ရပ်နားပါသည်။</speech></postface>
</transcript>
</doc>
 
