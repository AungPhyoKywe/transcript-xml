<doc>
<docinfo>
<docno>02-14-05.xml</docno>
<pdf>02-14-05.pdf</pdf>
<term value="02">ဒုတိယအကြိမ်</term>
<session value="14" />
<sittingday value="05" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့မှတ်တမ်း</title>
<date value='19-11-2019'>၁၃၈၁ ခုနှစ်၊ တန်ဆောင်မုန်းလပြည့်ကျော် ၈ ရက် (၂၀၁၉ ခုနှစ်၊ နိုဝင်ဘာလ ၁၉ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့ အစီအစဉ်ကို ၁၀:ဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုင်ပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော်(၁၄)ကြိမ်မြောက် ပုံမှန်အစည်းအဝေးရဲ့ ပဉ္စမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၃)ဦးရှိပြီး ဒီကနေ့ အစည်းအဝေးကို (၁၉၅)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၇.၄၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေးရဲ့ ပဉ္စမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီးဖြစ်ပါတယ်။ အဲဒီအစီအစဉ်တိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ဖြစ်ပါတယ်။</speech>
<speech><mp id="1283">ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့ ၁၉-၁၁-၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မကွေးတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးဝင်းအောင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)၊ မိခင်ဖြစ်သူ၏နာရေးကိစ္စ။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဒေါက်တာ မြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ဥပဒေကြမ်းပူးပေါင်းကော်မတီ လုပ်ငန်းများဆောင်ရွက်ရန်။ ဦးစိုင်းဝမ်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ခရိုင်မြေစစ် အစည်းအဝေး။ ဦးခွန်သိန်းဖေ၊ ရှမ်းပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ ကျန်းမာရေး။ ဒေါ်မေသန်းနွဲ့ ၊ ဧရာဝတီ တိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးလင်းတင်ဌေး၊ မွန်ပြည်နယ် မဲဆန္ဒနယ်အမှတ်(၄)၊ ဒေသဖွံ့ ဖြိုးရေး။ ဦးဇော်မင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)၊ ဥပဒေရေးရာ အစည်းအဝေးတက်ရောက်ရန်။ ဦးမင်းနိုင်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၂)၊ ကိုယ်တိုင်ဆောင်ရွက်ရန်။ ဒေါက်တာခင်မောင်ဝင်း၊ တနင်္သာရီတိုင်းဒေသကြီး မဲဆန္ဒနယ် အမှတ်(၁၁)၊ ကျန်းမာရေး။ ဦးနောင်နဂျာတန်၊ ကချင်ပြည်နယ် မဲဆန္ဒနယ်အမှတ်(၄)၊ ကျန်းမာရေး။ ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးမောင်ကျော်ဇံ၊ ရခိုင်ပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဦးဇွန်ဟေး၊ ချင်းပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေး။ ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)၊ ကမ္ဘာ့ရေအိမ်များနေ့ အခမ်းအနားတက်ရောက်ရန်။ ဦးသိန်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးဇော်မင်းလတ်(ခ) ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်နဲ့ ဦးရန်အောရ်၊ ချင်းပြည်နယ် မဲဆန္ဒနယ်အမှတ်(၂)၊ ဒေသဖွံ့ဖြိုးရေးတို့ပဲဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၅)ဦးနဲ့ ယနေ့ ခွင့်ပန်ကြားသူ (၂၃)ဦးဖြစ်ပြီး စုစုပေါင်း ခွင့်ပန်ကြားသူ(၂၈)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ဖြင့် တင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၅)ဦး ယနေ့ခွင့်ပန်ကြားသဖြင့် ခွင့်ပြုထားသူ(၂၃)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၈)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်က ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်လေးဦး မေးမြန်းသည့်မေးခွန်းများသည် ဆောက်လုပ်ရေး ဝန်ကြီးဌာန၊ ပြည်ထောင်စုဝန်ကြီးတစ်ဦးတည်းက ဖြေကြားမယ့် မေးခွန်းများဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ပြည်ထောင်စု ဝန်ကြီးက တစ်ခုချင်း ဖြေကြားပေးဖို့ဖြစ်ပါတယ်။</speech>
<title>ချင်းပြည်နယ်၊ မင်းတပ်မြို့နယ်၊ မင်းတပ် - ရှစ်- တွံလီ - ဒုတ် မှတစ်ဆင့် ဒုတ် - ခါရှိပ် - မကွီအိမ်နူး မြို့သို့ ဆက်သွယ်ထားသော ဆိုင်ကယ်လမ်းအား ကားလမ်းအဖြစ် အဆင့်တိုးမြှင့် ဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၈)မှ ဦးမာန်လောမောင်း မေးမြန်းဖို့ဖြစ်ပါတယ်။</speech>
<speech><mp id="1236">ဦးမာန်လောမောင်း၊ ချင်းပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာအပေါင်းနှင့်ပြည့်စုံကြပါစေလို့ နှုတ်ခွန်း ဆက်သ ဂါရဝပြုလိုက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၈)၊ မင်းတပ် မြို့နယ်မှ အမျိုးသားလွှတ်တော်ကိုယ်စားလှယ် ဦးမာန်လောမောင်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်၊ မင်းတပ်မြို့နယ်၊ မင်းတပ်-ရှစ်-တ္ထီလီ-ဒုတ် မှတစ်ဆင့် ဒုတ်-ခါရှိပ်-မကွာ အိမ်နူးမြို့သို့ ကိုယ်ထူကိုယ်ထဖြင့် ဖောက်လုပ်ထားသော မော်တော်ဆိုင်ကယ်လမ်းသည် သဘာဝအနေအထား အရ (၅)မိုင်ခန့်ပြန့်ပြူးကောင်းမွန်ပြီး (၁၅)မိုင်(၄)ဖာလုံအနက် (၁၀)မိုင်(၄)ဖာလုံသာ စက်ယန္တရား ဖြင့် ဖောက်လုပ်ရမှာဖြစ်ပါတယ်။ အဆိုပါလမ်းဟာ နဂိုလမ်းဟောင်းထက် (၁၃)မိုင်(၇)ဖာလုံခန့်ပို၍ သက်သာစေတာတွေ့ရှိရပြီး ကျေးရွာအုပ်စု (၁၀)အုပ်စုမှ အ.ထ.က၊ အ.ထ.က(ခွဲ)၊ အ.လ.က၊ အ.လ.က(ခွဲ)၊ မူလွန်၊ မူလတန်းကျောင်းစုစုပေါင်း(၂၆)ကျောင်းနှင့် ကျန်းမာရေးဌာနမှ တိုက်နယ် ဆေးရုံ(၁)ရုံ၊ ကျန်းမာရေး ဌာန (၂)ခု၊ ကျန်းမာရေးဌာနခွဲ(၃)ခုကိုလည်း အကျိုးပြုမည်ဖြစ်ပါတယ်။ အဆိုပါလမ်းဟာဆိုရင် မကွီအိမ်နူးမြို့နှင့် ဆက်စပ်လျက်ရှိတဲ့ ပလက်ဝမြို့နဲ့ မတူပီမြို့ များသို့ လွယ်ကူစွာ ဆက်သွယ်သွားလာနိုင်သော မြို့ချင်းဆက်လမ်းလည်း ဖြစ်ပါတယ်။ သို့ဖြစ်ပါ၍ ချင်းပြည်နယ်၊ မင်းတပ်မြို့နယ်၊ မင်းတပ်-ရှစ်-တ္ထီလီ-ဒုတ် မှတစ်ဆင့် ဒုတ်-ခါရှိပ်-မကွီအိမ်နူးမြို့သို့ မော်တော်ဆိုင်ကယ်လမ်းမှသည် မော်တော်ကားလမ်းအဆင့်သို့ တိုးမြှင့်ဖောက်လုပ်ရန် အစီအစဉ် ရှိ/မရှိကို မေးမြန်းလိုပါတယ်။ အားလုံးကို ကျေးဇူးတင်ပါတယ်။</speech>
<title>ပဲခူးတိုင်းဒေသကြီး၊ အုတ်ဖိုမြို့နယ်၊ အိုးသည်ကုန်း မြို့အဝင်လမ်းမကြီးအား လမ်းဦးစီးဌာနသို့ လွှဲပြောင်းပေးပြီး အဆင့်မြှင့်တင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် မေးမြန်းဖို့ဖြစ်ပါတယ်။</speech>
<speech><mp id="1274">ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်ကတော့ ပဲခူးတိုင်း ဒေသကြီး မဲဆန္ဒနယ်အမှတ်(၁၁)၊ မင်းလှ၊ မိုးညို၊ အုတ်ဖိုမြို့နယ်တို့မှ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့် ဖြစ်ပါတယ်။ ကျွန်တော်မေးမယ့်မေးခွန်းကတော့ ပဲခူးတိုင်း ဒေသကြီး အုတ်ဖိုမြို့နယ် အိုးသည်ကုန်းမြို့အဝင်လမ်းမကြီးကို လမ်းဦးစီးဌာနသို့ လွှဲပြောင်းပေး ပြီးတော့ အဆင့်မြှင့်တင်ပေးရန် အစီအစဉ်ရှိ/မရှိနဲ့ ပတ်သက်တဲ့မေးခွန်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ပဲခူးတိုင်းဒေသကြီး အနောက်ဘက်ခြမ်းမှာ ရန်ကုန်ပြည်လမ်းမကြီးကိုသွားတဲ့ ကတ္တရာလမ်းကနေပြီးတော့ အတွင်းဖက်ကို(၂)မိုင်စီဝင်ရတဲ့ နေရာ(၅)နေရာ ရှိပါတယ်။ အဲဒါတွေကတော့ ကျွန်းကလေးတာဆုံကနေပြီးတော့ လက်ပံတန်းမြို့ကိုတစ်ခု၊ အုတ်တွင်း တာဆုံကနေပြီးတော့ မင်းလှမြို့နယ်၊ စစ်ကိုင်းမြို့ကို သွားတဲ့လမ်းတစ်ခု၊ ဂုံညင်းတန်းတာဆုံကနေ အုတ်ဖိုမြို့နယ်၊ အိုးသည်ကုန်းမြို့ကိုသွားတဲ့ လမ်းတစ်ခု၊ သရက်တစ်ပင်တာဆုံကနေ မင်းလှမြို့ကို သွားတဲ့လမ်းတစ်ခုနဲ့ အုတ်ဖိုတာဆုံကနေ အုတ်ဖိုမြို့ကိုသွားတဲ့ လမ်းတစ်ခုရှိပြီးတော့ အားလုံးပေါင်း အနောက်ဘက်ကိုသွားတဲ့ (၂)မိုင်ခန့် ရှည်တဲ့လမ်းများရှိပါတယ်။ အဲဒီမှာ ပဲခူးတိုင်းဒေသကြီး၊ အုတ်ဖိုမြို့နယ်၊ အိုးသည်ကုန်းမြို့အဝင်လမ်းမကြီးဟာ ရှေးပဝေသဏီကတည်းက ဆောက်လုပ်ထားတဲ့ ကတ္တရာလမ်းဖြစ်ပါတယ်။ ဂုံညင်းတန်းတာဆုံ ကနေပြီးတော့ အိုးသည်ကုန်းမြို့အဝင် မီးရထားလမ်းအထိ အရှည်ပေပေါင်း(၁၂၃၆၀)ရှိပြီး လမ်း အကျယ်ကတော့ ပေ(၁၀၀)ရှိပါတယ်။ ဒီလမ်းကြီးကို ၁၉၉၅ ခုနှစ်မှာ ကတ္တရာလမ်းအဖြစ် သပြေကုန်းကျေးရွာအထိ ခင်းပြီးဖြစ်ပါတယ်။ ၂၀၁၅ ခုနှစ်မှာတော့ ကျန်တဲ့လမ်းအပိုင်းကို (၈)လက်မထု (၁၂)ပေအကျယ် ကွန်ကရစ်လမ်း ခင်းပေးခဲ့ပါတယ်။ ဒီ အိုးသည်ကုန်းမြို့အဝင်လမ်းမကြီးမှာ ဂုံညင်းတန်းကျေးရွာအုပ်စု၊ ရှမ်းရွာကျေးရွာအုပ်စု၊ လေးတဲကျေးရွာအုပ်စု၊ ကျွန်းကောက်ပင်ကျေးရွာ အုပ်စု၊ တင်းငုတ်ကြီးကျေးရွာအုပ်စုနဲ့ ကင်းမွန်းခြုံကျေးရွာအုပ်စု (၆)စုများမှ လူဦးရေပေါင်း (၁၆၁၈၂)ဦးဟာ ဒီလမ်းကြီးကို အမှီပြုပြီးတော့ အမြို့မြို့အရွာရွာကို သွားနေရပါတယ်။ အဲဒီလိုပဲ ကပ်လျက်ရှိတဲ့ မင်းလှမြို့နယ် ကျွဲတလင်းကျေးရွာအုပ်စု ရေကျော်ဗောဓိကုန်းကျေးရွာအုပ်စုနဲ့ ညောင်ဝင်းကျေးရွာအုပ်စုက လူဦးရေပေါင်း (၇၆၈၃)ဦးခန့်ကလည်းပဲ ဒီလမ်းကြီးကို အမှီပြုပြီးတော့ သွားလာနေရပါတယ်။ ဥက္ကဋ္ဌကြီးခင်ဗျား။ ဒီအုတ်ဖိုမြို့နယ်၊ အိုးသည်ကုန်းကျေးရွာကြီးကို ၂၀၁၅ ခုနှစ်မှာ ကျေးရွာ ရပ်ကွက်ပေါင်း(၄)ခုနဲ့ဖွဲ့စည်းပြီးတော့ မြို့အဖြစ် အဆင့်တိုးမြှင့်ခဲ့ပါတယ်။ အဲဒါကြောင့်မို့လို့ ပတ်ဝန်းကျင် ကျေးရွာတွေကနေ စီးပွားရေး၊ ပညာရေး၊ ကျန်းမာရေး၊ လူမှုရေးတွေတင် သာမကပဲနဲ့ စပါးဒိုင်တွေ ပဲဒိုင်တွေကိုလာတဲ့ ကားကြီးကားငယ်တွေကြောင့် ဒီလမ်းကြီးဟာ ပျက်စီးသွားခဲ့ ရပါတယ်။ အဲဒါအပြင် ကွန်ကရစ်လမ်းအချို့ဟာလည်း ပျက်စီးသွားခဲ့ပါတယ်။ ဒါတွေအတွက် ပြင်ဖို့ တင်ပြတဲ့အခါမှာလည်း လမ်းဦးစီးဌာနကို မပြောင်းလဲရသေးဘူးလို့ ဆိုပါတယ်။ ယခုပြောင်းလဲသွားပြီလို့လည်း မသိရှိရသေးတဲ့အပြင် ဘယ်ဌာနမှလည်းပဲ ပြင်ဆင်ပေးခြင်း မရှိပါဘူး။ ကျွန်တော့်ကို Power Point အသုံးပြုခွင့်ပြုပါခင်ဗျား။ ဒါတွေကတော့ ကျွန်တော်တို့ အိုးသည်ကုန်းမြို့အဝင်လမ်းမကြီး ပျက်စီးနေတာတွေ ဖြစ်ပါတယ်။ ဒါကြောင့်မို့လို့ ဒီလမ်းကြီးကို ကျွန်တော်တို့ မပြင်ဆင်လို့ရှိရင် သို့မဟုတ် ၂၀၁၉-၂၀၂၀ ခုနှစ်မှာ အပြီးမပြင်ဆင်လို့ရှိရင် ဒီလမ်းကြီးဟာ ပိုမိုဆိုးဝါးပြီးတော့ ဒီလမ်းကြီးကို အမှီပြုနေတဲ့ ရဟန်းရှင်၊ လူ၊ ပြည်သူအများရဲ့ သွားရေးလာရေးဟာ အင်မတန်ခက်ခဲမှာဖြစ်ပါတယ်။ ၁၈-၇-၂၀၁၈ ရက်နေ့က ပဲခူးတိုင်းဒေသကြီး၊ ဝန်ကြီးချုပ်က ကျွန်တော်တို့ အုတ်ဖိုမြို့ရှိ ဗိုလ်ချုပ်အောင်ဆန်း ကြေးရုပ်ဖွင့်ပွဲကို လာရောက်တဲ့အခါမှာ ဒီလမ်းကြီးကို သွားရောက်ကြည့်ရှု၍ လမ်းဦးစီးဌာနသို့ လွှဲပြောင်းပေးပြီး အဆင့်မြှင့်တင်ဖို့ အကြံပြုခဲ့ပါတယ်။ သို့သော်လည်း ယခုဘာမှ ပြင်ဆင်ရခြင်း မရှိသေးပါဘူး။ ဒါကြောင့်မို့လို့ ကျွန်တော်တို့ အုတ်ဖိုမြို့နယ် အိုးသည်ကုန်းမြို့အဝင် လမ်းကြီးကို လမ်းဦးစီးဌာနကို လွှဲပြောင်းပေးပြီးတော့ အဆင့်မြှင့်တင်ပေးနိုင်ပါရန် အိုးသည်ကုန်း မြို့သူမြို့သားများနဲ့ ပတ်ဝန်းကျင် ကျေးရွာအုပ်စု(၉)စုမှ ပြည်သူများရဲ့ ကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>ချင်းပြည်နယ်အတွက် ဂျပန်နိုင်ငံ JICA မှ လှူဒါန်းထားသော စက်ကြီး(၁၂၀)စီးအား မည်သည့် လုပ်ငန်းအတွက် မည်သို့အသုံးပြုနေသည်ကို သိရှိလိုခြင်းနှင့် သတ်မှတ်ထားသော လုပ်ငန်းများ ပြီးဆုံးသွားပါက ချင်းပြည်နယ်ရှိ မြို့နယ်(၉)မြို့နယ်တွင် အသုံးပြုနိုင်ရန် ခွဲဝေပေးနိုင်ခြင်း ရှိ/မရှိ သိရှိလိုခြင်းတို့နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၉)မှ ဒေါ်ခင်ဆွေလွင် မေးမြန်းဖို့ဖြစ်ပါတယ်။</speech>
<speech><mp id="1237">ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါရှင်။ ကျွန်မကတော့ ချင်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဒေါ်ခင်ဆွေလွင် ဖြစ်ပါတယ်။ ကျွန်မမေးမြန်းမယ့် မေးခွန်းကတော့ ချင်းပြည်နယ်မှာ ဂျပန်နိုင်ငံ JICA ကနေ လှူဒါန်းထားတဲ့ စက်ကြီး(၁၂၀)စီးကို မည်သည့်လုပ်ငန်းအတွက် မည်ကဲ့သို့ အသုံးပြုနေတာကို သိရှိလိုခြင်းနှင့် သတ်မှတ်ထားတဲ့လုပ်ငန်းတွေ ပြီးဆုံးသွားရင် ချင်းပြည်နယ်ရှိ မြို့နယ်(၉)မြို့နယ်အတွက် အသုံးပြုနိုင်ရန် ခွဲဝေပေးနိုင်ခြင်း ရှိ/မရှိ ဆိုတဲ့ မေးခွန်းကို မေးမြန်း သွားမှာဖြစ်ပါတယ်။ မေးမြန်းရတဲ့ အကြောင်းရင်းကတော့ ချင်းပြည်နယ်ဟာ ကျွန်မတို့ သက်နုမြေသားတွေ ဖြစ်တဲ့အတွက် လမ်းတွေနှစ်စဉ်ပြိုကျလျက်ရှိပြီးတော့ မြို့တော်ဖြစ်တဲ့ ဟားခါးလမ်းတောင်မှ မိုးရာသီမှာ မြေပြိုကျမှုတွေရှိနေပြီးတော့ စက်တွေနဲ့အရန်သင့်စောင့်ဆိုင်းပြီး လမ်းတွေ ပြတ်တောက်မှုမရှိစေရန် ဆောင်ရွက်နေရဆဲပဲဖြစ်ပါတယ်။ ၂၀၁၅ ခုနှစ် ကိုမန်မုန်တိုင်းမှာ လမ်းတွေတစ်ခုလုံး ပြတ်တောက်မှု တွေဖြစ်ပေါ်ခဲ့ပြီး စားနပ်ရိက္ခာဆန်တွေကိုတောင်မှ ရဟတ်ယာဉ်နဲ့ သယ်ယူပို့ဆောင်ခဲ့ရပြီးတော့ ဆန်တစ်အိတ် ကျပ်(၂၀၀၀၀)ကျော်ကနေ ကျပ်(၁၂၀၀၀၀)ခန့်အထိဖြစ်ခဲ့ရပါတယ်။ ဒီလိုလမ်းတွေ မိုးတွင်းမှာတောင် ပြတ်တောက်မှုမရှိစေရန်နဲ့ ရာသီမရွေးသွားလာနိုင်တဲ့လမ်းတွေ အသစ်ဖောက်လုပ် ပြုပြင်ထိန်းသိမ်းခြင်း လုပ်ငန်းတွေဆောင်ရွက်ပြီးတော့ လမ်းပန်းဆက်သွယ်ရေးကောင်းမွန်ပြီး ဖွံ့ဖြိုး တိုးတက်ရေးအတွက် အစိုးရမှ ကောင်းမွန်စွာ ဆောင်ရွက်ပေးနိုင်ရန် အစိုးရအား ကူညီထောက်ပံ့တဲ့ အနေနဲ့ စက်များကို ဂျပန်နိုင်ငံ JICA မှ လှူဒါန်းခဲ့တာဖြစ်မယ်လို့ ယူဆရပါတယ်။ ဒီလိုလှူဒါန်းတဲ့နေရာမှာ ချင်းပြည်နယ်အတွက် လှူဒါန်းတယ်လို့သာ သိရှိထားကြပြီးတော့ အသေးစိတ် မည်သည့်လုပ်ငန်း၊ မည်သည့်နေရာအတွက် လှူဒါန်းတယ်။ မည်သို့အသုံးပြုရမယ်။ စက်ယန္တရားများနဲ့ ပတ်သက်ပြီးတော့ မသိရှိတဲ့ပြည်သူများကနေ ချင်းပြည်နယ်ရှိ မြို့နယ်များမှာ ခွဲဝေအသုံးပြုရန် စက်ကြီးများကို လှူဒါန်းထားတယ်လို့ ယုံကြည်ယူဆနေကြတဲ့အတွက် ဂျပန်နိုင်ငံ JICA မှ လှူဒါန်းထားတဲ့ စက်တွေကို ဘယ်နေရာတွေ၊ ဘယ်လုပ်ငန်းတွေမှာအသုံးပြုပြီးတော့ ဘယ်လို စည်းမျဉ်းစည်းကမ်းတွေနဲ့ အသုံးပြုနေတယ်ဆိုတာကို ချင်းပြည်နယ်မှာရှိတဲ့ ပြည်သူလူထု ကနေ ပွင့်လင်းမြင်သာစွာ သိရှိလိုကြတဲ့အပြင် အကယ်၍ သတ်မှတ်ထားတဲ့ လုပ်ငန်းကိစ္စရပ် ဆောင်ရွက်ခြင်း ဖြစ်မယ်ဆိုလို့ရှိရင် သတ်မှတ်လုပ်ငန်းတွေပြီးဆုံးသွားတဲ့အခါမှာ မြို့နယ်အလိုက် လမ်းလုပ်ငန်းတွေ ဆောင်ရွက်နိုင်ရန်အတွက်လည်းကောင်း၊ ပြုပြင်ထိန်းသိမ်းရေးလုပ်ငန်းတွေ ဆောင်ရွက်နိုင်ရန်အတွက်လည်းကောင်း၊ ချင်းပြည်နယ်ရှိ မြို့နယ်(၉)မြို့နယ်သို့ ခွဲဝေပေးနိုင်ခြင်း ရှိ/မရှိ အမျိုးသားလွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ပြည်ထောင်စုဝန်ကြီးနဲ့ ချင်းပြည်နယ် အစိုးရသို့ မေးမြန်းအပ်ပါတယ်။ အားလုံး ကျေးဇူးတင်ပါတယ်။</speech>
<title>၂၀၁၉ ခုနှစ်၊ သြဂုတ်လအတွင်း မိုးသည်းထန်စွာ ရွာသွန်းပြီး တောင်ပြိုခြင်းနှင့်အတူ ပြင်းထန်စွာ စီးဆင်းလာသော တောင်ကျရေများကြောင့် ပျက်စီးဆုံးရှုံးမှု ကြီးမားစွာဖြစ်ပေါ်ခဲ့ရသည့် ရေးမြို့နယ်၊ ရေးမြစ်တစ်လျှောက်ရှိ လမ်းတံတားများ ပြန်လည်ပြုပြင်တည်ဆောက်ရေးအတွက် အရေးပေါ် ရန်ပုံငွေမှ ကျခံသုံးစွဲပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း မေးမြန်းဖို့ဖြစ်ပါတယ်။</speech>
<speech><mp id="1304">း ၊ မွန်ပြည်နယ် ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)</mp>လေးစားရတဲ့ အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း ဖြစ်ပါတယ်။ Power Point ဖြင့် မေးမြန်းခွင့်ပြုဖို့ ခွင့်တောင်းခံအပ်ပါတယ်။ ပြီးခဲ့တဲ့ ဩဂုတ်လက မိုးသည်းထန်စွာ ရွာသွန်းခဲ့တဲ့အတွက်ကြောင့် နှစ်ပေါင်း(၈၀)ကျော်အတွင်းမှာ မကြုံစဖူး တောင်တွေပြို၊ ရေတွေကြီးပြီးတော့ ရေးမြို့နယ်ရဲ့ ရေးမြစ်တစ်လျှောက်မှာရှိတဲ့ လမ်းတံတား အမြောက်အမြား အကြီးအကျယ်ပျက်စီးခဲ့ရတဲ့အတွက် အလျင်အမြန် ပြန်လည်ပြုပြင်ဖို့ လိုအပ်တာ ကြောင့် အထက်ပါမေးခွန်းကို မေးမြန်းရခြင်း ဖြစ်ပါတယ်။ ဒါကတော့ ရေမြုပ်နေတဲ့ ရေးမြို့ပုံဖြစ်ပါတယ်။ မြို့လယ်ဘုရားအထိတောင် ရေရောက် ခဲ့တာကြောင့် ခါတိုင်းလိုရေကြီးရင် ရေဘေးရှောင်ကြတဲ့ကားတွေက ပုံမှာပါတဲ့အတိုင်း ရေမှာနစ် နေကြတာကို မြင်ရမှာဖြစ်ပါတယ်။ အချို့နေရာတွေက အမိုးအထိရေရောက်တဲ့အတွက်ကြောင့် ဆုံးရှုံးမှုအင်မတန်များပါတယ်။ ဒါကတော့ ရေပြန်ကျသွားတဲ့ မြင်ကွင်းဖြစ်ပါတယ်။ ပုံမှာမြင်တဲ့ အတိုင်းပဲ အမှိုက်တွေ၊ နုန်းတွေ၊ အပျက်အစီးတွေဟာ နေရာအနှံ့ပါပဲ။ အချို့နေရာတွေမှာ နုန်းထုတွေ (၁)ပေကျော်ပါတယ်။ အဲဒီလိုဖြစ်တဲ့အတွက် တစ်မြို့လုံး နုန်းတွေဖုံးနေလို့ တပ်မတော်သားတွေ၊ မြို့သူ၊ မြို့သားတွေ ရှင်းလင်းပြီးတော့ ရေနဲ့ထိုးချနေရတဲ့ ပုံတွေဖြစ်ပါတယ်။ ဒါက မြို့ပေါ် အခြေအနေများဖြစ်ပါတယ်။ နယ်တွေဘက်ကိုကြည့်တဲ့အခါမှာ ရေကြီးစဉ် ရွာတစ်ရွာမှာ ရိုက်ထားတဲ့ ပုံဖြစ်ပါတယ်။ သက်စွန့်ဆံဖျား ရေကူးရတဲ့ပုံဖြစ်ပါတယ်။ ဒါက ရေမကြီးမီနဲ့ ရေကြီးပြီး လမ်းအခြေအနေ များဖြစ်ပါတယ်။ ဒါက ချဉ်းကပ်လမ်း ပျက်သွားတဲ့အတွက်ကြောင့် လမ်းတံတားတွေ ပျက်စီးကုန် ပါတယ်။ ဒါ အထက်ပိုင်းပျက်နေတဲ့ လမ်းတွေဖြစ်ပါတယ်။ ဒါက ရေမကြီးခင် (၂)လလောက်မှာ ဆောက်လုပ်ပြီးစီးသွားတဲ့ ကြိုးတံတားပါ။ ရေက ပေ(၄၀)လောက်အထိ မြင့်တက်တဲ့အခါကျတော့ ကြိုးတံတားလည်း မလွတ်ပါဘူး။ ဒါလည်း ပျက်သွားပါတယ်။ တချို့ရွာက ကိုယ်ထူကိုယ်ထ လုပ်ထားတဲ့ တံတားတိုင်တွေ ယိုင်သွားပါတယ်။ ဒါတွေက တောင်တွေပြိုပြီးတော့ နဂိုမူလလမ်းတွေ မြုပ်သွားတဲ့ပုံဖြစ်ပါတယ်။ တံတားတွေကျိုးပြီးတော့ လမ်းတွေပျောက်တဲ့အတွက်ကြောင့် ချောင်းဖျား ပိုင်းက လူတွေစားနပ်ရိက္ခာမပြတ်ဖို့အတွက် အနယ်နယ်အရပ်ရပ်က ပရဟိတသမားတွေ လာရောက် ကူညီကြတာဖြစ်ပါတယ်။ ရိက္ခာပို့ရတာ အရမ်းပင်ပန်းပါတယ်။ အင်မတန်ကျေးဇူးတင်လေးစား ထိုက်တဲ့လူတွေ ဖြစ်ပါတယ်။ တစ်ဖက်မှာလည်း လမ်းအမြန်ပေါက်စေဖို့ ပရဟိတစေတနာရှင်တွေနဲ့ မွန်ပြည်သစ် ပါတီကို နိပွန်ဖောင်ဒေးရှင်းက လှူဒါန်းထားတဲ့ စက်ယန္တရားတွေနဲ့ ကြိုးပမ်းနေကြတဲ့ပုံတွေ ဖြစ်ပါတယ်။ နေ့ရောညပါ ယန္တရားကြီးတွေသုံးပြီးတော့ လုပ်နေကြပါတယ်။ လောလောဆယ် သွားလို့ရအောင် စေတနာရှင်တွေက ကိုယ်နိုင်သလောက် စွမ်းဆောင်နေကြတယ်ဆိုသော်လည်းပဲ ယာယီပဲရမှာပါ။ ဒီလမ်းတွေဟာ သွားလို့ရရုံလေးပဲရှိပါတယ်။ ရေးမြစ်ဖျားပိုင်းမှာ မွန်၊ ကရင် တိုင်းရင်းသားတွေ နေထိုင်တဲ့ ရွာတွေအများကြီးရှိပါတယ်။ အချို့တွေဟာ ပြည်ထဲရေးအမည် မပေါက်သေးပါဘူး။ တချို့လူတွေက ရွာတွေမှာမနေဘဲနဲ့ အဲဒီခြံတွေမှာ စုနေကြတာတွေလည်း အများကြီးရှိပါတယ်။ နဂိုကမှ လမ်းပန်းဆက်သွယ်ရေး မကောင်းရတဲ့ကြားမှာ အခုလိုဖြစ်လိုက်တဲ့ အခါကျတော့ ကျွန်တော်တို့ရဲ့ လမ်းပန်းဆက်သွယ်ရေးအခြေအနေက ပိုဆိုးသွားပါတယ်။ ရေရှည် လာရင် စားဝတ်နေရေးတွေပါ ဒုက္ခပြန်ကြုံရနိုင်တာဖြစ်တဲ့အတွက်ကြောင့် ဒီလမ်း၊ တံတားတွေ အလျင်အမြန် ပြုပြင်ပေးရပါမယ်။ ပုံမှန်ဘတ်ဂျက်ကနေ တင်တောင်းမယ်ဆိုရင် ဘတ်ဂျက်နှစ်က အခုမှစမှာဖြစ်တဲ့အတွက်ကြောင့် နောက်ထပ် (၂)နှစ်လောက်ကြာဦးမှာ ဖြစ်ပါတယ်။ ဒါကြောင့် အခုလို အရေးပေါ်ကိစ္စဖြစ်တဲ့အတွက်ကြောင့် အဲဒီလမ်းနှင့် တံတားတွေကိုပြင်ဖို့အတွက် အရေးပေါ်ရန်ပုံငွေ ကနေ ကျခံသုံးစွဲပေးနိုင်ခြင်း ရှိ/မရှိဆိုတဲ့ ဒီမေးခွန်းကို ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။</speech>
<speech><agency id="14">ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီးများ၊ ဖိတ်ကြားထားတဲ့ ဧည့်သည်တော်ကြီးများ အားလုံးမင်္ဂလာအပေါင်းနှင့် ပြည့်စုံကြပါစေလို့ ဆုမွန် ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီး ဌာန၊ ပြည်ထောင်စုဝန်ကြီး ဦးဟန်ဇော် ဖြစ်ပါတယ်။ ကျွန်တော့်အနေနဲ့ ချင်းပြည်နယ် မဲဆန္ဒနယ် အမှတ်(၈)မှ အမျိုးသားလွှတ်တော်ကိုယ်စားလှယ် ဦးမာန်လောမောင်း မေးမြန်းထားတဲ့ ချင်းပြည်နယ်၊ မင်းတပ်မြို့နယ်၊ မင်းတပ် - ရှစ်- ဘီလီ - ဒုတ်မှတစ်ဆင့် ဒုတ် - ခါရှိပ် - မကွီအိမ်နူးမြို့သို့ ဆက်သွယ်ထားသော ဆိုင်ကယ်လမ်းအား ကားလမ်းအဖြစ် အဆင့်တိုးမြှင့်ဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို ချင်းပြည်နယ်အစိုးရအဖွဲ့မှ ပေးပို့လာတဲ့ အချက်အလက် များနှင့် ပေါင်းစပ်ပြီး ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မင်းတပ်မြို့နယ်၊ မင်းတပ် - ရှစ်- တွံလီ - ဒုတ် လမ်းခွဲမှ ဒုတ် - ခါရှိပ် လမ်းပိုင်းအရှည် (၅)မိုင်နဲ့ ကျုံလောင်း- မကွီအိမ်နူး လမ်းပိုင်းအရှည် (၄)မိုင် တို့ကတော့ လမ်းအဆင့်သတ်မှတ်ချက်အရ Class(C) ဦးစားပေးအဆင့်(၂)ရှိတဲ့ ကျေးလက်လမ်း စာရင်းမှာပါဝင်တဲ့ လမ်းအပိုင်းဖြစ်ပြီး ခါရှိပ်-ကျုံလောင်း လမ်းပိုင်းအရှည်(၁၀)မိုင် (၄)ဖာလုံမှာ ကျေးလက်လမ်းထဲမှာ ပါဝင်ခြင်းမရှိကြောင်း စစ်ဆေးတွေ့ရှိရပါတယ်။ ကျေးလက်လမ်းစာရင်းထဲမှာ ပါဝင်ခြင်းမရှိသေးတဲ့ ခါရှိပ်-ကျုံလောင်း လမ်းပိုင်းအရှည် (၁၀)မိုင်(၄)ဖာလုံကို ကျေးလက်လမ်း အဖြစ် သိမ်းသွင်းဆောင်ရွက်နိုင်ရေးအတွက် ချင်းပြည်နယ်အစိုးရအဖွဲ့မှ ပြည်ထောင်စုအစိုးရ အဖွဲ့ရုံးသို့ တင်ပြပြီး ခွင့်ပြုချက်ရရှိပါက ဆောက်လုပ်ရေးဝန်ကြီးဌာနအနေနဲ့ လုပ်ထုံးလုပ်နည်း များနှင့်အညီ အကောင်အထည်ဖော် ဆောင်ရွက်ပေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မင်းတပ်မြို့နယ်၊ မင်းတပ် - ရှစ်- တွံလီ - ဒုတ် လမ်းခွဲမှ ဒုတ် - ခါရှိပ် - မကွီအိမ်နူး လမ်းမှာ ကျန်ရှိတဲ့ ဒုတ် - ခါရှိပ် ကျေးရွာလမ်းအထိ လမ်းအရှည် (၅)မိုင်နှင့် ကျုံလောင်း - မကွီအိမ်နူး လမ်းပိုင်းအရှည် (၄)မိုင်တို့ကို လမ်းအဆင့်သတ်မှတ်ချက်အရ class(C) ဦးစားပေးအဆင့်(၂)မှာ ပါဝင်သဖြင့် ၂၀၂၀-၂၀၂၁ ဘဏ္ဍာရေးနှစ် နောက်ပိုင်းကာလများမှာ ပြည်ထောင်စုရန်ပုံငွေမှာ ထည့်သွင်းလျာထားပြီး ရန်ပုံငွေရရှိမှုအပေါ်မူတည်ပြီး အကောင်အထည်ဖော် ဆောင်ရွက်ပေးသွားမှာဖြစ်ပါကြောင်း ချင်းပြည်နယ်အစိုးရအဖွဲ့မှ ပေးပို့သော အချက်အလက်များ နှင့် ပေါင်းစပ်ပြီး ဖြေကြားအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ ပဲခူးတိုင်း ဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့် မေးမြန်း ထားတဲ့ ပဲခူးတိုင်းဒေသကြီး၊ အုတ်ဖိုမြို့နယ်၊ အိုးသည်ကုန်းမြို့အဝင် လမ်းမကြီးကို လမ်းဦးစီးဌာနသို့ လွှဲပြောင်းပေးပြီး အဆင့်မြှင့်တင်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို ပဲခူးတိုင်း ဒေသကြီးအစိုးရအဖွဲ့မှ ပေးပို့လာတဲ့ အချက်အလက်များနှင့် ပေါင်းစပ်ပြီး ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ သာယာဝတီခရိုင်၊ အုတ်ဖို မြို့နယ်အတွင်းရှိ အိုးသည်ကုန်းမြို့ အဝင်လမ်းမှာ အရှည်(၂)မိုင်(၂)ဖာလုံ (၄၈၀)ပေရှိပြီး ဆောက်လုပ်ရေး ဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနမှ တာဝန်ယူဆောင်ရွက်တဲ့ လမ်းပိုင်းဖြစ်ပါတယ်။ အဆိုပါလမ်းရဲ့ လက်ရှိအခြေအနေမှာ (၁၂)ပေအကျယ် ကွန်ကရစ်လမ်း (၂)မိုင် (၄)ဖာလုံ (၁၄၀)ပေနဲ့ (၁၂)ပေအကျယ် ကတ္တရာလမ်း (၆)ဖာလုံ(၃၄၀)ပေဖြစ်ပြီး၊ လမ်းနယ်နိမိတ်အကျယ်ကတော့ ပေ(၁၀၀) ဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနရဲ့ ၇-၉-၂၀၁၆ နေ့စွဲပါစာအမှတ် ၁၉၁၀/ လမ်းတံတား-၁ ကျေးလက်(ပခ)ဖြင့် ၎င်းလမ်းအား လမ်းဦးစီးဌာနသို့ လွှဲပြောင်းပေးအပ်ရန် သဘောတူပါကြောင်း ပဲခူးတိုင်းဒေသကြီးအစိုးရအဖွဲ့သို့ ပေးပို့ခဲ့ပါတယ်။ ပဲခူးတိုင်းဒေသကြီးအစိုးရအဖွဲ့၏ ၁၇-၈-၂၀၁၆ ရက်နေ့စွဲပါ စာအမှတ် ၆/၃-၄/ဦး(၆)ဖြင့် လမ်းဦးစီးဌာနမှ လွှဲပြောင်းလက်ခံနိုင်ရေး အကြောင်းကြားလာသဖြင့် လမ်းများ လွှဲပြောင်းလက်ခံရာ မှာ တိုင်းဒေသကြီးအစိုးရ၏ သဘောတူညီချက်နှင့် ပြည်ထောင်စုအစိုးရအဖွဲ့၏ ခွင့်ပြုချက်ရရှိပြီး မှသာ လွှဲပြောင်းလက်ခံရမည်ဖြစ်ကြောင်းကို လမ်းဦးစီးဌာန၏ ၂၃-၈-၂၀၁၆ ရက်နေ့ နေ့စွဲပါ စာအမှတ်၊ လင-၁/၂၀၁၆-၂၀၁၇/ပခတလမ်းလွှဲပြောင်း/၂၄၇၀ ဖြင့်လည်းကောင်း၊ ၁၁-၄-၂၀၁၉ ရက်နေ့စွဲပါ စာအမှတ်၊ လင-၁/၂၀၁၉/ ပခတလမ်းလွှဲပြောင်း/၉၆၂ ဖြင့်လည်းကောင်း ပဲခူးတိုင်း ဒေသကြီးအစိုးရအဖွဲ့ကို ပြန်လည်အကြောင်းကြားထားပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန၊ ကျေးလက်လမ်း ဖွံ့ဖြိုးရေးဦးစီးဌာနမှ တာဝန်ယူဆောင်ရွက်တဲ့ အိုးသည်ကုန်းမြို့အဝင်လမ်း အရှည်(၂)မိုင် (၂)ဖာလုံ အကျယ် (၁၈၀)ပေအား လမ်းဦးစီးဌာနသို့ လွှဲပြောင်းရာ ပဲခူးတိုင်းဒေသကြီးအစိုးရအဖွဲ့၏ သဘော တူညီချက်ရရှိပြီးပါက ဆောက်လုပ်ရေးဝန်ကြီးဌာန၊ စီမံခန့်ခွဲရေးကော်မတီအစည်းအဝေးသို့ တင်ပြ ဆုံးဖြတ်ပြီး လမ်းဦးစီးဌာနပိုင် တိုင်းဒေသကြီးအစိုးရအဖွဲ့မှ စီမံခန့်ခွဲတဲ့လမ်းအဖြစ် လွှဲပြောင်းလက်ခံ ဆောင်ရွက်သွားမည်ဖြစ်ပါကြောင်း ပဲခူးတိုင်းဒေသကြီးအစိုးရအဖွဲ့မှ ပေးပို့သော အချက်အလက် များနှင့် ပေါင်းစပ်ပြီး ဖြေကြားအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ ချင်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် မေးမြန်း ထားတဲ့ ချင်းပြည်နယ်အတွက် ဂျပန်နိုင်ငံ JICA မှ လှူဒါန်းထားသော စက်ကြီး(၁၂၀)အား မည်သည့် လုပ်ငန်းအတွက် မည်သို့အသုံးပြုနေသည်ကို သိရှိလိုခြင်းနှင့် သတ်မှတ်ထားသော လုပ်ငန်းများ ပြီးဆုံးသွားပါက ချင်းပြည်နယ်ရှိ မြို့နယ်(၉)မြို့နယ်တွင် အသုံးပြုနိုင်ရန် ခွဲဝေပေးနိုင်ခြင်း ရှိ/မရှိ သိရှိလိုခြင်းတို့နှင့် စပ်လျဉ်းသည့်မေးခွန်းကို ချင်းပြည်နယ်အစိုးရအဖွဲ့မှ ပေးပို့လာတဲ့ အချက်အလက် များနှင့် ပေါင်းစပ်ပြီး ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဂျပန်အစိုးရမှ JICA ထောက်ပံ့မှုအစီအစဉ်နှင့် The Project for Improvement of Road Construction and Maintanance Equipment in Kachin State and Chin State ကချင်ပြည်နယ်နှင့် ချင်းပြည်နယ်တို့မှာ လမ်းများအဆင့်မြှင့်တင် တည်ဆောက်ရေးနှင့် ပြုပြင်ထိန်းသိမ်းရေး စီမံချက်ကို ၁၆-၉-၂၀၁၅ ရက်နေ့မှာ Exchange of Notes စာချွန်တော်လက်မှတ်ရေးထိုးခဲ့ပြီး ဆောင်ရွက်ခဲ့ကြခြင်း ဖြစ်ပါတယ်။ စီမံကိန်းရည်မှန်းချက် အနေဖြင့် ချင်းပြည်နယ်အပိုင်းမှာ ကလေး-ဖလမ်း-ဟားခါးလမ်း (၁၁၅)မိုင်အတွင်း (၃၄)ပေ အကျယ် လမ်းတာချဲ့ခြင်းနှင့် (၁၈)ပေအကျယ် ကတ္တရာလမ်း အဆင့်မြှင့်တင်ခြင်းလုပ်ငန်းများကို ၂၀၁၇-၂၀၁၈ ဘဏ္ဍာရေးနှစ်မှစ၍ ၂၀၁၉-၂၀၂၀ ဘဏ္ဍာရေးနှစ်အထိ (၃)နှစ်အတွင်း ဆောင်ရွက်ရန် လိုအပ်သော စက်ယန္တရား(၂၄)မျိုး၊ အစီးရေ(၉၀)စီးအား ထောက်ပံ့ခဲ့ခြင်းဖြစ်ပြီး ၄-၆-၂၀၁ရ ရက်နေ့ မှာ လွှဲပြောင်းလက်ခံရရှိခဲ့ပါတယ်။ ကလေး - ဖလမ်း - ဟားခါးလမ်း မိုင်တိုင်အမှတ်(၁၁၇)၌ JICA စက်ယန္တရားစခန်းအား အခြေပြုတည်ဆောက်ထားရှိပြီး စက်ယန္တရား အခြေအနေများကို Database Program များသုံးစွဲပြီး ယန္တရားတပ်ခွဲ(မြောက်) မန္တလေးမြို့နှင့် လမ်းဦးစီးဌာနနှင့်ရုံးချုပ်သို့ လစဉ်တင်ပြစေခြင်း၊ စက်ယန္တရား အခြေအနေများကို ကျွမ်းကျင်ပညာရှင်များမှ စိစစ်ခြင်း၊ ကြပ်မတ်ခြင်းများ ဆောင်ရွက်လျက်ရှိ ပါတယ်။ နှစ်စဉ်ရန်ပုံငွေရရှိမှုအရ ဖလမ်းခရိုင်၊ ဟားခါးခရိုင် လမ်းအထူးအဖွဲ့ (၁၀)တို့ရဲ့ လုပ်ငန်း လိုအပ်ချက်အပေါ်မူတည်ပြီး စက်ယန္တရားများကို ခွဲဝေထုတ်ပေးသုံးစွဲလျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုပါ စက်ယန္တရားများမှာ ဂျပန်ပြည်သူများမှ ထောက်ပံ့ခဲ့ခြင်းဖြစ်ပြီး သက်တမ်းကာလအတွင်း လွဲမှားစွာသုံးစွဲမှုကြောင့် ပျက်စီးမှုများ မဖြစ်ပေါ် စေဖို့အတွက် ရေရှည်အကျိုးရှိ ထိရောက်စွာ သုံးစွဲနိုင်ရေးနှင့် စနစ်တကျထိန်းသိမ်းရေးမှာ အလွန် အရေးပါလှပါတယ်။ JICA အနေနဲ့ စက်ယန္တရားများ လှူဒါန်းခြင်းသာမက အဆိုပါ လှူဒါန်းထားတဲ့ စက်ယန္တရားများ ရေရှည်အသုံးပြုနိုင်အောင် Equipment Management System အဖြစ် Soft Component Plan 69:9878 Database Program Gę 089:88:69:9aozos $28:0pool လှူဒါန်းထားသည့်အပြင် ယင်းစက်ယန္တရားများကို စနစ်တကျကြံ့ခိုင်ရေး ဆောင်ရွက်နိုင်ရန် Mobile Workshop oos gewoopS: JICA 9 9|31$:003:0losofi ဆောက်လုပ်ရေးဝန်ကြီးဌာနအနေဖြင့် စီမံကိန်းရည်မှန်းချက်ဖြစ်သော ကလေး-ဖလမ်းဟားခါးလမ်း အဆင့်မြှင့်တင်ခြင်းလုပ်ငန်းများ ဆောင်ရွက်ပြီးစီးပါက ယင်းစက်ယန္တရားများကို ချင်းပြည်နယ်အတွင်း ဆောက်လုပ်ရေးဝန်ကြီးဌာနက ဆောင်ရွက်မည့် လမ်းစီမံကိန်းလုပ်ငန်းများ မှာ ဆက်လက်သုံးစွဲရမှာ ဖြစ်သည့်အပြင် သဘာဝဘေးအန္တရာယ်ကြောင့် လမ်းပျက်စီးထိခိုက်မှုများ ဖြစ်ပေါ်ပါက ှင်းလင်းတည်ဆောက်နိုင်ရေးအတွက် စက်ယန္တရားများကို အသင့်စုစည်း ထားရှိဆောင်ရွက်ရန် လိုအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ JICA နှင့် ချုပ်ဆိုခဲ့သော Exchange of Notes Record of Discussion အရ အဆိုပါ စက်ယန္တရားများအား ချင်းပြည်နယ်ရှိ မြို့နယ်(၉)မြို့နယ်တွင် သီးခြားခွဲဝေပေးနိုင်ခြင်းမရှိပါကြောင်းနှင့် အကယ်၍ ချင်းပြည်နယ်အတွင်းရှိ သက်ဆိုင်ရာ မြို့နယ် များမှ လုပ်ငန်းလိုအပ်ချက်အရ သုံးစွဲရန် တောင်းခံလာမည်ဆိုပါက ဆောက်လုပ်ရေးဝန်ကြီးဌာနမှ ဆောင်ရွက်တဲ့လုပ်ငန်းမှာ စက်ယန္တရားများ ပိုလျှံမှသာ သက်ဆိုင်ရာ ခရိုင်အင်ဂျင်နီယာများ၏ စိစစ် တင်ပြမှုအပေါ် ဆောက်လုပ်ရေးဝန်ကြီးဌာန၏ ခွင့်ပြုချက်ဖြင့် ဆောင်ရွက်နိုင်ရန် Equipment Fleet စက်ယန္တရား အုပ်စုအလိုက်စေလွှတ်ပြီး ဆောင်ရွက်နိုင်ပါကြောင်းနှင့် တောင်းခံထားတဲ့လုပ်ငန်းများ ဆောင်ရွက်ပြီးစီးပါက JICA စက်ယန္တရားစခန်းမှာ ပြန်လည်အခြေပြု၍ ထိန်းသိမ်းထားရှိရမှာ ဖြစ်ပါကြောင်း ချင်းပြည်နယ်အစိုးရအဖွဲ့မှ ပေးပို့သော အချက်အလက်များနှင့် ပေါင်းစပ်ဖြေကြား အပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ မွန်ပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးမျိုးဝင်း မေးမြန်း ထားတဲ့ ၂၀၁၉ ခုနှစ်၊ သြဂုတ်လအတွင်း မိုးသည်းထန်စွာရွာသွန်းပြီး တောင်ပြိုခြင်းနှင့် ပြင်းထန်စွာ စီးဆင်းလာသော တောင်ကျရေများကြောင့် ပျက်စီးဆုံးရှုံးမှု ကြီးမားစွာဖြစ်ပေါ်ခဲ့ရသည့် ရေးမြို့နယ်၊ ရေးမြစ်တစ်လျှောက်ရှိ လမ်းတံတားများ ပြန်လည်ပြုပြင်တည်ဆောက်ရေးအတွက် အရေးပေါ် ရန်ပုံငွေမှ ကျခံသုံးစွဲပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို မွန်ပြည်နယ် အစိုးရ အဖွဲ့မှ ပေးပို့လာတဲ့ အချက်အလက်များနှင့် ပေါင်းစပ်ပြီး ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မွန်ပြည်နယ်မှာ ၂၀၁၉ ခုနှစ်၊ သြဂုတ်လအတွင်း မိုးသည်းထန်စွာရွာသွန်းမှုကြောင့် မိုးများပြီး ရေကြီးမှုဖြစ်ပေါ်၍ လမ်းဦးစီးဌာန၊ ရေးမြို့နယ်မှ တာဝန်ယူဆောင်ရွက်သော လမ်းမကြီးများဖြစ်တဲ့ ဘုရားကြီး- မော်လမြိုင်- ထားဝယ်- မြိတ်ဘုတ်ပြင်း- ကော့သောင်းလမ်း မိုင်တိုင်အမှတ်(၈၈/၂)မှ (၈၈/၅)အတွင်း၊ မိုင်တိုင်အမှတ်(၉၆/၃)မှ (၉၇/၁)အတွင်း မိုင်တိုင်အမှတ်(၉၈/၅)မှ (၉၈/၇)အတွင်း ရေးမြို့အဝင်လမ်း မိုင်တိုင်အမှတ် (ဝ/၄)မှ (၁/၄)အတွင်း၌ လည်းကောင်း၊ လမ်းမျက်နှာပြင် ပျမ်းမျှ(၄)ပေခန့် ရေကျော်မှုဖြစ်ပွားခဲ့တဲ့အတွက် ၉-၈-၂၀၁၉ ရက်နေ့ မှ ၁၁-၈-၂၀၁၉ ရက်နေ့အထိ ယာဉ်သွားလာမှုများ ယာယီပြတ်တောက်ခဲ့ ပါတယ်။ ကျေးလက်လမ်းဖွံ့ဖြိုးရေးဦးစီးဌာနမှ ရေးမြို့နယ်အတွင်း သဘာဝဘေးဒဏ်ကြောင့် ပျက်စီးခဲ့တဲ့ ကျေးလက်လမ်း/တံတားများကို ပြင်ဆင်ထိန်းသိမ်းခြင်းလုပ်ငန်းအတွက် သဘာဝဘေး ရန်ပုံငွေနှင့် ၂၀၁၉-၂၀၂၀ ဘဏ္ဍာရေးနှစ် ပြည်ထောင်စု ပြင်ဆင်ထိန်းသိမ်းခြင်း ရန်ပုံငွေတို့ဖြင့် ဆောင်ရွက်သွားမှာဖြစ်ပါတယ်။ ရေးမြို့နယ် စည်ပင်သာယာရေးအဖွဲ့မှလည်း ရေကြီးနစ်မြုပ်မှု ဖြစ်ပေါ်ခဲ့သည့် ရေးမြို့ပေါ်ရပ်ကွက်များဖြစ်သည့် ရန်ကြီးအောင်၊ ရန်မျိုးအောင်၊ အောင်မင်္ဂလာ။ အောင်မေတ္တာ၊ အောင်သုခ၊ သီရိနန္ဒာ၊ သီရိခေမာရပ်ကွက်များအတွင်း နုန်းတင်မြေများ ရှင်းလင်းခြင်း၊ သန့်ရှင်းရေးလုပ်ငန်းများ ဆောင်ရွက်ခြင်းတို့ကို လူအား၊ စက်ယန္တရားအားတို့ဖြင့်လည်းကောင်း၊ အခြားအဖွဲ့အစည်းများနှင့် ပူးပေါင်း၍လည်းကောင်း ရှင်းလင်းဖယ်ရှား ဆောင်ရွက်ပေးခဲ့ပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ သဘာဝဘေးကြောင့် ဖြစ်ပေါ်လာသော လမ်းပန်း ဆက်သွယ်ရေး ပြတ်တောက်မှုများကို ဆောက်လုပ်ရေးဝန်ကြီးဌာနအနေဖြင့် ချက်ခြင်းဖြေရှင်း ဆောင်ရွက်လျက်ရှိပြီး ပြီးခဲ့သောမိုးရာသီမှာ ကြီးမားစွာ ပျက်စီးခဲ့သော မလွှဲတောင် - ထားဝယ် လမ်းပိုင်း၌ တံတားထိုးရမည့်နေရာမှာ အရေးပေါ်ရန်ပုံငွေမှ ကျခံသုံးစွဲရန် စီစဉ်လျက်ရှိပါတယ်။ ကျန်ရှိတဲ့ လမ်းတံတား အသေးစားပျက်စီးမှုများကိုတော့ ဆောက်လုပ်ရေးဝန်ကြီးဌာန၊ ပြင်ဆင် ထိန်းသိမ်းရေးရန်ပုံငွေနှင့် မွန်ပြည်နယ်အစိုးရအဖွဲ့ ပြင်ဆင်ထိန်းသိမ်းရေးရန်ပုံငွေတို့နှင့် ဆောင်ရွက် ပေးသွားမည်ဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့ အစည်းဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
<title>မြန်မာ့မီးရထားက တာဝန်ယူထိန်းသိမ်းထားရသော ကားလမ်းနှင့်ရထားလမ်း တွဲလျက်ပါသည့် မြစ်ကူး၊ ချောင်းကူးတံတားများပေါ်ရှိ ကားလမ်းများပျက်စီးပါက တွင်း ပြုပြင်ပေးနိုင်ရန် သက်ဆိုင်ရာလမ်းဦးစီးဌာန သို့မဟုတ် BOT စနစ်ဖြင့် ဆောင်ရွက်နေသော ကုမ္ပဏီများသို့ ပြုပြင်ခွင့် ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၀)မှ ဒေါက်တာကျော်ငွေ မေးမြန်းဖို့ဖြစ်ပါတယ်။ နှ၊ ၁၀:၃၄ကျော်ငွေ၊ ကွ ဒေသကြီးတော်မေးပါသည့် ရန်</speech>
<speech><mp id="1284">ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ကြွရောက်လာတဲ့ ကိုယ်စားလှယ်အပေါင်း အားလုံး မင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသား လွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော်မေးမယ့်မေးခွန်းက မြန်မာ့ မီးရထားက တာဝန်ယူထိန်းသိမ်းထားရသော ကားလမ်းနှင့်ရထားလမ်း တွဲလျက်ပါသည့် မြစ်ကူး၊ ချောင်းကူးတံတားများပေါ်ရှိ ကားလမ်းများပျက်စီးပါက တွင်း ပြုပြင်ပေးနိုင်ရန် သက်ဆိုင်ရာ လမ်းဦးစီးဌာန သို့မဟုတ် BOT စနစ်ဖြင့် ဆောင်ရွက်နေသော ကုမ္ပဏီများသို့ ပြုပြင်ခွင့်ပေးရန် အစီအစဉ် ရှိ/မရှိ ဆိုတဲ့ မေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ မြစ်တွေ၊ ချောင်းတွေအပေါ်မှာ ဖြတ်ကျော်တည်ဆောက်ထားတဲ့ တံတား တွေမှာ ကားလမ်းသပ်သပ် ရထားလမ်းသပ်သပ် တံတားနဲ့ကားလမ်း၊ ရထားလမ်း ပေါင်းလျက် တံတားဆိုပြီး (၃)မျိုးရှိပါတယ်။ အဲဒီမှာ ကားလမ်း၊ ရထားလမ်းပေါင်းတဲ့ တံတားတွေကို ထိန်းသိမ်း စောင့်ရှောက်ဖို့ရာကို သက်ဆိုင်ရာ တိုင်းဒေသကြီးမီးရထားရုံးများကို တာဝန်ပေးထားတယ်လို့ လည်းသိရပါတယ်။ အဆိုပါ တံတားတွေပေါ်က မော်တော်ကားလမ်းတွေ ပျက်စီးလို့ရှိရင် တိုင်း ဒေသကြီး မီးရထားရုံးများက လာရောက်ပြုပြင်ပေးနိုင်မှုအခြေအနေဟာ လွန်စွာနှေးကွေးလွန်းလှ ပါတယ်။ ကျွန်တော့်အနေနဲ့ ဥပမာပေးချင်တာကတော့ ချင်းတွင်းမြစ်ပေါ်မှာ ဖြတ်လျက်ရှိတဲ့ ဆင်ဖြူရှင် တံတားကြီးကို ပြချင်ပါတယ်။ ဥက္ကဋ္ဌကြီးခင်ဗျား။ Power Point နဲ့ ပြသခွင့်ပြုပါခင်ဗျား။ အဲဒါကတော့ ချင်းတွင်းမြစ် ပေါ်က ဆင်ဖြူရှင်တံတားရဲ့ တည်နေရာပုံဖြစ်ပါတယ်။ ဒါ ချင်းတွင်းမြစ်ပေါ်မှာရှိတဲ့ ဆင်ဖြူရှင် တံတားရဲ့ အရှည်ဖြစ်ပါတယ်။ ကားလမ်းနှင့် ရထားလမ်း၊ ရထားလမ်းက အလယ်ခေါင်မှာရှိပါတယ်။ တံတားအရှည်က (၄၉၅၆)ပေနဲ့ ဒါ ချဉ်းကပ်လမ်း (၂)လမ်းအရှည်နဲ့ စုစုပေါင်း (၇၁၄၆)ပေ၊ (၁.၃၅)မိုင် ရှည်ပါတယ်။ အဲဒါကတော့ ၁၉၉၅ ခုနှစ်က တည်ဆောက်ထားပြီးတော့ ၁၈-၉-၁၉၉၉ မှာ ဖွင့်လှစ်ခဲ့တဲ့ ဆင်ဖြူရှင်တံတားဖြစ်ပါတယ်။ ပင်မတံတားဟာ (၄၉၅၆)ပေ ရှည်ပါတယ်။ ဒါ တံတားရဲ့ မင်းရွာဘက် အနောက်ဘက်ကမ်းမှာ (၆၆.၂၆)ပေ ရှည်ပါတယ်။ ကားလမ်း (၂)လမ်းနှင့် အလယ်က ရထားလမ်းအပါအဝင် အဲဒါက အရှေ့ဘက် တောကျောင်းကြီးဘက် ထိပ်ကတံတားမျက်နှာဝ ဖြစ်ပါတယ်။ ဒါကတော့ တံတားပေါ်မှာတွေ့ရတဲ့ ကားလမ်းတွေ ပေါက်ပြဲနေတဲ့ နေရာဖြစ်ပါတယ်။ အဲဒါကလည်းပဲ တံတားပေါ်မှာရှိတဲ့ ကားလမ်းပျက်စီးနေတဲ့အတွက် ဖြစ်ပါတယ်။ ထိုနည်း လည်းကောင်းပါပဲ။ အဲဒါကတော့ ကျွန်တော်တို့ ၈-၂-၂၀၁ရ ရက်နေ့က ဒီတံတားပျက်စီးတဲ့ ကိစ္စရယ်၊ တံတားဂိတ်ကြေး တောင်းနေတဲ့ကိစ္စတွေကို ပြည်သူတွေက မကျေနပ်လို့ တိုင်တန်းတဲ့ အတွက် ကျွန်တော်တို့ ပြည်သူ့လွှတ်တော်ကိုယ်စားလှယ်၊ အမျိုးသားလွှတ်တော်ကိုယ်စားလှယ်နဲ့ စစ်ကိုင်းတိုင်းဒေသကြီးမှာရှိတဲ့ ဆောက်လုပ်ရေးကော်မတီအဖွဲ့ဝင် ကိုယ်စားလှယ်တွေနှင့် သွားရောက် ပြီးတော့ ဒီတောကျောင်းတစ်ဘက်မှာရှိတဲ့ ရထားရိပ်သာမှာ တွေ့ဆုံဆွေးနွေးနေတဲ့ပုံဖြစ်ပါတယ်။ အဲဒီမှာ မီးရထားတိုင်းအမှတ်(၁၀)ရဲ့ တာဝန်ခံအရာရှိက တံတားပေါ်မှာရှိတဲ့ ကားလမ်း ပျက်စီးမှုကို လွယ်လွယ်နဲ့ ပြင်မပေးနိုင်တာက ဒီ စက်ယန္တရားကြီးတွေကို တစ်နေရာမှတစ်နေရာ သယ်ယူတဲ့ စရိတ်တွေကြီးလို့ပါတဲ့။ အဲဒီလို အကြောင်းပြပါတယ်။ အဲဒီပုံပါပဲ။ ဒါကတော့ တောကျောင်းကြီးဘက်မှာရှိတဲ့ ဂိတ်ကို ကျွန်တော်တို့ သွားကြည့်ရင်းနှင့် အဲဒီမှာ ပေါက်ပြဲနေတဲ့ နေရာတွေကို ပြထားတဲ့ပုံဖြစ်ပါတယ်။ အဲဒါက ပြီးခဲ့တဲ့ ၂၀၁၉ ခုနှစ်၊ ဧပြီလက မြို့နယ် အုပ်ချုပ်ရေးမှူးနဲ့ သက်ဆိုင်ရာ လမ်းဦးစီးတို့ပါဝင်ပြီး ကျွန်တော်တို့ ဒီအဝင်ဝမှာ ပျက်စီးနေတဲ့ ပလက်ဖောင်းကို သွားကြည့်တယ်။ စောစောက လမ်းပေါက်တွေကို သွားပြီးတော့ စစ်ဆေးခဲ့တာ ဖြစ်ပါတယ်။ ကျေးဇူးတင်ပါတယ်။ ဥက္ကဋ္ဌကြီးခင်ဗျား။ တိုင်းဒေသကြီး မီးရထားရုံးတွေကနေ တာဝန်ယူထိန်းသိမ်းနေရတဲ့ မြစ်ကူး၊ ချောင်းကူးတံတားတွေကို ယခုတင်ပြတဲ့ ဆင်ဖြူရှင်တံတားပေါ်က ကားလမ်းကဲ့သို့ ပြုပြင် လိုတဲ့လျင်မြန်စွာ ပြင်ဆင်ပေးနိုင်ရန် မီးရထားတိုင်းရုံးများမှ တာဝန်ခံမလား၊ သို့မဟုတ် နီးစပ်ရာ ဦးစီးဌာနသို့ လုပ်ငန်းလွှဲပြောင်းပေးမလား၊ သို့မဟုတ် BOT စနစ်နဲ့ယူထားတဲ့ ကုမ္ပဏီ များကို တာဝန်ယူပြင်ခိုင်းပေးရန် အစီအစဉ် ရှိ/မရှိ ကျွန်တော် လေးစားစွာနဲ့ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id="31">ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ၊ ဧည့်သည် တော်ကြီးများအားလုံး မင်္ဂလာအပေါင်းနှင့် ပြည့်စုံပါစေကြောင်း နှုတ်ခွန်းဆက်သအပ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဒေါက်တာ ကျော်ငွေ ၏ မြန်မာ့မီးရထားက တာဝန်ယူထိန်းသိမ်းထားရသော ကားလမ်းနှင့် ရထားလမ်း တွဲလျက်ပါသည့် မြစ်ကူး၊ ချောင်းကူးတံတားများပေါ်ရှိ ကားလမ်းများပျက်စီးပါက တွင်း ပြုပြင်ပေးနိုင်ရန် သက်ဆိုင်ရာ လမ်းဦးစီးဌာန သို့မဟုတ် BOT စနစ်ဖြင့် ဆောင်ရွက်နေသော ကုမ္ပဏီများသို့ ပြုပြင်ခွင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုး က ပြန်လည်ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန့်မာမီးရထားမှာ ကားလမ်းနှင့်ရထားလမ်း တွဲလျက်ပါသော မြစ်ကူး၊ ချောင်းကူးတံတား (၁၁)စင်း ရှိတဲ့အနက် စစ်ကိုင်းတံတား၊ မူးမြစ်ကူးတံတား၊ ရေးမြစ်ကူးတံတား၊ မြို့ ကွင်းတံတား၊ မင်းတုန်း တံတား၊ ဆင်ဖြူရှင်တံတားနှင့် ဆင်တဲဝတံတားတို့ကိုတော့ မြန်မာ့မီးရထားက တာဝန်ယူထိန်းသိမ်း ဆောင်ရွက်လျက်ရှိပြီးတော့ ကျန်တံတား(၄)စင်းဖြစ်တဲ့ သန်လျင်တံတားအမှတ်(၁)၊ သံလွင်တံတား၊ မလွန်တံတားနှင့် ညောင်တုန်းတံတားတို့ကိုတော့ ဆောက်လုပ်ရေးဝန်ကြီးဌာန၊ လမ်းဦးစီးဌာနက နေပြီးတော့ တာဝန်ယူထိန်းသိမ်း ဆောင်ရွက်လျက်ရှိပါတယ်။ အဲဒီဆောက်လုပ်ရေးဝန်ကြီးဌာနက ထိန်းသိမ်းတဲ့ တံတား(၄)စင်းပေါ်ရှိ ရထားလမ်းတွေ ကို မြန်မာ့မီးရထားက တာဝန်ယူထိန်းသိမ်းပေးရပါတယ်။ မြန်မာ့မီးရထားက တာဝန်ယူထိန်းသိမ်း ထားတဲ့ တံတားများရဲ့ ကြံ့ခိုင်မှုအတွက် မြန်မာ့မီးရထား တိုင်းဒေသကြီးအရာရှိများ ပါဝင်တဲ့အဖွဲ့ များနှင့် စစ်ဆေးဆောင်ရွက်လျက်ရှိပြီး မြန်မာ့မီးရထားရုံးချုပ် မြို့ပြအင်ဂျင်နီယာဌာနကလည်း ကြီးကြပ်ဆောင်ရွက်လျက်ရှိပါတယ်။ အဆိုပါ တံတားများပေါ်မှာ ကားကြီး၊ ကားငယ်၊ မော်တော် ဆိုင်ကယ်နှင့် အခြားယာဉ်ငယ်များ နေ့စဉ်ဖြတ်သန်းသွားလာနေတဲ့အတွက် ြာမြင့် လာသည်နှင့်အမျှ ကိုယ်စားလှယ်တော်ကြီး တင်ပြသွားတဲ့အတိုင်းပဲ တံတားပေါ်ရှိ ကားလမ်းနဲ့ ချဉ်းကပ်ကားလမ်းပေါ်တွေမှာ အပေါက်ကြီး၊ အပေါက်ငယ်တွေဖြစ်ပေါ်ပြီး ပျက်စီးယိုယွင်းမှုများ ရှိပါတယ်။ အဲဒီပျက်စီးယိုယွင်းမှုများအတွက် ဘဏ္ဍာရေးနှစ်များအလိုက် မြန်မာ့မီးရထားရဲ့ သာမန် အသုံးစရိတ်မှကျခံပြီး နိုင်ငံတော်သမ္မတရုံးရဲ့ ညွှန်ကြားချက်အမှတ်(၁/၂၀၁၇)နှင့်အညီ လုပ်ငန်း တန်ဖိုးအပေါ်မူတည်ပြီးတော့ ဈေးနှုန်းအဆိုပြုလွှာ ခေါ်ယူခြင်း သို့မဟုတ် တင်ဒါခေါ်ယူခြင်း ပြုလုပ် ပြီးတော့ ပြုပြင်ဆောင်ရွက်ခြင်း လုပ်ငန်းများကို ဆောင်ရွက်လျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာ့မီးရထားအနေဖြင့် (၄၉၅၆)ပေရှည်တဲ့ ဆင်ဖြူရှင်တံတား ပြုပြင်ထိန်းသိမ်းခြင်းနဲ့ပတ်သက်ပြီးတော့ စစ်ကိုင်းတိုင်းဒေသကြီးဘက်ခြမ်းမှာ ချဉ်းကပ်ကားလမ်း ပေ(၂၄၀)နဲ့ မကွေးတိုင်းဒေသကြီးဘက်ခြမ်းမှာ ချဉ်းကပ်ကားလမ်း ပေ(၄၀၀) ကတ္တရာခင်းခြင်းလုပ်ငန်းများကို ၂၀၁၇-၂၀၁၈ ဘဏ္ဍာရေးနှစ်မှာ ဈေးနှုန်းအဆိုပြုလွှာခေါ်ယူ၍ ဆောင်ရွက်ပေးခဲ့ပါတယ်။ ချဉ်းကပ်ကားလမ်းပြုပြင်ခြင်းလုပ်ငန်းများ ဆက်လက်ဆောင်ရွက်ရန် အတွက် စစ်ကိုင်းတိုင်းဒေသကြီးဘက်ခြမ်းမှာ ပေ(၁၁၀၀)နှင့် မကွေးတိုင်းဒေသကြီးဘက်ခြမ်းမှာ ပေ(၂၇၀၀) စုစုပေါင်း ပေ(၃၈၀၀)နဲ့ ပင်မတံတားအပေါ် ကားလမ်းမှာပေါက်နေတဲ့ အပေါက်ကြီး၊ အပေါက်ငယ် စုစုပေါင်း (၁၀၀)ခန့်တို့ကို ပြုပြင်ဆောင်ရွက်ရန် ကုန်ကျစရိတ်တန်ဖိုးငွေကျပ် (၄၉.၅၇၇)သန်းခန့် ကုန်ကျမည်ဖြစ်ပြီး အဆိုပါကုန်ကျစရိတ်များကို ၂၀၁၉-၂၀၂၀ ဘဏ္ဍာရေးနှစ် သာမန် အသုံးစရိတ်မှကျခံ၍ တင်ဒါခေါ်ယူ ပြင်ဆင်ဆောင်ရွက်ပေးသွားရန် လျာထားပေးပြီးဖြစ်ပါတယ်။ မြန်မာ့မီးရထားက ထိန်းသိမ်းဆောင်ရွက်လျက်ရှိတဲ့ တံတားအများစုတွေဟာဆိုရင် ရထား လမ်းနှင့် ကားလမ်းပေါင်းပြီးတော့ တည်ဆောက်ထားသဖြင့် ကားလမ်းများကို သီးခြားပြုပြင် ထိန်းသိမ်းရန် အခက်အခဲများရှိပါတယ်။ သို့ဖြစ်ပါ၍ လောလောဆယ်အနေနဲ့ မြန်မာ့မီးရထားပိုင် မြစ်ကူး၊ ချောင်းကူးတံတား များကို သက်ဆိုင်ရာ လမ်းဦးစီးဌာန သို့မဟုတ် BOT စနစ်ဖြင့် ဆောင်ရွက်နေတဲ့ ကုမ္ပဏီများကို ပြုပြင်ခွင့်ပေးရန် အစီအစဉ် မရှိသေးပါကြောင်း လေးစားစွာ ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</section>
<section value="Bill">
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော သွင်းကုန် ပမာဏမြင့်တက်ခြင်းမှ ကာကွယ်ပေးမှု ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေးတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ သွင်းကုန်ပမာဏမြင့်တက်ခြင်းမှ ကာကွယ်ပေးမှုဥပဒေကြမ်းကို ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ ၅-၆-၂၀၁၉ ရက်နေ့တွင် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီးက အဆိုတင်သွင်းပြီး ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ ၂၂-၈-၂၀၁၉ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော သွင်းကုန်ပမာဏ မြင့်တက်ခြင်းမှ ကာကွယ်ပေးမှု ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာပါတယ်။ ပြည်သူ့လွှတ်တော်က ပေးပို့သော ပြင်ဆင်ချက်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော သွင်းကုန်ပမာဏ မြင့်တက်ခြင်းမှ ကာကွယ်ပေးမှုဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော်ကိုယ်စားလှယ်များ ရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ်ဖော်ပြ လက်မှတ်ရေးထိုးပြီး ၂၅-၁၁-၂၀၁၉ (တနင်္လာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
<bill>
<title>ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ပြည်ထောင်စုဝန်ကြီးက ယာဉ်အန္တရာယ်ကင်းရှင်းရေးနှင့် မော်တော်ယာဉ် စီမံခန့်ခွဲမှုဥပဒေကြမ်းကို လွှတ်တော်သို့ တင်သွင်းခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က)အရ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက ယာဉ်အန္တရာယ်ကင်းရှင်းရေးနှင့် မော်တော်ယာဉ် စီမံခန့်ခွဲမှုဥပဒေကြမ်းကို အမျိုးသားလွှတ်တော်သို့ တင်သွင်းဖို့ဖြစ်ပါတယ်။</speech>
<speech><agency id="31">ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယာဉ်အန္တရာယ်ကင်းရှင်းရေးနှင့် မော်တော်ယာဉ် စီမံခန့်ခွဲမှုဥပဒေကြမ်းကို ပို့ဆောင်ရေးနှင့် ဆက်သွယ်ရေးဝန်ကြီးဌာနက အမျိုးသားလွှတ်တော်သို့ တင်သွင်းမှာဖြစ်ပါတယ်။ မော်တော်ယာဉ်ဥပဒေကို ပြည်ထောင်စုလွှတ်တော် ဥပဒေအမှတ်(၅၅)ဖြင့် ၂၀၁၅ ခုနှစ်၊ စက်တင်ဘာလ ရ ရက်နေ့မှာ ပြဋ္ဌာန်းခဲ့တဲီ့းတော့ ကျင့်သုံးခဲ့ရာမှ ၂ရ -၄- ၂၀၁၆ ခုနှစ်မှာ မြန်မာ့မော်တော်ယာဉ် ထုတ်လုပ်ရေးနှင့် ဖြန့်ဖြူးရောင်းချရေး လုပ်ငန်းရှင်များအသင်းက အဆိုပါ မော်တော်ယာဉ်ဥပဒေကို ပြန်လည်စိစစ်သုံးသပ်ပေးပါရန် အမျိုးသားလွှတ်တော်ဥက္ကဋ္ဌထံ တင်ပြခဲ့ပါတယ်။ သို့ဖြစ်၍ အမျိုးသားလွှတ်တော် ဥပဒေကြမ်းကော်မတီက ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်နှင့် ပြည်သူ့လွှတ်တော်၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီတို့မှ အဖွဲ့ဝင်များ၊ ပို့ဆောင်ရေး နှင့် ဆက်သွယ်ရေးဝန်ကြီးဌာန၊ ပြည်ထဲရေးဝန်ကြီးဌာန၊ စီးပွားရေးနှင့်ကူးသန်းရောင်းဝယ်ရေး ဝန်ကြီးဌာန၊ စက်မှုဝန်ကြီးဌာန၊ စီမံကိန်းနှင့်ဘဏ္ဍာရေးဝန်ကြီးဌာနနှင့် ပြည်ထောင်စုရှေ့နေချုပ်ရုံး တို့မှ တာဝန်ရှိသူများနှင့်အတူ မြန်မာနိုင်ငံအင်ဂျင်နီယာအသင်း၊ မြန်မာ့မော်တော်ယာဉ်ထုတ်လုပ်ရေး နှင့် ဖြန့်ဖြူးရောင်းချရေး လုပ်ငန်းရှင်များအသင်း၊ တရားဝင်အသိအမှတ်ပြု မော်တော်ယာဉ် ဖြန့်ဖြူး ရောင်းချသူများအသင်းတို့မှ ကိုယ်စားလှယ်များကို ဖိတ်ကြားပြီး ၂၀၁၆ ခုနှစ်၊ ဇွန်လအတွင်းမှာ အစည်းအဝေး(၂)ကြိမ်ကျင်းပ၍ အသေးစိတ်လေ့လာညှိနှိုင်းဆွေးနွေးမှုများ ပြုလုပ်ခဲ့ကြပြီးနောက် မော်တော်ယာဉ်ဥပဒေကို ပြန်လည်ပြင်ဆင်ရန် သဘောတူဆုံးဖြတ်ခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တင်ပြပါ ဆုံးဖြတ်ချက်အရ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ကုန်းလမ်းပို့ဆောင်ရေးညွှန်ကြားမှုဦးစီးဌာနအနေနဲ့ မော်တော်ယာဉ် ဥပဒေကိုပြင်ဆင်တဲ့ ဥပဒေမူကြမ်းကို စိစစ်ရေးဆွဲပြုစုခဲ့ပြီး သက်ဆိုင်ရာဌာနများရဲ့ သဘောထားများ တောင်းခံခြင်း၊ အစည်းအဝေးခေါ်ယူ ညှိနှိုင်းဆွေးနွေးခြင်းတို့ကို ပြုလုပ်ခဲ့ပါတယ်။ ဆွေးနွေးမှုများမှ ရရှိလာတဲ့ ရလဒ်များအပေါ်အခြေခံ၍ မော်တော်ယာဉ်ဥပဒေကို ပြင်ဆင်ရေးဆွဲထားတဲ့ ဥပဒေ မူကြမ်းကို ပြည်ထောင်စုရှေ့နေချုပ်ရုံးသို့ ဥပဒေကြောင်းအရ စိစစ်ပေးရန် သဘောထားမှတ်ချက် တောင်းခံဆောင်ရွက်ခဲ့ပါတယ်။ အဲဒီလို ဆောင်ရွက်နေစဉ်ကာလအထဲမှာပဲ ၂၀၁ရ ခုနှစ်၊ ဇန်နဝါရီလမှ ပြည်ထောင်စု လွှတ်တော်၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်က မော်တော်ယာဉ်ဥပဒေနဲ့ ပတ်သက်ပြီး ဆက်စပ်ဌာနတွေဖြစ်တဲ့ ပြည်ထဲရေးဝန်ကြီးဌာန၊ စီးပွားရေး နှင့် ကူးသန်းရောင်းဝယ်ရေးဝန်ကြီးဌာန၊ စက်မှုဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိသူများကို ဖိတ်ကြားပြီး ညှိနှိုင်းဆွေးနွေးမှုများ ပြုလုပ်ခဲ့ပါတယ်။ အဆိုပါကော်မရှင်ရဲ့ ဦးဆောင်မှုနဲ့ ၂၀၁ရ ခုနှစ်၊ ဇန်နဝါရီလမှ ဇွန်လအထိ ညှိနှိုင်းအစည်းအဝေး (၆)ကြိမ် ခေါ်ယူဆွေးနွေး ခဲ့ပြီး မော်တော်ယာဉ်ဥပဒေကို ရည်ရွယ်ချက်နဲ့ ကိုက်ညီမှုရှိစေရန်အတွက် ဥပဒေရဲ့ အမည်ကို ယာဉ် အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှုဥပဒေဟု ပြောင်းလဲ၍ အသစ်ရေးဆွဲရန်၊ အခြား ဝန်ကြီးဌာနများရဲ့ လုပ်ပိုင်ခွင့်များနဲ့ဆက်စပ်နေတဲ့ မော်တော်ယာဉ် တင်သွင်းခြင်း၊ ထုတ်လုပ်ခြင်း၊ ရောင်းချခြင်းနဲ့ ပြည်ပမှတင်သွင်းသည့် မော်တော်ယာဉ်အရေအတွက် ကန့်သတ်ခြင်းဆိုင်ရာ ကိစ္စရပ်များ မော်တော်ယာဉ်ဥပဒေမှ ပယ်ဖျက်ရေးဆွဲရန် ဆုံးဖြတ်ခဲ့ပါတယ်။ အဲဒီဆုံးဖြတ်ချက်များနှင့်အညီ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ် များ လေ့လာဆန်းစစ်သုံးသပ်ရေးကော်မရှင်ရဲ့ ဦးဆောင်မှုနဲ့ ယာဉ်အန္တရာယ်ကင်းရှင်းရေးနှင့် မော်တော်ယာဉ် စီမံခန့်ခွဲရေးဥပဒေကြမ်းကို ကုန်းလမ်းပို့ဆောင်ရေးညွှန်ကြားမှုဦးစီးဌာနက ပြန်လည် ရေးဆွဲခဲ့ပြီး ပြည်ထောင်စုရှေ့နေချုပ်ရုံးသို့ ဥပဒေကြောင်းအရ စိစစ်ပြန်ကြားပေးနိုင်ပါရန် သဘောထား တောင်းခံခဲ့ပြီး ပြည်ထောင်စုရှေ့နေချုပ်ရုံးရဲ့ သဘောထားမှတ်ချက်များနှင့်အညီ ဥပဒေကြမ်းကို (၄)ကြိမ် ပြင်ဆင်တင်ပြခဲ့ပြီး နောက်ဆုံးမှာ ဥပဒေကြောင်းအရ သဘောထားမှတ်ချက်ပြုရန် မရှိကြောင်း ပြည်ထောင်စုရှေ့နေချုပ်ရုံးက ပြန်ကြားခဲ့ပါတယ်။ ပြည်ထောင်စုရှေ့နေချုပ်ရုံးရဲ့ အကြံပြုချက်များနှင့်အညီ ပြင်ဆင်ရေးဆွဲပြုစုပြီးဖြစ်တဲ့ ဥပဒေကြမ်းကို ၁၂-၆-၂၀၁၉ ခုနှစ်မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ လုံခြုံရေး၊ တည်ငြိမ် အေးချမ်းရေးနဲ့ တရားဥပဒေစိုးမိုးရေးကော်မတီ အစည်းအဝေးအမှတ်စဉ် (၅/၂၀၁၉)သို့ တင်ပြခဲ့ရာ ပုဒ်မအချို့ကို သက်ဆိုင်ရာဝန်ကြီးဌာနများနှင့် ညှိနှိုင်းပြင်ဆင်ဆောင်ရွက်ပြီး ပြည်ထောင်စုအစိုးရ အဖွဲ့အစည်းအဝေးသို့ ဆက်လက်တင်ပြရန် ဆုံးဖြတ်ခဲ့ပါတယ်။ ဒါကြောင့် ပြည်ထဲရေးဝန်ကြီးဌာန၊ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ စီမံကိန်းနှင့်ဘဏ္ဍာရေးဝန်ကြီး ဌာနတို့နှင့် ထပ်မံညှိနှိုင်းအတည်ပြုချက်များ ရယူပြီးနောက် ၈-၈-၂၀၁၉ ခုနှစ်မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ် (၁၅/၂၀၁၉)သို့ ယာဉ်အန္တရာယ်ဥပဒေကြမ်းကို တင်ပြခဲ့ရာ ပြည်ထောင်စုလွှတ်တော်ရဲ့ အတည်ပြုချက်ရယူရန် သဘောတူဆုံးဖြတ်ခဲ့ပါတယ်။ အမျိုးသားလွှတ်တော် ဥပဒေကြမ်းကော်မတီကလည်း ၁၀-၉-၂၀၁၉ ခုနှစ်မှာ သက်ဆိုင်ရာဌာနတွေကို ဖိတ်ကြားပြီး ဥပဒေကြမ်းအပေါ် အသေးစိတ်ညှိနှိုင်းဆွေးနွေးပြီး လိုအပ်တဲ့ ပြင်ဆင်ဖြည့်စွက်မှုများ ဆောင်ရွက်ခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့် ဆက်လက်ရှင်းလင်း တင်ပြ ခွင့်ပြုပါခင်ဗျား။ အခန်း(၁၄)ခန်း၊ ပုဒ်မ ၉၈ ခု အသစ်ပြန်လည်ရေးဆွဲထားတဲ့ ယာဉ်အန္တရာယ် ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းမှာ လက်ရှိကျင့်သုံးနေတဲ့ မော်တော်ယာဉ် ဥပဒေအပေါ် ဖြည့်စွက်ပြင်ဆင်ချက်များအနေနဲ့ကတော့ မော်တော်ယာဉ်ဥပဒေပါ လိုအပ်သည့် ပြဋ္ဌာန်းချက်များကို ပြန်လည်ထည့်သွင်းရေးဆွဲခြင်း၊ ဥပဒေရဲ့ အမည်ကို ပြောင်းလဲခြင်း၊ မော်တော် ယာဉ်တင်သွင်းခြင်း၊ ထုတ်လုပ်ခြင်း၊ ရောင်းချခြင်း၊ တည်ဆောက်တပ်ဆင်ခြင်း၊ ပြုပြင်ထိန်းသိမ်း ခြင်းနှင့် ပြည်ပမှတင်သွင်းတဲ့ မော်တော်ယာဉ်အရေအတွက် ကန့်သတ်ခြင်းဆိုင်ရာကိစ္စများကို ပယ်ဖျက်ခြင်း၊ ရဲအရေးယူပိုင်မှုပြစ်မှုများ ပြင်ဆင်သတ်မှတ်ခြင်း၊ ယာဉ်အန္တရာယ်ကင်းရှင်းရေး ရန်ပုံငွေထူထောင်ခြင်း၊ ထိန်းသိမ်းခြင်း၊ သုံးစွဲခြင်းနှင့် စီမံခန့်ခွဲခြင်းကိစ္စရပ်များ အခန်းတစ်ခန်းအဖြစ် အသစ်ထည့်သွင်းရေးဆွဲခြင်း၊ အဓိပ္ပာယ်ဖွင့်ဆိုချက် အသစ်(၁၀)ခုထည့်သွင်း၍ အချို့ အဓိပ္ပာယ် ဖွင့်ဆိုချက်များကို ပြည့်စုံမှုရှိစေရေးအတွက် ပြင်ဆင်ရေးဆွဲခြင်း၊ ဥပဒေ၏ရည်ရွယ်ချက်ကို ပိုမို ပြည့်စုံမှုရှိစေရန်အတွက် အနည်းငယ် ပြင်ဆင်ဖြည့်စွက်ရေးဆွဲခြင်း၊ ဝန်ကြီးဌာနရဲ့ လုပ်ပိုင်ခွင့်များမှာ ယာဉ်အန္တရာယ်ကင်းရှင်းရေးနှင့် စပ်လျဉ်းပြီးတော့ ရန်ပုံငွေထူထောင်ခြင်း၊ သုံးစွဲခြင်းနဲ့ စီမံခန့်ခွဲခြင်း ဆိုင်ရာကိစ္စများနှင့် ယာဉ်အန္တရာယ်ကင်းရှင်းရေးအတွက် အမျိုးသားယာဉ်အန္တရာယ်၊ လမ်းအန္တရာယ် ကင်းရှင်းရေးကောင်စီ(NRSC)သို့ အကြံပြုတင်ပြခြင်းကိစ္စရပ်များကို အသစ်ဖြည့်စွက်၍ ကျန်ပြဋ္ဌာန်း ချက်များ ပြည့်စုံမှုရှိစေရေး ပြင်ဆင်ရေးဆွဲခြင်း၊ ဦးစီးဌာနလုပ်ပိုင်ခွင့်အခန်းကို ပိုမိုပြည့်စုံမှုရှိစေရေး အတွက် ပြင်ဆင်ဖြည့်စွက်ရေးဆွဲခြင်း၊ ယာဉ်မှတ်ပုံတင်ခြင်းနှင့် ယာဉ်မောင်းလိုင်စင်များ ဆောင်ရွက်ရန် မှတ်ပုံတင်အရာရှိနှင့် လိုင်စင်ထုတ်ပေးသူအရာရှိများ သတ်မှတ်၍ တာဝန်ပေးအပ်ခြင်း၊ ယာဉ်မှတ်ပုံတင်ခြင်းနှင့် ယာဉ်မောင်းလိုင်စင်ဆိုင်ရာ လုပ်ငန်းများနှင့်ပတ်သက်ပြီး ပြည့်စုံမှုရှိစေရန် ပြင်ဆင်ဖြည့်စွက်ရေးဆွဲခြင်း၊ မော်တော်ယာဉ်စစ်ဆေးခြင်း ပုဂ္ဂလိကလုပ်ငန်းနှင့် မော်တော် ယာဉ်မောင်း သင်တန်းကျောင်းလုပ်ငန်းလိုင်စင် ထုတ်ပေးခြင်းအတွက် သီးခြားအခန်းတစ်ခန်းဖြင့် ရေးဆွဲခြင်း၊ ဒီမော်တော်ယာဉ် စစ်ဆေးခြင်း ပုဂ္ဂလိကလုပ်ငန်းနှင့် ပတ်သက်ပြီးတော့ ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေးမှာ ကျွန်တော်တို့ ကတိကဝတ်ဖြစ်ခဲ့တဲ့ကိစ္စ ဖြစ်ပါတယ်။ ခွင့်မပြုသည့်ကိစ္စရပ်များနှင့် စပ်လျဉ်း၍ အဆင့်ဆင့် အယူခံဝင်နိုင်ရေးအတွက် အယူခံဝင်ခြင်း ကိစ္စရပ်များကို သီးခြားအခန်းတစ်ခန်းအနေဖြင့် အသစ်ရေးဆွဲခြင်း၊ ယာဉ်အန္တရာယ်ကင်းရှင်းရေး အတွက် ခေတ်ကာလနှင့် ကိုက်ညီပြီး ပြည့်စုံမှုရှိစေရေးအတွက် တားမြစ်ချက်များ ဖြည့်စွက် ပြင်ဆင်ခြင်း၊ အချို့ တားမြစ်ချက်များအတွက် ပြစ်ဒဏ်ကာလတိုးမြှင့်ခြင်း၊ အခြားပြဋ္ဌာန်းချက်များ အပေါ် ပိုမိုပြည့်စုံမှုရှိစေရန် ပြင်ဆင်ဖြည့်စွက်ရေးဆွဲခြင်း၊ မော်တော်ယာဉ်ဥပဒေပါ အခန်းခေါင်းစဉ် များ ပြင်ဆင်ခြင်း၊ အသစ်ထည့်ခြင်းနှင့် အခန်းအမှတ်စဉ်များ ရှေ့နောက် ပြောင်းလဲခြင်းတို့ကို ဆောင်ရွက်ခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယာဉ်အန္တရာယ်ကင်းရှင်းရေးနှင့် မော်တော်ယာဉ် စီမံခန့်ခွဲမှုဥပဒေကြမ်းကို အသစ်ရေးဆွဲခဲ့ရသည့် ရည်ရွယ်ချက်များအနေနဲ့ကတော့ မော်တော်ယာဉ် များကို ဥပဒေနှင့်အညီ စစ်ဆေးပြီး မှတ်ပုံတင်နိုင်ရေး၊ မော်တော်ယာဉ် အမျိုးအစားအလိုက် မောင်းနှင်မည့်သူများကို သတ်မှတ်ထားသည့် အရည်အချင်းနှင့် ပြည့်မီမှု ရှိ/မရှိ စစ်ဆေးပြီး ယာဉ်မောင်းလိုင်စင် ထုတ်ပေးနိုင်ရေး၊ မော်တော်ယာဉ်ကြောင့်ဖြစ်ပေါ်လာသော လေထု၊ ရေထု၊ မြေထု ညစ်ညမ်းခြင်းနှင့် အသံဆူညံခြင်းတို့ လျော့နည်းစေရေးအတွက် ဆောင်ရွက်နိုင်ရေး၊ မော်တော်ယာဉ် ကြောင့် မတော်တဆဖြစ်ပွားမှုများ လျော့နည်းကျဆင်းလာစေရေးအတွက် စနစ်တကျစီမံခန့်ခွဲ နိုင်ရေး၊ ယာဉ်အန္တရာယ်ကင်းရှင်းစွာ သွားလာနိုင်ရေးအတွက် သတ်မှတ်ချက်များနှင့်အညီ စစ်ဆေး ကြီးကြပ်နိုင်ရေး၊ ယာဉ်ကြောပိတ်ဆို့မှု လျော့နည်းကျဆင်းလာစေရေးနှင့် ယာဉ်အန္တရာယ်ကင်းရှင်းရေး ဆောင်ရွက်ရာတွင် အဆင့်မြင့်နည်းပညာသုံး ပို့ဆောင်ရေးစနစ်ကို ထိရောက်စွာအသုံးပြုနိုင်ရေး၊ ယာဉ်မတော်တဆ ထိခိုက်မှုအန္တရာယ်ကြောင့် ပြည်သူတို့၏အသက်နှင့် လူမှုစီးပွားဆုံးရှုံးမှုများနှင့် ထိခိုက်ဒဏ်ရာရမှုများ လျော့နည်းလာစေနိုင်ရေးနှင့် လမ်းအသုံးပြုသူများ သွားလာမှုလွယ်ကူ ချောမွေ့ နိုင်စေရေးတို့ပဲဖြစ်ပါတယ်။ သို့ဖြစ်ပါ၍ ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းကို ပြဋ္ဌာန်းနိုင်ရေးအတွက် အမျိုးသားလွှတ်တော်သို့ တင်သွင်းအပ်ပါကြောင်း လေးစားစွာ တင်ပြအပ် ပါတယ်။ အားလုံး ကျေးဇူးတင်ပါတယ်။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ်သော ကော်မတီဝင်က ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၉)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(ခ)အရ ယာဉ်အန္တရာယ် ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ စိစစ်တင်ပြခြင်း အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id="1313">ဦးကျော်ကျော်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ အမျိုးသားလွှတ်တော်၊ ဥပဒေကြမ်းကော်မတီဝင် ဦးကျော်ကျော် ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီ၏ အစီရင်ခံစာကို ကျွန်တော်က လွှတ်တော်သို့ ဖတ်ကြားတင်သွင်းပေးပါမယ်။ အမျိုးသားလွှတ်တော်၊ ဥပဒေကြမ်းကော်မတီ၏ ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှုဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ ၁)၁/၂၀၁၉-၄၈၆ ရက်စွဲ၊ ၂၀၁၉ ခုနှစ်၊ စက်တင်ဘာလ ၁၆ ရက် ၁။ ပြည်ထောင်စုလွှတ်တော်က ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းကို ၂၈ - ၈ - ၂၀၁၉ ရက်နေ့မှာ ပေးပို့လာပါသည်။ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ ဥပဒေကြမ်းကော်မတီဟာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ပြည်ထဲရေးဝန်ကြီးဌာန၊ စီမံကိန်းနှင့်ဘဏ္ဍာရေးဝန်ကြီးဌာန၊ ပြည်ထောင်စုရှေ့နေချုပ်ရုံးတို့မှ တာဝန်ရှိ ပုဂ္ဂိုလ်များ နှင့် ၁၀-၉-၂၀၁၉ ရက်နေ့မှာ တွေ့ဆုံညှိနှိုင်းဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှုဥပဒေကြမ်းကို လေ့လာစိစစ်တဲ့အခါမှာ - (က) ဥပဒေရေးထုံးနှင့် ညီညွတ်မှုရှိစေရန်အတွက် ဥပဒေကြမ်းတစ်ရပ်လုံးတွင် ပါရှိ သော Third party ဆိုသည့် စကားရပ်ကို ပယ်ဖျက်သင့်ကြောင်းနှင့် ဦးစီးဌာနက ဆုံးဖြတ်ချက် ချမှတ်သော အပိုဒ်များနှင့် မှတ်ပုံတင်အရာရှိက ဆုံးဖြတ်ချက် ချမှတ်သော အပိုဒ်များ ကွဲပြားမှုရှိစေရန်အတွက် အဆိုပြုဥပဒေကြမ်း အပိုဒ် ၄၉ ကို အောက်ပါအတိုင်း အစားထိုးပြင်ဆင်သင့်ကြောင်း လေ့လာတွေ့ရှိရပါသည် - ၄၉။ (က) ဦးစီးဌာနက ပုဒ်မ ၃၉ (က)၊ ၄၁(က)၊ ၄၃ နှင့် ၄၈ အရ ချမှတ်သည့် ဆုံးဖြတ်ချက် တစ်ရပ်ရပ်ကို မကျေနပ်သူသည် ထိုသို့ဆုံးဖြတ်ချက် ချမှတ်ကြောင်း အကြောင်းကြားစာကို လက်ခံရရှိသည့်နေ့မှ ရက်ပေါင်း ၆၀ အတွင်း ဝန်ကြီးဌာနသို့ အယူခံနိုင်သည်။ (ခ) ဦးစီးဌာန မှတ်ပုံတင်အရာရှိက ပုဒ်မ ၁၅၊ ၁၇၊ ၂၂ (က)၊ ၂၄(ခ)၊ ၂၅နှင့် ၂၆ အရ ချမှတ်သည့် ဆုံးဖြတ်ချက်တစ်ရပ်ရပ်ကို မကျေနပ်သူသည် ထိုသို့ ဆုံးဖြတ်ချက် ချမှတ်ကြောင်း အကြောင်းကြားစာကို လက်ခံရ ရှိသည့်နေ့မှ ရက်ပေါင်း ၆၀ အတွင်း ဝန်ကြီးဌာနသို့ အယူခံနိုင်သည်။ (ဂ) ဝန်ကြီးဌာနသည် ပုဒ်မခွဲ (က)နှင့် (ခ)တို့အရ အယူခံမှုကို စိစစ်ပြီး ဦးစီး ဌာန သို့မဟုတ် ဦးစီးဌာန မှတ်ပုံတင်အရာရှိက ချမှတ်သည့် ဆုံးဖြတ်ချက် ကို အတည်ပြုခြင်း၊ ပြင်ဆင်ခြင်း သို့မဟုတ် ပယ်ဖျက်ခြင်း ပြုနိုင်သည်။ (ဃ) ဝန်ကြီးဌာန၏ အဆုံးအဖြတ်သည် စီမံခန့်ခွဲရေးနည်းလမ်းအရအပြီးအပြတ် ဖြစ်သည်။ (ခ) ခေတ်ကာလနှင့် လိုက်လျောညီထွေမှုရှိစေရန်အတွက် အဆိုပြုဥပဒေကြမ်း အပိုဒ် ၈၃၊ အပိုဒ်ခွဲ(က)၊ အပိုဒ် ၈၄ နှင့် အပိုဒ် ၈၅၊ အပိုဒ်ခွဲ(က)တို့တွင် ဖော်ပြထားသော ကျပ်ငါးသောင်းထက်မပိုသော ငွေဒဏ်ဖြစ်စေ ဆိုသည့်စကားရပ်အစား ကျပ် တစ်သိန်းထက်မပိုသော ငွေဒဏ်ဖြစ်စေ ဆိုသည့် စကားရပ်ဖြင့်လည်းကောင်း၊ အပိုဒ် ၈၃၊ အပိုဒ်ခွဲ(ခ)၊ အပိုဒ် ၈၅၊ အပိုဒ်ခွဲ(ခ)နှင့် အပိုဒ် ၈၆ တို့တွင် ဖော်ပြ ထားသော ကျပ်တစ်သိန်းထက်မပိုသော ငွေဒဏ်ဖြစ်စေ ဆိုသည့် စကားရပ်အစား ကျပ်သုံးသိန်း ထက်မပိုသော ငွေဒဏ်ဖြစ်စေ ဆိုသည့် စကားရပ်ဖြင့် အသီးသီး အစားထိုးသင့်ကြောင်း လေ့လာတွေ့ရှိရပါသည်။ မြန်မာစာအရေးအသား မှန်ကန်မှုရှိစေရန်နှင့် ဥပဒေရေးထုံးမှန်ကန်မှုရှိစေရန်တို့အတွက် ပြင်ဆင်သင့်သည်များကို ပြင်ဆင်ခဲ့ပြီး အဆိုပါ ပြင်ဆင်ချက်အပြည့်အစုံကို နောက်ဆက်တွဲ ကန့်လန့်ဖြတ်ဇယားဖြင့် ပူးတွဲဖော်ပြထားပါသည်။ ကော်မတီ၏သဘောထားမှတ်ချက် ၄။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ယာဉ်အန္တရာယ်ကင်းရှင်းရေး နှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့်စပ်လျဉ်း၍ သက်ဆိုင်ရာဝန်ကြီးဌာနများ၊ ပြည်ထောင်စု ရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အသေးစိတ်ညှိနှိုင်းဆွေးနွေးခဲ့ပြီးဖြစ်ပါသဖြင့် အမျိုးသား လွှတ်တော်က အတည်ပြုဆောင်ရွက်နိုင်ပါရန် အစီရင်ခံတင်ပြအပ်ပါသည်။ အမျိုးသားလွှတ်တော်၊ ဥပဒေကြမ်းကော်မတီ အမျိုးသားလွှတ်တော်ဥက္ကဋ္ဌက ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်း နိုင်ကြောင်းကြေညာခြင်း ၊</speech>
<speech type="speaker">အစီအစဉ်(၁၀)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယာဉ်အန္တရာယ်ကင်းရှင်းရေးနှင့် မော်တော်ယာဉ်စီမံခန့်ခွဲမှု ဥပဒေကြမ်းနှင့်စပ်လျဉ်း၍ ပြင်ဆင်ချက် အဆို တင်သွင်းလိုတဲ့ လွှတ်တော်ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲများကို အသေးစိတ်ဖော်ပြလက်မှတ်ရေးထိုးပြီး ၂၅-၁၁-၂၀၁၉ (တနင်္လာနေ့)ထက် နောက်မကျဘဲ အမျိုးသား လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေး ပဉ္စမနေ့ ရပ်နားကြောင်းနှင့် ဆဋ္ဌမနေ့ အစည်းအဝေး ဆက်လက်ကျင်းပမည့် နေ့ရက်နှင့် ြေညာခြင်း</title>
<speech type="speaker">အစီအစဉ်(၁၁)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ကို ၂၀၁၉ ခုနှစ်၊ နိုဝင်ဘာလ ၂၂ ရက် (သောကြာနေ့)နံနက် ၁၀:ဝဝ နာရီဆက်လက် ကျင်းပမည်ဖြစ်ကြောင်း ကြေညာပါတယ်။ မြောက်ပုံမှန်အစည်းမနေ့ကို ရပ်နား ဖစ်ကြောင်း ကြေညာ (သောကြာနေ့)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည် ထွက်ခွာပါပြီ ခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ပဉ္စမနေ့ကို ၁၁:ဝဝ နာရီ ရပ်နားပါသည်။</speech>
</postface>
</transcript>
</doc>
