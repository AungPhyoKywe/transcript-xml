<doc>
<docinfo>
<docno>02-10-07.xml</docno>
<pdf>02-10-07.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='07' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့မှတ်တမ်း</title>
<date value='28-11-2018'>၁၃၈၀ ပြည့်နှစ်၊ တန်ဆောင်မုန်းလပြည့်ကျော် ၆ ရက် (၂၀၁၈ ခုနှစ်၊ နိုဝင်ဘာလ ၂၈ ရက်)ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး သတ္တမနေ့ အစီအစဉ်ကို ၁၀းဝဝ နာရီင်ကျင်းပ ပါသည်။
 အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၈၉)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၄.၃၈)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ သတ္တမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီးဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1229'>စောမှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့ ၂၈-၁၁-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင် ဖြစ်သူ ကျွန်တော် စောမှားဖောင် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးခွန်သိန်းဖေ၊ ရှမ်းပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၊ ကျန်းမာရေး။ ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဦးစိုင်းလုံစံခတ်၊ ရှမ်းပြည်နယ် မဲဆန္ဒနယ်အမှတ်(၇)၊ ကျန်းမာရေး။ ဦးစောသန်းထွဋ်၊ ကရင်ပြည်နယ် မဲဆန္ဒနယ်အမှတ်(၂)၊ ပြည်သူ့ငွေစာရင်း ပူးပေါင်းအစည်းအဝေးတက်ရောက်ရန်။ ဦးသန်းစိုး(ခ)သန်းစိုး (ဘောဂဗေဒ)၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)၊ ၎င်းအတိုင်း။ ဦးမာန်လောမောင်း၊ ချင်းပြည်နယ် မဲဆန္ဒနယ်အမှတ်(၈)၊ ၎င်းအတိုင်း ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဒေါက်တာစိုင်းဆိုင်ကျောက်ဆမ်၊ ရှမ်းပြည်နယ် မဲဆန္ဒနယ်အမှတ်(၆)၊ ၎င်းအတိုင်း။ ဗိုလ်မှူးချုပ် အောင်စန်းချစ်၊ တပ်မတော်သားကိုယ်စားလှယ်၊ ၎င်းအတိုင်း။ ဦးညီစိန်၊ ရှမ်းပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၂)၊ ကျန်းမာရေး။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ အလုပ်ရုံဆွေးနွေးပွဲ တက်ရောက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ(၂၀)ဦးနှင့် ယနေ့ ခွင့်ပန်ကြားသူ (၁၅) ဦးဖြစ်ပြီး စုစုပေါင်း ခွင့်ပန်ကြားသူ(၃၅)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြု ပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြား တင်ပြအပ်ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ(၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၂၀)ဦး၊ ယနေ့ ခွင့်ပန်ကြား သဖြင့် ခွင့်ပြု ထားသူ (၁၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ(၃၅) ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်လေးဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာန ဒုတိယဝန်ကြီးတစ်ဦးတည်းက ဖြေကြားမယ့်မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ရခိုင်ပြည်နယ်၊ ကျောက်တော်မြို့နယ်၊ မြို့ပေါ်(၅)ရပ်ကွက်နေ ပြည်သူများ နေထိုင်လျက်ရှိသည့် အိမ်ရာ မြေများ လယ - (၃၀-က) ရရှိရေးနှင့် မြေစာရင်းပုံစံ(၁၀၅)(၁၀၆) မြေပုံရေးဆွဲရေး၊ မြေငှားဂရန်ရရှိရေး ကိစ္စများကို မြို့နယ်ပြည်သူလူထု အဆင်ပြေစေရေးအတွက် အမြန်ဆုံးဆောင်ရွက်ပေးရန် အစီအစဉ် ရှိ/မရှိနှင့် မြို့ကွက်အမှတ် (၁-က) မြို့သစ်အကွက်နှင့် (၁-ခ) ကျောက်တော်အကွက်များအား (၆၄ လက်မ ၁ မိုင်)စကေးဖြင့် မြေတိုင်းတာနိုင်ရေး စီမံဆောင်ရွက်ပေးရန် အစီအစဉ် ရှိ/မရှိတို့နှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင် ပြည်နယ်၊ ကျောက်တော်မြို့နယ်၊ မြို့ပေါ်(၅)ရပ်ကွက်နေပြည်သူများ နေထိုင်လျက်ရှိသည့် အိမ်ရာမြေများ လယ - (၃၀-က) ရရှိရေးနှင့် မြေစာရင်းပုံစံ(၁၀၅)(၁၀၆) မြေပုံရေးဆွဲရေး၊ မြေငှားဂရန် ရရှိရေးကိစ္စ များကို မြို့နယ်ပြည်သူလူထု အဆင်ပြေစေရေးအတွက် အမြန်ဆုံးဆောင်ရွက်ပေးရန် အစီအစဉ် ရှိ/မရှိနှင့် မြို့ကွက်အမှတ်(၁-က) မြို့သစ်အကွက်နှင့် (၁-ခ) ကျောက်တော်အကွက်များအား (၆၄ လက်မ ၁ မိုင်) စကေးဖြင့် မြေတိုင်းတာနိုင်ရေး စီမံဆောင်ရွက်ပေးရန် အစီအစဉ် ရှိ/မရှိတို့နှင့် စပ်လျဉ်းသည့် မေးခွန်းကို မေးမြန်းဖို့ဖြစ်ပါတယ်။</speech>
<speech><mp id='1310'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးနှင့် အမျိုးသားလွှတ်တော် ကိုယ်စားလှယ်များအားလုံးကို သာလီစွ ပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသား လွှတ်တော်မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် ပတ်သက်တဲ့ မေးခွန်းတစ်ခုကို ကြယ်ပွင့်ပြမေးခွန်းအနေနဲ့ မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျာ။ ကျွန်တော့်မဲဆန္ဒနယ် ကျောက်တော်မြို့နယ်ကို ၁၉၁၀ ပြည့်နှစ်ကပင် စတင်မြို့ တည်နေထိုင်ခဲ့ကြပြီး ယခု မြို့ပေါ်တွင် ရပ်ကွက်(၅)ရပ်ကွက်ရှိပြီး အိမ်ခြေ(၄၀၀၀)ကျော်နှင့် လူဦးရေ(၂၀၀၀၀)ကျော်ခန့် ရှိနေပြီဖြစ်ပါတယ်။ မြို့ပေါ်ဧရိယာမှာ (၃.၈၁)စတုရန်းမိုင်ရှိပါတယ်။ ကျောက်တော်မြို့ပေါ်တွင် ယခင်က အကွက်အမှတ် (၁/က) မြို့သစ်အကွက်နှင့် အကွက်အမှတ်(၁/ခ) ကျောက်တော်အကွက်များကို မြို့မြေများအဖြစ် သတ်မှတ်ခဲ့ပါတယ်။ ယခု မြို့ပေါ်တွင် ရပ်ကွက်(၅)ရပ်ကွက်ဖြင့် အိမ်ရာများ ဆောက်လုပ်ပြီး နေကြသော်လည်း ၎င်းမြေများမှာ လယ်ယာမြေများအဆင့်သာ ရှိနေခဲ့ကြောင်း သိရပါတယ်။ ကျောက်တော်မြို့ပေါ်တွင် မြို့ပေါ်နေအိမ်ထောင်စုများ သိပ်သည်း များပြားလာတဲ့အတွက် ၁၉၇၀ ပြည့်နှစ်တွင် တစ်ကြိမ်၊ ၁၉၈ရ ခုနှစ်တွင် တစ်ကြိမ်၊ မြို့သစ်ရပ်ကွက်၊ ရှမ်းရွာရပ်ကွက်၊ ပြည်တော်သာ ရပ်ကွက်နှင့် တိုးချဲ့ရပ်ကွက်သစ်များ ဖော်ဆောင်ပြီး လယ်ယာမြေများပေါ်တွင် လူနေအိမ်များ ဆောက်လုပ် နေထိုင်ခွင့်ပြုခဲ့ကြောင်း သိရပါတယ်။ ကျောက်တော်မြို့၊ ပိုက်သည်ရပ်ကွက်တွင်လည်း ၁၉၉၈ ခုနှစ် ကစ္ဆပနဒီ မြစ်ကူးတံတား တည်ဆောက်ရေးစီမံကိန်းအရ ဖြို ဖျက်ခံခဲ့ရသော အိမ်ထောင်စုများအတွက် ကစ္ဆပနဒီ အဝေးပြေး ကားဂိတ် တည်ဆောက်ရေးအတွက်လည်းကောင်း၊ လယ်ယာမြေများကို အသုံးပြုပြီး အိမ်ရာများ ဆောက်လုပ်နေထိုင်ခြင်း၊ ကစ္ဆပနဒီကားဂိတ် ပြု လုပ်ခြင်းများကို ဆောက်ရွက်ပေးခဲ့ကြောင်း သိရပါတယ်။ ကျောက်တော်မြို့ပေါ်တွင် လူနေအိမ်များ ဆောက်လုပ်နေထိုင်နေကြသည့် မြို့ပေါ်(၅)ရပ်ကွက်အတွင်း မြို့မြေအဖြစ် သတ်မှတ်ထားရှိမြေမှအပ ကျန်မြေများသည် လယ်ယာမြေများကို လယ - (၃၀-က) ရရှိ ရေး အမြန်ဆုံးဆောင်ရွက်ပေးရန်နှင့် လယ - (၃၀-က) ရရှိမှသာ ပုံစံ(၁၀၅)(၁၀၆) မြေငှားဂရန်များ ရရှိကြမည်ဖြစ်တဲ့အတွက် အဆိုပါမေးခွန်းကို မေးမြန်းရခြင်းဖြစ်ပါတယ်။ မြေပုံရေးဆွဲခြင်းနှင့်ပတ်သက်၍လည်း ကျောက်တော်မြို့ပေါ်တွင် အကွက်အမှတ်(၁-က) မြို့သစ်အကွက်နှင့် အကွက်အမှတ်(၁-ခ) ကျောက်တော်အကွက်များသည် မြေပုံမှာ (၃၂ လက်မ ၁ မိုင်) ဖြင့်သာ ရှိနေသေးကြောင်းသိရပြီး ၎င်းအကွက်များလည်း (၆၄ လက်မ ၁ မိုင်) စကေးဖြင့် မြေပုံ ရေးဆွဲ မြေတိုင်းတာနိုင်မည်ဆိုပါက မြေပိုင်ဆိုင်မှုမှတ်တမ်းများ အသေးစိတ်မှတ်တမ်းတင်နိုင်မည် ဖြစ်တဲ့အတွက် အမျိုးသားလွှတ်တော်ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်။ ကျောက်တော်မြို့နေ မြို့ပေါ်(၅)ရပ်ကွက်နေ ပြည်သူများ နေထိုင်လျက်ရှိတဲ့ အိမ်ရာမြေများ လယ - (၃၀-က) ရရှိရေးနှင့် မြေစာရင်းပုံစံ(၁၀၅) (၁၀၆) မြေပုံရေးဆွဲရေး၊ မြေငှားဂရန်ရရှိရေးတို့ကို မြို့နေ ပြည်သူလူထု အဆင်ပြေစေရေးအတွက် အမြန်ဆုံးဆောင်ရွက်ပေးရန် အစီအစဉ် ရှိ/မရှိနှင့် မြို့အကွက် အမှတ်(၁-က) မြို့သစ်အကွက်နှင့် (၁-ခ) ကျောက်တော်အကွက်များအား (၆၄ လက်မ ၁ မိုင်) စကေးဖြင့် မြေတိုင်းတာနိုင်ရေး စီမံဆောင်ရွက်ပေးရန် အစီအစဉ် ရှိ/မရှိ လေးစားစွာ မေးမြန်းအပ် ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>ရခိုင်ပြည်နယ်၊ ဘူးသီးတောင်မြို့နယ်၊ အထက်ကျွဲချို မော်အုပ်စု၊ ဒုပြင်ရှည်အုပ်စု၊ ကျွဲရိုင်းခတ်အုပ်စု အတွင်း ဆားငန်ရေ ဝင်ရောက်သည့် လယ်မြေများအတွက် ကျွဲရိုင်းခတ် ရေငန်တား တာတမံတစ်ခု တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၉)မှ ဦးမောင်ကျော်ဇံ က ရခိုင် ပြည်နယ်၊ ဘူးသီးတောင်မြို့နယ်၊ အထက်ကျွဲချို မော်အုပ်စု၊ ဒုပြင်ရှည်အုပ်စု၊ ကျွဲရိုင်းခတ်အုပ်စုအတွင်း ဆားငန်ရေ ဝင်ရောက်သည့် လယ်မြေများအတွက် ကျွဲရိုင်းခတ် ရေငန်တား တာတမံတစ်ခု တည်ဆောက် ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1314'>ဦးမောင်ကျော်ဇံ ရခိုင်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌနှင့် ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ ကျက်သရေမင်္ဂလာ အဖြာဖြာနဲ့ ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်ခင်ဗျား။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးမောင်ကျော်ဇံ ဖြစ်ပါ တယ်ခင်ဗျား။ ကျွန်တော်မေးမယ့် မေးခွန်းကတော့ ရခိုင်ပြည်နယ်၊ ဘူးသီးတောင်မြို့နယ်၊ အထက်ကျွဲချို မော်အုပ်စု၊ ဒုပြင်ရှည်အုပ်စု၊ ကျွဲရိုင်းခတ်အုပ်စုများအတွင်း ဆားငန်ရေဝင်ရောက်တဲ့ လယ်မြေများအတွက် ကျွဲရိုင်းခတ် ရေငန်တား တာတမံတစ်ခု တည်ဆောက်ပေးရန် အစီအစဉ် ရှိ/မရှိ မေးခွန်းပဲ ဖြစ်ပါတယ် ခင်ဗျား။ ဥက္ကဋ္ဌကြီးခင်ဗျား။ မြန်မာနိုင်ငံဟာ စိုက်ပျိုးရေးနိုင်ငံဖြစ်ပြီး နိုင်ငံရဲ့ လူဦးရေ(၆၁)ရာခိုင်နှုန်း မှာ စိုက်ပျိုးရေးလုပ်ငန်းလုပ်ကိုင်ပြီး ဘဝကို ရပ်တည်နေကြရပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန လက်အောက်မှာရှိတဲ့ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၊ စိုက်ပျိုးရေးဦးစီးဌာနနှင့် စက်မှုလယ်ယာဦးစီးဌာနတွေဟာ လယ်ယာစိုက်ပျိုးရေးလုပ်ငန်း ဖွံ့ဖြိုးတိုးတက် မှုအတွက် အဓိက တာဝန်ယူဆောင်ရွက်နေတဲ့ဦးစီးဌာနများ ဖြစ်ကြပါတယ်။ ဆည်မြောင်းနှင့် ရေအသုံး ချမှုစီမံခန့်ခွဲရေးဦးစီးဌာနကတော့ အိန္ဒိယနိုင်ငံချေးငွေနဲ့ မြန်မာနိုင်ငံ ဆည်မြောင်းဖွံ့ဖြိုးရေးစီမံကိန်း များ၊ OTA ချေးငွေနဲ့ ဆည်ရေသောက်စနစ် အဆင့်မြှင့်တင်ပြုပြင်ခြင်းလုပ်ငန်းများ၊ IFAD ချေးငွေနဲ့ ကျေးလက်ဒေသ ဆင်းရဲသားများရဲ့ ဝင်ငွေ တိုးတက်မြင့်မားရေးအတွက် ဘက်စုံလယ်ယာစိုက်ပျိုးရေး ဖွံ့ဖြိုးတိုးတက်မှုစီမံကိန်းများ၊ ကမ္ဘာ့ဘဏ်ချေးငွေနဲ့ စိုက်ပျိုးရေးကဏ္ဍ ရှင်သန်နိုးကြားမှုမြှင့်တင်ခြင်း စီမံကိန်းများ၊ အာရှဖွံ့ဖြိုးရေးဘဏ် (ADB)ချေးငွေနှင့် ရေသွင်းစိုက်မှုဧရိယာအပါအဝင် လယ်ယာကဏ္ဍ ဘက်စုံဖွံ့ဖြိုးတိုးတက်ရေးစီမံကိန်းများကို မြန်မာနိုင်ငံအလယ်ပိုင်းဒေသမှာ အကောင်အထည်ဖော် ဆောင်ရွက်နေခြင်းများဟာ ဒေသနေပြည်သူများနဲ့ နိုင်ငံအတွက် လွန်စွာတန်ဖိုးကြီးလှပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံမှာ ကမ်းရိုးတန်းဒေသ၊ အပူပိုင်းဒေသနဲ့ တောင်တန်းဒေသ စတဲ့ စိုက်ပျိုးရေးဒေသကြီး(၃)ခုနဲ့ ရခိုင်ပြည်နယ်ဟာ ကမ်းရိုးတန်းစိုက်ပျိုးရေးဒေသကြီးအတွင်းမှာ ပါဝင်နေပါတယ်။ ကုလားတန်မြစ်၊ လေးမြို့မြစ်နဲ့ မေယုမြစ်စတဲ့ မြစ်ကမ်းစပ်တွေမှာ စိုက်ပျိုးထားတဲ့ လယ်မြေများသို့ မိုးနှောင်းပိုင်းကာလများမှာ ဆားငန်ရေများ ဝင်ရောက်လေ့ရှိပြီး စပါးခင်းများ အနည်းနှင့်အများ နှစ်စဉ် ပျက်စီးဆုံးရှုံးမှုဒဏ်ကို ခံကြရပါတယ်။ ဘူးသီးတောင်မြို့နယ်၊ ကျွဲရိုင်းခတ် အုပ်စုဒေသဟာ မေယုမြစ်ရဲ့ မြစ်လယ်ပိုင်းဒေသမှာ တည်ရှိပါတယ်။ တာတမံအကျိုးပြုနိုင်မယ့် စိုက်ပျိုးမြေ(၂၀၁၉)ဧကခန့်ရှိပြီး မိုးရေကို မှီခိုအားထားနေရတာဖြစ်ပါတယ်။ လယ်ကွင်းများအတွင်းကို ရေငန်ချောင်းများ ဖြတ်သန်းစီးဆင်းလျက်ရှိပါတယ်။ မိုးရာသီမှာ ရေချို ဖြစ်သော်လည်းပဲ အောက်တိုဘာ လနဲ့ နိုဝင်ဘာလများမှာ ရေငန်စပြုလာပြီး ရေကြီးရက်များမှာ လယ်ကွင်းများအတွင်းသို့ ဆားငန်ရေများ ဝင်ရောက်လာကာ ရေနဲ့ပတ်သက်တဲ့အခက်အခဲများကို ရင်ဆိုင်ကြရပါတယ်။ အကျိုးဆက်အဖြစ် သီးနှံဆုံးရှုံးမှုများကို လက်တွေ့ခံစားကြရပြီး စပါးစိုက်ပျိုးရေးတစ်ခုတည်းကိုသာ မှီခိုနေကြတဲ့ဒေသတွင်း ပြည်သူများဟာ စားနပ်ရိက္ခာဖူလုံမှုမရှိ၊ စားဝတ်နေရေးအခက်အခဲများနဲ့ ကြုံတွေ့ကြရပါတယ်။ ဥက္ကဋ္ဌကြီးခင်ဗျား။ စိုက်ပျိုးထားတဲ့ စပါးများမှာလည်း အဆင့်မြင့်အုပ်စုမျိုးကို မစိုက်ပျိုးနိုင် ဘဲ ဆားငန်ရေခံ၊ အရည်အသွေးနိမ့်၊ ဈေးကွက်မဝင်တဲ့စပါးများကို ဝမ်းစာအတွက်သာ ရည်ရွယ်ပြီး စိုက်ပျိုးကြရပါတယ်။ တစ်ဧကအထွက်နှုန်းမှာ (၂၅)တင်းသာဖြစ်ပြီး ယခုခေတ်အခြေအနေအရ မယုံ နိုင်လောက်သော အထွက်နှုန်းဖြစ်ပါတယ်။ ဈေးနှုန်းမှာ ဒေသတွင်း စပါးတင်း(၁၀၀)ကို (၃၂၀၀၀၀) ကျပ်သာရရှိပါတယ်။ ဤဒေသနဲ့ ဆက်လျက်ရှိတဲ့ ရသေ့တောင်မြို့နယ်၊ ပြင်ဝမ်းရေငန်တား တာတမံကို ၂၀၁၆-၂၀၁ရ ခုနှစ်မှာ တည်ဆောက်နိုင်ခဲ့တဲ့အတွက် တစ်ဧကအထွက်နှုန်း (၆၅)တင်းခန့် တိုးတက် ထွက်ရှိလာပြီး အဆင့်မြင့်စပါးအုပ်စုများ စိုက်ပျိုးလာနိုင်ကြောင်း လေ့လာတွေ့ရှိရပါတယ်။ သို့ဖြစ်ပါ၍ ရခိုင်ပြည်နယ်မြောက်ပိုင်း၊ ဘူးသီးတောင်မြို့နယ်မှာ ကျွဲရိုင်းခတ် တာတမံတစ်ခု ကို တည်ဆောက်ပေးမည်ဆိုပါက ဒေသတွင်း လယ်သမားများအတွက် လယ်ယာထွက်ကုန် တိုးတက် လာပြီး လူနေမှုဘဝ မြင့်မားလာမှာဖြစ်ပါသောကြောင့် ဤမေးခွန်းကို မေးမြန်းရခြင်းဖြစ်ပါတယ်။</speech>
<title>၂၀၁၂ ခုနှစ်၊ လယ်ယာမြေဥပဒေပြဋ္ဌာန်းချက်များနှင့်အညီ လယ်ယာမြေလုပ်ပိုင်ခွင့်အား ရောင်းချခြင်း၊ လဲလှယ်ခြင်း၊ ပေးကမ်းခြင်းတို့ကို ဆောင်ရွက်ရာတွင် ပေးဆောင်ရမည့် မှတ်ပုံတင်ကြေး၊ တံဆိပ်ခေါင်း ခွန်နှင့် စာချုပ်စာတမ်း မှတ်ပုံတင်ခတို့ကို မည်၍မည်မျှ ပေးဆောင်ရမည်ဖြစ်ကြောင်း သက်ဆိုင်ရာ ဝန်ကြီးဌာနသဘောတူညီချက်ဖြင့် ဦးစီးဌာနမှ အမြန်ဆုံးထုတ်ပြန်ပေးရန် အစီအစဉ် ရှိ/မရှိနှင့် စပ်လျဉ်း သည့်မေးခွန်း</title>
<speech type='speaker'>ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုးက ၂၀၁၂ ခုနှစ်၊ လယ်ယာမြေဥပဒေပြဋ္ဌာန်းချက်များနှင့်အညီ လယ်ယာမြေလုပ်ပိုင်ခွင့်အား ရောင်းချခြင်း၊ လဲလှယ်ခြင်း၊ ပေးကမ်းခြင်းတို့ကို ဆောင်ရွက်ရာတွင် ပေးဆောင်ရမည့် မှတ်ပုံတင်ကြေး၊ တံဆိပ်ခေါင်း ခွန်နှင့် စာချုပ်စာတမ်း မှတ်ပုံတင်ခတို့ကို မည်၍မည်မျှ ပေးဆောင်ရမည်ဖြစ်ကြောင်း သက်ဆိုင်ရာ ဝန်ကြီးဌာန သဘောတူညီချက်ဖြင့် ဦးစီးဌာနမှ အမြန်ဆုံး ထုတ်ပြန်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1242'>ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ ကိုယ်စားလှယ်တော်ကြီးများအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၂)မှ ဦးအောင်မျိုး ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ်၊ လယ်ယာမြေဥပဒေမှာ လယ်ယာမြေလုပ်ပိုင်ခွင့် ရရှိတဲ့သူနဲ့ ပတ်သက်ပြီးတော့ အခွင့်အရေးတစ်ခု ပေးထားတာရှိပါတယ်။ အဲဒါကတော့ ပုဒ်မ ၉၊ အပိုဒ်ခွဲ(ခ)မှာ ပါတဲ့ လယ်ယာမြေကို သတ်မှတ်ချက်နဲ့အညီ ရောင်းဝယ်ခြင်း၊ ငှားရမ်းခြင်း၊ ပေးကမ်းခြင်း၊ လဲလှယ်ခြင်းတို့ ဆောင်ရွက်နိုင်တယ် ဆိုတဲ့ ပြဋ္ဌာန်းချက်ဖြစ်ပါတယ်။ ဒါပေမယ့်လို့ ဒီပေးထားချက်ဟာ၊ ဒီအခွင့်အရေးဟာ တောင်သူလယ်သမားတွေအတွက် ပေးကားပေး၏ မရ ဖြစ်နေပါတယ်။ အဲဒီလို ဖြစ်ရတဲ့အကြောင်း အရင်းကတော့ ပုဒ်မ ၁၂၊ အပိုဒ်ခွဲငယ်(ဂ)မှာပါတဲ့ လယ်ယာမြေလုပ်ပိုင်ခွင့်ကို ရောင်းချခြင်း၊ ပေးကမ်းခြင်း၊ လဲလှယ်ခြင်း ဆောင်ရွက်ရာမှာ ဦးစီးဌာနက သတ်မှတ်ထားတဲ့ တံဆိပ်ခေါင်းခွန်၊ စာချုပ်စာတမ်း၊ မှတ်ပုံတင်ခတို့ကို ပေးဆောင်၍ သက်ဆိုင်ရာ မြို့နယ်ဦးစီးဌာနမှူးရုံးတွင် မှတ်ပုံတင်ရမယ်လို့ ပြဋ္ဌာန်း ထားပါတယ်။ ဒါနဲ့ တစ်ဆက်တည်း နောက်ဆက်တွဲ နည်းဥပဒေ ပုဒ်မ ၂၊ အပိုဒ်ခွဲငယ်(ဂ)မှာ မှတ်ပုံတင်ခြင်းကို သက်ဆိုင်ရာ ဝန်ကြီးဌာနရဲ့ သဘောတူညီချက်နဲ့ ဦးစီးဌာနက ပြဋ္ဌာန်းရမယ်။ (ဃ)မှာ တံဆိပ်ခေါင်းခွန် ကိုလည်း ဝန်ကြီးဌာနရဲ့ သဘောတူညီချက်နဲ့ ဦးစီးဌာနက သတ်မှတ်ပေးရမယ်။ (င)မှာ စာချုပ်စာတမ်း မှတ်ပုံတင်ခကိုလည်း ဝန်ကြီးဌာနရဲ့ သဘောတူညီချက်နဲ့ ဦးစီးဌာနက သတ်မှတ် ပြဋ္ဌာန်းပေးရမယ်လို့ ကျွန်တော်တို့ ပြဋ္ဌာန်းထားပါတယ်။ ဒါပေမယ့်လို့ ဒီနေ့စာချုပ်စာတမ်း မှတ်ပုံတင်ခ ဘယ်လောက်ပေးဆောင်ရမယ်ဆိုတာကို ပြဋ္ဌာန်းနိုင်ခြင်း မရှိခဲ့ပါဘူး။ ၂၀၁၂ ခုနှစ်၊ လယ်ယာမြေဥပဒေ ဟာ မတ်လ ၃၀ ရက်နေ့မှာ အတည်ပြုပြဋ္ဌာန်းခဲ့တော့ ဒီနေ့ဆိုလို့ရှိရင် (၆)နှစ်ကျော်၊ (၇)နှစ်နီးပါးကို ရှိခဲ့ပါပြီ။ ကျွန်တော် ဒီမေးခွန်းကို မေးခဲ့တာလည်း အဋ္ဌမအကြိမ် လွှတ်တော်သက်တမ်းမှာ မွေးခဲ့တာ ဆိုတော့ (၅)လကျော်၊ (၆)လနီးပါး ရှိခဲ့ပါပြီ။ ဒီနေ့ဒါကို အတည်ပြု ပြဋ္ဌာန်းနိုင်ခြင်း မရှိခဲ့ပါဘူး။ အဲဒီတော့ လယ်ယာမြေ ရောင်းဝယ်ခြင်း၊ ပေးကမ်းခြင်း၊ လဲလှယ်ခြင်းကို လုပ်တဲ့အခါမှာ (ပုံစံ-၇) အမည်ပြောင်းလဲလို့ မရတဲ့အတွက် တောင်သူလယ်သမားတွေက စိုက်ပျိုးစရိတ် ချေးငွေ ချေးယူဖို့ အခက်အခဲနဲ့ ကြုံ တွေ့ရပါတယ်။ ဒီနေရာမှာ ဥပဒေနည်းလမ်းအရမဟုတ်ဘဲ လယ်ယာမြေ စီမံခန့်ခွဲမှုကော်မတီအဆင့်ဆင့်ရဲ့ ထောက်ခံစာကိုယူပြီးတော့ မြန်မာ့လယ်ယာဖွံ့ဖြိုးရေးဘဏ်မှာ စိုက်ပျိုးစရိတ်ချေးငွေရဖို့ လုပ်တဲ့အခါမှာ လယ်ဧကအနည်းအများကို မူတည်ပြီးတော့ ထောက်ခံစာ တစ်စောင်ကို ကျပ်(၂၀၀၀၀)၊ (၃၀၀၀၀)၊ (၅၀၀၀၀)ကနေ (၁၀၀၀၀၀)ထိအောင် ပေးဆောင်ရတဲ့ကိစ္စတွေ ရှိပါတယ်။ ဒါဟာ ဒီဥပဒေမှာပါတဲ့ ပြဌာန်းချက်ကို သက်ဆိုင်ရာ ဝန်ကြီးဌာနနဲ့ ဦးစီးဌာနက တစ်ပြေးညီဆောင်ရွက်ခြင်းမရှိတဲ့အတွက် အဂတိလိုက်စားမှုတွေ ဖြစ်ပေါ်လာတယ်ဆိုတဲ့ အခြေအနေပါပဲ။ ဒါကြောင့် တောင်သူလယ်သမားတွေအတွက် ၂၀၁၂ ခုနှစ်၊ လယ်ယာမြေဥပဒေအရ ပေးထားတဲ့ အခွင့်အရေး၊ ရသင့်ရထိုက်တဲ့အခွင့်အရေး ပြည့်ပြည့်ဝဝ ရရှိရေးအတွက် ဥက္ကဋ္ဌကြီးကနေတစ်ဆင့် ကျွန်တော် ဒီမေးခွန်းကို မေးမြန်းရခြင်းဖြစ်ပါတယ်။ ကျေးဇူးတင်ပါတယ် ဥက္ကဋ္ဌကြီးခင်ဗျား။</speech>
<title>မြေလွတ်၊ မြေလပ်၊ မြေရိုင်းများ၊ စီမံခန့်ခွဲရေးဗဟိုကော်မတီ၏လုပ်ပိုင်ခွင့်အမိန့်စာ အမှုတွဲအမှတ် ၅၀/ မလ/၉၅-၉၆ (ရှမ်း)အရ နှစ်ရှည်ပင် စိုက်ပျိုးလုပ်ကိုင်ခွင့် နှစ်(၃၀) ချပေးထားသောမြေပေါ်တွင် သက်တမ်းမကုန်သေးကြောင်း ဒေသအာဏာပိုင်များက သိပါလျက်နှင့် လန - ၃၉ (မြေပေးအမိန့်)စာဖြင့် မြေကွက်များ ချပေးထားခြင်း၊ တိုးချဲ့ရပ်ကွက်သစ်ဖော်ရန်အတွက်ဟုဆိုကာ တောင်ကုန်းများဖိ၍ မြေကြီးများ သယ်ယူရောင်းစားလျက်ရှိနေသဖြင့် စိုက်ပျိုးလုပ်ကိုင်ရန် (၇)နှစ်နီးပါးရပ်ဆိုင်းထားရပြီး မြေများ လက်လွတ်ဆုံးရှုံးနေမှုတို့ကို ပြန်လည်တည့်မတ် အကာအကွယ်ပေး ညွှန်ကြားရန် အစီအစဉ် ရှိ/မရှိနှင့် တာဝန်ပျက်ကွက်သူ အာဏာပိုင်ကို အရေးယူရန် အစီအစဉ် ရှိ/မရှိတို့နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ ဦးအောင်သိန်း က မြေလွတ်၊ မြေလပ်၊ မြေရိုင်းများ၊ စီမံခန့်ခွဲရေးဗဟိုကော်မတီ၏ လုပ်ပိုင်ခွင့်အမိန့်စာ အမှုတွဲအမှတ် ၅၀/မလ/၉၅-၉၆ (ရှမ်း)အရ နှစ်ရှည်ပင်စိုက်ပျိုးလုပ်ကိုင်ခွင့် နှစ်(၃၀)ချပေးထားသော မြေပေါ်တွင် သက်တမ်းမကုန်သေးကြောင်း ဒေသအာဏာပိုင်များက သိပါလျက်နှင့် လန - ၃၉ (မြေပေးအမိန့်)စာဖြင့် မြေကွက်များ ချပေးထားခြင်း၊ တိုးချဲ့ရပ်ကွက်သစ် ဖော်ရန်အတွက်ဟုဆိုကာ တောင်ကုန်းများဖြု၍ မြေကြီးများ သယ်ယူရောင်းစားလျက်ရှိနေသဖြင့် စိုက်ပျိုးလုပ်ကိုင်ရန် (၇)နှစ်နီးပါး ရပ်ဆိုင်းထားရပြီး မြေများ လက်လွတ်ဆုံးရှုံးနေမှုတို့ကို ပြန်လည်တည့်မတ် အကာအကွယ်ပေးညွှန်ကြားရန် အစီအစဉ် ရှိ/မရှိနှင့် တာဝန်ပျက်ကွက်သူ အာဏာပိုင်များကို အရေးယူရန် အစီအစဉ် ရှိ/မရှိတို့နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1275'>ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့်တကွ တက်ရောက်တဲ့သူအားလုံးကို မင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ်၊ ဥပဒေကြမ်းကော်မတီအဖွဲ့ဝင် ဦးအောင်သိန်း ဖြစ်ပါတယ်။ Power Point သုံးစွဲခွင့် ပြုဖို့ လျှောက်ထားအပ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ ကြယ်ပွင့်ပြမေးခွန်းကို ဥက္ကဋ္ဌကြီးမှ ဖတ်ကြားသွားပြီး ဖြစ်တဲ့အတိုင်းပါပဲ။ ရှမ်းပြည်နယ်၊ တာချီလိတ်၊ လွယ်စလွန်ကျေးရွာအနီး ကွင်းအမှတ် (၈၅၃၆)မှာရှိတဲ့ မြေလွတ်၊ မြေရိုင်း၊ မြေလပ် (၉၃.၁၉)ဧကကို ၂၀၂၈ ခုနှစ်အထိ နှစ်(၃၀) လုပ်ကိုင်ခွင့်ပြုထားရာမှာ ဒီမြေပေါ်မှာ စိုက်ပျိုးခွင့်ပြုထားတဲ့အတိုင်းပဲ လိုင်ချီး၊ သရက်၊ ဆားငံပင်တွေ စိုက်ပျိုးထုတ်လုပ်လျက် ရှိပါတယ်။ ၂၀၁၀ ပြည့်နှစ်ရောက်တော့ ရှမ်းပြည်နယ်၊ ခရက က အချင်းဖြစ်မြေ လန-၃၉ (မြေပေးအမိန့်)စာ စထုတ်ပေးခဲ့ရတဲ့အခါမှာ ဇော်ဇော်ထွန်း၊ တာချီလိတ်မြို့နယ်၊ တရားရုံးရဲ့ တရားခံပြေးက နိုင်ငံတော် သမ္မတရုံးရဲ့ စာအမှတ်၊ စာအတုများ ရေးသားဖော်ပြထားတဲ့ ဆိုင်းဘုတ်ကြီး ထောင်ပြီးတော့ ၎င်းက လုပ်ပိုင်ခွင့် ရထားသယောင်ပြုပြီး ရှမ်းပြည်နယ်၊ အေးချမ်းသာယာရေးနှင့် ဖွံ့ဖြိုးရေးကောင်စီ၊ အထွေထွေအုပ်ချုပ်ရေးဦးစီးဌာန၊ လယ်ယာမြေနှင့် စာရင်းအင်းဦးစီးဌာနတို့နှင့် ပူးပေါင်းပြီး စည်းကမ်း ပျက် မစိုက်ပျိုးဘဲထားတဲ့မြေအဖြစ် အမှုတွဲ ပြန်လည်ရုပ်သိမ်းရန် တင်ပြခဲ့ကြပါတယ်။ ယနေ့ လာရောက် ဖြေကြားမည့် ပြည်ထောင်စုဝန်ကြီးကိုယ်တိုင် ၁၁-၁-၂၀၁ရ ရက်စွဲပါ စာအမှတ် ၁/၁၉၀-ဂျင-၁၁၇/ ၂၀၁ရ လစ စာအရ နိုင်ငံတော်သမ္မတရုံးကိုလည်း တင်ပြထားခဲ့ပါတယ်။ ဥက္ကဋ္ဌကြီးခင်ဗျား။ ဒါပေမဲ့ ပြည်ထောင်စုအစိုးရ လယ်ယာမြေနှင့် အခြားမြေများ သိမ်းဆည်း ခံရမှုများ ပြန်လည်စိစစ်ရေး ဗဟိုဥက္ကဋ္ဌကိုယ်စား ဗိုလ်ချုပ်အောင်စိုး အတွင်းရေးမှူးက ၁၃-၂-၂၀၁ရ ရက်စွဲပါ စာအမှတ်၊ ၂၄၁/၁-ကော်မတီ/မြေ(ဗဟို)/၂၀၁ရ စာနဲ့ နိုင်ငံတော်သမ္မတရုံး၊ သုတေသန သတင်းပြန်ကြားရေးနှင့် ပြန်ကြားစာများဌာနရဲ့ ၃၀-၁၂-၂၀၁ရ ရက်စွဲပါစာကို ညွှန်းပြီး ရှမ်းပြည်နယ်၊ လယ်ယာမြေနဲ့ အခြားမြေများ သိမ်းဆည်းခံရမှုများ၊ ပြန်လည်စိစစ်ရေးကော်မတီဥက္ကဋ္ဌ ဝန်ကြီးချုပ်ထံကို အကြောင်းကြားတဲ့အခါမှာ ဒေါ်နန်းခမ်းတစ်ပ် ရဲ့ နှစ်(၃၀)လုပ်ပိုင်ခွင့် ရရှိထားတဲ့မြေအား ဌာနဆိုင်ရာ ဝန်ထမ်းများနှင့်ပူးပေါင်း၍ ဥပဒေနှင့်မညီဘဲ လန-၃၉ ရယူပြီး မြေကွက်များရိုက်၍ ရောင်းစားထား ကြောင်း စိစစ်တွေ့ရှိရတဲ့အတွက် လုပ်ပိုင်ခွင့်ရရှိတဲ့ ဧရိယာ(၉၃.၁၉)ဧက အတွက် မြေပိုင်ရှင်ရဲ့ ဆုံးရှုံး နစ်နာမှုများ၊ ဥပဒေ လုပ်ထုံးလုပ်နည်းနှင့်အညီ ဖြေရှင်းဆောင်ရွက်ပေးနိုင်ပါရန် ဖော်ပြထားပေမယ့် ယနေ့ (၂)နှစ်ကြာသည့်တိုင် ဆောင်ရွက်ပေးခြင်းမရှိတဲ့အတွက် ဗဟိုအစိုးရညွှန်ကြားချက်ကို ရှမ်းပြည်နယ် အစိုးရဌာနဆိုင်ရာတို့ကိုယ်တိုင် မျက်ကွယ်ပြုထားကြောင်း တွေ့ရပါတယ်။ ဥက္ကဋ္ဌကြီးခင်ဗျား။ နဝတ အစိုးရအဖွဲ့ရဲ့ အမိန့်ကြော်ငြာစာအမှတ် (၁/၉၁)နဲ့ အမိန့် ကြော်ငြာစာအမှတ်(၄၁/၉၁)တို့မှာ စီမံခန့်ခွဲရေး ဗဟိုအဖွဲ့ကသာ မြေလွတ်၊ မြေလပ်၊ မြေရိုင်းနဲ့ ပတ်သက်လို့ ဥယျာဉ်ခြံမြေ လုပ်ပိုင်ခွင့်၊ အသုံးပြုပိုင်ခွင့်တို့ကို ပေးနိုင်သလို စည်းကမ်းဖောက်ဖျက် ရင်လည်း ဗဟိုအဖွဲ့ကသာ ပြန်လည်ရုပ်သိမ်းပိုင်ခွင့် အာဏာရှိပါတယ်။ ယင်းဥပဒေ၊ ယင်း်သည့် တိုင်းဒေသကြီး၊ မည်သည့် ပြည်နယ်၊ ခရိုင်တို့ကိုမဆို အဆိုပါ လုပ်ပိုင်ခွင့်၊ ရုပ်သိမ်းပိုင်ခွင့် အာဏာ ပေးမထားခဲ့ပါဘူး။ ပေးမထားခဲ့သလို ၂၀၁၂ ခုနှစ်၊ မြေလွတ်၊ မြေလပ်၊ မြေရိုင်းများ စီမံ ခန့်ခွဲရေးကော်မတီဥပဒေမှာလည်း လုပ်ပိုင်ခွင့်အာဏာ ပေးမထားခဲ့ပါဘူး။ ယခုလို စီမံခန့်ခွဲရေးဗဟို ကော်မတီရဲ့ သဘောတူခွင့်ပြုချက်မရဘဲ အခြားနည်းသုံးစွဲခွင့် လျှောက်ထားခြင်းမရှိဘဲ ရှမ်းပြည်နယ် အစိုးရတာဝန်ရှိသူနဲ့ အဆင့်ဆင့်သော အုပ်ချုပ်ရေးအာဏာပိုင်တို့က ယင်း မြေလွတ်၊ မြေရိုင်းပေါ်မှာ လန-၃၉ မြေပေးအမိန့်စာများ ထုတ်ပေးထားခဲ့ခြင်း၊ လူနေအိမ်ရာမြေကွက်များ ဖော်ဆောင်ရာဟု အကြောင်းပြကာ မြေတာဝန်ရှိသူ၊ အုပ်ချုပ်သူများ ရှေ့မှောက်မှာပဲ ယနေ့ထိ တောင်ကုန်းမြေများကိုဖြို၍ မြေကြီးများကို အလွဲသုံးစားပြု ရောင်းစားလျက်ရှိနေတာကို ားဆီးပေးဖို့ လိုအပ်ပါတယ်။ ဥက္ကဋ္ဌကြီးခင်ဗျား။ ဒါကြောင့် လယ်ယာမြေနှင့် အခြားမြေများ သိမ်းဆည်းခံရမှုများ၊ ပြန်လည် စိစစ်ရေးဗဟိုဥက္ကဋ္ဌကိုယ်စား အတွင်းရေးမှူးရဲ့ ၁၃-၂-၂၀၁ရ ရက်စွဲပါစာနှင့် နိုင်ငံတော် သမ္မတရုံးရဲ့ ၃၀-၁၂-၂၀၁ရ ရက်စွဲပါ ရည်ညွှန်းစာများအရ မြေလွတ်၊ မြေရိုင်း (၉၃.၁၉)ဧက အပေါ်မှာ ခွင့်ပြုချက်မရှိဘဲ ဥပဒေနှင့်မညီတဲ့ လန-၃၉ မှားယွင်းစွာ ထုတ်ပေးထားခြင်းအပေါ်မှာ ညွှန်ကြားချက်ပါ အတိုင်း ပယ်ဖျက်ပေးရန် အစီအစဉ် ရှိ/မရှိနှင့် ယင်းကိစ္စနှင့်ပတ်သက်၍ အကျင့်ပျက်ဝန်ထမ်းအချို့တို့ မူဘောင်ကျော်၍ ဆောင်ရွက်ပေးလျက်ရှိနေတာကို အရေးယူဆောင်ရွက်ရန် အစီအစဉ် ရှိ/မရှိ စသည် တို့ကို ဥက္ကဋ္ဌကြီးမှတဆင့် တာဝန်ရှိသူကို မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id='11'>ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ရဲ့ ကျောက်တော်မြို့နယ်၊ မြို့ပေါ်(၅)ရပ်ကွက်နေ ပြည်သူတွေနေထိုင်လျက်ရှိသည့် အိမ်ရာမြေများ လယ (၃၀-က) ရရှိရေးနှင့် မြေစာရင်းပုံစံ(၁၀၅) (၁၀၆) မြေပုံရေးဆွဲရေး၊ မြေငှားဂရန် ရရှိရေးကိစ္စများကို မြို့နယ်ပြည်သူလူထု အဆင်ပြေစေရေးအတွက် အမြန်ဆုံးဆောင်ရွက်ပေးရန် အစီအစဉ် ရှိ/မရှိနှင့် မြို့ကွက်အမှတ်(၁-က) မြို့သစ်အကွက်နှင့် (၁-ခ) ကျောက်တော်အကွက်များအား (၆၄ လက်မ ၁ မိုင်) စကေးဖြင့် မြေတိုင်းတာနိုင်ရေး စီမံဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း အပေါ် ပြည်ထဲရေးဝန်ကြီးဌာန၊ ရခိုင်ပြည်နယ်အစိုးရအဖွဲ့ တို့နဲ့ ဖြေကြားချက်တို့နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ်ဖြေကြားပေးမှာ ဖြစ်ပါတယ်။ ဥက္ကဋ္ဌကြီးခင်ဗျား။ ရခိုင်ပြည်နယ်၊ မြောက်ဦးခရိုင်၊ ကျောက်တော်မြို့နယ်မှာ မြို့ပေါ် ရပ်ကွက် (၅)ရပ်ကွက်ရှိပါတယ်။ ကျောက်တော်မြို့နယ်မှာ အမှန်တကယ် ဆောက်လုပ်နေထိုင် အသုံးပြုလျက်ရှိတဲ့ မြေဧရိယာ(၄၂၂.၄၆)ဧကရှိရာမှာ မြို့မြေပြင် တိုင်းတာသတ်မှတ်ထားတဲ့ မြေဧရိယာ မှာ (၁၈၆)ဧကရှိပါတယ်။ ရွာမြေအဖြစ် (၂၀.၁၃)ဧကနဲ့ လယ်မြေဧရိယာ (၂၁၆.၃၃)ဧက ပါဝင် ကြောင်း စိစစ်သိရှိရပါတယ်။ မြို့မြေအဖြစ် တိုင်းတာသတ်မှတ်ထားတဲ့ မြေဧရိယာ(၁၈၆)ဧကနဲ့ (၇၁.၇၂၇)ဧကကို မြေငှားဂရန် ထုတ်ပေးထားပြီးဖြစ်ပါတယ်။ ကျန်ရှိတဲ့မြေသတ်မှတ်ပြီး ဧရိယာတွေမှာ နေထိုင်တဲ့ပြည်သူများအနေနဲ့ အချက်အလက် စုံလင်စွာနဲ့ မြေငှားဂရန် လျှောက်ထားလာမယ်ဆိုရင် ၁၈၉၈ ခုနှစ်၊ မြန်မာနိုင်ငံ မြို့နယ်ကျေးရွာများ အက်ဥပဒေနဲ့ မြို့နယ်ကျေးရွာများ နည်းဥပဒေအရ စိစစ်ဆောင်ရွက်ပေးသွားနိုင်မည်ဖြစ်ကြောင်း ဖြေကြားအပ်ပါတယ်။ မြို့နယ်တွင် လယ်မြေအဖြစ်ရှိနေတဲ့ (၂၁၆.၃၃)ဧကအပေါ်မှာ ရှမ်းရွာရပ်ကွက်အဖြစ် (၂၄.၈)ဧကကိုလည်းကောင်း၊ မြို့သစ်ရပ်ကွက်အဖြစ် (၇၄.၆၇)ဧကကိုလည်းကောင်း၊ ပြည်တော်သာ ရပ်ကွက်အဖြစ် (၆၅.၆၈)ဧကကိုလည်းကောင်း၊ ပိုက်သည် ရခိုင်ရပ်အဖြစ် (၅၁.၁၈)ဧကကို လည်းကောင်း ရပ်ကွက်(၄)ရပ်ကွက်အဖြစ် တိုးချဲ့ခဲ့ပါတယ်။ မြို့မြေဟာ လက်ရှိ ဒီမြေတန်ဖိုး ကြီးမားပြီး ပိုင်ဆိုင်မှုနယ်နိမိတ် ပြဿနာများစွာရှိတတ်တဲ့ မြေတွေဖြစ်တဲ့အတွက် ၁၈၈၀ ပြည့်နှစ်၊ မြန်မာနိုင်ငံတော် မြေနယ်သတ်အက်ဥပဒေ ပုဒ်မ ၂ အရ နိုင်ငံတော်ကိုယ်စား ကြီးကြပ်ဆောင်ရွက်သွား နိုင်ဖို့ နယ်နိမိတ်သတ်မှတ်ရေးအရာရှိနှင့် နယ်နိမိတ်ကြပ်မတ်ရေးအရာရှိများ ခန့်အပ်ဆောင်ရွက်ရ ပါတယ်။ အဲဒီလို ခန့်အပ်ဆောင်ရွက်ပေးနိုင်ဖို့အတွက် သက်ဆိုင်ရာ နေပြည်တော်၊ တိုင်းဒေသကြီး၊ ပြည်နယ်အစိုးရအဖွဲ့တို့မှ တိုင်းတာမယ့် မြို့၊ ရပ်ကွက်၊ ကျေးရွာအုပ်စု၊ ကျေးရွာတွေရဲ့ နယ်နိမိတ် သတ်မှတ်ရေးနဲ့ နယ်နိမိတ်ကြပ်မတ်ရေးအရာရှိတို့ကို ခန့်ထားပေးနိုင်ဖို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကို အသိပေး ဆောင်ရွက်လာမည်ဆိုရင် ပြည်ထဲရေးဝန်ကြီးဌာနနဲ့ ညှိနှိုင်းပြီး နိုင်ငံတော်အစိုးရကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ သက်ဆိုင်ရာ မြို့နယ်၊ နယ်နိမိတ်သတ်မှတ်ရေးအရာရှိ (နယ်သတ်ဝန်)အဖြစ် သက်ဆိုင်ရာ မြို့နယ်အထွေထွေ အုပ်ချုပ်ရေးဦးစီးဌာန၊ မြို့နယ်အုပ်ချုပ်ရေးမှူးကိုလည်းကောင်း၊ နယ်နိမိတ်ကြပ်မတ်ရေးအရာရှိ (နယ်ခြားဝန်)အဖြစ် သက်ဆိုင်ရာ မြို့နယ်၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ မြို့နယ် ဦးစီးမှူးကိုလည်းကောင်း ခန့်အပ်တာဝန်ပေးအပ်ရပါတယ်။ အဲဒီလို နယ်နိမိတ်သတ်မှတ်ရေးအရာရှိနဲ့ နယ်နိမိတ်ကြပ်မတ်ရေးအရာရှိတို့ကို ခန့်အပ် တာဝန်ပေးပြီးမှသာလျှင် နယ်နိမိတ်မှတ်တိုင်များ စိုက်ထူခြင်း၊ မြို့နယ်နယ်နိမိတ် တိုင်းတာခြင်း၊ မြေကွက်ဦးပိုင်များ နယ်နိမိတ်တိုင်းတာခြင်း၊ ကွန်ပျူတာဖြင့် မြေပုံ ရေးဆွဲခြင်း၊ မြေကွက်နံပါတ်ရေးထိုးခြင်း၊ ဧရိယာစာရင်းတွက်ချက်ခြင်း၊ မြေပုံအချောသတ်ရေးဆွဲခြင်း၊ ပုံထုတ်ခြင်း၊ ဦးပိုင်တစ်ခုချင်း မြေပိုင်ဆိုင်မှုများ၊ ကွင်းဆင်းစိစစ်ကောက်ယူခြင်းနဲ့ မြေယာစာရင်းဦးပိုင် မှတ်ပုံတင်စာရင်း(၁-က)၊ မြေကွက်မှတ်ပုံတင်စာရင်း(၁-ခ) ထူထောင်ခြင်း စတဲ့ လုပ်ငန်းစဉ်တွေကို ဆောင်ရွက်ရပါတယ်။ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနဟာ လက်ရှိအခြေအနေမှာ ဌာနရဲ့ ပင်မလုပ်ငန်းတာဝန်တွေအပြင် ဒေသဖွံ့ဖြိုးရေးဆိုင်ရာ ပေးအပ်တဲ့တာဝန်တွေကိုလည်းပဲ ပါဝင် ဆောင်ရွက်ရတဲ့ဟာတွေရှိပါတယ်။ ဒါ့အပြင် ၂၀၁၂ ခုနှစ်မှ ပြဋ္ဌာန်းထားတဲ့ လယ်ယာမြေဥပဒေနှင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေတွေက တာဝန်ယူဆောင်ရွက်ရမှုများလည်း ရှိနေတဲ့ အတွက် ဝန်ထမ်းအင်အား လုံလောက်မှုမရှိဘဲ ဝန်နှင့်အား မမျှနိုင်တဲ့အခြေအနေတွေ ရှိနေပါတယ်။ ဒီလိုအခြေအနေတွေမှာ လက်ရှိ ဝန်ထမ်းအင်အားများနဲ့ပဲ လုပ်ငန်းတွေကို အပိုင်းလိုက် ခွဲခြားဆောင်ရွက် ပေးရလျက်ရှိကြောင်း တင်ပြအပ်ပါတယ်။ သို့ဖြစ်တဲ့အတွက် ရခိုင်ပြည်နယ်၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ရဲ့ မေးမြန်းချက်နဲ့ စပ်လျဉ်းပြီး ရခိုင်ပြည်နယ်၊ ကျောက်တော်မြို့နယ်၊ မြို့ပေါ်(၅)ရပ်ကွက်နေ ပြည်သူများ နေထိုင်လျက်ရှိတဲ့ အိမ်ရာမြေများ လယ(၃၀-က)ရရှိရေးအတွက် ရပ်ကွက်တစ်ခုချင်း အလိုက် လယ-(၃၀)လုပ်ငန်းစာတွဲများ ဖွင့်လှစ်ပြီး လယ်ယာမြေစီမံခန့်ခွဲမှုအဆင့်ဆင့်မှ စိစစ်ဆောင်ရွက် ပေးလျက်ရှိပါကြောင်း မြေစာရင်းပုံစံ (၁၀၅)၊ (၁၀၆) မြေပုံရေးဆွဲရေး၊ မြေငှားဂရန် ရရှိရေးကိစ္စများ ဆောင်ရွက်နိုင်ဖို့ မြေကွက်အမှတ် (၁-က) မြို့သစ်အကွက်၊ (၁-ခ)ကျောက်တော်အကွက်များကို (၆၄ လက်မ ၁ မိုင်)စကေးနဲ့ မြို့မြေတိုင်းတာ ဆောင်ရွက်နိုင်ရေးအတွက် နယ်နိမိတ်သတ်မှတ်ရေးအရာရှိ နှင့် နယ်နိမိတ်ကြပ်မတ်ရေးအရာရှိများ ခန့်အပ်တာဝန်ပေးဖို့ လိုအပ်နေပါကြောင်းနဲ့ လက်ရှိအခြေ အနေအရ လုပ်ငန်းပမာဏနှင့် ဝန်ထမ်းအင်အား လုံလောက်မှု မရှိသော်ငြားလည်းပဲ ရှိတဲ့ဝန်ထမ်း အင်အားနဲ့ မိမိတို့ရဲ့ ဝန်ထမ်းခွင့်ပြုမှု အခြေအနေနဲ့ ရန်ပုံငွေခွဲဝေရရှိမှုအပေါ်မှာမူတည်ပြီး ကျောက်တော် မြို့နယ်၊ မြို့ ကွက်တိုင်းတာရေးလုပ်ငန်းများကို အပိုင်းလိုက် ခွဲခြားဆောင်ရွက်ပေးလျက်ရှိပါကြောင်း ရှင်းလင်းဖြေကြားအပ်ပါတယ်။ လေးစာအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များခင်ဗျား။ ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၉)မှ ဦးမောင်ကျော်ဇံ ရဲ့ ရခိုင်ပြည်နယ်၊ ဘူးသီးတောင်မြို့နယ်၊ အထက်ကျွဲချို မော်အုပ်စု၊ ဒုပြင်ရှည်အုပ်စု၊ ကျွဲရိုင်းခတ်အုပ်စု အတွင်း ဆားငန်ရေဝင်ရောက်သည့် လယ်မြေများအတွက် ကျွဲရိုင်းခတ် ရေငန်တား တာတမံတစ်ခု တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို ဆက်လက်ဖြေကြားပေးပါမယ်။ ဥက္ကဋ္ဌကြီးခင်ဗျား။ ရခိုင်ပြည်နယ်၊ ဘူးသီးတောင်မြို့နယ်၊ အထက်ကျွဲချို မော်အုပ်စု၊ ဒုပြင် ရှည်အုပ်စု၊ ကျွဲရိုင်းခတ်အုပ်စုများမှာရှိတဲ့ လယ်မြေတွေဟာ ရေငန်ဝင်ရောက်မှု မရှိစေဖို့အတွက် ရေငန်တား တာတမံတစ်ခု တည်ဆောက်ပေးရန် ကွင်းဆင်းစိစစ်ဆောင်ရွက်ခဲ့ပါတယ်။ အဆိုပါကျေးရွာ အုပ်စု အတွင်းက ကျေးရွာအုပ်ချုပ်ရေးမှူးများ၊ ရပ်မိရပ်ဖများနှင့် တွေ့ဆုံဆွေးနွေးခဲ့ရာမှာ ဒုပြင်ရှည်ကျေး ရွာနဲ့ သာစည်ကျေးရွာအကြား ဖြတ်သန်းစီးဆင်းလျက်ရှိတဲ့ ထိန်ဇံချောင်းဟာ ကျေးရွာအုပ်စု(၃)ခု အတွင်းရှိ ကျေးရွာ(၈)ရွာမှ ပြည်သူများ၊ ရေလမ်းသွားလာရေးအတွက် အဓိက အသုံးပြုလျက်ရှိတာ ကြောင့် အဆိုပါ ထိန်ချောင်းကို ရေငန်တား တာအတွင်း ထည့်သွင်းပိတ်ဆို့ခြင်း မရှိစေဖို့အတွက် ဆန္ဒသဘောထားများ ရရှိခဲ့ပါတယ်။ သို့ဖြစ်တဲ့အတွက် ဒုပြင်ရှည်နှင့် အထက်ကျွဲချို မော်ကျေးရွာအတွင်းမှာရှိတဲ့ ကျေးရွာများနှင့် လယ်မြေ(၁၄၃၄)ဧကခန့်ကို ရေငန်ဝင်ရောက်မှု ကာကွယ်နိုင်ဖို့အတွက် ဒုပြင်ရှည်ရေငန်တား တာကို လည်းကောင်း၊ ကျွဲရိုင်းခတ်ကျေးရွာအုပ်စုအတွင်းရှိ ကျေးရွာများနှင့် လယ်မြေဧက (၁၀၀၀)ခန့်ကို ရေငန် ဝင်ရောက်မှုမှ ကာကွယ်ဖို့အတွက် ကျွဲရိုင်းခတ်ရေငန်တား တာကိုလည်းကောင်း၊ ရေငန်တားတာ(၂)ခု သီးခြားစီခွဲ၍ တည်ဆောက်ပေးရမည်ဖြစ်ပြီး ဒေသနေပြည်သူများ ရေလမ်းသွားလာမှု အဆင်ပြေစေရေး အတွက် ထိန်ဇံချောင်းကို ထည့်သွင်းပိတ်ဆို့ခြင်းမရှိဘဲ ချန်လှပ်ဆောင်ရွက်ရမည် ဖြစ်ပါတယ်။ ဥက္ကဋ္ဌကြီးခင်ဗျား။ ဒုပြင်ရှည် ရေငန်တားတာကို အလျား ပေ(၅၁,၅၀၀)၊ ပျမ်းမျှအမြင့် (၇)ပေနဲ့ တည်ဆောက်ရမှာဖြစ်ပြီး (၆ x ၆)ပေ (၂)ပေါက် ရေတံခါး(၄)ခုကို ထည့်သွင်းတည်ဆောက် ရမည်ဖြစ်ပါတယ်။ ခန့်မှန်းကုန်ကျငွေအနေနဲ့ ကျပ်(၉၈၃)သန်းခန့် ကုန်ကျမည်ဖြစ်ကြောင်း တွက်ချက် ရရှိပါတယ်။ ကျွဲခတ်ရေငန်တား တာအနေနဲ့ အလျားပေ(၅၄,၅၀၀)၊ ပျမ်းမျှအမြင့်(၇)ပေနဲ့ တည်ဆောက် ရမည်ဖြစ်ပြီး (၆ x ၆)ပေ (၂)ပေါက် ရေတံခါး (၄)ခုကို ထည့်သွင်းတည်ဆောက်ရမှာ ဖြစ်ပါတယ်။ ခန့်မှန်း ကုန်ကျငွေအနေနဲ့ ကျပ်(၁,၀၁၇)သန်းခန့် ကုန်ကျမည်ဖြစ်ကြောင်း တွက်ချက်ရရှိပြီး ဖြစ်ပါတယ်။ သို့ဖြစ်တဲ့အတွက် ဒုပြင်ရှည်ရေငန်တား တာနှင့် ကျွဲရိုင်းခတ်ရေငန်တား တာများ တည်ဆောက်ပေးနိုင်ဖို့ လိုအပ်ရန်ပုံငွေကို ရခိုင်ပြည်နယ်အစိုးရအဖွဲ့အနေနဲ့ ၂၀၁၉-၂၀၂၀ ဘဏ္ဍာနှစ်၊ ရခိုင်ပြည်နယ်အစိုးရ ရန်ပုံငွေမှာ ထည့်သွင်းလျာထားတောင်းခံပြီး ပြည်နယ်အတွင်း ဦးစားပေး အစီအစဉ်အရ ရန်ပုံငွေ ခွဲဝေရရှိမှုအပေါ် မူတည်ပြီး ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ လုပ်ငန်းများ အကောင်အထည်ဖော် ဆောင်ရွက်ပေးသွားမည်ဖြစ်ကြောင်း ရှင်းလင်းဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များခင်ဗျား။ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး ရဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဆက်လက်ဖြေကြားပေးပါမယ်။ ဥက္ကဋ္ဌကြီးခင်ဗျား။ လယ်ယာမြေ လုပ်ပိုင်ခွင့်များအား ရောင်းချခြင်း၊ လဲလှယ်ခြင်း၊ ပေးကမ်း ခြင်းတို့ကို ဆောင်ရွက်တဲ့နေရာမှာ ပေးဆောင်ရမည့် တံဆိပ်ခေါင်းခွန်နှုန်းထားနှင့် စပ်လျဉ်းပြီး ၂၀၁၂ ခုနှစ်၊ လယ်ယာမြေဥပဒေ ပြင်ဆင်ရာမှာ ထည့်သွင်းပြင်ဆင်ရန်အချက်ကို စီမံကိန်းနှင့် ဘဏ္ဍာရေး ဝန်ကြီးဌာနနဲ့ ညှိနှိုင်းလာခဲ့ပါတယ်။ တံဆိပ်ခေါင်းခွန်နှုန်းထားအတွက် အထူးဥပဒေ (Mother Law) ဖြစ်တဲ့ တံဆိပ်ခေါင်းခွန် အက်ဥပဒေ နောက်ဆက်တွဲဇယားမှာ ပါရှိသည့်အတိုင်း ထိုက်သင့်စေဖို့ အတွက် ၂၀၁၂ ခုနှစ်၊ လယ်ယာမြေဥပဒေ ပုဒ်မ ၁၂၊ ပုဒ်မခွဲ(ဂ)ကို လယ်ယာမြေ လုပ်ပိုင်ခွင့်ကို ရောင်းချခြင်း၊ ပေါင်နှံ၍ ချေးငွေတစ်ရပ်ရပ် ရယူခြင်း၊ ငှားရမ်းခြင်း၊ လှဲလှယ်ခြင်းနှင့် ပေးကမ်းခြင်းတို့ အတွက် ချုပ်ဆိုသည့် စာချုပ်စာတမ်း အမျိုးအစားအလိုက် မြန်မာနိုင်ငံတံဆိပ်ခေါင်းခွန် အက်ဥပဒေ အရ ထိုက်သင့်သည့် တံဆိပ်ခေါင်းခွန် ထမ်းဆောင်စေပြီး ဦးစီးဌာနက သတ်မှတ်တဲ့ စာချုပ်စာတမ်း မှတ်ပုံတင်ခ ပေးဆောင်စေ၍ သက်ဆိုင်ရာ မြို့နယ်ဦးစီးဌာနရုံးတွင် မှတ်ပုံတင်ရမယ်လို့ ပြင်ဆင် ရေးဆွဲရေး ညှိနှိုင်းဆောင်ရွက်ခဲ့ပြီးဖြစ်ပါတယ်။ အဆိုပါကိစ္စနှင့်စပ်လျဉ်းပြီး စိုက်ပျိုးရေး၊ မွေးမြူရေး၊ ဆည်မြောင်းဝန်ကြီးဌာနအနေနဲ့ တည်ဆဲဥပဒေအရ သတ်မှတ်တဲ့ တံဆိပ်ခေါင်းခွန်နှင့် ဦးစီးဌာနက သတ်မှတ်တဲ့ စာချုပ်စာတမ်း မှတ်ပုံတင်ခ အပါအဝင် အခြားပြင်ဆင်သင့်တဲ့အချက်အလက်များ ပါဝင်တဲ့ လယ်ယာမြေဥပဒေကို ပြင်ဆင်တဲ့ ဥပဒေ(မူကြမ်း)အား ဥပဒေပညာရှင်များ၊ ဌာနရှိကျွမ်းကျင်ဝန်ထမ်းများနဲ့ ညှိနှိုင်းရေးဆွဲခဲ့ပြီး တဲ့နောက် ပြည်ထောင်စုရှေ့နေ့ချုပ်ရုံး၊ ပြည်ထောင်စုအစိုးရအဖွဲ့ရုံး၊ လုံခြုံရေး၊ တည်ငြိမ်ရေးနှင့် တရားဥပဒေစိုးမိုးရေးကော်မတီတို့ကို တင်ပြဆောင်ရွက်ခဲ့ပြီး ပြည်ထောင်စုလွှတ်တော်ကို ပေးပို့ ဆောင်ရွက်ခဲ့ပြီးလည်းဖြစ်ပါတယ်။ ပြည်ထောင်စုလွှတ်တော်မှ အဆိုပါလယ်ယာမြေဥပဒေကို ပြန်လည် ပြင်ဆင်ချက်ဥပဒေအဖြစ် အတည်ပြု ပြဋ္ဌာန်ပေးမယ်ဆိုရင် လယ်ယာမြေလုပ်ပိုင်ခွင့်၊ ရောင်းချခြင်း၊ ပေးကမ်းခြင်း၊ လဲလှယ်ခြင်း၊ ပေါင်နှံခြင်းတို့အတွက် ထမ်းဆောင်ရတဲ့ တံဆိပ်ခေါင်းခွန်တန်ဖိုး သတ်မှတ် နိုင်ရေးအတွက် စီမံကိန်းနှင့် ဘဏ္ဍာရေးဝန်ကြီးဌာနတို့နှင့် ဆက်လက်ညှိနှိုင်း ဆောင်ရွက်သွားနိုင်မည် ဖြစ်ကြောင်း ဖြေကြားအပ်ပါတယ်။ ဥက္ကဋ္ဌကြီးခင်ဗျား။ စာချုပ်စာတမ်း မှတ်ပုံတင်ခမှာလည်းပဲ တည်ဆဲ စာချုပ်စာတမ်းမှတ်ပုံတင် ဥပဒေ ပုဒ်မ ၇၈ အရ စာချုပ်အမျိုးအစားအလိုက် မှတ်ပုံတင်ခကို သတ်မှတ် ပြဋ္ဌာန်းခြင်းဖြစ်တဲ့ အတွက် ၂၀၁၂ ခုနှစ်၊ လယ်ယာမြေဥပဒေကို ပြင်ဆင်တဲ့ ဥပဒေ(မူကြမ်း)ကို ပြည်ထောင်စုလွှတ်တော်မှ အတည်ပြု ပြဋ္ဌာန်းပြီးပါက စာချုပ်စာတမ်း အမျိုးအစားအလိုက် မှတ်ပုံတင်ခကိုလည်း သတ်မှတ် ဆောင်ရွက်သွားနိုင်မှာဖြစ်ပါတယ်။ ယင်းကိစ္စများနှင့် စပ်လျဉ်းပြီးတော့ ၂၃-၁၁-၂၀၁၈ ရက်နေ့မှာ ကျင်းပပြုလုပ်ခဲ့တဲ့ ဗဟို လယ်ယာမြေစီမံခန့်ခွဲမှုအဖွဲ့ရဲ့ (၁၆/၂၀၁၈)ရက်နေ့ အစည်းအဝေးမှာ ထည့်သွင်းဆွေးနွေးပြီး ဖြစ်ပါတယ်။ သို့ဖြစ်တဲ့အတွက် စစ်ကိုင်းတိုင်းဒေသကြီး မဲဆန္ဒနယ်အမှတ်(၂) အမျိုးသားလွှတ်တော်ကိုယ်စားလှယ် ဦးအောင်မျိုး မေးမြန်းတဲ့ မေးမြန်းချက်နဲ့ စပ်လျဉ်းပြီး ၂၀၁၂ ခုနှစ်၊ လယ်ယာမြေဥပဒေကို ပြင်ဆင်တဲ့ ဥပဒေမူကြမ်းအပေါ် ပြည်ထောင်စုလွှတ်တော်မှ အတည်ပြု ပြဋ္ဌာန်းပြီးပါက ဆက်လက်ဆောင်ရွက် သွားနိုင်မည်ဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ ဦးအောင်သိန်း ရဲ့ မေးခွန်းနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဖြေကြားပါမယ်။ ဥက္ကဋ္ဌကြီး ခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်လွှတ်တော်ကိုယ်စား ကြီးမေးခွန်းပါ မြေနေရာဟာ ရှမ်းပြည်နယ်၊ တာချီလိတ်ခရိုင်၊ တာချီလိတ်မြို့နယ်၊ ဆန်ဆိုင်း(ခ)ရပ်ကွက် ယခင်ဟောင်လိတ်ကျေးရွာအုပ်စု၊ ကွင်းအမှတ်(ကွင်းပြင်ဒေသ)ရှိ မြေဧရိယာ (၉၃.၁၉)ဧက ခန့်ရှိတဲ့ မြေနေရာဖြစ်ပါတယ်။ ယင်းမြေကို မြေလွတ်၊ မြေလပ်၊ မြေရိုင်းများ၊ စီမံခန့်ခွဲရေးဗဟိုအဖွဲ့ရဲ့ ၂၄-၄၁၉၉၈ ရက်စွဲပါ စာအမှတ်၊ ၅၀၈/မယ(ဖဝ(၁၁)၉၈ ဖြင့် ဒေါ်နန်းခမ်းတစ်ပ် ကို လုပ်ကိုင်ခွင့်ပြုခဲ့ ကြောင်း စိစစ်သိရှိရပါတယ်။ ဒေါ်နန်းခမ်းတစ်ပ် အနေနဲ့ ခွင့်ပြုမိန့်ရရှိခဲ့တဲ့ လုပ်ပိုင်ခွင့်မြေပေါ်မှာ ၁၉၉၈ ခုနှစ်က သရက်၊ လိုင်ချီး စတဲ့အပင်များ စိုက်ပျိုးခဲ့ပေမယ့် (၃)နှစ်အကြာ ၂၀၀၁-၂၀၀၂ ခုနှစ်နောက်ပိုင်းမှာ ၎င်း ဖော်ထုတ်စိုက်ပျိုးခဲ့တဲ့ သီးနှံပင်တွေကို ကြီးကြပ်ဆောင်ရွက်မှုမရှိဘဲ စွန့်ပစ်ထားခဲ့ကြောင်း စိစစ်သိရှိရ ပါတယ်။ ဒေါ်နန်းခမ်းတစ်ပ် မှ စွန့်ပစ်ထားပြီး သီးနှံစိုက်ပျိုးဖြစ်ထွန်းမှုမရှိတော့တဲ့ မြေနေရာကို ၂၀၁၀ ပြည့်နှစ်မှာ တာချီလိတ်ခရိုင်၊ မြို့ကွက်သစ်ဖော်ထုတ်ရေးဆောင်ရွက်နိုင်ဖို့ မြို့ကွက်သစ်ဖော်ထုတ်ရေး ကော်မတီက ဧက(၄၀)နှင့် ကျန်ပုဂ္ဂိုလ်(၃)ဦးတို့က ဧက(၅၀)၊ စုစုပေါင်းဧက(၉၀)ကို လူနေအိမ်ရာ ချထားဖို့အတွက် လျှောက်ထားမှုရှိခဲ့ပါတယ်။ အဆိုပါအခြေအနေမှာ မြေလွတ်၊ မြေလပ်နှင့် မြေရိုင်း များလုပ်ပိုင်ခွင့် ချထားပေးခဲ့မှုအပေါ် ပြန်လည်ရုပ်သိမ်းရန် လိုအပ်တဲ့အတွက် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုအဖွဲ့အတွင်းရေးမှူးရုံးသို့ တင်ပြခဲ့ကြောင်း စိစစ်သိရှိရပါတယ်။ အဆိုပါမြေနေရာမှာ ထိုစဉ်က မြေအသုံးချမှုမှတ်တမ်းအရ မြေအမျိုးအစားဟာ မြေလွတ်၊ မြေလပ်နှင့် မြေရိုင်းအဖြစ် တည်ရှိနေခဲ့ပါတယ်။ မြေရိုင်းဟာ ၁၉၅၃ ခုနှစ်၊ လယ်ယာမြေ နိုင်ငံပိုင် ပြုလုပ်ရေးအက်ဥပဒေပုဒ်မ ၃(ခ)အရ လယ်ယာမြေဟူသော စကားရပ်မှာ ပါဝင်ပါတယ်။ သို့ဖြစ်တဲ့ အတွက် မြို့ကွက်သစ်ဖော်ထုတ်ရေးကော်မတီက လျှောက်ထားတဲ့ ဧက(၄၀)နဲ့ ကျန် လူပုဂ္ဂိုလ်(၃)ဦးတို့ က လျှောက်ထားတဲ့ ဧက(၅၀)၊ စုစုပေါင်း ဧက(၉၀)ကို လူနေအိမ်ရာအဖြစ် အသုံးပြုဖို့ ယခင် ရှမ်းပြည်နယ် အေးချမ်းသာယာရေးနှင့်ဖွံ့ဖြိုးရေးကောင်စီ (အရှေ့ပိုင်း)မှ ၁၉၅၃ ခုနှစ်၊ လယ်ယာမြေ နိုင်ငံပိုင် ပြုလုပ်ရေး အက်ဥပဒေပုဒ်မ ၃၉ အရ၊ ၂၀၁၀ ပြည့်နှစ်မှာ မြေရိုင်းကို အခြားနည်းအသုံးပြုခွင့် ခွင့်ပြုမိန့်များ ချမှတ်ပေးခဲ့ကြောင်း စိစစ်သိရှိရပါတယ်။ ကျန်ရှိတဲ့ (၃)ဧကကိုတော့ မြို့ ကွက်သစ် အပိုင်း(ဈ) တိုးချဲ့မြေအဖြစ် လျာထားဆောင်ရွက်ခဲ့ကြောင်း သိရပါတယ်။ လူနေအိမ်ရာအဖြစ် ချထားပေးခဲ့မှုအပေါ်မှာ ခွင့်ပြုမိန့်ရရှိသူတွေက မြေပြင်ညီညာမှုမရှိခဲ့ တဲ့အတွက် ဧရိယာတွေ ညီညာမှုရှိစေဖို့ စက်ယန္တရားအသုံးပြု မြေယာ ဖော်ထုတ်ဆောင်ရွက်လျက် ရှိကြောင်းနှင့်အချို့နေရာများတွင် လူနေအိမ်ရာမြေကွက်များ ဖော်ထုတ်ဆောင်ရွက်ထားကြောင်း စိစစ် သိရှိရပါတယ်။ ထိုကဲ့သို့ လူနေအိမ်ရာသစ်များ ဖော်ထုတ်ဆောင်ရွက်လျက်ရှိသည့်အခြေအနေတွေ ကြောင့် မူလ မြေလွတ်၊ မြေလပ်နှင့် မြေရိုင်း လုပ်ပိုင်ခွင့် ရရှိခဲ့တဲ့ ဒေါ်နန်းခမ်းတစ်ပ် ရဲ့ အထွေထွေ ကိုယ်စားလှယ် လွှဲစာရရှိသူ ဦးစိုင်းဆမ် ကနေ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၃ရရ နှင့် ၃၇၈(က) (၄)အရ ရှမ်းပြည်နယ် လယ်ယာမြေနှင့် အခြားမြေများ သိမ်းဆည်းခြင်းခံရမှုများ ပြန်လည် စိစစ်ရေးကော်မတီဥက္ကဋ္ဌ၊ ရှမ်းပြည်နယ်၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး၊ ပြည်နယ် အထွေထွေအုပ်ချုပ်ရေးမှူးနှင့် ပြည်နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနမှူး အပါအဝင် စုစုပေါင်း(၈)ဦးကို အာဏာပိုင်မေး စာချွန်တော်အမိန့် ထုတ်ဆင့်ပေးနိုင်ဖို့ ပြည်ထောင်စု တရားလွှတ်တော်ချုပ်သို့ လျှောက်ထားခဲ့ပါတယ်။ ပြည်ထောင်စုတရားလွှတ်တော်ချုပ်မှာ ၂၀၁၈ ခုနှစ်၊ တရားမအထွေထွေ လျှောက်ထားမှုအမှတ် (၂၅) ဖြင့် စိစစ်ဆောင်ရွက်လျက်ရှိကြောင်း သိရှိရပါတယ်။ ဥက္ကဋ္ဌကြီးခင်ဗျား။ ပြည်ထောင်စုတရားလွှတ်တော်ချုပ်သို့ အာဏာပိုင်မေးစာချွန်တော် အမိန့် ထုတ်ဆင့်ပေးဖို့ လျှောက်ထားမှုနှင့် ပတ်သက်ပြီး ပြည်ထောင်စုတရားလွှတ်တော်ချုပ်ရဲ့ ညွှန်ကြားချက်အရ ရှမ်းပြည်နယ်၊ လယ်ယာမြေနဲ့ အခြားမြေများ သိမ်းဆည်းခြင်းခံရမှုများ ပြန်လည် စိစစ်ရေးကော်မတီဥက္ကဋ္ဌအပါအဝင် (၈)ဦးမှ ပြန်ကြားအစီရင်ခံစာနှင့် ပြန်လှန်ကျမ်းကျိန်လွှာများကို ၁-၈-၂၀၁၈ ရက်နေ့မှာ ပြည်ထောင်စုတရားလွှတ်တော်ချုပ်၊ တရားစီရင်ရေးကြီးကြပ်မှုရုံးသို့ ပေးပို့ တင်ပြထားရှိပြီးဖြစ်ကြောင်း စိစစ်သိရှိရပါတယ်။ သို့ဖြစ်တဲ့အတွက် ပဲခူးတိုင်းဒေသကြီး၊ မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးအောင်သိန်း ရဲ့မေးခွန်းပါ မြေနေရာနဲ့ ပတ်သက်ပြီး အာဏာပိုင်မေး စာချွန်တော် အမိန့် ထုတ်ဆင့်ပေးဖို့ ဒေါ်နန်းခမ်းတစ်ပ် ၏ မှတ်ပုံတင် အထွေထွေကိုယ်စားလှယ်လွှဲစာ ရရှိသူ ဦးစိုင်းဆမ် မှ ပြည်ထောင်စုတရားလွှတ်တော်ချုပ်သို့ လျှောက်ထား ဆောင်ရွက်လျက်ရှိတဲ့အတွက် ပြည်ထောင်စုတရားလွှတ်တော်ချုပ်ရဲ့ ဆုံးဖြတ်ချက်အမိန့်အရ စီမံဆောင်ရွက်သွားရမယ့်ကိစ္စ ဖြစ်ပါ ကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>လိုရင်းမေးပါ။</speech>
<speech><mp id='1275'>ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)</mp>ပြဋ္ဌာန်းတဲ့ မြေရိုင်း ဆိုတာဟာ ကျွန်တော်တို့ စိုက်ပျိုးပြီးတော့ မစိုက်ပျိုးဘဲ ပြန်ထားလိုက်တဲ့ လယ်ယာမြေကို ပြောတာပါ။ ဒီ ကျွန်တော်တို့ မြေလွတ်၊ မြေလပ်၊ မြေရိုင်းဥပဒေမှာ အဲဒီမြေရိုင်းကို ပြောတာမဟုတ်ပါဘူး။ ဒါဥပဒေရဲ့ သဘောသဘာဝပါ။</speech>
<speech type='speaker'>နေအုံး။ ကိုယ်စားလှယ်ကြီး၊ မေးခွန်းကို မေး။ ရှင်းပြနေစရာ မလိုဘူး။ ဒီမှာ ဘာလိုချင်သလဲမေး။</speech>
<speech><mp id='1275'>ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)</mp>ဟုတ်ကဲ့။ ကျွန်တော်တို့က ဒီ ၁၉၅၃ ခုနှစ်၊ လယ်ယာမြေ နိုင်ငံပိုင်ပြုလုပ်ရေးဥပဒေနဲ့ ဒီဟာ အကျုံးမဝင်ဘူး။ နောက်တစ်ခုက ဗဟိုလယ်ယာမြေစီမံခန့်ခွဲမှုမှလာတယ်။ ဒီ ခွင့်ပြုမိန့် မြေယာပြောင်းလဲခွင့်ကို ခွင့်ပြုမိန့် တောင်းခွင့် ရှိတယ်။ လုပ်ပိုင်ခွင့်ရှိတယ်။ ဖျက်သိမ်းခွင့်ရှိတယ်။ အဲဒီအဆင့်တွေ မရှိဘဲနဲ့ ယခုလို ကျွန်တော်တို့ လန-၃၉ ကို ထုတ်ပေးတာဟာ ဥပဒေနဲ့ မညီတဲ့အတွက် ကျွန်တော် တင်ပြရခြင်းဖြစ်နေပါတယ်။</speech>
<speech type='speaker'>မေးခွန်းမှ မဟုတ်ဘဲ တင်ပြသလို ဖြစ်နေတယ်။ ခင်ဗျား ဆက်စပ်မေးခွန်းက မေးခွန်းမဟုတ်ဘူး။ ဒီအတိုင်း တင်ပြတာပဲရှိတာ။ ကျွန်တော် ပြောမယ်လေ။ ခုဟာက ရှင်းရှင်းလေးပဲ။ ခုနက ဝန်ကြီး ဖြေသွားတာရှင်းတယ်။ ခင်ဗျားတို့ တရားစွဲထားတဲ့ တရားလွှတ်တော်ချုပ် မှာ တရားလွှတ်တော်ချုပ်အတိုင်း စဉ်းစားမှာပေါ့။ ခင်ဗျားတို့ တင်ပြတဲ့အတိုင်း တင်ပြမှာပဲ။ အဲဒါ ဒီက တရားလွှတ်တော်ချုပ်က တင်ပြထားတော့ တရားလွှတ်တော်ချုပ် ဆုံးဖြတ်ချက်ယူရမှာပေါ့။ ဟုတ်ပြီလား။</speech>
<speech type='speaker'>မေးခွန်းများ လာရောက်ဖြေကြားပေးတဲ့ ပြည်ထောင်စုအဆင့်အဖွဲ့အစည်း ဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းမယ့်မေးခွန်းများဟာ နေပြည်တော် ကောင်စီဝင် တစ်ဦးတည်းက ဖြေကြားမယ့် မေးခွန်းများဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ နေပြည်တော်ကောင်စီဝင်က တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ပဲခူးတိုင်းဒေသကြီး၊ အုတ်ဖိုမြို့နယ်၊ အေးမြသာယာမြို့သူမြို့သားများ ကိုယ်ထူကိုယ်ထ ဆောက်လုပ်ခဲ့ ပြီး ယခု ပျက်စီးယိုယွင်းနေသော ထွန်းရွှေဝါခန်းမကြီးအား ပြုပြင်ရန်နှင့် အေးမြသာယာကျေးရွာအုပ်စု ပိုင်အဖြစ် စည်ပင်သာယာမှ ပြန်လည်လွှဲပြောင်းပေးရန် အစီအစဉ် ရှိ/မရှိနှင့် မရှိပါက ပျက်စီးယိုယွင်း နေသောယင်းခန်းမကြီးအား အမြန်ဆုံးပြုပြင်ပေးရန်အစီအစဉ်ရှိ/မရှိတို့နှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် က ပဲခူးတိုင်းဒေသကြီး၊ အုတ်ဖိုမြို့နယ်၊ အေးမြသာယာ မြို့သူမြို့သားများ ကိုယ်ထူကိုယ်ထ ဆောက် လုပ်ခဲ့ပြီး ယခု ပျက်စီးယိုယွင်းနေသော ထွန်းရွှေဝါခန်းမကြီးအား ပြုပြင်ရန်နှင့် အေးမြသာယာကျေးရွာ အုပ်စုပိုင်အဖြစ် စည်ပင်သာယာမှ ပြန်လည်လွှဲပြောင်းပေးရန် အစီအစဉ် ရှိ/မရှိနှင့် မရှိပါက ပျက်စီး ယိုယွင်းနေသော ယင်းခန်းမကြီးအား အမြန်ဆုံးပြုပြင်ပေးရန် အစီအစဉ် ရှိ/မရှိတို့နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1274'>ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာအပေါင်းနှင့် ပြည့်စုံပြီး ကောင်းကျိုးလိုရာ ဆန္ဒများ ပြည့်ဝပါစေကြောင်း ဦးစွာပထမ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁) မင်းလှ၊ မိုးညို၊ အုတ်ဖိုတို့ရဲ့ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့် ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော်တို့ ပဲခူးတိုင်းဒေသကြီး၊ သာယာဝတီခရိုင်၊ အုတ်ဖိုမြို့နယ်၊ အေးမြသာယာကျေးရွာအုပ်စု၊ အမှတ်(၇)ရပ်ကွက်မှာ ၁၉၉၆ ခုနှစ်ကတည်းက ရဟန်း ရှင်လူ ပြည်သူလူထုလုပ်ငန်းရှင်များ ထည့်ဝင်လှူဒါန်းငွေနဲ့ တည်ဆောက်ထားတဲ့ ထွန်းရွှေဝါခန်းမကြီး ရှိခဲ့ပါတယ်။ ဒီခန်းမကြီးဟာ အများပိုင်ဖြစ်တာနဲ့အညီ ဒီခန်းမကြီးထဲမှာ ကျွန်တော်တို့ ဘာသာရေး ပွဲများ၊ လူထုပညာပေးပွဲများနဲ့ နဝမတန်းနဲ့ ဒသမတန်းအတွက် အခမဲ့ပညာဒါနပြုလုပ်ရာဌာနကြီး လည်း ဖြစ်ခဲ့ပါတယ်။ ၂၀၁၈ ခုနှစ်၊ ပညာဒါန၊ အခမဲ့ပညာဒါန သင်ကြားရန်အတွက် ဒီ အေးမြ သာယာမှာရှိတဲ့ ထွန်းရွှေဝါခန်းမကြီးရဲ့ ပျက်စီးယိုယွင်းနေတဲ့ ကြမ်းခင်းတွေ၊ အမိုးသွပ်ပြားတွေ၊ မျက်နှာကြက်တွေကို ပြုပြင်ရန်အတွက် လူထုကနေပြီးတော့ မြို့နယ်အထွေထွေအုပ်ချုပ်ရေးမှူးရုံးကို စာဖြင့် တင်ပြတောင်းခံခဲ့ပါတယ်။ မြို့နယ်အထွေထွေအုပ်ချုပ်ရေးမှူးရုံးကလည်း နအဖ အစိုးရလက် ထက်ကစပြီး မိမိတို့အား လွှဲပြောင်းပေးထားတာဖြစ်လို့ တိုင်းဒေသကြီးအစိုးရအဖွဲ့ကို တင်ပြပြီးတော့ ဆုံးဖြတ်ပေးမယ်လို့ ပြန်ကြားခဲ့ပါတယ်။ တိုင်းဒေသကြီးအစိုးရအဖွဲ့ စည်ပင်သာယာရေးနှင့် လူမှုရေးဝန်ကြီးဌာနကလည်း ဒီ ထွန်းရွှေဝါခန်းမကြီးကို စည်ပင်သာယာပိုင်အဖြစ် ဆက်လက်ထားရှိရန် ဆုံးဖြတ်ပေးခဲ့ပါတယ်။ အဲဒါကြောင့်မို့လို့ ၂၀၁၆ ခုနှစ်၊ ဒီဇင်ဘာလမှာ အုတ်ဖိုမြို့နယ်၊ လယ်ယာမြေစီမံခန့်ခွဲရေးနှင့် စာရင်းအင်း ဦးစီးဌာနကနေပြီးတော့ မြေကွက်တွေ လာရောက်တိုင်းတာကာ ဒီ ထွန်းရွှေဝါခန်းမကြီးကို စည်ပင် သာယာပိုင်အဖြစ် ဦးပိုင် ဆောက်ပေးခဲ့ပါတယ်။ အဲဒီနောက် ကြားသိတာကတော့ ပဲခူးတိုင်းဒေသကြီး စည်ပင်သာယာရေးဝန်ကြီးဌာနကနေပြီး ကျပ်(၇၂)သိန်း အကုန်အကျခံပြီးတော့ ယိုယွင်းပျက်စီးနေ တာတွေကို ပြန်လည်ပြင်ဆင်ပေးကာ ပြည်သူလူထု နဂိုလုပ်ငန်းများကို လုပ်ကိုင်ခွင့်ပေးပြီးတော့ သော့အပ်ပေးမယ်လို့ ကြားသိခဲ့ရပါတယ်။ သို့သော်လည်း ကျွန်တော် ၂၆-၁၀-၂၀၁၈ ခုနှစ်က အေးမြ သာယာအုပ်စု လူထုနဲ့တွေ့ဆုံပြီးတော့ အဲဒီခန်းမထဲမှာ လူထုတွေ့ဆုံပွဲ လုပ်တဲ့အခါမှာ ဒီခန်းမကြီးဟာ မူလအတိုင်းပဲ မပြင်ဆင်ရသေးဘဲ ပျက်စီးယိုယွင်းနေတာကို တွေ့ခဲ့ရပါတယ်။ Power Point အသုံးပြုခွင့်ပေးပါခင်ဗျား။ ဒါကတော့ ကျွန်တော်တို့ ၂၆-၁၀-၂၀၁၈ ခုနှစ် အထိ ပျက်စီးယိုယွင်းနေတဲ့ ကျွန်တော်တို့ အေးမြသာယာခန်းမကြီး ဖြစ်ပါတယ်။ ဒီခန်းမကြီးဟာ ဒီနေ့နံနက် ကျွန်တော် မေးလိုက်တဲ့အခါမှာလည်း လက်ရှိ ဒီအတိုင်းပဲ ပျက်စီးယိုယွင်းနေပြီး လာရောက်ပြင်ဆင် မပြီးသေးပါဘူးလို့ အကြောင်းပြန်ကြားပါတယ်။ ဒါကြောင့်မို့လို့ အေးမြသာယာ ကျေးရွာလူထုကလည်း သူတို့ကို ပြန်လည်ပေးအပ်ပြီးတော့ ပြင်ဆင်စေလိုပါတယ်။ နောက် အခုလ ၁၅-၁၁-၂၀၁၈ ရက်နေ့မှာ အေးမြသာယာကို ကျွန်တော်တို့ မြို့နယ်အထွေထွေအုပ်ချုပ်ရေးမှူးရုံး ကနေပြီးတော့ စည်ပင်သာယာကနေပြီး ကျပ်(၇၂)သိန်း အကုန်အကျခံပြီး ပြုပြင်ပေးမယ်လို့ အေးမြ သာယာ လူထုဆီကနေ သတင်းကြားရပါတယ်။ ဒါကြောင့်မို့လို့ အေးမြသာယာလူထုက အခုလ ၁၈-၁၁-၂၀၁၈ ရက်နေ့မှာ ဒီ ထွန်းရွှေဝါ ခန်းမနဲ့ ပတ်သက်ပြီးတော့ အေးမြသာယာကျေးရွာအုပ်စု၊ အုပ်ချုပ်ရေးမှူးရုံးမှာ အစည်းအဝေး လုပ်ကြပါတယ်။ အဲဒီအစည်းအဝေးမှာ ဆုံးဖြတ်ချက်နှစ်ရပ် ချမှတ်ခဲ့ပါတယ်။ ပထမအချက်ကတော့ ဒီခန်းမကြီးကို စည်ပင်သာယာမှ ပြုပြင်ပေးတာကို သဘောတူလက်ခံကြောင်းနဲ့ ဒုတိယအချက် ကတော့ ပြန်လည်လွှဲပြောင်းရန်အတွက် အမျိုးသားလွှတ်တော်ကို တင်ပြထားတာကို ပြည်ထောင်စုရဲ့ ဆုံးဖြတ်ချက်ကို စောင့်မျှော်နေမည်ဖြစ်ကြောင်း သူတို့ ဆုံးဖြတ်ခဲ့ကြပါတယ်။ ဒါကြောင့်မို့လို့ ပဲခူးတိုင်းဒေသကြီး၊ အုတ်ဖိုမြို့နယ်၊ အေးမြသာယာ မြို့သူမြို့သားများ ကိုယ်ထူကိုယ်ထ ဆောက်လုပ်ခဲ့ပြီးတော့ ယခုပျက်စီးယိုယွင်းနေတဲ့ ထွန်းရွှေဝါခန်းမကြီးကို အေးမြသာယာကျေးရွာအုပ်စုပိုင်အဖြစ် ပြန်လည်လွှဲပြောင်းပေးရန်နှင့် ပြုပြင်ပေးရန် အစီအစဉ် ရှိ၊ မရှိ နှင့် အကယ်၍ မရှိပါက ယခု ပျက်စီးနေတဲ့ခန်းမကြီးကို အမြန်ဆုံးပြုပြင်ပေးရန် အစီအစဉ် ရှိ၊ မရှိ အေးမြသာယာလူထုကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင် ပါတယ်။</speech>
<title>မွန်ပြည်နယ်၊ ကျိုက်ထိုမြို့နယ်၊ တရားရုံးသို့ လမ်းမကြီးမှဝင်ရန် တူးမြောင်းဖြတ်ကျော် တံတားသည် (၅)ပေ အကျယ်၊ အလျား(၁၅)ပေရှိသည့် သစ်ခွဲသားငယ် တိုင်များ၊ ယက်မများ၊ ဆင့်များဖြင့် ဝါးကတ်များခင်း၍ ဆောက်လုပ်ထားသည့် တံတားဖြစ်သဖြင့် မော်တော်ယာဉ်ကဲ့သို့ လေးလံသည့် သက်သေခံပစ္စည်းများကို တရားရုံးဝင်းထဲသို့သွင်းရန်၊ ရုံးဝင်းထဲမှ ပြန်ထုတ်ရန်၊ လုံးဝသုံးမရပါသောကြောင့် လုပ်ငန်းလိုအပ်ချက် အရ မဖြစ်မနေ အလျင်အမြန် လိုအပ်နေသည့် လေးလံသော သက်သေခံပစ္စည်းများ သွင်း/ထုတ်နိုင်မည့် ခိုင်ခန့်သော အဝင်/အထွက် တံတား(၂)စင်း ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး မွန်ပြည်နယ် မဲဆန္ဒနယ်အမှတ်(၁၁)မှ ဦးလှမြင့်(ခ) ဦးလှမြင့်သန်း က မွန်ပြည်နယ်၊ ကျိုက်ထိုမြို့နယ်၊ တရားရုံးသို့ လမ်းမကြီးမှဝင်ရန် တူးမြောင်းဖြတ်ကျော် တံတားသည် (၅)ပေအကျယ်၊ အလျား(၁၅)ပေရှိသည့် သစ်ခွဲသားငယ်တိုင်များ၊ ယက်မများ၊ ဆင့်များဖြင့် ဝါးကတ်များခင်း၍ ဆောက်လုပ်ထားသည့်တံတား ဖြစ်သဖြင့် မော်တော်ယာဉ်ကဲ့သို့ လေးလံသည့် သက်သေခံပစ္စည်းများကို တရားရုံးဝင်းထဲသို့ သွင်းရန်၊ ရုံးဝင်းထဲမှ ပြန်ထုတ်ရန်၊ လုံးဝ သုံးမရပါသော ကြောင့် လုပ်ငန်းလိုအပ်ချက်အရ မဖြစ်မနေ အလျင်အမြန် လိုအပ်နေသည့် လေးလံသော သက်သေခံ ပစ္စည်းများ သွင်း/ထုတ်နိုင်မည့် ခိုင်ခန့်သော အဝင်/အထွက် တံတား (၂)စင်း ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1307'>ဦးလှမြင့်(ခ)ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ ဧည့်သည်တော်များ၊ လွှတ်တော်ကိုယ်စားလှယ်တော် ကြီးများ အားလုံး မင်္ဂလာအပေါင်းနှင့် ပြည့်စုံပါစေကြောင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးလှမြင့်(ခ) ဦးလှမြင့်သန်း ဖြစ်ပါတယ်။ ကျွန်တော် မေးလိုတဲ့ ကြယ်ပွင့်ပြ မေးခွန်းကတော့ မွန်ပြည်နယ်၊ ကျိုက်ထိုမြို့နယ်၊ တရား ရုံးသို့ လမ်းမကြီးမှဝင်ရန် တူးမြောင်းဖြတ်ကျော်တံတားမှာ (၅)ပေအကျယ်၊ အလျား(၁၅)ပေရှိတဲ့ သစ်ခွဲ သားငယ်တိုင်များ၊ ယက်မများ၊ ဆင့်များဖြင့် ဝါးကပ်များခင်းပြီးတော့ ဆောက်လုပ်ထားတဲ့တံတားဖြစ်လို့ မော်တော်ယာဉ်ကဲ့သို့ လေးလံတဲ့ သက်သေခံပစ္စည်းများကို တရားရုံးဝင်းအတွင်းကို သွင်းဖို့၊ ပြန်ထုတ်ဖို့ လုံးဝ သုံးလို့မရတာကြောင့်မို့လို့ လုပ်ငန်းလိုအပ်ချက်အရ မဖြစ်မနေ အလျင်အမြန် လိုအပ်တဲ့ လေးလံတဲ့ သက်သေခံပစ္စည်းများ သွင်း/ထုတ်နိုင်မယ့် ခိုင်ခန့်တဲ့ အဝင်/အထွက်တံတား(၂)စင်း ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်းဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျိုက်ထိုမြို့နယ် လက်ရှိ တရားရုံးကို ၂၀၁၅ ခုနှစ်မှာ ဆောက်လုပ်ခဲ့ပြီးတော့ တရားရုံးနဲ့ လမ်းမကြီးကြားမှာရှိတဲ့ ကြားမှာ တူးမြောင်းရှိတာကြောင့်မို့လို့ အဲဒီ ယာဉ်က တရားရုံးကို ဝင်ဖို့၊ ထွက်ဖို့ တူးမြောင်းကို မြေသားအပြည့်ဖို့ပြီးတော့ အဝင်/အထွက်လမ်း အဖြစ် အသုံးပြုခဲ့ကြပါတယ်။ သက်သေခံပစ္စည်းများကိုလည်း အဲဒီမြေသားလမ်းပေါ်ကပဲ၊ တူးမြောင်း ဖို့ မြေသားလမ်းပေါ်ကပဲ ဖြတ်ကျော်ပြီးတော့ အသွင်းအထုတ် လုပ်ခဲ့ပါတယ်။ ဒါပေမဲ့ ၂၀၁၇-၂၀၁၈ ခုနှစ်မှာ မြို့နယ်စည်ပင်သာယာရေးကော်မတီက တူးမြောင်းများ ရေစီးရေလာကောင်းဖို့ရယ်၊ တံတား များ တည်ဆောက်ဖို့လည်း မြို့နယ်စည်ပင်သာယာရေးကော်မတီအနေနဲ့ အလျား၊ အမြင့်၊ အကျယ်နဲ့ ခိုင်ခံ့မှုကို စံသတ်မှတ်ချက် ပေးခဲ့ကြောင်း သိရှိခဲ့ရပါတယ်။ တရားရုံးသို့ ဝင်ဖို့လို့ ဒီတူးမြောင်းကို ဖြတ်ပြီးတော့ မြို့နယ်တရားရုံးကို ဝင်/ထွက်နိုင်ဖို့ လက်ရှိတံတားငယ်ကို ဆောက်လုပ် အသုံးပြု နေ ရတာဟာ၊ လက်ရှိ အသုံးပြုတဲ့တံတားဟာ အလျား(၁၅)ပေ ရှိပြီးတော့ အကျယ်ဟာ(၅)ပေသာ ရှိပါတယ်။ သုံးထားတဲ့ပစ္စည်းတွေဟာလည်း သစ်ခွဲသား (၄)ပတ်လည်လောက်ရှိတဲ့ တံတားတိုင်များနဲ့ ဆင့်ငယ်များ၊ ယက်မငယ်များကို သုံးပြီးတော့ အပေါ်မှာ ဝါးကပ်လေးခင်းပြီးတော့ လူနဲ့ ဆိုင်ကယ် ဝင်ဖို့လို့ ဆောက်လုပ်ထားရတဲ့ ယာယီတံတားသာ ဖြစ်ပါတယ်။ မော်တော်ယာဉ်လို လေးလံတဲ့ပစ္စည်း၊ သက်သေခံပစ္စည်းတွေ အသွင်းအထုတ် လုပ်နိုင်ခြင်း မရှိတော့ပါဘူး။ ဒါကြောင့်မို့လို့ တာဝန်ရှိ မြို့နယ်တရားသူကြီးအနေနဲ့ အဲဒီသက်သေခံပစ္စည်း၊ မော်တော် ယာဉ်လို သက်သေခံပစ္စည်းတွေကို ကျိုက်ထိုမြို့မရဲစခန်းကို ထားခွင့်ပြုဖို့လို့ ညှိနှိုင်း ဆောင်ရွက်နေခဲ့ ပါတယ်။ ဒါပေမယ့်လည်းပဲ မြို့မရဲစခန်းမှာ လက်ခံစရာ မြေကွက်လပ်မရှိတော့ကြောင်း မြင်တွေ့ သိရှိရ ပါတယ်။ မြို့နယ်တရားရုံးတည်ရှိရာ တိုးချဲ့ရပ်ကွက်ငယ် အေးရိပ်ငြိမ်ရပ်ကွက်ဟာ ယခင်ကတည်းက ရေစီးရေလာမကောင်းလို့ နှစ်စဉ် ရေမြုပ်ခံပြီးတော့ လူနေရပ်ကွက်တစ်ခုလုံး ရေနစ်မြုပ်ခြင်း၊ ရန်ကုန်မော်လမြိုင်ကားလမ်း ရေကျော်ခြင်းတို့ကြောင့် နှစ်စဉ်လိုလို ကားအသွားအလာ ပြတ်တောက်မှုရှိခဲ့ ပါတယ်။ ဒါကြောင့်မို့လို့ လွန်ခဲ့တဲ့ဘဏ္ဍာရေးနှစ်က မြောင်းကို ချဲ့ထွင်ခြင်း၊ တူးမြောင်းကို ပိတ်ဆို့ ထားတဲ့မြေသားများ ဖယ်ရှားခြင်းများ ပြုလုပ်ပြီးတော့ စစ်တောင်းမြစ်ဝထဲ ရောက်တဲ့အထိ တူးမြောင်းကို ဆက်လက်ဖောက်လုပ်ခဲ့ပါတယ်။ အဲဒါကြောင့်မို့လို့ ရလဒ်အနေနဲ့ကတော့ ကားလမ်း ရေကျော်ခြင်းတွေ မရှိတော့ပါဘူး။ ဒီအတိုင်း ဆက်လက်ပြီးတော့ ရေစီးရေလာကောင်းမွန်စေရန် တူးမြောင်းကို မြေဖို့ပြီးတော့ ဖြတ်သန်း သွားလာဖို့ ခွင့်မပြု နိုင်တဲ့အတွက် တရားရုံးသို့ မြောင်းကို ဖြတ်ကျော်ဝင်ဖို့လို့ လုပ်ငန်းသဘာဝအရ သက်ဆိုင်ရာ မြို့နယ်စည်ပင်သာယာက သတ်မှတ်ပေးထားတဲ့ စံကိုက် တူးမြောင်း ဖြတ်ကျော် အဝင်/အထွက် တံတားနှစ်စင်း မဖြစ်မနေ လိုအပ်ပါတယ်။ ဒါမှသာ မော်တော်ယာဉ်လို လေးလံတဲ့ သက်သေခံပစ္စည်းတွေကို တရားရုံးအတွင်း သွင်းနိုင်၊ ထုတ်နိုင်မှာဖြစ်လို့အတွက်ကြောင့် ဘဏ္ဍာသိမ်း ယာဉ်များကို သက်ဆိုင်ရာသို့ မပျက်စီးမီ ဆောလျင်စွာ ပေးပို့နိုင်ရေးအတွက်လည်းကောင်း ယခုလို မေးခွန်းကို မေးမြန်းရခြင်းဖြစ်ပါတယ်။ အားလုံးကို ကျေးဇူးပါ။</speech>
<speech type='speaker'>မေးခွန်းများနဲ့ ပတ်သက်ပြီး နေပြည်တော်ကောင်စီဝင်က တစ်ခုချင်း ဖြေကြား ပေးဖို့ ဖြစ်ပါတယ်။</speech>
<speech><agency id='40'>ဦးညီထွန်း (အဖွဲ့ဝင်၊ နေပြည်တော်ကောင်စီဝင်)</agency>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီးများကို မင်္ဂလာပါလို့ ပထမဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့် ရဲ့ မေးခွန်းနဲ့ပတ်သက်ပြီး ဖြေကြား တင်ပြသွားမှာဖြစ်ပါတယ်။ ပဲခူးတိုင်းဒေသကြီး၊ သာယာဝတီခရိုင်၊ အုတ်ဖိုမြို့နယ်၊ အေးမြသာယာကျေးရွာအုပ်စု အမှတ်(၇)ရပ်ကွက်တွင် ကွင်းအမှတ် (က)၊ မြေကွက်အမှတ်(၂၅၃၁)၊ ဧရိယာ(၀.၃၁)ဧကပေါ်တွင်တည်ရှိသော ထွန်းရွှေဝါခန်းမကြီးကို အုတ်ဖိုမြို့နယ် အေးချမ်းသာယာရေးနှင့် ဖွံ့ဖြိုးရေးကောင်စီမှ ၈-၁၂-၂၀၁၅ ရက်နေ့မှာ အုတ်ဖိုမြို့နယ် စည်ပင်သာယာရေးအဖွဲ့သို့ လွှဲပြောင်းပေးအပ်ခဲ့ပြီး ဖြစ်ပါတယ်။ အဆိုပါခန်းမနဲ့ ပတ်သက်ပြီးတော့ အေးမြသာယာကျေးရွာအုပ်စုပိုင်အဖြစ် ပြန်လည်လွှဲပြောင်းပေးဖို့ ဦးကျော်ရှင်းပါ (၇၆၇)ဦးမှ တင်ပြ လာခဲ့ပါတယ်။ ၎င်းနဲ့ပတ်သက်ပြီးတော့ ၁၆-၁၁-၂၀၁၆ ရက်နေ့မှာ အုတ်ဖိုမြို့နယ် စည်ပင်သာယာရေး အဖွဲ့မှ စိစစ်တင်ပြခဲ့ပြီးတော့ ၎င်းစိစစ်တင်ပြချက်အရ ပဲခူးတိုင်းဒေသကြီးအစိုးရအဖွဲ့မှ ၁၂-၁၂-၂၀၁၆ ရက်စွဲပါ စာအမှတ်၊ ၈၂-၆/ဦး၆(၆၀၉)ဖြင့် အုတ်ဖိုမြို့နယ် စည်ပင်သာယာရေးအဖွဲ့ပိုင်အဖြစ် ဆက်လက် ထားရှိဖို့ ညွှန်ကြားခဲ့ပါတယ်။ ဒါကြောင့်မို့လို့ ခန်းမကြီးကို အေးမြသာယာကျေးရွာအုပ်စုပိုင်အဖြစ် ပြန်လည်လွှဲပြောင်း ပေးရန် အစီအစဉ် မရှိပါကြောင်းနှင့် အဆိုပါ ခန်းမအား အုတ်ဖိုမြို့နယ် စည်ပင်သာယာရေးအဖွဲ့ပိုင် အဖြစ်သာ ဆက်လက်ထားရှိမည်ဖြစ်ပါကြောင်း ဖြေကြားတင်ပြအပ်ပါတယ်။ ပြင်ဆင်မှုအပိုင်းနဲ့ ပတ်သက်လို့ကတော့ အမျိုးသားလွှတ်တော်ကိုယ်စားလှယ်ကြီး တင်ပြသွားတဲ့ အချက်အလက်တွေ အတိုင်းပဲ ဖြစ်ပါတယ်။ သို့သော်လည်း အတည်ပြုတဲ့အနေနဲ့ သက်ဆိုင်ရာ တိုင်းဒေသကြီးရဲ့ ဖြေကြား ချက်ကို ဆက်လက်ဖြေကြား တင်ပြသွားမှာဖြစ်ပါတယ်။ ပဲခူးတိုင်းဒေသကြီးအစိုးရအဖွဲ့အနေနဲ့ ပြန်ကြားလာတာကတော့ ယခုအခါ ၂၀၁၈-၂၀၁၉ ဘဏ္ဍာရေးနှစ်တွင် ခန်းမပြုပြင်ခြင်းလုပ်ငန်းများဖြစ်သော သွပ်မိုးပြင်ဆင်ခြင်းလုပ်ငန်း (၆၀၀) စတုရန်းပေ အတွက် ငွေ (၂၆၄.၄၅၀)ကျပ်၊ မျက်နှာကြက် တပ်ဆင်ခြင်းလုပ်ငန်း (၅၀၀၀) စတုရန်းပေအတွက် ငွေ (၃,၅၉၁,၈၇၀)ကျပ်နှင့် ကွန်ကရစ်ကြမ်းခင်း ပြင်ဆင်ခြင်းလုပ်ငန်း (၄၀၀၀) စတုရန်းပေအတွက် ငွေ (၃,၃၉၃,၆၈၀)ကျပ်၊ စုစုပေါင်းငွေ (၇,၂၅၀,၀၀၀)ကျပ်အထိ အကုန်အကျခံပြီးတော့ ခန်းမကြီး ကောင်းမွန်ပြီးစီးအောင် ပြင်ဆင်နိုင်ရန်နှင့် လုပ်ငန်းများ ဆောင်ရွက်နိုင်ရန်အတွက် ပြုပြင်ဆောင်ရွက် သွားရန် စီစဉ်ထားပြီးဖြစ်ကြောင်း ပြန်လည်ဖြေကြားကြောင်း တင်ပြအပ်ပါတယ်။ ဆက်လက်ပြီး မွန်ပြည်နယ် မဲဆန္ဒနယ်အမှတ်(၁၁) မှ အမျိုးသားလွှတ်တော်ကိုယ်စားလှယ် ဦးလှမြင့်(ခ) ဦးလှမြင့်သန်း ၏ မေးခွန်းနဲ့ ပတ်သက်ပြီး ကျွန်တော်မှပဲ ဆက်လက်ပြီး တင်ပြသွားမှာ ဖြစ်ပါတယ်။ မွန်ပြည်နယ် မဲဆန္ဒနယ်အမှတ်(၁၁) မှ အမျိုးသားလွှတ်တော်ကိုယ်စားလှယ် ဦးလှမြင့်(ခ) ဦးလှမြင့်သန်း ၏ မွန်ပြည်နယ်၊ ကျိုက်ထိုမြို့နယ် တရားရုံးသို့ လမ်းမကြီးမှဝင်ရန် တူးမြောင်း ဖြတ်ကျော်တံတားသည် (၅)ပေအကျယ်၊ အလျား(၁၅)ပေရှိသည့် သစ်ခွဲသားငယ်တိုင်များ၊ ယက်မများ၊ ဆင့်များဖြင့် ဝါးကပ်များခင်း၍ ဆောက်လုပ်ထားသည့် တံတားဖြစ်သည့်အတွက် မော်တော်ယာဉ်ကဲ့သို့ လေးလံသည့် သက်သေခံပစ္စည်းများကို တရားရုံးဝင်းအတွင်းသို့ သွင်းရန်၊ ရုံးဝင်းအတွင်းမှ ပြန်ထုတ် ရန် လုံးဝ သုံးမရပါသောကြောင့် လုပ်ငန်းလိုအပ်ချက်အရ မဖြစ်မနေ အလျင်အမြန် လိုအပ်နေသည့် လေးလံသော သက်သေခံပစ္စည်းများ သွင်း/ထုတ်နိုင်မည့် ခိုင်ခံ့သော အဝင်/အထွက် တံတားနှစ်စင်း ဆောက်လုပ်ပေးရန် အစီအစဉ် ရှိ၊ မရှိ မေးမြန်းထားချက်အပေါ် ဖြေကြားသွားမှာဖြစ်ပါတယ်။ ဖော်ပြပါ တံတားနှစ်စင်းဟာ မွန်ပြည်နယ်၊ သထုံခရိုင်၊ ကျိုက်ထိုမြို့နယ် တရားရုံးသို့ အဝင်/အထွက် ပြုလုပ်သည့်တံတားဖြစ်ပါတယ်။ ရန်ကုန်-မော်လမြိုင် ကားလမ်းမကြီးဘေး တူးမြောင်း ကိုဖြတ်ပြီး ဆောက်လုပ်ထားသည့်တံတား ဖြစ်ပါတယ်။ ၎င်းတံတားဟာ ရပ်ကွက်အတွင်းမှာ အများ ပြည်သူများ အသုံးပြုရန် ဖောက်လုပ်ထားသော လမ်းမပေါ်တွင်ရှိတဲ့တံတား မဟုတ်ဘဲနဲ့ ကျိုက်ထို မြို့နယ် တရားရုံးအတွက် အသုံးပြုတဲ့ ရုံးအဝင်/အထွက် တံတားသာဖြစ်ကြောင်း တွေ့ရှိရပါတယ်။ ထို့ကြောင့် သက်ဆိုင်ရာဌာနအနေနဲ့ နိုင်ငံတော် တံတားတည်ဆောက်ရေးအတွက် နိုင်ငံတော် ဘဏ္ဍာရန်ပုံငွေမှ ကျခံသုံးစွဲခွင့် တောင်းခံရန် အခက်အခဲရှိတာကို တွေ့ရှိရပါတယ်။ သို့ဖြစ်ပါ၍ မွန်ပြည်နယ်အစိုးရအဖွဲ့၏ အစီအစဉ်ဖြင့် ဆောင်ရွက်ပေးသွားမည်ဖြစ်ကြောင်း ဖြေကြားလာပါတယ်။ ဆောင်ရွက်မည့် ို ဖော်ပြထားခြင်း မရှိသော်လည်း ပြည်နယ်ဝန်ကြီးချုပ်ဖြစ်သူ ဒေါက်တာအေးဇံ ကိုယ်တိုင် လက်မှတ်ရေးထိုး၍ ပြန်လည်ဖြေကြားထားရှိပါကြောင်း မွန်ပြည်နယ်အစိုးရ အဖွဲ့ရဲ့ ကိုယ်စား ဖြေကြားတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>ကဲ မေး မေး။ လိုရင်းမေး။</speech>
<speech><mp id='1274'>ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>တရားဝင် အေးမြ သာယာမြို့လို့ မပေါက်ဘဲနဲ့ ပြည်ထဲရေးဌာနက တရားဝင်ပေါက်တာကတော့ ကျေးရွာအုပ်စုလို့ အမည်ပေါက်ပါတယ်။ ဒါကြောင့်မို့လို့ ကျေးရွာအုပ်စုမှာရှိတဲ့ခန်းမကို စည်ပင်သာယာက သိမ်း၍ ရ၊ မရ ထပ်ဆင့် မေးမြန်းအပ်ပါတယ်ခင်ဗျား။</speech>
<speech type='speaker'>ဖြေနိုင်လား။</speech>
<speech><agency id='40'>ဦးညီထွန်း (အဖွဲ့ဝင်၊ နေပြည်တော်ကောင်စီဝင်)</agency>လောလောဆယ် ကျွန်တော်တို့ ပဲခူးတိုင်းဒေသကြီးအစိုးရအဖွဲ့ရဲ့ ဆုံးဖြတ်ချက်နဲ့တော့ ဒါ ကျွန်တော်တို့ စည်ပင်သာယာရေးအဖွဲ့ပိုင်အဖြစ် ထားရှိထားကြောင်းကိုလည်း ခုနက တင်ပြခဲ့ပြီးဖြစ်ပါတယ်။ ဒီအချက်နဲ့ ပတ်သက်ပြီး ကိုယ်စားလှယ်တော် ကြီး မေးမြန်းတဲ့အချက်နဲ့ ပတ်သက်ပြီးတော့ ကျွန်တော်တို့ ပဲခူးတိုင်းဒေသကြီးအစိုးရအဖွဲ့ကို ပြန်လည် မေးမြန်းပြီးတော့ နောက်တစ်ကြိမ်မှာ ပြန်လည်ဖြေကြားပေးမည်ဖြစ်ကြောင်း တင်ပြအပ်ပါတယ်။</speech>
</section>
<section value = 'Bill'>	
	<bill>
<title>အမျိုးသားလွှတ်တော်က အတည်ပြုပြီး ပေးပို့ထားသော အလုပ်သမားရေးရာ အငြင်းပွားမှုဖြေရှင်းရေး ဥပဒေကို ဒုတိယအကြိမ် ပြင်ဆင်သည့်ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာခြင်းနှင့် စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type='speaker'>အစီအစဉ်(၆)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အလုပ်သမားရေးရာ အငြင်းပွားမှုဖြေရှင်းရေးဥပဒေကို ဒုတိယအကြိမ်ပြင်ဆင်သည့် ဥပဒေကြမ်းနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ မွန်ပြည်နယ် မဲဆန္ဒနယ်အမှတ်(၅)မှ ဒေါ်မြတ်သီတာထွန်း ဆွေးနွေးနိုင်ပါပြီ။</speech>
<speech><mp id='1301'>ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယ အကြိမ် ပြင်ဆင်တဲ့ ဥပဒေကြမ်းနှင့် စပ်လျဉ်းပြီး ပြည်သူ့လွှတ်တော်ရဲ့ အတည်ပြုပြီးတော့ ပြင်ဆင်ချက် များနဲ့ ပြန်လည်ပေးပို့လာတဲ့အပေါ်မှာ ဆွေးနွေးသွားမှာ ဖြစ်ပါတယ်။ ပထမဦးဆုံး ပုဒ်မ ၂၊ ပုဒ်မခွဲ(က) ဖြစ်ပါတယ်။ အလုပ်သမားဆိုသည်မှာ မိမိ၏ ကာယအား၊ ဉာဏအားကို အသုံးပြုပြီး အလုပ်ရှင်ထံတွင် ်းအလုပ်ကိုဖြစ်စေ၊ အမြဲတမ်းအလုပ်ကိုဖြစ်စေ၊ အခကြေးငွေရယူကာ လုပ်ကိုင်နေသူကိုသော်လည်းကောင်း၊ အခကြေးငွေမယူဘဲ လုပ်ကိုင်နေသူကို သော်လည်းကောင်း ဆိုသည်လို့ ပြင်ဆင်လိုပါတယ်။ ယင်းစကားရပ်တွင် ဆိုတဲ့နောက်မှာတော့ ပြည်သူ့ လွှတ်တော်ရဲ့ ပြဋ္ဌာန်းချက်အတိုင်းပဲ ပြင်ဆင်လိုပါတယ်။ ပုဒ်မ ၂၊ ပုဒ်မခွဲငယ်(ဂ) ဖြစ်ပါတယ်။ အလုပ်ရှင် ဆိုသည်မှာ မိမိ၏လုပ်ငန်းအတွက် လုပ်အား၊ နည်းပညာ သို့မဟုတ် ကျွမ်းကျင်မှုကို ရရှိရန်အလို့ငှာ အလုပ်သမားအား ငှားရမ်းစေခိုင်းသည့် အခကြေးငွေပေးရန် တာဝန်ရှိသူကို ဆိုသည်လို့ ပြင်ဆင်လို ပါတယ်။ ဒီပြဋ္ဌာန်းချက်မှာလည်း ယင်းစကားရပ်ဆိုတဲ့နောက်ပိုင်း ပြဋ္ဌာန်းချက်များကိုတော့ ပြည်သူ့ လွှတ်တော်ရဲ့ ပြဋ္ဌာန်းချက်များအတိုင်းထားလိုပါတယ်။ ပုဒ်မ ၂(ဋ) ဖြစ်ပါတယ်။ ဒီနေရာမှာ ဒီပြဋ္ဌာန်းချက်မှာတော့ အငြင်းပွားမှုဆိုတဲ့ အဓိပ္ပာယ်ကို ဖွင့်ဆိုထားခြင်း ဖြစ်ပါတယ်။ ဒါနဲ့ပတ်သက်ပြီးတော့ ပြည်သူ့လွှတ်တော်ရဲ့ အတည်ပြုချက်မှာ အငြင်း ပွားမှုဆိုတဲ့ စကားရပ်ကိုပဲ အမျိုးအစားခွဲထားတဲ့အတွက် တကယ့်လက်တွေ့ အငြင်းပွားမှုဖြစ်လာလို့ရှိရင်၊ ဖြေရှင်းဖို့ဖြစ်လာရင် အမျိုးအစားခွဲတဲ့အဆင့်မှာကိုက အငြင်းပွားစရာ ဖြစ်နေတဲ့အတွက်ကြောင့် ကျွန်မ အနေနဲ့ အမျိုးသားလွှတ်တော်ရဲ့ အတည်ပြုချက်အတိုင်းပဲ ထားရှိလိုပါတယ်။ ပုဒ်မ ၂()၊ ပုဒ်မ ၁၀၊ ပုဒ်မ ၁၂၊ ပုဒ်မ ၁၂-က၊ ပုဒ်မ ၁၆၊ ပုဒ်မ ၁၉၊ ပုဒ်မ ၂၃၊ ၂၄၊ ၂၅၊ ၂ရ တို့ကိုလည်း အမျိုးသားလွှတ်တော်ရဲ့ အတည်ပြုချက်အတိုင်းပဲ ထားရှိလိုပါတယ်။ ပုဒ်မ ၁၃ နဲ့ ပုဒ်မ ၁၄ ကိုတော့ ပြည်သူ့လွှတ်တော်က အတည်ပြု ထားတဲ့အတိုင်း ပြဋ္ဌာန်းလိုပါတယ်။ ဘာလို့လဲဆိုတော့ ကျွန်မတို့ ဒီမှာဆိုရင် ဗဟိုချုပ်ကိုင်မှုလျှော့ချထားတဲ့ ပြဌာန်းချက်ဖြစ်တဲ့အတွက်ကြောင့် ဖြစ်ပါတယ်။ ကျွန်မအနေနဲ့ ပြစ်မှု၊ ပြစ်ဒဏ်ပိုင်းနဲ့ ပတ်သက်ပြီးတော့ ပြည်သူ့လွှတ်တော်ရဲ့ အတည်ပြု ချက်ကို ဥပဒေမူဘောင်အနေနဲ့ လက်ခံပြီးတော့ ပြစ်ဒဏ်ပိုင်းမှာတော့ အနည်းငယ် ပြင်ဆင်လိုပါတယ်။ ပုဒ်မ ၄၆(ဂ) ဖြစ်ပါတယ်။ အလုပ်ရှင် မည်သူမဆို ပုဒ်မ ၃၉ ပါ ပြဋ္ဌာန်းချက်ကို ဖောက်ဖျက်ကျူးလွန် ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို (၁)လထိ ထောင်ဒဏ်ဖြစ်စေ၊ အနည်းဆုံးကျပ်(၁၀) သိန်းမှ အများဆုံး ကျပ်သိန်း(၃၀)အထိ ငွေဒဏ်ဖြစ်စေ ချမှတ်ရမည်လို့ ပြင်ဆင်လိုပါတယ်။ ပုဒ်မ ၄၆-က၊ အပိုဒ်ခွဲငယ်(၃) ဖြစ်ပါတယ်။ ပုဒ်မ ၄၆၊ ပုဒ်မခွဲငယ်(ဂ)အရ ပြစ်မှုထင်ရှား စီရင်ခြင်းခံရသူသည် ယင်းပြစ်မှုကို ထပ်မံကျူးလွန်သဖြင့် ပြစ်မှုထင်ရှားစီရင်ခြင်းခံရလျှင် ထိုသူကို (၃)လအထိ ထောင်ဒဏ်ချမှတ်ရမည့်အပြင်၊ အနည်းဆုံး ကျပ်(၃၀)သိန်းမှ အများဆုံး ကျပ်သိန်း(၁၀၀) အထိ ငွေဒဏ်လည်း ချမှတ်ရမည်လို့ ပြင်ဆင်လိုပါတယ်။ ဒါက အလုပ်ရှင်များအတွက် ပြစ်ဒဏ် ဖြစ်ပါတယ်။ ပုဒ်မ ၄၆-က၊ အပိုဒ်ခွဲငယ်(၄) ဖြစ်ပါတယ်။ ပုဒ်မ ၄၆-က၊ အပိုဒ်ခွဲ(ဃ)အရ ပြစ်မှုထင်ရှား စီရင်ခြင်းခံရသူသည် ယင်းပြစ်မှုကို ထပ်မံကျူးလွန်သဖြင့် ပြစ်မှုထင်ရှား စီရင်ခြင်းခံရလျှင် ထိုသူကို (၁)လထိ ထောင်ဒဏ်ချမှတ်ရမည့်အပြင်၊ အနည်းဆုံးကျပ်(၃)သိန်းမှ အများဆုံး ကျပ်သိန်း(၁၀)အထိ ငွေဒဏ်လည်း ချမှတ်ရမည်လို့ ပြင်ဆင်လိုပါတယ်။ ကျေးဇူးတင်ပါတယ်ရှင်။</speech>
<speech type='speaker'>ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေးနိုင်ပါပြီ။</speech>
<speech><mp id='1267'>ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဒေါ်ရွှေရွှေစိန်လတ် ပဲဖြစ်ပါတယ်။ ကျွန်မအနေနဲ့ အမျိုးသားလွှတ်တော်က ဆွေးနွေးပြီးနောက် ပြည်သူ့လွှတ်တော်ကနေ ပြန်လည်ပေးပို့လာတဲ့ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်တဲ့ဥပဒေကြမ်းနဲ့ ပတ်သက်ပြီးတော့မှ ပြည်သူ့လွှတ်တော် ရဲ့ ပြင်ဆင်ချက်တွေအပေါ်မှာ ဖြည့်စွက် ဆွေးနွေးသွားမှာ ဖြစ်ပါတယ်။ ကျွန်မအနေနဲ့ ပြင်ဆင်တာတွေ ဒီမှာ များတဲ့အတွက်ကြောင့်မို့လို့ အနှစ်ချုပ်နဲ့ အကျဉ်းချုပ်ပဲ ဖော်ပြသွားမှာ ဖြစ်ပါတယ်။ ကျွန်မအနေနဲ့ ပြည်သူ့လွှတ်တော်က ပြင်ဆင်အစားထိုး ပယ်ဖျက်၊ ဖြည့်စွက်ပြီးတော့မှ အတည်ပြု လာတဲ့ ဥပဒေကြမ်းပါ ပုဒ်မ ၂(ဆ)၊ ပုဒ်မခွဲ(ဋ)၊ ပုဒ်မ ၂(ဇ)၊ (ပ)၊ (ဏ)၊ ပုဒ်မ ၉၊ ပုဒ်မ ၁၀၊ ပုဒ်မ ၁၂၊ ပုဒ်မ ၁၃၊ ပုဒ်မ ၁၄၊ ပုဒ်မ ၁၆၊ ပုဒ်မ ၁၉၊ ပုဒ်မ ၂၃၊ ပုဒ်မ ၂၄၊ ပုဒ်မ ၂၅၊ ပုဒ်မ ၂ရ နဲ့ ပုဒ်မ ၅၀ တို့ကို အမျိုးသားလွှတ်တော်ရဲ့ အတည်ပြုချက်အတိုင်း ဆက်လက်ထားရှိဖို့ ဆွေးနွေးသွားမှာ ဖြစ်ပါတယ်။ ကျွန်မ Power Point အနည်းငယ် သုံးစွဲခွင့်ပြုပါရှင်။ ပုဒ်မ ၂(ဆ)၊ ပုဒ်မခွဲ(ပ)မှာဆိုလို့ရှိရင် ကျွန်မတို့ အမျိုးသားလွှတ်တော်ရဲ့ အတည်ပြုချက်အတိုင်း ဒီအငြင်းပွားမှုအဆိုရဲ့၊ အဓိပ္ပာယ်ရဲ့ ရှင်းလင်းချက်က ဒီပုဒ်မ ၂(ဇ)၊ ပုဒ်မခွဲ(ပ)(ဏ)မှာ ဖြည့်စွက်ထားတဲ့ ပြည်သူ့လွှတ်တော်ရဲ့ ဖြည့်စွက် ထားတဲ့ အခွင့်အရေးဆိုင်ရာ အငြင်းပွားမှုနဲ့ အကျိုးစီးပွားဆိုင်ရာ အငြင်းပွားမှုမှာ ဖော်ပြထားတဲ့ အဓိပ္ပာယ်ဖော်ပြချက်တွေ ပါရှိတဲ့အတွက်ကြောင့်မို့လို့ အမျိုးသားလွှတ်တော်ရဲ့ အတည်ပြုချက်က ရှင်းလင်းပြည့်စုံတဲ့ကြောင့်မို့လို့ ကျွန်မအနေနဲ့ အမျိုးသားလွှတ်တော်ရဲ့ အတည်ပြုချက်အတိုင်း ထားချင်တာဖြစ်ပါတယ်။ အဲဒီမှာ ကျွန်မ ပုဒ်မ ၉ လေးတစ်ခု ထပ်ဖြည့်ချင်ပါတယ်။ ပုဒ်မ ၉ မှာတော့ ပြည်သူ့ လွှတ်တော်ကနေ အသစ်ဖြည့်စွက်ချက်လာတဲ့အတွက်ကြောင့်မို့လို့ ပယ်ဖျက်ပြီးတော့ အမျိုးသား လွှတ်တော်ရဲ့ အတည်ပြုချက်အတိုင်းပဲ ထားချင်ပါတယ်။ နောက် ပုဒ်မ ၁၀၊ အမျိုးသားလွှတ်တော်ရဲ့ အတည်ပြုချက်ဖြစ်တဲ့ မြို့နယ်အငြင်းပွားမှု ညှိနှိုင်းဖွဲ့စည်းရေးအဖွဲ့ ဖွဲ့စည်းရေးနဲ့ ပတ်သက်ပြီးတော့ ပြည်သူ့လွှတ်တော်ကနေ ပြင်ဆင်အတည်ပြုချက်အစား အမျိုးသားလွှတ်တော်ရဲ့ အတည်ပြုချက်အတိုင်းပဲ ထားချင်ပါတယ်။ ပုဒ်မ ၁၂ မှာ ညှိနှိုင်းဖျန်ဖြေရေးအဖွဲ့နဲ့ ပတ်သက်ပြီးတော့လည်း အမျိုးသားလွှတ်တော်ရဲ့ အတည်ပြုချက်အတိုင်းပဲ ဆက်လက်ထားချင်ပါတယ်။ နောက်တစ်ခါ ဒီ ပုဒ်မ ၁၃ မှာ ညှိနှိုင်း ဖျန်ဖြေရေးအဖွဲ့၊ ခုံသမာဓိအဖွဲ့နဲ့ ခုံသမာဓိကောင်စီဖွဲ့စည်း ပြင်ဆင်ရေးနဲ့ပတ်သက်ပြီးတော့ ပြည်သူ့ လွှတ်တော်ရဲ့ အစားထိုးပြင်ဆင် ပယ်ဖျက်တဲ့ အတည်ပြုချက်တွေအစား အမျိုးသားလွှတ်တော်ရဲ့ အတည်ပြုချက်အတိုင်း ဆက်လက်ထားရှိချင်ပါတယ်။ နောက်တစ်ခါ ပုဒ်မ ၁၄၊ အထူးစီးပွားရေးဇုန်တွေမှာ အထူးညှိနှိုင်းဖျန်ဖြေရေးအဖွဲ့ ဖွဲ့စည်းရေးနဲ့ ပတ်သက်ပြီးတော့လည်း ပြည်သူ့လွှတ်တော်က အစားထိုးပြင်ဆင် အတည်ပြုချက်အစား အမျိုးသား လွှတ်တော်ရဲ့ အတည်ပြုချက်အတိုင်း ဆက်လက်ထားချင်ပါတယ်။ ပုဒ်မ ၁၆၊ တိုင်းဒေသကြီး၊ ပြည်နယ် အငြင်းပွားမှုဖြေရှင်းရေး ခုံသမာဓိအဖွဲ့ဖွဲ့စည်းရေးနဲ့ ပတ်သက်ပြီးတော့လည်း ပြည်သူ့လွှတ်တော်က အစားထိုး ပြင်ဆင် အတည်ပြုချက်အစား အမျိုးသားလွှတ်တော်ရဲ့ အတည်ပြုချက်အတိုင်း ဆက်လက် ထားရှိချင်ပါတယ်။ ပုဒ်မ ၁၉၊ အငြင်းပွားမှုဖြေရှင်းရေး ခုံသမာဓိကောင်စီဖွဲ့ရေးနဲ့ ပတ်သက်ပြီးတော့ ပြည်သူ့ လွှတ်တော်က ပြင်ဆင်အစားထိုး ပယ်ဖျက်၊ ဖြည့်စွက်ထားတဲ့ အစား အမျိုးသားလွှတ်တော်ရဲ့ အတည်ပြုချက်အတိုင်း ဖြစ်ပါတယ်။ ကျွန်မအနေနဲ့ ကျိုးကြောင်းဖော်ပြချက်ကတော့ ကျွန်မတို့ အမျိုးသားလွှတ်တော်ရဲ့ အတည်ပြုချက်တွေဟာ ဒီဥပဒေပြဋ္ဌာန်းရခြင်း၏ ရည်ရွယ်ချက်တွေနဲ့လည်း ကိုက်ညီတဲ့အပြင် ဒါ မျှတမှုလည်း ရှိတယ်။ အလုပ်ရှင်နဲ့ အလုပ်သမားအကြားမှာ ဆက်ဆံရေးလည်း ပိုမိုကောင်းစေတယ်။ နောက်တစ်ခုက အငြင်းပွားမှုကို မျှတစွာလည်း ဖြေရှင်းနိုင်တယ်။ အလုပ်ရှင်နဲ့ အလုပ်သမားတွေ အခွင့်အရေးကိုလည်း ကာကွယ်စောင့်ရှောက်နိုင်တယ်။ ရပိုင်ခွင့်တွေကိုလည်း မျှတမှန်ကန်ပြီးတော့မှ မှန်ကန်စွာရရှိနိုင်ရေးအတွက်ကြောင့်မို့လို့ ကျွန်မအနေနဲ့ ဒီအတိုင်းပဲ ထားချင်တာ ဖြစ်ပါတယ်။ အဲဒီမှာ ကျွန်မ ပုဒ်မ ၂၃ တစ်ခု ထည့်ချင်ပါတယ်။ ဒီ အမျိုးသားလွှတ်တော်မှာ ညှိနှိုင်း ဖျန်ဖြေရေးအဖွဲ့၊ ခုံသမာဓိအဖွဲ့၊ ခုံသမာဓိကောင်စီတို့ရဲ့ တည်ဆဲ အလုပ်သမားဥပဒေနဲ့အညီ ဖြေရင်း ရမယ်ဆိုတဲ့ အမျိုးသားလွှတ်တော်ရဲ့ အတည်ပြုချက်အတိုင်းပဲ ဆက်လက်ထားချင်ပါတယ်။ ပုဒ်မ ၂၄၊ ပုဒ်မ ၂၅၊ ပုဒ်မ ၂ရ တို့အား ကျွန်မ ရှေ့မှာ ရှင်းပြပြီးဖြစ်ပါတယ်။ အငြင်းပွားမှု၊ စုပေါင်းအငြင်းပွားမှု အကျိုးစီးပွားဆိုင်ရာ အငြင်းပွားမှုတွေအပေါ်မှာ ပြည်သူ့လွှတ်တော်က အစားထိုးပြင်ဆင် အတည်ပြု ထားတဲ့အတွက်ကြောင့်မို့လို့ ကျွန်မအနေနဲ့တော့ ရှေ့ကအတိုင်းပဲ အမျိုးသားလွှတ်တော်ရဲ့ အတည်ပြုချက် အတိုင်းပဲ ထားချင်ပါတယ်။ ဒါ ပုဒ်မ ၂(ဆ) (ဇ) တို့မှာ ပြင်ဆင်ပြီးသား ဖြစ်ပါတယ်။ နောက်တစ်ခါ ပုဒ်မ ၅၀ မှာ ညှိနှိုင်း ရေးကော်မတီ၊ ညှိနှိုင်းဖျန်ဖြေရေးအဖွဲ့၊ ခုံသမာဓိအဖွဲ့၊ ခုံသမာဓိကောင်စီတို့ရဲ့ ရွေးချယ်တင်မြှောက်ပွဲနဲ့ တာဝန်လွှဲပြောင်းပေးမှုနဲ့ ပတ်သက်ပြီးတော့မှ ပြည်သူ့လွှတ်တော်က အစားထိုး ဖြည့်စွက်ထားတာကို ကျွန်မအနေနဲ့ အဲဒီအစား အမျိုးသားလွှတ်တော်ရဲ့ အတည်ပြုချက်အတိုင်းပဲ ဆက်လက်ထားရှိချင် ပါတယ်။ ကျွန်မအနေနဲ့ နိဂုံးချုပ် ဆွေးနွေးရမယ်ဆိုလို့ရှိရင်တော့ ကျွန်မတို့ ဒီဥပဒေဟာ ဒီအမျိုးသား လွှတ်တော်ရဲ့ အတည်ပြုချက်တွေဟာ ပိုပြီးတော့လည်း လက်တွေ့နဲ့လည်း ကိုက်ညီတယ်။ နောက်တစ်ခါ ကျွန်မ ခုနတုန်းက ပြောသလို ရည်ရွယ်ချက်တွေနဲ့လည်း ကိုက်ညီတယ်။ ရှင်းရှင်းလင်းလင်းနဲ့ လွယ်လွယ်ကူကူနဲ့ ဥပဒေရဲ့ အနှစ်သာရနဲ့ ကိုက်ညီတဲ့အတွက်ကြောင့်မို့လို့ ကျွန်မကတော့ အမျိုးသား လွှတ်တော်ရဲ့ အတည်ပြုချက်အတိုင်းပဲ ဆက်လက်ထားရှိဖို့ ဆွေးနွေးရခြင်းဖြစ်ပါတယ်။ အားလုံး ကျေးဇူးတင်ပါတယ်ရှင်။</speech>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id='1276'>ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များခင်ဗျား။ မကွေးတိုင်း ဒေသကြီး မဲဆန္ဒနယ်အမှတ်(၁) အမျိုးသားလွှတ်တော် ပြည်တွင်းပြည်ပ အလုပ်သမားဆိုင်ရာ ကော်မတီအဖွဲ့ဝင် ကျွန်တော် ဦးလှဆန်း ပါ။ မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်တို့ ပြည်တွင်းပြည်ပ အလုပ်သမားဆိုင်ရာ ကော်မတီအနေဖြင့် ဥပဒေပြုရန် လုပ်ထုံးလုပ်နည်းနဲ့အညီ ကော်မတီအဖွဲ့ဝင်များနှင့် အလုပ်သမားများ၊ အလုပ်ရှင်များ၊ အလုပ်သမားကိုယ်စားလှယ်၊ အလုပ်ရှင် ကိုယ်စားလှယ်များ၊ ဝန်ကြီးဌာန၊ ဥပဒေပညာရှင်များ၊ ဥပဒေကြမ်းကော်မတီအဖွဲ့ဝင်များ အထပ်ထပ် အခါခါ အကြိမ်ကြိမ်အလီလီ ဆွေးနွေးညှိနှိုင်းပြီးမှ ပြည်တွင်းပြည်ပ အလုပ်သမားဆိုင်ရာကော်မတီ ဥက္ကဋ္ဌမှ အမျိုးလွှတ်တော်သို့ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းတင်သွင်းခဲ့ခြင်း ဖြစ်ပါတယ်။ ကိုယ့်ငါးချဉ် ကိုယ်ချဉ်၊ မိမိဘက်ကို ယက်ပြီး ပြောဆိုတင်ပြတာလည်း မဟုတ်ပါဘူး။ ပြည်သူ့လွှတ်တော်နဲ့ အမျိုးသားလွှတ်တော် သဘောထား ကွဲလွဲမှု ဥပဒေပုဒ်မများ များသောအားဖြင့် အမျိုးသားလွှတ်တော် အတည်ပြုချက်အတိုင်းသာ ဖြစ်သင့် ပါတယ်။ ကျွန်တော်မှ ဆွေးနွေးတင်ပြပါရစေ။ အမျိုးသားလွှတ်တော် ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် ပန်ကြားအပ် ပါတယ်။ ကျွန်တော့်အနေဖြင့် အမျိုးသားလွှတ်တော် ဥပဒေကြမ်းကော်မတီ ဥပဒေကြမ်းအတိုင်းထား လိုတဲ့ အဓိက ဥပဒေများကတော့ ပုဒ်မ ၂၊ ပုဒ်မခွဲ(က)၊ ပုဒ်မ ၂၊ ပုဒ်မခွဲ(ခ)၊ ပုဒ်မ ၂(ဋ)၊ ပုဒ်မ ၂(ဆ)၊ ပုဒ်မခွဲ(ဃ) (ဏ)၊ ပုဒ်မ ၃၊ ပုဒ်မခွဲ(က)၊ ပုဒ်မ ၁၀၊ ပုဒ်မခွဲငယ်၊ ပုဒ်မခွဲ(က)(ခ)(ဂ)(ဃ)၊ ပုဒ်မ ၁၂၊ ပုဒ်မ ၁၄၊ ပုဒ်မ ၁၆၊ ပုဒ်မခွဲ(၁)၊ ပုဒ်မခွဲငယ်(၁)(၂)(၃)(၄)၊ ပုဒ်မ ၁၉၊ ပုဒ်မခွဲ(ဂ)(ဃ)၊ ပုဒ်မ ၂၃၊ ပုဒ်မ ၂၈၊ ပုဒ်မ ၄၆ ပြစ်မှုပြစ်ဒဏ်တို့ပဲ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ကျွန်တော်တို့ ယင်းစကားရပ်မှာ ပုဒ်မခွဲ(၂)၊ ပုဒ်မခွဲ(က)မှာ ယင်းစကားရပ်မှာ နိုင်ငံ့ဝန်ထမ်းများပါဝင်ပြီးဆိုတဲ့ စကားရပ်ကို ကျွန်တော်တို့ အကြိမ်ကြိမ်အလီလီ စဉ်းစားပြီးမှ နိုင်ငံ့ဝန်ထမ်းများပါဝင်ပြီးဆိုတဲ့ စကားရပ်ကို ထည့်သွင်းထားရခြင်း ဖြစ်ပါတယ်။ နိုင်ငံ့ဝန်ထမ်းဥပဒေ၊ နည်းဥပဒေများကို လေ့လာပြီးမှ ထည့်သွင်းထားခြင်း ဖြစ်ပါတယ်။ ပုဒ်မ ၂၊ ပုဒ်မခွဲ(ဂ) အလုပ်ရှင်ဆိုတဲ့ ကိစ္စမှာလည်း ကျွန်တော်တို့ အလုပ်ရှင်နဲ့ ပတ်သက်ပြီး တော့လည်း ကျွန်တော်တို့ အတတ်နိုင်ဆုံး ညှိနှိုင်းဖြေရှင်း ဆောင်ရွက်ရန်အတွက် ကျွန်တော်တို့ ဥပဒေကို တိကျလေးနက်စွာ ဆောင်ရွက်ထားခြင်း ဖြစ်ပါတယ်။ ပုဒ်မ ၂(ဋ)၊ ပြင်ဆင်ဆိုတဲ့ စကားလုံး ကျွန်တော်တို့ အမျိုးသားလွှတ်တော်က ကျွန်တော်တို့ ထည့်သွင်းထားပါတယ်။ ပိုမိုပြည့်စုံတယ် ယူဆ ပါ၍ အမျိုးသားလွှတ်တော်ဥပဒေကြမ်း၌ အတည်ပြု သင့်ပါတယ်။ အခွင့်အရေးဆိုင်ရာ အငြင်းပွားမှု၊ ပုဒ်မ ၂၊ ပုဒ်မခွဲငယ်(ပ) နဲ့ (ဏ) တို့ကို ကျွန်တော်တို့ အမျိုးသားလွှတ်တော်က ပယ်ဖျက်ထားပါတယ်။ အခွင့်အရေးဆိုင်ရာ အငြင်းပွားမှု၊ အကျိုးစီးပွားဆိုင်ရာ အငြင်းပွားမှုဆိုပြီးတော့ ကျွန်တော်တို့ မထား အငြင်းပွားမှုဆိုင်ရာ တစ်ခုပဲ ကျွန်တော်တို့ ထားတော့ပါတယ်။ နောက်ပုဒ်မ ၃၊ ပုဒ်မခွဲ(က)၊ ကျွန်တော်တို့ ပြည်သူ့လွှတ်တော်မှာ သတ်မှတ်တဲို့တာ ထည့်ထားပါတယ်။ ကျွန်တော်တို့ မှာတော့ ပုဒ်မ ၃၊ ပုဒ်မခွဲ(က)၊ အလုပ်သမားအဖွဲ့အစည်းဆီလည်း စုပေါင်းတောင်းဆိုညှိနှိုင်းမှု ပြုလုပ် နိုင်ရေးအတွက် အလုပ်သမားနဲ့ လုပ်ငန်းညှိနှိုင်းရေးကော်မတီ အောက်ပါအတိုင်း ဖွဲ့စည်းရမယ်ဆိုပြီး တော့ ကျွန်တော်တို့ မလိုအပ်တာဖယ်ပြီး ကျစ်လျစ်သိပ်သည်းစွာ သတ်မှတ်ကာလအတွင်း ပယ်ဖျက် ထားပါတယ်။ ကျွန်တော်တို့ ပုဒ်မ ၁၀ ကို ပုဒ်မ ၁၀(က)၊ ပုဒ်မခွဲငယ်(ခ) (ဂ) (ဃ) ဆက်ပြပေးပါ။ ပုဒ်မ ၁၆(က)၊ ပုဒ်မခွဲငယ်(၁)(၂)(၃)(၄)၊ ပုဒ်မ ၁၉၊ ပုဒ်မခွဲ(ခ) (ဂ) (ဃ) အဲဒီမှာ ညှိနှိုင်းဖျန်ဖြေရေးအဖွဲ့ကို ကျွန်တော်တို့ (၉)ဦး၊ ခုံသမာဓိအဖွဲ့ကိုလည်း (၁၅)ဦး၊ ခုံသမာဓိကောင်စီ(၁၅)ဦး ကျွန်တော်တို့ ပြည်သူ့ လွှတ်တော်နဲ့ တူပါတယ်။ သို့သော်လည်း ကျွန်တော်တို့ အမျိုးသားလွှတ်တော်မှကျတော့ ဆက်ပြ ပေးပါ။ အမျိုးသားလွှတ်တော်မှကျတော့ ကျွန်တော်တို့ အားလုံးပဲ ဒီမိုကရေစီနည်းကျကျ ဗဟိုချုပ်ကိုင် မှုနည်းတဲ့ ရွေးချယ်မှုကို ဒီ(၉)ဦးတို့ (၁၅)ဦးထဲကနေမှ ရွေးချယ်ပြီးတော့ တင်ပြထားတာ ဖြစ်ပါတယ်။ ဒါကြောင့်မို့လို့ အမျိုးသားလွှတ်တော်ရဲ့ ဥပဒေအတိုင်း ဆောင်ရွက်ပေးပါရန် ကျွန်တော့်အနေဖြင့် တင်ပြခြင်းဖြစ်ပါတယ်။ နောက်ဆုံး ပုဒ်မ ၄၆၊ အလုပ်သမားရေးရာ အငြင်းပွားမှု ဖြေရှင်းရေးဥပဒေကြမ်းတွင် ပြစ်မှု ပြစ်ဒဏ်နဲ့ ပတ်သက်ပြီးတော့ ကျွန်တော်တို့ အမျိုးသားလွှတ်တော်မှာ အလုပ်သမားနဲ့ သက်ဆိုင်တဲ့ ပြစ်မှုပြစ်ဒဏ် ထည့်ထားပါတယ်။ အဲဒီ ပြစ်မှုပြစ်ဒဏ်ထည့်တဲ့အတွက် ကျွန်တော်တို့ရဲ့ အလုပ်သမားနဲ့ သက်ဆိုင်တဲ့ ကမ္ဘာ့အဖွဲ့အစည်းများကလည်း ရင်းနှီးမြှုပ်နှံမှုအတွက် အဟန့်အတားဖြစ်စေမည်ကို စိုးရိမ်ပြီးတော့ အလုပ်ရှင်အား ထောင်ဒဏ်ချမှတ်ပြဋ္ဌာန်းမှုအပေါ် စိုးရိမ်မှုများ ခံစားနေရကြောင်း၊ တကယ်တော့ အလုပ်ရှင်တွင် မဟုတ်ပါဘူး။ မလိုက်နာတဲ့ အလုပ်သမားများအားလည်း ပြစ်ဒဏ်ချမှတ် မည်ဖြစ်ပါ၍ ကျွန်တော်တို့ ဥပဒေက တစ်ပြေးညီသတ်မှတ်ထားပါတယ်။ ဒါကြောင့်မို့လို့ ကျွန်တော်တို့ရဲ့ အမျိုးသားလွှတ်တော်ရဲ့ ဥပဒေအတိုင်း အတည်ပြုပြဌာန်းပေးပါရန် ကျွန်တော့်အနေနဲ့ တင်ပြအပ် ပါတယ်။ အားလုံး ကျေးဇူးတင်ပါတယ်။</speech>
<speech type='speaker'>ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး ဆွေးနွေးနိုင်ပါပြီ။</speech>
<speech><mp id='1324'>ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေး ဖြစ်ပါတယ်။ ဥက္ကဋ္ဌကြီးခင်ဗျား။ အမျိုးသားလွှတ်တော်က အတည်ပြုပြီး ပေးပို့လိုက်တဲ့ အလုပ်သမားရေးရာ အငြင်းပွားမှုဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ်မှာ ပြည်သူ့ လွှတ်တော်က ပြင်ဆင်ချက်တွေနဲ့ ပေးပို့လာပါတယ်။ အဲဒီ ဥပဒေကြမ်းရဲ့ အပိုဒ် ၂(က) အလုပ်သမား ဆိုတဲ့ အဓိပ္ပာယ်ဖွင့်ဆိုချက်မှာ အခကြေးငွေမရရှိသော်လည်း အလုပ်လုပ်ကိုင်လျက်ရှိသောသူကိုလည်း ကောင်း ဆိုသည်လို့ ဖြည့်စွက်ထားပါတယ်။ ဥက္ကဋ္ဌကြီးခင်ဗျား။ အခကြေးငွေမရဘဲနဲ့ အလုပ်လုပ်ကိုင်တဲ့ သူဆိုတာ တစ်မျိုးပဲရှိပါတယ်။ တစ်မျိုးကတော့ အခမဲ့ကုသိုလ်အဖြစ် ကူညီလုပ်ကိုင်ပေးသူဖြစ်လို့ အလုပ်သမားလို့ အဓိပ္ပာယ် မသက်ရောက်ပါဘူး။ လုပ်ချင်ရင် လုပ်ပေးမယ်။ မလုပ်ချင်ရင် မလုပ်ပေးဘဲနေလို့ရပါတယ်။ ဒါကြောင့် အငြင်းပွားမှုဖြစ်စရာအကြောင်း မရှိပါဘူး။ နောက်တစ်မျိုးကတော့ အခကြေးငွေမရဘူး ဆိုတာက အဓမ္မခိုင်းစေခံရလို့ ဖြစ်နိုင်ပါတယ်။ ဒါကလည်း ပြစ်မှုထင်ရှားမယ်ဆိုရင် မြန်မာနိုင်ငံ မြို့ရွာနဲ့ မြို့နယ် ကျေးရွာ အက်ဥပဒေအရ အရေးယူလို့ရပါတယ်။ ဒီဥပဒေကို အသုံးပြု စရာ မလိုပါဘူး။ ဒါကြောင့် ဒီဖြည့်စွက်ချက်က ဘာမှအဓိပ္ပာယ်မရှိတဲ့ ဖြည့်စွက်ချက်ဖြစ်တဲ့အတွက် ပယ်ဖျက်သင့်ပါတယ်။ ပြီးတော့ ဒီဥပဒေမှာ အလုပ်ရှင်အလုပ်သမားအားလုံးကို လွှမ်းခြုံ တဲ့ဥပဒေဖြစ်စေချင်တဲ့အတွက် အလုပ်သမား အဖွဲ့အစည်းဥပဒေနဲ့လည်း တူညီတဲ့ အဓိပ္ပာယ်ဖွင့်ဆိုချက် ဖြစ်သင့်ပါတယ်။ ပြည်သူ့ဝန်ဆောင်မှု လုပ်ငန်းတွေ၊ နိုင်ငံပိုင်စီးပွားရေးလုပ်ငန်းတွေမှာ လုပ်နေတဲ့ အလုပ်သမားတွေရဲ့ အခွင့်အရေးတွေကို ချန်လှပ်ထားလို့ မသင့်တော်ပါဘူး။ ဒါကြောင့် နိုင်ငံ့ဝန်ထမ်းတွေကို ဖြုတ်ထားလို့မရပါဘူး။ ဒါကြောင့် အမျိုးသားလွှတ်တော်ရဲ့ အတည်ပြုချက်အတိုင်းပဲ ဆက်လက်ထားရှိသင့်ပါတယ်။ နောက် အပိုဒ် ၂(ခ) အလုပ်ရှင် အဓိပ္ပာယ်ဖွင့်ဆိုချက်မှာ ဖော်ပြထားတဲ့ လုပ်အားဆိုတဲ့ အဓိပ္ပာယ်မှာလည်း ကာယအား၊ ဉာဏအား၊ ကျွမ်းကျင်မှုဆိုတာတွေက အကျုံးဝင်လာပြီဖြစ်တဲ့အတွက် ပြည်သူ့လွှတ်တော်ရဲ့ ဖြည့်စွက်ချက်က မလိုအပ်တာတွေနဲ့ ပွယောင်းနေတာမို့လို့ အမျိုးသား လွှတ်တော်ရဲ့ အတည်ပြုချက်အတိုင်းပဲ ထားရှိသင့်ပါတယ်။ ဥက္ကဋ္ဌကြီးခင်ဗျား။ အပိုဒ် ၂(ဋ) မှာ ဖော်ပြထားတဲ့ အငြင်းပွားမှုဆိုတဲ့ အဓိပ္ပာယ်ဖွင့်ဆိုရာမှာ လည်း အခွင့်အရေးဆိုင်ရာ အငြင်းပွားမှု၊ အကျိုးစီးပွားဆိုင်ရာ အငြင်းပွားမှု၊ တစ်ဦးချင်းအငြင်းပွားမှု စုပေါင်းအငြင်းပွားမှု စသည်ဖြင့် ခွဲခြားလိုက်ခြင်းအားဖြင့် စေ့စပ်ညှိနှိုင်း ဖျန်ဖြေတဲ့နေရာမှာ ဥပဒေ ဗဟုသုတအားနည်းတဲ့ သူတွေအပေါ်မှာ လိုရာစွဲ အမြတ်ထုတ်နိုင်တယ်၊ ပြီးတော့ ထပ်မံအငြင်းပွား နိုင်တာတွေဖြစ်လာနိုင်တယ်။ ပြီးတော့ ဒီဖြစ်စဉ်အပေါ်မှာ ရှောင်လွှဲပြီးတော့ အခုဖြစ်စဉ်ရဲ့ လမ်းကြောင်းကို ဘက်လိုက်နိုင်တာတွေ ဖြစ်နိုင်တဲ့အတွက် ပြစ်ဒဏ်ချမှတ်ရာမှာလည်း ခွဲခြမ်းစိတ်ဖြာတဲ့ သတ်မှတ်ချက် တွေ ပိုမိုလာနိုင်တဲ့အတွက် အမျိုးသားလွှတ်တော်ရဲ့ အတည်ပြုချက်အတိုင်းပဲ ထားရှိသင့်ပါတယ်။ ဥက္ကဋ္ဌကြီးခင်ဗျား။ အမျိုးသားလွှတ်တော်မှာ အတည်ပြုထားတဲ့ ပုဒ်မ ၁၀ အရ မြို့နယ် ညှိနှိုင်းဖျန်ဖြေအဖွဲ့ ဖွဲ့စည်းပုံ၊ ပုဒ်မ ၁၆ အရ ခုံသမာဓိအဖွဲ့ ဖွဲ့စည်းပုံ၊ ပုဒ်မ ၁၉ အရ ခုံသမာဓိကောင်စီ ဖွဲ့စည်းပုံတို့ဟာ အစိုးရ အလုပ်ရှင်၊ အလုပ်သမားကိုယ်စားလှယ်များရဲ့ အဆင့်အတန်းကို ညီမျှစွာ ရရှိကြပြီး ဝန်ကြီးဌာန တာဝန်ပေးရွေးချယ်ထားတဲ့ ပုဂ္ဂိုလ်များရဲ့ အသာစီးရယူမှုကို စိတ်ကြိုက် ခြယ်လှယ်ခွင့် မရစေရန်နဲ့ ဒီမိုကရေစီနည်းကျကျ ရွေးချယ်တာဝန်ပေး ခန့်အပ်ခြင်းကို ဖော်ဆောင် လေ့ကျင့်ပေးထားပါသဖြင့် အမျိုးသားလွှတ်တော်ရဲ့ အတည်ပြုချက်အတိုင်း ဆက်လက်ထားရှိသင့် ပါတယ်ခင်ဗျား။ ဥက္ကဋ္ဌကြီးခင်ဗျား။ တိုင်းပြည်အတွက် လိုအပ်လို့ ပြဋ္ဌာန်းလိုက်တဲ့ ဥပဒေတွေ၊ ပြင်ဆင်လိုက် တဲ့ဥပဒေတွေဟာ လုပ်ရမယ့်အရာ၊ မလုပ်ရမယ့်အရာတွေ တိတိကျကျပါရှိရပါမယ်။ လုပ်ရမယ့်အရာကို မလုပ်ရင်၊ မလုပ်ရမယ့်အရာကို လုပ်ရင် အရေးယူခြင်းကို ဆောင်ရွက်ရပါမယ်။ အဲဒီလို အရေးယူခြင်းက အများပြည်သူ အကျိုးစီးပွားအတွက် ဥပဒေကို လိုက်နာလိုတဲ့ ရည်ရွယ်ချက်ဖြစ်ပါတယ်။ အလုပ်ရှင်ကို ဖြစ်စေ၊ အလုပ်သမားကို ဖြစ်စေ၊ ကြပ်မတ်ရမယ့် အဖွဲ့အစည်းဖြစ်တဲ့ ဝန်ကြီးဌာနကို ဖြစ်စေ၊ သာစေ နာစေ နာစေလိုစိတ် မပါရပါဘူး။ ကျူးလွန်တဲ့ ပြစ်မှုအတွက် ထိုက်သင့်တဲ့ ပြစ်ဒဏ်ရှိဖို့လိုအပ်ပါတယ်။ ပြစ်ဒဏ်က ပေါ့နေမယ်၊ ကျူးလွန်ချင်သူတွေအတွက် အဟန့်အတားဖြစ်စေတဲ့ ပြစ်ဒဏ်မျိုးမဟုတ်ဘူး ဆိုရင် လစ်ရင်လစ်သလို ကျူးလွန်လိုက်မယ်ဆိုတဲ့ အခွင့်အရေးသမားတွေကို လမ်းဖွင့်ပေးလိုက်သလို ဖြစ်သွားနိုင်ပါတယ်။ ဒါကြောင့် အမျိုးသားလွှတ်တော်က အတည်ပြုပေးထားတဲ့ ပြစ်ဒဏ်များက ဥပဒေဘောင်အတွင်း မှန်မှန်ကန်ကန် လုပ်ကိုင်နေသူ အလုပ်ရှင်၊ အလုပ်သမားများအားလုံးအတွက် ဘာအဟန့်အတားမှ မဖြစ်နိုင်ပါဘူး။ ဒါကြောင့် ပြစ်ဒဏ်များအခန်းမှ ပုဒ်မ ၄၆၊ ၄၇၊ ၄၈ တို့ကို ပြည်သူ့လွှတ်တော်မှ ပြင်ဆင်ဖြည့်စွက်ချက်များကို ပယ်ဖျက်ပြီး အမျိုးသားလွှတ်တော်ရဲ့ အတည်ပြုချက် များအတိုင်းသာ ဆက်လက်အတည်ပြု သင့်ပါကြောင်း အကြံပြု တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီ က ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့ ရပ်နားကြောင်းနှင့် အဋ္ဌမနေ့ အစည်းအဝေး ဆက်လက်ကျင်းပမည့် နေ့ရက်နှင့် ကြေညာခြင်း</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး အဋ္ဌမနေ့ကို ၂၀၁၈ ခုနှစ်၊ နိုဝင်ဘာလ ၃၀ ရက် (သောကြာနေ့) နံနက် ၁၀းဝဝ နာရီ ဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး သတ္တမနေ့ကို ၁၁၂၀ နာရီ ရပ်နားပါသည်။</speech></postface>
</transcript>
</doc>
 
