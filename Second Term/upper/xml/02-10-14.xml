<doc>
<docinfo>
<docno>02-10-14.xml</docno>
<pdf>02-10-14.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='14' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့မှတ်တမ်း</title>
<date value='14-12-2018'>၁၃၈၀ ပြည့်နှစ်၊ နတ်တော်လဆန်း ရ ရက် (၂၀၁၈ ခုနှစ်၊ ဒီဇင်ဘာလ ၁၄ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ အစီအစဉ်ကို ၁၀းဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ (၁၄)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း 
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄) ဦးရှိပြီး ဒီကနေ့ အစည်းအဝေးကို (၁၈၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၁.၂၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာအစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ (၁၄)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော် ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1229'>စောမှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ ၁၄-၁၂-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေး ကော်မတီ အဖွဲ့ဝင်ဖြစ်သူ ကျွန်တော် စောမွှာဖောင်ကွာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ်(၄)၊ အလုပ်ရုံဆွေးနွေးပွဲ တက်ရောက်ရန်။ ဦးသိန်းလွင်၊ ကချင်ပြည်နယ် မဲဆန္ဒနယ်အမှတ်(၁၀)၊ ၎င်းအတိုင်း။ ဒေါက်တာခွန်ဝင်းသောင်း၊ ကချင် ပြည်နယ် မဲဆန္ဒနယ်အမှတ်(၁၁)၊ သက်သေထွက်ဆိုရန်။ ဒေါက်တာသန်းဝင်း၊ မန္တလေးတိုင်းဒေသကြီး မဲဆန္ဒနယ်အမှတ်(၁)၊ အလုပ်ရုံဆွေးနွေးပွဲတက်ရောက်ရန်။ ဒေါက်တာဦးကြွယ်ကြွယ်၊ မန္တလေးတိုင်း ဒေသကြီး မဲဆန္ဒနယ်အမှတ်(၆)၊ ၎င်းအတိုင်း။ ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁)၊ ၎င်းအတိုင်း ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးမန်းတိုးရွှေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၉)၊ ၎င်းအတိုင်း။ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)၊ အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ လုပ်ငန်းများဆောင်ရွက်ရန်။ ဦးဝင်းအောင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးပြူးလွင်၊ မကွေးတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း၊ ဦးစောမိုးမြင့်(ခ)ဆင်မြူရယ်၊ ကရင်ပြည်နယ် မဲဆန္ဒနယ်အမှတ်(၁)၊ အလုပ်ရုံဆွေးနွေးပွဲတက်ရောက်ရန်။ ဦးဇော်မင်းလတ်(ခ) ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေး ဆောင်ရွက်ရန်။ ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)၊ ၎င်းအတိုင်း၊ ဦးမာန်လောမောင်း၊ ချင်းပြည်နယ် မဲဆန္ဒနယ်အမှတ်(၈)၊ ဆေးခန်းပြနေရပါသဖြင့်။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ် အမှတ်(၂)၊ ကိုယ်တိုင်ဆောင်ရွက်ရန်။ ဦးအေးချို၊ ပဲခူးတိုင်းဒေသကြီး မဲဆန္ဒနယ်အမှတ်(၉)၊ မိသားစု ကျန်းမာရေး။ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်။ ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)၊ မြေစစ်အစည်းအဝေး။ ဦးမျိုးဝင်း၊ မွန်ပြည်နယ် မဲဆန္ဒနယ် အမှတ်(၈)၊ အလုပ်ရုံဆွေးနွေးပွဲ တက်ရောက်ရန်။ ဒေါက်တာပြည့်ဖြိုး၊ ဧရာဝတီတိုင်းဒေသကြီး မဲဆန္ဒနယ် အမှတ်(၇)၊ ၎င်းအတိုင်း။ ဦးဇော်ဟိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဒေါ်ကျိန်ငိုက်မန်၊ ချင်းပြည်နယ် မဲဆန္ဒနယ်အမှတ်(၇)၊ ဒေသဖွံ့ဖြိုးရေး ဆောင်ရွက်ရန်။ ဒေါ်ခင်ဆွေလွင်၊ ချင်းပြည်နယ် မဲဆန္ဒနယ် အမှတ်(၉)၊ အလုပ်ရုံဆွေးနွေးပွဲ တက်ရောက်ရန်။ ဦးကျော်သီဟ၊ မန္တလေးတိုင်းဒေသကြီး မဲဆန္ဒနယ် အမှတ်(၁၂)၊ အလုပ်ရုံဆွေးနွေးပွဲ တက်ရောက်ရန်။ ဦးမောင်မောင်အုန်း ဧရာဝတီတိုင်းဒေသကြီး မဲဆန္ဒနယ်အမှတ်(၅)၊ ၎င်းအတိုင်း။ ဒေါ်နွယ်နွယ်အောင်၊ မွန်ပြည်နယ် မဲဆန္ဒနယ်အမှတ်(၂)၊ MICCI တွင် ဖိုရမ်တက်ရောက်ရန်။ ဦးကျော်မြင့်ဦး၊ မန္တလေးတိုင်းဒေသကြီး မဲဆန္ဒနယ်အမှတ်(၁၀)၊ ခရိုင်မြေစစ် အစည်းအဝေး တက်ရောက်ရန်နှင့် ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ(၁၁)ဦးနှင့် ယနေ့ ခွင့်ပန်ကြားသူ (၃၁)ဦးဖြစ်ပြီး စုစုပေါင်း ခွင့်ပန်ကြားသူ(၄၂)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များ ခင်ဗျာ။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၁)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၃၁)ဦးဖြစ်၍ အမျိုးသားလွှတ်တော်က စုစုပေါင်းခွင့်ပြုထားသူ(၄၂) ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြု တဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်(၇)ဦး မေးမြန်းမယ့် မေးခွန်းများဟာ ပညာရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များ က သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ချင်းပြည်နယ်၊ ပလက်ဝမြို့နယ်၊ ချင်းဒေါက်ကျေးရွာ၊ အခြေခံပညာအလယ်တန်းကျောင်းတွင် လိုအပ် လျက်ရှိသော (၁၂၀ x ၃၀)ပေ RC နှစ်ထပ်ကျောင်းဆောင်သစ်ကို ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ ချင်းပြည်နယ် မဲဆန္ဒနယ်အမှတ်(၁၁)မှ ဦးဝှေ့တင်း က ချင်းပြည်နယ်၊ ပလက်ဝမြို့နယ်၊ ချင်းဒေါက်ကျေးရွာ၊ အခြေခံပညာအလယ်တန်းကျောင်းတွင် လိုအပ် လျက်ရှိသော (၁၂၀ x ၃၀)ပေ RC နှစ်ထပ်ကျောင်းဆောင်သစ်ကို ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1239'>ချင်းပြည်နယ် မဲဆန့်တော်ကိုယ်စားလှ ဦးဝှေ့တင်း၊ ချင်းပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးတင်း ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ်မြေဖြစ်သော ပလက်ဝမြို့နယ်သည် ဖွံ့ဖြိုးမှု နောက်ကျကျန်ရစ်ခဲ့သော မြို့နယ်ဖြစ်ပါတယ်။ ယခုတင်ပြသော ချင်းဒေါက်ကျေးရွာသည် အိမ်ခြေ (၉၀)ကျော်ရှိပြီး လူဦးရေ(၄၅၀)ဦးခန့်ရှိပါတယ်။ အဆိုပါကျောင်းကို ၁၉၈၆ ခုနှစ်တွင် မူလတန်းအဆင့် စတင်ဖွင့်လှစ်ခဲ့ခြင်းဖြစ်ပြီး နှစ်အလိုက် ကျောင်းအဆင့်ဆင့်တိုးမြှင့်ခဲ့ရာမှာ ယခုဆိုရင် အလယ်တန်း ကျောင်းအဆင့်သို့ ရောက်ရှိလာပြီဖြစ်ပါတယ်။ ကျောင်းအဆင့်ဆင့် တိုးမြှင့်ပေးခဲ့သော ပညာရေး ဝန်ကြီးဌာနကို အထူးကျေးဇူးတင်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်ကို Power Point တင်ပြခွင့်ပြုပါရန် ခွင့်တောင်းခံအပ်ပါတယ်ခင်ဗျား။ ဒါ ချင်းဒေါက်ကျေးရွာ အခြေခံပညာအလယ်တန်းကျောင်းဖြစ်ပါတယ်။ ဒါကတော့ အဋ္ဌမတန်း ကျောင်းသူတွေ အခန်းကြီးထဲမှာ စာသင်တဲ့အနေအထား ဖြစ်ပါတယ်။ ဒါ သတ္တမတန်း ဖြစ်ပါတယ်။ ဆဋ္ဌမတန်း ဖြစ်ပါတယ်။ ပဉ္စမတန်း ဖြစ်ပါတယ်။ ဒါ ကျောင်းဆောက်လုပ်မယ့်မြေနေရာ ဖြစ်ပါတယ်။ ဟုတ်ကဲ့ ကျေးဇူးတင်ပါတယ်။ ကျောင်းအဆောက်အအုံကတော့ မူလတန်းလွန်အဆင့်ကတည်းက ဆောက်လုပ်ထားတဲ့ကျောင်းဖြစ်နေပြီး ဟောင်းနွမ်းလျက်ရှိပါတယ်။ ကျောင်းအဆောက်အအုံကလည်း တစ်ဆောင်တည်းသာ ဖြစ်ပါတယ်။ နှစ်ပေါင်း(၃၀)ခန့် ကြာမြင့်ပြီဖြစ်ပါတယ်။ ကြံ့ခိုင်မှု မရှိတော့ပါဘူး။ အပြင်ပိုင်းကြည့်ပါက ကြံ့ခိုင်မှုရှိသလိုပါပဲ။ အရောင်များ အထပ်ထပ်အခါခါသုတ်၍သာ ကြည့်ကောင်း နေခြင်းဖြစ်ပါတယ်။ ထို့အပြင် ကျောင်းသားအင်အားကလည်း များပြားလာသည့်အတွက် စာသင်ကျောင်းများ လုံလောက်မှုမရှိကြောင်း ကိုယ်တိုင်မြင်တွေ့ခဲ့ရပါတယ်။ ချင်းဒေါက်ကျေးရွာ အလယ်တန်းကျောင်းတွင် ဆရာ၊ ဆရာမအင်အား(၁၀)ဦးခန့်ရှိပြီး လက်ရှိတွင် ကျောင်းသားဦးရေ (၂၂၀)ခန့် ပညာသင်ကြားနေ ပါတယ်။ နောင်တွင် အထက်တန်းကျောင်း(ခွဲ)အဆင့်အထိ ရရှိရန် အလားအလာရှိသောကျောင်းလည်း ဖြစ်ပါတယ်။ ကျောင်းအဆောက်အအုံအသစ် ဆောက်လုပ်ရန် မြေနေရာအကျယ်အဝန်းလည်း ရှိပါတယ်။ လက်ရှိ ကျောင်းပိုင်မြေ(၆)ဧကကျော်ရှိပါတယ်။ သက်ဆိုင်ရာ ပညာရေးဝန်ကြီးဌာနမှလည်း အမှန်တကယ် ဆောက်လုပ်ပေးရန် လိုအပ်သောကျောင်းဖြစ်သည့်အတွက် ဆောက်လုပ်ပေးနိုင်မည်ဟု ယုံကြည်ပါတယ်။ ကျောင်းတည်ဆောက်နိုင်ရေးအမှုတွဲကိုလည်း ချင်းပြည်နယ်အစိုးရအဖွဲ့သို့ အဆင့်ဆင့် တင်ပြပြီး ဖြစ်ပါတယ်။ ပြည်နယ်လူမှုရေးဝန်ကြီးနဲ့ တွေ့သောအခါလည်း ဦးစားပေး ဆောင်ရွက် ပေးမည်ဟု နှုတ်အားဖြင့် ပြောကြားလာပါတယ်။ ချင်းဒေါက်ကျေးရွာသည် ကျွန်တော့်ဇာတိကျေးရွာလည်း ဖြစ်ပါတယ်။ မိမိကိုယ်တိုင် ပညာ သင်ယူခဲ့သော ကျောင်းဖြစ်ခြင်း၊ ကိုယ်တိုင် တိုင်းပြည်၏တစ်ထောင့်တစ်နေရာမှာ ပါဝင်ချိန်တွင် ကျောင်းဆောင်သစ်တစ်ခုကိုတော့ ဆောက်လုပ်ပေးစေလိုပါတယ်။ သို့ဖြစ်ပါ၍ အနာဂတ်မျိုးဆက်သစ် ကျောင်းသားကလေးများအတွက် ပညာရေးကိုအလေးထားပြီး ချင်းပြည်နယ်၊ ပလက်ဝမြို့နယ်၊ ချင်းဒေါက်ကျေးရွာ အခြေခံပညာအလယ်တန်းကျောင်းတွင် မဖြစ်မနေ လိုအပ်လျက်ရှိသော (၁၂၀ x ၃၀)ပေ RC နှစ်ထပ် ကျောင်းဆောင်သစ်ကို ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိ သိရှိလိုပါ၍ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင် ပါတယ်ခင်ဗျား။ အလယ်တန်းကျောင်းဆောင်အသစ် ဆောက်လုပ်မည့်နေရာ ပြပုံ (ဟ-၂)</speech>
<title>ချင်းပြည်နယ်၊ ဖလမ်းမြို့နယ်၊ သီးကျိရ်ကျေးရွာ၊ အခြေခံပညာအလယ်တန်းကျောင်း(ခွဲ)ကို အခြေခံပညာ အလယ်တန်းကျောင်းအဖြစ် အဆင့်တိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၄)မှ ဦးဇုန်လှယ်ထန်း က ချင်းပြည်နယ်၊ ဖလမ်းမြို့နယ်၊ သီးကိုရ်ကျေးရွာ၊ အခြေခံပညာအလယ်တန်းကျောင်း(ခွဲ)ကို အခြေခံပညာ အလယ်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>လေးစားအပ်တဲ့ ဥက္ကဋ္ဌကြီးနှင့် ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ အားလုံးကို မင်္ဂလာအပေါင်းနှင့် ပြည့်စုံပါစေ ကြောင်း ဆုမွန်ကောင်းတောင်းအပ်ပါတယ်။ ဥက္ကဋ္ဌကြီးခင်ဗျား။ ကျွန်တော် မေးမြန်းမယ့်မေးခွန်းကတော့ ချင်းပြည်နယ်၊ ဖလမ်းမြို့နယ်၊ သီးကျိရ်ကျေးရွာ၊ အခြေခံပညာအလယ်တန်းကျောင်း(ခွဲ)ကို အခြေခံပညာအလယ်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ မေးခွန်းပဲ ဖြစ်ပါတယ်။ ချင်းပြည်နယ်၊ ဖလမ်းမြို့နယ်၊ သီးရ် ကျေးရွာ၊ အခြေခံပညာအလယ်တန်းကျောင်း(ခွဲ)ဟာဆိုရင် ၁၉၄၁ ခုနှစ်ကတည်းက မူလတန်းကျောင်း အဖြစ် စတင်ဖွင့်လှစ်ခဲ့ပြီးတော့ ၂၀၁၄ ခုနှစ်မှာ အခြေခံပညာအလယ်တန်းကျောင်း(ခွဲ)အဖြစ် ဖွင့်လှစ် ထားပါတယ်။ သက်တမ်း (၇၇)နှစ်ရှိနေပါပြီ။ ချင်းပြည်နယ်အနေအထားနှင့် နှိုင်းယှဉ်လျှင် လူဦးရေနှင့် ကျောင်းသားဦးရေလည်း များသည့်ကျောင်း ဖြစ်ပါတယ်။ ရွာလူဦးရေနှင့် ကျောင်းသားဦးရေလည်း အသင့်တိုးပွားနိုင်ခြေရှိတဲ့ကျောင်းဖြစ်ပါတယ်။ ကျောင်းအဆောက်အအုံ၊ ပရိဘောဂ၊ မြေနေရာ၊ သောက်သုံးရေနှင့် လျှပ်စစ်မီး လုံလောက်စွာရရှိပြီး အားကစားကွင်းလည်း ရှိပါတယ်။ မိခင်ကျောင်း အုပ်စုဖြစ်တဲ့ ရိဒ်အမှတ်(၂)နှင့် (၁၃)မိုင်ကွာဝေးပါတယ်။ အလယ်တန်းကျောင်း(ခွဲ)အတွက် အလယ်တန်းပြ ဆရာ၊ ဆရာမများကို ကျောင်းသားမိဘများမှ အခက်အခဲများစွာနှင့် ငှားရမ်းနေရပါတယ်။ သို့ဖြစ်ပါသဖြင့် သီးကျိရ် အခြေခံပညာအလယ်တန်းကျောင်း(ခွဲ)အား အခြေခံပညာ အလယ်တန်းကျောင်းအဖြစ် အဆင့်တိုးမြှင့်ပေးနိုင်ပါရန် အစီအစဉ် ရှိ/မရှိ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>မကွေးတိုင်းဒေသကြီး၊ မင်းဘူးခရိုင်၊ ပွင့်ဖြူမြို့နယ်၊ မုန်းဇလဲကျေးရွာ အခြေခံပညာမူလတန်းကျောင်း၌ အန္တရာယ်ရှိကျောင်းဆောင်အတွက် (၆၀ x ၃၀)ပေ သွပ်မိုး၊ အုတ်ညှပ်တစ်ထပ်အသစ် ဆောက်လုပ် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၅)မှ ဦးတင်အောင်ထွန်း က မကွေးတိုင်းဒေသကြီး၊ မင်းဘူးခရိုင်၊ ပွင့်ဖြူမြို့နယ်၊ မုန်းဇလဲကျေးရွာ အခြေခံပညာမူလတန်း ကျောင်း၌ အန္တရာယ်ရှိ ကျောင်းဆောင်အတွက် (၆၀ x ၃၀)ပေ သွပ်မိုး၊ အုတ်ညှပ်တစ်ထပ် အသစ် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1279'>ဦးတင်အောင်ထွန်း၊ မကွေးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌ၊ အမျိုးသားလွှတ်တော် ကိုယ်စားလှယ်များနှင့် ဧည့်သည်တော်များ အားလုံး မင်္ဂလာပါခင်ဗျား။ ကျွန်တော်က မင်းဘူး(စကု)မြို့နယ်၊ ပွင့်ဖြူမြို့နယ်တို့ ပါဝင်တဲ့ မကွေးတိုင်း ဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးတင်အောင်ထွန်း ပါ။ ကျွန်တော့်အနေနဲ့ မကွေးတိုင်းဒေသကြီး၊ မင်းဘူးခရိုင်၊ ပွင့်ဖြူမြို့နယ်၊ မုန်းဇလဲကျေးရွာမှာရှိတဲ့ အခြေခံပညာ မူလတန်းကျောင်းဟာ မေးခွန်းနှင့်အတူ တင်ပြခဲ့တဲ့ ဓာတ်ပုံ(၈)ပုံ ပူးတွဲပါမှာ ဖော်ပြထားတဲ့ အတိုင်းပဲ။ ဒီကျောင်းဆောင်ဟာ ၁၉၈၅ ခုနှစ်က အခြေတည်ပြီးတော့ ဆောက်ခဲ့တဲ့ကျောင်း ဖြစ်ပါတယ်။ (၃၀ x ၂၅ x ၁၂)ပေရှိတဲ့ ကျောင်းဆောင်အဟောင်းဖြစ်ပါတယ်။ ပျက်စီးမှုတွေကို ကျောင်းသားမိဘ တွေက ကိုယ်ထူကိုယ်ထနဲ့ အကြိမ်ကြိမ် မွမ်းမံပြင်ဆင်ခဲ့ကြပြီးတော့ မုန်းချောင်း ရေလျှံတဲ့နှစ်တွေမှာ ကျောင်းအတွင်းကို ရေဝင်ရောက်တဲ့အတွက် အောက်ခြေတိုင်တွေလည်း ဆွေးမြည့်ပျက်စီးပြီး ယိမ်းယိုင် နေပြီဖြစ်ပါတယ်။ ကျောင်းမှာလည်း ကျောင်းသားဦးရေနဲ့ စာသင်ခန်း မလုံလောက်တဲ့အပြင် ရုံးခန်း တစ်ခန်းလည်း လိုအပ်နေတဲ့အတွက် မကွေးတိုင်းဒေသကြီး၊ မင်းဘူးခရိုင်၊ ပွင့်ဖြူမြို့နယ်၊ မုန်းဇလဲကျေးရွာ အခြေခံပညာမူလတန်းကျောင်း၌ အန္တရာယ်ရှိ ကျောင်းဆောင်အတွက် (၆၀ x ၃၀)ပေ သွပ်မိုး၊ အုတ်ညှပ်တစ်ထပ် အသစ် တည်ဆောက်ပေးနိုင်ခြင်း ရှိ/မရှိနဲ့ တည်ဆောက်ပေးပါက မည်သည့် တည်ဆောက်ပေးမည်ကို သိရှိလိုပါတယ်။ အားလုံးကို ကျေးဇူးတင်ပါတယ်။</speech>
<title>မွန်ပြည်နယ်၊ ကျိုက်ထိုမြို့ အမှတ်(၂) အခြေခံပညာအထက်တန်းကျောင်း၏ ကျောင်းဝင်းပတ်လည်ကို ခြံစည်းရိုးကာရာ၌ ပေ(၁၇၀၀)ကျော်ခန့် စည်းရိုးကာရန် ကျန်ရှိနေပါသဖြင့် ကျောင်းဝင်းအတွင်းရှိ ပစ္စည်းများလုံခြုံ ရေး၊ ကျောင်းဆောင်များ၏ လုံခြုံရေးအတွက် စိုးရိမ်ဖွယ်ရာဖြစ်နေပါသဖြင့် ကျန်ရှိ နေသော ပေ(၁၇၀၀)ကို ယခုဘဏ္ဍာရေးနှစ်တွင် ခြံစည်းရိုးကာပေးရန် အစီအစဉ် ရှိ/မရှိနှင့် စပ်လျဉ်း သည့်မေးခွန်း</title>
<speech type='speaker'>ဆက်လက်ပြီး မွန်ပြည်နယ် မဲဆန္ဒနယ်အမှတ်(၁၁)မှ ဦးလှမြင့်(ခ)ဦးလှမြင့်သန်း က မွန်ပြည်နယ်၊ ကျိုက်ထိုမြို့ အမှတ်(၂)အခြေခံပညာအထက်တန်းကျောင်း၏ ကျောင်းဝင်းပတ်လည် ကို ခြံစည်းရိုးကာရာ၌ ပေ(၁၇၀၀)ကျော်ခန့် စည်းရိုးကာရန် ကျန်ရှိနေပါသဖြင့် ကျောင်းဝင်းအတွင်းရှိ ပစ္စည်းများလုံခြုံရေး၊ ကျောင်းဆောင်များ၏ လုံခြုံရေးအတွက် စိုးရိမ်ဖွယ်ရာဖြစ်နေပါသဖြင့် ကျန်ရှိနေ သော ပေ(၁၇၀၀)ကို ယခု ဘဏ္ဍာရေးနှစ်တွင် ခြံစည်းရိုးကာပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1307'>ဦးလှမြင့်(ခ)ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပါစေကြောင်း ဆုတောင်းမေတ္တာပို့သရင်း နှုတ်ခွန်းဆက် ဂါရဝ ပြုပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးလှမြင့်(ခ)ဦးလှမြင့်သန်း ဖြစ်ပါတယ်။ ကျွန်တော့်မဲဆန္ဒနယ် ကျိုက်ထိုမြို့မှာ အ.ထ.က(၂)ကို ၁၉၈၆ ခုနှစ်က ကော့စံနိုင်ရပ်ကွက်ရဲ့ မြောက်ဘက်မှာရှိတဲ့ ရပ်ကွက်ဘောလုံးကွင်း အပါအဝင် မြေလွတ်၊ မြေလပ်မှာ စတင်ဆောက်ခဲ့ပါတယ်။ အဲဒီက မြေဧရိယာဟာ (၁၄.၂၇၆)ဧကရှိပါတယ်။ အ.ထ.က(၂) တည်ရှိရာ မြေလွတ်၊ မြေလပ်ဟာ လေးထောင့်စပ်စပ် မဟုတ်ဘဲနဲ့ လူနေအိမ်တွေ၊ ဘုန်းတော်ကြီး ကျောင်းတွေ၊ သာသနိကအဆောက်အအုံတွေကို ကွေ့ကောက်ပြီးတော့ ရယူထားတဲ့မြေဖြစ်တဲ့အပြင် တစ်နေရာမှာလည်း မြေပြင်ဟာ တစ်ဖက်နိမ့်လျှောဖြစ်ပါတယ်။ အဲဒီမြေပြင်ရဲ့ ပကတိအခြေအနေကြောင့် စည်းရိုးကာရံတဲ့လေးထောင့်စပ်စပ်လို ကာနိုင်ခြင်းမရှိဘဲနဲ့ အကွေ့အကောက် ထောင့်ချိုး များအတိုင်း ကာရံ ရပါတယ်။ ဒါကြောင့် စည်းရိုးဟာ လေးထောင့်စပ်စပ် စည်းရိုးအလျားထက် ပိုပြီး တော့ ရှည်လျားနေတာဖြစ်ပါတယ်။ အ.ထ.က(၂)ကို စည်းရိုးကာရံရာမှာ ပေ(၁၇၀၀)ခန့် ကျန်ရှိနေ ပါတယ်။ ကျွန်တော် ဒီမေးခွန်းကို သြဂုတ်လက မေးခဲ့တဲ့ ရပ်မိရပ်ဖများ၊ မိဘဆရာများ၊ ဘုန်းတော်ကြီးများနဲ့ ကျောင်းအုပ်ဆရာမကြီးပါ စုပေါင်းတိုင်ပင်ကြပြီးတော့ တတ်နိုင်သလောက် ကိုယ်ထူကိုယ်ထနဲ့ ကျန်တဲ့အပိုင်းကို ကာရံဖို့ ကြိုးပမ်းခဲ့ကြပါတယ်။ ကျိုက်ထိုမြို့ အ.ထ.က(၂)ရဲ့ အနောက်မှာ ရန်ကုန် - မော်လမြိုင်လမ်းမကြီး ရှိပြီးတော့ တောင်ဘက်မှာ ရထားလမ်းရှိပါတယ်။ အရှေ့ဘက်မှာ ဘုန်းတော်ကြီးကျောင်းကို ကွေ့ဝိုက်ပြီး စည်းရိုးရှိပါတယ်။ ဒါပေမဲ့ အရှေ့ဘက်နဲ့ မြောက်ဘက်မှာတော့ တိုးချဲ့ လူနေရပ်ကွက်နဲ့ လမ်းတစ်လမ်းသာခြားတာကြောင့် အဲဒီနေရာမှာ ခြံစည်းရိုး မကာရံရသေးပါဘူး။ အဲဒါကြောင့်မို့လို့ ကျောင်းဆောင်များရဲ့ လုံခြုံရေး၊ ကျောင်းဆောင်များမှာရှိတဲ့ ပစ္စည်းများ လုံခြုံရေးအတွက် စိုးရိမ်ရတဲ့အတွက် ခြံစည်းရိုးကာရံဖို့ လိုအပ်ခဲ့ပါတယ်။ ဒါကြောင့် ကျိုက်ထိုမြို့၊ အ.ထ.က(၂) အခြေခံပညာအထက်တန်းကျောင်း၊ ကျောင်းပတ်လည် ခြံစည်းရိုးကာရံ ရာမှာ ကျန်ရှိနေတဲ့ ပေ(၁၇၀၀)ခန့်ကို ယခု ဘဏ္ဍာရေးနှစ်မှာ ကာရံပေးနိုင်ရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို ဥက္ကဋ္ဌကြီးမှတစ်ဆင့် လေးစားစွာနဲ့ မေးမြန်းအပ်ပါတယ်။</speech>
<title>ရခိုင်ပြည်နယ်၊ တောင်ကုတ်ဒီဂရီကောလိပ်ကို တက္ကသိုလ်အဆင့်သို့ တိုးမြှင့်သင်ကြားခွင့်ကို ၂၀၁၈၂၀၁၉ ပညာသင်နှစ်တွင် လိုအပ်သည်များအား အပြီးသတ် ဆောင်ရွက်ပေးပြီး ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က ရခိုင်ပြည်နယ်၊ တောင်ကုတ်ဒီဂရီကောလိပ်ကို တက္ကသိုလ်အဆင့်သို့ တိုးမြှင့်သင်ကြားခွင့်ကို ၂၀၁၈၂၀၁၉ ပညာသင်နှစ်တွင် လိုအပ်သည်များအား အပြီးသတ် ဆောင်ရွက်ပေးပြီး ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1316'>ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါ။ ဥက္ကဋ္ဌကြီးရှင်။ ကျွန်မရဲ့ မေးခွန်းကို Power Point ဖြင့် တင်ပြခွင့်ပြုပါရန် လေးစားစွာ ခွင့်တောင်းခံအပ်ပါတယ်။ တောင်ကုတ်ဒီဂရီကောလိပ်ကို ၂၀၁၂ ခုနှစ်မှာ တောင်ကုတ်ကောလိပ်အဖြစ် စတင်ဖွင့်လှစ် ခဲ့ပြီးတော့ ၂၀၁၆ ခုနှစ်မှာတော့ တောင်ကုတ်ဒီဂရီကောလိပ်အဖြစ် အဆင့်တိုးမြှင့်ခဲ့ပါတယ်။ ကောလိပ်ကနေ တက္ကသိုလ်အထိ အဆင့်မြှင့်တင်ဖို့လိုအပ်လာလဲဆိုရင် ဒီကျောင်းမှာ ပညာသင်တဲ့ တက္ကသိုလ်ကျောင်းသားတွေ ပိုမိုများပြားလာပါတယ်။ နောက်တစ်ခုက ဒီဂရီကောလိပ်အဆင့်ကို တက္ကသိုလ်အဆင့် တိုးမြှင့်ဖွင့်လှစ်ခြင်းဖြင့် ရခိုင်ပြည်နယ်အတွင်းမှာရှိတဲ့ လူငယ်များ ပညာရေး ပိုပြီးတော့ Accepts ရရှိစေမှာ ဖြစ်ပါတယ်။ ဒီလိုမျိုး အဆင့်တိုးမြှင့်ခြင်းကနေပြီးတော့ မဟာတန်းတွေ အထူးသဖြင့် တက်လို့ရမယ်။ ပြီးလို့ရှိရင် ကျွန်မတို့ ဒီ ရခိုင်ပြည်နယ်တစ်ဝှမ်းမှာ ရှိကြတဲ့၊ တောင်ပိုင်းမှာ ရှိကြတဲ့ ကျောင်းသူ၊ ကျောင်းသားများဆိုလို့ရှိရင် အထူးသဖြင့် တောင်ကုတ်၊ ရမ်းဗြဲ၊ ကျောက်ဖြူခရိုင် အကုန်လုံးကနေပြီးတော့ ဒီကျောင်းကိုပဲ အမှီပြုပြီးတော့ တက်ကြတာတွေ့ရပါတယ်။ တောင်ကုတ်ဒီဂရီကောလိပ်မှာ လိုအပ်တဲ့ဆရာ၊ ဆရာမတွေ ရှိပါတယ်။ ဝန်ထမ်းတွေ အလုံအလောက် ရှိပါတယ်။ ပြီးလို့ရှိရင် ကျောင်းစာကြည့်တိုက်ရှိပါတယ်။ ဘာသာရပ်ဆိုင်ရာ စာတမ်းများနဲ့ သုတေသန စာတမ်းဖတ်ပွဲများကိုလည်း အမြဲလုပ်ဆောင်တာကို ကျွန်မ လေ့လာတွေ့ရှိရပါတယ်။ တောင်ကုတ်ဒီဂရီကောလိပ်ကို ရောက်တဲ့အခါမှာ ဆရာ၊ ဆရာမများ၊ ကျောင်းသူ၊ ကျောင်းသားများနဲ့ တောင်ကုတ်တက္ကသိုလ်ကို အဆင့်မြှင့်တင်ဖို့အတွက် ကျွန်မတို့ စတင်ပြီးတော့ စကား ပြောခဲ့ကြပါတယ်။ ၂၀၁၂ ခုနှစ်ကနေပြီးတော့ ၂၀၁၉ ခုနှစ် ပညာသင်နှစ်ကို ကြည့်လိုက်တဲ့အခါမှာ တဖြည်းဖြည်း ကျောင်းသားဦးရေ တိုးလာတာကို ဒီမှာ Power Point မှာ တင်ပြထားတဲ့အတိုင်း တွေ့ရှိ ရမှာ ဖြစ်ပါတယ်။ ဥက္ကဋ္ဌကြီးရှင်။ ပညာရေးဟာ နိုင်ငံတစ်နိုင်ငံထူထောင်ရေးမှာ ပဓာနအကျဆုံး အခန်း ကဏ္ဍမှာ ရှိပါတယ်။ ဒါကြောင့်မို့လို့လည်း ပညာရေးကနေပြီးတော့ ဆင်းရဲမွဲတေမှုကို လျှော့ချဖို့၊ သာတူညီမျှခြင်းကိုရစေဖို့၊ မိသားစုဝင်ငွေ တိုးပွားလာဖို့၊ မိသားစုကျန်းမာဖို့၊ တစ်ဦးချင်းဝင်ငွေကအစ နိုင်ငံ့ဝင်ငွေတိုးတက်ဖို့အကြောင်းကို ပညာရေးဝန်ကြီးဌာနရော မြန်မာနိုင်ငံရဲ့ အကြီးအကဲတွေကလည်း ပညာရေးနဲ့ပတ်သက်ပြီး အဆင့်မြှင့်တင်ရာကနေပြီးတော့ ဆက်လက်လုပ်ဆောင်လျက်ရှိကြောင်းကို ပညာရေးဝန်ကြီးဌာနရဲ့ မူဝါဒများဆိုင်ရာ စာအုပ်တွေမှာ ကျွန်မတို့ လေ့လာတွေ့ရှိရပါတယ်။ ဒါကြောင့် မို့လို့ မူဝါဒတွေချမှတ်တဲ့အခါမှာ လက်တွေ့အကောင်အထည်ဖော်ဖို့အတွက် သက်ဆိုင်ရာ ဒီဂရီ ကောလိပ်တွေကနေပြီးတော့ ခေတ်နဲ့အညီ၊ ခေတ်ရဲ့ တောင်းဆိုချက်နဲ့အညီ အဆင့်မြှင့်တင်ပေးဖို့ လိုအပ်လာပါတယ်။ ဒါဆိုလို့ရှိရင် ကျွန်မတို့ မြန်မာနိုင်ငံပညာရေးမူဝါဒနဲ့ ရေရှည်ဖွံ့ဖြိုးတိုးတက်ရေး ရည်မှန်းချက်ပန်းတိုင်လေးကို မြန်မာနိုင်ငံအနေနဲ့ အကောင်အထည်ဖော်ခြင်းကို လေ့လာသိရှိရ ပါတယ်။ အမှန်တကယ် ကျွန်မတို့ ရခိုင်ပြည်နယ်ကို လေ့လာကြည့်မယ်ဆိုလို့ရှိရင် အဖက်ဖက်က ကျွန်မတို့ စိန်ခေါ်ချက်တွေ အများ ကြီးရင်ဆိုင်နေရပါတယ်။ ဒီစိန်ခေါ်ချက်တွေကို အနာဂတ်မှာ ဖြေရှင်းဖို့ဆိုလို့ရှိရင် လူငယ်တွေပညာတတ်ဖို့လိုပါတယ်။ အထူးသဖြင့် အဆင့်မြှင့်ပညာရေးစနစ်ကို ရရှိဖို့လိုပါတယ်။ ဒါမှသာလျှင် ပြည်နယ်သည် ဆင်းရဲတွင်းမှ လွတ်မြောက်ခြင်း၊ နိုင်ငံအတွက် လူသား စွမ်းအားအရင်းအမြစ်တွေကနေပြီးတော့ ဖွံ့ဖြိုးတိုးတက်အောင် ဆောင်ရွက်ရမှာ ဖြစ်ပါတယ်။ ဥက္ကဋ္ဌကြီးရှင်။ နိုင်ငံတစ်နိုင်ငံရဲ့ အနာဂတ်ကို ကြည့်တဲ့အခါမှာ ကျွန်မတို့ လက်ရှိပညာရေး စနစ်၊ လက်ရှိပညာရေးရဲ့ ဘတ်ဂျက် ဘယ်လောက်ထိသုံးလဲအပေါ်မှာ မူတည်ပါတယ်။ ဒါနဲ့ပတ်သက် ပြီးတော့ ကျွန်မ ဥပမာတစ်ခုပြောရမယ်ဆိုလို့ရှိရင် အမေရိကန်နိုင်ငံရဲ့ တတိယသမ္မတဖြစ်ခဲ့တဲ့ သောမက်ဂျက်ဘာဆင်ဟာ ဆိုလို့ရှိရင် သူ့တိုင်းပြည်မှာရှိတဲ့ ပညာရေးကို ရင်းနှီးမြှုပ်နှံတယ်။ တက္ကသိုလ်တွေကို အဆင့်မြှင့်ပြီးတော့မှ ဒီနေ့ဆိုလို့ရှိရင် ကမ္ဘာမှာ ထိပ်တန်းနိုင်ငံအဖြစ် ရပ်တည်လျက် ရှိတာသည် ပညာရေးကို အဆင့်မြှင့်လို့ ဖြစ်ပါတယ်။ ပညာရေးဟာ နိုင်ငံတစ်နိုင်ငံရဲ့ အခြေခံအကျဆုံး အုတ်မြစ်ဖြစ်ပါတယ်။ ဒီပညာရေးကို အခြေခံအုတ်မြစ်ကနေပြီးတော့ အဆင့်မြှင့်တင်မှသာလျှင် အဲဒီနိုင်ငံ တိုးတက်တာဖြစ်ပါတယ်။ ဒါကြောင့်မို့လို့ ကျွန်မအနေနဲ့ တောင်ကုတ်ဒီဂရီကောလိပ်ကို သွားရောက်လေ့လာတဲ့အခါမှာ ပညာရေး လိုလားတဲ့ ရပ်မိရပ်ဖများ၊ တက္ကသိုလ်ဝန်ထမ်းများကနေပြီးတော့ ဒီ ဒီဂရီကောလိပ်ကို အဆင့်မြှင့်ဖို့ လိုအပ်ကြောင်း တင်ပြလာတဲ့အတွက်ကြောင့်မိုလို့ ပြည်သူများရဲ့ လိုအပ်ချက်ကို ဖြည့်ဆည်းပေးဖို့အတွက် တောင်ကုတ်ဒီဂရီကောလိပ်ကို တောင်ကုတ်တက္ကသိုလ်အဖြစ် အဆင့်မြှင့်တင်ပေးဖို့ ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာနကို လေးစားစွာ မေးမြန်းအပ်ပါတယ်။ ကျေးဇူးတင်ပါတယ်ရှင်။</speech>
<title>ချင်းပြည်နယ်၊ ပလက်ဝမြို့နယ်၊ ကန်တောင်ကျေးရွာနှင့် ခဝဲကျေးရွာတို့ရှိ အခြေခံပညာအလယ်တန်း ကျောင်းတို့ကို အခြေခံပညာအထက်တန်းကျောင်း(ခွဲ)များအဖြစ် ၂၀၁၉-၂၀၂၀ ပညာသင်နှစ်တွင် အဆင့်မြှင့်တင်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၂)မှ ဦးမျိုးထပ်(ခ) ဆလိုင်းမျိုးထိုက် က ချင်းပြည်နယ်၊ ပလက်ဝမြို့နယ်၊ ကန်တောင်ကျေးရွာနှင့် ခဝဲကျေးရွာတို့ရှိ အခြေခံပညာအလယ်တန်းကျောင်းတို့ကို အခြေခံပညာအထက်တန်းကျောင်း(ခွဲ)များအဖြစ် ၂၀၁၉၂၀၂၀ ပညာသင်နှစ်တွင် အဆင့်မြှင့်တင်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1240'>ဦးမျိုးထပ်(ခ)ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီး၊ လွှတ်တော်ကိုယ်စားလှယ်များနှင့် ဧည့်သည်တော် များအားလုံး မင်္ဂလာပါလို့ ဦးစွာ နှုတ်ခွန်းဆက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ)ဆလိုင်းထိုက် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော် မေးမြန်းလိုသည့်မေးခွန်းကတော့ ချင်းပြည်နယ်၊ ပလက်ဝ မြို့နယ်၊ ကန်တောင်ကျေးရွာနှင့် ခဝဲကျေးရွာတို့ရှိ အခြေခံပညာအလယ်တန်းကျောင်းတို့အား အခြေခံပညာ အထက်တန်းကျောင်း(ခွဲ)များအဖြစ် ၂၀၁၉-၂၀၂၀ ပညာသင်နှစ်တွင် အဆင့်မြှင့်တင်ပေးရန် အစီအစဉ် ရှိ/မရှိ သိရှိလိုတဲ့မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်၊ ပလက်ဝမြို့နယ်၊ တွိဆော့ကုန်းကျေးရွာအုပ်စု၊ ကန်တောင် ကျေးရွာ အခြေခံပညာအလယ်တန်းကျောင်းမှာ ၂၀၁၈-၂၀၁၉ ခုနှစ် ပညာသင်နှစ်တွင် မူလတန်းနှင့် အလယ်တန်းအဆင့် ကျောင်းသူ၊ ကျောင်းသားပေါင်း(၁၂၂)ယောက် ပညာသင်ယူနေကြပြီး အနီး ဝန်းကျင်ရှိ မူလတန်းနှင့် အလယ်တန်းကျောင်းတွင် ကျောင်းသူ၊ ကျောင်းသားပေါင်း(၆၀၀)ဦးခန့် ပညာ သင်ယူနေကြကြောင်း လေ့လာသိရှိရပါတယ်။ ကန်တောင်ကျေးရွာ အခြေခံပညာအလယ်တန်းကျောင်းဟာ ပင်မကျောင်းဖြစ်သော အခြေခံပညာအထက်တန်းကျောင်း ဆမီးမြို့နှင့် (၅၂)မိုင်၊ အမှတ်(၁) အခြေခံ ပညာအထက်တန်းကျောင်း ပလက်ဝမြို့နှင့် (၈၇)မိုင်ကွာဝေးသောကျောင်း ဖြစ်ပါတယ်။ အခြေခံ ပညာအလယ်တန်းကျောင်း ကန်တောင်ကျေးရွာဟာ ပလက်ဝ - မတူပီ ကားလမ်းပေါ်တွင် တည်ရှိပြီး အထက်တန်းကျောင်း(ခွဲ)အဖြစ် အဆင့်တိုးမြှင့်ပေးပါက အနီးဝန်းကျင်ရှိ မူလတန်းနှင့် အလယ်တန်း ကျောင်းရှိ ကျေးရွာများမှ အလယ်တန်းအဆင့်အောင်မြင်သူများ အထက်တန်းအဆင့်ပညာကို လွယ်ကူစွာ လာရောက်ပြီး အထက်တန်းအဆင့်ပညာများကို သင်ယူနိုင်မည်ဖြစ်ပါတယ်။ လက်ရှိတွင် ကန်တောင်ကျေးရွာနှင့် အနီးဝန်းကျင်ရှိ ကျေးရွာများမှ အလယ်တန်းအဆင့် အောင်မြင်သူများဟာ မိုင်ပေါင်းများစွာ ခရီးသွားရပြီး ဝေးလံသောဒေသတွင် ခက်ခဲစွာ သွားရောက် ပညာသင်ယူနေကြရပါတယ်။ တိုင်းရင်းသားဒေသရှိ ဝေးလံခက်ခဲသော ကျေးလက်နေပြည်သူများ အထက်တန်းအဆင့်ပညာကို လွယ်ကူစွာ သင်ယူနိုင်ရန်အတွက် သတ်မှတ်မှုများကို ဖြေလျှော့ပြီး ကန်တောင်ကျေးရွာ အခြေခံပညာအလယ်တန်းကျောင်းအား အခြေခံပညာအထက်တန်းကျောင်း(ခွဲ) အဖြစ် အဆင့်တိုးမြှင့်ပေးနိုင်ပါရန် ဒေသခံပြည်သူများကိုယ်စား တင်ပြတောင်းခံခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်၊ ပလက်ဝမြို့နယ်၊ ခဝဲကျေးရွာအုပ်စု၊ ခဝဲကျေးရွာ အခြေခံ ပညာအလယ်တန်းကျောင်းသည် ပင်မကျောင်းဖြစ်သော အမှတ်(၁)အခြေခံပညာအထက်တန်းကျောင်း ပလက်ဝမြို့နှင့် (၁၂)မိုင်ခန့်ကွာဝေးသော ကျောင်းဖြစ်ပါတယ်။ ၂၀၁၈-၂၀၁၉ ပညာသင်နှစ်တွင် ခဝဲ ကျေးရွာ အခြေခံပညာအလယ်တန်းကျောင်း၌ ကျောင်းသူ၊ ကျောင်းသားပေါင်း(၃၀၀) ဦးကျော် ပညာ သင်ယူနေကြပြီး အနီးဝန်းကျင်တွင် မူလတန်းနှင့် အလယ်တန်းကျောင်းရှိ ကျေးရွာများ၌ ကျောင်းသူ၊ ကျောင်းသားပေါင်း(၅၇၀)ဦး ပညာသင်ယူနေကြကြောင်း လေ့လာတွေ့ရှိရပါတယ်။ အခြေခံပညာ အလယ်တန်းကျောင်း၊ ခဝဲကျေးရွာသည် ပီချောင်းတစ်လျှောက်ရှိ ပြည်သူများနှင့် အနီးဝန်းကျင်ရှိ ပြည်သူများ အဓိကအားထားရသော ကျောင်းဖြစ်ပါတယ်။ အခြေခံပညာအလယ်တန်းကျောင်း ခဝဲ ကျေးရွာအား အခြေခံပညာအထက်တန်းကျောင်း(ခွဲ)အဖြစ် အဆင့်မြှင့်တင်ပေးပြီးပါက အနီးဝန်းကျင်ရှိ ကျေးရွာများမှ အလယ်တန်းအဆင့်အောင်မြင်သူ ကျောင်းသား၊ ကျောင်းသူများ အထက်တန်းအဆင့် ပညာကို လွယ်ကူစွာ လာရောက်ပြီး ပညာသင်ယူနိုင်မည်ဖြစ်ပါတယ်။ လက်ရှိတွင် ခဝဲကျေးရွာနှင့် ပီချောင်းတစ်လျှောက်ရှိ ကျေးရွာများမှ အထက်တန်းအဆင့် တက်ရောက်မယ့် ကျောင်းသူ၊ ကျောင်းသားများဟာ လမ်းပန်းဆက်သွယ်ရေး ခက်ခဲသည့်အတွက် အထက်တန်းအဆင့်ပညာ သင်ယူနိုင်ရန် ရေလမ်း၊ ကုန်းလမ်းများကို အသုံးပြုပြီး မိုင်ပေါင်းများစွာ သွားရောက်ပြီး ပညာသင်ယူနေကြရခြင်း ဖြစ်ပါတယ်။ ဝေးလံပြီး ခက်ခဲသောဒေသရှိ ကျေးလက်နေ ပြည်သူများ၏ ပညာရေးမြင့်မားနိုင်စေရန်အတွက် ခဝဲကျေးရွာ အခြေခံပညာအလယ်တန်းကျောင်းအား အခြေခံပညာအထက်တန်းကျောင်း(ခွဲ)အဖြစ် အဆင့်တိုးမြှင့်ပေးနိုင်ပါရန် ဒေသခံပြည်သူများကိုယ်စား တင်ပြတောင်းခံရခြင်းဖြစ်ပါတယ်။ သို့ဖြစ်ပါ၍ ချင်းပြည်နယ် ပလက်ဝမြို့နယ်၊ ကန်တောင်ကျေးရွာနှင့် ခဝဲကျေးရွာရှိ အခြေခံ ပညာအလယ်တန်းကျောင်း(ခွဲ)အား အခြေခံပညာ အထက်တန်းကျောင်း(ခွဲ)များအဖြစ် ၂၀၁၉-၂၀၂၀ ပညာသင်နှစ်တွင် အဆင့်မြှင့်တင်ပေးပါရန် ရှိ/မရှိ လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာနသို့ လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>ချင်းပြည်နယ်၊ ဟားခါးမြို့နယ်၊ လုံသာရ်(Lungtar) ကျေးရွာရှိ အခြေခံပညာအလယ်တန်းကျောင်း(ခွဲ)ကို အခြေခံပညာအလယ်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၂)မှ ဦးရှန်အောရ် က ချင်းပြည်နယ်၊ ဟားခါးမြို့နယ်၊ လုံသာရ်(Lungtar) ကျေးရွာရှိ အခြေခံပညာအလယ်တန်းကျောင်း(ခွဲ)ကို အခြေခံပညာ အလယ်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1231'>ဦးရှန်အောရ်၊ ချင်းပြည်နယ် မဲဆန္ဒနယ်အမှတ်(၂)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးရန်အောရ် ဖြစ်ပါတယ်။ ကျွန်တော့်အနေနဲ့ ချင်းပြည်နယ်၊ ဟားခါးမြို့နယ်၊ လုံသာရ် (Lungtar) ကျေးရွာရဲ့ အခြေခံပညာ အလယ်တန်းကျောင်း(ခွဲ)အား အခြေခံပညာအလယ်တန်းကျောင်းအဖြစ်သို့ အဆင့်တိုးမြှင့်ပေးရန် အစီအစဉ် ရှိ/မရှိ မေးခွန်းကို မေးမြန်းမှာ ဖြစ်ပါတယ်။ အကျိုးအကြောင်းအနေနဲ့ကတော့ လုံသာရ်ကျေးရွာဟာဆိုရင် အိမ်ခြေ(၁၂၀)၊ လူဦးရေ အားဖြင့် (၆၅၀)ဦးရှိ ရွာဖြစ်ပြီးတော့ ဟားခါးကနေ တောင်ဘက် (၆၃)မိုင်အကွာမှာ ရှိပါတယ်။ လက်ရှိ အခြေခံပညာအလယ်တန်းကျောင်း(ခွဲ)မှာ ကျောင်းသား၊ ကျောင်းသူ(၁၅၀)ဦးခန့် ရှိပြီးတော့ ဆရာ၊ ဆရာမ (၁၁)ယောက်ရှိပါတယ်။ အလယ်တန်းအဆင့်၌ ကျောင်းသား၊ ကျောင်းသူပေါင်း(၇၂)ယောက် ရှိပါတယ်။ အဋ္ဌမတန်းမှာ(၁၅)ယောက်၊ သတ္တမတန်းမှာ(၁၆)ယောက်၊ ဆဋ္ဌမတန်းမှာ(၂၂)ယောက်နှင့် ပဉ္စမတန်းမှာ(၁၉)ယောက် ရှိပါတယ်။ လုံသာရ်ရွာကနေ (၅)မိုင်အကွာမှာ အိမ်ခြေ(၃၆)အိမ်ရှိတဲ့ မာအိုခါးရွာရှိတယ်။ (၁၁)မိုင် အကွာမှာ အိမ်ခြေ (၁၄)အိမ်ရှိတဲ့ ကျန်ဗားရွာရှိတယ်။ နောက်(၁၂)မိုင်ခန့်အကွာမှာ အိမ်ခြေ(၄၀)ခန့် ရှိတဲ့ လုံသာရ်ရွာရှိပါတယ်။ လုံသာရ်ကနေ (၁၃)မိုင်အကွာမှာရှိတဲ့ အခြေခံပညာအထက်တန်းကျောင်း ရှိတဲ့ ဆူရ်ခွာကျေးရွာဆိုတာရှိပါတယ်။ လူဦးရေအနေနဲ့ ကျောင်းသား၊ ကျောင်းသူဦးရေ အသင့်အတင့် ရှိတဲ့အတွက်ကြောင့် လုံသာရ်ကျေးရွာ အခြေခံပညာအလယ်တန်းကျောင်း(ခွဲ)အား လာမည့် ၂၀၁၈၂၀၁၉ ပညာသင်နှစ်အမီ အခြေခံပညာအလယ်တန်းကျောင်းအဖြစ်သို့ အဆင့်တိုးမြှင့်ပေးနိုင်ပါရန် ဒေသခံပြည်သူများကိုယ်စား ဥက္ကဋ္ဌကြီးမှတစ်ဆင့် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။ ဖြေကြားချက် ၉။</speech>
<speech><agency id='16'>ဦးဝင်းမော်ထွန်း (ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်း ပြည့်စုံကြပါစေလို့ ဦးစွာဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်း က ချင်းပြည်နယ် အမှတ်(၁၁)မဲဆန္ဒနယ် အမျိုးသားလွှတ်တော်ကိုယ်စားလှယ်ကြီး ဦးဝှေ့တင်း ၏ မေးခွန်းဖြစ်သော ချင်းပြည်နယ်၊ ပလက်ဝမြို့နယ်၊ ချင်းဒေါက်ကျေးရွာ၊ အခြေခံပညာအလယ်တန်းကျောင်းတွင် လိုအပ်လျက် ရှိသည့် (၁၂၀ x ၃၀)ပေ RC နှစ်ထပ်ကျောင်းဆောင်သစ်ကို ၂၀၁၉ - ၂၀၂၀ ဘဏ္ဍာရေး နှစ်တွင် ဆောက်လုပ်ပေးရန် အစီအစဉ် ရှိ/မရှိဆိုတဲ့ မေးခွန်းနဲ့စပ်လျဉ်းပြီး ဦးစွာတင်ပြပါမယ်။ ရိုသေလေးစားအပ်ပါသော ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများ ခင်ဗျား။ ချင်းပြည်နယ်၊ ပလက်ဝမြို့နယ်အတွက် ၂၀၁၈-၂၀၁၉ ခုနှစ်၊ အောက်တိုဘာလမှ စက်တင်ဘာလ အထိ ငွေလုံးငွေရင်း တည်ဆောက်ရေးလုပ်ငန်းများအဖြစ် အခြေခံပညာကျောင်း ဆောင်များ တည်ဆောက်ရေးလုပ်ငန်း (၂၃)ခုအား လျာထားဆောင်ရွက်ပေးခဲ့ပြီးဖြစ်ပါတယ်။ ချင်းပြည်နယ်၊ ပလက်ဝမြို့နယ်၊ ချင်းဒေါက်ကျေးရွာ အခြေခံပညာအလယ်တန်းကျောင်း တွင် (၉၀ x ၃၀)ပေ သွပ်မိုး၊ အုတ်ညှပ် နှစ်ထပ် (၁)ဆောင်ရှိပြီး ကျောင်းသား၊ ကျောင်းသူဦးရေမှာ မူလတန်းအဆင့်သင် ကျောင်းသား(၇၈)ဦး၊ အလယ်တန်းအဆင့်သင် ကျောင်းသား(၁၃၅)ဦး၊ စုစုပေါင်း ကျောင်းသား၊ ကျောင်းသူ(၂၁၃)ဦး သင်ကြားလျက်ရှိကြောင်း တွေ့ရှိရပါတယ်။ ဒါကြောင့်မို့လို့ ပလက်ဝမြို့နယ်၊ ချင်းဒေါက်ကျေးရွာ အခြေခံပညာအလယ်တန်းကျောင်းတွင် လက်ရှိကျောင်းသား ဦးရေနှင့် စာသင်ဆောင်အခြေအနေအရ တိုးချဲ့ကျောင်းဆောင်သစ်(၁)ဆောင် ဆောက်လုပ်ပေးရန် လိုအပ်သော ရန်ပုံငွေကို ၂၀၁၉-၂၀၂၀ ဘဏ္ဍာရေးနှစ်တွင် လျာထားပြီး ဘဏ္ဍာငွေခွဲဝေရရှိမှုအပေါ် မူတည်၍ ဆောင်ရွက်ပေးမည်ဖြစ်ပါကြောင်း ရိုသေစွာတင်ပြအပ်ပါတယ်။ ဆက်လက်ပြီး ကျွန်တော်ကပဲ ချင်းပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ်ကြီး ဦးဇုန်လှယ်ထန်း ၏ မေးခွန်းဖြစ်သော ချင်းပြည်နယ်၊ ဖလမ်းမြို့နယ်၊ သီးကျိရ် ကျေးရွာ၊ အခြေခံပညာအလယ်တန်းကျောင်း(ခွဲ)အား အခြေခံပညာအလယ်တန်းကျောင်းအဖြစ် အဆင့် တိုးမြှင့်ပေးရန် အစီအစဉ် ရှိ/မရှိဆိုတဲ့ မေးခွန်းနဲ့စပ်လျဉ်းပြီး ဖြေကြားတင်ပြမှာ ဖြစ်ပါတယ်။ ပညာရေးဝန်ကြီးဌာန၊ အခြေခံပညာဦးစီးဌာနအနေနဲ့ ၂၀၁၈-၂၀၁၉ ပညာသင်နှစ်အတွင်း အခြေခံပညာကျောင်းပေါင်း(၆၃၈၆)ကျောင်း အသီးသီး အဆင့်တိုးမြှင့်ခဲ့ပါတယ်။ ထိုသို့ အဆင့်တိုးမြှင့်ခဲ့ ရာမှာ ကိုယ်စားလှယ်တော်ကြီး၏ မဲဆန္ဒနယ်အတွင်း အခြေခံပညာမူလတန်းကျောင်း(ခွဲ) (၁)ကျောင်း၊ အခြေခံပညာမူလတန်းလွန်ကျောင်း (၄)ကျောင်း၊ အခြေခံပညာအလယ်တန်းကျောင်း(ခွဲ) (၈)ကျောင်း၊ အခြေခံပညာအလယ်တန်းကျောင်း(၁၇)ကျောင်း၊ အခြေခံပညာအထက်တန်းကျောင်း(ခွဲ) (၂)ကျောင်း၊ အခြေခံပညာအထက်တန်းကျောင်းအဆင့်(၅)ကျောင်း၊ စုစုပေါင်း အခြေခံပညာကျောင်းပေါင်း(၃၇) ကျောင်း ဆောင်ရွက်ပေးပြီးဖြစ်ပါကြောင်း ဦးစွာတင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ ချင်းပြည်နယ်၊ ဖလမ်းမြို့နယ်၊ သီးကိုရ်ကျေးရွာ အခြေခံ ပညာအလယ်တန်းကျောင်း(ခွဲ)တွင် အလယ်တန်းအဆင့်သင် ကျောင်းသား၊ ကျောင်းသူ(၄၆) ဦးသာ ရှိသော်လည်း အနီးဆုံးအလယ်တန်းအဆင့်သင်ကျောင်းဖြစ်သော တီအိုချောင်း အခြေခံပညာ အထက် တန်းကျောင်း(ခွဲ)နှင့် (၁၃)မိုင်ခန့်ကွာဝေးနေတာ တွေ့ရပါတယ်။ ဒါကြောင့်မို့လို့ ဒီကျောင်းသား၊ ကျောင်းသူများ ပညာသင်ကြားမှု အခွင့်အလမ်း ပိုမိုတိုးမြှင့်ဆောင်ရွက်နိုင်ရန်အတွက် ၂၀၁၉-၂၀၂၀ ပညာသင်နှစ်အတွက် ကျောင်းအဆင့်တိုးမြှင့်ခြင်းများ ဆောင်ရွက်တဲ့အခြေခံပညာအလယ်တန်း ကျောင်းအဖြစ် အဆင့်တိုးမြှင့်ပေးနိုင်ရေး စိစစ်ဆောင်ရွက်ပေးမည်ဖြစ်ပါကြောင်း တင်ပြအပ်ပါတယ်။ ဆက်လက်ပြီး ကျွန်တော်ကပဲ မကွေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်ကြီး ဦးတင်အောင်ထွန်း ၏မေးခွန်းဖြစ်သော မကွေးတိုင်းဒေသကြီး၊ မင်းဘူး ခရိုင်၊ ပွင့်ဖြူမြို့နယ်၊ မုန်းဇလဲကျေးရွာ အခြေခံပညာမူလတန်းကျောင်း၌ အန္တရာယ်ရှိ ကျောင်းဆောင် အတွက် (၆၀ x ၃၀)ပေ သွပ်မိုး၊ အုတ်ညှပ်တစ်ထပ်အသစ် ဆောက်လုပ်ပေးရန် အစီအစဉ် ရှိ/မရှိဆိုတဲ့ မေးခွန်းနဲ့ စပ်လျဉ်းပြီး ဖြေကြားတင်ပြမှာ ဖြစ်ပါတယ်။ မကွေးတိုင်းဒေသကြီး၊ ပွင့်ဖြူမြို့နယ်အတွက် ၂၀၁၈-၂၀၁၉ ဘဏ္ဍာရေးနှစ် အောက်တိုဘာလမှ စက်တင်ဘာလအထိ ငွေလုံးငွေရင်း ရန်ပုံငွေအဖြစ် အခြေခံပညာကျောင်းဆောင်ပေါင်း လုပ်ငန်း(၁၄)ခုကို လျာထားဆောင်ရွက်ပေးခဲ့ပြီးဖြစ်ပါကြောင်း တင်ပြအပ်ပါတယ်။ မကွေးတိုင်းဒေသကြီး၊ ပွင့်ဖြူမြို့နယ်၊ မုန်းဇလဲ အခြေခံပညာအထက်တန်းကျောင်းတွင် (၉၀ x ၃၀)ပေ သွပ်မိုး၊ အုတ်ညှပ် တစ်ထပ် စာသင် ဆောင်၊ (၃၀ x ၂၅)ပေ ပျဉ်ထောင်၊ ပျဉ်ခင်း တစ်ထပ် စာသင်ဆောင် (၁)ဆောင်၊ ဒီအဆောင်ကတော့ အန္တရာယ်ဆောင်အဖြစ် စိစစ်ထားတာ ရှိပါတယ်။ လက်ရှိသင်ကြားနေတဲ့ကျောင်းသား၊ ကျောင်းသူ စုစုပေါင်း (၁၃၆)ဦးရှိပါတယ်။ ဒီအတွက် အန္တရာယ်ဆောင်ဖြစ်နေတဲ့ ကျောင်းဆောင်အစား ကျောင်းဆောင် သစ်တစ်ဆောင် ဆောက်လုပ်ရန်အတွက် လိုအပ်သော ရန်ပုံငွေကို ၂၀၁၉-၂၀၂၀ ဘဏ္ဍာရေးနှစ်တွင် လျာထားပြီး ဘဏ္ဍာငွေ ခွဲဝေရရှိမှုပေါ်မူတည်ပြီး ဆောင်ရွက်ပေးမည်ဖြစ်ပါကြောင်း ရိုသေစွာ တင်ပြ အပ်ပါတယ်။ ဆက်လက်ပြီး ကျွန်တော့်အနေနဲ့ မွန်ပြည်နယ် မဲဆန္ဒနယ်အမှတ်(၁၁)မှ ဦးလှမြင့်(ခ) ဦးလှမြင့်သန်း ၏ မွန်ပြည်နယ်၊ ကျိုက်ထိုမြို့ အမှတ်(၂)အခြေခံပညာအထက်တန်းကျောင်း၏ ကျောင်းဝင်း ပတ်လည်ကို ခြံစည်းရိုးကာရံရာတွင် ပေ(၁၇၀၀)ကျော်ခန့် စည်းရိုးကာရန် ကျန်ရှိနေပါသဖြင့် ကျောင်းဝင်း အတွင်းရှိ ပစ္စည်းများလုံခြုံရေး၊ ကျောင်းဆောင်များ၏ လုံခြုံရေးအတွက် စိုးရိမ်ဖွယ်ရာဖြစ်နေပါသဖြင့် ကျန်ရှိနေသော ပေ(၁၇၀၀)ကို ယခုဘဏ္ဍာရေးနှစ်တွင် ခြံစည်းရိုးကာပေးရန် အစီအစဉ် ရှိ/မရှိဆိုတဲ့ မေးခွန်းနဲ့စပ်လျဉ်းပြီး ဖြေကြားတင်ပြမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ကျွန်တော်တို့ ပညာရေးဝန်ကြီးဌာနအနေနဲ့ မွန်ပြည်နယ်၊ ကျိုက်ထိုမြို့ အမှတ်(၂)အခြေခံ ပညာအထက်တန်းကျောင်း၌ ခြံစည်းရိုးအရှည် ပေ(၁၇၀၀)ကျော်ရှိသည့်အနက် ခွဲဝေရရှိသည့်ရန်ပုံငွေ အနေအထားအရ ပေ(၈၉၀)ကို Chain Link စတင်ကာရံရန် ယခု ၂၀၁၈-၂၀၁၉ ဘဏ္ဍာရေးနှစ်တွင် သာမန်အသုံးစရိတ် ရန်ပုံငွေခေါင်းစဉ်အောက်မှ ငွေကျပ်(၆.၇၆၄)သန်းအား ခွဲဝေချပေးခဲ့ပြီး ယခုအခါ လုပ်ငန်းများ စတင်ဆောင်ရွက်နေပြီဖြစ်ပါကြောင်း ရိုသေစွာ တင်ပြအပ်ပါတယ်။ ဆက်လက်ပြီး ကျွန်တော့်အနေနဲ့ ရခိုင်ပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ်ကြီး ဒေါ်ထုမေ ၏ မေးခွန်းဖြစ်သော ရခိုင်ပြည်နယ်၊ တောင်ကုတ်ဒီဂရီ ကောလိပ်ကို တက္ကသိုလ်အဆင့်သို့ တိုးမြှင့်သင်ကြားခွင့်ကို ၂၀၁၈-၂၀၁၉ ပညာသင်နှစ်တွင် လိုအပ် သည်များအား အပြီးသတ် ဆောင်ရွက်ပေးပြီး ဖွင့်လှစ်ပေးပါရန် အစီအစဉ် ရှိ/မရှိဆိုတဲ့ မေးခွန်းနဲ့ စပ်လျဉ်းပြီး ဖြေကြားတင်ပြပါမယ်။ ကျွန်တော်တို့ ရခိုင်ပြည်နယ်ရှိ ကျောက်ဖြူနှင့် သံတွဲခရိုင်မှ ဒေသခံများအတွက် ပညာ သင်ကြားရေး လွယ်ကူအဆင်ပြေစေရန် ရည်ရွယ်ချက်ဖြင့် တောင်ကုတ်ကောလိပ်ကို ၂၃-၁၂-၂၀၁၂ ရက်နေ့တွင် စတင်ဖွင့်လှစ်ခဲ့ပြီး ကိုယ်စားလှယ်တော်ကြီးတင်ပြသကဲ့သို့ ၁၁-၁၀-၂၀၁၆ ရက်နေ့မှာ ဒီဂရီကောလိပ်အဖြစ် အဆင့်တိုးမြှင့်ပေးခဲ့ပါတယ်။ လက်ရှိ တောင်ကုတ်ဒီဂရီကောလိပ်မှာ ဘွဲ့ကြို သင်တန်း၊ ဂုဏ်ထူးတန်း၊ မဟာအရည်အချင်းစစ် နေ့သင်တန်းတွင် တက်ရောက်နေသူ ကျောင်းသား၊ ကျောင်းသူ (၁၈၅၆)ဦးနဲ့ အဝေးသင်ပညာရေးတွင် ကျောင်းသား၊ ကျောင်းသူ (၆၉၄၈)ဦး၊ စုစုပေါင်း (၈၈၀၄)ဦးတို့ဖြင့် ပညာသင်ကြားနေပါကြောင်း တင်ပြအပ်ပါတယ်။ တောင်ကုတ်ဒီဂရီကောလိပ်မှာ ဆရာ၊ ဆရာမများအနေဖြင့် သင်ကြားရေးဘာသာရပ်(၁၂)ခု အတွက် ခွင့်ပြု ဆရာ၊ ဆရာမ (၃၁၅) ဦးအနက် (၁၁၈)ဦး ခန့်ထားပြီး စီမံခန့်ခွဲရေးဝန်ထမ်း (၉၀)ဦး ခန့်ထားပြီးဖြစ်ပါတယ်။ တက္ကသိုလ်အဆင့်တိုးမြှင့်မည်ဆိုပါက ဘွဲ့ကြို တန်း၊ ဂုဏ်ထူးတန်း၊ မဟာ အရည်အချင်းစစ် သင်တန်းများအပြင် ဒီပလိုမာသင်တန်း M.Phil နှင့် မဟာဘွဲ့သင်တန်းများပါ သင်ကြားပို့ချမှာဖြစ်ပါတယ်။ တိုးမြှင့်လာမည့် ကျောင်းသားဦးရေနှင့် သင်တန်းများအတွက် ဆရာ၊ ဆရာမအင်အား၊ ဝန်ထမ်းအင်အားများ ထပ်မံဖြည့်ဆည်းပေးရန် လိုအပ်ချက်များရှိပါတယ်။ အဆိုပါ လိုအပ်ချက်များကို ဘဏ္ဍာရေးနှစ်အလိုက် ဖြည့်ဆည်းဆောင်ရွက်နိုင်ရန်အတွက် ပြီးခဲ့တဲ့ (၅)နှစ်တာ ကာလအတွင်းကပဲ ကျောင်းသား၊ ဆရာ၊ သုတေသနဆောင်ရွက်မှု အခြေအနေ၊ နေ့သင်တန်း၊ အဝေးသင် သင်တန်း၊ ဘွဲ့ကြို၊ ဂုဏ်ထူးတန်း၊ သုတေသနဆိုင်ရာများ၊ ဆရာ၊ ဆရာမ လုံလောက်မှု အခြေအနေ၊ စာသင်ခန်းလုံလောက်မှု အခြေအနေ၊ သင်ထောက်ကူပစ္စည်းအခြေအနေ၊ စာကြည့်တိုက် အခြေအနေ၊ ကျောင်းသား၊ ကျောင်းသူ အိပ်ဆောင်အခြေအနေ လိုအပ်ချက်များကို အဆင့်လိုက် ဖြည့်ဆည်း ဆောင်ရွက်ပေးလျက်ရှိပါကြောင်း တင်ပြအပ်ပါတယ်။ ဆက်လက်ပြီး ကျွန်တော့်အနေနဲ့ ချင်းပြည်နယ် မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ်ကြီး ဦးမျိုးထပ်(ခ)ဆလိုင်းထိုက် ၏ မေးခွန်းဖြစ်သော ချင်းပြည်နယ်၊ ပလက်ဝမြို့နယ်၊ ကန်တောင်ကျေးရွာနှင့် ခဝဲကျေးရွာတို့ရှိ အခြေခံပညာအလယ်တန်းကျောင်းတို့ကို အခြေခံပညာအထက်တန်းကျောင်း(ခွဲ)များအဖြစ် ၂၀၁၉-၂၀၂၀ ပညာသင်နှစ်တွင် အဆင့်မြှင့်တင် ပေးရန် အစီအစဉ် ရှိ/မရှိ ဆိုတဲ့ မေးခွန်းနဲ့ စပ်လျဉ်းပြီးတော့ ဖြေကြားတင်ပြသွားမှာ ဖြစ်ပါတယ်။ ရိုသေလေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်ကြီးများခင်ဗျား။ ကျွန်တော်တို့ ပြီးခဲ့တဲ့နှစ်က ကျောင်းတွေ အဆင့်တိုးမြှင့်ရာမှာ ကိုယ်စားလှယ်ကြီးရဲ့ မဲဆန္ဒနယ် ပလက်ဝမြို့နယ်မှာ အခြေခံပညာမူလတန်းကျောင်း(ခွဲ)ပေါင်း (၈)ကျောင်း၊ အခြေခံပညာမူလတန်းကျောင်းပေါင်း (၂၄)ကျောင်း၊ အခြေခံပညာမူလတန်းလွန်ကျောင်း (၁၀)ကျောင်း၊ အခြေခံပညာအလယ်တန်းကျောင်း(ခွဲ) (၁၄)ကျောင်း၊ အခြေခံပညာအလယ်တန်းကျောင်း ပေါင်း(၁၂) ကျောင်း၊ အခြေခံပညာအထက်တန်းကျောင်း(ခွဲ)(၄)ကျောင်း၊ စုစုပေါင်း အခြေခံပညာကျောင်းပေါင်း (၇၂)ကျောင်း တိုးမြှင့်ဆောင်ရွက်ပေးခဲ့ပါကြောင်း ဦးစွာတင်ပြအပ်ပါတယ်။ ကိုယ်စားလှယ်တော်ကြီး တင်ပြတဲ့ ချင်းပြည်နယ်၊ ပလက်ဝမြို့နယ်၊ ကန်တောင် အခြေခံပညာ အလယ်တန်းကျောင်းတွင် အလယ်တန်းအဆင့်သင် ကျောင်းသား၊ ကျောင်းသူအနေနဲ့ (၆၄)ဦးပဲ ရှိပါတယ်။ ဒါပေမဲ့ အနီးဆုံး အထက်တန်းအဆင့်သင်ကျောင်းဖြစ်တဲ့ ဆမီးအခြေခံပညာအထက်တန်း ကျောင်းနဲ့ (၅၂)မိုင်၊ ခဝဲအခြေခံပညာအလယ်တန်းကျောင်းတွင် အလယ်တန်းအဆင့် ကျောင်းသား၊ ကျောင်းသူ(၁၁၄)ဦး ရှိသော်လည်း အနီးဆုံး အထက်တန်းအဆင့်သင်ကျောင်းဖြစ်သော ပလက်ဝ အမှတ်(၂) အခြေခံပညာအထက်တန်းကျောင်းနှင့် (၁၂)မိုင်ခန့် အသီးသီးကွာဝေးနေပါကြောင်း စိစစ် တွေ့ရှိရပါတယ်။ ဒါကြောင့်မို့လို့ လမ်းပန်းဆက်သွယ်ရေး ခက်ခဲတဲ့အတွက် ကျောင်းသားဦးရေ မပြည့်မီစေကာမူ ၂၀၁၉-၂၀၂၀ ပညာသင်နှစ် ကျောင်းအဆင့်တိုးမြှင့်ခြင်းများ ဆောင်ရွက်ချိန်မှာ အခြေခံပညာအထက်တန်းကျောင်း(ခွဲ)များအဖြစ် အဆင့်တိုးမြှင့်ပေးနိုင်ရေး စိစစ်ဆောင်ရွက်ပေးမည် ဖြစ်ပါကြောင်း ရိုသေစွာတင်ပြအပ်ပါတယ်။ နောက်ဆုံးမေးခွန်းအနေနဲ့ ချင်းပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ်ကြီး ဦးရန်အောရ် ၏ မေးခွန်းဖြစ်သော ချင်းပြည်နယ် ဟားခါးမြို့နယ်၊ လုံသာရ် (Lungtar) ကျေးရွာရှိ အခြေခံပညာအလယ်တန်းကျောင်း(ခွဲ)အား အခြေခံပညာအလယ်တန်းကျောင်းအဖြစ် အဆင့် တိုးမြှင့်ပေးရန် အစီအစဉ် ရှိ/မရှိ ဆိုတဲ့ မေးခွန်းနဲ့ စပ်လျဉ်းပြီး ဖြေကြားတင်ပြပါမယ်။ ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် ကြီးများခင်ဗျား။ ကျွန်တော်တို့ ပြီးခဲ့တဲ့နှစ်က ကိုယ်စားလှယ်ကြီးရဲ့ မဲဆန္ဒနယ် ချင်းပြည်နယ် ဟားခါး မြို့နယ်မှာ အခြေခံပညာမူလတန်းကျောင်း(ခွဲ) (၁)ကျောင်း၊ အခြေခံပညာမူလတန်းလွန် ကျောင်း(၁) ကျောင်း၊ အခြေခံပညာအလယ်တန်းကျောင်း(ခွဲ) (၃)ကျောင်း၊ အခြေခံပညာအလယ်တန်းကျောင်း ပေါင်း(၈)ကျောင်း၊ အခြေခံပညာအထက်တန်းကျောင်း(ခွဲ) (၁)ကျောင်း၊ အခြေခံပညာအထက်တန်း ကျောင်း(၁)ကျောင်း စုစုပေါင်း အခြေခံပညာကျောင်းပေါင်း(၁၅)ကျောင်း အဆင့်မြှင့်တင်ပေးခဲ့ပါ ကြောင်း တင်ပြအပ်ပါတယ်။ ကိုယ်စားလှယ်တော်ကြီး တင်ပြတဲ့ ချင်းပြည်နယ် ဟားခါးမြို့နယ်မှာ ကျွန်တော်တို့ ပညာရေးဝန်ကြီးဌာနရဲ့ အမည် စာရင်းအမှန်ဖြစ်တဲ့ လုံသာရ် (Lungtar) အခြေခံပညာ အလယ်တန်းကျောင်း(ခွဲ)မှာ အလယ်တန်းအဆင့်သင် ကျောင်းသား၊ ကျောင်းသူက(၆၂)ဦးပဲ ရှိပါတယ်။ သို့သော် အနီးဆုံး အလယ်တန်းအဆင့်သင်ကျောင်းဖြစ်တဲ့ ဆူရ်ခါးအခြေခံပညာအထက်တန်း ကျောင်း(ခွဲ)နဲ့ (၁၅)မိုင်ခန့် ကွာဝေးကြောင်း စိစစ်တွေ့ရှိရပါတယ်။ သို့ဖြစ်ပါ၍ ဟားခါးမြို့နယ် လုံသာရ်အခြေခံပညာအလယ်တန်းကျောင်း(ခွဲ)မှာ သတ်မှတ်ဦးရေ ပြည့်မီခြင်း မရှိစေကာမူ လမ်းပန်း ဆက်သွယ်ရေး အလွန်ခက်ခဲတဲ့အတွက် လာမည့် ၂၀၁၉-၂၀၂၀ ပညာသင်နှစ်အတွက် ကျောင်းအဆင့် တိုးမြှင့်ခြင်းများ ဆောင်ရွက်ချိန်တွင် အခြေခံပညာအလယ်တန်းကျောင်းအဖြစ် အဆင့်တိုးမြှင့်ပေးနိုင်ရေး ဆောင်ရွက်ပေးမည် ဖြစ်ပါကြောင်း ရိုသေစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>မေးခွန်းလာရောက် ဖြေကြားပေးတဲ့ ပညာရေးဝန်ကြီးဌာန၊ ဒုတိယဝန်ကြီး မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
</section>
<section value = 'Bill'>	
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က အလုပ်သမားရေးရာ အငြင်းပွားမှု ဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြား ရှင်းလင်းခြင်း</title>
<speech type='speaker'>အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်သမားရေးရာ အငြင်း ပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်း ကော်မတီ၏ အစီရင်ခံစာကို ကော်မတီက ပြန်လည်ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id='1290'>ဒေါ်လှဌေး(ခ)ဒေါ်အုန်းကြည် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ လေ့လာရေးအဖြစ် တက်ရောက်လာကြသော ဧည့်သည်တော်များနှင့် လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်းဆက် ဂါရဝပြုပါတယ်ရှင်။ ကျွန်မကတော့ မန္တလေးတိုင်းဒေသကြီး မဲဆန္ဒနယ်အမှတ်(၄)က အမျိုးသား လွှတ်တော်ကိုယ်စားလှယ် ဒေါ်လှဌေး(ခ)ဒေါ်အုန်းကြည် ဖြစ်ပါတယ်ရှင်။ အမျိုးသားလွှတ်တော် ဥပဒေကြမ်းကော်မတီရဲ့ တာဝန်ပေးချက်အရ အလုပ်သမားရေးရာ အငြင်းပွားမှုဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ် စိစစ်တင်ပြခြင်း အစီရင်ခံစာကို ဖတ်ကြား တင်သွင်းသွားမှာ ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီ၏ အလုပ်သမားရေးရာ အငြင်းပွားမှု ဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ-၁)၁/၂၀၁၈ -၆၉၀ ရက်စွဲ၊ ၂၀၁၈ ခုနှစ် ၊ ဒီဇင်ဘာလ ၁၂ ရက် ၁။ ပြည်သူ့လွှတ်တော်က အလုပ်သမားရေးရာ အငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်တဲ့ ဥပဒေကြမ်းကို ၁၂-၉-၂၀၁၈ ရက်နေ့တွင် ပြင်ဆင်ချက်များဖြင့် အတည်ပြုပြီး အမျိုးသား လွှတ်တော်ကို ပြန်လည်ပေးပို့လာပါတယ်။ ဒီဥပဒေကြမ်းနှင့် စပ်လျဉ်းပြီးတော့ အမျိုးသားလွှတ်တော် ကိုယ်စားလှယ် ဒေါ်အိအိပြီး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)၊ ဒေါက်တာခင်မကြီး၊ ကချင်ပြည်နယ် မဲဆန္ဒနယ်အမှတ်(၈)၊ ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)၊ ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)၊ ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)၊ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)တို့က ၂၇-၁၁-၂၀၁၈ ရက်နေ့နှင့် ၂၈-၁၁-၂၀၁၈ ရက်နေ့တို့မှာ အကြံပြု ဆွေးနွေးခဲ့ကြပါတယ်။ အမျိုးသားလွှတ်တော်၊ ဥပဒေကြမ်းကော်မတီသည် အကြံပြု ဆွေးနွေးခဲ့သည့် အမျိုးသားလွှတ်တော်ကိုယ်စားလှယ်များ၊ အမျိုးသားလွှတ်တော် ပြည်တွင်းပြည်ပ အလုပ်သမားဆိုင်ရာကော်မတီ၊ ပြည်သူ့လွှတ်တော် တောင်သူ လယ်သမားနှင့် အလုပ်သမားရေးရာကော်မတီ၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့ အင်အားဝန်ကြီးဌာန၊ ပြည်ထောင်စုရှေ့နေချုပ်ရုံး၊ ပြည်ထောင်စုလွှတ်တော် ဥပဒေရေးရာနှင့် အထူး ကိစ္စရပ်များ လေ့လာဆန်းစစ်သုံးသပ်ရေးကော်မရှင်မှ ပညာရှင်တို့နှင့် ၅-၁၂-၂၀၁၈ ရက်နေ့တွင် တွေ့ဆုံညှိနှိုင်း ဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော် ဥပဒေကြမ်းကော်မတီသည် အလုပ်သမားရေးရာ အငြင်းပွားမှုဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းကို လေ့လာစိစစ်ရာတွင် (က) ပြည်သူ့လွှတ်တော်က အတည်ပြုထားသည့် ဥပဒေကြမ်းတွင် ပါရှိသော အငြင်းပွားမှုကို အခွင့်အရေးဆိုင်ရာ အငြင်းပွားမှုနှင့် အကျိုးစီးပွားဆိုင်ရာ အငြင်းပွားမှုဟု အဓိပ္ပာယ် ဖွင့်ဆိုချက်အား ရှင်းလင်းတိကျကျစ်လျစ်မှုရှိစေရန်အတွက် ခွဲခြားအတည်ပြုခဲ့ပါတယ်။ ပြစ်မှုပြစ်ဒဏ်ဆိုင်ရာ ပြဋ္ဌာန်းချက်များတွင် ထောင်ဒဏ်ထည့်သွင်းရန် သင့်လျော်မှု မရှိသည့်အတွက် ပြည်သူ့လွှတ်တော်က အတည်ပြု သည့် ဥပဒေကြမ်း အပိုဒ် ၃ရ တွင် ဖော်ပြထားသော ပုဒ်မ ၄၆၊ အပိုဒ် ၃၉ တွင် ဖော်ပြထားသော ပုဒ်မ ၄ရ ၊ အပိုဒ် ၄၀ တွင် ဖော်ပြထားသော ပုဒ်မ ၄၈၊ အပိုဒ် ၄၁ တွင် ဖော်ပြထားသော ပုဒ်မ ၄၈-က တို့ကို အောက်ပါအတိုင်း အသီးသီးအစားထိုးပြင်ဆင်သင့်ကြောင်း လေ့လာတွေ့ရှိရပါသည်။ မည်သူမဆို ပုဒ်မ ၃၈၊ ၃၈-က၊ ၃၉၊ ၃၉-က နှင့် ၄၅-က တို့ပါ တားမြစ်ချက် တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို ငွေဒဏ်အနည်းဆုံးကျပ်ငါးသိန်း ချမှတ်ရမည်။ မည်သူမဆို ပုဒ်မ ၄၁ နှင့် ၄၂ တို့ပါ တားမြစ်ချက်တစ်ရပ်ရပ်ကို ဖောက်ဖျက် ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို ငွေဒဏ်အနည်းဆုံး ကျပ် တစ်ဆယ်သိန်း ချမှတ်ရမည်။ မည်သူမဆို ပုဒ်မ ၄၀၊ ၄၄ နှင့် ၄၅ တို့ပါ တားမြစ်ချက်တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို ငွေဒဏ် အနည်းဆုံး ကျပ်သိန်း နှစ်ဆယ် ချမှတ်ရမည်။ ၄၈-က ပုဒ်မ ၃ရ ပါလိုက်နာဆောင်ရွက်ရန် ပျက်ကွက်သူ မည်သူမဆို ပုဒ်မ ၄၃ နှင့် ပုဒ်မ ၄၃-က တို့ပါ တားမြစ်ချက်ကို ဖောက်ဖျက်ကျူးလွန်ကြောင်း ပြစ်မှု ထင်ရှားစီရင်ခြင်းခံရလျှင် ထိုသူကို ငွေဒဏ်အနည်းဆုံး ကျပ်သိန်း တစ်ရာ ချမှတ်ရမည့်အပြင် အလုပ်သမားရရန်ရှိသည့်ငွေကြေး အကျိုးခံစားခွင့်များကို အလုပ်သမားအားပေးချေရန် အမိန့်ချမှတ်ရမည်။ (ဂ) ပြည်သူ့လွှတ်တော်၏ အတည်ပြု ထားသည့် အပိုဒ် ၂၊ အပိုဒ်ခွဲ(က)၊ (ခ)၊ (ဂ)၊ (ဇ)၊ (ဈ)၊ (ည)၊ အပိုဒ် ၃၊ အပိုဒ် (က)၊ (ဂ)၊ အပိုဒ် ၈၊ အပိုဒ် ၁၀၊ အပိုဒ် ၁၁၊ အပိုဒ် ၁၂။ အပိုဒ် ၁၃ တွင်ဖော်ပြထားသော ပုဒ်မ ၁၆(က)၊(ခ)၊ (ဂ)၊ (ဃ)၊(င) အပိုဒ် ၁၅ တွင် ဖော်ပြထားသော ပုဒ်မ ၁၉၊ ပုဒ်မခွဲ(ခ)(ဂ)၊ အပိုဒ် ၂၀၊ အပိုဒ် ၂၁၊ အပိုဒ် ၂၂၊ အပိုဒ် ၂၄၊ အပိုဒ် ၂၈၊ အပိုဒ် ၃၁၊ အပိုဒ် ၃၂၊ အပိုဒ် ၃၃၊ အပိုဒ် ၃၄၊ အပိုဒ် ၃၅၊ အပိုဒ် ၃၈၊ အပိုဒ် ၄၂ တွင် ဖော်ပြထားသော ပုဒ်မ ၄၉-က၊ အပိုဒ် ၄၃ တို့ကို အမျိုးသားလွှတ်တော်၏ အတည်ပြုချက်အတိုင်း ပြန်လည်ထားရှိသင့်ကြောင်း လေ့လာတွေ့ရှိရပါသည်။ (ဃ) ပြည်သူ့လွှတ်တော်က ပယ်ဖျက်ထားသည့် အမျိုးသားလွှတ်တော်၏ မူလအတည်ပြုချက် အပိုဒ် ၂၊ အပိုဒ်ခွဲ (ဈ)၊ အပိုဒ် ၁၀ တွင်ဖော်ပြထားသော ပုဒ်မ ၁၂-က၊ အပိုဒ် ၁၃ တွင်ဖော်ပြထားသော ပုဒ်မ ၁၆၊ ပုဒ်မခွဲ (ခ)၊ အပိုဒ် ၁၅ တွင်ဖော်ပြထားသော ပုဒ်မ ၁၉၊ ပုဒ်မခွဲ (ဃ)၊ အပိုဒ် ၄၁ တွင် ဖော်ပြထားသော ပုဒ်မ ၄၉-ခ တို့ကို အမျိုးသား လွှတ်တော်၏ အတည်ပြုချက်အတိုင်း ပြန်လည်ထားရှိရန်လည်းကောင်း၊ ပြည်သူ့ လွှတ်တော်က အသစ်ဖြည့်စွက်ထားသည့် အပိုဒ် ရ ၊ ပုဒ်မ ၉ ကို ပယ်ဖျက်သင့် ပါကြောင်း လေ့လာတွေ့ရှိရပါသည်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ် အကြံပြု ဆွေးနွေးခဲ့သည့် အမျိုးသားလွှတ်တော်ကိုယ်စားလှယ်များ၊ သက်ဆိုင်ရာကော်မတီများ၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုရှေ့နေချုပ်ရုံး၊ ပြည်ထောင်စု လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်မှ ပညာရှင် တို့နှင့် အသေးစိတ်ညှိနှိုင်းဆွေးနွေးခဲ့ပြီး ဖြစ်ပါသဖြင့် အမျိုးသားလွှတ်တော်၊ ဥပဒေကြမ်းကော်မတီ၏ ထပ်မံပြင်ဆင်ချက်များကို အတည်ပြု သင့်ပါကြောင်းနှင့် ဤဥပဒေကြမ်း၏ ကျန်အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်း ဆက်လက်အတည်ပြု သင့်ပါကြောင်း အစီရင်ခံ တင်ပြ အပ်ပါသည်။ လွှတ်တော်နှစ်ရပ် သဘောကွဲလွဲချက်များကိုလည်း ပြည်ထောင်စုလွှတ်တော်၏ အဆုံးအဖြတ် ခံယူဆောင်ရွက်သင့်ပါကြောင်း တစ်ပါတည်းတင်ပြအပ်ပါသည်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့ လွှတ်တော်က ပြင်ဆင်ချက်ဖြင့် ပြန်လည်ပေးပို့ လာသော အလုပ်သမားရေးရာ အငြင်းပွားမှု ဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော အလုပ်သမားရေးရာ အငြင်းပွားမှု ဖြေရှင်းရေး ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက် ဖြင့် အတည်ပြုပြီး အမျိုးသားလွှတ်တော်သို့ ပြန်လည်ပေးပို့လာပါတယ်။ ပြည်သူ့လွှတ်တော်၏ ပြင်ဆင်ချက်များအနက် အဆုံးအဖြတ် ရယူလိုသည့် ဥပဒေကြမ်းပါ အပိုဒ်၊ အပိုဒ်ခွဲများကို ဥပဒေကြမ်း ကော်မတီက တစ်ပိုဒ်ချင်းစီအလိုက် တင်ပြဖို့ ဖြစ်ပါတယ်။</speech>
<speech><mp id='136'>ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ အမျိုးသား လွှတ်တော်ဥပဒေကြမ်းကော်မတီရဲ့ ပြင်ဆင်ချက်များကို ကော်မတီရဲ့ အတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုး က တင်ပြသွားမှာ ဖြစ်ပါတယ်။ ပထမဦးဆုံး တင်ပြမယ့် ပြင်ဆင်ချက်တွေကတော့ ဥပဒေကြမ်းရဲ့ အပိုဒ် ၃ရ မှာ ဖော်ပြထားတဲ့ မူလဥပဒေ ပုဒ်မ ၄၆၊ အပိုဒ် ၃၉ မှာ ဖော်ပြ ထားတဲ့ မူလဥပဒေ ပုဒ်မ ၄၇၊ အပိုဒ် ၄၀ မှာ ဖော်ပြထားတဲ့ မူလဥပဒေ ပုဒ်မ ၄၈ နဲ့ အပိုဒ် ၄၁ မှာ ဖော်ပြထားတဲ့ မူလဥပဒေ ပုဒ်မ ၄၈ - က တို့ ဖြစ်ပါတယ်။ ကျွန်တော်တို့ အမျိုးသားလွှတ်တော်က ပထမ အတည်ပြုခဲ့စဉ်တုန်းက ဒီပြစ်ဒဏ်ပြဋ္ဌာန်းချက်တွေမှာ ထောင်ဒဏ်တွေကို ထည့်သွင်းပြီးတော့ ပြဋ္ဌာန်းခဲ့ပါတယ်။ အလုပ်ရှင်၊ အလုပ်သမား အငြင်းပွားမှုကို ဖြေရှင်းတဲ့အခါမှာ Triple Type လို့ ခေါ်တဲ့ ပြည်ထောင်စုအစိုးရအဖွဲ့က တာဝန်ခံဝန်ကြီးဌာနရယ်၊ အလုပ်ရှင်ရယ်၊ အလုပ်သမားတွေရယ် ပြေလည်အောင် ညှိနှိုင်းတဲ့အခါမှာ ထောင်ဒဏ်ချမှတ် ဆောင်ရွက်ဖို့ မသင့်ပါဘူး။ ငွေဒဏ်သာ ကျင့်သုံး ဆောင်ရွက်သင့်တဲ့အတွက်ကြောင့်မို့လို့ တင်ပြပါ အပိုဒ်တွေမှာ ပါရှိတဲ့ ထောင်ဒဏ်များကို ပယ်ဖျက်ပြီးတော့ ငွေဒဏ်ပြင်ဆင်ချက်များအတိုင်းသာ အမျိုးသားလွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီပြင်ဆင်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၃ရ တွင် ဖော်ပြထားသော ပုဒ်မ ၄၆၊ အပိုဒ် ၃၉ တွင် ဖော်ပြထားသော ပုဒ်မ ၄၇၊ အပိုဒ် ၄၀ တွင် ဖော်ပြထားသော ပုဒ်မ ၄၈၊ အပိုဒ် ၄၁ တွင် ဖော်ပြထားသော ပုဒ်မ ၄၈ - က သည် ဤဥပဒေကြမ်း၏ အစိတ်အပိုင်းဖြစ်သည်။</speech>
ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ။ ။ဥက္ကဋ္ဌကြီးခင်ဗျား။ ဆက်လက်ပြီးတော့ တင်ပြမှာကတော့ ပြည်သူ့လွှတ်တော်က အတည်ပြုထားတဲ့ ဥပဒေကြမ်းရဲ့ အပိုဒ် ရ ဖြစ်ပါတယ်။ အပိုဒ် ရ မှာ ဖော်ပြထားတာကတော့ ဥပဒေရဲ့ ပုဒ်မ ၉ ဖြစ်ပါတယ်။ ဒီမှာ ဥပဒေပုဒ်မ ၆ ဒါမှမဟုတ် ရ အရ ဆွေးနွေးညှိနှိုင်းရာမှာ ပြေငြိမ်းမှု မရရှိရင် အလုပ်ရှင်နဲ့ အလုပ်သမားတွေ စုပေါင်း သဘောတူညီချက် စာချုပ် ချုပ်ဆိုဖို့ ဖြစ်ပါတယ်။ ဒီစုပေါင်းသဘောတူညီချက် စာချုပ် ချုပ်ဆိုခြင်းက လည်း ဥပဒေပြဋ္ဌာန်းချက်များကို ကျော်လွန်နေတဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြု ချက်ကို လိုအပ်ခြင်း မရှိတဲ့အတွက်ကြောင့်မို့လို့ အမျိုးသားလွှတ်တော်က ပယ်ဖျက်ပေးနိုင်ပါရန် တင်ပြအပ်ပါတယ်ခင်ဗျား။
<speech type='speaker'>ဒီ ပယ်ဖျက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပယ်ဖျက်ချက် အတည်ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီး ခင်ဗျား။ ဆက်လက်ပြီးတော့ ပြည်သူ့လွှတ်တော်က အတည်ပြုထားတဲ့ ဥပဒေကြမ်းရဲ့ အချို့သော အပိုဒ်၊ အပိုဒ်ခွဲတွေကိုတော့ အမျိုးသားလွှတ်တော်ရဲ့ မူလအတည်ပြုချက်အတိုင်း ဆက်လက်ထားရှိဖို့ တင်ပြသွားမှာ ဖြစ်ပါတယ်။ တင်ပြလိုတဲ့ အပိုဒ်၊ အပိုဒ်ခွဲများကတော့ အပိုဒ် ၂၊ အပိုဒ်ခွဲ(က)(ခ)(ဂ)(ဇ)(ဈ (ည)၊ အပိုဒ် ၃ အပိုဒ်ခွဲ(က)နဲ့ (ဂ)၊ အပိုဒ် ၈၊ အပိုဒ် ၁၀၊ အပိုဒ် ၁၁၊ အပိုဒ်၁၂၊ အပိုဒ် ၁၃ မှာ ဖော်ပြထားတဲ့ ဥပဒေပုဒ်မ ၁၆(က) မှ (င) အထိ၊ အပိုဒ်၁၅ မှာ ဖော်ပြထားတဲ့ ဥပဒေပုဒ်မ ၁၉ အပိုဒ်ခွဲ(ခ)နဲ့(ဂ)၊ အပိုဒ် ၂၀၊ အပိုဒ် ၂၁၊ အပိုဒ် ၂၂၊ အပိုဒ် ၂၄၊ အပိုဒ် ၂၈၊ အပိုဒ် ၃၁၊ အပိုဒ် ၃၂၊ အပိုဒ် ၃၃၊ အပိုဒ် ၃၄၊ အပိုဒ် ၃၅၊ အပိုဒ် ၃၈၊ အပိုဒ် ၄၂ မှာ ဖော်ပြထားတဲ့ ပုဒ်မ ၄၉-က ဖြစ်ပါတယ်။ အပိုဒ် ၄၃ ကိုလည်း မူလအတိုင်း ပြန်လည် ထားရှိပေးဖို့ တင်ပြအပ်ပါတယ်။ ပြည်သူ့လွှတ်တော်က ပယ်ဖျက်ထားတဲ့ အမျိုးသားလွှတ်တော်ရဲ့ မူလ အတည်ပြုချက်အနေနဲ့ကတော့ အပိုဒ် ၂ အပိုဒ်ခွဲ(ဈ) ဖြစ်ပါတယ်။ အပိုဒ် ၁၀ မှာ ဖော်ပြထားတဲ့ ပုဒ်မ ၁၂-က ဖြစ်ပါတယ်။ အပိုဒ် ၁၃ မှာ ဖော်ပြထားတဲ့ ဥပဒေပုဒ်မ ၁၆(ခ) ဖြစ်ပါတယ်။ နောက်တစ်ချက် ကတော့ အပိုဒ် ၁၅ မှာ ဖော်ပြထားတဲ့ ဥပဒေပုဒ်မ ၁၉ ပုဒ်မခွဲ(ဃ) ဖြစ်ပါတယ်။ အပိုဒ် ၄၁ မှာ ဖော်ပြ ထားတဲ့ ဥပဒေပုဒ်မ ၄၉-ခ တို့ ဖြစ်ပါတယ်။ ဒီတင်ပြချက်များ အားလုံးကိုတော့ အမျိုးသားလွှတ်တော်ရဲ့ မူလအတည်ပြုချက်အတိုင်း အမျိုးသားလွှတ်တော်မှ ဆက်လက်အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီတင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီး ခင်ဗျား။ ဆက်လက်ပြီးတော့ ကျွန်တော်တို့ ဒီနေ့ အမျိုးသားလွှတ်တော်ကြီးကနေပြီးတော့ ထပ်မံ ပြင်ဆင်ချက်များနဲ့ အတည်ပြု လိုက်တဲ့ အပိုဒ်၊ အပိုဒ်ခွဲများမှ အပဖြစ်တဲ့ ကျန်ရှိတဲ့ အပိုဒ်၊ အပိုဒ်ခွဲများ ကိုတော့ ပြည်သူ့လွှတ်တော်ရဲ့ အတည်ပြုချက်များအတိုင်း အမျိုးသားလွှတ်တော်က ဆက်လက် အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီတင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက် အတည်ဖြစ်သည်။</speech>
<title>ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ အမျိုးသားလွှတ်တော်နှင့် ပြည်သူ့လွှတ်တော်တို့ သဘောကွဲလွဲသည့်အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော်ကိုယ်စားလှယ်တစ်ဦးက အဆိုတင်သွင်းခြင်း</title>
<speech type='speaker'>အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်တွင် ပြန်လည်ဆွေးနွေးရာ၌ ပြည်သူ့လွှတ်တော်၏ ပြင်ဆင်ချက်ကို လွှတ်တော်က သဘောမတူကြောင်း တွေ့ရှိရသည့်အတွက် လွှတ်တော်ကိုယ်စားလှယ်တစ်ဦးက ထိုသို့ သဘောကွဲလွဲ ခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၁၉၇၊ နည်းဥပဒေခွဲ(က)အရ အဆို တင်သွင်းရန် ဖြစ်ပါတယ်။</speech>
<speech><mp id='1324'>ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပြည်သူ့လွှတ်တော်က ပြင်ဆင်ချက်နဲ့ ပေးပို့လာသော အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် ပတ်သက်၍ အမျိုးသားလွှတ်တော်နှင့် ပြည်သူ့လွှတ်တော် သဘောကွဲလွဲတဲ့အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန်အတွက် ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉ရအရ ပြည်ထောင်စုလွှတ်တော်တွင် ဆက်လက်ဆွေးနွေးရန် ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ကျွန်တော် ဦးကျော်ထွေး က အဆို တင်သွင်းအပ်ပါတယ်ခင်ဗျား။</speech>
<title>အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ဥက္ကဋ္ဌက ကြေညာခြင်း</title>
<speech type='speaker'>အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်များကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ကြေညာပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ ရပ်နားကြောင်းနှင့် (၁၅)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type='speaker'>အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၅)ရက်မြောက်နေ့ကို ၂၀၁၈ ခုနှစ်၊ ဒီဇင်ဘာလ ၁ရ ရက် (တနင်္လာနေ့) နံနက် ၁၀းဝဝ နာရီဆက်လက်ကျင်းပမည် ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ကို ၁၁၀၂ နာရီ ရပ်နားပါသည်။</speech></postface>
</transcript>
</doc>
 
