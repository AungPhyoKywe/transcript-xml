<doc>
<docinfo>
<docno>02-13-05.xml</docno>
<pdf>02-13-05.pdf</pdf>
<term value="02">ဒုတိယအကြိမ်</term>
<session value="13" />
<sittingday value="05" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့မှတ်တမ်း</title>
<date>၁၃၈၁ ခုနှစ်၊ ဝါဆိုလပြည့်ကျော် ၁၃ ရက် (၂၀၁၉ ခုနှစ်၊ ဇူလိုင်လ ၂၉ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့ အစီအစဉ်ကို ၁၀:ဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျာ။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ ပဉ္စမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၆.၆၁) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေးအထမြောက်ကြောင်းနဲ့ အစည်းအဝေးစတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေးရဲ့ ပဉ္စမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေ ထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1308">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့ ၂၉ - ရ - ၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာ က ခွင့်ပန်ကြားသွားမှာဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါက်တာစိုင်းဆိုင်ကျောက်ဆမ်၊ ရှမ်းပြည်နယ် မဲဆန္ဒနယ်အမှတ်(၆)၊ ပြည်သူ့ငွေစာရင်း ပူးပေါင်းကော်မတီ အစည်းအဝေးရှိပါသဖြင့်။ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ် အမှတ်(၁၀)၊ ကော်မတီအစည်းအဝေးရှိပါသဖြင့်။ ဦးမင်းဆွေနိုင်၊ ကချင်ပြည်နယ် မဲဆန္ဒနယ် အမှတ်(၆)၊ ၎င်းအတိုင်း။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ၎င်းအတိုင်း။ ဦးပြူးလွင်၊ မကွေးတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဗိုလ်မှူးချုပ်တင်ဆွေ၊ တပ်မတော်သားကိုယ်စားလှယ်၊ ၎င်းအတိုင်း။ ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)၊ ၎င်းအတိုင်း။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၊ ငြိမ်းချမ်းရေး၊ လုံခြုံရေး ကဏ္ဍအစည်းအဝေးရှိပါသဖြင့်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကိုယ်တိုင် ဆောင်ရွက်ရန်။ ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)၊ ၎င်းအတိုင်း။ ဦးစိုင်းဝင်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ၎င်းအတိုင်း။ ဦးစိုင်းထွန်းအောင်၊ ရှမ်းပြည်နယ် မဲဆန္ဒနယ် အမှတ်(၂)၊ ၎င်းအတိုင်း။ ဦးဇော်မင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)၊ နေမကောင်းပါ သဖြင့်။ ဦးကျော်ဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးကျော်နိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)၊ ကျန်းမာရေး။ ဦးဇော်မင်းလတ်(ခ) ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်။ ဦးစိုးမိုး၊ ဧရာဝတီတိုင်း ဒေသကြီး မဲဆန္ဒနယ်အမှတ်(၁)၊ ကျန်းမာရေး။ ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)၊ ကော်မတီအစည်းအဝေး။ ဦးမောင်မောင်ဆွေ၊ မန္တလေးတိုင်းဒေသကြီး မဲဆန္ဒနယ်အမှတ်(၉)၊ ဒေသ ဖွံ့ဖြိုးရေးဆောင်ရွက်ရန်။ ဗိုလ်မှူးချုပ်အောင်စန်းချစ်၊ တပ်မတော်သားကိုယ်စားလှယ်၊ ကော်မတီ အစည်းအဝေးရှိပါသဖြင့်။ ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးစောသန်းထွဋ်၊ ကရင်ပြည်နယ် မဲဆန္ဒနယ်အမှတ်(၂)၊ ၎င်းအတိုင်း ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)၊ ၎င်းအတိုင်း။ ဗိုလ်မှူးကြီးစိုးရွှေ၊ တပ်မတော်သားကိုယ်စားလှယ်၊ တာဝန် ထမ်းဆောင်ရန်နှင့် ဦးစိုးဝင်း၊ ရခိုင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်တို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ (၅)ဦးနှင့် ယနေ့ ခွင့်ပန်ကြားသူ (၂၅)ဦးဖြစ်ပြီး စုစုပေါင်း ခွင့်ပန်ကြားသူ (၃၀)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ရှင်။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့ ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၅)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၂၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၃၀)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်နှစ်ဦး မေးမြန်းသည့်မေးခွန်းများသည် စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ပင်စင်ကိစ္စနှင့် ပတ်သက်၍ ဝန်ထမ်းတစ်ဦး ကွယ်လွန်ခဲ့ပါက ၎င်း၏ ကျန်ရစ်သူဇနီး သို့မဟုတ် ခင်ပွန်းအား ခွင့်ပြုရာ၌ ညီမျှမှု မရှိသည့်အတွက် ပြင်ဆင်ပေးရန် မည်ကဲ့သို့ စီမံဆောင်ရွက်နေသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း က ပင်စင်ကိစ္စနှင့် ပတ်သက်၍ ဝန်ထမ်းတစ်ဦး ကွယ်လွန်ခဲ့ပါက ၎င်း၏ ကျန်ရစ်သူဇနီး သို့မဟုတ် ခင်ပွန်းအား ခွင့်ပြုရာ၌ ညီမျှမှု မရှိသည့်အတွက် ပြင်ဆင်ပေးရန် မည်ကဲ့သို့ စီမံဆောင်ရွက် နေသည်ကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ် တော်ကြီးများနှင့် ကြွရောက်လာကြတဲ့ ဧည့်သည်တော်များအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်မေးမယ့် မေးခွန်းကတော့ ပင်စင်ကိစ္စနှင့်ပတ်သက်၍ ဝန်ထမ်းတစ်ဦး ကွယ်လွန်ခဲ့ပါက ၎င်းရဲ့ ကျန်ရစ်သူဇနီး သို့မဟုတ် ခင်ပွန်းအား ခွင့်ပြုရာ၌ ညီမျှမှု မရှိသည့်အတွက် ပြင်ဆင်ပေးရန် မည်ကဲ့သို့ ဆောင်ရွက် နေသည်ကို သိရှိလိုခြင်းနှင့် စပ်လျဉ်းတဲ့ မေးခွန်းပဲဖြစ်ပါတယ်။ ဒီမေးခွန်းကို မေးမြန်းရတဲ့ အကြောင်းအရင်းကတော့ ဘဏ္ဍာရေးနှင့် အခွန်ဝန်ကြီးဌာန (ဝန်ကြီးရုံး)ရဲ့ ၁ - ၁၀ - ၁၉၉၄ ရက်စွဲပါ အမိန့်ကြော်ငြာစာ (၁၂၂/၉၄)ဖြင့် မိသားစုပင်စင် အကျိုးခံစားခွင့်များ ပြင်ဆင်သတ်မှတ်ခဲ့ရာ ဝန်ထမ်း တစ်ဦးဟာ အငြိမ်းစားမယူမီ ကွယ်လွန်သည်ဖြစ်စေ၊ အငြိမ်းစားယူပြီးနောက် ကွယ်လွန်သည်ဖြစ်စေ ကျန်ရစ်သူဇနီး သို့မဟုတ် ခင်ပွန်းအား ခံစားခွင့်ပြုခဲ့ရာ၌ ကျန်ရစ်သူဇနီးနှင့်ပတ်သက်၍ ကျန်ရစ်သူ ဇနီးအား နောက်အိမ်ထောင်ပြုသည်နှင့် သို့မဟုတ် ကွယ်လွန်သည့်နေ့အထိဟု ခွင့်ပြုထားခဲ့ပါတယ်။ ကျန်ရစ်သူခင်ပွန်းအတွက်မူ နောက်အိမ်ထောင်ပြုသည့်နေ့ဟူသော စကားရပ်မပါရှိဘဲ ကွယ်လွန်သည့် နေ့အထိဟုသာ ခွင့်ပြုပေးထားပါတယ်။ သို့ဖြစ်တဲ့အတွက် မိသားစုပင်စင်ခံစားခွင့်၌ ကျန်ရစ်သူဇနီးအား နောက်အိမ်ထောင်ပြုပါက ခံစားခွင့်မပြုတော့ဘဲ ကျန်ရစ်သူခင်ပွန်းအတွက်မှာ နောက်အိမ်ထောင် ပြုသော်လည်း ခံစားခွင့်ပြုသည့်သဘော သက်ရောက်နေပါတယ်။ အထက်ပါကိစ္စနှင့်ပတ်သက်၍ လူ့အခွင့်အရေးအရဖြစ်စေ၊ ကျား၊ မ တန်းတူညီမျှမှုအရဖြစ်စေ ကျန်ရစ်သူဇနီးနှင့် ကျန်ရစ်သူခင်ပွန်း တို့ရဲ့ ခံစားခွင့်မှာ တန်းတူညီမျှ ဖြစ်သင့်တယ်လို့ ယူဆပါတယ်။ ကျန်ရစ်သူဇနီးမှာလည်း သွေးနဲ့ကိုယ်၊ သားနဲ့ကိုယ်၊ ကျန်ရစ်သူခင်ပွန်းမှာလည်း သွေးနဲ့ကိုယ်၊ သားနဲ့ကိုယ်ဖြစ်သဖြင့် ခံစားခွင့်ပြုမှုအပေါ် အညီအမျှ ဖြစ်သင့်သည်ဟု ယူဆပါတယ်။ မျက်မှောက်ကာလမှာ တစ်လင်တစ်မယားစနစ် ကျင့်သုံးလာပြီဖြစ်ရာ မိသားစုပင်စင် ခံစားခွင့်စနစ်တွင် ကျန်ရစ်သူဇနီး၏ ခံစားခွင့်နှင့် ကျန်ရစ်သူခင်ပွန်းတို့အား ခံစားခွင့်ပြုရာ၌ မညီမမျှ ဖြစ်နေခြင်းအပေါ် ပင်စင်ဦးစီးဌာနအနေဖြင့် ပြင်ဆင်ပေးရန် မည်ကဲ့သို့ စီမံဆောင်ရွက်နေသည်ကို သိရှိလိုပါသဖြင့် ပြည်သူများကိုယ်စား အမျိုးသားလွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာနသို့ လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>စစ်ကိုင်းတိုင်းဒေသကြီး၊ မုံရွာခရိုင်၊ မုံရွာမြို့ရှိ မြန်မာ့စီးပွားရေးဘဏ်ကို ကျယ်ဝန်းသည့်နေရာသို့ ဖြစ်စေ၊ ဘဏ်ခွဲတစ်ခု ဖွင့်လှစ်ခြင်းဖြင့်ဖြစ်စေ ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ ဦးလှဦး က စစ်ကိုင်းတိုင်းဒေသကြီး၊ မုံရွာခရိုင်၊ မုံရွာမြို့ရှိ မြန်မာ့စီးပွားရေးဘဏ်ကို ကျယ်ဝန်းသည့်နေရာသို့ ဖြစ်စေ၊ ဘဏ်ခွဲတစ်ခု ဖွင့်လှစ်ခြင်းဖြင့်ဖြစ်စေ ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1244">ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံး မင်္ဂလာပါခင်ဗျာ။ ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးလှဦး ဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ မုံရွာခရိုင်၊ မုံရွာမြို့၊ အောင်မင်္ဂလာ ရပ်ကွက်မှာ ရှိတဲ့ မြန်မာ့စီးပွားရေးဘဏ်နဲ့ စပ်လျဉ်းတဲ့မေးခွန်းကို ဥက္ကဋ္ဌကြီးမှတစ်ဆင့် မေးမြန်းမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မုံရွာမြို့၊ အောင်မင်္ဂလာရပ်ကွက်မှာရှိတဲ့ မြန်မာ့ စီးပွားရေးဘဏ်ဟာ ဗိုလ်ချုပ်လမ်းမကြီးနဲ့ မြို့ပတ်လမ်းထောင့်မှာ ရှိပါတယ်။ အဆောက်အအုံမှာ နှစ်ထပ်တိုက်ဖြစ်ပေမယ်လို့ တာဝန်ယူဆောင်ရွက်ကြတဲ့ ဝန်ထမ်းအင်အား စုစုပေါင်းဟာ (၅၆)ဦး ရှိပါတယ်။ အဲဒီမြန်မာ့စီးပွားရေးဘဏ်ဟာ မုံရွာခရိုင်ကို ကိုယ်စားပြုဖွင့်လှစ်ခဲ့တဲ့ ဘဏ်ဖြစ်တာကြောင့် မုံရွာခရိုင်ရဲ့ ဘဏ်ခွဲတစ်ခုဖြစ်ပါတယ်။ ဘဏ်အဆောက်အအုံဟာ နှစ်ထပ်ဖြစ်ပေမယ့် အထက်ထပ်၊ အောက်ထပ် ဘဏ်ဝန်ထမ်းများ အသုံးပြုတဲ့စားပွဲများ၊ ငွေကောင်တာများနဲ့ ပြည့်နှက်နေလို့ လူတစ်ဦး သွားလာရုံသာ ကျယ်ဝန်းပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ဘဏ်ကိုလာရောက်ကြတဲ့ ပြည်သူလူထုဟာ ဘဏ်အတွင်းမှာ နေရာပြည့်ကြပ်နေလို့ ဘဏ်အပြင်ဘက်က ရပ်ပြီးတော့စောင့်ဆိုင်းနေကြရပါတယ်။ အဲဒီလိုအခြေအနေများ နေ့စဉ်နေ့တိုင်း ကြုံတွေ့နေရပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုဖို့ ခွင့်တောင်းခံအပ်ပါတယ်။ မုံရွာ မြန်မာ့စီးပွားရေးဘဏ်ရဲ့ အထူး လူကြပ်တည်းတဲ့ဉ်လတိုင်း (၂၁)ရက်နေ့မှ လကုန်ရက်အထိ ဖြစ်ပါတယ်။ ပင်စင်စား များကို လစာပေးတဲ့အတွက် အထူးလူကြပ်တဲ့နေ့များ ဖြစ်ပါတယ်။ ဘဏ်မန်နေဂျာကြီးနှင့်တကွ ဘဏ်ဝန်ထမ်းများအားလုံးဟာလည်းပဲ ငွေကိစ္စများ ဆောင်ရွက်ရခြင်း၊ ဘဏ်အတွင်းမှာ ပြည့်ကြပ်နေလို့ ဘဏ်ရဲ့ လုံခြုံရေးအရ ဆောင်ရွက်ရခြင်းများ ပင်ပန်းစွာ ဆောင်ရွက်နေကြရပါတယ်။ ဒါပေမဲ့ မုံရွာ မြန်မာ့စီးပွားရေးဘဏ်မှာ ရဲလုံခြုံရေး မရှိပါဘူး။ နေ့စဉ်နေ့တိုင်း အစောင့်ရဲများ လာရောက်ရန် တင်ပြထားသော်လည်းပဲ လာရောက်ခြင်း မရှိခဲ့ပါဘူး။ မိမိတို့ ဘဏ်မိသားစုများမှ ပြဿနာမဖြစ်ပွားရန် ကိုယ်တိုင်သတိကြီးစွာနဲ့ စောင့်ကြပ်ပြီး လုပ်ကိုင်နေကြပါတယ်။ ဘဏ်နဲ့ဆက်စပ်တဲ့ နေရာတိုင်းမှာ CCTV များ တပ်ဆင်ထားပါတယ်။ ဥက္ကဋ္ဌကြီးခင်ဗျာ။ အဲဒီလို ဘဏ်မန်နေဂျာကြီး ဦးဆောင်ပြီးတော့ ဘဏ်မိသားစုမှ ဆောင်ရွက်နေတဲ့ကြားက ၂၁-၁-၂၀၁၉ ရက်နေ့မှာ ဘဏ်အတွင်းမှာ လူရှုပ်နေတာကို အကြောင်းပြုပြီး ဘဏ်ငွေလာသွင်းတဲ့ ပုဂ္ဂိုလ်တစ်ဦးထံမှ ငွေကျပ်သိန်း (၃၅၀)အထုပ်ကို သူခိုးတစ်ဦးက ခိုးယူသွား ပါတယ်။ အဲဒီလိုခိုးယူခြင်းကို တပ်ဆင်ထားတဲ့ CCTV မှာ မပေါ်ပါဘူး။ ဘာလို့မပေါ်သလဲဆိုရင် ကျပ်သိန်း(၃၅၀)ကို လာသွင်းတဲ့ငွေပိုင်ရှင်က ၎င်းရဲ့ ခြေထောက်(၂)ခုကြားမှာ ညှပ်ထားပြီးတဲ့အခါမှာ ရပ်ပြီးစောင့်ရသည့်အတွက် အဲဒီခြေထောက်ကြားကနေမှ ဒူးအောက်ကနေပြီး ဆွဲသွားလို့ CCTV မှာ မပေါ်ခြင်းဖြစ်ပါတယ်။ မုံရွာမြို့၊ မြို့မရဲစခန်းကို အကြောင်းကြားခဲ့ပေမယ့် ည်အထိ တရားခံမမိပါဘူး။ တစ်နေ့ အဲဒီလို လူရှုပ်တဲ့ဘဏ်အတွင်းမှာ ကောင်တာပေါ်မှာ တင်ထားတဲ့ ငွေကျပ် သိန်း(၁၀၀)အထုပ်ကို ဆွဲတဲ့အခါကျမှ ဘဏ်ငွေကိုင်စာရေးက သတိထားမိပါတယ်။ မန်နေဂျာကြီးနှင့်တိုင်ပင်ပြီး ဘဏ်နဲ့ပတ်သက်ပြီးတော့ လုံခြုံဖို့ ကိုယ်တိုင်ကိုယ်ကျ စီမံခဲ့ကြရပါတယ်။ ဥက္ကဋ္ဌကြီးခင်ဗျား။ အဲဒီလို စီမံထားတဲ့အတိုင်း ၂၅-၃-၂၀၁၉ ရက်နေ့မှာ ဘဏ်ကောင်တာမှ ငွေကျပ်သိန်း(၁၀၀) ဆွဲယူသွားသည့် လူရှုပ်သည့်ကြားအတွင်းက ရောက်ရှိလာတဲ့လူကို တွေ့တာနဲ့ တစ်ပြိုင်နက်တည်း အကုန်လုံးတွေ့မြင်တဲ့အခါမှာ ဘဏ်ဝန်ထမ်းအားလုံးကနေမှ မန်နေဂျာကြီးနှင့် အတူ အားလုံးကိုစောင့်ကြပ်ပြီး ကြည့်နေကြရပါတယ်။ အဲဒီလို မျက်စိနဲ့ စောင့်ကြည့်နေရင်းနဲ့မှ ရဲစခန်းကို အကြောင်းကြားထားပေမယ့်လို့ ရဲများက ြင့်တဲ့အထိ မလာရောက်သေး ပါဘူး။ ဘဏ်လုပ်ငန်းများလုပ်ရ၊ ငွေသူခိုးကို စောင့်ကြည့်ရင်းနဲ့ အလုပ်များခဲ့ကြရပါတယ်။ ရဲများ ရောက်လာပြီး ဖမ်းဆီးစစ်ဆေးတဲ့အခါကျမှ ငွေကျပ်သိန်း(၃၅၀)အထုပ် ခိုးတဲ့လူဟာ အဲဒီလူဖြစ် ကြောင်း ဝန်ခံချက်အရ သိရပါတယ်။ အဲဒီမှာ အဲဒီတရားခံကို ဖမ်းသွားပြီးတော့ စခန်းမှာ အမှုဖွင့် ထားပါတယ်။ လေးစားရပါသော ဥက္ကဋ္ဌကြီးခင်ဗျား။ အဲဒီ မြန်မာ့စီးပွားရေးဘဏ်မှာ ပင်စင်စား ပုဂ္ဂိုလ် စုစုပေါင်း(၁၀၀၀) ဦးကျော်ရှိပါတယ်။ လစဉ် (၂၁)ရက်နေ့မှစ၍ လကုန်ရက်အထိ ပင်စင်စား သက်ကြီး ရွယ်အိုများအနေနဲ့ ဘဏ်အတွင်းမှာလည်းကောင်း၊ ဘဏ်အပြင်မှာလည်းကောင်း ဒုက္ခကြီးစွာ စောင့်ဆိုင်းနေကြရပါတယ်။ သက်ကြီးရွယ်အိုများ ဝမ်းမနိုင်၊ ဆီးမနိုင်နဲ့ အမြဲတမ်း ဒုက္ခတွေ့နေကြ ရပါတယ်။ ဘဏ်မန်နေဂျာကြီးကိုယ်တိုင် စောင့်ကြပ်လုပ်ကိုင်ပေးနေရပါတယ်။ အချို့ ပင်စင်စားများ ဟာ မူးဝေအော့အန်ပြီးတော့ နေမကောင်းကြလို့ မန်နေဂျာကြီးကိုယ်တိုင်က ကားနဲ့ လိုက်ပို့ကြရ ပါတယ်။ ဥက္ကဋ္ဌကြီးခင်ဗျား။ မြန်မာ့စီးပွားရေးဘဏ်ကို လာရောက်ကြတဲ့ ကားနဲ့ဆိုင်ကယ်များ ရပ်နားစရာ ကားပါကင်၊ ဆိုင်ကယ်ပါကင်လည်း မရှိပါဘူး။ မုံရွာခရိုင် မြန်မာ့စီးပွားရေးဘဏ်ဟာ အဲဒီလိုအခက်အခဲများကြောင့် ဘဏ်လုပ်ငန်းများ စိတ်အေးချမ်းသာစွာ လုပ်ကိုင်နိုင်ရန်၊ လုံခြုံမှု ရှိစေရန် သက်ဆိုင်ရာ တိုင်းဒေသကြီးအစိုးရအဖွဲ့မှ ရဲဝန်ထမ်းများ၊ လုံခြုံရေးအတွက် နေ့စဉ်နေ့တိုင်း တာဝန်ထမ်းဆောင်ပေးဖို့ လိုအပ်သလိုပဲ မုံရွာမြို့ရဲ့ ဖွံ့ဖြိုးမှုနဲ့အညီ စစ်ကိုင်းတိုင်းဒေသကြီး၊ မုံရွာ ခရိုင်၊ မုံရွာမြို့မှာရှိတဲ့ မြန်မာ့စီးပွားရေးဘဏ်ကို ကျယ်ဝန်းတဲ့နေရာ ဒါမှမဟုတ် ဘဏ်ခွဲတစ်ခု ဖွင့်လှစ်ခြင်းဖြင့်ဖြစ်စေ ဆောင်ရွက်ပေးရန် အစီအစဉ် ရှိ/မရှိ မေးခွန်းကို ဥက္ကဋ္ဌကြီးမှတစ်ဆင့် မေးမြန်း ရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီး၊ လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့ အစည်းဝင်နှင့် ဒုတိယဝန်ကြီးများ၊ ဧည့်သည်တော်များအားလုံးပဲ မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့်အနေနဲ့ ပထမမေးခွန်းဖြစ်တဲ့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ရဲ့ ပင်စင်ကိစ္စနှင့်ပတ်သက်ပြီးတော့ ဝန်ထမ်း တစ်ဦး ကွယ်လွန်ခဲ့ပါက ၎င်းရဲ့ ကျန်ရစ်သူဇနီး သို့မဟုတ် ခင်ပွန်းကို ခွင့်ပြုရာမှာ ကျန်ရစ်သူဇနီးအား နောက်အိမ်ထောင်ပြုသည့်နေ့ သို့မဟုတ် ကွယ်လွန်သည့်နေ့လို့ ဖော်ပြထားပြီးတော့ ကျန်ရစ်သူ ခင်ပွန်းအတွက်ကိုတော့ နောက်အိမ်ထောင်ပြုသည့်နေ့ ဟူသောစကား မပါရှိဘဲ ကွယ်လွန်သည့်နေ့ အထိဟု ခွင့်ပြုပေးထားခြင်းဟာ ညီမျှမှုမရှိတဲ့အတွက် ပြင်ဆင်ပေးရန် မည်ကဲ့သို့ စီမံဆောင်ရွက် နေသည်ကို သိရှိလိုခြင်း မေးခွန်းနဲ့ပတ်သက်ပြီးတော့ ဖြေကြားမှာဖြစ်ပါတယ်။ Power Point အသုံးပြုခွင့်ပေးပါရန် တင်ပြအပ်ပါတယ်ခင်ဗျား။ ကျွန်တော်တို့ ဘဏ္ဍာရေး နှင့်အခွန်ဝန်ကြီးဌာနရဲ့ ၂၂-၂-၁၉၅၆ ရက်စွဲပါ အမိန့်ကြော်ငြာစာအမှတ် ရရ နဲ့ ထုတ်ပြန်ထားတဲ့ ပင်စင်နည်းဥပဒေသစ် အခန်း ၃၊ အပိုဒ် (၅)၊ (၄) (ဂ)မှာ ကျန်ရစ်သူဇနီး၊ မိသားစုပင်စင် ခံစားခွင့် ရရှိလျှင် နောက်ထပ်အိမ်ထောင်ပြုပါက ပင်စင်ခံစားခွင့်မရှိစေရဟုသာ ပြဋ္ဌာန်းထားပြီးတော့ ကျန်ရစ်သူ ခင်ပွန်း မိသားစုပင်စင်ခံစားခွင့် ရရှိနေလျှင် နောက်ထပ်အိမ်ထောင်ပြုပါက ပင်စင်ခံစားခွင့်နှင့် ပတ်သက်ပြီးတော့ ဖော်ပြထားခြင်းမရှိပါဘူး။ သို့ဖြစ်ပါ၍ နိုင်ငံ့ဝန်ထမ်းနည်းဥပဒေများ မပြဋ္ဌာန်းမီ အထက်ပါ တည်ဆဲပင်စင်နည်းဥပဒေသစ်အရ ဆောင်ရွက်ပေးခဲ့ခြင်း ဖြစ်ပါတယ်။ ယခု အခါမှာ ပြည်ထောင်စုအစိုးရအဖွဲ့ရဲ့ သဘောတူညီချက်နဲ့ ၂၆-၃-၂၀၁၄ ရက်နေ့က ထုတ်ပြန်ခဲ့တဲ့ နိုင်ငံ့ဝန်ထမ်းနည်းဥပဒေများ၊ နည်းဥပဒေ ၂၄၉၊ နည်းဥပဒေခွဲ(က)မှာ ကျန်ရစ်သူ တရားဝင်ခင်ပွန်း သို့မဟုတ် ဇနီးသည် နောက်ထပ်အိမ်ထောင်ပြုပါက မိသားစုပင်စင် ခံစားခွင့်မရှိစေရဟု ပြဋ္ဌာန်း ပါရှိပြီးဖြစ်ပါတယ်။ ဥက္ကဋ္ဌကြီးခင်ဗျား။ ၁၉၇၃ ခုနှစ် စကားရပ်များ အနက်အဓိပ္ပာယ်ဖွင့်ဆိုရေး ဥပဒေ ပုဒ်မ ၁၄ မှာ ဥပဒေပြဋ္ဌာန်းချက်တစ်ရပ်ရပ်ကို အခြားဥပဒေတစ်ရပ်ရပ်ဖြင့် ရုပ်သိမ်းလျှင် ယင်းသို့ ရုပ်သိမ်းခြင်း မပြုမီက ရုပ်သိမ်းခြင်းခံရသော ဥပဒေပြဋ္ဌာန်းချက်၏ အာဏာသက်ရောက်ခဲ့ခြင်းကို မထိခိုက်စေရ။ ထို့အပြင် ယင်းဥပဒေပြဋ္ဌာန်းချက်အရ နည်းလမ်းတကျ ပြုလုပ်ဆောင်ရွက်ခဲ့သည်တို့ကို မထိခိုက်စေ ရလို့ ပြဋ္ဌာန်းထားပါတယ်။ သို့ဖြစ်ရာ ယခင် ပင်စင်နည်းဥပဒေသစ် အခန်း ၃၊ အပိုဒ် (၅)၊ (၄) (ဂ)အရ ဆောင်ရွက်ပေးခဲ့တဲ့ မိသားစုပင်စင် ခံစားခွင့်ရရှိထားသူ ခင်ပွန်းများဟာ ၂၆ - ၃ - ၂၀၁၄ ရက်နေ့ မတိုင်မီက နောက်ထပ်အိမ်ထောင်ပြုခဲ့သူဖြစ်ပါက မိသားစုပင်စင်ကို ၎င်းကွယ်လွန်တဲ့အထိ ဆက်လက် ခံစားခွင့် ရရှိနိုင်ပြီး ၂၆-၃-၂၀၁၄ ရက်နေ့နောက်ပိုင်း နောက်အိမ်ထောင်ပြုလို့ရှိရင် နိုင်ငံ့ဝန်ထမ်း နည်းဥပဒေ ၂၄၉၊ နည်းဥပဒေခွဲ(က)အရ မိသားစုပင်စင် ဆက်လက် ခံစားခွင့်မရှိတော့ပါကြောင်း၊ ၂၆-၃-၂၀၁၄ ရက်နေ့နောက်ပိုင်းမှာ ကျန်ရစ်သူ တရားဝင်ဇနီး သို့မဟုတ် ခင်ပွန်းတွေရဲ့ မိသားစု ပင်စင် အကျိုးခံစားခွင့်များနဲ့ ပတ်သက်ပြီးတော့ အထက်အပိုဒ်(င)ပါ နည်းဥပဒေ ပြဋ္ဌာန်းချက်များ နှင့်အညီ ဆောင်ရွက်ပေးလျက်ရှိသဖြင့် ညီမျှမှုရှိသွားပြီဖြစ်ပါကြောင်း ဥက္ကဋ္ဌကြီးမှတစ်ဆင့် ရှင်းလင်း ဖြေကြားအပ်ပါတယ်ခင်ဗျာ။ ဒုတိယမေးခွန်းအနေနဲ့ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးလှဦး ရဲ့ စစ်ကိုင်းတိုင်းဒေသကြီး၊ မုံရွာခရိုင်၊ မုံရွာမြို့ရှိ မြန်မာ့စီးပွားရေးဘဏ် သည် ဗိုလ်ချုပ်လမ်းပေါ်တွင် တည်ရှိပြီးတော့ ဘဏ်လုပ်ငန်း ဆက်သွယ်သူများပြားသဖြင့် ကျယ်ဝန်း သည့် နေရာသို့ဖြစ်စေ၊ ဘဏ်ခွဲတစ်ခု ဖွင့်လှစ်ခြင်းဖြင့်ဖြစ်စေ ဆောင်ရွက်ပေးရန် အစီအစဉ် ရှိ/မရှိ မေးခွန်းနှင့် စပ်လျဉ်းပြီးတော့ စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြားချက်နဲ့ ပေါင်းစပ် ပြီးတော့ ဖြေကြားမှာဖြစ်ပါတယ်။ မေးခွန်းမေးမြန်းပေးတဲ့ လွှတ်တော်ကိုယ်စားလှယ်ကြီးကို ကျေးဇူး တင်ရှိပါကြောင်း ပြောကြားလိုပါတယ်။ မြန်မာ့စီးပွားရေးဘဏ်ဟာ ရုံးချုပ်ဌာနခွဲ (၇)ခုရှိပြီးတော့ တိုင်းဒေသကြီး၊ ပြည်နယ်ရုံး (၁၄)ခု၊ ကွပ်ကဲခရိုင် ဘဏ်ခွဲ (၇၇)ခု၊ မြို့နယ်ဘဏ်ခွဲပေါင်း (၂၁၄)ခု၊ ဘဏ်ငွေတိုက်ခွဲ(၁၈)ခု၊ ဘဏ် ကိုယ်စားလှယ်ရုံးခွဲ(၄)ခု၊ စုစုပေါင်းရုံးခွဲနှင့် ဘဏ်ခွဲပေါင်း (၃၃၄)ခုဖြင့် တစ်ပြည်လုံးမှာ ကျွန်တော်တို့ ပြည်သူလူထုအတွက် ငွေကြေးဝန်ဆောင်မှုပေးနေတဲ့ အဖွဲ့အစည်းဖြစ်ပါတယ်။ မြန်မာ့စီးပွားရေးဘဏ် မုံရွာခရိုင် ဘဏ်ခွဲဖွင့်လှစ်ထားတဲ့ မြေနေရာဟာ ဆိုင်ကယ်ရပ်နားရန် မြေနေရာနှင့် Car Parking မရှိခြင်းကြောင့် ဘဏ်နဲ့ဆက်သွယ်သူ Customer များ၏ ယာဉ်များမှာ လမ်းမကြီးပေါ်မှာ ရပ်နားထားရတဲ့ အတွက် ယာဉ်အန္တရာယ်ရှိခြင်း၊ အဆောက်အအုံမှာလည်းပဲ နေရာကျယ်ဝန်းမှုမရှိသဖြင့် ဘဏ်နှင့် ဆက်သွယ်သူများအတွက် သီးသန့်စောင့်ဆိုင်းရန်နေရာ အကျယ်အဝန်း လုံလောက်မှု မရှိခြင်း၊ မုံရွာမြို့သည် တိုင်းဒေသကြီးအဆင့် မြို့တော်ဖြစ်သဖြင့် လုပ်ငန်းတာဝန်များပြားခြင်းတို့ဖြင့် တွေ့ကြုံ နေရသည်မှာ မှန်ကန်ပါတယ်။ ဘဏ်ခွဲအဆောက်အအုံဟာ (၃၇x၄၂×၃၀)ပေ၊ RC (၃)ထပ် အဆောက်အဦ ဖြစ်ပြီးတော့ ၆-၆-၁၉၉၆ ခုနှစ်က တည်ဆောက်ခဲ့တဲ့ အဆောက်အဦဖြစ်ပါတယ်။ မြန်မာ့စီးပွားရေးဘဏ်က အဆိုပါ အဆောက်အဦကို ရွှေပြည်၊ ငွေပြည်ငွေစုအသင်းဌာနမှ ဝယ်ယူခဲ့ကြောင်း တွေ့ရှိရပါတယ်။ အဆောက်အဦရဲ့ မြေညီထပ်နဲ့ ပထမထပ်မှာ ခရိုင်ဘဏ်ခွဲ၊ ဒုတိယထပ်မှာ မှတ်တမ်းဟောင်းများထိန်းသိမ်းရန် နေရာချထားပါတယ်။ မုံရွာခရိုင်ဘဏ်ခွဲဟာ လက်အောက်ခံမြို့နယ် ဘဏ်ခွဲများဖြစ်တဲ့ ချောင်းဦးမြို့နယ်ဘဏ်ခွဲ၊ အရာတော်မြို့နယ်ဘဏ်ခွဲ၊ ဘုတလင်မြို့နယ်ဘဏ်ခွဲ၊ ကနီမြို့နယ်ဘဏ်ခွဲ၊ ဆားလင်းကြီးမြို့နယ်ဘဏ်ခွဲ၊ ပုလဲမြို့နယ်ဘဏ်ခွဲနှင့် ယင်းမာပင်မြို့နယ်ဘဏ်ခွဲ စုစုပေါင်း မြို့နယ်ဘဏ်ခွဲ (၇)ခုကို ကွပ်ကဲရတဲ့ ခရိုင်ဘဏ်ခွဲဖြစ်ပါတယ်။ ဝန်ထမ်းဦးရေ(၅၈)ဦးခန့်ရှိပါတယ်။ ခရိုင်ဘဏ်ခွဲမှာ ဌာနဆိုင်ရာ စာရင်းပေါင်း (၂၉၄)ခု၊ စာရင်းရှင် စာရင်းဦးရေ(၃၀၅၃)ခု၊ ငွေစုဘဏ် စာရင်းဦးရေ(၇၉၈၈)ခု၊ ချေးငွေ စာရင်းဦးရေ(၃၂၃)ခု၊ ပင်စင်စား စာရင်းဦးရေ(၇၀၀၀)တို့ကို ထိန်းသိမ်းဆောင်ရွက်လျက်ရှိပြီးတော့ နေ့စဉ် ငွေသွင်း၊ ငွေထုတ်၊ ငွေလွှဲ ပြုလုပ်တဲ့လူ များပြားစွာရှိတဲ့ ဘဏ်ခွဲကြီးဖြစ်ပါတယ်။ တိုင်းဒေသကြီးအစိုးရအဖွဲ့အနေနဲ့လည်း မြန်မာ့စီးပွားရေးဘဏ် မုံရွာဘဏ်ခွဲဟာ သာမန် ဘဏ်လုပ်ငန်းဝန်ဆောင်မှု လုပ်ငန်းများဆောင်ရွက်ဖို့ရန် နေရာလုံလောက်မှု မရှိသော်လည်း လစဉ် ပင်စင်ထုတ်ပေးတဲ့ရက်တွေမှာ နေရာထိုင်ခင်း၊ အခက်အခဲဖြစ်လေ့ရှိသဖြင့် ဘဏ်နဲ့(၁၀)ပေအကွာမှာ ရှိတဲ့ မြန်မာ့သစ်လုပ်ငန်းက ပိုင်ဆိုင်တဲ့ လက်ရှိအသုံးပြုခြင်းမရှိတဲ့ အလျား(၁၅၀)ပေ၊ အနံ(၁၅၀)ပေ၊ မြေကွက်လပ်ပေါ်မှာ အဆောက်အဦ အသစ်တိုးချဲ့ဆောက်လုပ်နိုင်မယ်ဆိုလို့ရှိရင် ဘဏ်နဲ့ဆက်သွယ်တဲ့ လုပ်ငန်းရှင်များအတွက်လည်းကောင်း၊ ပင်စင်စားများအတွက်လည်းကောင်း၊ အဆင်ပြေနိုင်မည် ဖြစ်သဖြင့် သက်ဆိုင်ရာဝန်ကြီးဌာနမှတစ်ဆင့် ညှိနှိုင်းဆောင်ရွက်ပေးရန် တင်ပြလာပါတယ်။ သို့ဖြစ်ပါ၍ ဘဏ်နဲ့ (၁၀)ပေခန့် လမ်းကြားပြီးတော့ မြန်မာ့သစ်လုပ်ငန်းမှလည်း အသုံးပြုခြင်း မရှိတဲ့ အလျား(၁၅၀)ပေ၊ အနံ(၁၅၀)ပေရှိ မြေကွက်လပ်ကို လွှဲပြောင်းပေးနိုင်မှု ရှိ/မရှိ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနှင့် ညှိနှိုင်းဆောင်ရွက်သွားမှာဖြစ်ပြီးတော့ အဆိုပါ မြေရရှိပါက ဘဏ်နဲ့ဆက်သွယ်သူ ပြည်သူများကို ဘဏ်ဝန်ဆောင်မှုလုပ်ငန်းများ အဆင်ပြေစွာ ဆောင်ရွက်နိုင်ရန်အတွက် ဘဏ်အဆောက်အဦအား တိုးချဲ့ဆောက်လုပ်ရန် စီစဉ်ဆောင်ရွက်ရန် ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းများဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ရခိုင်ပြည်နယ်၌ နွေရာသီသောက်သုံးရေ ရှားပါးမှုအတွက် မည်သို့ဆောင်ရွက်ထားသည်နှင့် ရေရှားပါးသော မြို့နယ်များအတွက် ရေဘောက်ဆာကားတစ်စီးစီ ချထားပေးရန် အစီအစဉ် ရှိ/မရှိ နှင့် စပ်လျဉ်း သည့်မေးခွန်း</title>
<speech type="speaker">ပထမဦးစွာ ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်လတ် က ရခိုင်ပြည်နယ်၌ နွေရာသီ သောက်သုံးရေရှားပါးမှုအတွက် မည်သို့ဆောင်ရွက်ထားသည်နှင့် ရေရှားပါး သော မြို့နယ်များအတွက် ရေဘောက်ဆာ ကားတစ်စီးစီ ချထားပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="126">ဦးခင်မောင်လတ်၊ ရခိုင်ပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့် ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်များကို မင်္ဂလာပါလို့ နှုတ်ဆက်ရင်း ဂါရဝပြုပါတယ်။ ကျွန်တော်က ဦးခင်မောင်လတ် ဖြစ်ပါတယ်။ ကျွန်တော်မေးမယ့် မေးခွန်းက ရခိုင်ပြည်နယ်၌ နွေရာသီ သောက်သုံး ရေရှားပါးမှုအတွက် မည်သို့ ဆောင်ရွက်ထားပါသလဲ၊ ရခိုင်ပြည်နယ်ရှိ ရေရှားပါးသော မြို့နယ်များ အတွက် ရေဘောက်ဆာကားတစ်စီးစီ ချထားပေးရန် အစီအစဉ် ရှိ/မရှိ ဆိုတာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ မြန်မာနိုင်ငံမှာ ဒီကနေ့ဟာ ခါတိုင်းနှစ်ထက် အပူချိန် မြင့်တက်ပြီးတော့ နွေရာသီအတွင်းမှာ ရေတွင်း၊ ရေကန်များ ခန်းခြောက်ခဲ့ပါတယ်။ ထူးခြားတာ ကတော့ ကျွန်တော်တို့ ရခိုင်ပြည်နယ်ဟာ မုတ်သုံလေအားကောင်းပြီးတော့ မိုးအများဆုံးရွာတဲ့ ဒေသဖြစ်တဲ့အတွက် သောက်သုံးရေ ပေါများရမှာဖြစ်ပါတယ်။ သို့သော်လည်း လက်ရှိအခြေအနေ မှာက မြန်မာနိုင်ငံမှာ ရေအရှားပါးဆုံးဒေသ ဖြစ်နေပါတယ်။ ဒီလိုဖြစ်ရတဲ့ အကြောင်းရင်းကလည်း ရေသိုလှောင်နည်းစနစ်၊ အားနည်းမှုကြောင့် ဖြစ်ပါတယ်။ သိုလှောင်ရန် လုံလောက်တဲ့ ရေကန်ကြီး တွေနဲ့ ဆည်များမရှိခြင်းကြောင့် ရေချိုများ ပင်လယ်ထဲသို့ စီးဆင်းခြင်းကြောင့် ဖြစ်ပါတယ်။ နွေရာသီရောက်ပြီဆိုလျှင် ရခိုင်ပြည်နယ်ရှိ မြို့များ၊ ကျေးရွာများတွင် သောက်သုံးရေ ရှားပါးလျက်ရှိတာ ကြာနေပါပြီ။ ယခုနှစ်မှာဆိုရင် တော်တော်ဆိုးဆိုးဝါးဝါးဖြစ်ခဲ့ပါတယ်။ ရေအရင်း အမြစ်ရှိတဲ့နေရာ ကျေးရွာတွေ မရှိသလောက်ဖြစ်တဲ့အတွက် တစ်ရွာက တစ်ရွာကို ပိုပြီးတော့ ရေပေးဝေမှုတွေ မလုပ်နိုင်ခဲ့ပါဘူး။ လုံလောက်စွာမရလို့ လူများ ဒုက္ခရောက်ရုံသာမက ကျွဲ၊ နွား၊ တိရစ္ဆာန်များလည်း ရေငတ်ပြီးတော့ ပိန်လှီခြောက်ကပ်ပြီးတော့ သေဆုံးသွားတာတွေလည်း ရှိပါတယ်။ ဒါကြောင့် ရေရှားပါးသော မြို့များ၊ ရပ်ကွက်များ၊ ကျေးရွာများသို့ နွေရာသီတွင် ရေချို ထောက်ပံ့ ဖြန့်ဖြူးရေးလုပ်ငန်းကို နှစ်စဉ် လုပ်ပေးလျက်ရှိပါတယ်။ ဒီလိုလုပ်တဲ့အခါမှာ အစိုးရ မီးသတ်ကား တွေကို အသုံးပြုလျက်ရှိပါတယ်။ ဒီလိုမီးသတ်ဌာနမှာ သုံးမယ့်ဟာကို ယူပြီးတော့ သုံးတဲ့အတွက် စက်ပစ္စည်းတွေ ထိခိုက်ပါတယ်။ နောက်ငွေကုန်ကြေးကျလည်း များပြီးတော့ မသင့်တော်ပါ။ နောက် ဒီလိုရေဘောက်ဆာကားတွေကလည်း စီးရေလုံလောက်မှု မရှိတာကြောင့် ရေဖြန့်ဖြူးရေးမှာလည်း လုံလောက်မှုမရှိပါ။ ထို့ကြောင့် စည်ပင်သာယာပိုင် ရေဘောက်ဆာကားများ လိုအပ်နေပါတယ်။ ရခိုင် ပြည်နယ်ဟာ ရေလမ်းကြောင်းကို အသုံးများတဲ့အတွက် ရေကြောင်းသွား Water Tanker မော်တော်ဘုတ် အသေးစားများကိုလည်း လိုအပ်နေပါတယ်။ အရင်ခေတ်တွေက ဒီဟာမျိုးတွေရှိခဲ့ ပါတယ်။ ရေဘောက်ဆာနဲ့ Tanker များကို အခြားသော အစိုးရလုပ်ငန်းတွေမှာလည်း အသုံးပြုလို့ ရနိုင်ပါတယ်။ ဥက္ကဋ္ဌကြီးခင်ဗျား။ အနာဂတ်တွင် ရေတွင်း၊ ရေကန်များ ခန်းခြောက်ပြီး ကန်ကြီး၊ ဆည်ကြီး များ၌သာ ရေကျန်ရှိနေမယ်လို့ ပညာရှင်များက ဟောကိန်းထုတ်ထားတာကြောင့် ကြိုတင်ပြင်ဆင်ရန် လိုအပ်ပါတယ်။ ဒါကြောင့် သောက်သုံးရေအတွက် လျှိုအများအပြားရှိသော ရခိုင်ပြည်နယ်မှာ လျှိုပိတ်ဆည်များ တိုးမြှင့်တည်ဆောက်ဖို့ လိုအပ်နေပါတယ်။ တည်ဆောက်ပြီး ၃-၄ နှစ်ကြာပြီ ဖြစ်သော်လည်း ရေပေးဝေမှု မလုပ်ရသေးသောဆည်များလည်း ၃-၄ ဆည်လောက်ရှိပါတယ်။ အဲဒီ ဆည်တွေမှလည်း ရေပေးဝေမှု လိုအပ်နေပါတယ်။ အဲဒါကြောင့် ရခိုင်ပြည်နယ် ရေရှားပါးမှုအတွက် ငွေကြေးပိုမိုသုံးစွဲတဲ့နည်းနဲ့ ဖြေရှင်းရမယ့် မူဝါဒတစ်ရပ်ချမှတ်ပေးဖို့ လိုအပ်နေပါကြောင်းကို မေးမြန်း တင်ပြရပါတယ်။ ကျေးဇူးတင်ပါတယ်။</speech>
<title>ချင်းပြည်နယ်၊ တီးတိန်မြို့နယ်၊ ခိုင်ကမ်းမြို့တွင် လယ်ယာမြေ စီမံခန့်ခွဲရေးနှင့်စာရင်းအင်းဦးစီးဌာနရုံး ဖွင့်လှစ်ပေးရန်နှင့် ရုံးအဆောက်အဦ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၅)မှ ဦးဂင်ကမ်းလျန် က ချင်းပြည်နယ်၊ တီးတိန်မြို့နယ်၊ ခိုင်ကမ်းမြို့တွင် လယ်ယာမြေစီမံခန့်ခွဲရေးနှင့် စာရင်းအင်းဦးစီး ဌာနရုံး ဖွင့်လှစ်ပေးရန်နှင့် ရုံးအဆောက်အဦ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်း သည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1233">ဦးပူဂင်ကမ်းလျန်၊ ချင်းပြည်နယ် မဲဆန္ဒနယ်အမှတ်(၅)</mp>အားလုံးမင်္ဂလာပါ။ ကျွန်တော် ဥက္ကဋ္ဌကြီးကတစ်ဆင့် မေးမြန်းလိုတဲ့ မေးခွန်းကတော့ တီးတိန်မြို့နယ်၊ ခိုင်ကမ်းမြို့တွင် လယ်ယာမြေ စီမံခန့်ခွဲရေးနှင့် စာရင်းအင်းဦးစီးဌာနရုံး ဖွင့်လှစ်နိုင်ရန် အဆောက်အဦဆောက်လုပ်ရန် အစီအစဉ် ရှိ/ မရှိ ဆိုတဲ့ မေးခွန်းဖြစ်ပါတယ်။ မေးရတဲ့အကြောင်းအရင်းကတော့ တီးတိန်မြို့နယ်၊ ခိုင်ကမ်းမြို့ဟာ ၂၀၁၆ ခုနှစ်မှာ မြို့အဖြစ် သတ်မှတ်ခြင်းခံရပါတယ်။ အခုော့ အထွေထွေအုပ်ချုပ်ရေး ဦးစီးဌာန၊ စည်ပင်သာယာရေးအဖွဲ့၊ ရဲတပ်ဖွဲ့၊ သစ်တောဦးစီးဌာန၊ လမ်းဦးစီးဌာန၊ စိုက်ပျိုးရေး ဦးစီးဌာန၊ ငါးလုပ်ငန်းဦးစီးဌာနစသည်ဖြင့် ဌာနများစွာ ရုံးဖွင့်ပြီးတော့ ဝန်ထမ်းများ ခန့်ထားခဲ့ ပါတယ်။ ဒါပေမဲ့ အခုော့ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံးဟာ မြေနေရာလျာထားပြီးတော့ အဆောက်အဦ မဆောက်နိုင်သေးဘူး။ ရုံးခန်းလည်းမရှိဘူး။ ဝန်ထမ်း လည်း မရှိသေးပါဘူး။ တီးတိန်မြို့နယ်ရှိ ရုံးမှဝန်ထမ်းတစ်ဦးက ပူးတွဲတာဝန်ယူနေရပါတယ်။ ခိုင်ကမ်းမြို့သည် ချင်းပြည်နယ်၊ စစ်ကိုင်းတိုင်းဒေသကြီး၊ ကလေးမြို့နယ်နှင့် နယ်နိမိတ်ချင်း ဆက်စပ်လျက်ရှိပြီးတော့ နယ်နိမိတ်ပြဿနာ၊ မြေယာပြဿနာ၊ အမြဲပေါ်တဲ့ မြို့လည်းဖြစ်ပါတယ်။ ပြီးတော့ နယ်နိမိတ်လည်း မရှင်းမလင်းဖြစ်ပြီးတော့ ခဏခဏ ပြဿနာဖြစ်တဲ့နေရာလည်း ဖြစ်ပါတယ်။ ကျွန်တော်တို့က ဒီခိုင်ကမ်းမြို့မှာရှိတဲ့ ပြည်သူလူထုက အိမ်ဂရန်လုပ်ဖို့၊ အိမ်ပုံစံ(၁၀၅) (၁၀၆) လုပ်မယ်ဆိုလို့ရှိရင်လည်း တီးတိန်ကို သွားနေရတဲ့အတွက်ကြောင့် ခရီးစရိတ်လည်း ကုန်တယ်၊ ငွေလည်းကုန်တယ်၊ ပြီးတော့ ကြန့်ကြာပါတယ်။ ဒါကြောင့် ခိုင်ကမ်းမြို့တွင် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံးဖွင့်လှစ် ပေးရန် အဆောက်အဦ အပါအဝင် ဝန်ထမ်းများ၊ တိုးချဲ့ပေးနိုင်ရန် အစီအစဉ် ရှိ/ မရှိ ဥက္ကဋ္ဌကြီးမှ တစ်ဆင့် မေးမြန်းခြင်းဖြစ်ပါတယ်။ ကျေးဇူးတင်ပါတယ်။</speech>
<title>ဧရာဝတီတိုင်းဒေသကြီး၊ မအူပင်မြို့နယ်တွင် ကျူးကျော်နေသူများအား အောင်ချမ်းသာအိမ်ရာနေရာနှင့် ဆက်စပ်နေရာများတွင်သာ ထားရှိရန်နှင့် အခြားလယ်ယာမြေနေရာများတွင် အကွက်ရိုက် ရောင်းချနေ သည့် တာဝန်ရှိသူများအား မည်ကဲ့သို့ အရေးယူဆောင်ရွက်မည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ ဒေါ်အိအိပြုံး က ဧရာဝတီတိုင်းဒေသကြီး၊ မအူပင်မြို့နယ်တွင် ကျူးကျော်နေသူများအား အောင်ချမ်းသာအိမ်ရာနေရာနှင့် ဆက်စပ်နေရာများတွင်သာ ထားရှိရန်နှင့် အခြားလယ်ယာမြေနေရာများတွင် အကွက်ရိုက် ရောင်းချ နေသည့် တာဝန်ရှိသူများအား မည်ကဲ့သို့အရေးယူဆောင်ရွက်မည်ကို သိရှိလိုခြင်းနှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1344">ဒေါ်အိအိပြုံး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌ၊ အမျိုးသားလွှတ်တော်ကိုယ်စားလှယ်များ၊ ပြည်ထောင်စုဝန်ကြီး၊ ဒုတိယဝန်ကြီးများ၊ တက်ရောက်လာသော ဧည့်သည်တော်များအားလုံး မင်္ဂလာပါရှင်။ ကျွန်မကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ အမျိုးသား လွှတ်တော်ကိုယ်စားလှယ် ဒေါ်အိအိပြီး ဖြစ်ပါတယ်ရှင်။ ဥက္ကဋ္ဌကြီးရှင်။ ကျွန်မတို့ ဧရာဝတီတိုင်းဒေသကြီး၊ မအူပင်ခရိုင်၊ မအူပင်မြို့နယ်အတွင်း မှာရှိတဲ့ မင်းမော်ကျေးရွာမှာ လယ်ယာမြေများအား ကျပ်(၅)သိန်း (၃)ရစ်သွင်းသော အရစ်ကျ စနစ်ဖြင့် အကွက်ရိုက် ရောင်းချခဲ့ကြပါတယ်။ လက်ရှိတွင်လည်း ဝယ်ထားသောသူများဟာ အကွက် များတွင် လယ်ပဲစိုက်ရမှာလား၊ အိမ်ပဲဆောက်ရမှာလား၊ မသေချာသည့် အခြေအနေများဖြင့် မင်းမော်ကျေးရွာမှာ အိမ်ကွက်များ ဝယ်ယူထားကြပါတယ်။ ဒီအခြေအနေကိုလည်း ၂၀-၈-၂၀၁၈ ရက်နေ့တွင် မွန်ပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးမျိုးဝင်း တင်သွင်းသော အဆိုတွင်လည်း ကျွန်မအနေဖြင့် ဥပမာပြု ဆွေးနွေးခဲ့ပြီးဖြစ်ပါတယ်။ ဒီအမျိုးသားလွှတ်တော်ကြီးမှာလည်း လယ်ယာ၊ ဥယျာဉ်ခြံမြေများအား စည်းကမ်းမဲ့စွာ အကွက်ရိုက်ရောင်းချခြင်းအား တားမြစ်ရန်နှင့် အဂတိမကင်းသော လုပ်ဆောင်ချက်များအား ထိရောက်စွာ ထိန်းညှိပေးသည့် အစီအစဉ်တစ်ခုကို အစိုးရအား တိုက်တွန်းသော အဆိုလည်း အောင်မြင်ခဲ့ပါတယ်။ သို့ဖြစ်ပါသောကြောင့် ခရိုင်လယ်ယာမြေစီမံခန့်ခွဲရေးကော်မတီ၊ မြို့နယ် လယ်ယာမြေစီမံခန့်ခွဲရေးကော်မတီ အစည်းအဝေးများမှာ လယ်ယာမြေများအား အိမ်ကွက်ရိုက် ရောင်းချနေသည့် အခြေအနေများ အခြားနည်းလျှောက်ထားရာတွင် ကျွန်မတို့အနေဖြင့် ကန့်ကွက်ခဲ့ သော်လည်း မြို့နယ်အုပ်ချုပ်ရေးမှူး၊ ခရိုင်အုပ်ချုပ်ရေးမှူးများက လူ့အခွင့်အရေးဟုဆိုကာ ထောက်ခံ၍ တိုင်းဒေသကြီးသို့ တင်ပြခဲ့ကြပါတယ်။ ဥက္ကဋ္ဌကြီးရှင်။ ယခုအခါ အထက်ပါ မင်းမော်ကျေးရွာမှာ ဝန်ထမ်းများအတွက် အကွက်ရိုက် ရောင်းချပေးသည့် အခြေအနေများမှာ ဧရာဝတီတိုင်းဒေသကြီးအစိုးရရဲ့ ကျူးကျော်များအား မြေနေရာ ချထားပေးရန် တိုင်းဒေသကြီးအစိုးရအဖွဲ့ အစီအစဉ်ဖြင့် ဆောင်ရွက်သည့်အခြေအနေသို့ ထပ်မံ ပြောင်းလဲခဲ့ပါတယ်။ ယခုအခါမှာ မွန်ပြည်နယ် မြို့ပေါ်(၁၁)ရပ်ကွက်မှာ ကျူးကျော်အိမ်ခြေ (၇၉)လုံး ရှိပြီး၊ ကားလမ်းမဘေးများမှာ ဖယ်ရှားရန် ကျန်ရှိတဲ့ အိမ်ခြေ(၁၆၁)လုံး ရှိပါတယ်။ အဆိုပါ ကျူးများ ဆိုရာတွင်လည်း မရှိကျူးများရှိသလို့ စီးပွားရေးလုပ်ဆောင်နေသော ကျူးများလည်း ပါဝင်ပါတယ်။ ဥက္ကဋ္ဌကြီးရှင်။ ကျွန်မတို့ မအူပင်မြို့မှာ အောင်ချမ်းသာအိမ်ရာဟု လူသိများသော ကျူးကျော်နေသူ ပြည်သူများအား နေရာချထားပေးသည့် (၂၃)ဧက ကျယ်ဝန်းသော နေရာရှိပါတယ်။ အဆိုပါနေရာမှာ အိမ်ကွက်တစ်ကွက်လျှင် (၈၀၀၀)ကျပ်နှင့် (၂)နှစ်ပေးသွင်းရမှာဖြစ်ပြီး ခြံကွက် တစ်ကွက်လျှင် (၂၀ x ၆၀)ပေ ကျယ်ဝန်းပြီးတော့ မိလ္လာလမ်းလည်း (၁၀)ပေထားရှိကာ လမ်း အရှည်မှာဆိုလို့ရှိရင် (၅၈)လုံး၊ လမ်းအတိုမှာ (၂၆)လုံး ထားရှိထားပါတယ်။ ပင်စင်စားဝန်ထမ်းများ အတွက်လည်း သီးသန့်တစ်လမ်း ထည့်သွင်းထားရှိပြီးတော့ အိမ်ရာများပေးထားကြောင်းကိုလည်း သိရှိရပါတယ်။ ယခုအခါ အဆိုပါ အောင်ချမ်းသာအိမ်ရာဟာ စာရင်းသာရှိပြီး လူမနေခြင်းများ၊ စည်းကမ်းပျက်ယွင်း၍ ဖယ်ရှားခြင်းများကြောင့် အိမ်ကွက်(၂၀၀)ခန့်ထပ်သွင်း၍ ရနိုင်သည့် အခြေအနေများလည်း ရှိပါတယ်။ ကျူးများချထားရာမှာ မလောက်ငှပါကလည်း နီးစပ်ရာ တစ်ဆက် တစ်စပ်တည်းရှိသော လယ်ယာမြေများအား အစိုးရမှ ဝယ်ယူ၍ ဆောင်ရွက်ပေးလို့လည်း ရနိုင်ပါတယ်။ ဥက္ကဋ္ဌကြီးရှင်။ ကျွန်မတို့ရဲ့ အနာဂတ်မှာ ကျူးကျော်တွေအတွက်ပဲ အိမ်ရာပေးပေး၊ မြို့သစ် တွေပဲ ချဲ့ချဲ့၊ မြို့ပြစီမံကိန်းတွေ၊ အစီအစဉ်တွေ ထည့်သွင်းစဉ်စားရမှာဖြစ်ပါတယ်။ သို့ပါသော်လည်း ယခုအခါ မိမိသဘောဖြင့် မိမိအကွက်ရိုက်ရောင်းချနေမှုအား ထိရောက်စွာ တားမြစ်ရမယ့် တာဝန်ရှိသူ များဟာ မတားမြစ်ဘဲ ဗဟို/ တိုင်းဒေသကြီး၊ လယ်ယာမြေစီမံခန့်ခွဲမှုကော်မတီများထံသို့ တင်ပြခြင်း၊ ဗဟိုလယ်ယာမြေစီမံခန့်ခွဲမှုကော်မတီ၏ တားမြစ်ချက် သက်ညှာမှုတွေဟာ ငါတို့နဲ့ မဆိုင်ဆိုတဲ့ သဘောဖြင့် အတည်ပြုချက်များ ပေးနေကြကြောင်း တွေ့ရှိရပါတယ်။ ဒီလိုအခြေအနေများမှာ နစ်နာသူဟာ ကျွန်မတို့ရဲ့ ဒေသခံပြည်သူများသာ ဖြစ်ပါတယ်။ ကာလတစ်ခုအကြာမှာ တာဝန်ရှိသူ တွေဟာ ပြောင်းရွှေ့ကြပြီး ဒီလို မရှင်းလင်းတဲ့ ပြဿနာများကို ဒေသခံကိုယ်စားလှယ်များကသာ ဖြေရှင်းရမှာဖြစ်ပါတယ်။ ဥက္ကဋ္ဌကြီးရှင်။ ဒီလိုအခြေအနေများကြောင့် တာဝန်ရှိသူများ၏ တာဝန်မဲ့လုပ်ရပ်များ၊ ပြည်သူကို လှည့်စားသကဲ့သို့သော လုပ်ရပ်များအား စိစစ်ပေးရန် လိုအပ်ပါတယ်။ သို့ဖြစ်ပါ၍ အထက်ပါ မေးခွန်းအား အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ ခင်ဗျား။ ဦးစွာ ရခိုင်ပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးခင်မောင်လတ်ရဲ့ မေးခွန်းအပေါ် ရခိုင်ပြည်နယ်အစိုးရအဖွဲ့၏ကိုယ်စား စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာနမှ ဖြေကြားပေးပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးအနေနဲ့ ရခိုင်ပြည်နယ်မှာ နွေရာသီ၊ သောက်သုံးရေ ရှားပါးမှုအတွက် ဆောင်ရွက်ထားရှိမှု အခြေအနေနှင့် ရေရှားပါးတဲ့မြို့နယ်တွေမှာ ရေဘောက်ဆာကားတစ်စီးစီ ချထားပေးဖို့ အစီအစဉ် ရှိ၊ မရှိနှင့် စပ်လျဉ်းတဲ့မေးခွန်း ဖြစ်ပါတယ်။ ရခိုင်ပြည်နယ်အတွင်း မြို့နယ်တွေမှာ နွေရာသီသောက်သုံးရေရှားပါးမှု ကြုံတွေ့နေရတဲ့ ရပ်ကွက်၊ ကျေးရွာတွေကို သက်ဆိုင်ရာ မြို့နယ်အလိုက် ဌာနဆိုင်ရာများ၊ အလှူရှင်များမှ မော်တော်ကား၊ မီးသတ်ယာဉ်၊ ရေယာဉ်များနဲ့ သောက်သုံးရေများ၊ ဖြန့်ဝေပေးလျက်ရှိပါတယ်။ ဖြန့်ဝေပေးတဲ့အခါ မှာလည်း ကုန်ကျစရိတ်များနှင့် စပ်လျဉ်းပြီး ရခိုင်ပြည်နယ်အစိုးရအဖွဲ့မှ ခွင့်ပြုပေးလျက်ရှိကြောင်း တင်ပြထားပါတယ်။ ရခိုင်ပြည်နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေနဲ့ နွေရာသီသောက်သုံးရေ ရှားပါးမှုအပေါ် ဖြေရှင်းနိုင်ဖို့အတွက် နှစ်စဉ်အစီအမံများချပြီး ရေတိုရေရှည် ရေးဆွဲဆောင်ရွက် လျက်ရှိကြောင်း တင်ပြအပ်ပါတယ်။ နွေရာသီ သောက်သုံးရေ ရှားပါးနိုင်တဲ့ ကျေးရွာတွေကို ကြိုတင် တွက်ဆမှုနှင့် အနီးဆုံး ရေအရင်းအမြစ်ကနေ သောက်သုံးရေ ဖြန့်ဝေပေးနိုင်ဖို့အတွက် ကြိုတင် စီစဉ်ခြင်းဖြစ်ပါတယ်။ ရေရှားပါး ပြတ်လပ်တာနဲ့ ဆက်သွယ်ရမယ့် မြို့နယ်၊ ခရိုင်၊ ပြည်နယ် ကျေးလက်ရုံးများနှင့် ဝန်ထမ်းများ၏ ဆက်သွယ်ရန် ဖုန်းနံပါတ်များကို ကြိုတင်ဖြန့်ဝေပေးပါတယ်။ မြို့နယ်အားလုံးမှာရှိတဲ့ Mobile ရေသန့်စင်စက်များနှင့် ကျေးရွာတွေကို သန့်ရှင်းတဲ့ သောက်သုံးရေ ဖြန့်ဝေပေးခြင်းလုပ်ငန်းတွေကို ဆောင်ရွက်ပေးလျက်ရှိပါတယ်။ ဒါ့အပြင် Mobile ရေသန့်စက် ကားနဲ့ သွားလို့ရမယ့် ရေရှားပါးတဲ့ ကျေးရွာတွေကိုသွားပြီး ရေသန့်များ ဖြန့်ဖြူးပေးလျက်ရှိကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ ရေရှည်စီမံချက်အနေနဲ့ ရေရှားပါးပြတ်လပ်တဲ့ ကျေးရွာတွေကို စာရင်းပြုစုဆောင်ရွက်ပြီးတော့ ပြည်ထောင်စု၊ ပြည်နယ်အစိုးရ ရန်ပုံငွေတွေနဲ့ အဆိုပါ ကျေးရွာတွေ မှာ ဒေသအခြေအနေအလိုက် တုံကင်တွင်း၊ လက်တူးတွင်းနှင့် မြေသားရေကန် တူးဖော်ပေးဖို့ စိမ့်စမ်းရေသွယ်လုပ်ငန်းများ ဆောင်ရွက်ပေးဖို့၊ ရခိုင်ပြည်နယ်အတွင်း ၂၀၁၆-၂၀၁ရ ဘဏ္ဍာရေးနှစ် ကနေ ၂၀၁၈ -၂၀၁၉ ဘဏ္ဍာရေးနှစ်အထိ တည်ဆောက်ပြီးစီးခဲ့တဲ့ လျှိုပိတ်ဆည် (၁၉)ခုကနေပြီးတော့ ကျေးရွာတွေကို ရေသွယ်ယူခြင်းလုပ်ငန်း ဆောင်ရွက်ပေးလျက်ရှိပြီး အဲဒီ လျှိုပိတ်ဆည်များက နေပြီးတော့မှ ရေပိုက်သွယ်ယူခြင်းလုပ်ငန်းတွေကိုလည်း လျာထားဆောင်ရွက်သွားရန်ရှိပါတယ်။ ဒါ့အပြင် Unicef လို နိုင်ငံတကာအဖွဲ့အစည်းများနှင့် ပူးပေါင်းပြီး ရေရှားပါးတဲ့ ကျေးရွာ တွေမှာ မြေသားရေကန်များ တူးဖော်ပေးဖို့နဲ့၊ အိမ်တိုင်ရာရောက် ရေပေးရေးလုပ်ငန်းများ၊ ဆောင်ရွက်ခြင်းတို့ကို နှစ်စဉ် စီမံလျက်ရှိကြောင်း ဖြေကြားအပ်ပါတယ်။ လက်ရှိအနေအထားမှာ စစ်တွေနဲ့ မင်းပြားမြို့တို့မှာ ရေဘောက်ဆာတွေ ရှိသော်လည်းပဲ ကျန်မြို့တွေမှာ ရေဘောက်ဆာ များ ဝယ်ယူရန်အတွက် အစီအစဉ် မရှိသေးဘူးဆိုတဲ့ အခြေအနေကို ရခိုင်ပြည်နယ်အစိုးရအဖွဲ့ကနေ ဖြေကြားထားပါတယ်။ မိမိတို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့တော့ ရခိုင်ပြည်နယ် အတွင်း ရေရှားပါးပြတ်လပ်သည့် ကျေးရွာ၊ ရပ်ကွက်တွေကို ကျေးလက်ဒေသဖွံ့ဖြိုးရေးဦးစီးဌာန၊ မီးသတ်ဦးစီးဌာန၊ စည်ပင်သာယာရေးအဖွဲ့၊ ပြည်တွင်း ပုဂ္ဂလိကလုပ်ငန်းရှင်တွေကနေ ရေသယ်ယာဉ် နှင့် သောက်သုံးရေကို ်တစ်ပြေးညီ ဖြန့်ဝေပေးလျက်ရှိရာ ယခု ၂၀၁၈-၂၀၁၉ ဘဏ္ဍာရေးနှစ်မှာ ရေရှားပါးကျေးရွာကို ဖြန့်ဝေပေးနိုင်ဖို့ ဂါလန်(၁၀၀၀)ဆံ့ ရေသယ်ယာဉ်တစ်စီး ပံ့ပိုးပေးသွားမည် ဖြစ်ပါကြောင်း အမျိုးသားလွှတ်တော်ကိုယ်စားလှယ်ကြီး ဦးခင်မောင်လတ် ရဲ့ မေးခွန်းကို ရှင်းလင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ချင်းပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးပူဂင်ကမ်းလျန် ရဲ့ ချင်းပြည်နယ်၊ တီးတိန်မြို့နယ်၊ ခိုင်ကမ်းမြို့မှာ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံး ဖွင့်လှစ်ပေးဖို့နဲ့ ရုံးအဆောက်အဦ ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်းအပေါ် ချင်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာနမှ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျာ။ ချင်းပြည်နယ်ဟာ ခရိုင်(၄)ခရိုင်၊ မြို့နယ်(၉)မြို့နယ်၊ မြို့(၁၀)မြို့နဲ့ ဖွဲ့စည်းထားပါတယ်။ ပြည်နယ်အတွင်း ဖွံ့ဖြိုးတိုးတက်ရေးအတွက် ပြည်နယ်အစိုးရအဖွဲ့ရဲ့ ကြီးကြပ်မှုနဲ့ ဌာနအဖွဲ့အစည်းအသီးသီးကနေ သက်ဆိုင်ရာ လုပ်ငန်းကဏ္ဍနှင့် လုပ်ငန်းများ ဆောင်ရွက် လျက်ရှိပါတယ်။ ချင်းပြည်နယ်မှာ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံးကို ပြည်နယ်ရုံး (၁)ရုံး၊ ခရိုင်ရုံး(၃)ရုံး၊ မြို့နယ်(၉)ရုံးနဲ့ မြို့ ရုံးတွေကို မြို့ (၁၀)မြို့ရှိတဲ့အနက် ရိဒ်ခေါဒါရ်မြို့၊ ဆမီးမြို့၊ ကျီခါးမြို့နှင့် ရောမြို့များမှာ ဖွင့်လှစ်လုပ်ကိုင် ဆောင်ရွက်လျက်ရှိပါတယ်။ ဖလမ်းခရိုင်၊ တီးတိန်မြို့နယ်နှင့် ခိုင်ကမ်းမြို့တွေဟာ ယခင်က သစ်တောကြိုးဝိုင်း ဧရိယာ အတွင်း ပါဝင်ပြီးတော့ ခိုင်ကမ်းမြို့ပြ စီမံကိန်းအတွက် မြေဧရိယာ ဧက(၁၀၉၉)ဧကကို ကြိုးဝိုင်း ဧရိယာမှ ပယ်ဖျက်ပေးခဲ့ပါတယ်။ ခိုင်ကမ်းမြို့ဟာ ရပ်ကွက်(၄)ရပ်ကွက်နဲ့ ဖွဲ့စည်းထားပြီး လယ်မြေ (၂၅)ဧကသာရှိပါတယ်။ အဓိကသီးနှံများ စိုက်ပျိုးမှုမရှိဘဲ အိမ်ခြံအတွင်း ရာသီသီးနှံသာ အနည်းငယ် စိုက်ပျိုးလျက်ရှိကြောင်း စိစစ်သိရှိရပါတယ်။ တီးတိန်မြို့နယ်၊ ခိုင်ကမ်းမြို့ဟာ ယခင်က ကျေးရွာ အုပ်စုအဆင့်သာ ဖြစ်ပါတယ်။ ယခု ပြည်ထဲရေးဝန်ကြီးဌာနရဲ့ အမိန့်အရ မြို့အဖြစ် သတ်မှတ် အဆင့် တိုးမြှင့်ခဲ့သော်လည်းပဲ ကျေးရွာအုပ်စု တစ်ခုစာသာရှိပြီး လယ်ယာမြေစီမံခန့်ခွဲရေးနှင့် စာရင်းအင်း ဦးစီးဌာနရဲ့ ဖွဲ့စည်းပုံသစ်အရ တီးတိန်မြို့နယ်ရုံးရဲ့ ဝန်ထမ်းအင်အားကို တိုးချဲ့ဖွဲ့စည်းထားရှိပြီး ဖြစ်တဲ့အတွက်ကြောင့် တီးတိန်မြို့နယ်ရဲ့ ဝန်ထမ်းအင်အားနဲ့ ကွင်းလုပ်ငန်းတွေကို နိုင်နင်းစွာ ဆောင်ရွက်သွားနိုင်မှာဖြစ်ပါတယ်။ သို့ဖြစ်တဲ့အတွက် ခိုင်ကမ်းမြို့ဟာ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံးဖွင့်လှစ်ဖို့နဲ့ ရုံးအဆောက်အအုံ ဆောက်လုပ်ပေးဖို့ လောလောဆယ် အစီအစဉ် မရှိသေးပါကြောင်း ချင်းပြည်နယ် အစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ရှင်းလင်း ဖြေကြား အပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဒေါ်အိအိပြီး ရဲ့ မေးခွန်းအပေါ် ဧရာဝတီတိုင်းဒေသကြီးအစိုးရအဖွဲ့ရဲ့ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနမှ ဆက်လက်ဖြေကြားပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးအနေနဲ့ ဧရာဝတီတိုင်းဒေသကြီး၊ မအူပင် မြို့နယ်မှာ လယ်ယာမြေများ အကွက်ရိုက်ပြီး ကျူးကျော်နေ ပြည်သူတွေကို နေရာချထားပေးတဲ့ အခါမှာ အနာဂတ်မြို့ပြစီမံကိန်းအစီအစဉ်များ ထည့်သွင်းတွက်ချက် ဆောင်ရွက်ခြင်းရှိ/မရှိနဲ့ အခုလို အကွက်ဖော်၍ ရောင်းချနေခြင်းကို ခွင့်ပြုပေးတဲ့တာဝန်ရှိသူတွေ မည်ကဲ့သို့ အရေးယူဆောင်ရွက် ပေးမည်ကို ဆိုတာနဲ့ပတ်သက်ပြီးတော့မှ သိရှိလိုတဲ့မေးခွန်းဖြစ်ကြောင်း တွေ့ရပါတယ်။ ဧရာဝတီတိုင်းဒေသကြီး၊ မအူပင်ခရိုင်၊ မအူပင်မြို့နယ်၊ မင်းဘောကျေးရွာအုပ်စု၊ ထန်းပင်ကွေ့ အနောက်ကျေးရွာဟာ မအူပင်မြို့နယ်ရဲ့ နယ်နိမိတ်နဲ့ (၃)မိုင်အကွာမှာ တည်ရှိပါတယ်။ ၂၀၁၅ ခုနှစ် မှာ မြို့နယ်စည်ပင်သာယာရေးကော်မတီက ထပ်မံတိုးချဲ့တဲ့ မြို့နယ်စည်ပင်သာယာ နယ်နိမိတ် အတွင်းမှာ ပါဝင်ပြီးတော့ မအူပင် - ဖျာပုံခရိုင်ချင်းဆက်လမ်းမပေါ်မှာ တည်ရှိနေတဲ့ ကျေးရွာဖြစ်ပါတယ်။ မင်းဘောကျေးရွာမှာနေတဲ့ တောင်သူ ဦးကျော်ဝင်းသန်း က ၎င်းပိုင်ဆိုင်တဲ့ လယ်မြေ (၁၁.၄၃)ဧကအနက် (၄.၇၇)ဧကမှာ ဆင်းရဲနွမ်းပါးပြီး နေထိုင်စရာမရှိတဲ့ မအူပင်- ဖျာပုံ ကားလမ်းဘေး ကျူးကျော်နေထိုင်သူတွေ၊ မအူပင်မြို့နဲ့ ပတ်ဝန်းကျင်မြို့များကို ဆက်စပ်တဲ့ ကားလမ်းဘေးရှိ ကျူးကျော်သူများနဲ့ ဝင်ငွေနည်းပါးပြီးတော့ နေထိုင်စရာ အခက်အခဲရှိတဲ့ နိုင်ငံ့ဝန်ထမ်းတွေကို တန်ဖိုးနည်းပါးတဲ့နှုန်းထား အရစ်ကျစနစ်နဲ့ ရောင်းချပေးနိုင်ဖို့ ၂၄ - ၈ - ၂၀၁၈ ရက်နေ့မှာ ကျေးရွာ လယ်ယာမြေစီမံခန့်ခွဲမှုအဖွဲ့ကို စတင်လျှောက်ထားခဲ့တာ တွေ့ရပါတယ်။ လယ်မြေပိုင်ဆိုင်တဲ့ ဦးကျော်ဝင်းသန်း က ဥပဒေနဲ့အညီ အခြားနည်း အသုံးပြုခွင့် လျှောက်ထားလာမှုအပေါ် မြို့နယ် လယ်ယာမြေစီမံခန့်ခွဲမှုအဖွဲ့ ရဲ့ စိစစ်ထောက်ခံချက်နဲ့ နယ်မြေအပိုင် တိုင်းဒေသကြီးလွှတ်တော် ကိုယ်စားလှယ် ထောက်ခံချက်တို့အရ ၂၅-၁-၂၀၁၉ ရက်နေ့မှာပြုလုပ်တဲ့ မအူပင်ခရိုင် လယ်ယာမြေ စီမံခန့်ခွဲမှုအဖွဲ့ ရဲ့ အစည်းအဝေးအမှတ်စဉ် (၂/၂၀၁၉)၊ ဆုံးဖြတ်ချက်(၂၅)အရ တိုင်းဒေသကြီး လယ်ယာမြေစီမံခန့်ခွဲမှုအဖွဲ့ကို ဆက်လက်ထောက်ခံတင်ပြပေးဖို့ ဆုံးဖြတ်ခဲ့ပြီးတော့မှ ၃၁-၁-၂၀၁၉ ရက်နေ့မှာ တိုင်းဒေသကြီး လယ်ယာမြေစီမံခန့်ခွဲမှုအဖွဲ့ထံ လုပ်ငန်းစာတွဲအား ပေးပို့တင်ပြထားတာ ဖြစ်ကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ် လယ်ယာမြေ ဥပဒေအခန်း(၃) လယ်ယာမြေလုပ်ပိုင်ခွင့် ရရှိသူ ပုဒ်မ ၉(ခ)မှာ လယ်ယာမြေကို အားလုံးကိုဖြစ်စေ၊ တစ်စိတ်တစ်ပိုင်းကိုဖြစ်စေ၊ လုပ်ပိုင်ခွင့်ကို သတ်မှတ်ထားတဲ့ စည်းကမ်းချက်နှင့်အညီ ရောင်းချခွင့်၊ ပေါင်နှံခွင့်၊ ငှားရမ်းခွင့်၊ လဲလှယ်ခွင့်နှင့် ပေးကမ်းခွင့်ရှိကြောင်းကိုလည်းပဲ ပြဋ္ဌာန်းထားပါတယ်။ အဲဒီအတွက် လျှောက်ထားသူရဲ့ အခွင့်အရေး အတွက် တရားဝင်ခွင့်ပြုချက်ရရှိရေးကို လယ်ယာမြေစီမံခန့်ခွဲမှုအဆင့်ဆင့်က တင်ပြပေးရပါတယ်။ လျှောက်ထားတဲ့နေ့ကစပြီး ခွင့်ပြုချက်မရမီကာလအတွင်း လုပ်ငန်းအကောင်အထည်ဖော် ဆောင်ရွက် ခြင်းမပြုဖို့ ကာယကံရှင်ကို မြို့နယ်မှ အသိပေးဆောင်ရွက်ထားပြီးဖြစ်ကြောင်း ဖြေကြားထားပါတယ်။ ဒါ့အပြင် နိုင်ငံတော်အစိုးရက ဆောင်ရွက်နေတဲ့ ဆင်းရဲနွမ်းပါးမှုလျှော့ချရေး၊ ကျူးကျော် နေအိမ်များ ရှင်းလင်းရေးအတွက် မြို့နယ်ကျူးကျော်ရှင်းလင်းရေးကော်မတီနဲ့ ဆောင်ရွက်နေစဉ်မှာ ဆင်းရဲနွမ်းပါးပြီး အမှန်တကယ်နေထိုင်စရာမရှိတဲ့ ကျူးကျော်သူများကို ဖယ်ရှားရှင်းလင်းရာမှာ အကူအညီဖြစ်စေပြီးတော့ တန်ဖိုးနည်းပါးစွာနဲ့ ဝယ်ယူနေထိုင်နိုင်မှာဖြစ်ခြင်းနဲ့ ကျူးကျော်နေထိုင် သူတွေကလည်းပဲ ပြောင်းရွှေ့ရန် ဆန္ဒရှိတဲ့အတွက်ကြောင့် ဥပဒေနှင့်အညီ လယ်ယာမြေ အခြား နည်းအသုံးပြုခွင့် လျှောက်ထားလာခြင်းအပေါ် လယ်ယာမြေစီမံခန့်ခွဲမှုအဆင့်ဆင့်မှ ဆက်လက် တင်ပြပေးခဲ့ပြီးဖြစ်ကြောင်း ဖြေကြားထားပါတယ်။ လယ်ယာမြေစီမံခန့်ခွဲမှုအဖွဲ့ရဲ့ လယ်ယာမြေအခြားနည်းအသုံးပြုခွင့်တင်ပြချက်အပေါ်မှာ တိုင်းဒေသကြီးအစိုးရအဖွဲ့ကနေ လျှောက်ထားတဲ့မြေ (၄.၇၇)ဧကအပေါ် မအူပင်မြို့နယ်အတွင်းရှိ လမ်းဦးစီးဌာနပိုင် လမ်းဘေးဝဲယာ ကျူးကျော်နေထိုင်သူတွေအတွက် ကျူးကျော်မြေနေရာ ချထား နိုင်ဖို့ တိုင်းဒေသကြီးအစိုးရအဖွဲ့နဲ့ မအူပင်ခရိုင် အထွေထွေအုပ်ချုပ်ရေးဦးစီးဌာနတို့က (၂)ကြိမ် တိုင်တိုင် အစည်းအဝေးခေါ်ယူ ဆောင်ရွက်ခဲ့ပြီးဖြစ်ကြောင်း ဖြေကြားမှုရှိပါတယ်။ ဧရာဝတီတိုင်း ဒေသကြီး၊ မအူပင်ခရိုင်၊ မအူပင်မြို့နယ်၊ မင်းဘောကျေးရွာမှာရှိတဲ့ တောင်သူ ဦးကျော်ဝင်းသန်း ပိုင် လယ်မြေ (၄.၇၇)ဧကကို ၂၀၁၂ လယ်ယာမြေဥပဒေပုဒ်မ ၃၀(က)အရ အခြားနည်းအသုံးပြုခွင့် လျှောက်ထားမှုနဲ့ပတ်သက်ပြီး နိုင်ငံတော်က ဆောင်ရွက်နေတဲ့ ကျူးကျော်နေအိမ်တွေ ရှင်းလင်းရေး မှာ အကူအညီအထောက်အပံ့ဖြစ်ခြင်း၊ မအူပင်မြို့နယ်ရဲ့ စည်ပင်သာယာနယ်နိမိတ်အတွင်း တည်ရှိ နေခြင်း၊ မအူပင်စက်မှုဇုန်နှင့် နီးကပ်ခြင်းတို့ကြောင့် Town Plan ဖွံ့ဖြိုးရေးစီမံကိန်းမှာ ထည့်သွင်း ဆောင်ရွက်နိုင်ခြင်းကြောင့် လျှောက်ထားရမယ့်နည်းလမ်းအတိုင်း ဆောင်ရွက်ခြင်းဖြစ်ကြောင်း ဖြေကြား အပ်ပါတယ်။ လျှောက်ထားသူမှာလည်းပဲ အခြားနည်း အသုံးပြုခွင့်မရမီ လုပ်ငန်းဆောင်ရွက်ခြင်း မပြုရန် ညွှန်ကြားထားပြီးတော့ လက်ရှိမြေပြင်မှာ အကွက်ရိုက်ခြင်း၊ လူနေထိုင်ခြင်းများ မရှိသေးတဲ့ အခြေအနေနဲ့ ခွင့်ပြုချက်ရမယ်ဆိုမှ တိုင်းဒေသကြီးအစိုးရအဖွဲ့ရဲ့ ညွှန်ကြားချက်နဲ့အညီ ဆောင်ရွက် သွားရမှာဖြစ်ကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ အောင်ချမ်းသာအိမ်ရာဟာ မအူပင်မြို့နယ်၊ ကွန့်စုကျေးရွာအုပ်စု၊ တမံလေးကျေးရွာရှိ လယ်ဧရိယာ(၂၃)ဧကအတွင်းမှာ ရှိပါတယ်။ မအူပင်မြို့နယ်၊ အိုင်ဝိုင်း၊ သိုက်ကုန်း ကျေးရွာချင်းဆက် လမ်းဘေးမှာ တည်ရှိပြီးတော့ ယခင်အစိုးရအဖွဲ့လက်ထက်က ဆောင်ရွက်ခဲ့ခြင်း ဖြစ်ကြောင်း စိစစ်သိရှိရပါတယ်။ မြို့နဲ့(၃)မိုင်ခန့်ကွာဝေးပြီး ပတ်ဝန်းကျင်နှင့် နီးစပ်ရာကျေးရွာ တွေမှာသာ အများစု လာရောက်နေထိုင်ကြပါတယ်။ အဲဒီနေရာဟာ လယ်မြေမျိုးဖြစ်သော်လည်းပဲ အခြားနည်းအသုံးပြုခွင့်ကို လျှောက်ထားခဲ့ခြင်းမရှိတဲ့အတွက် လယ်ယာမြေဥပဒေနဲ့ အညီ ဆက်လက် ဆောင်ရွက်သွားရမယ့် အခြေအနေဖြစ်ပါကြောင်း တိုင်းဒေသကြီးအစိုးရအဖွဲ့ရဲ့ ကိုယ်စား ဖြေကြား အပ်ပါတယ်။ အားလုံးကို ကျေးဇူးတင်ပါတယ်။</speech>
</section>
<section value="Bill">
<bill>
<title>အခြေခံပညာရေး ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာသည့် အခြေခံပညာရေး ဥပဒေကြမ်းနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)မှ ဦးအေးဗိုလ် ဆွေးနွေးနိုင်ပါပြီ။</speech>
<speech><mp id="1327">ဦးအေးဗိုလ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ လေ့လာရေးလာရောက်တဲ့ ဧည့်သည်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးအေးဗိုလ် ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျာ။ ကျွန်တော့်အနေနဲ့ အခြေခံပညာရေး ဥပဒေမူကြမ်း အခန်း(၁)၊ အပိုဒ် ၂၊ အပိုဒ်ခွဲ(ဈ)မှာ အနက်အဓိပ္ပာယ်ဖွင့်ဆိုထားတဲ့ ကျောင်းပြင်ပ ပညာရေးနဲ့ အခြေခံ ပညာရေး ဥပဒေမူကြမ်း အခန်း(၁)၊ အပိုဒ် ၂၊ အပိုဒ်ခွဲ(ည)မှာ အနက်အဓိပ္ပာယ် ဖွင့်ဆိုထားတဲ့ တန်းညှိပညာရေးကို အကြံပြုတင်ပြသွားမှာ ဖြစ်ပါတယ်။ ပြည်သူ့လွှတ်တော်မှ ချန်လှပ်ပယ်ဖျက် ခဲ့တဲ့ ကျောင်းပြင်ပ ပညာရေးနဲ့ တန်းညှိပညာရေးကို မူလအတိုင်း မပယ်ဖျက်ဘဲ ပြန်လည် ထည့်သွင်းပေးရန် ဦးစွာတင်ပြအပ်ပါတယ်။ လေးစားရပါသော ဥက္ကဋ္ဌကြီးခင်ဗျား။ အခြေခံပညာရေးဥပဒေမူကြမ်း အခန်း(၁)မှာပါတဲ့ အမည်နဲ့ အဓိပ္ပာယ်ဖော်ပြချက်ရဲ့ အပိုဒ် ၂၊ အပိုဒ်ခွဲ(ဈ)မှာ ကျောင်းပညာရေးနဲ့ ပတ်သက်ပြီး အနက် အဓိပ္ပာယ် ဖွင့်ဆိုထားပြီးဖြစ်သည့်အပြင် အမျိုးသားပညာရေးဥပဒေ အခန်း(၁)၊ အပိုဒ် ၂၊ အပိုဒ်ခွဲ(ဋ) မှာ အတိအလင်းဖော်ပြထားပါတယ်။ ကျောင်းပြင်ပ ပညာရေးနဲ့ပတ်သက်ပြီး ကျောင်းပြင်ပ ပညာရေး ဦးစီးဌာနကို ဖွဲ့စည်းတည်ထောင်ဖို့ဆိုပြီး ၇-၇-၂၀၁၆ ရက်နေ့မှာ ကျင်းပတဲ့ ပြည်ထောင်စုအစိုးရ အဖွဲ့ရဲ့ အစည်းအဝေးအမှတ်စဉ်(၇/၂၀၁၆)မှာ သဘောတူခွင့်ပြုထားပြီး ဖြစ်ပါတယ်။ ၁-၉-၂၀၁၆ ရက်နေ့မှာ တာဝန်ထမ်းဆောင်စေခဲ့ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ ပညာရေးပြုပြင်ပြောင်းလဲရေး ကို အရှိန်အဟုန်နဲ့သွားနေတဲ့ ည်း ဖြစ်ပါတယ်။ ကျောင်းပညာရေးတစ်ခုတည်းနဲ့ မလုံလောက်ပါဘူး။ နယ်စပ်ဒေသမှာရှိနေတဲ့ ရွှေ့ပြောင်းနေထိုင်သူတွေ၊ အကြောင်းအမျိုးမျိုးကြောင့် မြို့ကြီးတွေဆီကို ရောက်ရှိနေပြီး ခက်ခဲကြမ်းတမ်းတဲ့ ဘဝအခြေအနေကြောင့် ရွှေ့ပြောင်းနေ ထိုင်သူတွေ ပိုမိုများပြားလာတာနဲ့အညီ ကလေးများ ပညာသင်ကြားနိုင်မှုဟာ ကျဆင်းလာပြီး အဓိက စိန်ခေါ်မှုတစ်ခု ဖြစ်နေပါတယ်။ UNESCO ရဲ့ စစ်တမ်းများအရ ကျောင်းပြင်ပရောက်နေတဲ့ ကလေး များဟာ (၂)သန်းကျော် (၃)သန်းနီးပါးရှိနေပါပြီ။ အဲဒီအထဲမှာ ကျောင်းပညာသင်ယူနိုင်ရန် ခက်ခဲမှု၊ အခြေအနေတစ်ခုကြောင့် ကျောင်းထွက်ရမှုတွေကို ကုစားရန်အတွက် ကျောင်းပြင်ပ ပညာရေးဟာ အဓိကအခန်းကဏ္ဍမှာ အရမ်းကို လိုအပ်နေပါပြီ။ ကျောင်းပြင်ပ ပညာရေးအနေနဲ့ ကလေးတွေကို ဒီထက်ထည့်သွင်းစဉ်းစားဖို့လိုပြီ။ ဒီကလေးတွေရဲ့ အနာဂတ်အတွက် ကျောင်းပြင်ပ ပညာရေး မလိုအပ်တော့ဘူးလို့ ချန်ထားခဲ့မှာလား။ လေးစားအပ်ပါသော ဥက္ကဋ္ဌကြီးခင်ဗျား။ ပြည်သူ့လွှတ်တော်မှ ပယ်ဖျက်ထားတဲ့ အခန်း(၁)၊ အပိုဒ် ၂၊ အပိုဒ်ခွဲ(ဈ)ရဲ့ ကျောင်းပြင်ပ ပညာရေးကို မပယ်ဖျက်ဘဲ မူလအတိုင်း ပြန်လည်ထည့်သွင်း ပေးပါရန် ဥက္ကဋ္ဌကြီးမှတစ်ဆင့် အကြံပြုတင်ပြအပ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ ဒုတိယအချက်အနေနဲ့ ပြည်သူ့ လွှတ်တော်မှ ပယ်ဖျက်ထားတဲ့ အခြေခံပညာရေးဥပဒေမူကြမ်းအခန်း(၁)၊ အပိုဒ် ၂၊ အပိုဒ်ခွဲ (ည)မှာ အနက်အဓိပ္ပာယ်ဖွင့်ဆိုထားတဲ့ တန်းညှိပညာရေးကို မူလအတိုင်း မပယ်ဖျက်ဘဲ ပြန်လည်ထည့်သွင်း ပေးပါရန် အကြံပြုတင်ပြအပ်ပါတယ်။ လေးစားရပါသော ဥက္ကဋ္ဌကြီးခင်ဗျား။ အခြေခံပညာရေးဥပဒေမူကြမ်း အခန်း(၁)၊ အပိုဒ် ၂ အပိုဒ်ခွဲ(ည)နှင့် အမျိုးသားပညာရေးဥပဒေ အခန်း(၁)၊ အပိုဒ် ၂၊ အပိုဒ်ခွဲ (ဌ)မှာ တန်းညှိပညာရေးနဲ့ ပတ်သက်ပြီး အမည်နှင့်အနက်အဓိပ္ပာယ်ကို အတိအလင်းဖော်ပြထားတဲ့အပြင် အခြေခံပညာရေး ဥပဒေမူကြမ်း အခန်း(၃)၊ အပိုဒ် ၄၊ အပိုဒ်ခွဲ (တ)မှာ ပညာရေးနှင့် ကျောင်းပြင်ပ ပညာရေး အပြန် အလှန် ကူးပြောင်းသင်နိုင်ရန်အတွက် တန်းညှိပညာရေးအစီအစဉ်ကို အကောင်အထည်ဖော်နိုင်ရန် ဆိုတဲ့ အနက်အဓိပ္ပာယ်ကို ပြည်သူ့လွှတ်တော်မှ ဖော်ပြထားခြင်းဟာ ရှေ့နောက်ကိုက်ညီမှုမရှိဘဲ လွဲမှားစွာ ဖော်ပြထားခြင်းဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျောင်းပြင်ပ ပညာရေးရောက်နေတဲ့ ကလေးများရဲ့ ပညာသင်ယူနိုင်မှု ပုံမှန်အတိုင်း ပြန်လည်ရောက်ရှိနိုင်ရန်၊ အသိအမှတ်ပြုနိုင်ရန် အဆင့်၊ အတန်း စံတစ်ခုသတ်မှတ်ပေးနိုင်ရန်အတွက် တန်းညှိပညာရေးဟာ အဓိကအခန်းကဏ္ဍမှာ ပါဝင်နေပါတယ်။ သို့ပါသောကြောင့် ပြည်သူ့လွှတ်တော်မှ ပယ်ဖျက်ထားတဲ့ အခြေခံပညာရေး ဥပဒေမူကြမ်း အခန်း(၁)၊ အပိုဒ် ၂၊ အပိုဒ်ခွဲ(ည)ရဲ့ တန်းညှိပညာရေးကို မပယ်ဖျက်ဘဲ မူလအတိုင်း ပြန်လည်ထည့်သွင်းပေး ပါရန် ဥက္ကဋ္ဌကြီးမှတစ်ဆင့် အကြံပြုတင်ပြလိုက်ပါတယ်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၈)မှ ဦးဝင်းမြင့် ဆွေးနွေးနိုင်ပါပြီ။</speech>
<speech><mp id="1282">ဦးဝင်းမြင့်၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>ရိုသေလေးစားရပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဥက္ကဋ္ဌ၊ ပြည်ထောင်စုဝန်ကြီးနှင့် အမျိုးသားလွှတ်တော် ကိုယ်စားလှယ်တော်ကြီးများ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြ ပါစေကြောင်း မေတ္တာပို့သရင်း နှုတ်ခွန်းဆက်သ ဂါရဝပြုအပ်ပါတယ်။ မကွေးတိုင်းဒေသကြီး မဲဆန္ဒနယ် အမှတ်(၈)မှ အမျိုးသားလွှတ်တော်ကိုယ်စားလှယ် ကျွန်တော် ဦးဝင်းမြင့် က အခြေခံပညာရေး ဥပဒေမူကြမ်းအပေါ် အကြံပြုဆွေးနွေးမှာဖြစ်ပါတယ်။ အင်္ဂလိပ်စာ အသုံးအနှုန်းများကို သုံးစွဲခွင့်ပြုဖို့ လည်း ကြိုတင်ခွင့်တောင်းခံအပ်ပါတယ်။ လေးစားရပါသော ဥက္ကဋ္ဌကြီးခင်ဗျား။ အခန်း(၁)၊ အမည်နှင့်အဓိပ္ပာယ်ဖွင့်ဆိုချက် အပိုဒ် ၂။ အပိုဒ်ခွဲ(ဆ)မှာပါရှိတဲ့ ဆရာဆိုတဲ့အဓိပ္ပာယ်ဖွင့်ဆိုချက်ကို အဆိုပြု ပြဋ္ဌာန်းချက်ရဲ့ ဖွင့်ဆိုထားမှုအပေါ် အောက်ပါအတိုင်း ဖြည့်စွက်အကြံပြုလိုပါတယ်။ အပိုဒ်ခွဲ(ဆ) ဆရာဆိုသည်မှာ အခြေခံပညာရေး အဆင့်တစ်ခုခုတွင် သင်ယူသူများ၏ အသိပညာကျွမ်းကျင်မှုနှင့် သဘောထား၊ အယူအဆအမြင်များ ဖွံ့ဖြိုးတိုးတက်စေရန် စီစဉ်ပံ့ပိုးပေးခြင်း၊ သင်ကြားပို့ချပေးခြင်း၊ သင်ယူသူများ၏ အမူအကျင့် ပြောင်းလဲမှုများကို ဆန်းစစ်ခြင်း တာဝန်များကို ထမ်းဆောင်သည့် သတ်မှတ်ချက် အရည်အချင်းနှင့် ပြည့်စုံသူကို ဆိုသည်လို့ အဓိပ္ပာယ်ဖွင့်ဆို အကြံပြုလိုပါတယ်။ သင်ယူသူများရဲ့ အမူအကျင့် ပြောင်းလဲမှုကို ဆန်းစစ်ခြင်းဆိုတဲ့ စကားရပ်ကို ဘာကြောင့်ဖြည့်စွက်သင့်တယ်လို့ အကြံပြုအပ် သလဲဆိုရင် ကျောင်းသား၊ ကျောင်းသူတွေ ဖွံ့ဖြိုးတိုးတက်ဖို့ ပံ့ပိုးပေးတာ၊ သင်ခန်းစာတွေကို သင်ကြား ပို့ချလေ့ကျင့်ပေးတယ်ဆိုတာ ကလေးတွေရဲ့ ကာယဉာဏ၊ စာရိတ္တနဲ့ ပေါင်းသင်းဆက်ဆံရေး၊ အမူအကျင့်တို့ အကောင်းဘက်ကို ပြောင်းရွှေ့ဖို့ပဲ ဖြစ်ပါတယ်။ ဒါကြောင့် ပံ့ပိုးပေးမှု၊ သင်ပြပို့ချ ပေးမှု၊ မျှော်မှန်းရလဒ်တွေ ဘယ်လောက်တိုးတက်မှုရှိသလဲဆိုတဲ့ ဆန်းစစ်မှုဟာ အလွန်အရေးပါတဲ့ အတွက် ဆရာရဲ့ တာဝန်ထဲမှာ ပါဝင်သင့်တယ်လို့ ယူဆတဲ့အတွက် အကြံပြုရခြင်းဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ အခန်း(၂)၊ ရည်မှန်းချက်များရဲ့ အပိုဒ် ၃ မှာ ပြည်သူ့ လွှတ်တော် အတည်ပြုချက်မှာပါတဲ့ အပိုဒ်ခွဲ(ဂ)ကို ပြည်သူ့နီတိ၊ ဒီမိုကရေစီကျင့်စဉ်၊ လူ့အခွင့်အရေး ဆိုင်ရာ စံနှုန်းများ၊ သတ်မှတ်ထားသော စည်းကမ်းများနှင့် ဥပဒေကို လေးစားလိုက်နာတတ်သည့် တာဝန်သိစိတ်၊ တာဝန်ယူစိတ်ရှိသူများ ဖြစ်စေရန်လို့ ဖြည့်စွက်အကြံပြုလိုပါတယ်။ သတ်မှတ်ထားတဲ့ စည်းကမ်းဆိုတာ အင်မတန်လိုအပ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ပြည်သူ့လွှတ်တော် အတည်ပြုချက် အပိုဒ်ခွဲ(ည) ကိုတော့ ပြည်သူ့လွှတ်တော် အတည်ပြုချက်အစား အောက်ပါအတိုင်း အသစ်ဖြည့်စွက်လိုပါတယ်။ အပိုဒ်ခွဲ(ည) စိတ်ခံစားမှုနှင့် စိတ်လှုပ်ရှားမှုကို ဖော်ထုတ်ရာ၌ ဆင်ခြင်စဉ်းစားခြင်းကို အသုံးပြု၍ ထိန်းသိမ်းတတ်သော အလေ့အကျင့်များ တိုးပွားစေရန်လို့ အသစ်ထပ်မံ ဖြည့်စွက်လိုပါတယ်။ ဘာကြောင့်လဲဆိုတော့ ပညာသင်ယူသူတွေအတွက် ပြောင်းလဲဖို့ နယ်ပယ်(၃)ခုရှိပါတယ်။ အဲဒီ နယ်ပယ်(၃)ခုကတော့ အားလုံးသိကြတဲ့အတိုင်း Hand, Head and Heart ဆိုတဲ့ (H)(၃)လုံး နယ်ပယ် ဖြစ်ပါတယ်။ Hand ဆိုတာကတော့ ကိုယ်ခန္ဓာအပါအဝင် ခြေလက်အင်္ဂါဆိုင်ရာဖြစ်သလို Head ဆိုတဲ့ ဦးနှောက်နယ်ပယ်ကတော့ IQ နဲ့ဆိုင်တဲ့ ဉာဏ်ရည်နယ်ပယ်ဖြစ်ပါတယ်။ အရေးကြီးဆုံး ဖြစ်တဲ့ Heart ဆိုတဲ့ ခံစားမှုနယ်ပယ်က EQ နဲ့ဆိုင်တဲ့ စိတ်လှုပ်ရှားမှုဆိုင်ရာ နယ်ပယ်ဖြစ်ပါတယ်။ အတန်းထဲရောက်လာတဲ့ ကလေးတွေက ဗီဇအမျိုးမျိုး၊ ဉာဏ်အမျိုးမျိုး၊ ဝါသနာအမျိုးမျိုး၊ မိဘရဲ့ နောက်ခံအခြေအနေအမျိုးမျိုး၊ ထူးကဲတဲ့ အသွင်အပြင် အမျိုးမျိုးရှိတဲ့အတွက် အမြင့်စိတ်ရှိတဲ့ Superiority Complex og i saçdeos on Inferiority Complex apodgaosa:saj.me:M အရှက်အကြောက်ကြီး၊ မပြောရဲ မဆိုရဲ၊ တချို့ကလေးက အနိုင်ကျင့်တယ်။ တချို့ကလေးက အတိုင်အတော့၊ တချို့ကလေးက သိမ်ငယ်၊ တချို့ကလေးက သူများပစ္စည်း နောက်ပြောင်၊ ပြီးတော့ တချို့ဆိုရင် မူးယစ်ဆေးသုံး၊ ဆေးလိပ်သောက်၊ အရက်သေစာသောက်၊ တစ်ဦးချင်းဖြစ်စေ၊ အဖွဲ့လိုက်ဖြစ်စေ ဒေါသနဲ့ အလွယ်တကူ တုံ့ပြန်တတ်ကြပါတယ်။ ဒါကြောင့်မို့လို့ အဲဒီကလေးတွေရဲ့ စိတ်ခံစားမှုကို ထွက်ပေါက်ပေးတဲ့နေရာ လွဲမှားမှု မဖြစ်အောင် ကျောင်းသင်ဘာသာရပ်တွေဖြစ်တဲ့ သုတစာပေ၊ ရသစာပေ၊ အားကစား၊ ဂီတ၊ ပန်းချီ၊ ပရဟိတစိတ်ဖွံ့ဖြိုးမှု၊ ကင်းထောက်လုပ်ငန်း အစရှိသည်များကို Peer Group Teaching လို့ခေါ်တဲ့ သက်တူရွယ်တူ အုပ်စုအချင်းချင်း စုပေါင်းသင်ကြားပေးတာကလည်း ရည်ရွယ်ချက်တစ်ရပ် ဖြစ်သင့် တယ်လို့ ယူဆတဲ့အတွက် အကြံပြုရခြင်း ဖြစ်ပါတယ်။ နောက်ဆုံးအနေနဲ့ကတော့ ဒီအခန်း(၂)၊ အပိုဒ် ၃ မှာပဲ သ (ဋ) အဖြစ် ပြည်သူ့လွှတ်တော်အတည်ပြုချက်(ည)ကို ပြင်ဆင်လိုပါတယ်။ လူတစ်ဦးချင်း ဖြစ်စေ၊ လူ့အဖွဲ့အစည်းအလိုက်ဖြစ်စေ မတူကွဲပြားမှုများ နားလည်လက်ခံ၍ တန်းတူညီမျှမှု၊ တန်ဖိုး ထားလေးစားပြီး ငြိမ်းချမ်းရေး အခြေခံအသိများနှင့်အညီ လက်တွေ့ကျင့်သုံးနေထိုင်တတ်သော နိုင်ငံသားကောင်းများဖြစ်ရန်လို့ ဖြည့်စွက်လိုပါတယ်။ ဘာကြောင့်လဲဆိုတော့ နိုင်ငံအသီးသီးရဲ့ တကယ့်ရည်ရွယ်ချက် ပညာရေး အနှစ်ချုပ် M605? To be a Good Citizen With Strong Mind in Strong Body olul opš:wood agonus အတွင်း ကြံ့ခိုင်တဲ့စိတ်ဓာတ်ရှိတဲ့ နိုင်ငံသားကောင်းဖြစ်ရန်လို့ အထိရောက်ဆုံး ရည်မှန်းချက်တွေ ထားပါတယ်။ ဒါကြောင့်မို့လို့ ကျွန်တော်တို့နိုင်ငံမှာလည်း နိုင်ငံသားကောင်းဖြစ်ဖို့ဆိုတာ နိုင်ငံရဲ့ ပညာရေးရည်မှန်းချက်တစ်ရပ် ဖြစ်သင့်တယ်လို့ ယူဆတဲ့အတွက် အခုလို အကြံပြုရခြင်းဖြစ်ပါတယ်။ နောက်ဆုံးကတော့ အခန်း(၆) ခေါင်းစဉ်ကို အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီ ဖွဲ့စည်းခြင်းနှင့် သင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံး စာအုပ်များ ပြဋ္ဌာန်းခြင်းလို့ ပြောင်းလဲသင့်ကြောင်း ဖြည့်စွက်အကြံပြုရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၀:၅၈ နာရီ ခေတ္တရပ်နားပြီး ၁၁:၃၀ နာရီ ပြန်လည်ကျင်းပပါသည်။</speech>
</bill>
<bill>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျာ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>မြို့ပြနှင့် ဒေသဖွံ့ဖြိုးရေးစီမံကိန်း ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ မြို့ပြနှင့်ဒေသဖွံ့ဖြိုးရေးစီမံကိန်း ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော် ကိုယ်စားလှယ်(၃)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေး ခွင့်ပြုမှာဖြစ်ပါတယ်။ ပထမဦးစွာ ချင်းပြည်နယ် မဲဆန္ဒနယ်အမှတ်(၄)မှ ဦးဇုန်လှယ်ထန်း ဆွေးနွေးနိုင်ပါပြီ။</speech>
<speech><mp id="38">ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>အားလုံး မင်္ဂလာပါ။ လေးစား အပ်တဲ့ ဥက္ကဋ္ဌကြီးခင်ဗျား။ ကျွန်တော် တင်ပြချင်တာကတော့ ပထမဆုံးမှာ မြို့ပြနှင့်ဒေသ ဖွံ့ဖြိုးရေး စီမံကိန်း ဥပဒေကြမ်းဟာ အလွန်အရေးကြီးတဲ့ဥပဒေကြမ်း ဖြစ်ပါတယ်။ နိုင်ငံဖွံ့ဖြိုးတိုးတက်ရန် အတွက် ဒီလိုမျိုးဥပဒေကြမ်း လိုအပ်ပါတယ်။ ဥပမာ ကျွန်တော်တို့ အာရှမှာ အင်အားအကြီးဆုံးဖြစ်တဲ့ တရုတ်နဲ့ဂျပန်ကို ကြည့်မယ်ဆိုရင် ဂျပန်ကတော့ (၉၀)ရာခိုင်နှုန်းကျော်က မြို့ပြဖြစ်ပါတယ်။ တရုတ်က (၅၀)ရာခိုင်နှုန်းသာ မြို့ပြဖြစ်တဲ့အတွက်ကြောင့် တရုတ်က Trade Volume မှာ ကုန်သွယ်မှု ပမာဏမှာ ကမ္ဘာမှာအများဆုံးဖြစ်ပေမယ့်လည်း ဖွံ့ဖြိုးရေးကဏ္ဍပိုင်းမှာကြည့်မယ်ဆိုရင် ဂျပန်ကိုမီဖို့ရန် အင်မတန်မှ လိုအပ်နေသေးတယ်ဆိုတာကို တွေ့ရပါတယ်။ အဲဒါကြောင့် မြို့ပြဖွံ့ဖြိုးရေးစီမံကိန်း ဥပဒေဟာ အရမ်းလိုအပ်တဲ့ ဥပဒေဖြစ်တဲ့အကြောင်း ပထမဆုံး တင်ပြချင်ပါတယ်။ သို့သော်လည်းပဲ ကျွန်တော်တို့ နိုင်ငံတိုင်းမှာ အခြေခံဥပဒေ ရှိပါတယ်။ ဒီ အခြေခံဥပဒေ မှာ ဘယ်လိုပြဋ္ဌာန်းထားသလဲဆိုတာကို ချိန်ထိုးဖို့ လိုပါတယ်။ ဥပမာ ကျွန်တော်တို့ အခြေခံဥပဒေမှာ ပြည်ထောင်စုက ဥပဒေပြဋ္ဌာန်းခွင့်ရှိတဲ့အပိုင်းကို ဇယား(၁)မှာဖော်ပြပြီးတော့ ပြည်နယ်နှင့် ကိုယ်ပိုင် အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသက ပြဋ္ဌာန်းခွင့်ရှိတဲ့ ဥပဒေကို ဇယား(၂)နဲ့ ဇယား(၃)မှာ ဖော်ပြထားပါတယ်။ ဒီမြို့ပြနှင့်ဖွံ့ဖြိုးရေးစီမံကိန်း ဥပဒေကြမ်းကို ကျွန်တော်တို့ လေ့လာတဲ့ ပုဒ်မ ၂(ဃ)မှာ မြို့ပြ ဆိုသည်မှာ တည်ဆဲဥပဒေတစ်ရပ်ရပ်အရ အမိန့်ကြော်ငြာစာ ထုတ်ပြန်၍ မြို့အဖြစ် သတ်မှတ်ထားသည့်နယ်မြေကို ဆိုလိုသည်လို့ ဆိုပါတယ်။ အဲဒါကြောင့် မြို့ပြ ဆိုတာနဲ့ မြို့ဆိုတာက အဓိပ္ပာယ်တူတာကို တွေ့ရပါတယ်။ ကျွန်တော်တို့ အခြေခံဥပဒေ ဇယား(၂) မှာ စည်ပင်သာယာရေးကဏ္ဍ ဇယား(၂)မှာ ပုဒ်မ ၈(က)နဲ့ (ခ)မှာ၊ မြို့ရွာနှင့် အိုးအိမ်ဖွံ့ဖြိုးရေးကဏ္ဍကို ပြည်နယ် သို့မဟုတ် တိုင်းဒေသကြီးက ဥပဒေပြုရမယ့် ကဏ္ဍဆိုပြီးတော့ ဖော်ပြထားပါတယ်။ ပြီးတော့ ဇယား(၃)မှာ ကြည့်မယ်ဆိုရင်လည်း မြို့ပြနှင့် ကျေးရွာစီမံကိန်းဆိုတာလည်း ဇယား(၃)မှာ ဖော်ပြထားပါတယ်။ အဲဒါကြောင့် ဒီဥပဒေကြမ်းဟာ အင်မတန်ကောင်းသော်လည်းပဲ ကျွန်တော်တို့ ဒီ ဥပဒေကြမ်းက ပြည်နယ်နှင့် တိုင်းဒေသကြီးက ပြဋ္ဌာန်းရမယ့် ဥပဒေဖြစ်တယ်လို့ မြင်ပါတယ်။ ပြီးတော့ ဒီဥပဒေမှာပါတဲ့ ပုဒ်မ ၂(ဂ)မှာလည်း ဒီမှာတော့ (လ)လို့ ရေးတယ်။ ပြည်သူ့ ဘက်မှာရေးတာက ဒါ မှားယွင်းမှုလို့ ကျွန်တော် မြင်ပါတယ်။ ဦးစီးဌာနဆိုသည်မှာ ဆောက်လုပ်ရေး ဝန်ကြီးဌာန၊ မြို့ပြနှင့် အိမ်ရာဖွံ့ ဖြိုးရေးဦးစီးဌာနကို ဆိုသည်လို့ ဖော်ပြထားပါတယ်။ ဒီဟာကြည့် မယ်ဆိုရင်လည်း ကျွန်တော်တို့ မြို့ပြနှင့်အိုးအိမ်ဖွံ့ဖြိုးရေးဆိုတာ ဇယား(၂)မှာ ပါတဲ့ဟာဖြစ်ပါတယ်။ အဲဒါကြောင့် ဒီဌာနတစ်ခုဟာလည်း ပြည်နယ်မှာ ထားရမယ့်ဌာန ဖြစ်ပါတယ်။ ဒီဌာနသည် ပြည်ထောင်စုမှာ ရှိသင့်တဲ့ဌာန မဟုတ်ဘူးဆိုတာ တင်ပြချင်ပါတယ်။ ကျွန်တော်တို့နိုင်ငံက ဖက်ဒရယ်စနစ်ကို ဦးတည်တဲ့နိုင်ငံ ဖြစ်ပါတယ်။ ကျွန်တော်တို့ နိုင်ငံတကာမှာ ကြည့်မယ်ဆိုရင်လည်း ဖက်ဒရယ်စနစ်ကို ကျင့်သုံးတဲ့နိုင်ငံတွေမှာ ဒီလိုမျိုး ဥပဒေ တွေကို ပြည်နယ်တွေက ပြဋ္ဌာန်းထားတာတွေ့ရပါတယ်။ ဒီဗဟိုဦးစီးစနစ်ကို ကျင့်သုံးတဲ့နိုင်ငံတွေ ကတော့ ခုနက ပြည်ထောင်စုက ပြဋ္ဌာန်းတာတွေ့ရပါတယ်။ ဥပမာ ကျွန်တော်တို့ ဒီစာအုပ်ကို GYWIDwaoneaps: Land use law in the United State and Japan: A Fundamental Overview and Comparative Analysis ဆိုတဲ့ စာအုပ်ကို ကျွန်တော်တို့ လေ့လာမယ်ဆိုရင် ဒီလိုမျိုး ကဏ္ဍတွေက USA မှာကျတော့ ပြည်နယ်တွေက အကုန်လုံးပြဋ္ဌာန်းထားတာ တွေ့ရပါတယ်။ သို့သော် ဂျပန်မှာကျတော့ ပြည်ထောင်စုကပေါ့နော်။ ပြီးတော့ ဒီမှာ ပုဒ်မတွေကို ကြည့်မယ်ဆိုရင် လည်း ဒီမှာ အချို့ ပုဒ်မတွေကကျတော့လည်း Zoning Law ပေါ့နော်။ အခန်း(၁၀) မှာပါတာ ဒါကတော့ ပြည်ထောင်စုက ပြဋ္ဌာန်းသင့်တဲ့ဟာဖြစ်ပြန်တယ်။ အဲဒါကြောင့် ကျွန်တော် အချုပ်အားဖြင့် တင်ပြချင် တာကတော့ ဒီဥပဒေကြမ်းက အရမ်းကောင်းသော်လည်းပဲ ကျွန်တော်တို့ ဥပဒေကြမ်းကို ပြည်နယ်နဲ့ တိုင်းဒေသကြီးတွေကို ပေးပြီးတော့ သူတို့ဟာသူတို့ ပြဋ္ဌာန်းသင့်တဲ့ ဥပဒေဖြစ်တယ်ဆိုတာ တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဗိုလ်မှူးဝင်းလွင်ဦး ဆွေးနွေး နိုင်ပါပြီ။</speech>
<speech><mp id="000">ဗိုလ်မှူးဝင်းလွင်ဦး(တပ်မတော်သားကိုယ်စားလှယ်)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ တော့ တပ်မတော်သားကိုယ်စားလှယ် ဗိုလ်မှူးဝင်းလွင်ဦး ဖြစ်ပါတယ်။ ကျွန်တော် ဆွေးနွေးမယ့် အကြောင်းအရာအနေနဲ့ မြို့ပြနှင့်ဒေသဖွံ့ဖြိုးရေးစီမံကိန်း ဥပဒေကြမ်းအပေါ် လေ့လာတွေ့ရှိချက် များကို အကြံပြုဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥပဒေကြမ်းရဲ့ အခန်း(၁)၊ အမည်နှင့် အဓိပ္ပာယ်ဖော်ပြချက်တွင် ပါဝင်သည့် ပုဒ်မ ၂၊ ပုဒ်မခွဲငယ်(ဇ)တွင် ပါဝင်သည့် မြို့ပြဖွံ့ ဖြိုးရေးသဘောထားစီမံကိန်း စကားရပ်ကို မြို့ပြဖွံ့ဖြိုးရေး လျာထားစီမံကိန်းလို့ ပြင်ဆင်လိုပါတယ်။ ကျိုးကြောင်းဖော်ပြချက်အနေဖြင့် မြန်မာစာအဘိဓာန်မှာ လေ့လာကြည့်တဲ့အခါ သဘော၏ အဓိပ္ပာယ်ဖွင့်ဆိုချက်မှာ သဘာဝ၊ စိတ်နေစိတ်ထား၊ စိတ်ဆန္ဒနှင့် အကျင့်စရိုက်လို့ ဖော်ပြထားပြီး လျာ ၏ အဓိပ္ပာယ်မှာ မှန်းဆတိုင်းတာမှု၊ ရည်မှန်းထားသည်ကို ဖော်ပြထားတာကို လေ့လာတွေ့ရှိရပါသဖြင့် ဥပဒေကြမ်းပါ သဘောထား ဟူသည့် စကားရပ်အစား လျာထားဟု ပြင်ဆင်လိုကြောင်း အကြံပြုတင်ပြအပ်ပါတယ်။ အထက်ပါစကားရပ်ကို ပြင်ဆင်မည် ဆိုပါက ၎င်းနှင့် ဆက်စပ်ရေးဆွဲထားသော ဥပဒေကြမ်းပါ အခန်း(၇)၊ ပုဒ်မ ၁၃၊ ပုဒ်မခွဲငယ်(ဂ)၊ ပုဒ်မ ၁၈ ခြေဆင်းနှင့် ပုဒ်မခွဲငယ်(ဃ)ပါ စကားရပ်များကိုလည်း ဆက်စပ်ပြင်ဆင်သွားရန် လိုအပ်မှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီး ဥပဒေကြမ်း အခန်း(၁)၊ ပုဒ်မ ၂ ပုဒ်မခွဲငယ်(ဖ)တွင် အဆိုပြုပြဋ္ဌာန်းချက်နှင့် အမျိုးသားလွှတ်တော် ဥပဒေကြမ်းကော်မတီ၏ ပြင်ဆင် ချက်များမှာ တင်ပြပါအတိုင်းဖြစ်ပြီး ကျွန်တော့်အနေနဲ့ ပြင်ဆင်လိုတာကတော့ ဒေသဆိုင်ရာ ကော်မတီ ဆိုသည်မှာ ဖွံ့ဖြိုးရေးစီမံကိန်းဆိုင်ရာ လုပ်ငန်းတာဝန်များကို ဆောင်ရွက်နိုင်ရန် ဗဟို ကော်မတီက ဤဥပဒေအရ ဖွဲ့စည်းပေးသည့် တိုင်းဒေသကြီး၊ ပြည်နယ်၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ မြို့ပြနှင့် ဒေသဖွံ့ဖြိုးရေးကော်မတီတစ်ရပ်ရပ်ကို ဆိုလိုသည် ဟု ပြင်ဆင်သင့်ကြောင်း အကြံပြုတင်ပြအပ်ပါတယ်။ ကျိုးကြောင်းဖော်ပြချက်အနေဖြင့် မြန်မာစာ ရေးထုံးကျစ်လျစ်မှုရှိစေရေး အကြံပြုတင်ခြင်းဖြစ်ပါတယ်။ ဥပဒေကြမ်း အခန်း(၄)၊ ဗဟိုကော်မတီဖွဲ့စည်းခြင်းအပိုင်းရှိ ပုဒ်မ ၅ အား အဆိုပြု ပြဋ္ဌာန်းချက်နှင့် အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက်မှာ တင်ပြပါအတိုင်း ဖြစ်သော်လည်း ကျွန်တော့်အနေဖြင့် ဖော်ပြပါအတိုင်း ပြင်ဆင်လိုပါတယ်။ ကျိုးကြောင်းဖော်ပြချက် အနေဖြင့် သက်ဆိုင်ရာ ပုဂ္ဂိုလ်၊ ဌာနများ၏ အင်္ဂါစဉ်အား ပြည်ထောင်စုအင်္ဂါစဉ်နှင့် ညီညွတ်စေရန် ပြန်လည်ပြင်ဆင်ခြင်း ဖြစ်ပါတယ်ခင်ဗျား။ ဆက်လက်ပြီးတော့ ဥပဒေကြမ်း အခန်း(၁၁)၊ ပုဒ်မ ၄၀ တွင် အဆိုပြုပြဋ္ဌာန်းချက်နှင့် အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက်များမှာ တင်ပြပါအတိုင်းဖြစ်ပြီး ကျွန်တော့်အနေနဲ့ အကြံပြု တင်ပြလိုတာကတော့ ၎င်းပုဒ်မ၏ အဆိုပြု ပြဋ္ဌာန်းချက်မှာပါတဲ့ ပုဒ်မခွဲငယ်(ခ) ပြည်တွင်း/ပြည်ပချေးငွေများအစား သီးသန့်ဘဏ္ဍာငွေဟုလည်းကောင်း၊ ပုဒ်မခွဲငယ်(ဂ) ပြည်ပမှထောက်ပံ့ငွေအစား ပြည်တွင်းချေးငွေဟုလည်းကောင်း ပြင်ဆင်လိုပါတယ်။ ကျိုးကြောင်း ဖော်ပြချက်အနေဖြင့် နိုင်ငံတော်အတွင်း နယ်မြေဒေတစ်ခုနှင့်တစ်ခု ဖွံ့ဖြိုးမှုကွာဟချက် လျှော့ချနိုင် စေရေးအတွက် ဟန်ချက်ညီမျှတသောမြို့ပြများ စနစ်တကျ ထူထောင်တည်ဆောက်ရန် ကော်မတီ အဆင့်ဆင့် ဖွဲ့စည်းဆောင်ရွက်သွားရန်ဖြစ်ပါတယ်။ အဆိုပါ ဖွံ့ဖြိုးရေးလုပ်ငန်းများ ဆောင်ရွက်ရာ တွင် ပုဂ္ဂလိကလုပ်ငန်းရှင်သည် ရင်းနှီးတည်ဆောက်သူအနေဖြင့် ရင်းနှီးမြှုပ်နှံ၍ ဆောင်ရွက်နိုင် ကြောင်း လေ့လာတွေ့ရှိရပါတယ်။ သို့ရာတွင် အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် ပုဒ်မ ၄၁ တွင် ဝန်ကြီးဌာန၊ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရ အဖွဲ့များ သို့မဟုတ် နေပြည်တော်ကောင်စီသည် အများပြည်သူအကျိုးငှာ ဖွံ့ဖြိုးရေးစီမံကိန်း လုပ်ငန်းများဆောင်ရွက်ရန် ပြည်ထောင်စုအစိုးရအဖွဲ့၏ ခွင့်ပြုချက်ဖြင့် ပုဒ်မ ၄၀ ပါ ဘဏ္ဍာငွေများကို အသုံးပြု၍ မြို့ပြဖွံ့ဖြိုးရေးအရံအနေဖြင့် ရယူထိန်းသိမ်းခြင်းကို သတ်မှတ်ချက်နှင့်အညီ စီမံ ဆောင်ရွက်နိုင်သည်ဟု ဖော်ပြထားပါတယ်။ ပုဒ်မ ၄၀ စီမံကိန်းလုပ်ငန်းများ ဆောင်ရွက်ရန်ရယူ သည့် ဘဏ္ဍာငွေဖြစ်ပါတယ်။ ၎င်းအနက် နိုင်ငံတကာချေးငွေနှင့် ထောက်ပံ့ငွေများ ပါဝင်ပါတယ်။ ပုဒ်မ ၄၁ သည် အမှန်တကယ်ဆောင်ရွက်ရန် မဟုတ်သေးဘဲ ကြိုတင်၍ ဝယ်ယူရန် ဖြစ်ပါတယ်။ အမှန်တကယ်ဆောင်ရွက်ရန် ရယူထားသည့်ဘဏ္ဍာငွေကို ကြိုတင်ဝယ်ယူမည့်ကိစ္စ အတွက် အသုံးမပြုသင့်ကြောင်း ဆွေးနွေးလိုပါတယ်။ အကယ်၍ ကြိုတင်ပြီး အရံမြေများ ဝယ်ယူ ထားလိုပါကလည်း ဘဏ္ဍာငွေ သီးသန့်တောင်းခံပြီး ယင်းဘဏ္ဍာငွေမှသာ အရံမြေ ဝယ်ယူထား သင့်ကြောင်း တင်ပြဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး တနင်္သင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း (ခ) ဦးမောင်စိုး ဆွေးနွေးနိုင်ပါပြီ။</speech>
<speech><mp id="1262">ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>လေးစား အပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ ကိုယ်ရော စိတ်ပါ ဘေးရန်ကွာပြီးတော့ ကျန်းမာကြပါစေ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးစိုးသိန်း(ခ)ဦးမောင်စိုးဖြစ်ပါတယ်။ ကျွန်တော် အခုဆွေးနွေးမှာက အမျိုးသားလွှတ်တော် ဥပဒေကြမ်းပူးပေါင်းကော်မတီ၏ ပြင်ဆင်ချက် ဖြစ်တဲ့ မြို့ပြနှင့်ဒေသဖွံ့ဖြိုးရေးဆိုင်ရာ စီမံကိန်းဥပဒေကြမ်းကို ဆွေးနွေးသွားမှာဖြစ်ပါတယ်။ ကျွန်တော့်ကို Power Point သုံးစွဲဖို့ တောင်းခံအပ်ပါတယ်။ ကျွန်တော် ပထမအနေနဲ့ ဒီဥပဒေရဲ့ ခေါင်းစဉ်ကို ပြင်ဆင်လိုခြင်းဖြစ်ပါတယ်။ ဒါဟာ ဘာဖြစ်လို့လဲဆိုရင် ခုနက ကိုယ်စားလှယ်တော်ကြီး ဦးဇုန်လှယ်ထန်း ပြောသလိုပဲ ကျွန်တော်တို့ ဥပဒေပြုအာဏာကို ကျော်လွန်တယ်လို့ မှတ်ယူနိုင်ဖွယ်ရှိပါတယ်။ မြို့ပြနှင့်ဒေသဖွံ့ဖြိုးရေးဆိုင်ရာ ဆိုရင် ဖွဲ့စည်းပုံအခြေခံဥပဒေက ပုဒ်မ ၁၉၆ ကို ရည်ညွှန်းတဲ့ ဇယား(၃)မှာပါတဲ့အတိုင်း ကျွန်တော်တို့ တိုက်ရိုက်ကြီးဖြစ်နေတဲ့အတွက် ဒါကို ခေါင်းစဉ်ကို ပြောင်းလဲခြင်းအားဖြင့် ပြည်ထောင်စုက ပြုခွင့် ရှိတဲ့ ဥပဒေလို့ ကျွန်တော်တို့ မှတ်ယူလို့ရပါတယ်။ ဘာဖြစ်လို့လဲဆိုရင် ဇယား(၃)မှာ မြို့ပြနှင့် ကျေးရွာစီမံကိန်းများဆိုတဲ့ဟာက အကျုံးဝင်နေတာဖြစ်တဲ့အတွက် ကျွန်တော်တို့ Legislative State ဖြစ်ကို ကျွန်တော်တို့ ဥပဒေပြုအာဏာကို ကျော်လွန်တယ်လို့ မှတ်ယူဖွယ်မရှိအောင် ကျွန်တော်တို့ ပြင်ပေးရမှာဖြစ်ပါတယ်။ ဒါကြောင့်မို့ ဒေသန္တရဖွံ့ဖြိုးရေးဆိုင်ရာ စီမံကိန်းဥပဒေလို့ ကျွန်တော်က ဒီလိုပြင်ဆင်လိုခြင်းဖြစ်ပါတယ်။ ဒါဆိုရင် ကျွန်တော်တို့က အကယ်၍ ဥပဒေကြမ်းကော်မတီက သဘောတူလက်ခံတယ်ဆိုရင် ကျွန်တော်တို့က ဒေသ ဆိုတဲ့ Definition ကို ဒေသန္တရလို့ ပြောင်းလဲ သွားရမှာဖြစ်ပါတယ်။ ဒေသန္တရဆိုရာမှာ မြို့ပြနှင့်ကျေးရွာအုပ်စုတွေ ခရိုင်အထိ ပါဝင်ပါတယ်။ ဒါက ကျွန်တော်တို့ Sustainable Development ဖြစ်ဖို့အတွက် ဒီဥပဒေက လိုအပ်တယ်ဆိုတာလည်း သဘောပေါက်ပါတယ်။ ဒါကြောင့်မို့လို့ ကျွန်တော် ဥပဒေခေါင်းစဉ်ကို ပြင်ဆင်လိုပါတယ်။ နောက် ကျွန်တော်တို့ အပိုဒ် ၅(က)ကဟာကို ကျွန်တော်က ဒါကို ဗဟိုကော်မတီကို အောက်ပါအတိုင်း ဖွဲ့စည်းရမည်လို့ စကားရပ် ကျစ်လျစ်အောင် ပြင်ဆင်လိုခြင်းဖြစ်ပါတယ်။ ဒါက ကျွန်တော် ပုဒ်မ ၄၆ ကို ပယ်ဖျက်လိုခြင်းဖြစ်ပါတယ်။ ပုဒ်မ ၄၆ က ဘာလဲဆိုရင် စီမံခန့်ခွဲရေး နည်းလမ်းနဲ့ အရေးယူအပြစ်ပေးတဲ့ပုဒ်မ ဖြစ်ပါတယ်။ ဒီ ဥပဒေပြဋ္ဌာန်းချက်တွေကို ကြည့်လိုက် ကျွန်တော် ပြစ်မှု၊ ပြစ်ဒဏ် အခန်းမှာ ပုဒ်မ (၂)ခု ပါပါတယ်။ ပုဒ်မ ၅၃ မှ ၅၄ က ပြစ်မှု၊ ပြစ်ဒဏ် ပေးထားတာရှိပြီး ဖြစ်တဲ့အတွက် ဒီပြစ်မှု၊ ပြစ်ဒဏ်အခန်းမှာ မည်သူမဆိုလို့ပါပြီးဖြစ်တဲ့အတွက် ဒီရင်းနှီးမြှုပ်နှံသူဟာ ပါဝင်ပြီးလည်းဖြစ်တဲ့အတွက် ဒါက မလိုအပ်တော့ဘူးလို့ ကျွန်တော့်အနေနဲ့ ယူဆပါတယ်။ ဒီ ဥပဒေပါ တားမြစ်ချက်တွေကို ဖောက်ဖျက်ရင် ထောင်ဒဏ်ချမှတ်ရမည့်အပြင် ငွေဒဏ် လည်းချမှတ်နိုင်တဲ့အတွက် ကျွန်တော်တို့ ရင်းနှီးမြှုပ်နှံသူတွေပါ ပါပြီးပြီဖြစ်တဲ့အတွက် ဒီပုဒ်မကို ကျွန်တော်တို့က ထည့်သွင်းလိုက်မယ်ဆိုရင် ဒီဥပဒေက စီမံခန့်ခွဲမှုအမိန့် သက်သက်နဲ့ပဲ ကျွန်တော် ကျင့်သုံးသွားဖွယ်ရာ ရှိပါတယ်။ ဒါကြောင့်မို့လို့ ဥပဒေတစ်ခုမှာလည်း ပြစ်ဒဏ်နှစ်ခု ပေးလို့မရပါဘူး။ ဒါကြောင့်မို့လို့ ကျွန်တော် ဒီလို စီမံခန့်ခွဲရေးအမိန့်နဲ့ပဲ ဆောင်ရွက်နိုင်စရာရှိတဲ့အတွက် ပုဒ်မခွဲ(၄၆) တစ်ခုလုံးကို ပယ်ဖျက်လိုခြင်းဖြစ်ပါတယ်။ ဒါကတော့ ကျွန်တော်တို့ ဒီဥပဒေမှာပါတဲ့ နောက်ဆုံးပုဒ်မကို ကျွန်တော် ပြင်ဆင်လိုတဲ့ နောက်ဆုံးပုဒ်မ ဖြစ်ပါတယ်။ အသစ်ဖြည့်စွက်ထားတာ ဖြစ်ပါတယ်။ ဒါက အမျိုးသားလွှတ်တော် ဥပဒေကြမ်းကော်မတီက အသစ်ဖြည့်စွက်ထားတာ ဖြစ်ပါတယ်။ ဒီ ဥပဒေပါ ပုဒ်မ ၅၄ ပါ ပြစ်မှုကို ရဲအရေးပိုင်ခွင့်ရှိတယ်လို့ သတ်မှတ်ပါတယ်။ သတ်မှတ်တယ်ဆိုတဲ့ အခါကျတော့ ဒီဥပဒေမှာ ပုဒ်မ(၂)ခုပဲ ရှိတယ်။ ပုဒ်မ (၂)ခုမှာ ၅၃ နဲ့ ၅၄ မှာ ၅၄ ကို ရဲအရေးပိုင်တယ်ဆိုရင် ၅၃ က ရဲအရေး ဒါကြောင့်မို့လို့ ကျွန်တော်ဖြစ်ပါတယ်။ ကျွန်တော် ပြင်ဆင်လိုတဲ့ မပိုင်ဘူးလို့ မှတ်ယူရမှာပေါ့။ ၅၄ မှာက (၆)လကနေ (၁)နှစ်၊ ၅၃ မှာက (၁)နှစ်ကနေ (၃)နှစ်အထိကို ဖြစ်တဲ့အတွက် ၅၄ ကိုပဲ ရဲအရေးယူပိုင်တယ်ဆိုရင် ကျွန်တော်တို့ ၅၃ က (၁)နှစ်ကနေ (၃)နှစ်ကို ရဲအရေးမပိုင်ဘူးလားဆိုတာ။ အဲဒီလိုဖြစ်ပါတယ်။ ဒါဆိုရင် ကျွန်တော် ရဲလုပ်ထုံးလုပ်နည်းနဲ့ အင်မတန် အခက်အခဲရှိနိုင်ပါတယ်။ ဒါကြောင့်မို့လို့ ပြစ်မှု၊ ပြစ်ဒဏ် ပုဒ်မနှစ်ခုလုံးကို ရဲအရေးပိုင်ခွင့်ရှိသော ပြစ်မှုအဖြစ် မှတ်ယူရမယ်လို့ ပြင်ဆင်လိုခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value="Motion">
<motion>
<title>ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)၏ ကျေးလက်နေအမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင်ပါဝင်ရန်၊ နေရပ်စွန့်ခွာ၍ ရေမြေခြားအလုပ်သွား လုပ်ခြင်းကို လျှော့ချနိုင်ရန်နှင့် အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးရန် အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိပေးခြင်း၊ နည်းပညာပေးခြင်း၊ ရင်းနှီးရန်ပုံငွေကြေး ရှာဖွေပေးခြင်း၊ ကုန်ကြမ်းကို ဒေသထွက်အဖြစ် ဖော်ထုတ်ပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေးခြင်း၊ သက်ဆိုင်ရာဌာနများ စုပေါင်း၍ ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာတင်တင်ဝင်း တင်သွင်းထားသည့် ကျေးလက်နေ အမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင်ပါဝင်ရန်၊ နေရပ်စွန့်ခွာ၍ ရေမြေခြား အလုပ်သွားလုပ်ခြင်းကို လျှော့ချနိုင်ရန်နှင့် အမျိုးသမီးများအတွက် ပတ်ဝန်းကျင်ကောင်း တစ်ခုဖန်တီးပေးရန် အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိပေးခြင်း၊ နည်းပညာ ပေးခြင်း၊ ရင်းနှီးရန်ပုံငွေကြေး ရှာဖွေပေးခြင်း၊ ကုန်ကြမ်းကို ဒေသထွက်အဖြစ် ဖော်ထုတ်ပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေးခြင်း၊ သက်ဆိုင်ရာဌာန များစုပေါင်း၍ ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာဖြစ်ပါတယ်။ ပထမဦးစွာ ချင်းပြည်နယ် မဲဆန္ဒနယ်အမှတ်(၉)မှ ဒေါ်ခင်ဆွေလွင် ဆွေးနွေးနိုင်ပါပြီ။</speech>
<speech><mp id="1237">ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာ ပါရှင်။ ကျွန်မကတော့ ချင်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် ဖြစ်ပါတယ်။ ကျွန်မအနေနဲ့ ပဲခူးတိုင်းဒေသကြီး မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဒေါက်တာတင်တင်ဝင်း ရဲ့ အဆိုကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ အဆိုရှင်ရဲ့ ရည်ရွယ်ချက်ကတော့ ကျေးလက်နေအမျိုးသမီးများ တစ်နိုင်တစ်ပိုင် ဆောင်ရွက် နိုင်တဲ့ အိမ်တွင်းစီးပွားရေးလုပ်ငန်းများ လုပ်ကိုင်ပြီးတော့ ဝင်ငွေရရှိနိုင်ဖို့အတွက်နဲ့ စီးပွားရေးနဲ့ လူမှုရေးကဏ္ဍတွေမှာ သာတူညီမျှဖြစ်ရေးကို ဦးတည်ပြီးတော့ ပိုမိုကောင်းမွန်တဲ့ လူ့အဖွဲ့ အစည်း ဖြစ်လာစေလိုတဲ့ ကောင်းမွန်တဲ့ရည်ရွယ်ချက်နဲ့ ဒီအဆိုကို တင်ခဲ့တယ်လို့ မြင်ပါတယ်။ မြန်မာနိုင်ငံဟာ အမျိုးသမီးများအား နည်းမျိုးစုံဖြင့်ခွဲခြားထားမှုပပျောက်ရေး သဘောတူ စာချုပ် CEDAW ကို ၁၉၉ရ ခုနှစ်မှာ လက်မှတ်ရေးထိုးခဲ့တာ နှစ်ပေါင်း(၂၀)ကျော်ပြီးဖြစ်ပါတယ်။ စာချုပ်မှာ လက်မှတ် ရေးထိုးထားတဲ့အတွက် စာချုပ်ပါအချက်တွေကို အကောင်အထည်ဖော် ဆောင်ရွက်ရန် အစိုးရအဆက်ဆက် တာဝန်ရှိပါတယ်။ CEDAW စာချုပ်ရဲ့ အပိုဒ် ၁၃ နဲ့ ၁၄ မှာဆိုရင် အမျိုးသမီးများရဲ့ စီးပွားရေးနဲ့ လူမှုရေးအခြေအနေများ ဖွံ့ဖြိုးတိုးတက်လာစေရန် နိုင်ငံတော်မှ တာဝန်ယူ လုပ်ဆောင်ရမည်။ တိုင်းရင်းသား အမျိုးသမီးများသည် ချေးငွေရယူခြင်း၊ လူမှုဖူလုံရေးနှင့် ယဉ်ကျေးမှုနယ်ပယ်တွင် ပူးပေါင်းပါဝင်နိုင်သည့်အခွင့်အရေး ရှိရမည်လို့ ပါရှိပါတယ်။ စာချုပ်ပါ အချက်တွေကို အနှစ်(၂၀)အတွင်းမှာ ဆောင်ရွက်ခဲ့ကြမယ်၊ အကောင်အထည်ဖော်ခဲ့ကြမယ်ဆိုရင် ပုံမှန်ဆောင်ရွက်သွားလို့ရတဲ့ အနေအထားဖြစ်ပါတယ်။ ဒါပေမဲ့ CEDAW စာချုပ်နဲ့ ဘေဂျင်းလုပ်ငန်း စီမံချက်များကိုအခြေခံပြီးတော့ မြန်မာနိုင်ငံရဲ့ အမျိုးသမီးများ ဖွံ့ဖြိုးတိုးတက်ရေးဆိုင်ရာ အမျိုးသားအဆင့် မဟာဗျူဟာစီမံကိန်းကို ၂၀၁၃ ခုနှစ်မှာ လုပ်ငန်းစဉ် (၁၂)ရပ်နဲ့ ရေးဆွဲနိုင်တာဖြစ်တဲ့အတွက် စာချုပ်လက်မှတ်ထိုးပြီး (၁၆)နှစ်ကြာမှသာ စီမံကိန်းရေးဆွဲနိုင်ရုံအဆင့်သာ ဆောင်ရွက်နိုင်ခဲ့တာ ဖြစ်ပါတယ်။ ယခုော့ ကျေးလက်နေ အမျိုးသမီးများ ပါဝင်လာနိုင်ရေးအတွက် CDD စီမံကိန်းတွေ၊ မြစိမ်းရောင်စီမံကိန်းတွေနဲ့ VDP စီမံကိန်းတွေဆောင်ရွက်ရာမှာ အမျိုးသမီးများ မဖြစ်မနေပါဝင်ရန် ထည့်သွင်းသတ်မှတ်ထားတဲ့ အတွက် လုပ်ငန်းတိုင်းမှာ အမျိုးသမီးတွေရဲ့ ပါဝင်မှုဟာ မြင့်လာတာကို တွေ့ရပါတယ်။ ယခုအစိုးရလက်ထက် (၂၁)ရာစုပင်လုံ သဘောတူညီချက်မှာဆိုလို့ရှိရင် ကဏ္ဍတိုင်းမှာ အမျိုးသမီး(၃၀)ရာခိုင်နှုန်း ပါဝင်ရေးကို အားပေးသွားမယ်ဆိုပြီးတော့ သက်ဆိုင်ရာအစုအဖွဲ့အားလုံး က သဘောတူထားပြီးဖြစ်တဲ့အတွက် အမျိုးသမီးတွေအတွက်ကတော့ သမိုင်းသစ်ဖြစ်ပါတယ်။ အပြည်ပြည်ဆိုင်ရာ အမျိုးသမီးများနေ့ကို ပြည်ထောင်စုဝန်ကြီး ဒေါက်တာဝင်းမြတ်အေး ကိုယ်တိုင် ဦးဆောင်ပြီးတော့ ပြည်နယ်နဲ့ တိုင်းဒေသကြီးတွေမှာ အမျိုးသမီးများကို တန်ဖိုးထား အလေးထား သောအားဖြင့် ကျင်းပနေတာကို တွေ့ရတဲ့အတွက် အစိုးရရဲ့ အမျိုးသမီးများအပေါ် အလေးထားမှုကို ဝမ်းမြောက်ဂုဏ်ယူရပါတယ်။ စဉ်ဆက်မပြတ် ဖွံ့ဖြိုးတိုးတက်ရေးရည်မှန်းချက်ပန်းတိုင် အမှတ်(၅) မှာလည်း အမျိုးသမီးများနဲ့ ကလေးသူငယ်များအားလုံး စွမ်းပကားတိုးမြှင့်စေရေးအတွက် ပညာရေး၊ ကျန်းမာရေး၊ အလုပ်အကိုင်အခွင့်အလမ်းများအတွက်လည်း ရည်မှန်းဆောင်ရွက်လျက်ရှိနေတာကို တွေ့နေရပါတယ်။ စီးပွားရေးနဲ့ လူမှုရေးမှာ အမျိုးသမီးတွေကိုယ်တိုင် ပါဝင်နိုင်ဖို့၊ ဖွံ့ ဖြိုးတိုးတက်ဖို့၊ လူနေမှုဘဝ မြှင့်တင်ဖို့ဆိုရင် အမျိုးသမီးများအတွက်ဆောင်ရွက်တဲ့ သီးသန့်အစီအစဉ်တွေနဲ့ သီးသန့်ရန်ပုံငွေတွေ ရရှိအောင် ဆောင်ရွက်ပေးဖို့လိုပါတယ်။ ချေးငွေတွေမှာလည်း အမျိုးသမီးတွေ လက်လှမ်းမီတဲ့ ချေးငွေတွေဖြစ်ရန် လိုအပ်ပါတယ်။ နိုင်ငံဖွံ့ဖြိုးတိုးတက်ပြီးတော့ အမျိုးသမီးတွေအတွက် သာယာ ဝပြောတဲ့ ပတ်ဝန်းကျင်ကောင်းတစ်ခုဖြစ်ဖို့ဆိုရင် နိုင်ငံ့လူဦးရေရဲ့ ထက်ဝက်ကျော်ရှိတဲ့ အမျိုးသမီး များ ဖွံ့ဖြိုးတိုးတက်ဖို့ လိုအပ်တာဖြစ်တဲ့အတွက် အမျိုးသမီးတွေကိုယ်တိုင် တက်ကြွစွာ ပါဝင် ဆောင်ရွက်ဖို့လိုသလို အမျိုးသမီးဖွံ့ဖြိုးတိုးတက်ရေး ဆောင်ရွက်နေတဲ့ လူမှုအဖွဲ့အစည်းတွေမှာလည်း ပူးပေါင်းဆောင်ရွက်ရန် တာဝန်ရှိပါတယ်။ ကမ္ဘာ့ဘဏ်ရဲ့ ရှာဖွေတွေ့ရှိချက်တွေထဲမှာ အမျိုးသမီး များဟာ မိသားစုဝင်ငွေကို ကလေးငယ်တွေရဲ့ ပညာရေးနဲ့ ကျန်းမာရေးအတွက် ပိုမို အသုံးပြုကြ ပြီးတော့ လူ့အဖွဲ့ အစည်းတစ်ခုလုံးရဲ့ လူမှုဖူလုံရေးကို ပိုမိုကောင်းမွန်လာစေတဲ့အပြင် ကလေးငယ် များရဲ့ အသက်ရှင်နှုန်းကိုလည်း တိုးမြင့်လာစေတယ်လို့ ဖော်ပြထားတဲ့အတွက် အမျိုးသမီးတွေ တစ်နိုင်တစ်ပိုင် အိမ်တွင်းစီးပွားရေး မိသားစုဝင်ငွေရရှိအောင် ပံ့ပိုးပေးခြင်းဟာ အလဟဿ အချည်းနှီး မဖြစ်ဘူးဆိုတာကို တွေ့ရမှာဖြစ်ပါတယ်။ ဒါ့အပြင် ကျေးလက်နေ အမျိုးသမီးအများစုဟာ ကိုယ်ပိုင်ဝင်ငွေမရှိဘဲနဲ့ ကိုယ့်ရဲ့ အမျိုးသား တွေကိုသာ မှီခိုနေရတဲ့အခါမှာ ကိုယ်ပိုင်ဆုံးဖြတ်ခွင့်မရှိတဲ့အပြင် အိမ်တွင်းအကြမ်းဖက် မှုတွေကိုပါ ခံစားရနိုင်တဲ့အတွက် ဒါတွေကို လျော့ကျသွားနိုင်ဖို့အတွက် ကျေးလက်နေ အမျိုးသမီးများ ဒေသ အလိုက်ဆောင်ရွက်နိုင်တဲ့ အိမ်နေရင်း၊ ကလေးထိန်းရင်း၊ အိမ်မှုကိစ္စလုပ်ရင်းနဲ့ တစ်နိုင်တစ်ပိုင် အိမ်တွင်းစီးပွားရေးလုပ်ငန်းတွေကို ဖော်ဆောင်ပေးဖို့ လိုအပ်ပါတယ်။ တစ်နိုင်တစ်ပိုင် စီးပွားရေး လုပ်ငန်းတွေဖြစ်တဲ့အတွက် တစ်နေရာနဲ့ တစ်နေရာတော့ တူမှာမဟုတ်ပါဘူး။ ဥပမာ ကျွန်မရဲ့ မဲဆန္ဒနယ်မှာရှိတဲ့ အမျိုးသမီးတွေဆိုရင် ချင်းလူမျိုးနွယ်စုဝတ်စုံတွေကို ဂျပ်ခုတ်ရက်လုပ်ပြီးတော့ ရောင်းကြပါတယ်။ ရိုးရာရက်ထည်တွေကို မြန်မာနိုင်ငံမှ ပြည်ပကိုရောက်နေကြတဲ့ ချင်းလူမျိုးတွေ ကလည်း မှာယူပြီးတော့ ဝတ်ဆင်ကြပါတယ်။ ဒီလိုပဲ ရိုးရာချင်းပုတီးထိုးတာတွေ၊ လာရောက် လည်ပတ်ကြတဲ့ ပြည်တွင်း/ ပြည်ပခရီးသွားတွေကို ဒေသထွက်ပစ္စည်းတွေ ဝယ်ယူလိုရင် လက်ဆောင် ဒါအပြင်ရမှာဖြစ်ပါတစုဝင်ငွေရ ပစ္စည်းအရောင်းဆိုင်တွေ ဖွင့်ပြီးတော့ ဝင်ငွေရလုပ်ငန်းတွေ ဆောင်ရွက်လို့ရပါတယ်။ ဒီလိုပဲ ကော်ဖီကို သဘာဝစစ်စစ်နဲ့ ကိုယ်တိုင် အမှုန့်ကြိတ် ထုပ်ပိုးရောင်းချတာတွေရှိသလို ဝဥကိုလည်း အဆင်သင့် သုပ်စားနိုင်တဲ့အထိ ဆောင်ရွက်နိုင်ကြပြီ ဖြစ်ပါတယ်။ ဒါပေမဲ့ ကျေးလက်နေအမျိုးသမီးတွေအတွက် အရေးကြီးဆုံးကတော့ ငွေကြေးအရင်းအနှီးပဲ ဖြစ်ပါတယ်။ ရင်းနှီးစရာ ငွေကြေးမရှိလို့ အလုပ်မလုပ်နိုင်တဲ့ အမျိုးသမီးတွေ ရှိနေပါတယ်။ သို့ဖြစ်ပါ၍ ကျေးလက်နေ အမျိုးသမီးတွေ အိမ်တွင်းတစ်နိုင်တစ်ပိုင် အသေးစား စီးပွားရေးလုပ်ငန်းများ ဆောင်ရွက်နိုင်ရန်နှင့် အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးနိုင်ရန်၊ သီးသန့် ရန်ပုံငွေများ ထူထောင်ပေးခြင်း၊ နည်းပညာပံ့ပိုးပေးခြင်းများ ဆောင်ရွက်ပေးနိုင်ပါရန် အကြံပြု ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၅)မှ ဒေါ်မြတ်သီတာထွန်း ဆွေးနွေးနိုင်ပါပြီ။</speech>
<speech><mp id="1301">ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ အမျိုးသားလွှတ်တော်ကိုယ်စားလှယ်များ၊ ဒုတိယဝန်ကြီးနှင့် လွှတ်တော်ဝန်ထမ်းများ မင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၅)မှ ဒေါ်မြတ်သီတာထွန်း ဖြစ်ပါတယ်။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာဒေါ်တင်တင်ဝင်း တင်သွင်းခဲ့တဲ့ အဆိုနဲ့ စပ်လျဉ်းပြီး အကြံပြုဆွေးနွေးသွားမှာပါရှင်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ အဆိုကို လေ့လာတဲ့အခါမှာ ကျေးလက်နေ အမျိုးသမီးများအတွက် အဓိက ဦးတည်ထားတာတွေ့ရပြီး ကျေးလက်နေအမျိုးသမီး များအပေါ် အဆိုရှင်ရဲ့ စေတနာကို လေးစားပါတယ်။ အဆိုနဲ့ပတ်သက်ပြီး ကျွန်မအနေနဲ့ ရှုမြင် သုံးသပ်မိတဲ့ အချက်များကိုလည်း တင်ပြဆွေးနွေးလိုပါတယ်။ ကျွန်မတို့နိုင်ငံမှာ ကျေးလက် အမျိုးသမီးများ အလုပ်အကိုင်အခွင့်အလမ်း နည်းပါးနေကြသေးသလို မြို့ပြက အမျိုးသမီးတွေ ကတော့ အလုပ်အကိုင်အခွင့်အလမ်းတွေ ပေါများအဆင်ပြေနေကြပြီလား၊ တစ်ဖက်မှာလည်း အမျိုးသမီးများထက် အလုပ်အကိုင်အခွင့်အလမ်း ပိုသာပါတယ်ဆိုတဲ့ ကျေးလက်မြို့ပြက အမျိုးသား တွေမှာရော သူတို့နဲ့ ထိုက်သင့်မျှတတဲ့ အလုပ်အကိုင်၊ လုပ်ခ လစာတွေ ရနေကြပြီလား ဆိုတာ စဉ်းစားစရာရှိပါတယ်။ တကယ်တော့ အလုပ်အကိုင်ရှားပါးမှု ပြဿနာဟာ ကျေးလက်ရော၊ မြို့ပြ မှာပါ ရှိနေကြတဲ့ အလုပ် လုပ်နိုင်တဲ့ လုပ်သားအင်အားစု Labour Force ကြီးတစ်ခုလုံးပေါ်မှာ သက်ရောက်နေတဲ့ ပြဿနာဖြစ်တယ်လို့ ကျွန်မကတော့ ယူဆမိပါတယ်။ လက်ရှိကျွန်မတို့နိုင်ငံဟာ ကမ္ဘာ့နိုင်ငံများနှင့် မဆိုပါနဲ့ဦး။ ဒေသတွင်းက နိုင်ငံတွေနဲ့ နှိုင်းယှဉ်ရင်တောင်မှ နှစ်ပေါင်းများစွာ အဖက်ဖက်က နောက်ကျကျန်နေတဲ့ အခြေအနေမှာရှိတယ် ဆိုတာ အားလုံးအသိပဲ ဖြစ်ပါတယ်။ ပြုပြင်စရာ စနစ်ဟောင်း၊ စနစ်ဆိုးတွေ များစွာကျန်နေသေး သလို ပြည်တွင်းငြိမ်းချမ်းရေး၊ ပညာရေး၊ ကျန်းမာရေးစနစ်များ ပြုပြင်ပြောင်းလဲရေး၊ လျှပ်စစ်မီး ရရှိရေး၊ လယ်ယာမြေပြဿနာ ဖြေရှင်းရေး အစရှိတဲ့ အရေးကိစ္စပေါင်း များစွာသာမက လူ့စွမ်းအား အရင်းအမြစ် ပြန်လည်ဖော်ထုတ်ရေးလိုမျိုး ပြန်လည်ထူထောင်ရမယ့် ကဏ္ဍတွေလည်း များလှ ပါတယ်။ အစိုးရအနေနဲ့ ရှိသမျှ စွမ်းအား အရင်းအမြစ်တွေ ပြည်တွင်း/ပြည်ပ အကူအညီတွေနဲ့ ကဏ္ဍတိုင်းအတွက် တစ်ပြိုင်နက် ဆောင်ရွက်နေတယ်ဆိုတာကိုလည်း ကျွန်မတို့ တွေ့မြင်နေရ ပါတယ်။ တစ်ဖက်မှာ ပြဿနာဖြေရှင်းရေး၊ တစ်ဖက်က ပြန်လည်ထူထောင်ရေး လုပ်နေရတဲ့ နိုင်ငံ ဟာ လိုအပ်ချက်တွေကတော့ များစွာရှိနေဦးမှာ ဖြစ်ပါတယ်။ မူဝါဒကောင်းတွေ ရည်မှန်းချက်၊ လုပ်ငန်းစဉ်တွေ ချမှတ်ဖို့လိုအပ်သလို လက်တွေ့ဖော်ဆောင်ရမယ့် အဆင့်ဆင့်သော တာဝန်ရှိသူ တွေရဲ့ အမြော်အမြင် ကောင်းမွန်စွာ စီမံခန့်ခွဲဖော်ဆောင်နိုင်စွမ်း အရည်အချင်းတွေ စိတ်စေတနာ ကောင်းတွေလည်း လိုအပ်ပါတယ်။ ထို့အတူပါပဲ ဥပဒေပြု လွှတ်တော်ကိုယ်စားလှယ်တစ်ဦးဖြစ်တဲ့ ကျွန်မအနေနဲ့ ခံယူ သုံးသပ်မိတာကတော့ ကျွန်မတို့ လွှတ်တော်ကိုယ်စားလှယ်တွေက အစိုးရကို ဘာလုပ်စေချင်တယ်။ ဘာလုပ်သင့်တယ်ဆိုပြီး တိုက်တွန်းကြသလို ကျွန်မတို့ရဲ့ တိုက်တွန်းချက်တွေနဲ့ပတ်သက်ပြီး အစိုးရ တာဝန်ရှိသူတွေအနေနဲ့ လက်တွေ့ဖော်ဆောင်ဖို့အတွက် ဥပဒေ၊ နည်းဥပဒေ၊ လုပ်ထုံးလုပ်နည်းတွေ ရှိရဲ့လား၊ ရှိတယ်ဆိုရင်လည်း ခေတ်စနစ်နဲ့ ကိုက်ညီမှုရှိရဲ့ လား၊ လွှတ်တော်အနေနဲ့ ဘယ်လို ဥပဒေ တွေကို ပြဋ္ဌာန်းပေးသင့်သလဲ၊ ပြင်ဆင်ပေးရဖို့ လိုအပ်သလဲဆိုတာကိုလည်း ကျွန်မတို့ လေ့လာ သုံးသပ်ကြဖို့လိုပါတယ်။ အဆိုမှာ ဖော်ပြပါရှိတဲ့ အကြောင်းအရာ လုပ်ငန်းစဉ်တွေဟာ ဥပဒေတစ်ရပ် ပြဋ္ဌာန်းပြီး စနစ်တကျ ရေရှည်ဖော်ဆောင်ရမယ့် လုပ်ငန်းစဉ်တွေဖြစ်တယ်လို့ သုံးသပ်မိပါတယ်။ ဒီအကြောင်းအရာတွေနဲ့ ပတ်သက်လို့ ပြဋ္ဌာန်းပြီးသား ဘာဥပဒေတွေရှိသလဲ လေ့လာတဲ့အခါမှာ ကျွန်မတို့မှာဆိုရင် ပြည်ပအလုပ်အကိုင်ဆိုင်ရာဥပဒေ၊ အလုပ်အကိုင်နဲ့ကျွမ်းကျင်မှု ဖွံ့ဖြိုးတိုးတက်ရေး ဥပဒေတွေ ရှိပါတယ်။ သို့ပေမယ့် ပြဋ္ဌာန်းချက်တွေဟာ ပြည့်စုံလုံလောက်မှု မရှိဘူး။ ခေတ်စနစ်၊ အခြေအနေနဲ့ လိုက်လျောညီထွေမှုရှိအောင် ပြင်ဆင်ဖို့ လိုအပ်နေသေးတယ်ဆိုတာ တွေ့ရှိရပါတယ်။ ဥပမာ ပြည်ပ အလုပ်အကိုင်ဆိုင်ရာဥပဒေဆိုရင် ကျွန်မတို့ မကြာခဏ စိတ်မကောင်းစွာ တွေ့မြင်ကြားသိနေရတဲ့၊ ပြည်ပနိုင်ငံမှာ အိမ်အကူသွားရောက်လုပ်ကိုင်ကြတဲ့ ကျွန်မတို့နိုင်ငံက အမျိုးသမီးတွေအတွက် အကာအကွယ်ပေးနိုင်ဖို့ ပြဋ္ဌာန်းချက်တွေ လိုအပ်နေပါသေးတယ်။ ရေခြားမြေခြားမှာ အလုပ်သွား လုပ်တာ ပြဿနာမဟုတ်ပါဘူး။ ရေခြားမြေခြားမှာ အလုပ်သွားလုပ်ကြတဲ့ အမျိုးသား/အမျိုးသမီး ဘယ်သူ့ကိုမဆို သူတို့ရှိရမယ့် လုပ်ငန်းဆိုင်ရာ ကျွမ်းကျင်မှုအရည်အချင်းတွေ ရှိအောင်လုပ်ပေးဖို့နဲ့ သူတို့ရဲ့ ရပိုင်ခွင့်၊ အခွင့်အရေး ချိုးဖောက်ခံရမှုတွေကို အာမခံပေးနိုင်မယ့်၊ အကာအကွယ်ပေးနိုင်မယ့် ဥပဒေ၊ လုပ်ထုံးလုပ်နည်းတွေ ပြည့်စုံလုံလောက်မှုမရှိတာက ပြဿနာဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ အဆိုရှင် တိုက်တွန်းထားတဲ့ အကြောင်းအရာတွေနဲ့ စပ်လျဉ်းပြီး လက်ရှိမှာ အစိုးရအနေနဲ့ ဘာတွေ ဆောင်ရွက်နေလဲဆိုတာ လေ့လာတဲ့အခါမှာ လူမှု ဝန်ထမ်းဦးစီးဌာန၊ ဘေးအန္တရာယ်စီမံခန့်ခွဲမှုဦးစီးဌာန၊ ပညာရေးနှင့် လေ့ကျင့်ရေးဦးစီးဌာန၊ နည်းပညာ၊ သက်မွေးပညာနှင့် လေ့ကျင့်ရေးဦးစီးဌာန၊ ဟိုတယ်နှင့်ခရီးသွားလာရေးဝန်ကြီးဌာန၊ သမဝါယမ ဦးစီးဌာန၊ အသေးစားစက်မှုလက်မှု လုပ်ငန်းဦးစီးဌာန၊ ကျေးလက်ဖွံ့ဖြိုးတိုးတက်ရေးဦးစီးဌာန အစရှိတဲ့ ဒီဌာနတွေရဲ့ အောက်မှာ အမျိုးသမီးများအတွက် အိမ်တွင်းမှု သက်မွေးပညာသင်ကျောင်း များ၊ သင်တန်းများ၊ နယ်လှည့်သင်တန်းများ အိမ်တွင်းတစ်ပိုင်တစ်နိုင် လုပ်ငန်းများအတွက် မတည်ငွေ အရင်းအနှီး အထောက်အပံ့များ ချေးငွေများ၊ စက်ပစ္စည်းအထောက်အပံ့များ၊ ဝင်ငွေတိုးလုပ်ငန်းများကို နိုင်ငံတော်ဘတ်ဂျက် ပြည်တွင်း/ ပြည်ပ အကူအညီတွေနဲ့ပါ အတတ်နိုင်ဆုံး ဆောင်ရွက်နေတာ တွေ့ရှိရပါတယ်။ ဒီလုပ်ငန်းတွေကို ဆက်လက်ဆောင်ရွက်ဖို့အတွက် ၂၀၁၉-၂၀၂၀ ဘဏ္ဍာရေးနှစ် မှာ ဘတ်ဂျက်များ လျာထားတင်ပြတောင်းခံထားတာကို လေ့လာတွေ့ရှိရပါတယ်။ ဒီလိုပြောလို့ ကျွန်မအနေနဲ့ အမျိုးသမီးများအတွက် ပြည့်စုံလုံလောက်နေပြီလို့ ဆိုလိုတာမဟုတ်ပါဘူး။ တခြား ကဏ္ဍတွေလိုပါပဲ ကျေးလက်နေ အမျိုးသမီးများရဲ့ ကဏ္ဍဟာလည်း လိုအပ်ချက်တွေရှိနေဆဲ ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ဆက်လက်တင်ပြဆွေးနွေးလိုတာကတော့ မကြာသေးမီ ကမှ လွှတ်တော်ကို ရောက်ရှိလာတဲ့ ကျေးလက်ဖွံ့ဖြိုးတိုးတက်ရေး ဥပဒေကြမ်းနှင့်စပ်လျဉ်းပြီး အဆိုရှင်ရဲ့ အဆိုမှာ ဖော်ပြပါရှိတဲ့ အကြောင်းအရာများနှင့် နှိုင်းယှဉ်သုံးသပ်မိတဲ့ အချက်များကို တင်ပြလိုပါတယ်။ ဒီဥပဒေမူကြမ်းကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက စတင် ရေးဆွဲ Initiate လုပ်ပြီးတော့ ပြည်သူ့လွှတ်တော်ကို တင်ပြခဲ့တာဖြစ်ပါတယ်။ ဥပဒေကြမ်းပါ ပြဋ္ဌာန်းချက်မူကြမ်းများကို လေ့လာခြင်းအားဖြင့် လက်ရှိအစိုးရအနေနဲ့ (MSDP- Myanmar Sustainable Development Plan) ရေရှည်တည်တံ့ခိုင်မြဲပြီး ဟန်ချက်ညီသော ဖွံ့ဖြိုးတိုးတက်မှု စီမံကိန်းပါ မူဝါဒလုပ်ငန်းစဉ်များကို ထိရောက်မှုရှိစွာ လက်တွေ့ဖော်ဆောင်ဖို့အတွက် စဉ်ဆက်မပြတ် ကြိုးပမ်းလုပ်ဆောင်နေတာ တွေ့မြင်ရမှာဖြစ်ပါတယ်။ ဒီဥပဒေကြမ်းမှာဆိုရင် ကျေးလက်ဒေသဖွံ့ဖြိုးတိုးတက်ရေးဆိုင်ရာ ကိစ္စရပ်တွေမှာ အမျိုးသား/အမျိုးသမီး အချိုးညီစွာ ပါဝင်ရေး ကျေးလက်ဒေသနေ ပြည်သူများ အလုပ်အကိုင် ရရှိရေးနဲ့ စီးပွားရေးလုပ်ငန်းများ ဖော်ထုတ်ဆောင်ရွက်ရန် အရင်းမပျောက် မတည်ရန်ပုံငွေများ ထုတ်ပေးခြင်း၊ တစ်နိုင်တစ်ပိုင် အိမ်တွင်းမှုကုန်ထုတ်လုပ်ငန်းများအတွက် နည်းပညာ၊ ငွေကြေး အရင်းအနှီးနဲ့ ဈေးကွက်ရရှိရေး စီစဉ်ဆောင်ရွက်ပေးခြင်း ကျေးလက်ဒေသနေ ပြည်သူများလုပ်ငန်း စွမ်းဆောင်ရည် ဖွံ့ဖြိုးတိုးတက်ရေးအတွက် အခြေခံစက်မှုလက်မှု ထုတ်ကုန်လုပ်ငန်းဆိုင်ရာ လုပ်ငန်း သင်တန်းများ ဖွင့်လှစ်နိုင်ရန် သက်ဆိုင်ရာ အစိုးရဌာန၊ အဖွဲ့အစည်းများ ပေါင်းစပ်ညှိနှိုင်း ဆောင်ရွက်ခြင်း စတဲ့အချက်များကို တွေ့ရှိရပါတယ်။ အဆိုရှင်ရဲ့ အဆိုပါ အကြောင်းအရာ တိုက်တွန်းချက်များကို အစိုးရအနေနဲ့ ဥပဒေနဲ့အညီ စနစ်တကျ ရေရှည်ဖော်ဆောင်သွားမယ်ဆိုတာကို မြင်သာပါတယ်။ လေးစားအပ်ပါသော ဥက္ကဋ္ဌကြီးရှင်။ နိဂုံးချုပ်အနေနဲ့ ဆွေးနွေးလိုတာကတော့ အစိုးရ အနေနဲ့ ဦးစားပေးလုပ်ဆောင်သင့်တဲ့ ကိစ္စရပ်တွေကို လုပ်ဆောင်ဖို့ နှောင့်နှေးကြန့်ကြာမှုတွေ ရှိတယ်ဆိုရင် ကျွန်မတို့ လွှတ်တော်များက တွန်းအားပေးတဲ့အနေနဲ့ မေးခွန်းများ၊ အဆိုများနဲ့ မေးမြန်းတိုက်တွန်းကြရမှာ ဖြစ်ပါတယ်။ သို့ပေမယ့် တစ်ဖက်မှာလည်း အစိုးရအနေနဲ့ စဉ်ဆက်မပြတ် ကြိုးပမ်းဆောင်ရွက်နေတဲ့ ကိစ္စရပ်တွေနဲ့ ပတ်သက်ရင်တော့ လုပ်ငန်းများဖော်ဆောင်ရာမှာ စနစ်တကျ ထိရောက်အဆင်ပြေစေဖို့အတွက် ကျွန်မတို့ လွှတ်တော်များအပိုင်းက တတ်နိုင်သမျှ ပြည့်စုံကောင်းမွန်ပြီး ခေတ်စနစ်နဲ့ လိုက်လျောညီထွေဖြစ်စေမယ့် ဥပဒေများကို ပြုစုပြဋ္ဌာန်းပေးခြင်း အားဖြင့် ကူညီပံ့ပိုးသွားရန်သာဖြစ်ပါကြောင်း အကြံပြုဆွေးနွေးရင်း နိဂုံးချုပ်ပါတယ်။ ကျေးဇူး တင်ပါတယ်။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ ဒေါ်အိအိပြီး ဆွေးနွေးနိုင်ပါပြီ။</speech>
<speech><mp id="1344">ဒေါ်အိအိပြုံး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ အမျိုးသားလွှတ်တော်ကိုယ်စားလှယ် များအားလုံး မင်္ဂလာပါရှင်။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာဒေါ်တင်တင်ဝင်း တင်သွင်းတဲ့ ကျေးလက်နေအမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင် ပါဝင်ရန်၊ နေရပ်စွန့်ခွာ၍ ရေမြေခြား အလုပ်သွားလုပ်ခြင်းကို လျှော့ချနိုင်ရန်နှင့် အမျိုးသမီးများ အတွက် ပတ်ဝန်းကျင်ကောင်းတစ်ခု ဖန်တီးပေးရန် အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိပေးခြင်း၊ နည်းပညာပေးခြင်း၊ ရင်းနှီးရန်ပုံငွေကြေး ရှာဖွေပေးခြင်း၊ ကုန်ကြမ်းကို ဒေသထွက် အဖြစ် ဖော်ထုတ်ပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေး ခြင်း၊ သက်ဆိုင်ရာဌာနများ စုပေါင်း၍ ဆောင်ရွက်ပေးရန် ပြည်ထောင်စုအစိုးရအား တိုက်တွန်း ကြောင်းဆိုရာတွင် အဆိုရှင်၏ အမျိုးသမီးများအတွက် ထားရှိတဲ့စေတနာကို တွေ့မြင်ရပါတယ်။ အဆိုရှင်၏ ရည်ရွယ်ချက်များဟာ ပြည်ပသွင်းကုန်များ လျှော့ချ၍ ပို့ကုန်များ တိုးမြှင့်ရန် ရည်ရွယ်ပြီး ကျေးလက်နေအမျိုးသမီးများ၏ ကိုယ့်ကိုယ်ကို ယုံကြည်မှုတိုးမြှင့်စေရန်လည်း ပါဝင် ပါတယ်။ အဆိုရှင်၏ ဆွေးနွေးချက်များတွင် ပါဝင်သည့်အတိုင်း ကျေးလက်လယ်ယာ လုပ်သားများ ရှားပါးမှုများလည်း ရှိနေပါတယ်။ အဆိုတစ်ရပ်လုံးကို ခြုံငုံသုံးသပ်ရာတွင် အစိုးရမှ ဆောင်ရွက် ထားမှုအခြေအနေများ မရှိဘူးလားဆိုပြန်တော့လည်း လက်ရှိအစိုးရလက်ထက်တွင် ဆောင်ရွက်ထားမှု များစွာကို တွေ့ရှိရပါတယ်။ လုံလောက်မှု ရှိ/မရှိဆိုတဲ့ အခြေအနေကတော့ သတ်မှတ်တိုင်းတာသည့် ညွှန်းကိန်းများပေါ်တွင်သာ မူတည်နေပါတယ်။ လက်ရှိမှာ ကျေးလက်ဒေသဖွံ့ဖြိုးရေးအတွက် စိုက်ပျိုးစရိတ်ချေးငွေများ တိုးမြှင့်ပေးခြင်း၊ သဘာဝဘေးဒဏ်များကြောင့် ပျက်စီးသွားသော သီးနှံ များအတွက် လျော်ကြေးပေးခြင်းများလည်း ဆောင်ရွက်ထားပြီးတော့ ယခုဆိုလို့ရှိရင် ကျွန်မတို့ရဲ့ အမျိုးသားလွှတ်တော်မှာလည်း ကျေးလက်ဒေသဖွံ့ ဖြိုးရေးဥပဒေကို ပေါ်ပေါက်လာဖို့ ကျွန်မတို့ လွှတ်တော်ကိုယ်စားလှယ်များအနေနဲ့ ကြိုးစားရမှာဖြစ်ပါတယ်။ အဆိုရှင် ဆွေးနွေးချက်များတွင် ပါရှိသည့် ကျွန်မတို့နိုင်ငံမှာ ရွှေ့ပြောင်းလုပ်သားများလည်း များစွာတည်ရှိနေပြီးတော့ အဆိုရှင်ဟာ ပြည်ပတွင် သွားရောက်လုပ်ကိုင်သလို ပြည်တွင်းရွှေ့ပြောင်း သွားလာမှုများစွာလည်း ရှိနေပါတယ်။ ဧရာဝတီတိုင်းဒေသကြီးရဲ့ ရွှေ့ပြောင်းလုပ်သားတွေဟာ ရန်ကုန်တိုင်းဒေသကြီးနဲ့ မွန်ပြည်နယ်မှာ အများဆုံးလုပ်ကိုင်ကြပြီး မွန်ပြည်နယ်က ရွှေ့ပြောင်း လုပ်သားတွေက ထိုင်းနိုင်ငံသို့ သွားရောက်လုပ်ကိုင်ကြပါတယ်။ ဒီလိုအခြေအနေတွေကြောင့် လက်ရှိမှာ ဧရာဝတီတိုင်းဒေသကြီးအတွင်းမှာ ရွှေ့ပြောင်းလုပ်သား လျှော့ချနိုင်ရန် မအူပင်စက်မှုဇုန် အပါအဝင် စက်မှုဇုန်(၃)ခုကို တည်ဆောက်ထားပြီးတော့ အထည်ချုပ်လုပ်ငန်း၊ ဖိနပ်ချုပ်လုပ်ငန်း များအပါအဝင် အမျိုးသမီးများ၏ အလုပ်အကိုင်အခွင့်အလမ်းများ ဖော်ဆောင်ရန် ရည်ရွယ်ထား ကြောင်း တွေ့ရှိရပါတယ်။ ဒီလိုမျိုး အနာဂတ်တွင်လည်း တိုင်းဒေသကြီးနဲ့ ပြည်နယ်အလိုက် အလုပ်အကိုင်အခွင့်အလမ်း ဖန်တီးပေးနိုင်သော လုပ်ငန်းခွင်တွေ ဖော်ဆောင်ပေးဖို့လည်းလိုပါတယ်။ ဥက္ကဋ္ဌကြီးရှင်။ အဆိုရှင် ဆွေးနွေးချက်တွင် ပါရှိသည့်အတိုင်း အမျိုးသမီးများ မိမိကိုယ်ကို ယုံကြည်မှုမြင့်မားစေရန် အသိပညာပေးမှုများလည်း ယခုထက်ပိုမို ဆောင်ရွက်ပေးရမှာ ဖြစ်ပါတယ်။ ယခုဆိုလျှင် မြစိမ်းရောင်စီမံကိန်းတွေမှာလည်း အမျိုးသမီးများ ဦးဆောင်ပါဝင်လှုပ်ရှားလာတာကို တွေ့ရပါတယ်။ ဒါဟာ အစိုးရရဲ့ အမျိုးသမီးများ မဖြစ်မနေ ထည့်သွင်းဖွဲ့စည်းရမည်ဟူသော မူကြောင့် ဖြစ်ပေါ်လာရခြင်းဖြစ်ပါတယ်။ ကျွန်မရဲ့ မဲဆန္ဒနယ်မှာ အမျိုးသမီးငယ်တွေ ဝင်ငွေတိုးပွားစေရန် စက်ချုပ်သင်တန်း၊ မုန့်လုပ်သင်တန်းများ၊ အလှကုန်နှင့် ဆပ်ပြာဆီသင်တန်းများဟာ ကျေးလက် ဒေသဖွံ့ ဖြိုးရေးဦးစီးဌာနနှင့် ပူးပေါင်းကာ (၃)ကြိမ်ထက် မနည်းပြုလုပ်ပေးခဲ့သော်လည်း မျှော်မှန်း တာထက် တတ်ကျွမ်းမှု အားနည်းတာကိုလည်း တွေ့ရှိရပါတယ်။ ဒါဟာဘာကြောင့်လဲဆိုတော့ ကျွန်မတို့ ကျေးလက်နေပြည်သူတွေဟာ အသိပညာတိုးပွားတဲ့လုပ်ငန်းများကို သင်ယူ လိုခြင်းထက် အသေးစားချေးငွေလုပ်ငန်းများတွင်သာ အာရုံစိုက်နေကြကြောင်းကိုလည်း လေ့လာတွေ့ရှိရပါတယ်။ ထို့ကြောင့် ကျေးရွာများမှာ အသေးစားချေးငွေလုပ်ငန်းများ နည်းမျိုးစုံနဲ့ ဝင်ရောက် နေမှုအား ပြန်လည်သုံးသပ်စိစစ်၍ အသေးစားချေးငွေ လုပ်ငန်းစဉ်များနဲ့ အတူ အသိပညာပေးသည့် လုပ်ငန်းစဉ်များလည်း တစ်ပါတည်း ပူးတွဲဆောင်ရွက်ရန် လိုပါတယ်။ ယခုဆိုလျှင် ကျွန်မတို့ မြန်မာနိုင်ငံလုံးဆိုင်ရာ အမျိုးသမီး ကော်မတီ တည်ရှိပြီးဖြစ်၍ အမျိုးသမီး အဖွဲ့ အစည်းများဖြစ်သည့် NGO, INGO, CSO များ စုပေါင်းကာ မိမိတို့ရရှိတဲ့ Project အမျိုးအစားအလိုက် လုပ်ငန်းစဉ်များ ခွဲခြား၍ လိုအပ်သော ဒေသများရှိ ကျေးလက်ဒေသအရောက် အသိပညာပေးလုပ်ငန်းစဉ်များ ကျယ်ပြန့်စွာ ဆောင်ရွက်ပေးဖို့လည်းလိုပါတယ်။ အဆိုရှင်ရဲ့ ဆွေးနွေးချက်မှာ ပါရှိသည့်အတိုင်း သွင်းကုန်များ လျှော့ချ၍ ပို့ကုန်များ တိုးမြှင့်နိုင်ရန်ဆိုရာမှာ ယခု ကျွန်မတို့ရဲ့ တိုင်းရင်းသား ရိုးရာချည်ထည်များအား Design ဆန်းသစ် တီထွင်မှုများဖြင့် ဆောင်ရွက်လာခြင်းကြောင့် ပြည်တွင်းတွင် မြန်မာချည်ထည်များအား မြတ်နိုးစွာ ဝတ်ဆင်လာကြပါတယ်။ ယခုဆိုရင် မြန်မာပြည်ထုတ် ကော်ဖီများ၊ လက်ဖက်များဟာလည်း ပြည်တွင်း/ ပြည်ပဈေးကွက်များမှာ နေရာယူလာတာ တွေ့ရှိရပါတယ်။ ဒီလိုမျိုး ပြည်တွင်းထုတ်ကုန် ပစ္စည်းများ အရည်အသွေးမြှင့်တင်နိုင်ရန်နှင့် ထုပ်ပိုးမှုမှအစ အဆင့်တိုးမြှင့်နိုင်ရန်နှင့် အစိုးရမှ ဆက်လက်အကူအညီပေးရန် လိုအပ်ပါတယ်။ SME ချေးငွေများလည်း ယခုထက် အတိုးနှုန်း သက်သာစွာဖြင့် လွယ်ကူစွာ လက်လှမ်းမီနိုင်စေရန် ဆောင်ရွက်ပေးဖို့လည်း လိုပါတယ်။ မြန်မာနိုင်ငံ လူဦးရေ၏ (၅၀)ရာခိုင်နှုန်းကျော် ကျေးလက်နေပြည်သူ(၇၀)ရာခိုင်နှုန်းရှိတဲ့ အခြေအနေများမှာ အမျိုးသမီးများရဲ့ လူနေမှုဘဝမြှင့်တင်နိုင်ရန် စီးပွားရေးအသိပညာ၊ နိုင်ငံရေးအသိပညာများ တိုးပွား စေရန်နှင့် MSDP ၏ ချမှတ်ထားသော မူဝါဒများ အကောင်အထည်ဖော်နိုင်ရန် စီမံကိန်းများအား အကဲဖြတ်သုံးသပ်ခြင်းအား တိကျသော သတ်ချက်ပါသည့် အမျိုးသားညွှန်းကိန်းမူဘောင် ရေးဆွဲ၍ MSDP အကောင်အထည်ဖော် ကာလတွင်သာမက နောက်ပိုင်းတွင်လည်း တိုင်းတာ၍ ရေရှည်စီမံကိန်းများပေးပါဟု အကြံပြုတိုက်တွန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id="1276">ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>အားလုံး မင်္ဂလာပါခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာတင်တင်ဝင်း ၏ အဆိုအား မကွေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ အကြံပြုဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဒုတိယအကြိမ် အမျိုးသား လွှတ်တော် ပထမပုံမှန်အစည်းအဝေး အပြီး မိမိမဲဆန္ဒနယ်မှာ တွေ့ကြုံခဲ့ရသော အဖြစ်အပျက်အား ဥပမာထားပြီး တင်ပြပါရစေ။ ကျွန်တော့်မဲဆန္ဒနယ်မြေ မကွေးမြို့နယ် လင့်မြစ်ကျေးရွာအုပ်စု သံဘို ကျေးရွာ လူထုတွေ့ဆုံပွဲမှာ ကျေးလက်နေပြည်သူတစ်ဦးက နွေရာသီနှင့် မိုးရာသီ အကူးအပြောင်း တောင်သူများ အလုပ်အကိုင်မရှိတော့ ထင်းခုတ် မီးသွေးဖုတ်တဲ့အကြောင်း ပြောပြီး ဝမ်းရေးအတွက် မီးသွေးဖုတ်လို့ မရဘူးလား ထောင်(၃)နှစ် ကျချင်ကျပါစေ ဝမ်းရေးအတွက် ထင်းခုတ် မီးသွေးဖုတ်ရမှာပဲလို့ ပြောဆိုတင်ပြခဲ့တဲ့စကား ယနေ့အထိ ကြားယောင်ဆဲပါပဲ။ ဒါကြောင့် ကျေးလက်နေပြည်သူတွေ နားလည်အောင် ရှင်းပြခဲ့တဲ့ အကြောင်းလေး တင်ပြလိုပါသေးတယ်။ ကြောင်(၁)ကောင်ဟာ သူ့ရဲ့ ဝမ်းစာအတွက် ကြွက်(၁)ကောင်ကို ခုတ်နေစဉ် ခြောက်လှန့်ခဲ့လို့ ကြွက် အသက်ဘေးက လွတ်မြောက်ခဲ့ပါက အသက်ကယ်ရာရောက်လို့ ကုသိုလ် ရနိုင်ပါလိမ့်မည်။ အကယ်၍ ကြောင်က ကြွက်ကို မိမိရရ ကုပ်မိထားပြီးတော့ ကြွက်ကလည် သေပြီ ဖြစ်လျက်သားနဲ့ ခြောက်လန့်ခဲ့ရင် သူ့ရဲ့ အစာကို ဟန့်တားစေပါ၍ အကုသိုလ်မြောက်ပါတယ်။ ကျေးလက်နေပြည်သူတို့ရဲ့ ဝမ်းစာအတွက် ကျွန်တော်တို့က ဘာမျှအကူအညီမပေးနိုင်သေးခင် ဆရာတို့ မီးသွေးဖုတ်တာ အစာဟန့် ကျွန်တော်တို့ ဖြစ်တည်ပါလိမ့်မယ်။ သို့သော် မီးသွေးဖုတ်ပါလို့ ပြောမရသလို မဖုတ်ပါနဲ့လို့လည်း မပြောလိုပါဘူး။ သို့သော် ထင်းခုတ် မီးသွေးဖုတ်ရင်တော့ ဥပဒေ ကြောင်းအရ အရေးယူခံရပါလိမ့်မယ်လို့ ရှင်းပြခဲ့ပါတယ်။ အဲဒါကြောင့် ကျွန်တော်တို့ ၂၀၁၅ - ၂၀၁၆ လွှတ်တော် စတင်တက်စဉ်ကတည်းက အလုပ်အကိုင်၊ အခွင့်အလမ်းနည်းပါးမှု အတွေ့အကြုံပဲဖြစ်ပါတယ်။ သို့သော် ကျွန်တော်တို့နိုင်ငံရဲ့ လက်ရှိပကတိအခြေအနေအရ အဆိုမှာ တင်ပြဆွေးနွေးသကဲ့သို့ အမျိုးသမီးဦးရေသည် အမျိုးသား ဦးရေထက် များပြားသဖြင့် အမျိုးသမီးများအတွက် အလုပ်အကိုင်အခွင့်အလမ်း ရရှိစေလိုကြောင်း တင်ပြထားမှုကလည်း စဉ်းစားစရာပါ။ နိုင်ငံရဲ့ အခြေအနေက မောင်တစ်ထမ်း မယ်တစ်ရွက် ညီညာစွာ ဆောင်ရွက်ရမယ့် အခြေအနေများပါ။ မယ်ချည်းပဲ ရွက်မလား၊ မောင်ကရော ထမ်းစရာ မလိုတော့ဘူးလား စဉ်းစားသုံးသပ်မိပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ယနေ့ အစိုးရဌာနများ အသက်မွေးဝမ်းကျောင်း အထောက်အပံ့ဖြစ်စေရန် အလုပ်အကိုင် အခွင့်အလမ်းရရှိစေရန် ဆောင်ရွက်နေသော လုပ်ငန်းများ လေ့လာကြည့်ဖို့လည်း လိုပါလိမ့်မယ်။ Power Point သုံးစွဲခွင့်ပြုပါခင်ဗျား။ အဲဒါ ကျွန်တော်တို့ မကွေးမြို့မှာ ဟိုတယ်နှင့် ခရီးသွားလာရေးက ကြော်ငြာလေးတွေ့လို့ ကျွန်တော် မေးကြည့်ပါတယ်။ ပဉ္စမအကြိမ်ပဲ ဖွင့်လှစ်တာလား၊ ဌာနကို မေးကြည့်တော့ ပြည်သူလူထုက စိတ်ဝင်စားမှုနည်းပါးလို့ ခပ်ကျဲကျဲပဲ ဖွင့်ထားတယ်လို့ ဖြေကြားပါတယ်။ ကျေးလက်ဒေသဖွံ့ဖြိုးရေးဦးစီးဌာနရဲ့ အသက် မွေးဝမ်းကျောင်းသင်တန်း ဖွင့်လှစ်တဲ့အနေအထားကို ရှင်းလင်းတင်ပြထားခြင်း ဖြစ်ပါတယ်။ ကျေးလက်ဒေသဖွံ့ဖြိုးရေးဦးစီးဌာနမှ အသက်မွေးဝမ်းကျောင်း ဖွင့်လှစ်ပေးသည့် သင်တန်းများ ဖြစ်ပါတယ်။ ဆိုင်ကယ်ပြင်သင်တန်းတို့၊ ကွန်ပျူတာသင်တန်းတို့ သံဂဟေဆော် သင်တန်း၊ လျှပ်စစ်နှင့်ဆိုင်သော သင်တန်း၊ အခြေခံအပ်ချုပ်စက်သင်တန်း၊ မုန့်ဖုတ်နည်းသင်တန်း များကို မကွေးမြို့ GTI ကျောင်းသားတွေ၊ ကျောင်းဆရာတွေနဲ့ပေါင်းပြီး ကျွန်တော်တို့ ကျေးလက် ဒေသဖွံ့ ဖြိုးရေးဦးစီးဌာနက ဖွင့်လှစ်ပါတယ်။ ဒီလို ဖွင့်ပွဲ၊ ပိတ်ပွဲအခမ်းအနားတွေလည်း ကျွန်တော်တို့ ကိုယ်တိုင် တက်ရောက်အားပေးခဲ့တာတွေလည်း ရှိပါတယ်။ စက်မှုလယ်ယာဦးစီးဌာနမှ ဖွင့်လှစ် သင်ကြားပေးတဲ့ အသက်မွေးဝမ်းကျောင်း ကာလတို၊ ကာလရှည်သင်တန်းများ ဖြစ်ပါတယ်။ လယ်ယာသုံးစက်ကိရိယာ အဲဒီထဲမှာ ထူးခြားတာက လယ်ယာသုံးစက်ကိရိယာ မောင်းနှင်ထိန်း သိမ်းမှု အခြေခံသင်တန်းများကို မြို့နယ် စက်မှုလယ်ယာ စက်ခန်းများမှာ ဖွင့်လှစ်သင်တန်းပေး ခြင်းက ကျေးလက်နေပြည်သူလူထုမှ စိုက်ပျိုးရေးနှင့် တိုက်ရိုက်သက်ဆိုင်နေပါ၍ အအောင်မြင်ဆုံး သင်တန်းဟုလည်း ဆိုချင်ပါတယ်။ သို့သော် သင်တန်းသားစရိတ်က တစ်နေ့ (၅၀၀)ကျပ်ပဲ ရသည်ဟု ဆိုပါတယ်။ ယခုတော့ (၁၀၀၀)ကျပ်ရနေပါပြီ၊ နေရတာကလည်း ကွန်ကရစ်ပေါ် (၅)ထပ်သားခင်း ခြင်ထောင် အိပ်ရတဲ့ အခြေအနေတွေပါ။ အသေးစားစက်မှုလက်မှုလုပ်ငန်းဦးစီးဌာနရဲ့ ရည်ရွယ်ချက် (၆)ရပ်ပါ။ အသေးစား စက်မှုလက်မှုလုပ်ငန်းဦးစီးဌာနမှ ဖွင့်လှစ်ပေးလျက်ရှိတဲ့ အသက်မွေးဝမ်းကျောင်း ပညာရပ်ဆိုင်ရာ ကာလတိုသင်တန်းများ ဖြစ်ပါတယ်။ ၎င်းဌာနက ဖွင့်လှစ်ထားတဲ့ သင်တန်းများကိုလည်း မကွေးတိုင်း ဒေသကြီးအစိုးရ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး တက်ရောက်အားပေးခဲ့ဖူးပါတယ်။ အမျိုးသမီး အမျိုးသားများ အပါအဝင် အားလုံးသက်ဆိုင်သော အလုပ်အကိုင်အခွင့်အလမ်း အသက်မွေး သင်တန်းဖွင့်လှစ်သည့်ဌာနတွင် အားနည်းချက်က ငွေကြေး၊ ဘတ်ဂျက်လုံလောက်မှုမရှိတာ တွေ့ရ ပါတယ်။ SME ကိစ္စရပ်တွေမှာလည်း ချိတ်ဆက်မှု အားနည်းတာတွေ့ရပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်တို့ အားလုံးသိရှိပြီးဖြစ်တဲ့ ငါးလုပ်ငန်း ဦးစီးဌာနက ဆောင်ရွက်နေတဲ့ မြစိမ်းရောင်ငါးကဏ္ဍ၊ မွေးမြူရေးနဲ့ ကုသရေးဦးစီးဌာနက ဆောင်ရွက် နေသော မြစိမ်းရောင်အသားကဏ္ဍ၊ ကျေးလက်ဒေသဖွံ့ဖြိုးရေးဦးစီးဌာနက ဆောင်ရွက်နေတဲ့ မြစိမ်းရောင် ကဏ္ဍ၊ VDP ကဏ္ဍ၊ CDD ကဏ္ဍ၊ ယခု ဆက်လက်ဆောင်ရွက်ရန် စီမံနေတဲ့ RCDP ကဏ္ဍ လည်း ရှိနေပါသေးတယ်။ ကျေးလက်ဒေသဖွံ့ဖြိုးရေးကဏ္ဍ ဆောင်ရွက်ကြရာတွင် အမျိုးသမီး အမျိုးသားများလည်း ပါဝင်ဆောင်ရွက်နေကြောင်း သိရှိပြီးဖြစ်ပါတယ်။ ကျေးလက်ဒေသဖွံ့ဖြိုးရေး အတွက် အဓိကထားပြီး အစိုးရက ရည်ရွယ်ချက်ရှိစွာဖြင့် ကျေးလက်ဒေသဖွံ့ဖြိုးရေးဥပဒေ အကောင်အထည်ဖော်ဆောင်ရွက်လျက်ရှိကြောင်းလည်း ကျွန်တော်တို့အားလုံး သိရှိပြီးဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော် အဆိုပြုခဲ့သော GAP စနစ် Good Argiculture Pratice စနစ်ဖြင့် ဘေးကင်းလုံခြုံသော အစားအသောက်များ ရရှိစေရန် စိုက်ပျိုးရေး စနစ်ဖြင့် စိုက်ပျိုးရန် အဆိုအောင်မြင်ခဲ့သော်လည်း ဝန်ထမ်းများ၏ ခရီးစရိတ် ဘတ်ဂျက် ပြည့်စုံ လုံလောက်မှုမရှိခြင်းအပါအဝင် ဝန်ထမ်းအင်အား မလုံလောက်ဟု တောင်သူကုန်သည် စိတ်ဝင်စားမှု အားနည်းမှုတို့ကြောင့် မကွေးတိုင်းဒေသကြီး စိုက်ပျိုးရေးဦးစီးဌာန၏ ကြိုးပမ်းဆောင်ရွက်ချက် ကြောင့် GAP စနစ် (၁)ရာခိုင်နှုန်းမှ (၅)ရာခိုင်နှုန်း တွက်ချက်ရနိုင်သော်လည်း တစ်နိုင်ငံလုံး အတိုင်းအတာဖြင့် GAP စနစ် (၁)ရာခိုင်နှုန်းပင် သတ်မှတ်၍ မရနိုင်သေးပါဘူး။ စိုက်ပျိုးရာသီ နှစ်ရာသီတောင် ရှိသွားပါပြီ။ ယနေ့ ပြည်သူလူထု အမျိုးသမီးတင်မက အမျိုးသားများပါ ကျေးလက်ဒေသဖွံ့ဖြိုးရေး အတွက် လက်ရှိအစိုးရမှ လုပ်ကိုင်ဆောင်ရွက် သင်တန်းပေးနေသော ဆောင်ရွက်ချက်များအပြင် ပိုမိုဆောင်ရွက်စေလိုလျှင် သော်လည်းကောင်း လုပ်စေချင်သည့် မိမိစိတ်ကူးအရ လက်တွေ့ အကောင်အထည်ဖော်စေနိုင်မည့် ကိစ္စရပ်များရှိပါက မိမိပတ်ဝန်းကျင်ဒေသကို လိုက်ပြီးတော့ အစိုးရ ဌာနများနှင့် လက်တွေ့အကောင်အထည်ဖော် ဆောင်ရွက်ကြမှာသာ အောင်မြင်နိုင်ပါလိမ့်မည်။ တစ်ချိန်က ငတ်ပြတ်ဆင်းရဲမှု ကြုံတွေ့ခဲ့ရသည့် အီသီရိုးပီးယားနှင့်တူသော မြန်မာ ဖြစ်နေပါပြီ။ လက်ရှိအနေအထားမှာတော့ အီသီရိုးပီးယားက မြန်မာနှင့်မတူသော ဖွံ့ဖြိုးတိုးတက်နေတဲ့ အီသီရိုးပီးယား ဖြစ်တည်နေပါပြီ။ ကျွန်တော်တို့ အားလုံး စကားအရာဖြင့် ဆိုရုံ၊ တွန်းရုံဖြင့်တော့ မရနိုင်ပါဘူး။ မိမိမဲဆန္ဒနယ်မြေရောက်လျှင် လှည်းပေါ်က ကိုယ်တိုင်ဆင်းပြီး တွန်းပါမှလည်း အောင်မြင်ပါလိမ့်မယ်။ ဒါတောင်မှာပဲ ငြိမ်းချမ်းရေး မရရှိသေးတဲ့ နေရာများမှာ မတွန်းနိုင်သေးပါဘူး။ သို့ပါ၍ အစိုးရ၊ လွှတ်တော်၊ ကုန်သည်၊ ကျေးလက်နေပြည်သူပြည်သားများ၊ လူမှု အဖွဲ့အစည်းများ တစ်ဦးချင်း တစ်ဖွဲ့ချင်း အသိစိတ်ရှိစွာဖြင့် ဝိုင်းဝန်းတွန်းပေးမှသာ အောင်မြင်နိုင် မည်ဖြစ်ပါကြောင်း ဒေါက်တာတင်တင်ဝင်း အဆိုအား အကြံပြုဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ ဦးဖေချစ် ဆွေးနွေးနိုင်ပါပြီ။</speech>
<speech><mp id="1325">ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)</mp>လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ ရွေးချယ်ခံကိုယ်စားလှယ် ဦးဖေချစ် ဖြစ်ပါတယ်။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာတင်တင်ဝင်း ရဲ့ ကျေးလက်နေ အမျိုးသမီး များရဲ့ လူနေမှုဘဝမြှင့်တင်ရန်၊ ပြည်ထောင်စုအစိုးရအား တိုက်တွန်းကြောင်းအဆိုကို ကျွန်တော်က ထောက်ခံဆွေးနွေးတင်ပြသွားပါမယ်။ ကျွန်တော်ရဲ့ ဆွေးနွေးတင်ပြချက်ကို အထောက်အကူဖြစ် Good Projector Power Point 323i:Glaệ English Goluboq omo:co:qp: 2338wme အသုံးပြုခွင့်ပေးပါရန်နှင့် လောက်ပါက ၂ မိနစ်ခန့် တိုးပေးပါရန် ကြိုတင်တောင်းခံအပ် ပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ ၂၀၁၄ ခုနှစ် စစ်တမ်းများ အရ ကျွန်တော်တို့ နိုင်ငံ လူဦးရေ (၅၃.၄၈)သန်းမှာ အမျိုးသမီးဦးရေ (၂၉.၈၁)သန်း ပါဝင်တယ်လို့ သိရပါတယ်။ ဒါတောင် လူဦးရေနှင့် သန်းခေါင်စာရင်း သေချာမကောက်နိုင်တဲ့ Insurgent Area တွေက လူဦးရေစာရင်း မပါဝင်သေးပါဘူး။ ကျွန်တော်တို့ ရန်ကုန်တိုင်းဒေသကြီးထဲက လူဦးရေ (၇.၂၁)သန်းမှာ အမျိုးသမီးဦးရေက (၄.၆)သန်းကျော် ပါဝင်နေပါတယ်။ ၁၉၈၉ ခုနှစ် နောက်ပိုင်းမှ ယခုမိသားစုတစ်စုမှာ အိမ်ထောင်ဦးစီးတစ်ဦးတည်းရဲ့ လစာဝင်ငွေနဲ့ မလုံလောက် တော့ဘဲ မိသားစုဝင်အားလုံး အလုပ်ထွက်လုပ် ငွေရှာတော့မှ လောက်ငှရုံပဲရှိပါတယ်။ အကျဉ်းချုံးတင်ပြရမယ်ဆိုရင် အိမ်ထောင်စုဝင် ယောက်ျားများသာမက မိန်းမသားများပါ အိမ်ထောင်ရှိသည်ဖြစ်စေ၊ မရှိသည်ဖြစ်စေ၊ အသက်(၁၈)နှစ်ပြည့်သည်ဖြစ်စေ၊ မပြည့်သည်ဖြစ်စေ တစ်မိသားစုလုံး စားဝတ်နေရေးအတွက် အလုပ်လုပ်ကြပါတယ်။ အဲဒီလို အလုပ်ထွက်လုပ်ကြမှ အလုပ်အကိုင်အခွင့်အလမ်းများရှိတဲ့ မြို့ကြီးပြကြီးတွေမှာ နေထိုင်သူတွေအတွက်တော့ အခက်အခဲ မရှိပေမယ့် ကျေးလက်ဒေသနေ မိန်းကလေးငယ်တွေ အခြေခံပညာ နည်းပါးသူတွေအနေနဲ့ အခက်အခဲပေါင်းများစွာကို ရင်ဆိုင်ကြရ၊ ဒုက္ခရောက်ခဲ့ရပါတယ်။ အဆိုရှင်ဟာ နှစ်များစွာ ဆရာဝန် အဖြစ် တောရွာတွေမှာ ဆေးဝါးကုသပေးခဲ့တာမို့ ကျေးလက်ဒေသနေ မိန်းကလေးတွေရဲ့ လူမှုဘဝ မြှင့်တင်ရေးကို တစ်စိုက်မတ်မတ် ကြံရွယ်လုပ်ဆောင်ခဲ့တယ်လို့ ယူဆပါတယ်။ ကျွန်တော့် မဲဆန္ဒနယ်မြေအတွင်း နယ်မှာ အလုပ်အကိုင် အဆင်မပြေ ဝမ်းစာမပြည့်လို့ မြို့ပေါ်တက်လာတဲ့ မိန်းကလေးတွေဆိုရင် စက်မှုဇုန် (၁၈)ဇုန်က စက်ရုံ၊ အလုပ်ရုံတွေမှာ နေ့စား၊ လစား ဝင်ရောက်လုပ်ကိုင်ကြတယ်ဆိုပေမယ့် မိန်းကလေးအများဆုံးသုံးတဲ့ အထည်ချုပ်စက်ရုံ တွေမှာ ဝင်ကြရတာများပါတယ်။ အဆိုရှင်ရဲ့ မဲဆန္ဒနယ်မြေ ပဲခူးတိုင်းဒေသကြီးအတွင်းက ကျေးလက်ဒေသ၊ ကျေးရွာတွေမှာ အဆက်အသွယ်လည်းမရှိ၊ အသက်မွေးဝမ်းကျောင်းအတွက် အလုပ်အကိုင်လည်းမရှိတဲ့ မိန်းကလေးတွေဆိုရင် ဘယ်လောက် ခက်ခဲကြပ်တည်းမယ်ဆိုတာ တွေးကြည့်သုံးသပ်နိုင်ပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျာ။ ကျွန်တော့် မဲဆန္ဒနယ်မြေ အစွန်အဖျားကျေးရွာများက မိန်းကလေးတွေ ယခု Power Point မှာတင်ပြထားတဲ့ Documentary ပုံတွေထဲကအတိုင်း အလုပ်အကိုင်ရှားပါးမှု၊ စားဝတ်နေရေးအတွက် မဖြစ်မနေ ငွေထွက်ရှာရမှု တွေကြောင့် မိန်းကလေးငယ်များ ဒုက္ခ၊ ဆင်းရဲပျက်စီးရပုံ၊ လူကုန်ကူးခံရပုံတွေ တစ်နှစ်ထက်တစ်နှစ် တိုးမြင့်လာခဲ့ပါတယ်။ တချို့ဆိုရင် အိမ်နီးချင်းနိုင်ငံတွေထဲ ဝင်ရောက်သွားပြီး အခက်အခဲပေါင်း များစွာ ခံစားရရုံသာမက လူယုတ်မာတွေရဲ့ မတော်မတရားလက်ချက်နဲ့ ဘဝပျက်သွားရတာ မျိုးလည်း ကြားသိနေရပါတယ်။ MNTV အသံလွှင့်သတင်းဌာနရဲ့ Listen People အစီအစဉ်မှာ အထင်အရှား လေ့လာသိရှိနိုင်ပါတယ်။ ၂၀၁၈ ခုနှစ်အတွင်း ကျွန်တော်တို့ ရန်ကုန်တိုင်းဒေသကြီး ထဲမှာ အလုပ်ရဖို့ အလုပ်သမားမှတ်ပုံတင်ရုံးမှာ စာရင်းပေးထားသူ (၂)သိန်းကျော်ရှိရာမှာ ပြည်တွင်း ပြည်ပအလုပ်အကိုင်ရှာဖွေခန့်ထားပေးနိုင်မှု (၄)သောင်းတောင် မကျော်ပါဘူး။ အဲဒီ (၄)သောင်းထဲမှာ မိန်းကလေးက (၃၂၈၀၀)ကျော်ပါဝင်ပါတယ်။ ဒါက မြန်မာနိုင်ငံရဲ့ စီးပွားရေး မြို့တော်ကြီးမှာပါ။ မိန်းကလေးအများစုက CNA လို့ခေါ်တဲ့ လခစား အထည်ချုပ်စက်ရုံတွေမှာ ရကြတာပါ။ အထည်ချုပ်၊ စက်ချုပ်လည်း မကျွမ်းကျင်၊ ပညာအရည်အချင်းကလည်း အခြေခံပညာမူလတန်းအဆင့်တောင် မကျော်တဲ့ ကျေးလက်ဒေသနေ မိန်းကလေးတွေရဲ့ဘဝအတွက် အလုပ်အကိုင်အခွင့်အလမ်းမှာ ပြည်ထောင်စုအစိုးရမှ စီမံကိန်းများချပေးပြီး ဖေးမကူညီ တာဝန်ယူမှသာဖြစ်ပါတယ်။ ခေတ်အဆက်ဆက် အုပ်ချုပ်ရေးတာဝန်ယူခဲ့တဲ့ အစိုးရတွေဟာ ဒီလို စီမံကိန်းများကို ဖိဖိစီးစီးမဆောင်ရွက်နိုင်ခဲ့ပေမယ့် ပထမအကြိမ် လွှတ်တော်သက်တမ်း ၂၀၁၀ ခုနှစ်မှ ၂၀၁၅ ခုနှစ် ဖေဖော်ဝါရီလအထိ တာဝန်ယူသွားတဲ့အစိုးရကတော့ ဆင်းရဲသားပပျောက်ရေးစီမံကိန်း၊ ကျေးလက် ဒေသဖွံ့ဖြိုးရေးစီမံကိန်း၊ အသေးစားနှင့် အလတ်စား စက်မှုလုပ်ငန်းများစီမံကိန်းကို ပြည်ပချေးငွေ အများစုနှင့် စတင်ပြီး အကောင်ထည်ဖော် ဆောင်ရွက်ခဲ့ပါတယ်။ စိုက်ပျိုးရေးကျေးရွာတွေကို အခြေခံတဲ့ မြစိမ်းရောင်စီမံကိန်းဆိုရင် ယနေ့အထိလည်း ဆက်လက်ဆောင်ရွက်နေဆဲဖြစ်ပါတယ်။ ကျေးရွာတစ်ရွာ ထုတ်ကုန်တစ်မျိုးစနစ်နဲ့ ထုတ်လုပ်ရေး ဦးစားပေးစီမံကိန်းကို အတုယူပြီး ဒုတိယ က်နိုင်ခဲ့ပေမယ့် ပထမတော့ ဆင်းရဲသားပန်းကို ပြည်ပချေးငွေ အကြိမ် အမျိုးသားလွှတ်တော် နဝမပုံမှန်အစည်းအဝေးတုန်းက အမျိုးသမီးကိုယ်စားလှယ် တင်ပြခဲ့ ဖူးပါတယ်။ ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ ၁၉၆၄ - ၁၉၆၅ ခုနှစ်များ မတိုင်ခင် တုန်းက အင်းလေးဒေသ ပိုးထည်လုပ်ငန်း၊ ငွေထည်လုပ်ငန်း မြန်မာနိုင်ငံ အထက်ပိုင်း ကြေး လုပ်ငန်း၊ စဉ့်လုပ်ငန်း၊ ယွန်းလုပ်ငန်း၊ ပန်းထိမ် ပန်းပုလုပ်ငန်း၊ မွန်ပြည်နယ် ဘီလူးကျွန်းက One band Radio လုပ်ငန်း၊ Founding ကားတာယာလုပ်ငန်း၊ အုန်းသားနှင့် ရွာလုပ်ဆေးတံလုပ်ငန်း တွေဟာ ကျေးလက်ပြည်သူတွေရဲ့ Own Industry တွေဖြစ်ပါတယ်။ အဲဒီထုတ်ကုန်တွေကို အာရှတိုက် တောင်ပိုင်းသာမက ဩစတြေးလျတိုက်အထိ ဈေးကွက်ရရှိဖူးပါတယ်။ မုဒုံလုံချည်၊ မုဒုံစောင်ဆိုရင် လက်ရက်ကန်းမှ စက်ရက်ကန်းအထိ ချည်ထည်အဆင့်မှာ နာမည်ကြီးခဲ့ပါတယ်။ အိမ်နီးချင်း ထိုင်းနိုင်ငံရဲ့ စနစ်ကို အကြံပြုတင်ပြချင်ပါတယ်။ ထိုင်းနိုင်ငံမှာဆိုရင် နတ်ရွာစံသွားပြီဖြစ်တဲ့ ဘုရင်ကြီး ဘူမိဘော ကိုယ်တော်တိုင် အစိုးရဆီက ဘတ်ဂျက်၊ UNDP က ချေးငွေတွေနဲ့ ကျေးလက်ဒေသ ဖွံ့ဖြိုးရေးနှင့် အောက်ခြေလူတန်းစား ပြည်သူတွေ လူမှုဘဝဖွံ့ဖြိုးတိုးတက်ဖို့ အမျိုးသားရေး မဟာဗျူဟာချမှတ်ပြီး လယ်ကွင်းထဲအရောက် ကွင်းဆင်းလေ့လာ ဆောင်ရွက်ခဲ့ပါတယ်။ အလားတူပဲ ကမ္ဘာလှည့်ခရီးသွားလုပ်ငန်းများ ငွေရအောင်လည်း စီမံကိန်းများ ဆောင်ရွက်ခဲ့ပါတယ်။ ပြည်သူတွေရဲ့ စီးပွားရေးဘဝတိုးတက်ဖို့ဆိုရင် အရင်းအမြစ် လုံလုံလောက်လောက် ထုတ်ပေးနိုင်ခြင်းနှင့် နည်းပညာအတတ်ပညာများ ပံ့ပိုးပေးနိုင်ဖို့က အဓိကဖြစ်ပါတယ်။ ထိုင်းနိုင်ငံမှ နိုင်ငံရေးအရ အုပ်ချုပ်ရေးအာဏာသိမ်းမှုတွေ အကြိမ်ကြိမ်ဖြစ်ပေါ်ခဲ့ပေမယ့် ဘယ်အစိုးရတက်တက် ကျေးလက်ဒေသဖွံ့ဖြိုးရေး မဟာဗျူဟာစီမံကိန်းဟာ မပျက်သွားဘဲ သူ့အရှိန်နဲ့သူ ဆက်သွားနေ ပါတယ်။ ဘုရင်နှင့် တော်ဝင်မိသားစုတွေပါ ကြီးကြပ်ကွပ်ကဲခဲ့ရာမှာ (၁၅)နှစ်အတွင်း လုံးဝ တိုးတက် ပြောင်းလဲသွားခဲ့ပါတယ်။ ကျွန်တော် သွားရောက်လေ့လာခဲ့ဖူးတဲ့ ၁၉၇၉ ခုနှစ်မှာ ထိုင်းလယ်သမား၊ w9001: 8000:96020DI wasoggondoozic@oriondoozi Truck mɔ:6031 TV (Television) ရေခဲသေတ္တာတွေနဲ့ ပြည့်ပြည့်စုံစုံ ရှိနေကြပါပြီ။ နိုင်ငံတကာကိုလည်း ဆန်တင်ပို့ရောင်းချမှုမှာ ပထမနေရာ ရခဲ့ပါတယ်။ ဒါကြောင့်မို့လို့ ကျွန်တော်တို့ နိုင်ငံအနေနဲ့က ကျေးလက်ဒေသနေ အမျိုးသမီးများရဲ့ လူနေမှုဘဝမြှင့်တင်ဖို့ရာမှာ အစိုးရကို မဖြစ်မနေတိုက်တွန်းရမှာ ကျွန်တော်တို့ ပြည်သူ့ကိုယ်စားလှယ်တွေရဲ့ တာဝန်ဖြစ်ပါတယ်။ ကျွန်တော့်အနေနဲ့ ယခုတင်ပြ အစီရင်ခံထားတဲ့အတိုင်း ပဲခူးတိုင်းဒေသကြီး မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာတင်တင်ဝင်း တင်သွင်းထားသည့် ကျေးလက်နေ အမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင်ပါဝင်ရန်၊ နေရပ်စွန့်ခွာ၍ ရေခြားမြေခြား အလုပ်သွားလုပ်ခြင်းကို လျှော့ချနိုင်ရန်၊ အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးရန်၊ အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိ ပေးခြင်း၊ နည်းပညာပေးခြင်း၊ ရင်းနှီးရန်ပုံငွေ ရှာဖွေပေးခြင်း၊ ကုန်ကြမ်းကို ဒေသထွက်ကုန်အဖြစ် ဖော်ထုတ်ပေးခြင်း၊ ခိုင်မြဲသော ဈေးကွက်ဖော်ထုတ်ပေးခြင်း၊ သက်ဆိုင်ရာဝန်ကြီးဌာနများက စုပေါင်း၍ ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းပါကြောင်း အဆိုအား လေးလေးနက်နက် ထောက်ခံအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စု အဆင့် အဖွဲ့ အစည်းဝင်က ပြန်လည်ဖြေရှင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်းတို့ကို ဆဋ္ဌမနေ့ အစည်းအဝေး ၃၁-၇-၂၀၁၉ (ဗုဒ္ဓဟူးနေ့)တွင် ဆက်လက်ဆောင်ရွက်သွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး ပဉ္စမနေ့ ရပ်နားကြောင်းနှင့် ဆဋ္ဌမနေ့ အစည်းအဝေး ဆက်လက်ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန်အစည်းအဝေး ပဉ္စမနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့ကို ၂၀၁၉ ခုနှစ်၊ ဇူလိုင်လ ၃၁ ရက် (ဗုဒ္ဓဟူးနေ့) နံနက် ၁၀၀၀ နာရီဆက်လက်ကျင်းပမည် ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး ပဉ္စမနေ့ကို ၁၂:၂၁ နာရီ ရပ်နားပါသည်။</speech>
</postface>
</transcript>
</doc>
