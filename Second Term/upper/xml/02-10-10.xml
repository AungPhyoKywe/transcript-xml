<doc>
<docinfo>
<docno>02-10-10.xml</docno>
<pdf>02-10-10.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='10' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့မှတ်တမ်း</title>
<date value='05-12-2018'>၁၃၈၀ ပြည့်နှစ်၊ တန်ဆောင်မုန်းလပြည့်ကျော် ၁၃ ရက် (၂၀၁၈ ခုနှစ်၊ ဒီဇင်ဘာလ ၅ ရက်) ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး ဒသမနေ့ အစီအစဉ်ကို ၁၀းဝဝ နာရီင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ ဒသမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။ တက်ရောက်ခွင့်နေ့မှာ လွှတ်တဲ့ ဒုတိယ အစည်းအဝေးကို</speech>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း 
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄) ဦးရှိပြီး ဒီကနေ့ အစည်းအဝေးကို (၁၉၆)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၇.၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေးအထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ ဒသမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1283'>ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့ ၅-၁၂-၂၀၁၈ ရက်နေ့တွင် အစည်းအဝေးသို့ တက်ရောက် နိုင်ခြင်းမရှိသော အမျိုးသားလွှတ်တော်ကိုယ်စားလှယ်များရဲ့ ကိုယ်စား မကွေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါက်တာဌေးကြွယ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)၊ အလုပ်ရုံဆွေးနွေးပွဲ တက်ရောက်ရန်။ ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဦးအေးမင်းဟန်၊ မွန်ပြည်နယ် မဲဆန္ဒနယ်အမှတ်(၁)၊ သတ္တမအကြိမ် မီဒီယာဖွံ့ဖြိုးတိုးတက်မှု ညီလာခံ တက်ရောက်ရန်။ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ဥပဒေကြမ်း ပူးပေါင်း လုပ်ငန်းတာဝန်များဆောင်ရွက်ရန်။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ် အမှတ်(၁၂)၊ ကိုယ်တိုင်ဆောင်ရွက်ရန်။ ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)၊ အလုပ်ရုံဆွေးနွေးပွဲတက်ရောက်ရန်။ ဦးဇော်မင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)၊ ရန်ကုန် ဖက်ဒရယ် အစည်းအဝေးတက်ရောက်ရန်၊ ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၅)၊ အလုပ်ရုံဆွေးနွေးပွဲတက်ရောက်ရန်။ ဒေါ်လွီဇာ၊ ကယားပြည်နယ် မဲဆန္ဒနယ်အမှတ်(၆)၊ ဒေသဖွံ့ဖြိုးရေး ဆောင်ရွက်ရန်။ ဦးဝင်းအောင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)၊ ညီလာခံ တက်ရောက်ရန်။ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးသန်းစိုး(ခ) သန်းစိုး(ဘောဂဗေဒ)၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ အလုပ်ရုံဆွေးနွေးပွဲတက်ရောက်ရန်။ ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်နှင့် ဦးမိုင်းအုဏ်းခိုင်၊ ရှမ်းပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန် တို့ပဲ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၃)ဦးနှင့် ယနေ့ ခွင့်ပန်ကြားသူ (၁၅)ဦးဖြစ်ပြီး စုစုပေါင်း ခွင့်ပန်ကြားသူ(၂၈)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ်။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၃)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၁၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၈) ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်ခြောက်ဦး မေးမြန်းမည့် မေးခွန်းများဟာ ဆောက်လုပ်ရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မန္တလေးမြို့မှ မြစ်ကြီးနားမြို့သို့ ကားလမ်းဖြင့်သွားလျှင် မန္တလေးတိုင်းဒေသကြီး၊ စစ်ကိုင်းတိုင်းဒေသကြီး၊ ကချင်ပြည်နယ်တို့အား ဆက်တိုက်ဖြတ်သန်းသွားလာခဲ့ရာ စစ်ကိုင်းတိုင်းဒေသကြီး၏ ကတ္တရာလမ်း ကြောတို့ သည် အညံ့ဆုံးဖြစ်နေပြီး လမ်းကျဉ်းမြောင်းခြင်း၊ လမ်းပဲ့လမ်းပေါက်များပြီး ကတ္တရာမပါ လမ်းကြမ်းသာသာ ဖြစ်နေပါသဖြင့် အဆိုပါ စစ်ကိုင်းတိုင်းဒေသကြီး အပိုင်နယ်မြေရှိ လမ်းအား အဆင့်မီ လမ်းမကြီးအဖြစ် မည်သည့် ဘတ်ဂျက်တွင် ထည့်သွင်းဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၄) မှ ဦးလှဦး က မန္တလေးမြို့မှ မြစ်ကြီးနားမြို့သို့ ကားလမ်းဖြင့်သွားလျှင် မန္တလေးတိုင်းဒေသကြီး၊ စစ်ကိုင်းတိုင်းဒေသကြီး၊ ကချင်ပြည်နယ်တို့အား ဆက်တိုက်ဖြတ်သန်းသွားလာခဲ့ရာ စစ်ကိုင်းတိုင်းဒေသကြီး၏ ကတ္တရာလမ်း ကြောတို့သည် အညံ့ဆုံးဖြစ်နေပြီး လမ်းကျဉ်းမြောင်းခြင်း၊ လမ်းပဲ့လမ်းပေါက်များပြီး ကတ္တရာမပါ လမ်းကြမ်းသာသာ ဖြစ်နေပါသဖြင့် အဆိုပါ စစ်ကိုင်းတိုင်းဒေသကြီး အပိုင်နယ်မြေရှိ လမ်းအား အဆင့်မီလမ်းမကြီးအဖြစ် မည်သည့်ဘတ်ဂျက်တွင် ထည့်သွင်းဆောင်ရွက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1244'>ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ ဧည့်သည်တော်များအားလုံးကို မင်္ဂလာပါလို့ ဂါရဝပြုနှုတ်ခွန်းဆက်ပါတယ်။ ကျွန်တော်က စစ်ကိုင်း တိုင်းဒေသကြီး မဲဆန္ဒနယ်အမှတ်(၄) က အမျိုးသားလွှတ်တော်ကိုယ်စားလှယ် ဦးလှဦး ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် မေးခွန်းတစ်ရပ်ကို မေးမြန်းအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မန္တလေးမြို့မှ မြစ်ကြီးနားမြို့သို့ ကားလမ်းဖြင့်သွားလျှင် မန္တလေးတိုင်းဒေသကြီး၊ စစ်ကိုင်းတိုင်းဒေသကြီး၊ ကချင်ပြည်နယ်ဒေသတို့အား ဆက်တိုက် ဖြတ်သန်း သွားလာခဲ့ရာ စစ်ကိုင်းတိုင်းဒေသကြီး၏ ကတ္တရာလမ်းကြောတို့သည် အညံ့ဆုံးဖြစ်နေပြီး လမ်း ကျဉ်းမြောင်းခြင်း၊ လမ်းပဲ့လမ်းပေါက်များပြီး ကတ္တရာမပါ လမ်းကြမ်းသာသာဖြစ်နေပါသဖြင့် အဆိုပါ စစ်ကိုင်းတိုင်းဒေသကြီး အပိုင်နယ်မြေရှိ လမ်းအား အဆင့်မီလမ်းမကြီးအဖြစ် မည်သည့်ဘတ်ဂျက်တွင် ထည့်သွင်းဆောင်ရွက်ပေးရန် အစီအစဉ် ရှိ/မရှိ ဆိုတဲ့မေးခွန်း ဖြစ်ပါတယ်။ ကျွန်တော်ဟာ အမျိုးသား လွှတ်တော်မှာ ဖွဲ့စည်းထားတဲ့ တိုင်းရင်းသားရေးရာကော်မတီ အဖွဲ့ဝင်တစ်ဦး ဖြစ်ပါတယ်။ ဥက္ကဋ္ဌ ဒေါ်နွယ်နွယ်အောင် ဦးဆောင်တဲ့ တိုင်းရင်းသားရေးရာကော်မတီအဖွဲ့ဟာ ၂၇-၆-၂၀၁၈ ရက်နေ့မှာ နေပြည်တော်မှ တိုက်ပွဲရှောင်ပုဂ္ဂိုလ်များရှိရာ မြစ်ကြီးနား၊ တနိုင်းမြို့နဲ့ ဝိုင်းမော်မြို့တို့ကို မော်တော်ကား ဖြင့် သွားရောက်ခဲ့ကြပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုဖို့ ခွင့်တောင်းခံအပ်ပါတယ်။ ကျွန်တော်တို့ အဖွဲ့ဟာ မန္တလေးမြို့မှ ထွက်ခွာလာရာ မော်တော်ကားလမ်းအခြေအနေဟာ ကောင်းမွန်ပါတယ်။ မန္တလေးတိုင်းဒေသကြီးအဆုံး စစ်ကိုင်းတိုင်းဒေသကြီး အစရောက်သည်မှစ၍ ကတ္တရာမပါ လမ်းပေါက် လမ်းပဲ့များ၊ လမ်းကျဉ်းများသာတွေ့မြင်ရပါတယ်။ ပတ်ဝန်းကျင်လေ့လာမှုအရ ကျွန်တော်တို့အဖွဲ့ဟာ ကောင်းစွာ သတိထားကြည့်ကြပါတယ်။ အဲဒီမှာ ဆက်လက်ပြီးတော့ မောင်းနှင်ခဲ့တဲ့အခါမှာ ကချင် ပြည်နယ်မှ လမ်းပိုင်းအစတို့ဟာ အစ၊ အလယ်၊ အဆုံး ကောင်းမွန်နေတာ တွေ့ရပါတယ်။ ကျွန်တော် တို့အဖွဲ့ဟာ မန္တလေးတိုင်းဒေသကြီး၊ စစ်ကိုင်းတိုင်းဒေသကြီးနှင့် ကချင်ပြည်နယ် ဆိုတဲ့ နယ်မြေသုံးခုရဲ့ ကတ္တရာလမ်းအခြေအနေတို့ကို နှိုင်းယှဉ်ရင် စစ်ကိုင်းတိုင်းဒေသကြီးရဲ့ ကတ္တရာလမ်းအခြေအနေဟာ အဆိုးရွားဆုံးမို့လို့ စစ်ကိုင်းတိုင်းဒေသကြီးရဲ့ အမျိုးသားလွှတ်တော်ကိုယ်စားလှယ် တစ်ယောက် အနေနဲ့ စိတ်မကောင်းဖြစ်ရပါတယ်။ အဆိုပါ စစ်ကိုင်းတိုင်းဒေသကြီးရဲ့ ကတ္တရာလမ်းအခြေအနေတို့ကို လမ်းအရည်အသွေး ညံ့ဖျင်းပြီးတော့ မကြာမီလုံးလုံးလျားလျား ပျက်စီးတော့မှာ ဖြစ်ပါတယ်။ အဲဒါကြောင့် ကချင်ပြည်နယ် လမ်းဧရိယာနှင့် မန္တလေးတိုင်းဒေသကြီးလမ်းဧရိယာအကြားမှာရှိတဲ့ စစ်ကိုင်းတိုင်းဒေသကြီးရဲ့ လမ်း ဧရိယာ နယ်ပယ်တို့ကို လမ်းအရည်အသွေး ပြည့်မီတဲ့အထိ မကြာမီ ပြင်ဆင်ဖို့ အထူးလိုအပ်နေပါပြီ။ ဘာလို့လဲဆိုရင် စစ်ကိုင်းတိုင်းဒေသကြီးဟာ မြန်မာနိုင်ငံမှာ တိုင်းဒေသကြီးနှင့်ပြည်နယ်ထဲမှာ ဒီတိုင်းဟာ အကြီးဆုံးဖြစ်ပြီးတော့ တိုင်းဒေသကြီးနဲ့ လိုက်နိုင်တဲ့လမ်းမျိုး ဖြစ်ဖို့လိုပါတယ်။ အမှန်တကယ် လိုအပ်ချက်အရ မည်သည့်ဘတ်ဂျက်မှာ ထည့်သွင်းဆောင်ရွက်ပေးရန် အစီအစဉ် ရှိ/မရှိ သိရှိလိုပါ၍ အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။ ကချင်ပြည်နယ်မှ နှုတ်ခွန်းဆက်သပါ၏ မုဒ်ဦး မြင်ကွင်းပုံ (တ) ကချင်ပြည်နယ်မှနှုတ်ခွန်းဆက်သပါ၏ ကတ္တရာမပါသော လမ်းပေါက်၊ လမ်းပဲ့၊ လမ်းကျဉ်းများ မြင်ကွင်းပုံ (တ-၁) မော်တော်ကားဖြင့် သွားရောက်ခဲ့သည့် မြင်ကွင်းပုံ (တ-၂)</speech>
<title>ရှမ်းပြည်နယ်မြောက်ပိုင်း၊ မူဆယ်ခရိုင်၊ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာအုပ်စု၊ မိုင်းယကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိ ဆက်သွယ်ထားသောကားလမ်းအား ကတ္တရာလမ်းအဖြစ် ပြုပြင်မွမ်းမံပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းဝင်းလှိုင်းခမ်း က ရှမ်းပြည်နယ်မြောက်ပိုင်း၊ မူဆယ်ခရိုင်၊ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာ အုပ်စု၊ မိုင်းယကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိ ဆက်သွယ်ထားသော ကားလမ်းအား ကတ္တရာလမ်းအဖြစ် ပြုပြင်မွမ်းမံပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1331'>ဦးစိုင်းဝမ်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာပဏာမ နှုတ်ခွန်းဆက်သအပ်ပါတယ်ခင်ဗျား။ ကျွန်တော် ကတော့ ရှမ်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် စိုင်းဝင်းလှိုင်းခမ်း ပဲဖြစ်ပါတယ်ခင်ဗျား။ လေးစားအပ်တဲ့ ဥက္ကဋ္ဌကြီးခင်ဗျား။ မဲဆန္ဒရှင်ပြည်သူများရဲ့ ဖိတ်ကြားချက်ဖြင့် ရှမ်းပြည်နယ် မြောက်ပိုင်း၊ မူဆယ်ခရိုင်၊ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာအုပ်စု၊ မိုင်းယ ကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိ ဆက်သွယ်ထားတဲ့ လမ်းတစ်ကြောသို့ ကျွန်တော့်အနေဖြင့် ၂၀၁၈ ခုနှစ်၊ နှစ်ဆန်းပိုင်းတွေမှာ ရောက်ရှိခဲ့ကာ ထိုဒေသရှိ လမ်းပန်းဆက်သွယ်ရေး သည် ဆိုးရွားလျက်ရှိနေပြီး ဒေသခံပြည်သူများမှ သွားရေးလာရေးလွယ်ကူစေရန် အဆိုပါလမ်းကို ပြုပြင်မွမ်းမံပေးစေလိုကြောင်း လွှတ်တော်ကိုယ်စားလှယ်ထံ တင်ပြအကူအညီတောင်းခံခဲ့ကြပါတယ်။ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာအုပ်စု၊ မိုင်းယကျေးရွာအုပ်စုတွင် ရှမ်း၊ ကချင်၊ တအာင်း၊ ပလောင်၊ ကိုးကန့်၊ လီဆူးနှင့် မြောင်းဇီးလူမျိုးများ နေထိုင်လျက်ရှိပြီး အများအားဖြင့် စိုက်ပျိုးရေးဖြင့်သာ အသက်မွေးဝမ်းကျောင်းပြု သောဒေသဖြစ်ကာ အဆိုပါလမ်းအား ပြုပြင်မွမ်းမံ ပေးနိုင်ပါက ကွတ်ခိုင်မြို့နယ် ကျေးရွာအုပ်စု(၃)ခုမှ ကျေးရွာပေါင်း(၄၈)ရွာ၊ အိမ်ခြေပေါင်း (၂၁၇၃)ခု နှင့် လူဦးရေပေါင်း (၁၃၇၁၄)ဦးအတွက် ဒေသဖွံ့ဖြိုးရေး အကျိုးဖြစ်ထွန်းစေမည့်အပြင် မူဆယ် မြို့နယ်၊ မုံးကိုးကျေးရွာအုပ်စုအတွင်းရှိ ကျေးရွာနေမိဘပြည်သူများအတွက်ပါ ဒေသဖွံ့ဖြိုးရေး အကျိုး ဖြစ်ထွန်းစေမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာအုပ်စု၊ မိုင်းယ ကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိ ဆက်သွယ်ထားတဲ့ လမ်းဟာ (၅၆)မိုင်ခန့် ရှည်လျားပြီး အဆိုပါလမ်းသည် ဆောက်လုပ်ရေးဝန်ကြီးဌာန၏ ပြည်သူ့ဆောက်လုပ်ရေးလုပ်ငန်း အောက်တွင်ရှိသော ကားလမ်းအပိုင်းဟု မြို့နယ်အထွေထွေအုပ်ချုပ်ရေးဦးစီးဌာန၏ မှတ်တမ်းများ အရလေ့လာမှတ်သားရပါတယ်။ ဥက္ကဋ္ဌကြီးခင်ဗျား။ ဒီလမ်းအပိုင်းဟာ ပြည်ထောင်စုလွှတ်တော် နာယကကြီးရဲ့ မဲဆန္ဒနယ်လည်းဖြစ်ပါတယ်။ သို့ဖြစ်ပါ၍ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ်ကျေးရွာအုပ်စု၊ မိုင်းယကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိသို့ ဆက်သွယ် ထားသော ကားလမ်းအား ကတ္တရာလမ်းအဖြစ် အဆင့်မြင့် ပြုပြင်မွမ်းမံပေးသွားရန် အစီအစဉ် ရှိ/မရှိ နှင့် ရှိပါက မည်သည့်ဘဏ္ဍာရေးနှစ်တွင် ဆောင်ရွက်သွားမည်ကို သိရှိလိုပါကြောင်း ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းအပ်ပါတယ်ခင်ဗျား။</speech>
<title>လွှတ်တော်ကိုယ်စားလှယ်များအား မဲဆန္ဒနယ်ရှိ ဒေသဖွံ့ဖြိုးရေးစီမံကိန်းများ ရေးဆွဲရာတွင်လည်းကောင်း၊ အုပ်ချုပ်ရေး၊ လူမှုစီးပွားရေးကဏ္ဍတို့နှင့် စပ်လျဉ်း၍ ပြည်သူများ၏ဆန္ဒ ဖော်ဆောင်ရာတွင်လည်းကောင်း သက်ဆိုင်ရာ အာဏာပိုင်အဖွဲ့ အစည်းများကဖြစ်စေ၊ အာဏာပိုင်ပုဂ္ဂိုလ်ကဖြစ်စေ အလေးထား တိုင်ပင်ရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၄)မှ ဦးဇုန်လှယ်ထန်း က လွှတ်တော်ကိုယ်စားလှယ်များအား မဲဆန္ဒနယ်ရှိ ဒေသဖွံ့ဖြိုးရေးစီမံကိန်းများ ရေးဆွဲရာတွင်လည်းကောင်း၊ အုပ်ချုပ်ရေး၊ လူမှုစီးပွားရေးကဏ္ဍတို့နှင့် စပ်လျဉ်း၍ ပြည်သူများ၏ဆန္ဒ ဖော်ဆောင်ရာတွင် လည်းကောင်း သက်ဆိုင်ရာ အာဏာပိုင်အဖွဲ့ အစည်းများကဖြစ်စေ၊ အာဏာပိုင်ပုဂ္ဂိုလ်ကဖြစ်စေ၊ အလေးထားတိုင်ပင်ရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့် ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များအားလုံးကို မင်္ဂလာ အပေါင်းနှင့် ပြည့်စုံပါစေကြောင်း ဆုတောင်းအပ်ပါတယ်။ ဥက္ကဋ္ဌကြီးခင်ဗျား။ ကျေးဇူးပြု၍ Slide ပြပေးပါ။ အမျိုးသားလွှတ်တော်ဆိုင်ရာ ဥပဒေပုဒ်မ ၆၂ မှာ ပြည်သူများက ရွေးချယ်ပေးထားသော လွှတ်တော်ကိုယ်စားလှယ်များသည် မိမိအား ရွေးချယ် ပေးသည့် မဲဆန္ဒနယ်ကို ကိုယ်စားပြု သည့် ဂုဏ်ထူးဝိသေသနှင့် ပြည့်စုံသောအများက လေးစားထိုက် သည့် ပုဂ္ဂိုလ်ဖြစ်သည့်အလျောက် သက်ဆိုင်ရာမဲဆန္ဒနယ်၌ ဒေသဖွံ့ဖြိုးရေး စီမံကိန်းများရေးဆွဲရာတွင် လည်းကောင်း၊ အုပ်ချုပ်ရေး၊ လူမှုရေးကဏ္ဍတို့နှင့်စပ်လျဉ်း၍ ပြည်သူများရဲ့ သဘောထားဆန္ဒ ဖော်ဆောင်ရာတွင်လည်းကောင်း၊ သက်ဆိုင်ရာအာဏာပိုင် အဖွဲ့အစည်းများကဖြစ်စေ၊ အာဏာပိုင် ပုဂ္ဂိုလ်ကဖြစ်စေ၊ အလေးထားတိုင်ပင်အပ်သော ပုဂ္ဂိုလ်များဖြစ်သည်ဟု ပြဋ္ဌာန်းထားပါတယ်။ ပြီးတော့ ၂၀၁၈-၂၀၁၉ ဘဏ္ဍာရေးနှစ် အမျိုးသားစီမံကိန်းဥပဒေ ပုဒ်မ ၁၃ မှာလည်း သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်းများနှင့် စပ်လျဉ်း၍ သတ်မှတ်ချက်များနှင့် အညီမြို့နယ်အဆင့်မှစတင်ပြီး စီမံကိန်းနှင့် ဘဏ္ဍာရေးဝန်ကြီးဌာနအပါအဝင် သက်ဆိုင်ရာ မဲဆန္ဒနယ် အသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်များ၊ အဖွဲ့အစည်းများနှင့် အပြည့်အဝ ပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူဆောင်ရွက်ရ မည်လို့ ပြဋ္ဌာန်းထားပါတယ်။ ကျွန်တော်မေးမြန်းချင်တဲ့ မေးခွန်းကတော့ ဒီလိုကျွန်တော်တို့ လွှတ်တော်က ပြဋ္ဌာန်းထားတဲ့ ဥပဒေများအတိုင်းပေါ့နော်။ ကျွန်တော်တို့ ဝန်ကြီးဌာန(၂၀)ကျော်ရှိပါတယ်။ ပြီးတော့ တိုင်းဒေသကြီး၊ ပြည်နယ်အစိုးရအသီးသီးရှိပါတယ်။ သူတို့က လိုက်နာဆောင်ရွက်ခြင်း ရှိ/မရှိပေါ့နော်။ ဆောင်ရွက်နိုင်ရန်အတွက် နိုင်ငံတော်သမ္မတက မည်ကဲ့သို့ ဆောင်ရွက်ပေးသနည်းဆိုတဲ့ မေးခွန်းကို မေးမြန်းချင်တာ ဖြစ်ပါတယ်။ ကျွန်တော်တို့ မဲဆန္ဒနယ်ကို သွားတဲ့ပြည်သူလူထုက အမြဲတမ်း မေးလေ့ရှိတာက ဘာလဲဆိုတော့ ကျွန်တော်တို့ ဒီမိုကရေစီနည်းကျ ကျွန်တော်တို့ လွှတ်တော် ကိုယ်စားလှယ်တွေကို ရွေးတာပဲ။ သို့သော်လည်းပဲ လွှတ်တော်ကိုယ်စားလှယ်တွေကလည်း ဘာ အာဏာမှလည်း မရှိဘူး။ အဲဒီလို ပြောနေကြပါတယ်။ ကျွန်တော်တို့ ကျင့်သုံးတဲ့ ဒီမိုကရေစီက ဘယ်လို ဒီမိုကရေစီမျိုးလဲဆိုပြီးတော့ မေးခွန်းထုတ်ကြပါတယ်။ အမှန်မှာ ပြဋ္ဌာန်းထားတဲ့ ဥပဒေအတိုင်းပဲ ကျွန်တော်တို့ ဝန်ကြီးဌာန(၂၀)ကျော်နှင့် တိုင်းဒေသကြီး၊ ပြည်နယ်အစိုးရအဖွဲ့တွေက ဆောင်ရွက်လို့ရှိရင် ကျွန်တော်တို့ နိုင်ငံမှာ ဒီမိုကရေစီ ရှင်သန်ကျန်းမာပြီးတော့ ဖွံ့ဖြိုးတိုးတက်မှာ ဖြစ်ပါတယ်။ နောက် Slide တစ်ခုပြပေးပါ။ ကိုဖီအာနန်ကတော့ ဒီလိုဆိုပါတယ်။ Health Democratic States need strong Institutions cgolosafn 60::05ulozofil quillin njểropos ဒီမိုကရေစီနိုင်ငံတွေကတော့ ကျွန်တော်တို့ Institutions ပေါ့။ လွှတ်တော်ကဲ့သို့ Institutions နိုင်ငံမှာ ကျွန်တော်တို့ အဓိကအားဖြင့် သုံးခုရှိပါတယ်။ အားကောင်းဖို့လိုပါတယ်။ အဲဒါမှ ကျွန်တော်တို့ နိုင်ငံမှာ ဒီမိုကရေစီစနစ်လည်း ကျန်းမာရှင်သန်မှာဖြစ်ပါတယ်။ ဒါကြောင့် ကျွန်တော်မေးမြန်းလိုတဲ့ မေးခွန်း ကတော့ ဒီဥပဒေမှာ ကျွန်တော်တို့ လွှတ်တော်က ပြဋ္ဌာန်းပေးထားတဲ့အတိုင်း ပြည်ထောင်စုအစိုးရ ဝန်ကြီးဌာနများနှင့် တိုင်းဒေသကြီးနှင့် ပြည်နယ်အစိုးရအဖွဲ့များက မည်ကဲ့သို့ဆောင်ရွက်မည်နည်း ဆိုတာကို မေးမြန်းလိုပါတယ်။ ကျေးဇူးတင်ပါတယ်။ အမျိုးသားလွှတ်တော်ဆိုင်ရာ ဥပဒေ နှင့် ၂၀၁၈-၂၀၁၉ ဘဏ္ဍာရေးနှစ်၊ အမျိုးသားစီမံကိန်းဥပဒေ စာသားပြပုံ (ထ) အမျိုးသားလွှတ်တော်ဆိုင်ရာဥပဒေ ၆၂။ ပြည်သူများက ရွေးချယ်ပေးထားသော လွှတ်တော်ကိုယ်စားလှယ်များသည် မိမိအား ရွေးချယ်ပေးသည့် မဲဆန္ဒနယ်ကိုကိုယ်စားပြုပြီး ဂုဏ်ထူးဝိသေသနနှင့် ပြည့်စုံသော အများကလေးစား ထိုက်သည့် ပုဂ္ဂိုလ်ဖြစ်သည့်အလျောက် သက်ဆိုင်ရာမဲဆန္ဒနယ်၌ ဒေသဖွံ့ဖြိုးရေးစီမံကိန်းများ ရေးဆွဲရာတွင် လည်းကောင်း၊ အုပ်ချုပ်ရေး၊ လူမှုစီးပွားရေး ကဏ္ဍတို့နှင့်စပ်လျဉ်း၍ ပြည်သူများ၏ သဘောထားဆန္ဒဖော်ဆောင်ရာတွင်လည်းကောင်း၊ သက်ဆိုင်ရာအာဏာပိုင် အဖွဲ့အစည်းများကဖြစ်စေ၊ အာဏာပိုင်ပုဂ္ဂိုလ်က ဖြစ်စေ အလေးထားတိုင်ပင်အပ်သောပုဂ္ဂိုလ်များ ဖြစ်သည်ဟု မှတ်ယူရမည်။ ၂၀၁၈-၂၀၁၉ ဘဏ္ဍာရေးနှစ်၊ အမျိုးသားစီမံကိန်းဥပဒေ ၁၃။ သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများ အတွက် လျာထားခြင်း၊ အကောင်အထည်ဖော်ဆောင်ရွက်ခြင်း၊ စိစစ်သုံးသပ်ခြင်းလုပ်ငန်းများနှင့် စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှ စတင်ပြီး စီမံကိန်းနှင့်ဘဏ္ဍာရေးဝန်ကြီးဌာနအပါအဝင် သက်ဆိုင်ရာ မဲဆန္ဒနယ်အသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်၊ အဖွဲ့အစည်းများနှင့် အပြည့်အဝပူးပေါင်း ဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူ ဆောင်ရွက်ရမည်။</speech>
<title>မကွေးတိုင်းဒေသကြီး၊ ရေနံချောင်းမြို့နယ်ရှိ ရေနံချောင်း - အင်တောလမ်းပေါ်ရှိ ဖောင်းကွဲချောင်းပေါ် တွင် ကွန်ကရစ်ရေကျော် ပြုလုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးခင်ဝင်း က မကွေးတိုင်းဒေသကြီး၊ ရေနံချောင်းမြို့နယ်ရှိ ရေနံချောင်း - အင်တောလမ်းပေါ်ရှိ ဖောင်းကွဲချောင်းပေါ် တွင် ကွန်ကရစ်ရေကျော် ပြုလုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါ</speech>
<speech><mp id='1277'>ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)</mp>။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ဒုတိယဥက္ကဋ္ဌ၊ ဒုတိယဝန်ကြီးနှင့် လွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သပါတယ်ခင်ဗျား။ ကျွန်တော်ကတော့ မကွေး တိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးခင်ဝင်း ဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ ဒေသဖွံ့ဖြိုးရေးနှင့် လမ်းပန်းဆက်သွယ်မှု ချောမွေ့ စေရေးအတွက် ဝန်ကြီးဌာနကို ကျွန်တော် ဒီမေးခွန်း မေးလိုပါတယ်။ မကွေးတိုင်းဒေသကြီး၊ ရေနံချောင်း မြို့နယ် ရေနံချောင်း - အင်တောလမ်းပေါ်ရှိ ဖောင်းကွဲချောင်းပေါ်မှာ ကွန်ကရစ်ရေကျော် တစ်ခု အနီးစပ်ဆုံးဘတ်ဂျက်မှာ တည်ဆောက်ပေးနိုင်ခြင်း ရှိ/မရှိ ဆိုတဲ့ မေးခွန်းပါခင်ဗျား။ ဒီလမ်းဟာဆိုလို့ရှိရင် ကျွန်တော်တို့ အဆင့်(A)ရှိတဲ့ လမ်းတစ်လမ်းဖြစ်ပါတယ်။ မိုင်အားဖြင့် (၂၃)မိုင်(၅) ဖာလုံရှိပါတယ်။ အဲဒီလမ်းပေါ်မှာ ကျွန်တော်တို့ အကျိုးပြု ကျေးရွာပေါင်းကတော့ ရွာ (၂၀)လောက်ရှိပြီးတော့ အိမ်ခြေပေါင်းက (၄၄၀၀၀)ကျော်ရှိပါတယ်။ လူဦးရေ (၂၀၀၀၀)ကျော် နေ့စဉ် သွားလာနေပါတယ်။ တစ်ဆက်တည်းပဲ ကျွန်တော်တို့ ရေနံချောင်းမြို့နယ်နဲ့ ဆက်စပ်နေတဲ့ နတ်မောက် မြို့နယ်ရဲ့ အနောက်မြောက်ခြင်းဟာလည်း ရေနံချောင်းမြို့နယ်လာမယ်ဆိုရင် အဲဒီလမ်းကပဲ အသုံးပြုပါတယ်။ အဲဒီလမ်းပေါ်မှာ လက်ရှိဆိုရင် ကျွန်တော်တို့က စက်တပ်ယာဉ်တွေဖြစ်တဲ့ ဆိုင်ကယ်၊ သုံးဘီ၊ Light Truck အပါအဝင် ကုန်တင်ကားများပါ တစ်နေ့ကို အစီး(၄၀၀)ကျော်လောက် ဖြတ်သန်း သွားနေပါတယ်။ လမ်းကတော့ နွေ၊ မိုး၊ ဆောင်း သွားရနေတဲ့ အခြေအနေရှိပါတယ်။ သို့သော်ငြားလည်း အဲဒီ ဖောင်းကွဲချောင်းဟာ သဲချောင်းကြီးဖြစ်နေပါတယ်။ သဲချောင်းကြီးဖြစ်နေတဲ့အတွက် ပေ(၈၀၀) လောက်ရှိပါတယ်။ ဒါကို ကျွန်တော်တို့က တိုင်းဒေသကြီး ဘတ်ဂျက်နဲ့လုပ်မယ်ဆိုရင် ကျွန်တော်တို့ မနိုင်ပါဘူး။ ပေ(၈၀၀)ရှည်နေပါတယ်။ ဒါကြောင့်မို့လို့ အမျိုးသားလွှတ်တော်ကနေပြီးတော့ ဥက္ကဋ္ဌကြီးကနေတစ်ဆင့် မေးလို ပါတယ်။ ဝန်ကြီးဌာနအနေနဲ့ ဒီလမ်းကို အနီးစပ်ဆုံး ဘတ်ဂျက်မှာ ကွန်ကရစ်ရေကျော်တစ်ခု လုပ်ပေး နိုင်ခြင်း ရှိ/မရှိ ကျွန်တော် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ် ခင်ဗျား။</speech>
<title>နိုင်ငံရေးအရသော်လည်းကောင်း၊ လုံခြုံရေးအရသော်လည်းကောင်း၊ ဒီမိုကရေစီအရေး၊ လူ့အခွင့်အရေး အရသော်လည်းကောင်း ယနေ့ခေတ်ကာလတွင် မရှိသင့်တော့သော မွန်ပြည်နယ်နှင့် တနင်္သာရီတိုင်း ဒေသကြီးနယ်အစပ် ပြည်ထောင်စုလမ်းမပေါ်ရှိ မလွှဲတောင် ဝါးတားဂိတ်အား ဖြုတ်သိမ်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၄)မှ ဦးဟန်ဝင်းသိန်း က နိုင်ငံရေးအရသော်လည်းကောင်း၊ လုံခြုံ ရေးအရသော်လည်းကောင်း၊ ဒီမိုကရေစီအရေး၊ လူ့ အခွင့်အရေးအရသော်လည်းကောင်း ယနေ့ခေတ်ကာလတွင် မရှိသင့်တော့သော မွန်ပြည်နယ်နှင့် တနင်္သာရီတိုင်းဒေသကြီးနယ်အစပ် ပြည်ထောင်စုလမ်းမပေါ်ရှိ မလွှဲတောင် ဝါးတားဂိတ်အား ဖြုတ်သိမ်းပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1256'>ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျာ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း ဖြစ်ပါတယ်။ ကျွန်တော် ဒီမေးခွန်းကို မေးရခြင်းရဲ့ အဓိကရည်ရွယ်ချက်က ခရီးသွားပြည်သူတွေနဲ့ ဒေသခံပြည်သူများရဲ့ လိုအပ်ချက်အရ မေးမြန်းရခြင်း ဖြစ်ပါတယ်။ Power Point အသုံးပြုခွင့်ပေးဖို့ တောင်းခံအပ်ပါတယ်ခင်ဗျား။ ကျွန်တော်တို့ ပြည်ထောင်စု လမ်းမကြီးပေါ်မှာရှိတဲ့ မွန်ပြည်နယ်နဲ့ တနင်္သာရီတိုင်းဒေသကြီးရဲ့ နယ်စပ်ရှိ မလွှဲတောင်မှာ ဖွင့်လှစ် ထားတဲ့ ဝါးတားဂိတ်က ပြည်ထောင်စုလမ်းမကြီးကို နေ့၊ ည အမြဲ ဝါးလုံးဖြင့်တားပြီးတော့ ဖြတ်သွားတဲ့ ယာဉ်တွေကို စစ်ဆေးလျက်ရှိပါတယ်။ ဒီလိုစစ်ဆေးရာမှာ ခရီးသည်များကို ကားပေါ်မှဆင်း၍ လမ်းလျှောက်ခိုင်းပြီး စစ်ဆေးလျက်ရှိရာ မိုးတွင်းရောက်ပြီဆိုလျှင် ခရီးသည်များရေစိုပြီး သက်ကြီးရွယ်အို များနှင့် ကျန်းမာရေးမကောင်းတဲ့သူများ ဒုက္ခဖြစ်ရတဲ့အပြင် မချေမငံ ဆက်ဆံပြောဆိုခြင်းများကြောင့် လည်း စိတ်အနှောင့်အယှက်ဖြစ်နေရတာကို တွေ့မြင်ရပါတယ်။ နောက်ပြီးတော့ မှတ်ပုံတင်မပါတဲ့ ခရီးသည်များကိုလည်း ဂိတ်တွင်ခေါ်ထားပြီး နောက်ကားဖြင့် ထည့်လိုက်ခြင်းများအပြင် ထိုဂိတ်မှာ ဆိုင်ကယ်များဖြတ်သွားရာမှာလည်း ဂိတ်မှ ခပ်လှမ်းလှမ်းအထိ ဆင်း၍တွန်းခိုင်းခြင်းနှင့် မောက်မာစွာ ပြောဆိုဆက်ဆံခြင်းတို့ ရှိနေတယ်လို့ သိရပါတယ်။ ထိုဂိတ်မှာ မူးယစ်ဆေးဖမ်းမိပြီဆိုသော်လည်း မူးယစ်ဆေးနဲ့အတူပါလာတဲ့ ငွေကြေးနဲ့ ရွှေစ များကို ဖမ်းဆီးစာရင်းမှာ ပြည့်စုံစွာ ထည့်သွင်းခြင်းမရှိဘူးလို့လည်း သိရပါတယ်။ တရားမဝင် နိုင်ငံခြားသားများကို တားဆီးရန်ဟုဆိုသော်လည်း ထိုကိစ္စဟာ နိုင်ငံနယ်စပ်ဂိတ်များမှာသာ နည်းပညာ နှင့်လုံခြုံရေး ပိုမိုတင်းကြပ်ဆောင်ရွက်ရမည့်ကိစ္စဖြစ်ပါတယ်။ ဒီမလွှဲတောင်ဂိတ်ဟာ ယခင် တပ်မတော် အစိုးရလက်ထက်က လုံခြုံရေးတင်းကြပ်ရန် လိုအပ်၍ထားရှိခဲ့တယ်ဆိုသော်လည်း ယနေ့ခေတ် ကာလမှာ ပြည်သူရွေးချယ်တင်မြှောက်တဲ့ ပြည်သူ့အစိုးရခေတ်မှာ ပြည်သူကို စိတ်အနှောင့်အယှက် ပေးတဲ့ ဂိတ်မျိုး ပြည်သူတွေအလိုမရှိကြခြင်းမှာ သဘာဝကျလှပါတယ်။ အခြားသော တိုင်းဒေသကြီး နှင့် ပြည်နယ်တွေရဲ့ နယ်ခြားအသီးသီးမှာလည်း ဒီလိုဝါးတားဂိတ်မျိုးမရှိတော့ပါဘူး။ လေးစားရပါသော ဥက္ကဋ္ဌကြီးနှင့်တကွ ကိုယ်စားလှယ်တော်ကြီးများခင်ဗျား။ ပြည်သူတွေ အတွက် လုံခြုံရေးအရ ဆောင်ရွက်တယ်ဆိုရာမှာလည်း ဥပဒေနှင့်အညီ လူ့ဂုဏ်သိက္ခာကို ထိခိုက်မှု မရှိစေဘဲ ပြည်သူလူထုကို မိဘသဖွယ်သဘောထားကာ ပြည်သူတို့ရဲ့ လုံခြုံမှုကို စောင့်ကြည့်ပြီး ပြည်သူများနှင့် ချိတ်ဆက်ကာ ယုံကြည်မှုကို ရယူတည်ဆောက်ပြီး ပြည်သူနှင့်အတူ ပူးပေါင်း ဆောင်ရွက်မှသာ ပိုမိုလုံခြုံပြီး ငြိမ်းချမ်းသာယာသော လူ့ဘောင်အသိုင်းအဝိုင်းကို ထူထောင်နိုင်မှာ ဖြစ်ပါတယ်။ ယင်းအတွက်ကြောင့် ပြည်သူများရဲ့ မျှော်လင့်ချက် လွှတ်တော်က ဖော်ဆောင်ရွက်နိုင်ရန် အတွက် ပြည်သူများရဲ့ ကိုယ်စား ဥက္ကဋ္ဌကြီးမှတစ်ဆင့် ဒီမေးခွန်းကို မေးမြန်းခြင်းဖြစ်ပါတယ်။ အားလုံးကို ကျေးဇူးတင်ပါတယ်။ တနင်္သာရီတိုင်းဒေသကြီးနှင့် မွန်ပြည်နယ် အစပ် မြင်ကွင်းပုံ(ဒ) တနင်္သာရီတိုင်းဒေထပြီး ထိုထိထိုကြံဆို၏ ဝါးလုံးဖြင့် အမြဲတားထားသော မလွှဲတောင်ဂိတ် မြင်ကွင်းပုံ(ဒ-၁) လူမျိုး၏ ဂုဏ်သိက္ခာကို မထိခိုက်စေဘဲ ယဉ်ကျေးပျူငှာစွာ ကြိုဆိုသင့်ကြောင်း ပြပုံ(၁-၂) ထနထထိုင်းထည့်ထည့် (၁ ၁င်းဒေသကြီးမှ လိုက်ထို</speech>
<title>ရခိုင်ပြည်နယ်၊ ကျောက်တော်မြို့နယ်၊ ကစ္ဆပနဒီမြစ် အရှေ့ဘက်ခြမ်းဖြစ်သည့် သာဒါဆိပ်ကျေးရွာနှင့် ရွှေလှိုင်ကျေးရွာ အကြားတွင်လည်းကောင်း၊ လျှာလာကျေးရွာနှင့် ဆင်အိုးချိုင်ကျေးရွာအကြားတွင် လည်းကောင်း ရွာအနောက်ဘက်မှ လယ်ကွင်းများကိုဖြတ်ပြီး ကျေးရွာကုန်ထုတ်လမ်း တစ်လမ်းစီ ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင် ပြည်နယ်၊ ကျောက်တော်မြို့နယ်၊ ကစ္ဆပနဒီမြစ် အရှေ့ဘက်ခြမ်းဖြစ်သည့် သာဒါဆိပ်ကျေးရွာနှင့် ရွှေလှိုင် ကျေးရွာ အကြားတွင်လည်းကောင်း၊ လျှာလာကျေးရွာနှင့် ဆင်အိုးချိုင်ကျေးရွာအကြားတွင်လည်းကောင်း ရွာအနောက်ဘက်မှ လယ်ကွင်းများကို ဖြတ်ပြီး ကျေးရွာကုန်ထုတ်လမ်းတစ်လမ်းစီ ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1310'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးနှင့် အမျိုးသားလွှတ်တော်ကိုယ်စားလှယ်များ အားလုံးကို သာလီစွ ပါလို့ ဦးစွာပထမ နှုတ်ခွန်းဆက်သဂါရဝပြု လိုက်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသား လွှတ်တော်မှာ ကျေးရွာကုန်ထုတ်လမ်းနဲ့ပတ်သက်တဲ့ မေးခွန်းတစ်ခုကို ကြယ်ပွင့်ပြမေးခွန်းအနေနဲ့ မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့် မဲဆန္ဒနယ် ကျောက်တော်မြို့နယ်တွင် လူဦးရေအားဖြင့် (၂၁၆၉၇၀) ဦးရှိပြီး ကျေးရွာပေါင်း (၂၈၃)ရွာရှိတဲ့ မြို့နယ် တစ်ခုဖြစ်ပါတယ်။ ကျောက်တော်မြို့နယ်ဟာ လယ်ယာလုပ်ငန်းကို အဓိကအားထားပြီး လုပ်ကိုင်တဲ့ မြို့နယ်တစ်ခုဖြစ်ပါတယ်။ မြို့နယ်အတွင်း စိုက်ပျိုးမြေဧက (၉၀၀၀၀)ကျော်ခန့်ရှိပြီး နှစ်တိုင်းလိုလို လုပ်ကိုင်နေကြတဲ့ လယ်ယာများကို စပါးအထွက်တိုးရေးအတွက် လယ်သမားများအနေဖြင့် မိမိတို့ နည်းလမ်းမျိုးစုံဖြင့် ကြိုးပမ်းနေကြပါတယ်။ ယခု ကျေးရွာများမှာလည်း ခိုင်းနွားများ ရှားပါး လာမှုနှင့် လက်မှုလယ်ယာမှ စက်မှုလယ်ယာသို့ ကူးပြောင်းပြီးလုပ်ကိုင်လာရခြင်းကြောင့် လယ်ယာ မြေများကို န်ယက်နိုင်ရေး၊ တ်သိမ်းနိုင်ရေးတို့မှာ အရေးအကြီးဆုံးအရာတွေ ဖြစ်လာခဲ့ပါပြီ။ အဲဒါကြောင့် လယ်ယာမြေများကို လယ်ထွန်စက်ကြီးများ၊ ရိတ်သိမ်းခြွေလေ့စက်ကြီး များကို လယ်ကွင်းများသို့ ာက်ရှိရေးအတွက် ကုန်ထုတ်လမ်းများဟာ အရေးအကြီးဆုံး အရာတွေ ဖြစ်ပါတယ်။ ကုန်ထုတ်လမ်းများကို ဖောက်လုပ်ပေးမှသာ လယ်ယာများကို ွန်ယက်နိုင်ပြီး ိတ်သိမ်းခြွေလှေနိုင်ကာ ပါးဂိုဒေါင်များသို့ စပါးများကို ပို့ဆောင် နိုင်မှာ ဖြစ်ပါတယ်။ ယခု ကျွန်တော်မေးမြန်းသည့် သာဒါဆိပ်ကျေးရွာနှင့် ရွှေလှိုင်ကျေးရွာအကြား ကုန်ထုတ် လမ်းမှာ လယ်ဧက(၁၀၀၀)ကျော်ခန့်ရှိပြီး လယ်သမား(၁၀၀) ဦးကျော်ခန့် အကျိုးပြုနိုင်မှာ ဖြစ်ပါတယ်။ အဆိုပါနေရာမှာ မိုးရွာပြီဆိုသည်နှင့် လယ်ကွင်းများ ရေမြုပ်သောအနိမ့်ပိုင်းအရပ်ဒေသတစ်ခုဖြစ် ခြင်းကြောင့် ထွန်စက်ကြီးများအလွယ်တကူ သွားလာ၍မရခြင်း၊ ရေများလည်း ခန်းခြောက်ခြင်းမရှိ တဲ့အတွက် စပါးရိတ်သိမ်းနိုင်ရန် ရိတ်သိမ်းခြွေလှေ့စက်ကြီးများ အလွယ်တကူသွားလာ၍ မရရှိပါ။ ဤလမ်းမှာ (၁)မိုင်ကျော် ပတ်ဝန်းကျင်လောက်သာ ဖောက်လုပ်ရမှာဖြစ်ပြီး ယခု လောလောဆယ်တွင် ကိုယ်ထူကိုယ်ထစတင်ပြီး တစ်နိုင်တစ်ပိုင်ဖောက်လုပ်ပြီး လမ်းဟောင်းများလည်း ရှိနေပါတယ်။ အစိုးရ အနေဖြင့် မွမ်းမံပြီးအသုံးပြု နိုင်ရန် ရလောက်တဲ့အထိ ပြုပြင်ပေးရန် လိုအပ်မှာဖြစ်ပါတယ်။ ဗျာလာကျေးရွာနှင့် ဆင်အိုးချိုင်ကျေးရွာအကြားမှာလည်း (၂)မိုင်နီးပါးလောက်သာ ဖောက်လုပ်ရမှာဖြစ်ပါတယ်။ လယ်ဧကအားဖြင့် (၇၅၆)ဧကရှိပြီး အကျိုးပြု လယ်သမား (၅၀) ဦးကျော် ခန့်ရှိပါတယ်။ အကျိုးပြုမှုများစွာ ဖြစ်ထွန်းနိုင်ပါတယ်။ လျှာလာကျေးရွာနှင့် ဆင်အိုးချိုင်ကျေးရွာမှ လယ်သမားများအားလုံးလည်း ဒီကွင်းကိုပဲမှီခိုပြီး စိုက်ပျိုးကြတဲ့ လယ်သမားကြီးတွေပဲဖြစ်ပါတယ်။ အစိုးရအနေဖြင့် ကျေးရွာနေပြည်သူ တောင်သူလယ်သမားများကို အထွက်တိုးပြီး လယ်ယာစိုက်ပျိုးရေး၊ ရိတ်သိမ်းရေးနှင့် ထွက်ရှိလာတဲ့စပါးများကို ိုထောင်များသို့ ရောက်ရှိနိုင်အောင် ဆောင်ရွက် ပေးနိုင်ရေး အသုံးပြု နိုင်ရန်အတွက် ကုန်ထုတ်လမ်းများဖောက်လုပ်ပေးနိုင်ရေး ရည်မှန်းပြီး အမျိုးသား လွှတ်တော်ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်။ ကျောက်တော်မြို့နယ်၊ ကစ္ဆပနဒီမြစ် အရှေ့ဘက်ခြမ်းဖြစ်သည့် သာဒါဆိပ်ကျေးရွာနှင့် ရွှေလှိုင်ကျေးရွာအကြားနှင့် လျှာလာ ကျေးရွာနှင့် ဆင်အိုးချိုင်ကျေးရွာအကြား ရွာအနောက်ဘက်မှ လယ်ကွင်းများကိုဖြတ်ပြီး ကျေးရွာ ကုန်ထုတ်လမ်းတစ်လမ်းစီကို ဖောက်လုပ်ပေးရန် အစီအစဉ် ရှိ/မရှိ လေးစားစွာ မေးမြန်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းများနဲ့ ပတ်သက်ပြီး ဆောက်လုပ်ရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id='14'>ဦးကျော်လင်း (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့်အနေဖြင့် စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးလှဦး မေးမြန်းထားတဲ့ မန္တလေးမြို့မှ မြစ်ကြီးနားမြို့သို့ ကားဖြင့်သွားလျှင် မန္တလေး တိုင်းဒေသကြီး၊ စစ်ကိုင်းတိုင်းဒေသကြီး၊ ကချင်ပြည်နယ်တို့အား ဆက်တိုက် ဖြတ်သန်းသွားလာခဲ့ရာ စစ်ကိုင်းတိုင်းဒေသကြီး၏ ကတ္တရာလမ်းကြောတို့သည် အညံ့ဆုံးဖြစ်နေပြီး လမ်းကျဉ်းမြောင်းခြင်း၊ လမ်းပဲ့လမ်းပေါက်များပြီး ကတ္တရာမပါသည့် လမ်းကြမ်းသာသာ ဖြစ်နေပါသဖြင့် အဆိုပါ စစ်ကိုင်း တိုင်းဒေသကြီး အပိုင်နယ်မြေရှိလမ်းအား အဆင့်မီလမ်းမကြီးအဖြစ် မည်သည့်ဘတ်ဂျက်တွင် ထည့်သွင်း ဆောင်ရွက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မန္တလေးမြို့မှ မြစ်ကြီးနားမြို့သို့သွားမယ်ဆိုလျှင် ဧရာဝတီမြစ်ရဲ့ အနောက်ဘက်ခြမ်းမှာရှိတဲ့ စစ်ကိုင်း၊ ရွှေဘို၊ အင်းတော်မြို့တို့ကို ဖြတ်သန်းပြီး ကချင်ပြည်နယ် မိုးညှင်းမြို့၊ မြစ်ကြီးနားမြို့တို့ကို သွားတဲ့လမ်းကြောင်းနှင့် ဧရာဝတီမြစ်ရဲ့ အရှေ့ဘက် ကမ်းမှာရှိတဲ့ မန္တလေးမြို့မှတစ်ဆင့် စဉ့်ကူး၊ မတ္တရာ၊ တကောင်းမြို့တို့မှတစ်ဆင့် ကချင်ပြည်နယ် ရွှေကူ၊ ဗန်းမော်တို့ကို ဖြတ်သန်းပြီး မြစ်ကြီးနားမြို့ကို သွားတဲ့လမ်းကြောင်းဆိုပြီးတော့ လမ်းကြောင်း (၂)ခု ရှိပါတယ်ခင်ဗျား။ အဆိုပါ လမ်းကြောင်း(၂)ခုနှင့်ပတ်သက်ပြီး အကျဉ်းချုပ် ရှင်းလင်းတင်ပြရမယ် ဆိုလျှင် ဧရာဝတီမြစ်ရဲ့ အနောက်ဘက်ခြမ်းက ဖြတ်သန်းသွားသော လမ်းကြောင်းဖြစ်တဲ့ ရွှေဘို - မြစ်ကြီးနားလမ်းရဲ့ ကချင်ပြည်နယ်အပိုင်းမှာ (၁၈)ပေအကျယ် ကတ္တရာလမ်းအဆင့်က (၁၀၀) ရာခိုင်နှုန်းဆောင်ရွက်ထားပြီး ဖြစ်ပြီးတော့ စစ်ကိုင်းတိုင်းဒေသကြီးအပိုင်းမှာတော့ (၁၂)ပေအကျယ် ဖြစ်နေတဲ့ ကတ္တရာလမ်းအဆင့်က (၇၈)မိုင် (၅)ဖာလုံ ကျန်ရှိနေပါသေးတယ်။ ကျန်ရှိနေတဲ့ အဆိုပါ ကတ္တရာလမ်းပိုင်း (၇၈)မိုင် (၅)ဖာလုံဟာ Over Lay လည်းမလုပ်နိုင်သေးဘဲနဲ့ လမ်းဟောင်းကြီး အတိုင်းပဲ သုံးနေရတာဖြစ်တဲ့အတွက် လမ်းတွေက ကြမ်းပြီးတော့ ကား(၂)စီးရှောင်ရာမှာလည်း အခက်အခဲများစွာ တွေ့ကြုံနေရတဲ့ လမ်းအပျက်ကြီး ဖြစ်နေပါတယ်။ ဒါကြောင့်မို့လို့ (၁၂)ပေအကျယ် ကတ္တရာလမ်း (၇၈)မိုင် (၅) ဖာလုံကို (၁၈)ပေအကျယ် ကတ္တရာလမ်းအဆင့်ဖြစ်ဖို့အတွက် ကျွန်တော်တို့ ၂၀၁၈ - ၂၀၁၉ ဘဏ္ဍာနှစ်က စတင်တည်ဆောက်ပါမယ်။ (၁၈)ပေအကျယ် ကတ္တရာလမ်းကို အခု ဘဏ္ဍာနှစ်အတွင်းမှာ (၄၅)မိုင် ကျွန်တော်တို့ ဆောင်ရွက်သွားမှာဖြစ်ပါတယ်။ ဒါကြောင့်မို့လို့ ဒီဘဏ္ဍာနှစ် ကုန်ရင်တော့ ၂၀၁၈ - ၂၀၁၉ ဘဏ္ဍာနှစ်ကုန်ရင်တော့ (၁၂)ပေအကျယ် ကတ္တရာလမ်း (၃၃)မိုင်ပဲ ကျန်ရှိတော့မှာ ဖြစ်ပါတယ်။ ကမ်းမှာရှိတဲ့ မန္တလေးမြို့ မြစ်ကြီးနားမြို့ ကို သွားသက်ပြီး အကျဉ်းချုပ် လေးစားအပ်ပါသော ဥက္ကဋ္ဌကြီးခင်ဗျား။ ဒီကျန်ရှိနေသေးတဲ့ (၁၂)ပေအကျယ် ကတ္တရာလမ်း (၃၃)မိုင်(၅)ဖာလုံကိုလည်းပဲ လာမယ့် ၂၀၁၉ - ၂၀၂၀ ဘဏ္ဍာနှစ်နှင့် ၂၀၂၀ - ၂၀၂၁ ဘဏ္ဍာနှစ် (၂)နှစ်အတွင်းမှာ ကျွန်တော်တို့အပြီး (၁၈)ပေအကျယ် အဆင့်မြှင့်တင် ဆောင်ရွက်ပေးသွားမှာဖြစ်တဲ့ အတွက် ယခု ကိုယ်စားလှယ်တော်ကြီး တွေ့မြင်နေရတဲ့ စစ်ကိုင်းတိုင်းဒေသကြီးအပိုင်းမှာ မကောင်းဘဲ ဖြစ်နေတဲ့လမ်းပိုင်းကို လာမယ့် (၂)နှစ်ခွဲအတွင်းမှာ၊ အစိုးရသက်တမ်းအတွင်းမှာပဲ ကျွန်တော်တို့ (၁၈)ပေအကျယ် ကတ္တရာလမ်းအဆင့်မြှင့်တင်ပေးသွားမှာဖြစ်ပါကြောင်း လက်ရှိအခြေအနေနဲ့ လုံးဝ ခြားနားသွားမှာဖြစ်ပါကြောင်း ဒီနေရာကနေ ရှင်းလင်းတင်ပြအပ်ပါတယ်။ ဆက်လက်ပြီးတော့ ဧရာဝတီမြစ် အရှေ့ဘက်ခြမ်းမှာရှိနေတဲ့ မန္တလေး - တကောင်း - ဗန်းမော် - မြစ်ကြီးနားလမ်းကိုလည်းပဲ ၂၀၁၈ - ၂၀၁၉ ဘဏ္ဍာနှစ်က စပြီးတော့ JICA ရဲ့ Phase II Poverty Reduction Phase I မှာ ရန်ပုံငွေပါဝင်ပြီးဖြစ်တဲ့အတွက် အဲဒီလမ်းပိုင်းကိုလည်းပဲ အစီအစဉ်နဲ့ အဆင့်မြှင့်တင် ဆောင်ရွက်သွား မည်ဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေဖြင့် ရှမ်း ပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးစိုင်းဝင်းလှိုင်းခမ်း မေးမြန်း ထားတဲ့ ရှမ်းပြည်နယ်မြောက်ပိုင်း၊ မူဆယ်ခရိုင်၊ ကွတ်ခိုင်မြို့နယ်၊ မိုင်းစီးကျေးရွာအုပ်စု၊ မိုင်းဟွမ် ကျေးရွာအုပ်စု၊ မိုင်းယကျေးရွာအုပ်စုနှင့် မူဆယ်မြို့နယ်၊ မုံးကိုးကျေးရွာအုပ်စုအထိ ဆက်သွယ် ထားသော ကားလမ်းအား ကတ္တရာလမ်းအဖြစ် ပြုပြင်မွမ်းမံပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရှမ်းပြည်နယ်မြောက်ပိုင်း၊ လမ်းဦးစီးဌာန မူဆယ် ခရိုင်မှ တာဝန်ယူဆောင်ရွက်လျက်ရှိတဲ့ မုံးကိုး - မိုင်းယ - မိုင်းဟွမ် - မိုင်းစီးလမ်းသည် ရှမ်းပြည်နယ် အစိုးရအဖွဲ့မှ စီမံခန့်ခွဲသော ဆောက်လုပ်ရေးဝန်ကြီးဌာနပိုင်လမ်းဖြစ်ပါတယ်။ အဆိုပါလမ်းသည် မိုင်တိုင်အမှတ် (ဝ/ဝ)မှ (၅၅/ဝ)အထိ (၅၅)မိုင်ရှိပြီးတော့ ကွတ်ခိုင်မြို့နယ်(တာမိုးည်မြို့) မိုင်းစီး ကျေးရွာအုပ်စု မိုင်းဟွမ်ကျေးရွာ၊ မိုင်းယကျေးရွာအုပ်စုနှင့် မူဆယ်မြို့နယ်၊ မုံးကိုးအထိ ဆက်သွယ် ထားတဲ့ လမ်းပိုင်းဖြစ်ပါတယ်။ ၃၀ - ၃ -၂၀၁၈ ရက်နေ့အထိ လမ်းအခြေအနေအရတော့ မြေသား လမ်းပဲ (၅၅)မိုင်လုံး တည်ရှိနေတာဖြစ်ပြီးတော့ မိုင်တိုင်(၇/ဝ)အထိ (၇)မိုင်ကတော့ မူဆယ်မြို့နယ် မုံးကိုးအပိုင်းဖြစ်ပြီးတော့ ကျန်တဲ့(၄၈)မိုင်က ကွတ်ခိုင်မြို့နယ် (တာမိုးည်မြို့)အပိုင်း ဖြစ်ပါတယ်။ အဆိုပါ လမ်းပိုင်းပေါ်တွင် နေ့စဉ်တစ်နေ့ကို ယာဉ်အစီးရေ (၄၀)ကျော်လောက် ဖြတ်သန်းသွားလာ လျက်ရှိပါတယ်။ မိုးဒဏ်ကြောင့် ရေတိုက်စား၍ ပျက်စီးခဲ့တဲ့ မိုင်တိုင်အမှတ် (၂၅/၄)မိုင်ရှိတဲ့ နန့်မွေ သစ်သား တံတားကိုတော့ ၂၀၁၄ - ၂၀၁၅ ဘဏ္ဍာနှစ်မှာ အရှည် (၅၀)ပေ တစ်လွှာတစ်ထပ် ယာယီ ဘေလီတံတားအဖြစ်နဲ့ ပြန်လည်တည်ဆောက်ပေးနိုင်ခဲ့ပါတယ်။ သို့သော်လည်း အဲဒီကာလနောက်ပိုင်း များမှာတော့ နယ်မြေလုံခြုံရေးအခြေအနေအရ ကျွန်တော်တို့ လုပ်ငန်းတွေ ဝင်ရောက်ဆောင်ရွက် နိုင်ခြင်း မရှိသေးဘဲနဲ့ ၂၀၁၅ - ၂၀၁၆ ဘဏ္ဍာရေးနှစ်မှ ၂၀၁ရ - ၂၀၁၈ ဘဏ္ဍာရေးနှစ်အထိ သာမန် ပြင်ဆင်ထိန်းသိမ်းခြင်းလုပ်ငန်းများကိုပဲ ဆောင်ရွက်နိုင်ခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ (၆)လမှာတော့ (၂)မိုင်ကို အမာခံလမ်းခင်းခြင်း (၅၄/၂)မှ (၅၅/ဝ)အထိ ကျွန်တော်တို့ (၆)ဖာလုံနဲ့ မိုင်တိုင် (၅၃/ဝ)မှ (၅၅/ဝ)အထိ အဲဒါကိုတော့ (၃၄)ပေအကျယ် မြေသားလမ်းချဲ့ခြင်း (၁)မိုင်တို့ကို ဆောင်ရွက်ခဲ့ပြီးတော့ ၃၀ - ၉ - ၂၀၁၈ ရက်နေ့ လမ်းအခြေအနေမှာတော့ အမာခံလမ်း (၂)မိုင်ခွဲနဲ့ မြေသားလမ်း (၅၂)မိုင် ကျန်ရှိနေတာဖြစ်ပါတယ်။ အဆိုပါလမ်းပိုင်းမှာ ကျွန်တော်တို့ မူဆယ်ခရိုင် ကနေပြီးတော့ မူဆယ်မြို့နယ် အငယ်တန်းအင်ဂျင်နီယာ(၂)မြို့ပြ ဦးညီညီခိုင် ဒါလွန်ခဲ့တဲ့ (၃)နှစ် (၄)နှစ်လောက်ကနေပြီးတော့ အဲဒီမှာ လမ်းလုပ်ငန်းတွေ ဆောင်ရွက်နေရင်းနဲ့ မည်သည့်အဖွဲ့အစည်းက မှန်းမသိတဲ့ အဖွဲ့ တစ်ဖွဲ့ ကနေ ဖမ်းပြီးခေါ်ဆောင်သွားတာ ယနေ့အထိ အသက်ရှင်လျက် ရှိ/မရှိ ဘာမှသတင်းမကြားရတဲ့အတွက်၊ ကျွန်တော်တို့ (၃)နှစ်ပြည့်တဲ့ော့ သတင်းအစအနမရတဲ့ အတွက် ကွယ်လွန်သည်ဟု ယူဆပြီးတော့ တာဝန်ကနေ ရပ်စဲလိုက်ရတဲ့အဖြစ်မျိုးလည်းရှိပါတယ်။ ဒါကြောင့်မို့လို့ လက်ရှိလည်း တာဝန်ထမ်းဆောင်နေတဲ့ လုပ်သားတွေနဲ့ ဝန်ထမ်းတွေကို ဖမ်းဆီး ခေါ်ဆောင်သွားပြီးမှ ပြန်လွှတ်ပေးတာမျိုးတွေလည်းရှိပါတယ်။ ဒါကြောင့်မို့လို့ လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီး မေးမြန်းထားတဲ့လမ်းပိုင်းဟာ လက်ရှိအခြေအနေမှာတော့ လုံခြုံ ရေးအခြေအနေအရ အခက်အခဲလေး ရှိနေပါသေးတယ်။ နယ်မြေအေးချမ်းသွားပြီဆိုရင်တော့ ကျွန်တော်တို့အဖွဲ့ ဝင်ရောက်ပြီးတော့မှ လမ်းအဆင့်မြှင့်တင်ခြင်းလုပ်ငန်းများကို ဆောင်ရွက်ပေးသွားမည်ဖြစ်ပါကြောင်း ရှင်းလင်းတင်ပြအပ် ပါတယ် ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေဖြင့် ချင်း ပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးဇုန်လှယ်ထန်း က မေးမြန်းထားတဲ့ လွှတ်တော်ကိုယ်စားလှယ်များအား မဲဆန္ဒနယ်ရှိ ဒေသဖွံ့ဖြိုးရေးစီမံကိန်းများ ရေးဆွဲရာတွင်လည်းကောင်း၊ အုပ်ချုပ်ရေး၊ လူမှုစီးပွားရေးကဏ္ဍတို့နှင့် စပ်လျဉ်း၍ ပြည်သူများ၏ ဆန္ဒဖော်ဆောင်ရာတွင် လည်းကောင်း သက်ဆိုင်ရာ အာဏာပိုင်အဖွဲ့အစည်းများကဖြစ်စေ၊ အာဏာပိုင်ပုဂ္ဂိုလ်ကဖြစ်စေ အလေးထား တိုင်ပင်ရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား ချင်းပြည်နယ်အစိုးရ အဖွဲ့ကိုယ်စား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ချင်းပြည်နယ်အတွင်းရှိ ဒေသဖွံ့ဖြိုးရေးလုပ်ငန်းများ အကောင်အထည်ဖော်ဆောင်ရွက်နိုင်ရေးအတွက် ဒေသန္တရဖွံ့ဖြိုးရေးစီမံကိန်းများ ရေးဆွဲရာတွင် မြို့နယ်/ခရိုင် စီမံကိန်းရေးဆွဲရေး အကောင်အထည်ဖော်ရေးကော်မတီများမှဦးဆောင်၍ နယ်မြေ တာဝန်ခံဝန်ကြီးများ၊ ဌာနဆိုင်ရာများ၊ လွှတ်တော်ကိုယ်စားလှယ်များ၊ မြို့မိမြို့ဖများ သက်ဆိုင်ရာ ဌာနများ၊ အဖွဲ့အစည်းများမှ မြို့နယ်အလိုက်စိစစ်ပြီး အချိုးကျမျှတစွာ ဖွံ့ဖြိုးတိုးတက်မှုကို ရှေးရှု၍ ပြည်သူလူထု၏ လိုအပ်ချက်များကို အခြေခံပြီး ဦးစားပေးအစီအစဉ်အရ ရေးဆွဲကာ ပြည်နယ် အဆင့်သို့ ပေးပို့ဆောင်ရွက်ရပါတယ်။ ပြည်နယ်အဆင့်တွင်လည်း မြို့နယ်/ခရိုင်များ၏ ကော်မတီ အသီးသီးမှ တင်ပြလာတဲ့ ဖွံ့ဖြိုးမှုစီမံကိန်းများကို ပြည်နယ်အဆင့်ဌာနများ၊ အဖွဲ့အစည်းများ လွှတ်တော်ကိုယ်စားလှယ်များ၊ ပြည်နယ်ဝန်ကြီးများမှ ပြည်နယ်စီမံကိန်းရေးဆွဲအကောင်အထည်ဖော်ရေး ကော်မတီများနှင့်ညှိနှိုင်းပြီးတော့ အစိုးရအဖွဲ့၏ အတည်ပြုချက်ဖြင့် ပြည်နယ်လွှတ်တော်သို့ တင်ပြ အတည်ပြုချက် ရယူဆောင်ရွက်လျက်ရှိပါတယ်။ နမူနာအားဖြင့် ဆောက်လုပ်ရေးဝန်ကြီးဌာန မြို့ပြနှင့် အိမ်ရာဖွံ့ဖြိုးရေးဦးစီးဌာနမှ ချင်း ပြည်နယ်အတွင်းရှိ မြို့များအတွက် မြို့ပြဖွံ့ဖြိုးရေးသဘောထားပုံစံ(Town Development Conceptud Plan)များ ရေးဆွဲရာတွင် ရုံးချုပ်ရှိ မြို့ပြစီမံကိန်းပညာရှင်များက မြို့နယ်/ခရိုင် စီမံကိန်းရေးဆွဲ အကောင်အထည်ဖော်ရေးကော်မတီများနှင့် ပူးပေါင်း၍ ပြည်နယ်ဝန်ကြီးများ၊ ဌာနဆိုင်ရာများ၊ လွှတ်တော် ကိုယ်စားလှယ်များ၊ မြို့မိမြို့ဖများ၊ သက်ဆိုင်ရာဌာနများ၊ အဖွဲ့အစည်းများနှင့် ဆွေးနွေးညှိနှိုင်းပြီး ပြည်သူလူထု၏ လိုအပ်ချက်ကို အခြေခံကာ ဦးစားပေးအစီအစဉ်များအရ ရေးဆွဲပြီးတဲ့နောက် အကောင်အထည်ဖော်ရန် ချင်းပြည်နယ်အစိုးရအဖွဲ့သို့ ပေးပို့ဆောင်ရွက်ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ချင်းပြည်နယ် ဖလမ်းမြို့ (လုံပီး)မြို့ပြစီမံကိန်းကို ၂၀၁၃ ခုနှစ်၊ မေလတွင် ဆောက်လုပ်ရေးဝန်ကြီးဌာန မြို့ပြနှင့် အိမ်ရာဖွံ့ဖြိုးရေးဦးစီးဌာန(ရုံးချုပ်) မြို့ပြဒေသဖွံ့ဖြိုးရေးဌာနခွဲမှ သွားရောက်၍ မြို့နယ်အထောက်အကူပြုကော်မတီများနှင့်အတူ ရေးဆွဲ ခဲ့ပြီးဖြစ်ပါတယ်။ ချင်းပြည်နယ်အစိုးရအဖွဲ့၏ ဖိတ်ကြားချက်အရ ၂၀၁၈ ခုနှစ်၊ မတ်လ (၃၁) ရက်နေ့တွင် ဆောက်လုပ်ရေးဝန်ကြီးဌာန၊ မြို့ပြနှင့် အိမ်ရာဖွံ့ဖြိုးရေးဦးစီးဌာန(ရုံးချုပ်)မှ ဒုတိယညွှန်ကြားရေးမှူးချုပ် ဒေါ်အေးအေးမြင့် ဦးဆောင်သော မြို့ပြပညာရှင် (၄)ဦးပါဝင်တဲ့အဖွဲ့သည် ချင်းပြည်နယ်အစိုးရ အဖွဲ့ဝင်များ၊ လွှတ်တော်ကိုယ်စားလှယ်များ၊ ပြည်နယ်အဆင့် အရာထမ်းများ၊ မြို့နယ်/ခရိုင်အဆင့် အရာထမ်းများ၊ ဖလမ်း စည်ပင်သာယာရေးကော်မတီဝင်များ၊ မြို့မိမြို့ဖများ၊ ရပ်ကွက်/ကျေးရွာ အုပ်ချုပ်ရေးမှူးများနှင့်အတူ ဖလမ်းမြို့ စည်ပင်ခန်းမမှာ (Concept Plan Review Workshop) မြို့ပြစီမံကိန်း ရှင်းလင်းဆွေးနွေးပွဲအား ပြုလုပ်ခဲ့ပြီးဖြစ်ပါတယ်။ မြို့ပြစီမံကိန်းရေးဆွဲခြင်းလုပ်ငန်း များကို ချင်းပြည်နယ်အတွင်းရှိ မြို့ပေါင်း (၁၇)မြို့ရှိတဲ့အနက်မှာ ဟားခါး၊ ဖလမ်း၊ မင်းတပ်၊ မတူပီ၊ ပလက်ဝ စတဲ့မြို့ (၅)မြို့ကို မြို့ပြဖွံ့ဖြိုးရေးစီမံကိန်း ရေးဆွဲခဲ့ပြီးဖြစ်ပါတယ်။ ဒီလို စီမံကိန်းများရေးဆွဲရာ တွင်လည်း လွှတ်တော်ကိုယ်စားလှယ်များ၊ သက်ဆိုင်ရာ မြို့နယ်/ခရိုင်ဌာနများမှ တာဝန်ရှိပုဂ္ဂိုလ်များ၊ ဒေသခံ ရပ်မိရပ်ဖများနှင့် ညှိနှိုင်းရေးဆွဲလျက်ရှိပါတယ်။ ကျန်ရှိနေတဲ့ မြို့ (၁၂)မြို့ ကိုလည်း ဦးစားပေး အလိုက် ရေးဆွဲလျာထားနိုင်ရေးအတွက် စီမံဆောင်ရွက်လျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန၊ ကျေးလက်လမ်း ဖွံ့ဖြိုးရေးဦးစီးဌာနအနေဖြင့် လမ်းဦးစီးဌာန လမ်းမကြီးများနှင့် တိုက်ရိုက်ဆက်သွယ်ထားတဲ့ ကျေးလက် လမ်းများကို Class(A)အဖြစ်လည်းကောင်း၊ ကျေးလက်လမ်းများသို့ ဆက်သွယ်သောလမ်းများကို (B)အဖြစ်လည်းကောင်း ကျန်ကျေးလက်လမ်းများကို Class(C)လမ်းများအဖြစ်လည်းကောင်း အဆင့် ခွဲခြားသတ်မှတ်ထားပါတယ်။ ကျေးလက်လမ်းဖွံ့ဖြိုးရေးဦးစီးဌာန၏ ၂၀၃၀ ပြည့်နှစ် စီမံကိန်းအရ Class(A)လမ်းများကို ၂၀၂၀ - ၂၀၂၁ ခုနှစ်တွင် ကတ္တရာလမ်းအဆင့်သို့လည်းကောင်း၊ Class (B) လမ်းများကို ၂၀၂၅ - ၂၀၂၆ ခုနှစ်တွင် ကတ္တရာလမ်းအဆင့်သို့လည်းကောင်း၊ Closs(C)လမ်းများကို ၂၀၃၀ - ၂၀၃၁ ခုနှစ်မှာ ရာသီမရွေးသွားလာနိုင်သော လမ်းအဆင့်သို့ရောက်ရှိရန် လျာထား ရေးဆွဲ လျက်ရှိပါတယ်။ ဒီလိုစီမံကိန်းများ လျာထားရေးဆွဲရာမှာ မြို့နယ်စီမံခန့်ခွဲရေးကော်မတီမှ တင်ပြတဲ့ လုပ်ငန်းများ၊ လွှတ်တော်ကိုယ်စားလှယ်များ တင်ပြတဲ့လုပ်ငန်းများ၊ လွှတ်တော်ကတိကဝတ်လုပ်ငန်း များကို ဦးစားပေးလျာထားခဲ့ပါကြောင်းနှင့် ၂၀၁၉ - ၂၀၂၀ ဘဏ္ဍာရေးနှစ်မှစ၍ လုပ်ငန်းလျာထားရာ တွင်လည်း လွှတ်တော်ကိုယ်စားလှယ်များ၊ မြို့နယ်စီမံခန့်ခွဲရေးကော်မတီများ၊ မြို့မိမြို့ဖများနှင့် တိုင်ပင်၍ ဆက်လက်လျာထား ဆောင်ရွက်ပေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန၊ အဆောက်အအုံ ဦးစီးဌာနအနေဖြင့်လည်း ပညာရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာနမှ ဆောက်လုပ်ရေး ဝန်ကြီးဌာနသို့အပ်နှံသော တည်ဆောက်ရေးလုပ်ငန်းများကို ချင်းပြည်နယ်အစိုးရအဖွဲ့ ဝန်ကြီးများကို အသိပေးဆောင်ရွက် တင်ပြလျက်ရှိပြီး ဟားခါးဈေး တည်ဆောက်ခြင်းလုပ်ငန်းတွင်လည်း ရပ်မိရပ်ဖ များကိုလည်း အသိပေးဆောင်ရွက်လျက်ရှိပါတယ်။ ဆက်လက်၍ လွှတ်တော်ကိုယ်စားလှယ်ကြီး မေးမြန်း ထားတဲ့ မေးခွန်းအတိုင်း ဒေသဖွံ့ဖြိုးရေးစီမံကိန်းများကို ရေးဆွဲရာတွင်လည်းကောင်း၊ အုပ်ချုပ်ရေး၊ လူမှုစီးပွားရေးကဏ္ဍတို့နှင့်စပ်လျဉ်း၍ ပြည်သူများ၏ဆန္ဒဖော်ဆောင်ရာတွင်လည်းကောင်း၊ မဲဆန္ဒနယ်ရှိ လွှတ်တော်ကိုယ်စားလှယ်များနှင့် ဆွေးနွေးတိုင်ပင် ညှိနှိုင်းပြီးတော့ ဆောင်ရွက်သွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေဖြင့် မကွေး တိုင်းဒေသကြီး မဲဆန္ဒနယ်အမှတ်(၂) အမျိုးသားလွှတ်တော်ကိုယ်စားလှယ် ဦးခင်ဝင်း မေးမြန်းထားတဲ့ မကွေးတိုင်းဒေသကြီး၊ ရေနံချောင်းမြို့နယ်ရှိ ရေနံချောင်း - အင်တောလမ်းပေါ်ရှိ ဖောင်းကွဲချောင်း ပေါ်တွင် ကွန်ကရစ်ရေကျော် ပြုလုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား မကွေး တိုင်းဒေသကြီးအစိုးရအဖွဲ့မှ ပေးပို့သော အချက်အလက်များနှင့် ပေါင်းစပ်ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဖောင်းကွဲချောင်း ကွန်ကရစ်ရေကျော်သည် ရေနံ ချောင်းမြို့နယ်၊ ယာကြီးပြင်(ရေနံချောင်း) - နတ်ကန်ဦး - အင်တောလမ်းပေါ်ရှိ အုတ်ရှစ်ကုန်းကျေးရွာ နှင့် နတ်ကန်ဦးကျေးရွာကြားမှာ တည်ရှိပြီး အဆိုပါချောင်းကို ဖြတ်သန်းသွားလာ၍ အုတ်ရှစ်ကုန်း အုပ်စု၊ ကုက္ကိုခွအုပ်စု၊ မကျီးကန်အုပ်စု၊ စခန်းကန်အုပ်စု၊ အင်တောအုပ်စု၊ အရှေ့ကုန်းအုပ်စုမှာရှိတဲ့ ကျေးရွာနေပြည်သူများရဲ့ ပညာရေး၊ ကျန်းမာရေး၊ စီးပွားရေး၊ လူမှုရေးကိစ္စများ ဆောင်ရွက်ကြ ရတဲ့အတွက် ရေကျော်တည်ဆောက်ပေးရန် လိုအပ်လျက်ရှိပါတယ်။ အုတ်ရှစ်ကုန်းကျေးရွာနှင့် နတ်ကန်ဦးကျေးရွာကြား ရေကျော်တည်ဆောက်ရန်လိုတဲ့နေရာသည် လမ်းအဆင့်သတ်မှတ်ချက်အရ Class (A) ဦးစားပေးအဆင့်(၂)မှာ ပါဝင်တဲ့အတွက် ၂၀၁၉ - ၂၀၂၀ ဘဏ္ဍာရေးနှစ် ပြည်ထောင်စု ရန်ပုံငွေမှာ ထည့်သွင်းလျာထားပြီးတော့ ရန်ပုံငွေရရှိမှုအပေါ် မူတည်၍ ဆောင်ရွက်ပေးသွားမည် ဖြစ်ပါကြောင်း ဖြေကြားအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေဖြင့် တနင်္သာရီ တိုင်းဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း မေးမြန်း ထားတဲ့ နိုင်ငံရေးအရသော်လည်းကောင်း၊ လုံခြုံ ရေးအရသော်လည်းကောင်း၊ ဒီမိုကရေစီအရေး၊ လူ့အခွင့်အရေးအရသော်လည်းကောင်း ယနေ့ခေတ်ကာလတွင် မရှိသင့်တော့တဲ့ မွန်ပြည်နယ်နှင့် တနင်္သာရီတိုင်းဒေသကြီး နယ်အစပ် ပြည်ထောင်စုလမ်းမပေါ်မှာရှိတဲ့ မလွှဲတောင် ဝါးတားဂိတ်အား ဖြုတ်သိမ်းပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းအား ကာကွယ်ရေးဝန်ကြီးဌာန၊ မွန်ပြည်နယ် အစိုးရအဖွဲ့နှင့် တနင်္သာရီတိုင်းဒေသကြီး အစိုးရအဖွဲ့တို့မှ ပေးပို့တဲ့အချက်အလက်များနှင့် ပေါင်းစပ်၍ ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရန်ကုန် - မော်လမြိုင် - ထားဝယ် - မြိတ် - ကော့သောင်းလမ်းပေါ်မှာရှိတဲ့ မွန်ပြည်နယ်နှင့် တနင်္သာရီတိုင်းဒေသကြီး နယ်စပ်တွင်ရှိတဲ့ မလွှဲတောင် ဝါးတားဂိတ်သည် တနင်္သာရီတိုင်းဒေသကြီးအစိုးရအဖွဲ့မှ ဖွင့်လှစ်ထားတဲ့ဂိတ် ဖြစ်ပါတယ်။ အဆိုပါ မလွှဲတောင် ဝါးတားဂိတ်မှာ နယ်မြေလုံခြုံ ရေးအတွက် ယခင်ကပင် တပ်စခန်းနှင့် ရဲကင်းများသာ ထားရှိပြီး ဖြတ်သန်းသွားလာတဲ့ ခရီးသွားယာဉ်များကို အဖွဲ့ဖြင့်စစ်ဆေးလျက်ရှိကာ ဆောက်လုပ်ရေး ဝန်ကြီးဌာနအနေနဲ့ ဂိတ်ဖွင့်လှစ်ထားခြင်းမရှိသလို ဌာနဝန်ထမ်းများကိုလည်း အဆိုပါဂိတ်မှာ တာဝန် ပေးအပ်ထားခြင်းမရှိပါဘူး။ နယ်မြေလုံခြုံရေးနှင့် တရားဥပဒေစိုးမိုးရေးအတွက် မလွှဲတောင် တောင်ကုန်းမှာ တပ်မတော်မှ စခန်းတစ်ခုထားရှိပြီးတော့ လုံခြုံရေးနှင့် နယ်မြေစိုးမိုးရေး တာဝန်များကို ထမ်းဆောင်လျက်ရှိသော်လည်း အဆိုပါစစ်ဆေးရေးဂိတ်တွင် တပ်မတော်မှ ပါဝင်စစ်ဆေးခြင်း မရှိကြောင်း သိရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုပါ မလွှဲတောင် စစ်ဆေးရေးဂိတ်မှာ မြန်မာ နိုင်ငံရဲတပ်ဖွဲ့၊ သတင်းရဲတပ်ဖွဲ့၊ မူးယစ်ဆေးဝါး တားဆီးနှိမ်နင်းရေးရဲတပ်ဖွဲ့၊ လူဝင်မှုကြီးကြပ်ရေးနှင့် ပြည်သူ့အင်အားဦးစီးဌာန၊ သစ်တောဦးစီးဌာန၊ စစ်ဘက်ရေးရာ လုံခြုံရေးတပ်ဖွဲ့တို့ပါဝင်တဲ့ ပူးပေါင်း အဖွဲ့နှင့် မူးယစ်ဆေးဝါးရှာဖွေတဲ့ ခွေးတစ်ကောင်တို့ဖြင့် နေ့၊ ည (၂၄)နာရီ စစ်ဆေးဆောင်ရွက်လျက် ရှိပြီး လုံခြုံ ရေး CCTV Camera များလည်း တပ်ဆင်ထားရှိပါတယ်။ ၂၀၁၆ ခုနှစ်မှ ၂၀၁၈ ခုနှစ်၊ အောက်တိုဘာလ ၁၀ ရက်နေ့အထိ မူးယစ်ဆေးဝါး(၂၂)မှု၊ တရားခံ ကျား(၃၃)ဦး၊ မ(၂)ဦး၊ WY ဆေးပြား (၁၃၃၇၅၆)ပြား၊ ICE (၁၀)ဂရမ် ကာလတန်ဖိုးငွေကျပ် (၆၆၈.၉၈)သန်း၊ သက်သေခံငွေကျပ် (၂.၁၅၆၂)သန်း၊ အခြားပြစ်မှု (၂၂)ခု၊ တရားခံ ကျား(၃၀)ဦး၊ မ(၂)ဦး၊ ခိုးဝင်ဘင်္ဂါလီ(၁)ဦး၊ လိုင်စင်မဲ့ မော်တော်ယာဉ်(၁၃)စီး၊ လိုင်စင်မဲ့ဆိုင်ကယ်(၅)စီး၊ တရားမဝင်သစ် (၉၀.၃၂၃)တန်၊ သက်သေခံ လိပ်ခွံ (၈)ခု၊ ငှက်သိုက်(၆၀)ကျပ်သား၊ ကျောက်စိမ်းဖြတ်စရုပ်ထု (၃၈)ခုတို့ကို ဖော်ထုတ်ဖမ်းဆီးအရေးယူ နိုင်ခဲ့တဲ့အပြင် မလေးရှားနိုင်ငံ၌ စံချိန်တင်ဖမ်းဆီးရမိတဲ့ မူးယစ်ဆေးဝါးအမှုမှ အဓိကတရားခံဖြစ်သူ အောင်လွင်(ခ)ထားဝယ်ကြီး ကိုလည်း ၁၂ - ၆ - ၂၀၁၈ ရက်နေ့တွင် မလွှဲတောင် စစ်ဆေးရေးဂိတ် ပူးပေါင်းအဖွဲ့မှ ဖမ်းဆီးနိုင်ခဲ့ပါသည်။ စစ်ဆေးခြင်းဆောင်ရွက်ရာမှာ ရဟန်းသံဃာများ၊ သက်ကြီး ရွယ်အိုများ၊ ကျန်းမာရေးမကောင်း၍ နာမကျန်းသူများ၊ ကိုယ်ဝန်သည်နှင့် ကလေးသူငယ်များကို ယာဉ်ပေါ်မှမဆင်းစေဘဲ တာဝန်ကျတပ်ဖွဲ့ဝင်များနှင့် ဌာနဆိုင်ရာဝန်ထမ်းများမှ ယာဉ်ပေါ်သို့ တက်ရောက်စစ်ဆေးခြင်း၊ မိုးရွာသွန်းနေပါက ခရီးသည်များကို ယာဉ်ပေါ်မှမဆင်းစေဘဲ တာဝန်ကျ တပ်ဖွဲ့ဝင်များနှင့် ဌာနဆိုင်ရာဝန်ထမ်းများမှ ယာဉ်ပေါ်သို့ တက်ရောက်စစ်ဆေးခြင်းများကို ဆောင်ရွက် လျက်ရှိကြောင်း သက်ဆိုင်ရာအစိုးရအဖွဲ့မှ ဖြေကြားလာပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မှတ်ပုံတင်မပါရှိတဲ့ ခရီးသည်များကို ဂိတ်တွင် ခေါ်ထားကာ ငွေကြေးတောင်းခံရယူ၍ နောက်ကားဖြင့် ထည့်လိုက်ခြင်းမျိုး ဥပဒေနှင့်မညီတဲ့လုပ်ရပ် များကို ပူးပေါင်းစစ်ဆေးရေးအဖွဲ့ ဝန်ထမ်းများအနေဖြင့် ပြုလုပ်ခဲ့ခြင်းမရှိပါ။ ပူးပေါင်းစစ်ဆေး ရေးဂိတ်တွင် တာဝန်ထမ်းဆောင်တဲ့ဝန်ထမ်းများကို ဥပဒေနှင့်မညီတဲ့ ဆောင်ရွက်မှုများရှိပါက နေ့ရက်၊ ၊ ဖြစ်စဉ်အကျဉ်းနှင့် သက်သေခိုင်လုံစွာ နစ်နာသူမှ တိုင်ကြားနိုင်ပါကြောင်းနှင့် မှန်ကန် ကြောင်းစစ်ဆေးတွေ့ရှိလာပါက ဝန်ထမ်းစည်းမျဉ်း၊ စည်းကမ်းများနှင့်အညီ ထိရောက်စွာအရေးယူ ဆောင်ရွက်သွားမှာဖြစ်ပါကြောင်း သက်ဆိုင်ရာ အစိုးရအဖွဲ့မှ ဖြေကြားလာပါတယ်။ ဆိုင်ကယ်များ ဖြတ်သန်းသွားလာရာတွင်လည်း စစ်ဆေးခံနိုင်ရေး၊ ယာဉ်စည်းကမ်း၊ လမ်းစည်းကမ်းနှင့်အညီ သွားလာ နိုင်ရေးနှင့် မူးယစ်ဆေးဝါး၊ တရားမဝင် လက်နက်၊ ခဲယမ်းများ သယ်ဆောင်ဝင်ရောက်မှု မရှိစေရေး အတွက် ဆိုင်ကယ်အားရပ်တန့်၍ ဆင်းတွန်းစေကာ စစ်ဆေးခြင်းဖြစ်ပြီး ပူးပေါင်းအဖွဲ့ ဝန်ထမ်းများ အနေဖြင့် မောက်မာရိုင်းပျစွာ ပြောဆိုဆက်ဆံခြင်းများ မရှိပါ။ မလွှဲတောင် ပူးပေါင်းစစ်ဆေးရေးဂိတ်ရှိ တပ်ဖွဲ့ဝင်များနှင့် ဌာနဆိုင်ရာဝန်ထမ်းများမှ ယာဉ်ပေါ်သို့ တက်ရောက်စစ်ဆေးခြင်း၊ မူးယစ်ဆေးဝါးများ ရှာဖွေစစ်ဆေး ဖမ်းဆီးရမိမှု ဖြစ်စဉ်များတွင်လည်း ရာဇဝတ်ကျင့်ထုံးဥပဒေနှင့်အညီ ရှာဖွေသက်သေ (၂) ဦးနှင့်အတူ တရားခံများ၏ရှေ့တွင် ရှာဖွေစစ်ဆေးဆောင်ရွက်ပြီးမှ အရေးယူဆောင်ရွက်ခဲ့ခြင်း ဖြစ်ပြီး မူးယစ်ဆေးဝါးနှင့်အတူပါရှိတဲ့ ငွေနှင့်ပစ္စည်းများကို ဥပဒေလုပ်ထုံးလုပ်နည်းများနှင့်အညီ သိမ်းဆည်းအရေးယူ ဆောင်ရွက်လျက်ရှိပါကြောင်းကို သက်ဆိုင်ရာ တိုင်းဒေသကြီးအစိုးရအဖွဲ့မှ ဖြေကြားလာခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မလွှဲတောင် ပူးပေါင်းစစ်ဆေးရေးဂိတ်သည် မူးယစ်ဆေးဝါးများ၊ တရားမဝင် လက်နက်၊ ခဲယမ်းများ၊ တရားမဝင် လိုင်စင်မဲ့မော်တော်ယာဉ်များ၊ အကောက်ခွန်မဲ့ ကုန်ပစ္စည်းဝင်/ထွက်မှုများ၊ ခိုးဝင်ဘင်္ဂါလီများ ဝင်ရောက်မှုမရှိစေရေးအတွက် ပူးပေါင်းအဖွဲ့များနှင့် စစ်ဆေးဆောင်ရွက်ခြင်းအားဖြင့် ပြည်သူတစ်ရပ်လုံး၏ ဘေးကင်းလုံခြုံမှုကို များစွာအထောက်အကူပြုရာ ရောက်သည့်အတွက် တနင်္သာရီတိုင်းဒေသကြီးအစိုးရအဖွဲ့အနေဖြင့် မလွှဲတောင်စစ်ဆေးရေးဂိတ်အား ဖျက်သိမ်းပေးရန် အစီအစဉ်မရှိပါကြောင်း ကာကွယ်ရေးဝန်ကြီးဌာန၊ မွန်ပြည်နယ်အစိုးရအဖွဲ့နှင့် တနင်္သာရီတိုင်းဒေသကြီးအစိုးရအဖွဲ့တို့၏ ပေါင်းစပ်ဖြေကြားချက်များနှင့် အတူ ရှင်းလင်းဖြေကြားအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေဖြင့် ရခိုင်ပြည်နယ် မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးမြင့်နိုင် မေးမြန်းထားတဲ့ ရခိုင်ပြည်နယ်၊ ကျောက်တော်မြို့နယ်၊ ကစ္ဆပနဒီမြစ် အရှေ့ဘက်ခြမ်းဖြစ်သည့် သာဒါဆိပ်ကျေးရွာနှင့် ရွှေလှိုင်ကျေးရွာ အကြားတွင်လည်းကောင်း၊ လျှာလာကျေးရွာနှင့် ဆင်အိုးချိုင်ကျေးရွာ အကြားတွင် လည်းကောင်း ရွာအနောက်ဘက်မှ လယ်ကွင်းများကို ဖြတ်ပြီး ကျေးရွာကုန်ထုတ်လမ်း တစ်လမ်းစီ ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအား ရခိုင်ပြည်နယ်အစိုးရအဖွဲ့ကိုယ်စား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျောက်တော်မြို့နယ်၊ ကစ္ဆပနဒီမြစ် အရှေ့ဘက် ခြမ်းဖြစ်သည့် သာဒါဆိပ်ကျေးရွာနှင့် ရွှေလှိုင်ကျေးရွာတို့အကြား ကုန်ထုတ်မြေသားလမ်း ဖောက်လုပ် ပေးခြင်းနှင့် ဗြုန်းကျောက်စရစ်ခင်းကြိတ်ခြင်း လုပ်ငန်းဆောင်ရွက်ရန် (၁)မိုင်အား ခန့်မှန်းကုန်ကျငွေ ကျပ်(၄၅)သန်း၊ ဗျာလာကျေးရွာနှင့် ဆင်အိုးချိုင်ကျေးရွာအကြား ကုန်ထုတ်မြေသားလမ်း ဖောက်လုပ် ခြင်းနှင့် ဗြုန်းကျောက်စရစ်ခင်းခြင်း လုပ်ငန်းဆောင်ရွက်ရန် (၂)မိုင်အား ခန့်မှန်းကုန်ကျငွေ ကျပ်သန်း (၉၀)၊ စုစုပေါင်းကျပ်(၁၃၅)သန်း ကုန်ကျမှာဖြစ်ပါတယ်။ အဆိုပါ ကုန်ထုတ်လမ်း(၂)လမ်းအား မြေသားလမ်း ဖောက်လုပ်ပေးမည်ဆိုပါက လယ်ဧက(၁၇၅၆)ဧကနှင့် လယ်သမား(၁၅၀)ကျော်ရဲ့ လယ်ယာစိုက်ပျိုးရေးလုပ်ငန်းများကို အကျိုးပြုမှာဖြစ်သော်လည်းပဲ ယခုနှစ်မှာတော့ ရန်ပုံငွေ အခြေအနေအရ လတ်တလောဆောင်ရွက်ပေးရန် အစီအစဉ်မရှိသေးပါကြောင်းနှင့် ဒီလုပ်ငန်းများကို ဆောင်ရွက်ပေးဖို့အတွက် ဘဏ္ဍာနှစ်အလိုက် ရခိုင်ပြည်နယ်အစိုးရအဖွဲ့နှင့်ညှိနှိုင်း၍ ရန်ပုံငွေများ တင်ပြတောင်းခံသွားပြီးတော့ ရန်ပုံငွေခွဲဝေရရှိမှုအပေါ်မူတည်၍ ဆောင်ရွက်ပေးသွားမှာဖြစ်ပါကြောင်း ရခိုင်ပြည်နယ်အစိုးရအဖွဲ့ရဲ့ ဖြေကြားချက်နဲ့အတူပေါင်းစပ်၍ ရှင်းလင်းဖြေကြားအပ်ပါတယ်။ ကျေးဇူး တင်ပါတယ်ခင်ဗျား။</speech>
<speech type='speaker'>လိုရင်းမေး။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>ဥက္ကဋ္ဌကြီးခင်ဗျား။ ကျွန်တော် မေးတဲ့မေးခွန်းမှာ သက်ဆိုင်ရာ အာဏာပိုင်အဖွဲ့အစည်းများလို့ ကျွန်တော် မေးထားပါတယ်။ ဥပဒေမှာ လည်း သက်ဆိုင်ရာ အဖွဲ့အစည်းများလို့ ဆိုထားပါတယ်။ လာဖြေတာကတော့ ဆောက်လုပ်ရေးဝန်ကြီး ဌာန တစ်ခုတည်းဖြစ်တယ်။ ဆောက်လုပ်ရေးဝန်ကြီးဌာနကတော့ လွှတ်တော်ကိုယ်စားလှယ်တွေနဲ့ ပူးပေါင်းဆောင်ရွက်မှုအရှိဆုံး ဌာနတစ်ခုဖြစ်ပါတယ်။ ကျေနပ်အားရမှုရှိပါတယ်။ လာဖြေတာလည်း သူတို့ပဲ လာဖြေတဲ့အတွက်ကြောင့် ကျွန်တော် မေးချင်တာကတော့ ဝန်ကြီးဌာနများ အားလုံးပေါ့။ အဲဒါကြောင့် ဒီလိုမျိုး အခု ဆောက်လုပ်ရေးဝန်ကြီးဌာန လာဖြေတဲ့ပုံစံမျိုး ဝန်ကြီးဌာနအားလုံးက ဖြေကြားပေးနိုင်ရန် စီစဉ်ဆောင်ရွက်ပေးနိုင်ခြင်း ရှိ/မရှိ မေးမြန်းအပ်ပါတယ်ခင်ဗျား။</speech>
<speech type='speaker'>အဲဒါကတော့ ခင်ဗျား သူသက်ဆိုင်တာ သူဖြေသွားတယ်။ စီစဉ်တာကတော့ သူက ဘယ်စီစဉ်လို့ရမလဲ။ ခုန ဆောက်လုပ်ရေးဝန်ကြီး သွားတာကရှင်းတယ်။ ခင်ဗျားပြောတာ။ သူဖြေသွားတာ သူတို့ ကျန်းမာရေးဝန်ကြီးဌာန၊ ပညာရေးဝန်ကြီးဌာန၊ နောက်တော့ သက်ဆိုင်ရာ ပြည်နယ်အစိုးရတွေနဲ့ ကိစ္စတွေကို သူတို့က ဆောက်လုပ်ရေးကိုခိုင်းတာ။ ဆောက်လုပ်ရေးကိုခိုင်းတဲ့ အခါမှာ ဆောက်လုပ်ရေးက ဆောင်ရွက်ပေးတယ်။ အဆောက်အအုံတွေ ဆောက်ခိုင်းတယ်။ ဆောက် ခိုင်းတဲ့အခါကျတော့ သူတို့အကုန်လုံး ကိုယ်စားလှယ်တွေ ခေါ်တယ်ဆိုပြီးတော့ သူတို့ ဖြေထားတာ ရှိတယ်။ အခု သူဖြေတာဆို ကျန်းမာရေးပါမယ်။ ပညာရေးပါမယ်။ သက်ဆိုင်ရာ ပြည်နယ်အစိုးရပါမယ်။ အဓိကလုပ်ငန်းတွေကလည်း သူတို့ပဲ များတာပဲ။ ဒါကြောင့်လည်း ကျွန်တော်တို့က ဆောက်လုပ်ရေးကို ဖြေခိုင်းလိုက်တယ်။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)။</speech>
<speech type='speaker'>မေးခွန်းအသစ်။ မေးခွန်းအသစ်တော့ ဘယ်ရမလဲ။ မေးခွန်းအသစ် ထပ်တင်လိုက်။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp></speech>
<speech type='speaker'>အဲ့ဒါဆို ခင်ဗျား သမ္မတကို သဝဏ်လွှာပေးလို့ရတယ်လေ။</speech>
ရပ်လိုက်တော့ ခင်ဗျားအခု ခင်ဗျားမေးသည်လုံးပြုတဲ့အခါ 
<speech type='speaker'>အခုရှိတာပြောမယ်။ လာဖြေတာက သူ့ဌာနနဲ့သူ ဆက်စပ်တဲ့ဌာနတွေ ပူးတွဲ ဖြေတာ။ သူက စီစဉ်ပေးလို့တော့ ဘယ်လိုလုပ်ရမလဲ။ အခု ခင်ဗျား စီစဉ်ပေးစေချင်ရင် နောက်ထပ် တင်လိုက်။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>----- </speech>
<speech type='speaker'>ဟာ ခင်ဗျား ကျွန်တော့်ကို မေးခွန်းမေးလို့ရမလား။ အခု ခင်ဗျား ဟိုဟာကို မေးထားတာ။ ဘယ့်နှယ့် ခင်ဗျားက ကျွန်တော်မေးတဲ့မေးခွန်းကို သက်ဆိုင်ရာက တတ်နိုင်သလောက် လုပ်ပေးထားတာပဲ။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>--- </speech>
<speech type='speaker'>ရှင်းရှင်းပြောလိုက် ဦးဇုန်လှယ်ထန်း။ ခင်ဗျား မေးချင်တာကို သီးခြား ဥက္ကဋ္ဌ ဆီ တင်လိုက်။ ခင်ဗျား အခု မေးခွန်းမေးတာ။ မေးခွန်းမေးတာ ကျွန်တော့်ဆီ လွှတ်တော်ဥက္ကဋ္ဌ ဖြေဖို့မရှိဘူး။ သူ့သက်ဆိုင်ရာကို တင်ပို့တာ။ ခင်ဗျား ဥက္ကဋ္ဌက ဖြေစေချင်တယ်ဆို မေးလိုက်။ ဥက္ကဋ္ဌ တိုက်ရိုက် တက်မေးလိုက်၊ ဒီလွှတ်တော်မှာ လာမပြောနဲ့။ ဘာသဘောမှ မပြောနဲ့။ ရှင်းရှင်းလေးပဲ။ ရပ်လိုက်တော့ ခင်ဗျား။ ဥက္ကဋ္ဌက မေးစေချင်တယ်ဆို စာတင်လိုက်။ ဥက္ကဋ္ဌ မေးပေးပါဆို စာတင်လိုက်။ လုပ်ထုံးလုပ်နည်းနဲ့အညီ။ အခု ခင်ဗျားမေးတဲ့ မေးခွန်းကို များသောအားဖြင့် ခင်ဗျားမေးလိုက်တာက တစ်ပြည်လုံးခြုံ တာ။ ရှင်းရှင်းပြောရရင်။ တစ်ပြည်လုံးခြုံ တဲ့အခါကျတော့ ခင်ဗျားနေရာက ချင်းပြည်နယ် ဖြစ်တဲ့အတွက်ကြောင့်မို့လို့ ချင်းပြည်နယ်နဲ့ပတ်သက်လို့ ကျွန်တော်တို့က တင်လိုက်တာ။ ရှင်းရှင်း ပြောတာ။ ချင်းပြည်နယ်တင်တဲ့အခါ ချင်းပြည်နယ်က ဘာလုပ်မလဲ။ ပညာရေးရှိမယ်။ ကျန်းမာရေး ရှိမယ်။ ဆောက်လုပ်ရေးရှိမယ်။ ဒါ (၃)ခုပဲ အများဆုံး။ ကျန်တာက ဝန်ကြီးဌာနတွေက သိပ်လုပ်ဆောင်တာ မရှိဘူး။ မရှိတဲ့အခါကျတော့ ဆောက်လုပ်ရေးဌာနကျတော့လည်း ခုနက ကျန်းမာရေးက သူ အဆောက်အအုံတွေ ဘာတွေလိုတယ်ဆို ဆောက်လုပ်ရေးဌာနကိုပဲ အပ်ရတာ။ ပညာရေးကလည်း ဒီအတိုင်းပဲ။ နောက်ပြီးတော့ ချင်းပြည်နယ်အစိုးရ။ အစိုးရကလည်း သူလုပ်မယ်ဆိုရင် ဒါဆောက်လုပ်ရေးပဲ အပ်ရတာ။ အဲဒါနဲ့ပတ်သက်လို့ ဆောက်လုပ်ရေးက အကုန်လုံးလုပ်ပေးသွားပြီ။ ချင်းပြည်နယ်နဲ့ ပတ်သက်လို့။ ခုန ခင်ဗျားပြောသလို ဥက္ကဋ္ဌ ဖြေပေးပါဆိုတာကတော့ ခင်ဗျား ဒါ ဥပဒေနဲ့ မညီဘူး။ ဒီထက်ဟိုဟာဖြစ်ရင် ခင်ဗျား။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)။</speech>
<speech type='speaker'>အေးလေ။ အဲဒါကြောင့် ကျုပ်ပြောတာ ရှင်းရှင်းလေးပဲ။ လုပ်ထုံးလုပ်နည်း နဲ့တင်လိုက်။ ဒီမှာလာမေးလို့ ဘယ်လိုလုပ်ရမလဲခင်ဗျား။</speech>
<speech type='speaker'>မေးခွန်းလာရောက် ဖြေကြားပေးတဲ့ ဆောက်လုပ်ရေးဝန်ကြီးဌာန၊ ဒုတိယ ဝန်ကြီး မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
</section>
<section value = 'Bill'>	
<bill>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော်က အတည်ပြုပြီးပေးပို့ထားသော မြန်မာနိုင်ငံ စာရင်းကောင်စီ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေးတင်ပြခြင်း</title>
<speech type='speaker'>အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မြန်မာနိုင်ငံ စာရင်းကောင်စီဥပဒေကို ပြင်ဆင်သည့် ဥပဒေကြမ်းအား ဒုတိယအကြိမ် အမျိုးသား လွှတ်တော် အဋ္ဌမပုံမှန် အစည်းအဝေး ၁၄ ရက်မြောက်နေ့ ၁၃-၆-၂၀၁၈ ရက်နေ့တွင် ပြည်ထောင်စု စာရင်းစစ်ချုပ်ရုံး၊ ပြည်ထောင်စုစာရင်းစစ်ချုပ်က အဆိုတင်သွင်းပြီး ဒုတိယအကြိမ် အမျိုးသား လွှတ်တော် နဝမပုံမှန်အစည်းအဝေး ဒုတိယနေ့ ၂၄-၇-၂၀၁၈ ရက်နေ့တွင် ပြင်ဆင်ချက်ဖြင့် အတည်ပြုပြီး ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံ စာရင်းကောင်စီ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်နှင့် ပြန်လည်ပေးပို့လာ ပါတယ်။ ပြည်သူ့လွှတ်တော်က ပေးပို့လာသော ပြင်ဆင်ချက်ကို အမျိုးသားလွှတ်တော် ကိုယ်စားလှယ် များထံ ကြို တင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ ထားသော မြန်မာနိုင်ငံစာရင်းကောင်စီ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ် ဖော်ပြလက်မှတ်ရေးထိုးပြီး ၁၀ - ၁၂ -၂၀၁၈ (တနင်္လာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
<speech type='speaker'>အမျိုးသားလွှတ်တော်ကိုယ်စားလှယ်များ ခင်ဗျား။ အစည်းအဝေးကို (၃၀)မိနစ်ခန့် ခေတ္တရပ်နားပါမယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၀၅၂ နာရီ ခေတ္တရပ်နားပြီး ၁၁၂၆ နာရီ ပြန်လည်ကျင်းပပါသည်။</speech>
</bill>
<bill>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်ခင်ဗျား။</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနှင့် စပ်လျဉ်း၍ လွှတ်တော် ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာသည့် လုပ်ငန်းခွင် ဘေးအန္တရာယ် ကင်းရှင်းရေးနှင့် ကျန်းမာရေးဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော် ကိုယ်စားလှယ်(၅)ဦး အမည်စာရင်း တင်သွင်းထားပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း(ခ) ဦးမောင်စိုး ဆွေးနွေးနိုင်ပါပြီ။</speech>
<speech><mp id='1262'>ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>လေးစား အပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ အားလုံးမင်္ဂလာပါ။ ကျွန်တော် အခုဆွေးနွေးမှာကတော့ ပြည်သူ့လွှတ်တော်က အတည်ပြုချက်နဲ့ ပေးပို့ လာတဲ့ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေးဥပဒေကြမ်းကို ကျွန်တော် ပြင်ဆင်ချက် (၂၀) နဲ့ အသစ်ဖြည့်စွက်ချက် (၅)ခု၊ (၂၅)ခု ဆွေးနွေးသွားမှာ ဖြစ်ပါတယ်။ ကျွန်တော့်ကို Power Point သုံးစွဲခွင့်ပြုပါရန် တောင်းခံအပ်ပါတယ်။ ကျွန်တော် ပထမဆုံး အခန်း ၁၊ ခေါင်းစဉ် ဖြစ်ပါတယ်။ အမည်၊ စတင်အာဏာတည်ခြင်း ဆိုတဲ့ဟာကို ကျွန်တော် စတင် ဆိုတဲ့ဟာကို ပယ်ဖျက်ပြီး အာဏာတည်ခြင်းလို့ပဲ အဓိပ္ပာယ်ဖော်ပြခြင်းဖြစ်ပါတယ်။ ဒါ ပုဒ်မ ၁ (ခ) ဖြစ်ပါတယ်။ ပုဒ်မ ၁(ခ)ကလည်း နိုင်ငံတော်သမ္မတက ကြော်ငြာစာထုတ်ပြန်၍ ဆိုတဲ့နေရာမှာ ကြော်ငြာစာဖြင့်လို့ပဲ ပြင်ဆင်တာဖြစ်ပါတယ်။ ကြော်ငြာတို့၊ ကြေညာတို့ဆိုတာ ကြော်ငြာစာဖြင့်လို့ သတ်မှတ်တာ ဖြစ်ပါတယ်။ နောက် ပုဒ်မ ၂ က ကျွန်တော် အစားထိုးတာ ဖြစ်ပါတယ်။ အသစ် ဖြည့်စွက်ချက် ဖြစ်ပါတယ်။ အဓိပ္ပာယ်ဖွင့်ဆိုချက် ဖြစ်ပါတယ်။ အစိုးရအဖွဲ့ဆိုတဲ့ အဓိပ္ပာယ်ဖွင့်ဆိုချက်ကို ကျွန်တော် ဒီမှာ ဖြည့်စွက်ထားတာ ဖြစ်ပါတယ်။ ဒီအဓိပ္ပာယ်ဖွင့်ဆိုချက်တိုင်း ပုဒ်မ ၄(ထ) ပုဒ်မ ၅၊ ပုဒ်မ ၆၊ ပုဒ်မ ၇(ထ)၊ ပုဒ်မ ၆၇၊ ပုဒ်မ ၆၉ ၊ ပုဒ်မ ၇၃ မှာပါရှိတဲ့ ပြည်ထောင်စုအစိုးရအဖွဲ့ ဆိုတဲ့စကားရပ်ကို အစိုးရအဖွဲ့ဟု ပြင်ဆင်သွားရန်လည်း ဖြစ်ပါတယ်။ အလုပ်ရှင်ဆိုတဲ့ အဓိပ္ပာယ်ဖွင့်ဆိုချက်ကို အောက်က စာလုံးအနီနဲ့ ကျွန်တော် ဖြည့်စွက်ထားတာ ဖြစ်ပါတယ်။ ကြီးကြပ်အုပ်ချုပ်သည့်အကြီးအကဲနဲ့ ဒါရိုက်တာဘုတ်အဖွဲ့လည်း ပါဝင်သည်ဆိုတာ ဖြည့်စွက်ထားတာဖြစ်ပါတယ်။ လုပ်ငန်းခွင် ထိခိုက်မှုဆိုတဲ့ အဓိပ္ပာယ်ဖွင့်ဆိုချက်မှာ ကျွန်တော် အနီရောင်နဲ့ ဖြည့်စွက်ထားတဲ့ လုပ်ငန်းခွင်ဆိုင်ရာ ရောဂါရမှု သို့မဟုတ် အဆိပ်သင့်မှု သို့မဟုတ် အလုပ်လုပ်ကိုင်သည့် စွမ်းအားဆုံးရှုံးမှုဆိုတဲ့ သို့မဟုတ် သေဆုံးမှုဆိုတဲ့ဟာကို ဖြည့်စွက်ထားခြင်း ဖြစ်ပါတယ်။ အောက်က ပုဒ်မ ၂(င)ကတော့ ကျွန်တော် ကောင်စီ ဆိုတဲ့ဟာကို ပြင်ဆင်ထားခြင်းဖြစ်ပါတယ်။ ပုဒ်မ၂(ဃ)နဲ့ ကျွန်တော်တို့ ပုဒ်မ၂ (ရ)ကတော့ အား ဆိုတဲ့ လက်ခံပြဝိဘတ်ကို သုံးထားတာကို ကျွန်တော်က ကို ဆိုတဲ့ ဝိဘတ်ကို သုံးထားခြင်းဖြစ်ပါတယ်။ ပုဒ်မ ၂၆(ဇ)လည်း ထိုနည်းလည်းကောင်း ပါပဲ ကို လို့ သုံးထားခြင်းဖြစ်ပါတယ်။ အောက်က ပုဒ်မ ၂၆(ဏ) မီးဘေးလုံခြုံရေးစီမံချက်ရေးဆွဲရာမှာ မီးလောင်လျှင် လွတ်မြောက်ရန် နည်းလမ်းများအား အလုပ်သမားများအားလုံးကို ဆက်တိုက်လေ့ကျင့် ခြင်းလို့ ကျွန်တော် ဖြည့်စွက်ထားခြင်းဖြစ်ပါတယ်။ ဒါက ပုဒ်မ ၂၉ ရဲ့နောက်မှာ အသစ်ဖြည့်စွက် လိုခြင်းဖြစ်ပါတယ်။ ဒီဥပဒေမှာ လုပ်ငန်းခွင် ထိခိုက်မှုကြောင့် မသန်စွမ်းဖြစ်သွားတဲ့ အလုပ်သမားတွေ အတွက် ကရုဏာကြေးပေးတဲ့ပုဒ်မကို ဖြည့်စွက်ထားခြင်းဖြစ်ပါတယ်။ ပုဒ်မ၂၉ (ဃ)က လုပ်ငန်းခွင် မတော်တဆထိခိုက်ဒဏ်ရာရမှုကြောင့် ထာဝစဉ်ဆုံးရှုံးသွားသော ကိုယ်အင်္ဂါမသန်စွမ်းဖြစ်သွားသည့် အလုပ်သမားကို ဝန်ကြီးဌာနက သတ်မှတ်ထားတဲ့ အောက်ပါဇယားတွင် ဖော်ပြထားသော အလုပ် လုပ်ကိုင်နိုင်သည့် စွမ်းအားဆုံးရှုံးမှု ရာခိုင်နှုန်းအလိုက် အချိုးကျဂရုဏာကြေး ခံစားခွင့်ပေးရမည်။ (၁) ညာလက်တံတောင်ဆစ်အထိ သို့မဟုတ် တံတောင်ဆစ်အထက် ဆုံးရှုံးလျှင် (၇၀) ရာခိုင်နှုန်း၊ ဘယ်လက်တံတောင်ဆစ်အထိ သို့မဟုတ် တံတောင်ဆစ်အထက် ဆုံးရှုံးလျှင် (၆၀) ရာခိုင်နှုန်း၊ ညာလက်တံတောင်ဆစ်အောက် ဆုံးရှုံးရင် (၆၀)ရာခိုင်နှုန်း၊ ခြေထောက် ဒူးတစ်ဖက် ဒူးဆစ်အထိ သို့မဟုတ် ဒူးဆစ်အထက် ဆုံးရှုံးရင် (၆၀)ရာခိုင်နှုန်း၊ ဘယ်လက်တံတောင်ဆစ်အောက် ဆုံးရှုံးရင် (၅၀)ရာခိုင်နှုန်း၊ ခြေထောက်တစ်ဖက် ဒူးဆစ်အောက် ဆုံးရှုံးရင် (၅၀)ရာခိုင်နှုန်း၊ အမြဲတမ်း လုံးဝနားမကြားရင် (၅၀)ရာခိုင်နှုန်း၊ မျက်စိတစ်ဖက် ပျက်စီးသွားရင် သို့မဟုတ် ကွယ်လွန်သွားရင် (၃၀)ရာခိုင်နှုန်း၊ လက်မတစ်ချောင်းဆုံးရှုံးရင် (၂၅)ရာခိုင်နှုန်း၊ ခြေထောက်တစ်ဖက် ခြေချောင်းလေး တွေဆုံးရှုံးရင် (၂၀)ရာခိုင်နှုန်း၊ လက်ညှိုးတစ်ချောင်း ဆုံးရှုံးရင် (၁၅)ရာခိုင်နှုန်း၊ ခြေမတစ်ချောင်း ဆုံးရှုံးရင် (၁၀)ရာခိုင်နှုန်း၊ လက်ညှိုး၊ လက်မမှအပ အခြားလက်ချောင်းဆုံးရှုံးရင် (၅)ရာခိုင်နှုန်းဆိုပြီး ကျွန်တော် Graph ကို ထည့်သွင်းထားခြင်းဖြစ်ပါတယ်။ ဒီပြဋ္ဌာန်းချက် အသစ်ကလည်း ကျွန်တော် ဘာလို့ဖြည့်စွက်ရသလဲဆိုရင် ၁၉၂၃ ခုနှစ်က Egoš:003:09 The workmen's Compensation Act. opulos Section 4 Sub section Al os ၂၁၆၀ ကျပ်နဲ့ ၇၂၀၀ ကျပ် ဒီ Sub-Section 4 နဲ့ Sub-Section A2 မှာ ပါတဲ့ဟာ two hundred kyats နဲ့ Section 4 A Sub-Section B1 မှာပါတဲ့ ၃၀၂၄ ကျပ်နဲ့ ၁၀၀၈၀ ကျပ် ဒီဟာတွေကို ကျွန်တော်တို့ ဒီစကားရပ်တွေကို နိုင်ငံတော်အေးချမ်းသာယာရေးကောင်စီလက်ထက်တုန်းက ၄/၂၀၀၅ miscosso slo: Amendment Q8003:ongulosofu The amount of Compensation Prescribed by notification made by the Ministry of labour with approval of the government. ဆိုပြီးပြင်ဆင်ထားတဲ့နေရာမှာ အခုဝန်ကြီးဌာနက သတ်မှတ်ထားတာက လုပ်ငန်းခွင် ကြောင့် ထိခိုက်ဒဏ်ရာရတဲ့ သေဆုံးသွားပြီဆိုရင် ကျပ်(၄)သိန်းခွဲ သတ်မှတ်ပေးရတယ်။ ဒုက္ခိတ ဖြစ်သွားပြီဆိုရင် ကျပ်(၂)သိန်းကနေ ကျပ်(၆)သိန်းအထိ သတ်မှတ်ပေးရတယ်။ ဒီလျော်ကြေးဟာ အလွန်နည်းသည့်အတွက် ခေတ်ကာလနဲ့လည်း မကိုက်ညီတဲ့အတွက် ကြောင့် ပုဒ်မ ၂၉ ကို ကျွန်တော် ဖြည့်စွက်ထားခြင်းဖြစ်ပါတယ်။ လုပ်ငန်းခွင် မတော်တဆ ထိခိုက် ဒဏ်ရာရရှိတဲ့ အလုပ်လုပ်ကိုင်နိုင်သည့်စွမ်းအား ဆုံးရှုံးမှုသည် ရာနှုန်းပြည့်ဖြစ်လျှင် သို့မဟုတ် သေဆုံးလျှင် ထိုအလုပ်သမား၏ နောက်ဆုံး (၄)လအတွင်း ပျမ်းမျှလုပ်ခ တစ်လစာနှုန်း၏(၃၆)ဆကို ခံစားခွင့်ပေးရမယ်လို့ဆိုတာမျိုး အလုပ်ရှင်က တစ်နေ့ကျပ်(၄၀၀၀)ရတဲ့ အလုပ်သမားတစ်ယောက်ကို ကျွန်တော်တို့ (၃၆)ဆဆိုရင် ကျပ်(၄၃)သိန်းပေးရမှာဖြစ်တယ်။ ဒါကို ကျွန်တော်တို့ လူတစ်ယောက် သေဆုံးသွားရင် အလုပ်သမားတစ်ယောက် သေဆုံးသွားရင် ဒီလောက်တော့ ရသင့်တယ်ဆိုတဲ့အတွက် ကျွန်တော်တို့ ပုဒ်မ ၂၉ ကို ဖြည့်ထားခြင်းဖြစ်ပါတယ်။ အောက်ကတော့ ပုဒ်မ ၃၃ ကတော့ လုပ်ငန်းခွင်နဲ့ ပတ်ဝန်းကျင်ဆိုတဲ့ဟာ ကျွန်တော် ဖြည့်စွက်ထားခြင်းဖြစ်ပါတယ်။ ဒါ ပုဒ်မ ၃၄(ဂ)ကို ကျွန်တော် အသစ် ဖြည့်စွက်ထားခြင်းဖြစ်ပါတယ်။ ပုဒ်မ ၃၄ ခြေဆင်းမှာ အလုပ်ရှင်သည် အောက်ပါ ကိစ္စများကို ဆောင်ရွက်ရန် တာဝန်ရှိတယ်။ ကျွန်တော် ဖြည့်စွက်ထားတာက အသိအမှတ်ပြု ဆရာဝန်၏ ထောက်ခံချက်အရ အလုပ်လုပ် နေသူ သို့မဟုတ် အလုပ်လုပ်ခဲ့ဖူးသူ အလုပ်သမားတစ်ဦးသည် သတ်မှတ်ထားတဲ့ ရောဂါတစ်မျိုးမျိုး စွဲကပ်လျှင်ဖြစ်စေ၊ သုံးစွဲသည့်ပစ္စည်း သို့မဟုတ် လုပ်ငန်းစဉ်ကြောင့် အဆိပ်သင့်လျှင်ဖြစ်စေ၊ ယင်း အလုပ်၏ ငွေကြေးခံစားခွင့်နဲ့ ဆေးကုသခွင့် ဆိုတဲ့ဟာကို ကျွန်တော် ဖြည့်စွက်ထားတာဖြစ်ပါတယ်။ လုပ်ငန်းခွင်မှာ အဆိပ်သင့်မှုတွေဖြစ်ရင် အလုပ်သမားသည် ဆေးကုသခွင့်ကို အလုပ်ရှင်က ကုသပေး ရမယ်ဆိုတဲ့ ပြဋ္ဌာန်းချက်ကို ကျွန်တော် ပြင်ဆင်ထားခြင်းဖြစ်ပါတယ်။ အောက်က ပုဒ်မ ၄၉ ကတော့ ကျွန်တော် ရေးထုံး ပြင်ဆင်ထားခြင်းဖြစ်ပါတယ်။ အလုပ်ရှင်မည်သူမျှ ဆိုတဲ့နေရာမှာ မည်သည့် အလုပ်ရှင်မျှလို့ ပြင်ဆင်ထားခြင်းဖြစ်ပါတယ်။ ဒါက ကျွန်တော် ပြစ်မှုပြစ်ဒဏ်ထဲမှာ ကျွန်တော် ပုဒ်မ ဖြည့်စွက်ထားခြင်းဖြစ်ပါတယ်။ ဒါကလည်း ကျွန်တော် ပြစ်မှုပြစ်ဒဏ် ပုဒ်မ ၅၈ မှာ ကျွန်တော် ပုဒ်မ ၃၆ ကို ဖြည့်စွက်ထားခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ ဦးမောင်မောင်အုန်း ဆွေးနွေးနိုင်ပါပြီ။</speech>
<speech><mp id='1341'>ဦးမောင်မောင်အုန်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၅)</mp>မင်္ဂလာပါ။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ကျွန်တော် ဒီဥပဒေနဲ့ ပတ်သက်ပြီး ဆွေးနွေးလိုတဲ့ ဥပဒေများကို Power Point သုံးခွင့်ပေးပါ။ ကျွန်တော်တို့ အသစ်ဖြည့်စွက်လိုတဲ့ အခန်းနဲ့ နောက် ကျွန်တော်ဆွေးနွေးမယ့် အခန်း၊ အပိုဒ်လေးတွေ ကို အကျဉ်းချုပ်ဇယားလေးနဲ့ ပြထားပါတယ်။ ကျွန်တော်တို့ (၁)အနေနဲ့ ကျွန်တော်တို့ ခေါင်းစဉ်ကို ကျွန်တော် ပြင်ဆင်ထားခြင်းဖြစ်ပါတယ်။ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေး ဥပဒေဆိုတာကို ဆိုင်ရာဆိုပြီး ကျွန်တော် ထည့်ထားပါတယ်။ စကားအသုံးအနှုန်း ပြေပြစ်စေရန်နဲ့ ယေဘုယျဆန်တာကို ကျွန်တော် ဆိုင်ရာထည့်လို့ရှိရင် လုပ်ငန်းခွင်မတိုင်မီ၊ လုပ်ငန်းခွင်အတွင်းနှင့် လုပ်ငန်းခွင်ပြီးတဲ့အခါမှာ ထိခိုက်နစ်နာသလို ဖော်ပြတယ်လို့ ကျွန်တော်ယူဆပါတယ်။ အပိုဒ်စဉ် ၂ ကတော့ အခန်း (၁)၊ ပုဒ်မ ၁(က)မှာ လုပ်ငန်းခွင် ဘေးအန္တရာယ်ကင်းရှင်းရေး ကျန်းမာရေး ဆိုတာကိုလည်း အဲဒီအတိုင်းပဲ ဆိုင်ရာ ထည့်ထားပါတယ်။ အခန်း၁၊ အပိုဒ် ၂(ဂ)၊ အပိုဒ် ၂ မှာတော့ မော်တော်ယာဉ်၊ ရထား၊ ရေယာဉ် ဆိုတဲ့အထဲမှာ ပြည်တွင်းသွား ရေယာဉ် လို့ပဲ ထည့်ထား ပါတယ်။ ကျွန်တော်တို့က ဒီအထဲမှာ ကျွန်တော် စဉ်းစားရမှာက နိုင်ငံတကာသွားတဲ့ ရေကြောင်း၊ လေကြောင်းနဲ့ မသက်ဆိုင်ကြောင်းကို ဖော်ပြလိုတဲ့အတွက် ဖြစ်ပါတယ်။ အမှတ်စဉ် ၄ အခန်း(၁)၊ အပိုဒ် ၂(ဃ)မှာတော့ ကျွန်တော်တို့ လုပ်ငန်းခွင် မတော်တဆထိခိုက်မှုဆိုသည်မှာ ဆိုတာကို တိုက်ရိုက် ဖြစ်စေ၊ တစ်ဆင့်ခံဖြစ်စေလို့ ကျွန်တော် ထည့်ထားပါတယ်။ လုပ်ငန်းခွင်သုံး ပစ္စည်းတွေကို တချို့နေရာတွေမှာသုံးမှ ဒီနစ်နာကြေးကိုပေးတယ်ဆိုတဲ့ အထဲမှာ မသုံးဘဲနဲ့လည်း တစ်ဆင့်ခံဖြစ်တဲ့ တစ်ဆင့်ခံထိခိုက်သွားတဲ့ အနီးအနားမှာရှိတဲ့ လုပ်ငန်းခွင် မှာရှိတဲ့ လူတွေကိုနစ်နာတာကို ကာကွယ်ဖို့အတွက်ဖြစ်ပါတယ်။ နောက်အမှတ်စဉ် ၅ အခန်း(၁)၊ အပိုဒ် ၂(ဗ)က ကျွန်တော်တို့ သင်တန်းပေးသူဆိုသည်မှာ နိုင်ငံတကာစံနှုန်းနဲ့အညီလို့ ကျွန်တော် ထည့်ထား olosuši 37 International Organization for Standardization os cozooo:closofn ISO 45001 Sos Occupational Health and Safety sponsor 228:8: malecoss cogooo:58: ဖြစ်ပါတယ်။ နောက် ထပ်မံဖြည့်စွက်လိုတာက အမှတ်စဉ် ၆ အခန်း(၁)၊ အပိုဒ်(၂)မှာ ဘေးအန္တရာယ် လုံခြုံရေးကိရိယာ Safety Equipment နဲ့ ပတ်သက်ပါတယ်။ ထိခိုက်ဒဏ်ရာရခြင်း၊ နာကျင်စေခြင်း၊ အသက်အန္တရာယ်ဖြစ်စေခြင်းမှာ ကာကွယ်မှုပေးနိုင်သော အမျိုးမျိုးသောလုပ်ငန်းသဘာဝနှင့် ဝတ်ဆင် ရတဲ့ပစ္စည်းများဖြစ်တယ် ဆိုပြီးတော့ ကျွန်တော်တို့ Safety Equipment ကို အဓိပ္ပာယ် ဖော်ထားခြင်း ဖြစ်ပါတယ်။ ဒါ ရည်ညွှန်းတာ အခန်း (၈)၊ အပိုဒ် ၂၈(ဂ)မှာလည်း ပါနေလို့ ဖြစ်ပါတယ်။ အမှတ်စဉ် ရ မှာ အခန်း (၁)၊ အပိုဒ် ၂(ဃ)အနေနဲ့ ကျွန်တော် တစ်ကိုယ်ရည်သုံး လုံခြုံ ရေးကိရိယာဆိုတာကို ညွှန်းထားပါတယ်။ PPE လို့ခေါ်ပါတယ်။ Persond Protective Equipment လို့ ပြောခြင်း ဖြစ်ပါတယ်။ အမှတ်စဉ် ၈၊ အခန်း(၁)၊ အပိုဒ်၂ ကတော့ စစ်ဆေးရေးအရာရှိဆိုသည်မှာ ဆိုတာကို ကျွန်တော် ဖြည့်ပါတယ်။ အဲဒီထဲမှာတော့ လုပ်ငန်းခွင် ဘေးအန္တရာယ် ကင်းရှင်းရေးနဲ့ ကျန်းမာရေး ဆိုင်ရာအတွက် သတ်မှတ်သည့် အရည်အချင်းပြည့်ဝတဲ့ပုဂ္ဂိုလ်လို့ ကျွန်တော် ပြောချင်ပါတယ်။ နောက် miscossos. Human Resource ñ Dodgoalos saqpsszaje:gos y los Quality Management System, Quality Control, Quality Assurance Boono $:cuso v leso သာလျှင် ဒါကျွန်တော်တို့ စစ်ဆေးသင့်တယ်လို့ ကျွန်တော်တို့ တင်ပြခြင်းဖြစ်ပါတယ်။ အမှတ်စဉ် ၉ အနေနဲ့ လုပ်ငန်းခွင်ဘေးအန္တရာယ်ကင်းရှင်းရေးနဲ့ အခန်း(၁)၊ အပိုဒ် ၂(တ)မှာ လုပ်ငန်းခွင်ဘေးအန္တရာယ် ကင်းရှင်းရေးနဲ့ ကျန်းမာရေးတာဝန်ခံအရာရှိဆိုတာကို သတ်မှတ်သော အရည်အချင်းနဲ့ ပြည့်စုံသော အရာရှိကို ကျွန်တော် ဆိုလိုပါတယ်။ Safety Officer ဆိုတာ HSE Officer Skillful Certificate ရရှိပြီးတဲ့ ပုဂ္ဂိုလ်တွေ ဖြစ်သင့်ပါတယ်လို့ ပြင်ထားခြင်းဖြစ်ပါတယ်။ ဒီအပိုဒ်မှာလည်း ကျွန်တော် ဖြုတ်ထားပါတယ်။ တချို့တွေက စကားလုံးတွေ ထပ်ကာထပ်ကာ သုံးပြီး တော့ ပွယောင်းနေလို့ ဖြစ်ပါတယ်။ အမှတ်စဉ် ၁၀၊ အခန်း(၄)၊ အပိုဒ် ၆(က)၊ အပိုဒ်ငယ် ၆ မှာတော့ ဦးဆောင်ညွှန်ကြားရေးမှူးကို မြန်မာ့ဆိပ်ကမ်းအာဏာပိုင်အထက်လို့ ထည့်ထားပါတယ်။ ကျွန်တော် ကတော့ ရေကြောင်းပို့ဆောင်ရေးညွှန်ကြားမှုဦးစီးဌာန၊ ဦးဆောင်ညွှန်ကြားရေးမှူးလို့ ထည့်ပါတယ်။ အမှတ်စဉ် ၁၀၊ အခန်း (၄)၊ အပိုဒ် ရ မှာ အမျိုးသားကောင်စီ လုပ်ငန်းတာဝန်ဆိုတဲ့အထဲမှာ နိုင်ငံတကာ စံချိန်စံညွှန်းများနဲ့အညီလို့ ကျွန်တော် ပြောပါတယ်။ စောစောက ဖော်ပြတဲ့အတိုင်း ISO- 45001 မှာ Occupational Health and Safety (86şcoolu အမှတ်စဉ် ၁၂၊ အခန်း(၄)၊ အပိုဒ် ၇(ခ)ကတော့ လုပ်ငန်းခွင်အခြေအနေ တိုးတက်မှု ကောင်းမွန်ရေးဆိုတဲ့ အပိုဒ်ကို ကျွန်တော် ဖျက်ထားပါတယ်။ လုပ်ငန်းခွင်အခြေအနေ တိုးတက် ကောင်းမွန်ရေးဆိုတာ အလုပ်ရှင်နဲ့ပဲ ပတ်သက်နေလို့ပါ။ ဒီဘေးအန္တရာယ် ကင်းရှင်းရေးနဲ့ မပတ်သက် ဘူးလို့ ကျွန်တော် ယူဆပါတယ်။ အမှတ်စဉ် ၁၃၊ အခန်း(၄)၊ အပိုဒ် ရ မှာတော့ ကျွန်တော် ဖြည့်စွက် ထားပါတယ်။ (ဋ)မှာ ဘေးအန္တရာယ်လုံခြုံရေးအတွက် သက်ဆိုင်ရာ လုပ်ငန်းသုံး တစ်ကိုယ်ရည်သုံး လုံခြုံရေးကိရိယာများရဲ့ အရည်အသွေး၊ စံချိန်စံညွှန်းများ ပုံမှန်စစ်ဆေးကာ လက်မှတ်ထုတ်ပေးရမယ် လို့ဆိုပါတယ်။ ကျွန်တော်တို့ သုံးတဲ့ကိရိယာတွေဟာ ဒီမှာသုံးတဲ့ ဘက်ထရီတို့ မီးသတ်ဘူးမှာဆိုလည်း မီးသတ်ဆေးတွေဟာ နှစ်အလိုက် စစ်ဆေးပြီးတော့ Certificate ထုတ်ထားပြီး စစ်ဆေးပြီးမှ လဲလှယ် ရတဲ့အတွက် ဒီဥပဒေကို ကျွန်တော် ထည့်ထားခြင်းဖြစ်ပါတယ်။ အမှတ်(၁၄)အနေနဲ့ အခန်း(၈)၊ ပုဒ်မ ၂၈ မှာ အလုပ်သမားလုပ်ငန်းခွင် မတော်တဆထိခိုက်မှုဆိုတာမှာ စံချိန်စံညွှန်းနှင့် အရည်အသွေး ပြည့်မီသောလို့ ကျွန်တော် ထည့်ထားပါတယ်။ PPE ပစ္စည်းတွေက စံချိန်စံညွှန်းနဲ့ အရည်အသွေး မီမှသာလျှင် တစ်ကိုယ်ရည်ကာကွယ်မှုဟာ အဓိပ္ပာယ်ရှိပါတယ်။ နို့မို့အဓိပ္ပာယ် မရှိပါဘူး။ အမှတ်စဉ် (၁၅)၊ အခန်း(၈)၊ ပုဒ်မ ၃၂ မှာတော့ အသစ်ဖြည့်စွက်ထားပါတယ်။ အလုပ်သမားများဟာ သက်ဆိုင်ရာ လုပ်ငန်းများအတွက် ဘေးအန္တရာယ်ကင်းရှင်းရေး၊ ကျန်းမာရေး အသိပညာပေးခြင်းလိုတယ်လို့ ပြောပါတယ်။ အလုပ်သမားများဘက်မှ တာဝန်ကိုထည့်ထားခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး ဆွေးနွေးနိုင်ပါပြီ။</speech>
<speech><mp id='1324'>ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၈)က အမျိုးသားလွှတ်တော်ကိုယ်စားလှယ် ဦးကျော်ထွေး ဖြစ်ပါတယ်။ ကျွန်တော် အခု ဆွေးနွေးမှာက လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေး ဥပဒေကြမ်း ကို ပြည်သူ့လွှတ်တော်ရဲ့ အတည်ပြုချက်အပေါ် ဆွေးနွေးမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီဥပဒေကြမ်း ပုဒ်မ ၂ (က)ရဲ့ လုပ်ငန်းခွင် ထိခိုက်မှုဆိုသည်မှာ ဆိုတဲ့ နေရာမှာ လုပ်ငန်းကြောင့်ဖြစ်စေ၊ လုပ်ငန်းဆောင်ရွက်နေစဉ်ပေါ်ပေါက်လာသည့် ကိုယ်ခန္ဓာထိခိုက် ဒဏ်ရာရရှိစေမှု သို့မဟုတ် စိတ်ပိုင်းဆိုင်ရာ ထိခိုက်ဒဏ်ရာရရှိစေမှု သို့မဟုတ် သေဆုံးမှုကို ဆိုသည်လို့ ဖြည့်စွက်ချင်ပါတယ်။ ဘာကြောင့်လဲဆိုတော့ လုပ်ငန်းခွင်တွေမှာ ချက်ချင်းထိခိုက်ဒဏ်ရာရ သေဆုံး တာမျိုးတွေဖြစ်နိုင်သလို တဖြည်းဖြည်း ရောဂါစွဲကပ်တာမျိုးလည်း ဖြစ်နိုင်ပါတယ်။ အဲဒီလို ကိုယ်ခန္ဓာ ထိခိုက်တာမျိုးရှိသလို လုပ်ငန်းခွင်ထဲမှာ လုံခြုံစိတ်ချမှုမရှိခြင်း၊ ခြိမ်းခြောက်ခံရ၍ ကြောက်ရွံ့ ထိတ်လန့် နေခြင်း၊ ဆဲဆိုခံခြင်း၊ သိမ်ငယ်စေခြင်း၊ အရှက်ရစေခြင်း၊ စိတ်ဓာတ်ကျစေခြင်း၊ အထီးကျန်စေခြင်း၊ ခွဲခြားဆက်ဆံခံရခြင်းတို့ကြောင့် စိတ်မသက်မသာဖြစ်ရခြင်းတို့ကလည်း ရုပ်ပိုင်းဆိုင်ရာ ထိခိုက်တာ မျိုးထက် မလျော့နည်းတဲ့ဝေဒနာတွေ ဖြစ်စေနိုင်ပါတယ်။ ပုဒ်မ ၂(စ)မှာ လုပ်ငန်းခွင်ဆိုင်ရာ ရောဂါဆိုတဲ့ အဓိပ္ပာယ်ဖွင့်ဆိုချက်မှာလည်း လုပ်ငန်း ဆောင်ရွက်နေစဉ်အတွင်း အန္တရာယ်ရှိသည့် အခြေအနေများနဲ့ ထိတွေ့ခြင်းရဲ့ နောက်မှာ ရှူရှိုက်ခြင်းကြောင့်လို့ ထပ်ဖြည့်ချင်ပါတယ်။ ဒါကလည်း ရုပ်ဝတ္ထု စက်ပစ္စည်းတွေကြောင့်သာ မဟုတ်ဘဲ အသုံးပြုတဲ့ ပစ္စည်းများကြောင့် ထွက်ပေါ်လာတဲ့ အနံ့အသက်၊ အငွေ့များကြောင့်လည်း ဖြစ်နိုင်တာမို့ပါ။ ပုဒ်မ ၂(ဆ)မှာလည်း လုပ်ငန်းခွင်အဆိပ်သင့်မှုဆိုတဲ့ အဓိပ္ပာယ်ဖွင့်ဆိုချက်မှာ လုပ်ငန်းခွင်အတွင်း ရှိနေစဉ် သို့မဟုတ် လုပ်ငန်းဆောင်ရွက်နေစဉ်အတွင်း အန္တရာယ်ရှိသည့်အခြေအနေများနဲ့ ထိတွေ့ ခြင်းရဲ့နောက်မှာ ရှူရှိုက်ခြင်းကို ရှူရှိုက်ခြင်းကြောင့်ဖြစ်ပွားသည့် အဆိပ်သင့်မှုလို့ ထပ်ဖြည့်ချင် ပါတယ်။ Power Point မှာ ရှင်းလင်းတင်ပြထားတဲ့အတိုင်းပါပဲ။ ပုဒ်မ ၄(ဋ) မှာတော့ ပညာရေးဝန်ဆောင်မှုလုပ်ငန်းများ ဆိုတာမှာ စာသင်ကျောင်းများကို ထပ်ဖြည့်စေချင်ပါတယ်။ ကျောင်းက ပညာရေးဝန်ဆောင်မှုလုပ်ငန်းတိုင်းက စာသင်ကျောင်းတွေ မဟုတ်ပါဘူး။ စာသင်ကျောင်းများလည်း အကျုံးဝင်စေချင်လို့ပါ။ ပုဒ်မ ၄(ဌ)မှာလည်း ကျန်းမာရေး စောင့်ရှောက်မှုလုပ်ငန်းဆိုတာမှာ ဆေးရုံများ၊ ဆေးခန်းများ ထပ်ဖြည့်ချင်ပါတယ်။ ကျောင်းက ကျန်းမာရေးစောင့်ရှောက်မှုလုပ်ငန်းက လုပ်ငန်းတိုင်းဟာ ဆေးကုသတာမျိုးမဟုတ်ဘဲနဲ့ ဆေးရုံ၊ ဆေးခန်းတွေကလည်း အဓိက ဆေးကုသတာမျိုး လူအများနဲ့ဆက်ဆံရတာဖြစ်တဲ့အတွက် အကျုံးဝင် စေချင်လို့ပါ။ အဲဒီတော့ ပုဒ်မ ၄ မှာပဲ အပိုဒ်ခွဲများအဖြစ် သတင်းအချက်အလက်နဲ့ မီဒီယာလုပ်ငန်း၊ အိမ်အကူလုပ်ငန်း၊ အစိုးရမဟုတ်သော ပြည်တွင်းပြည်ပအဖွဲ့အစည်းများကိုလည်း ထပ်ဖြည့်စွက် ချင်ပါတယ်။ ဘာကြောင့်လဲဆိုတော့ ဒီဌာနတွေဟာ လုပ်သားအင်အား များများအသုံးပြု ရတဲ့လုပ်ငန်း တွေ ဖြစ်နေလို့ပါ။ အပိုဒ် ၁၃(ခ)မှာ လုပ်ငန်းခွင်ထိခိုက်မှု မဖြစ်ပွားစေရေးအတွက် ကာကွယ်မှုအစီအမံများ ဆိုတဲ့နောက်မှာ အသိပညာပေးရေး အစီအမံများကို ထပ်ဖြည့်စွက်ချင်ပါတယ်။ ဘာကြောင့်လဲဆိုတော့ ကြိုတင်ကာကွယ်မှုတွေ ထိရောက်ဖို့ဆိုတာက သက်ဆိုင်ရာ အလုပ်ရှင်၊ အလုပ်သမားတွေကို အသိပညာပေးရေးအစီအစဉ်တွေ ကောင်းစွာဆောင်ရွက်ထားဖို့ လိုအပ်ပါတယ်။ အပိုဒ် ၁ရ မှာ စစ်ဆေးရေးအရာရှိများသည် ကျင့်ဝတ်နှင့်အညီ လုပ်ငန်းခွင် ဘေးအန္တရာယ် ကင်းရှင်းရေးတို့အတွက် အောက်ပါတို့ကို ဆောင်ရွက်ခွင့်ရှိသည် ဆိုတဲ့ အပိုဒ်ရဲ့ အပိုဒ်ခွဲ(ဆ)အဖြစ် လုပ်ငန်းခွင် ထိခိုက်မှုဆိုရာ တွင် စိတ်ပိုင်းဆိုင်ရာ ထိခိုက်မှုနဲ့ စပ်လျဉ်းပါက ဘာသာရပ်ဆိုင်ရာကျွမ်းကျင်သူများနှင့် ကော်မတီ ဖွဲ့စည်းပြီး စုံစမ်းစစ်ဆေးနိုင်ခွင့်အဖြစ် ထပ်တိုးချင်ပါတယ်။ ခံစားရတဲ့ဝေဒနာနဲ့ သက်ဆိုင်ရာ ကုသတဲ့ ကျွမ်းကျင်သူပါမှ ထိရောက်တဲ့ ကုသမှုမျိုးဖြစ်မှာပါ။ ပုဒ်မ ၆၅ မှာလည်း မည်သူမဆို ဤဥပဒေပါ တားမြစ်ချက်များကိုလည်းကောင်း၊ ဥပဒေက ထုတ်ပြန်သော နည်းဥပဒေ၊ စည်းမျဉ်းစည်းကမ်းတစ်ရပ်ရပ်ကို ဖောက်ဖျက်ကြောင်း ပြစ်မှုထင်ရှား စီရင်ခံရစေချင်လို့ ထပ်ဖြည့်စွက်ချင်ပါတယ်။ ဘာကြောင့်လဲဆိုတော့ ဒီဥပဒေကြမ်းကို ပြည်သူ့ လွှတ်တော်က အတည်ပြုခဲ့တဲ့ ပုဒ်မ ၂၅ မှာ စစ်ဆေးရေးအရာရှိချုပ်နှင့် စစ်ဆေးရေးအရာရှိများသည် စက်ရုံ၊ အလုပ်ရုံ၊ အလုပ်ဌာနတစ်ခုတွင်ဖြစ်စေ၊ ၎င်းနှင့်တိုက်ရိုက်သော်လည်းကောင်း၊ သွယ်ဝိုက်၍ သော်လည်းကောင်း၊ ဆက်စပ်သော စီးပွားရေးလုပ်ငန်းတစ်ခုတွင်ဖြစ်စေ၊ လုပ်ကိုင်ဆောင်ရွက်ခြင်း မပြုရလို့ ဖော်ပြထားပါတယ်။ ဒါပေမယ့်လည်း ဆက်လက်လုပ်ကိုင်နေမယ်၊ ကျူးလွန်နေမယ်ဆိုရင် ဘယ်လိုအရေးယူမလဲဆိုတာ မပါရှိပါဘူး။ မတွေ့ရပါဘူး။ ဒါကြောင့်မို့ ပြစ်ဒဏ်ပိုင်းမှာ ပုဒ်မတစ်ခု ထပ်တိုးချင်တိုး ဒါမှမဟုတ် ပုဒ်မ ၆၅ ရဲ့ ရှေ့ဆုံးမှာ မည်သူမဆို ဤဥပဒေပါ တားမြစ်ချက်များလို့ ထပ်မံဖြည့်စွက်သင့်ပါကြောင်း အကြံပြုအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ ဒေါ်အိအိပြုံး ဆွေးနွေးနိုင်ပါပြီ။</speech>
<speech><mp id='1344'>ဒေါ်အိအိပြုံး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာ ပါရှင်။ ကျွန်မကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဒေါ်အိအိပြီး ဖြစ်ပါတယ်ရှင်။ ကျွန်မအနေဖြင့် ပြည်သူ့လွှတ်တော်မှ ပေးပို့လာသော လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနဲ့ စပ်လျဉ်းပြီးတော့ ပြင်ဆင် ဖြည့်စွက်လိုသည်များကို ဆွေးနွေးသွားမှာ ဖြစ်ပါတယ်။ ဆွေးနွေးလိုတဲ့ပုဒ်မတွေက ပုဒ်မ ၂(ဃ)၊ ပုဒ်မ ၄၊ ပုဒ်မ ၁၁(ခ)၊ ပုဒ်မ ၁၂(ခ)၊ ပုဒ်မ ၁ရ ၊ ပုဒ်မ၂၆(ဇ)၊ ပုဒ်မ၂၇(ခ)၊ ပုဒ်မ ၃၆(ခ)၊ ပုဒ်မ ၃၈(ခ)တို့ ပြစ်ဒဏ်ပိုင်းမှာ 'ကြောင်း အကြံပြုအပ်ဆုံးမှာ မည်သူမဆို ဖြစ်ပြီးတော့ လောက်လို့ရှိရင်တော့ ကျွန်မ ဥပဒေကြမ်းကော်မတီမှာပဲ ဆက်ပြီးတော့ ဆွေးနွေးသွားမှာ ဖြစ်ပါတယ်။ ပထမဦးစွာ ပုဒ်မ ၂(ဃ)ရဲ့ လုပ်ငန်းခွင်ထိခိုက်မှုဆိုရာမှာ ကျွန်မတို့ဟာ ရုပ်ပိုင်းဆိုင်ရာ ထိခိုက်မှု၊ စိတ်ပိုင်းဆိုင်ရာ ထိခိုက်မှုကို ထပ်မံ ဖြည့်စွက်လိုပါတယ်ရှင်။ ဘာလို့လဲဆိုတော့ ကျွန်မတို့ရဲ့ လုပ်ငန်းခွင်တွေမှာ သိ၍ပဲဖြစ်ဖြစ်၊ မသိ၍ပဲဖြစ်ဖြစ်၊ ခွဲခြားဆက်ဆံမှုတွေရှိနေပြီးတော့ ဒီလိင်ပိုင်း ဆိုင်ရာ အမြတ်ထုတ်မှုတွေလည်း ကျွန်မ ကြားသိနေရပါတယ်ရှင်။ ဒီလိုလုပ်ငန်းခွင်တွေမှာ စိတ်ပိုင်း ဆိုင်ရာ လုံခြုံမှုကို အာမခံပေးမယ်ဆိုတာဟာ အာမခံပေးခြင်းဖြင့်လည်း ကျွန်မတို့ဟာ UN ကို (၄)နှစ် တစ်ကြိမ် တင်သွင်းရတဲ့ CEDAW ရဲ့ Report မှာ လိင်ပိုင်းဆိုင်ရာ ထိခိုက်မှုဟာ ကာကွယ်ပေးရမည် ဆိုတာကိုလည်း အကောင်အထည်ဖော် ဆောင်ရွက်ပေးရာလည်း ရောက်ပါတယ်ရှင်။ ကျွန်မတို့ရဲ့ နေ့စဉ်ရှင်သန်နေရတဲ့ လုပ်ငန်းခွင်တွေမှာ ကျန်းမာရေးစောင့်ရှောက်မှုများ၊ ဘေးအန္တရာယ်ကင်းရှင်း ပြီးတော့ စိတ်ပိုင်းဆိုင်ရာ လုံခြုံမှုတွေရတဲ့ အလေ့အကျင့်ကောင်းများတွေနဲ့ ဖွဲ့စည်းထားတဲ့ လူမှု အဖွဲ့အစည်းတစ်ရပ်ကို ထူထောင်စေလိုတဲ့အတွက်ကြောင့်မို့လို့ ကျွန်မ ဒီ စိတ်ပိုင်းဆိုင်ရာ၊ ရုပ်ပိုင်း ဆိုင်ရာဆိုတဲ့အချက်ကို ထပ်မံ ဖြည့်စွက်ရခြင်းဖြစ်ပါတယ်ရှင်။ ဆက်လက်ပြီးတော့ ပုဒ်မ ၄ တွင် သက်ဆိုင်တဲ့ လုပ်ငန်းများ၊ လုပ်ငန်းနေရာမှာတော့ (၃)ရဲ့ ဆက်သွယ်ရေးနေရာမှာ ဆက်သွယ်ရေးမီဒီယာလုပ်ငန်းလို့ ပြင်ဆင်ဖြည့်စွက်ပြီးတော့ ဒီအပိုဒ်မှာ ကျွန်မ အိမ်အကူလုပ်ငန်းတွေ၊ ပြည်တွင်းပြည်ပ အစိုးရမဟုတ်သော လုပ်ငန်းတွေကိုလည်း အသစ် ထပ်မံဖြည့်စွက်လိုပါတယ်။ ဒီလိုဖြည့်စွက်တဲ့လုပ်ငန်း ဘာလို့လဲဆိုတော့ ဒီလုပ်ငန်းခွင်တွေမှာ မကြာခဏဆိုသလို လိင်ပိုင်းဆိုင်ရာ အမြတ်ထုတ်တယ်ဆိုတဲ့ကိစ္စတွေက ကြားသိနေရတဲ့အတွက် ကျွန်မတို့ဟာ ဥပဒေနဲ့ အကာအကွယ်ပေးစေလိုတဲ့အတွက်ကြောင့်မို့လို့ ထပ်ပြီးတော့ ဖြည့်စွက်ရခြင်း ဖြစ်ပါတယ်။ ပုဒ်မ ၁၂(ခ)မှာ လုပ်ငန်းခွင် ဘေးအန္တရာယ်ကင်းရှင်းရေးနဲ့ ကျန်းမာရေးကော်မတီဖွဲ့စည်း ရာတွင် အလုပ်သမား သို့မဟုတ် အလုပ်သမားအဖွဲ့အစည်းမှ ကိုယ်စားလှယ်များ၊ အလုပ်ရှင် သို့မဟုတ် အလုပ်ရှင်မှ ကိုယ်စားလှယ်များ ဆိုပြီးတော့ ထပ်မံဖြည့်စွက်ပြီးတော့ ကော်မတီတွေ ဖွဲ့စည်း တဲ့အခါမှာ အမျိုးသမီးများရဲ့ ပါဝင်မှုကို အနည်းဆုံး (၃၀)ရာခိုင်နှုန်းကို စဉ်းစားရမယ်ဆိုတာကို ထပ်မံ ဖြည့်စွက်လိုပါတယ်။ ဘာလို့လဲဆိုတော့ တော်တော်များများ ထိခိုက်မှုတွေမှာဆိုရင် အမျိုးသမီးကသာ အမျိုးသမီးအချင်းချင်းကို ရင်ဖွင့်ပြောဆိုခြင်းနဲ့ ကျွန်မတို့ဟာ လုပ်ငန်းကို ထိထိရောက်ရောက် လုပ်နိုင် ဖို့အတွက်ဖြစ်ပါတယ်။ ဆက်လက်ပြီးတော့ ပုဒ်မ ၁၃(ခ)မှာ လုပ်ငန်းခွင်ထိခိုက်မှုများနဲ့ မဖြစ်ပွားစေရေးအတွက် ကြိုတင်ကာကွယ်မှုနှင့် အသိပညာပေးမှုဆိုပြီး အစီအမံများကိုလည်း ထပ်မံဖြည့်စွက်လိုပါတယ်။ ဘာဖြစ်လို့လဲဆိုတော့ ဒီလုပ်ငန်းတွေမှာ အသိပညာပေးမှုတွေ အများကြီးလိုအပ်ပါတယ်။ အသိပညာ ဗဟုသုတပေါ့နော်။ အဲဒီလိုမျိုးတွေ တိုးပွားလာတာနဲ့အမျှ ဒီလုပ်ငန်းခွင်ရဲ့ ဘေးအန္တရာယ်တွေက လျော့ပါးလာမှာဖြစ်ပါတယ်။ ဒါကြောင့် အသိပညာပေးမှုဆိုတဲ့ဟာကို ထပ်ပြီးတော့ ဖြည့်စွက်ပေးစေလို ပါတယ်။ ပုဒ်မ ၁ရ မှာလည်း စစ်ဆေးရေးအရာရှိများက ကျင့်ဝတ်နှင့်အညီ လုပ်ငန်းခွင် ဘေးအန္တရာယ် ကင်းရှင်းရေးနှင့် ကျန်းမာရေးအတွက် ဆောင်ရွက်ခွင့်ရှိသည် ဆိုတဲ့ အပိုဒ်မှာလည်း လုပ်ငန်းခွင်မှာ စိတ်ပိုင်းဆိုင်ရာ ထိခိုက်မှုနှင့် စပ်လျဉ်းပါက ဘာသာရပ်ကျွမ်းကျင်သူတွေနဲ့ ကော်မတီအဖွဲ့ စုံစမ်း စစ်ဆေးနိုင်ခွင့်ရှိရမည် ဆိုတာကိုလည်း ထပ်မံဖြည့်စွက်လိုပါတယ်။ ဆက်လက်ပြီး ပုဒ်မ ၂၆(ဇ)မှာ သင်တန်းတွေတက်ရောက်မယ်ဆိုလို့ရှိရင်လည်း လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးကော်မတီအဖွဲ့ဝင်များကိုလည်း တက်ရောက်စေလိုတဲ့ အတွက်ကြောင့်မို့လို့ ထပ်မံဖြည့်စွက်စေလိုပါတယ်။ ပုဒ်မ ၂၇(ခ)မှာ ဘေးအန္တရာယ်နဲ့ မကင်းသော နောက်မှာဆိုလို့ရှိရင် ရုပ်ပိုင်းဆိုင်ရာ၊ စိတ်ပိုင်းဆိုင်ရာထိခိုက်မှုတွေကို ထိခိုက်မှုဆိုတဲ့ စကားလုံးတွေကို လည်း ကျွန်မ ထပ်မံဖြည့်စွက်ပေးစေလိုပါတယ်။ ပုဒ်မ ၃၆(ခ)မှာ မည်သူမဆို ဖြစ်ပွားခဲ့သည့် လုပ်ငန်းခွင် ထိခိုက်မှုများတွင် ခွင့်ပြုချက်မရဘဲ ဖယ်ရှားခြင်း၊ ဖျောက်ဖျက်ခြင်း၊ ထပ်ဖြည့်ခြင်း၊ ပြုပြင်ပြောင်းလဲခြင်း မပြုလုပ်ရဆိုတဲ့အပိုဒ်မှာ ကျွန်မ အနေနဲ့ လူပုဂ္ဂိုလ်များ၊ သတင်းအချက်အလက်များဆိုတဲ့ စကားလုံးကို ထပ်မံဖြည့်စွက်ပေးပြီးတော့ ပုဒ်မ ၃၈(ခ)ရဲ့ နောက်မှာ စုံစမ်းစစ်ဆေးမှုတွင် ပါဝင်ပတ်သက်သူများနှင့် သက်ဆိုင်သည့် သတင်း အချက်အလက်များကို လျှို့ဝှက်ထိန်းသိမ်းထားရမည်ဆိုသော စာသား ထပ်မံဖြည့်စွက်ပေးစေလိုပါ တယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id='1276'>ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ မင်္ဂလာပါလို့ နှုတ်ခွန်း ဆက်သအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များခင်ဗျား။ ကျွန်တော်များ မဲဆန္ဒနယ်မြေကျေးလက်နေပြည်သူများ အလုပ်အကိုင် အခွင့်အလမ်းနည်းပါးမှုကြောင့် စက်ရုံအလုပ်ရုံများသို့ သွားရောက်လုပ်ကိုင်ရာတွင် လုပ်ငန်းခွင် ဘေးအန္တရာယ် တစ်စုံတစ်ရာထိခိုက်ပါက ထိခိုက်နစ်နာကြေး မရရှိသည့်အပြင် အလုပ်ရှင်၏ မထီမဲ့မြင် လုပ်ရပ်များကြောင့် အလုပ်သမားများ ရသင့်ရထိုက်သည့်အခွင့်အရေး မရရှိဘဲ နစ်နာဆုံးရှုံးမှုများ ခံစားခဲ့ကြပါတယ်။ ယနေ့ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေး ဥပဒေပြဋ္ဌာန်းပြီး ဥပဒေအတိုင်း ဆောင်ရွက်မည်ဆိုပါက ပြည်သူပြည်သားများအတွက် ဥပဒေဖြင့် အကာအကွယ်ပေးမှု အောင်မြင်နိုင်မည်ဟု ယူဆပြီး ယခု ဥပဒေအား ဆွေးနွေးရခြင်းဖြစ်ပါတယ်။ ပြည်သူ့လွှတ်တော်မှ အတည်ပြု ပြဋ္ဌာန်းခဲ့တဲ့ ကျွန်တော်တို့ရဲ့ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေး ဥပဒေ အပိုဒ် ၂၊ အပိုဒ်ခွဲ(က)မှာ အလုပ်သမားဆိုသည်မှာ ဤဥပဒေနှင့် သက်ဆိုင်သော လုပ်ငန်းခွင်၊ ယင်းလုပ်ငန်း၏ လုပ်ငန်းခွင်တစ်ခုခုတွင် ကာယအား၊ ဉာဏအားကို အသုံးပြုပြီးတော့ အခကြေးငွေ ရယူလုပ်ဆောင်သူဟု ဆိုသည်လို့ ပြင်ဆင်လိုပါတယ်။ အကျိုးအကြောင်းဖော်ပြချက်ကတော့ အလုပ်သမားရေးရာ အငြင်းပွားမှုဖြေရှင်းရေးဥပဒေ အဓိပ္ပာယ်ဖွင့်ဆိုချက်နဲ့ တူညီမှုရှိစေရန် ဖြစ်ပါတယ်။ အလုပ်ရှင် ဆိုသည့် အဓိပ္ပာယ်မှာလည်း ထိုနည်း လည်းကောင်းပါပဲ။ အခကြေးငွေ စကားလုံးထည့်ပြီးတော့ အဆိုပြုပြဋ္ဌာန်းချက်အတိုင်း ထားရှိစေချင် ပါတယ်။ နောက် အပိုဒ် ၂(င)မှာတော့ ကောင်စီ၏ အဓိပ္ပာယ်ဖွင့်ဆိုချက် အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက်အတိုင်းသာ ထားရှိသင့်ပါတယ်။ ရေးထုံးကြောင့် ပြင်ဆင်လိုခြင်း ဖြစ်ပါတယ်။ အပိုဒ် ၂(ဘ)သင်တန်းကျောင်း တည်ထောင်သူ၊ သင်တန်းကျောင်း အဓိပ္ပာယ်ဖွင့်ဆိုချက်ကို ထပ်မံဖြည့်စွက်သင့်ပါတယ်လို့ အမျိုးသားလွှတ်တော် ဥပဒေကြမ်းက ဆိုပါတယ်။ သင်တန်းပေးသူ အဓိပ္ပာယ်ဖွင့်ဆိုချက်သာ ပါရှိပြီးတော့ သင်တန်းကျောင်း တည်ထောင်သူနဲ့ သင်တန်းကျောင်း အဓိပ္ပာယ် ဖွင့်ဆိုချက် မပါရှိ၍ ထပ်မံဖြည့်စွက်ချက်ကို ကျွန်တော့်အနေနဲ့ အမျိုးသားလွှတ်တော် ဥပဒေကြမ်း အတိုင်း ထားရှိစေချင်ပါတယ်။ နောက် အပိုဒ် ၁၇(စ)၊ အပိုဒ် ၃၆ တို့ကို အမျိုးသားလွှတ်တော် ဥပဒေကြမ်း၏ ပြင်ဆင်ချက် သည် ပိုမိုပြည့်စုံပါ၍ ၎င်းအတိုင်း ထားရှိစေချင်ပါတယ်။ အပိုဒ် ၃၉၊ ၄၀(က)(ခ)(ဂ)၊ ၄၁(က) (ခ)၊ ၄၂(ခ)၊ ၄၃ အပိုဒ်ခွဲများ၊ ၄ရ ၎င်းဥပဒေများမှာလည်း စောစောက ကျွန်တော်တို့ အပိုဒ် ၂(ဘ) (မ)တို့ ထပ်မံဖြည့်စွက်ထားချက်များကြောင့် ၎င်းဥပဒေများကိုလည်း အမျိုးသားလွှတ်တော် ဥပဒေကြမ်း ကော်မတီ၏ ပြင်ဆင်မှုအတိုင်း ထားရှိကြောင်း တင်ပြလိုပါတယ်။ နောက်ဆုံးအနေနဲ့ကတော့ ပုဒ်မ ၅၉(ဂ) အမျိုးသားလွှတ်တော် ဥပဒေကြမ်းကော်မတီ၏ ထပ်မံဖြည့်စွက်ချက်အတိုင်း ထားရှိသင့်ကြောင်း ကျွန်တော့်အနေနဲ့ ဆွေးနွေးလိုပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီ က ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value = 'Motion'>	
<motion>
<title>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)၏ ပြည်ထောင်စုသမ္မတ မြန်မာနိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြားသော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင် အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ယ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော် ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ်(၉) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ တင်သွင်းထားတဲ့ ပြည်ထောင်စုသမ္မတ မြန်မာနိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြား သော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်း များ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက် ဆွေးနွေးဖို့ဖြစ်ပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၃)မှ ဒေါက်တာကျော်သန်းထွန်း (ကန်တုန်)ဆွေးနွေးနိုင်ပါပြီ။</speech>
<speech><mp id='1289'>ဒေါက်တာကျော်သန်းထွန်း(ကန်တုန်)၊ မန္တလေးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်အပေါင်း ကျန်းမာ ချမ်းသာကြစေရန် ဆုတောင်း မေတ္တာပို့သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါက်တာကျော်သန်းထွန်း(ကန်တုန်) ဖြစ်ပါတယ်။ ဥက္ကဋ္ဌကြီးခင်ဗျား။ ၁၆-၁၁-၂၀၁၈ ရက်နေ့က မွန်ပြည်နယ် မဲဆန္ဒနယ်အမှတ်(၁၂) က ဒေါ်သီရိရတနာ ရဲ့ မြန်မာ့သက်ရှိသတ္တဝါ သဘာဝသယံဇာတ ဆင်အပါအဝင် တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန်နှင့် ယင်းတို့၏ အစိတ်အပိုင်းများ ရောင်းဝယ်မှု ရပ်တန့်ပစ်ရန် အဖြေ တစ်ရပ်ထုတ်ပြီး ယ်တင်နိုင်ဖို့အရေး ထောက်ခံဆွေးနွေး တင်ပြသွားမှာ ဖြစ်ပါတယ်။ အဆိုရှင်ရဲ့ တင်ပြချက်အရ မြန်မာ့သမိုင်းတွင် ပုဂံခေတ်ကတည်းက မင်းခမ်းမင်းနား သဘင်ပွဲလမ်း တွေနဲ့ စစ်ချီ၊ စစ်တက်၊ စစ်မက်ရေးရာကဏ္ဍတွေမှာ ရှေ့တန်းက အသုံးပြုခဲ့တဲ့ ထုထည်ကြီးမား အင်အား ထွားကြိုင်းလှတဲ့ မြန်မာ့ဆင်တွေဟာ ရှေးခေတ်က ရတနာတစ်ပါးအဖြစ် အထွဋ်အမြတ်ပြုခဲ့ကြပေမယ့် ဒီကနေ့မှာတော့ သတ်ဖြတ်ခြင်းခံရပြီး ဆင်စွယ်၊ ဆင်သားရေ၊ ဆင်ထွက်ပစ္စည်းတွေယူဖို့ ဇီဝိန်ခြွေခြင်း ခံနေရပါတယ်။ မြန်မာ့အိမ်နီးချင်း ထိုင်းနိုင်ငံမှာ ဆင်ကို စနစ်တကျမွေးမြူလိမ္မာအောင် ထိန်းကျောင်းပြီး အမြတ်တနိုး ထားကြပါတယ်။ မြန်မာနိုင်ငံမှာတော့ အသိတရားနဲ့ သိမ်မွေ့ခြင်းတွေ ကင်းမဲ့တဲ့ ကမ္ဘာဦး ကာလဆီ နောက်ပြန်သွားနေခြင်းက အရေးတကြီး ဆင်ခြင်သုံးသပ်စရာ ဖြစ်လာနေပါတယ်။ အဖြေ တစ်ရပ်ကို အမြန်ဆုံးရှာဖွေပြီး ကုစားဖြေရှင်းဖို့ အလျင်အမြန်လည်း လိုအပ်နေပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံမှာ ယခင် သစ်တောဝန်ကြီးဌာနလက်အောက် ဘေးမဲ့တော (၁၅)ခု ထားရှိခဲ့ကြောင်း သိရှိရပါတယ်။ ဒီအပြင် ပဲခူးရိုးမမှာ သိပ်သည်းမြင့်မား သစ်တောကြီးများ ထူထပ်စွာနဲ့ ဖုံးလွှမ်းနေတယ်ဆိုတာ တွေ့ရပါတယ်။ မြန်မာနိုင်ငံမှာ သဘာဝသယံဇာတသစ်တောတွေ၊ သဘာဝတောရိုင်းသတ္တဝါတွေနဲ့ သဘာဝသယံဇာတ ဓာတ်သတ္တုပစ္စည်းတွေ များစွာ ကြွယ်ဝခဲ့ပေမယ့် ဒီကနေ့မှာတော့ တောခုတ်လို့ တောပြောင်ပြီး ရာသီဥတုမမှန်၊ မိုးရွာရေကြီး ဂေဟစနစ် လုံးဝပျက်စီး သွားခဲ့ပါတယ်။ သဘာဝအလျောက်ကျက်စားတဲ့ သတ္တဝါတွေ ခိုအောင်းစရာနေရာ မရှိတော့ပါ။ စားသုံးစရာ သစ်တော၊ ဝါးတောများလည်း နည်းပါးသွားပါပြီ။ မြန်မာနိုင်ငံရဲ့ လူဦးရေ (၅၂)သန်းနဲ့ တိုင်းပြည်အနေအထားက မျှတတဲ့အနေအထား ရှိနေသေးပေမယ့် မြန်မာ့အိမ်နီးချင်းနိုင်ငံတွေမှာ လူဦးရေ သန်းထောင်ချီရှိပြီး လူနေမှု ထူပြောလှပါတယ်။ အိမ်နီးချင်းနိုင်ငံတွေမှာ စက်မှုဖြစ်ထွန်းကြ ပေမယ့် သူတို့ဆီမှာ သဘာဝသယံဇာတတွေဖြစ်တဲ့ သတ္တဝါထွက်ပစ္စည်းတွေ၊ သစ်တောထွက်ပစ္စည်း တွေ ဘာမှမထွက်တော့ သို့မဟုတ် လုံလောက်ခြင်းမရှိတော့ မြန်မာ့သဘာဝ သယံဇာတတွေကိုပဲ ပွဲစား ကုန်သည် ကြားလူတွေဆီက ကြိုတင်ငွေနဲ့ မက်လုံးပေးပြီးဝယ်ယူနေကြပြီးတော့ မြန်မာ့သစ်တောထွက် ပစ္စည်းများကို သူတို့ မူပိုင်ခွင့်တံဆိပ်ကပ်ပြီး ကမ္ဘာ့ဈေးကွက်ဆီ တင်ပို့နေကြတာလည်း ကြားသိနေရ ပါတယ်။ ဥက္ကဋ္ဌကြီးခင်ဗျား။ ဇီဝမျိုးစုံမျိုးကွဲနဲ့ သဘာဝထိန်းသိမ်းရေးနယ်မြေများကို ကာကွယ် စောင့်ရှောက်ခြင်းဆိုင်ရာ ဥပဒေပြဋ္ဌာန်းချက်တွေ ဘယ်လိုပဲ ပြဋ္ဌာန်းထားပေမယ့် မြန်မာနိုင်ငံရဲ့ သက်ရှိသယံဇာတ သတ္တဝါဆင်တွင် သိပ္ပံခေါ် (Elaphus Maximus) အပါအဝင် အခြားသော ကျား သတ္တဝါ (Pantherd tigris) နာဂတောင်တန်း ဟူးကောင်းတောင်ခြေမှာ ဘေးမဲ့တောတွေ လုပ်ပေးထား olosuši majčba sus cepašus:m mor:em?(Mochus mochiferus)23:02: (Budorcas taxicolor). 07$35podm 62. ozol (Rhinocos uniconis)i 2008bozol(Cervus unicolor) နဲ့ ရွှေသမင် (Cervus eldi)၊ သမင်လျှောက် (Cervus Nippon) (၃)မျိုးတို့ကို ရွှေဘို၊ ကောလင်းဘက်က ချပ်သင်း ဘေးမဲ့တောနှင့် မင်းဘူးရွှေစက်တော် ဘေးမဲ့တောဆိုပြီး လက်ရှိ စောင့်ရှောက်နေရာမှာ ချပ်သင်း ဘေးမဲ့တော အကျယ်က (၆၆၂၇၃)ဧက ကျယ်ဝန်းပြီး ဆတ်နဲ့ သတ္တဝါကောင်ရေ ၂၀၁၈ ခုနှစ် မှာ (၈၈၉)ကောင်ရှိကြောင်း မှတ်တမ်းအရ သိရှိရပါတယ်။ ၂၀၀၉ ခုနှစ်က (၁၅၆၀)ကောင်ကနေ လျော့ကျသွားတာ ဖြစ်ပါတယ်။ ကျွန်တော် တာဝန် ယူရတဲ့ (၅) မြို့နယ်ကျေးရွာတွေက အခြေခံလူတန်းစားတွေ၊ ယခင်က လယ်ယာလုပ်ငန်းလုပ်ကိုင် နေကြပေမယ့် လောလောဆယ် လယ်မဲ့ယာမဲ့ဘဝ ရောက်နေကြသူတွေကို ဝမ်းရေးပြဿနာ ဖြေရှင်းဖို့ မေးကြည့်ရာမှာ စိုက်ပျိုးရေးနိုင်ငံတော်ကြီး အဓိက ကုန်ထုတ်စွမ်းအားရှင်တွေ အဖြေကတော့ တောတက်ထင်းခုတ် မီးသွေးဖုတ်အလုပ်နဲ့ ကြုံရာကျပန်း မုဆိုးအလုပ်ပါ လုပ်ကိုင်ပြီး မရေရာတဲ့ ဘဝမှာ ခရီးသွားနေကြကြောင်း ကြားသိတွေ့ကြုံနေရပါတယ်။ ဘေးမဲ့တောမှာ ကျားတွေလည်း ဖမ်းယူ စားသောက်ဖို့ သတ္တဝါငယ်တွေမရှိတော့ဘူး။ အသီးအနှံပင်၊ အပင်ထွက်ပစ္စည်းတွေကို စားသောက်တဲ့ ဆတ်၊ သမင်၊ ကတိုး၊ ဝက်ဝံ၊ သားမင်းတို့ စားစရာသစ်တောတွေလည်း ကုန်သလောက် ပြုန်းကုန်ပြီ။ သားကောင်တွေဖမ်းယူနေတဲ့ မုဆိုးတွေလည်း ဝမ်းရေးပြဿနာအတွက် ငွေကြေးမြက်မြက်ရတဲ့ ဆင်စွယ်နဲ့ ဆင်သားရေရဖို့ ဆင်များ သတ်ဖြတ်နေကြခြင်း ဖြစ်ပါတယ်။ အခြေခံလူတန်းစားတို့ရဲ့ မွန်းကြပ်နေတဲ့ဘဝကို ဖမ်းဆီးအပြစ်ပေးခြင်းဖြင့် အပြစ်ကျစေသည်မှာ ဆုံးခန်းတိုင်မည် မဟုတ်ပါ။ တရားရုံးတွင် အမှုသည်ပေါများခြင်းနဲ့ ဆေးရုံတွင် လူနာပေါများခြင်းတွေဟာ နိုင်ငံ့အတွက် အနုတ် လက္ခဏာများဖြစ်ပါတယ်။ သို့ပါ၍ ပြည်ပနိုင်ငံများမှ မြန်မာ့ဆင်အပါအဝင် သဘာဝတောရိုင်း သတ္တဝါအတွက် ဆေးဝါးသုံးပစ္စည်းများဖြစ်တဲ့ ကတိုး၊ ကြံ့ချို၊ ဆတ်ချိုနု၊ ဝံသည်းခြေ၊ ကျားသားရေ၊ ဆင်စွယ်၊ ဆင်သားရေ၊ သင်းခွေချပ် အားလုံးသော တောထွက်ပစ္စည်းများကို ဈေးကွက်မှာ ငွေကြေးကောင်း ကောင်းပေးဝယ်နေသမျှ ဝမ်းရေးအတွက် ဝင်ငွေကောင်းကောင်းရတဲ့ပစ္စည်းများကို ရှာဖွေရောင်းချ နေကြဦးမှာ ဖြစ်ပါတယ်။ မူလ လယ်ယာမြေများကို မူလပိုင်ရှင်တွေလက်ထဲမှာ အမြန်ဆုံးရရှိအောင် စီစဉ်ဖန်တီးပေးနိုင်ခြင်းနဲ့ အခြေခံလူတန်းစားတို့ရဲ့ ဘဝရပ်တည်ရေးကို အလုပ်အကိုင်များ စီစဉ် ဖန်တီးပေးနိုင်ခြင်းသည်သာ အဖြေတစ်ရပ်ဖြစ်ပါကြောင်း တင်ပြဆွေးနွေးရင်း ဒေါ်သီရိရတနာ ရဲ့ အဆိုကို ထောက်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာ တင်တင်ဝင်း ဆွေးနွေးနိုင်ပါပြီ။</speech>
<speech><mp id='1269'>ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးရှင်။ မွန်ပြည်နယ် မဲဆန္ဒနယ်အမှတ်(၁၂) ဒေါ်သီရိရတနာ ရဲ့ အဆိုတွင် အချက်(၃)ချက် ပါရှိပါတယ်။ (၁) ဆင်အပါအဝင် တောရိုင်းတိရစ္ဆာန်များ မျိုးတုံးခြင်းမှ ကာကွယ်ရန်၊ (၂) အများပြည်သူတို့ သတိပြုမှု မြင့်တက်စေရန်၊ (၃) ၎င်းတောရိုင်းတိရစ္ဆာန်များ၏ အစိတ်အပိုင်းများ ရောင်းဝယ်နေမှုကို ရပ်တန့်နိုင်ရေးကို ထိရောက်စွာ အရေးယူမှုပြု ရန်တို့ ဖြစ်ပါတယ်။ အဲဒီအချက် (၃)ချက်ကို ခြုံငုံ၍ ဆွေးနွေးပါမယ်။ ဥက္ကဋ္ဌကြီးရှင်။ မျိုးတုံးခြင်းမှ ဘာကြောင့် ကာကွယ်သင့်ပါသလဲ။ (၁) ဆင်များဟာ ကမ္ဘာ မြေမှာ ပျောက်ကွယ်သွားလို့ မဖြစ်ပါဘူး။ အကြောင်းမှာ နီးသောအကြောင်းတစ်ခုဖြစ်သော သဘာဝ ကိုအခြေခံသည့် ခရီးသွားကဏ္ဍအတွက် ဆင်တို့၏ အရေးပါမှု၊ ဆင်တို့၏ အလှအပ၊ အင်အားကြီးမား ခြင်း၊ စီးပွားတိုးတက်မှုအတွက် ဆင်တွေမှာ များစွာအထောက်အကူဖြစ်ပါတယ်။ ဒုတိယအချက် အနေနဲ့ သဘာဝပတ်ဝန်းကျင်ထိန်းသိမ်းရေးတွင် ဆင်တို့သည် ရောက်ရာအရပ်မှာ အပင်များကို ရှင်သန်စေသည်။ ဥယျာဉ်မှူးနဲ့ မြေယာပြုပြင်ရေးသမားများဖြစ်သည်။ ဤအကြောင်းကို ကျေးလက်နေ ပြည်သူများ၊ လယ်သမား၊ တောင်ယာသမားများကို ဆင်နှင့် အန္တရာယ်ကင်းစွာနေနိုင်ရေးကို ပညာပေး သည့်အခါ အသိပေးသင့်ပါတယ်။ ဆင်များ ကမ္ဘာပေါ်မှာ မရှိတော့လျှင် ကျားနှင့် ခြင်္သေ့၏ ဘဝများကလည်း စိုးရိမ်ဖွယ်ဖြစ်ပါတယ်။ အဘယ်ကြောင့်ဆိုသော် သဘာဝအတိုင်း သေသွားသည့် ဆင်များသည် ကျားနှင့် ခြင်္သေ့တို့အတွက် စားနပ်ရိက္ခာဖြစ်သောကြောင့်ဖြစ်ပါတယ်။ စတုတ္ထအချက်မှာ ဂေဟစနစ် ထိန်းသိမ်းရေးမှာ ဆင်တွေဟာ အဓိကသော့ချက်နေရာမှာ ရှိနေပါတယ်။ နွေရာသီတွင် ဆင်တွေဟာ သူတို့အစွယ်ဖြင့် ရေတွင်းတူးပေးတတ်တယ်။ မတူကွဲပြားသော မျိုးကွဲများကို ထိန်းသိမ်းခြင်းသည် သဘာဝပတ်ဝန်းကျင်ကို ထိန်းသိမ်းခြင်းဖြစ်ရာ ဆင်ကိုလည်း သက်ရှိ သယံဇာတ၊ သဘာဝသယံဇာတ အဖြစ် ထိန်းသိမ်းသင့်ပါတယ်။ ဆင်ကို ဘာကြောင့် သတ်ကြပါသလဲ။ ယခင်က ဆင်စွယ်ကို လိုချင်၍ သတ်ကြသည်။ ယခုအခါ ဆင်သားရေ၊ ဆင်အရိုး၊ ဆင်အသားများသည် အာရှနိုင်ငံများတွင် အထူး သဖြင့် တရုတ်ပြည်က ဆေးဖက်ဝင်သည်ဟုဆိုပြီး ဈေးကွက်ဖြစ်လာသည့်အတွက် တစ်ကောင်လုံးကို သတ်ပြီး အကုန်ယူနေကြသည်။ ကျွန်မတို့ တိုင်းပြည်ကလည်း အစစအရာရာ ချို့တဲ့၍ ငွေကို ရသည့် နည်းဖြင့် ရှာနေရာ အဓိကပြုပြင်လိုလျှင် (၇၀)ရာခိုင်နှုန်းသော ပြည်သူလူထု စီးပွားရေးကောင်းလာ အောင် နည်းဗျူဟာ၊ မဟာဗျူဟာများ ချမှတ်အကောင်အထည်ဖော်သင့်ပါတယ်။ ဘယ်လိုကာကွယ်ကြ ပထမဦးဆုံး ဆင်ဟာ အရေးကြီးကြောင်း အသိပညာပေးခြင်းကို အဖက်ဖက်မှ တိုးမြှင့် လုပ်ဆောင်ရပါမယ်။ အစိုးရမဟုတ်သော အဖွဲ့အစည်းများနှင့် ပူးပေါင်း၍သော်လည်းကောင်း၊ လွှတ်တော် ကိုယ်စားလှယ်များ ရွာသွားသောအခါတွင်လည်းကောင်း အသိပညာပေးရပါမယ်။ အစိုးရအနေဖြင့် တောရိုင်းတိရစ္ဆာန်များအပေါ် ရာဇဝတ်မှုကျူးလွန်နေခြင်း ဥပမာ ဆင်စွယ်ရောင်းဝယ်ခြင်း၊ ဆင်သားရေ၊ အသား၊ အရိုးများ ရောင်းဝယ်ဖောက်ကားနေခြင်းကို ယခုထက် ပိုမို၍ကြီးမားသော ပြစ်မှုပြစ်ဒဏ်များ ကို ချမှတ်သင့်ပါတယ်။ ဆင်သတ်ခြင်းကို ဆန့်ကျင်သည့် အဖွဲ့အစည်းများကို ကူညီထောက်ပံ့ အားပေးရပါမယ်။ အဓိက ကတော့ ကမ္ဘာပေါ်မှာရှိတဲ့ခေါင်းဆောင်များအနေနဲ့ ှတ်ချက် တစ်ခုထားပြီး ဆင်မျိုးမတုံးအောင် လုပ်ပေးသင့်ပါတယ်။ အဘယ်ကြောင့်ဆိုသော် UN ထုတ်ပြန်ချက် အရ ကမ္ဘာပေါ်မှာ တစ်နှစ်လျှင် ဆင်အကောင်(၁၀၀)ခန့်သတ်ဖြတ်ခြင်း ခံနေရတယ်။ ဤနှုန်းအတိုင်း သွားလျှင် ၂၀၂၀ ပြည့်နှစ်တွင် ဆင်မျိုးတုံးသွားနိုင်သည်ဟု ဆိုပါတယ်။ ဆင်များသတ်ဖြတ်ခြင်းမှ ကာကွယ်ရန် ဆင်စွယ်ဖြင့် ပြုလုပ်သောပစ္စည်း၊ ဆင်သားရေဖြင့် ပြုလုပ်သော အသုံးအဆောင် အဆင်တန်ဆာများကို ဝယ်ယူသုံးစွဲခြင်း မပြုလုပ်သင့်ရန် ပညာပေးသင့်ပါတယ်။ ဝယ်ယူခြင်းအားဖြင့် အားမပေးသင့်ပါဘူး။ ဆင်များကို ကာကွယ်ထိန်းသိမ်းသူများကို ကူညီထောက်ပံ့ပေးရန်လည်း လိုတယ်။ ပိုက်ဆံချမ်းသာသူ များက ဆင်မွေးပြီး ဆင်များကို အသက်ကယ်နေကြတာလည်း ရှိပါတယ်။ မြန်မာပြည်မှာ တောတောင်များတွင် ဆင်များကို ဥပဒေမဲ့ သတ်ဖြတ်ခြင်းမှ အကာအကွယ် ပေးရန် သစ်တောရေးရာဝန်ကြီးဌာန၊ ဝန်ထမ်းများက ကင်းလှည့်နေကြတယ်လို့ ဆိုပါတယ်။ အစိုးရ မဟုတ်သော အဖွဲ့အစည်းများကလည်း ဆင်နှင့်လူပြဿနာကို ဝိုင်းဝန်းကာကွယ်ပေးသောနေရာတွင် ကူညီပေးနေကြပါတယ်။ ဤသို့ ဂရုတစိုက် အာရုံမစိုက်လျှင် သက်ရှိမျိုးစိတ်တစ်ခုကို အရေးတကြီး ထိန်းသိမ်းမှုမရှိလျှင် မျိုးဆက်တစ်ခုအတွင်း ဆင်များ မျိုးတုံးသွားနိုင်ပါတယ်။ ဆင်တွေကို ဘယ်လို အကူအညီပေးကြမလဲ။ (၁) ဆင်နဲ့ပတ်သက်၍ အသိပညာပေးမှုမြှင့်တင်ရန် မီဒီယာ၊ စာစောင်၊ Facebook စသည်တို့တွင် ကွန်ရက်ပြုလုပ်၍ အသိပေးရန်။ (၂) ကျူးလွန်သူများကို နေရာဒေသ အလိုက် သတင်းပေးရန်။ (၃) အလွတ်သဘော စုံစမ်းစစ်ဆေးခွင့်ရှိရန်နှင့် တိုင်ကြားရမည့်၊ ဆက်သွယ် ရမည့်နေရာများကို လူသိအောင် အသိပေးရမည်ဖြစ်ပါတယ်။ ဥက္ကဋ္ဌကြီးရှင်။ နိဂုံးချုပ်အနေဖြင့် လူသားတို့ အားထားချစ်ခင်ရာ ကမ္ဘာမြေတည်တံ့ဖို့ ဆင်များကို မေတ္တာထား ထိန်းသိမ်းစို့လို့ တိုက်တွန်းရင်းနှင့် အဆိုရှင်၏အဆိုကို ထောက်ခံအပ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း ဆွေးနွေးနိုင်ပါပြီ။</speech>
<speech><mp id='1338'>ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ဒုတိယဥက္ကဋ္ဌနဲ့ အမျိုးသားလွှတ်တော် ကိုယ်စားလှယ်များအားလုံးကို မင်္ဂလာအပေါင်းနှင့် ပြည့်စုံခညောင်းပါစေလို့ ဦးစွာပထမ ဆုမွန်ကောင်း တောင်းအပ်ပါတယ်။ ကျွန်တော်က ဧရာဝတီတိုင်းဒေသကြီး မဲဆန္ဒနယ်အမှတ်(၂) အမျိုးသားလွှတ်တော် ကိုယ်စားလှယ် စခင်ဇော်လင်း ဖြစ်ပြီး၊ မွန်ပြည်နယ် မဲဆန္ဒနယ်အမှတ်(၁၂) အမျိုးသားလွှတ်တော် ကိုယ်စားလှယ် ဒေါ်သီရိရတနာ တင်သွင်းတဲ့ ဆင်နဲ့ တောရိုင်းတိရစ္ဆာန်များ မျိုးတုံးခြင်းမှ ကာကွယ်ရန် ဆိုတဲ့ အဆိုကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ ဒီလိုဆွေးနွေးတဲ့နေရာမှာ ဆင်ရဲ့ အရေးကြီးပုံအကြောင်း၊ ဆင်မျိုးတုံးရခြင်းရဲ့ အကြောင်း ရင်းများနဲ့ အကြံပြုဆွေးနွေးချက်ဆိုပြီး အပိုင်း(၃)ပိုင်းခွဲပြီးတော့ ဆွေးနွေးသွားမှာ ဖြစ်ပါတယ်။ ဒီနေရာမှာ တောရိုင်းတိရစ္ဆာန်များဆိုတဲ့ အပိုင်းဟာ အင်မတန် ကျယ်ပြန့်တဲ့အတွက် လိုအပ်တဲ့နေရာ လောက်ပဲ ထည့်ပြောမှာဖြစ်ပြီး ဆင်နဲ့ ပတ်သက်တဲ့ အကြောင်းအရာတစ်ခုကိုပဲ အဓိကထား ဆွေးနွေး တင်ပြပါရစေ။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ လိုအပ်တဲ့နေရာတွေမှာ ဆွေးနွေးရတာ အဆင်ပြေဖို့အတွက် အင်္ဂလိပ်ဘာသာနဲ့ ညှပ်ပြီးတော့ သုံးနှုန်းခွင့်ပြုပါခင်ဗျား။ ဆင်ဟာ ရှေးမြန်မာမင်းများ လက်ထက်ကတည်းက မြန်မာလူမျိုးတို့ရဲ့ ရတနာတစ်ပါး ဖြစ်ခဲ့ပါတယ်။ ရှေးမြန်မာမင်းတွေဟာ ဆင်အင်အားပိုင်ဆိုင်မှုကို ကြည့်ပြီး စစ်အင်အားနဲ့ ဘုန်းတန်ခိုးကို တိုင်းတာ သတ်မှတ်ခဲ့တဲ့ သမိုင်းတွေရှိခဲ့ပါတယ်။ ဆင်တွေကို အသုံးပြုပြီး စစ်တိုက်ခဲ့ကြသလို ဆင်စီးချင်းထိုးပြီး တိုက်ခိုက်ခြင်းတွေလည်း ရှိခဲ့ပါတယ်။ ဒါ့အပြင် မြန်မာလူမျိုးတွေကိုးကွယ်တဲ့ စေတီပုထိုးတွေမှာလည်း ဆင်ရုပ်တုတွေ ထုလုပ်ထားတာ၊ နိုင်ငံတော်ပိုင်ငွေစက္ကူတွေမှာ ဆင်ရုပ်ကို ထည့်သွင်းအသုံးပြု တာ တွေကို ကြည့်ခြင်းအားဖြင့် ဆင်ဟာ မြန်မာ့သမိုင်းစာမျက်နှာတွေမှာ တစ်ခမ်းတစ်နားရှိခဲ့တယ်ဆိုတာ ဘယ်သူမှ ငြင်းလို့မရပါဘူး။ ဒါပေမဲ့ ဒီနေ့ခေတ်ကို ပြန်ကြည့်လိုက်မယ်ဆိုရင်တော့ ကျွန်တော်တို့ မြန်မာတွေဟာ ဆင်ကို ရတနာအဖြစ်နဲ့ သိပ်သဘောမထားတော့ဘူးလို့ ပြောရမလို ဖြစ်နေပါတယ်။ ဘာလို့လဲဆိုတော့ အင်္ဂလိပ်ခေတ်မတိုင်ခင်က မြန်မာနိုင်ငံရဲ့ ရိုးမတောင်တန်းတစ်ဝိုက်မှာ ကျင်လည်ကျက်စားခဲတဲ့ ဆင် အကောင်ရေဟာ ရေတွက်လို့မရအောင်ဘဲလို့ ဆင်ကျွမ်းကျင်သူတစ်ဦးက ပြောပြဖူးပါတယ်။ ဒီနေ့ ခေတ်ကျတော့ တစ်နိုင်ငံလုံးမှာ ဆင်ရိုင်းအကောင်ရေဟာ (၂၀၀၀)ပဲ ရှိတော့တယ်ဆိုတာ ကျွန်တော်တို့ မြန်မာတွေအတွက် အရင်မြန်မာတွေလို ဆင်ကို ထိန်းသိမ်းစောင့်ရှောက်ရကောင်းမှန်း မသိတော့သလို ဖြစ်နေပါတယ်။ တကယ်တော့ ဆင်တွေဟာ နှစ်ကာလကြာမြင့်စွာ သစ်တောလုပ်ငန်းကို များစွာ အကျိုးပြုခဲ့ပါတယ်။ ဆင်ဟာ ရတနာအဖြစ်နဲ့ တစ်ခမ်းတစ်နားရှိခဲ့ယုံမက သဘာဝတရား လူနဲ့ လူ့ပတ်ဝန်းကျင် ဂေဟစနစ် စတာတွေကို အင်မတန်အကျိုးပြုတဲ့သတ္တဝါဆိုတာ ပညာရှင်တွေရဲ့ ပြောချက်အရ သိရပါတယ်။ ဆင်ကို အကြမ်းဖျင်းအားဖြင့် တောဆင်ရိုင်းနဲ့ အိမ်မွေးဆင်ဆိုပြီးတော့ ယေဘုယျအားဖြင့် ခွဲခြားလို့ ရပါတယ်။ ခုော့ စောစောက ပြောခဲ့သလို တောဆင်ရိုင်းအကောင်ဟာ (၂၀၀၀) လောက်ပဲရှိတော့ပြီး အိမ်မွေးဆင်တွေက အကောင်ရေ(၅၀၀၀)လောက်ရှိတယ်ဆိုတာ သိရပါတယ်။ ရာခိုင်နှုန်းကွာဟချက်က မြင့်မားနေပါတယ်။ အိမ်ဆင်တွေ များလာလေလေ တောဆင်ရိုင်း အရေ အတွက် နည်းလာလေလေဆိုတာ သတိထားဖို့လိုပါတယ်။ ဒီလိုပဲ တောဆင်ရိုင်းအကောင်ရေ သိသိ သာသာကျဆင်းလာနေပြီး မကာကွယ် မထိန်းချုပ်တော့ဘူးဆိုရင် မကြာခင်မှာ တောဆင်ရိုင်းတွေဟာ မျိုးတုံးကြရတော့မှာ ဖြစ်ပါတယ်။ ဒီလို တောဆင်ရိုင်းတွေ အကောင်ရေကျဆင်းပြီး မျိုးတုံးရတော့ မယ့်အခြေအနေဖြစ်စေတဲ့ အကြောင်းအရင်းတွေကတော့ (၁) Podching လို့ခေါ်တဲ့ တရားမဝင် သတ်ဖြတ်ခြင်း၊ အရှင်ဖမ်းဆီးပြီး ရောင်းဝယ်ခြင်း၊ (၂) Habitat Loss လို့ခေါ်တဲ့ နေထိုင်ကျက်စား ရာစားကျက်များ ဆုံးရှုံးပျောက်ကွယ်ခြင်း၊ (၃) Human Elephant Conflict လို့ခေါ်တဲ့ လူနဲ့ဆင် ပဋိပက္ခဖြစ်ပေါ်ခြင်း၊ (၄) Over-Population and Migration လို့ခေါ်တဲ့ လူဦးရေများလာခြင်းနှင့် ရွှေ့ပြောင်းနေထိုင်ခြင်း၊ (၅) Rodd Construction and Deforestation လို့ခေါ်တဲ့ လမ်းသစ်များ ဖောက်လုပ်ခြင်းနှင့် သစ်တောပြုန်းတီးလာခြင်း၊ (၆) Extension of Agriculture land လို့ခေါ်တဲ့ စိုက်ပျိုးရေးနှင့် ဥယျာဉ်ခြံလုပ်ငန်းများ တိုးချဲ့လာခြင်း၊ (၇) Lack of Rule of Law တရားဥပဒေစိုးမိုးမှု အားနည်းခြင်း စတာတွေကြောင့်ပဲလို့ လေ့လာသိရှိရပါတယ်။ ဒီအချက်တွေကို အကုန်ပြောရင် ်မှာမဟုတ်လို့ အရေးကြီးဆုံးဖြစ်တဲ့ တရားမဝင်သတ်ဖြတ်ခြင်း၊ အရှင်ဖမ်းဆီးပြီး ရောင်းဝယ် ခြင်းနဲ့ နောက်ပြီးတော့ နေထိုင်ကျက်စားရာ စားကျက်များ ဆုံးရှုံးပျောက်ကွယ်ခြင်း ဆိုတဲ့ အချက်နှစ်ချက် ကိုပဲ ဦးစားပေးပြီးတော့ တင်ပြပါရစေ။ အမျိုးသားလွှတ်တော်ဥက္ကဋ္ဌကြီး ခင်ဗျား။ ဆင်ဟာ သက်ရှိထင်ရှားကိစ္စတော်တော်များများမှာ အရေးပါ အသုံးဝင်သလို အသက်မရှိတော့တဲ့ ဆင်စွယ်ကိုတောင် လက်ဝတ်ရတနာအမျိုးမျိုး၊ ပန်းပု ပစ္စည်းအမျိုးမျိုး၊ ဘုရားဆင်းတုတော်အထိ ထုလုပ်ပြီး ဈေးကောင်းကောင်းနဲ့ရောင်းဝယ်ကြပြီး ဆင် အရေခွံကလည်း ဆေးဖက်ဝင်တဲ့အတွက်ကြောင့်မို့လို့ ဆင်စွယ်နဲ့ ဆင်အရေခွံရဲ့ ဝယ်လိုအားကလည်း အင်မတန်ကောင်းမွန်ပြီး မြန်မာ-တရုတ်နယ်စပ်၊ မြန်မာ-ထိုင်းနယ်စပ်နဲ့ မိုင်းလား စတဲ့ဒေသတွေမှာ ဈေးကွက်တွေရှိပြီး ပြောင်ပြောင်တင်းတင်းကို ရောင်းဝယ်ဖောက်ကားနေကြတာကို တွေ့ရပါတယ်။ ဆင်စွယ်တင်မကဘဲ ဆင်နဲ့ တောရိုင်းတိရစ္ဆာန်အရှင်တွေ ၎င်းတို့ရဲ့ အစိတ်အပိုင်းတွေကိုလည်း အတားအဆီးမရှိ ရောင်းဝယ်ဖောက်ကားနေကြပါတယ်။ ဝယ်လိုအားကောင်းပြီး ဆေးဖက်ဝင်၊ ဈေးကောင်း တွေရနေတဲ့အတွက် ဝိသမလောဘသမားတွေအတွက် ဆင်နဲ့ တောရိုင်းတိရစ္ဆာန်တွေကို အသေရရ၊ အရှင်ရရ သရေယိုစရာတစ်ခုလို ဖြစ်နေခြင်းဖြစ်ပါတယ်။ တရုတ်၊ မြန်မာ၊ ထိုင်းအစိုးရတွေက သုံးပွင့် ဆိုင်ပူးပေါင်းပြီး မထိန်းချုပ်နိုင်ဘူးဆိုရင်တော့ မြန်မာ့ဆင်တင်မက အရှေ့တောင်အာရှဆင်၊ အာဖရိက ဆင်နဲ့ ကမ္ဘာ့တောရိုင်းတိရစ္ဆာန်များ ပိုမိုမျိုးတုံးပျောက်ကွယ်ကြတော့မှာ ဖြစ်ပါတယ်။ နောက်ထပ် အကြောင်းရင်းတစ်ရပ်ကတော့ ဆင်များနေထိုင်ရာ စားကျက်များ ဆုံးရှုံး ပျောက်ကွယ်ခြင်းပဲ ဖြစ်ပါတယ်။ ဒီကိစ္စဟာ လူတွေရဲ့ လူဦးရေ အဆမတန်များပြားလာခြင်းနဲ့လည်း ဆိုင်ပါတယ်။ လူတွေရဲ့ လူဦးရေ အဆမတန်များပြားလာတဲ့အခါ နေစရာနေရာ၊ စားစရာအစားအစာ တွေ ပိုမိုလိုအပ်လာပါတယ်။ နေစရာတွေမရှိတော့ သစ်တောတွေကို ကျူးကျော်ကြတယ်။ ပိုမိုစားဖို့ လိုအပ်တော့ သစ်တောမြေနေရာတွေကို၊ စိုက်ပျိုးမြေတွေကို ချဲ့ထွင်လာကြတယ်။ သွားစရာလမ်းတွေ လိုတော့ သစ်တောတွေကိုဖြတ်ပြီး အဝေးပြေးလမ်းမကြီးတွေ ဖောက်ကြတယ်။ သစ်တောကို မထိခိုက် နိုင်အောင်ရှောင်ပြီး ဖောက်လုပ်လို့ရတဲ့အခြားနည်းတွေကို မသုံးကြတော့ပါဘူး။ ပိုဆိုးတာက စီးပွား ရေးဝိသမသမားတွေက သစ်တောမြေတွေကို မိမိတို့ စီးပွားရေးတစ်ခုတည်းနဲ့ ကြည့်ပြီးတော့ အပြောင် ခုတ်ရှင်းပြီး သစ်တောနဲ့ အကြီးအကျယ် စီးပွားရှာခဲ့ကြတာ ဖြစ်ပါတယ်။ ဒီတော့ ဆင်နဲ့ တောရိုင်း သတ္တဝါတွေ စားကျက်မြေ ကျဉ်းမြောင်းသွားကြတယ်။ Fragmentation လို့ခေါ်တဲ့ သစ်တောတွေ အပိုင်းပိုင်းပြတ်ကြတယ်။ သစ်တောတွေရဲ့ အရည်အသွေးတွေကလည်း ကျဆင်းလာကြတယ်။ နောက်ဆုံးတော့ သစ်တောဂေဟစနစ်ပါ ပျက်စီးကုန်ပါလေရော။ အဲဒီတော့ ဆင်တွေနဲ့ တောရိုင်းတိရစ္ဆာန်တွေဘက်ကကြည့်ရင် နေစရာတွေ ကျဉ်းသွားရုံသာမက စားစရာအစားအစာနဲ့ အမှီသဟဲပြုရမယ့် ဂေဟစနစ်တွေလည်းမရှိတော့ တောတွေပြောင်းကြရ။ ပြောင်းစရာတောတွေက မရှိတော့၊ မလုံလောက်တော့၊ လူတွေနေတဲ့နေရာနဲ့ သီးနှံခင်းတွေကို ရောက်လာကြတယ်။ သီးနှံတွေ ပျက်တော့ လူတွေနဲ့ ပဋိပက္ခတွေဖြစ်ကြကုန်ရော။ အဲဒီမှာ Human Elephant Conflict လို့ခေါ်တဲ့ လူသားနဲ့ ဆင်ပဋိပက္ခ စတင်ပြီးတော့ ဖြစ်ကြပါလေရော။ အငြိုးတွေ၊ ကလဲ့စားချေမှုတွေနဲ့ အပြန်အလှန်တုံ့ပြန်ကြရင်း လူတွေအများကြီးသေကြတယ်။ ၈ - ၁၀ - ၁၉၉၅ ရက်ကနေ ၂၀၀၉ ခုနှစ်၊ ဇန်နဝါရီလအထိ ရန်ကုန်တိုင်း မြောက်ပိုင်းခရိုင်၊ တိုက်ကြီးမြို့နယ် ရိုးမသစ်တောတစ်ဝိုက်မှာ လူနဲ့ ဆင်ပဋိပက္ခဖြစ်တဲ့အတွက် လူပေါင်း (၅၈)ဦး သေဆုံးခဲ့ကြတယ်။ ဆိုးသွမ်းတောဆင်ရိုင်း Rough Elephant များကို ရိုင်ဖယ်နဲ့ ပစ်သတ်နှိမ်နင်းခဲ့ရတဲ့အတွက် တောဆင်ရိုင်းအချို့ သေဆုံးခဲ့ကြရတယ်။ တောဆင်ရိုင်းအတော်များများ အရှင်ဖမ်းဆီးမိခဲ့ကြတယ်။ ရိုးမကို ပြန်ရောက်တဲ့ဆင်ဟာ အနည်းအကျဉ်း လောက်ပါပဲ။ အင်မတန်မှ ဝမ်းနည်းစရာကောင်းပါတယ်။ ဆက်လက်ပြီးတော့ ဆင်နဲ့ တောရိုင်းတိရစ္ဆာန်တွေ မျိုးမတုံးအောင် ကာကွယ်ဖို့အတွက် ဆိုရင် တောဆင်တွေကို ဖမ်းပြီး အိမ်မွေးဆင်တွေလုပ်ဖို့ ဆင်မောင်းခြင်းအလုပ်တွေကို တားမြစ် လျှော့ချဖို့လိုပါတယ်။ Rewilding လို့ခေါ်တဲ့ အိမ်မွေးဆင်တွေကို တောထဲကိုပြန်လွှတ်ခြင်းတွေကိုလည်း စနစ်တကျပြန်လုပ်ဖို့ လိုအပ်ပါတယ်။ နောက်တစ်ချက်က ဆင်တောရိုင်း တိရစ္ဆာန်တင်မက သစ်တောနဲ့ သစ်တောထွက်ပစ္စည်းတွေကို တရားမဝင်ထုတ်လုပ်ခြင်း၊ ရောင်းချခြင်းများကိုလည်း ကြပ်ကြပ်မတ်မတ် တားဆီးအရေးယူဖို့ လိုအပ်ပါတယ်။ နောက်ပြီးတော့ သစ်တောဝန်ထမ်းတွေရဲ့ အရေအတွက်ရော၊ အရည်အသွေးရော (၂)မျိုး စလုံး မြှင့်တင်ပေးဖို့လိုသလို သစ်တောဝန်ထမ်းတွေရဲ့ လိုအပ်တဲ့ သင်တန်း၊ နည်းပညာ၊ ဗဟုသုတ၊ ခေတ်မီလက်နက်ကိရိယာတွေကို တပ်ဆင်ပေးဖို့လိုပါတယ်။ ဒါ့အပြင် ဆင်အပါအဝင် တောရိုင်း တိရစ္ဆာန်များအတွက် သဘာဝဘေးမဲ့တောတွေ၊ အမျိုးသားဥယျာဉ်တွေ လုံလုံလောက်လောက် ကျယ်ကျယ်ဝန်းဝန်း စနစ်တကျ လုပ်ဆောင်ပေးဖို့လိုပါတယ်။ သစ်တောနဲ့ ဆက်စပ်ဌာနများဖြစ်တဲ့ ပြည်ထဲရေးနဲ့ တရားရေးအပိုင်းကလည်းဖမ်းဆီးခြင်း၊ အရေးယူအပြစ်ပေးခြင်းများကို ဥပဒေအတိုင်း ထိထိရောက်ရောက်ဆောင်ရွက်သင့်ပါတယ်။ ဆင်နဲ့ တောရိုင်းတိရစ္ဆာန်များရဲ့ အရေးကြီးမှုကို ပြည်သူများ သိရှိနိုင်ရန် ရေဒီယို၊ ရုပ်သံသတင်းမီဒီယာများမှ ထုတ်လွှင့်ပေးပြီး လူအများ အာရုံစိုက်မှုတိုးမြှင့်စေရန် အတွက် မြန်မာ့ဆင်နှင့် တောရိုင်းတိရစ္ဆာန်များနှစ်အဖြစ် နှစ်တစ်နှစ်ကို သတ်မှတ်ပြီး ပြည်သူနှင့် ကမ္ဘာ သိအောင် လုပ်ဆောင်သင့်ပါတယ်။ အားလုံးခြုံပြီး ပြောမယ်ဆိုရင်တော့ ဒီပြဿနာတွေနဲ့ အခြား ဆက်စပ်ပြဿနာတွေ အားလုံးဟာ အင်္ဂလိပ်လို Anthropogenic problems လို့ခေါ်တဲ့ မြန်မာလို လူတွေကြောင့်ဖြစ်ရတဲ့ပြဿနာတွေ ဖြစ်ပါတယ်။</speech>
ဒါကြောင့်မို့လို့ လူတွေကိုယ်တိုင်ကပဲ ကိုယ်ချင်းစာနာစိတ်၊ ကရုဏာစိတ် အပြည့်နဲ့ တာဝန်သိမှု၊ တာဝန်ရှိမှုနဲ့ လူသား၊ တောဆင်ရိုင်းတိရစ္ဆာန်နဲ့ ၎င်းတို့နေထိုင်ရာ သဘာဝပတ်ဝန်းကျင် တွေရဲ့ အနာဂတ် အကျိုးဖြစ်တဲ့ Sustainable Development ရေရှည်ခံ ဖွံ့ဖြိုးတိုးတက်ရေးကို ကြည့်ပြီးတော့ အလွှာစုံက Stakeholders အားလုံး ပူးပေါင်းဆောင်ရွက်ဖို့ -- 
<speech type='speaker'>ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း ဆွေးနွေးနိုင်ပါပြီ။</speech>
<speech><mp id='1264'>ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ ဥက္ကဋ္ဌကြီးခင်ဗျား။ မွန်ပြည်နယ် မဲဆန္ဒနယ် အမှတ်(၁၂)မှ ဒေါ်သီရိရတနာ တင်သွင်းသော မြန်မာနိုင်ငံတွင် ဆင်အပါအဝင် တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် တိုက်တွန်းကြောင်း အဆိုကို အကြံပြု ဆွေနွေးသွားမှာ ဖြစ်ပါတယ်။ တစ်ချိန်တုန်းက အာရှဆင်များဟာ တိုက်ဂရစ်၊ ယူဖရေးတီး စတဲ့ အနောက်အာရှမှသည် ယန်စီမြစ် အရှေ့အာရှတစ်ဝန်းလုံးမှာ တွေ့ရှိခဲ့ရပါတယ်။ ယခုအခါမှာ အနောက်အာရှတွင် လုံးဝပျောက်ကွယ်သွားပြီဖြစ်ပြီး တရုတ်၊ အိန္ဒိယနဲ့ အခြား အရှေ့တောင်အာရှနိုင်ငံများမှာလည်း အလွန်လျော့နည်းလာပြီ ဖြစ်ပါတယ်။ အာရှတိုက်တစ်တိုက် လုံးတွင် ဆင်အကောင်ရေအများဆုံး (၄၈၀၀၀)ခန့်သာ ကျန်တော့မယ်လို့ ခန့်မှန်းကြရပါတယ်။ ၁၁ ရာစုမှ စပြီး ဆင်များကို မွေးမြူ သုံးစွဲမှုကြောင့် အာရှနိုင်ငံ(၁၁)နိုင်ငံတွင် ဆင်ယဉ် ချောင်းဆင်အကောင်ရေ (၁၆၀၀၀)ကျော်ရှိပါတယ်။ မြန်မာနိုင်ငံမှာ နောက်ဆုံးခန့်မှန်းချက်အရ ဆင်အကောင်ရေ (၇၀၀၀)ခန့် ရှိရာ အကောင်ရေ(၅၀၀၀)ခန့်သာ ဆင်ယဉ်များ ဖြစ်သည်ကိုသိရပြီး ဆင်ယဉ်များကို မည်သို့မည်ပုံ ထိန်းသိမ်းခဲ့တာ အိမ်နီးချင်းထိုင်းနိုင်ငံကို ကြည့်ရန်လိုပါတယ်။ ထိုင်းနိုင်ငံတွင်လည်း ဆင်ယဉ်များဟာ ဆင်ရိုင်းထက် သုံးဆပိုများပါတယ်။ ဆင်ယဉ်များတွင် အဓိကအရေးကြီးဆုံးပြဿနာမှာ အလုပ်လက်မဲ့ ဖြစ်နေခြင်းဖြစ်ပါတယ်။ နောက်ပိုင်းတွင် သစ်ထုတ်လုပ်ရာတွင် စည်းမရှိ၊ ကမ်းမရှိ တစ်တောလုံး အပြောင်ရှင်း ထုတ်ခြင်း စက်ကြီးများ၊ ယာဉ်ကြီးများဖြင့် လမ်းများဖောက်လုပ်ခြင်း စသည်တို့ကြောင့် ဆင်ကို အသုံးပြုမှု နည်းလာကြပြီး ဆင်မွေးမြူ ထိန်းသိမ်းခမှာလည်း အလွန်မြင့်မားလာကာ ဆင်ထိန်း၊ ဆင်စာကို ကြည့်ရင် တော်ရုံမွေးဖို့ မလွယ်လှပါ။ ထို့အတွက်ကြောင့် အထက်ပါ ပြဿနာများကို ဖြေရှင်းရန်အတွက် နည်းလမ်းပေါင်းစုံ စဉ်းစားရန် လိုမည်ဖြစ်ပါတယ်။ အိမ်နီးချင်းထိုင်းနိုင်ငံအပါအဝင် မြန်မာနိုင်ငံတွင် အရှိန်ရလာနေသော သဘာဝအခြေခံ ခရီးသွားလုပ်ငန်းများတွင် ဆင်များ အလုပ်ပေးခြင်းဟာ အလားအလာ အကောင်းဆုံး ဖြေရှင်းနည်းတစ်ခု ဖြစ်ပါတယ်။ ဆင်များနဲ့လူများအတွက် အကောင်းဆုံး အခြေအနေ ဖန်တီးပေးကာ ဥပဒေ၊ စည်းမျဉ်းများ ပြဌာန်းရန်လည်း လိုအပ်ပါမယ်။ နောက်နည်းလမ်းတစ်ခုကတော့ စနစ်တကျ သစ်ထုတ်လုပ်မှုမှာ ဆင်များကို အသုံးပြုရန် ဖြစ်ပါတယ်။ သို့မှသာ သစ်တောကို ထိန်းသိမ်းထားပြီးဖြစ်တဲ့အပြင် ဆင်ထိန်းသိမ်းစောင့်ရှောက်ရေး အတွက်လည်း အသုံးဝင်မှာ ဖြစ်ပါတယ်။ ထိုင်းနိုင်ငံမှာ ဆင်ယဉ်များကို ကာကွယ်စောင့်ရှောက်ရေး အတွက် ဥပဒေကြမ်းတစ်စောင် ပြင်ဆင်နေပါတယ်လို့ သိရပါတယ်။ အဓိကအားဖြင့် ထိန်းသိမ်း စောင် .ရှောက်ရေးကို အထောက်အကူဖြစ်စေဖို့ သေချာစွာ မှတ်ပုံတင်စေခြင်း၊ အထောက်အပံ့များ ပေးခြင်းစတာတွေအပြင် မွေးဖွားပြီး တစ်လအတွင်း မှတ်ပုံတင်ခြင်း၊ ဆင်စခန်းများ ပေးထားကာ စီမံခန့်ခွဲခြင်း စသည်တို့ ပါဝင်ပါတယ်။ ဒါ့အပြင် အစိုးရအနေနှင့် ဆင်ထိန်းသိမ်းရေးကို တောဆင်အပါအဝင် အထူးအဖွဲ့နှင့် စီမံကိန်းချဆောင်ရွက်ရန် ဖြစ်ပါတယ်။ တနင်္သာရီတိုင်းဒေသကြီးမှာတစ်ချိန်က သစ်တောများ ဖုံးလွှမ်း လျက်ရှိပြီး တောဆင်ရိုင်းများ မြောက်များစွာ နေထိုင်ကြပါတယ်။ ယခုအခါ စက်ကြီးများ၊ ယာဉ်ကြီး များနှင့် လမ်းဖောက်ပြီး သစ်ထုတ်ခြင်း၊ ဆီအုန်းစီမံကိန်းကြီးများမှ အပြောင်ရှင်းစနစ်နဲ့ ကြိုးဝိုင်း ကြိုးပြင် သစ်တောအပါအဝင် သစ်တောကြီးများကို ဧကသိန်းသန်းချီ၍ လုပ်ကိုင်ခွင့်ချပေးခဲ့တာ ကြောင့် သစ်တောအမြောက်အမြား ပျက်စီးဆုံးရှုံးကြရလို့ ဆင်များ နေထိုင်ကျက်စားရာ စားကျက်များ ပျောက်ဆုံးကုန်ပြီး လူတွေနေထိုင်တဲ့ မြို့ရွာကုမ္ပဏီလမ်းမများပေါ် ဆင်းလာကြကာ ယခုအခါမှာ ကျွန်တော်တို့ နေထိုင်တဲ့ ဘုတ်ပြင်းမြို့နယ်ရှိ မဏ္ဍိုင်ပညာ၊ ဘုတ်ပြင်း-ကော့သောင်း ပြည်ထောင်စု ကားလမ်းမကြီးပေါ်မှာ ညနေ(၆)နာရီခန့်မှ နံနက်(၆)နာရီခန့်ရီးသွားလာနေကြတဲ့ ကားများ၊ ဆိုင်ကယ်များ၊ လူများနှင့် တွေ့ကြုံနေကြရပြီး ပြည်သူလူထုမှာ အန္တရာယ်ရှိနေပါတယ်။ ဒါကြောင့် ဆင်များကို ထိန်းသိမ်းစောင့်ရှောက်ဖို့ အထူးအဖွဲ့တွေနဲ့ စီမံကိန်းချ ဆောင်ရွက်ဖို့ လိုအပ်နေပြီး အဲဒီလိုမှ မဟုတ်ရင် ဒေသခံပြည်သူတွေက သူတို့ရဲ့ ဥယျာဉ်ခြံမြေ၊ လယ်ယာတွေကို ဖျက်ဆီးခံရမှုကို သည်းမခံနိုင်ဘဲ တစ်ခါတည်း နားအေးသွားအောင် ဆင်မုဆိုး ခေါ်ပြီး လက်ညှိုး ထိုးပြရင် ဆင်များ ထပ်မံ ဆုံးရှုံးကုန်ကြမှာဖြစ်ပါတယ်။ ဆင်ဆိုတာ တောတစ်တောမှာ ရှိသင့်ရှိထိုက်တဲ့ အင်္ဂါရပ်နဲ့ ညီညွတ်နေပြီး သစ်ပင်များ၊ သစ်ဥ သစ်ဖုများ ပြည့်စုံမှသာ နေထိုင်ကျက်စားလေ့ရှိကြပါတယ်။ ဆင်ရှိပြီဆိုတာနဲ့ အခြားတိရစ္ဆာန်တွေပါ လာရောက်နေထိုင်တဲ့ ပတ်ဝန်းကျင်ရှိနေတဲ့အတွက် ဆင်ဆိုတာ တိရစ္ဆာန်အားလုံးကို ကိုယ်စားပြုတဲ့ သံတမန်လို့တောင် သတ်မှတ်ထားတာလို့ ပညာရှင်များက ပြောဆိုကြောင်း သိရပါတယ်။ ဆင်များသာ ပျောက်ကွယ်သွားမယ်ဆိုရင် သစ်ထုတ်လုပ်ရေးလုပ်ငန်း၊ ကမ္ဘာ့လှည့်ခရီးသွားလုပ်ငန်းအပေါ်မှာလည်း ထိခိုက်မှုများရှိလာနိုင်တဲ့အပြင် သစ်တောများ ကာကွယ် ထိန်းသိမ်းရေး ပြန်လည်ပြုစုပျိုးထောင်ရေးတို့မှာလည်း သက်ရောက်မှုများ ရှိလာနိုင်ပြီး သစ်တောများရဲ့ ဂေဟစနစ်များပါ ပျက်စီးသွားနိုင်ပါတယ်။ ကုလသမဂ္ဂစားနပ်ရိက္ခာအဖွဲ့၏ အစီရင်ခံစာများအရ ၁၉၇၉ ခုနှစ်က မြန်မာနိုင်ငံတွင် တောဆင်ရိုင်း (၆၀၀၀)ခန့်ရှိပေမယ့် လက်ရှိတွင် တောဆင်ရိုင်း အကောင်ရေ(၁၆၀၀)မှ (၂၀၀၀) ကြားသာ ကျန်ရှိတော့ရာ တောဆင်ရိုင်းများ သတ်ဖြတ်ခံရမှုကို ာကွယ်ထိန်းသိမ်းနိုင်ခြင်းမရှိရင် လာမည့်ဆယ်စုနှစ်များအတွင်း မျိုးတုံးပျောက်ကွယ် သွားမယ့် အန္တရာယ်ရှိနေတာကို မီးမောင်းထိုးပြနေကြောင်း တွေ့ရှိရပါတယ်။ ထို့အတွက်ကြောင့် မြန်မာနိုင်ငံတွင် ဆင်အပါအဝင် တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် မြန်မာနိုင်ငံ၏ ဆင်များ နေထိုင်ကျက်စားရာ စားကျက်များဖြစ်သော သဘာဝ သစ်တောကြီးများ မပျက်စီးသွားရန် ဆီအုန်းစိုက်ပျိုးရေးကုမ္ပဏီများကို ထပ်မံ၍ မြေဧက အမြောက်အမြား ထပ်မံပြီး လုပ်ကိုင်ခွင့် ချထားပေးရန် လိုအပ်ကြောင်း တင်ပြရင်း မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ ၏ အဆိုကို ထောက်ခံအကြံပြု ဆွေးနွေးရင်း နိဂုံးချုပ်လိုက်ပါတယ်။ ကျေးဇူးတင်ပါတယ်။</speech>
<speech type='speaker'>ဆက်လက်ပြီး ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း ဆွေးနွေးနိုင်ပါပြီ။</speech>
<speech><mp id='1208'>ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ဒီအဆိုကို ဆွေးနွေးဖို့ Power Point အသုံးပြုခွင့် တောင်းခံအပ်ပါတယ်။ ၁၆-၁၁-၂၀၁၈ ရက်နေ့မှာ မွန်ပြည်နယ် မဲဆန္ဒနယ် အမှတ်(၁၂) ရဲ့ အမျိုးသားလွှတ်တော်ကိုယ်စားလှယ်က အလွန်တရာမှ လုပ်ရကိုင်ရ ခက်ခဲလှတဲ့ အဆိုတစ်ခုကို တင်သွင်းခဲ့တာပဲလို့ အပေါ်ယံအနေနဲ့ ထင်နိုင်စရာ ရှိပါတယ်။ ဒါပေမဲ့ ပကတိ အခြေအနေအရ ဆင်တွေသာမက တောရိုင်းတိရစ္ဆာန်တွေ အတော်များများ သယံဇာတများပါမကျန် သူ့နည်းသူ့ဟန်နဲ့ ပျက်သုဉ်းပျောက်ကွယ်နေခဲ့ကြတာ ဂေဟစနစ်တွေ ပျက်စီးပြီး သဘာဝဘေးဒဏ်တွေ ခံစားနေခဲ့ကြတာ ဆယ်စုနှစ်မကတော့ဘဲ ဆင်၊ ကျား၊ သမင်တွေသာမက လူသားသခင်တွေပါ ဒုက္ခ အသိုင်းအဝိုင်းတွေကို ထုနဲ့ ထည်နဲ့ ခံစားဖြေရှင်းနေရတာ လက်ရှိအခြေအနေထိပါပဲ။ အရင်းစစ်တော့ အမြစ်မြေကဆိုသလို အဓိကအချက်ကတော့ မဆင်မခြင်ပြုခဲ့တဲ့ လူတွေရဲ့ လောဘစိတ်ကြောင့်ပါပဲ သဘာဝအတိုင်းစိမ်းလန်းနေတဲ့ တောတောင်တွေကို အပြောင်ရှင်း စီမံကိန်းကြီးတွေအဖြစ်လုပ်ကိုင်ခွင့် ပေးခဲ့ကြတယ်။ အသိဉာဏ်မြင့်တဲ့ နိုင်ငံတွေမှာ သစ်ပင်ကြီးတွေကို မြင်ရင် သဘာဝတရားကို ချစ်ခင် မြတ်နိုးစိတ်နဲ့ ထိန်းသိမ်းကာကွယ်ခဲ့ကြတာ လူသားဆန်ခဲ့ကြတယ် အသိဉာဏ်နိမ့်တဲ့ မသမာသူအချို့မှာ တော့ ဘယ်သူသေသေ ငတေမာရင်ပြီးရော သဘောနဲ့ သစ်အလုံးလိုက် ထုတ်တယ်။ ခွဲစိတ်ပြီး ခိုးထုတ်တယ်။ မီးသွေး ဖုတ်တယ်။ စီမံကိန်းအကြောင်းပြပြီး ကုမ္ပဏီတွေက အပွကြံတာကအစ သဘာဝကို ဖျက်ဆီးရင် သဘာဝရဲ့ ဒဏ်ခတ်မှုကို အသေအချာခံရမည်ဆိုတာ မသိမှုအဆုံးလူတွေရဲ့ လောဘအစွမ်းကြောင့် တောတွေပြောင်၊ သစ်တွေကုန်လို့ ရေကြည်တွေ ခန်းခြောက်တော့လည်း ဘယ်စခန်း ဘယ်လျှိုမှာနားပြီး ဘာကိုစားရမှန်းမသိတော့လို့ ရပ်နားရွာနား ကျင်လည်ကျက်စားမိရာ ကနေ လူတွေနဲ့ ပဋိပက္ခ ပိုများလာပြီး ဆင်မုဆိုးတွေရဲ့ လက်ချက်နဲ့ တစ်ပတ်ကို ဆင်တစ်ကောင်လုံး ဆုံးရှုံးနေရတာဟာ အာရှဆင်များ မျိုးတုံးပျောက်ကွယ်တော့မယ့် အန္တရာယ်အကြောင်းရင်း အခြေအနေ တစ်ရပ်မို့ ဆင်နဲ့အတူ တခြားတောရိုင်း တိရစ္ဆာန်တွေရဲ့ ငိုညည်းသံတွေကို နိုင်ငံတော်နဲ့ ပြည်သူများ ကြားသိအောင် ိုင်ပင်ဖြေရှင်းနိုင်အောင် တာဝန်ကျေစွာနဲ့ ရည်ရွယ်ချက်ရှိရှိ တပ်လှန့် လှုပ်နှိုးလိုက်တဲ့ အဆိုတစ်ရပ်ဖြစ်ပါတယ်။ စီမံအုပ်ချုပ်မှုစနစ်တစ်ခုရဲ့ အလွဲကြောင့် လူအများစု မွဲရုံမက သတ္တဝါပေါင်းလည်း ဆင်းရဲဒုက္ခ ရကြတဲ့အပြင် ဒါတွေကို မဆင်ခြင်နိုင်ကြဘဲ သင်ခန်းစာ ယူရမယ့်အစား မငြိမ်းချမ်းမှုကို အကြောင်းပြပြီး သစ်တွေ အဖိုးအနဂ္ဃထိုက်တန်တဲ့ သယံဇာတတွေ ဒီကနေ့အထိ အိမ်နီးချင်းနိုင်ငံကို နေ့ညမစဲ တဖွဲဖွဲ ခိုးထွက်နေကြတာကို တာဝန်ရှိသူတွေ မသိလို့လား၊ သိရက်နဲ့ မတတ်နိုင်လို့လား တဖြည်းဖြည်းနဲ့ နိုင်ငံတော်ရဲ့ သယံဇာတတွေဟာ နည်းအမျိုးမျိုးနဲ့ လုံးပါး ပါးနေရပါတယ်။ အချုပ်အခြာအာဏာ တည်တံ့ခိုင်မြဲရေးဆိုတာ အမျိုးသားရေးတာဝန်တစ်ရပ်အနေနဲ့ နောက်မျိုးဆက်တွေ အကျိုးမျှော်ကိုးပြီး ဆထက်ထမ်းပိုး ကာကွယ်တားဆီးဖို့ အားလုံးရဲ့ တာဝန် ဖြစ်ပါတယ်။ ပုံမှာ မြင်ကြရတဲ့အတိုင်းပါပဲ ကချင်ပြည်နယ်၊ ချီဖွေမြို့နယ်၊ ကန်ဖန်အုပ်စု ရာထူးကျေးရွာ အနီး ကန်ဖန်နယ် ဂိတ်ပေါက်ကနေတစ်ဆင့် Marvel အမျိုးအစားကြွေခွက်ထုတ်လုပ်တဲ့ စက်မှုကုန်ကြမ်း နဲ့ ရွှေသတ္တု ခိုးထုတ်လုပ်မှုတွေ ဆော့လော်မြို့နယ် လကင်အုပ်စု မော်ဝေကျေးရွာအနီးက ဒေသခံ စိုက်ကွင်းတွေပျက်စီးတဲ့အထိ ရွှေလိုဏ်ခေါင်းတူးဖော်မှုအပြင် ခေါင်လန်ဖူးမြို့နယ် နားတာကော် အုပ်စု၊ မထီစွပ်အုပ်စု၊ ဇီးထန်အုပ်စုတစ်ဝိုက်မှာလည်း ဟုန်ထုန်ရှား(ခေါ်) တန်ဖိုးမြင့် ကျောက်ထင်းရှူး ဆိုတာ ဆင်းတုတွေထုလုပ်ရာမှာ အသုံးပြုတဲ့ သရက္ခန်သားထက် အဖိုးတန်ပြီး ယခုကာလအတွင်း မှာတွင် ပြည်ပကို ခိုးထုတ်ပြီးသား ပမာဏနဲ့ မခိုးထုတ်ရသေးတဲ့ သစ်လုံးရေ ပမာဏကို ကြည့်လိုက်ရင် မြန်မာပြည်ရဲ့ သယံဇာတတွေ သဘာဝပတ်ဝန်းကျင် ပျက်စီးဆုံးရှုံးမှုတွေကို ခန့်မှန်းနိုင်ကြပြီး မှီတင်း နေထိုင်ကြတဲ့ တောရိုင်းတိရစ္ဆာန်တွေကိုပါ ထိခိုက်စေနိုင်လို့ တောတောင်ရေမြေတွေနဲ့ သဟဇာတ ဖြစ်နေတဲ့ ရှားပါးတောရိုင်းတိရစ္ဆာန်တွေရဲ့ အရေးတကြီး ကာကွယ်ထိန်းသိမ်းခြင်းလုပ်ငန်းဟာ မီးနီ အချက်ပြနေပြီဆိုတာ ကိုယ်စားလှယ်တော်ကြီးရဲ့ အဆိုက သိသာထင်ရှားနေပါတယ်။ ဆင်တွေသာမက ကျား၊ ဧရာဝတီလင်းပိုင် စတဲ့သတ္တဝါတွေအပြင် သစ်၊ ကျောက်စိမ်းနဲ့ သစ်တောထွက်ပစ္စည်းမျိုးစုံ တို့ကိုလည်း ယခုထက်မက မျက်ခြည်မပျက် ပိုမိုစောင့်ကြည့် တားမြစ်နိုင်မှု ်အမျှ ကြိုးစား သင့်လှပါတယ်။ မြန်မာနိုင်ငံတော်ရဲ့ တောင်ဘက်စွန်းမှာဆို “ဆလုံ” မြောက်ဘက်ကိုယွန်းတော့ “ထရုံ” ဆိုတဲ့ အတိုင်းပါပဲ လှပသာယာ ရှုခင်းအဖြာဖြာနဲ့ ပြည့်စုံလှတဲ့ မြောက်မှတောင်ဖျား မြန်မာနိုင်ငံရဲ့ တစ်နံတစ်လျားမှာရှိနေတဲ့ သယံဇာတနဲ့ သဘာဝပတ်ဝန်းကျင်ဆိုင်ရာ ထောက်ပြဆွေးနွေးချက်တွေကို နှောင့်နှေးကြန့်ကြာဖြစ်သလိုသာ အလေးမထားကြဘူးဆိုရင်တော့ မဝေးလှတဲ့ အနာဂတ်မှာ သဘာဝ တရားရဲ့ ဒဏ်ခတ်မှုကို မရှုမလှခံစားကြရပြီး ဘေးပယောဂအနေနဲ့ မျိုးစုပျက်သုဉ်းရုံမက တိုးတက်မှု တွေ ဆုံးရှုံးပြီး လုံးလုံးချောက်ထဲ နွံနစ်နေဆဲအဖြစ်က ရုန်းမထွက်နိုင်မှာကို အလွန်တစ်ရာမှ စိုးရိမ်ရ ပါကြောင်း ပညာရှင်များကလည်း ထောက်ပြနေရပါပြီ။ ကျေးဇူးပြု၍ နောက်ဆုံး Power Pointလေးကို ပြပေးလို့ရရင် ပြပေးပါ။ ဒါကြောင့်မို့လို့ ကချင်ပြည်နယ် မိုးညှင်းမြို့နယ် အင်းတော်ကြီးဒေသရှိ မပြင်ကျေးရွာမှာ ဆိုရင် အိမ်ခြေထောင်ကျော်မှာ ဆင်ကောင်ရေ ရာဂဏန်းနီးပါးအများစုက ထိန်းသိမ်းစောင့်ရှောက် မွေးမြူယဉ်ပါးခဲ့ကြပုံကို ယနေ့ထက်ထိတိုင် သက်သေအဖြစ် သွားရောက်လေ့လာနိုင်ပြီး ဆင်နဲ့ လူသား၊ လူသားနဲ့ဆင် ရှေးဦးမဆွခင် ကာလများစွာကတည်းက သဟဇာတဖြစ်စွာနဲ့ လူတို့ရဲ့ လုပ်ငန်း တွေကို ကူညီအကျိုးပြုရင်း မိတ်ဆွေဖွဲ့နေထိုင်ခဲ့ကြတဲ့ လောကီရတနာတွေထဲမှာ တစ်ပါးအပါအဝင် ဖြစ်တဲ့ မြန်မာပြည်ရဲ့ တောတောင်အနှံ့ကဆင်တွေ မျိုးတုံးပျောက်ကွယ်သွားတော့မယ့်အရေးကို တဖြည်းဖြည်း အန္တရာယ်အဆင့် နီးကပ်နေပြီမို့ ဆွေးနွေးမှုအဆင့်ကနေ ကျော်လွန်ပြီး လက်တွေ့ အကောင်အထည်ဖော်မှုကို တိုးမြှင့်ဆောင်ရွက်သင့်ပါကြောင်း အထက်ဖော်ပြပါ ဒေါ်သီရိရတနာ ရဲ့ အဆိုကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။ လူတွေ၏ လောဘစိတ်ကြောင့် သတ်ဖြတ်ခံရသည့် ဆင်သေကောင် မြင်ကွင်းပုံ(ဓ) ချီဖွေမြို့နယ် ကန်ဖန်အုပ်စု ရာထူးကျေးရွာအနီး ကန်ဖန်နယ်စပ်ဂိတ်မှ တန်ဖိုးကြီး စက်မှုကုန်ကြမ်းများ အတားအဆီးမဲ့ ခိုးယူနေကြသည့် မြင်ကွင်းပုံ(ဓ-၁) မခိုးထုတ်မီ(အပေါ်)နှင့် ခိုးထုတ်ပြီး(အောက်ပုံ) မြင်ကွင်းပုံ(ဓ-၂) သက်ထင်းရှူး ခိုးထုတ်ပြီး အောက်ပုံ) ၊ ခေါင်လန်ဖူးမြို့နယ် နားကော်အုပ်စု မထီစွပ်အုပ်စု ဇီးထန်အုပ်စု တစ်ဝိုက် မုန်းတယ် နောက်ထပ်ခိုးထုတ်ရန် အဆင်သင့် (အပေါ်ပုံ)</speech>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန်ကျန်ရှိတဲ့ လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်းတို့ကို (၁၁)ရက်မြောက်နေ့ ၇-၁၂-၂၀၁၈ (သောကြာနေ့)မှာ ကျင်းပမယ့် အစည်းအဝေးတွင် ဆက်လက် ဆောင်ရွက်သွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့ ရပ်နားကြောင်းနှင့် (၁၁)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type='speaker'>အစီအစဉ်(၁၀) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ကို ၂၀၁၈ ခုနှစ်၊ ဒီဇင်ဘာလ ရ ရက် (သောကြာနေ့) နံနက် ၁၀းဝဝ နာရီ ဆက်လက် ကျင်းပမည် ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ဒသမနေ့ကို ၁၂၂၂ နာရီ ရပ်နားပါသည်။</speech></postface>
</transcript>
</doc>
 
