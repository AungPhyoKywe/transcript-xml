<doc>
<docinfo>
<docno>02-13-08.xml</docno>
<pdf>02-13-08.pdf</pdf>
<term value="02">ဒုတိယအကြိမ်</term>
<session value="13" />
<sittingday value="08" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လဆန်း ၆ ရက် (၂၀၁၉ ခုနှစ်၊ သြဂုတ်လ ၆ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့ အစီအစဉ်ကို ၁၀:ဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ အဋ္ဌမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျာ။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၂၀၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၉၀.၁၈)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေးရဲ့ အဋ္ဌမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါ့မယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1229">စောမှားဖောင်ခွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော်(၁၃)ကြိမ်မြောက်ပုံမှန်အစည်းအဝေး အဋ္ဌမနေ့ ၆-၈-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့် အရေးကော်မတီ အဖွဲ့ဝင်ဖြစ်သူ ကျွန်တော် စောမွှာဖောင်ကွာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးအောင်ကျော်စိုး၊ ကယားပြည်နယ် မဲဆန္ဒနယ်အမှတ်(၇)၊ အလုပ်ရုံဆွေးနွေးပွဲ တက်ရောက်ရန်။ ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)၊ ၎င်းအတိုင်း။ ဦးခင်မျိုးဝင်း၊ တနင်္သာရီ တိုင်းဒေသကြီး မဲဆန္ဒနယ် အမှတ်(၁၂)၊ ၎င်းအတိုင်း။ ဦးဇော်ဟိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း ဦးအောင်မျိုးလတ်၊ မန္တလေးတိုင်းဒေသကြီး မဲဆန္ဒနယ် အမှတ်(၅)၊ ၎င်းအတိုင်း။ ဦးရှေးရယ်ရှုမောင်၊ ကယားပြည်နယ် မဲဆန္ဒနယ်အမှတ်(၂)၊ ကျန်းမာရေး။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ အစ်မဖြစ်သူ နာရေးကိစ္စ။ ဦးလှမြင့်(ခ) ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဒေါက်တာဌေးကြွယ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)၊ ဆေးရုံတက်ရောက်ကုသနေရပါသဖြင့်၊ ဦးစိုင်းဝမ်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ဒေသဖွံ့ဖြိုးရေးဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးလင်းတင်ဌေး၊ မွန်ပြည်နယ် မဲဆန္ဒနယ် အမှတ်(၄)၊ ဒေသဖွံ့ဖြိုးရေးဆောင်ရွက်ရန်။ ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ ကျန်းမာရေး။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဗိုလ်မှူးကြီးစိုးရွှေ၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်။ ဗိုလ်မှူးပြည့်ဖြိုးဟန်၊ တပ်မတော်သား ကိုယ်စားလှယ်၊ တာဝန်ထမ်းဆောင်ရန်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကျန်းမာရေး။ ဒေါက်တာပြည့်ဖြိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၇)၊ လူ့အခွင့်အရေး ဆိုင်ရာ ဆွေးနွေးပွဲတက်ရောက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၃)ဦးနှင့် ယနေ့ ခွင့်ပန်ကြားသူ (၁၉) ဦးဖြစ်ပြီး စုစုပေါင်း ခွင့်ပန်ကြားသူ(၂၂)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြား တင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့ ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၃)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၁၉)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၂)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းများသည် နယ်စပ်ရေးရာ ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ချင်းပြည်နယ်၊ မတူပီမြို့ နယ်၊ ဒါရ်လင်းကျေးရွာနှင့် ဆဘောင်းပီကျေးရွာကြား ဆက်သွယ်သောလမ်း (၈)မိုင်အား ပြန်လည်ပြုပြင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၁၀)မှ ဦးလားလ်မင်းထန် က ချင်းပြည်နယ်၊ မတူပီမြို့နယ်၊ ဒါရ်လင်းကျေးရွာနှင့် ဆတောင်းပီကျေးရွာကြား ဆက်သွယ်သော လမ်း(၈)မိုင်အား ပြန်လည်ပြုပြင်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်များနှင့် လေ့လာသူ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာ ကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ ဥက္ကဋ္ဌကြီးခင်ဗျာ။ ကြယ်ပွင့်ပြ မေးခွန်း မေးမြန်းချင်တာကတော့ ချင်းပြည်နယ်၊ မတူပီမြို့နယ်၊ ဒါရ်လင်းကျေးရွာနဲ့ ဆဘောင်းပီ ကျေးရွာကြား ဆက်သွယ်ထားသော ကားလမ်း(၈)မိုင်အား ကားများနှင့် ဆိုင်ကယ်များ ကောင်းမွန်စွာ သွားလာနိုင်ရေးအတွက် ပြုပြင်ပေးရန် အစီအစဉ် ရှိ/မရှိနဲ့ ပတ်သက်ပြီးတော့မှ မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်၊ မတူပီမြို့နယ်၊ ဒါရ်လင်းကျေးရွာနှင့် ဆဘောင်းပီ ကျေးရွာကြား ဆက်သွယ်သော (၈)မိုင် ရှည်လျားတဲ့လမ်းဟာ ၂၀၁၄ ခုနှစ်မှာ န.တ.လ ဘတ်ဂျက်ဖြင့် (၁၈)ပေအကျယ်လမ်း ဖောက်လုပ်ပေးခဲ့ပါတယ်။ သို့ သော်လည်း ဌာနမှ ပြုပြင်ထိန်းသိမ်းမှု ဆက်လက်မပြုလုပ်ပေးနိုင်သောကြောင့် ယခုအခါ ကားများ၊ ဆိုင်ကယ်များ သွားလာရာတွင် အဆင်မပြေဘဲ ခက်ခက်ခဲခဲဖြင့်သာ သွားလာနေကြရပါတယ်။ ဒီလမ်းဟာ ကျေးရွာပေါင်း (၅)ရွာ ဖြစ်တဲ့ ဆဘောင်းကျေးရွာ၊ ဆဘောင်းထယ်ကျေးရွာ၊ လှံမာန်းကျေးရွာ၊ ဒါရ်လင်းကျေးရွာနှင့် လုံကြွေးကျေးရွာမှ စုစုပေါင်းအိမ်ခြေ (၆၆၁)အိမ်နှင့် လူဦးရေ(၃၉၅၂)ဦးအတွက် အကျိုးပြုသောလမ်း ဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုပါရန် ခွင့်တောင်းခံအပ်ပါတယ် ခင်ဗျား။ ဘယ်ဘက်ခြမ်းကတော့ နွေရာသီ ကွင်းဆင်းတဲ့အခါမှာ ဆဘောင်းပီကျေးရွာ၊ ဒါရ်လင်းကျေးရွာ၊ ဆဘောင်းထယ်ကျေးရွာ သုံးလမ်းဆုံတဲ့နေရာမှာ ရိုက်ထားတဲ့ပုံဖြစ်ပါတယ်။ ညာဘက်ခြမ်းကပုံက တော့ ခရီးသည်များ Hilux ကားနဲ့ ခက်ခဲစွာ ခရီးသွားနေရတဲ့ပုံ ဖြစ်ပါတယ်။ ဒီအပေါ်က ပုံ(၂)ပုံက တော့ အ.ထ.က ဆဘောင်းထယ်ကျေးရွာမှ အ.ထ.က ကျောင်း ဆောက်လုပ်ရန်အတွက် အုတ်ခဲများကို သယ်တဲ့ကားက မြေကျွံပြီးမှ ခက်ခဲစွာ ကျွန်တော်တို့ ဝိုင်းပြီးတွန်းကူပေးတဲ့ပုံ ဖြစ်ပါတယ်။ အဲဒီတော့ ဒီကားက ပိတ်ဆို့တဲ့အတွက် ရှေ့ကို ဆက်လက်မသွားနိုင်တော့ဘဲနဲ့ ဆဘောင်းထယ် ကျေးရွာဘက်မှ အိန္ဒိယကားကို ငှားပြီးတော့ ဟိုဘက်ဆက်လက်ခရီးဆက်နေတဲ့ပုံ ဖြစ်ပါတယ်။ ဘယ်ဘက်ခြမ်းပုံက ခရီးသည်များ ခက်ခဲပင်ပန်းကြီးစွာဖြင့် ဆိုင်ကယ်နဲ့ ခရီးသွားနေတဲ့ပုံ ဖြစ်ပါတယ်။ ညာဘက်ခြမ်းပုံ ကတော့ ခရီးသည်များ လမ်းပြို ပိတ်ဆို့မှုကြောင့် စောင့်ဆိုင်းနေတဲ့ ပါတယ်။ ဒီအောက်ပုံ ကတော့ ကျေးရွာနဲ့အနီးမှာရှိတဲ့ မြေပြိုဒေသခံများက ကိုယ်ထူကိုယ်ထနဲ့ ဖယ်ရှားနေတာကို ကွင်းဆင်းကြည့်ရှုတာ ဖြစ်ပါတယ်။ ဒီပုံဟာဆိုလို့ရှိရင် သင်္ကြန်မိုး တစ်ကြိမ်၊ နှစ်ကြိမ် ရွာတဲ့လရဲ့ပုံ ဖြစ်ပါတယ်။ ဒီချိန်ဆိုလို့ရှိရင် ဒီထက်ကို တော်တော်ဆိုးရွားတော့မှာ ဖြစ်ပါတယ်။ ဒါကြောင့်မို့လို့ ဒီလမ်းပေါ်မှာ ရှိတဲ့ ခရီးသွားပြည်သူများ အဆင်ပြေစွာ သွားလာနိုင်ရေးအတွက် သက်ဆိုင်ရာ ဝန်ကြီးဌာနမှ ပြန်လည်ပြုပြင်ပေးရန် အစီအစဉ် ရှိ/မရှိ လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်း ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<title>နာဂကိုယ်ပိုင်အုပ်ချုပ်ခွင့်ရဒေသ၊ လဟယ်မြို့နယ် အရှေ့ဘက် နန်ပုခ်ချောင်းအား သံကူကွန်ကရစ် တံတားအဖြစ် ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)မှ ဦးမင်းနိုင် က နာဂကိုယ်ပိုင်အုပ်ချုပ်ခွင့်ရဒေသ၊ လဟယ်မြို့နယ် အရှေ့ဘက် နန်ပုခ်ချောင်းအား သံကူကွန်ကရစ် တံတားအဖြစ် ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1252">ဦးမင်းနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)</mp>လေးစားရပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဥက္ကဋ္ဌနှင့် ဒုတိယဝန်ကြီး၊ အမျိုးသားလွှတ်တော်ကိုယ်စားလှယ် များအားလုံးကို မင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂) နာဂကိုယ်ပိုင်အုပ်ချုပ်ခွင့်ရဒေသမှ ဦးမင်းနိုင် ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ လဟယ်မြို့နယ်အရှေ့ဘက်ခြမ်း နန်ပုခ်ချောင်း တံတားမှာ ပေ(၃၀၀)ခန့် ရှိပြီး ထိုဒေသတွင် နေထိုင်သော ပြည်သူလူထုများမှာ ခေတ်အဆက်ဆက် လမ်းပန်းဆက်သွယ်ရေး၊ ပညာရေး၊ ကျန်းမာရေး စသည်တို့ ချန်လှပ်ခဲ့သော ဒေသဟု ဆိုနိုင်ပါတယ်။ ကျွန်တော် အမျိုးသားလွှတ်တော်ကိုယ်စားလှယ်၊ ပြည်သူ့လွှတ်တော်ကိုယ်စားလှယ်၊ တိုင်းဒေသကြီး လွှတ်တော်ကိုယ်စားလှယ်တို့ ခရီးစဉ်သွားတဲ့အခါမှာ ဒီတံတားဟာ မေးခွန်းမေးရမယ့်အတွက် မေးရ ခြင်းဖြစ်ပါတယ်။ ကျွန်တော့်အား Power Point အသုံးပြုခွင့်ပြုပါခင်ဗျာ။ ဒါကတော့ ကျွန်တော်တို့ နန်ပုခ် ချောင်းတံတားကို ဖြတ်ကူးနေတဲ့ ပညာရေးဝန်ထမ်း ဆရာမ(၁)ဦး ဖြစ်ပါတယ်။ ရှေ့က ဆရာမ (၁)ဦး မိုးတွင်းဆိုလို့ရှိရင် အင်မတန်မှ ခက်ခဲတဲ့ချောင်းတံတားဖြစ်ကြောင်း၊ ၂၀၁၈ ခုနှစ်မှာ ဝန်ထမ်း (၁)ယောက်ဖြတ်ကူးနေတဲ့ တံတားကြီးဖြစ်ပါတယ်။ ဒါကတော့ ကျွန်တော်တို့ နန်ပုခ်ချောင်းတံတားကို ထိုးမယ့်နေရာကို လေ့လာနေခြင်းဖြစ်ပါတယ်။ နန်ပုခ်ချောင်းတံတား ထိုးပြီးလို့ရှိရင် ဒီရွာတွေကို ရောက်ပါတယ်။ ဒီဘက်မှာဆိုလို့ရှိရင် ရွာပေါင်း (၁၀)ရွာကျော်ရှိပါတယ်။ လူဦးရေအားဖြင့် လေးငါးထောင် လောက်ရှိပါတယ်။ ဒါကြောင့်မို့လို့ ခရီးစဉ်မှာ ကျွန်တော်တို့ လေ့လာတွေ့ရှိရတဲ့ အရှေ့ဘက်ခြမ်း ရွာများမှ ပြည်သူလူထုများ ကောင်းမွန်စွာ သွားလာနိုင်ရန်အတွက် ထိုတံတားကို ၂၀၁၉-၂၀၂၀ ဘဏ္ဍာနှစ်တွင် သံကူကွန်ကရစ်တံတား ဆောက်လုပ်ပေးရန် အစီအစဉ် ရှိ/မရှိ သက်ဆိုင်ရာ ဝန်ကြီး ဌာနအား ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံး ကျေးဇူးတင်ပါတယ်။</speech>
<title>ချင်းပြည်နယ်၊ မင်းတပ်မြို့နယ်၊ ရှစ်-တ္ထီလီ ဘေလီတံတားအား ပြန်လည်ပြုပြင်ထိန်းသိမ်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၈)မှ ဦးမာန်လောမောင်း က ချင်းပြည်နယ်၊ မင်းတပ်မြို့ နယ်၊ ရှစ်-တ္ထီလီ ဘေလီတံတားအား ပြန်လည်ပြုပြင် ထိန်းသိမ်းပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1236">ဦးမာန်လောမောင်း၊ ချင်းပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌနှင့်တကွ အားလုံး ကိုယ်စိတ်နှလုံး ချမ်းမြေ့ကြပါစေလို့ နှုတ်ခွန်းဆက်သ ဂါရဝပြုလိုက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၈) မင်းတပ်မြို့နယ်မှ အမျိုးသားလွှတ်တော်ကိုယ်စားလှယ် ဦးမာန်လောမောင်း ဖြစ်ပါတယ်။ ကျွန်တော်မေးမယ့် မေးခွန်း ကတော့ ၂၀၁ရ - ၂၀၁၈ ဘဏ္ဍာရေးနှစ်မှာ နယ်စပ်ရေးရာဝန်ကြီးဌာနမှချပေးတဲ့ ကျပ်သန်း(၄၀)ဖြင့် နယ်စပ်ရေးရာ ဦးစီးဌာနမှ ဦးစီး၍ ဆောက်လုပ်ခဲ့သည့် မင်းတပ်မြို့နယ် ရှစ်-တ္ထီလီး သံဘောင် တံတား (၃၂၀)ပေဟာ (၁)နှစ်အကြာမှာ တံတားတချို့နေရာများ ပျက်စီးနေတဲ့အတွက် ပြန်လည် ပြုပြင်ထိန်းသိမ်းဖို့ အစီအစဉ် ရှိ/မရှိ မေးမြန်းလိုပါတယ်။ ဥက္ကဋ္ဌကြီးခင်ဗျား။ ၂၀၁၄-၂၀၁၅ ဘဏ္ဍာရေးနှစ်တွင် နယ်စပ်ရေးရာဝန်ကြီးဌာနမှ ချပေးတဲ့ ကျပ်(၃၅၀)သန်းနဲ့ PME ကုမ္ပဏီမှ ဦးစီးဆောက်လုပ်ခဲ့တဲ့ ရှစ်ဘေလီတံတား(၁၇၀)ပေဟာ ၂၀၁၅ ခုနှစ် မိုးရာသီမှာ သဘာဝဘေးကြောင့် ရေထဲမျှောပါခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်တွင် ထပ်ပြီးတော့မှ နယ်စပ်ရေးရာဝန်ကြီးဌာနမှ ကျပ်သန်း(၄၈၀)ဖြင့် ဦးစီးပြီးဆောက်လုပ်ခဲ့တဲ့ မင်းတပ် မြို့နယ် ရှစ် - တွံလီး ဘေလီသံဘောင်တံတား(၃၂၀)ပေဟာ Power Point ပါအတိုင်း ပျက်စီးနေ ကြောင်း ကျေးရွာလူထုမှ တင်ပြလာကြပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုဖို့ တင်ပြအပ်ပါတယ်။ ဒါကတော့ တိုင်တစ်ခုနဲ့ တစ်ခုကြားမှာ ပေ(၉၀)ကွာတဲ့အတွက်ကြောင့်မို့လို့ (၅)လက်မလောက် ကွေးကျနေတာ တွေ့ရပါတယ်။ ဒါကတော့ အရည်အသွေး မပြည့်မီတဲ့ သံဘောင်အမျိုးအစားတွေ သုံးစွဲမှုရှိတာ တွေ့ရပါတယ်။ ဒါ တံတားခံနိုင်ရည် (ယာဉ်+ကုန်) (၅)တန်ပဲခွင့်ပြုတယ်။ ဒါ ချဉ်းကပ်လမ်းများ ပျက်စီးနေတာ၊ အောက်ခြေက နံရံများ ပျက်စီးနေတာ၊ ရေတိုက်စားသဖြင့် ပြိုလဲတော့မယ့် တံတားတိုင်တွေ ဖြစ်နေ တယ်။ ဒါတွေကလည်း ရေတိုက်စားနေတဲ့ တံတားတိုင်တွေ အောက်ခြေနံရံများ ပျက်စီးနေတာ ရေတိုက်စားသဖြင့် မကြာမီပြိုလဲနိုင်မည့် အခြေအနေ တွေ့ရှိရပါတယ်။ တံတားခံနိုင်ရည်မှာ ယာဉ်+ ကုန်(၅)တန်သာ ခွင့်ပြုသဖြင့် ဆိုင်ကယ်နှင့် ကားလေးများသာ တံတားကို ဖြတ်ကူးနိုင်ပြီး မကွီအိမ်နူးမြို့နှင့် မင်းတပ်မြို့အကြား ကုန်တင်ယာဉ်များ ဖြတ်သန်းနိုင်ခြင်းမရှိပါ။ သို့ဖြစ်၍ တံတားကို ြန်လည်ပြုပြင်ထိန်းသိမ်းခြင်း မရှိပါက နိုင်ငံတော်ဘဏ္ဍာငွေ အလဟဿဖြစ်ပြီး တံတားဖြတ်ကူးသူများ၏ အသက်အန္တရာယ်ပါ ထိခိုက်နိုင်သဖြင့် အထက်ပါမေးခွန်းကို မေးမြန်း ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး နယ်စပ်ရေးရာဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="30">ဗိုလ်ချုပ်သန်းထွဋ် (ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ် ပါတဲ့ အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ပြည်ထောင်စုအဆင့် ပုဂ္ဂိုလ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာပါ။ ကျွန်တော်ကတော့ နယ်စပ်ရေးရာဝန်ကြီးဌာန၊ ဒုတိယဝန်ကြီး ဗိုလ်ချုပ်သန်းထွဋ် ကနေပြီးတော့ ချင်းပြည်နယ် မဲဆန္ဒနယ်အမှတ်(၁၀)မှ ဦးလားလ်မင်းထန် ရဲ့ ချင်းပြည်နယ်၊ မတူပီမြို့နယ်၊ ဒါရ်လင်းကျေးရွာနှင့် ဆဘောင်းကျေးရွာကြား ဆက်သွယ်တဲ့ လမ်း(၈)မိုင်ကို ပြန်လည်ပြုပြင်ပေးရန် အစီအစဉ် ရှိ/မရှိ မေးခွန်းအပေါ်မှာ ပြန်လည်ဖြေကြားသွားမှာ ဖြစ်ပါတယ်။ လွှတ်တော်ကိုယ်စားလှယ် မေးမြန်းချက်နဲ့ပတ်သက်ပြီးတော့ ချင်းပြည်နယ်အစိုးရအဖွဲ့ရဲ့ နယ်စပ်ဒေသဖွံ့ဖြိုးရေးရန်ပုံငွေဖြင့် ၂၀၁၅-၂၀၁၆ ဘဏ္ဍာရေးနှစ်မှာ စပေါ်-ဒါရ်လင်း-ဆဘောင်းပီကြား (၁၈)ပေအကျယ် လမ်းတာချဲ့ခြင်းကို (၁၀)မိုင်ဆောင်ရွက်ပေးခဲ့ပါတယ်။ ၂၀၁၆-၂၀၁ရ ဘဏ္ဍာရေးနှစ် မှာ ဆဘောင်းပီ - ဆဘောင်းထယ်ကြား မြေလမ်း (၄)မိုင်နဲ့ ၂၀၁၇-၂၀၁၈ ဘဏ္ဍာရေးနှစ်မှာ စပေါ်ဒါရ်လင်းကြား မြေလမ်း(၁၂)မိုင်တို့ကို ဆောင်ရွက်ပေးခဲ့ပြီး ဖြစ်ပါတယ်။ လွှတ်တော်ကိုယ်စားလှယ် မေးမြန်းလာတဲ့ မတူပီမြို့နယ် ဒါရ်လင်း-ဆဘောင်းပီ(၈)မိုင်ကို ပြန်လည်ပြုပြင်ပေးရန် မေးခွန်းနှင့် စပ်လျဉ်းပြီးတော့ ကျွန်တော်တို့ ၂၀၁၉-၂၀၂၀ ဘဏ္ဍာရေးနှစ်မှာ ဒေသရဲ့ စီမံကိန်းများရေးဆွဲရာမှာ သက်ဆိုင်ရာ လွှတ်တော်ကိုယ်စားလှယ်တွေရဲ့ တင်ပြမှုလည်းမရှိပါဘူး။ မြို့နယ်စီမံခန့်ခွဲမှုကော်မတီနဲ့ သက်ဆိုင်ရာဒေသများရဲ့ အခြားလိုအပ်ချက်များအရ ဦးစားပေး ထည့်သွင်းလျာထားခြင်း မရှိသော ကြောင့် လတ်တလော ပြန်လည်ပြုပြင်ပေးရန် အစီအစဉ်မရှိပါကြောင်းနှင့် နောင်လာမည့် ဘဏ္ဍာရေး နှစ်များတွင် ဒေသကနေ ကျွန်တော်တို့ တင်ပြတောင်းခံလာပါက ရန်ပုံငွေခွဲဝေရရှိမှုအပေါ် မူတည်ပြီး တော့ နယ်စပ်ဒေသဖွံ့ဖြိုးရေး ပြည်ထောင်စု သို့မဟုတ် ပြည် နယ်ရန်ပုံငွေတွင် အနီးစပ်ဆုံး ဘဏ္ဍာရေးနှစ်တွင် ထည့်သွင်းလျာထားပေးမည်ဖြစ်ပါကြောင်း ရှင်းလင်းဖြေကြားအပ်ပါတယ်။ မေးခွန်း(ခ) ဖြစ်ပါတယ်။ စစ်ကိုင်းတိုင်း မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးမင်းနိုင် ရဲ့ နာဂကိုယ်ပိုင်အုပ်ချုပ်ခွင့်ရဒေသ၊ လဟယ်မြို့နယ် အရှေ့ဘက် နန်ပုခ် ချောင်းကို သံကူကွန်ကရစ်တံတားအဖြစ် ၂၀၁၉ - ၂၀၂၀ ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိ အပေါ်မှာ ဖြေကြားသွားပါမယ်။ ကျွန်တော်တို့ဝန်ကြီးဌာန နယ်စပ်ဒေသ တိုင်းရင်းသား လူမျိုးများ ဖွံ့ဖြိုးတိုးတက်ရေးဦးစီးဌာနအနေနဲ့ကတော့ နာဂဒေသဖွံ့ဖြိုးတိုးတက်ရေး၊ စီးပွားရေး၊ လမ်းပန်းဆက်သွယ်မှု လွယ်ကူစေရေးတို့အတွက် ကျွန်တော်တို့ ၂၀၁ရ - ၂၀၁၈ ဘဏ္ဍာရေးနှစ်မှာ ခွင့်ပြုရန်ပုံငွေကျပ်(၃၁၈၈.၃၇၄)သန်း၊ ၂၀၁၈ ခုနှစ် ဧပြီလမှ စက်တင်ဘာလအထိ Mini Budget မှာ ခွင့်ပြုငွေကျပ် (၁၄၂၄.၅၁၀)သန်း ၂၀၁၈ - ၂၀၁၉ ဘဏ္ဍာရေးနှစ် ဒုတိယ(၁၂)လမှာ ခွင့်ပြုငွေကျပ် (၄၁၄၃.၃၇၆)သန်း စုစုပေါင်း ပြည်ထောင်စုရန်ပုံငွေက (၈၇၅၆.၂၆)သန်းဖြင့် ကျွန်တော်တို့ ဆောင်ရွက် ပေးခဲ့ပါတယ်။ ထို့အတူ အိန္ဒိယနိုင်ငံ အထောက်အပံ့ရန်ပုံငွေကလည်း ငွေကျပ်(၇၆၅၈.၉၄၄၂)သန်းဖြင့် လည်းကောင်း စုစုပေါင်း နာဂဒေသတစ်ခုလုံးအတွက် ရန်ပုံငွေကျပ်(၁၆၄၁၅.၂၀၄၂)သန်းကို ကျွန်တော်တို့ ဆောင်ရွက်ပေးခဲ့ပြီး ဖြစ်ပါတယ်။ ထို့အပြင် နှစ်စဉ် နာဂရိုးရာ နှစ်သစ်ကူးပွဲတော်မှာလည်း ၂၀၀၅ ခုနှစ်ကနေ ၂၀၁၉ ခုနှစ်အထိ ထောက်ပံ့ငွေကျပ် (၁၁၅၁.၁၃၄၄၈၅)သန်းကို ကျွန်တော်တို့ ထောက်ပံ့ ပေးခဲ့ပြီး ဖြစ်ပါတယ်။ ယခုလွှတ်တော်ကိုယ်စားလှယ်မေးမြန်းထားတဲ့ လေရှီးမြို့နယ်နှင့် လဟယ်မြို့နယ်ကြား နန်ပုခ်ချောင်းဟာ မြေပြင်ကွင်းဆင်းတိုင်းတာချက်အရ ပေ(၄၀၀)ခန့်ရှိပါတယ်။ ကျွန်တော်တို့ နယ်စပ်ရေးရာဝန်ကြီးဌာနအနေနဲ့ကတော့ ပေ(၁၈၀)နှင့်အထက် ကွန်ကရစ်တံတားများကို နည်းပညာ ဆိုင်ရာအခက်အခဲများကြောင့် ဆောင်ရွက်ပေးရန် အစီအစဉ်မရှိပါကြောင်း ရှင်းလင်းဖြေကြားအပ် ပါတယ်။ နောက်မေးခွန်းနံပါတ်(ဂ)ဖြစ်ပါတယ်။ ချင်းပြည်နယ် မဲဆန္ဒနယ်အမှတ်(၈)မှ အမျိုးသား လွှတ်တော်ကိုယ်စားလှယ် ဦးမာန်လောမောင်း ရဲ့ ချင်းပြည်နယ်၊ မင်းတပ်မြို့နယ်၊ ရှစ်-တီလေး ဘေလီတံတားအား ပြန်လည်ပြုပြင် ထိန်းသိမ်းပေးရန် အစီအစဉ် ရှိ/မရှိ မေးခွန်းအပေါ်မှာ ကျွန်တော် ရှင်းလင်းဖြေကြားသွားပါမယ်။ နယ်စပ်ရေးရာဝန်ကြီးဌာန၊ နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေး ဦးစီးဌာနအနေဖြင့် နှစ်စဉ်ဒေသလိုအပ်ချက်နှင့် ဘဏ္ဍာငွေရရှိမှုအပေါ်မှာမူတည်ပြီးတော့ နယ်စပ် ဒေသရဲ့ လမ်း၊ တံတား၊ အခြေခံအဆောက်အအုံတွေကို ဒေသဖွံ့ဖြိုးရေးအတွက် ဆောင်ရွက်ပေးခြင်း နှင့် သဘာဝဘေးကြောင့် ပျက်စီးမှုများ ပြုပြင်ထိန်းသိမ်းခြင်းတို့ကို ဆောင်ရွက်ပေးလျက်ရှိပါတယ်။ ချင်းပြည်နယ်၊ မင်းတပ်မြို့နယ်၊ ရှစ် - တွံလီး ဘေလီတံတားကို ၂၀၁၃ - ၂၀၁၄ ဘဏ္ဍာရေး နှစ်တွင် နယ်စပ်ဒေသဖွံ့ဖြိုးရေး ပြည်နယ်ရန်ပုံငွေကျပ် (၃၅၀)သန်းဖြင့် တင်ဒါအောင်မြင်သည့် BME ကုမ္ပဏီမှ တာဝန်ယူ၍ ပေ(၁၇၀) ဘေလီတံတားအဖြစ် တည်ဆောက်ခဲ့ပြီး ၂၀၁၅ ခုနှစ် ချင်း ပြည်နယ်အတွင်း ရေကြီးရေလျှံမှုဖြစ်ပေါ်ခဲ့သောကျိုးကျပျက်စီးမှုတွင် ပါဝင်သွားခဲ့သော တံတားဖြစ်ပါတယ်။ ၎င်းပေ(၁၇၀)တံတားရဲ့ သဘာဝဘေးကြောင့် ပျက်စီးမှုပြန်လည်ပြုပြင်ထိန်းသိမ်းခြင်း လုပ်ငန်းကို ၂၀၁၆ - ၂၀၁ရ ဘဏ္ဍာရေးနှစ်တွင် ခွင့်ပြုငွေကျပ် (၂၅၅)သန်းဖြင့် ပြန်လည်တည်ဆောက် ပေးခဲ့ပြီးဖြစ်ပါတယ်။ ထို့အပြင် မြေပြင်တွင် ကျွန်တော်တို့ ကွင်းဆင်းပြီးတော့ စစ်ဆေးတဲ့ပေ(၁၀)တံတားအား နောက်ထပ်ပေ(၁၅၀) တိုးမြှင့်ဆောင်ရွက်ပေးရန် လိုအပ်ကြောင်း တွေ့ရှိရ ပါတယ်။ ဒါကြောင့်မို့လို့ ၂၀၁ရ - ၂၀၁၈ ဘဏ္ဍာရေးနှစ်ရန်ပုံငွေမှ ငွေကျပ်(၂၂၅)သန်းဖြင့် ထပ်မံ ဆောင်ရွက်ပေးခဲ့ရာ စုစုပေါင်းငွေကျပ် (၄၈၀)သန်းဖြင့် ပေ(၃၂၀) ဘေလီတံတားကို ပြန်လည် တည်ဆောက်ပေးခဲ့ခြင်း ဖြစ်ပါတယ်။ အဆိုပါတံတားကို မြေပြင်အခြေအနေနှင့် တံတားတည်ဆောက်ထားမှုအနေအထားအရ ခွင့်ပြုတန်ချိန်ပိုမိုဖြတ်သန်းနိုင်အောင် နောက်ထပ်ရေလယ်တိုင်များ ထည့်သွင်းတည်ဆောက်ခြင်း၊ ချဉ်းကပ်လမ်းများနှင့် ပျက်စီးမှုများ ပြုပြင်ထိန်းသိမ်းခြင်းလုပ်ငန်းတို့ ကို ၂၀၁၉ - ၂၀၂၀ ဘဏ္ဍာရေးနှစ်မှာ ဆောင်ရွက်ပေးသွားမှာဖြစ်ပါတယ်။ ဆောင်ရွက်ပေးနိုင်မှုဟာလည်း ယခုော့ ချောင်းရေတွေတက်နေတဲ့အတွက် ချောင်းရေပြန်လည်ကျဆင်းပြီး လုပ်ငန်းဆောင်ရွက် နိုင်သည့် ပွင့်လင်းရာသီ လိုအပ်တဲ့ ပြုပြင်ထိန်းသိမ်းခြင်းလုပ်ငန်းများကို ဆောင်ရွက် ပေးနိုင်မည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းလာရောက်ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းသည့်မေးခွန်းများဟာ ပညာရေး ဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားမည့် မေးခွန်းများဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>အဆင့်မြင့်ပညာဦးစီးဌာနလက်အောက်ရှိ တက္ကသိုလ်များတွင် ပညာသင်ကြားနေကြသည့် နိုင်ငံသား စိစစ်ရေးကတ်ပြား မရရှိသေးသော ကျောင်းသူ/ကျောင်းသားများအား တရားဝင်ဘွဲ့လက်မှတ် ထုတ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး က အဆင့်မြင့်ပညာဦးစီးဌာနလက်အောက်ရှိ တက္ကသိုလ်များတွင် ပညာသင်ကြားနေကြသည့် နိုင်ငံသား စိစစ်ရေးကတ်ပြား မရရှိသေးသော ကျောင်းသူ ကျောင်းသားများအား တရားဝင်ဘွဲ့လက်မှတ် ထုတ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1242">ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော ဥက္ကဋ္ဌကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးအောင်မျိုး ဖြစ်ပါတယ်။ ဥက္ကဋ္ဌကြီးခင်ဗျား။ လွန်ခဲ့တဲ့ (၁၀)နှစ်ကျော်က မုံရွာစီးပွားရေးတက္ကသိုလ်ကနေ ကျောင်း ပြီးလာတဲ့ ကျောင်းသားတစ်ယောက်က ကျွန်တော့်ဆီကိုလာပြီးတော့ ရင်ဖွင့်ပါတယ်။ သူ စီးပွားရေး တက္ကသိုလ်က ကျောင်းပြီးခဲ့ပေမဲ့ တရားဝင်ဘွဲ့လက်မှတ်မရလို့ သူ့ရဲ့ ပညာနဲ့ အသက်မွေးဝမ်းကျောင်း ပြုဖို့ များစွာမှ အခက်အခဲကြုံရတယ်ဆိုတဲ့အကြောင်း ဝမ်းနည်းစွာ ပြောကြားလာပါတယ်။ အဲဒီတုန်း ကတော့ အဲဒီခေတ်အခြေအနေအရ အစိုးရရဲ့ မူဝါဒအရသော်လည်းကောင်း၊ ပညာရေးဌာနရဲ့ ကန့်သတ်ချက်အရသော်လည်းကောင်း ဒီလို ဘွဲ့လက်မှတ်ထုတ်မပေးတာလို့ ကျွန်တော်လက်ခံခဲ့ ပါတယ်။ နောက် ခေတ်တွေ၊ စနစ်တွေ ပြောင်းသွားတော့ ဒီလို အဖြစ်အပျက်မျိုးတွေ မရှိတော့ဘူးလို့ ကျွန်တော် ထင်မှတ်ခဲ့ပါတယ်။ ဒါပေမယ့်လို့ မဟုတ်ပါဘူးခင်ဗျား။ ပြီးခဲ့တဲ့ ၂၀၁၈ ခုနှစ်မှာပဲ ရွှေဘိုတက္ကသိုလ်က ကျောင်းပြီးတဲ့ ကျောင်းသူလေး တစ်ယောက်ကလည်း အခုလိုပဲ တရားဝင် ဘွဲ့လက်မှတ်မရရှိတဲ့အဖြစ်ကို ကြုံတွေ့ခဲ့ရပါတယ်။ ကျွန်တော်အား Power Point ဖြင့် တင်ပြခွင့်ပြုပါခင်ဗျား။ ဒါကတော့ မုံရွာစီးပွားရေး တက္ကသိုလ်က ထုတ်ပေးတဲ့ဘွဲ့လက်မှတ်ပါ။ ဓာတ်ပုံကိုတော့ ကျွန်တော် ဖျောက်ထားပါတယ်။ အောက်မှာ နိုင်ငံသားစိစစ်ရေးကတ်ပြား မရရှိလို့ဆိုပြီးတော့ ပါမောက္ခချုပ်က လက်မှတ်ထိုးပေးတာ မရှိပါဘူး။ ဒါကတော့ အဲဒီဘွဲ့လက်မှတ်ရဲ့ နောက်ကျောပါ။ ဒါကတော့ ရွှေဘိုတက္ကသိုလ်က ဂုဏ်ထူးတန်း အင်္ဂလိပ်စာနှင့် ဘွဲ့ရတဲ့ကျောင်းသူကို ဘွဲ့နှင်းသဘင်အခမ်းအနားမှာ ထုတ်ပေးတဲ့ ဘွဲ့လက်မှတ်ပါခင်ဗျား။ အပေါ်မှာ သူ့ရဲ့ခုံနံပါတ်ကို ရေးထားပြီး အောက်မှာတော့ ရုံးချိန်အတွင်း သင်တန်းရေးရာဌာနကို လာရောက်ဆက်သွယ်ရန်ဆိုတဲ့ စာတန်းလေးတစ်ခုပဲ ပါ ပါတယ်။ ဒါ့ကြောင့် သူက သင်တန်းရေးရာဌာနကို ဆက်သွယ်တဲ့အခါမှာ နိုင်ငံသားစိစစ်ရေးကတ်ပြားမရလို့ ဘွဲ့လက်မှတ် ထုတ်မပေးနိုင်ပါဘူးဆိုပြီး သူ့ကိုပြောကြားလိုက်ပါတယ်။ ဥက္ကဋ္ဌကြီးခင်ဗျား။ နိုင်ငံတကာတက္ကသိုလ်တွေမှာ အခြားနိုင်ငံတွေက ပညာသင်ကြားနေတဲ့ ကျောင်းသားတွေ အများအပြားရှိသလို ကျွန်တော်တို့ တိုင်းပြည်မှာလည်း ရန်ကုန်တက္ကသိုလ်၊ နိုင်ငံခြားဘာသာသင် တက္ကသိုလ်တွေမှာ တခြားနိုင်ငံကနေမှ လာပြီးတော့ မြန်မာစာအထူးပြု တက်ရောက်နေတဲ့ ကျောင်းသားတွေ အများအပြားရှိပါတယ်။ ဒီလူတွေကိုလည်း တက္ကသိုလ်က ကျောင်းပြီးတဲ့အခါမှာ အသိအမှတ်ပြုလက်မှတ်တွေ ထုတ်ပေးခဲ့ရပါတယ်။ သူတို့က ဒီနိုင်ငံမှာလည်း မွေးတယ်။ မူလတန်းကတည်းကစပြီးတော့ ပညာသင်တယ်။ အထက်တန်းပညာအောင်တယ်။ တက္ကသိုလ် ပြီးတယ်။ တက္ကသိုလ်ကျမှ သူတို့ အခုလို ခွဲခြားဆက်ဆံခံရတဲ့ကိစ္စဟာ လူ့အဖွဲ့အစည်း အတွင်းမှာ အစိုင်အခဲ၊ အကျိတ်အခဲအဖြစ် မလိုလားအပ်တဲ့ ပြဿနာတွေကို ဖြစ်ပေါ်စေနိုင်ပါတယ်။ နောက်တစ်ခါ အရည်အသွေးအသိအမှတ်ပြုမှုလက်မှတ်ထုတ်ပေးပြီး လူတိုင်းအကျုံးဝင် ပညာရေးနှင့် သာတူညီမျှအခွင့်အရေးရရှိရေးဆိုတဲ့ ပညာရေးဆိုင်ရာမူဝါဒတွေနဲ့ ကွဲလွဲနေလို့ ဒေသ လူမှုဘဝဖွံ့ ဖြိုးတိုးတက်ရေးကိုလည်း များစွာကျဆင်းစေပါတယ်။ တရားမျှတခြင်း၊ လွတ်လပ်ခြင်း၊ ညီမျှခြင်းတည်းဟူသော လောကပါလတရားနဲ့လည်း ဆန့်ကျင်ခဲ့ပါတယ်။ ပြည်သူများ၏ ပညာရေး နှင့်ကျန်းမာရေး တိုးတက်စေရေးအတွက် အလေးထားဆောင်ရွက်ရမည်ဆိုတဲ့ နိုင်ငံတော်အခြေခံမူ များနဲ့လည်း ကွဲလွဲနေပါတယ်။ နိုင်ငံသားစိစစ်ရေးကတ်ပြားမရလို့ အစိုးရ အလုပ်ကိုမခန့်ချင်နေပါ။ သူတို့ရဲ့ အသက်မွေးဝမ်းကျောင်းပြုမှုနဲ့ သူတို့ရဲ့ ပညာအရည်အချင်းကို အသိအမှတ်ပြုတဲ့အနေနဲ့ ဘွဲ့လက်မှတ်တော့ ထုတ်ပေးဖို့လိုအပ်တယ်လို့ ထင်မြင်ယူဆတဲ့အတွက် ကျွန်တော် ဒီမေးခွန်းကို မေးမြန်းရခြင်းဖြစ်ပါတယ်။ ဥက္ကဋ္ဌကြီးခင်ဗျား။ ကျေးဇူးတင်ပါတယ်။</speech>
<title>ရခိုင်ပြည်နယ်မြောက်ပိုင်း၊ မြို့နယ် (၇)မြို့နယ်ရှိ စစ်ဘေးရှောင် ဒုက္ခသည်စခန်းများမှ ကျောင်းသားများ ပညာသင်ကြားခွင့်ရရှိရေးအတွက် မည်ကဲ့သို့ ဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်လတ် က ရခိုင်ပြည်နယ်မြောက်ပိုင်း၊ မြို့နယ်(၇)မြို့နယ်ရှိ စစ်ဘေးရှောင်ဒုက္ခသည်စခန်းများမှ ကျောင်းသားများ ပညာသင်ကြားခွင့်ရရှိရေးအတွက် မည်ကဲ့သို့ဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="126">မောင်လတ် ရခိုင်ဝန်ကြီး၊ ဦးခင်မောင်လတ်၊ ရခိုင်ပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီး၊ လွှတ်တော်ကိုယ်စားလှယ်များ၊ ဧည့်သည်တော်များကို မင်္ဂလာပါလို့ နှုတ်ဆက်ပါတယ်။ ကျွန်တော်ကတော့ ဦးခင်မောင်လတ် ပါ။ ကျွန်တော်မေးမယ့် မေးခွန်းက ရခိုင်ပြည်နယ် မြောက်ပိုင်းမြို့နယ် (၇)မြို့နယ်ရှိ စစ်ဘေးရှောင် ဒုက္ခသည်စခန်းများမှ ကျောင်းသားများ ပညာသင်ကြားခွင့်ရရှိရေးအတွက် မည်ကဲ့သို့ ဆောင်ရွက်ထားသည်ကို သိရှိလိုခြင်း ဆိုတဲ့ မေးခွန်း ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ရခိုင်ပြည် နယ် မြောက်ပိုင်းက မောင်တော၊ ဘူးသီးတောင်၊ ရသေ့တောင်၊ ပုဏ္ဏားကျွန်း၊ ကျောက်တော်၊ မြောက်ဦး၊ မင်းပြားမြို့နယ်တွေမှာ တိုက်ပွဲတွေ ဖြစ်ပွားလျက်ရှိပါတယ်။ အခုဆိုရင် အမ်းမြို့နယ်၊ မြေပုံမြို့နယ်နှင့် ချင်းပြည်နယ် ပလက်ဝ မြို့နယ်အထိဆိုရင် (၁၀)မြို့နယ်လောက် ရှိနေပါပြီ။ ဒီမြို့နယ်အများစုမှာ ညမထွက်ရအမိန့်လည်း ထုတ်ပြန်ထားပါတယ်။ အင်တာနက်ကလည်း ပိတ်ထားပါတယ်။ အခုဆိုရင် စစ်ဘေးရှောင်ဒုက္ခသည် ပေါင်း (၅၀၀၀၀)ကျော်အထိ ရောက်ရှိနေပြီးဖြစ်ပါတယ်။ ဒီအထဲမှာ ပညာသင်ကြားရမယ့် ကျောင်းသား၊ ကျောင်းသူပေါင်းဦးရေဟာ (၅၀၀၀)ကျော် ပါဝင်နေပါတယ်။ ဒီကျောင်းသားတွေဟာ ကိုယ်ထူကိုယ်ထ အရေးပေါ်ဖွင့်လှစ်ထားတဲ့ စစ်ဘေးရှောင်စခန်းမှာ နေကြရတဲ့အတွက် စားဝတ်နေရေး အခက်အခဲ မျိုးစုံ ရှိနေပြီးသားဖြစ်ပါတယ်။ အစိုးရမှ ဒီနေ့အထိ စစ်ဘေးရှောင်စခန်းတွေ ချထားပေးပေမယ့် မိုးရာသီဖြစ်လို့ တည်ဆောက်ပေးနိုင်ခြင်း မရှိသေးပါဘူး။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုဖို့ တောင်းခံအပ်ပါတယ်။ ဒါကတော့ ကျောင်းမဖွင့်ရာသီမှာ ကျောင်းမှာ မှီခိုနေတဲ့ စစ်ဘေးရှောင် ကျောင်းသား၊ လူငယ်ကလေးတွေ ဖြစ်ပါတယ်။ ဒါကတော့ ကျောင်းဖွင့်ပြီးနောက် ဘုန်းကြီးကျောင်းထဲမှာ ခိုလှုံနေတဲ့ ကျောင်းသား လေးတွေဖြစ်ပါတယ်။ ဒါကတော့ ကိုယ်နေမယ့် တဲအိမ်ကို ကိုယ့်ဟာကိုယ်ဆောက်တဲ့ စစ်ဘေးရှောင် မိသားစုတွေ ဖြစ်ပါတယ်။ ဥက္ကဋ္ဌကြီးခင်ဗျား။ ဒီလို အကြပ်အတည်းအောက်မှာ မူလတန်းကနေ အ.ထ.က အထိ ကျောင်းပေါင်း (၅၀)ကျော်ဟာ ပါဝင်နေပါတယ်။ ကျောင်း(၂၀)ခန့်ဆိုရင် ပြန်လည်ဖွင့်လှစ်မယ့် အလားအလာ မရှိတော့ပါဘူး။ ဒီကြားထဲ ကျောင်းသားတွေဟာ ဗုံးသံ၊ သေနတ်သံတွေကြားမှာ ထွက်ပြေးလာခဲ့တဲ့အတွက် အိမ်ထောင်စုစာရင်းမရှိ၊ ကျောင်းထွက်လက်မှတ်မရှိ၊ ကျောင်းဝတ်စုံနဲ့ စာရေးကိရိယာလည်းမရှိ ဖြစ်နေပါတယ်။ အဓိကလိုအပ်တာက ကျောင်းဝင်ခွင့်နှင့် တစ်နှစ်တာ ပညာသင်ကြားခွင့်ရရှိရေး ဖြစ်ပါတယ်။ ဒီကျောင်းသားလေးတွေဟာ တိုက်ပွဲတွင်းက ရှောင်ပြေးလာရ၊ အိုးအိမ်နဲ့ တစ်ကွဲတစ်ပြားနေရ၊ အချို့ဆိုရင် မိဘ၊ ဆွေမျိုးများနဲ့ တစ်ကွဲတစ်ပြား နေထိုင်ရတာကြောင့် စိတ်ဓာတ်ကြံ့ခိုင်ရေးနှင့် စိတ်ဓာတ်မြှင့်တင်ရေး ပညာပေးဖို့လည်း လိုအပ်နေပါတယ်။ ဒီကျောင်းသား ကလေးတွေဟာ မူလတန်းကလေးတွေ အများစုဖြစ်တာကြောင့် ကလေးသူငယ်အခွင့် အရေး ကာကွယ်ရေးဥပဒေမှာ ကလေးသူငယ်များ၏ အခွင့်အရေးနှင့် အကြမ်းဖက်ခံရမှုတွေအပေါ်မှာ ကာကွယ်ပေးဖို့ ကျယ်ကျယ်ပြန့်ပြန့် ပြဋ္ဌာန်းထားတာနဲ့အညီ နိုင်ငံတော်အစိုးရမှ ကူညီစောင့်ရှောက် ပေးဖို့နှင့် ပျိုးထောင်ပေးဖို့ လိုအပ်နေပါတယ်။ နောက်ပြီးတော့ ဒီပညာရေးမှာ ကူညီပေးလျက်ရှိတဲ့ UN နဲ့ နိုင်ငံတကာ INGO များထံမှ ပညာရေးဆိုင်ရာအထောက်အကူများရရှိရန် အစိုးရဘက်က နှီးနှောဆောင်ရွက်ပေးဖို့လိုအပ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ချင်းပြည်နယ်၊ ပလက်ဝမြို့နယ်နှင့် ရခိုင်ပြည်နယ် မြောက်ပိုင်းရှိ စစ်ဘေးရှောင်ကျောင်းသားများအတွက် ပညာရေးရန်ပုံငွေမှဖြစ်စေ၊ အထူးအရေးပေါ် ရန်ပုံငွေမှဖြစ်စေ ထုတ်နုတ်သုံးစွဲဖို့လိုအပ်နေပါကြောင်း အမျိုးသားလွှတ်တော်ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းများနှင့် ပြည့်စုံကြပါစေကြောင်း ဦးစွာ ဆုမွန် ကောင်းတောင်းရင်း နှုတ်ခွန်းဆက်သအပ်ပါတယ်။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်း က စစ်ကိုင်းတိုင်း ဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးအောင်မျိုး ၏ မေးခွန်း ဖြစ်သော အဆင့်မြင့်ပညာဦးစီးဌာနလက်အောက်ရှိ တက္ကသိုလ်များတွင် ပညာသင်ကြားနေကြသည့် နိုင်ငံသားစိစစ်ရေးကတ်ပြား မရရှိကြသေးသော ကျောင်းသား၊ ကျောင်းသူများအား တရားဝင် ဘွဲ့လက်မှတ်ထုတ်ပေးရန် အစီအစဉ် ရှိ/မရှိ ဆိုတဲ့ မေးခွန်းနှင့်စပ်လျဉ်းပြီး ဦးစွာ ဖြေကြားတင်ပြ ပါမယ်။ လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ ကျွန်တော်တို့ ပညာရေးဝန်ကြီးဌာန၊ အဆင့်မြင့်ပညာဦးစီးဌာနမှ တက္ကသိုလ်ဝင်ခွင့် နှစ်စဉ် လမ်းညွှန်စာအုပ်များ ထုတ်ဝေရာမှာ ကျောင်းသူ၊ ကျောင်းသားများအနေဖြင့် တက္ကသိုလ်ဝင်ခွင့်လျှောက်ထားရာမှာ အောက်ပါအချက်များ ပြည့်စုံစွာဆောင်ရွက်ရန် သတ်မှတ်ဖော်ပြထားပြီးဖြစ်ပါကြောင်း ဦးစွာ တင်ပြ လိုပါတယ်။ သတ်မှတ်ချက်များကတော့ (က) ဝင်ခွင့်လျှောက်ထားသူများသည် တက္ကသိုလ်ဝင်ခွင့် လျှောက်ထားချိန်၌ တည်ဆဲနိုင်ငံသားဖြစ်မှုဥပဒေနှင့် ကိုက်ညီသော နိုင်ငံသားဖြစ်ရမည်။ (ခ) ဝင်ခွင့် လျှောက်ထားသူများသည် မိမိကိုင်ဆောင်သော နိုင်ငံသားစိစစ်ရေးကတ်ပြားအမှတ် သို့မဟုတ် နိုင်ငံသားလက်မှတ် အမှတ်များကို အပြည့်အစုံဖော်ပြ၍ မိတ္တူများကိုလည်း တစ်ပါတည်း ပူးတွဲ တင်ပြဖို့ ညွှန်ကြားထားပါတယ်။ တည်ဆဲနိုင်ငံသားဖြစ်မှုဥပဒေနှင့်အညီ နိုင်ငံသားဖြစ်ရန် လျှောက်ထားဆဲ ဖြစ်ပါကလည်း လျှောက်ထားဆဲဖြစ်ပါကြောင်း သက်ဆိုင်ရာ လူဝင်မှုကြီးကြပ်ရေးနှင့် ပြည်သူ့ အင်အားဦးစီးဌာန၏ ထောက်ခံစာမိတ္တူကို မပျက်မကွက် ပူးတွဲတင်ပြရမယ်လို့ ညွှန်ကြားပြီးဖြစ်ပါတယ်။ ဒါ့အပြင် ယခုနှစ် ၂၀၁၉ ခုနှစ်၊ တက္ကသိုလ်ဝင်ခွင့်လမ်းညွှန်စာအုပ်၏ စာမျက်နှာ - ၁၀၃၊ အမှတ်စဉ် (၂၆)မှာလည်း ကျောင်းသား၊ ကျောင်းသူများသည် တက္ကသိုလ်ဝင်ခွင့်လျှောက်လွှာများတွင် အမျိုးသားမှတ်ပုံတင်အမှတ် သို့မဟုတ် နိုင်ငံသားစိစစ်ရေးကတ်ပြားအမှတ် သို့မဟုတ် နိုင်ငံသား လက်မှတ် အမှတ်များ မမှန်မကန်ထည့်သွင်းခြင်းနှင့် အခြားလိမ်လည်မှုများတွေ့ရှိပါက ထိရောက်စွာ အရေးယူခြင်းခံရမည်ဖြစ်ကြောင်းကိုလည်း ထပ်မံဖော်ပြထားပါတယ်။ ဒီစည်းကမ်းဟာ အဆင့်မြင့် ပညာဦးစီးဌာန အောက်မှာရှိတဲ့ တက္ကသိုလ်များအားလုံးကို တစ်ပြေးညီကျင့်သုံးပါကြောင်း တင်ပြ အပ်ပါတယ်။ ကျောင်းသား၊ ကျောင်းသူများအနေဖြင့် သတ်မှတ်ပြဋ္ဌာန်းချက်ပါ လမ်းညွှန်ချက်များ အတိုင်း တိကျစွာဆောင်ရွက်ရင် အခုလို အခက်အခဲမျိုးမရှိနိုင်ပါကြောင်း ဖြေကြားတင်ပြအပ် ပါတယ်။ ကျွန်တော်တို့ နိုင်ငံသားမှတ်ပုံတင်အမှတ် ဖော်ပြမှုသည် ပညာရေးဝန်ကြီးဌာနတစ်ခု တည်းက သတ်မှတ်ချက်မဟုတ်ပါဘူး။ နိစ္စဓူဝ ဆောင်ရွက်ဖွယ်ကိစ္စများဖြစ်တဲ့ ယာဉ်မောင်းလိုင်စင် ပြုလုပ်ခြင်း၊ ဘဏ်စာရင်းဖွင့်ခြင်း၊ ငွေလွှဲခြင်း၊ အောင်ဘာလေသိန်းထီပေါက်ခြင်း၊ ခရီးသွားခြင်း၊ မင်္ဂလာဆောင်ခြင်း၊ မဲပေးခြင်း စတဲ့ လူမှုရေး၊ နိုင်ငံရေး၊ စီးပွားရေးကိစ္စများမှာလည်း နိုင်ငံသား မှတ်ပုံတင်အမှတ်က အင်မတန်အရေးကြီးပါကြောင်း တင်ပြအပ်ပါတယ်။ ဒီအတွက် သတ်မှတ်ချက် နှင့်အညီ ကျောင်းသား၊ ကျောင်းသူက ကျောင်းလျှောက်ထားစဉ်ကာလကတည်းက ဆောင်ရွက်ခဲ့ရင် ဒီလိုအခက်အခဲမျိုး မရှိနိုင်ပါကြောင်း ဖြေကြားတင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ မုံရွာစီးပွားရေးတက္ကသိုလ်မှ မောင်မျိုးအေး ကို ၂၀၀၄ ခုနှစ်ကတည်းက သက်ဆိုင်ရာတက္ကသိုလ်မှ အကြိမ်ကြိမ်ဆက်သွယ်သော်လည်း ယနေ့အထိ အကြောင်းပြန်ကြားခြင်းမရှိပါဘူး။ ကိုယ်စားလှယ် တော်ကြီးမှတစ်ဆင့် မောင်မျိုးအေး အား သက်ဆိုင်ရာ မုံရွာစီးပွားရေးတက္ကသိုလ်နှင့် ဆက်သွယ် ဆောင်ရွက်ရင် ဘွဲ့လက်မှတ်ရရှိရေး ဆောင်ရွက်နိုင်ပါကြောင်း ကိုယ်စားလှယ်တော်ကြီးအား တင်ပြ အပ်ပါတယ်။ ကိုယ်စားလှယ်တော်ကြီး တင်ပြထားတဲ့ ရွှေဘိုတက္ကသိုလ် အင်္ဂလိပ်စာအထူးပြုမှ ကျောင်းသူ မနုနုငယ် ကတော့ သတ်မှတ်တဲ့ နိုင်ငံသားမှတ်ပုံတင်အမှတ် ရရှိပြီးဖြစ်တဲ့အတွက် ဘွဲ့လက်မှတ်ထုတ်ပေး ဆောင်ရွက်ပြီးဖြစ်ပါကြောင်း ရိုသေစွာ တင်ပြအပ်ပါတယ်။ ဆက်လက်ပြီး ကျွန်တော်ကပဲ ရခိုင်ပြည်နယ် မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ်ကြီး ဦးခင်မောင်လတ် ၏ မေးခွန်းဖြစ်သော ရခိုင်ပြည်နယ်မြောက်ပိုင်း၊ မြို့နယ်(၇)မြို့နယ်ရှိ စစ်ဘေးရှောင်စခန်းများမှ ကျောင်းသားများ ပညာသင်ကြားခွင့်ရရှိရေးအတွက် မည်ကဲ့သို့ ဆောင်ရွက်ထားသည်ကို သိရှိလိုခြင်းနှင့် စပ်လျဉ်းပြီး ဆက်လက်ဖြေကြားပါမယ်။ ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် ကြီးများခင်ဗျား။ ကျွန်တော်တို့ လက်ရှိ ၂၀၁၉-၂၀၂၀ ပညာသင်နှစ်မှာ ရခိုင်ပြည်နယ်၊ စစ်တွေ မြို့နယ်၌ စစ်ဘေးရှောင်စခန်းပေါင်း (၁၁)ခုမှာတက်ရောက်နေတဲ့ ကျောင်းသား၊ ကျောင်းသူ (၅၈)ဦး ကျွန်တော်တို့ စီစဉ်ပေးထားပါတယ်။ ပုဏ္ဏားကျွန်းမြို့နယ်မှာ စစ်ဘေးရှောင်စခန်းပေါင်း (၈)ခုရှိပြီး ကျောင်းသား၊ ကျောင်းသူ (၃၄၃)ဦးအတွက် ပညာသင်ကြားရေးကို ဆောင်ရွက်ပေးထားပါတယ်။ ပေါက်တောမြို့နယ်၌ စစ်ဘေးရှောင်စခန်း (၁)ခုရှိပြီး ကျောင်းသား၊ ကျောင်းသူ (၂)ဦး ပညာ သင်ကြားမှုရရှိအောင် ဆောင်ရွက်ပေးပြီးဖြစ်ပါတယ်။ ရသေ့တောင်မြို့နယ်မှာ စစ်ဘေးရှောင်စခန်း ပေါင်း (၆)ခုရှိပြီး ကျောင်းသား၊ ကျောင်းသူ (၂၄၄)ဦး ပညာသင်ကြားဖို့ စီစဉ်ထားပြီးဖြစ်ပါကြောင်း တင်ပြအပ်ပါတယ်။ ကျောက်တော်မြို့နယ်မှာ စစ်ဘေးရှောင်စခန်း(၆)ခုရှိပြီး ကျောင်းသား၊ ကျောင်းသူ (၆၃၂)ဦးအတွက် ပညာသင်ကြားရေး ဆောင်ရွက်ပေးထားပါတယ်။ မြောက်ဦးမြို့နယ်မှာ စစ်ဘေးရှောင် စခန်း(၂၀)ခုရှိပြီးတော့ ကျောင်းသား၊ ကျောင်းသူ(၈၇၉)ဦး ပညာသင်ကြားဖို့ ဆောင်ရွက်ပေးပြီး ဖြစ်ပါတယ်။ အချုပ်အားဖြင့်တင်ပြရရင် ရခိုင်ပြည်နယ်အတွင်းမှာ စစ်ဘေးရှောင် မြို့နယ်(၇)ခု ရှိပါတယ်။ အဲဒီမှာ စစ်ဘေးရှောင်စခန်းပေါင်း (၅၃)ခုမှာရှိတဲ့ ကျောင်းသူ၊ ကျောင်းသားပေါင်း (၂၁၉၂)ဦး အတွက် ပညာသင်ကြားရေး ဆောင်ရွက်ပေးပြီးဖြစ်ပါကြောင်း တင်ပြအပ်ပါတယ်။ ရခိုင်ပြည်နယ် အတွင်းရှိ စစ်ဘေးရှောင်စခန်းများမှ ကျောင်းသူ၊ ကျောင်းသားများအား ၎င်းတို့နေထိုင်သည့်စခန်း နှင့် နီးကပ်စွာ တည်ရှိသော ကျောင်းများတွင် ပညာသင်ကြားခွင့်ရရှိအောင် ဆောင်ရွက်ထားရှိပြီး ဖြစ်ပါတယ်။ ကိုယ်စားလှယ်တော်ကြီး တင်ပြသကဲ့သို့ ကျောင်းပြောင်းလက်မှတ်၊ အိမ်ထောင်စု စာရင်း မရှိသော်လည်း ပညာသင်ကြားခွင့်ရရှိရန် ထိုအချက်အလက်များအား ဖြေလျော့ဆောင်ရွက် ပေးပြီးဖြစ်ပါကြောင်း တင်ပြအပ်ပါတယ်။ ဒါ့အပြင် ရခိုင်ပြည်နယ်အစိုးရအဖွဲ့ ၏အစီအစဉ်နဲ့ အခိုင်အမာစခန်းများ ပြောင်းရွှေ့ ဆောက်လုပ်တဲ့ နေရာများရှိခဲ့ရင် စခန်းနှင့် အနီးဆုံးကျောင်းတွင် ဝင်ဆံ့မှုရှိသလောက် လက်ခံသင်ကြား ပေးမှာဖြစ်ပြီး ဝင်ဆံ့မှုမရှိရင်လည်း ယာယီကျောင်းဆောင်များ ဆောက်လုပ်ပေးပြီး သင်ကြားပေးဖို့ စီစဉ်ဆောင်ရွက်ပေးပြီးဖြစ်ပါတယ်။ ဒီကျောင်းသူ၊ ကျောင်းသားများအားလုံးကို ပညာရေးဝန်ကြီး ဌာန၊ အခြေခံပညာဦးစီးဌာနမှ ကျောင်းသား၊ ကျောင်းသူများ သင်ကြားရေး အဆင်ပြေစေရန် အတွက် ကျောင်းသုံးပုံနှိပ်စာအုပ်များ၊ ဗလာစာအုပ်များ၊ ကျောပိုးအိတ်များကိုလည်း ထောက်ပံ့ ဆောင်ရွက်ပေးပြီးဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
</section>
<section value="Bill">
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စုတရားစီရင်ရေးဥပဒေကို စတုတ္ထအကြိမ် ပြင်ဆင်သည့် ဥပဒေကြမ်းအား ပြည်သူ့ လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေးတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်ထောင်စုတရားစီရင်ရေးဥပဒေကို စတုတ္ထအကြိမ် ပြင်ဆင်သည့် ဥပဒေကြမ်းအား ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန် အစည်းအဝေး ဆဋ္ဌမနေ့ ၁၅-၅-၂၀၁၉ ရက်နေ့တွင် ပြည်ထောင်စုတရားလွှတ်တော်ချုပ် တရားသူကြီးက အဆိုတင်သွင်းပြီး ဒုတိယအကြိမ် အမျိုးသား လွှတ်တော် (၁၂)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ ၂၈-၅-၂၀၁၉ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စုတရားစီရင်ရေး ဥပဒေကို စတုတ္ထအကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပေးပို့သော ပြင်ဆင်ချက်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီးဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စုတရားစီရင်ရေး ဥပဒေကို စတုတ္ထအကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာခြင်းကိုဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်း နိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ် (၇)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော်ကိုယ်စားလှယ်များ ရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ်ဖော်ပြလက်မှတ်ရေးထိုးပြီး ၉-၈ -၂၀၁၉ (သောကြာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပညာရေးသုတေသန၊ စီမံကိန်းနှင့် လေ့ကျင့်ရေး ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြား ရှင်းလင်းဖို့ဖြစ်ပါတယ်။</speech>
<speech><mp id="30">ဒေါ်နန်းနီနီအေး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီး၊ လွှတ်တော်ကိုယ်စားလှယ်များနှင့် လွှတ်တော်လေ့လာရေး အဖွဲ့ဝင်များအားလုံး မင်္ဂလာပါရှင်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် ဥပဒေကြမ်းကော်မတီဝင် နန်းနီနီအေး ဖြစ်ပါတယ်ရှင်။ အမျိုးသားလွှတ်တော် ဥပဒေကြမ်းကော်မတီ၏ တာဝန်ပေးချက်အရ ပညာရေး သုတေသန၊ စီမံကိန်းနှင့်လေ့ကျင့်ရေး ဥပဒေကြမ်းအပေါ် စိစစ်တင်ပြခြင်း အစီရင်ခံစာကို ဖတ်ကြား တင်သွင်းသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းအပေါ် စိစစ်တင်ပြခြင်း အစီရင်ခံစာ စာအမှတ်၊ ၁/အမ(ကော်မတီ-၁)၁/၂၀၁၉ - ၃၁၃ ရက်စွဲ ၊ ၂၀၁၉ ခုနှစ် ၊ ဇူလိုင်လ ၂၄ ရက် ၁။ အမျိုးသားလွှတ်တော် ဥပဒေကြမ်းကော်မတီသည် ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့် စပ်လျဉ်းသည့် အစီရင်ခံစာကို ၆ - ၆ - ၂၀၁၉ ရက်နေ့တွင် အမျိုးသား လွှတ်တော်သို့ တင်သွင်းခဲ့ပါသည်။ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော် ကိုယ်စားလှယ် ဦးဝင်းမြင့်၊ မကွေးတိုင်းဒေသကြီး မဲဆန္ဒနယ်အမှတ်(၈)မှ ၁၅-၇-၂၀၁၉ ရက်နေ့တွင် အကြံပြုဆွေးနွေးခဲ့ပါသည်။ အမျိုးသားလွှတ်တော် ဥပဒေကြမ်းကော်မတီသည် အကြံပြုဆွေးနွေး ခဲ့သည့် အမျိုးသားလွှတ်တော်ကိုယ်စားလှယ်၊ ပညာရေးဝန်ကြီးဌာန၊ အမျိုးသားလွှတ်တော် ပညာရေး မြှင့်တင်မှုကော်မတီ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် ၂၂-၇-၂၀၁၉ ရက်နေ့တွင် တွေ့ဆုံညှိနှိုင်း ဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော် ဥပဒေကြမ်းကော်မတီသည် ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းကို လေ့လာစိစစ်ရာတွင် - (က) စကားလုံးကျစ်လစ်မှုရှိစေရန်အတွက် ပြည်သူ့လွှတ်တော်က အတည်ပြုထားသည့် ဥပဒေကြမ်း အပိုဒ် ၂၊ အပိုဒ်ခွဲ(ဃ)တွင် ဖော်ပြထားသော စကားရပ်များ အစား ပညာရေးစာရင်းအင်း ဆိုသည်မှာ ကောက်ယူစုစည်းထားသော ပညာရေးဆိုင်ရာ ကိန်းဂဏန်းနှင့် အချက်အလက်များကို ဆိုသည် ဆိုသည့် စကားရပ်ဖြင့် လည်းကောင်း၊ ဥပဒေကြမ်းတွင် ပါရှိသော အစိုးရအဖွဲ့ ဆိုသည့် စကားရပ်နှင့် ဝန်ကြီးဌာန ဆိုသည့် စကားရပ်များကို အဓိပ္ပာယ်ပိုမိုတိကျမှုရှိစေရန် ပြည်သူ့ လွှတ်တော်က အတည်ပြုထားသည့် ဥပဒေကြမ်း အပိုဒ် ၂၊ အပိုဒ်ခွဲ(ဆ)၏ နောက်တွင် အပိုဒ်ခွဲ (ဇ)နှင့် အပိုဒ်ခွဲ (ဈ)အဖြစ် အောက်ပါအတိုင်း အသစ် ဖြည့်စွက်သင့်ကြောင်း လေ့လာတွေ့ရှိရပါသည် (ဇ) အစိုးရအဖွဲ့ ဆိုသည်မှာ ပြည်ထောင်စုသမ္မတမြန်မာနိုင်ငံတော် ပြည်ထောင်စု အစိုးရအဖွဲ့ကို ဆိုသည်။ (ဈ) ဝန်ကြီးဌာန ဆိုသည်မှာ ပြည်ထောင်စုအစိုးရ၊ ပညာရေးဝန်ကြီးဌာနကို မြန်မာစာအရေးအသား မှန်ကန်မှုရှိစေရန်အတွက်လည်းကောင်း၊ ဥပဒေရေးထုံး မှန်ကန်မှုရှိစေရန်အတွက်လည်းကောင်း ပြင်ဆင်သင့်သည်များကို ပြင်ဆင်ခဲ့ပြီး ပြည်သူ့လွှတ်တော်၏ အတည်ပြုချက်အတိုင်း ပြန်လည်ထားရှိသင့်သည့် ကျန် အပိုဒ်၊ အပိုဒ်ခွဲများ၏ ပြင်ဆင်ချက် အပြည့်အစုံကို နောက်ဆက်တွဲဇယားဖြင့် ပူးတွဲတင်ပြအပ်ပါသည်။ ကော်မတီ၏ သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော် ဥပဒေကြမ်းကော်မတီသည် ပညာရေးသုတေသန၊ စီမံကိန်းနှင့် လေ့ကျင့်ရေး ဥပဒေကြမ်းအပေါ် အကြံပြုဆွေးနွေးခဲ့သည့် အမျိုးသားလွှတ်တော် ကိုယ်စားလှယ်၊ သက်ဆိုင်ရာ ဝန်ကြီးဌာန၊ အမျိုးသားလွှတ်တော် ပညာရေးမြှင့်တင်မှုကော်မတီ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အသေးစိတ်ညှိနှိုင်းဆွေးနွေးခဲ့ပြီး ဖြစ်ပါ သဖြင့် ဥပဒေကြမ်းကော်မတီ၏ မူလတင်ပြထားသည့် ပြင်ဆင်ချက်များနှင့် ယခုထပ်မံ ပြင်ဆင် ချက်များကို အမျိုးသားလွှတ်တော်က အတည်ပြုဆောင်ရွက်နိုင်ပါရန် အစီရင်ခံတင်ပြအပ်ပါသည်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကိုကျေးဇူးတင်ပါတယ်ရှင်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းကို အတည်ပြုရန် အမျိုးသား လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပညာရေးသုတေသန၊ စီမံကိန်း နှင့် လေ့ကျင့်ရေးဥပဒေကြမ်းကို လွှတ်တော်၏ အဆုံးအဖြတ် ရယူ၍ အတည်ပြုဆောင်ရွက်မှာ ဖြစ်ပါတယ်။ ဥပဒေကြမ်းကော်မတီက ပြင်ဆင်ချက်ရှိသော အပိုဒ်၊ အပိုဒ်ခွဲများကို တစ်ပိုဒ်ချင်းစီအလိုက် တင်ပြဖို့ ဖြစ်ပါတယ်။</speech>
<speech><mp id="1298">ဒေါ်နွယ်နွယ်အောင် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌ၊ ဒုတိယဥက္ကဋ္ဌ၊ ဒုတိယဝန်ကြီးနှင့် လွှတ်တော်ကိုယ်စားလှယ်များ၊ ဧည့်သည်တော် များ အားလုံးမင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ်၊ ဥပဒေကြမ်းကော်မတီအဖွဲ့ဝင် ဒေါ်နွယ်နွယ်အောင် ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီရဲ့ တာဝန်ပေးအပ်ချက်အရ ပညာရေး သုတေသန၊ စီမံကိန်းနှင့် လေ့ကျင့်ရေး ဥပဒေကြမ်းအပေါ် အမျိုးသားလွှတ်တော်က အတည်ပြုပေး နိုင်ရန် တင်သွင်းသွားမှာ ဖြစ်ပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ဖြည့်စွက်ချက် ဖြစ်သော အပိုဒ် ၂၊ အပိုဒ်ခွဲ (ခ)၊ (ဂ)၊ (ဃ)၊ (ဇ)၊ (ဈ)၊ အပိုဒ် ၃၊ အပိုဒ်ခွဲ (င)၊ အပိုဒ် ၄၊ အပိုဒ်ခွဲ(က)၊ အပိုဒ်ခွဲငယ် (၆)၊ အပိုဒ် ၆၊ အပိုဒ်ခွဲ (စ)၊ အပိုဒ် ၇၊ အပိုဒ် ၉၊ အပိုဒ်ခွဲ(က)၊ အပိုဒ်ခွဲငယ် (၃)၊ (၄)၊ (၅)၊ အပိုဒ် ၁၀၊ အပိုဒ်ခွဲ (ခ)၊ (စျ)တို့ကို အမျိုးသားလွှတ်တော်က အတည်ပြု ပေးပါရန် တင်သွင်းအပ်ပါတယ်ရှင်။</speech>
<speech type="speaker">ဒီ ပြင်ဆင်ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ဖြည့်စွက်ချက် အတည်ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အပိုဒ် ၂၊ အပိုဒ်ခွဲ (ခ)၊ (ဂ)၊ (ဃ)၊ (ဇ)၊ (ဈ)၊ အပိုဒ် ၃၊ အပိုဒ်ခွဲ (င)၊ အပိုဒ် ၄၊ အပိုဒ်ခွဲ (က)၊ အပိုဒ်ခွဲငယ်(၆)၊ အပိုဒ် ၆၊ အပိုဒ်ခွဲ (စ)၊ အပိုဒ် ၇၊ အပိုဒ် ၉၊ အပိုဒ်ခွဲ(က)၊ အပိုဒ်ခွဲငယ်(၃)၊ (၄)၊ (၅)၊ အပိုဒ် ၁၀၊ အပိုဒ်ခွဲ (ခ)၊ (ဈ) သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id="1298">ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>ဥက္ကဋ္ဌကြီးရှင်။ အမျိုးသား လွှတ်တော် ဥပဒေကြမ်းကော်မတီ၏ ပြင်ဆင်ချက် အပိုဒ် ၁၁၊ အပိုဒ် ၁၂၊ အပိုဒ်ခွဲ(က) ခြေဆင်း၊ အပိုဒ် ၁၄၊ အပိုဒ် ၁၅၊ အပိုဒ်ခွဲ(ခ)တို့ကို အမျိုးသားလွှတ်တော်က အတည်ပြုပေးပါရန် တင်သွင်း အပ်ပါတယ်ရှင်။</speech>
<speech type="speaker">ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၁၁၊ အပိုဒ် ၁၂၊ အပိုဒ်ခွဲ (က)ခြေဆင်း၊ အပိုဒ် ၁၄၊ အပိုဒ် ၁၅၊ အပိုဒ်ခွဲ (ခ) သည် ဤဥပဒေကြမ်း၏ အစိတ်အပိုင်းဖြစ်သည်။</speech>
<speech><mp id="1298">ဒေါ်နွယ်နွယ်အောင် (အဖွဲ့ဝင်၊ ဥပဒေကြမ်းကော်မတီ)</mp>ဥက္ကဋ္ဌကြီးရှင်။ ပြည်သူ့ လွှတ်တော်က ပြင်ဆင်ချက်များဖြင့် အတည်ပြုထားသည့် ဥပဒေကြမ်းခေါင်းစဉ်၊ အပိုဒ် ၁၊ အပိုဒ် ၂။ အပိုဒ်ခွဲ (စ)၊ (ဆ)၊ (ဈ)၊ အပိုဒ် ၄၊ အပိုဒ်ခွဲ (က)၊ အပိုဒ်ခွဲငယ် (၈)၊ အပိုဒ် ၉၊ အပိုဒ်ခွဲ(က)၊ အပိုဒ်ခွဲငယ် (၁)၊ အပိုဒ် ၁၀၊ အပိုဒ်ခွဲ(ဇ)တို့ကို အဆိုပြု ပြဋ္ဌာန်းချက်အတိုင်း အမျိုးသားလွှတ်တော်က အတည်ပြု ပေးနိုင်ရန် တင်သွင်းအပ်ပါတယ်ရှင်။</speech>
<speech type="speaker">ဒီတင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech><mp id="1298">ဒေါ်နွယ်နွယ်အောင် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးရှင်။ အမျိုးသားလွှတ်တော်က ယခုပြင်ဆင်ချက်ဖြင့် အတည်ပြုထားတဲ့ ဥပဒေကြမ်းရဲ့ အပိုဒ်၊ အပိုဒ်ခွဲများ မှအပ ကျန်ရှိသော အပိုဒ်၊ အပိုဒ်ခွဲများကို ပြည်သူ့လွှတ်တော်ရဲ့ အတည်ပြုချက်အတိုင်း ထားရှိနိုင်ရန် အတွက် အတည်ပြုပေးပါရန် အဆိုပြုတင်သွင်းအပ်ပါတယ်ရှင်။</speech>
<speech type="speaker">ဒီတင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျာ။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
</bill>
<bill>
<title>ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာသည့် ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ ဆွေးနွေးရန်ကျန်ရှိတဲ့ လွှတ်တော် ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေး ခွင့်ပြုမှာ ဖြစ်ပါတယ်။ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id="1276">ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးမင်္ဂလာပါခင်ဗျား။ ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းနှင့် ပတ်သက်၍ မကွေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ မိမိမဲဆန္ဒနယ် ကျေးလက်ဒေသအတွင်း ကွင်းဆင်းဆောင်ရွက်စဉ် ပကတိ တွေ့ကြုံခဲ့ရသော အကြောင်းအရာများအပေါ် အခြေခံပြီး ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းအား ဖြည့်စွက်ဆွေးနွေး အကြံပြုတင်ပြသွားမှာ ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီ၏ အသစ်ဖြည့်စွက် ပြင်ဆင်ချက်ဖြစ်သော အခန်း (၁)၊ အပိုဒ် ၂၊ အပိုဒ်ခွဲ(စ)၊ (ဆ)၊ (ဇ)၊ (ဈ) တို့၏ အဓိပ္ပာယ်ဖွင့်ဆိုချက်များဖြစ်သည့် (စ) ကျေးလက်ဒေသအိမ်ရာအဓိပ္ပာယ်ဖွင့်ဆိုချက်၊ (ဆ) ကုန်ထုတ်လမ်းနှင့် တံတားအဓိပ္ပာယ်ဖွင့်ဆိုချက်၊ (ဇ) ကျေးရွာအတွင်းလမ်းနှင့် တံတားအဓိပ္ပာယ်ဖွင့်ဆိုချက်၊ () ကျေးရွာချင်းဆက်လမ်းနှင့် တံတား အဓိပ္ပာယ်ဖွင့်ဆိုချက် ဟူ၍ ဖြည့်စွက်ထားပါတယ်။ ၎င်းပုဒ်မခွဲ (၄)ခုမှ နောက်ဆုံးပုဒ်မဖြစ်သည့် (ဈ) မှာ ကျေးရွာချင်းဆက်လမ်းနှင့် တံတားမကောင်းလျှင် ကျန်သည့် အချက်(၃)ချက်သည်လည်း မပြည့်စုံ၊ မအောင်မြင်နိုင်ပါ။ ကျေးရွာချင်းဆက်လမ်းနှင့် တံတားလုပ်ငန်းသည် ဆောက်လုပ်ရေးဝန်ကြီး ဌာနအောက်က လုပ်ငန်းဖြစ်လင့်ကစား ယခင် ကျေးလက်ဦးစီးဌာနအောက် ခွဲထွက် ပြဋ္ဌာန်းထား ခြင်းသာဖြစ်ပြီးတော့ ဆက်စပ်ပြဋ္ဌာန်းပေးရန်လည်း လိုအပ်ပါလိမ့်မယ်။ ကျေးရွာများ အိမ်ရာ ကွက်သစ်ဖော်သော်လည်း တိုးချဲ့ချင်သလိုတိုးချဲ့၊ စည်းကမ်းတကျ စည်းစနစ်ကျစွာ ဖော်ထုတ်ခြင်း မဟုတ်ပါဘူး။ ကုန်ထုတ်လမ်းနှင့် တံတားဖောက်ဖို့ရာ သတ်မှတ်အကျယ်အဝန်းရရှိရန် စည်းရုံး ဆောင်ရွက်ရတာလည်း မလွယ်ကူသလို ရွာထဲမှာ လျှပ်စစ်မီးတိုင် စိုက်ထူပြီးနောက် ရွာအလယ် လမ်းများ ကျဉ်းမြောင်းပါ၍ တချို့ရွာများ လျှပ်စစ်မီးတိုင်များ အိမ်ဝိုင်းမြေထဲရောက်နေရတဲ့ အခြေအနေ အင်မတန်အန္တရာယ်များပါတယ်။ ကျေးရွာချင်းဆက်လမ်းအကျယ်ကို သတ်မှတ်ပြဋ္ဌာန်း ချက်အတိုင်း ရရှိစေရန် ကျေးရွာသူ၊ ကျေးရွာသားများကို စည်းရုံးရေးဆင်းရတာ ခက်ခဲကြောင်း ကျွန်တော်တို့ ကိုယ်စားလှယ်များအားလုံး တွေ့ကြုံရမှာဖြစ်ပါလိမ့်မယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ နောက်ပုဒ်မတစ်ခုကတော့ အခန်း (၂)၊ အပိုဒ် ၃၊ အပိုဒ်ခွဲ (ဆ)ကိုလည်း အခန်း (၉)၊ အပိုဒ် ၂၈၊ အပိုဒ်ခွဲ(၄)နှင့် ချိတ်ဆက်ပြီးတော့ ကျေးလက်နေပြည်သူများ၏ ပညာရေးနှင့် ကျန်းမာရေးအဆင့်အတန်း တိုးတက်ကောင်းမွန်ရေး၊ ကျေးရွာအတွင်းလမ်း၊ ကုန်ထုတ်လမ်းနှင့် လမ်းတံတားများ တည်ဆောက်ပြုပြင်ထိန်းသိမ်းရေး အဲဒီ ကြားထဲမှာ မီးဘေးအန္တရာယ် ကာကွယ်တားဆီးရေး ဆိုပြီးတော့ ကျွန်တော် ထည့်ချင်ပါတယ်။ ကျေးလက်ဒေသနေ ပြည်သူများရဲ့ လူမှုစီးပွားဘဝ ဖွံ့ဖြိုးတိုးတက်ရေးတို့ကို အကောင်အထည်ဖော် ဆောင်ရွက်ရန်ဟု အမျိုးသားလွှတ်တော်က ပယ်ဖျက်ထားသော်လည်း ပြည်သူ့လွှတ်တော်ရဲ့ အဆိုပြု ပြဋ္ဌာန်းချက်ကို ကျွန်တော့်အနေနဲ့ ဖြည့်စွက်ပြီးတော့ ပြင်ဆင်ပြဋ္ဌာန်းလိုပါတယ်။ ကျေးရွာချင်းဆက် လမ်း၊ ကျေးရွာအတွင်းလမ်းများနှင့် ဆက်စပ်ပြီးလမ်းများဟာ မီးသတ်ကားမှ ဝင်လို့မရရင် ဖွံ့ဖြိုး ပြီးသား စုဆောင်းပြီးသားရော၊ မဖွံ့ဖြိုးသေးတာရော မီးကခိုးရင် ကုန်သွားနိုင်ပါ၍ ပြင်ဆင်လိုခြင်း ဖြစ်ပါတယ်။ ကျွန်တော့်မဲဆန္ဒနယ် ရွာ(၂)ရွာ လက်တွေ့ဆုံးရှုံးမှု ကြုံတွေ့ရပြီးပါပြီ။ အဆိုပြု မူလ ဥပဒေ အခန်း (၄)၊ ပုဒ်မ ၇၊ ပုဒ်မခွဲ (က) ပုဂ္ဂလိက ကုမ္ပဏီများအား သတ်မှတ်ခြင်းများနှင့်အညီရဲ့ ရှေ့မှာ စည်းကမ်းထည့်ချင်ပါတယ်။ စည်းကမ်းသတ်မှတ်ခြင်းများနှင့်အညီ တင်ဒါခေါ်ယူပြီး လုပ်ငန်း အပ်နှံ ဆောင်ရွက်ခြင်းဟု ပြင်ချင်ပါတယ်။ ဥက္ကဋ္ဌကြီးခင်ဗျား။ အဆိုပြု မူလဥပဒေ အခန်း (၄)၊ ပုဒ်မ ၆၊ ပုဒ်မခွဲ(ထ) ပြည်သူ့ လွှတ်တော်က ပြင်ဆင်ချက်ကို အမျိုးသားလွှတ်တော်ကလည်း သဘောတူထားပါတယ်။ ကျေးလက် ဒေသ ဖွံ့ဖြိုးတိုးတက်ရေးလုပ်ငန်းများ ဆောင်ရွက်ရာတွင် သက်ဆိုင်ရာ လွှတ်တော်ကိုယ်စားလှယ် များ၊ အစိုးရဌာန၊ အစိုးရအဖွဲ့အစည်းများ၊ အခြားအဖွဲ့အစည်းများနှင့် ညှိနှိုင်းပူးပေါင်းဆောင်ရွက် သင့်သည်ဟု ပြင်ဆင်ပြဋ္ဌာန်းထားပါတယ်။ ရပ်ကွက်၊ ကျေးရွာ အုပ်ချုပ်ရေးဥပဒေမှာကဲ့သို့ လွှတ်တော် ကိုယ်စားလှယ်များ အခန်းကဏ္ဍလည်း ထည့်ထားပါတယ်။ ထိရောက်မှုရှိပါရဲ့လား။ ရပ်ကွက်/ ကျေးရွာ အုပ်ချုပ်ရေးဥပဒေမှာ ဌာနဖြစ်တဲ့ မြို့နယ်အုပ်ချုပ်ရေးမှူးက ပူးပေါင်းဆောင်ရွက်မှု အားနည်း၍ ကျွန်တော့်မဲဆန္ဒနယ်မြေမှာ ကျေးရွာနေရာရွေးချယ်ပွဲ မပြီးမြောက်သေးပါဘူး။ ဒါကြောင့် အထက်ပါ ပုဒ်မအား အမျိုးသားလွှတ်တော်ဥပဒေကြမ်းမှာ ဆက်လက်ဆွေးနွေးလိုပါတယ်။ ဥက္ကဋ္ဌကြီးခင်ဗျား။ မူလအဆိုပြု ဥပဒေပုဒ်မ ၈၊ ပုဒ်မခွဲ(င) ပြည်သူ့လွှတ်တော်၊ ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီတို့မှ ပယ်ဖျက်ထားပါတယ်။ ကျွန်တော့်အနေဖြင့် ၎င်းပုဒ်မအား ပြင်ဆင်လိုပါတယ်။ ပြန်လည်ဖြည့်စွက်ပြင်ဆင်လိုပါတယ်။ ကျေးလက်ဒေသ ဖွံ့ဖြိုးတိုးတက်ရေးလုပ်ငန်း ဆောင်ရွက်ရာတွင် ကျေးရွာလူထုအကြား စည်းလုံးမှုကို ပျက်ပြားစေသည့် ကိစ္စရပ်များ ပေါ်ပေါက်လာပါက သက်ဆိုင်ရာ အုပ်ချုပ်ရေးအဖွဲ့၏ အကူအညီကို ရယူ၍ ဆိုင်ရာကော်မတီအဆင့်ဆင့် လမ်းညွှန်ချက်ဖြင့် ဖြေရှင်းဆောင်ရွက်ရန်ဟု ပြင်ဆင်သတ်မှတ် လိုပါတယ်။ ဥက္ကဋ္ဌကြီးခင်ဗျား။ အဆိုပြု မူလဥပဒေ အခန်း(၆)ကို ပြည်သူ့လွှတ်တော်၊ အမျိုးသား လွှတ်တော် ဥပဒေကြမ်းကော်မတီတို့မှ ပြင်ဆင်ပြဋ္ဌာန်းထားသော အခန်း ၇၊ ပုဒ်မ ၁၃၊ ပုဒ်မခွဲ(ဃ)ကို ကျွန်တော့်အနေနဲ့ ထပ်မံပြီးတော့ ဖြည့်စွက်လိုပါတယ်။ သောက်သုံးရေရရှိရေး လုပ်ငန်းအသစ် ဆောင်ရွက်ရန် မြေနေရာရယူမှုတွင် ရေရှည်အတွက် အရှုပ်အရှင်းကင်းကင်းဖြင့် ဆောင်ရွက်နိုင် စေရန် စာချုပ်စာတမ်း၊ မှတ်တမ်းမှတ်ရာများ အတိအကျထားပေးရမည်ဟု အသစ်ဖြည့်စွက်လို ပါတယ်။ အကြောင်းပြချက်ကတော့ ဘုန်းကြီးကျောင်းထဲ ရေတွင်းတူးခြင်း၊ မိဘက လှူဒါန်းထား ပါလျက်နဲ့ သား၊ သမီးက မြေနေရာ ပြန်လည်ယူဆောင်ခြင်းတို့ တွေ့ကြုံရမှုကြောင့် ပြင်ဆင်လိုခြင်း ဖြစ်ပါတယ်။ ဥက္ကဋ္ဌကြီးခင်ဗျား။ အဆိုပြု မူလဥပဒေ အခန်း (၁၁)၊ ပုဒ်မ ၃၈၊ ၃၉ ပြစ်မှု၊ ပြစ်ဒဏ်မှာ ထောင်ဒဏ်နှင့်ငွေဒဏ် ပြန်လည်ပြဋ္ဌာန်းလိုပါတယ်။ ထောင်ဒဏ်က (၂)နှစ်၊ ဒဏ်ငွေက ကျပ်(၂)သိန်း၊ ထောင်ဒဏ်က(၁)နှစ်၊ ဒဏ်ငွေက ကျပ်(၁)သိန်း၊ ငွေဒဏ်က နည်းနေသည်ဟု ယူဆမိပါတယ်။ ရွှေ တစ်ကျပ်သား (၂၀၀)ကျပ် တန်ဖိုးရှိတဲ့ဒဏ်ငွေ(၁၀၀)ကျပ် ဒဏ်ရိုက်ပါက ယနေ့ ငွေကြေး တန်ဖိုးဆို ကျပ်(၅)သိန်းခန့်နှင့် နှိုင်းယှဉ်ကြည့်ပါက ဒဏ်ငွေကို ပြန်လည်ဆန်းစစ် ပြဋ္ဌာန်းပေးစေလို ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း(ခ) ဦးမောင်စိုး ဆွေးနွေးနိုင်ပါပြီ။</speech>
<speech><mp id="1262">ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>လေးစား အပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီး များ၊ ဧည့်သည်တော်ကြီးများ ကိုယ်ရောစိတ်ပါ ဘေးရန်ကွာပြီးတော့ ကျန်းမာကြပါစေ။ ကျွန်တော် ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးစိုးသိန်း(ခ) ဦးမောင်စိုး ဖြစ်ပါတယ်။ ကျွန်တော် ဒီနေ့ ပယ်ဖျက်ချက် (၁၂)ချက်၊ ပြင်ဆင်ချက် (၆)ချက်နဲ့ အသစ်ဖြည့်စွက်ချက် (၁)ခုကို ဆွေးနွေးသွားမှာဖြစ်ပါတယ်။ ကျွန်တော့်ကို Power Point သုံးစွဲခွင့်ပြုပါ။ ကျွန်တော် ဒီ ပယ်ဖျက်ချက် (၁၂)ချက်ထဲမှာ ကျေးလက်အိမ်ရာများကိစ္စနဲ့ ပတ်သက်ပြီးတော့ ကျွန်တော် ဒီဟာ တွေကို ပယ်ဖျက်လိုခြင်း အဆိုပြုထားပါတယ်။ ကျေးလက်အိမ်ရာ ပြဋ္ဌာန်းချက်တွေဟာ ဒီဥပဒေမှာ ထည့်သွင်းရန် မသင့်လျော်တဲ့အတွက် ကျွန်တော် အခုလို ပယ်ဖျက်လိုခြင်း ဖြစ်ပါတယ်။ ဒါကတော့ အပိုဒ် ၂၊ အပိုဒ်ခွဲ(ဃ) ကျေးလက်အိမ်ရာ အဓိပ္ပာယ်ဖွင့်ဆိုချက်၊ အပိုဒ် ၈၊ အပိုဒ်ခွဲ(ဃ) ကျေးလက် အိမ်ရာ တည်ဆောက်ရေးကဏ္ဍ၊ အခန်း (၉)၊ အခန်းခေါင်းစဉ်၊ ဒါက အခန်း (၉) ရဲ့ ပုဒ်မ ၂၆၊ ၂၇၊ ၂၈၊ ၂၉ ဒီပယ်ဖျက်ချက်တွေက ကျွန်တော် ဘာလို့ပယ်ဖျက်လိုခြင်း ဖြစ်သလဲဆိုတဲ့ ကျိုးကြောင်း ဖော်ပြချက်က ကျွန်တော်တို့ ဥပဒေပြုတဲ့အခါမှာ ဖွဲ့စည်းပုံအခြေခံဥပဒေ ပုဒ်မ ၉၆ က ပြည်ထောင်စုက ပြုရမယ့် ဥပဒေပြဋ္ဌာန်းချက်တွေ ရှိပါတယ်။ ပုဒ်မ ၁၈၈ က တိုင်းဒေသကြီးနှင့် ပြည်နယ်ကို ဥပဒေပြုအာဏာ ပေးထားတာတွေရှိပါတယ်။ ကျွန်တော်တို့ ပုဒ်မ ၁၉၆ က ကိုယ်ပိုင်အုပ်ချုပ်ခွင့်ရ ဒေသတွေကို ဥပဒေပြုဖို့အာဏာတွေ ပေးအပ်ထားတာရှိပါတယ်။ ဒီနေရာမှာ ကျွန်တော်တို့ ပုဒ်မ ၁၈၈ ကို ရည်ညွှန်းတဲ့ ဇယား(၂)မှာဆိုရင် ကျေးရွာအိမ်ရာ ကိစ္စတွေနဲ့ ပတ်သက်ပြီးတော့ ကျေးရွာအိုးအိမ်ကိစ္စတွေကို ဥပဒေပြုအာဏာ ပေးထားခြင်းဖြစ်တဲ့ အတွက် ဒီဥပဒေမှာ ကျေးရွာအိမ်ရာကိစ္စတွေကိုပါ ထည့်သွင်းပြဋ္ဌာန်းလိုက်မယ်ဆိုရင် ကျွန်တော်တို့ ဥပဒေပြုအာဏာ ကျော်လွန်ရာ ရောက်နေပါတယ်။ ဒါကြောင့်မို့လို့ ကျေးရွာအိမ်ရာကိစ္စနဲ့ ပတ်သက် ပြီးတော့ ကျွန်တော် ပယ်ဖျက်ထားတဲ့ (၁၂)ချက်က ကျေးရွာအိမ်ရာကိစ္စနဲ့ပတ်သက်တဲ့ ပြဋ္ဌာန်းချက် တွေပဲ ဖြစ်ပါတယ်။ အခု ကျွန်တော် ပုဒ်မခွဲ(ဇ)ကတော့ ပြင်ဆင်ထားခြင်းဖြစ်ပါတယ်။ ဒီဥစ္စာကလည်း ကျွန်တော်တို့ တနင်္သာရီတိုင်းဒေသကြီး မဲဆန္ဒနယ်က ဆွေးနွေးသွားတဲ့ ဦးခင်မျိုးဝင်း ရှိပါတယ်။ ကျွန်တော်တို့ တနင်္သာရီတိုင်းဒေသတွေမှာ တံတားတွေကို လမ်းအဖြစ် သုံးထားတာ ဖြစ်တဲ့ အတွက် ကျေးရွာချင်းဆက်လမ်းတွေကို ကျွန်တော်က ဖြည့်စွက်ထားခြင်းဖြစ်ပါတယ်။ ယင်းစကားရပ်တွင် ကျေးရွာအတွင်းရှိ တံတားများနှင့် ဆိပ်ခံတံတားများလည်း ပါဝင်သည်လို့ ဖြည့်စွက်ထားခြင်းဖြစ်ပါတယ်။ အောက်ကတော့ ကျွန်တော် အသစ်ဖြည့်စွက်ထားတာ ဖြစ်ပါတယ်။ အစိုးရဌာန၊ အစိုးရ အဖွဲ့ အစည်းများဆိုတဲ့ စကားရပ်ဟာ ဒီဥပဒေမှာ အကြိမ်ပေါင်းများစွာ သုံးထားတဲ့ အတွက် ဒီစကားရပ်ကိုလည်း အဓိပ္ပာယ်ဖွင့်ဖို့ လိုအပ်တာဖြစ်ပါတယ်။ ဒါကြောင့်မို့လို့ အစိုးရဌာန၊ အစိုးရ အဖွဲ့အစည်းများ ဆိုသည်မှာ မြန်မာနိုင်ငံတော်၏ ဗဟိုအဖွဲ့အစည်းများ၊ ဝန်ကြီးဌာနများ၊ စည်ပင် သာယာရေးအဖွဲ့အစည်းများကို ဆိုသည်လို့ ဖြည့်စွက်ထားခြင်းဖြစ်ပါတယ်။ ဒါက ကျွန်တော် ပုဒ်မ ၄၊ ပုဒ်မခွဲ(က)ကို ကျွန်တော် ဖြည့်စွက်ထားတာဖြစ်ပါတယ်။ ဝန်ကြီးဌာန၏ ဒုတိယဝန်ကြီးက ဒုတိယ ဥက္ကဋ္ဌအဖြစ်လည်းကောင်း ဆိုပြီး ကျွန်တော် ပြင်ဆင်ထားခြင်းဖြစ်ပါတယ်။ ဒါက ကျွန်တော် ကျေးလက်ဒေသ သောက်သုံးရေရရှိရေးနှင့် သဘာဝပတ်ဝန်းကျင် သန့်ရှင်းရေး နောက် တစ်ကိုယ်ရည်သန့်ရှင်းရေး ဆိုတဲ့စကားရပ်ကို ကျွန်တော်က တစ်ကိုယ်ရည် သန့်ရှင်းရေး ဆိုတဲ့ စကားရပ်က ဒါ Personal ပိုင်းဖြစ်တဲ့အတွက် ဒါကို ကျွန်တော် ပြင်ဆင်လိုခြင်း ဖြစ်ပါတယ်။ ကိုယ်လက်ကြံ့ခိုင်ရေးဆိုပြီး ကျွန်တော် ဒီစကားရပ်ကို ပြင်ဆင်ထားခြင်းဖြစ်ပါတယ်။ နောက် အခန်း (၇)ကလည်း ဒီစကားရပ်နဲ့ပတ်သက်ပြီးတော့ ပုဒ်မ ၂၀၊ ပုဒ်မခွဲ(က)တို့မှာ ပါရှိတဲ့ တစ်ကိုယ်ရည်သန့်ရှင်းရေး ဆိုတဲ့စကားရပ်ကို ကိုယ်လက်ကြံ့ခိုင်ရေး ဆိုတဲ့ စကားရပ်နဲ့ အစားထိုး ပြောင်းလဲရန် ကျွန်တော် အဆိုပြုထားခြင်း ဖြစ်ပါတယ်။ ဒါက ကျွန်တော် ရေရရှိရေး ဆိုတဲ့နေရာမှာ ရှေ့က ကျွန်တော် ရေးထုံးပြင်ဆင်ထားခြင်း ဖြစ်ပါတယ်။ သောက်သုံးရေရရှိရန် ဆိုပြီး ပြင်ဆင် ထားခြင်း ဖြစ်ပါတယ်။ ဒါက ကျွန်တော် ပုဒ်မ ၃၇၊ ပုဒ်မခွဲ(က)ရဲ့ ပြစ်မှုနှင့် ပြစ်ဒဏ်အခန်းမှာ ကျွန်တော် ဒီ ပုဒ်မကို ပယ်ဖျက်လိုခြင်း ဖြစ်ပါတယ်။ ဒီပြဋ္ဌာန်းချက် ပြစ်မှု၊ ပြစ်ဒဏ်မှာ ရာဇဝတ်မကင်းသော အနိုင်အထက်ပြုလုပ်ခြင်း ဆိုတဲ့စကားရပ်မှာ ဒါကိုကြည့်လိုက်ခြင်းအားဖြင့် ရာဇသတ်ကြီးပုဒ်မ ၃၅၀ ကို ညွှန်းတယ်လို့ ကျွန်တော်တို့ ဒါကိုလည်း ယူဆပါတယ်။ ဒီနေရာမှာ ရာဇသတ်ကြီးပုဒ်မ ၃၅၀ နဲ့ အရေးယူရမယ်ဆိုရင် ရာဇသတ်ကြီးပုဒ်မ ၃၅၀ မှာ စိတ်ငြိုငြင်ခြင်း တစ်ခုခုကို ကြံရွယ်၍သော် လည်းကောင်း၊ ထိုသို့ဖြစ်စေတန်ရာကို သိလျက်နှင့်သော်လည်းကောင်း ပြုလုပ်ရန် ဒီပြစ်မှု၊ ပြစ်ဒဏ် ကျခံရမှာဖြစ်ပါတယ်။ ထိုသူကို (၂)နှစ်ထက်ပိုတဲ့ ထောင်ဒဏ်ဖြစ်စေ၊ ကျပ်(၂)သိန်းထက်မပိုသော ငွေဒဏ်ဖြစ်စေ၊ ဒဏ်(၂)ရပ်လုံးကိုဖြစ်စေ ကျခံရမှာဖြစ်ပါတယ်။ စိတ်ငြိုငြင်ခြင်း ပြုလုပ်ရုံမျှနှင့်ပင် ပြစ်မှု၊ ပြစ်ဒဏ်က ကျမယ်ဆိုရင် ကျွန်တော်တို့ ဒါက ရာဇသတ်ကြီးပုဒ်မအရ အရေးယူရမှာပဲ ဒီဥပဒေပြဋ္ဌာန်းချက်မှာ ပြစ်မှု၊ ပြစ်ဒဏ် ထည့်သွင်းရန် မသင့်လျော်တဲ့အတွက် ကျွန်တော် ပယ်ဖျက်လိုခြင်း ဖြစ်ပါတယ်။ နောက်ထပ် (ခ)ကတော့ ခြိမ်းခြောက်ခြင်း ဆိုတဲ့ စကားရပ်ကို ပြစ်မှု၊ ပြစ်ဒဏ်ထဲမှာ ပြန်လည်ထည့်ထားခြင်းလည်း ဖြစ်ပါတယ်။ ဒါ ရာဇသတ်ကြီး ပုဒ်မ ၃၅၀ မှာလည်း ခြိမ်းခြောက်ခြင်း ဆိုတဲ့စကားရပ် ပါတဲ့အတွက် ၃၅၀ ပါ ခြိမ်းခြောက်ခြင်းကို ပုဒ်မခွဲ (ခ)မှာ ထည့်လိုက်ခြင်းအားဖြင့် ပုဒ်မ ၃၇၊ ပုဒ်မခွဲ(က)က မလိုအပ်တော့တဲ့အတွက် အခုလို ပယ်ဖျက်ခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၅)မှ ဒေါ်မြတ်သီတာထွန်း ဆွေးနွေးနိုင်ပါပြီ။</speech>
<speech><mp id="1301">ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ လေ့လာသူ ဧည့်သည်တော်များနှင့်တကွ အားလုံးပဲမင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၅)မှ ဒေါ်မြတ်သီတာထွန်း ဖြစ်ပါတယ်ရှင်။ ဒီကျေးလက် ဒေသဖွံ့ဖြိုးတိုးတက်ရေး ဥပဒေကြမ်းနှင့်စပ်လျဉ်းပြီးတော့ ကျွန်မ အခန်း(၂)၊ ရည်ရွယ်ချက်အပိုဒ် ၃(စ)ကို ပြင်ဆင်လိုပါတယ်။ ကျေးလက်ဒေသဖွံ့ဖြိုးတိုးတက်ရေး လုပ်ငန်းများဆောင်ရွက်ရာတွင် သဘာဝပတ်ဝန်းကျင်ထိန်းသိမ်းရေးဆိုင်ရာ လုပ်ထုံးလုပ်နည်းများနှင့်အညီ ဆောင်ရွက်ရန်ဆိုပြီး တော့ ပြင်ဆင်လိုပါတယ်။ အခန်း(၃) ကြီးကြပ်မှုကော်မတီဖွဲ့စည်းခြင်းနှင့် လုပ်ငန်းတာဝန်များ အခန်းမှာ ကျေးလက်ဒေသဖွံ့ဖြိုးတိုးတက်ရေးနှင့် စပ်လျဉ်းတဲ့ မူဝါဒများချမှတ်နိုင်ရေးနှင့် ပေါင်းစပ် ညှိနှိုင်းကြီးကြပ်ကွပ်ကဲနိုင်ရေးအတွက် ဗဟိုကော်မတီဖွဲ့စည်းတဲ့အခါမှာ ကျွန်မအနေနဲ့ (၅)ဦးထက် မပိုသည့် ပြင်ပကျွမ်းကျင်ပညာရှင်များက အဖွဲ့ဝင်များအဖြစ်လည်းကောင်း ဆိုပြီးတော့ ဒီအချက်ကို ထပ်မံဖြည့်စွက်လိုပါတယ်။ ကျိုးကြောင်းဖော်ပြချက်အနေနဲ့ ဗဟိုကော်မတီဟာ ကျေးလက်ဒေသဖွံ့ဖြိုးတိုးတက်ရေး မူဝါဒလုပ်ငန်းစဉ်တွေ ချမှတ်ရမယ်လို့ ဥပဒေကြမ်းမှာ ဖော်ပြထားတဲ့အတွက် ဒီ ကျေးလက်ဒေသဖွံ့ဖြိုး တိုးတက်ရေးနဲ့ ပတ်သက်လို့ရှိရင် ဗဟိုအဆင့်အနေနဲ့ ကျွန်မတို့ဟာ ပေါ်လစီတွေကိုပဲ ချမှတ်စေ ချင်တာပါ။ စီမံကိန်းတွေ ရေးဆွဲတာကအစ လိုက်လုပ်နေမယ်ဆိုလို့ရှိရင် ကျွန်မတို့ ပြည်နယ်၊ တိုင်းဒေသကြီးရဲ့ အခန်းကဏ္ဍတွေဟာ ပျောက်သွားမှာဖြစ်ပါတယ်။ နောက်တစ်ခုက ကျွန်မတို့ဟာ ကျေးလက်ဒေသတွေရဲ့ အခြေအနေကို ပြည်နယ်၊ တိုင်းဒေသကြီးက သူ့ဒေသ၊ သူ့ရဲ့ ရပ်ရွာအခြေအနေ ကို ပိုပြီးတော့ လက်လှမ်းမီတာဖြစ်ပါတယ်။ ဒါကြောင့်မို့လို့ ကျွန်မတို့အနေနဲ့ ဆွေးနွေးတဲ့အခါမှာ ဒီ (၅)ဦးထက်မပိုတဲ့ ပြင်ပ ပညာရှင် များကို ထည့်သွင်းပြီးတော့ ဖွဲ့စည်းစေလိုတာဖြစ်ပါတယ်။ နောက်တစ်ခါ ဒီပညာရှင်များဟာ Rural Development ဘာသာရပ်ကို အထူး Special life လုပ်ပြီးတော့ လေ့လာထားတဲ့ ပညာရှင်အနေ နဲ့က ဒီ Case Study များကို လေ့လာထားသူ ဖြစ်တဲ့အတွက်ကြောင့် သက်ဆိုင်ရာ နိုင်ငံတွေရဲ့ အောင်မြင်ခဲ့မှုတွေ၊ ကျရှုံးခဲ့မှုတွေကို လေ့လာပြီးတော့မှ ပေါ်လစီတွေကို ရေးဆွဲမယ်ဆိုလို့ရှိရင် ပိုပြီးတော့ သင့်တော်တဲ့ ပေါ်လစီတွေ၊ လုပ်ငန်းစဉ်တွေ ရရှိမှာဖြစ်တဲ့အတွက်ကြောင့် ဖြစ်ပါတယ်။ နောက်တစ်ခု အခန်း(၃)၊ အပိုဒ် ၅(ခ) ကျေးလက်ဒေသဖွံ့ဖြိုးတိုးတက်ရေးလုပ်ငန်းနှင့် စပ်လျဉ်းပြီးတော့ နေပြည်တော်ကောင်စီ သို့မဟုတ် သက်ဆိုင်ရာ တိုင်းဒေသကြီးနှင့် ပြည်နယ် ကြီးကြပ်မှုကော်မတီမှ တင်ပြလာတဲ့ နှစ်စဉ်၊ နှစ်တို၊ နှစ်ရှည်စီမံကိန်းများကို အစိုးရအဖွဲ့သို့ တင်ပြ ခြင်းလို့ ပြင်ဆင်လိုပါတယ်။ ဒီကဏ္ဍမှာ ကျွန်မအနေနဲ့ ပြည်နယ်၊ တိုင်းဒေသကြီးရဲ့ လုပ်ပိုင်ခွင့်ကို ပိုပြီးတော့ မြှင့်တင်စေလိုတဲ့အတွက်ဖြစ်ပါတယ်။ နောက်တစ်ခု အခန်း(၅)ဦးစီးဌာနရဲ့ တာဝန်နှင့် လုပ်ပိုင်ခွင့်များ၊ အဲဒီမှာ အပိုဒ်၈(ခ)မှာ ကျေးလက်ဒေသနှင့် ပြည်သူများက တင်ပြလာတဲ့ လိုအပ်ချက် များကို အခြေခံပြီး ကျေးရွာဖွံ့ဖြိုးတိုးတက်ရေး လုပ်ငန်းစီမံကိန်းများကို ဒေသအသီးသီးရှိ သက်ဆိုင်ရာ အစိုးရဌာန၊ အစိုးရအဖွဲ့အစည်းများ၊ လွှတ်တော်ကိုယ်စားလှယ်များနှင့် ညှိနှိုင်းရေးဆွဲ၍ ကြီးကြပ်မှုကော်မတီသို့ တင်ပြခြင်း၊ အတည်ပြုချက်ရရှိပြီးပါက အကောင်အထည်ဖော်ဆောင်ရွက် ခြင်းလို့ ပြင်ဆင်လိုပါတယ်။ အပိုဒ်၈(ဃ)ကိုတော့ ဒီဗဟိုကြီးကြပ်မှုကော်မတီရဲ့ ခွင့်ပြုချက်ဖြင့် ပြည်ထောင်စု ဘဏ္ဍာရန်ပုံငွေဖြင့်ဖြစ်စေ၊ နေပြည်တော်ကောင်စီ သို့မဟုတ် တိုင်းဒေသကြီး သို့မဟုတ် ပြည်နယ် ဘဏ္ဍာရန်ပုံငွေဖြင့်ဖြစ်စေ၊ နိုင်ငံတကာအကူအညီ အထောက်အပံ့များဖြင့်ဖြစ်စေ၊ သက်ဆိုင်ရာ အစိုးရဌာန၊ အစိုးရအဖွဲ့ အစည်းများ၊ အခြားအဖွဲ့အစည်းများ၊ ပုဂ္ဂလိကအကူအညီများဖြင့် ဒေသခံ ပြည်သူ ထည့်ဝင်ငွေများဆိုတဲ့ အပိုဒ်မှာ ဒေသခံဆိုတဲ့ဟာကို ဖြုတ်လိုပါတယ်။ ဘာကြောင့်လဲ ဆိုတော့ ဒေသခံမဟုတ်သော ပြည်သူများလည်း လက်တွေ့မှာဆိုလို့ရှိရင် ပေါင်းစပ်ပါဝင်နေတာကို ကျွန်မတို့ ကြုံတွေ့နေတဲ့အတွက်ကြောင့် ဖြစ်ပါတယ်။ ပြည်သူလူထု ထည့်ဝင်ငွေများဆိုလို့ရှိရင် လုံလောက်ပြီလို့ ယူဆပါတယ်။ ပြီးတော့ ကျွန်မတို့ ဥပဒေကြမ်းတစ်ခုလုံးမှာဆိုလို့ရှိရင် အခြားအဖွဲ့အစည်းများဆိုတဲ့ စကားရပ်ကို အကြိမ်ကြိမ်တွေ့ရပါတယ်။ ဒါကြောင့် ၂ - ၈ - ၂၀၁၉ ရက်နေ့မှာ ဆွေးနွေးသွားတဲ့ ကိုယ်စားလှယ်တော်ကြီးတစ်ဦးလည်း ပြောသွားပါတယ်။ အခြားအဖွဲ့အစည်းများဆိုတဲ့အဓိပ္ပာယ်ဟာ နည်းနည်း ဝိရောဓိဖြစ်စေတဲ့အတွက်ကြောင့် အခြားအဖွဲ့အစည်းများဆိုတဲ့ စကားရပ်ကို သီးခြား အနက်အဓိပ္ပာယ် ဖွင့်စေလိုပါတယ်။ အပိုဒ် ၈(ဃ)(၁)ကျေးလက်ဒေသ သောက်သုံးရေရရှိရေး၊ ပတ်ဝန်းကျင်သန့်ရှင်းရေးဆိုပြီး ပြင်ဆင်လိုပါတယ်။ အခန်း(၆) ကျေးလက်ဒေသပြည်သူများ၏ တာဝန်နှင့် ရပိုင်ခွင့်များအခန်းမှာ အပိုဒ် ၁၁(က)မှာဆိုလို့ရှိရင် မိမိကျေးရွာ ဖွံ့ဖြိုးတိုးတက်ရေး လုပ်ငန်းများကို ဆောင်ရွက်ပေးရန် သက်ဆိုင်ရာအစိုးရဌာန၊ အစိုးရအဖွဲ့အစည်းများနှင့် လွှတ်တော် ကိုယ်စားလှယ်များထံသို့ တင်ပြပိုင်ခွင့်ဆိုပြီးတော့ ပြင်ဆင်လိုပါတယ်။ အခန်း(၇)ရဲ့ ခေါင်းစဉ်ကိုတော့ ကျေးလက်ဒေသရေရရှိရေးနှင့် ပတ်ဝန်းကျင်ထိန်းသိမ်းရေး လို့ ပြင်ဆင်လိုပါတယ်။ ဒီဥပဒေကြမ်းမှာပါတဲ့ တစ်ကိုယ်ရည်သန့်ရှင်းရေးဆိုင်ရာ ပြဋ္ဌာန်းချက်များ ကို ပယ်ဖျက်လိုပါတယ်။ တစ်ကိုယ်ရည်သန့်ရှင်းရေးဆိုတာက တစ်ဦးချင်းစီရဲ့ ကိုယ်ပိုင်အသိတရား များနှင့် ကျန်းမာရေးဝန်ကြီးဌာန၊ ကျန်းမာရေးဆိုင်ရာအဖွဲ့ အစည်းများရဲ့ ပညာပေးဆောင်ရွက်ရမယ့် ကိစ္စရပ်များဖြစ်တဲ့အတွက်ကြောင့် ဥပဒေမှာ ထည့်သွင်းစရာမလိုဘူးလို့ ယူဆတဲ့အတွက်ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ နောက်ဆုံးအနေနဲ့ အခန်း(၁၃) အထွေထွေအခန်းမှာ ဆိုရင် အပိုဒ် ၄၄၊ ကျေးလက်ဒေသဖွံ့ဖြိုးတိုးတက်ရေးဆိုင်ရာ ကျေးရွာကော်မတီ သို့မဟုတ် အဖွဲ့များ ဖွဲ့စည်းရာတွင် အမျိုးသား၊ အမျိုးသမီးတတ်နိုင်သမျှ အချိုးညီစွာ ပါဝင်ရမယ်လို့ ပြဋ္ဌာန်းထားတာကို ကျွန်မအနေနဲ့က တတ်နိုင်သမျှဆိုတဲ့ စကားရပ်ကို ပယ်ဖျက်လိုပါတယ်။ ဘာကြောင့်လဲဆိုတော့ ကျွန်မတို့ ကျေးလက်တွေမှာဆိုလို့ရှိရင် တကယ်ကို လုပ်ကိုင်နိုင်စွမ်းရှိတဲ့ အရည်အချင်းရှိတဲ့ အမျိုးသမီးတွေရှိပါတယ်။ တကယ်လို့ တတ်နိုင်သမျှဆိုတဲ့ စကားရပ်ကို ထည့်လိုက်မယ်ဆိုလို့ရှိရင် ရှေ့တန်းမှာ အမြဲတမ်းနေရာယူထားကြတဲ့ အမျိုးသားတွေအနေနဲ့ အမျိုးသမီးတွေကို ထည့်သွင်း ပြီးတော့ မဖွဲ့စည်းမှာကို စိုးရိမ်ပါတယ်။ အမျိုးသမီးတွေ အနေနဲ့လည်း ကိုယ်မပါဝင်လည်း ရတယ် ဆိုတဲ့ ပုံစံမျိုး၊ အသိတရားမျိုးတွေ ဖြစ်သွားမှာကိုလည်း ကျွန်မတို့ စိုးရိမ်ပါတယ်။ အမျိုးသား၊ အမျိုးသမီး အချိုးညီစွာ ပါဝင်ရမယ်ဆိုပြီးတော့ ပြဋ္ဌာန်းချင်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁:ဝ၆ နာရီ ခေတ္တရပ်နားပြီး ၁၁:၄၂ နာရီ ပြန်လည်ကျင်းပပါသည်။</speech>
</bill>
</section>
<section value="Motion">
<motion>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျာ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏ နိုင်ငံခြားတက္ကသိုလ် သို့မဟုတ် ပညာရေး အဖွဲ့ အစည်းများနှင့် ချိတ်ဆက်၍ဖြစ်စေ၊ မိမိကိုယ်ပိုင် သင်ရိုးညွှန်းတမ်းများဖြင့်ဖြစ်စေ ဖွင့်လှစ် သင်ကြားပို့ချနေသော ပုဂ္ဂလိကပညာရေး သင်တန်းကျောင်းများ၏ အရည် အသွေး၊ အဆင့်အတန်းကို စစ်ဆေးအကဲဖြတ်ခြင်းနှင့် ယင်းသင်တန်းကျောင်းများမှ ထုတ်ပေးသော လက်မှတ်များကိုစိစစ်၍ သတင်းထုတ်ပြန်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၁)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး တင်သွင်းထားသည့် နိုင်ငံခြား တက္ကသိုလ် သို့မဟုတ် ပညာရေးအဖွဲ့အစည်းများနှင့် ချိတ်ဆက်၍ဖြစ်စေ၊ မိမိကိုယ်ပိုင် သင်ရိုး ညွှန်းတမ်းများဖြင့်ဖြစ်စေ ဖွင့်လှစ်သင်ကြားပို့ချနေသော ပုဂ္ဂလိကပညာရေး သင်တန်းကျောင်းများ၏ အရည်အသွေး၊ အဆင့်အတန်းကို စစ်ဆေးအကဲဖြတ်ခြင်းနှင့် ယင်းသင်တန်းကျောင်းများမှ ထုတ်ပေး သော လက်မှတ်များကို စိစစ်၍ သတင်းထုတ်ပြန်ပေးရန် ပြည်ထောင်စုအစိုးရအား တိုက်တွန်း ကြောင်းအဆိုကို ဆွေးနွေးဖို့ လွှတ်တော်ကိုယ်စားလှယ်(၁၅)ဦး အမည်စာရင်းတင်သွင်းထားပါတယ်။ ဆွေးနွေးမယ့် ကိုယ်စားလှယ်များတစ်ဦးလျှင်(၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၁)မှ ဒေါက်တာသန်းဝင်း ဆွေးနွေး နိုင်ပါပြီ။</speech>
<speech><mp id="1287">ဒေါက်တာသန်းဝင်း၊ မန္တလေးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ ဒုတိယ ဝန်ကြီးအားလုံး မင်္ဂလာပါခင်ဗျား။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဒေါက်တာသန်းဝင်း ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေး တင်သွင်းတဲ့ ပုဂ္ဂလိက ပညာရေးသင်တန်းကျောင်းများရဲ့ အရည်အသွေးနှင့် ပတ်သက်သော လက်မှတ်များကို စိစစ်ရန် အဆိုကို ထောက်ခံဆွေးနွေးလိုပါတယ်။ ယနေ့လူငယ်များဟာ အခြေခံပညာအထက်တန်း ပြီးဆုံး ချိန်မှာ သမားရိုးကျ တက္ကသိုလ်တွေ တက်ရောက်သူတွေရှိသလို၊ ပုဂ္ဂလိက သင်တန်းကျောင်းတွေကို ရွေးချယ်တက်ရောက်သူတွေလည်း များပြားလာနေပါတယ်။ တချို့ကျောင်းများက လုပ်ငန်းခွင် ကျွမ်းကျင်မှုဆိုင်ရာ ဘာသာရပ်တွေကို သင်ကြားပေးပြီး တချို့ကတော့ နိုင်ငံခြားတက္ကသိုလ် တစ်ခုခုကို ဆက်လက်တက်နိုင်မယ့် ပေါင်းကူးသင်တန်းအဖြစ်လည်းကောင်း၊ နိုင်ငံခြားတက္ကသိုလ်က ပေးတဲ့ဘွဲ့ကို ပြည်တွင်းမှာ သင်ကြားတဲ့ သင်တန်းအဖြစ်လည်းကောင်း ကြော်ငြာကြပါတယ်။ လေးစားအပ်ပါသောဥက္ကဋ္ဌကြီးခင်ဗျား။ သင်ကြားရေးသိပ္ပံရှုထောင့်ကဆိုရင် သင်တန်း ပြီးဆုံးအောင်မြင်ချိန်မှာ တက်ရောက်ခဲ့သူ သင်တန်းသားက ဘာတွေ တတ်သိလာမှာလည်းဆိုတဲ့ သင်ကြားရေး အဖွဲ့အစည်းရဲ့ သင်ကြားရေးရည်မှန်းချက် Institutional Learning Objectives နဲ့ အဲဒီရည်မှန်းချက် ပေါက်မြောက်အောင် ဘာတွေကို ဘယ်လိုသင်ကြားဖို့ စီစဉ်လဲဆိုတဲ့ သင်ရိုး ညွှန်းတမ်းက အခြေခံလိုအပ်ချက်ဖြစ်ပါတယ်။ အဲဒီသင်ကြားရေးရည်မှန်းချက်အတိုင်း သင်တန်းသား အား ပေါက်မြောက်မှု ရှိ/မရှိကို စာမေးပွဲနဲ့ ဆုံးဖြတ်ကြပါတယ်။ နိုင်ငံခြားက နိုင်ငံတကာအသိအမှတ်ပြု စာမေးပွဲတစ်ခုခု ဥပမာ IELTS, LCCI စသည့် အတွက် ဖွင့်လှစ်တဲ့ သင်တန်းတွေက ဆိုင်ရာစာမေးပွဲအောင်မြင်ဖို့အတွက် သင်ကြားရမှာဖြစ်လို့ သင်ကြားရေး ရည်မှန်းချက်က ရှင်းလင်းပါတယ်။ အများစုသင်တန်းကျောင်းတွေက ဘယ်လို သင်ကြားရေး ရည်မှန်းချက်အတွက် သင်ကြားမယ်ဆိုတာ ရှိ/ မရှိ စိစစ်ဖို့ လိုအပ်နေပါတယ်။ တချို့ ဆေးဘက်ဆိုင်ရာ ကျွမ်းကျင်မှုသင်တန်း၊ သူနာပြုအကူသင်တန်းတွေက စနစ်ကျတဲ့ သင်ကြားရေး ရည်မှန်းချက်နဲ့ သင်ရိုးညွှန်းတမ်းမရှိဘဲ ဆေးကုစားဖို့၊ ရမ်းကုအပ်ပုန်းလုပ်ဖို့ အားပေးသလို ဖြစ်နေ ပါတယ်။ ပုဂ္ဂလိကသင်တန်းကျောင်း သို့မဟုတ် တက္ကသိုလ်က အောင်လက်မှတ်ရရှိပြီးရင်လည်း ဆေး၊ သူနာပြု၊ အင်ဂျင်နီယာ စသဖြင့် သက်ဆိုင်ရာ ပညာရပ်ကောင်စီတို့က သတ်မှတ်ထားတဲ့ စံအရည်အချင်းပြည့်မီမှု ရှိ၊ မရှိ တစ်ဦးချင်းကို ဆိုင်ရာပညာရပ်ကောင်စီတို့က စစ်ဆေး စိစစ် ပြီးမှသာ အလုပ်လုပ်ကိုင်ခွင့်ပေးရမှာဖြစ်ပါတယ်။ နိုင်ငံခြားတက္ကသိုလ် သို့မဟုတ် သင်တန်းကျောင်းတစ်ခုခုနဲ့ ချိတ်ဆက်ဖွင့်လှစ်တဲ့ သင်တန်း တွေဆိုရင် သက်ဆိုင်ရာနိုင်ငံမှာ အဆိုပါ တက္ကသိုလ် သို့ မဟုတ် ကျောင်းဟာ အမှန်တကယ် တည်ထောင်ဖွင့်လှစ် သင်ကြားနေခြင်း ရှိ/ မရှိ သက်ဆိုင်ရာ နိုင်ငံက အသိအမှတ်ပြုထားခြင်း ရှိ/ မရှိ တို့ကို စိစစ်ရန်လိုအပ်ပါတယ်။ မကြာသေးမီကာလက ဗဟိုအဖွဲ့အစည်းတစ်ခုက ပြည်တွင်း သင်တန်း တစ်ခုအတွက် ဘွဲ့လွန်အဆင့်ကို ခိုင်မာမှုမရှိတဲ့ ပြင်ပတက္ကသိုလ်နဲ့ ဆက်သွယ်ဆောင်ရွက်မိတာ သင်ခန်းစာယူရပါမယ်။ ပေါင်းကူးသင်တန်းအဖြစ်ဖွင့်ရင်လည်း သင်တန်းပြီးဆုံးရင် ကြော်ငြာထားတဲ့ အတိုင်း နိုင်ငံခြားတက္ကသိုလ်ကို ဆက်လက်တက်ရောက်နိုင်မှု ရှိ၊ မရှိကို စိစစ်ရပါမယ်။ ပုဂ္ဂလိက သင်တန်းကျောင်းတွေမှာ သင်ကြားနေတဲ့ နိုင်ငံခြားသားဖြစ်စေ၊ နိုင်ငံသားဖြစ်စေ၊ ဆရာတွေရဲ့ အရည်အချင်းကိုလည်း စိစစ်ရန်လိုအပ်နေပါတယ်။ နိုင်ငံခြားသားဆရာတွေရဲ့ ကလေးသူငယ်နဲ့ ဆိုင်ရာ ရာဇဝတ်မှုနောက်ကြောင်း ရှိ/ မရှိကိုလည်း စစ်ဆေးရန် လိုအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံရဲ့ အနာဂတ်ဖြစ်တဲ့ လူငယ်တွေဟာ ပြောင်းလဲ ပွင့်လင်းလာတဲ့ လုပ်ငန်းခွင်တွေအတွက် မိမိရဲ့ အရည်အချင်းကို ဖြည့်ဆည်းဖို့ ပုဂ္ဂလိက သင်တန်းတွေကို ပိုမိုစိတ်ဝင်စား အားကိုးလာကြပါတယ်။ မိဘနှင့် မိမိကိုယ်တိုင် ရှာဖွေစုဆောင်း ထားတဲ့ ငွေကြေးကို အရင်းပြုပြီး သင်တန်းတွေ၊ ကျောင်းတွေကို ကြိုးစားတက်ကြရပါတယ်။ ပြည်သူတွေ ချွေးနည်းစာနဲ့ ရှာဖွေထားတဲ့ ငွေကြေးအကုန်အကျခံကာ တက်ရောက်ရတဲ့ ကျောင်းတွေ၊ သင်တန်းကျောင်းတွေဟာ လုပ်ငန်းကုမ္ပဏီအဖြစ်သာ ပညာရေးနဲ့ မသက်ဆိုင်တဲ့ဌာနမှာ မှတ်ပုံ တင်ပြီး ပညာရေးအပေါ်အခြေခံကာ စီးပွားရေး လုပ်ကိုင်နေကြတာဖြစ်ပါတယ်။ ပုဂ္ဂလိက ပညာရေး ဥပဒေ မရှိသေးတာကို အကြောင်းပြမနေဘဲ ပုဂ္ဂလိကသင်တန်းတွေ၊ ကျောင်းတွေရဲ့ ရှိသင့်ရှိအပ်တဲ့ အရည်အသွေးကို စစ်ဆေးကြီးကြပ်ထိန်းသိမ်းဖို့၊ ဆောင်ရွက်ဖို့လိုအပ်နေပြီဖြစ်ကြောင်း ဆွေးနွေးလို ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း ဆွေးနွေးနိုင်ပါပြီ။</speech>
<speech><mp id="252">ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ လွှတ်တော်ကိုယ်စားလှယ်များ၊ ဒုတိယဝန်ကြီးနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဦးစိုးသိန်း ဖြစ်ပါတယ်။ ဥက္ကဋ္ဌကြီးခင်ဗျား။ အင်္ဂလိပ်ဘာသာအသုံးအနှုန်း ခွင့်ပြုပေးဖို့ ကြိုတင် ပန်ကြားအပ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ ပုဂ္ဂလိကပညာရေးကဏ္ဍ စနစ်တကျ ရှိစေရေးအပေါ် အဆိုပြုချက်ဟာ အမြန်ဆုံး အကောင်အထည်ဖော်သင့်တယ်။ အလေးအနက်ထားသင့်တယ်လို့ ယူဆတဲ့အတွက်ကြောင့် ထောက်ခံဆွေးနွေးရခြင်းဖြစ်ပါတယ်။ ဥက္ကဋ္ဌကြီးခင်ဗျား။ ဒီကနေ့ နိုင်ငံတော် အတွက် အရေးကြီးဆုံးထဲက တစ်ခုကတော့ ပညာရေးကဏ္ဍ သို့မဟုတ် လူ့စွမ်းအားအရင်းအမြစ် ဖွံ့ဖြိုးရေးကဏ္ဍပဲ ဖြစ်ပါတယ်။ စင်ကာပူနိုင်ငံ၊ ဆွစ်ဇာလန်နိုင်ငံ၊ လူဆင်းဘတ်နိုင်ငံ၊ အက်စ်တိုးနီးယား နိုင်ငံ စတဲ့ နိုင်ငံငယ်လေးတွေက သယံဇာတ ရှားတယ်၊ ဒါကြောင့် Human Resource မြှင့်တင်ပြီး တိုင်းပြည်ရဲ့ စီးပွားရေးတိုးတက်စေရန် ဆောင်ရွက်ကြတယ်။ ကျွန်တော်တို့က နောက်ကျမှလုပ်ရတာ Latecomer တွေ ဖြစ်လို့ အတုယူလေ့လာခွင့်ရှိတယ်၊ ကိုယ့်နိုင်ငံနဲ့ ကိုက်ညီအောင်လုပ်ရပါမယ်။ ဥက္ကဋ္ဌကြီးခင်ဗျား။ မိဘတိုင်းက သားသမီးတွေကို စာတတ်စေချင်တယ်။ ပညာတတ်ကြီး တွေ ဖြစ်စေချင်တယ်၊ စာတတ်မှ ပညာတတ်မှ ကိုယ့်ခြေထောက်ပေါ်ကိုယ်ရပ်တည်နိုင်မယ်။ တတ်တဲ့ ပညာကို အခြေခံပြီးတော့ အသက်မွေးဝမ်းကျောင်းမှုကို ပြုနိုင်မယ်။ မိမိတိုင်းပြည် သို့မဟုတ် ကမ္ဘာကြီးကို အကျိုးပြုနိုင်မယ်လို့ ယူဆလျက်ရှိကြပါတယ်။ ဥက္ကဋ္ဌကြီးခင်ဗျား။ ပညာရေးနဲ့ ပတ်သက်ပြီး Dream ကို ပြောရရင် ပညာတတ်မှ အခွင့် အလမ်းဆိုတာ ရှိလာမှာပါ။ တစ်တိုင်းပြည်လုံးအတိုင်းအတာနဲ့ စာသင်ကျောင်းတွေ တစ်ပြေးညီ ရှိကြမယ့် ရပ်ရွာဒေသအသီးသီးက ကျောင်းသားအရွယ် ကလေးငယ်တွေ၊ ကိုယ့်ဒေသမှာရှိတဲ့ ကျောင်းတွေ တက်ကြမယ်။ ကျောင်းတွေကလည်း စာသင်ခန်း၊ သင်ထောက်ကူပစ္စည်း အပြည့်အစုံ၊ အရည်အချင်းပြည့်တဲ့ ဆရာ၊ ဆရာမ အပြည့်အစုံနဲ့ ပြဋ္ဌာန်းသင်ရိုး၊ မာတိကာကို အဆင့်မြင့်မြင့် သင်ကြားကြမယ်။ ဆရာကိုင်၊ ကျောင်းသားကိုင် စာအုပ်စာတမ်း အပြည့်အစုံနဲ့ ကလေးတွေကလည်း ကြက်တူရွေးရွတ်သလို နှုတ်တိုက် သင်အံ ကျက်မှတ်တာမျိုးမဟုတ်ဘဲ ဘဝအတွက် တစ်သက်လုံး မှတ်ယူသွားနိုင်မယ့် သင်ခန်းစာတွေ၊ လေ့လာမှုတွေနဲ့ ပြဿနာတွေကို တွေးတော ဆင်ခြင်သုံးသပ် တတ်တဲ့ အလေ့အကျင့်၊ အခက်အခဲတွေထဲက ဖြစ်နိုင်ဖွယ်ရာအဖြေတွေ ရှာပြီးတော့ အသင့်တော်ဆုံး ဖြေရှင်းနည်းကို ရယူတတ်တဲ့ အတွေးအခေါ်မျိုးရှိလာအောင် ဆောင်ရွက်ကြဖို့လိုတယ်။ ကျောင်းစာ အပြင် အခြား ကာယဗလ၊ ဉာဏဗလ၊ စာရိတ္တဗလ၊ စိတ္တဗလ၊ ဝီရိယဗလ ဆိုတဲ့ ဗလငါးတန်နဲ့ ပြည်သူ့နီတိကို နားလည်သဘောပေါက်ရမှာ ဖြစ်ပါတယ်။ အဲဒါက ကျွန်တော်တို့ရဲ့ Dream ပါ။ ဥက္ကဋ္ဌကြီးခင်ဗျား။ ဒီတော့ နိုင်ငံကို ပညာရေးနဲ့ ထူထောင်တည်ဆောက်ကြရမယ်။ ကျွန်တော်တို့လို နိုင်ငံကဲ့သို့ လူဦးရေ အလယ်အလတ်ရှိတယ်။ သင့်တင့်တဲ့ နိုင်ငံအကျယ်အဝန်းအရ အစိုးရက ပြည့်စုံအောင် အကုန်အကျခံ ဆောင်ရွက်ပေးနေသော်လည်း မပြည့်စုံလာပါဘူး။ ယခု အားလုံးသိတဲ့အတိုင်းပဲ လွှတ်တော်ထဲမှာ ပြည်သူ့ကိုယ်စားလှယ်တွေက ယနေ့တိုင် ကျောင်းတွေ တောင်းနေရဆဲပဲ ဖြစ်ပါတယ်။ ဥက္ကဋ္ဌကြီးခင်ဗျား။ ဒီတော့ ပုဂ္ဂလိက ပညာရေးဝန်ဆောင်မှုကဏ္ဍ၊ အခန်းကဏ္ဍက လိုအပ် ပါတယ်။ ပုဂ္ဂလိကကျောင်းတွေရဲ့ အခန်းကဏ္ဍ ပါဝင်မှုကို အလေးထားရပါမယ်။ သို့ပေမဲ့ နိုင်ငံတော်ရဲ့ အကျိုးမဆန့်ကျင်စေပဲ ပါဝင်ရခြင်းဖြစ်မယ်။ သင်ရိုးတွေ၊ သင်ကြားမှုတွေ အပါအဝင် အစိုးရက ညှိနှိုင်း လက်ခံမှုအောက်မှာဘဲ ရှိရမယ်။ နိုင်ငံလည်းအတူတူပါပဲ။ အစိုးရက Driver Seat ပါပဲ။ လွှတ်ထားလို့တော့မရဘူး။ သို့သော် အတင်းဝင်စွက်လို့လည်း လုပ်လို့မရပါဘူး။ နှစ်ပိုင်းတင်ပြလိုပါတယ်။ KG ကနေ GCE Level သို့မဟုတ် မူလတန်းကနေ Grade 12 အထိ ဆောင်ရွက်နေကြတဲ့ ပုဂ္ဂလိက ပညာရေးဝန်ဆောင်မှုကို သူတို့ရဲ့ ကျောင်းတွေရဲ့ ပဋိညာဉ်တွေ၊ မျှော်မှန်းချက်တွေဟာ နိုင်ငံတော် အစိုးရရဲ့ မူဝါဒတွေနဲ့ ပြဒါးတစ်လမ်း၊ သံတစ်လမ်းဖြစ်လို့ မရဘူး။ ညှိနှိုင်းပေးနိုင်ရမယ်၊ ဆက်စပ်ပေးနိုင်ရမယ်။ ကျောင်းသားတွေရဲ့ စာရိတ္တပိုင်း၊ နီတိပိုင်းတွေလည်း booşodcoqulopill oşuodossa:m under Graduate, Post Graduate, Diploma 02569 ဝန်ဆောင်မှုတွေပါ အဆင့်အတန်းမီရမယ်။ အရည်အသွေးမီရမယ်။ အတုအယောင်တွေ မဖြစ်စေ ရဘူး။ ဘွဲ့အတု၊ ဒီပလိုမာ အတုတွေ အများကြီးတွေ့ရပါတယ်။ Affiliate လုပ်တဲ့ တက္ကသိုလ်တွေ ကကော မှန်ကန်ရဲ့ လား၊ စိစစ်ဖို့လိုတယ်။ တစ်လောက ဗဟိုဝန်ထမ်းတက္ကသိုလ်မှာတောင် အတုတွေ ကျွန်တော်တို့ တွေ့ရှိခဲ့ရ ပါတယ်။ ကျွန်တော်တို့နိုင်ငံမှာ လိမ်လို့ရတယ်ဆိုပြီး အလိမ်ခံနေရရင် သက်ဆိုင်ရာဌာနရဲ့ အားနည်း ချက်ပဲဖြစ်တယ်။ ထို့အတူ ပုဂ္ဂလိက ပညာရေးဝန်ဆောင်မှုစရိတ်ကို ပြန်သုံးသပ်ရအောင်။ အိမ်နီးချင်း နိုင်ငံတွေ ကျောင်းတွေ၊ တက္ကသိုလ်တွေနဲ့ မတိမ်းမယိမ်းလား၊ စိစစ်ပေးရမယ်။ မိဘတိုင်းကတော့ ပညာရေးဆိုရင်ငွေကြေးကိစ္စ သုံးစွဲဖို့ ဝန်မလေးကြဘူး။ ဒါပေမဲ့ နိုင်ငံတော်အမြင်နဲ့ ကြည့်ရင် နိုင်ငံခြားငွေ သုံးစွဲနေရတယ်။ သက်သက်သာသာနဲ့ တန်ရာတန်ကြေး ဖြစ်ဖို့လိုမယ်။ ဒါကလည်း သက်ဆိုင်ရာဝန်ကြီးဌာနက မဆိုင်သလို နေလို့မဖြစ်ပါဘူး။ ဥက္ကဋ္ဌကြီးခင်ဗျား။ ပုဂ္ဂလိက ပညာရေးဥပဒေမထွက်သေးရင်လည်း အမိန့်၊ ညွှန်ကြားချက် နဲ့လုပ်ရမယ်။ Education can't wait ြဲတမ်းရွေ့လျားနေတယ်။ ထို့အတူပဲ How an Education can empower entire Generation ဆိုတာကို ပညာရေးဝန်ကြီးဌာနက မေ့ပစ်လို့ မရဘူး။ ဒါကြောင့် အဆိုရှင်ရဲ့ စေတနာဟာ သတိပေးခေါင်းလောင်း ထိုးလိုက်တာနဲ့တူပါတယ်။ ဒါကြောင့် အဆိုကို လေးလေးနက်နက်ထောက်ခံပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၂)မှ ဦးထွန်းထွန်းဦး ဆွေးနွေးနိုင်ပါပြီ။</speech>
<speech><mp id="1288">ဦးထွန်းထွန်းဦး၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျာ။ မန္တလေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ကျွန်တော် ဦးထွန်းထွန်းဦး က ရန်ကုန်တိုင်းဒေသကြီး မဲဆန္ဒနယ် အမှတ်(၆)မှ ဦးကျော်ထွေးရဲ့ ပုဂ္ဂလိက ပညာရေးသင်တန်းကျောင်းများနဲ့ ပတ်သက်တဲ့ အဆိုကို အကြံပြုထောက်ခံဆွေးနွေးသွားမှာ ဖြစ်ပါတယ်။ အဆိုရှင်ရဲ့ အဓိကရည်ရွယ်ချက်က လက်ရှိ ဖွင့်လှစ် နေလို့မဖြစ်ပါဘူးရာတန်ကြေး ဖြစ် နဲ့လုပ်ရမယ်ကြီးခင်ဗျား။ သင်ကြားပေးနေကြတဲ့ ပုဂ္ဂလိက ပညာရေးသင်တန်းကျောင်းများရဲ့ အရည်အသွေးအဆင့်အတန်းနဲ့ ထိုကျောင်းများက ထုတ်ပေးနေတဲ့ လက်မှတ်များကို စိစစ်၍ သတင်းထုတ်ပြန်ပေးနိုင်ဖို့ဖြစ်ပါတယ်။ ဒီနေရာမှာ ပုဂ္ဂလိကပညာရေးသင်တန်းကျောင်းဆိုတာ ၂၀၁၁ ခုနှစ်၊ ကိုယ်ပိုင်ကျောင်း မှတ်ပုံတင် ဥပဒေအရ ပေါ်ထွက်လာတဲ့ ကိုယ်ပိုင်ကျောင်းတွေကို ဆိုလိုခြင်း မဟုတ်ဘဲနဲ့ IELTS, LCCI, Computer, Business, MPA, Leadership သူနာပြုအစရှိတဲ့ အသက်မွေးမှုဆိုင်ရာ ပြင်ပ ပုဂ္ဂလိက ပညာရေး သင်တန်းကျောင်းတွေကို ဆိုလိုခြင်းဖြစ်တယ်လို့ နားလည်ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့မြန်မာနိုင်ငံပညာရေးမှာ လက်ရှိကျင့်သုံး နေသော ဥပဒေတွေကတော့ (၁)၂၀၁၁ ခုနှစ်၊ ကိုယ်ပိုင်ကျောင်းမှတ်ပုံတင်ဥပဒေ၊ (၂) ၂၀၁၄ ခုနှစ်၊ အမျိုးသားပညာရေးဥပဒေ၊ (၃) ၂၀၁၅ ခုနှစ်၊ အမျိုးသားပညာရေးဥပဒေကို ပြင်ဆင်သည့် ဥပဒေတို့ ရှိကြပါတယ်။ ဒါပေမဲ့ အထက်ဖော်ပြပါ ပုဂ္ဂလိက ပညာရေးသင်တန်းကျောင်းတွေဟာ အဆိုပါ ပညာရေးဥပဒေများနဲ့ သီးခြားကင်းလွတ်နေပြီးတော့ မြန်မာနိုင်ငံကုမ္ပဏီများဥပဒေအရသာ မှတ်ပုံတင် ၍ တည်ထောင်ဖွင့်လှစ်ထားကြခြင်း ဖြစ်တဲ့အတွက် အမျိုးသားပညာရေးဥပဒေအရ ဖွဲ့စည်းထားတဲ့ အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ကော်မတီကလည်း ထိထိ ရောက်ရောက် ကြပ်မတ်စိစစ်နိုင်ခြင်း မရှိဘူးဖြစ်နေပါတယ်။ မနေ့ကပဲ ပြည်ထောင်စုလွှတ်တော်မှာ လာရောက်ရှင်းလင်းတင်ပြသွားတဲ့ အမျိုးသား ပညာရေးမူဝါဒကော်မရှင်ရဲ့ (၆)လတာ လုပ်ငန်းဆောင်ရွက်မှု အစီရင်ခံစာရဲ့ အခန်း(၄)၊ အမျိုးသား ပညာရေး အဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီရဲ့ ဆောင်ရွက်ချက် များမှာ ပုဂ္ဂလိကကျောင်းများ၏ အရည်အသွေးဆိုင်ရာ အသိအမှတ်ပြုမှု၊ ကျောင်းများ၏ အဆင့်အတန်း စသည်ဖြင့် စစ်ဆေးမှုကိစ္စများကို ဆွေးနွေးနေခြင်းဆိုတာလေး တစ်ကြောင်းပဲ ပါ ပါတယ်။ မြန်မာ နိုင်ငံအတွင်းမှာ အရည်အသွေးစံချိန်မမီတဲ့ အာမခံချက် အားနည်းတဲ့ စီးပွားရေးကိုသာ အဓိက ထားတဲ့ အချို့သော ပုဂ္ဂလိကပညာရေးကျောင်းတွေ၊ သင်တန်းကျောင်းတွေ ဖွင့်လှစ်သင်ကြား လုပ်ကိုင်စားသောက်နေကြတာ များစွာကြာမြင့်လာပြီဖြစ်ပေမယ့် ကြပ်မတ် စိစစ်ထိန်းကျောင်းရမယ့် တာဝန်ရှိအဖွဲ့အစည်းက အခုမှ စဆွေးနွေးတုန်းရှိနေသေးတာဟာ ခတ်ကွင်းပြင်လို့ရှိသေးတယ် လှော်မယ့်လှေက ရွာသစ်ကြီးကိုရောက်နေသလို ဖြစ်နေပါတယ်။ အခုကိစ္စနဲ့ ပတ်သက်ပြီးတော့ ၁၈ - ၆ - ၂၀၁၈ ရက်နေ့က အမျိုးသားလွှတ်တော်ကြီးမှာ ကျွန်တော် မေးခွန်း မေးမြန်းခဲ့ဖူးပါတယ်။ ပညာရေးဝန်ကြီးဌာနဟာ ပုဂ္ဂလိကပညာရေးဥပဒေကို အတည်ပြုပြဋ္ဌာန်းပြီးမှသာ ဒီကျောင်းတွေကို ကြပ်မတ်ထိန်းသိမ်း စိစစ်ပေးနိုင်မယ်လို့ ဖြေကြားသွားပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခုအဆိုရှင် တင်ပြထားတဲ့ ပုဂ္ဂလိကကျောင်းများ ဖွင့်လှစ်တည်ထောင်ခြင်းနဲ့ပတ်သက်ပြီးတော့ ပညာရေးဝန်ကြီးဌာနက ၂၀၁၆ ခုနှစ်ကတည်းက ပုဂ္ဂလိကပညာရေးဥပဒေကြမ်းတစ်ရပ်ကို ရေးဆွဲထားပြီးဖြစ်ပါတယ်။ အဲဒီဥပဒေကြမ်းကို လေ့လာ ကြည့်လိုက်တဲ့အခါမှာ အတော်ကို ပြည့်စုံကောင်းမွန်လှတာကို တွေ့ရှိရပါတယ်။ အဲဒီဥပဒေရဲ့ အခြေခံမူများထဲမှာ နိုင်ငံတကာအသိအမှတ်ပြုပြီး အရည်အသွေး အာမခံချက်ရှိသည့် ပုဂ္ဂလိက ကျောင်းများ ပေါ်ထွန်းလာရေးဆိုပြီးတော့ ပြဋ္ဌာန်းထားပါတယ်။ အမျိုးသားပညာရေး ဥပဒေပုဒ်မ ၆၀ နှင့်အညီ ကိုယ်ပိုင်ပုဂ္ဂလိကကျောင်းများ ကြီးကြပ်ရေးအဖွဲ့ကို ပညာရေးဝန်ကြီးက ဥက္ကဋ္ဌအဖြစ် တာဝန်ယူပြီးတော့ ဖွဲ့စည်းမယ်။ အဲဒီကြီးကြပ်ရေးအဖွဲ့ ကနေ ပုဂ္ဂလိကကျောင်းများရဲ့ ပညာရေး အဆင့်အတန်းနဲ့ အရည်အသွေးတွေ၊ ပေးအပ်မယ့်လက်မှတ်နဲ့ ဘွဲ့တွေကို ကြီးကြပ် စစ်ဆေးမယ်လို့ ပါ ပါတယ်။ နောက်ဘယ်လို စံချိန်စံညွှန်းတွေနဲ့ညီမှသာ ဖွင့်လှစ်ခွင့်ပေးမယ်၊ သင်မယ့်ဆရာတွေရဲ့ အရည်အသွေး၊ သတ်မှတ်သင်ရိုးညွှန်းတမ်း၊ သင်ရိုးမာတိကာအတိုင်း သင်ကြားမှုအစီအစဉ်တွေကို စနစ်တကျ ရေးဆွဲတင်ပြဖို့အထိ ပါပါတယ်။ နိုင်ငံတကာနှင့် ချိတ်ဆက်သင်ကြားရမယ့် ကျောင်းတွေ ဖြစ်ပါက ပညာရေးအဆင့်အတန်းနဲ့ အရည်အသွေး အာမခံနိုင်မှုကို နိုင်ငံတကာတရားဝင် အဖွဲ့အစည်း တစ်ခုခုက သတ်မှတ်ပြဋ္ဌာန်းထားတဲ့ စံချိန်စံညွှန်းမူဘောင်များနှင့် ကိုက်ညီရမယ်လို့လည်း ပါပါတယ်။ ဥပဒေနဲ့မညီညွတ်ဘဲ မမှန်မကန်လုပ်ဆောင်တဲ့ ကျောင်းတွေကို စီမံခန့်ခွဲရေးနည်းလမ်းအရ အရေးယူ တာအပြင် ပြစ်မှုအလိုက် ရဲအရေးပိုင်တဲ့ ပြစ်မှုအဖြစ် သတ်မှတ်အရေးယူပြီးတော့ ပြစ်မှု၊ ပြစ်ဒဏ် များကိုလည်း ပြည့်စုံတိကျစွာ ဖော်ပြထားပါတယ်။ ဒါကြောင့် ၂၀၁၆ ခုနှစ်ကတည်းက ရေးဆွဲထား ပြီးဖြစ်တဲ့ ဒီပုဂ္ဂလိက ပညာရေးဥပဒေကြမ်းကို မြန်မြန်ထက်ထက် လွှတ်တော်ကို တင်သွင်းပြီးတော့ ဆွေးနွေးညှိနှိုင်း ပြုပြင် အတည်ပြုပြဋ္ဌာန်းပေးနိုင်အောင် ကြိုးစားဖို့ တိုက်တွန်းလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင်ကတော့ အဲဒီဥပဒေ ပြဋ္ဌာန်းပြီးသည် အထိ ထိုင်စောင့်နေပြီးတော့ လျစ်လျူရှုထားမယ်ဆိုရင် ကျောင်းသားတွေကို နစ်နာစေရုံသာမကပဲ မြန်မာ့ပညာရေးရဲ့ ဂုဏ်သိက္ခာကိုပါ ထိခိုက်စေတဲ့အတွက် ပုဂ္ဂလိကပညာရေးဥပဒေကို အတည်ပြု ပြဋ္ဌာန်းပေးနိုင်ခြင်းမပြုနိုင်မီ ဒီကြားကာလမှာ သစ်မရမီ ဝါးပေါင်းကွပ် ဆိုတဲ့သဘော ပြည်ထောင်စု အစိုးရကနေပြီးတော့ ဒီပုဂ္ဂလိကပညာရေးသင်တန်းကျောင်းများရဲ့ အရည်အသွေးအဆင့်အတန်းကို စစ်ဆေးအကဲဖြတ်ပေးပြီး မှန်ကန်ပါက အသိအမှတ်ပြု အားပေးကူညီ၊ မမှန်ကန်ပါက တားမြစ်ပိတ်ပင် ပေးဖို့နဲ့ ဒီကျောင်းတွေက ထုတ်ပေးမယ့် လက်မှတ်များကို စိစစ်ပြီး အများပြည်သူသိရှိအောင် သတင်းထုတ်ပြန်ပေးဖို့ တိုက်တွန်းတောင်းဆိုလိုက်တဲ့ ဒီအဆိုဟာ နိုင်ငံ့အတွက် လတ်တလော လိုအပ်နေတဲ့ အများပြည်သူအတွက် အကျိုးရှိမယ့် အဆိုကောင်း တစ်ရပ်ဖြစ်တဲ့အတွက် လေးလေး နက်နက်ထောက်ခံပါကြောင်း ပြောကြားရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဗိုလ်မှူးအောင်နိုင်ဦး ဆွေးနွေးနိုင်ပါပြီ။</speech>
<speech><mp id="000">နက်နေတဲ့ အများပြည်သူတွန်းတောင်းဆိုလိုက်တာများကို စိစစ်ပြီး အ ဗိုလ်မှူးအောင်နိုင်ဦး(တပ်မတော်သားကိုယ်စားလှယ်)</mp>အားလုံးပဲ မင်္ဂလာပါခင်ဗျား။ ကျွန်တော်ကတော့ တပ်မတော်သားကိုယ်စားလှယ် ဗိုလ်မှူးအောင်နိုင်ဦး ဖြစ်ပါတယ်။ ရန်ကုန်တိုင်း ဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေး တင်သွင်း သည့် အဆိုကို အကြံပြုဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ခေတ်မီဖွံ့ဖြိုးသောစီးပွားရေးကို ဖြစ်ထွန်းစေနိုင်သည့် လူ့အရင်းအမြစ် များ မွေးထုတ်ပေးနိုင်ရန်နှင့် ပညာရပ်ပိုင်းဆိုင်ရာ အသက်မွေးဝမ်းကျောင်းပညာရပ်များကို ဖွံ့ဖြိုး တိုးတက်အောင် ဆောင်ရွက်ရန်ဟူသည့် ချမှတ်ထားသည့် နိုင်ငံတော်၏ စီးပွားရေးမူဝါဒများနှင့်အညီ ခေတ်မီဖွံ့ဖြိုးတိုးတက်သော နိုင်ငံတော်ကြီးတည်ဆောက်ရန် နိုင်ငံတော်၏ အနာဂတ်ကို ပညာရေး ဖြင့် တည်ဆောက်ကြရပါတယ်။ ခေတ်မီဖွံ့ဖြိုးတိုးတက်နေသော မည်သည့်နိုင်ငံမဆို ၎င်းတို့ တိုင်းပြည် ထူထောင်တည်ဆောက်ရေးတွင် အရေးပါဆုံး၊ အင်အားအကြီးဆုံး တည်ဆောက်ရေး အင်အားစုများမှာ အဆင့်မြင့်ပညာတတ် လူငယ်၊ လူလတ်အားလုံးပင် ဖြစ်ပါတယ်။ ကျောင်းသား၊ ကျောင်းသူအများစုဟာ မိမိတို့တက်ရောက်လိုတဲ့ တက်ရောက်နေတဲ့သင်တန်းကျောင်းရဲ့ သတင်း အချက်အလက်များကို နှံ့နှံ့စပ်စပ် သိချင်မှသိမှာဖြစ်ပါတယ်။ အင်တာနက်၊ အွန်လိုင်းမှတစ်ဆင့် ရှာဖွေလေ့လာရာတွင်လည်း ကျွမ်းကျင်မှုအားနည်းခြင်းကြောင့်ဖြစ်စေ၊ အင်္ဂလိပ်စာ လိုအပ်ချက် ကြောင့်ဖြစ်စေ နှံ့နှံ့စပ်စပ် ဂဃနဏ အသေးစိတ် သိရှိနိုင်ခြင်းမရှိဘဲ ၊ ငွေကုန်ခံ၍ အပင်ပန်းခံ တက်ရောက်နေကြတာဖြစ်တဲ့အတွက် အရည်အသွေး အဆင့်အတန်းမီ ဘွဲ့၊ ဒီပလိုမာ များ ရရှိနိုင်ရန် ကြပ်မတ်စစ်ဆေးဆောင်ရွက်ရမှာ ဖြစ်ပါတယ်။ နိုင်ငံတကာ အဆင့်မီပညာရေးကို မျှော်လင့်ပြီး တက်ရောက်ခဲ့ကြတဲ့ ကျောင်းသား၊ ကျောင်းသူများက ၊ ငွေကုန်ဆုံးရှုံးရုံ သာမက ၎င်းတို့ရဲ့ မိဘများနှင့် နိုင်ငံတော်အတွက်လည်း များစွာနစ်နာဆုံးရှုံးကြရပါတယ်။ ပညာရေး ဝန်ဆောင်မှုကို စိစစ်နိုင်စွမ်းရှိသည်မှာ အဓိကပညာရေးဝန်ကြီးဌာနပင် ဖြစ်ပါတယ်။ ကျွန်တော့်အား Power Point သုံးစွဲခွင့်ပြုပါရန် ခွင့်တောင်းခံအပ်ပါတယ်။ ဥက္ကဋ္ဌကြီးခင်ဗျား။ နိုင်ငံတကာတွင် ပုဂ္ဂလိကကျောင်းများကို ထိန်းကျောင်းစိစစ်ကြပ်မတ် ဆောင်ရွက်ရာတွင် အာရှပုံစံ တိုက်ရိုက်ထိန်းကျောင်းခြင်းနှင့် အနောက်နိုင်ငံပုံစံ သွယ်ဝိုက် ထိန်းကျောင်းခြင်းဟူ၍ စနစ်(၂)မျိုးရှိကြောင်း လေ့လာသိရှိရပါတယ်။ အာရှပုံစံ တိုက်ရိုက် ထိန်းကျောင်းရာတွင် ပညာရေးဌာန၏ လက်အောက်တွင်ထား၍ ထိန်းကျောင်းကြပ်မတ်သည်ကို တွေ့ရပြီး ပညာရေးဝန်ကြီးဌာနသည် ပညာရေးကောင်စီအမျိုးမျိုးကို အမည်နာမ အမျိုးမျိုးသုံး၍ ဖွဲ့စည်းကြပ်မတ်ကြပါတယ်။ ဥပမာအားဖြင့် ထိုင်းနိုင်ငံတွင် ပုဂ္ဂလိကပညာရေးမြှင့်တင်မှုကော်မရှင်၊ ကော်မတီဘုတ်အဖွဲ့ ဖွဲ့စည်းကာ အခြေခံပညာပုဂ္ဂလိကကျောင်းများ၊ အဆင့်မြင့် ပုဂ္ဂလိကကဏ္ဍ တို့ကို ထိန်းကျောင်းစိစစ်ဆောင်ရွက်ကြပါတယ်။ ကော်မတီဘုတ်အဖွဲ့ဟာ ပညာရေးဆိုင်ရာ သင်ရိုး ညွှန်းတမ်းကို စံပြဋ္ဌာန်းချက်နှင့်အညီ မှန်ကန်ဖို့နဲ့ ပညာရေးစံချိန်စံညွှန်းနှင့် ညီညွတ်သော ပုဂ္ဂလိက တက္ကသိုလ်ဖြစ်ကြောင်း အရည်အသွေးအာမခံချက်နှင့် ပညာရေးစံချိန်စံညွှန်းပိုင်းဆိုင်ရာ အသိအမှတ်ပြု လက်မှတ်ကို အတည်ပြုဆောင်ရွက်ပေးရပါတယ်။ ပုဂ္ဂလိကတက္ကသိုလ်အမည်ကိုပင် ထိုင်းအက္ခရာဖြင့် ဖော်ပြရပြီး တိုင်းတစ်ပါး အက္ခရာဖြစ်ပါက ကော်မတီဘုတ်အဖွဲ့၏ အကြံပြုချက်နှင့်အတူ ဝန်ကြီး၏ ခွင့်ပြုချက် ရယူရသည်အထိ ထိန်းကျောင်းကြပ်မတ် ဆောင်ရွက်ကြပါတယ်။ စင်ကာပူတွင်လည်း ပုဂ္ဂလိကပညာရေးကောင်စီဟူ၍ ဖွဲ့စည်းကာ ပုဂ္ဂလိကကျောင်းများကို ထိန်းကျောင်းကြပ်မတ်ရ ပါတယ်။ ပုဂ္ဂလိကပညာရေးအဖွဲ့အစည်းအဖြစ် မှတ်ပုံတင်ပေးခြင်းဖြင့် ထိန်းကျောင်းခြင်းများကို အမျိုးသားပညာရေးကောင်စီက ဆောင်ရွက်ပါတယ်။ ကောင်စီက ၎င်း၏လုပ်ငန်းတာဝန်နှင့် ဝတ္တရား များကို ပုံနှိပ်ရန် ၎င်းနှင့်ပတ်သက်တဲ့ သတင်းအချက်အလက်များကို ဖြန့်ဝေရန် ဆောင်ရွက်ရ ကြောင်း သိရှိရပါတယ်။ ထို့အတူ မလေးရှားတွင်လည်း အမျိုးသားပညာရေးအကြံပေးကောင်စီ၊ အမျိုးသား အဆင့်မြင့်ပညာရေးကောင်စီဟူ၍ ဖွဲ့စည်းကာ အခြေခံပညာပုဂ္ဂလိကကျောင်းများကို ထိန်းကျောင်း သကဲ့သို့ အဆင့်မြင့်ပုဂ္ဂလိက ပညာရေးအဖွဲ့အစည်းများကိုလည်း ထိန်းကျောင်းကြပါတယ်။ ပုဂ္ဂလိက ပညာရေးအဖွဲ့အစည်းများသည် အမျိုးသားသင်ရိုးညွှန်းတမ်းကို လိုအပ်ချက်များနှင့်အညီ လိုက်နာ ရပြီး တာဝန်ရှိသူများ သတ်မှတ်ထားသော အနိမ့်ဆုံးအရည်အချင်း စံနှုန်းများကို ပြည့်မီပြီးမှသာ အောင်လက်မှတ်၊ ဒီပလိုမာနှင့် ဘွဲ့များကို ပေးအပ်နိုင်ပါတယ်။ ပုဂ္ဂလိကတက္ကသိုလ်နှင့် ကောလိပ်တို့ သည် သင်ကြားရေးပြုလုပ်ရာတွင် အမျိုးသားဘာသာစကားကိုသာ အသုံးပြုကြရပါတယ်။ တရုတ် တွင်တော့ ပညာရေးအာဏာပိုင်အဖွဲ့ဟူ၍ ဖွဲ့စည်းကာ ပုဂ္ဂလိကကျောင်းများကို ထိန်းကျောင်းကြ ပါတယ်။ ပုဂ္ဂလိကကျောင်းများ၏ ငွေကြေးနှင့်ပစ္စည်းများ စီမံခန့်ခွဲမှုကို သက်ဆိုင်ရာဌာနများ အတည်ပြုခွင့်ပြုပေးသော စစ်ဆေးရေးအာဏာပိုင်များ၏ ကြီးကြပ်ကွပ်ကဲမှုအောက်တွင်ထားရှိပြီး ကျောင်းလခကောက်ခံရာတွင်လည်း အတည်ပြု ခွင့်ပြုပေးထားသော ဌာနများ၏ သဘောတူညီချက် ရယူထားသော ကျောင်းများ၏ နှုန်းအတိုင်းသာ ကောက်ခံရန် ကြပ်မတ်ထားပါတယ်။ ကျောင်းရဲ့ ကြေညာချက်နဲ့ ယေဘုယျ စည်းကမ်းချက်များကို ကျောင်းစစ်ဆေးရေးနှင့် အတည်ပြု အာဏာပိုင်အဖွဲ့များထံ တင်ပြဆောင်ရွက်ရကြောင်း လေ့လာမှတ်သားသိရှိရပါတယ်။ ဥက္ကဋ္ဌကြီးခင်ဗျား။ နိုင်ငံအသီးသီးတွင် ပုဂ္ဂလိကပညာရေးအဖွဲ့အစည်းများကို ထိန်းကျောင်း စီမံကြရာတွင် ဖွဲ့စည်းကြသော ကောင်စီ၊ ကော်မရှင်၊ စီမံခန့်ခွဲရေးဘုတ်အဖွဲ့၊ ကော်မတီဘုတ် အဖွဲ့များသည် ၎င်းနိုင်ငံအသီးသီးရှိ စီးပွားရေး၊ လူမှုရေး၊ နိုင်ငံရေး၊ ပညာရေး အခြေအနေများပေါ် မူတည်၍ ပေါ်ပေါက်လာခြင်းဖြစ်ပြီး မိမိတို့နိုင်ငံအနေဖြင့်လည်း သက်ဆိုင်ရာ ပညာရေးဥပဒေများ ပြဋ္ဌာန်း၍ ပုဂ္ဂလိကပညာရေးအဖွဲ့ အစည်းများကို ထိန်းကျောင်းစီမံကြတဲ့အခါ မိမိနိုင်ငံရေး အခြေအနေနှင့် ဆီလျော်သောအဖွဲ့အစည်းကို ဖွဲ့စည်းဆောင်ရွက်ရန် လိုအပ်မှာဖြစ်ပါတယ်။ ကျောင်းများသည် အစိုးရသင်ရိုးဖြင့် သင်ကြားပေးသော ပုဂ္ဂလိကကျောင်းများရှိသကဲ့သို့ မိမိတို့ ကိုယ်ပိုင်သင်ရိုးဖြင့် သင်ကြားပေးသော ပုဂ္ဂလိကကျောင်းများလည်း ရှိပါတယ်။ မည်သို့ပင် သင်ကြား စေကာမူ မည်သည့်ပုဂ္ဂလိကကျောင်းမဆို နိုင်ငံရေး၊ အမျိုးသားရေး၊ ပညာရေးမူဘောင်တွင် ပြဋ္ဌာန်း ထားသည့် ပညာရေးစံချိန်စံညွှန်းများ ရရှိရေးသာ ဦးတည်လေ့ကျင့် ဆောင်ရွက်ရမည်သာဖြစ်ပါတယ်။ ဥက္ကဋ္ဌကြီးခင်ဗျား။ တပ်မတော်သား လွှတ်တော်ကိုယ်စားလှယ် ဗိုလ်မှူးဇဝန ၏ ၈-၂-၂၀၁၉ ရက်နေ့က မေးမြန်းခဲ့တဲ့ ကြယ်ပွင့်ပြမေးခွန်းဖြစ်တဲ့ ပညာရေးဆိုင်ရာ အဖွဲ့အစည်းများမှ ပေးအပ် သော ဒီပလိုမာ၊ ဒီဂရီ၊ မဟာဘွဲ့နှင့် ဒေါက်တာဘွဲ့လက်မှတ်များ၏ မှန်ကန်ခိုင်မာမှု၊ အရည်အသွေး ပြည့်မီမှုနှင့် စိတ်ချခိုင်မာမှုတို့အား မည်ကဲ့သို့ စိစစ်ဆောင်ရွက်နေပါသလဲ မေးခွန်းကို သက်ဆိုင်ရာ ပြည်ထောင်စုဝန်ကြီးက ဖြေကြားရာတွင် မြန်မာနိုင်ငံရင်းနှီးမြှုပ်နှံမှုကော်မရှင်၏ အမိန့်ကြော်ငြာစာ ဖြင့် ဆောင်ရွက်လျက်ရှိတဲ့ ပညာရေးဝန်ဆောင်မှုလုပ်ငန်းများဟာ သက်ဆိုင်ရာပညာရေးဥပဒေ ပြဋ္ဌာန်းပြီးတဲ့အခါမှာ ၎င်းဥပဒေများနှင့်အညီ ဆောင်ရွက်ရမှာဟု ဖြေကြားခဲ့ပါတယ်။ အမျိုးသားပညာရေးမူဝါဒကော်မရှင်၏ ပြည်ထောင်စုလွှတ်တော်သို့ တင်ပြသည့် အစီရင်ခံစာ အမှတ်(၅)၊ စာမျက်နှာ(၄၈)တွင်ဖော်ပြထားသည့် အဆင့်မြင့်ပညာကိုယ်ပိုင်ကျောင်းများ ကိစ္စနှင့် စပ်လျဉ်း၍ ပုဂ္ဂလိကကျောင်းများ မှတ်ပုံတင်နိုင်ရေးအတွက် ပညာရေးဝန်ကြီးဌာနက အကြံပြု သဘောထားတောင်းခံမှုအပေါ် ပညာရေးဝန်ဆောင်မှုလုပ်ငန်းများကို ရင်းနှီးမြှုပ်နှံမှု ဆောင်ရွက်ရာ တွင် ဝန်ကြီးဌာနက ချမှတ်ပေးထားသည့် အချက်(၁၇)ချက်နှင့် ညီညွတ်မှု ရှိ/မရှိ စိစစ်သင့်ကြောင်း ကော်မရှင်အနေဖြင့် အဆိုပါကျောင်းများကို မြန်မာနိုင်ငံရင်းနှီးမြှုပ်နှံမှုကော်မရှင် MIC က ပညာရေး ဝန်ဆောင်မှုလုပ်ငန်း ဆောင်ရွက်ခွင့်ပြုခြင်းကို သဘောတူရန်အတွက်သာဖြစ်ပြီး ၎င်းတို့ပေးအပ် သည့် ဘွဲ့၊ သင်တန်းဆင်းလက်မှတ်တို့ကို အသိအမှတ်ပြုခြင်းမဟုတ်ကြောင်း ဖော်ပြထားသည်ကို တွေ့ရှိရပါတယ်။ ပုဂ္ဂလိကပညာရေး ဥပဒေမရှိသေး၍ အရေးမယူ လက်ပိုက်ကြည့်နေရန် မသင့် တော်ပေ။ မသိနားမလည်တဲ့သူတွေကို ဘွဲ့အတု၊ အရည်အချင်းအတုတွေ ပေးအပ်နေခြင်းသည် အဂတိလိုက်စားမှု ဖြစ်ပါတယ်။ ဥပဒေအရ အရေးယူဆောင်ရွက်ရမှာဖြစ်ပါတယ်။ မြန်မာနိုင်ငံရင်းနှီးမြှုပ်နှံမှုဖြင့် ပညာရေးဝန်ဆောင်မှုလုပ်ငန်းများ ဆောင်ရွက်ခွင့်ကိစ္စနှင့် စပ်လျဉ်း၍ အမျိုးသားပညာရေးဥပဒေ ၂၀၁၄ ခုနှစ်နှင့် ယင်းကို ပြင်ဆင်သည့်ဥပဒေ ၂၀၁၅ ခုနှစ်၊ ပုဒ်မ ၆၊ ပုဒ်မခွဲ (ဆ)အရ အမျိုးသားပညာရေးမူဝါဒ ကော်မရှင်သည် ပြည်တွင်းပြည်ပကျောင်းများ ဖွင့်လှစ်ခြင်း၊ ဖွင့်လှစ်ခွင့် ရပ်ဆိုင်းခြင်းနှင့် ပိတ်သိမ်းခြင်းဆိုင်ရာ မူဝါဒချမှတ်နိုင်ပါသဖြင့် အမျိုးသား ပညာရေးမူဝါဒကော်မရှင်အနေဖြင့်လည်း အဆင့်မြင့်ပညာပုဂ္ဂလိကကျောင်းများနှင့် အခြေခံပညာ ကျောင်းများအတွက် မူဝါဒချမှတ်ပေးရမှာ ဖြစ်ပါတယ်။ အမျိုးသားပညာရေးဥပဒေပုဒ်မ ၄၊ ပုဒ်မခွဲ (ဏ)တွင် ပညာရေးအဆင့်တိုင်းမီနှင့် ပညာရပ်နယ်ပယ်အသီးသီးတွင် ပညာရေးအဆင့်အတန်း သတ်မှတ်ပြီး အရည်အသွေး အာမခံမှုရှိသော စနစ်ကို အကောင်အထည်ဖော်ဆောင်ရွက်ရေးဟူသည့် ပညာရေးဆိုင်ရာ အခြေခံမူတစ်ရပ်အနေဖြင့် ချမှတ်ထားရာ ပုဂ္ဂလိကကျောင်းများ၏ အရည်အသွေး အာမခံမှုရှိသောစနစ်ကို အကောင်အထည်ဖော် ဆောင်ရွက်ပေးရမှာ ဖြစ်ပါတယ်။ နိုင်ငံတကာ အဆင့်မီပုဂ္ဂလိကပညာရေးကို အကောင်အထည်ဖော်နိုင်ရန် အလုပ်အကိုင် အခွင့်အလမ်းကိုဖော်ဆောင်သည့် ပညာရပ်များ သင်ကြားတတ်မြောက်စေရန် အသက်မွေးဝမ်း ကျောင်းမှုကို အထောက်ကူပြုမည့် အတတ်ပညာနှင့် ပုဂ္ဂလိကကျောင်းများ စနစ်တကျ ဖွံ့ဖြိုး တိုးတက်စေရန်အတွက်ဆိုလျှင် ပုဂ္ဂလိကသင်တန်းကျောင်းများ၏ အရည်အသွေးအဆင့်အတန်းကို စစ်ဆေးအကဲဖြတ်ပြီး ယင်းသင်တန်းကျောင်းများက ထုတ်ပေးသောလက်မှတ်များကို စိစစ် သတင်းထုတ်ပြန်ပေးရန် လိုအပ်မှာဖြစ်ပါတယ်။ ထိုသို့ဆောင်ရွက်နိုင်ရန် လိုအပ်လျက်ရှိတဲ့ ၂၀၁၆ ခုနှစ်ကတည်းက မူကြမ်းရေးဆွဲပြင်ဆင်နေတဲ့ ပုဂ္ဂလိကပညာရေးဥပဒေကြမ်းအား အမြန်ဆုံး အကောင်အထည်ဖော် ပြဋ္ဌာန်းနိုင်ရေး အင်တိုက်အားတိုက် ကြိုးပမ်းဆောင်ရွက်သင့်ပါကြောင်း အကြံပြုတင်ပြရင်း ဦးကျော်ထွေး တင်သွင်းသည့် အဆိုအား ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ ဦးကျော်နိုင် ဆွေးနွေးနိုင်ပါပြီ။</speech>
<speech><mp id="1328">ဦးကျော်နိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး အမှူးပြု၍ ကြွရောက်လာကြသော ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါ။ ရန်ကုန်တိုင်း ဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေး ၏ နိုင်ငံတကာ သင်ရိုးညွှန်းတမ်းများဖြင့် သင်ကြားပို့ချနေသော ပုဂ္ဂလိကပညာရေးသင်တန်းကျောင်းများ၏ အရည်အသွေး အဆင့်အတန်းကို စစ်ဆေးအကဲဖြတ်ခြင်းနဲ့ ယင်းသင်တန်းကျောင်းများမှ ထုတ်ပေး သောလက်မှတ်များကို စိစစ်၍ သတင်းထုတ်ပြန်ပေးရန် ပြည်ထောင်စုအစိုးရအား တိုက်တွန်း ကြောင်း အဆိုကို ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဖြစ်သူ ကျွန်တော် ဦးကျော်နိုင် က တာဝန်ယူဆောင်ရွက်ရန် လုပ်ပိုင်ခွင့်ရှိသော ပညာရေးဝန်ကြီး ဌာနနှင့် ကော်မရှင်၊ ကော်မတီများရဲ့ အားနည်းချက်ကို ထောက်ပြပြီးတော့ လက်တွေ့ကျကျ အကောင်အထည်ဖော်ဆောင်ရွက်နိုင်ဖို့ အကြံပြုထောက်ခံဆွေးနွေးမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဦးစွာပထမအနေနဲ့ ကျွန်တော်တို့ တိုင်းပြည်ရဲ့ ဒီမိုကရေစီ ခေတ်ဦး ကာလကဆိုရင် ကျွန်တော်တို့နိုင်ငံရဲ့ ပညာရေးဟာ နိုင်ငံတကာအဆင့် ဂုဏ်သိက္ခာနဲ့ ဂုဏ်ယူဖွယ်ရာ အရည်အချင်း အဆင့်အတန်းများရှိခဲ့ကြောင်းကို Power Point ဖြင့် တင်ပြခွင့်ပြုပါခင်ဗျား။ ရန်ကုန် တက္ကသိုလ်က ဂုဏ်ထူးဆောင် ဥပဒေပါရဂူဘွဲ့ကို ပေးခဲ့တဲ့ လက်မှတ်ဟောင်းတစ်ခု ဖြစ်ပါတယ်။ အပေးခံရတဲ့ ပုဂ္ဂိုလ်ကတော့ ကမ္ဘာကျော် ပုဂ္ဂိုလ်တစ်ယောက်ဖြစ်ပါတယ်။ ဗီယက်နမ် ဒီမိုကရက်တစ် သမ္မတနိုင်ငံ၊ သမ္မတကြီး မစ္စတာဟိုချီမင်း ဟာ ဂုဏ်ထူးဆောင် ဥပဒေပါရဂူဘွဲ့ကို ဤတက္ကသိုလ် တွင် အပ်နှင်းပြီးဖြစ်ကြောင်း လက်မှတ်ရေးထိုးသည်ဆိုပြီးတော့ မောင်နုဆိုတာ ဝန်ကြီးချုပ် ဦးနု ဖြစ်ပါတယ်။ အဲဒီဝန်ကြီးချုပ်သည် ရန်ကုန်တက္ကသိုလ်ရဲ့ အဓိပတိအဖြစ် သူက တာဝန် ထမ်းဆောင်ရပါတယ်။ ယနေ့ော့ ကျွန်တော်တို့ခေတ်ဟောင်းကို မမီတာ၊ မီတာကိုတော့ အားလုံးသိပြီးသားဖြစ်ပါတယ်။ နိုင်ငံတကာအဆင့် ပညာရေး၊ နိုင်ငံတကာကျောင်းများနှင့် စပ်လျဉ်းပြီး တော့ ပြီးခဲ့တဲ့ ၁၄-၁၁-၂၀၁၈ ရက်နေ့မှာ ယခုအဆိုရှင် ဦးကျော်ထွေး ရဲ့ ကြယ်ပွင့်ပြမေးခွန်းကို ပညာရေးဝန်ကြီးဌာန၊ ပြည်ထောင်စုဝန်ကြီးကိုယ်တိုင် ဖြေကြားရာမှာ လက်ရှိတည်ဆဲ ပညာရေး ဥပဒေများနဲ့ ဆောင်ရွက်၍မရနိုင်ကြောင်း ဖြေကြားခဲ့ပါတယ်။ အဲဒီတော့ ကျွန်တော်က အနာသိရင် ဆေးရှိရမှာ ဖြစ်ပါတယ်ဆိုတဲ့အကြောင်းကို ယခုတည်ဆဲဥပဒေ၊ ပညာရေးဥပဒေ(၂)ခုကို Power Point ဖြင့် တင်ပြဆွေးနွေးမှာဖြစ်ပါတယ်။ ပထမတစ်ခုကတော့ ဘာသာရပ်သင် ကိုယ်ပိုင်သင်တန်းဥပဒေ၊ ၁၉၈၄ ခုနှစ်၊ ပြည်သူ့ လွှတ်တော်ဥပဒေအမှတ်(၆) ဖြစ်ပါတယ်။ ဒီဥပဒေရေးဆွဲတဲ့ ဥပဒေနှစ်ရပ်စလုံးရဲ့ အားနည်းချက် ကတော့ နိုင်ငံတကာ သင်ရိုးသင်ကြားမှုဟာ ဒီဥပဒေနှစ်ရပ်စလုံးမှာ မပါရှိဘဲနဲ့ လုံးဝကင်းလွတ် နေပါတယ်။ ဒါ တည်ဆဲဥပဒေများ ဖြစ်ပါတယ်။ နိုင်ငံတကာ သင်ရိုးသင်ကြားရေး လုပ်ချင်သလိုသာ လုပ်တော့လို့ဆိုသလို ဖြစ်နေပါတယ်။ အကြောင်းရှိပါတယ်။ ဒီအကြောင်းအရင်း မပြောပြခင်မှာ ကျွန်တော်တို့ ဒီဥပဒေတွေဟာ ၁၉၈၄ ခုနှစ်၊ ပြည်သူ့ လွှတ်တော်ဥပဒေလို့ ခေါ်တဲ့အခါမှာ ဆိုရှယ်လစ်ခေတ်တုန်းက ဒီဥပဒေ ပြဋ္ဌာန်းတဲ့လွှတ်တော်တစ်ရပ်ပဲ ရှိပါတယ်။ အမျိုးသား လွှတ်တော်မရှိပါဘူး။ ပြည်ထောင်စုလွှတ်တော် မရှိပါဘူး။ ထိုနည်းတူစွာပဲ တိုင်းဒေသကြီးလွှတ်တော် မရှိပါဘူး။ ရန်ကုန်တိုင်းဒေသကြီး လက်ရှိနေရာမှာပဲ ပြုစုထားပါတယ်။ ဆိုတော့ အခုလိုမျိုး နိုင်ငံတကာ သင်ရိုးသင်ကြားမှုကို လုပ်ချင်သလိုလုပ်လို့ ပြောတဲ့အကြောင်းအရင်း ရှိပါတယ်။ အဲဒီ အကြောင်းအရင်းကို ကျွန်တော်ဟာ အခုရှင်းပြမှာ ဖြစ်ပါတယ်။ အဲဒါကတော့ ဥပဒေပြဋ္ဌာန်းလိုက်တဲ့ကျွန်တော်တို့နိုင်ငံရဲ့ အကြီးဆုံးပုဂ္ဂိုလ်ရဲ့ အငယ်ဆုံးသမီးက အင်းယားလမ်းမှာ International School ကို ဖွင့်လှစ်ထားပြီးတော့ သူတို့ဟာ ကြော်ငြာစရာမလိုဘဲနဲ့ သူတို့ရဲ့ အသိုင်းအဝိုင်းနဲ့ ပြည့်နေပြီးတော့ အဲဒီလိုကျောင်းတွေက လွှတ်တော်ရဲ့ ပတ်ဝန်းကျင်မှာရှိတဲ့ အလုံလမ်းတို့၊ မနော်ဟရီလမ်းတို့၊ ဟယ်ပင်လမ်းတို့မှာ International School တွေ အသီးသီးဖွင့်ထားကြပါတယ်။ ဒီအကြောင်းတွေကို ငြိမှာ၊ ထိမှာဆိုတဲ့အချက်ကို ကျွန်တော်တို့ အနေနဲ့တော့ နိုင်ငံရေးအမြင်နဲ့ ရှုမြင်ပါတယ်။ ဒါဟာ ဒီဥပဒေပြဋ္ဌာန်းတဲ့ ၁၉၈၄ ခုနှစ်က ဖြစ်ရပ် အမှန်ဖြစ်ပါတယ်။ ယနေ့အထိ ဒီအတိုင်းဖြစ်ပါတယ်။ ယနေ့အထိဆိုရင်လည်းပဲ ကိုယ်ပိုင်ကျောင်း မှတ်ပုံတင်ဥပဒေဟာလည်းပဲ မျိုးဆက်သစ် အင်တာနေရှင်နယ်ကျောင်းများ ရှိနေပါတယ်။ အဲဒီကျောင်း တွေဟာ ဥပမာဖြင့် မင်္ဂလာဒုံ Garden City ထဲမှာဆိုရင်လည်း နောက်ခံကြီးမားတဲ့ လူတွေရဲ့ သားသမီးများ ဖွင့်လှစ်ထားတာတွေရှိပါတယ်။ အဲဒီဟာ အဓိကအားနည်းချက်ကြီးကို ဖြစ်ပေါ်စေ ပါတယ်။ အခု ကျွန်တော် ဆက်လက်ဆွေးနွေးမယ့်ကိစ္စက ဒီလိုဥပဒေရဲ့ စည်းနှောင်မှုမရှိတဲ့ ကျွန်တော်တို့တိုင်းပြည်ကို အမှန်အကန်နာမည်နဲ့ သိက္ခာနဲ့ အရည်အသွေးပြည့်စုံတဲ့ ပညာရေး အဖွဲ့အစည်းများ သူတို့က အမှန်အကန်အဖွဲ့အစည်းများ ဖြစ်တယ်။ နာမည်နဲ့ သိက္ခာနဲ့ ရှိတယ်။ အဲဒီကျောင်းများ၊ တက္ကသိုလ်များဟာ ဝင်မလာပါဘူး။ ဥပဒေနဲ့ စည်းနှောင်မှု မရှိရင် သူတို့လည်းပဲ နာမည်ပျက်နိုင်ပါတယ်။ ဒါဟာ တကယ့်လက်တွေ့ ဖြစ်ရပ်ပဲ ဖြစ်ပါတယ်။ ဒါကို ကုစားဖို့ဆိုရင် မြန်မာနိုင်ငံရင်းနှီးမြှုပ်နှံမှုကော်မရှင်က ပညာရေးဝန်ဆောင်မှုလုပ်ငန်းများတွင် ရင်းနှီးမြှုပ်နှံမှု လုပ်ငန်းများ ဆောင်ရွက်နိုင်ရန် အမိန့်ကြော်ငြာစာ ထုတ်ပြန်ဆောင်ရွက်ခဲ့ပါတယ်။ Power Point ဖြင့် တင်ပြခွင့်ပြုပါခင်ဗျား။ မြန်မာနိုင်ငံရင်းနှီးမြှုပ်နှံမှုကော်မရှင်ဟာ ဥပဒေတစ်ရပ် မဟုတ်ဘဲနဲ့ အမိန့်ကြော်ငြာစာ ထုတ်ပြန်လိုက်ပါတယ်။ သူရဲ့ လုပ်ပိုင်ခွင့်ထဲက ဦးစားပေးမြှင့်တင်ပြီး ရင်းနှီးမြှုပ်နှံမှု ကဏ္ဍ သတ်မှတ်ခြင်း၊ နောက်တစ်ခုပြပါ၊ ကဏ္ဍအမျိုးအစားထဲမှာ အမှတ်စဉ်(တ) ဖြစ်ပါတယ်။ ပညာရေးဝန်ဆောင်မှုလုပ်ငန်းတွေကို လောလောဆယ် အမှန်တကယ်က(၅)မျိုး ပေးထား ပါတယ်။ ကျွန်တော်တို့ အခုပြောချင်တာနဲ့သက်ဆိုင်တာက အဲဒီ(၄)ခုဖြစ်ပါတယ်။ နောက်ထပ် အမိန့်ကြော်ငြာစာ ထပ်ထုတ်ပါတယ်။ မြန်မာနိုင်ငံရင်းနှီးမြှုပ်နှံမှုကော်မရှင်ဟာ သူ့ကို ခွင့်ပြုတဲ့ ဥပဒေကတော့ အခု ပညာရေးဝန်ဆောင်မှုလုပ်ငန်း ရင်းနှီးမြှုပ်နှံမှုလုပ်ရန်အတွက် မြန်မာနိုင်ငံ ရင်းနှီး မြှုပ်နှံမှုဥပဒေ အဲဒီဥပဒေကို အသုံးပြုပါတယ်။ ဥပဒေ ပုဒ်မ ၁၀၀၊ ပုဒ်မခွဲ(ခ)အရ အပ်နှင်းသည့် လုပ်ပိုင်ခွင့်များကို ကျင့်သုံးပြီးတော့ ထုတ်ပြန်ပါတယ်။ အဲဒီထဲမှာ အနီရောင်နဲ့ပြထားပါတယ်။ နိုင်ငံတကာသင်ရိုးညွှန်းတမ်းနှင့် သင်ကြားသည့် ကျောင်းများဟာ ပုဂ္ဂလိကကျောင်းများဆိုတဲ့ အဓိပ္ပာယ်ကို ကြည့်ပါ။ နိုင်ငံတော်က သီးသန့်ဆောင်ရွက်သော ကျောင်းမှတစ်ပါး အခြားကျောင်း အားလုံးကို ဆိုလိုပါတယ်။ အဲဒီအမျိုးအစားများကိုလည်း နိုင်ငံတကာသင်ရိုးညွှန်းတမ်းများဖြင့် ခွင့်ပြုနိုင်ပါတယ်လို့ ပညာရေးကော်မရှင် မဟုတ်ဘဲနဲ့ ခုန မြန်မာနိုင်ငံရင်းနှီးမြှုပ်နှံမှုကော်မရှင်က သူရဲ့ လုပ်ပိုင်ခွင့်နဲ့ ပြပါတယ်။ အဲဒီမှာ သူက ဘာကိုကိုးကားလဲဆိုရင် အမျိုးသားပညာရေးဥပဒေနှင့် အညီ ဆောင်ရွက်နိုင်တယ်။ နောက်ထပ် ဥပဒေတွေ မပြဋ္ဌာန်းခင်မှာတော့ အခု ဥပဒေအတိုင်းပဲ သွားပါမယ်လို့ ပြောပါတယ်။ အမျိုးသားပညာရေးဥပဒေဟာ ဒီထက်ကို မထိန်းချုပ်နိုင်ပါဘူး။ အမျိုးသားပညာရေး ဥပဒေဟာ တိုက်ရိုက်မထိန်းချုပ်ဘဲနဲ့ သွယ်ဝိုက်ထိန်းချုပ်ပါတယ်။ အဲဒါဘာလဲဆိုရင် အမျိုးသား ပညာရေးမူဝါဒကော်မရှင် ဖွဲ့စည်းခြင်းမှာ တာဝန်နဲ့ လုပ်ပိုင်ခွင့်ပေးပါတယ်။ တာဝန်ဆိုတာကတော့ သူရဲ့ လုပ်ရမယ့် တာဝန်ဖြစ်ပြီးတော့ အဲဒီတာဝန်ကို အမျိုးသားပညာရေးမူဝါဒ ကော်မရှင်က ကျေပွန်ရပါမယ်။ အမျိုးသားမူဝါဒကော်မရှင်ရဲ့ အစီရင်ခံစာမှာ ကျွန်တော်တို့ လေ့လာကြည့်တဲ့ အခါမှာ ဒီအလုပ်တွေကို မလုပ်ဘူးဆိုတာ သိရပါတယ်။ လုပ်နိုင်ခွင့် သူ့မှာပေးထားပါတယ်။ အဲဒါ ဘာလဲဆိုရင် အောက်ဆုံးမှာ ရေးထားပါတယ်။ ကော်မရှင်၊ ကော်မတီများသည် အမိန့်ကြော်ငြာစာ များကို ထုတ်ပြန်နိုင်သည်၊ ဥပဒေကို စောင့်နေစရာမလိုပါဘူး။ သူဟာ နောက်ခံတွေကိုပဲ ကြောက်နေ သလား၊ ဘယ်သူ့ကို ထိမှာ၊ ငြိမှာ စိုးရိမ်နေသလားလို့ တွေးစရာအချက်ဖြစ်ပါတယ်။ အဲဒီတော့ ပညာရေးကော်မရှင်အနေနဲ့ ဒီလိုမျိုး သက်ဆိုင်ရာ အမိန့်ကြော်ငြာစာထုတ်ပြန်သင့်ကြောင်း ကျွန်တော် အကြံပြုဆွေးနွေးရင်း ဦးကျော်ထွေး ရဲ့အဆိုကို ထောက်ခံပါတယ်။ ပညာရေးဥပဒေနှင့် ဥပဒေပါ ပြဋ္ဌာန်းချက်အား ဆွေးနွေးခြင်းပြ စာသားပုံ (ရ) အဆိုပါကျောင်းများသည် မြန်မာနိုင်ငံ ရင်းနှီးမြှုပ်နှံမှု ဥပဒေနှင့် နည်းဥပဒေများ၊ မြန်မာနိုင်ငံ ရင်းနှီးမြှုပ်နှံမှုကော်မရှင်က ထုတ်ပြန်ထားသည့် အမိန့်ကြော်ငြာစာများနှင့် အမျိုးသားပညာရေး ဥပဒေ (၂၀၁၄) တို့နှင့်အညီ လိုက်နာဆောင်ရွက်ရမည်။ ဤအမိန့်ကြော်ငြာစာသည် ပုဂ္ဂလိကကျောင်းနှင့် သက်ဆိုင်သည့် ဥပဒေ၊ နည်းပညာနှင့် သက်မွေးပညာရေးနှင့် လေ့ကျင့်ရေးနှင့် သက်ဆိုင်သော ဥပဒေ၊ အဆင့်မြင့်ပညာရေးနှင့် သက်ဆိုင်သော ဥပဒေတို့ ပြဋ္ဌာန်းခြင်း မပြုမီ အကျိုးသက်ရောက်ပြီး အဆိုပါ ဥပဒေများပြဋ္ဌာန်းပြီးသည့်အခါ ရင်းနှီးမြှုပ်နှံသူသည် သက်ဆိုင်ရာ ဥပဒေပါ ပြဋ္ဌာန်းချက်များနှင့်အညီလိုက်နာဆောင်ရွက်ရမည်။ အမျိုးသားပညာရေးဥပဒေ (၂၀၁၄) (၂၀၁၅) ပြစာသားပုံ (ရ-၁) အမျိုးသားပညာရေးဥပဒေ (၂၀၁၄) (၂၀၁၅) အမျိုးသားပညာရေးမူဝါဒကော်မရှင် ဖွဲ့စည်းခြင်းနှင့် ကော်မရှင်၏တာဝန်နှင့်လုပ်ပိုင်ခွင့်များ • အမျိုးသားပညာရေး ရည်မှန်းချက်များ အကောင်အထည်ဖော် ဆောင်ရွက်နိုင်ရန် လိုအပ်သော အမျိုးသားသင်ရိုးညွှန်းတမ်းကော်မတီ၊ အမျိုးသားပညာရေး အဆင့် အတန်း နှင့် အရည်အသွေး အာမခံမှု အကဲဖြတ်ရေးကော်မတီ၊ ပုဒ်မ ၂ရ အရ ဖွဲ့စည်းသော ကော်မတီ၊ အခြားလိုအပ်သော ကော်မတီ၊ ကောင်စီနှင့် အဖွဲ့များကို ဖွဲ့စည်းတာဝန် ပေးအပ်ခြင်း၊ • အရည်အသွေး အာမခံမှု စံချိန်စံညွှန်းများ သတ်မှတ်နိုင်ရန် မူဝါဒများ ချမှတ်ခြင်းနှင့် လမ်းညွှန်ခြင်း၊ အမျိုးသားပညာရေးဥပဒေ ပြစာသားပုံ (ရ-၂) အမျိုးသားပညာရေး အဆင့်အတန်းနှင့် အရည်အသွေး အာမခံမှု အကဲဖြတ် ကော်မတီ ဆိုသည်မှာ နိုင်ငံတော်တွင် အကောင်အထည်ဖော် ဆောင်ရွက်လျက် ရှိသော ပညာရေးမူဝါဒများ၊ ပညာရေးစီမံကိန်းများ၊ ပညာရေးအမျိုးအစားများနှင့် ပညာရေးအဆင့် အသီးသီး၏ အရည်အသွေး အာမခံမှုကို အကဲဖြတ်ဆောင်ရွက်ရန် သက်ဆိုင်ရာ ကျွမ်းကျင်ပညာရှင်များ အမျိုးသားပညာရေးဥပဒေ ၆၉။ ဤဥပဒေကို အကောင်အထည်ဖော် ဆောင်ရွက်ရာတွင် - (က) ဝန်ကြီးဌာနနှင့် သက်ဆိုင်ရာ ဝန်ကြီးဌာနများသည် အစိုးရအဖွဲ့၏ သဘောတူညီ ချက်ဖြင့် လိုအပ်သော နည်းဥပဒေများ၊ စည်းမျဉ်းနှင့် စည်းကမ်းများကို ထုတ်ပြန်နိုင်သည်။ (ခ) ကော်မရှင် နှင့် ကော်မရှင်က ဖွဲ့စည်းပေးသည့် ကော်မတီ နှင့်အဖွဲ့များ၊ ဝန်ကြီး ဌာနနှင့် သက်ဆိုင်ရာဝန်ကြီးဌာနများ၏ ဦးစီးဌာန များသည် အမိန့်၊ အမိန့် ကြော်ငြာစာ၊ ညွှန်ကြားချက်နှင့် လုပ်ထုံးလုပ်နည်း များကို ထုတ်ပြန်နိုင်သည်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးကျော်တုတ် ဆွေးနွေးနိုင်ပါပြီ။</speech>
<speech><mp id="1293">ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ၊ ဧည့်သည်တော်များအားလုံး ကိုယ်စိတ်ကျန်းမာချမ်းသာကြပါစေကြောင်း ဆုတောင်းဂါရဝပြု နှုတ်ခွန်း ဆက်သအပ်ပါတယ်။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးကျော်တုတ် ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး အဆိုကို ထောက်ခံ ဆွေးနွေးသွားမှာဖြစ်ပါတယ်။ နိုင်ငံခြားတက္ကသိုလ် အဖွဲ့အစည်းများကို အသုံးပြု၍ ကြော်ငြာအား ကောင်းကောင်းနဲ့ သင်တန်းကျောင်းမျိုးစုံ ဖွင့်လှစ်သင်ကြားပို့ချ၊ သင်တန်းကြေးတွေကလည်း မြင့်မားစွာပေးရ၊ အဲဒီကျောင်းတွေက သင်ကြားပို့ချနေတဲ့ သင်ရိုးညွှန်းတမ်း၊ သင်တန်းဆင်း လက်မှတ်များရဲ့ အရည်အသွေး အဆင့်အတန်းကို သက်ဆိုင်ရာနိုင်ငံ အဖွဲ့အစည်းက အသိအမှတ်ပြု၊ မပြု မသေချာ၊ အရည်အသွေး မမီတဲ့ သင်ခန်းစာများကိုသာ သင်ကြားပို့ချ လေ့ကျင့်နေရမယ်ဆိုရင် ကျောင်းသား၊ ကျောင်းသူများ၊ မိဘများ ဆုံးရှုံးနစ်နာမှာ စိုးရိမ်ပူပန်တဲ့ စိတ်စေတနာ၊ သင်တန်းကျောင်းများ ဖွင့်လှစ်ခြင်း၊ ပိတ်သိမ်းခြင်း၊ ပညာရေးအဆင့်အတန်း၊ အရည်အသွေး အာမခံမှု စတာတွေ စိစစ် ဆောင်ရွက်ရန် ပုဂ္ဂလိကကျောင်းဥပဒေ ပြဋ္ဌာန်းနိုင်ခြင်းမရှိသေးမီ သင်တန်းကျောင်းမျိုးစုံ လျစ်လျူရှု ထောင်စုလွှတ်တော် သက် ကော်မရှင်ကို ဖွဲ့စည်း ဆိုင်ရာများနဲ့ ပညာရေးဆိုင်ရာ ထားမယ်ဆိုရင် သင်တန်းသားကျောင်းသား၊ ကျောင်းသူတွေနဲ့ မိဘတွေရဲ့ ပေးဆပ်လိုက်ရမယ့် ငွေကြေးတွေ၊ ကုန်လွန်သွားတဲ့ဘယ်လိုမှ အစားထိုးမရအောင် နစ်နာမှု မဖြစ်စေလိုတဲ့ စိတ်စေတနာအဆိုရှင်မှာ ရှိတယ်ဆိုတာ မှန်းဆလို့ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ ပညာအခြေပြု လူမှုစီးပွား ဖွံ့ဖြိုးတိုးတက်ဖို့အတွက် လိုအပ်သော လူ့စွမ်းအားအရင်းအမြစ်များကို လေ့ကျင့်ပြုစု ပျိုးထောင် ပေးရန် ပညာရပ်နယ်ပယ်အလိုက် ကျွမ်းကျင်တတ်မြောက် ထက်မြက်တဲ့ အသိပညာရှင်၊ အတတ် ပညာရှင်များအား လေ့ကျင့်ပြုစုပျိုးထောင်ပေးရန် စတဲ့ရည်မှန်းချက်များဖြင့် ပညာရေး ပြုပြင် ပြောင်းလဲမှုပြုလုပ်ကာ အမျိုးသားပညာရေးဥပဒေ ပြင်ဆင်သည့် ဥပဒေတို့ ကို ပြဋ္ဌာန်းခဲ့ပြီး အကောင်အထည်ဖော် ဆောင်ရွက်မည် ဖြစ်ပါတယ်။ ဥပဒေပါ ပြဋ္ဌာန်းချက်များကို ထိရောက် အောင်မြင်စွာ အကောင်အထည်ဖော်ဖို့ ပြည်ထောင်စုအစိုးရက ပြည်ထောင်စုလွှတ်တော် သဘော တူညီချက်ဖြင့် အမျိုးသားပညာရေးမူဝါဒကော်မရှင်ကို ဖွဲ့စည်းခဲ့ပါတယ်။ အမျိုးသားပညာရေး ရည်မှန်းချက်များနဲ့ ပညာရေးဆိုင်ရာမူဝါဒများ ချမှတ်ခြင်း၊ ကျောင်းများ ဖွင့်လှစ်ခြင်း၊ ပိတ်သိမ်းခြင်း ဆိုင်ရာမူဝါဒများ ချမှတ်ခြင်း အရည်အသွေးအာမခံမှု စံချိန်စံညွှန်းများ သတ်မှတ်ရန် မူဝါဒများ ချမှတ်ခြင်း စတဲ့ ကော်မရှင်မှာ တာဝန်ရှိတယ်လို့ အမျိုးသားပညာရေး ပြင်ဆင်သည့်ဥပဒေ ပုဒ်မ ၆ မှာ ဖော်ပြထားပါတယ်။ ပြည်တွင်းပြည်ပမှ ဖွင့်လှစ်သော အခြေခံပညာရေးကျောင်း၊ နည်းပညာနှင့် သက်မွေး ပညာရေးကျောင်း၊ တက္ကသိုလ်၊ ဒီဂရီကောလိပ်များဟာ တည်ဆဲဥပဒေ၊ တည်ဆဲပညာရေးဥပဒေ တစ်ရပ်ရပ်နှင့် ကိုက်ညီမှုရှိရမယ်လို့ အမျိုးသားပညာရေး ပြင်ဆင်သည့်ဥပဒေ ပုဒ်မ ၃၅ က ဆိုပါတယ်။ သင်တန်းကျောင်းတစ်ခုဟာ ဥပဒေတစ်ရပ်နှင့်ကိုက်ညီလို့သာ ဖွင့်ရတယ်ဆိုတဲ့သဘော ဆိုပါတယ်။ ဥပဒေများနှင့်အညီ တည်ဆောက်ခွင့်ရရှိသောကျောင်းသည် မိမိကျောင်းရဲ့ အဆင့်အတန်း အလိုက် သင်တန်းဆင်းလက်မှတ်၊ ဒီပလိုမာနှင့် ဘွဲ့တို့ကို အပ်နှင်းပိုင်ခွင့်ရှိတယ်လို့လည်း အမျိုးသား ပညာရေးဥပဒေ ပုဒ်မ ၃၆ မှာ ပြဋ္ဌာန်းထားပြီးလည်းဖြစ်ပါတယ်။ ပညာသင်ယူခွင့် အခွင့်အလမ်းများ တိုးတက်လာသည်နှင့်အမျှ ပုဂ္ဂလိကကျောင်းများစွာ ဖွင့်လှစ်နေကြောင်း အဆိုရှင်က တင်ပြသလို ပုဂ္ဂလိကသင်တန်းကျောင်းတွေရဲ့ သင်ရိုးညွှန်းတမ်းနဲ့ ဆရာ၊ ဆရာမရဲ့ အရည်အသွေး၊ အပ်နှင်းမယ့် သင်တန်းဆင်းလက်မှတ် စတာတွေ အဆင့်အတန်း ပြည့်မီခြင်း ရှိ/ မရှိ၊ ကျောင်းတွေရဲ့ ကြော်ငြာတွေမှာပါရှိတဲ့ နိုင်ငံရဲ့ ကျောင်းနဲ့ အမှန်တကယ် ချိတ်ဆက်ထားမှု ရှိ/ မရှိ၊ ချိတ်ဆက်ထားတဲ့ ကျောင်းအဖွဲ့ အစည်းတွေက သက်ဆိုင်ရာ နိုင်ငံတော် ကတောင် စိစစ်ခွင့်ပြု၊ အသိအမှတ်ပြု ကျောင်းအဖွဲ့အစည်း ဟုတ်/ မဟုတ် စသည်ဖြင့် စိစစ်ပြီး မှန်ကန်တယ်ဆိုရင် အားပေးချီးမြှောက်ခြင်း၊ မမှန်ကန်ပါက တားမြစ်ပိတ်ပင်ခြင်း၊ ပြည်သူပြည်သား၊ ကျောင်းသားမိဘ သိရှိအောင် သတင်းထုတ်ပြန် အသိပေးဖို့ အဆိုရှင်က တိုက်တွန်းထားပါတယ်။ နိုင်ငံတကာတက္ကသိုလ်များနှင့် အဖွဲ့ အစည်းများမှ လာရောက်ဖွင့်လှစ်တဲ့ သင်တန်း ကျောင်းများရဲ့ အရည်အသွေး အကဲဖြတ်မှုကို သက်ဆိုင်ရာနိုင်ငံများရှိ ပညာအရည်အသွေး အဖွဲ့အစည်း များ၊ ပညာအရည်အသွေးဆိုင်ရာ နိုင်ငံတကာကွန်ရက်များနှင့် ချိတ်ဆက်ပြီးတော့ ပညာအရည်အသွေး အကဲဖြတ်မှုဆောင်ရွက်ရန် ပညာအရည်အသွေးရှိမှုကို ပြည်သူလူထု ယုံကြည်မှုရှိစေရေးအတွက် သတင်းအချက်အလက် မျှဝေခြင်းနှင့် ပြန်ကြားခြင်းလုပ်ငန်းများကိုဆောင်ရွက်ရန် စတဲ့ တာဝန်များ အား အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီက ထမ်းဆောင်ဖို့ အမျိုးသားပညာရေးဥပဒေ ပုဒ်မ ၅၅ က ပြဋ္ဌာန်းထားပါတယ်။ သို့ပေမဲ့ ကော်မတီအနေနဲ့ ပုဂ္ဂလိကပညာရေးလုပ်ငန်းများရဲ့ အရည်အသွေး အဆင့်အတန်း စစ်ဆေးအကဲဖြတ်ခြင်း၊ ထုတ်ပေးသောလက်မှတ်များ စိစစ်ပြီးတော့ မှန်၊ မမှန် သတင်းထုတ်ပြန် ပေးခြင်းဆိုတဲ့လုပ်ငန်းများ ထိထိရောက်ရောက်ဆောင်ရွက်နေတာ မတွေ့ရသလောက် အားမလို အားမရ ဖြစ်ရတယ်လို့ အဆိုရှင်က တင်ပြပါတယ် ။ ပုဂ္ဂလိကသင်တန်းကျောင်းတိုင်းဟာ ပညာရေး ဝန်ကြီးဌာနနဲ့ သက်ဆိုင်တဲ့ ဥပဒေများအရ ခွင့်ပြုထားခြင်းမျိုး မဟုတ်ရဘဲ ပညာရေး ဝန်ဆောင်မှု လုပ်ငန်းကုမ္ပဏီအဖြစ် မှတ်ပုံတင် ဖွင့်လှစ်ခွင့်ရကြောင်းလည်းရှိသလို မြန်မာနိုင်ငံရင်းနှီးမြှုပ်နှံမှု ကော်မရှင် MIC မှတစ်ဆင့် လျှောက်ထားတဲ့ကျောင်းလည်းရှိတယ်လို့ သိရပါတယ်။ ခွင့်ပြုနိုင်ဖို့ စိစစ်ရာမှာ ရင်းနှီးမြှုပ်နှံသူ အဖွဲ့အစည်းရဲ့ နိုင်ငံသားဖြစ်မှု၊ ဖွင့်လှစ်မည့် ပုဂ္ဂလိကကျောင်း သင်တန်း အမျိုးအစား၊ ပေးရမည့် သင်တန်းဆင်းလက်မှတ်၊ ဒီပလိုမာဘွဲ့လက်မှတ်များရဲ့ နမူနာပုံစံ၊ သင်ကြား ပို့ချမယ့် သင်ရိုးညွှန်းတမ်း၊ ဘာသာရပ်အလိုက် သင်ကြားပို့ချမယ့် ဆရာ၊ ဆရာမများရဲ့ ဘွဲ့လက်မှတ် အထောက်အထား၊ သင်ကြားရေးအတွေ့အကြုံ ထားရှိရမယ့် ကျောင်းပရဝဏ်၊ လုံလောက်တဲ့ ဆရာမအင်အား၊ သဘောတူညီမှု ယူရမယ့် ပတ်ဝန်းကျင်၊ ကျန်းမာရေးနဲ့ညီညွတ်တဲ့ စာသင်ခန်းများ စသည်တို့ စိစစ်ပြီးမှ သတ်မှတ်ချက်များနှင့်အညီ ခွင့်ပြုဆောင်ရွက်ခဲ့တာဖြစ်ကြောင်းလည်း သိရ ပါတယ်။ မိမိတို့ ကျောင်းတွင်းပညာအရည်အသွေးထက် ကြပ်မတ်စိစစ်ပေးသော အတွင်းအရည် အသွေး ပြည့်မီရန် အာမခံမှုလုပ်ငန်းစဉ်၊ ပြင်ပအရည်အသွေး အာမခံမှုလုပ်ငန်းစဉ် လိုအပ်ချက်များ သင့်တော်တဲ့ကျောင်းများအားလုံး ဖြည့်ဆည်းပေးရန် လိုအပ်ကြောင်း ညွှန်ကြားထားတဲ့ နေရာမှာ သင့်လျော်တဲာ့ ပုဂ္ဂလိကကျောင်းဥပဒေကို ပြဋ္ဌာန်းပြီး တစ်ချိန်ချိန် ညွှန်းဆိုခြင်းဟု နားလည်မိပါတယ်။ အဆိုရှင်က စစ်မှန်သောပညာရေးကို ကျောင်းသားလူငယ်များ ရရှိဖို့ ပုဂ္ဂလိက ပညာရေးသင်တန်းကျောင်းများရဲ့ အရည်အသွေး အဆင့်အတန်း စစ်ဆေးအကဲဖြတ်ခြင်းနှင့် အပ်နှင်း သော ဘွဲ့လက်မှတ်များကို စိစစ်၍ သတင်းထုတ်ပြန်ပေးဖို့ ပုဂ္ဂလိကကျောင်းဥပဒေ ပြဋ္ဌာန်းပြီးသည် အထိ မစောင့်ဆိုင်းဘဲ ဆောင်ရွက်ပေးရန် တိုက်တွန်းကြောင်းအဆိုအား ထောက်ခံဆွေးနွေးရင်း နိဂုံးချုပ်အပ်ပါတယ် ။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ နဝမနေ့ အစည်းအဝေး ၈-၈-၂၀၁၉ (ကြာသပတေးနေ့)တွင် ဆက်လက်ဆွေးနွေးသွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး အဋ္ဌမနေ့ ရပ်နားကြောင်းနှင့် နဝမနေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး နဝမနေ့ကို ၂၀၁၉ ခုနှစ်၊ သြဂုတ်လ ၈ ရက် (ကြာသပတေးနေ့)နံနက် ၁၀၀၀ နာရီဆက်လက်ကျင်းပ မည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး အဋ္ဌမနေ့ကို ၁၂:၂၀ နာရီ ရပ်နားပါသည်။</speech>
</postface>
</transcript>
</doc>
