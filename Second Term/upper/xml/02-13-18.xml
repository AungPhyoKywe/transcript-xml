<doc>
<docinfo>
<docno>02-13-18.xml</docno>
<pdf>02-13-18.pdf</pdf>
<term value="02">ဒုတိယအကြိမ်</term>
<session value="13" />
<sittingday value="18" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၈)ရက်မြောက်နေ့မှတ်တမ်း</title>
<date value='10-09-2019'>၁၃၈၁ ခုနှစ်၊ တော်သလင်းလဆန်း ၁၂ ရက် (၂၀၁၉ ခုနှစ်၊ စက်တင်ဘာလ ၁၀ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး (၁၈)ရက်မြောက်နေ့ အစီအစဉ်ကို ၁၀:ဝဝ နာရီ င်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ (၁၈)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၈)ရက်မြောက်နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၂၀၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၉၁.၀၇)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နှင့် ၂၈ တို့အရ အစည်းအဝေး အထမြောက်ကြောင်းနှင့် အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ (၁၈)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါ့မယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။ ရာ နည်းဥပဒေ ၄ အစီအစဉ်ကို အမျိုးသားပါမယ်။</speech>
<speech><mp id="1308">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၈)ရက်မြောက်နေ့ ၁၀-၉-၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော်၊ လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ စောမှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးဇော်ဟိန်း၊ တနင်္သာရီတိုင်း ဒေသကြီး မဲဆန္ဒနယ်အမှတ်(၇)၊ ကျန်းမာရေး။ ဦးအောင်ကြည်ညွန့်၊ မကွေးတိုင်းဒေသကြီးမဲဆန္ဒနယ် အမှတ်(၄)၊ ကျန်းမာရေး။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင် ဆောင်ရွက်ရန်။ ဦးစောသန်းထွဋ်၊ ကရင်ပြည်နယ် မဲဆန္ဒနယ်အမှတ်(၂)၊ Myanmar Global Investment Forum တက်ရောက်ရန်။ ဦးသန်းစိုး(ခ)သန်းစိုး(ဘောဂဗေဒ)၊ ရန်ကုန်တိုင်းဒေသကြီး မဲဆန္ဒနယ် အမှတ်(၄)၊ ၎င်းအတိုင်း။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ ကျန်းမာရေး။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးဥက္ကာမင်း၊ တနင်္သာင်္သာရီ တိုင်းဒေသကြီး မဲဆန္ဒနယ်အမှတ်(၈)၊ ရေဘေးပြန်လည်ထူထောင်ရေး ဆောင်ရွက်ရန်။ ဒေါက်တာ မိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဒေါ်လွီဇာ၊ ကယားပြည်နယ် မဲဆန္ဒနယ်အမှတ်(၆)၊ ကျန်းမာရေး။ ဦးမောင်မောင်ဆွေ၊ မန္တလေးတိုင်းဒေသကြီး မဲဆန္ဒနယ်အမှတ်(၉)၊ ကျန်းမာရေး။ ဒေါက်တာမောင်မောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၆)၊ ကျန်းမာရေးတို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၆)ဦးနှင့် ယနေ့ ခွင့်ပန်ကြားသူ (၁၄)ဦးရှိပြီး စုစုပေါင်း ခွင့်ပန်ကြားသူ(၂၀)ဦး ရှိပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ တင်ပြအပ်ပါတယ်ရှင်။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန်အစည်းအဝေး (၁၈)ရက်မြောက်နေ့ကို တက်ရောက်ခွင့် ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၆)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၁၄)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၀)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော် ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်း တင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာနည်းဥပဒေ ၁၃၉ အရ လွှတ်တော်အစည်းအဝေးများတွင် ပထမတစ်နာရီ သည် မေးခွန်းများ မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်ရန်ဖြစ်သော်လည်း သတ်မှတ် ထားသည့်း မေးခွန်း မေးမြန်းခြင်းနှင့် ဖြေကြားခြင်း မပြီးဆုံးခဲ့ပါက အစီအစဉ်ကို ဆက်လက်ဆောင်ရွက်သွားမည်ဖြစ်ကြောင်း လွှတ်တော်ကို ကြိုတင်အသိပေးအပ်ပါတယ်။ ယခု လွှတ်တော်ကိုယ်စားလှယ်လေးဦး မေးမြန်းသည့်မေးခွန်းများဟာ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီးတစ်ဦးတည်းက ဖြေကြားရမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်း တွေကို တစ်ဆက်တည်း မေးမြန်းပြီးမှ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>အစိုးရဌာနပေါင်းစုံမှ ပင်စင်စားပုဂ္ဂိုလ်ကြီးများအနက် ဆန္ဒရှိသူများအား ကျန်းမာရေးစောင့်ရှောက်မှု ဆိုင်ရာ လူမှုဖူလုံရေးခံစားခွင့်ရရှိရေးကိစ္စအား ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်း သည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း က အစိုးရဌာနပေါင်းစုံမှ ပင်စင်စားပုဂ္ဂိုလ်ကြီးများအနက် ဆန္ဒရှိသူများအား ကျန်းမာရေးစောင့်ရှောက်မှု ဆိုင်ရာ လူမှုဖူလုံရေးခံစားခွင့်ရရှိရေးကိစ္စအား ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ ဒုတိယဝန်ကြီးများနှင့် အမျိုးသား လွှတ်တော် ကိုယ်စားလှယ်တော်ကြီးများ အားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝ ပြုအပ်ပါတယ်။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးကျော်သောင်း ဖြစ်ပါတယ်။ ကျွန်တော် မေးမည့်မေးခွန်းက အစိုးရဌာနပေါင်းစုံမှ ပင်စင်စားပုဂ္ဂိုလ်ကြီးများအနက် ဆန္ဒရှိသူများအား ကျန်းမာရေးစောင့်ရှောက်မှုဆိုင်ရာ လူမှုဖူလုံရေး ခံစားခွင့်ရရှိရေးကိစ္စအား ဆောင်ရွက်ပေးရန် အစီအစဉ် ရှိ/မရှိ ဆိုသည့်မေးခွန်း ဖြစ်ပါတယ်။ မေးခွန်းကို မေးမြန်းရသည့်အကြောင်းအရင်းက ကျွန်တော်တို့ စစ်ကိုင်းတိုင်းဒေသကြီးမှာ ပင်စင်စားကြီးများ အသင်းရှိပါတယ်။ အဲဒီအသင်းမှပုဂ္ဂိုလ်များရဲ့ တင်ပြမှု၊ မေးမြန်းမှုအရ ဒီမေးခွန်းကို မေးမြန်းရခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပုဂ္ဂလိကကုမ္ပဏီ၊ စက်ရုံလုပ်ငန်းကြီးများတွင် လုပ်ကိုင်နေကြသည့် အလုပ်သမားများဟာ လူမှုဖူလုံရေးရန်ပုံငွေလပေါင်း(၁၈၀) အချိုးကျထည့်ဝင်ပြီး ဖြစ်ပါက အလုပ်မှ အနားယူပြီးသော်လည်း ကျန်းမာရေးစောင့်ရှောက်မှုဆိုင်ရာ လူမှုဖူလုံရေး ခံစားခွင့် များကို ဆက်လက်ရရှိပါတယ်။ ထို့အတူ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန၊ လူမှုဖူလုံရေးစီမံကိန်းအကြောင်း သိကောင်းစရာစာအုပ် စာမျက်နှာ ရ ၏ အငြိမ်းစား ယူပြီးနောက် ဆေးကုသမှု ဆက်လက်ခံယူခွင့် ခေါင်းစဉ်အောက်တွင် ဥပဒေအဟောင်းနှင့် ဥပဒေ အသစ် ထည့်ဝင်ကြေးကာလ လပေါင်း(၁၈၀)နှင့်အထက်ရှိသူများ အလုပ်မှအနားယူလျှင် ထည့်ဝင်ကြေး ဆက်လက်ပေးရန်မလိုဘဲ ဆေးကုသခံယူခွင့်ရှိကြောင်း ဖော်ပြထားတာကိုလည်း တွေ့ရှိရပါတယ်။ သို့ဖြစ်ပါ၍ အစိုးရဌာနဆိုင်ရာ အဖွဲ့ အစည်းအချို့မှ လူမှုဖူလုံရေးရန်ပုံငွေ ထည့်ဝင်ထားကြသည့် ဝန်ထမ်းများဟာ အငြိမ်းစားယူသွားကြပါကလည်း အဆိုပါ ဥပဒေအရ ခံစားခွင့်ရှိကြပါတယ်။ ၎င်းအပြင် ပင်စင်ဦးစီးဌာန၏ အနာဂတ်ရည်မှန်းချက်၊ ပင်စင်ရန်ပုံငွေတစ်ရပ် ထူထောင်သွားမည် ဖြစ်ကြောင်းနှင့် ပင်စင်စားကြီးများ၏ လူမှုဖူလုံရေးများကိုပါ ဆောင်ရွက်ပေးသွားရန် ရည်ရွယ်ထား ကြောင်းလည်း သိရှိရပါတယ်။ သို့သော် ပင်စင်ဦးစီးဌာန၏ နောင်အနာဂတ်ရည်မှန်းချက် နှစ်ရှည်စီမံကိန်းကြီးများမှာ ပင်စင်စားကြီးများရဲ့ လက်ရှိ ကျန်းမာရေးဆိုင်ရာဆေးကုသမှုခံယူနိုင်ရေး အခက်အခဲများကို ဖြေရှင်း ပေးနိုင်ဦးမည် မဟုတ်ပါဘူး။ ဒါကြောင့် ယခုအခါ ကျန်းမာရေးဝန်ကြီးဌာနနှင့် ပူးပေါင်းပြီး လူမှု ဖူလုံရေးဆိုင်ရာ ကျန်းမာရေးစောင့်ရှောက်မှုများ ဆောင်ရွက်ပေးတော့မည်ဖြစ်ကြောင်း သိရှိရပါတယ်။ သို့အတွက် လူမှုဖူလုံရေးရန်ပုံငွေစနစ်ဖြင့် လက်ရှိ ကျန်းမာရေးစောင့်ရှောက်မှုပေးခြင်းက ပင်စင်စားကြီး များအတွက် လက်တွေ့ အကျိုးဖြစ်ထွန်းစေမှာ ဖြစ်ပါတယ်။ ပင်စင်စားကြီးများ အချိုးကျ ထည့်ဝင် ရမယ့် လူမှုဖူလုံရေး ရန်ပုံငွေအတွက် ဘဏ်များမှာ ပင်စင် Smart Card မှ လစဉ်ဖြတ်တောက် ပေးသွားခြင်းအားဖြင့်လည်း လွယ်ကူရှင်းလင်းစွာ ဆောင်ရွက်သွားနိုင်မှာ ဖြစ်ပါတယ်။ သို့ဖြစ်ပါ၍ ကျန်းမာရေးစောင့်ရှောက်ရန် လိုအပ်သည့် အစိုးရဌာနပေါင်းစုံမှ ပင်စင်စားကြီးများ အားလုံးအနက် ဆန္ဒရှိသူများအား လူမှုဖူလုံရေးရန်ပုံငွေ အချိုးကျ ထည့်ဝင်စေပြီး ဆေးကုသမှုခံယူခွင့် ပြုပေးသည့် စနစ်ဖြင့် လက်တွေ့ကျကျ ဖြေရှင်းဆောင်ရွက်ပေးနိုင်ရန် အစီအစဉ် ရှိ/မရှိ အမျိုးသားလွှတ်တော် ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့်ရဒေသအတွင်းရှိ ရန်လုံကျိုင်းဂိတ်နှင့် ချင်းရွှေဟော် နယ်စပ် ဂိတ်များ ဝင်ထွက်သွားလာမှု အဆင့်မြှင့်တင်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၁၁)မှ ဦးကျော်နီနိုင် က ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့်ရဒေသအတွင်းရှိ ရန်လုံကျိုင်းဂိတ်နှင့် ချင်းရွှေဟော် နယ်စပ် ဂိတ်များ ဝင်ထွက်သွားလာမှု အဆင့်မြှင့်တင် ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="456">ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>မင်္ဂလာပါခင်ဗျာ။ လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ပြည်ထောင်စု ဝန်ကြီးနှင့် ဒုတိယဝန်ကြီးများခင်ဗျား။ ကျွန်တော်က ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော်တို့ ဒေသမှာရှိသည့် နယ်စပ် ကုန်သွယ်ဂိတ်ပေါက်များ ဝင်ထွက်သွားလာရေး အဆင့်မြှင့်တင်ပေးရန်ကိစ္စနှင့် စပ်လျဉ်း၍ မေးခွန်း မေးမြန်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ Power Point ပြသခွင့် ပြုပါရန် တင်ပြအပ်ပါတယ်။ ကျွန်တော်တို့နိုင်ငံ၏ ပထဝီဝင်အနေအထားအရ အိမ်နီးချင်းနိုင်ငံများ နှင့် ထိစပ်လျက်ရှိသော နေရာများတွင် နှစ်နိုင်ငံကုန်သွယ်ရေး၊ ဆက်သွယ်သွားလာရေးအတွက် နယ်စပ်ဂိတ်ပေါက်များ တရားဝင် ဖွင့်လှစ်ဆောင်ရွက်ထားရှိကြပါတယ်။ ၎င်းဂိတ်ပေါက်များမှတစ်ဆင့် တရားဝင် ဆက်သွယ်သွားလာကြရာတွင် နိုင်ငံကူးလက်မှတ် (Passport)၊ နယ်စပ်သွားလာခွင့် လက်မှတ်များဖြင့် ကိုင်ဆောင်၍ သွားလာကြရပါတယ်။ မြဝတီဂိတ်ပေါက်နှင့် တာချီလိတ်ဂိတ်ပေါက် စသည်တို့တွင် နိုင်ငံကူးခွင့်လက်မှတ် (Passport)ဖြင့် ဆက်သွယ်သွားလာနိုင်သော်လည်း ကျွန်တော်တို့ ဒေသရှိ ချင်းရွှေဟော်ဂိတ်နှင့် ရန်လုံကျိုင်းဂိတ်တို့တွင် နယ်စပ်သွားလာခွင့် လက်မှတ်ဖြင့်သာ ခွင့်ပြုပေးနိုင်သည့်အဆင့်သာ ရှိနေပါတယ်။ Passport ဖြင့် ဝင်ထွက်ခွင့်ပြုပါက နိုင်ငံတော်အတွက် တစ်ဦးလျှင် အမေရိကန်ဒေါ်လာ(၅၀)ရရှိမှာဖြစ်ပြီး ဒေသအတွက် အလုပ်အကိုင် ပိုမိုဖြစ်ထွန်းလာမှာ ဖြစ်ပါတယ်။ မူဆယ်မှာရှိသည့် ဂိတ်ပေါက်များအနက် ဂိတ်ပေါက်(၁)ပေါက်အား နိုင်ငံကူးလက်မှတ် (Passport)ဖြင့် ဝင်ထွက်သွားလာနိုင်ရန် ရွေးချယ်ဆောင်ရွက်နေသည်ကို ကြားရသည့်အတွက် နိုင်ငံသူ၊ နိုင်ငံသားများကိုယ်စား ပြည်ထောင်စုအစိုးရကို ကျေးဇူးတင်ကြောင်း ပြောကြားလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ဒေသနှင့် တရုတ် ပြည်သူ့သမ္မတနိုင်ငံ၊ ယူနန်ပြည်နယ်တို့သည် နယ်စပ်နယ်နိမိတ်ချင်း ထိစပ်နေသဖြင့် ချင်းရွှေဟော် အထူးစီပွားရေးဇုန်စီမံကိန်းနှင့် ရန်လုံကျိုင်း - လောက်ကိုင် - မန်တုံပါး - တောက်ရွှေ - ကွမ်လုံ လမ်းကြောင်းသစ် ဖောက်လုပ်နိုင်ရေးအတွက် ကြိုးပမ်းဆောင်ရွက်နေပါတယ်။ အထူးစီးပွားရေးဇုန် စီမံကိန်းနှင့် လမ်းကြောင်းသစ် အောင်မြင်သွားမည်ဆိုပါက တရုတ်ပြည်သူ့သမ္မတနိုင်ငံမှ ဖော်ဆောင် နေသော One Belt One Road စီမံကိန်းနှင့် ချိတ်ဆက်သွားမည်ဖြစ်ပြီး ကုန်သွယ်သွားလာမှု ပိုမို ဖွံ့ဖြိုးတိုးတက်လာမှာ ဖြစ်ပါတယ်။ ကိုးကန့်ဒေသဦးစီးအဖွဲ့၏ တင်ပြချက်များကို နိုင်ငံတော် အကြီးအကဲများက အကောင်အထည်ဖော်ဆောင်ရွက်ရန် စတင်နေပါပြီ။ သို့ဖြစ်ပါ၍ ကျွန်တော်တို့ နယ်စပ်ဒေသရှိ နယ်စပ်ဝင်/ထွက်ပေါက်များ သွားလာနိုင်မှုကို အဆင့်မြှင့်တင်ဆောင်ရွက်ပေးရန် လိုအပ်နေသဖြင့် အောက်ပါမေးခွန်းများကို အမျိုးသားလွှတ်တော် ဥက္ကဋ္ဌကြီးမှတစ်ဆင့် တင်ပြမေးမြန်းရခြင်း ဖြစ်ပါတယ်။ ကိုးကန့်ကိုယ်ပိုင်အုပ်ချုပ်ခွင့်ရဒေသ၊ လောက်ကိုင်မြို့နယ်မှ ချိတ်ဆက်ထားသော ရန်လုံကျိုင်းဂိတ်နှင့် ချင်းရွှေဟော်နယ်စပ်ဂိတ်များတွင် နိုင်ငံကူးလက်မှတ်(Passport)ဖြင့် အသုံးပြုသွားလာနိုင်သည်အထိ အဆင့်မြှင့်တင်ဆောင်ရွက်ပေး ရန် အစီအစဉ် ရှိ/မရှိနှင့် အစီအစဉ်ရှိပါက မည်သည့်ွင် အဆင့်မြှင့်တင်ပေးနိုင်မည်ကို သိရှိလိုပါတယ်။ အားလုံးကို ကျေးဇူးတင်ပါတယ်။</speech>
<title>မြန်မာနိုင်ငံတွင် ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင်စာရင်း ကောက်ယူရာတွင် ချင်းပြည်နယ်တစ်ခုတည်း၌ တိုင်းရင်းသားလူမျိုး (၅၃)မျိုးဟု ဖော်ပြထားခြင်းကို မြေပြင်ကွင်းဆင်း စိစစ်၍ ပြန်လည်သုံးသပ်ရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၅)မှ ဦးဂင်ကမ်းလျန် က မြန်မာနိုင်ငံတွင် ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင်စာရင်း ကောက်ယူရာတွင် ချင်းပြည်နယ်တစ်ခုတည်း၌ တိုင်းရင်းသားလူမျိုး (၅၃)မျိုးဟု ဖော်ပြထားခြင်းကို မြေပြင်ကွင်းဆင်း စိစစ်၍ ပြန်လည်သုံးသပ်ရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1233">ဦးဂင်ကမ်းလျန်၊ ချင်းပြည်နယ် မဲဆန္ဒနယ်အမှတ်(၅)</mp>ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများ၊ ပြည်ထောင်စုအဆင့် ဝန်ကြီးများအားလုံး မင်္ဂလာပါ။ ဥက္ကဋ္ဌကြီးမှ တစ်ဆင့် ကျွန်တော် မေးလိုသည့်မေးခွန်းက မြန်မာနိုင်ငံတွင် ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင်စာရင်း ကောက်ယူသည့်နေရာမှာ ချင်းပြည်နယ်တစ်ခုတည်း၌ တိုင်းရင်းသားလူမျိုး (၅၃)မျိုးဟု ဖော်ပြထားခြင်းကို မြေပြင်ကွင်းဆင်း စိစစ်၍ ပြန်လည်သုံးသပ်ရန် အစီအစဉ် ရှိ/မရှိ မေးမြန်းလိုခြင်း ဖြစ်ပါတယ်။ မေးမြန်းရသည့် အကြောင်းအရင်းက ချင်းပြည်နယ်တစ်ခုတည်းမှာ ချင်းတိုင်းရင်းသား (၅၃)မျိုးဆိုပြီး Code နံပါတ် (၄၀၁)ကနေ (၄၅၃)လို့ ဖော်ပြထားပါတယ်။ အဲဒါလည်း မှားယွင်းနေ ကြောင်း ကျွန်တော်တို့ ဌာနေတိုင်းရင်းသားများက ကောင်းကောင်းသိရှိပါတယ်။ ချင်းပြည်နယ် တိုင်းရင်းသား (၅၃)မျိုးမှာ လွန်စွာမှားယွင်းနေကြောင်း အထောက်အထားနှင့် ဆက်လက် ကျွန်တော် ပြောပြပါမယ်။ ဥပမာ Code နံပါတ်(၄၃၁) နာဂတိုင်းရင်းသားများ ပါဝင်ပါတယ်။ ယခုအခါ နာဂ တိုင်းရင်းသားများက ကိုယ်ပိုင်အုပ်ချုပ်ခွင့်ဒေသတောင် ဖြစ်နေပါပြီ။ Code နံပါတ် (၄၀၂) မေတေး ခေါ် ကသဲ လူမျိုးများမှာ အိန္ဒိယနိုင်ငံ မဏိပူရ်ပြည်နယ်မှာရှိသည့် လူမျိုးများဖြစ်ကြောင်း သိသာ ထင်ရှားပါတယ်။ စာရင်းကောက်ယူသည့်နေရာကို ပြန်လည်သုံးသပ်မယ်ဆိုလို့ရှိရင် နေရာဒေသ ကျေးရွာ၊ မြို့၊ ဆွေမျိုးစုများ၊ လေယူလေသိမ်းကွဲပြားမှုအပေါ် အခြေခံထားတယ်လို့ တွေ့ရှိရပါတယ်။ ဥပမာ တချို့သောလူတွေက တီးတိန်ချင်း၊ ဖလမ်းချင်း၊ ဟားခါးချင်း စသဖြင့် သုံးနှုန်း ခေါ်ဝေါ်ကြပါတယ်။ ကျွန်တော် မငြင်းပေမယ့် ရင်ထဲမှာအောင့်သက်သက် ခံစားရပါတယ်။ ဒါက ဘာနှင့်အလားတူ သလဲဆိုတော့ နေပြည်တော်လိုမျိုး၊ မန္တလေးလိုမျိုး၊ ရန်ကုန်လိုမျိုးခေါ်သလိုပဲ ဖြစ်နေပါတယ်။ ဒါပေမဲ့ ကျွန်တော်တို့က ဘိုးဘွားစဉ်ဆက် မိမိတို့ကိုယ်ကို မိမိတို့ လိုင်မီး၊ လိုင်ဇို၊ ခူမီး၊ ဇိုမီး တိုင်းရင်းသား များအဖြစ်သာ ခံယူကြပါတယ်။ ချင်းပြည်နယ်တွင် တိုင်းရင်းသား (၅၃)မျိုးလုံး ဖော်ပြထားခြင်းက ကျွန်တော်တို့ အချင်းချင်းစိတ်ဝမ်းကွဲမှုမရှိခဲ့ပေမယ့် Code နံပါတ်များ တပ်ဆင်သည့် လူမျိုးစာရင်း ပေါ်ထွက်လာတော့ ကျွန်တော်တို့ကို ကွဲပြားမှု ဖြစ်စေပါတယ်။ ချင်းပြည်နယ်တွင် တိုင်းရင်းသား လူမျိုးစာရင်းကို သေချာစိစစ်ပါက (၆)မျိုး၊ (၇)မျိုးခန့်သာ ရှိမယ်ဟု CSO များ ပြုစုထားသည့်စာရင်း ချင်းပြည်နယ်၊ ပြန်ကြားရေးနှင့် ယဉ်ကျေးမှုဝန်ကြီးဌာနတွင်လည်း တွေ့ရှိနိုင်ပါတယ်။ ဥက္ကဋ္ဌကြီးခင်ဗျား။ အထူးသဖြင့် တီးတိန်မြို့နယ်နှင့် တွန်းဇံမြို့နယ်ရှိ ဌာနေတိုင်းရင်းသား များမှာ ဇိုမီးတိုင်းရင်းသားများ ဖြစ်ပါလျက်နှင့် နေရာဒေသ၊ ကျေးရွာ၊ မြို့၊ ဆွေမျိုးစုများကို အခြေခံပြီး (၁၀) မျိုးကျော်ခန့်ကို Code နံပါတ်များပေးကာ အမျိုးမျိုး ခွဲခြားထားပါတယ်။ ဥပမာ တီးတိန်ဆိုတာ တီးတိန်လူမျိုး မရှိပါဘူး မြို့နာမည်ပါ၊ ဆိုင်းဇံ ဆိုတာလည်း ဆိုင်းဇံရွာပါ။ တေဇံ ဆိုတာလည်း လေယူလေသိမ်းပေါ် အခြေပြုပြီး သုံးနှုန်းထားတာပါ။ ဂွေးသဲ ဆိုတာလည်း ဂွေးသဲ ဆွေမျိုးစုအဆင့်သာ ရှိပါတယ်။ အဲဒါကို လူမျိုးစုဟု သတ်မှတ်တာကို တွေ့ရပါတယ်။ ကျွန်တော်တို့ ဇိုမီးတိုင်းရင်းသားများက ဘာသာစကား၊ ယဉ်ကျေးမှု၊ ဓလေ့ထုံးတမ်း အားလုံးတူပါတယ်။ ဆွေမျိုးစု များလည်း ရောနှောနေပါတယ်။ အဲဒီမှာ ထင်ရှားသည့် သာဓကတစ်ခု ပြောရမယ်ဆိုရင် သမ္မာကျမ်း စာအုပ်တစ်ခုတည်း၊ ဓမ္မသီချင်းတစ်ပုဒ်တည်းကို ဘာသာတစ်မျိုးတည်းနှင့် အတူတကွသုံးစွဲတာ နှစ်ပေါင်း (၁၀၀)တောင်ကျော်နေပါပြီ။ ဒါကိုကြည့်ခြင်းအားဖြင့် ကျွန်တော်တို့က လူမျိုးတစ်မျိုးတည်း ဖြစ်တယ်ဆိုတာ ထင်ထင်ရှားရှား တွေ့ရပါတယ်။ ဒါကြောင့် မိသားစုတစ်ခုတည်း Family တစ်ခုတည်း ဖြစ်တယ်ဆိုတာ ကျွန်တော် ပြောပြလိုပါတယ်။ ဇိုမီးတိုင်းရင်းသားများက ချင်းပြည်နယ်လူဦးရေ၏ လေးပုံတစ်ပုံခန့်ရှိပေမယ့် တိုင်းရင်းသားလူမျိုး(၅၃)မျိုးတွင် မဖော်ပြထားခြင်းမှာ စိတ်မကောင်းစရာ တစ်ခုဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ဒီ(၅၃)မျိုးကို မပြင်နိုင်ဘူးဆိုရင် ချင်းပြည်နယ်အတွက် ကြီးမားတဲ့အန္တရာယ် ကျနိုင်ပါတယ်။ အဲဒီမှာ ကသဲ ဆိုသည့် လူမျိုးတွေက တစ်ချိန်ချိန်မှာ ချင်းတိုင်းရင်းသားထဲမှ Code နံပါတ် (၄၀၂)ဖြစ်သည့်အတွက်ကြောင့် တိုင်းရင်းသားပေးပါဆိုရင် နိုင်ငံတော်က တိုင်းရင်းသားပေးရမလားဆိုတာ စဉ်းစားစရာ ဖြစ်လာပါတယ်။ ပြီးတော့ ဒီလိုဖြစ် လာမယ်ဆိုရင် ရခိုင်ပြည်နယ်မှာဖြစ်သည့် ဘင်္ဂါလီပြဿနာထက် ကြီးမားသည့်ပြဿနာ ကျွန်တော်တို့ ချင်းပြည်နယ်မှာ ကြုံတွေ့နိုင်ပါတယ်။ နောက်ဆုံးအနေနှင့် ဖက်ဒရယ်ပြည်ထောင်စု တည်ထောင်တဲ့ နေရာမှာ တချို့သောခေါင်းဆောင်တွေက မှားယွင်းသည့်စာရင်းကို အကြောင်းပြုပြီး မြန်မာနိုင်ငံမှာ တိုင်းရင်းသားလူမျိုး(၁၃၅)မျိုးရှိတယ်။ ချင်းပြည်နယ်မှာ (၅၃)မျိုးရှိတယ်။ ခင်ဗျားတို့ ဖက်ဒရယ် ပြည်ထောင်စု မစဉ်းစားနဲ့ ဆိုပြီး အဲဒီ မှားယွင်းသည့်စာရင်းကို ခုတုံးလုပ်ပြီး ထောက်ပြနေတာ တွေ့ ရပါတယ်။ ဒါကြောင့် ဥက္ကဋ္ဌကြီးမှတစ်ဆင့် ချင်းပြည်နယ် တစ်ခုတည်းမှာ တိုင်းရင်းသားလူမျိုး (၅၃)မျိုးဟု ဖော်ပြထားခြင်းကို မြေပြင်ကွင်းဆင်းစစ်ဆေးကာ ပြန်လည်သုံးသပ်ရန် အစီအစဉ် ရှိ/မရှိ မေးရခြင်းဖြစ်ပါတယ်။ ကျေးဇူး တင်ပါတယ်။</speech>
<title>နိုင်ငံတော်အစိုးရအနေဖြင့် လူငယ်လူရွယ်များ ပြည်ပထွက်ခွာလုပ်ကိုင်မှုများ လျှော့ချစေပြီး ပြည်တွင်းအလုပ်အကိုင်များ ပိုမိုဖန်တီးပေးမည့်အစီအမံများ ဆောင်ရွက်ထားရှိမှုအခြေအနေများကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း က နိုင်ငံတော်အစိုးရအနေဖြင့် လူငယ်လူရွယ်များ ပြည်ပထွက်ခွာလုပ်ကိုင်မှုများ လျှော့ချစေပြီး ပြည်တွင်း အလုပ်အကိုင်များ ပိုမိုဖန်တီးပေးမည့်အစီအမံများ ဆောင်ရွက်ထားရှိမှုအခြေအနေများကို သိရှိလို ခြင်းနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="252">ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် ဖိတ်ကြားထားသော ပြည်ထောင်စုအဆင့်ဝင်များ၊ လွှတ်တော်ကိုယ်စားလှယ် များအားလုံး မင်္ဂလာပါ။ ကျွန်တော်က ကယားပြည်နယ် မဲဆန္ဒနယ်အမှတ်(၉)မှ အမျိုးသား လွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ ဥက္ကဋ္ဌကြီးခင်ဗျား။ လိုအပ်သည့်နေရာမှာ အင်္ဂလိပ်ဘာသာအသုံးအနှုန်း သုံးစွဲခွင့်ပြုပါရန် ပန်ကြားအပ်ပါတယ်။ ဥက္ကဋ္ဌကြီးခင်ဗျာ။ မြန်မာနိုင်ငံနေရာ တော်တော်များများမှ မြို့ပြ၊ ကျေးလက်နေ လူငယ်လူရွယ်၊ အမျိုးသား၊ အမျိုးသမီး၊ ဘွဲ့ရ၊ ဘွဲ့မရ၊ ပညာတတ်၊ ပညာမပြည့်စုံသူများဟာ စားဝတ်နေရေး ပိုမိုအဆင်ပြေစေရန်အလို့ငှာ အလုပ်အကိုင်အခွင့်အလမ်းသာသည့် အိမ်နီးချင်းနိုင်ငံ များဖြစ်သည့် ထိုင်းနိုင်ငံ၊ မလေးရှားနိုင်ငံ၊ စင်ကာပူနိုင်ငံ၊ တရုတ်နိုင်ငံ၊ ဗီယက်နမ်နိုင်ငံ၊ လာအိုနိုင်ငံ၊ ဂျပန်နိုင်ငံ၊ ကိုရီးယားနိုင်ငံ၊ ကာတာနိုင်ငံ၊ တရုတ်တိုင်ပေ စသည်တို့မှာ အင်အားခန့်မှန်း (၅)သန်း ကျော်နီးပါး သွားရောက်လုပ်ကိုင်နေကြတယ်လို့ သိရပါတယ်။ နေ့စဉ်နှင့်အမျှလည်း Passport ရုံးမှာ နိုင်ငံကူးလက်မှတ်လျှောက်ထားသူ ထောင်ဂဏန်းရှိပါတယ်။ (၅)သန်း ဆိုရင်ပဲ ကျွန်တော်တို့ လူဦးရေ၏ (၁၀)ရာခိုင်နှုန်းလောက် ဖြစ်နေပါတယ်။ ဥက္ကဋ္ဌကြီးခင်ဗျား။ စီးပွားရေးအရ ဝင်ငွေရရှိရန်သော်လည်းကောင်း၊ အတွေ့အကြုံရရှိရန် သော်လည်းကောင်း၊ ထို့အတူပဲ AEC သဘောတူချက်တွေမှာပါသည့် Free Flow of Labour အရ လည်းကောင်း၊ အလုပ်သမားများ တရားဝင်အလုပ်လုပ်ကိုင်ရတာကို တစ်ဖက်မှကြည့်ရင် Push Factors လို့ မြင်မိပါတယ်။ သို့သော်လည်းပဲ ဆိုရှယ်လစ်ခေတ်က Brain Drain ဆိုတာလည်း alcossos maqulosofli 32260v? Labour Drain boupos Young Labour Leeds ကျွန်တော်က ပြောပါမယ်။ ဥက္ကဋ္ဌကြီးခင်ဗျား။ အမေရိကန်ပြည်ထောင်စုအပါအဝင် အခြားနိုင်ငံတွေမှာလည်း ဒီလို gow $6oz G9€:69@ulosusili Ministration 326$$© Complete q8em More and Better Being Job For Them လုပ်ပေးဖို့လိုတယ်လို့ မြင်ကြပါတယ်။ ထို့အတူပဲ Job Opportunity တွေလည်း ဖန်တီးပေးဖို့ သင့်ပါတယ်။ အလားတူပဲ Job တွေကို Full Strong City Program အနေနှင့် အစိုးရသာမက၊ လုပ်ငန်းရှင်ကြီးတွေကပါ ပူးပေါင်းပြီး အရှိန်အဟုန်နှင့် အကောင်အထည် ဖော်မယ်ဆိုရင် ပြည်ပထွက်သွားသည့် Rate လေးတွေဟာ နည်းသွားနိုင်တယ်လို့ ကျွန်တော် မြင်ပါတယ်။ ထို့အတူပဲ မြန်မာနိုင်ငံအနေနဲ့ MSDP Goal မှာလည်း ဖော်ပြထားသလို ကမ္ဘာ့အနေ Scope: Myanmar Sustainable Development Plan (MSDP) 2013 @ 17 Goal @cops: ဒါတွေဖော်ပြထားတာကို တွေ့ရပါတယ်။ အဓိက Implementation အရေးကြီးတယ်လို့ ကျွန်တော်က တင်ပြလိုပါတယ်။ ဒါကြောင့် ဥက္ကဋ္ဌကြီးခင်ဗျား။ ယခုကဲ့သို့ အလုပ်သမားစီးဆင်းမှုကို ဒီလိုပဲ ကြည့်မနေဘဲနှင့် Fulling Best Policy မည်ကဲ့သို့ စီမံထားတယ်ဆိုတာကို ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနှင့် ပတ်သက်ပြီး အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="25">ဦးသိန်းဆွေ (ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် ကြီးများ ပြည်ထောင်စုအဆင့်ဝန်ကြီးများ၊ ဒုတိယဝန်ကြီးများ မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သ ဂါရဝပြုပါတယ်။ ကျွန်တော်က အလုပ်သမား၊ လူဝင်မှုကြီးကြပ်ရေးနှင့် ပြည်သူ့ အင်အားဝန်ကြီးဌာန၊ ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ လွှတ်တော်ကိုယ်စားလှယ်ကြီး (၄)ဦး၏ မေးမြန်းထားသည့်မေးခွန်းများကို ကျွန်တော်က တာဝန်ယူပြီး ဖြေကြားသွားမှာဖြစ်ပါတယ်။ ပထမဆုံးအနေနှင့် စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ကိုယ်စားလှယ်ကြီး ဦးကျော်သောင်း ၏ ကြယ်ပွင့်ပြမေးခွန်းနှင့် ပတ်သက်ပြီး ဖြေကြားသွားမှာ ဖြစ်ပါတယ်။ ကျွန်တော်တို့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ လူမှုဖူလုံရေးအဖွဲ့အနေနှင့် လက်တွေ့ကျင့်သုံးလျက်ရှိသည့် ၂၀၁၂ ခုနှစ်၊ လူမှုဖူလုံရေးဥပဒေ ပုဒ်မ ၁၁ အရ၊ လုပ်ငန်း အမျိုးအစား(၁၅)မျိုးအနက် အလုပ်သမား(၅)ဦးနှင့်အထက်ရှိတယ်ဆိုရင် လူမှုဖူလုံရေးအဖွဲ့၌ မှတ်ပုံ မတင်မနေရ အာမခံအကျုံးဝင်မှတ်ပုံတင်ရန် သတ်မှတ်ပြဋ္ဌာန်းထားပါတယ်။ အဲဒီ မှတ်ပုံမတင်မနေရ သတ်မှတ်ပြဋ္ဌာန်းချက်များနှင့် သက်ဆိုင်ခြင်းမရှိသည့် လုပ်ငန်းဌာနများမှ အလုပ်သမားများသည်လည်း မိမိတို့ ဆန္ဒအလျောက် လူမှုဖူလုံရေးအဖွဲ့မှ မှတ်ပုံတင်ပြီး သတ်မှတ်ထားသည့် အလုပ်ရှင်၊ အလုပ်သမား ထည့်ဝင်ကြေးများကို ပေးသွင်းပြီး ကျန်းမာရေး စောင့်ရှောက်မှုနှင့် ငွေကြေး အကျိုး ခံစားခွင့်များကို ရရှိခံစားနိုင်ပါတယ်။ လူမှုဖူလုံရေးအဖွဲ့မှာ အကျုံးဝင်သည့် အလုပ်မှ အငြိမ်းစားယူပြီးသော နိုင်ငံ့ဝန်ထမ်းများ ဟာ ၁၉၅၄ ခုနှစ်၊ လူမှုဖူလုံရေးဥပဒေနှင့် ၂၀၁၂ ခုနှစ် လူမှုဖူလုံရေးဥပဒေတို့အရ ထည့်ဝင်ကြေး လပေါင်း (၁၈၀)နှင့်အထက် ပေးသွင်းထားသူဖြစ်မယ်ဆိုရင် ဥပဒေပုဒ်မ ၂၉၊ နည်းဥပဒေအပိုဒ် ၁၀၂ နှင့်အညီ အငြိမ်းစားစိစစ်ရေး သက်သေခံလက်မှတ် (ပုံစံ-၁၄)ကို လျှောက်ထားခွင့်ရှိပါတယ်။ အဆိုပါ (ပုံစံ-၁၄) ကိုင်ဆောင်ထားသူဟာ လူမှုဖူလုံရေးအဖွဲ့ပိုင် ဆေးရုံ၊ ဆေးခန်းများနှင့် လူမှုဖူလုံရေး အဖွဲ့နှင့် သဘောတူစာချုပ် ချုပ်ဆိုထားသည့် နိုင်ငံပိုင်၊ ပုဂ္ဂလိကပိုင်ဆေးခန်းများမှာ ပြင်ပလူနာအဖြစ် ဆေးကုသခွင့်ရရှိမှာဖြစ်ပါတယ်။ လူမှုဖူလုံရေးအဖွဲ့ကိုလည်းပဲ ပြုပြင်ပြောင်းလဲမှု (၄)ရပ်နှင့် ပြုပြင် ပြောင်းလဲနေပြီး ထည့်ဝင်ကြေးပေးသွင်းထားသည့် အလုပ်သမားများ၏ ကျန်းမာရေးစောင့်ရှောက်မှု အကျိုးခံစားခွင့်များ ပိုမိုပြည့်ဝစွာပေးအပ်နိုင်ရေးအတွက်ကို သက်ဆိုင်ရာ ဝန်ကြီးဌာနများ ILO အပါအဝင် နိုင်ငံတကာ အကူအညီများနှင့် ပြုပြင်ပြောင်းလဲမှု (၄)ရပ်ကို ဆောင်ရွက်ပြီး လူမှုဖူလုံရေး အကျိုးခံစားခွင့်များကို ချဲ့ထွင်ဖို့ ကျွန်တော်တို့ စီစဉ်ဆောင်ရွက်လျက် ရှိပါတယ်။ ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ အလားတူပါပဲ။ စီမံကိန်းနှင့်ဘဏ္ဍာရေး ဝန်ကြီးဌာနအနေနဲ့လည်း မြန်မာနိုင်ငံ၏ လက်ရှိ နိုင်ငံ့ဝန်ထမ်းပင်စင်စနစ်ကို ရန်ပုံငွေအပေါ်အခြေခံပြီး ခံစားခွင့်ပြုသည့်စနစ်ကို ပြောင်းလဲဖို့ ဝန်ထမ်းနောင်ရေး ရန်ပုံငွေကို ထူထောင်ပြီး အနာဂတ် ကာလမှာ အစိုးရကဏ္ဍသာမကဘဲနှင့် ပုဂ္ဂလိကကဏ္ဍဝန်ထမ်းများကိုပါ လွှမ်းခြုံနိုင်မည့် ရေရှည်တွင် တည်တံ့ခိုင်မြဲသော အမျိုးသားပင်စင်စနစ်ဖြစ်ပေါ်အောင် ရည်မှန်းချက်ထားဆောင်ရွက်သွားမှာဖြစ်ပါတယ်။ နိုင်ငံ့ဝန်ထမ်းများ အငြိမ်းစားယူသည့်အခါမှာ ကိုယ်ပိုင်အိမ်ရာနေထိုင်နိုင်ရေး၊ ကျန်းမာရေး စောင့်ရှောက်မှုပေးနိုင်ရေးနှင့် ဝန်ထမ်းများ၏ ဆန္ဒအလျောက် တစ်လုံးတစ်စည်းတည်း ပင်စင်ထုတ် ယူခြင်း သို့မဟုတ် လစဉ်ပင်စင်ထောက်ပံ့နိုင်ရေးအတွက် ဝန်ထမ်းနောင်ရေး ဗဟိုရန်ပုံငွေတစ်ရပ် ထူထောင်ဆောင်ရွက်လျက်ရှိပါတယ်။ ဝန်ထမ်းတို့ရဲ့ဘဝနောင်ရေးအတွက် စိတ်အေးစေရန်နှင့် ဆင်းရဲ နွမ်းပါးမှုလျှော့ချရေးကို ပံ့ပိုးနိုင်ရန်ရည်ရွယ်ပြီး ဆောင်ရွက်သွားမှာ ဖြစ်ပါတယ်။ ပင်စင်စနစ် ပြုပြင် ပြောင်းလဲမည့် အစီအစဉ်အရ ဝန်ထမ်းနောင်ရေးဗဟိုရန်ပုံငွေတွင် ထည့်ဝင်ကြေး ထည့်ဝင်ထားသည့် ဝန်ထမ်းများကို ကျန်းမာရေးစောင့်ရှောက်မှုရရှိရေးအား သတ်မှတ်ချက်များနှင့်အညီ ဆောင်ရွက် ပေးရန် ရည်ရွယ်ထားပါတယ်။ သို့ဖြစ်ပါ၍ ကိုယ်စားလှယ်တော်ကြီးမေးမြန်းသည့် အစိုးရဌာနပေါင်းစုံမှ ပင်စင်စားပုဂ္ဂိုလ်ကြီး များအနက် ဆန္ဒရှိသူများအား ကျန်းမာရေးစောင့်ရှောက်မှုဆိုင်ရာ လူမှုဖူလုံရေးခံစားခွင့်ရရှိရေး ဆောင်ရွက်ပေးရန်ကိစ္စနှင့် ပတ်သက်ပြီး လူမှုဖူလုံရေးအာမခံထည့်ဝင်ကြေး လပေါင်း(၁၈၀) ပေးသွင်း ထားသည့်အာမခံထားသူများသည် အထက်ဖော်ပြပါအကျိုးခံစားခွင့်များ ရရှိခံစားနိုင်မှာဖြစ်ပါတယ်။ ဒါ့အပြင် မှတ်ပုံမတင်မနေရ ပြဋ္ဌာန်းချက်နှင့် သက်ဆိုင်ခြင်းမရှိသည့် ဝန်ကြီးဌာနများမှ ပင်စင်စား ပုဂ္ဂိုလ်ကြီးများသည်လည်းပဲ ဖော်ပြပါ လူမှုဖူလုံရေး အကျိုးခံစားခွင့်များကို ရရှိခံစားရန် ဆန္ဒရှိတယ် ဆိုရင် ၂၀၁၂ ခုနှစ် လူမှုဖူလုံရေးဥပဒေတွင် ပြဋ္ဌာန်းထားသည့်အတိုင်း ထည့်ဝင်ကြေးများ ပေးသွင်းပြီး မိမိဆန္ဒအလျောက် လူမှုဖူလုံရေးအဖွဲ့မှာ အကျုံးဝင်မှတ်ပုံတင်နိုင်ပါကြောင်း လေးစားစွာ ဖြေရှင်း၊ ဖြေကြားအပ်ပါတယ်ခင်ဗျား။ ဆက်လက်ပြီး ကျွန်တော့်အနေနဲ့ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ် ဦးကျော်နီနိုင် ၏ မေးခွန်းကို ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ မြန်မာ-တရုတ် နယ်စပ်ဒေသ စီမံခန့်ခွဲရေးနှင့် ပူးပေါင်းဆောင်ရွက်ရေး သဘောတူစာချုပ်ကို ၂၅-၃-၁၉၉ရ ရက်နေ့မှာ လက်မှတ် ရေးထိုးချုပ်ဆိုခဲ့ပါတယ်။ သဘောတူစာချုပ်အရ မြန်မာ-တရုတ် နယ်စပ်မှာ ချင်းရွှေဟော်ဂိတ်နှင့် ရန်လုံကျိုင်းဂိတ်အပါအဝင် နယ်စပ်ဝင်/ထွက်ပေါက် (၈)ခု ဖွင့်လှစ်ထားပါတယ်။ ရန်လုံကျိုင်းဂိတ်ဟာ ရှမ်းပြည်နယ်မြောက်ပိုင်း ကိုးကန့်ကိုယ်ပိုင်အုပ်ချုပ်ခွင့်ရဒေသ လောက်ကိုင်ခရိုင်၊ လောက်ကိုင်မြို့နယ် ရန်လုံကျိုင်းကျေးရွာအနီးမှာ တည်ရှိပါတယ်။ ရန်လုံကျိုင်း နယ်စပ်စစ်ဆေးရေးဂိတ်ကို ၆-၃-၂၀၁၇ ရက်နေ့မှာ အကြမ်းဖက်တိုက်ခိုက်ခံခဲ့ရတဲ့အတွက် မိမိဌာနမှ ဝန်ထမ်း(၂)ဦး ကျဆုံးခဲ့ပါတယ်။ နယ်စပ် စစ်ဆေးရေးဂိတ်ကိုလည်း ယာယီပိတ်ထားခဲ့ရပါတယ်။ ၁-၅-၂၀၁ရ ရက်နေ့မှာ မူလစစ်ဆေးရေးဂိတ် အနီးမှာရှိသည့် ဖူလီလိုက်ကုမ္ပဏီရဲ့ ဧည့်ကြိုအဆောက်အအုံမှာ ယာယီစခန်းဖွင့်လှစ်ပြီး စစ်ဆေးရေး လုပ်ငန်းများအား ပြန်လည်ဆောင်ရွက်ပေးခဲ့ပါတယ်။ ၃၀-၁-၂၀၁၈ ရက်နေ့မှာ မူလဂိတ်အဟောင်း အဆောက်အအုံနေရာသို့ ပြန်လည်ရွှေ့ပြောင်းဖွင့်လှစ်ပြီး လူဝင်မှုကြီးကြပ်ရေးဒုတိယဌာနခွဲ(မူဆယ်)မှ တာဝန်ကျဝန်ထမ်းများမှ နေ့စဉ် နံနက်(၆:ဝဝ)နာရီမှ ညနေ (၁၈:ဝဝ)လူဝင်လူထွက်၊ ယာဉ်ဝင်/ယာဉ်ထွက် ကိစ္စရပ်များကိုစစ်ဆေးပြီး လုပ်ငန်းများအား အဆင်ပြေချောမွေ့စွာ ဆောင်ရွက် လျက်ရှိပါတယ်။ အလားတူ ချင်းရွှေဟော် နယ်စပ်စစ်ဆေးရေးဂိတ်ကို ရှမ်းပြည်နယ်(မြောက်ပိုင်း) ကိုးကန့်ကိုယ်ပိုင်အုပ်ချုပ်ခွင့်ရဒေသ၊ လောက်ကိုင်ခရိုင်၊ ချင်းရွှေဟော်မြို့ အမှတ်(၁)ရပ်ကွက်မှာ တည်ရှိပြီး တရုတ်ပြည်သူ့သမ္မတနိုင်ငံ၊ ယူနန်ပြည်နယ်၊ လင်ချန်းခရိုင်၊ မိန်းတိန်မြို့နယ်နှင့် နယ်နိမိတ် ပေါင်းကူးပေးသည့် နမ့်ဖာဟော် နယ်စပ်တံတားအနီးမှာ အခြေချဖွင့်လှစ်ထားပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများ ခင်ဗျား။ ချင်းရွှေဟော် နယ်စပ်စစ်ဆေးရေးဂိတ်မှာ လူဝင်မှုကြီးကြပ်ရေး ဒုတိယဌာနခွဲ(မူဆယ်)မှ ဝန်ထမ်းများ အလှည့်ကျတာဝန်ထမ်းဆောင်လျက်ရှိပါတယ်။ နေ့စဉ် ယာဉ်နှင့် လူဝင်/ထွက်မှုများကို လည်းပဲ စိစစ်ဆောင်ရွက်ပေးလျက်ရှိပါတယ်။ မြန်မာနိုင်ငံ နယ်စပ်စစ်ဆေးရေးဂိတ်တည်ရှိရာ နမ့်ဖာဟော် နယ်စပ်တံတားအဆုံးမှာ တရုတ်ပြည်သူ့သမ္မတနိုင်ငံ၏ နယ်စပ်စစ်ဆေးရေးစခန်းနှင့် နယ်စပ်ကုန်သွယ်ရေးစခန်းလည်း တည်ရှိပါတယ်။ စခန်းတစ်ခုမှာ တစ်ဆက်တည်း တည်ရှိနေတာ ဖြစ်ပါတယ်။ တရုတ်ပြည်သူ့သမ္မတနိုင်ငံအနေနှင့် လက်ရှိနယ်စပ်ဂိတ်တည်ရှိရာနေရာမှ မီတာ(၉၀၀) အကွာမှာ နယ်စပ်ကုန်သွယ်ရေးစခန်းကို ပြောင်းလဲဖွင့်လှစ်ဖို့ အစီအစဉ်ရှိထားသော်လည်းပဲ ယခု ဖွင့်လှစ်ဆဲ တရုတ်နယ်စပ်ကုန်သွယ်ရေးစခန်းကို ဆက်လက်အသုံးပြု ဆောင်ရွက်ထားရှိမည်ဖြစ်ကြောင်း သိရှိရပါတယ်။ တရုတ်ပြည်သူ့သမ္မတနိုင်ငံဘက်မှ ယခင် နယ်စပ်ကုန်သွယ်ရေးစခန်းကို ဆက်လက် အသုံးပြုဆောင်ရွက်မည်ဖြစ်ကြောင်း သိရှိရသဖြင့် မြန်မာနိုင်ငံဘက်ရှိ နယ်စပ်စစ်ဆေးရေးစခန်း ကိုလည်းပဲ ဆက်လက်ဖွင့်လှစ်ထားဖို့ လိုအပ်ပါတယ်။ တရုတ်ပြည်သူ့သမ္မတနိုင်ငံဘက်မှ နယ်စပ် ကုန်သွယ်ရေးစခန်း ပြောင်းရွှေ့ဖွင့်လှစ်မယ့်နေရာတွင် မြန်မာနိုင်ငံဘက်မှ နယ်စပ်စစ်ဆေးရေးဂိတ် ထပ်မံဖွင့်လှစ်ဖို့လည်းပဲ လိုအပ်ပါတယ်။ တရုတ်ပြည်သူ့သမ္မတနိုင်ငံဘက်မှ ၎င်းတို့၏ နယ်စပ်ကုန်သွယ် ရေးစခန်းကို ပြောင်းလဲဖွင့်လှစ်ဖို့ အစီအစဉ်ရှိသည့်အတွက် ချင်းရွှေဟော် နယ်စပ်ကုန်သွယ်ရေးစခန်း ပြောင်းလဲဖွင့်လှစ်ရေးကိစ္စကို အဆိုပြုလာတဲ့အတွက် နယ်စပ်စစ်ဆေးရေး ဂိတ်နေရာ ပြောင်းလဲ ဖွင့်လှစ်ဖို့ သို့မဟုတ် ထပ်မံဖွင့်လှစ်ဖို့ ရှမ်းပြည်နယ်အစိုးရအဖွဲ့နှင့် သက်ဆိုင်ရာဝန်ကြီးဌာနများမှ သဘောတူညီချက်ရရှိမယ်ဆိုရင် အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီး ဌာနအနေနှင့် လူဝင်မှုကြီးကြပ်ရေးဆိုင်ရာလုပ်ငန်းများကို ပူးပေါင်းဆောင်ရွက်သွားမည်ဖြစ်ကြောင်း ကိုလည်း ပြန်ကြားထားပြီးဖြစ်ပါတယ်။ ရှမ်းပြည်နယ်(မြောက်ပိုင်း) လားရှိုးခရိုင်၊ ကွမ်လုံမြို့နယ်မှာရှိသည့် ကွမ်လုံတံတားသစ်ကို တရုတ်ပြည်သူ့သမ္မတနိုင်ငံ၏ အကူအညီဖြင့် တည်ဆောက်လျက်ရှိပါတယ်။ အဆိုပါ တံတား တည်ဆောက်ရေးစီမံကိန်းအတွက် လာရောက်သည့် တရုတ်နိုင်ငံသားပညာရှင်များကိုလည်း ချင်းရွှေဟော် နယ်စပ်ဂိတ်မှ ဝင်/ထွက်ခွင့်ပြုလျက်ရှိပါတယ်။ ရန်လုံကျိုင်းဂိတ်မှာ လက်ရှိအခြေအနေအရ အဆင့် မြှင့်တင်ဆောင်ရွက်ရန် အခြေအနေ လောလောဆယ် မရှိသေးပါဘူး။ ချင်းရွှေဟော်စခန်းမှာလည်းပဲ မြန်မာ-တရုတ်နယ်စပ် စီးပွားရေးပူးပေါင်းဆောင်ရွက်မှုဇုန် တည်ထောင်ရန် အကောင်အထည်ဖော်ရေး ရွေးချယ်ထားသည့်စာရင်းတွင် ပါရှိသည့်အတွက် ဦးစားပေးအဆင့်အလိုက် အကောင်အထည်ဖော် ဆောင်ရွက်သွားမည်ဖြစ်ပါတယ်။ သင့်တော်သည့်ုယ်စားလှယ်ကြီး တင်ပြသည့်ဂိတ်များကို အဆင့်မြှင့်တင် ဆောင်ရွက်ပေးသွားမည်ဖြစ်ပါကြောင်း လေးစားစွာ ဖြေကြားအပ်ပါတယ်ခင်ဗျာ။ ဆက်လက်ပြီး ချင်းပြည်နယ်၊ တီးတိန်မြို့နယ်၊ မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဦးဂင်ကမ်းလျန် ၏ မေးခွန်းနှင့် ပတ်သက်ပြီး ဆက်လက်ဖြေကြား သွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံအတွင်း ပြည်လုံးကျွတ် လူဦးရေသန်းခေါင်စာရင်း ကောက်ယူခြင်းလုပ်ငန်းများကို ၁၉၇၃ ခုနှစ်မှာ (၁)ကြိမ်၊ ၁၉၈၃ ခုနှစ်မှာ (၁)ကြိမ် ဆောင်ရွက်ခဲ့တာဖြစ်ပါတယ်။ ၁၉၇၃ ခုနှစ် သန်းခေါင်စာရင်းကောက်ယူရာတွင် လူမျိုး မေးခွန်းများကို ထည့်သွင်းရန်အတွက် မြန်မာနိုင်ငံအတွင်း မှီတင်းနေထိုင်ကြသော တိုင်းရင်းသား မျိုးနွယ်စုစာရင်းကို ပြုစုခဲ့ပါတယ်။ မြန်မာနိုင်ငံတွင်နေထိုင်သော တိုင်းရင်းသားမျိုးနွယ်စု အမည် စာရင်းများ သတ်မှတ်ပြုစုရာတွင် ၁၉၃၁ ခုနှစ်၊ ဗြိတိသျှကိုလိုနီလက်ထက်ကပင် သန်းခေါင်စာရင်း ကောက်ယူ ဖော်ထုတ်တွေ့ရှိသည့် လူမျိုးစုစာရင်းကို အခြေခံပါတယ်။ အလားတူပဲ ၁၉၅၃ - ၁၉၅၄ ခုနှစ် လူမျိုးစုစာရင်းကိုလည်းပဲ အခြေခံပါတယ်။ ၁၉၆၀ ပြည့်နှစ်၊ ယဉ်ကျေးမှုဝန်ကြီးဌာနအောက်မှာရှိသည့် ရှေးဟောင်းစာပေနှင့် ယဉ်ကျေးမှုဦးစီးဌာနရုံး၏ အကြံပြုချက်နှင့် မြန်မာနိုင်ငံသမိုင်းကော်မရှင်၏ အကြံပေးချက်များကိုလည်းပဲ ထည့်သွင်း စဉ်းစား ပါတယ်။ ၁၉၆၁ ခုနှစ်မှာ ယဉ်ကျေးမှုဝန်ကြီးဌာန၊ ရှေးဟောင်းစာပေနှင့် ယဉ်ကျေးမှုဦးစီးဌာနရုံး၏ အကြံပြုချက်နှင့် မြန်မာနိုင်ငံ သမိုင်းကော်မရှင်၏ အကြံပြုချက်များအရသော်လည်းကောင်း၊ ၁၉၇၂ ခုနှစ် မြန်မာ့ဆိုရှယ်လစ်လမ်းစဉ်ပါတီ ဗဟိုကော်မတီဌာနချုပ် တိုင်းရင်းသားလူမျိုးစုရေးရာ ကော်မတီ၏ ညှိနှိုင်းချက်အရသော်လည်းကောင်း၊ တိုင်းရင်းသားလူမျိုးစုစာရင်းကို အဆင့်ဆင့် စစ်ဆေး ဖော်ပြခဲ့တာဖြစ်ကြောင်း လေ့လာတွေ့ရှိရပါတယ်။ ၁၉၇၃ ခုနှစ်၊ ပြည်လုံးကျွတ်အဆင့် လူဦးရေသန်းခေါင်စာရင်း ကောက်ယူရာတွင် လည်းကောင်း၊ ၁၉၈၃ ခုနှစ် ပြည်လုံးကျွတ်အဆင့် လူဦးရေသန်းခေါင်စာရင်းကောက်ယူရာတွင် လည်းကောင်း တိုင်းရင်းသားလူမျိုး (၁၃၅)မျိုးကို အခြေခံပြီးမှ ဆောင်ရွက်ခဲ့တာ တွေ့ရပါတယ်။ ၂၀၁၄ ခုနှစ် လူဦးရေနှင့် အိမ်အကြောင်းအရာသန်းခေါင်စာရင်း ကောက်ယူရာတွင် လူမျိုးကို ထည့်သွင်း ကောက်ယူခဲ့ပြီး စာရင်းကောက်ယူခြင်းလုပ်ငန်းနှင့် စာရင်းပြုစုခြင်းလုပ်ငန်း လွယ်ကူစေရန်အတွက် နိုင်ငံအတွင်းရှိ တိုင်းရင်းသားမျိုးနွယ်စုများကို ရနိုင်သမျှ ကြိုတင်စာရင်းပြုစုထားခဲ့ရပါတယ်။ ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင်စာရင်းအတွက် မြန်မာနိုင်ငံတွင် နေထိုင်လျက် ရှိသည့် တိုင်းရင်းသားမျိုးနွယ်စု အမည်စာရင်းများ သတ်မှတ်ပြုစုရာတွင် တစ်ဦးတစ်ယောက်တည်း၊ အဖွဲ့အစည်းတစ်ခုတည်းမှ သတ်မှတ်ပြုစု၍ မရနိုင်ပါသောကြောင့် ယခင် ၁၉၈၃ ခုနှစ် သန်းခေါင် စာရင်းတွင် အသုံးပြုခဲ့သည့် လူမျိုးစာရင်းများကို အခြေခံ၍ လူမျိုးအလိုက် Code နံပါတ်များကို အုပ်စုခွဲပြီး ပြုစုရခြင်း ဖြစ်ပါတယ်။ အဆိုပါ လူမျိုးစာရင်းတွင် မပါဝင်သူများကိုလည်းပဲ Code နံပါတ် ၉၁၄ အဖြစ် ဖြည့်သွင်းပြီး ကောက်ယူခဲ့တာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ သန်းခေါင်စာရင်း မကောက်ယူမီနှင့် ကောက်ယူပြီးကာလများတွင် လူမျိုးအမည်၊ ဖွဲ့စည်းမှု၊ လူမျိုး အုပ်စုများနှင့် ပတ်သက်၍ အငြင်းပွားဖွယ်ရာကိစ္စရပ်များ ဖြစ်ခဲ့ပါတယ်။ ပြည်ထောင်စုအစိုးရအဖွဲ့၊ လွှတ်တော်၊ ပြည်ထောင်စုရွေးကောက်ပွဲကော်မရှင်နှင့် သက်ဆိုင်ရာ တိုင်းရင်းသားအဖွဲ့ အစည်းများ ထံမှ မေးမြန်းချက်များ၊ တင်ပြချက်များစွာကိုလည်း လက်ခံရရှိခဲ့ပါတယ်။ ၂၀၁၄ ခုနှစ် သန်းခေါင် စာရင်းမေးခွန်းမှာ လူမျိုးမေးခွန်း ထည့်သွင်းသည့်အခါမှာ လူမျိုးအမည်များ မှားယွင်းနေကြောင်း တိုင်းရင်းသားလူမျိုး (၁၃၅)မျိုးအပေါ် အခြေခံခြင်းသည် ပကတိအခြေအနေနှင့် ကိုက်ညီမှုမရှိကြောင်း လူမျိုးအုပ်စုကြီးများတွင် ပါဝင်သည့် လူမျိုးစုငယ်အရေအတွက်များ ကွဲလွဲနေကြောင်း၊ သီးခြားလူမျိုး သတ်မှတ်ပေးရေးကိစ္စ၊ မျိုးနွယ်စု ပြောင်းလဲသတ်မှတ်ရေးကိစ္စ၊ တိုင်းရင်းသားလူမျိုးများအဖြစ် သတ်မှတ်ပေးရေးကိစ္စ စသည့် တောင်းဆိုမှုများစွာရှိပါတယ်။ တိုင်းရင်းသားမျိုးနွယ်စုများ၏ အမည်ပြင်ဆင်သတ်မှတ်ခြင်း၊ တိုင်းရင်းသားမျိုးနွယ် စုများ ပြန်လည်သတ်မှတ်ခြင်းကိစ္စသည် အလွန်နက်နဲ ခက်ခဲသိမ်မွေ့ပါတယ်။ လုပ်ဆောင်ရမယ့် လုပ်ငန်းများ၊ တာဝန်များ၊ လုပ်ငန်းစဉ်များဟာလည်းပဲ များပြားပါတယ်။ ထိလွယ်ရှလွယ်သည့် ကိစ္စ တစ်ခုလည်းဖြစ်ပါတယ်။ အဲဒီလို ဆောင်ရွက်မယ်ဆိုရင်လည်းပဲ တောင်းဆိုမှု ပြုလုပ်ထားသည့် တိုင်းရင်းသားများအားလုံးကို တစ်နိုင်ငံလုံးအတွင်းမှာ တစ်ပြေးညီ ဆောင်ရွက်ရမှာဖြစ်ပါတယ်။ လက်ရှိအနေအထားအရ အဲဒီလို ဆောင်ရွက်ဖို့ ဝန်ကြီးဌာနမှာရော အခြားလုပ်ငန်းတာဝန်များ များပြားတဲ့အတွက် အခက်အခဲရှိပါတယ်။ ဒါကြောင့် မြန်မာနိုင်ငံမှာ ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင်စာရင်း ကောက်ယူရာမှာ ချင်းပြည်နယ်တစ်ခုတည်းမှာရှိသည့် တိုင်းရင်းသားလူမျိုး (၅၃)မျိုးဟု ဖော်ပြထား ခြင်းကို လက်ရှိအနေအထားအရ မြေပြင်ကွင်းဆင်း စိစစ်ပြီးတော့ ပြန်လည်သုံးသပ်ဆောင်ရွက် ရန်ကိစ္စ အစီအစဉ်မရှိသေးပါကြောင်း ဥက္ကဋ္ဌကြီးမှတစ်ဆင့် လေးစားစွာ ဖြေကြားအပ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျာ။ ဆက်လက်ပြီး ကယားပြည်နယ် မဲဆန္ဒနယ်အမှတ်(၉)မှ ကိုယ်စားလှယ်ကြီး ဦးစိုးသိန်း ၏ မေးခွန်းနှင့် ပတ်သက်ပြီး ရှင်းလင်းဖြေကြားသွားမှာဖြစ်ပါတယ်။ နိုင်ငံတော်အနေဖြင့် လူငယ် လူရွယ်များ အလုပ်အကိုင်ဖန်တီးမှု ပိုမိုရရှိရေး၊ မိမိနိုင်ငံအတွင်းမှာ သာယာအေးချမ်းသည့် လုပ်ငန်းခွင်၊ အလားအလာကောင်းသည့်လုပ်ငန်းများ ရရှိနိုင်ရေးအတွက် ဦးစားပေးလုပ်ငန်းများအဖြစ် သတ်မှတ် ဆောင်ရွက်လျက်ရှိပါတယ်။ နိုင်ငံတော်အနေဖြင့် ချမှတ်ထားသော စီးပွားရေးမူဝါဒ(၁၂)ရပ်မှာလည်းပဲ အလုပ်သမားများနှင့် ပတ်သက်သည့်မူဝါဒများကို တိကျစွာချမှတ်ထားပြီး ပြည်ပထွက်ခွာသည့် လူငယ်များ လျော့ကျစေရေးနှင့် ပြည်တွင်း၌ အလုပ်အကိုင်ရရှိရန်နှင့် အခွင့်အရေးများ အပြည့်အဝ ရရှိရေးတို့အတွက် ဦးစားပေး လုပ်ဆောင်လျက်ရှိပါတယ်။ အလားတူပဲ မြန်မာနိုင်ငံ၏ ရေရှည်တည်တံ့ခိုင်မြဲပြီး ဟန်ချက်ညီဖွံ့ဖြိုးတိုးတက်မှုစီမံကိန်း (Myanmar Sustainable Development Plan 2018-2030) မဏ္ဍိုင်များမှာလည်းပဲ အလုပ်အကိုင် ဖန်တီးခြင်းနှင့်ဖွံ့ဖြိုးခြင်းအပါအဝင် ဦးစားပေးလုပ်ငန်းအဖြစ် တိကျသည့်ပန်းတိုင်များ၊ မဟာဗျူဟာများ ချမှတ်ဆောင်ရွက်လျက်ရှိပါတယ်။ လူ့စွမ်းအားအရင်းအမြစ်များနှင့် လူမှုဘဝဖွံ့ဖြိုးတိုးတက်ရေး ပန်းတိုင်များကိုလည်း သတ်မှတ်ထားတာဖြစ်ပါတယ်။ အလားတူပဲ အလုပ်သမားများ အားလုံး၏ ထုတ်လုပ်နိုင်မှုစွမ်းအားကို အသုံးချမှုနှင့် အခွင့်အရေးကာကွယ် စောင့်ရှောက်နိုင်မှုအတွက် တိကျသည့် ပန်းတိုင်များ၊ မဟာဗျူဟာများ တာဝန်ယူဆောင်ရွက်ရမည့် ဝန်ကြီးဌာနများကိုလည်းပဲ သတ်မှတ် တာဝန်ပေးထားပြီးဖြစ်ပါတယ်။ ဒါ့အပြင် နိုင်ငံတော်အကြီးအကဲများအနေနှင့်လည်းပဲ စီးပွားရေး Forum များကို ပြည်တွင်း၌ ကျင်းပပေးလျက်ရှိသလို၊ ဒေသတွင်းနိုင်ငံများနှင့် ကမ္ဘာ့စီးပွားရေး Forum များကိုလည်း တက်ရောက်၍ မြန်မာနိုင်ငံတွင် လာရောက်ရင်းနှီးမြှုပ်နှံရန် ဖိတ်ခေါ်ခဲ့ပြီး နိုင်ငံတော် ဖွံ့ဖြိုးတိုးတက်ရန်နှင့် အလုပ်အကိုင်အခွင့်အလမ်းများ ပေါ်ပေါက်လာရေးအတွက် ဆောင်ရွက်လျက်ရှိပါတယ်။ ဒါ့အပြင် ဒုတိယသမ္မတဦးဆောင်ပြီး ပြည်တွင်းမှာရှိသည့် တိုင်းရင်းသားလုပ်ငန်းရှင်များ၊ UMFCCI အဖွဲ့မှ တာဝန်ရှိသူများ၊ လုပ်ငန်းရှင်များနှင့် လစဉ်တွေ့ဆုံ၍ သက်ဆိုင်ရာဝန်ကြီးဌာနများမှ တာဝန်ရှိသူများအပါအဝင် ပြည်တွင်းလုပ်ငန်းများ ဖွံ့ဖြိုးတိုးတက်စေရန် လိုအပ်သော ထောက်ပံ့ မှုများ၊ ဖြေလျှော့မှုများကို အစဉ်တစိုက် ဆောင်ရွက်ပေးလျက်ရှိပါတယ်။ အဲဒီလို ဆောင်ရွက်ပေး ခြင်းဟာ ပြည်တွင်း အလုပ်အကိုင်များ ပိုမိုပေါ်ပေါက်လာပြီး လူငယ်လူရွယ်များ အလုပ်အကိုင် ပိုမိုရရှိလာနိုင်ဖို့ ဖြစ်ပါတယ်။ ထို့အတူပဲ နိုင်ငံရပ်ခြားမှ ရင်းနှီးမြှုပ်နှံမှုများ ဝင်ရောက်လာရေး အတွက်ကိုလည်းပဲ Ease of Doing Business မှ တစ်ဆင့်တိုးတက်နိုင်ရန် ဒုတိယသမ္မတကြီး ကိုယ်တိုင် ဦးစီးပြီး သက်ဆိုင်ရာဝန်ကြီးဌာနများနှင့် ညှိနှိုင်း၍ ဖြေလျှော့မှုများကို ဆောင်ရွက်လျက် ရှိပါတယ်။ ပြည်တွင်းပြည်ပ ရင်းနှီးမြှုပ်နှံမှုများ၊ ရင်းနှီးမြှုပ်နှံမှုကောင်းသည့် ပတ်ဝန်းကျင်တစ်ရပ် ဖြစ်လာစေရေးအတွက်လည်းကောင်း၊ အလုပ်အကိုင်များ ပေါက်ပေါက်လာစေရေးအတွက်လည်းကောင်း၊ စီးပွားရေးဖွံ့ဖြိုးတိုးတက်မှုနှင့် လူငယ်များ အလုပ်အကိုင်ရရှိရေးကို ဦးတည်ဆောင်ရွက်နေခြင်းဖြစ်ပါတယ်။ အလားတူပဲ နိုင်ငံတော်အနေဖြင့် ပြည်တွင်း၊ ပြည်ပ၊ ပြည်နယ် မခွဲခြားဘဲ တိုင်းဒေသကြီး၊ ပြည်နယ်များ တစ်ပြေးညီဖွံ့ဖြိုးတိုးတက်လာဖို့အတွက် အခြေခံအဆောက်အအုံများ တည်ဆောက်ပြီး ဖွံ့ ဖြိုးရေးကို ဦးစားပေးဆောင်ရွက်နေခြင်းသည် တစ်တိုင်းတစ်ပြည်လုံး ပျံ့ပျံ့နှံ့နှံ့ အလုပ်အကိုင် အခွင့်အလမ်းများ ပေါ်ပေါက်လာဖို့အတွက် လူငယ်များ အလုပ်အကိုင်ရရှိရေးကို ဦးတည်ဆောင်ရွက် နေခြင်းဖြစ်ပါတယ်။ ဒါ့အပြင် MSMEs အသေးစား၊ အလတ်စား လုပ်ငန်းများ ဖွံ့ဖြိုးတိုးတက်ရေး ကော်မတီများကိုလည်း ဖွဲ့စည်း၍ ပေါင်းစပ်ညှိနှိုင်း ဆောင်ရွက်ပေးလျက်ရှိပါတယ်။ တိကျသည့် မူဝါဒများ၊ လုပ်ငန်းစဉ်များ ချမှတ်ဆောင်ရွက်လျက်ရှိပါတယ်။ ငွေကြေးများ၊ နည်းပညာများ၊ သင်တန်းများ၊ အထောက်အကူပေးခြင်းများကိုလည်းပဲ ဆောင်ရွက်ပေးလျက်ရှိသလို တိုင်းဒေသကြီး နှင့် ပြည်နယ်များတွင်လည်း MSMEs Forum များ ကျင်းပပြီး အလုပ်အကိုင်အခွင့်အလမ်း ပေါ်ပေါက် လာရေးအတွက်ကို ဆောင်ရွက်ပေးလျက်ရှိပါတယ်။ အလုပ်သမား၊ လူဝင်မှုကြီးကြပ်ရေးနှင့် ပြည်သူ့ အင်အားဝန်ကြီးဌာနအနေနဲ့လည်း အလုပ်အကိုင်မူဝါဒ(၇)ရပ်ကို တိကျစွာသတ်မှတ်ထားပြီး စီးပွားရေး ကဏ္ဍဖွံ့ဖြိုးတိုးတက်စေရန်၊ နိုင်ငံခြားတိုက်ရိုက် ရင်းနှီးမြှုပ်နှံမှုများတိုးတက်ဖို့၊ အလုပ်အကိုင်ဈေးကွက် တိုးတက်လာဖို့နှင့် လုပ်သားများအခွင့်အလမ်း တိုးတက်လာရေးအတွက်ကိုလည်းပဲ ဦးတည် ဆောင်ရွက်နေတာ ဖြစ်ပါတယ်။ ဒါ့အပြင် မြန်မာနိုင်ငံအနေဖြင့် စီးပွားရေးကဏ္ဍဖွံ့ဖြိုးတိုးတက်စေရန်၊ နိုင်ငံခြား တိုက်ရိုက် ရင်းနှီးမြှုပ်နှံမှုများကို ဖိတ်ခေါ်ဆောင်ရွက်လျက်ရှိရာ CMP လက်ခစားစနစ်ဖြင့် အများစု ဝင်ရောက် လာပါတယ်။ CMP လက်ခစားစနစ်ကြောင့် လုပ်သားအခြေပြု အလုပ်အကိုင်အခွင့်အလမ်းများ ဖန်တီး ပေးနိုင်ပါတယ်။ အရင်းအနှီးနည်းပါးစွာဖြင့် နိုင်ငံတော်အတွက် နိုင်ငံခြားငွေ အမြောက်အမြား ရှာဖွေ ပေးနိုင်သည့် အနေအထားဖြစ်ပါတယ်။ လုပ်ငန်းခွင်မှာလည်း ကျွမ်းကျင်အလုပ်သမား အမြောက်အမြား မွေးထုတ်ပေးနိုင်သည့် အကျိုးကျေးဇူးများလည်း ရရှိသွားမှာဖြစ်ပါတယ်။ နိုင်ငံအတွင်းမှာရှိသည့် အလုပ်သမားများ၊ လူငယ်လူရွယ်များ၊ ကျွမ်းကျင်ဖွံ့ဖြိုးတိုးတက် ရေးအတွက်ကိုလည်းပဲ ပညာရေးဝန်ကြီးဌာနအောက်ရှိ နည်းပညာနှင့် အသက်မွေးပညာလေ့ကျင့်ရေး ဦးစီးဌာနကလည်းပဲ ပညာရေးပင်မလမ်းကြောင်းကို အခြေခံသော နည်းပညာနှင့် အသက်မွေးပညာ လေ့ကျင့်ရေး လုပ်ငန်းစဉ်များကို ဆောင်ရွက်လျက်ရှိသလို မိမိတို့ဝန်ကြီးဌာနအနေနှင့်လည်းပဲ တခြားသော ဆက်စပ်ဝန်ကြီးဌာန (၁၃)ခုနှင့် ပူးပေါင်းပြီး သက်ဆိုင်ရာလုပ်ငန်းအလိုက် စီးပွားရေးနှင့် လူမှုရေးဘဝတွင် အံဝင်ခွင်ကျဖြစ်စေသော Informal, Non Formal, TVET လုပ်ငန်းစဉ်များကိုလည်း ဦးစားပေးဆောင်ရွက်လျက်ရှိပါတယ်။ မြန်မာနိုင်ငံလုပ်သားထု၏ ကျွမ်းကျင်မှုဖွံ့ဖြိုးတိုးတက်ရေး လုပ်ငန်းစဉ်များကိုလည်း အကောင်အထည်ဖော်ဆောင်ရွက်နိုင်မှုအတွက် မြန်မာနိုင်ငံလုပ်သားများ på:njeg ówoszošlygą:69:3əg. (National Skills Standard Authority-NSSA) Dě ဖွဲ့စည်းခဲ့ပြီး ဆက်စပ်ဝန်ကြီးဌာနများနှင့် ပူးပေါင်းဆောင်ရွက်ခဲ့ပါတယ်။ အလုပ်အကိုင် (၂၃)မျိုးအတွက် အမျိုးသားအဆင့်ကျွမ်းကျင်မှု၊ အသိအမှတ်ပြုလက်မှတ် များကိုလည်းပဲ တိုင်းဒေသကြီးနှင့် ပြည်နယ်အလိုက် မွေးထုတ်လျက်ရှိပါတယ်။ နိုင်ငံတော်၏ စက်မှု ကဏ္ဍဖွံ့ဖြိုးတိုးတက်ရေးအတွက်ကိုလည်း စက်မှုကျွမ်းကျင်လုပ်သား လိုအပ်ချက်ဖြည့်ဆည်းပေးဖို့နှင့် လူ့စွမ်းအားအရင်းအမြစ်များ ဖွံ့ဖြိုးတိုးတက်လာစေဖို့အတွက်ကိုလည်းပဲ စက်မှုသင်တန်းကျောင်း (၆)ကျောင်းဖွင့်လှစ်ပြီး စက်မှုကျွမ်းကျင်လုပ်သားများကို နှစ်စဉ်(၁၀၀၀)ဦးခန့် မွေးထုတ်ပေးလျက် ရှိပါတယ်။ အလားတူ နိုင်ငံတော်၏ စီးပွားရေးဖွံ့ဖြိုးတိုးတက်မှုအတွက် အဓိကအလုပ်အကိုင် အများဆုံး ဖန်တီးပေးနိုင်သော မောင်းနှင်အားတစ်ခုဖြစ်သည့် MSMEs လုပ်ငန်းများ ဖွံ့ဖြိုးတိုးတက်ရေးကို ကျေးလက်ဒေသမှာရှိတဲ့ MSMEs လုပ်ငန်းများ ဖွံ့ဖြိုးတိုးတက်ဖို့ ကျွန်တော်တို့ ဆောင်ရွက်လျက်ရှိ ပါတယ်။ MSMEs လုပ်ငန်းများမှာ ပြည်တွင်း၊ ပြည်ပ ရင်းနှီးမြှုပ်နှံမှုများ ပိုမိုဝင်ရောက်လာဖို့ ဦးစားပေးလျက် နည်းပညာဈေးကွက်နှင့် အလုပ်အကိုင် အခွင့်အလမ်းများရရှိရန်၊ နည်းပညာနှင့် ငွေကြေးအထောက်အပံ့များ ရရှိဖို့ကိုလည်းပဲ ပံ့ပိုးကူညီဆောင်ရွက်ပေးလျက်ရှိပါတယ်။ လေးစားအပ်ပါသောဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ အလုပ်အကိုင် ဖန်တီးနိုင်မှုကဏ္ဍဆိုင်ရာ ပေါင်းစပ်ညှိနှိုင်းရေးအဖွဲ့ (Job Creation Sector Coordination GroupJCSCG) ကို စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ပြည်ထောင်စုဝန်ကြီးမှ ဥက္ကဋ္ဌအဖြစ် တာဝန်ယူပြီး အစိုးရဌာနများနှင့် ပုဂ္ဂလိကအဖွဲ့အစည်းများမှ အဖွဲ့ဝင်(၂၇)ဦးပါဝင်ပြီး၊ ၂၀၃၀ ပြည့်နှစ်၌ လုပ်သားအင်အားစုတွင် ပါဝင်သူများအားလုံး သင့်လျော်သည့်အလုပ်အကိုင် ရရှိစေရန်ဆိုသော ရည်မှန်းချက်ကို ချမှတ်၍ လုပ်ငန်းစီမံချက်ရေးဆွဲပြီး မြန်မာနိုင်ငံတွင် ခရီးသွားလုပ်ငန်းကဏ္ဍ၊ စက်မှုကုန်ချောထုတ်လုပ်မှုကဏ္ဍ၊ ကုန်သွယ်ရေးကဏ္ဍ၊ ဆောက်လုပ်ရေးကဏ္ဍနှင့် ကျွမ်းကျင်မှု ဖွံ့ဖြိုး တိုးတက်ရေးနည်းပညာကဏ္ဍတို့မှ အလုပ်အကိုင်အခွင့်အလမ်းများ ပိုမိုဖန်တီးပေးနိုင်ဖို့ ဆောင်ရွက် လျက်ရှိပါတယ်။ ဒါ့အပြင် မြန်မာနိုင်ငံတွင် အလုပ်အကိုင်များကို ကာလတိုအတွင်း ဖန်တီးပေးနိုင်မည့် Quick-Win လုပ်ငန်းများအနေဖြင့် အထည်ချုပ်လုပ်ငန်းကဏ္ဍဟာ လက်ရှိအခြေအနှေင့် များစွာ ကိုက်ညီမှုရှိသောကြောင့် ဖွံ့ဖြိုးမှုမိတ်ဖက်အဖွဲ့အစည်းများနှင့် ပေါင်းစပ်ပြီး အလုပ်အကိုင် (၁)သန်းအထိ ဖန်တီးနိုင်ရန် ဦးတည်ဆောင်ရွက်လျက်ရှိပါတယ်။ အလားတူ မြန်မာနိုင်ငံရင်းနှီး မြှုပ်နှံမှုကော်မရှင်ကလည်း ရင်းနှီးမြှုပ်နှံမှုမူဝါဒများ ချမှတ်ပြီး၊ အလုပ်အကိုင်အခွင့်အလမ်းများ ဖန်တီးပေးပြီး ကျွမ်းကျင်မှု မြင့်မားတိုးတက်ရေးအတွက်ကိုလည်း အထောက်အကူပြုသည့်၊ အသက်မွေး ဝမ်းကျောင်းပညာများကို လေ့ကျင့်ပေးနိုင်သည့်လုပ်ငန်းများကို နိုင်ငံတော်မှ ကြိုဆိုအားပေးပြီး ရင်းနှီးမြှုပ်နှံမှုလုပ်ငန်းအဖြစ် သတ်မှတ်ပါတယ်။ Labour Intensive လုပ်သားအခြေပြုလုပ်ငန်း များကို ဦးစားပေးပြီး ခွင့်ပြုပေးလျက်ရှိပါတယ်။ စီးပွားရေးလုပ်ငန်းများကို ဖွံ့ဖြိုးတိုးတက်အောင် တွန်းအားပေး ဆောင်ရွက်နိုင်သည့်နေရာမှာ နိုင်ငံတော်က ဦးစားပေးမြှင့်တင်နိုင်မည့် ရင်းနှီးမြှုပ်နှံမှုကဏ္ဍများကို ထုတ်ပြန်ကြေညာသည့်အခါမှာ လည်းပဲ လုပ်သားအခြေပြု Labour Intensive လုပ်ငန်းများကို အထောက်အပံ့ပေးနိုင်မည့် ကုန်ထုတ်လုပ်ငန်းများကို ဦးစားပေးမြှင့်တင်ပေးနိုင်မယ့် ရင်းနှီးမြှုပ်နှံမှုကဏ္ဍတစ်ခု အပါအဝင်အဖြစ် သတ်မှတ်ထားပါတယ်။ CMP လုပ်ငန်းများကို ဆောင်ရွက်ရာမှာလည်းပဲ ဖြေလျှော့မှုအနေနှင့် မတည်ရင်းနှီးငွေပမာဏ အမေရိကန်ဒေါ်လာ (၅)သန်း သို့မဟုတ် ကျပ်သန်း(၆၀၀၀)နှင့်အောက် ဖြစ်တယ်ဆိုရင် သက်ဆိုင်ရာ တိုင်းဒေသကြီးနှင့် ပြည်နယ်ရုံးခွဲများမှာ လွယ်ကူစွာ လျှောက်ထား နိုင်ပြီး သက်ဆိုင်ရာ တိုင်းဒေသကြီးနှင့် ပြည်နယ်ရင်းနှီးမြှုပ်နှံမှုကော်မတီများက အတည်ပြု အမိန့် ထုတ်ပြန်ပေးလျက်ရှိပါတယ်။ CMP လုပ်ငန်းများဟာ သတ်မှတ်ချက်များနှင့် ကိုက်ညီတယ်ဆိုရင် ဝင်ငွေခွန်ကင်းလွတ်ခွင့်၊ အကောက်ခွန်ကင်းလွတ်ခွင့်နှင့် အခြားအခွန်အကောက်များ ကင်းလွတ်ခွင့် သို့မဟုတ် သက်သာခွင့်များကို လျှောက်ထားနိုင်မှာဖြစ်ပါတယ်။ မြန်မာနိုင်ငံရင်းနှီးမြှုပ်နှံမှုကော်မရှင်က ၂၀၁၈ ခုနှစ်တွင်ရေးဆွဲခဲ့သော မြန်မာနိုင်ငံရင်းနှီး မြှုပ်နှံမှုကော်မရှင်စီမံကိန်းတွင် ပြည်တွင်း၌ Labour Intensive Industry များ ပေါ်ပေါက်လာဖို့ သာမကဘဲ၊ မြန်မာနိုင်ငံ၏ အားသာချက်များနှင့် အခွင့်အလမ်းများအပေါ်အခြေခံပြီး အလားအလာ ရှိသည့်လုပ်ငန်းများနှင့် ရင်းနှီးမြှုပ်နှံမှုလိုအပ်ချက်များကို ဖြည့်ဆည်းပေးဖို့အတွက် ပို့ကုန်ဦးစားပေး လုပ်ငန်းများတွင် ရင်းနှီးမြှုပ်နှံမှု၊ ပြည်တွင်းဈေးကွက် ဦးစားပေးလုပ်ငန်းများတွင် ရင်းနှီးမြှုပ်နှံမှု၊ အရင်းအမြစ်အခြေပြု လုပ်ငန်းများတွင် ရင်းနှီးမြှုပ်နှံမှု၊ ဗဟုသုတ စူးစိုက်လုပ်ငန်းများတွင် ရင်းနှီး မြှုပ်နှံမှု စသည့် အပိုင်း(၄)ပိုင်း ခွဲခြားသတ်မှတ်ပြီး ဦးစားပေးအလိုက် ဆောင်ရွက်လျက်ရှိပါတယ်။ ပို့ကုန်ဦးစားပေးလုပ်ငန်းများ ဖွံ့ဖြိုးတိုးတက်ရေးအတွက် ရိုးရှင်းသည့် လုပ်သားအခြေပြု ရင်းနှီးမြှုပ်နှံမှု Labour Intensive Industry များမှတစ်ဆင့် ကျွမ်းကျင်၊ နည်းပညာ လုပ်သား အခြေပြုရင်းနှီးမြှုပ်နှံမှု၊ နည်းပညာအခြေပြုနှင့် အဆင့်မြင့်နည်းပညာအခြေပြု ရင်းနှီးမြှုပ်နှံမှုကို တဖြည်းဖြည်း တိုးတက်ပြောင်းလဲသွားရန် ကာလတို၊ ကာလလတ်၊ ကာလရှည် အစီအစဉ်များ ရေးဆွဲထားပြီး ဆောင်ရွက်လျက်ရှိပါတယ်။ မိမိတို့ဝန်ကြီးဌာနအနေနဲ့လည်း ပြည်ထောင်စုနယ်မြေ၊ တိုင်းဒေသကြီးနှင့် ပြည်နယ်(၁၅)ခုမှာ အလုပ်အကိုင်အခွင့်အလမ်းနှင့် အလုပ်သမားရှာဖွေရေးရုံး (၈၃)ရုံးဖွင့်လှစ်ထားပြီး အလုပ်အကိုင်ရှာဖွေလိုသူများနှင့် အလုပ်သမားလိုအပ်လျက်ရှိသည့်အလုပ်ရှင် တို့ကို ချိတ်ဆက်ပေးပြီး အလုပ်အကိုင်နေရာချထားရေးလုပ်ငန်းများကို ဆောင်ရွက်ပေးလျက်ရှိ ပါတယ်။ ပြည်သူများ အလုပ်အကိုင်အခွင့်အလမ်းများတိုးတက်ရရှိဖို့ ရည်ရွယ်ပြီး အလုပ်အကိုင် အခွင့်အလမ်းပြပွဲ Job Fair များကိုလည်း တိုင်းဒေသကြီးနှင့် ပြည်နယ်များမှာ ကျင်းပလျက်ရှိ ပါတယ်။ ယခုအကြိမ်(၆၀)ခန့် ပြုလုပ်ပြီးဖြစ်ပါတယ်။ အလုပ်သမားရှာဖွေရေးရုံးများတွင် သွားလာရန်ခက်ခဲပြီး ဝေးလံသောဒေသများရှိ အလုပ်ရှာဖွေသူများ၊ အလုပ်အကိုင်ရရှိဖို့အတွက်ကိုလည်း Mobile Team ဖြင့် ကွင်းဆင်းဆောင်ရွက်ပေးလျက်ရှိသလို Website များလည်း လွှင့်တင်ပြီး အလုပ်သမားရှာဖွေရေးကိစ္စများကို လွယ်ကူလျင်မြန်ဖို့နှင့် တိုင်းဒေသကြီးနှင့် ပြည်နယ်မှာရှိသည့် လူငယ်လူရွယ်များ အလုပ်အကိုင်ရရှိရေးအတွက်ကို ဆက်လက်ပြီး Labour Exchange Office Management System ကို Online စနစ်ဖြင့် စီစဉ်ဆောင်ရွက်လျက်ရှိပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ မြန်မာနိုင်ငံအနေနှင့် လူငယ်လူရွယ်အလုပ်သမားများ ပြည်တွင်းမှာ အလုပ်အကိုင်အခွင့်အလမ်း ပိုမိုရရှိနိုင်ဖို့အတွက်ကို နိုင်ငံတော်၏ ဦးစားပေးလုပ်ငန်းတစ်ရပ်အနေနှင့် မူဝါဒချမှတ်ပြီး ဆောင်ရွက် လျက်ရှိပါတယ်။ သက်ဆိုင်ရာ ဆက်စပ်ဝန်ကြီးဌာနများအားလုံးက ခိုင်မာသည့်မူဝါဒများ၊ ရည်ရွယ်ချက် များနှင့် ကြိုးစားပြီးဆောင်ရွက်လျက်ရှိပါတယ်။ အဲဒီလိုဆောင်ရွက်သည့်နေရာမှာလည်း မိမိတို့ ဝန်ကြီး ဌာနသာမက NGO , INGO တို့နှင့် နိုင်ငံတကာအဖွဲ့ အစည်း ILO , IOM တို့အပါအဝင် ပူးပေါင်းပြီး လုပ်ငန်းများ ပိုမိုပြီး အခွင့်အရေးများ ပေါ်ပေါက်လာရေးအတွက်ကို ဆက်လက်ပြီး ဆောင်ရွက်လျက် ရှိပါတယ်။ အလားတူပဲ သက်ဆိုင်ရာဝန်ကြီးဌာနများအနေနဲ့လည်း မိမိတို့နှင့် သက်ဆိုင်သည့်လုပ်ငန်း များကို ကျေးရွာအရောက် သင်တန်းများပေးပြီး ကျွမ်းကျင်မှုလုပ်သားများဖြစ်အောင်၊ ပိုမိုပြီး အလုပ်အကိုင်အခွင့်အလမ်းရရှိလာအောင်၊ တိုင်းဒေသကြီးနှင့် ပြည်နယ် အားလုံးမှာ တစ်ပြေးညီ ဖွံ့ဖြိုး တိုးတက်လာအောင်နှင့် မြန်မာနိုင်ငံအတွင်းမှာ ဒေသအနှံ့ အလုပ်အကိုင် အခွင့်အလမ်းများ ပေါ်ပေါက် လာပြီး၊ လူငယ်လူရွယ်များ ဒေသတွင်းမှာ ပိုမိုပြီး အလုပ်အကိုင်များ ရရှိအောင်နှင့် ဆက်လက်ပြီး တိုင်းဒေသကြီးနှင့်ပြည်နယ် တစ်ပြေးညီ ဖွံ့ဖြိုးတိုးတက်ဖို့အတွက်ကို ဦးစားပေးလုပ်ငန်းများအဖြစ် သတ်မှတ်ပြီး တိကျသည့်စီမံချက်များ၊ ရည်မှန်းချက်များ၊ လုပ်ငန်းတာဝန်များနှင့် လုပ်ဆောင်လျက် ရှိပါကြောင်း ဥက္ကဋ္ဌကြီးမှတစ်ဆင့် လေးစားစွာ ဖြေကြားအပ်ပါတယ်ခင်ဗျား။ အားလုံးကို ကျေးဇူး တင်ပါတယ်။</speech>
<speech type="speaker">မေးခွန်းလာရောက် ဖြေကြားပေးသည့် ပြည်ထောင်စုအဆင့် အဖွဲ့ အစည်း ဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းသည့်မေးခွန်းများသည် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မွန်ပြည်နယ်၊ ရေးမြို့နယ်တွင် မော်တော်ဆိုင်ကယ် လိုင်စင် သက်တမ်းတိုးခြင်းနှင့် ယာဉ်မောင်း လိုင်စင်သက်တမ်းတိုးခြင်းတို့အတွက် အမြဲတမ်းဌာနခွဲတစ်ခု ဖွင့်လှစ်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း က မွန်ပြည်နယ်၊ ရေးမြို့နယ်တွင် မော်တော်ဆိုင်ကယ် လိုင်စင်သက်တမ်းတိုးခြင်းနှင့် ယာဉ်မောင်းလိုင်စင် သက်တမ်း တိုးခြင်းတို့အတွက် အမြဲတမ်းဌာနခွဲတစ်ခု ဖွင့်လှစ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်း သည့်မေးခွန်း မေးမြန်းဖို့ဖြစ်ပါတယ်။</speech>
<speech><mp id="1304">ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်က မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း ဖြစ်ပါတယ်။ ရေးမြို့နယ်က မော်တော်ဆိုင်ကယ်စီးသူတွေအတွက် ယာဉ်နှင့် ယာဉ်မောင်း လိုင်စင်သက်တမ်းတိုးခြင်းကိစ္စနှင့် ပတ်သက်ပြီး မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ မွန်ပြည်နယ်၏ တောင်ဘက်အစွန်းဆုံးမှာရှိသော ရေးမြို့နယ်ဟာ မွန်ပြည်နယ် (၁၀)မြို့နယ်တွင် အကြီးဆုံးမြို့နယ်ဖြစ်ပါတယ်။ ရှည်လျားသော ကမ်းရိုးတန်းနှင့် ကြီးမားကျယ်ပြန့်သည့် စိုက်ပျိုးမြေကို ပိုင်ဆိုင်ထားသည့်အတွက်ကြောင့် ဒေသခံတိုင်းရင်းသား အများစုဟာ ခြံလုပ်ငန်း၊ ပင်လယ်ငါးဖမ်းလုပ်ငန်းတွေနှင့် အသက်မွေးကြပါတယ်။ စိုက်ပျိုးရေး ထွက်ကုန်တွေ ဖြစ်သည့် ကွမ်းသီး၊ ဒူးရင်းသီး၊ မင်းကွတ်သီး၊ သံပရာသီးတို့လို သီးနှံတွေအပြင် ငါး၊ ပုစွန်၊ ငါးပိ၊ ငါးခြောက်၊ ပုစွန်ခြောက်တို့လို ရေထွက်ပစ္စည်းတွေကိုလည်းပဲ ရေးမြို့ပေါ် တက်ရောင်းပြီး အပြန်မှာ သူတို့အတွက် ကုန်ပစ္စည်းတွေ ဝယ်ယူသွားကြပါတယ်။ အဲဒီပစ္စည်းတွေကို ကိုယ်ပိုင်ဆိုင်ကယ်တွေနှင့် မြို့ပေါ်ကို သယ်ယူရောင်းချတာဖြစ်သည့် အတွက်ကြောင့် ဆိုင်ကယ်အသုံးပြုသူ အင်မတန်များပါတယ်။ ခြံတွေကလည်း မြေဆီမြေနှစ် ကောင်းသည့်နေရာကိုပဲ ရွေးချယ်စိုက်ပျိုးကြတာ ဖြစ်သည့်အတွက်ကြောင့် လမ်းအများစုဟာ မိုးတွင်း မှာဆိုရင် ကားတွေမသွားနိုင်ဘဲ ဆိုင်ကယ်များကိုသာ အသုံးပြုမှု များပြားရခြင်းဖြစ်ပါတယ်။ ရေးမြို့နယ်အပြင် လမိုင်းမြို့နယ်နှင့် ခေါဇာမြို့နယ်ဆိုပြီး နှစ်မြို့နယ်ရှိပါတယ်။ မွန်ပြည်နယ် ကုန်းလမ်းပို့ဆောင်ရေးညွှန်ကြားမှုဦးစီးဌာနမှ ရေးမြို့နယ်သို့ တစ်နှစ်လျှင်နှစ်ကြိမ်၊ သုံးကြိမ်လောက်၊ တစ်ကြိမ်မှာ နှစ်ရက်လောက် လိုင်စင်လုပ်ငန်းအတွက် ကွင်းဆင်းဆောင်ရွက်ပေးပါတယ်။ ဒါပေမဲ့ ဆိုင်ကယ်အစီးရေ (၃၀၀၀၀)၊ (၄၀၀၀၀)လောက်ရှိသည့် မြို့နယ်အတွက်က ဆင့်ပါးစပ်နှမ်းပက်သလို ဖြစ်နေပါတယ်။ ဒါတွေ မြင်တွေ့နိုင်ဖို့အတွက် Power Point သုံးစွဲခွင့်ပြုဖို့ ခွင့်တောင်းခံအပ်ပါတယ်။ ပြည်နယ်က လာလုပ်ပေးပြီဆိုရင် ဒေသခံတွေက ပုံမှာမြင်တဲ့အတိုင်းပါပဲ ဒီလို အရှေ့နားကျသည့် နေရာရဖို့ ညကတည်းက တန်းစီ စောင့်ရင်စောင့်၊ မစောင့်ရင် မိုးမလင်းခင် ဒီနေရာကို ပိုက်ဆံပေး ဝယ်ပြီး စီရပါတယ်။ (၈)နာရီ လုပ်ငန်းမစခင် ဒီလိုပဲ စိတ်ရှည်လက်ရှည် စောင့်ဆိုင်းရပါတယ်။ (၈)နာရီထိုးပြီဆိုတာနှင့် ဒီလိုမျိုး ကိုယ့်ဆိုင်ကယ်ပေါ်ကို အသင့်နေရာယူရပါတယ်။ ဒါပုံမှန်မြင်ရသည့်လူတန်းဟာ လူတန်းရှည်အစအဆုံးနှင့်ဆိုရင် ဘာမှပြောပလောက်တာ မဟုတ်ပါဘူး။ ဒါကို နှိုင်းယှဉ်ကြည့်နိုင်ပါတယ်။ ပုံမှာအဝါရောင်လေးက ခုနလူတန်းရှည်လေးကို ကွက်ပြ ထားတာဖြစ်ပါတယ်။ အနီရောင်လူတန်းကြီးရဲ့ နောက်ဆုံးကျသည့်လူတွေ နေပူထဲမှာ ဘယ်လောက် ဒုက္ခခံစောင့်ရမလဲဆိုတာ မှန်းဆကြည့်နိုင်ပါတယ်။ ဒါကလိုင်စင်လုပ်ပေးမည့် ရုံးဝန်းထဲကို မြင်ရမယ့် အနေအထားပါ။ ကိုယ့်အလှည့်ကိုတွေးရင်းနှင့် အသက်ရှုပါ ကြပ်သွားနိုင်ပါတယ်။ ဆိုင်ကယ် Cover ဖွင့်၊ ခဲခြစ်၊ ဓာတ်ပုံရိုက်၊ သက်ဆိုင်ရာ အခွန်တွေ တစ်ဆင့်ပြီးတစ်ဆင့် သွင်းပြီးရင် ်း သင်တန်းကို ဒီလိုတက်ရပါတယ်။ အဲဒီ နာရီပိုင်း်လေးနှင့် ဘယ်လောက်ထိရောက်မှု ရှိမယ်ဆိုတာကိုလည်း မှန်းဆကြည့်နိုင်ပါတယ်။ ဒီလောက်ခက်တာ ဘာလို့ ဒီလောက်တိုးနေကြတာ လဲလို့ မေးစရာရှိပါတယ်။ အဖြေက လိုင်စင်လုပ်ပေးသည့် မော်လမြိုင်မြို့ကို ရေးမြို့ကနေ သွားဖို့ဆိုရင် အသွားအပြန် မိုင်(၂၀၀)လောက်ခရီးကို ဆိုင်ကယ်နဲ့သွားရမှာရယ်။ ဟိုရောက်ရင် တစ်ခါတန်းစီဖို့ ရုံးပိုင်းဆိုင်ရာလုပ်ငန်းတွေကို ရင်ဆိုင်ရမှာ ကြောက်ကြလို့ဖြစ်ပါတယ်။ အဲဒီအတွက် ပွဲစားငှားပြန် ရင်လည်း ငွေကုန်များလို့ အခုလို တိုးနေကြတာဖြစ်ပါတယ်။ ဒီလူတွေကိုကြည့်ပြီး ကျွန်တော် တွေးမိပါတယ်။ ကျွန်တော်တို့နိုင်ငံမှာ တရားဝင်အခွန် ဆောင်ပြီး မောင်းနှင်စီးနင်းခွင့်ရဖို့အရေး ဒီလောက်တောင်ခက်ခဲနေရသလားလို့ပါ။ ဒါတွေကိုပြုပြင် ပြောင်းလဲပေးဖို့လိုနေပါပြီ။ ဒီလူတွေရဲ့ ဆုံးရှုံးသွားသည့် အားတွက်ကြည့်ရင် နည်းတဲ့ တန်ဖိုးတွေမဟုတ်ပါဘူး။ မြို့နယ်၊ ပြည်နယ်၊ တိုင်းဒေသကြီး၊ တစ်နိုင်ငံလုံးအတိုင်းအတာနှင့်ဆိုရင် ဘယ်လောက်ဆုံးရှုံးသွားမလဲဆိုတာ တွက်ဆနိုင်ပါတယ်။ အခု မေးခွန်းဟာလည်း ကျွန်တော့် လဲလို့ မေးစရာရှိပါမှန်းဆကြည့်နိုင်ပါတယ် ်လေးနှင့် သွင်းပြီးရင် ်း မြို့နယ်ကို ဦးတည်ထားသော်လည်းပဲ တစ်နိုင်ငံလုံး နယ်မြို့တွေမှာ ဒီလိုမျိုးဖြစ်နေတာကို ဝန်ကြီး ဌာနအနေနှင့်သိရှိပြီး ပြုပြင်ဆောင်ရွက်နိုင်စေဖို့လည်း ရည်ရွယ်ပါတယ်။ ဒီလောက် လွယ်ကူသေးမွှား သည့်ကိစ္စလေးတောင် ကျွန်တော်တို့ မပြောင်းလဲနိုင်ကြရင် ဒေသတွင်းနိုင်ငံတွေကို အမီလိုက်ဖို့ ဆိုတာ စိတ်ကူးယဉ်အိမ်မက်အဆင့်က တက်လာနိုင်မှာမဟုတ်ပါဘူး။ သက်တမ်းတိုးတယ်ဆိုတာလည်း အသစ်လုပ်တာမဟုတ်ဘဲ ရှိပြီးသား Data တွေကို ပြန်သုံးတာတောင် ဒီလောက်ခက်ခဲနေ ကြလို့ ပြောနေရခြင်းဖြစ်ပါတယ်။ ကျွန်တော့်မဲဆန္ဒနယ်ဖြစ်သည့် ရေးမြို့နယ်ဟာ မွန်ပြည်နယ်မှာ ဒုတိယလူဦးရေအများဆုံးဖြစ်ပြီး အများစုဟာ မော်တော်ဆိုင်ကယ်ကိုပဲ အားကိုးကြပါတယ်။ လိုင်စင်လုပ်ဖို့၊ သက်တမ်းတိုးဖို့ ဒီလောက်ခက်နေရင် လိုင်စင်မဲ့ယာဉ်နှင့် အမောင်းလိုင်စင် မပါဘဲ စီးနင်းသူ တစ်နေ့တခြား ပိုမိုများပြားလာမှာဖြစ်လို့ ယာဉ်တိုက်မှုလည်းများပြားလာမဲ့အပြင် နိုင်ငံအတွက် ရသင့်ရထိုက်သည့်အခွန်အခတွေလည်းပဲ များစွာနစ်နာသွားမှာဖြစ်ပါတယ်။ တကယ်လို့ မွန်ပြည်နယ်ရုံးက ဝန်ထမ်းတစ်ဦး၊ နှစ်ဦး ဦးစီးပြီး ရေးမြို့နယ် ယ.ထ.က ရုံးဝန်ထမ်းတွေနှင့် ပြည်နယ်ရုံး ချိတ်ဆက်ပြီး တစ်နှစ်ပတ်လုံး ဆောင်ရွက်ပေးနိုင်မယ်ဆိုရင် အခုလို တိုးစရာမလိုတော့သည့်အတွက် ဒေသခံတွေ အများကြီး အဆင်ပြေချောမွေ့သွားမှာဖြစ်တာကြောင့် ရေးမြို့ ယ.ထ.က ရုံးမှာ အမြဲတမ်း ဌာနခွဲတစ်ခုဖွင့်ပြီး တစ်နှစ်ပတ်လုံး လုပ်ကိုင်ဆောင်ရွက်ပေးနိုင်ခြင်း ရှိ/မရှိ ဆိုသည့်မေးခွန်းကို သက်ဆိုင်ရာဝန်ကြီးဌာနအား လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။</speech>
<title>ရေစကြိုမြို့နှင့် ချင်းတွင်းမြစ်တစ်ဖက်ကမ်းရှိ မြောင်မြို့နယ်ကျေးရွာများသို့ ဇက်ကလပ်ရေယာဉ် ပြေးဆွဲ ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၀)မှ ဒေါက်တာကျော်ငွေ က ရေစကြိုမြို့နှင့် ချင်းတွင်းမြစ် တစ်ဖက်ကမ်းရှိ မြောင်မြို့နယ်ကျေးရွာများသို့ ဇက်ကလပ်ရေယာဉ် ပြေးဆွဲပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1284">ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ် ပါသော ဥက္ကဋ္ဌကြီးနှင့်တကွ ကြွရောက်လာသူ အားလုံးမင်္ဂလာပါခင်ဗျာ။ ကျွန်တော်က မကွေး တိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဒေါက်တာကျော်ငွေ အနေနဲ့ ရေစကြိုမြို့နယ်နှင့် ချင်းတွင်းမြစ်တစ်ဖက်ကမ်းရှိ မြောင်မြို့နယ် ကျေးရွာများကို ဇက်ကလပ်ရေယာဉ် ပြေးဆွဲပေးရန် အစီအစဉ် ရှိ/မရှိ ဆိုသည့်မေးခွန်းကို မေးမြန်းမှာဖြစ်ပါတယ် ခင်ဗျား။ မကွေးတိုင်းဒေသကြီး၊ ရေစကြိုမြို့နယ်နှင့် စစ်ကိုင်းတိုင်းဒေသကြီး မြောင်မြို့နယ်တို့ဟာ ချင်းတွင်းမြစ်၏ ဟိုဘက် ဒီဘက် မျက်နှာချင်းဆိုင်ရှိကြပါတယ်။ ပုံတစ်ပုံဟာ စကားလုံးတစ်ထောင် နှင့် ညီမျှတယ် ဆိုသည့်စကားအရ ကျွန်တော့်ကို Power Point သုံးစွဲခွင့်ပြုပါခင်ဗျား။ မြောင်မြို့နယ် မှာရှိသည့် ဒီကျေးရွာ(၂၀)လောက်က ဒီချင်းတွင်းမြစ်ရေဝင် ဒေသဖြစ်သည့်အတွက် ကောက်ပဲသီးနှံ ဖြစ်ထွန်းကြပါတယ်။ သူတို့ဆီမှာရှိသည့် ကောက်ပဲသီးနှံတွေကို ရောင်းဝယ်ဖောက်ကားဖို့ ရေစကြို မြို့နယ်ကို မှီခိုရပါတယ်။ ရေစကြိုမြို့ကို ရွာကနေ လှည်းတစ်တန်၊ လှေတစ်တန်နှင့် ချင်းတွင်းမြစ်ကိုဖြတ်ပြီးမှ ရောက်ကြရပါတယ်။ အဲဒီလိုဖြတ်ကူးနေကြရသည့် ခရီးသည်အားလုံးဟာ သူတို့ လှည်းပေါ်မှာရော၊ လှေပေါ်မှာရော (၂)နာရီလောက်ီးမှ ရောက်ကြရတယ်။ အခုခေတ် NLD အစိုးရ လက်ထက်မှာ ကျွန်တော်တို့ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနနှင့် ပြည်ထောင်စု လွှတ်တော်ဖွံ့ဖြိုးရေး ရန်ပုံငွေတွေသုံးပြီး ကျေးရွာတွေမှာ ရွာချင်းဆက်လမ်းတွေ၊ ကျေးရွာတွင်း လမ်းတွေဟာ မြေနီ၊ ကျောက်စရစ်တွေနှင့် ရေကျကျ၊ မိုးရွာရွာ ဗွက်မရှိသောကြောင့် ရွာသူ၊ ရွာသား တွေအနေနဲ့ ထော်လာဂျီ အပါအဝင် စက်တပ်ယာဉ်မျိုးစုံအသုံးပြုပြီး ရေစကြိုမြို့ကို ကောက်ပဲသီးနှံ တွေလာရောက်ပို့နေကြပါတယ်။ ၁၉၉၉ ခုနှစ်က ချင်းတွင်းမြစ်ဖြတ်ကူးရန် ဆင်ဖြူရှင်တံတားကြီး ပေါ်လာတော့ သူတို့ရွာတွေကနေ တံတားဆီကို (၁၅)မိုင်လောက် ဆန်တက်ပြီး အဲဒီတံတားကနေ ရေစကြိုမြို့ကို (၁၅)မိုင်လောက်မောင်းကာ စုစုပေါင်း မိုင်(၃၀)လောက်ခရီးကိုဖြတ်၍ ရေစကြိုမြို့ ကိုလာပြီး ကုန်တွေပို့နေကြရပါတယ်။ အဲဒီဟာ စုစုပေါင်းဆိုရင် ကျွန်တော်တို့ တစ်ရက်တစ်ရက်ကို ယာဉ်အစီးပေါင်း (၇၀) လောက်လာတယ်လို့ စာရင်းအရ သိရပါတယ်။ အဲဒီအပေါ်ကျေးရွာ(၅)ရွာ သာဂေါင်၊ ဇရပ်နေ၊ ရွှေလှံ စတဲ့ကျေးရွာများဟာ ရေစကြိုမြို့နယ် ရွာတွေဖြစ်ပြီး မြစ်ဆုံ၊ မြစ်သာ၊ ငါးပင် စတဲ့ အောက်က ကျေးရွာတွေက မြောင်မြို့နယ်က ရွာတွေဖြစ်ပါတယ်။ စုစုပေါင်းလာသည့်ယာဉ်တွေကို ပြထားခြင်း ဖြစ်ပါတယ်။ အဲဒီဒေသတွေကထွက်သည့် ကောက်ပဲသီးနှံတွေစာရင်းဖြစ်ပါတယ်။ နှစ်စဉ် တစ်နှစ်စုချုပ် ဖြစ်ပါတယ်။ ရေစကြိုမြို့နယ် ကုန်သည်ပွဲစားကြီးများအသင်းက ရရှိတဲ့ Data တွေဖြစ်ပါတယ်။ CP ပြောင်းဖူးကနေမှ ကြက်သွန်ဖြူ၊ ကြက်သွန်နီ စသည်ဖြင့် ဖြစ်ပါတယ်။ အဲဒီတော့ ဒီလိုကုန်ပို့နေကျတွေဟာ ဇူလိုင်လနှင့် ဩဂုတ်လ ရေကြီးနေချိန်လောက်သာ နားပြီး ကျန်တဲ့တစ်နှစ်လုံးနီးပါး သူတို့တွေ ရေစကြိုမြို့ကိုလာပြီးပို့နေရပါတယ်။ ဆင်ဖြူရှင် တံတားကို ဂငယ်ပုံဖြတ်မောင်းခြင်းထက် ရေစကြိုဆိပ်ကမ်းနှင့် တစ်ဖက်ကမ်း မြောင်မြို့နယ်က နနွင်းကိုင်းလို မြေမာရှိသည့်ဆိပ်ကမ်းတစ်ခုကို ရွေးချယ်ပြီး ဇက်ကလပ်ရေယာဉ်ဖြင့် ရေစကြိုမြို့နှင့် တိုက်ရိုက်ပြေးဆွဲမည်ဆိုပါက လောင်စာဆီဖိုးသက်သာမယ်။ ကုန်စည်စီးဆင်းမှုလည်း ပိုမိုမြန်ဆန်ပြီး ဒေသနေပြည်သူတို့အတွက် ကျန်းမာရေး၊ ပညာရေး၊ လူမှုရေး စသည့် အကျိုးကျေးဇူးများစွာ ရလာ နိုင်ပါတယ်။ ဇက်ရေယာဉ်ဖြင့်ကူးရာမှာလည်း မြစ်ဖြတ်ခရီးဟာ (၁)နာရီသာသာပဲ ဝေးမှာဖြစ်ပါတယ်။ ဒါ့အပြင် ရေစကြိုမြို့နှင့် မြောင်မြို့နယ်သို့ ကူးလူးဆက်သွယ်မှုသာမက ပခုက္ကူ နှင့် မန္တလေးထိပါ ကားများ၊ ဇက်ရေယာဉ်ဖြင့်ဖြတ်ကာ ခရီးမိုင်တိုတိုဖြင့် ၊ ငွေကုန်သက်သာစွာ သွားလာ နိုင်မှာဖြစ်ပါတယ်။ လက်ရှိ ဇက်ပြေးနေသော မြောင်မြို့နယ်နှင့် မြင်းခြံမြို့နယ်မှာရှိသည့် ဆီမီးခုံတို့ဟာ မြို့နယ်စည်ပင်သာယာရေးအဖွဲ့များနှင့် ညှိနှိုင်းပြီး ဇက်ရေယာဉ်ပြေးဆွဲလို့ အဆင်ပြေနေတာကို သိရပါတယ်။ ရေစကြိုမြို့နယ်မှာဆိုရင် ပခန်းငယ်အုပ်စု၊ ချစ်သူရွာနှင့် တစ်ဖက်ကမ်းမှာရှိသည့် ညောင်ပင်ရွာကို သီတဂူဆရာတော်၏ စီစဉ်ပေးမှုနှင့် ဇက်ကလပ်ရေယာဉ် ပြေးဆွဲနေတာ ဒေသခံ ပြည်သူတွေအတွက် အများကြီး အကျိုးရှိနေပါတယ်။ အကယ်၍ ဇက်ကလပ်ရေယာဉ် ပြေးဆွဲမယ် ဆိုရင် ရေစကြိုမြို့နယ်ကနေ မြောင်မြို့နယ်ကိုဖြတ်ပြီး တစ်ဖက်က မုံရွာ - မန္တလေးလမ်းမကြီး အပေါ်က အဲဒီပုံကို ပြခြင်းဖြစ်ပါတယ်။ ဥက္ကဋ္ဌကြီးမှတစ်ဆင့် မေးမြန်းလိုတာက ရေစကြိုမြို့နယ်နှင့် ယင်း၏တစ်ဖက်ကမ်း လမ်းပန်းဆက်သွယ်ရေးခက်ခဲသည့် မြောင်မြို့နယ်မှာရှိသည့် မြေနီကျွန်း ကျေးရွာကနေ လူနှင့်ကုန်စည်များ နေ့စဉ်ကူးသန်းသွားလာမှု ပိုမိုအဆင်ပြေစေရန်အတွက် နနွင်းကိုင်း၊ ကျောက်တန်း၊ ဆင်ခြေရာ စသည့် ကျေးရွာများကို မြို့နယ်စည်ပင် သို့မဟုတ် ပုဂ္ဂလိကအဖွဲ့များကို ဇက်ကလပ်ရေယာဉ် ပြေးဆွဲခွင့်ပြုနိုင်ရန် သက်ဆိုင်ရာဝန်ကြီးဌာနကို ဥက္ကဋ္ဌကြီးမှတစ်ဆင့် ကျွန်တော် မေးမြန်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">မေးခွန်းများနှင့် ပတ်သက်ပြီး ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="31">ဦးကျော်မျိုး (ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများ အားလုံး ဒုတိယဝန်ကြီးနှင့် ဧည့်သည်တော်များ အားလုံးမင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ ရှေးဦးစွာ မွန်ပြည်နယ် မဲဆန္ဒနယ်အမှတ်(၈)မှ အမျိုးသား လွှတ်တော်ကိုယ်စားလှယ် ဦးမျိုးဝင်း ၏ မွန်ပြည်နယ်၊ ရေးမြို့နယ်တွင် မော်တော်ဆိုင်ကယ် လိုင်စင်သက်တမ်းတိုးခြင်းနှင့် ယာဉ်မောင်းလိုင်စင်သက်တမ်းတိုးခြင်းများအတွက် အမြဲတမ်းဌာနခွဲ တစ်ခုဖွင့်လှစ်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုး က ပြန်လည်ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပိုဆောင်ရေးနှင့် ဆက်သွယ်ရေးဝန်ကြီးဌာန၊ ကုန်းလမ်းပို့ဆောင်ရေးညွှန်ကြားမှုဦးစီးဌာန(ကညန) ပြည်နယ်ရုံး၊ (မော်လမြိုင်)အနေဖြင့် မော်လမြိုင်၊ ကျိုက်မရော၊ ချောင်းဆုံ၊ သံဖြူဇရပ်၊ မုဒုံ၊ ရေး ဟူ၍ မြို့နယ်(၆)မြို့နယ်ကို တာဝန်ယူ၍ ယာဉ် မှတ်ပုံတင်ခြင်း၊ ယာဉ်မောင်းလိုင်စင်ဆိုင်ရာ ကိစ္စရပ်များကို ဆောင်ရွက်ပေးလျက်ရှိပါတယ်။ ပြည်နယ်ရုံး (မော်လမြိုင်)၏ ခွင့်ပြုဝန်ထမ်းဖွဲ့စည်းပုံအရ အရာထမ်း(၄)ဦး၊ အမှုထမ်း(၄၄)ဦး၊ စုစုပေါင်း(၄၈)ဦး ဖြစ်သော်လည်း နိုင်ငံတော်၏မူအရ ဖွဲ့စည်းပုံ၏သုံးပုံနှစ်ပုံခန့်ကိုသာ ခန့်ထားရန် ခွင့်ပြုထားခြင်းကြောင့် လက်ရှိအင်အားအရ အရာထမ်း(၃)ဦး၊ အမှုထမ်း(၃၁)ဦး၊ စုစုပေါင်း (၃၄)ဦးဖြင့်သာ တာဝန်များကို ကျေပွန်စွာ ထမ်းဆောင်ပေးလျက်ရှိပါတယ်။ ၃၀-၆-၂၀၁၉ ရက်နေ့အထိ မှတ်ပုံတင်စာရင်းများအရ ပြည်နယ်ရုံး(မော်လမြိုင်)က တာဝန်ယူ၍ ဝန်ဆောင်မှုပေးနေသည့် မော်တော်ယာဉ်(၂၀၅၃၁)စီး၊ ဆိုင်ကယ် (၃၁၈၉၈၁)စီးနှင့် ယာဉ်မောင်းလိုင်စင် (၁၈၅၂၀၃)စောင်ရှိပြီး ရေးမြို့နယ်အနေနှင့် မှတ်ပုံ တင်ထားသည့် မော်တော်ယာဉ်(၄၉၉)စီး၊ ဆိုင်ကယ်(၂၆၃၁၁)စီးနှင့် ယာဉ်မောင်းလိုင်စင်စောင်ရေ (၂၀၃၁၀)စောင် ပါဝင်ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ကုန်းလမ်းပို့ဆောင်ရေးညွှန်ကြားမှုဦးစီးဌာန (ကညန) ပြည်နယ်ရုံး(မော်လမြိုင်)အနေဖြင့် ပြည်သူများ အဆင်ပြေစေရေးအတွက် နယ်လှည့်ကွင်း ဆင်းဆောင်ရွက်လျက်ရှိရာ ရေးမြို့နယ်ကို နှစ်စဉ် မတ်လနှင့် အောက်တိုဘာလတို့မှာ (၆)လ တစ်ကြိမ်၊ စုစုပေါင်း တစ်နှစ်(၂)ကြိမ် နယ်လှည့်ကွင်းဆင်းပြီး မော်တော်ယာဉ်၊ မော်တော်ဆိုင်ကယ် နှင့် ယာဉ်မောင်းလိုင်စင်များ သက်တမ်းတိုးပေးခြင်း၊ ဆိုင်ကယ်မောင်းလိုင်စင်များ အသစ်ထုတ်ပေး ခြင်းတို့ကို ဆောင်ရွက်ပေးလျက်ရှိပါတယ်။ အဲဒီလို နယ်လှည့်ကွင်းဆင်းရာမှာ ယခင်က တစ်ကြိမ်လျှင် စနေနေ့နှင့် တနင်္ဂနွေနေ့ (၂)ရက်သာ ဆောင်ရွက်ပေးခဲ့ရာမှ ၂၀၁၈ ခုနှစ်၊ အောက်တိုဘာလမှစတင်ပြီး တစ်ကြိမ်လျှင် သောကြာနေ့၊ စနေနေ့၊ တနင်္ဂနွေနေ့ စုစုပေါင်း(၃)ရက် ဆောင်ရွက်ပေးလျက်ရှိပါတယ်။ ထိုကဲ့သို့ ပုံမှန်နယ်လှည့်ကွင်းဆင်းချိန်များအဖြစ် အမျိုးသားယာဉ်အန္တရာယ်၊ လမ်း အန္တရာယ်ကင်းရှင်းစေရေးကောင်စီ၏ လမ်းညွှန်ချက်နှင့်အညီ မွန်ပြည်နယ်အစိုးရနှင့် မွန်ပြည်နယ် ယာဉ်အန္တရာယ်၊ လမ်းအန္တရာယ် ကင်းရှင်းရေးကောင်စီတို့၏ လမ်းညွှန်မှုဖြင့် အထူးကိစ္စရပ်အဖြစ် မွန်ပြည်နယ်အတွင်းရှိ မြို့ရွာများသို့ အခါအားလျော်စွာ တစ်နှစ်ပျမ်းမျှ အကြိမ်(၅၀)ခန့်၊ ကွင်းဆင်းပြီး ယာဉ်နှင့်လမ်းအသုံးပြုသူများ ယာဉ်စည်းကမ်း၊ လမ်းစည်းကမ်းများ သိရှိနားလည်စေရန်၊ အသိ ပညာပေးဟောပြောပွဲများ ပြုလုပ်ပေးခြင်း၊ ဆိုင်ကယ်မောင်းလိုင်စင်များကို လုပ်ထုံးလုပ်နည်း နှင့်အညီ စစ်ဆေးထုတ်ပေးခြင်း၊ မော်တော်ဆိုင်ကယ်စီးဦးထုပ်များ ဝတ်ဆင်အသုံးပြုပုံ သရုပ်ပြခြင်း၊ ဆိုင်ကယ်များ ည်းနှင်ရာတွင် အန္တရာယ်ကင်းရှင်းစေရေးအတွက် ဆိုင်ကယ်စီးဦးထုပ် များမှာ ရောင်ပြန် တပ်ဆင်ပေးခြင်းတို့ကိုဆောင်ရွက်ပေးလျက်ရှိပါတယ်။ ထို့အပြင် မော်တော်ယာဉ်၊ ဆိုင်ကယ်နှင့် ယာဉ်မောင်းလိုင်စင်များကို သက်တမ်းမကုန်ဆုံးမီ ရက်ပေါင်း(၉၀) ကြိုတင်၍ သက်တမ်းတိုးနိုင်ကြောင်းကိုလည်း သက်ဆိုင်ရာ ဒေသအာဏာပိုင်များမှတစ်ဆင့် ပြည်သူများကို အသိပေးဆောင်ရွက်လျက်ရှိပါတယ်။ ကုန်းလမ်းပို့ဆောင်ရေးညွှန်ကြားမှုဦးစီးဌာန၏ လက်ရှိဖွဲ့စည်းပုံအရ ရုံးချုပ်၊ တိုင်းဒေသကြီး၊ တိုင်းဒေသကြီးရုံးခွဲ၊ ပြည်နယ်ရုံး၊ တွဲဖက်ပြည်နယ်ရုံး၊ ခရိုင်ရုံး၊ စုစုပေါင်း (၅၅)ရုံး ဖွင့်လှစ်၍ လုပ်ငန်းများ ဆောင်ရွက်လျက်ရှိပါတယ်။ ရုံးအသစ်(၁)ရုံး ဖွင့်လှစ်မည်ဆိုရင် ရုံးဆောက်လုပ်ရန် မြေနေရာ ရှာဖွေတောင်းခံရခြင်း၊ နိုင်ငံတော်၏ ရသုံးမှန်းခြေငွေစာရင်းမှ ရုံးအဆောက်အအုံ၊ ရုံးသုံးပရိဘောဂ၊ ရုံးသုံးစက်ကိရိယာ၊ ယာဉ်စစ်ဆေးရေး စက်ကိရိယာများ၊ ရုံးအသုံးအဆောင် ပစ္စည်းများအတွက် ငွေလုံးငွေရင်း အသုံးစရိတ်များ တင်ပြတောင်းခံရခြင်း၊ ဝန်ထမ်းဖွဲ့စည်းပုံ ရေးဆွဲ၍ ဝန်ထမ်းများခန့်အပ်ခွင့် တောင်းခံရခြင်း၊ ခန့်ထားမည့် ဝန်ထမ်းများ၏ လစာ၊ စရိတ်များ အတွက် သာမန်အသုံးစရိတ်များ တင်ပြတောင်းခံရခြင်းများ ဆောင်ရွက်ရမှာ ဖြစ်ပါတယ်။ ကိုယ်စားလှယ်တော်ကြီးနည်းတူ အခြားမြို့နယ်များက လွှတ်တော်ကိုယ်စားလှယ်တော်ကြီးများ၏ တင်ပြတောင်းဆိုချက်များအရ ကုန်းလမ်းပို့ဆောင်ရေး ညွှန်ကြားမှုဦးစီးဌာနအနေဖြင့် ညောင်ဦး၊ ကသာ၊ သံတွဲနှင့် မြောင်းမြခရိုင်တို့တွင် ရုံးအသစ်များ ဖွင့်လှစ်နိုင်ရန် လိုအပ်ချက်များနှင့်အတူ ၂၀၁၅ ခုနှစ်ကတည်းက ဝန်ထမ်းဖွဲ့စည်းပုံ တင်ပြတောင်းခံထားခဲ့သော်လည်း ယခုခွင့်ပြုချက် မရရှိသေးပါကြောင်း တင်ပြအပ်ပါတယ်။ သို့ဖြစ်ပါ၍ ကုန်းလမ်းပို့ဆောင်ရေးညွှန်ကြားမှုဦးစီးဌာနအနေဖြင့် ရေးမြို့နယ်တွင် မော်တော်ဆိုင်ကယ် လိုင်စင်သက်တမ်းတိုးခြင်းနှင့် ယာဉ်မောင်းလိုင်စင် သက်တမ်းတိုးခြင်းများ အတွက် အမြဲတမ်းရုံးခွဲတစ်ခု ဖွင့်လှစ်ထားနိုင်ဖို့ ဆောင်ရွက်ပေးရန်ကိစ္စနှင့် ပတ်သက်ပြီး လောလောဆယ် ဆောင်ရွက်ပေးရန် အစီအစဉ် မရှိသေးပါကြောင်းနှင့် ကိုယ်စားလှယ်တော်ကြီး တင်ပြသည့် လက်ရှိအခက်အခဲများကို ကျော်လွှားနိုင်ရန်နှင့် ရေးမြို့နယ်အတွင်းရှိ ဒေသခံပြည်သူများ အဆင်ပြေစေရေးအတွက် ရေးမြို့နယ်သို့ တစ်နှစ်လျှင်(၂)ကြိမ်ပုံမှန် နယ်လှည့်ကွင်းဆင်းဆောင်ရွက် ပေးလျက်ရှိရာမှ တစ်ကြိမ် ထပ်မံတိုးမြှင့်၍ လာမည့် ၂၀၂၀ ပြည့်နှစ်မှစ၍ တစ်နှစ်လျှင်(၃)ကြိမ် နယ်လှည့်ကွင်းဆင်း ဆောင်ရွက်ပေးသွားမည်ဖြစ်ပါကြောင်း၊ အဲ့ဒီအပြင် သက်ဆိုင်ရာဒေသ တာဝန်ရှိ ပုဂ္ဂိုလ်များနှင့် လွှတ်တော်ကိုယ်စားလှယ်တော်ကြီးများက လိုအပ်လာသည့်မှာ နယ်လှည့် ပေးရန်ကိစ္စနှင့် ပတ်မင်းများ အစဉ် မရှိသေးပါ အဆင်ပြေစေကအခက်အခဲများကို ကွင်းဆင်း ဆောင်ရွက်ပေးနိုင်ရန် ညှိနှိုင်းလာပါက အထူးကိစ္စရပ်အနေဖြင့် ဆောင်ရွက်ပေးသွားမှာ ဖြစ်ပါကြောင်း ဥက္ကဋ္ဌကြီးမှတစ်ဆင့် လေးစားစွာဖြေကြားအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီး မကွေးတိုင်းဒေသကြီး မဲဆန္ဒနယ် အမှတ်(၁၀)မှ အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ၏ ရေစကြိုမြို့နှင့် ချင်းတွင်းမြစ် တစ်ဖက်ကမ်းရှိ မြောင်မြို့နယ်ကျေးရွာများသို့ ဇက်ကလပ်ရေယာဉ် ပြေးဆွဲပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းအပေါ် မကွေးတိုင်းဒေသကြီးအစိုးရအဖွဲ့နှင့် ပေါင်းစပ် ညှိနှိုင်း၍ ဖြေကြားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရေစကြိုမြို့နယ်ဟာဆိုရင် ချင်းတွင်းမြစ်နှင့် ဧရာဝတီမြစ်တို့၏ အနောက်ဘက်ကမ်းမှာ တည်ရှိပြီး မြစ်အရှေ့ဘက် ရေစကြိုမြို့နယ်အတွင်းရှိ ကျေးရွာ(၁၂)ရွာနှင့် မြောင်မြို့နယ်အတွင်းရှိ နနွင်းကိုင်းကျေးရွာသို့ ပြေးဆွဲလျက်ရှိသည့် ရေစကြို မြို့နယ်စည်ပင်သာယာရေးအဖွဲ့၏ ၂၀၁၉-၂၀၂၀ ဘဏ္ဍာရေးနှစ်ရဲ့ ပန်းတောပြင် ကူးတို့လမ်းကြောင်း (၁၃)ခုရှိပါတယ်။ အဲဒီ ကူးတို့လမ်းကြောင်း(၁၃)ခုမှာ ချင်းတွင်းမြစ် အနောက်ဘက်ကမ်းရှိ ရေစကြိုမြို့ ဆိပ်ကမ်းနှင့် ကိုယ်စားလှယ်တော်ကြီး တင်ပြသည့် ချင်းတွင်းမြစ် အရှေ့ဘက်ကမ်း ရေစကြိုမြို့နယ် အတွင်းရှိ ဆင်ခြေရာကျေးရွာနှင့် မြောင်မြို့နယ်အတွင်းရှိ နနွင်းကိုင်းကျေးရွာတို့အတွက် ကူးတို့ လမ်းကြောင်းများလည်း ပါဝင်ပါတယ်။ ကူးတို့လမ်းကြောင်း (၁၃)ခုအနက် ရေစကြိုမြို့နယ်အတွင်းရှိ ပေါက်တော-ပေါက်တောကျွန်း ကူးတို့လမ်းကြောင်း၏ ကူးတို့ဆိပ်များတွင်သာ ဇက်ရေယာဉ် ဆိုက်ကပ် နိုင်ပြီး ကျန်ကူးတို့လမ်းကြောင်းမှာ စက်လှေများဖြင့်သာ ပို့ဆောင်ပေးလျက်ရှိပါတယ်။ ရေစကြိုမြို့နယ်ဟာဆိုရင် ချင်းတွင်းမြစ် အနောက်ဘက်တွင် တည်ရှိပြီး ရေများချိန်မှာ ဇက်ရေယာဉ်များ ဆိုက်ကပ်နိုင်သော်လည်း မြို့၏ကမ်းနားလမ်းတစ်လျှောက်တွင် ကျောက်စီ ရေကာတာနှင့် ကျောက်စီမြေကာနံရံများ တည်ဆောက်ထားပြီး ဇက်ရေယာဉ်သို့ မော်တော်ယာဉ် အတက်/အဆင်းလမ်း မရှိကြောင်းတွေ့ရှိရပါတယ်။ ချင်းတွင်းမြစ်၏ အရှေ့ဘက်ကမ်းရှိ မြောင်မြို့နယ်။ နနွင်းကိုင်းကျေးရွာနှင့် ရေစကြိုမြို့နယ် ရွာသစ်၊ မြေစွန်းတော်၊ မာလကာခြံ၊ ဆင်ခြေရာ၊ ဇရပ်နီ ကျေးရွာတို့က ဧရာဝတီမြစ်နှင့် ချင်းတွင်းမြစ်အကြားရှိ မြေနုကျွန်းကျေးရွာများဖြစ်ပြီး ကမ်းပါး အမြင့်ပေ(၄၀)ခန့်ရှိ၍ လှည်းနှင့် ထော်လာဂျီများ သွားလာနိုင်သည့်အခြေအနေ ရှိသော်လည်း ဇက်ရေယာဉ် အတက်/အဆင်းလမ်း ပြုလုပ်မည်ဆိုပါက ရွာနှင့်ဆိပ်ကမ်းလမ်းကြား ကုန်ထုတ်လမ်း ဖောက်လုပ်ပေးရန် လိုအပ်မည်ဖြစ်ပြီး ထိုသို့ဖောက်လုပ်ပါက ကျေးရွာစိုက်ခင်းများနှင့် မလွတ်ကင်း သဖြင့် စိုက်ပျိုးမြေများကို အသုံးပြုဖောက်လုပ်ရမည် ဖြစ်ပါသည်။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ပြည်တွင်းရေကြောင်း ပို့ဆောင်ရေးအနေဖြင့် ဇက်ရေယာဉ် ပြေးဆွဲမည်ဆိုပါက ဇက်ကူးတို့ ချဉ်းကပ်လမ်း၊ မော်တော်ယာဉ်လမ်းများ၊ ဇက် င်းလဲမှုမရှိအောင် တင်ပြခဲ့သောဖက်ကမ်းရှိ ဆိုက်ကပ်ရန် ဆိပ်ကမ်းများကို တိုင်းဒေသကြီးအစိုးရနှင့် တိုင်းဒေသကြီး စည်ပင်သာယာရေးအဖွဲ့ တို့မှ ဖောက်လုပ်ပေးရန် လိုအပ်မည်ဖြစ်ပါသည်။ ထို့အပြင် မြေနုကျွန်းများဖြစ်သည့်အတွက် မြစ်ရေ အခြေအနေအရ၊ ရေတိုက်စားမှုများပြားပါက ရေလမ်းကြောင်းပြောင်းလဲမှုများ မကြာခဏ ဖြစ်ပေါ် နိုင်သောကြောင့် ရေလမ်းကြောင်း ပြောင်းလဲမှုမရှိအောင် ထိန်းသိမ်းပေးရန် လိုအပ်မည် ဖြစ်ပါသည်။ လေးစားအပ်ပါသော ဥက္ကဋ္ဌကြီးခင်ဗျား။ ရှေ့တွင်တင်ပြခဲ့သော အခြေအနေများကြောင့် ပြည်တွင်းရေကြောင်းပို့ဆောင်ရေးအနေဖြင့် ရေစကြိုမြို့နှင့် ချင်းတွင်းမြစ်တစ်ဖက်ကမ်းရှိ မြောင်မြို့နယ်၊ ကျေးရွာများသို့ ဇက်ရေယာဉ် ပြေးဆွဲပေးရန် အစီအစဉ် မရှိသေးပါသော်လည်း ပုဂ္ဂလိကလုပ်ငန်းရှင် များအနေနှင့် မြို့နယ်စည်ပင်သာယာရေးအဖွဲ့၏ ကူးတို့လိုင်စင်ချထားခြင်း လုပ်ထုံးလုပ်နည်းများ နှင့်အညီ ဇက်ရေယာဉ် ပြေးဆွဲလုပ်ကိုင်မည်ဆိုပါက ပြည်တွင်းရေကြောင်း ပို့ဆောင်ရေးအနေဖြင့် ကန့်ကွက်ရန် မရှိပါကြောင်းနှင့် လိုအပ်ပါက ဇက်ရေယာဉ်များ ငှားရမ်းပေးနိုင်မည်ဖြစ်ပါကြောင်း မကွေးတိုင်းဒေသကြီးအစိုးရအဖွဲ့နှင့် ပေါင်းစပ်ညှိနှိုင်း၍ ဥက္ကဋ္ဌကြီးမှတစ်ဆင့် လေးစားစွာ ဖြေကြား အပ်ပါတယ်။ အားလုံးကို ကျေးဇူးတင်ပါတယ်။</speech>
<speech><mp id="1304">ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)</mp>ဟုတ်ကဲ့။ အခုလိုဖြေကြားပေးသည့် အတွက် အများကြီး ကျေးဇူးတင်ပါတယ်။ အဓိက ဆိုလိုချင်တာက ကျွန်တော်တို့မြို့က မိုင်(၁၀၀)လောက် ဝေးတာ။ အမျိုးသမီးတွေအတွက်ဆို ဘယ်လိုမှ အဆင်မပြေနိုင်ပါဘူး။ လွန်ခဲ့တဲ့ (၂)နှစ်တုန်းကဆို သက်တမ်းတိုးသည့် အပိုင်းလေးဟာ ဒီမြို့နယ် ယ.ထ.က ရုံးမှာပဲ လက်ခံပြီး ပြည်နယ်ရုံးကို ယ.ထ.က ရုံးက ပို့ပေးပြီး ကျွန်တော်တို့ဆီကို ပြန်ပြီးပေးတဲ့အခါ တော်တော်လေး အဆင်ပြေပါတယ်။ နောက်ပိုင်းမှာ မူဝါဒပြောင်းသွားသည့်အခါ တိုက်ရိုက် ပြည်နယ်ရုံးကို သွားရသည့်အခါကျ အဆင်မပြေ ပါဘူး။ နောက်ပြီး ဆိုင်ကယ်ဦးရေက (၃၀၀၀၀)(၄၀၀၀၀) လောက်ရှိသည့်အခါ နေ့စဉ်ပြုလုပ်မယ့် ဆိုင်ကယ်ဦးရေဟာ နေ့စဉ် ရာနှင့်ချီနေပါတယ်။ အဲဒီတော့ တစ်နှစ်ကို တစ်ကြိမ်လောက် တိုးပေးရုံ နှင့်က အဆင်မပြေသည့်အတွက်ကြောင့် အရင်မူလ အစီအစဉ်လိုမျိုး သက်တမ်းတိုးသည့်ကိစ္စမှာ ဒီမြို့ပေါ်မှာပဲ ယ.ထ.က ရုံးမှာ လက်ခံပြီး၊ အဲဒီ ယ.ထ.က ရုံးက ဦးစီး၍ ပြည်နယ်ရုံးနှင့် အသွားအပြန် ချိတ်ဆက်ပြီး ပြန်လည်ဆောင်ရွက်ပေးနိုင်လျှင် အဆင်ပြေသည့်အတွက်ကြောင့် အဲဒီလိုမျိုး လုပ်ဆောင်ပေးနိုင်ဖို့ အစီအစဉ် ရှိ/မရှိ ဆက်စပ်မေးမြန်းအပ်ပါတယ်။</speech>
<speech><agency id="31">ဦးကျော်မျိုး (ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီး မေးမြန်းသည့် ဆက်စပ်မေးခွန်း နှင့်ပတ်သက်ပြီး ကျွန်တော့်အနေနဲ့ ယခင်က အစီအစဉ်ကို မသိခဲ့ပါဘူး။ ဒါပေမဲ့ အခု လွှတ်တော် ကိုယ်စားလှယ်တော်ကြီး ပြောသည့်အတိုင်းဆိုရင် ဒီအစီအစဉ်ကို ကျွန်တော်တို့ ပြန်လည်ဆောင်ရွက် ပေးနိုင်ခြင်း ရှိ/မရှိ။ ဘယ်လိုအခက်အခဲမျိုးရှိမလဲ။ ဘာဖြစ်လို့ ဒီအစီအစဉ်ကို ရပ်ဆိုင်းလိုက်ရလဲ ဆိုတာကို ကျွန်တော်က သက်ဆိုင်ရာ (ကညန)ကုန်းလမ်းပို့ဆောင်ရေးဦးစီးဌာနကို ပြန်မေးပြီး ပြန်လည်ခဲ့ပြီး၊ အဲဒီ ယ် ဖြစ်နိုင်ခြေရှိမယ်ဆိုရင် ဒီအစီအစဉ်နှင့် ပြည်သူတွေ အဆင်ပြေဖို့အတွက် ပြန်လည်ဆောင်ရွက် ပေးဖို့အတွက်ကို ဆောင်ရွက်သွားမှာ ဖြစ်ပါကြောင်း ပြန်လည်ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၂၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁:ဝ၉ နာရီ ခေတ္တရပ်နားပြီး ၁၁:၃၀ နာရီ ပြန်လည်ကျင်းပပါသည်။</speech>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစီအစဉ်(၅)ကို ဆက်လက်ဆောင်ရွက်မှာဖြစ်ပါတယ်။ ဆက်လက်ပြီး လွှတ်တော်ကိုယ်စားလှယ်လေးဦး မေးမြန်း သည့်မေးခွန်းများသည် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မြန်မာ့ပင်လယ်ရေပြင်တွင် ငါးသယံဇာတများ ပြုန်းတီးနေခြင်းကို ကာကွယ်ထိန်းသိမ်းနိုင်ရန် ကမ်းဝေးငါးဖမ်းလှေများအား သက်တမ်းကာလ သတ်မှတ်ပေးရန်နှင့် သက်တမ်းကုန်လှေများအား လိုင်စင်သက်တမ်း ထပ်မံတိုးမပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း က မြန်မာ့ပင်လယ်ရေပြင်တွင် ငါးသယံဇာတများ ပြုန်းတီးနေခြင်းကို ကာကွယ်ထိန်းသိမ်းနိုင်ရန် ကမ်းဝေး ငါးဖမ်းလှေများအား သက်တမ်းကာလ ညွှန်ကြားချက်ထုတ်ပြန်ပြီး သတ်မှတ်ပေးရန်နှင့် သက်တမ်းကုန် လှေများအား လိုင်စင်သက်တမ်း ထပ်မံတိုးမပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း မေးမြန်းဖို့ဖြစ်ပါတယ်။</speech>
<speech><mp id="1264">ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် တကွ အားလုံးမင်္ဂလာပါ။ ကျွန်တော်က တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ Power point အသုံးပြုခွင့် တောင်းခံအပ်ပါတယ်။ မြန်မာ့ရေပြင်၌ ငါးသယံဇာတ ပျက်စီးမှုအခြေအနေမှာ (၄၅)နှစ်အတွင်း (၉၀)ရာခိုင်နှုန်းအထိ လျော့နည်းကျဆင်းလာသဖြင့် ငါးသယံဇာတများ ပြန်လည် ပေါများလာချိန်တွင် ရေရှည်တည်တံ့စေရေးတို့အတွက် ပိုမိုကောင်းမွန်သည့် အစီအမံများ ပါဝင်သည့် စီမံကိန်းများ ရေးဆွဲ၍ လုပ်ဆောင်ရန် အရေးတကြီး လိုအပ်နေပြီဖြစ်ပါတယ်။ ၁၉၇၀ ပြည့်နှစ်မှ ၂၀၁၅ ခုနှစ်အထိ ငါးသယံဇာတ ပျက်စီးမှုအခြေအနေအား ကျွမ်းကျင် ပညာရှင်များ၏ သုတေသနပြု ဆောင်ရွက်ချက် မှတ်တမ်းများအရ ငါးသယံဇာတ ပေါကြွယ်ဝမှု (၉၀)ရာခိုင်နှုန်းအထိ လျော့နည်းကျဆင်းနေသည်ကို သိရှိရပါတယ်။ သို့အတွက်ကြောင့် မြန်မာနိုင်ငံ၏ လျော့နည်းလာတဲ့ ရေထွက်သယံဇာတများကို နောင်လာနောက်သားများ၊ သားစဉ်မြေးဆက် ထုတ်ယူသုံးစွဲနိုင်ရေးအတွက် ကမ်းနီး၊ ကမ်းဝေး ငါးဖမ်းလှေများကို အများဆုံးထုတ်ယူသုံးစွဲနိုင်သည့် vom Maximum Sustainable Yield (MSY)oons qp:/G5:6$3af Gyeoza Gryl?260.78 အရေးတကြီး လိုအပ်နေသလို ငါးဖမ်းလှေများ၏ သက်တမ်းကို အခြားယာဉ်(မော်တော်ကား)များလို သက်တမ်းသတ်မှတ်ပေးရန် လိုအပ်မည် ဖြစ်ပါတယ်။ သက်တမ်းကုန်ဆုံးသွားသော ငါးဖမ်းလှေများ ကိုလည်း အကြီးစားပြင်ဆင်ခွင့်မပေးဘဲ၊ ငါးဖမ်းလိုင်စင်သက်တမ်းကို ထပ်မံ၍ မတိုးပေးမှသာ အများဆုံးထုတ်ယူသုံးစွဲနိုင်သည့် ပမာဏ (MSY)ထက် များပြားနေတဲ့ ကမ်းဝေးငါးဖမ်းလှေ အစီးရေ လျှော့ချနိုင်မည် ဖြစ်ပါတယ်။ မြန်မာ့ပင်လယ်ပြင်တွင် ငါးအလွန်အကျွံ ဖမ်းဆီးခဲ့ခြင်းကြောင့် ယခွုမ်းကျင် ပညာရှင်များ၊ သုတေသနပြုမှတ်တမ်းများအရ ငါးသယံဇာတ ဖမ်းဆီး၊ ထုတ်ယူနိုင်သည့်ပမာဏထက် (၉၀)ရာခိုင်နှုန်းခန့် လျော့ကျနေတာကို ရေလုပ်သားများအားလုံး သိနေကြပြီး ဖြစ်ပါတယ်။ သို့အတွက်ကြောင့် ငါးသယံဇာတ ရှားပါးလာ၍ ကမ်းဝေးငါးဖမ်း သင်္ဘောများဟာ ကမ်းနီးငါးဖမ်း ကွက်ထဲသို့ နည်းအမျိုးမျိုးနှင့် ဝင်ရောက်ကျူးကျော် ဖမ်းဆီးနေသည်မှာ ငါးလုပ်ငန်းနှင့် ဆက်စပ် ပတ်သက်နေသူများ အားလုံး သိရှိကြပြီးဖြစ်ပါတယ်။ ကမ်းနီးရေပြင်၌ တစ်နိုင်တစ်ပိုင် လုပ်ကိုင်စားသောက်နေသော ရေလုပ်သားများဟာ တစ်ချိန်တုန်းက ရေသယံဇာတပေါများချိန်က စက်မဲ့လှေများဖြင့် ရွာ၏အရှေ့ရေပြင်တွင် ငါးဖမ်းဆီး နိုင်ပေမယ့် ယခုရေသယံဇာတ ရှားပါးလာ၍ ပင်လယ်ကမ်းရိုးတန်းနှင့် ဝေးရာသို့ သွားရောက် ဖမ်းဆီးနေကြရပါတယ်။ တဖြည်းဖြည်းနှင့် တစ်နှစ်ထက်တစ်နှစ် ငါးသယံဇာတ ပိုမို လျော့နည်းလာသဖြင့်၊ ပင်လယ်ကမ်းခြေနှင့် တစ်နှစ်ထက်တစ်နှစ် ပို၍ဝေးသောနေရာများတွင် သွားရောက်ဖမ်းဆီးရသဖြင့် လှိုင်းဒဏ်၊ လေဒဏ်၊ ရာသီဥတုဆိုးဝါးမှု ဘေးအန္တရာယ်မှ ကာကွယ်ရန် ငါးလုပ်ငန်းဦးစီးဌာနက သတ်မှတ်ထားသော လှေအရွယ်အစား ပေ(၃၀)၊ အင်ဂျင် မြင်းကောင်ရေ (၂၅)ကောင်ထက် အရွယ်အစား ပိုမိုကြီးမားပြီး မြင်းကောင်ရေ ပိုများသော အင်ဂျင်စက်များကို အသုံးပြု၍ ဒေသခံကမ်းနီးရေလုပ်သားများက ငါးဖမ်းဆီးခြင်းကို လုပ်ကိုင်နေကြရပါတယ်။ ဒါကြောင့် အသက်အန္တရာယ် လုံခြုံမှုရှိစေရန်နှင့် လုပ်ငန်းခွင်အန္တရာယ်ကင်းရှင်းရန် အရွယ်အစားပိုမိုကြီးမားသော ကမ်းနီးငါးဖမ်းလှေများ မြန်မာနိုင်ငံ၌ လက်ရှိအသုံးပြုနေရသောကြောင့် ငါးလုပ်ငန်းဥပဒေ၊ နည်းဥပဒေများ နှင့်ညီညွတ်မှုမရှိသဖြင့် ကမ်းနီးရေလုပ်သားများ အရေးယူခံရမည်ကို စိုးရိမ်ကြောက်ရွံ့နေကြရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကမ်းနီးရေလုပ်သားများဟာ မိရိုးဖလာဒေသ၏ အခြေအနေအရ တဖြည်းဖြည်း အရွယ်အစား ကြီးမားသော ငါးဖမ်းလှေများနှင့် သဘာဝအတိုင်း ငါးဖမ်းလုပ်ငန်း လုပ်ကိုင်ဆောင်ရွက်နေသော်လည်း၊ ငါးလုပ်ငန်းဥပဒေနှင့် အရေးယူမည်ကိုလည်း စိုးရိမ်ရသလို၊ မိမိတို့၏ အသက်အန္တရာယ်ကိုလည်း စိုးရိမ်ကြောက်ရွံ့နေရသဖြင့် မြန်မာ့ကမ်းရိုးတန်း တစ်လျှောက် လုပ်ကိုင်စားသောက်နေကြသော ကမ်းနီးရေလုပ်သားများ ပူပင်သောကများစွာ ခံစား နေရပြီး နစ်နာဆုံးရှုံးမှုများလည်း ကြုံတွေ့နေရပါတယ်။ ယခုလို ကမ်းနီးရေလုပ်သားများ၏ ကိုယ်ရောစိတ်ပါ အေးချမ်းစွာဖြင့် ဥပဒေနှင့်အညီ လုပ်ဆောင်နိုင်ရန် လှေအရွယ်အစားကို ဒေသ၏လိုအပ်ချက် အခြေအနေအရ၊ ခေတ်ကာလနှင့်အညီ နိုင်ငံတကာတွင် လုပ်ဆောင်နေသော စံချိန်စံညွှန်းများအရ တိုးမြှင့်ထားသော ကမ်းနီးလှေအရွယ်အစား အလျား(15m)နှင့် ကုန်တန်ချိန် အင်ဂျင်ပါဝါတို့ကို ထပ်မံတိုးမြှင့်၍ သတ်မှတ် ညွှန်ကြားချက်များ ထုတ်ပြန်ပေးပြီး ၎င်းစံနှုန်းထက် အရွယ်အစား ပိုမိုကြီးမားသော ငါးဖမ်းလှေ၊ အင်ဂျင်ပါဝါတို့ကို ဒဏ်ကြေးငွေ ကောက်ခံ၍ အခွန်ဆောင်စေကာ ကမ်းနီးငါးဖမ်းလိုင်စင် ထုတ်ပေးပြီး ဖမ်းဆီးလုပ်ပိုင် ခွင့်ပြုမှသာ စိုးရိမ်ကြောင့်ကြမှုအန္တရာယ်ကင်းရှင်းစွာ လုပ်ကိုင်ဆောင်ရွက်နိုင်မည် ဖြစ်ပါသည်။ လေးစားအပ်ပါသော ဥက္ကဋ္ဌကြီးခင်ဗျား။ မေးခွန်းမေးရခြင်း၏ အဓိက ရည်ရွယ်ချက်မှာ အရွယ်အစားကြီးမား၍ ကမ်းနီးဥပဒေနှင့်မညီဘဲ ကမ်းနီးရေပြင်တွင် အမှန်တကယ် လုပ်ကိုင် စားသောက်နေသော ကမ်းနီးရေပြင် လုပ်သားများ၏ အခက်အခဲကို ဖြေရှင်းပေးစေလိုသည့်အနေနှင့် မည်ကဲ့သို့ ဖြေရှင်းပေးမည်ကို သိရှိလိုခြင်းဖြစ်ပါတယ်။ သို့ဖြစ်၍ မြန်မာ့ပင်လယ်ပြင်တွင် ငါးရေသယံဇာတများ အလွန်အမင်း ပြုန်းတီးနေခြင်းကို ထိရောက်စွာ ကာကွယ်ထိန်းသိမ်းနိုင်ရန်၊ ကမ်းဝေးငါးဖမ်းလှေများကို သက်တမ်းကာလ ညွှန်ကြားချက် ထုတ်ပြန်ပြီး သတ်မှတ်ပေးရန်နှင့် သက်တမ်းကုန်လှေများအား လိုင်စင်သက်တမ်း ထပ်မံမတိုးပေးရန် အစီအစဉ် ရှိ/မရှိနှင့် အရွယ်အစားကြီးမားနေ၍ ငါးလုပ်ငန်းဥပဒေနှင့် မညီညွတ်သောကြောင့် ငါးဖမ်းဆီးခြင်းလုပ်ပိုင်ခွင့် လိုင်စင်ထုတ်ပေးမထားသော်လည်း ယခုလက်ရှိ ငါးဖမ်းခြင်းကို လုပ်ကိုင် နေသော ကမ်းနီးငါးဖမ်းလှေများကို သက်တမ်းကာလသတ်မှတ်၍ အခွန်ဆောင်စေပြီး တရားဝင် လုပ်ပိုင်ခွင့်ပြုရန် အစီအစဉ် ရှိ/မရှိကို သက်ဆိုင်ရာ ဝန်ကြီးဌာနအား ဥက္ကဋ္ဌကြီးမှတစ်ဆင့် မေးမြန်း အပ်ပါတယ်။ အားလုံးကို ကျေးဇူးတင်ပါတယ်။</speech>
<title>ရခိုင်ပြည်နယ်မှ ပြည်သူများအား ပြည်ထောင်စုဘဏ္ဍာငွေ သို့မဟုတ် အတိုးနှုန်းသက်သာသော နိုင်ငံတကာချေးငွေများဖြင့် စိုက်ပျိုးမွေးမြူရေး သိပ္ပံကျောင်းများ ခရိုင်အလိုက် ထူထောင်ဖွင့်လှစ်ပေး မည့် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က ရခိုင်ပြည်နယ်မှ ပြည်သူများအား ပြည်ထောင်စုဘဏ္ဍာငွေ သို့မဟုတ် အတိုးနှုန်းသက်သာသော နိုင်ငံတကာချေးငွေများဖြင့် စိုက်ပျိုးမွေးမြူရေးသိပ္ပံကျောင်းများ ခရိုင်အလိုက် ထူထောင်ဖွင့်လှစ်ပေးမည့် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1316">ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ဥက္ကဋ္ဌကြီးရှင်။ ကျွန်မ၏ ကြယ်ပွင့်ပြမေးခွန်း ဖြစ်သည့် ရခိုင်ပြည်နယ်မှ ပြည်သူများအား တစ်နိုင်တစ်ပိုင် စိုက်ပျိုးမွေးမြူရေးအဆင့်မှ စီးပွားဖြစ် စနစ်တကျ စိုက်ပျိုးမွေးမြူထုတ်လုပ်နိုင်ရေးအတွက် ပြည်ထောင်စုဘဏ္ဍာငွေ သို့မဟုတ် အတိုးနှုန်း သက်သာသည့် နိုင်ငံတကာချေးငွေများဖြင့် လိုအပ်သော မျိုးကောင်းမျိုးသန့်များနှင့် အဆင့်မြင့် ပညာဖြန့်ဖြူးပေးပြီး ခေတ်မီစံပြ၊ သရုပ်ပြ စိုက်ပျိုးမွေးမြူရေးခြံများ၊ သုတေသနခြံများနှင့် စိုက်ပျိုး မွေးမြူရေး သိပ္ပံကျောင်းများ၊ ခရိုင်ဇုန်နယ်အလိုက် ထူထောင်ဖွင့်လှစ်ပေးရန် အစီအစဉ် ရှိ/မရှိ မေးခွန်းကို မေးမြန်းသွားမှာဖြစ်ပါတယ်။ ဥက္ကဋ္ဌကြီးရှင်။ မြန်မာနိုင်ငံတွင် ၂၀၁၄ ခုနှစ် လူဦးရေနှင့် အိမ်အကြောင်းအရာ သန်းခေါင် စာရင်းအရ ရခိုင်ပြည်နယ်ဟာ ဧရိယာစတုရန်းမိုင်ပေါင်း (၃၆၇၇၈.၁)စတုရန်းကီလိုမီတာ ကျယ်ဝန်း ပါတယ်။ လူဦးရေအားဖြင့် (၃)သန်းကျော်မှီတင်းနေထိုင်ကြပြီး၊ မြန်မာနိုင်ငံလူဦးရေ၏ (၆.၂)ရာခိုင်နှုန်း ရှိ၍ ရန်ကုန်တိုင်းဒေသကြီး၊ ဧရာဝတီတိုင်းဒေသကြီး၊ မန္တလေးတိုင်းဒေသကြီး၊ ရှမ်းပြည်နယ်၊ စစ်ကိုင်းတိုင်းဒေသကြီး၊ ပဲခူးတိုင်းဒေသကြီး၊ မကွေးတိုင်းဒေသကြီးတို့ပြီးရင် လူဦးရေ အများဆုံး ပြည်နယ် ဖြစ်ပါတယ်။ ရခိုင်ပြည်နယ်မှ လူ(၁၀၀)ဦးမှာ (၈၃)ဦးဟာ ကျေးလက်ဒေသမှာ နေထိုင်ကြပြီး (၁၇)ဦးမှာ မြို့ပြမှာ နေထိုင်ကြတာဖြစ်ပါတယ်။ ရခိုင်ပြည်နယ်သည် ပင်လယ်ကမ်းရိုးတန်းဒေသကို ပိုင်ဆိုင်ထားသည့်အတွက် ရေလုပ်ငန်း ကို အဓိကလုပ်ကိုင်ကြသလို စိုက်ပျိုးရေးနှင့် မွေးမြူရေးလုပ်ငန်းကိုလည်း လုပ်ကိုင်ကြပါတယ်။ ရခိုင် ပြည်နယ်လို့ ပြောလိုက်သည်နှင့် မိမိတို့နိုင်ငံအတွက် နိုင်ငံခြားဝင်ငွေ ရှာဖွေပေးနေသော၊ ရေနံနှင့် သဘာဝဓာတ်ငွေ့ သယံဇာတတွေရှိသည့် ပြည်နယ်၊ ငပလီလိုမျိုး ကမ္ဘာကျော်တဲ့ကမ်းခြေရှိသည့် ပြည်နယ်လို့ သိကြသလို တစ်ဖက်မှာလည်း အစိုးရအဆက်ဆက်၊ ခေတ်အဆက်ဆက်အောက်မှာ ဆင်းရဲမွဲတေမှုနွံထဲမှ ရုန်းထွက်ဖို့ ကြိုးစားနေတဲ့ပြည်နယ်အဖြစ် အားလုံးက လက်ခံထားကြ ပါတယ်။ ယနေ့ ရခိုင်ပြည်သူတွေအနေနှင့် ရေလုပ်ငန်းလုပ်ကိုင်ရာမှာသော်လည်းကောင်း၊ စိုက်ပျိုးရေး၊ မွေးမြူရေးလုပ်ကိုင်ရာမှာလည်းကောင်း၊ မိရိုးဖလာ တစ်နိုင်တစ်ပိုင် လုပ်ငန်းအဖြစ်သာ လုပ်ကိုင် နေကြရတာ ဖြစ်ပါတယ်။ ရေလုပ်ငန်းနှင့် စိုက်ပျိုးမွေးမြူရေးလုပ်ငန်းတွေဟာ တစ်ဝမ်းတစ်ခါး စားရုံမျှလောက် ဒေသတွင်းစားသောက်ဖို့၊ ဖူလုံတဲ့အဆင့်မျှသာ ရှိနေပါတယ်။ တစ်ခါတလေဆိုရင် ပင်လယ်ကမ်းခြေ မှာနေပြီး စားစရာငါး ရှားပါးသည့်အတွက် ရန်ကုန်တိုင်းဒေသကြီးလို မြို့ကြီးက တင်ပို့ရသည့်ွေ ရှိနေပါတယ်။ ဒါကြောင့် ရခိုင်ပြည်နယ်မှာရှိသည့် ကလေးသူငယ်များဟာ နိုင်ငံရဲ့ အာဟာရပြည့်ဝမှု အနိမ့်ပါးဆုံးအခြေအနေမှာ ရှိနေတာကို တွေ့မြင်ရမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ဒေသအတွင်း ငါး၊ ပုစွန်၊ အသားငါး စားသုံးမှုဖူလုံရန်နှင့် အမယ်မျိုးစုံ စားသုံးဖို့အတွက် အသီးအနှံမျိုးစုံကိုလည်း စိုက်ပျိုး ဖွံ့ဖြိုးရေးနှင့် စိုက်ပျိုးတဲ့အခါမှာ စိန်ခေါ်မှုမျိုးသန့်ရရှိရေး လွှမ်းမိုးနိုင် ထုတ်လုပ်တင်ပို့ရောင်းချရမှာဖြစ်ပါတယ်။ ရခိုင်ပြည်နယ်အတွက် အဓိကကျတဲ့ လိုအပ်ချက်တစ်ခုဟာ သားငါးကဏ္ဍဖွံ့ဖြိုးရေးနှင့် စိုက်ပျိုးရေးကဏ္ဍဖွံ့ဖြိုးရေးလည်း တစ်ခုအပါအဝင်ဖြစ်ပါတယ်။ ဒီလိုမျိုး လိုအပ်ချက်ကို ဖြည့်ဆည်းဖို့ ကြိုးပမ်းတဲ့အခါမှာ စိန်ခေါ်မှုများစွာ ရှိနိုင်ပါတယ်။ ဒီစိန်ခေါ်မှုထဲကမှ စိုက်ပျိုးရေးလုပ်ငန်းကို လုပ်ကိုင်ကြသည့် အဓိက မျိုးကောင်းမျိုးသန့်ရရှိရေး ဥပမာ ဒေသနှင့် ကိုက်ညီပြီး အထွက်နှုန်းကောင်းသည့် မျိုးကောင်းမျိုးသန့်၊ ရောဂါနှင့်ဆားငန်ရေတွေ လွှမ်းမိုးနိုင် ခြင်းက ကာကွယ်နိုင်သည့် စပါးမျိုးကောင်းမျိုးသန့်တွေ လိုပါမယ်။ စပါးပဲ စိုက်စိုက်၊ အခြားသီးနှံ တစ်မျိုးကိုပဲ စိုက်စိုက် ခေတ်မီသည့် နည်းပညာဖြင့် ဖြန့်ဖြူးဖို့လည်း လိုအပ်ပါတယ်။ အလားတူပဲ ဒေသအတွင်း စားသုံးမှုဖူလုံရေး၊ အခြားဒေသများသို့ တင်ပို့ရောင်းချနိုင်ရေးအတွက် တိရစ္ဆာန် မွေးမြူရေးမှာ မျိုးကောင်းမျိုးသန့်၊ ခေတ်မီနည်းပညာနှင့် ဆောင်ရွက်နိုင်ဖို့ကလည်း အရေးကြီးသည့် အချက်အလက်ထဲမှာ ပါဝင်ပါတယ်။ ရခိုင်ပြည်နယ်မှ ကျေးလက်ဒေသနေပြည်သူများဟာ စိုက်ပျိုးမွေးမြူရေးအတွက် လိုအပ်သည့် နည်းပညာနှင့် မျိုးကောင်းမျိုးသန့်များ ရရှိရေးအတွက် အဓိကကျတဲ့ သရုပ်ပြစိုက်ပျိုးမွေးမြူရေး ခြံများလိုအပ်လျက်ရှိပါတယ်။ ရခိုင်ပြည်နယ်ဟာ သွားလာရခက်ခဲသည့် ပြည်နယ်ဖြစ်တဲ့အတွက် ဒေသခံများ လက်လှမ်းမီနိုင်မယ့် နေရာတွေမှာလည်း စိုက်ပျိုးမွေးမြူရေးခြံများ ထူထောင်ပေးပြီးရင် တောင်သူများ နည်းပညာကို လေ့လာနိုင်ရေး၊ မျိုးကောင်းမျိုးသန့်များ ရရှိရေးအတွက်ကို ကူညီပေး မယ်ဆိုရင် ပြည်နယ်အတွင်း စားသုံးမှုဖူလုံဖို့သာမက နိုင်ငံအတွင်း စားနပ်ရိက္ခာကိုပါ ပါဝင်ဖြည့်စွက် ပေးနိုင်မှာဖြစ်ပါတယ်။ ရခိုင်ပြည်နယ်သည် အဖက်ဖက်မှ နိမ့်ကျနေတဲ့ပြည်နယ် ဖြစ်သည့်အတွက်ကြောင့် စိုက်ပျိုး မွေးမြူရေးအတွက် ပြည်ထောင်စုဘဏ္ဍာငွေ သို့မဟုတ် အတိုးနှုန်းသက်သာသည့် နိုင်ငံတကာ ချေးငွေတစ်ရပ်ဖြင့် ဦးစားပေးအကောင်အထည်ဖော် ဆောင်ရွက်မည်ဆိုပါက များမကြာမီမှာ တိုးတက် ဖွံ့ဖြိုးလာမယ်လို့ ကျွန်မအနေနဲ့ ယုံကြည်ပါတယ်။ ဒါကြောင့်မို့လို့ အထက်ဖော်ပြပါ မေးခွန်းကို ဥက္ကဋ္ဌကြီးမှတစ်ဆင့် သက်ဆိုင်ရာဌာနသို့ လေးစားစွာ မေးမြန်းအပ်ပါတယ်။</speech>
<title>ပဲခူးတိုင်းဒေသကြီး၊ ပဲခူးခရိုင်၊ ဝေါမြို့နယ်၊ အဘားကျေးရွာအုပ်စု၊ ကွင်းအမှတ်(၇၁၉)၊ (၇၃၂-ခ)၊ (၇၃၃) တို့နှင့် ပတ်သက်၍ သက်ဆိုင်ရာမှ အကောင်အထည်ဖော် ဆောင်ရွက်မှု ရှိ/မရှိ သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၁၁)မှ ဦးလှမြင့်(ခ) ဦးလှမြင့်သန်း က ပဲခူးတိုင်းဒေသကြီး၊ ပဲခူးခရိုင်၊ ဝေါမြို့နယ်၊ အဘားကျေးရွာအုပ်စု၊ ကွင်းအမှတ် (၇၁၉)၊ (၇၃၂-ခ)၊ (၇၃၃) တို့နှင့် ပတ်သက်၍ သက်ဆိုင်ရာမှ အကောင်အထည်ဖော် ဆောင်ရွက်မှု ရှိ/မရှိ သိရှိလိုခြင်းနှင့် စပ်လျဉ်းသည့်မေးခွန်း မေးမြန်းဖို့ဖြစ်ပါတယ်။</speech>
<speech><mp id="1307">ဦးလှမြင့်(ခ)ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ နှုတ်ခွန်း ဆက်သဂါရဝပြုအပ်ပါတယ်။ ကျွန်တော်က မွန်ပြည်နယ် မဲဆန္ဒနယ်အမှတ်(၁၁)မှ ကျိုက်ထိုမြို့ကို ကိုယ်စားပြုသည့် အမျိုးသားလွှတ်တော်ကိုယ်စားလှယ် ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော် မေးလိုသည့်မေးခွန်းက ပဲခူးတိုင်းဒေသကြီး၊ ပဲခူးခရိုင်၊ ဝေါမြို့နယ်၊ အဘားကျေးရွာအုပ်စု၊ ကွင်းအမှတ် (၇၁၉)၊ (၇၃၂-ခ)၊ (၇၃၃)တို့နှင့် ပတ်သက်၍ သက်ဆိုင်ရာမှ အကောင်အထည်ဖော် ဆောင်ရွက်မှု ရှိ/မရှိကို သိလိုခြင်းနှင့် စပ်လျဉ်းတဲ့မေးခွန်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ ဝေါမြို့နယ်၊ အဘားကျေးရွာ အုပ်စု၊ တာဂွကျေးရွာနေ လယ်သမားမိသားစုများကိုယ်စား လယ်သမား(၂)ဦးက ပဲခူးတိုင်းဒေသကြီး လယ်ယာမြေချထားရေး အထူးအဖွဲ့မှ ဆီးချိုင်းကုမ္ပဏီသို့ မြေဧရိယာပေါင်း (၄၁၆၇)ဧက လုပ်ပိုင် ခွင့်ချထားပေးခဲ့ခြင်းနှင့် ပတ်သက်ပြီး မမှန်မကန် ပြန်လည်တင်ပြမှုကို ကွင်းဆင်းစစ်ဆေးပေးပါရန် တိုင်ကြားခဲ့ပါတယ်။ အဲဒီ တိုင်ကြားစာနှင့် ပတ်သက်ပြီး အမျိုးသားလွှတ်တော်ဥက္ကဋ္ဌကြီးက လမ်းညွှန်လို့ ပြည်သူတို့၏ တိုင်ကြားစာဆိုင်ရာကော်မတီမှ ကွင်းဆင်းစစ်ဆေးပြီး နှစ်ဖက်ထွက်ဆို ချက်များ၊ အထောက်အထားများ၊ မှတ်တမ်းမှတ်ရာများ၊ အခင်းဖြစ်မြေနေရာသို့ ကွင်းဆင်း စစ်ဆေးသည့်ဓာတ်ပုံများကို ပူးတွဲပြီး စိစစ်တွေ့ရှိချက်၊ အကြံပြုချက်များနှင့်အတူ အမျိုးသား လွှတ်တော်ဥက္ကဋ္ဌကြီးထံ အစီရင်ခံတင်ပြခဲ့ပါတယ်။ အစီရင်ခံတင်ပြချက်အပေါ်မှာ ဥက္ကဋ္ဌကြီး၏ လမ်းညွှန်ချက်ဖြင့် အမျိုးသားလွှတ်တော်ရုံးမှ ၂၈-၃-၂၀၁၈ ရက်စွဲပါစာအမှတ်၊ ၁/အမ (ကော်မတီ၁၁)၂၀၁၈-၃၄၁ ဖြင့် စိုက်ပျိုးရေး၊ မွေးမြူရေးနှင့် ဆည်မြောင်း(ပြည်ထောင်စု)ဝန်ကြီးဌာနသို့ ပေးပို့ခဲ့ရာ၊ ဝန်ကြီးဌာနမှ ထပ်မံကွင်းဆင်းစစ်ဆေးစေပြီး တွေ့ရှိချက်ကို ၂-၇-၂၀၁၈ ရက်စွဲပါ စာအမှတ်၊ ၄/၄၀(က)(၅)(၁၈၃၅/၂၀၁၈)(လဆ)ဖြင့် ပြန်ကြားခဲ့ပါသည်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ ပြန်ကြားစာမှာ စိစစ်တွေ့ရှိချက်၊ သုံးသပ်ချက်များအရ ဆီးချိုင်းကုမ္ပဏီအနေဖြင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုမှ ၂၈-၈-၁၉၉၉ ရက်စွဲဖြင့် ဧရိယာပေါင်း (၄၁၆၇)ဧကအနက် ကျန်ရှိမြေ (၃၃၈)ဧကကို တရားဝင် လုပ်ကိုင်ခွင့်ရရှိရေး ဆောင်ရွက်ခဲ့မှုမရှိသဖြင့် အဆိုပါအမိန့်အား ပြန်လည်ပယ်ဖျက်သင့်ကြောင်း၊ အဘားကျေးရွာအုပ်စု ကွင်းအမှတ် (၃၇၃၂-ခ)၊ လယ်ယာမြေဧရိယာ (၁၁၅.၂၆)ဧကနှင့် ကွင်း ဆေးသည့်ဓာတ်ပုံများထားများ မှတ်တမတီမှ ကွင်းဆင်းသွားလွှတ်တော်ဥက္ကပါရန် ဝင်းဝန်ကြီး မြေလပ်နှင့် အမှတ်(၇၃၃) လယ်ယာမြေဧရိယာ (၄၆.၆၁)ဧက၊ စုစုပေါင်း(၁၆၁.၈၇)ဧကတို့ကို ဦးကြည်လွင် ပါ မိသားစု(၆)ဦးနှင့် ဆီးချိုင်းကုမ္ပဏီတို့ လုပ်ပိုင်ခွင့်ရရှိလိုပါက ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေ ပြဋ္ဌာန်းချက်များနှင့်အညီ လယ်ယာမြေလုပ်ပိုင်ခွင့် အပြိုင်လျှောက်ထားသင့်ပါကြောင်း နှင့် အဘားကျေးရွာအုပ်စု ကွင်းအမှတ်(၇၁၉)ရှိ ငါးမွေးကန်တူးဖော်သည့် လယ်ယာမြေဧရိယာ (၂၃၁,၆၀)ဧကအား နိုင်ငံတော်ပိုင်မြေအဖြစ် သတ်မှတ်၍ တိုင်းဒေသကြီး လယ်ယာမြေစီမံခန့်ခွဲမှု အဖွဲ့၏ စီမံကြီးကြပ်မှုဖြင့် စီစဉ်ချထားပေးသင့်ပါကြောင်း၊ ကုမ္ပဏီအနေဖြင့် မြေယာအငြင်းပွားမှုအပေါ် တည်ဆဲဥပဒေနှင့်အညီ ဖြေရှင်းဆောင်ရွက်ခြင်း မပြုဘဲနှင့် ဒေသသို့ ခြိမ်းခြောက်သည့်အသွင်ဖြင့် KNU , KNLA , PC ငြိမ်းချမ်းရေးအဖွဲ့များအား ခေါ်ဆောင်၍ ဖြေရှင်းခြင်းသည် တည်ဆဲဥပဒေနှင့် ညီညွတ်မှုမရှိဟု ယူဆရပါသည်။ သို့ဖြစ်ပါ၍ အထက်ဖော်ပြပါ ဖြစ်စဉ်နှင့်စပ်လျဉ်းပြီး ဥပဒေစိုးမိုးမှုမရှိဘဲ မင်းမဲ့စရိုက်ဆန်ဆန် ပြုမူဆောင်ရွက်နေမှုများကို သက်ဆိုင်ရာ တိုင်းဒေသကြီးအစိုးရအဖွဲ့၏ အစီအမံဖြင့် ဖြေရှင်း ဆောင်ရွက်သင့်ပါကြောင်း၊ ယခု အမျိုးသားလွှတ်တော်ဥက္ကဋ္ဌထံကို ပြည်ထောင်စု၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်ကြားလာသည့်အတွက်ကြောင့် ဝန်ကြီးဌာန၏ စိစစ်တွေ့ရှိချက်အတိုင်း အကောင်အထည်ဖော်ဆောင်ရွက်ပေးရန် ပဲခူးတိုင်းဒေသကြီးအစိုးရအဖွဲ့သို့ အကြောင်း ကြားရန် အမျိုးသားလွှတ်တော်ဥက္ကဋ္ဌကြီး၏ မှတ်ချက်အရ၊ အမျိုးသားလွှတ်တော်ရုံးမှ ၁၆-၇-၂၀၁၈ ရက်စွဲပါစာအမှတ်၊ ၁/အမ(ကော်မတီ-၁၁/၂) ၂၀၁၈-၅၆၉ ဖြင့် ပဲခူးတိုင်းဒေသကြီး အစိုးရအဖွဲ့သို့ အကြောင်းကြားခဲ့သော်လည်း၊ ၂၀၁၉ ခုနှစ်၊ ဇွန်လအထိ (၂)နှစ်နီးပါး ကြာသည့် တိုင်အောင် ဆောင်ရွက်မှု မရှိသေးပါ၍ ပြည်ထောင်စုဝန်ကြီးဌာန၏ စစ်ဆေးအကြံပြုချက်အရ အမျိုးသားလွှတ်တော်ရုံး၏ အကြောင်းကြားချက်အပေါ် အလေးထားပြီး ဂရုပြု ဆောင်ရွက်သင့်ပါ သဖြင့် ဤမေးခွန်းကို ဥက္ကဋ္ဌကြီးမှတစ်ဆင့် လေးစားစွာ မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<title>နိုင်ငံအနှံ့ရှိ အင်းအိုင်ချောင်းမြောင်းများအား ခွင့်ပြုချက်မရှိဘဲ ဆောင်ရွက်နေသော ဥပဒေမဲ့လုပ်ရပ် များအား ထိရောက်စွာ တားဆီးဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၆)မှ ဦးဖေတင် က နိုင်ငံအနှံ့ရှိ အင်းအိုင် ချောင်းမြောင်းများအား ခွင့်ပြုချက်မရှိဘဲ ဆောင်ရွက်နေသော ဥပဒေမဲ့ လုပ်ရပ် များအား ထိရောက်စွာ တားဆီးဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1302">ဦးဖေတင်၊ မွန်ပြည်နယ် မဲဆန္ဒနယ်အမှတ်(၆)</mp>ဥက္ကဋ္ဌကြီးနှင့်တကွ ကြွရောက် လာသူအားလုံး မင်္ဂလာပါခင်ဗျား။ ကျွန်တော်က မွန်ပြည်နယ် မဲဆန္ဒနယ်အမှတ်(၆)မှ ဦးဖေတင် ဖြစ်ပါတယ်။ ဥက္ကဋ္ဌကြီးကတစ်ဆင့် ကျွန်တော်မေးမြန်းမယ့် မေးခွန်းက နိုင်ငံအနှံ့ရှိ အင်းအိုင် ချောင်း၊ မြောင်းများဟာ ခွင့်ပြုချက်မရရှိဘဲ မြေဖို့၊ ငုတ်ရိုက်၍ အိမ်ရာဆောက်လုပ်ခြင်း၊ အင်းကော များကို မြေဖို့အကွက်ရိုက်၍ ရောင်းချခြင်း စသည့်ဥပဒေမဲ့လုပ်ရပ်များအား ထိရောက်စွာ တားဆီးပြီး မူလရှိရင်း ချောင်း၊ မြောင်းနှင့် အင်းအိုင်များအား အကျယ်ပမာဏအတိုင်း ပြန်လည်ရောက်ရှိအောင် ဆောင်ရွက်ပေးရန် အစီအစဉ် ရှိ/မရှိနှင့်စပ်လျဉ်းပြီး မေးမြန်းမှာ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ မြန်မာနိုင်ငံသည် တောတောင်အင်းအိုင်၊ မြစ်၊ ချောင်းများနှင့် တန်ဖိုး မဖြတ်နိုင်သည့် သစ်ကြီးဝါးကြီးများ ပေါက်ရောက်ရာ၊ မြေပေါ်သယံဇာတများသည် လည်းကောင်း၊ ကျောက်မျက်ရတနာနှင့် သတ္တုတွင်းထွက်များအပါအဝင်၊ မြေအောက်သဘာဝ သယံဇာတများဖြင့် လည်းကောင်း လှပစွာ ပိုင်ဆိုင်ထားသည့် နိုင်ငံတစ်နိုင်ငံ ဖြစ်ပါတယ်။ သဘာဝ အင်းအိုင်၊ ချောင်း၊ မြောင်းများဟာ ရှေးမြန်မာမင်းအဆက်ဆက်နှင့် မိမိတို့၏ ဘိုးဘေးများ ထိန်းသိမ်းကာကွယ် စောင့်ရှောက်လာခဲ့ရာ မူလသဘာဝအလျောက် စီးဆင်းမှုနှင့် ချောင်း၊ မြောင်း၊ အင်းအိုင်များနှင့် ပတ်သက်သည့် ဆိုင်ရာဥပဒေများလည်း ထုတ်ပြန်ထားပြီး လိုက်နာကျင့်သုံးခဲ့သည့်အတွက်ကြောင့် သဘာဝအလှနှင့် ပတ်ဝန်းကျင် ပြုပြင်ထိခိုက်မှု၊ ပြောင်းလဲမှု ဖြစ်ပေါ်စေခြင်းလည်း မရှိခဲ့ပါ။ သို့သော် ကာလကြာရှည်လာသည်နှင့်အမျှ လူဦးရေများပြားလာခြင်း၊ ပြောင်းရွှေ့ နေထိုင် လာခြင်း၊ ချောင်းနားကမ်းနားမြေများတွင် အဆောက်အအုံများ ဆောက်လုပ်၍ ချောင်းများ၊ မြောင်းများကို ကျူးကျော်ကာ ဆောက်လုပ်လာခြင်း၊ အင်းကောမြေများကို ခွင့်ပြုချက်မရရှိဘဲ မြေဖို့ အကွက်ရိုက်၍ ရောင်းစားခြင်း စသည့် ဥပဒေမဲ့လုပ်ရပ်များသည် နိုင်ငံအနှံ့တွင် မသိမသာမှ သိသိသာသာကြီး ကျူးကျော်နေရာယူခြင်းခံခဲ့ရရာ၊ မူလလက်ရှိ ချောင်းများ ကျဉ်းမြောင်းသွားခြင်း၊ ရေစီးကြောင်းပြောင်းလဲသွားခြင်း၊ ကမ်းပြိုခြင်း စသည့်ဆိုးကျိုးများကြောင့် သဘာဝအတိုင်း တည်ရှိ ပြီး လှပသောအနေအထားမှသည် သိသာစွာ ပြောင်းလဲပျက်စီးသွားပြီဖြစ်ပါ၍ မြေကျူးကျော် ခိုးယူ ခြင်းခံထားရပါလျက် ဒေသဆိုင်ရာအာဏာပိုင်များနှင့် တာဝန်ရှိသူများမှလည်း ထိရောက်စွာ တားမြစ် နိုင်ခြင်း မရှိပါ၍ ဆုံးရှုံးခဲ့မှု များစွာရင်ဆိုင်ခဲ့ရပြီဖြစ်ပါသည်။ မြစ်၊ ချောင်း၊ အင်းအိုင်၊ မြေများ အပါအဝင် မြေအားလုံးသည် ပမာဏအားဖြင့်လည်းကောင်း၊ အမျိုးအစားအားဖြင့်လည်းကောင်း၊ တိကျသော အကန့်အသတ်ရှိပြီး လူသားများနှင့် သက်ရှိများအတွက် အထူးအရေးပါလှသည့် သဘာဝသယံဇာတ ဖြစ်ပါသည်။ ယခုကဲ့သို့ ချောင်းကျူး၊ အင်းမြေဖို့၍ အကွက်ရိုက်ရောင်းစားနေ ခြင်းသည် အတောမသတ်နိုင်အောင် များပြားကြီးမားလာပြီဖြစ်ရာ ဥပဒေအာဏာ စီမံချက်များဖြင့် တိကျပြတ်သားစွာ ပြန်လည်ဖော်ဆောင်မှ ဘိုးဘွားအမွေအနှစ် မြေအစစ်ကို နိုင်ငံတော်မှ နိုင်ငံသား များအတွက် ပြန်လည်ဖော်ဆောင်ပေးရန် လိုအပ်နေပြီဖြစ်ပါသည်။ သို့ဖြစ်ပါ၍ ကျူးကျော်ရယူထားသော အင်းနှင့် ချောင်းမြေများကို မူလသဘာဝ အကျယ် ပမာဏအတိုင်း ပြန်လည်ရရှိအောင် ကျူးကျော်ခံမြောင်းများနှင့် အင်းကောများကို သတ်သတ်မှတ်မှတ် ပြန်လည်ပြုစု ဖော်ဆောင်ပေးပါရန်နှင့် ကျူးကျော်သူများကို အရေးယူပေးရန် အစီအစဉ် ရှိ/မရှိ သိရှိလိုသည့်အတွက်ကြောင့် ဒီမေးခွန်းကို ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ ကျေးဇူး တင်ပါတယ်ခင်ဗျား။</speech>
<speech type="speaker">မေးခွန်းများနှင့် ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="11">ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ ခင်ဗျား။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ၏ မေးခွန်းကို ဦးစွာ ဖြေကြားပါမယ်။ လွှတ်တော်ကိုယ်စားလှယ်ကြီး၏ မေးခွန်းမှာ အပိုင်း(၂)ပိုင်း ပါဝင်ပါတယ်။ မြန်မာ့ပင်လယ်ပြင်တွင် ငါးနှင့် ရေသယံဇာတများ အလွန်အမင်း ပြုန်းတီးနေခြင်းကို ထိရောက်စွာ ကာကွယ်ထိန်းသိမ်းနိုင်ရန် ကမ်းဝေး၊ ကမ်းနီး ငါးဖမ်းလှေယာဉ် များနှင့် စပ်လျဉ်းပြီး သိရှိလိုသည့်မေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ တည်ဆဲ မြန်မာ့ပင်လယ်ငါးလုပ်ငန်း ဥပဒေပုဒ်မ ၂၃ အရ ကမ်းနီး ငါးလုပ်ငန်းရေပြင်ကို မြန်မာ့ကမ်းရိုးတန်းတစ်လျှောက် ကမ်းခြေမှ ရေမိုင်(၁၀)မိုင်အတွင်း သတ်မှတ် ထားပါတယ်။ ကမ်းဝေး ငါးလုပ်ငန်းရေပြင်ကို ကမ်းနီးဒေသသတ်မှတ်ထားသည့် နေရာဒေသ၏ ပြင်ပမှ သီးသန့် စီးပွားရေးဇုန်အဆုံးအထိ ပင်လယ်ပြင်အဖြစ် သတ်မှတ်ပေးထားတာဖြစ်ပါတယ်။ ဒီအချက်ကိုလည်းပဲ ငါးလုပ်ငန်းဆောင်ရွက်နေသူများ အားလုံး သိရှိထားပြီးဖြစ်ပါတယ်။ ငါးဖမ်း ရေယာဉ်၏ အပိုင်းမှာလည်းပဲ အလျားပေ(၃၀)အောက် မြင်းကောင်ရေ (၂၅)ကောင်ထက်မပိုသော ရေယာဉ်တွေကို ကမ်းနီးငါးဖမ်းရေယာဉ်များအဖြစ် သတ်မှတ်ပါတယ်။ အလျားပေ(၃၀)နှင့်အထက် မြင်းကောင်ရေ (၂၅)ကောင်အထက် ရေယာဉ်များကို ကမ်းဝေးငါးဖမ်းရေယာဉ်များအဖြစ် သတ်မှတ် ထုတ်ပြန်ထားပြီး ဖြစ်ပါတယ်။ ကမ်းနီး၊ ကမ်းဝေး ငါးဖမ်းရေယာဉ်များ၏ လိုင်စင်သက်တမ်းကို (၁)နှစ် သတ်မှတ် ဆောင်ရွက်ထားရှိကြောင်းကို တင်ပြအပ်ပါတယ်။ ဥက္ကဋ္ဌကြီးခင်ဗျား။ ငါးလုပ်ငန်းဦးစီးဌာနအနေဖြင့် နိုင်ငံတကာနှင့် ဒေသတွင်း ငါးလုပ်ငန်း ဆိုင်ရာ အဖွဲ့အစည်းများ၏ အကူအညီဖြင့် မြန်မာ့ပင်လယ်ပြင်မှာ ငါးသယံဇာတ တည်ရှိမှုအား လေ့လာသုံးသပ် သုတေသနပြုသည့်အခါမှာ ယခင် ၂၀၁၃ ခုနှစ်မှ ရှိနေခဲ့သည့် အမြင့်ဆုံး ဖမ်းဆီး ထုတ်လုပ်နိုင်မှု (Maximum Sustainable Yield - MSY) မှာ (၁.၀၅)သန်းတန် အနေအထားကနေ လက်ရှိအခြေအနေမှာ ယင်း၏ ဆယ်ပုံတစ်ပုံခန့်သာရှိသည့်အနေအထားဖြစ်တယ်ဆိုတဲ့ အကြောင်းကို သုတေသနပိုင်းက စိစစ်သိရှိရပါတယ်။ ဒါကြောင့် ဝန်ကြီးဌာနအနေနဲ့ မြန်မာ့ပင်လယ် ငါးလုပ်ငန်း ရေပြင်အတွင်းမှာရှိသည့် ငါးသယံဇာတတွေကို စဉ်ဆက်မပြတ်ထုတ်ယူသုံးစွဲနိုင်ဖို့အတွက် ငါးမဖမ်းရ ရာသီ (Closed Season)နှင့် ငါးမဖမ်းရဧရိယာ (Closed Area)တွေကို သတ်မှတ်ပြီး နှစ်စဉ် ဆောင်ရွက်ခဲ့ခြင်းဖြစ်ပါတယ်။ ယခုနှစ် ၂၀၁၈-၂၀၁၉ ခုနှစ်မှာဆိုရင် ငါးဖမ်းရာသီတွင် ဇွန်လ၊ ဇူလိုင်လ၊ ဩဂုတ်လ (၃)လအား ငါးဖမ်းရေယာဉ်များအားလုံး ငါးဖမ်းဆီးခွင့်ကို ပိတ်ပင်တားမြစ် ဆောင်ရွက်ထားခဲ့တဲ့အကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ဒေသအလိုက် ငါးဖမ်းရေယာဉ်တွေ စာရင်းကလည်း အရေးကြီးပါ တယ်။ ဒါကိုအမှန်သိရှိစေဖို့နှင့် တရားမဝင် ငါးဖမ်းရေယာဉ် ပပျောက်စေဖို့အတွက် မိမိတို့ ဦးစီးဌာန အနေနှင့် ၂၀၁၂ ခုနှစ်၊ နိုဝင်ဘာလမှစပြီး စာရင်းကောက်ယူမှုတွေကို ဆောင်ရွက်ခဲ့ပါတယ်။ ထို့အတူ ဒေသခံ ကမ်းဝေးငါးလုပ်ငန်းလိုင်စင် ထုတ်ပေးခြင်း ဆောင်ရွက်ခဲ့ရာ ၂၀၁၅ ခုနှစ်၊ သြဂုတ်လ အထိ တိုင်းဒေသကြီး၊ ပြည်နယ်(၄)ခုတွင် စုစုပေါင်း ရေယာဉ်(၁၃၀၈)စီးကို တရားဝင်ငါးဖမ်းလုပ်ငန်း လုပ်ကိုင်စေရေး ဆောင်ရွက်ပေးထားပြီးဖြစ်ပါတယ်။ ကမ်းဝေးငါးလုပ်ငန်းမှာ ဆောင်ရွက်နေ ကြသည့် ငါးဖမ်းရေယာဉ်တွေဟာ ပို့ဆောင်ရေးနှင့် ဆက်သွယ်ရေးဝန်ကြီးဌာနက ခွင့်ပြုထားသည့် ရေယာဉ် မှတ်ပုံတင်ဂရမ်ကြီးနှင့် သက်ဆိုင်ရာ တိုင်းဒေသကြီး၊ ပြည်နယ်၊ ခရိုင်အတွင်း ပြေးဆွဲခွင့်ပြုသော ရေယာဉ်မှတ်ပုံတင်ရရှိထားသည့် ရေယာဉ်များဖြစ်ဖို့လည်းပဲ စီမံဆောင်ရွက်ပေးထားပါတယ်။ ယခု ၂၀၁၈-၂၀၁၉ ခုနှစ် ငါးဖမ်းရာသီ၌ မြန်မာ့ပင်လယ် ငါးလုပ်ငန်းရေပြင်အတွင်း ငါးဖမ်းလုပ်ငန်း လုပ်ကိုင်ဆောင်ရွက်ခွင့်ပြုထားသော နိုင်ငံသားပိုင် ကမ်းဝေး ငါးဖမ်းရေယာဉ် (၃၁၉၆)စီး ရှိပါတယ်။ ယင်းမှ ဂရမ်ကြီးငါးဖမ်းရေယာဉ် (၁၉၆၈)စီးနှင့် ဒေသတွင်း ပြေးဆွဲရေယာဉ် (၁၂၂၈)စီးရှိပါတယ်။ ဂရမ်ကြီးကမ်းဝေးငါးဖမ်းရေယာဉ်များ လိုင်စင်သက်တမ်း တိုးမြှင့်ရယူခြင်း မရှိဘဲ (၅)နှစ်အထက် ပြတ်တောက်နေပါကလည်းကောင်း၊ ဒေသတွင်း ပြေးဆွဲခွင့်ပြုငါးဖမ်း ရေယာဉ်တွေ လိုင်စင်သက်တမ်း တိုးမြှင့်ရယူခြင်းမပြုဘဲ၊ (၃)နှစ်အထက် ပြတ်တောက် နေမှုတွေကို လိုင်စင်သက်တမ်း တိုးမြှင့်ခွင့်ပြုပေးခြင်းမရှိဘဲနှင့် ငါးဖမ်းစွမ်းအားစုများကို လျှော့ချ ထိန်းချုပ် ဆောင်ရွက်လျက်ရှိပါတယ်။ ကမ်းဝေးငါးလုပ်ငန်းတွေမှာ အသုံးပြုမယ့် ငါးဖမ်းရေယာဉ် တွေကို ငါးလုပ်ငန်းဦးစီးဌာန၏ ကြိုတင်ခွင့်ပြုမိန့် ရယူရပါတယ်။ ဌာန၏ ကြို တင်ခွင့်ပြုမိန့် ရယူခြင်းမရှိဘဲ ပြည်တွင်း၌ တည်ဆောက်ခြင်း၊ ပြည်ပမှ ဝယ်ယူတင်သွင်းခြင်းကို ပြုလုပ်ခဲ့ပါက ယင်းရေယာဉ်များနှင့် ပတ်သက်ပြီး ငါးဖမ်းဆီးခွင့်လိုင်စင် ထုတ်ပေးခြင်းပြုမှာမဟုတ်ကြောင်း တည်ဆဲ မြန်မာ့ပင်လယ် ငါးလုပ်ငန်းဥပဒေ ပုဒ်မ ၅ရ ၊ အမိန့်ကြော်ငြာစာအမှတ် ၂/၉၀ ဖြင့် ထုတ်ပြန်အသိပေးထားပါတယ်။ ဥက္ကဋ္ဌကြီးခင်ဗျား။ ကမ်းနီးငါးဖမ်းရေယာဉ်များအနေနဲ့ လက်ရှိမှာ (၂၁၈၈၆)စီးရှိကြောင်း စာရင်းများအရ သိရပါတယ်။ ကမ်းနီးရေယာဉ်တွေ၏ အရွယ်အစား သတ်မှတ်ချက်နှင့် ညီညွတ်သည့် ငါးဖမ်းရေယာဉ်များသည် အထွေထွေအုပ်ချုပ်ရေးဦးစီးဌာနမှ ထုတ်ပေးထားသည့် ရေယာဉ်မှတ်ပုံတင် ရရှိပြီးရင် မြန်မာ့ပင်လယ်ငါးလုပ်ငန်းဥပဒေ ပုဒ်မ ၃ အရ ကမ်းနီး ငါးဖမ်းလိုင်စင် ရရှိရေးကို လျှောက်ထား ရယူသွားနိုင်မှာဖြစ်ပါတယ်။ ယခုနှစ် ၂၂-၃-၂၀၁၉ ရက်နေ့တွင် မိမိတို့ဝန်ကြီးဌာနတွင် ကျင်းပပြုလုပ်ခဲ့သည့် ငါးမဖမ်းရရာသီနှင့် ငါးမဖမ်းရဧရိယာ သတ်မှတ်ရေးနှင့် ငါးလုပ်ငန်းစီမံခန့်ခွဲမှု စီမံချက်ဖော်ထုတ်ရေး အလုပ်ရုံဆွေးနွေးပွဲတွင် ကမ်းနီးငါးဖမ်းရေယာဉ် အရွယ်အစားသတ်မှတ် ရေးနှင့်ပတ်သက်၍ လက်ရှိအနေအထားကိုအခြေခံပြီး ဆွေးနွေးညှိနှိုင်းခဲ့ရာ ကမ်းနီးလှေ အလျားပေ (၅၀)သည် FAO , EU တို့၏ သတ်မှတ်ချက်နှင့် ကိုက်ညီခြင်းမရှိသည့်အတွက်ကြောင့် FAO ၏ သတ်မှတ်ချက်ဖြစ်သည့် အလျား(၁၂)မီတာ၊ ပေ(၄၀)နှင့် မြင်းကောင်ရေ (၅၀)ထက်မပိုစေဘဲ ပြင်ဆင်နိုင်ရေးမှာ ကမ်းနီးရေယာဉ်များ၏ အရွယ်အစား တန်ချိန်နှင့် ကိရိယာတွေကိုပါ သတ်မှတ်ပြီး အာဆီယံနှင့် ဒေသတွင်းနိုင်ငံများ၏ သတ်မှတ်ချက်များနှင့် နှိုင်းယှဉ်သုံးသပ် ဆောင်ရွက်သွားဖို့ လိုအပ်သည့်ကိစ္စဖြစ်ကြောင်း တွေ့ရှိရပါတယ်။ ဥက္ကဋ္ဌကြီးခင်ဗျား။ တည်ဆဲမြန်မာ့ပင်လယ်ငါးလုပ်ငန်းဥပဒေပုဒ်မ ၅ရ တွင် ကမ်းဝေး ငါးလုပ်ငန်း၌ အသုံးပြုမည့် ငါးဖမ်းရေယာဉ်ကို ပြည်တွင်းမှာ တည်ဆောက်လိုလျှင်ဖြစ်စေ၊ ပြည်ပမှ ဝယ်ယူတင်သွင်းလိုလျှင်ဖြစ်စေ ဦးစီးဌာန၏ ကြိုတင်ခွင့်ပြုမိန့်ကို ရယူရမည်ဟု အတိအလင်း ဖော်ပြထားပြီး ဖြစ်ပါတယ်။ ကမ်းနီးအရွယ်အစား သတ်မှတ်ချက်ထက် ကျော်လွန်နေသော ငါးဖမ်း ရေယာဉ်များအနေနှင့် ဌာန၏ခွင့်ပြုမိန့်ရယူ၍ တည်ဆောက်ထားသောရေယာဉ်များ မဟုတ်သဖြင့် တည်ဆဲဥပဒေနှင့် ညီညွတ်မှုမရှိသည့် ရေယာဉ်များအဖြစ် သတ်မှတ်ရမှာဖြစ်ပါတယ်။ လက်ရှိမှာ ရေသယံဇာတ တည်ရှိမှုအခြေအနေ၊ လေ့လာမှုသုတေသနရလဒ်များအရ ရေယာဉ်စီးရေများကို ကန့်သတ်ရန် စည်းကမ်းသတ်မှတ် ဆောင်ရွက်လျက်ရှိခြင်းတို့ကြောင့် ငါးဖမ်းရေယာဉ်အသစ်များကို လတ်တလောအားဖြင့် တိုးမြှင့်ခွင့်ပြုပေးနိုင်ခြင်း မရှိသေးသည့် အခြေအနေဖြစ်ပါကြောင်း လွှတ်တော်ကိုယ်စားလှယ်တော်ကြီးရဲ့ မေးခွန်းကို ပြန်လည်ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ရခိုင်ပြည်နယ်၊ မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဒေါ်ထုမေ ရဲ့ မေးခွန်းအပေါ်မှာ ရခိုင်ပြည်နယ်အစိုးရအဖွဲ့၏ ဖြေကြားချက်နှင့်အတူ ဆက်လက်ဖြေကြားပေးပါမယ်။ ဥက္ကဋ္ဌကြီးခင်ဗျား။ ဧရိယာအကျယ်အဝန်း စတုရန်းကီလိုမီတာ (၃၇၀၀၀)ခန့်ရှိပြီး နိုင်ငံ၏လူဦးရေ (၆)ရာခိုင်နှုန်း၊ စုစုပေါင်း လူဦးရေ(၃)သန်းကျော် မှီတင်းနေထိုင် သည့် ရခိုင်ပြည်နယ်၏ ပြည်သူများ လူမှုစီးပွားဘဝ ဖွံ့ဖြိုးတိုးတက်ဖို့အတွက်၊ ရှိရင်းစွဲ ရေခံ၊ မြေခံ များအပေါ် အခြေပြုပြီး၊ စိုက်ပျိုးရေးကဏ္ဍ၊ မွေးမြူရေးကဏ္ဍနှင့် ရေလုပ်ငန်းကဏ္ဍတွေကို တိုးတက် စေလိုသည့်ဆန္ဒနှင့် လွှတ်တော်ကိုယ်စားလှယ်ကြီး မေးခွန်းမေးမြန်းထားတာဖြစ်တယ် ဆိုတာကို လေ့လာတွေ့ရှိရပါတယ်။ ဒါကြောင့် ဒီမေးခွန်းအပေါ်မှာ လက်ရှိ စီမံဆောင်ရွက်ထားမှုအခြေအနေ များနှင့် ယှဉ်တွဲပြီး ပြန်လည်ဖြေကြားပါမယ်။ ဥက္ကဋ္ဌကြီးခင်ဗျား။ တစ်နိုင်တစ်ပိုင် စိုက်ပျိုး၊ မွေးမြူရေးအဆင့်ကနေ စီးပွားဖြစ်ဆောင်ရွက် နိုင်ရေးအတွက် နိုင်ငံတော်၏ထောက်ပံ့ငွေဖြင့် မွေးမြူရေးကဏ္ဍမှာ မြစိမ်းရောင်စီမံကိန်း (အသား ကဏ္ဍ)ကို ပြည်နယ်အတွင်း တစ်ရွာလျှင် ကျပ်သန်း(၃၀)နှုန်းဖြင့် ထောက်ပံ့ဆောင်ရွက်ပေးလျက်ရှိ ပါတယ်။ မင်းပြားမြို့နယ်၊ ပုဏ္ဏားကျွန်းမြို့နယ်၊ တောင်ကုတ်မြို့နယ်၊ ကျောက်ဖြူမြို့နယ်၊ သံတွဲ မြို့နယ်၊ ဂွမြို့နယ်၊ ရမ်းဗြဲမြို့နယ်၊ အမ်းမြို့နယ်၊ မာန်အောင်မြို့နယ်တို့တွင် စုစုပေါင်းကျေးရွာ (၁၅)ရွာမှာ အကောင်အထည်ဖော် ဆောင်ရွက်ပေးလျက်ရှိပါတယ်။ ဒါ့အပြင် မျိုးကောင်းမျိုးသန့် တိရစ္ဆာန်များ ဖြန့်ဖြူးခြင်းကိုလည်း၊ မာန်အောင်မြို့နယ်၊ အမ်းမြို့နယ်နှင့် သံတွဲမြို့နယ်တို့တွင် စုစုပေါင်းရွာ (၃)ရွာကိုလည်းကောင်း စီမံကိန်းများ စတင်အကောင်အထည်ဖော် ဆောင်ရွက်လျက် ရှိကြောင်း တင်ပြအပ်ပါတယ်။ ပြည်နယ်၏ အခြေခံစီးပွားရေးလုပ်ငန်းတစ်ရပ်ဖြစ်သည့် ရေလုပ်ငန်းကဏ္ဍမှာ ရေငန်ပုစွန် မွေးမြူရေးလုပ်ငန်း ဖွံ့ဖြိုးတိုးတက်ရေးစီမံကိန်းကို ထိုင်းနိုင်ငံအစိုးရနှင့် မြန်မာအစိုးရဘက်မှ ကျပ်သန်းပေါင်း (၁၃၉၄)ကျော်နှင့် ၂၀၁၉ ခုနှစ်ကနေ ၂၀၂၀ ပြည့်နှစ်အတွင်း အကောင်အထည်ဖော် ဆောင်ရွက်သွားဖို့ စီမံဆောင်ရွက်ထားရှိပြီးဖြစ်ကြောင်း တင်ပြအပ်ပါတယ်။ စစ်တွေမြို့ရှိ ရေငန် ပုစွန်သရုပ်ပြဗဟိုဌာန ပြန်လည်မွမ်းမံ အသစ်တည်ဆောက်ခြင်း၊ သင်တန်းပေးမည့်နေရာနှင့် ရုံး အဆောက်အအုံများ ပြန်လည်အသစ်ဆောက်လုပ်ခြင်း၊ စံပြမွေးမြူသူများ ထူထောင်ခြင်းနှင့် ရွေးချယ်ခြင်း၊ ပုစွန်မွေးတောင်သူများကို လုပ်ငန်းသုံးပစ္စည်းများနှင့် နည်းပညာပံ့ပိုးခြင်း၊ ပုစွန်မွေး တောင်သူများနှင့် ဒေသခံပြည်သူများအတွက် သင်တန်းများ ပြုလုပ်ပေးခြင်းတို့ကို အကောင်အထည်ဖော် ဆောင်ရွက်သွားဖို့ဖြစ်ပါတယ်။ လက်ရှိမှာ ထိုင်းနိုင်ငံနှင့် ပူးပေါင်းဆောင်ရွက်မည့် ပေါင်းစည်းလယ်ယာ (Integrated Farming) စနစ်အား စမ်းသပ်အသုံးပြုနိုင်ရေးအတွက် စစ်တွေခရိုင်၊ စစ်တွေမြို့နယ်၊ အောင်ဒိုင် ကျေးရွာအုပ်စုမှာ (၁၀)ဧကနှင့် မြောက်ဦးခရိုင်၊ ကျောက်တော်မြို့နယ်၊ တောင်ထောင်ဟယား ကျေးရွာအုပ်စုမှာ လယ်မြေ (၉၈၂)ဧကတို့ကို ရွေးချယ်ထားပြီးဖြစ်ပါတယ်။ ပြည်နယ်အစိုးရအဖွဲ့ရဲ့ ကြီးကြပ်မှုဖြင့် သက်ဆိုင်ရာဌာနများနှင့် ညှိနှိုင်းပေါင်းစပ် ဆောင်ရွက်လျက်ရှိကြောင်းလည်း ဖြေကြားအပ်ပါတယ်။ ငါးလုပ်ငန်းဦးစီးဌာနလက်အောက်ရှိ ငါးလုပ်ငန်းသင်တန်းကျောင်း(၄)ခုမှ ငါး၊ ပုစွန် ကိုင်တွယ်ပြုပြင်ခြင်းဆိုင်ရာ သင်တန်းတွေကိုလည်း၊ ရခိုင်ပြည်နယ်ရှိ ခရိုင်၊ မြို့နယ်များနှင့် ချိတ်ဆက်ပြီး လိုအပ်သည့် နည်းပညာ၊ ကျွမ်းကျင်မှုသင်တန်းကျောင်းတွေကိုပါ ပို့ချဆောင်ရွက်ပေး လျက်ရှိပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ပြည်နယ်အတွင်း ဒေသအလိုက် တောင်သူများ သီးနှံစိုက်ပျိုး ထုတ်လုပ်ရာမှာ အရည်အသွေးမီသည့် ထုတ်ကုန်များရရှိဖို့၊ တစ်ဧကအထွက်နှုန်း တိုးတက်စေ ရေးတို့အတွက် မျိုးကောင်းမျိုးသန့်များ သုံးစွဲနိုင်ဖို့ရည်ရွယ်ပြီး လက်ရှိ စစ်တွေမြို့နယ် မျိုးသန့်ခြံ အပြင် မြောက်ဦးခရိုင်၊ မင်းပြားမြို့နယ်မှာ မျိုးစေ့ခြံတစ်ခုကို ၂၀၁၈ ခုနှစ် မိုးရာသီမှ စတင်ပြီး အကောင်အထည်ဖော် ဆောင်ရွက်ပေးထားပြီး ဖြစ်ပါတယ်။ အရည်အသွေးကောင်းသီးနှံ စိုက်ပျိုး ထုတ်လုပ်မှုမှာ မျိုးစေ့ရဲ့ အခန်းကဏ္ဍက အရေးပါသည့်အလျောက် ရခိုင်ပြည်နယ်မှာရှိသည့် မြို့နယ် များအလိုက် အရွယ်အစားအလိုက် သီးနှံမျိုးစေ့သိုလှောင်ရုံ ဂိုဒေါင်အလုံး(၆၀)ကိုလည်း ဆောက်လုပ် ထားရှိပြီး ဖြစ်ပါတယ်။ ဒါ့အပြင် မျိုးစေ့အခြောက်ခံစက် အလုံး(၂၀)နှင့် မျိုးစေ့ချကိရိယာ (၁၇၀)ခု ကိုလည်း ဖြန့်ဝေဆောင်ရွက်ပေးထားပြီးဖြစ်ပါကြောင်း တင်ပြအပ်ပါတယ်။ ပြည်နယ်၏ စိုက်ပျိုးရေး ကဏ္ဍဖွံ့ဖြိုးတိုးတက်စေဖို့ တစ်မြို့နယ်လျှင် တစ်ရွာစီ ဘက်စုံ အဆင့်မြင့်နည်းပညာသုံး စံပြကျေးရွာ များတည်ထောင်ပြီး တောင်သူများအား ပညာပေး ဆောင်ရွက်လျက်ရှိပါတယ်။ ရခိုင်ပြည်နယ်၏ ရေ၊ မြေ၊ ရာသီဥတုအပြင် ဈေးကွက်နှင့်ကိုက်ညီသည့် သီးနှံစိုက်ပျိုးနည်းစနစ်များကို စမ်းသပ်သိရှိနိုင်ဖို့ အတွက် စိုက်ပျိုးရေးသုတေသနခြံတစ်ခုကို မြောက်ဦးခရိုင်၊ မြောက်ဦးမြို့နယ်၊ ပြောင်းဘွေကျေးရွာ မှာ တည်ထောင်ဆောင်ရွက်သွားဖို့ စီစဉ်လျက်ရှိပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီး မေးခွန်းမှာ စိုက်ပျိုး၊ မွေးမြူရေး ကဏ္ဍဖွံ့ဖြိုးတိုးတက်ရေးအတွက် နိုင်ငံခြားမှ သက်သာသောအတိုးနှုန်းနှင့် ချေးငွေတွေ ရယူဆောင်ရွက် ခြင်းမရှိသော်ငြားလည်းပဲ နိုင်ငံတော်၏ဘဏ္ဍာဖြစ်သော ဘတ်ဂျက်ရန်ပုံငွေနှင့် အကောင်အထည်ဖော် ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီး၏ မေးခွန်းမှာပါသည့် လူ့စွမ်းအား အရင်းအမြစ်တွေ အထူးသဖြင့် စိုက်ပျိုးရေးကဏ္ဍဆိုင်ရာ အလယ်အလတ်အဆင့် စိုက်ပျိုးရေး ကျွမ်းကျင်သူ ပညာရှင်များ မွေးထုတ်ပေးနိုင်ရန်အတွက် မြောက်ဦးခရိုင်၊ ကျောက်တော်မြို့နယ်မှာ၊ စိုက်ပျိုးရေးသိပ္ပံကျောင်း (၁)ကျောင်းကို ၂၀၁၅-၂၀၁၆ ခု ပညာသင်နှစ်မှ စတင်ဖွင့်လှစ်သင်ကြား ပေးခဲ့ပြီး ဖြစ်ပါတယ်။ တစ်နှစ်လျှင် ကျောင်းသား(၁၀၀)ဦး လက်ခံသင်ကြားပေးလျက်ရှိပါတယ်။ ၂၀၁၈-၂၀၁၉ ပညာသင်နှစ်မှာ ကျောင်းသား(၉၂)ဦးကို ဒီပလိုမာအောင်လက်မှတ်တွေလည်း ချီးမြှင့် ပေးခဲ့ပြီးဖြစ်ပါတယ်။ စိုက်ပျိုးရေးသိပ္ပံကျောင်းများကို တိုင်းဒေသကြီး၊ ပြည်နယ်အတွင်း သင့်လျော်သည့် ဒေသတွေမှာ ဖွင့်လှစ်ဆောင်ရွက်လျက်ရှိပါတယ်။ ရန်ပုံငွေနှင့် ပညာရှင်ဝန်ထမ်း ကန့်သတ်ချက်၊ ဒေသလိုအပ်ချက်အရလည်းကောင်း တိုင်းဒေသကြီး၊ ပြည်နယ်အဆင့်ထိသာ ဖွင့်လှစ်ဆောင်ရွက်ပေး နိုင်သေးကြောင်း တင်ပြအပ်ပါတယ်။ လက်ရှိမှာ ခရိုင်အလိုက် ဖွင့်လှစ်ပေးနိုင်မှု အခြေအနေ မရှိသေးပါကြောင်းနှင့် စိုက်ပျိုးရေး၊ မွေးမြူရေးလုပ်ငန်းများကို မြို့နယ်အလိုက် ဒေသနှင့် လျော်ညီ သည့် ဘက်စုံအဆင့်မြင့် နည်းပညာသုံး စံပြကျေးရွာများ ထူထောင်ဆောင်ရွက်ပေးလျက်ရှိ သည့်အပြင် ဆက်လက်ပြီးလည်း အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း လွှတ်တော်ကိုယ်စားလှယ်ကြီး၏ မေးခွန်းကို ပြန်လည်ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ မွန်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးလှမြင့် (ခ)ဦးလှမြင့်သန်း ၏ မေးခွန်းအပေါ် ပဲခူးတိုင်းဒေသကြီးအစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေး နှင့်ဆည်မြောင်းဝန်ကြီးဌာနမှ ဖြေကြားပါမယ်။ ဥက္ကဋ္ဌကြီးခင်ဗျား။ ယခင် ၁၉၉၉ ခုနှစ်က မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုအဖွဲ့ အနေနှင့် အချိုးကျေးရွာ၊ ကပင်ကျေးရွာနှင့် ခင်တန်းကြီးကျေးရွာများရှိ မြေဧရိယာ (၄၁၆၇)ဧကကို ဆီးချိုင်းကုမ္ပဏီသို့ လုပ်ပိုင်ခွင့်ချထား ပေးခဲ့ကြောင်း သိရှိရပါတယ်။ ယင်းနှင့်ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနကနေ အမျိုးသားလွှတ်တော်သို့ စိစစ်တင်ပြသည့် စိစစ်တွေ့ရှိချက်၊ သုံးသပ်ချက်များအရ ဆီးချိုင်းကုမ္ပဏီကို ၂၈-၈-၁၉၉၉ ရက်စွဲဖြင့် ထိုစဉ်က မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဗဟိုအဖွဲ့က ခွင့်ပြုချထားပေးခဲ့သည့် မြေဧရိယာ(၄၁၆၇)ဧကအနက် ကျန်ရှိမြေ(၃၃၈) ဧကကို ကုမ္ပဏီမှ တရားဝင်လုပ်ကိုင်ခွင့်ရရှိရေး ဆောင်ရွက်ခဲ့မှုမရှိသည့်အတွက် တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီကနေပြီး ခွင့်ပြုအမိန့်စာကို ပြန်လည်ပယ်ဖျက် ကြောင်း ဆုံးဖြတ်ထားရှိပါတယ်။ ထို့အတူ အချိုးကျေးရွာအုပ်စု၊ ကွင်းအမှတ်(၇၃၂-ခ) လယ်မြေဧရိယာ (၁၁၅.၂၆)ဧက နှင့် ကွင်းအမှတ်(၇၃၃)၊ လယ်မြေဧရိယာ (၄၆.၆၁)ဧက၊ စုစုပေါင်း (၁၆၁.၈၇)ဧကတို့ကို ဦးကြည်လွင် ပါ မိသားစု(၆)ဦးနှင့် ဆီးချိုင်းကုမ္ပဏီတို့မှ လုပ်ကိုင်ခွင့်ရရှိလိုပါက ၂၀၁၂ ခုနှစ်၊ လယ်ယာမြေ ဥပဒေ၊ နည်းဥပဒေပြဋ္ဌာန်းချက်များနှင့်အညီ လယ်ယာမြေလုပ်ပိုင်ခွင့် အပြိုင်လျှောက်ထားသင့်ကြောင်းနှင့် အဘားကျေးရွာအုပ်စု၊ ကွင်းအမှတ်(၇၁၉)ရှိ ငါးမွေးမြူရေးကန် တူးဖော်ထားသည့် လယ်မြေဧရိယာ (၂၃၁.၆)ဧကကို နိုင်ငံတော်ပိုင်မြေအဖြစ် သတ်မှတ်ပြီး တိုင်းဒေသကြီး လယ်ယာမြေစီမံခန့်ခွဲမှု အဖွဲ့ရဲ့ စီမံကြီးကြပ်မှုဖြင့် စိစစ်ချထားပေးသင့်ပါကြောင်း၊ ကုမ္ပဏီအနေဖြင့် မြေယာအငြင်းပွားမှု အပေါ်မှာ တည်ဆဲဥပဒေများနှင့်အညီ ဖြေရှင်းခြင်းမပြုဘဲ ဒေသသို့ ခြိမ်းခြောက်သည့်အသွင်ဖြင့် KNU , KNLAPC ငြိမ်းချမ်းရေးအဖွဲ့များအား ခေါ်ဆောင်၍ ဖြေရှင်းခြင်းသည် တည်ဆဲဥပဒေများနှင့် ညီညွတ်မှုမရှိကြောင်း စိစစ်တွေ့ရှိရသဖြင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စိစစ်တွေ့ရှိချက်အပေါ်မှာ အကောင်အထည်ဖော် ဆောင်ရွက်ပေးပါရန်နှင့် ဆောင်ရွက်မှုအား ပြန်လည်အကြောင်းကြားပေးပါရန် အမျိုးသားလွှတ်တော်ရုံးမှ ပဲခူးတိုင်းဒေသကြီးအစိုးရအဖွဲ့ထံ ၁၆-၇-၂၀၁၈ ရက်စွဲပါစာအမှတ်၊ ၁/အမ(ကော်မတီ-၁၁/၁၂)၂၀၁၈/၅၆၉ ဖြင့် အ ကြောင်းကြား ခဲ့ပါတယ်။ ဥက္ကဋ္ဌကြီးခင်ဗျား။ အဆိုပါကိစ္စနှင့် ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၏ ကွင်းဆင်းအစီရင်ခံစာ အကြံပြုချက်အရ တိုင်းဒေသကြီး မြေလွတ်၊ မြေလပ်နှင့် မြေရိုင်းများစီမံခန့်ခွဲမှု လုပ်ငန်းအဖွဲ့ အစည်းအဝေးမှာ ဆွေးနွေးဆောင်ရွက်သွားရန်နှင့် ဆောင်ရွက် ပြီးစီးမှုအား ပြန်လည်တင်ပြရန်အတွက် တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံ ခန့်ခွဲမှုလုပ်ငန်းအဖွဲ့သို့ ၃-၇-၂၀၁၉ ရက်နေ့တွင် လွှဲပြောင်းပေးအပ်ခဲ့ပြီးဖြစ်ပါတယ်။ တိုင်းဒေသကြီး မြေလွတ်၊ မြေလပ်နှင့် မြေရိုင်းများစီမံခန့်ခွဲရေးကော်မတီကနေ ဆီးချိုင်းကုမ္ပဏီကို ယခင် ကြိုတင် ခွင့်ပြုခဲ့မှုအမိန့်စာအား ပြန်လည်ဖျက်သင့်ကြောင်း ဆုံးဖြတ်ထားရှိပြီးဖြစ်ကြောင်း သိရှိရပါတယ်။ ဒါ့အပြင် ဝေါမြို့နယ်၊ အဘားကျေးရွာအုပ်စု၊ ကွင်းအမှတ်(၇၃၂-ခ)၊ လယ်မြေဧရိယာ(၁၁၅.၂၆)ဧကနှင့် ကွင်းအမှတ်(၇၃၃)၊ လယ်မြေဧရိယာ (၄၆.၆၁)ဧက၊ စုစုပေါင်း (၁၆၁.၈၇)ဧကကို ဦးကြည်လွင် ပါ မိသားစု(၆)ဦးနှင့် ဆီးဘွိုင်းကုမ္ပဏီတို့မှ လယ်ယာမြေ လုပ်ကိုင်ခွင့်ပြုလက်မှတ် အပြိုင်လျှောက်ထား ခဲ့မှုအပေါ် အကျိုးကျေးရွာအုပ်စု လယ်ယာမြေစီမံခန့်ခွဲမှုအဖွဲ့မှ ၂၄-၆-၂၀၁၉ ရက်နေ့မှာ မြို့နယ်ဦးစီးဌာနရုံးသို့ ပေးပို့တင်ပြထားပါတယ်။ မြို့နယ်ရုံးမှလည်း လုပ်ထုံးလုပ်နည်းနှင့်အညီ ကန့်ကွက်လွှာများ ခေါ်ယူပြီး ဆက်လက် စိစစ်ဆောင်ရွက်လျက်ရှိပါကြောင်း ဖြေကြားအပ်ပါတယ်။ ထို့အတူ ဝေါမြို့နယ်၊ အဘားကျေးရွာအုပ်စု၊ ကွင်းအမှတ်(၇၁၉)၊ ငါးကန်ဧရိယာ (၂၃၁.၆)ဧက အတွင်းမှာ ဒေါ်ဌေးဌေးဝင်း မိသားစုမှ အဆိုပါ မြေဧရိယာအတွင်းမှ ဧရိယာ(၁၉၉.၇၉)ဧကကို လယ်ယာမြေလုပ်ကိုင်ခွင့်ပြုလက်မှတ် အပြိုင်လျှောက်ထားခဲ့ပြီး၊ ဦးမင်းနိုင် မှလည်း (၂၃၁.၆)ဧကကို လယ်ယာမြေလုပ်ကိုင်ခွင့်ပြုလက်မှတ် အပြိုင်လျှောက်ထားခဲ့မှုအပေါ် အကျိုးကျေးရွာအုပ်စု လယ်ယာမြေစီမံခန့်ခွဲမှုအဖွဲ့မှ ၂၄-၆-၂၀၁၉ ရက်နေ့မှာ မြို့နယ်ဦးစီးဌာနရုံးသို့ ပေးပို့တင်ပြပြီး ဖြစ်ပါတယ်။ မြို့နယ်ရုံးမှလည်း ကန့်ကွက်လွှာများ ခေါ်ယူထားပြီး စိစစ်ဆောင်ရွက်လျက်ရှိပါကြောင်း ပဲခူးတိုင်းဒေသကြီးအစိုးရအဖွဲ့၏ကိုယ်စား ပြန်လည်ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ မွန်ပြည်နယ် မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် ဦးဖေတင် မေးမြန်းသည့်မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာန၏ ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ် ကြီး၏မေးခွန်းဟာ မူလရှိရင်း အင်းအိုင်၊ ချောင်း၊ မြောင်းများအား မပျက်စီးစေဘဲနှင့် ဆက်လက် ထိန်းသိမ်းဆောင်ရွက်သွားနိုင်ဖို့အတွက် လက်ရှိနယ်မြေဒေသတွေမှာ ဖြစ်ပျက်နေသည့်အခြေအနေ တွေအပေါ်မှာ အခြေခံပြီး မေးမြန်းထားသည့်မေးခွန်းဖြစ်ကြောင်း သုံးသပ်ရရှိပါတယ်။ ယင်းကိစ္စနှင့် စပ်လျဉ်းပြီး ကိုယ်စားလှယ်ကြီး၏ မေးခွန်းပါ ရည်ရွယ်ချက်နှင့်အညီ ထိန်းသိမ်းအကောင်အထည်ဖော်နိုင်ဖို့နှင့် စပ်လျဉ်းပြီး လက်ရှိ တည်ဆဲဥပဒေပါ ပြဋ္ဌာန်းချက်များနှင့် ယှဉ်တွဲတင်ပြ ဖြေကြားပါမယ်။ အင်းအိုင်များ၊ ငါးမွေးကန်များ ထိန်းသိမ်းမှုအပိုင်းမှာ ခွင့်ပြုချက် မရှိဘဲ ကျူးကျော်ခြင်း၊ ဆည်မြောင်း၊ တာတမံ၊ မြစ်၊ ချောင်းနှင့် ဆက်စပ်သောရေမြောင်း၊ ရေစီး ရေလာများကို ခွင့်ပြုချက်မရှိဘဲ ပိတ်ဆို့ခြင်း၊ ညစ်ညမ်းအောင်ပြုလုပ်ခြင်း၊ အကျိုးမဲ့စီးဆင်းစေခြင်း၊ လွှဲပြောင်းရယူအသုံးပြုခြင်း အပါအဝင် ရေတံခါးကို နှောင့်ယှက်ခြင်း၊ ဖျက်ဆီးခြင်းတို့ကို မလုပ်နိုင် ရန်အတွက် ရပ်ကွက်/ကျေးရွာအုပ်ချုပ်ရေးဥပဒေနှင့် ထိန်းကျောင်းနေပြီး၊ ဆောင်ရွက်နေမှုအပေါ် တားမြစ်ချက် လိုက်နာမှုမရှိပါက သက်ဆိုင်ရာဌာနအနေနဲ့ ဥပဒေ၊ လုပ်ထုံးလုပ်နည်းများနှင့်အညီ အရေးယူဆောင်ရွက်ရမှာဖြစ်ပါတယ်။ ဒါ့အပြင် ခွင့်ပြုချက်မရှိဘဲ အင်းအိုင် နယ်နိမိတ်အား ပြုပြင်ခြင်းနှင့် သုံးစွဲခြင်း၊ ငါးနှင့် ငါးနေထိုင်တော်များပျက်စီးစေရန် ခုတ်ထွင်ခြင်း၊ မီးရှို့ခြင်း၊ ရေစီးရေလာပျက်ပြားစေရန် ထိခိုက်အောင် ပြုလုပ်ခြင်း၊ ရေပြင်တွင် ငါးနှင့် အခြားရေသတ္တဝါတို့အား အနှောင့်အယှက်မဖြစ်စေရန် သို့မဟုတ် ရေထုညစ်ညမ်းစေရန်ပြုလုပ်ခြင်း၊ ရေစီးလမ်းကြောင်းကို ပြောင်းလဲခြင်းများ ပြုလုပ်ခြင်းစသည့် ငါးလုပ်ငန်းရေပြင်အတွင်း ဆောင်ရွက်ခြင်းမပြုရန် တားမြစ်ထားသည့်ကိစ္စရပ်များနှင့် စပ်လျဉ်းပြီး တိုင်းဒေသကြီးနှင့် ပြည်နယ်မှာရှိသည့် ရေချိုငါးလုပ်ငန်းဥပဒေနှင့်အညီ ထိန်းကျောင်းဆောင်ရွက် နေပြီး၊ အဆိုပါ တားမြစ်ချက် တစ်ရပ်ရပ်ကို ဖောက်ဖျက်ကျူးလွန်ပါက ဒဏ်ငွေနှင့် ထောင်ဒဏ်များ အရေးယူ ဆောင်ရွက်သွားရမှာဖြစ်ပါသည်။ အလားတူ ရေအရင်းအမြစ်နှင့် မြစ်ချောင်းများ ထိခိုက်ပျက်စီးနိုင်မည့်ရေကြောင်းများ ပြောင်းလဲစေမှု၊ မြစ်ချောင်းနယ်၊ ကမ်းပါးနယ်နှင့် ကမ်းနားနယ်တို့တွင် သက်ဆိုင်ရာ အစိုးရဌာန၊ အဖွဲ့ အစည်း၏ ခွင့်ပြုချက်မရှိဘဲနှင့် ဥယျာဉ်ခြံမြေ စိုက်ပျိုးမှု၊ မြေတူး၊ မြေဖို့ခြင်း၊ နုန်းဖမ်းခြင်း၊ အင်းပိတ်ခြင်း၊ တမံဖို့ခြင်း၊ မြစ်ချောင်းနယ်၊ ကမ်းပါးနယ်၊ ကမ်းနားနယ်တို့မှာ အဆောက်အအုံနှင့် လမ်းများ၊ တံတားများ၊ ကမ်းထိန်းအဆောက်အအုံများ၊ မြစ်ကမ်းထိန်းသိမ်းရေးလုပ်ငန်းများ ခွင့်ပြု ချက်မရဘဲ ဆောင်ရွက်နေမှုတို့ကို ရေအရင်းအမြစ်နှင့် မြစ်ချောင်းများထိန်းသိမ်းရေး ဥပဒေပြဋ္ဌာန်း ချက်နှင့်အညီ အရေးယူဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ အင်းများ တိုင်းတာခြင်းနှင့်စပ်လျဉ်းပြီး မြန်မာနိုင်ငံ မြေစာရင်းလက်စွဲ ဥပဒေ အပိုဒ် ၁၄၆၅ မှာ အင်းများကို မတိုင်းတာမီ ထုံးစံအားဖြင့် နယ်နိမိတ် ခွဲခြားသတ်မှတ်ရန် လိုအပ်ပါတယ်။ အင်းများကို သာမန်အားဖြင့် သက်ဆိုင်ရာ နယ်မြေရှိ မြေစာရင်းအမှုထမ်းများနှင့် တိုင်းတာနိုင်သော်လည်း နယ်သတ်အရာရှိ ခန့်အပ်ရန် လိုအပ်လာသည်ဟု ယူဆခဲ့လျှင် သို့မဟုတ် အထူးမြေတိုင်းစာရေးအဖွဲ့၏ အကူအညီ လိုအပ်ခဲ့လို့ရှိရင် အင်းနယ်နိမိတ် ခွဲခြားသတ်မှတ်ခြင်းနှင့် မြေတိုင်းတာခြင်း လုပ်ငန်းများကို ဥပဒေအရ ယခင် ကြေးတိုင်နှင့် မြေစာရင်းမင်းကြီး (ယခု ညွှန်ကြားရေးမှူးချုပ်၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန) ၏ အဆုံးအဖြတ်နှင့် စီမံ ခန့်ခွဲဆောင်ရွက်လျက်ရှိပါတယ်။ အင်းအိုင်များ ဆိုသည်မှာ နှစ်ကာလကြာမြင့်လာသည်နှင့်အမျှ သဘာဝအရ တိမ်ကောသွားတတ်သည့် သဘောသဘာဝရှိပါတယ်။ သဘာဝအရ တိမ်ကော ပျောက်ကွယ်သည့်ကိစ္စမှအပ လူနှင့်ပတ်ဝန်းကျင်တို့၏ ပြုပြင်ပြောင်းလဲမှုတွေကြောင့် တိမ်ကောခြင်း မဖြစ်စေရန် မိမိအထက်မှာ တင်ပြခဲ့သည့် ဥပဒေပြဋ္ဌာန်းချက်များနှင့်အညီ သက်ဆိုင်ရာဌာနများက ထိန်းကျောင်း ဆောင်ရွက်ရမှာဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ လယ်ယာမြေ စီမံခန့်ခွဲရေးနှင့် စာရင်းအင်းဦးစီးဌာနအနေနဲ့လည်း အင်းနယ်နိမိတ်များ အပါအဝင် မြေတိုင်းတာခြင်း၊ မြေပုံရေးဆွဲထုတ်လုပ်ခြင်း၊ မှတ်တမ်းတင်ခြင်းတို့ကို မြန်မာနိုင်ငံ မြေစာရင်း လက်စွဲဥပဒေ အပိုဒ် ၁၄၆၅ ပါ ပြဋ္ဌာန်းချက်နှင့်အညီ ဌာန၏လုပ်ထုံးလုပ်နည်း ညွှန်ကြားချက်များ နှင့်အညီ အကောင်အထည်ဖော် ဆောင်ရွက်ပေးလျက်ရှိပါတယ်။ ဥက္ကဋ္ဌကြီးခင်ဗျာ။ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရှိ စာရင်းမြေပုံ မှတ်တမ်းများအရ လက်ရှိမှာ တစ်နိုင်ငံလုံးအတိုင်းအတာနှင့် အင်းအရေအတွက် စုစုပေါင်း(၄၃၀၀)ကျော် ရှိကြောင်းသိရှိရပါတယ်။ စုစုပေါင်းဧရိယာကတော့ (၃၂၂၆၀၀)ဧကကျော်ရှိကြောင်း သိရှိရပါတယ်။ လတ်တလောအားဖြင့် ဧရာဝတီတိုင်းဒေသကြီးအတွင်းမှာရှိသည့် အင်းပေါင်း (၁၇၂၀)ရှိတဲ့အနက် ပြန်လည်တိုင်းတာရန်လိုအပ်သည့် အင်းအရေအတွက် (၂၆၇)အင်းကို သက်ဆိုင်ရာ ကျေးရွာ အုပ်ချုပ်ရေးအဖွဲ့အစည်း၊ အထွေထွေအုပ်ချုပ်ရေးဦးစီးဌာန၊ ဆည်မြောင်းနှင့် ရေအသုံးချမှုစီမံခန့်ခွဲ ရေးဦးစီးဌာန၊ ငါးလုပ်ငန်းဦးစီးဌာနတို့နှင့်အတူ ပူးပေါင်းပြီး လက်ရှိ တိုင်းတာဆောင်ရွက်လျက် ရှိကြောင်း တင်ပြအပ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ်ကြီး မေးမြန်းသည့်မေးခွန်းနှင့် စပ်လျဉ်းပြီး သက်ဆိုင်ရာ ဌာနများမှလည်း ဥပဒေ၊ လုပ်ထုံးလုပ်နည်းများနှင့်အညီ အရေးယူဆောင်ရွက်လျက် ရှိကြောင်း တင်ပြအပ်ပါတယ်။ နောင် ဖြစ်ပေါ်မှုများကိုလည်း တည်ဆဲဥပဒေများနှင့်အညီ အရေးယူ ဆောင်ရွက်သွားမည်ဖြစ်ပါကြောင်းနှင့် အင်းများအား ပြန်လည်တိုင်းတာရန် လိုအပ်ပါက လိုအပ်ချက် နှင့်အညီ မိမိတို့ဝန်ကြီးဌာနမှ တိုင်းတာ ဆောင်ရွက်ပေးလျက်ရှိပါကြောင်း လွှတ်တော် ကိုယ်စားလှယ်တော်ကြီး၏ မေးခွန်းအား ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech><mp id="1264">ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)</mp>ဖြေကြားပေးသည့် ဝန်ကြီးကိုလည်း ကျေးဇူးတင်ပါတယ်။ ကျွန်တော် အဓိကသိချင်တာက အခု အရွယ်အစားကြီးမားပြီး အမှန်တကယ် ဒေသကမ်းနီးရေပြင်မှာ လုပ်ကိုင်နေသည့် ကမ်းနီးငါးဖမ်းလှေများဟာ အစင်းရေ (၄၀၀၀)ကျော်လောက်ရှိပါတယ်။ သူတို့တွေအတွက် ဆက်လက်လုပ်ကိုင်နိုင်အောင် ဘယ်လို စီစဉ် ပေးမည်ဆိုတာကို ကမ်းနီးရေလုပ်သားများကိုယ်စား သိရှိမေးမြန်းချင်ပါတယ်။</speech>
<speech><agency id="11">ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီး ဦးခင်မျိုးဝင်း ၏ ဆက်စပ်မေးခွန်းနှင့် စပ်လျဉ်းပြီး ပြန်လည် ဖြေကြားပါမယ်။ မိမိဖြေကြားသည့် အဖြေထဲမှာ ငါးဖမ်းရေယာဉ်အသစ်တွေကို လတ်တလော အားဖြင့် တိုးမြှင့်ခွင့်မပြုဘဲ ထားရှိသည့်အခြေအနေဖြစ်ကြောင်း ဖြေကြားခဲ့ပြီးလည်းဖြစ်ပါတယ်။ မိမိတို့အနေနှင့် ပြောင်းလဲလာသည့် ရေသယံဇာတလျော့ပါးမှု အခြေအနေအပေါ် မူတည်ပြီး ထိန်းကျောင်းဆောင်ရွက်သွားဖို့လိုအပ်သလို၊ တစ်ဖက်မှာလည်း အဲဒီလျော့နည်းသွားသည့် သယံဇာတ တွေကြောင့် မိမိတို့ဒေသနေ ပြည်သူများ၏ အသက်မွေးဝမ်းကျောင်း လုပ်ငန်းတွေအပေါ်မှာ အခက်အခဲတွေ ဖြစ်ပေါ်တယ်ဆိုတာလည်း သိပါတယ်။ အခြေအနေနှင့် လိုက်လျောညီထွေဖြစ်ဖို့ အတွက် တစ်ဖက်ကလည်း ဥပဒေကြောင်းအရ ထိန်းကျောင်းရသလို၊ တစ်ဖက်ကလည်း ဒီကိစ္စရပ် ပေါ်မှာ နှစ်ဖက်မျှတွေးပြီး ဆင်ခြင်သုံးသပ် ဆောင်ရွက်သွားဖို့ရှိတယ်ဆိုတာ ရှင်းလင်းထားပြီးဖြစ်ပါတယ်။ မိမိတို့အနေနဲ့ ပင်လယ်ငါးလုပ်ငန်း ဥပဒေကြမ်းကို ယခုအခါမှာ ရေးဆွဲပြီးဥပဒေကြမ်း အနေနှင့် ယခုကျင်းပနေသည့် လွှတ်တော်ကာလအတွင်း မဟုတ်ရင်တောင်မှ လာမည့်(၄)ကြိမ်မြောက် အတွင်းမှာ တင်ပြနိုင်ဖို့ရှိသည့် အခြေအနေဖြစ်ပါတယ်။ ပင်လယ်ငါးလုပ်ငန်း ဥပဒေကြမ်း အခန်း(၃) မှာလည်း ငါးသယံဇာတတွေပြုန်းတီးမှု ထိန်းသိမ်းကာကွယ်ရန်၊ ငါးလုပ်ငန်းဖွံ့ဖြိုးတိုးတက်ရန် စီမံခန့်ခွဲဆောင်ရွက်သည့်နေရာမှာ မိမိတို့ ငါးဖမ်းရေယာဉ် အရွယ်အစားများ၊ ငါးဖမ်းကိရိယာ အမျိုးအစားများ၊ အရေအတွက်နှင့် ဖမ်းနည်းစနစ်များ၊ ငါးဖမ်းကွက်များ၊ နောက်တစ်ခါ လက်ရှိ ဖြစ်ပေါ်နေသည့် အနေအထားများအပေါ်မှာ အားလုံး ခြုံငုံစဉ်းစားသုံးသပ် သတ်မှတ်၍ စီမံ ဆောင်ရွက်သွားဖို့ စီမံထားပြီးဖြစ်ပါတယ်။ ဒါကြောင့် လတ်တလောအားဖြင့် မိမိတို့ ဥပဒေကြောင်းအရ ထိန်းကျောင်းထားသည့် အနေအထားအတိုင်းရှိပြီး လာမည့်ဥပဒေ ပြဋ္ဌာန်းပြီးပြီဆိုရင် လွှတ်တော်ကိုယ်စားလှယ်ကြီး မေးမြန်းသည့် အနေအထားတွေကို မိမိတို့ စီမံခန့်ခွဲဆောင်ရွက်သွားနိုင်မည်ဆိုသည့် အခြေအနေ ဖြစ်ကြောင်း ဆက်စပ်မေးခွန်းအပေါ် ပြန်လည်ဖြေကြားအပ်ပါတယ်။</speech>
</section>
<section value="Bill">
<bill>
<title>အမျိုးသားမှတ်တမ်းနှင့် မော်ကွန်းဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာတဲ့ အမျိုးသားမှတ်တမ်းနှင့် မော်ကွန်း ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ် (၄)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။</speech>
<speech type="speaker">ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ်(၇)မှ ဒေါက်တာ ပြည့်ဖြိုး ဆွေးနွေးနိုင်ပါပြီ။</speech>
<speech><mp id="1343">ဒေါက်တာပြည့်ဖြိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီး များအားလုံးပဲ မင်္ဂလာပါ။ ကျွန်တော်က ဧရာဝတီတိုင်းဒေသကြီး မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဒေါက်တာပြည့်ဖြိုး ဖြစ်ပါတယ်။ ကျွန်တော့်အနေနဲ့ အမျိုးသားမှတ်တမ်း နှင့် မော်ကွန်းဥပဒေကြမ်းနှင့် စပ်လျဉ်းပြီး ပြင်ဆင်ချက်၊ ဖြည့်စွက်ချက်များကို ဆွေးနွေးသွားမှာ ဖြစ်ပါတယ်။ ကျွန်တော့်ကို Power Point အသုံးပြုခွင့်ပေးပါခင်ဗျား။ ကျွန်တော် ဦးစွာ တင်ပြလိုတာက နိုင်ငံတော်၏ အရေးပါသည့် အချက်အလက်များ၊ စာချုပ်စာတမ်းများ သိမ်းဆည်းသည့် မော်ကွန်းတိုက်ဟာဆိုရင် တိုင်းပြည်အုပ်ချုပ်ရေးမှာ လွန်စွာ အရေးကြီးလှပါတယ်။ ကျွန်တော့်ကို Power Point ရွှေ့ပေးပါ။ ဒီအခန်း(၇) မှတ်တမ်းနှင့် မော်ကွန်း ကြည့်ရှုခွင့်၊ အသုံးပြုခြင်းဆိုင်ရာကိစ္စရပ်များ အပိုဒ် ၁၃ မှာ အပိုင်း(၂)ပိုင်း ရှိပါတယ်။ ပထမတစ်ခုက မှတ်တမ်းနှင့် မော်ကွန်းများ ကြည့်ရှုခွင့်နှင့် အသုံးပြုခြင်း ဆိုင်ရာကိစ္စရပ်များနှင့် စပ်လျဉ်း၍ ဦးစီးဌာနသည် အများပြည်သူ ဖတ်ရှုရန် ပုံနှိပ်ထုတ်ဝေပြီးသော မှတ်တမ်းများနှင့် ပုဒ်မ ၁၂ ပါ လုံခြုံမှုအဆင့် သက်တမ်းကုန်ဆုံးပြီးသော မော်ကွန်းများကို အများ ပြည်သူ၊ အခြားအဖွဲ့အစည်း၊ ပုဂ္ဂိုလ်တစ်ဦးဦးအား ကြည့်ရှုခွင့်နှင့် အသုံးပြုခွင့် ပေးရမည်ဆိုတာဖြစ်ပါတယ်။ ဒါပေမယ့်လည်း ဒုတိယပိုင်းမှာ လိုအပ်ပါက လုံခြုံမှုအဆင့် သက်တမ်းကုန်ဆုံးပြီးသော မော်ကွန်းများကို ကြည့်ရှုခွင့်နှင့် အသုံးပြုခွင့်မပြုဘဲထားနိုင်သည် ဆိုတာကို တွေ့ရှိရပါတယ်။ Power Point တစ်ခုရွှေ့ပေးပါခင်ဗျား။ ဒါက အပိုဒ် ၁၂ မှာပါသည့် နှစ်အလိုက် မော်ကွန်းများ၏သက်တမ်းကို ကန့်သတ်ထားပြီးဖြစ်ပါတယ်။ အများဆုံးက ထိပ်တန်းလျှို့ဝှက်အဆင့် မော်ကွန်းဖြစ်ရင် နှစ်ပေါင်း (၃၀)ဖြစ်ပါတယ်။ ဒါဟာ ဒီမိုကရေစီ နိုင်ငံတော်တော်များများ၏ National Archive Act တွေမှာ ထားရှိသည့် အများဆုံးနှစ် ပုံစံ ဖြစ်ပါတယ်။ ၁၉၉၀ ပြည့်နှစ် ဥပဒေမှာ ထိပ်တန်းလျှို့ဝှက်ဆိုရင် နှစ်အကန့်အသတ်မရှိ ဖြစ်ပါတယ်။ ကျန်တဲ့သက်တမ်းတွေမှာ နှစ်(၅၀)၊ နှစ်(၃၀)၊ နှစ်(၂၅) စသဖြင့် ရှိပါတယ်။ နောက်ပြီး ဥပဒေအဟောင်းမှာဆိုရင် တပ်မတော်မော်ကွန်းတိုက်နှင့် မသက်ဆိုင်စေရ ဆိုတာလည်း ပါပါတယ်။ ဒါပေမဲ့ အခုဥပဒေကြမ်းမှာ ခေတ်နှင့်အညီ ဖြေလျှော့မှုတွေ ရှိလာပါတယ်။ ဒါပေမယ့်လည်း အခုလို ဥပဒေကြမ်း အပိုဒ် ၁၃ အတိုင်းဆိုရင် သတင်းအချက်အလက် ရယူခြင်း Right နှင့် သုတေသီတွေ လေ့လာဖို့အတွက် တစ်ဖက်သတ် ပိတ်ထားသလို ဖြစ်နေမှာ ဖြစ်ပါတယ်။ အဆိုပါ မှတ်တမ်းနှင့် မော်ကွန်းတွေသည် နိုင်ငံတော်နှင့် နိုင်ငံသားများ၏ အကျိုးစီးပွား အတွက် အရေးကြီးသည့်သက်သေတွေ ဖြစ်ပါတယ်။ လုံခြုံဖို့လည်း လိုပါတယ်။ ဒီအချက်တွေကို ကာကွယ်ဖို့အတွက်ဆိုရင် အခြားခွင့်ပြုချက်ပုံစံ၊ တားမြစ်ချက်တို့နှင့် ထိန်းထားရမှာဖြစ်ပါတယ်။ ဒါကြောင့် ကျွန်တော့်အနေနဲ့ လိုအပ်ပါက ကြည့်ရှုခွင့်နှင့် အသုံးပြုခွင့်မပြုဘဲ ထားနိုင်သည် ဆိုသည့် အပိုင်းကို ပယ်ဖျက်ရတာဖြစ်ပါတယ်ခင်ဗျား။ Power Point ရွှေ့ပေးပါ။ အပိုဒ် ၁၅ ဖြစ်ပါတယ်။ မည်သူမဆို ဦးစီးဌာနရှိ မှတ်တမ်းနှင့် မော်ကွန်းများကို အောက်ပါအချက်များနှင့် ညီညွတ်လျှင် မိတ္တူ ကူးယူခြင်း ပြုနိုင်သည် ဆိုတာဖြစ်ပါတယ်။ အဲဒီ အပိုဒ်ခွဲရဲ့ အပိုဒ်ခွဲ(ဂ) မှာ ဆိုရင် တည်ဆဲဥပဒေပါ ပြဋ္ဌာန်းချက်များနှင့်အညီ လိုက်နာဆောင်ရွက်ပါမည်လို့ ကတိဝန်ခံချက် ပါရှိရမှာဖြစ်သည်ဆိုတာ တွေ့ရပါတယ်။ ပြည်သူ့လွှတ်တော်က ပေးပို့သည့်အချက်မှာဆိုရင် တည်ဆဲဥပဒေ ဆိုသည့်နေရာမှာ ပုံနှိပ်ခြင်းနှင့် ထုတ်ဝေခြင်း တည်ဆဲဥပဒေဆိုတာ ပါ ပါတယ်။ ကျွန်တော့်အနေနဲ့ ဥပဒေများ ဆိုတာ ထည့်ရ ခြင်းဖြစ်ပါတယ်။ ဘာကြောင့်လဲဆိုရင် ဒီပုံနှိပ်ဥပဒေတွေသာမက မူပိုင်ခွင့် IP Law တွေ ဖြစ်သည့် Copyright Law တွေထဲမှာ ဆက်စပ်နေတာရှိပါတယ်။ ယခုအတိုင်း တည်ဆဲဥပဒေဆိုရင် ပုံနှိပ်ဥပဒေ တစ်ခုတည်းလား။ ဒါမှမဟုတ် ဒီဥပဒေအရ ဖြစ်လာမယ့် တည်ဆဲဥပဒေဆိုတာလည်း ဖြစ်နေပါတယ်။ ကျွန်တော်တို့ မှတ်တမ်းဥပဒေရဲ့ အဓိပ္ပာယ်ဖွင့်ဆိုချက်တွေမှာ ဆိုရင်လည်း စာပေ၊ စာအုပ်စာတမ်းတို့ ရှိပါတယ်။ IP နှင့် ဆိုင်သည့်ဥစ္စာ၊ မူပိုင်ခွင့်၏ Right ကို ထိခိုက်ခြင်းမရှိရ အောင်လည်း ထားရမှာဖြစ်ပါတယ်။ ဒါကြောင့် ပိုမိုကျယ်ပြန့်သည့် တည်ဆဲဥပဒေများ ဆိုတာကို ဖြည့်စွက်ရခြင်း ဖြစ်ပါတယ်ခင်ဗျား။ Power Point ရွှေ့ပေးပါ။ အပိုဒ် ၂၃ မှာဆိုရင် မည်သူမဆို ပုဒ်မ ၁၉ ပါ တားမြစ်ချက်ကို ဖောက်ဖျက်ကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို (၂) နှစ်ထက် မပိုသော ထောင်ဒဏ်ဖြစ်စေ၊ ငွေ(၁၀)သိန်းထက် မပိုသောငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည် ဆိုပြီး ဖော်ပြထားတာရှိပါတယ်။ အဲဒီတော့ ပုဒ်မ ၁၉ မှာ ဘာတွေ တားမြစ်ထားလဲဆိုရင် မှတ်တမ်း တစ်ရပ်ရပ်ကို ပြင်ဆင်ဖြည့်စွက် တစ်နည်းအားဖြင့် ပယ်ဖျက်တာ၊ ခွင့်ပြုချက်မရှိဘဲ ဖျက်ဆီးတာ၊ ဒါမှမဟုတ် မူလထိန်းသိမ်းထားသည့်နေရာကနေ ရွှေ့ပြောင်းခြင်းမပြုရဟု တားမြစ်ထားတာ ဖြစ်ပါတယ်။ ဒီ တားမြစ်ချက်တွေ ဖောက်ဖျက်သည်ကို အရေးယူမည့် ပြစ်ဒဏ်က မလုံလောက်ပါဘူး။ မော်ကွန်းတွေထဲမှာဆိုရင် တိုင်းပြည်၏ အရေးကြီးတာတွေရှိမှာ ဖြစ်ပါတယ်။ ဒါကြောင့် ကျွန်တော့် အနေနဲ့ (၂)နှစ်ထက်မပိုသောနေရာမှာ (၅)နှစ် ထောင်ဒဏ်နှင့် ငွေကျပ်(၁၀)သိန်းထက် မပိုသော နေရာမှာ ငွေကျပ်(၅၀)သိန်းထက်မပိုသော ဒဏ်ငွေဆိုတာကို ပြင်ဆင်ရခြင်းပဲဖြစ်ပါတယ်။ နောက်တစ်ချက်က အပိုဒ် ၂၄ ဖြစ်ပါတယ်။ အပိုဒ် ၂၄ တွင် မည်သူမျှ မှတ်တမ်း သို့မဟုတ် မော်ကွန်းတစ်ရပ်ရပ်ကို ခွင့်ပြုချက်မရှိဘဲ ပြင်ပသို့ ထုတ်ယူခြင်း သို့မဟုတ် ရောက်ရှိ စေခြင်းမပြုရဟု ပြစ်ဒဏ်ပေးထားတာဖြစ်ပါတယ်။ ဒီပြစ်ဒဏ်ဟာလည်းပဲ မလုံလောက်သည့် အနေအထားဖြစ်ပါတယ်။ ဒါကြောင့် (၅)နှစ် ဆိုသည့်နေရာမှာ ကျွန်တော့်အနေနဲ့ (၁၀)နှစ်ဆိုပြီး ဖြည့်စွက်ထားရခြင်းဖြစ်ပါတယ်။ နောက်ဆုံးတစ်ချက်အနေနှင့် အပိုဒ် ၂၅ မှာဆိုရင် မည်သူမဆို ပုဒ်မ ၂၁ ပါ တားမြစ်ချက်ကို ဖောက်ဖျက်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို ငွေဒဏ် ကျပ်တစ်သိန်း ချမှတ်ရမည်ဆိုတာ ဖြစ်ပါတယ်။ အဲဒီ တားမြစ်ချက်က ဘာလဲဆိုရင် မည်သူမျှ ဥပဒေအရထုတ်ပြန်သော နည်းဥပဒေ၊ စည်းမျဉ်းစည်းကမ်း၊ အမိန့်ကြော်ငြာစာ၊ အမိန့်ညွှန်ကြားချက် နှင့်လုပ်ထုံးလုပ်နည်းပါ တားမြစ်ချက်တစ်ရပ်ရပ်ကို ဖောက်ဖျက်ခြင်း မပြုရဟု ဖြစ်ပါတယ်။ ကျွန်တော်တို့က မပြဋ္ဌာန်းရသေးသည့် နည်းဥပဒေဟာ ဘာမှန်းမသိပါဘူး။ နည်းဥပဒေက တကယ် ဆိုရင် လုပ်ထုံးလုပ်နည်းပါ။ အဲဒီတော့ မှားသွားရင် ပြစ်ဒဏ်ကို လျှော့ပေါ့အောင် နည်းဥပဒေနှင့် ရှောင်လွှဲသလိုဖြစ်နေမှာ ဖြစ်ပါတယ်။ ဒါကြောင့် ကျွန်တော့်အနေနဲ့ ဒီအချက်ကို ပယ်ဖျက်ရခြင်းဖြစ် ပါကြောင်း ဆွေးနွေးတင်ပြအပ်ပါတယ်ခင်ဗျား။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ ဒေါ်အိအိပြီး ဆွေးနွေးနိုင်ပါပြီ။</speech>
<speech><mp id="1344">ဒေါ်အိအိပြီး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာ ပါရှင်။ ကျွန်မက ဧရာဝတီတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဒေါ်အိအိပြီး ဖြစ်ပါတယ်ရှင်။ ကျွန်မအနေဖြင့် အမျိုးသားမှတ်တမ်းနှင့် မော်ကွန်းဥပဒေကြမ်းက အခန်း(၁)၊ ပုဒ်မ ၂(ဂ)၊ အခန်း(၃)၊ ပုဒ်မ ၄ (က)၏ (၃)(၄)၊ အခန်း(၂)၊ ပုဒ်မ ၅၊ အခန်း(၇)၊ ပုဒ်မ ၁၂ (က)၊ (၁၄)(၁၆)၊ အခန်း(၉)၊ ပုဒ်မ ၂၆ နှင့် အခန်း(၁၀)တို့အား ပြင်ဆင် ဖြည့်စွက်လိုပါတယ်ရှင်။ အခန်း(၁)၊ ပုဒ်မ ၂ (ဂ) မှာဆိုရင် မှတ်တမ်းဆိုသော အဓိပ္ပာယ်ဖွင့်ဆိုချက်မှာ ပုဂ္ဂလိက မှတ်တမ်းများလည်း ပါဝင်သည်ဟု ဆိုပြီး ထပ်မံဖြည့်စွက်လိုပြီး ပုဂ္ဂလိကမှတ်တမ်း ဆိုသည်မှာ လူပုဂ္ဂိုလ်တစ်ဦး၏ လူမှုရေး၊ ကျန်းမာရေး၊ တီထွင်ကြံဆမှု၊ စာပေ၊ စာပေးစာယူ အချက်အလက် မှတ်တမ်းများနှင့် ကိုယ်ရေးကိုယ်တာ အချက်အလက်များလည်းပါသည်ဟု အဓိပ္ပာယ်ဖော်စေလို ပါတယ်ရှင်။ ဆက်လက်ပြီး အခန်း(၃)၊ ပုဒ်မ ၄(က) ၏ ၃ မှာ အခြားအဖွဲ့အစည်းမှ နိုင်ငံသားပညာရှင် အား အဖွဲ့ဝင်ပေးအပ်သည့်နေရာမှာ ကျွန်မအနေဖြင့် (၃)ဦးထက်မနည်းဟု အတည်ပြု ထည့်သွင်း ပြဋ္ဌာန်းလိုပြီး၊ ပုဒ်မ ၄(က)၏ ၄ မှာ ဆိုရင် အခြားသင့်လျော်သော နိုင်ငံသားဆိုသည့်နေရာမှာ မနုဿဗေဒ ပညာရှင် သို့မဟုတ် သမိုင်းပညာရှင်(၃)ဦးဟု တိကျစွာ ပြဋ္ဌာန်းပေးစေလိုပါတယ်ရှင်။ ဆက်လက်ပြီး အခန်း(၄)၊ ပုဒ်မ ၅ တွင် မှတ်တမ်းနှင့် မော်ကွန်းအား ကြည့်ရှုခွင့် အသုံးပြုခြင်းဆိုင်ရာ ကိစ္စရပ်များနှင့် ပတ်သက်၍ ကြီးကြပ်ရေးအဖွဲ့သို့ တင်သွင်းလာသည့် အယူခံ ကိစ္စများအား စိစစ်ဆုံးဖြတ်ခြင်းဟု ထပ်မံဖြည့်စွက်လိုပါတယ်ရှင်။ ဆက်လက်ပြီး အခန်း(၇)၊ ပုဒ်မ ၁၂(က)မှာဆိုလို့ရှိရင် ရှေ့မှာလည်း ဒေါက်တာပြည့်ဖြိုး က ထည့်သွင်း ဆွေးနွေးထားပြီးလည်း ဖြစ်ပါတယ်။ ဒီနေရာမှာ သို့ရာတွင် လိုအပ်ပါက ပုဒ်မ ၁၂ ပါ လုံခြုံမှုအဆင့်သက်တမ်း ကုန်ဆုံးပြီးသော မော်ကွန်းများကို ကြည့်ရှုခွင့်နှင့် အသုံးပြုခွင့်မပြုဘဲ ထားနိုင်သည်ဆိုသော စကားရပ်အား ပယ်ဖျက် စေလိုပါတယ်ရှင်။ ပုဒ်မ ၁၄ တွင်လည်း လုံခြုံမှုအဆင့်အတန်းသတ်မှတ်ထားသော မှတ်တမ်းနှင့် မော်ကွန်း များကို ဖတ်ရှုလေ့လာရန် အပိုဒ်တွင် ပြင်ပသုတေသီများက တောင်းခံလာပါက စိစစ်၍ စည်းကမ်း ချက်များနှင့်အညီ ခွင့်ပြုနိုင်သည်ဟုလည်း ထပ်မံဖြည့်စွက်လိုပါတယ်ရှင်။ ပုဒ်မ ၁၆ မှာ ဆိုရင်လည်း မိတ္တူ အမှန်ဖြစ်ကြောင်းကို ညွှန်ကြားရေးမှူးချုပ်၏ ဘေးတွင် ယင်း၏ကိုယ်စားတာဝန်ခံဟုလည်း ထပ်မံဖြည့်စွက်လိုပါတယ်ရှင်။ ဆက်လက်ပြီး အခန်း(၉)၊ ပုဒ်မ ၂၆ မှာ မည်သူမဆို ဤဥပဒေပါ ပြစ်မှုတစ်ခုခုကို ကျူးလွန်ခြင်း၊ ကျူးလွန်ခြင်းကို အားပေးလျှင် သို့မဟုတ် ကျူးလွန်ရန် အားထုတ်လျှင် ထိုသူကို ယင်းပြစ်မှုအတွက် ဤဥပဒေတွင် ပြဋ္ဌာန်းထားသည့် ပြစ်ဒဏ်ဖြင့်သာ ချမှတ်ရမည်ဟု ကျူးလွန်ခြင်းနှင့် ဖြင့်သာဆိုသော စကားလုံးကို ထပ်မံဖြည့်စွက်လိုပါတယ်ရှင်။ ဆက်လက်ပြီး အခန်း(၁၀)၊ အထွေထွေအခန်းတွေမှာလည်း ပြည်ထောင်စုသမ္မတမြန်မာ နိုင်ငံသား မည်သူမဆို မှတ်တမ်းများနှင့် မော်ကွန်းများကို သတ်မှတ်ချက်များနှင့်အညီ ကြည့်ရှုခွင့်၊ မိတ္တူရယူပိုင်ခွင့်၊ အသုံးပြုခွင့်လျှောက်ထားနိုင်ပြီး ညွှန်ကြားရေးမှူး၏ ဆုံးဖြတ်ချက်ကို မကျေနပ်ပါက ကြီးကြပ်ရေးအဖွဲ့သို့ အယူခံလျှောက်ထားပိုင်ခွင့် ရှိရမည်ဟုလည်း ထပ်မံဖြည့်စွက်လိုပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း ဆွေးနွေးနိုင်ပါပြီ။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးမင်္ဂလာပါ။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ ကျွန်တော့် အနေနဲ့ အမျိုးသားမှတ်တမ်းနှင့် မော်ကွန်းဥပဒေကြမ်းကို ပြင်ဆင်ဖြည့်စွက် ဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အား Power Point သုံးစွဲခွင့်ပြုပါရန် တင်ပြတောင်းခံအပ်ပါတယ်။ ပထမဆုံး ကျွန်တော် ဆွေးနွေးချင်တာက အဆိုပြု ပြဋ္ဌာန်းချက်ထဲတွင် မှတ်တမ်းဆိုသည်မှာ အစိုးရဌာနတစ်ခုခု၊ အစိုးရအဖွဲ့ အစည်းတစ်ခုခုမှ အခြားအဖွဲ့ အစည်း တစ်ခုခု သို့မဟုတ် ပုဂ္ဂိုလ်တစ်ဦးဦးအား ဆောင်ရွက်သည့် သို့မဟုတ် ရေးသားပြုစုထားသည့် သို့မဟုတ် လက်ခံရရှိထားသည့် ကမ္ပည်းစာ၊ ပေစာ၊ ပရပိုက်စာ၊ စာရွက်စာတမ်း၊ စာအုပ်စာတမ်း၊ ပုံနှိပ်စာပေ၊ လက်ရေးစာပေ၊ မြေပုံများ၊ ဓာတ်ပုံများ၊ မိုက်ခရိုဖလင်များ၊ ရုပ်သံမှတ်တမ်းများ၊ မှင်စာ၊ ကျောက်စာများမှ ကူးယူထားသော အထောက်အထားများ၊ Electronic နည်းပညာဖြင့် ဆောင်ရွက် ထားသော မှတ်တမ်းများနှင့် အခြားမည်သည့်ပုံစံနှင့်မဆို မှတ်တမ်းတင်ထားသော အချက်အလက် မှတ်တမ်းများကို ဖွင့်ဆိုသည်ဆိုသည့် အဆိုပြုပြဋ္ဌာန်းချက်၏ အောက်မှာ မှတ်တမ်းတင်ထားသော လူပုဂ္ဂိုလ်တစ်ဦးဦး၏ ပုဂ္ဂလိကမှတ်တမ်းများလည်း ပါဝင်သည်ဆိုတာကို ကျွန်တော် ဖြည့်စွက်ချင် ပါတယ်။ ဖြည့်စွက်ရသည့်အကြောင်းအရင်းက မှတ်တမ်းများ စုဆောင်းသိုမှီးရာမှာဖြစ်စေ၊ မှတ်တမ်း များကို ကြည့်ရှုခွင့်ပြုသည့်အခါတွင်ဖြစ်စေ၊ လူပုဂ္ဂိုလ်ဆိုင်ရာ လုံခြုံမှုကို ထိပါးမှု၊ ချိုးဖောက်မှုမရှိ စေရေးအတွက် ထပ်တိုးရခြင်းဖြစ်ပါတယ်။ အခန်း(၂)၊ အပိုဒ်(၃)မှာ ကျွန်တော် ဖြည့်စွက်ချင်သည့် အပိုဒ်က လက်ရှိ ရှိနေသည့် အဆိုပြုပြဋ္ဌာန်းချက်ရဲ့ အောက်မှာ (ဃ)ပိုဒ်ရဲ့ အောက်ကနေ (င)ဆိုပြီး မှတ်တမ်း၊ မော်ကွန်းများကို နိုင်ငံသားတိုင်း လွယ်လင့်တကူ လက်လှမ်းမီ ကြည့်ရှုနိုင်ရန်နှင့် တစ်သီး ပုဂ္ဂလနှင့်ဆိုင်သော မှတ်တမ်းများကို ဝင်ရောက်ဖြည့်စွက်ခြင်းမှ ကာကွယ်ရန် ဆိုသည့်အချက်ကို ဖြည့်စွက်ချင်ပါတယ်။ ဖြည့်စွက်ရသည့် အကြောင်းအရင်းက သတင်းအချက်အလက် ရရှိပိုင်ခွင့်၊ ပုဂ္ဂလိကဆိုင်ရာ သတင်းအချက်အလက်များကို ချိုးဖောက်မှု မဖြစ်စေရန် ဖြစ်ပါတယ်။ အခန်း(၃)၊ အပိုဒ်(၄)(က)၊ အပိုဒ်ခွဲ(က)(၄)မှာ အခြားသင့်လျော်သော အဖွဲ့ဝင်နိုင်ငံသား များဆိုပြီး အဆိုပြုပြဋ္ဌာန်းချက်ထဲမှာ ပါပါတယ်။ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက်က အခြားသင့်လျော်သောအဖွဲ့ဝင်၊ ကျွမ်းကျင်သူနိုင်ငံသားများဆိုပြီး ပြင်ဆင်ထား ပါတယ်။ ကျွန်တော့်အနေနှင့် ပြင်ဆင်၊ ဖြည့်စွက်ချင်တာက အခြားသင့်လျော်သော အဖွဲ့ဝင် နိုင်ငံသားများ၏နောက်မှာ မနုဿဗေဒပညာရှင် သို့မဟုတ် သမိုင်းပညာရှင်များဆိုပြီး ဖြည့်စွက်ချင် ပါတယ်။ ဖြည့်စွက်ရသည့် အကြောင်းအရင်းက ဤလုပ်ငန်းစဉ်နှင့် ဆက်စပ်သည့် ဘာသာရပ်ဆိုင်ရာ ပညာရှင်များ ပါဝင်စေခြင်းအားဖြင့် ပိုမိုကောင်းမွန်လာမည်ဟု ယူဆသည့်အတွက် ဖြည့်စွက်ခြင်း ဖြစ်ပါတယ်။ အခန်း(၄)၊ အပိုဒ် ၅ မှာ သီးခြားဖြည့်စွက်ချင်တာက မှတ်တမ်းနှင့် မော်ကွန်းများအား ကြည့်ရှုခွင့် အသုံးပြုခြင်းဆိုင်ရာ ကိစ္စရပ်များနှင့်ပတ်သက်၍ ကြီးကြပ်ရေးအဖွဲ့သို့ တင်သွင်းလာသည့် အယူခံကိစ္စရပ်များအား စိစစ်ဆုံးဖြတ်ခြင်းဆိုသည့် အပိုဒ်ကို ကျွန်တော် ထပ်မံ ဖြည့်စွက်ချင်ပါတယ်။ ဖြည့်စွက်ရသည့်အကြောင်းအရင်းက မှတ်တမ်းနှင့် မော်ကွန်းများအား ကြည့်ရှုခွင့် အသုံးပြုခြင်း ဆိုင်ရာ ကိစ္စရပ်များနှင့်ပတ်သက်၍ ညွှန်ကြားရေးမှူးချုပ်၏ တာဝန်နှင့် လုပ်ပိုင်ခွင့်များဆိုင်ရာ ကိစ္စရပ်များအား စိတ်ကျေနပ်မှုမရှိပါက ကြီးကြပ်ရေးအဖွဲ့၏ ဆုံးဖြတ်ချက်ကို ခံယူနိုင်သည့် အခွင့်အရေးပေးထားသင့်သည်ဟု ယူဆတဲ့အတွက် ဒါကို ဖြည့်စွက်ခြင်း ဖြစ်ပါတယ်။ အခန်း(၄)၊ အပိုဒ် ၁၂ အဆိုပြုပြဋ္ဌာန်းချက်မှာ ဦးစီးဌာနသည် မှတ်တမ်းနှင့် မော်ကွန်း များ၏ လုံခြုံမှုသက်တမ်း သတ်မှတ်ချက် ကုန်ဆုံးသော်လည်း လိုအပ်ပါက ဖတ်ရှုကိုးကားခွင့်မပြုဘဲ ထားနိုင်သည် ဆိုသည့်အချက်ရှိပါတယ်။ ကျွန်တော် ပယ်ဖျက်လိုပါတယ်။ ပယ်ဖျက်လိုသည့် အကြောင်းအရင်းက အများပြည်သူတို့၏ သတင်းအချက်အလက် သိရှိမှုဆိုင်ရာ လွတ်လပ်မှု အခွင့်အရေးကို ကန့်သတ်ထားသည့် လိုအပ်ပါက ဆိုတဲ့စကားရပ်မှာ တိကျသေချာမှုမရှိဘဲ နိုင်ငံသား တို့၏အခွင့်အရေးကို လွယ်လင့်တကူ ချိုးဖောက်နိုင်ရန် အာဏာအပ်နှင်းထားသည်နှင့် အလား သဏ္ဌာန်တူနေသည့်အတွက်ကြောင့် အဲဒါကို ကျွန်တော် ပယ်ဖျက်ချင်တာပါ။ အခန်း(၄)၊ အခန်း(၇)၊ အပိုဒ် ၁၃ မှာ အမျိုးသား လုံခြုံမှုအဆင့်သက်တမ်း သတ်မှတ်ထား သည့် မှတ်တမ်း၊ မော်ကွန်းများကို ဖတ်ရှုလေ့လာရန်၊ သုတေသနပြုလုပ်ရန် သို့မဟုတ် အကိုးအကား ပြုလုပ်ရန် ဌာနဆိုင်ရာသုတေသီများက တောင်းခံပါက သက်ဆိုင်ရာ အစိုးရဌာန၊ အစိုးရအဖွဲ့ အစည်း အကြီးအကဲ၏ ထောက်ခံစာပါရှိလျှင် ညွှန်ကြားရေးမှူးချုပ်သည် ထိုသူအား သတ်မှတ်ထားသည့် စည်းကမ်းချက်များနှင့်အညီ ခွင့်ပြုနိုင်သည်ဟု အဆိုပြုပြဋ္ဌာန်းချက်ထဲမှာ ပါပါတယ်။ အဲဒီအောက်မှာ ကျွန်တော် ဖြည့်စွက်ချင်တာက ပြင်ပသုတေသီများက တောင်းခံလာပါက စိစစ်ပြီး စည်းကမ်းချက် များနှင့်အညီ ခွင့်ပြုနိုင်သည်ဆိုသည့်အချက်ကို ကျွန်တော် ဖြည့်စွက်ချင်ပါတယ်။ ဖြည့်စွက်လိုသည့် အကြောင်းအရင်းက ဖွဲ့စည်းပုံအခြေခံဥပဒေပါ လွတ်လပ်မှု၊ အာမခံမှုများ၊ နိုင်ငံတကာ လူ့အခွင့်အရေး ဥပဒေပါ အခွင့်အရေးများနှင့် အချိုးညီစေရန် ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း (ခ) ဦးမောင်စိုး ဆွေးနွေးနိုင်ပါပြီ။</speech>
<speech><mp id="1262">ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ အားလုံး ကိုယ်ရော စိတ်ပါ ဘေးရန်ကွာ၍ ကျန်းမာချမ်းသာကြပါစေ။ ကျွန်တော်က တနင်္သာရီတိုင်းဒေသကြီး မဲဆန္ဒနယ် အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးစိုးသိန်း(ခ)ဦးမောင်စိုး ဖြစ်ပါတယ်။ ကျွန်တော် ဆွေးနွေးမှာက ပြည်သူ့လွှတ်တော်တွင် အတည်ပြုချက်နှင့် ပြန်လည်ပေးပို့လာသည့် အမျိုးသား မှတ်တမ်းနှင့် မော်ကွန်းဥပဒေကြမ်းကို ဆွေးနွေးသွားမှာ ဖြစ်ပါတယ်။ ဒီဥပဒေဟာ ကျွန်တော်တို့ အခြားဥပဒေနှင့်လည်း ဆက်စပ်မှုရှိပါတယ်။ ၁၉၂၃ ခုနှစ်က ပြဋ္ဌာန်းထားသည့် Official Secret Act ဆိုသည့် မြန်မာနိုင်ငံ လျှို့ဝှက်ဥပဒေနှင့်လည်း သက်ဆိုင်နေ ပါတယ်။ Copyright Act ဥပဒေနှင့်လည်း ဆက်စပ်နေပါတယ်။ ကျွန်တော် ဆွေးနွေးမယ့် ပုဒ်မတွေ က ပုဒ်မ ၂(ဂ)(ဆ)(ဈ) (ည)၊ ပုဒ်မ ၅ (ခ)(ဃ)(စ)(ဆ)၊ ပုဒ်မ ၈(က)၊ ပုဒ်မ ၁၀(က)(ခ) (ဃ)(င) (စ)(ဆ)၊ ပုဒ်မ ၂၂၊ ၂၃ တို့ကို ဆွေးနွေးသွားမှာ ဖြစ်ပါတယ်။ ကျွန်တော့်ကို Power Point သုံးစွဲခွင့် ပြုပါခင်ဗျား။ ဒါက ကျွန်တော်တို့ ပုဒ်မ ၂(ဂ) မှတ်တမ်း ဆိုသည့်ဟာကို ဖြည့်စွက်လိုခြင်း ဖြစ်ပါတယ်။ ရုပ်ပုံများ၊ ပုံကြမ်းများ၊ Photograph၊ ဓာတ်ပြားများ၊ တိတ်ခွေများ၊ စီဒီခွေများ ဒီလိုမျိုး ဖြည့်စွက်ခြင်း ဖြစ်ပါတယ်။ ဒါက ပုဒ်မ ၂(ဃ)မှာ ပြင်ဆင်ထားခြင်း ဖြစ်ပါတယ်။ ကြာရှည်စွာ ထိန်းသိမ်းထားသင့်သည်ဟု ကြီးကြပ်ရေးအဖွဲ့မှ စိစစ်တွေ့ရှိသည့် မော်ကွန်းအဖြစ် သတ်မှတ်သည့် မှတ်တမ်းကို ဆိုသည်လို့ ပြင်ဆင်လိုခြင်းဖြစ်ပါတယ်။ ပုဒ်မ ၂(ဈ)မှာ အဆိုပြုပြဋ္ဌာန်းချက်မှာပါသည့် အစိုးရဌာန၊ အစိုးရအဖွဲ့အစည်းဆိုသည့် အဓိပ္ပာယ်ဖွင့်ဆိုချက်ကို ပြည်သူ့လွှတ်တော်ကလည်း ပယ်ဖျက်ထားပြီး၊ အမျိုးသားလွှတ်တော် ဥပဒေကြမ်းကော်မတီကလည်း ပယ်ဖျက်ထားသည့်အတွက် ဤဥပဒေမှာ ဒီစကားရပ်က (၁၅)ကြိမ် သုံးစွဲ ထားတာရှိပါတယ်။ ဒါကြောင့် အဓိပ္ပာယ်ဖွင့်ဆိုရန် လိုအပ်သည့်အတွက် ထည့်သွင်းလို ခြင်းဖြစ်ပါတယ်။ ဒါကို ကျွန်တော် ပြင်ဆင်ထားခြင်းလည်း ဖြစ်ပါတယ်။ ပုဒ်မ (ည)ကို ပယ်ဖျက်ထားတာ ဖြစ်ပါတယ်။ ထို ပုဒ်မ (ည)ကို ပြည်သူ့လွှတ်တော်က ပယ်ဖျက်ထားတယ်၊ အမျိုးသားလွှတ်တော်က ပြန်လည်ထည့်သွင်းထားတာ ဖြစ်ပါတယ်။ ဒါကို ကျွန်တော် ပြင်ဆင်ထားခြင်း ဖြစ်ပါတယ်။ အများပြည်သူနှင့် သက်ဆိုင်သော အဖွဲ့အစည်းများ သို့မဟုတ် အသင်းအဖွဲ့တစ်ခုကို ဆိုသည်လို့ ပြင်ဆင်ထားပါတယ်။ အောက်က ပုဒ်မ ၂ (ဋ)က ဒါကို ပယ်ဖျက်လိုခြင်း ဖြစ်ပါတယ်။ အမျိုးသားမော်ကွန်းတိုက်ဆိုသည်မှာ အဓိပ္ပာယ်ဖွင့်ဆိုရန် လိုအပ်ခြင်း မရှိတော့သည့်အတွက်၊ အမျိုးသားမော်ကွန်း ဆိုသည့်စကားရပ်က ဒီဥပဒေမှာ တစ်ကြိမ်သာလျှင် ပုဒ်မ ၇(စ)မှာ သုံးစွဲထားတာဖြစ်ပြီး၊ အမျိုးသားမော်ကွန်းတိုက် ဖွင့်ဆိုမယ်ဆိုရင် နိုင်ငံတကာ မော်ကွန်းတိုက် ဆိုသည့်စကားရပ်ကလည်း ဒီဥပဒေမှာ ပါသည့်အတွက် နိုင်ငံတကာမော်ကွန်းတိုက် ကိုပါ ဖွင့်ဆိုရမှာဖြစ်သည့်အတွက် အမျိုးသားမော်ကွန်းတိုက်ဥပဒေ အဓိပ္ပာယ်ဖွင့်ဆိုချက်ကို ပယ်ဖျက်လိုခြင်းဖြစ်ပါတယ်။ ပုဒ်မ ၅(ခ) ကို ကျွန်တော် ပြင်ဆင်ထားခြင်း ဖြစ်ပါတယ်။ ဦးစီးဌာနသို့ လွှဲပြောင်း ပေးသည့်မှတ်တမ်းကို မော်ကွန်းအဖြစ် သတ်မှတ်သင့်ကြောင်း စိစစ်တွေ့ရှိပါက ထိန်းသိမ်းရန် ညွှန်ကြားခြင်းဆိုပြီး ပြင်ဆင်ခြင်း ဖြစ်ပါတယ်။ နောက် ၅(ဃ)တွင် နိုင်ငံတော်အတွက် အကျိုးရှိလျှင် ယင်းမှတ်တမ်း သို့မဟုတ် မော်ကွန်းကို စိစစ်၍လွှဲပြောင်းယူရန် သို့မဟုတ် ဝယ်ယူရန် လိုအပ်ကြောင်း ဦးစီးဌာနက တင်ပြလာသည့်အတွက် ကျွန်တော် ပြင်ဆင်ထားခြင်း ဖြစ်ပါတယ်။ ပုဒ်မ ၅(စ) ဖြစ်ပါတယ်။ ပုဒ်မ ၅(စ) တွင် လုံခြုံမှုအဆင့်ရှိသော သက်တမ်းရှိမော်ကွန်း များကို အစိုးရဌာန၊ အစိုးရအဖွဲ့အစည်းကဖြစ်စေ၊ အခြားအဖွဲ့အစည်းကဖြစ်စေ အများပြည်သူ သို့မဟုတ် ပုဂ္ဂိုလ်တစ်ဦးဦးကဖြစ်စေဆိုပြီး ပြင်ဆင်ထားခြင်းဖြစ်ပါတယ်။ အောက်မှ ၅(ဆ)တွင် ကျွန်တော် ရေးထုံးပြင်ဆင်ထားခြင်း သင့် မသင့်တို့၊ ရှိ/မရှိတို့ကို ပုဒ်ဖြတ်ခံထားခြင်းကို ပယ်ဖျက်ခြင်း ဖြစ်ပါတယ်။ ပုဒ်မ ၈(က) ဖြစ်ပါတယ်။ ပုဒ်မ ၈(က) မှာလည်း ရေးထုံးကို ပြင်ဆင်ထားခြင်း ဖြစ်ပါတယ်။ ပုဒ်မ ၁၀ ဖြစ်ပါတယ်။ ပုဒ်မ ၁၀ က မိမိဌာနအဖွဲ့အစည်းများဆိုသည့် စကားရပ်က ပုဒ်မ ၁၀၊ ခြေဆင်းမှာ ဘုံထုတ်ထားပြီးဖြစ်သည့်အတွက် ပယ်ဖျက်လိုခြင်းဖြစ်ပြီး၊ (၁၀)နှစ်ဆိုသည့်ဟာကို ၁၉၉၀ ပြည့်နှစ်မှာ ပြဋ္ဌာန်းထားတဲ့ (၁၂)နှစ်ဆိုသည့် စကားရပ်က ပိုပြီးသင့်လျော်မှုရှိသည့်အတွက် (၁၀)နှစ်ကို (၁၂)နှစ်စီလို့ ကျွန်တော် ပြင်ဆင်ထားခြင်း ဖြစ်ပါတယ်။ ဒါကလည်း ၁၉၉၀ ပြည့်နှစ်က ပြဋ္ဌာန်းထားသည့် ဥပဒေအတိုင်း (၁၂)နှစ်လို့ ပြင်ဆင်ထားခြင်း ဖြစ်ပါတယ်။ ဒါမှသာ ပိုမိုကောင်းမွန် သည့် သက်တမ်းရှိမှာဖြစ်ပါတယ်။ ဒါကြောင့် ကျွန်တော် ပြင်ဆင်ထားခြင်း ဖြစ်ပါတယ်။ ဒါက တစ်လဆိုသည့် စကားရပ်ကို ရေးထုံးအရ ရက်ပေါင်း(၃၀)လို့ ပြင်ဆင်ထားခြင်း ဖြစ်ပါတယ်။ မော်ကွန်းဖြစ်လာမည့် မှတ်တမ်းတွေကို ဒီလို ရက်၊ လတွေကို (၃)လနှင့် အထက်မှသာ လနဲ့ ဖော်ပြလေ့ရှိပါတယ်။ ဒါကြောင့် ကျွန်တော် ပြင်ဆင်ထားခြင်း ဖြစ်ပါတယ်။ အောက်က ပုဒ်မ ၁၀(ဆ)ကို ပယ်ဖျက်ထားခြင်း ဖြစ်ပါတယ်။ ဒါကလည်း မော်ကွန်းဖြစ်လာမည့် မှတ်တမ်းက သဘာဝဘေးအန္တရာယ်တစ်ခုခုကြောင့် ပယ်ဖျက်ထားတာကို ကျွန်တော် ပြန်ထည့်လိုခြင်း ဖြစ်ပါတယ်။ သဘာဝဘေးအန္တရာယ်တစ်ခုခုကြောင့် ပျက်စီးသွားသည့်အခါမှာ ဒီပုဒ်မက လိုအပ်မှာ ဖြစ်ပါတယ်။ ပုဒ်မ ၁၀(စ) ဖြစ်ပါတယ်။ ပုဒ်မ ၁၀(စ)တွင် (၃)လ ဆိုသည်ကို ရက်ပေါင်း (၉၀)ဟု ပြင်ဆင်ထားခြင်း ဖြစ်ပါတယ်။ ဒီဥပဒေမှာပါသည့် လဝ(လျှို့ဝှက်)တွေကို သတ်မှတ်ထားတာပါ။ လဝ(၁)၊ လဝ(၂)၊ လဝ(၃)၊ တသ လို့ခေါ်သည့် ထိပ်တန်းလျှို့ဝှက်၊ အတွင်းရေး၊ ကန့်သတ်ဆိုသည့် စကားရပ်တွေကို သတ်မှတ်ပေးတာ ဖြစ်ပါတယ်။ သတ်မှတ်ပေးသည့်အခါမှာလည်း လုံခြုံမှု အဆင့်အတန်း ဖွင့်ဆိုရန် လိုအပ်ပါတယ်။ ကျွန်တော်တို့ ပြည်ထောင်စုမြန်မာနိုင်ငံ၊ ပြည်ထောင်စုရာထူးဝန်အဖွဲ့မှ ထုတ်ပြန်ထားသည့် အထဲမှာ ထိပ်တန်းလျှို့ဝှက် ဆိုသည့်စကားရပ်၊ လျှို့ဝှက် ဆိုသည့် စကားရပ်၊ အတွင်းရေး၊ ကန့်သတ်ဆိုသည့် စကားရပ်များကို အဓိပ္ပာယ်ဖွင့်ဆိုထားတာရှိတယ်။ ဒီဥပဒေမှာ မရှိဘူး။ ဒါပေမဲ့ အမှန်တကယ်ဆိုရင် ဥပဒေမှာ အဓိပ္ပာယ်ဖွင့်ဆိုရန် လိုအပ်တာဖြစ်ပါတယ်။ ဒါကြောင့် သတ်မှတ် သည့်အခါမှာ မှတ်တမ်းရှိသလို မော်ကွန်းလည်းရှိသည့်အတွက် လျှို့ဝှက်မော်ကွန်း၊ ထိပ်တန်းအဆင့် မော်ကွန်း၊ အတွင်းရေးမော်ကွန်း၊ ကန့်သတ်အဆင့်မော်ကွန်း ဆိုပြီး ဖြည့်စွက်ထားခြင်း ဖြစ်ပါတယ်။ အောက်က ပုဒ်မ ၁၀(ဃ)ကို ရေးထုံးပြင်ဆင်ထားခြင်း ဖြစ်ပါတယ်။ အောက်ဆုံးမှ (ဃ)တွင် (၅)နှစ် ဆိုသည်ကို (၁၀)နှစ်လို့ ပြင်ဆင်ထားခြင်း ဖြစ်ပါတယ်။ ဒါက မူလဥပဒေမှာ အများကြီး ဖြေလျှော့ထားတာဖြစ်ပါတယ်။ ထိပ်တန်းလျှို့ဝှက်ချက်ကို မူလဥပဒေမှာက နှစ်အကန့်အသတ်မရှိ၊ ဒီဥပဒေမှာ အနှစ်(၃၀)၊ အနှစ်(၂၀) ဒီလို ဖြေလျှော့ထားပါတယ်။ (၅)နှစ်ဆိုသည့် ကန့်သတ်ချက်က အင်မတန် နှစ် နည်းလွန်းအားကြီးတယ်။ (၁၀) နှစ်မှ ခိုင်မာမှုရှိသည့်အတွက် ပြင်ဆင်ထားခြင်း ဖြစ်ပါတယ်။ ဒါက ပုဒ်မ ၂၁၊ ၂၂၊ ၂၃ တွေကို ပြစ်မှုပြစ်ဒဏ်များကို ပြင်ဆင်ထားခြင်း ဖြစ်ပါတယ်။ ပုဒ်မ ၂၁ မှာ နည်းဥပဒေ ဆိုသည့်စကားရပ်ကို ပယ်ဖျက်ထားခြင်း ဖြစ်ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် ကိုယ်စားလှယ်များ၏ ဆွေးနွေးချက်များနှင့် ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။ အခု ဆွေးနွေးသွားသည့် ကိုယ်စားလှယ်ကြီးများကို ကြိုတင်အသိပေးချင်တာရှိပါတယ်။ ဘာလို့လဲဆိုရင် လွှတ်တော်၏ ဆုံးဖြတ်ချက်အရ ဥပဒေကြမ်းကော်မတီက လွှတ်တော်ကိုယ်စားလှယ် များ၏ ဆွေးနွေးချက်များကို ပြန်လည်ကြားနာသည့်အခါမှာ ဒီလွှတ်တော်ကိုယ်စားလှယ်များကို ဖိတ်ကြားပါလိမ့်မယ်။ ဖိတ်ကြားသည့်အခါမှာ မပျက်မကွက် တက်ရောက်ပေးဖို့ ကြိုတင်အသိပေးပါ တယ်။ ဘာလို့လဲဆိုရင် ဥက္ကဋ္ဌကို လာတင်ပြချက်အရ ဖိတ်ကြားပေမယ့် တချို့ကိုယ်စားလှယ်က အစည်းအဝေး မတက်သည့်အခါ ဥပဒေကို ဆက်လက်ဆောင်ရွက်ဖို့က အခက်အခဲတွေရှိတယ်လို့ တင်ပြတာရှိပါတယ်။ ဒါကြောင့် ဥပဒေတစ်ခု ကြန့်ကြာမှုမရှိအောင် ဥပဒေကြမ်းကော်မတီက လွှတ်တော်၏ ဆုံးဖြတ်ချက်အရ ကြားနာဖို့ ဖိတ်ခေါ်သည့်အခါမှာ မပျက်မကွက် တက်ရောက်ပေးဖို့ ကြိုတင်အသိပေးအပ်ပါတယ်။</speech>
</bill>
</section>
<section value="Report">
<report>
<title>အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့်အစီရင်ခံစာ (၁/၂၀၁၉)ကို အမျိုးသားလွှတ်တော်သို့ ဖတ်ကြား တင်သွင်းခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉)ကို အမျိုးသားလွှတ်တော်သို့ ပေးပို့ထားပါတယ်။ ယခု ပြည်သူတို့၏ တိုင်ကြားစာဆိုင်ရာကော်မတီက အစီရင်ခံစာကို ဖတ်ကြားတင်သွင်းဖို့ ဖိတ်ခေါ်ပါတယ်။</speech>
<speech><mp id="1307">ဦးလှမြင့်(ခ)ဦးလှမြင့်သန်း (ဥက္ကဋ္ဌ၊ ပြည်သူတို့၏တိုင်ကြားစာဆိုင်ရာကော်မတီ)</mp>အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ နှုတ်ခွန်း ဆက်သဂါရဝပြုပါတယ်။ ကျွန်တော်က မွန်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ်၊ အမျိုးသားလွှတ်တော်၊ ပြည်သူတို့၏ တိုင်ကြားစာဆိုင်ရာကော်မတီဥက္ကဋ္ဌ ဦးလှမြင့် (ခ)ဦးလှမြင့်သန်း ဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေးသို့ တင်သွင်းသည့် အစီရင်ခံစာ (၁/၂၀၁၉) ကို ကော်မတီ၏ကိုယ်စား ဖတ်ကြားတင်သွင်းသွားပါမယ်။ လိုအပ်သည့်နေရာများမှာ စာရင်းဇယား များကို Power Point ဖြင့် တင်ပြခွင့်ပြုပါရန် ဥက္ကဋ္ဌကြီးအား ရိုသေစွာ ပန်ကြားအပ်ပါတယ်။ အစီရင်ခံစာကို ကိုယ်စားလှယ်ကြီးများထံ ဖြန့်ဝေထားပြီးဖြစ်၍ အသေးစိတ် ဖတ်ကြားတင်ပြခြင်း မပြုတော့ဘဲ အချက်အလက်တချို့ကိုသာ ဖတ်ကြားတင်သွင်းသွားပါမယ်။ အစီရင်ခံစာကို နိဒါန်းမှ နိဂုံးထိ ခေါင်းစဉ်(၁၃)ခုနှင့် ပြုစုထားပြီး စာရင်းဇယားများ၊ Graph များကို နောက်ဆက်တွဲ(က)မှ (ဇ)အထိ ပြုစုတင်ပြထားပါတယ်။ နိဒါန်းမှ အရေးကြီးသည့် အချက်တစ်ချက်ကို ထုတ်နုတ်ဖတ်ကြား တင်ပြပါမယ်။ ပြည်သူတို့၏ တိုင်ကြားစာဆိုင်ရာကော်မတီသည် ပြည်ထောင်စုအဆင့်အဖွဲ့အစည်းများနှင့် ပြည်နယ်၊ တိုင်းဒေသကြီး အစိုးရအဖွဲ့အစည်းများသို့ တရားဥပဒေနှင့်အညီဖြစ်စေရေး ညှိနှိုင်းပေးခြင်း၊ တိုင်ကြား စာများအတွက် လိုအပ်သလို ရှင်းလင်းပြန်ကြားပေးခြင်း၊ အများပြည်သူတို့၏ အကျိုးစီးပွားထိခိုက် စေမည့်ကိစ္စရပ်များဖြစ်ပါကလည်း အမျိုးသားလွှတ်တော်ဥက္ကဋ္ဌ၏ လမ်းညွှန်မှုဖြင့် ကွင်းဆင်းလေ့လာ စိစစ်ကြားနာမှုများပြုလုပ်ပြီး၊ အမျိုးသားလွှတ်တော်ရုံးမှတစ်ဆင့် သက်ဆိုင်ရာ အဖွဲ့အစည်းများသို့ အကြံပြုဆောင်ရွက်စေခြင်းဖြင့် လွှတ်တော်မှ အုပ်ချုပ်ရေးပိုင်းနှင့် တရားစီရင်ရေးအပိုင်းတို့ကို ထိန်းညှိဆောင်ရွက်ပေးလျက်ရှိပါသည်ဟု ကျွန်တော်တို့ အစီရင်ခံစာမှာ ဖော်ပြထားပါတယ်။ ကျွန်တော်တို့ ကော်မတီ၏ ရည်ရွယ်ချက် အပိုဒ် ၂ မှာ ဖော်ပြထားသည့်အတိုင်း ဖြစ်ပါတယ်။ ကော်မတီဖွဲ့စည်းခြင်းမှာ အမျိုးသားလွှတ်တော်ရုံး၏ ၅-၁-၂၀၁၉ ရက်စွဲပါ အမိန့် ကြော်ငြာစာအမှတ် (၄/၂၀၁၉)ဖြင့် ကော်မတီဥက္ကဋ္ဌ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ ဦးဆန်းမြင့် ၏ (အစား) ကော်မတီ၏ အတွင်းရေးမှူး၊ မွန်ပြည်နယ် မဲဆန္ဒနယ်အမှတ်(၁၁)မှ ဦးလှမြင့် (ခ)ဦးလှမြင့်သန်း အား ဥက္ကဋ္ဌ အဖြစ်လည်းကောင်း၊ ဦးလှမြင့် (ခ)ဦးလှမြင့်သန်း၊ အတွင်းရေးမှူး၏ (အစား) ပဲခူးတိုင်းဒေသကြီး မဲဆန္ဒနယ်အမှတ်(၁၀)မှ ဦးဝင်းကြိုင် အား အတွင်းရေးမှူး အဖြစ်လည်းကောင်း၊ အစားထိုးပြင်ဆင်ဖွဲ့စည်းပြီး ဧရာဝတီတိုင်းဒေသကြီး မဲဆန္ဒနယ် အမှတ်(၄)မှ ဦးထိန်ဝင်း အား အဖွဲ့ဝင်အသစ်အဖြစ် ဖြည့်စွက်ခြင်းကို စာမျက်နှာ(၂)မှ တင်ပြ အစီရင်ခံထားပါတယ်။ အစုအဖွဲ့များ ဖွဲ့စည်းဆောင်ရွက်ခြင်း စာမျက်နှာ(၃)၊ အပိုဒ်(၄)မှာ တင်ပြပါအတိုင်းပဲ ဖြစ်ပါတယ်။ စာမျက်နှာ(၃)၊ အပိုဒ်(၄) ကော်မတီမှ ဆောင်ရွက်သည့်လုပ်ငန်းများကို စာမျက်နှာ(၃)၊ အပိုဒ်(၅)မှာ ၁-၁-၂၀၁၉ ရက်နေ့မှ ၃၀-၆-၂၀၁၉ ရက်နေ့အထိ မြန်မာနိုင်ငံတစ်ဝန်းလုံးမှာရှိသည့် ပြည်သူများထံမှ တိုင်ကြားစာများ လက်ခံရရှိမှုကို Slide မှာ မြင်ရသည့် နောက်ဆက်တွဲ(က)ပါ အတိုင်း၊ အမျိုးသားလွှတ်တော်ဥက္ကဋ္ဌထံကို (၁၁၁)စောင်၊ ကော်မတီဥက္ကဋ္ဌထံကို (၇၆၅)စောင် စုစုပေါင်း (၈၇၆)စောင် ပေးပို့ထားပါတယ်။ စာမျက်နှာ(၄)နှင့် (၅)မှာ သက်ဆိုင်ရာအာဏာပိုင် အဖွဲ့အစည်းများသို့ ကော်မတီက အကြံပြုချက်များဖြင့် ပေးပို့ရာမှာ ယခင်လက်ကျန်များနှင့် ထပ်မံ ပေးပို့သည့် အမှုတွဲများ၊ ပြန်ကြားရန်ကျန်သည့် အမှုတွဲများကို Slide များမှာ မြင်ရသည့်အတိုင်း နောက်ဆက်တွဲ (က)မှာ တင်ပြထားပါတယ်။ ပြည်ထောင်စုတရားလွှတ်တော်ချုပ်၊ ပြည်ထောင်စုရှေ့နေချုပ်၊ အဂတိလိုက်စားမှု တိုက်ဖျက် ရေးကော်မရှင်နှင့် နေပြည်တော်ကောင်စီတို့၏ ပြန်ကြားမှုများသည် အားရစရာဖြစ်ပါတယ်။ အဖွဲ့ (၈)ဖွဲ့၏ စုစုပေါင်း ယခင် အမှုတွဲလက်ကျန်(၄၁)မှု၊ ထပ်မံပေးပို့သည်က (၂၆)မှုရှိပြီး၊ အမှုတွဲ ပေါင်း(၆၇)မှုမှာ (၃၅)မှုသာ ပြန်ကြားပြီး၊ (၃၂)မှု ပြန်ကြားရန် ကျန်နေပါတယ်။ ထိုနည်းတူ ပြည်ထောင်စုဝန်ကြီးဌာနများ၏ ယခင်ပြန်ကြားရန် လက်ကျန်အမှုနှင့် ထပ်မံ ပေးပို့သည့်အမှု၊ ပြန်ကြားသည့် အမှုတွဲပေါင်းနှင့် နောက်ဆုံးပြန်ကြားရန်ကျန်သည့်အမှုတွဲများကို Slide မှာ မြင်ရသည့်အတိုင်း နောက်ဆက်တွဲ(ဃ)နှင့် အစီရင်ခံတင်ပြထားပါတယ်။ ထုတ်နုတ် တင်ပြရရင် ပြည်ထဲရေးဝန်ကြီးဌာနမှ ၃၁-၁၂-၂၀၁၈ ရက်နေ့အထိ ပြန်ကြားရန်ကျန်သည့် အမှု တွဲပေါင်း (၆၉)မှုရှိပြီး၊ နောက်ထပ်(၂၃)မှု ကော်မတီက ထပ်မံပေးပို့ခဲ့ပါတယ်။ ပြန်ကြားသည့် အမှုတွဲပေါင်း (၂၉)မှုရှိပြီး၊ ပြန်ကြားရန်ကျန်သည့်အမှုပေါင်း (၆၃)မှုရှိပါတယ်။ အများဆုံးလည်း ဖြစ်ပါတယ်။ ဒုတိယ အများဆုံးမှာ ကာကွယ်ရေးဝန်ကြီးဌာနမှ ယခင်ပြန်ကြားရန် အမှုတွဲ(၈)မှုကျန်ပြီး ကော်မတီမှ (၆)မှု ထပ်မံပေးပို့ခဲ့ပါတယ်။ (၃)မှု ပြန်ကြားပြီး (၁၁)မှု ပြန်ကြားရန် ကျန်နေပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ယခင်လက်ကျန် အမှု(၉)မှု၊ နောက်ထပ် (၁၀)မှု ထပ်မံပေးပို့ခဲ့ပါတယ်။ (၁၁)မှု ပြန်ကြားပြီး ပြန်ကြားရန် ကျန်သည့်အမှု (၈)မှုဖြစ်ကြောင်း အစီရင်ခံတင်ပြထားပါတယ်။ သမ္မတရုံးဝန်ကြီးဌာနအပါအဝင် ပြည်ထောင်စုဝန်ကြီးဌာန (၁၅)ခုမှာ ၃၁ - ၁၂ - ၂၀၁၈ ရက်နေ့အထိ ပြန်ကြားရန် ကျန်သည့်အမှုတွဲပေါင်း စုစုပေါင်း (၁၀၉)မှုရှိပြီး ကော်မတီမှ (၆၆)မှု ထပ်မံပေးပို့ခဲ့ရာ (၆၂)မှုသာ ပြန်ကြားခဲ့ပြီး (၁၁၃)မှု ပြန်ကြားရန် ကျန်ရှိကြောင်း Slide မှာ မြင်ရသည့်အတိုင်း စာမျက်နှာ (၅)နှင့် (၆)မှာ ဖော်ပြထားပါတယ်။ ပြည်နယ်နှင့် တိုင်းဒေသကြီးအစိုးရအဖွဲ့ (၁၄)ဖွဲ့မှ ၃၁-၁၂-၂၀၁၈ ရက်နေ့အထိ ပြန်ကြားရန် အမှုပေါင်း (၄၆၀)ရှိသည့်အထဲ (၂၁၁)မှု ထပ်မံပေးပို့ခဲ့ပါတယ်။ (၈၉)မှုသာ ပြန်ကြားခဲ့ပြီး (၅၈၂)မှု ပြန်ကြားရန် ကျန်နေပါတယ်။ အဲဒါကို Slide မှာ မြင်ရသည့်အတိုင်း အစီရင်ခံစာရဲ့ စာမျက်နှာ (ရ)မှာ ပြရရင် မန္တလေးတိုင်း)မှုသာဖြစ်ပြီး၊ ၁ ထုတ်နုတ်တင်ပြရရင် မန္တလေးတိုင်းဒေသကြီးအစိုးရအဖွဲ့မှ ယခင် ပြန်ကြားရန် (၇၇)မှု၊ ကော်မတီမှ (၄၄)မှုထပ်ပို့ခဲ့ပြီး၊ ပြန်ကြားသည့်အမှု (၁၆)မှုသာဖြစ်ပြီး၊ (၁၀၄)မှု ပြန်ကြားရန် ကျန်ရှိ နေပါတယ်။ အများဆုံးလည်း ဖြစ်ပါတယ်။ ပဲခူးတိုင်းဒေသကြီးအစိုးရအဖွဲ့မှ ပြန်ကြားရန် ယခင်က (၉၃)မှုကျန်ပြီး ကော်မတီမှ ထပ်မံပေးပို့သည့်အမှုက (၂၃)မှု၊ ပြန်ကြားလာသည့်အမှုက (၁၆)မှုဖြစ်ပြီး ပြန်ကြားရန် အမှုတွဲပေါင်း (၁၀၀) ကျန်ရှိနေပါတယ်။ ဒုတိယအများဆုံး ဖြစ်ပါတယ်။ စစ်ကိုင်းတိုင်း ဒေသကြီးအစိုးရအဖွဲ့မှ ယခင်ပြန်ကြားရန် အမှုတွဲ(၅၄)မှုကျန်ပြီး အမှုတွဲ(၃၀)မှု ထပ်မံပို့ခဲ့ရာမှာ (၃)မှု သာပြန်ကြားပြီး အမှုတွဲ(၈၁)မှု ပြန်ကြားရန် ကျန်ရှိနေကြောင်း ကျွန်တော်တို့ အစီရင်ခံစာရဲ့ စာမျက်နှာ (၇)နှင့် နောက်ဆက်တွဲ(င)တို့မှာ တင်ပြထားပါတယ်။ လေးစားရပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ၁-၁-၂၀၁၉ ရက်နေ့မှ ၃၀-၆ -၂၀၁၉ ရက်နေ့အထိ တိုင်ကြားသူ ကာယကံရှင်များထံသို့ အမှုတွဲပေါင်း (၁၃၀) အတွက် ပြန်ကြားစာများ ပေးပို့ခဲ့ပြီး၊ သတ်မှတ်ချက်နှင့်မညီ၊ မပြည့်စုံလို့ အရေးယူဆောင်ရွက်ခြင်း မပြုနိုင်သည့် အမှုတွဲပေါင်း (၅၅၁)စောင်ရှိခဲ့ကြောင်း၊ ဆောင်ရွက်ဆဲအမှုတွဲ (၂၀၇)မှုရှိကြောင်း အစီရင်ခံတင်ပြထားပါတယ်။ မြေစစ်(ဗဟို)အဖွဲ့ ကိုလည်း အမှုတွဲပေါင်း (၁၁၈)စောင် ကော်မတီက ပေးပို့ခဲ့ကြောင်း စာမျက်နှာ(၈)မှာ အစီရင်ခံတင်ပြထားပါတယ်။ ကျွန်တော်တို့ လုပ်ငန်းညှိနှိုင်း အစည်းအဝေးကို (၉)ကြိမ် ကျင်းပနိုင်ခဲ့ကြောင်း အစီရင်ခံ တင်ပြထားပါတယ်။ ၂၃-၂-၂၀၁၆ ရက်နေ့မှ ၃၀-၆-၂၀၁၉ ရက်နေ့အထိ (၃)နှစ်ကျော်အတွင်းမှာ အမှုပေါင်း(၅၅)မှုကို ကွင်းဆင်း စစ်ဆေးမှု(၂၃)ကြိမ် ဆောင်ရွက်ခဲ့ပါတယ်။ အစီရင်ခံစာ၏ စာမျက်နှာ(၁၁)၊ အပိုဒ်(၁၂)မှာ အမျိုးသား လွှတ်တော်၊ ပြည်သူတို့၏ တိုင်ကြားစာဆိုင်ရာကော်မတီ၏ အကြံပြုဆောင်ရွက်ပေးမှုကြောင့် သက်ဆိုင်ရာအစိုးရအဖွဲ့ ဝန်ကြီးဌာနများမှ ၁-၁-၂၀၁၉ မှ ၃၀-၆-၂၀၁၉ ရက်နေ့အထိ ပြန်ကြား ပေးခဲ့သည့် အရေးယူဆောင်ရွက်မှု အခြေအနေကို Slide များမှာ မြင်ရသည့်အတိုင်း နောက်ဆက်တွဲ (စ)နှင့် တင်ပြထားပါတယ်။ အချက်အလက်တချို့ကို ကျွန်တော် တင်ပြပါမယ်။ ။(၁) ဝန်ထမ်းအဖြစ်မှ ထုတ်ပယ်ခံရလို့ တရားမျှတစွာ ဆောင်ရွက်ပေးရန် တင်ပြလာ သည့် စစ်ကိုင်းတိုင်းဒေသကြီးမှ ဒေါ်မေသဲသဲ နွယ် အတွက် ကရုဏာကြေးပင်စင် ရရှိစေရန် သက်ဆိုင်ရာဦးစီးဌာနကို အကြောင်းကြားထားကြောင်း ပြန်ကြားခဲ့ ပါတယ်။ (၂) လမ်းပိတ်ဆို့ထားလို့ သွားဖို့အခက်အခဲရှိနေသည့် အရေးယူပေးရန် နေပြည်တော် တပ်ကုန်းမှ ဦးမောင်ကို ဆိုသူမှ တင်ပြလာသည့်ကိစ္စကို ယာယီလမ်းဖွင့်ပြီး၊ သွားလာခွင့်ပြုခဲ့ပြီးဖြစ်ကြောင်းနှင့် ဆက်လက် ဆောင်ရွက်ပေးနေကြောင်းလည်း ပြန်ကြားစာ ရရှိထားပါတယ်။ (၃) အဆောက်အအုံ ကျူးကျော်ဆောက်လုပ်မှုကို အရေးယူပေးရန် ဧရာဝတီတိုင်း ဒေသကြီး၊ မအူပင်မှ ဦးဟုတ်ရင် တင်ပြသည့်ကိစ္စအား တာဝန်ရှိသူကို တရားရုံးမှ ပုဒ်မ ၆၅ (က)နှင့် အရေးယူခဲ့ပြီး စည်ပင်သာယာရေးအဖွဲ့မှလည်း ဥပဒေအရ ဆက်လက် အရေးယူသွားမည်ဖြစ်ကြောင်း အကြောင်းပြန်ကြားမှုရှိပါတယ်။ (၄) ရွာပိုင်စားကျက်မြေကို ကျေးရွာအုပ်ချုပ်ရေးမှူးက မတရားသိမ်းယူသည့်ကိစ္စကို ရှမ်းပြည်နယ်တောင်ပိုင်း နမ့်စန်မှ ဦးစိုးကိုကို ပါ (၂)ဦး တင်ပြလာတဲ့ကိစ္စအပေါ်မှာ ပုံစံ(၇)ကို ပယ်ဖျက်ပြီး စားကျက်မြေကို ရွာမှစနစ်တကျ ထိန်းသိမ်းပေးရန် ဆောင်ရွက်ပေးနေကြောင်း ကျွန်တော်တို့ထံသို့ ပြန်ကြားမှုရှိပါတယ်။ (၅) မန္တလေးမြစ်သားမှ ဦးညွန့်ဝင်း တင်ပြလာသည့် အမှုထမ်း၊ အရာထမ်းတို့မှ အရှိန် အဝါသုံးပြီး တောင်သူများကို တရားစွဲသည့်ကိစ္စကို မြေ(၅၄.၉၈)ဧကအား ဌာနပိုင် စာရင်းမှစွန့်လွှတ်စေခဲ့ပြီး လုပ်ထုံးလုပ်နည်းနှင့်အညီ ဆက်လက်ဆောင်ရွက်သွား ပါမည်ဟု ပြန်ကြားမှုရှိပါတယ်။ (၆) မွန်ပြည်နယ်၊ ဘီးလင်းမှ ဒေါ်အေးအေးမာ က မြေယာလုပ်ပိုင်ခွင့် အငြင်းပွားမှုကို တည့်မတ်ပေးရန် တင်ပြလာသည့်ကိစ္စကို ခွင့်ပြုမိန့်မရှိဘဲ ဆောက်ထားသည့် အဆောက်အအုံအား ပယ်ဖျက်ခိုင်းပြီး လိုက်နာမှုမရှိလျှင် ၂၀၁၂ ခုနှစ်၊ လယ်ယာမြေ ဥပဒေပုဒ်မ(၂၀)အရ အရေးယူသွားပါမည်ဟု သက်ဆိုင်ရာမှ အကြောင်းပြန် ကြားထားမှု ရှိပါတယ်။ (၇) လက်မှတ်အတု၊ စာချုပ်အတုများဖြင့် မြေပေးမိန့် လျှောက်ယူခဲ့သည့်ကိစ္စကို ပဲခူးမြို့မှ ဦးမင်းထွဋ် ၏ တင်ပြချက်နှင့်ပတ်သက်ပြီး မြေပေးမိန့်ကို ပယ်ဖျက်၍ မူလအမည်ပေါက်ရရှိသူအား ကျသင့်ငွေပေးသွင်းပြီး မြေပေးမိန့် ခွင့်ပြုဂရန် လျှောက်ထားစေရန် ဆောင်ရွက်ထားကြောင်း ပဲခူးတိုင်းဒေသကြီး အစိုးရအဖွဲ့မှ ပြန်ကြားမှုရှိပါတယ်။ (၈) မုဒုံမြို့နယ်မှ ဦးအောင်ဖေ ပါ (၆)ဦးက တရားလွှတ်တော်ရှေ့နေ ဦးသိန်းဆွေ စဉ်(၆၂၃၈/၉၅)အား အရေးယူပေးပါရန် တိုင်ကြားမှုအပေါ် ၎င်းအား ရှေ့နေကောင်စီ အက်ဥပဒေနှင့်အညီ အရေးယူဆောင်ရွက်သွားမည်ဖြစ်ကြောင်း၊ ပြည်ထောင်စု တရားလွှတ်တော်ချုပ်မှ အမျိုးသားလွှတ်တော်ကို ပြန်ကြားထားပြီးဖြစ်ပါတယ်။ မန္တလေးတိုင်းဒေသကြီး၊ စဉ့်ကူးမြို့နယ်မှ ဦးဝင်းမော် ပါ (၃၅)ဦးက ကျေးရွာပိုင်မြေ အတွင်း တရားမဝင်ရွှေတူးနေမှုကိစ္စအား တိုင်ကြားလာသည့်ကိစ္စကို၊ ရွာနယ်နိမိတ် | တိုင်းတာပြီး တရားမဝင်ရွှေတူးမှု လုပ်ကိုင်စေခြင်းမရှိစေရန် ဆောင်ရွက်ပေးရန် မြို့နယ်စီမံခန့်ခွဲရေးကော်မတီသို့ အကြောင်းကြားထားကြောင်း ပြန်ကြားလာပါတယ်။ (၁၀) ပဲခူးတိုင်းဒေသကြီး၊ ပန်းတောင်းမြို့နယ်မှ ဦးတင်နိုင် ပါ (၆၅)ဦးက မြစ်ကျောက် ထုတ်လုပ်နေသည့် လုပ်ကွက်(၂)ကွက် ပိတ်သိမ်းပေးရန် တင်ပြလာတဲ့ကိစ္စကို လုပ်ငန်းရှင်များအား ခေါ်ယူတွေ့ဆုံပြီး လုပ်ငန်းအဆင်ပြေရေး ညှိနှိုင်းဆောင်ရွက် ပေးသွားရန် သက်ဆိုင်ရာမြို့နယ်သို့ အကြောင်းကြားထားကြောင်း ပြန်ကြားချက် ရှိပါတယ်။ (၁၁) ခေတ္တအသုံးပြုရန် ခွင့်ပေးထားသည့် မြေပြန်ရဖို့ ကရင်ပြည်နယ်၊ ကော့ကရိတ် မြို့နယ်မှ ဦးလှကြိုင် ၏ တင်ပြချက်အပေါ်မှာ မြေပိုင်ဆိုင်မှု အတည်ပြုချက်နှင့် လျော်ကြေးဈေးနှုန်း သတ်မှတ်ချက်များရရှိပါက အနီးဆုံးဘဏ္ဍာရေးနှစ်မှာ ရန်ပုံငွေ တင်ပြတောင်းခံပြီး ပေးလျော်သွားမည်ဖြစ်ကြောင်း အပြင်ကျန်မြေများမှာ လမ်းဦးစီး ဌာနက မပိုင်ဆိုင်ကြောင်း ပြန်ကြားပေးခဲ့ပါတယ်။ ကျွန်တော်တို့ ကာယကံရှင် များကို ပြန်ကြားပေးပြီးဖြစ်ပါတယ်။ (၁၂) နေပြည်တော်၊ တပ်ကုန်းမြို့နယ်မှ ဦးခင်မောင်မြင့် က မြို့နယ် ထွေ/အုပ် မြေစာရင်း၊ မွေးမြူရေးနှင့် ကုသရေးဦးစီးဌာနတို့မှ လယ်ယာမြေအပေါ် အဂတိလိုက်စားပြီး မမှန်မကန် ပြုမူနေမှုအား အရေးယူပေးရန် တိုင်ကြားမှုကို တိုင်ကြားသူ၏ မြေ အတွက် နစ်နာကြေးပေးရန် လုပ်ငန်းရှင်နှင့် (ပြည်ထောင်စု) စိုက်ပျိုးရေး၊ မွေးမြူ ရေးနှင့် ဆည်မြောင်းဝန်ကြီးဌာနတို့ ညှိနှိုင်းထားရှိကြောင်း အကြောင်းပြန်ကြား ထားတာ ရှိပါတယ်။ (၁၃) ပဲခူးတိုင်းဒေသကြီး၊ ပေါက်ခေါင်းမြို့နယ်မှ ဦးဝင်းနိုင် က ဆေးစစ်ချက်လွဲမှား ခြင်းကြောင့် ပညာသင်ခွင့်ဆုံးရှုံးနေသည့်ကိစ္စအား ဆေးကုသပြီးပါက ၂၀၁၉ -၂၀၂၀ ပညာသင်နှစ်မှာ ပညာသင်ကြားခွင့် ပြန်လည်လျှောက်ထားပေးနိုင်ပါကြောင်း ပြန်ကြားချက် ရရှိခဲ့ပါတယ်။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အစီရင်ခံစာ စာမျက်နှာ (၁၀) အပိုဒ် ၁၃ မှာ အမျိုးသားလွှတ်တော်၊ ပြည်သူတို့၏ တိုင်ကြားစာဆိုင်ရာကော်မတီမှ ကော်မတီသို့ ပေးပို့လာသည့် ကော်မတီက အကြံပြုချက်အရ သက်ဆိုင်ရာ အစိုးရအဖွဲ့ဝင်ဝန်ကြီး ဌာနများမှ အရေးယူဆောင်ရွက်ခဲ့ပြီး ဆက်စပ်ပစ္စည်းများကို သိမ်းဆည်းရရှိခဲ့သည့်အခြေအနေကို Slide မှာ မြင်ရတဲ့အတိုင်း နောက်ဆက်တွဲ(ဆ)နှင့် ကျွန်တော်တို့ အစီရင်ခံ တင်ပြထားပါတယ်။ သစ်တောဥပဒေနှင့် လူပုဂ္ဂိုလ်(၅)ဦးကို ထောင်ဒဏ်ချမှတ်နိုင်ခဲ့ပြီး ဇိမ်ခံကား(၅)စီး၊ သစ်တင်ယာဉ်(၆)ဘီးကား (၁)စီး၊ အင်ဂျင် (၁)လုံးနှင့် ကျွန်းပွတ်လုံးများ၊ ပိတောက်နှင့် ကျွန်း သစ်ခွဲသားများကို ပြည်သူ့ဘဏ္ဍာအဖြစ် သိမ်းဆည်းရရှိနိုင်ခဲ့ကြောင်း Slide မှာ မြင်ရသည့်အတိုင်း ဖြစ်ပါတယ်။ အဲဒါကို နောက်ဆက်တွဲ(ဇ)မှာ ဌာနဆိုင်ရာအမှုထမ်း (၂၀)ဦးနှင့် အရာထမ်း (၇)ဦးကို ဖော်ပြပါဌာနများက အရေးယူနိုင်ခဲ့ကြောင်း အစီရင်ခံတင်ပြထားပါတယ်။ စာမျက်နှာ(၁၁) အပိုဒ် ၅ မှာဖော်ပြထားသည့် ကော်မတီ၏ ဆောင်ရွက်ချက်များအား သုံးသပ်ခြင်းကို ကျွန်တော် နည်းနည်း ဖတ်ကြားတင်ပြပါမယ်။ ကော်မတီ၏ ဆောင်ရွက်ချက်များကို သုံးသပ်ခြင်း တိုင်ကြားစာများအား လွှဲပြောင်းပေးပို့ရာတွင် သက်ဆိုင်ရာဌာနအဖွဲ့အစည်းများမှ အမှုတွဲများ ဆောင်ရွက်ပြီးစီးမှု အခြေအနေများကို ်တစ်ပြေးညီ အမျိုးသားလွှတ်တော် ဥက္ကဋ္ဌထံ ပြန်လည်တင်ပြနိုင်မှုမရှိခြင်း၊ တချို့သော ဆောင်ရွက်မှုများသည် ကျေနပ်အားရဖွယ်မရှိခြင်း၊ သက်ဆိုင်ရာဌာနများမှ တင်ပြချက်များအတိုင်းသာ ပြန်လည်တင်ပြခြင်းနှင့် အရေးယူဆောင်ရွက်မှု အားနည်းနေခြင်းတို့ကြောင့် သက်ဆိုင်ရာဌာန၊ အဖွဲ့ အစည်းများအနေဖြင့် အလေးထားဆောင်ရွက် ပြန်ကြားသင့်ပါကြောင်း စိစစ်တွေ့ရှိရပါတယ်လို့ ကျွန်တော်တို့၏ သုံးသပ်ချက်ကို တင်ပြထားပါတယ်။ ကော်မတီ၏ အကြံပြုတင်ပြချက် ပြည်သူများ အမှန်တကယ်နစ်နာနေခြင်းကို ကော်မတီမှ ထိထိရောက်ရောက်ဆောင်ရွက် ပေးနိုင်ရန်လိုအပ်သော အထောက်အထား၊ အချက်အလက်များ ပြည့်စုံစွာတင်ပြပေးရန် လိုအပ် ပါသည်။ ထို့အတူ သက်ဆိုင်ရာ အာဏာပိုင်အဖွဲ့ အစည်းများ၊ ပြည်ထောင်စုဝန်ကြီးဌာနများ၊ တိုင်းဒေသကြီး၊ ပြည်နယ်အစိုးရအဖွဲ့များမှလည်း ပြည်သူလူထုမှတင်ပြလာသည့် တိုင်ကြားစာများ၊ အသနားခံစာများအပေါ် ကော်မတီနှင့်အတူ ယခုထက် ပိုမိုပူးပေါင်း အကောင်အထည်ဖော် ဖြေရှင်း ဆောင်ရွက်ပေးခြင်းအားဖြင့် ပြည်သူများ၏ နစ်နာချက်၊ လိုလားချက်များအား သွက်လက်လျင်မြန်စွာ ဖြေရှင်းဆောင်ရွက်ပေးနိုင်မည်ဖြစ်ပါကြောင်း အကြံပြုတင်ပြအပ်ပါသည်။ ကျွန်တော်တို့၏ အစီရင်ခံ စာတွင် တင်ပြထားပါတယ်။ နိဂုံးပိုင်း တင်ပြပါမယ်။ ကော်မတီသည် ပြည်သူတို့၏နစ်နာချက်၊ လိုလားချက်များကို ဥပဒေလုပ်ထုံးလုပ်နည်း စည်းမျဉ်း၊ စည်းကမ်းများနှင့်အညီ ဆောင်ရွက်ပေးနိုင်ရေးအတွက် သက်ဆိုင်ရာ အဖွဲ့ အစည်းများနှင့် ညှိနှိုင်းပေါင်းစပ်၍ တိုင်ကြားစာများကို အစွမ်းကုန်ဆောလျင်စွာ ကူညီဖြေရှင်း ဆောင်ရွက်ပေးလျက် ရှိပါကြောင်း အစီရင်ခံတင်ပြအပ်ပါသည်။ ပြည်သူတို့၏ တိုင်ကြားစာဆိုင်ရာကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော် ပြည်သူတို့၏ တိုင်ကြားစာဆိုင်ရာကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း ၊</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်၊ ပြည်သူတို့၏ တိုင်ကြားစာဆိုင်ရာကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေးပြီးဆုံးသည့်အခါ အမျိုးသား လွှတ်တော်ရုံး၊ ညွှန်ကြားရေးမှူးချုပ် ထံ အမည်စာရင်း ပေးပို့ကြဖို့ဖြစ်ပါတယ်။</speech>
</report>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး (၁၈)ရက်မြောက်နေ့ ရပ်နားကြောင်းနှင့် (၁၉)ရက်မြောက်နေ့အစည်းအဝေး ဆက်လက် ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၈) ရက်မြောက်နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန် အစည်းအဝေး (၁၉)ရက်မြောက်နေ့ကို ၂၀၁၉ ခုနှစ်၊ စက်တင်ဘာလ ၁၁ ရက် (ဗုဒ္ဓဟူးနေ့) နံနက် ၁၀၀၀ နာရီဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၈)ရက် မြောက်နေ့ကို ၁၂:၅၅ နာရီ ရပ်နားပါသည်။</speech>
</postface>
</transcript>
</doc>
