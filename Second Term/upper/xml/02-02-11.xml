<doc>
<docinfo>
<docno>02-02-11.xml</docno>
<pdf>02-02-11.pdf</pdf>
<term value='02'>ဒုတိယအကြိမ်</term>
<session value='02'/>
<sittingday value='11'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့မှတ်တမ်း
</title>
<date value='09-08-2016'>၁၃၇၈ ခုနှစ်၊ ဝါခေါင်လဆန်း ၆ ရက် (၂၀၁၆ ခုနှစ်၊ သြဂုတ်လ ၉ ရက် ) အင်္ဂါနေ့</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့ အစီအစဉ်ကို ၁၀း၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များ ခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ် စတင်ပါတော့မယ် ခင်ဗျား
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၁)ဦး ရှိပြီး ဒီကနေ့ အစည်းအဝေးကို (၁၉၀)ဦး တက်ရောက်ပါတယ်
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်းရဲ့ (၈၅.၉၇)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနှင့် အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒုတိယပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက်အခြားလွှတ်တော် ကိုယ်စားလှယ် တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='1157'>ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)</mp>
လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒုတိယ ပုံမှန်အစည်းအဝေး (၁၁)ရက်မြောက်နေ့ ၉-၈-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်း﻿ မရှိတဲ့ အမျိုးသားလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး၊ မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော်၊ လွှတ်တော်အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦး က ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော် ကိုယ်စားလှယ် များမှာ ဦးမျိုးထပ်(ခ)ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)၊ အလုပ်ရုံဆွေးနွေးပွဲ တက်ရောက်။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးခင်အောင်မြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၈)၊ ဒေသဖွံ့ဖြိုးရေး၊ ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)၊ ရေဘေးကယ်ဆယ်ရေး။ ဦးဝှေ့တင်း၊ ချင်းပြည်နယ် မဲဆန္ဒနယ် အမှတ်(၁၁)၊ ကျန်းမာရေး။ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ဥပဒေကြမ်းပူးပေါင်းကော်မတီအစည်းအဝေး။ ဦးအောင်ကြည်ညွန့်၊ မကွေးတိုင်းဒေသကြီး၊ မဲဆန္ဒနယ် အမှတ်(၄)၊ ဥပဒေကြမ်းပူးပေါင်းကော်မတီအစည်းအဝေးတို့နှင့် ဒေါက်တာခွန်ဝင်းသောင်း၊ ကချင် ပြည်နယ် မဲဆန္ဒနယ်အမှတ်(၁၁)၊ အလုပ်ရုံဆွေးနွေးပွဲ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ (၂၃)ဦးရှိပြီး၊ ယနေ့ ခွင့်ပန် ကြားသူ(၈)ဦး ဖြစ်တဲ့အတွက် စုစုပေါင်း ခွင့်ပန်ကြားသူ(၃၁)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါ ကြောင်းနှင့် ယနေ့ခွင့်ပန်ကြားသူ အမျိုးသားလွှတ်တော်ကိုယ်စားလှယ်(၈) ဦးအား ခွင့်အဖြစ် သတ်မှတ် ခွင့်ပြု ပေးနိုင်ပါရန် လေးစားစွာ ပန်ကြားအပ်ပါတယ်ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာ ပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၂၃)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၈)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၃၁)ဦးဖြစ်ပြီး၊ ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (ဂ) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင် ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'Motion'>
<title>
ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏ ပြည်ထောင်စုသမ္မတမြန်မာနိုင်ငံတော် မြစ်ဝကျွန်းပေါ်ဒေသများ၊ ကမ်းခြေဒေသများတွင် နှစ်စဉ်ဖြစ်ပွားလျက်ရှိသည့် ရေကြီးရေလျှံမှုများနှင့် ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှုများအတွက် ခြုံငုံလေ့လာ သုံးသပ်၍ စီမံကိန်းတစ်ရပ်ချမှတ်ပြီး စနစ်တကျအကောင်အထည်ဖော် ဆောင်ရွက်ပေးပါရန်နှင့် ပြည်သူ လူထုကိုအကျိုးပြုခဲ့သော တိမ်ကော မြစ်ချောင်းများအား ပြန်လည်တူးဖော်ပေးနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆက်လက် ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ် ရယူခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး တင်သွင်းထားတဲ့ ပြည်ထောင်စု သမ္မတမြန်မာနိုင်ငံတော် မြစ်ဝကျွန်းပေါ်ဒေသများ၊ ကမ်းခြေဒေသများတွင် နှစ်စဉ် ဖြစ်ပွားလျက်ရှိ သည့် ရေကြီးရေလျှံမှုများနှင့် ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှု များအတွက် ခြုံငုံလေ့လာသုံးသပ်၍ စီမံကိန်းတစ်ရပ်ချမှတ်ပြီး စနစ်တကျ အကောင်အထည်ဖော် ဆောင်ရွက်ပေးပါရန်နှင့် ပြည်သူလူထုကို အကျိုးပြုခဲ့သော တိမ်ကော မြစ်ချောင်းများအား ပြန်လည် တူးဖော်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက် ဆွေးနွေးဖို့ ဖြစ်ပါတယ်။
</speech>
ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးခင်ဝင်း ဆွေးနွေးနိုင်ပါပြီ။
<speech>
<mp id='9၀8'>ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)</mp>
လေးစားအပ်ပါသော နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးခင်ဝင်း ဖြစ်﻿ ပါတယ်။ ရန်ကုန်တိုင်းဒေသကြီး၊ မဲဆန္ဒနယ်အမှတ်(၈)မှ ဦးကျော်ထွေးရဲ့ အဆိုကိုထောက်ခံဆွေးနွေး သွားမှာ ဖြစ်ပါတယ်။ နာယကကြီးခင်ဗျား။ ရေကြီးရေလျှံမှုဆိုတာကတော့ ဒီနေ့အားလုံး သိကြတဲ့အတိုင်းပဲမြစ်ရိုး တစ်လျှောက် ဘယ်မြို့၊ ဘယ်ကျေးရွာကိုမှ အလွတ်မပေးဘဲ လူ၊ တိရစ္ဆာန်၊ စိုက်ပျိုးသီးနှံပါမကျန် အားလုံးရေမြုပ်ရေမျောနေပါတယ်။ ဒါတင်လားဆိုတော့ မဟုတ်သေးပါဘူး။ ပြီးခဲ့တဲ့ နွေရာသီက နိုင်ငံ နဲ့တစ်ဝန်း မြေအတွင်းရေမျက်နှာပြင် နိမ့်ဆင်းသွားမှု၊ ကန်များ၊ ချောင်းများ၊ မြစ်များ တိမ်ကော ပျောက်ဆုံးမှုကြောင့် သောက်သုံးရေပြတ်လပ်ရှားပါးမှုလည်း ဘာကြောင့်ဖြစ်ရတယ်ဆိုတာကို ကျွန်တော် Power Point နဲ့ တင်ပြခွင့်ပြုပါ။ Power Point ဖွင့်ပါ။ ဒါ မြန်မာပြည်ရဲ့မြေပုံပါ၊ တရားမဝင် ရွှေတူးဖော်မှုတွေပါ။ ဒါတွေက တရားမဝင် ရွှေတူးဖော်နေပါတယ်။ အထက်မှာ ဒါတွေ တရားမဝင် ပါဘူး။ ဒါတွေက တရားမဝင်ပါဘူး။ ဒါ တရားဝင်တူးဖော်နေတာပါ။ သတ္တုတူးဖော်နေတာပါ။ ဒီ သတ္တု တူးဖော်တဲ့မြေစာတွေက ဘယ်ရောက်မလဲဆိုတော့ ဒီမြစ်ချောင်းတွေထဲ ရောက်မှာပါ။ ဒါတွေပါပဲ။ ဒါတရားဝင်၊ တရားမဝင် သစ်ခုတ်မှုတွေပါ။ ဒါတွေဟာ တရားမဝင်သစ်ခုတ်နေတာပါ။ ဒါက တရားဝင် သစ်ခုတ်တာ။ Next ဒါက အပြောင်ကို ရှင်းပစ်တာ။ အဲဒီလို ဖြစ်သွားတဲ့အတွက် မြစ်ချောင်းထဲမှာ ဘာဖြစ်ကုန်သလဲ၊ ကမ်းပါးတွေပြို နေပြီ။ မြစ်ကမ်းပါးတွေ စားကုန်ပြီ။ မြစ်ကမ်းပါးတွေ စားနေပါတယ်။ သောင်တွေ ထွန်းနေပါတယ်။ မြစ်ကြောင်း တွေ ပြောင်းလဲကုန်ပါတယ်။ မြစ်ကြောင်းတွေ ကောနေပါတယ်။ ဒါတွေဟာ ဘာကြောင့်ဖြစ်ရသလဲ ဆိုတော့ တရားဥပဒေစိုးမိုးမှုမရှိဘဲ၊ ဆန်းစစ်မှုမရှိ၊ စီမံကိန်းဖော်ဆောင်မှုတွေကြောင့် ဒါတွေဟာ တရားခံတွေပါပဲ။ ရေတွေတောင် နိမ့်ဆင်းကုန်ပါပြီ။ စောစောက ကျွန်တော်ပြောလိုက်တဲ့ မြစ်ကြောင်း ရေတွေကလည်း မြေအောက် မြေ Level နိမ့်သွားတဲ့အတွက် ရေတွေဟာလည်း နိမ့်ဆင်းသွားတယ်။ Next အောက်ထိ ရေချပြီးတော့ ရေစုပ်ရတဲ့အဖြစ်၊ စောစောက မြေပေါ်ကနေ ရေစုပ်နေတာ၊ ရေနိမ့် နေတာနဲ့ အောက်အထိ နိမ့်ပေးရတဲ့အဖြစ်၊ တစ်နိုင်ငံလုံးမှာဖြစ်နေတဲ့ကိစ္စ။ ဒီကိစ္စ၊ ဒါတွေဟာ ဘာဖြစ်လို့လဲ ဆိုတဲ့အခါကျတော့ တရားမဝင် ရွှေတူးဖော်မှုတွေ၊ သတ္တု တူးဖော်မှုတွေ၊ တရားမဝင် သစ်ခုတ်မှုတွေ၊ တရားဝင်သစ်ခုတ်မှုတွေကို ဥပဒေမဲ့စီမံကိန်း၊ စီမံချက်မရှိဘဲ ခုတ်ပစ်တာ၊ လုပ်ပစ်တာကြောင့် ဒါတွေ ဖြစ်ကုန်ရတာ။ ဒါတွေဟာ တရားခံပါပဲ။ နာယကကြီးခင်ဗျား။ ပြီးခဲ့တဲ့ ဇူလိုင်လ ၂၈ ရက်ကနေ သြဂုတ်လ ၂ ရက်အတွင်းမှာပဲ ကြည့် ကြည့်ပါ။ ကာမိုင်းမြို့နယ်အတွင်းမှာ တပ်မတော်စစ်ကြောင်းက နယ်မြေရှင်းလင်းဆောင်ရွက်စဉ် တရားမဝင် ရွှေတူးဖော်ခြင်းလုပ်ငန်းတွင် အသုံးပြုတဲ့ Buck Hoe (၁၇)စီး၊ (၂၂)ဘီးတွဲယာဉ် (၃)စီး၊ (၁၀)ဘီးတွဲယာဉ် (၆)စီး၊ (၆)ဘီးတွဲယာဉ် (၃)စီး၊ ရွှေဖေါင်(၁၃)ခု၊ ရွှေတူးဖော်တဲ့ တစ်ဖက်နိုင်ငံသား (၈) ဦးတို့ ဖမ်းဆီးရမိခဲ့တယ်ဆိုတာ ဒါကိုကြည့်ရင် သိသာပါတယ်။ နာယကကြီးခင်ဗျား။ ကျွန်တော်တို့ ကမ္ဘာ့ဘဏ်ချေးငွေနဲ့ အမေရိကန်ဒေါ်လာ သန်း(၁၀၀) ကို ၂၀၁၅ ခုနှစ် ကနေ ၂၀၂၀ ခုနှစ်အထိ အကောင်အထည်ဖော်မယ့် ဧရာဝတီမြစ်ဝှမ်း ဘက်စုံဖွံ့ဖြိုးမှု စီမံခန့်ခွဲရေးစီမံကိန်းကို ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနမှ ညောင်ဦးနဲ့ ပခုက္ကူ ကြားမှာ စတင်အကောင်အထည်ဖော်နေပြီလို့ ဆိုပါတယ်။ ဦးကျော်ထွေး အဆို တင်သွင်းခဲ့တဲ့﻿ အတိုင်းဖြစ်ဖို့ဆိုရင် အထက်မှာ ကျွန်တော်တင်ပြခဲ့တဲ့ တရားမဝင်သတ္တု တူးဖော်မှု၊ တရားဝင်သတ္တု တူးဖော်မှု၊ တရားမဝင်သစ်ခုတ်လုပ်မှု၊ တရားဝင်သစ်ခုတ်လုပ်မှုတွေကို ထိရောက်စွာဆောင်ရွက်ရမှာ ဖြစ်သလို ကိုယ်ပိုင်မဟုတ်ဘဲချေးထားတဲ့ငွေ၊ ဒေါ်လာသန်း(၁၀၀)ကိုလည်း ဟိုနေရာလေး ရေကာတာ လုပ်လိုက်၊ ဒီနေရာလေး သောင်တူးလိုက်၊ ရေလမ်းကြောင်းလေး ဖွင့်ပေးလိုက် လုပ်နေလို့ မဖြစ်ပါဘူး။ မသေချာရင် ငွေကို ရေမျှောလိုက်သလိုဖြစ်ပြီး မြစ်ရိုးတစ်လျှောက် ကမ်းပါးပြို၊ မြစ်ကော၊ စိုက်ပျိုးတဲ့ ကမ်းမြေတွေသဲဖုံးပြီး ဒုက္ခရောက်သွားနိုင်ပါတယ်။ ဒါကြောင့် ရေအရင်းအမြစ်နှင့် မြစ်ချောင်းများ ဖွံ့ဖြိုး တိုးတက်ရေးဦးစီးဌာနအနေဖြင့် ဌာနတွင်းသာမက ပြင်ပအသိပညာရှင်၊ အတတ်ပညာရှင်၊ လူထုပါ မကျန် ပွင်းလင်းမြင်သာစွာစီမံကိန်းချပြီး ဆောင်ရွက်သွားမယ်ဆိုရင် ဦးကျော်ထွေး ရဲ့ အဆိုကို ဖြေရှင်းနိုင်မှာဖြစ်သလို ယူနက်စကို ရဲ့ ကမ္ဘာ့အမွေအနှစ်စာရင်းဝင်မြစ်လည်း ဖြစ်သွားမှာ ဖြစ်ပါကြောင်း အသိပေးဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၀)မှ ဒေါက်တာ ကျော်ငွေ ဆွေးနွေးနိုင်ပါပြီ
</speech>
<speech>
<mp id='1284'>
ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)
</mp>
လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့် ကြွရောက်လာကြသော ကိုယ်စားလှယ်တော်ကြီးများ၊ ပြည်ထောင်စုဝန်ကြီးနှင့်တကွ ဧည့်သည်တော်များခင်ဗျား။ ကိုယ်ကျန်းမာ၊ စိတ်ချမ်းသာရှိကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၀)က အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော်က ရန်ကုန်တိုင်း ဒေသကြီး မဲဆန္ဒနယ်အမှတ်(၈)က ဦးကျော်ထွေး တင်သွင်းထားတဲ့ အဆိုကို အကျဉ်းမျှ ထောက်ခံ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီအဆိုဟာ မြန်မာပြည်သူများအတွက် သောက်သုံးရေနည်းလွန်းခြင်းနဲ့ များလွန်းခြင်းဆိုတဲ့ အစွန်းနှစ်ပါးရဲ့ ဆိုးကျိုးတွေကို တင်ပြထားခြင်းလဲ ဖြစ်ပါတယ်။ မြစ်ဝကျွန်းပေါ် ကမ်းခြေဒေသသာမက နိုင်ငံတစ်ဝန်းလုံးလို့ ဆိုထားတဲ့အတွက်လည်း ကျယ်ပြန့်စွာ သက်ရောက်နေတဲ့ နိုင်ငံရဲ့ဒုက္ခတစ်မျိုးလည်း ဖြစ်ပါတယ်။ အချိန်ကိုငဲ့ကွက်ပြီး ဒီထဲက မိုးခေါင် ရေရှားဒေသမှာ ရေဒုက္ခကို ကြုံနေရတဲ့ကိစ္စကို ဦးစားပေး ဆွေးနွေးသွားလိုပါတယ်။ မြန်မာ့ပထဝီအနေအထားအရ မကွေးတိုင်း၊ စစ်ကိုင်းတိုင်းအောက်ပိုင်းနဲ့ မန္တလေးတိုင်းဒေသတို့ဟာ မိုးခေါင်ရေရှားရပ်ဝန်းဒေသမှာ ပါဝင်ကြပါ တယ်။ အဲဒီဒေသတွေမှာ နှစ်စဉ် မိုးရေချိန်လက်မဟာ (၂၀)အောက်ပဲ ရွာသွန်းလို့ ခြောက်သွေ့ပူပြင်းတဲ့ ဒဏ်ကိုလဲ ခါးစည်းခံနေကြရပါတယ်။ မိုးရေချိန်လက်မ(၂၀)အထက် ရွာတဲ့နှစ်ဆိုတာ အလွန်ပဲရှားပါး ပါတယ်။ အဲဒီဒေသကလူတွေဟာ သူတို့ရဲ့ သောက်သုံးရေရဖို့အတွက် အောက်ပါနည်းလမ်း(၃)သွယ်နဲ့﻿ ကိုယ်ထူကိုယ်ထ ဖြေရှင်းနေကြတာကိုလည်း တွေ့နိုင်ပါတယ်။ ဒါတွေကတော့ (၁) မြေပြင်မှာတူးထားတဲ့ ရေလှောင်ကန်များ၊ (၂) လက်ငင်တွင်း သို့မဟုတ် ပိုက်တွင်းနက်များ၊ (၃) မြစ်ချောင်းများမှ ရေတင် ရေသွယ်ယူတဲ့နည်းများ တို့ပဲဖြစ်ပါတယ်။ အဲဒီနည်းတွေနဲ့ ရေရအောင် ကြိုးစား ကြသော်လည်း လုံလောက်မှု မရရှိကြပါဘူး။ အထူးသဖြင့် ခြောက်သွေ့ရာသီမှာ ရေအတွက်အတော်ပင် ကံသီလင်တ ဖြစ်ကြရပါတယ်။ ဘာကြောင့်လဲဆိုတော့ နံပါတ်(၁)နည်းဖြစ်တဲ့ မိုးရေလှောင်ကန်များတူးပြီး ရေလှောင်ခြင်း ဟာ မြေသဘာဝအရ ရေနေတဲ့ကန်ရှိသလို ရေမနေတဲ့ကန်ဆိုပြီး ရှိပါတယ်။ သဲကျောက်မြေခေါ် စပ် မြေမှာတူးဖော်မိရင် ရေစိမ့်ပျံ့နှုန်းမြန်လို့ရေမနေပါဘူး၊ အဲဒီလိုကန်မျိုးတွေဟာ ကျွန်တော်တို့ ရေစကြို မြို့နယ်တင်မက မြိုင်မြို့နယ်၊ ကျောက်ပန်းတောင်းနှင့် ညောင်ဦးမြို့နယ်တွေမှာ တွေ့ရများတတ် ပါတယ်။ ရေစိမ့်ပြန့်အားနည်းတဲ့ ဒေသအခေါ် (ကျစ်မြေ) သို့မဟုတ် ဘူမိဝေါဟာရအရ သျှလ လို့ ခေါ်တဲ့မြေမျိုးမှာဆိုရင် ရေက ကြာရှည်နေအောင် ထိန်းနိုင်ပါတယ်။ သဲမြေမှာ သဲပွင့်ပမာဏဟာ (၁)မီလီမီတာထက်ကြီးတော့ သဲလုံးကြားမှာရှိတဲ့၊ ရေဖြတ်သွားနိုင်တဲ့ ဧရိယာကျယ်ပါတယ်။ ကျစ်မြေ မှာကတော့ မြေမှုန်အရွယ်ဟာ (၀.၁)မီလီမီတာလောက်ပဲရှိတော့ ရေဖြတ်သန်းနိုင်တဲ့ Space ဟာ ကျဉ်းကြပါတယ်။ ဘူမိပညာရှင်များရဲ့ သုတေသနပြု ထားမှုအရ သဲမြေမှာ တစ်ရက်ကို ပေ(၅၀)လောက် မြေအောက်ရေက စိမ့်ပြေးနိုင်သော်လည်း ကျစ်မြေမှာ တစ်နှစ်လုံးမှ ပေ(၅၀)လောက်သာ စိမ့်နိုင် ကြောင်း သိရပါတယ်။ ဒါကြောင့် စက်ကြီးများနှင့် ငွေကုန်ကြေးကျခံကာ ရေကန်ဖြစ်ပြီးရောဆိုပြီး မတူးဖော်ကြဘဲ နဲ့ မြေအမျိုးအစားကိုလေ့လာပြီးမှ တူးဖော်သင့်ကြပါတယ်။ သဲမြေမှာ ရေကန်တူးရင်တော့ သဲထဲ ရေသွန်လို့မပြောဘဲ သဲထဲငွေသွန်လို့ပဲ ပြောရမှာပါ။ ဒါ့အပြင် ဘူမိဗေဒသဘောအရ မြေလွှာများဟာ သုံးထပ်ကိတ်ကဲ့သို့ အလွှာလိုက်ရှိပြီး ယင်းမြေများဟာ ဒီဂရီအနည်းငယ်စီ ငိုက်စောင်းနေတတ်ကြလို့ တစ်ချို့ရေကန်တွေမှာ မူလက ကျစ်မြေမှာ တူးဖော်ထားသော်လည်း ရေလိုအပ်ချက်အရဆိုပြီး ထပ်မံ တိုးချဲ့တူးဖော်ရာကနေပြီးတော့ ကျစ်လွှာအောက်က သဲလွှာကို ရောက်သွားတတ်ပါတယ်။ အဲဒီအခါမှာ ရေကန်ဟာ ဖင်ပေါက်သွားပြီးတော့ ရေမနေကြတော့ပြန်ပါဘူး။ နံပါတ်(၂)နည်းဖြစ်တဲ့ ပိုက်တွင်းနက်များ တူးဖော်ပြီး ရေကိုရအောင် ကြံဆောင်ကြိုးပမ်းကြ သော်လည်းပဲ ရှင်မတောင်ဝန်းကျင်နဲ့ မြိုင်မြို့နယ်၊ ရေစကြိုမြို့နယ်က ကျေးရွာအချို့မှာ ရာပေါင်း များစွာ နက်အောင်တူးလို့ ရေထွက်သော်လည်းပဲ အဲဒီရေတွေဟာ Arsenic တို့၊ ကန့်တို့စတဲ့ လူနဲ့ မတည့်တဲ့ ဆားဓာတ်တွေပါဝင်ပြီး ခါးခြင်း၊ ငန်ခြင်းတို့ကြောင့် သောက်မရ၊ သုံးမရဆိုတဲ့ ပြဿနာတွေနဲ့ ငွေကုန်သံပြာ ဖြစ်ကြရတာလည်း များစွာတွေ့ရပါတယ်။ ပိုက်တွင်းနက်နဲ့ ရေကောင်းထွက်လို့ အဆင်ပြေသွားတဲ့ ကျေးရွာတွေလည်း မရှိ မဟုတ်ပါဘူး။ ရှိပါတယ်။ ဒါပေမဲ့ (၅)ရာခိုင်နှုန်းထက် မပိုပါဘူး။ နံပါတ်(၃)နည်းဖြစ်တဲ့ မြစ်ရေတင်ပြီး သောက်သုံးရေပေးတဲ့နည်းကတော့ ကျွန်တော်တို့ မြို့ပေါ်မှာသာတွေ့ရပြီး ကျေးလက်တွေမှာ စိုက်ပျိုးရေးအတွက်လောက်ပဲ မြစ်ရေတင်စီမံကိန်းဆိုတာ ဖော်ဆောင်ထားတာတွေ့ရပါတယ်။ သောက်သုံးရေအတွက် မရှိသလောက် နည်းပါးပါတယ်။ ဒါကြောင့်﻿ အထက်ပါဒေသတွေဟာ နှစ်စဉ် ခြောက်သွေ့ရာသီဖြစ်တဲ့ တပို့တွဲမှစလို့ နယုန်လ မုတ်သုံလေ ဝင်လာ သည်အထိ ဖေဖော်ဝါရီမှ မေလအထိ၊ ရေမရှိတဲ့ ဒုက္ခတွေကို ခံစားနေကြရတာပါ။ အထူးသဖြင့် တန်ခူးရေကုန်၊ ကဆုန်ရေခန်းဆိုတဲ့ ဧပြီ၊ မေလတို့မှာဆိုရင် ရေအတွက် ရတက်ပွေ့ကြရပါတယ်။ ထမင်းအသက် ခုနှစ်ရက်၊ ရေအသက် တစ်မနက်ဆိုထားလို့ စားစရာဆန်ကို သွားဝယ်လို့ရနိုင်ပေမယ့် သောက်ရေကိုတော့ ဖွေရှာလို့မရကြပါဘူး။ တွင်းရေလဲခန်း၊ ကန်ရေလဲခြောက်လို့ ဒုက္ခရောက်နေ ချိန်မှာ ရွှေကိုမလို ရေကိုသာလိုတယ်လို့ အော်ဟစ်ညည်းညူ အသက်ငင်နေကြတဲ့ မိုးနည်းရပ်ဝန်း ဒေသက ပြည်သူတွေရဲ့ အသံဟာ မကြားဝံ့မနာသာ ဖြစ်ကြရပါတယ်။ ဥက္ကဋ္ဌကြီးခင်ဗျား။ ရန်ကုန်တိုင်းနှင့် ဧရာဝတီတိုင်းက ဒေသတချို့မှာလည်း ပင်လယ်နဲ့နီးပြီး ခြောက်သွေ့ရာသီမှာ ကန်တွေရေခန်းကြလို့ သောက်သုံးရေပြတ်လပ်ကြတဲ့ သတင်းတွေလည်း ပြောမ ယုံ ကြုံဖူးမှသိ ဆိုသလို ဖောင်စီးရင်းရေငတ်ရတဲ့ဒုက္ခလို့ပင် ဆိုရမလိုပါပဲ။ အဲဒီဒေသတွေမှာ ရေတွင်း တူးဖော်ကြသော်လည်းပဲ ရေငန်များသာရတယ်လို့ သိရပါတယ်။ ဒီလိုဒေသတွေကို ရေအတွက် စေတနာ သဒ္ဓါတရား အားကောင်းတဲ့ မြန်မာတို့ရဲ့ နွေရာသီရေအလှူရှင်တွေဟာလည်း လာတော့လာ ကြပါတယ်။ သို့သော် ဒီလိုဖြေရှင်းနည်းဟာ ဆင်ခံတွင်းနှမ်းပက် ဆိုသလို အနည်းငယ်မို့ ဒါရေရှည် အတွက် မလုံလောက်တဲ့ဖြေရှင်းနည်းပဲ ဖြစ်ပါတယ်။ ဒီတော့ အဆိုပါ ရေရှားမှုဒဏ်ကိုခံရတဲ့ အညာနဲ့ အကြေက ဒေသတွေအတွက် အကြံပေး ဆွေးနွေးလိုတာ နှစ်ခုရှိပါတယ်။ (၁) ဒီဒေသတွေမှာ မိုးရေလှောင်ကန်တွေကို ရေသိုလှောင်အား ပိုကောင်းအောင် လူဦးရေနဲ့ ရေလိုအပ်ချက် ဂါလန်ပမာဏတို့ကို ပညာရှင်များနဲ့တွက်ချက်ပြီး အားဖြည့် သံကူကွန်ကရစ် နည်းစနစ်နဲ့ ရေလှောင်ကန်များ တူးဖော်ပေးသင့်ပါတယ်။ ဥပမာ ရေကူးကန်များကဲ့သို့ ကျကျနန ပြုလုပ်ပေးပြီး ဝန်းခြံခတ်ထားရင် နှစ်ပတ်လည်မဟုတ်တောင်မှ ခြောက်သွေ့ရာသီ သုံးလေးလ အတွက်တော့ သူတို့ဒေသမှာ သောက်သုံးရေဖူလုံနိုင်ပါတယ်။ ဥပမာ လူတစ်ယောက်အတွက် တစ်ယောက်ကို ဂါလန်ဝက်ထားမယ်ဆိုလို့ရှိရင် လူ(၁ဝဝဝ)ရှိတဲ့ကျေးရွာမှာ ပေ(၅ဝ)ပတ်လည် အနက်(၆) ပေလောက်ရှိတဲ့ ရေကန်တစ်ကန်တူးဖော်ပေးရင် သူတို့အတွက် (၆)လစာ ရေဖူလုံမှာ ဖြစ်ပါတယ်။ အကြံပြုချက်(၂)ကတော့ မြစ်ချောင်းများကနေ ရေကို ပိုက်ကြီးများနှင့် တွန်းတင်သွယ်ပို့ပေးတဲ့နည်း ဖြစ်ပါတယ်။ ဒါကို ဥပမာပေးရရင် ရန်ကုန်က ဂျိုးဖြူရေပိုက်လိုင်းစနစ်ကဲ့သို့ ဖြစ်ပါတယ်။ ကျွန်တော်တို့ ရေစကြိုမြို့နယ် ရှင်မတောင်ဒေသကျေးရွာတွေဆိုရင် ချင်းတွင်းမြစ်ကြီးနှင့် (၁၀)မိုင်အတွင်းပဲ ဝေးတာ မို့ ဒီစနစ်နဲ့လုပ်ပေးမယ်ဆိုလို့ရှိရင် ရှင်မတောင်မြေမှာ စိမ်းလန်းစိုပြည်လာမှာဖြစ်ပါတယ်။ စိုက်ပျိုးရေး အတွက်လုပ်ပေးတဲ့ မြစ်ရေတင်စီမံကိန်းများကဲ့သို့ သောက်သုံးရေတင်ပေးတဲ့ မြစ်ရေတင်စီမံကိန်းများ ကိုလည်း ထိုက်သင့်တဲ့ဘတ်ဂျက် လျာထားပြီး စီမံကိန်းချပြုလုပ်ပေးသင့်ပါကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ အဆိုရှင်တင်ပြထားတဲ့ ရေကြီးရေလျှံမှုနှင့် တိမ်ကောသွားတဲ့ မြစ်ချောင်း များကိုလည်း ပြန်လည်တူးဖော်ဖို့ကိစ္စကိုလည်း အတိုချုံးဆွေးနွေးရမယ်ဆိုရင် မြစ်ညာနဲ့ မြစ်အကြေ ဒေသလို့ နှစ်ပိုင်းစိစစ်ဖို့ လိုပါတယ်။ အထက်က ကိုယ်စားလှယ်တော်ကြီးများ မနေ့ကလည်း ဆွေးနွေးပြီး ကြသလို မြစ်အညာမှာ သစ်တောများပြုန်းတီးစေမှုနှင့် စည်းကမ်းမဲ့မြေတူးပြီး သတ္တုရှာဖွေမှုများ ကြောင့် မြစ်ရေများ ဒလဟောစီးဆင်းလာပြီး အနည်ပို့ချမှုကိုလည်း များပြားစေပါတယ်။ များပြားစေ တာအမှန်ပါ။ အနည်ပို့ချမှု များပြားခြင်းကြောင့် ရေစီးလမ်းကြောင်း ဖင့်နှေးကာ ရေကြီးရေလျှံမှု﻿ ဖြစ်ပွားလာစေရုံမက မြစ်ကြောင်းများလည်း တိမ်ကောပြောင်းလဲလာစေနိုင်ပါတယ်။ အညာမှာ မြစ်ရေ စီးဆင်းမှုဟာ မြေပြင်အစောင်းဒီကရီ Slope ကွာခြားချက်များလို့ ရေစီးသန်ကြပါတယ်။ ဒါကြောင့် တိမ်ကောသွားတဲ့သောင်တွေကို ပြန်လည်တူးဖော်မယ်ဆိုရင် မြစ်ကြောင်းရေစီးရေလာ ပိုကောင်းပြီး ရေကြီးရေလျှံမှုကို အထိုက်အလျောက် လျော့နည်းမှာ ဖြစ်ပါတယ်။ မြစ်ဝကျွန်းပေါ်ကဲ့သို့ မြစ်အကြေဒေသတွေမှာတော့ မြေပြန့်လွင်ပြင်ဖြစ်သွားလို့ မြစ်ရေက ရေစီးနှုန်းနှေးလာကာ ဘယ်ညာလူးလိမ့်လျက် မြစ်တို့ရဲ့မာယာကို အသားကုန် ပြစေပါတယ်။ ဘယ်ဘက်ကမ်းကို ရေတိုက်စားရင် ညာဘက်ကမ်းမှာသောင်ဖို့စေတာဟာ မြစ်တို့ရဲ့ Formula ပါ။ ဒီလိုနည်းနဲ့ မြစ်ကြောင်းဟာ အင်္ဂလိပ် အက္ခရာ S ပုံကနေ အိုမီဂါ ပုံ ပြီးနောက် မြစ်ကျိုးအင်းဖြစ် ပြီးတော့ C သို့မဟုတ် ကော်မာပုံများ ဖြစ်ကုန်ကြပါတယ်။ ဒီလို မြစ်ကျိုးအင်းတွေကို စစ်တောင်း မြစ်ဝှမ်းဒေသတွေမှာ ဥပမာအားဖြင့် မြင်နိုင်ကြပါတယ်။ ဒါတွေကိုတော့ ဘူမိသဘောသဘာဝအရ ကြောင့်ဖြစ်တာမို့ တိမ်ကောနေတဲ့နေရာတွေကို ပြန်လည်တူးဖော်မယ်ဆိုရင်လည်း ကြာကြာခံမယ် မထင်ပါဘူး။ ဒါကြောင့် သက်ဆိုင်ရာ မြစ်ကြောင်းကျွမ်းကျင်တဲ့ ပညာရှင်များနှင့် တိုင်ပင်ပြီးမှ လုပ်ဆောင်သင့်တယ်လို့ အကြံပေးလိုပါတယ်။ နိဂုံးချုပ်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၈)က အမျိုးသားလွှတ်တော် ကိုယ်စားလှယ် ဦးကျော်ထွေး ရဲ့ အဆိုကို မှတ်တမ်းတင်ထားရုံမျှမက စနစ်တကျ စီမံကိန်းများချမှတ် ဖြေရှင်းသင့်ပါကြောင်း ထောက်ခံရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ကချင်ပြည်နယ် မဲဆန္ဒနယ်အမှတ်(၁)မှ ဦးဂျေယော ဆွေးနွေးနိုင်ပါပြီ
</speech>
<speech>
<mp id='12'>ဦးဂျေယောဝူ၊ ကချင်ပြည်နယ် မဲဆန္ဒနယ်အမှတ်(၁)</mp>
အားလုံးကို မင်္ဂလာပါ။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ် တော်ကြီးများ၊ ဧည့်သည်တော်ကြီးများခင်ဗျား။ ကျွန်တော်ကတော့ ကချင်ပြည်နယ် မဲဆန္ဒနယ် အမှတ်(၁)က ဦးဂျေယောငူ ပဲ ဖြစ်ပါတယ်။ ကျွန်တော်က Power Point အနည်းငယ်နှင့် English လိုအနည်းအကျဉ်း ထည့်သွင်းခွင့်ပြုပါခင်ဗျား။ အချိန်အနည်းအကျဉ်းလာပါကလည်း ခွင့်ပြုပေးရန် မေတ္တာရပ်ခံလိုပါတယ်။ လေးစားအပ်ပါသော ဥက္ကဌကြီးခင်ဗျား။ အခုဖြစ်ပေါ်နေတဲ့ သဘာဝဘေး အန္တရာယ်တွေက သဘာဝကိုပဲ ပုံချလို့မရပါဘူးခင်ဗျာ။ ဘာကြောင့်လဲ Mcn Made Discster လူတွေလုပ်တဲ့ဘေးအန္တရာယ်ပဲ ဖြစ်နေလို့ပါပဲ။ ရှေးခေတ်အဆက်ဆက်က ဘိုးဘေးများက ဝမ်းစာရေး အတွက် နှစ်စဉ် ရတနာတွေ၊ ရွှေတွေ၊ သတ္တုတွေ၊ မိရိုးဖလာတူးဖော်ခြင်း၊ လက်လုပ်လက်စား ထိုး လောင်းလုပ်ငန်းများ လုပ်ခဲ့ကြသည်မှာ မည်သည့် EIA, SIA, EAIA,GHGCRS ဆိုတဲ့ ထိခိုက်ခြင်းမရှိခဲ့ သည့်အပြင် သဘာဝဘေးအန္တရာယ်ဆိုတာလည်း များများစားစား မရှိခဲ့ဘူးပါ။ သဘာဝသစ်တောတွေ အလွန်အကျွံဖြုန်းတီးခြင်း၊ Extraordinary Exploitation Deforestration ကျောက်စိမ်း၊ ပတ္တမြား၊ ရွှေ၊ သတ္တု စတဲ့ အစောကဆွေးနွေးသွားခဲ့တဲ့ ကိုယ်စားလှယ် တော်ကြီးတွေလိုပဲ လောဘတကြီး မဟားတရား စက်ယန္တရားကြီးတွေနဲ့ တူးဖော်ခြင်း၊ အကျိုးတူဆိုပြီးမှ အဖွဲ့အစည်းတွေကို အမည်ခံကာ တစ်ခါဖောက်ခွဲရင် ယမ်းတန်ချိန် (၂၀)ကနေ (၃ဝ)ထည့်ပြီး တောင်တွေဖြို ဒီလိုပဲ တရုတ်ပြည်ကိုလည်း ကျောက်မျက်ရတနာတွေကို အဖွဲ့အစည်းနာမည်နဲ့ပဲခံပြီးမှ နေ့နေ့ညည ဥဒဟို ရောက်ရှိနေကြတာပဲ ဖြစ်ပါတယ်။ နိုင်ငံတော်နဲ့ပြည်သူတွေကတော့ အဖက်ဖက်ကနေ ဆုံးရှုံး လျက်ရှိပြီး ဆိုးကျိုးတွေကို ခါးစည်းခံနေကြရပါတယ်။ ဆက်လက်ထိုးပေးပါ။ ဥက္ကဋ္ဌကြီးခင်ဗျား။ စက်ရုံ၊ အလုပ်ရုံတွေ ပေါများလာတာတွေရယ်၊ စွန့်ပစ်အညစ်အကြေး တွေ၊ အမှိုက်တွေ စုပုံလာတာတွေရယ်၊ ရေကာတာတွေများလာတာတွေကတော့ ကောင်းပါတယ်။ အကျိုးတော့ရှိပါတယ်။ တစ်ဘက်မှာတော့ ရေစီးရေလာနုန်းပို့ချမှုတွေ ပျက်စီးစေခြင်း၊ သဲသောင်တွေ ဖြစ်ထွန်းခြင်း၊ တွန်းအားနည်းလာတော့ ဆားငန်ရေတွေဝင်ရောက်ခြင်း၊ ဒီရေတောများ ပျက်စီးခြင်း ပြီးတော့ ရေကြီးရေလျှံ၊ မြေပြို၊ ကမ်းပြို တွေ ဖြစ်လာတော့တာပါပဲ။ စစ်ကိုင်းတိုင်း မဟာမြိုင်တောကြီး တွေလည်း ပြောင်ပါပြီ။ ဒုတိယကမ္ဘာစစ် နာမည်ကြီးခဲ့တဲ့ Desert Forest လို့ခေါ်တဲ့ သစ်တောကန္တာရ လို့ခေါ်တဲ့ ကချင်ပြည်နယ် အမြဲစိမ်းသစ်တောတွေလည်း တောင်ကတုံးတွေ ဖြစ်ကုန်ပါပြီ။ ဖားကန့်၊ မိုးကုတ် ရတနာမြေတွေလည်း ပြောင်တလင်းခါကုန်ပါပြီ။ ဆက်လက်ထိုးပေးပါ။ လက်ဝဲသုန္ဒရအမတ်မင်းကြီး မဲဇာတောင်ခြေ ပြန်ရောက်ခဲ့မယ်ဆိုရင် ငိုချင်းနဲ့ ညည်းချင်း ကဗျာကိုသာ ဖွဲ့ဆိုတော့မယ်ထင်ပါရဲ့။ နေခြည်ဖြာမှနွေးသောကြောင့်ဆိုတဲ့ Second Switzerland လို့ တင်စားခံရတဲ့ ကျွန်တော်တို့ရဲ့ ပူတာအိုမှာလည်း အယ်လ်နီညို တွေ၊ အပူလှိုင်း တွေ၊ လာနီညာတွေ၊ အအေးလှိုင်းတွေဖြတ်လို့ မြေပြို ကမ်းပြို အချိန်အခါမဟုတ် ရေကြီးရေလျှံတွေ ဖြစ်ပြီးမှ ဆိုးဆိုးဝါးဝါး ဖောက်ပြန်နေပါတယ်။ ပူတာအိုလို မြစ်ညာမှာဖြစ်ခဲ့မယ်ဆိုရင် မြစ်အောက်မှာ လည်းပြောစရာမရှိ တော့ပါဘူး။ တကယ်တမ်းကျတော့ သဘာဝသစ်တောကြီးတွေ ရေမြေ၊ ချောင်းမြောင်း၊ အင်းအိုင်တွေနှင့် သတ္တဝါတွေ ရာသီဥတုအားဖြင့် သဟဇာတဖြစ်နေတာ ဖြစ်ပါတယ်။ ကုဋေကုဋာမကသော သစ်ပင်၊ ပန်းမန်၊ သစ်ဥ၊ သစ်ဖု၊ နွယ်ပင်များ၊ အရွက်များ၊ အကိုင်းအခက်၊ ပင်စည်၊ အခေါက်၊ အမြစ်တွေမှာ ဆိုရင် တစ်နှစ်ပတ်လုံး မိုးရွာသွန်းမှုတွေကို ရေကို သိုလှောင်ထားပေးနိုင်ပါတယ်။ လိုအပ်တဲ့အချိန် ခြောက်သွေ့တဲ့အချိန်မှာ စိမ့်စမ်းရေအားဖြင့် ထုတ်ပေးနိုင်ပါတယ်။ အခုတော့ အဲဒီလိုအရင်းအမြစ်တွေ မရှိကုန်တော့ မိုးရေကိုမထိန်းဘဲ ဒလဟော ဝုန်းကနဲ၊ ဝေါကနဲ ချောင်းတွေမှာ မြစ်တွေမှာ ရောက်ကုန် တော့တာပဲ။ ဒီတော့ မြေဆီလွှာတွေပျက်စီးမယ်။ ကမ်းတွေပြိုမယ်။ စည်းကမ်းမဲ့ ဖော်မယ်။ အဆင့်ဆင့်နဲ့ ချင်းတွင်းနှင့် မေခ ဧရာဝတီကနေတစ်ဆင့် သဲနုန်းမြေတွေပို့ချမယ်။ ရေကြီးရေလျှံတွေ ဖြစ်နေတော့တာပေါ့။ ၁၉၃ဝ မှာ ဆိုရင် Empress Queen Victoria က ဧရာဝတီရဲ့ ပထမ၊ ဒုတိယ မြစ်ကျဉ်းကိုဖောက်ခွဲဖို့ တင်ပြလာတာကို သူရဲ့ အတိုင်ပင်ခံတွေနှင့်တိုင်ပင်တော့ နှစ်ပေါင်း(၅၀)မှာ ကချင်ပြည်နယ် သဲကန္တရဖြစ်သွားချင်တယ်ဆိုရင် လုပ်ပါလို့ပြောတော့ မဖောက်ရဘူးလို့ အမိန့်ထုတ်ခဲ့ တယ်လို့ မှတ်သားထားရှိခဲ့ပါတယ်။ ဒါကြောင့်မို့လို့ ကျွန်တော်တို့ မြစ်ဝကမ်းခြေတစ်လျှောက်မှာလည်း ကျွန်တော်တို့ သဲရောင်း ချခြင်းကလည်း မြောက်ဘက်ကမ်းနဲ့ တောင်ဘက်ကို သွယ်တန်းနေတဲ့ ပစိဖိတ်သမုဒ္ဒရာထိ သွယ်တန်း﻿ နေတဲ့ စစ်ကိုင်းပြတ်ရွေ့ကြော Sqgding Earth Qudke Vault ကို နှစ်သန်းပေါင်းများစွာကတည်းက ဖြစ်တည်နေတာဖြစ်ပြီးမှ အဲဒါ ကြောင့်ပဲ ဧရာဝတီမြစ်ကြီး တည်ရှိလာတာဖြစ်ပါတယ်။ ၎င်းကလည်း နှစ် ၂ဝ၊ ၃ဝ၊ ၅ဝ တိုင် တစ်ခါတစ်ခါ ကြီးမားတဲ့ငလျင် လှုပ်လာပါတယ်။ ပတ်ကြားကြီး ပေါ်လာမယ်။ အဲဒီပတ်ကြားကြီးမှာ သဲနုန်းမြေတွေ ဝင်စရာမရှိတော့ ရေဝင်မယ်။ ရေဝင်တော့ ကမ်းရိုးတန်း နိမ့်ဆင်းလာမယ်။ ကမ်းရိုးတန်း တစ်ကျောလုံး နိမ့်ဝင်သွားမှာဖြစ်ပါတယ်။ တစ်မဟုတ်ချင်း ရေလျော့သွား မယ်။ ပြီးတော့ ဆူနာမီလို၊ နာဂစ်လို လှိုင်းကြီးတွေဝင်တော့ ကျွန်တော်တို့နိုင်ငံပဲ ဒုက္ခရောက်ကြတော့မှာ ဖြစ်ပါတယ်။ သဲဝယ်ယူတဲ့ စင်ကာပူလိုနိုင်ငံတွေကျတော့ ဒီ ဝယ်သွားတဲ့သဲနုန်းတွေကို သန့်စင်တယ်။ 6960zı 6csozi boog sozq000fn Reclaimed Land shanghai beach solu Shanghai ကမ်းခြေကို ကမ္ဘာကျော်တောင်မှ တည်ဆောက်နိုင်ခဲ့ပြီပဲ။ ကျွန်တော်တို့ရဲ့ ပူတာအိုခရိုင်မှာဆိုရင်လည်း အခေါင်ဆုံးနဲ့ ချောင်ပိတ်ခံရဆုံးခရိုင်ပဲ ဖြစ်ပါတယ်။ ဒါ ဥပဒေစိုးမိုးမှုမှာတော့ အင်မတန်အားနည်း ပါသေးတယ်။ တရုတ်ပြည်နယ်နဲ့ထိစပ်နေတဲ့ ကျောက်တိုင် (၃၀)ခန့်နဲ့ (၄၆)ထိ ရတနာတန်းဝင်တဲ့ ကမ္ဘာဦး သစ်ပင်၊ သစ်မင်းဘုရင်ပေါ့လေ။ တရုတ်လိုဆို Hunghtongxid ဟန်တုံရှား ပေါ့။ လီဆူလိုဆို dasho လို့ ခေါ်ပါတယ်။ နောက် ကျောက်ထင်းရှူးပင်၊ နောက် အခေါင်းပျဉ်တွေ၊ တန်ဖိုးမြင့် သစ်ပင်တွေ အခုလတ်တလောမှာလည်း ခိုးထုတ်နေပါတယ်။ ဒါတွေကလည်း တရုတ်သစ်မှောင်ခို သမားတွေနဲ့ အချို့သောကိုယ်ကျိုးရှာတဲ့ ဌာနေပြည်သူ့စစ်တာဝန်ရှိပုဂ္ဂိုလ်တွေနဲ့ ပူးပေါင်းပြီးတော့ ခိုးထုတ်ရောင်းချနေကြခြင်းပဲ ဖြစ်ပါတယ်။ အဆိုကို မူတည်ပြီးမှ အစောက ဆွေးနွေးသွားတဲ့ နောင်တော်တွေလိုပဲ အကြံပြု ရမယ် ဆိုရင် (၁) နိုင်ငံတော်အတိုင်ပင်ခံ ဒေါ်အောင်ဆန်းစုကြည် ဦးဆောင်လျက်ရှိသော ၂၁ ပင်လုံ ညီလာခံ အောင်မြင်ရေးနှင့် ငြိမ်းချမ်းရေးအပြည့်အဝထွန်းကားရေးကို ကျွန်တော်တို့က ရှေးရှုရမှာ ဖြစ်ပါတယ်။ သူတစ်ပါးချင်း ခိုက်ရန်ဖြစ်ပွားခြင်းကို ငြိမ်းစေတတ်သောသူတို့သည် မင်္ဂလာရှိကြ၏။ အကြောင်း မူကား ဘုရားသခင်သားတော်ဟု ခေါ်ဝေါ်ခြင်းကို ခံရလတ္တံ့။ "Blessed are the peacemakers For they shall be called sons of God" (J)sowodcz:cmp@osges Ayeyarwaddy,The blood Vessel of Myanmar tame river Gowgood0€:G8eqe sooq:8sənovda so caoss ဖြစ်ပါတယ်။ ဧရာဝတီ ပြီးရင်တော့ တခြားချင်းတွင်းတို့၊ သံလွင်တို့၊ စစ်တောင်းမြစ် တွေကိုလည်း တစ်စင်းချင်းတစ်စင်း ရေထိန်းနံရံတွေ ကျွန်တော်တို့က တည်ဆောက်သွားဖို့ပဲဖြစ်ပါတယ်။ ဆရာမကြီး ဒေါ်မင်းလဲ့ရည်ရဲ့ စာပေ၊ ပန်းချီ၊ ဂီတ ရဲ့ ကဗျာ(၃)ပိုဒ်လေးကို ဖော်ပြချင်ပါတယ်။ တို့နိုင်ငံ တို့ဘေးဘိုးကို မြစ်ရိုးမှာနေကြစဉ်၊ တစ်ကောင်းပြင်၊ ခေတ္တရာစရှိကြသည့်တွင် ပုဂံလည်း နေပြည်ပင်၊ အင်းဝလျင်မြစ်ကမ်း၊ ကူးသန်းရာလွယ်ရုံမက ရတနာပုံခေတ်သမရ ဖြိုးကြွရွှေနန်း၊ မြစ်ညှာမှာ ဆည်တည်ကြ မြစ်အောက်ကြောင်းဆန်၊ တိုင်းပြည်သူဝမ်းမဝ၊ ခက်ကြလိမ့်မှန် Dam Constructed in the upper part the lower part is dis-order the Country people will be Starved is the different problem in Myanmar ၄၈ မှာဆိုရင် မြန်တိုင်းပြည်မှာနေသူတွေ၊ ဧရာဝတီဟု ရေဇာနဒီ ချစ်မြတ်နိုးလို့ တန်ဖိုးသိစေ၊ ဤမြစ်ကြီး သုဉ်းလျှင်လေ တို့တစ်တွေ အငတ်ဘေး မရပ်သေး သဲကန္တာမို့ gouem qoSosmēc:1216306q19€69: The People who live in Myanmar should know the cost of Ayeyarwaddy if the river didn't flow regular run away from Starvation﻿ တရုတ်၊ ယူနန် CPI ကုမ္ပဏီ တစ်နှစ်ကျော်အကောင်အထည်ဖော်ခဲ့တဲ့အချိန်မှာ မြစ်ဆုံဒေသက သယံဇာတတွေ သဲကျောက်ပါမကျန်၊ သစ်ငုတ်၊ သစ်ပင်၊ ပန်းမန်၊ မြွေနဂါးပါ တိုင်းရင်းသူတွေကိုပါ တရုတ် နိုင်ငံသို့ ရောင်းစားခံရောက်သွားကြရပါတယ်။ ဒါကိုကြည့်ခြင်းအားဖြင့် ပစ္စည်းကောလူပါ ယူသွားတာ အချုပ်အခြာအာဏာကို သူတို့လက်ထဲမှာထည့်ထားသလို ဖြစ်နေပါတယ်။ ဒါကြောင့် မြစ်ဆုံရေကာတာ ကို လုံးဝဥသုံ ရပ်ဆိုင်းပစ်ရပါမယ်။ (၃) တရားမဝင်သစ်မှောင်ခိုလုပ်ငန်းများ ချက်ချင်းအရေးယူ၍ ရပ်တန့်စေရမှာ ဖြစ်ပါတယ်။ (၄) ကုမ္ပဏီကြီးများ ဧကသောင်းသိန်းသန်းချီပြီးမှ မြေလွတ်မြေရိုင်းကို အမှန်တကယ် အကောင်အထည်ဖော်နိုင်မည့် ဒေသခံများကို ဝေငှပေးရမှာ ဖြစ်ပါတယ်။ (၅) CF Community forest ရတနာတန်းဝင်တဲ့ နှစ်တို၊ နှစ်ရှည် သစ်ပင်များစိုက်ပျိုးပိုင်ဆိုင်ကြစေပြီး၊ ဂေဟ စနစ် ပြန်လည်ပြုစုပျိုးထောင်ရေး ကုသခြင်းထက် ကြိုတင်ကာကွယ်ခြင်းသည် ပိုကောင်း၏ Prevention is better than cure ဆူနာမီ၊ နာဂစ်လှိုင်းလုံးများကာကွယ်ရန် မြန်မာပြည်ကမ်းရိုးတန်း သဲစုပ်ရောင်းချခြင်းလုံးဝရပ်ဆိုင်းရေး။
</speech>
<speech type='speaker'>
ကိုယ်စားလှယ်တော်ကြီးခင်ဗျား။ ဆွေးနွေးချက်ကို နိဂုံးချုပ်ပါ။ နောက်တော့ အဆိုနဲ့ဟာ နည်းနည်းလွဲနေပါတယ်
</speech>
<speech>
<mp id='12'>ဦးယော ၊ ကချင်ပြည်နယ် မဲဆန္ဒနယ်အမှတ်(၁)</mp>
အချိန်အနည်းငယ်ပေးတဲ့ အတွက်ကြောင့် ကျေးဇူးတင်ပါတယ်။ ဥက္ကဋ္ဌကြီးခင်ဗျား။ ကျွန်တော် နိဂုံးချုပ်ပါတော့မယ်။ (၆) သန်း (၅၀)ကျော်သောပြည်သူများလည်း All inclusive active participatory ပါဝင်လာအောင် ကျွန်တော်တို့ စွမ်းဆောင်ရင်းနဲ့ ကျွန်တော်လည်း အရင်က နောင်တော်ကြီးတွေလို အနည်းငယ်ဖြည့်စွက်ပြီးမှ အဆိုရှင် ဦးကျော်ထွေးရဲ့ ပြည်ထောင်စုသမ္မတမြန်မာနိုင်ငံတော်အဝန်း နှစ်စဉ်ဖြစ်ပွားလျက်ရှိသည့် ရေကြီးရေလျှံမြေပြို၊ ကမ်းပြိုခြင်းနှင့် ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါး ပြတ်လပ်မှုများအတွက် ခြုံငုံလေ့လာသုံးသပ်၍ စီမံကိန်းတစ်ရပ်အဖြစ်ချမှတ်ပြီး စနစ်တကျ အကောင် အထည်ဖော်ဆောင်ရွက်ပေးပါရန် ပြည်သူလူထုကိုအကျိုးပြုသော တိမ်ကောမြစ်ချောင်းများ ပြန်လည် တူးဖော်ပေးပါရန် ပြည်ထောင်စုအစိုးရအားတိုက်တွန်းကြောင်း အဆိုကို လေးလေးနက်နက် ထောက်ခံ ဆွေးနွေးရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။ (ဩဘာသံများ)
</speech>
<speech type='speaker'>
မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးကျော်တုတ် ဆွေးနွေးနိုင် ပါပြီ
</speech>
<speech>
<mp id='1293'>
ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ် များ၊ ဧည့်သည်တော်များအားလုံး ကိုယ်စိတ်ကျန်းမာ ချမ်းသာကြပါစေလို့ ဂါရဝပြု နှုတ်ခွန်းဆက်သ အပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးကျော်တုတ် ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး၏ ပြည်ထောင်စုသမ္မတမြန်မာနိုင်ငံတော် မြစ်ဝကျွန်းပေါ်ဒေသများ၊ ကမ်းခြေဒေသများ﻿ တွင် နှစ်စဉ် ဖြစ်ပွားလျက်ရှိသည့် ရေကြီးရေလျှံမှုများနှင့် ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှုများအတွက် ခြုံငုံလေ့လာ သုံးသပ်၍ စီမံကိန်းတစ်ရပ် ချမှတ်ပြီး စနစ်တကျအကောင်အထည်ဖော် ဆောင်ရွက်ပေးပါရန်နှင့် ပြည်သူလူထုကို အကျိုးပြုခဲ့သော တိမ်ကောမြစ်များအား ပြန်လည်တူးဖော်ပေးနိုင်ပါရန် အဆို(၃)ပိုင်းကို ရှေ့က ကိုယ်စားလှယ်တော် ကြီးများ ဆွေးနွေးသွားကြပြီဖြစ်၍ ကျွန်တော့်အနေနဲ့ ဒုတိယအပိုင်းဖြစ်တဲ့ ခြောက်သွေ့ရာသီမှာ နိုင်ငံ တစ်ဝန်းဖြစ်တဲ့ သောက်သုံးရေ ရှားပါးပြတ်လပ်မှုများအတွက် စီမံကိန်းတစ်ရပ်ချမှတ်ပြီး စနစ်တကျ အကောင်အထည်ဖော်ဆောင်ရွက်ပေးပါရန် အဆိုကို ကျွန်တော့် မဲဆန္ဒနယ်ဖြစ်တဲ့ ပုဂံ၊ ညောင်ဦး ကျောက်ပန်းတောင်းမြို့ ကို အခြေခံ၍ ဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပုဂံ၊ ညောင်ဦး၊ ကျောက်ပန်းတောင်း နှစ်မြို့ပါ ညောင်ဦးခရိုင်သည် မိုးခေါင်ရေရှားသောဒေသ ပါဝင် ပါတယ်။ မိုးရွာသွန်းမှုအခြေအနေမှာ၂၀၁၄ ခုနှစ် မှာ တစ်နှစ်ပတ်လုံး မိုးရွာရက်(၃၄) ရက်၊ မိုးရေချိန်လက်မ (၂၁.၄၈)၊ ၂၀၁၅ ခုနှစ်မှာ တစ်နှစ်ပတ်လုံး မိုးရေချိန် မိုးရွာရက်(၄၅)ရက်၊ မိုးရေချိန်လက်မ(၂၅.၂၄)ဖြစ်ပြီး တစ်နှစ်ပတ်လုံး မိုးရေချိန်သည် (၂၀)ကျော်သာ ဖြစ်ပါသည်။ ဆွေးနွေးချက်များကို Power Point ဖြင့် တင်ပြခွင့်ပြုပါခင်ဗျား။ ကျောက်ပန်းတောင်းမြို့နယ်သည် မြို့ပေါ်ရပ်ကွက် (၁၂)ရပ်ကွက်နဲ့ ရွာပေါင်း(၃၃၉)ရွာရှိတဲ့ မြို့နယ် ဖြစ်ပါတယ်။ မြို့ရေပေးဝေမှုကို ၁၉၆၀ ခုနှစ်ခန့်က (၁၀)မိုင်ကျော်ဝေးတဲ့ ပုပ္ပားရေထွက်မှ ရေကို မြို့သို့ပေးဝေတာဖြစ်ပါတယ်။ ပုပ္ပားတောင်သည် ရေထွက်ပေါင်း(၉)ခု ရှိတယ်လို့ မှတ်တမ်းများ ကဆိုပါတယ်။ ရေတွက်(၆)ခုမှ ရေတွေစုပေါင်းယူပြီး မြို့ကိုပေးဝေခြင်း ဖြစ်ပါတယ်။ ၁၉၆၀ မတိုင်မီက မြို့တွင်းရှိထိန်ကန်မှရေကိုပဲ သောက်သုံးခဲ့ရတယ်လို့ သိရပါတယ်။ ယခုအခါမှာ မြို့ပေါ်လူဦးရေ များပြားလာ၍ ဆည်ပေါက်မှ စက်ရေတွင်း(၆)တွင်း၊ အင်တောမှ စက်ရေတွင်း(၉)တွင်းမှ ရေနှင့် ပုပ္ပားရေပေါင်းစပ်ပြီး မြို့ကိုပေးဝေတာ ဖြစ်ပါတယ်။ ကျေးရွာပေါင်း(၃၃၉)ခုရဲ့ သောက်သုံးရေရရှိမှုကို တော့ဖြင့် ယနေ့အချိန်အထိ ကိုယ့်နည်းကိုယ်ဟန်နဲ့ မြေအောက်ရေတွေ တူးဖော်နေကြရတာ ဖြစ်ပါ တယ်။ တချို့ကျေးရွာတွေမှာ စက်ရေတွင်းအလှူရှင်တွေ ချိတ်ဆက်မိသော်လည်း ကိုယ့်ရွာဧရိယာ အတွင်း တူးဖော်မရရှိခြင်း၊ တချို့ရွာတွေမှာ တူးဖော်ရရှိသော်လည်း သောက်သုံးရေ အဆင့်မမီခြင်း၊ တိရစ္ဆာန်များပင် မသောက်နိုင်တော့တဲ့ရေကိုရရှိခြင်း စသည့် အခက်အခဲပေါင်းစုံ ရှိနေပါတယ်။ သို့ဖြစ်၍ သောက်သုံးရေကို ပရဟိတရေအလှူအဖွဲ့များမှသာ ဖြေရှင်းနေရပါတယ်။ လမ်းပန်း ဆက်သွယ်ရေးနဲ့ အစစအရာရာ အခက်အခဲများကြောင့် ကျေးရွာပေါင်း မြောက်မြားစွာတို့၏ သောက်သုံးရေလိုအပ်မှုကို လိုလျင်လိုသည့်အချိန် လိုအပ်တဲ့ပမာဏ အရောက်ပို့နိုင်ဖို့ဆိုတာ အမြဲတမ်း မဖြစ်နိုင်ပါဘူး။ လေးစားအပ်ပါသော ဥက္ကဌကြီးခင်ဗျား။ ညောင်ဦးမြို့နယ်သည် အပူပိုင်းဇုန်ဒေသတွင် ပါဝင်ပြီး မိုးရွာသွန်းမှု အလွန်နည်းပါးပါတယ်။ သောက်သုံးရေအလွန်မှ အခက်အခဲရှိတဲ့မြို့နယ် ဖြစ်ပါတယ်။ ဧရာဝတီမြစ်ကမ်းမြို့ဖြစ်၍ မြို့ရေပေးရေးကိုတော့ဖြင့် အခက်အခဲမရှိ ပေးနိုင်ပါတယ်။ ကျေးရွာပေါင်း (၂၂၉)အနက် ပထမဦးစွာ ရွာပေါင်း(၃၄)ရွာကို မြစ်ရေပေးရေးလုပ်ငန်းအဖြစ် ၁၉၅၆ အောက်တိုဘာ ၂၅ ရက်မှာ အပြီးအစီး ဖြန့်ဝေနိုင်ခဲ့ပါတယ်။ ၁၉၇၆ ခုနှစ်မှာတော့ Unicef နဲ့ သြစတြေးလျဖွံ့ဖြိုးမှုကို အကူအညီပေး ဗျူရိုတို့ ဆက်သွယ်ညှိနှိုင်းပြီး တိုးချဲ့ရေပေးနိုင်ရေးကို ဆောင်ရွက်ခဲ့ပါတယ်။ စိစစ်လေ့လာ ပြီး ၁၉၇၉ ဒီဇင်ဘာ ၂၈ မှာ နှစ်နိုင်ငံသဘောတူစာချွန်လွှာကို﻿ သဘောတူလက်မှတ်ရေးထိုးနိုင်ခဲ့ပါတယ်။ ၁၉၈၁ နိုဝင်ဘာလမှစပြီး ကျေးရွာပေါင်း(၉၈)ရွာကို တိုးချဲ့ရေပေးဝေနိုင်ခဲ့ပါတယ်။ ဒီဇယ်စက်မောင်းစနစ်မှ လျှပ်စစ်ဓာတ်အားလိုင်းစနစ်သုံးပြီး ပင်မ ရေတင်စက်ရုံကြီးနှင့် တောင်စင်းရေပေးရေးလိုင်း ပိုက်လိုင်းအရှည်(၂၃)မိုင်မှာ ရေတွန်းစက်ရုံ (၅)ရုံ၊ စက်စက်ယို ရေပေးဝေလိုင်းပိုက်လိုင်း အရှည်(၃၆)မိုင်မှာ ရေတွန်းစက်ရုံ(၇)ရုံ စုစုပေါင်း(၁၂)ရုံဖြင့် စနစ်တကျ အကောင်အထည်ဖော်ခဲ့သော ခေတ်မီရေဖြန့်ဝေစနစ် ဖြစ်ပါတယ်။ သို့သော် ပထမဆည်မြောင်းဦးစီးဌာနမှ စက်မှုလယ်ယာဦးစီးဌာနသို့လည်းကောင်း၊ ၁၉၉၅ မှာ စက်မှုလယ်ယာမှ ရေအရင်းအမြစ် အသုံးချရေးဌာနသို့လည်းကောင်း၊ ၂၀၀၁ ခုနှစ်မှာ ရေအရင်း အမြစ်မှ စည်ပင်သာယာသို့လည်းကောင်း၊ ယနေ့အချိန်အခါမှာ စည်ပင်သာယာဌာနမှ ကျေးလက် ဦးစီးဌာန သို့လည်းကောင်း အဆင့်ဆင့်လွှဲပြောင်း ရေပေးဝေစေခဲ့တာ ဖြစ်ပါတယ်။ ဌာနတစ်ခုနဲ့တစ်ခု လွှဲပြောင်းတိုင်း လွှဲပြောင်းတိုင်း ရေပေးဝေမှုသည် ရပ်တန့်သွားသည်လို့ သိရပါတယ်။ ယခုအခါမှာ ရေပေးဝေမှုရပ်တန့်နေခဲ့သည်မှာ (၅)နှစ်ကျော်ကြာခဲ့ပြီဟု ဒေသခံပြည်သူများထံ ကိုယ်တိုင်ကွင်းဆင်း မေးမြန်း သိရှိရပါသည်။ သို့ဖြစ်ပါ၍ ၎င်းရေပေးနေသော (၉၈)ရွာအပါအဝင် ရွာပေါင်း(၂၂၉)ရွာ၏ သောက်သုံးရေ အတွက် မြေအောက်စက်ရေတွင်းများနှင့် ပရဟိတရေအလှူ များကိုသာ မျှော်လင့်သုံးနေရပါသည်။ လှူဒါန်းရေဖြင့်သာ သောက်သုံးနေရခြင်းသည် လှူဒါန်းသူရော အလှူ ခံသူများအတွက်ပါ ရေရှည် အဆင်ပြေချောမွေ့သော အစီအစဉ် မဖြစ်နိုင်ပါ။ သို့ဖြစ်ပါ၍ ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှုများအတွက် စီမံကိန်းများချမှတ်ပြီး တစ်နိုင်တစ်ပိုင် စနစ်တကျ အကောင်အထည်ဖော်ဆောင်ရွက်ဖို့ လိုအပ်ပါတယ်။ လေးစားအပ်ပါသော ဥက္ကဌကြီးခင်ဗျား။ ဦးကျော်ထွေး၏ အဆိုကို အကြောင်းပြု၍ နိုင်ငံတစ်ဝန်း ဒေသအသီးသီးမှ ကိုယ်စားလှယ်တော်ကြီးများ ဆွေးနွေးသွားကြသည်မှာ လွန်စွာမှ မှတ်သားစရာ ကောင်းလှပါသည်။ ဤအဆိုကို ငွေကုန်ကြေးကျများ၍ မဆောင်ရွက်နိုင်သောကြောင့် မှတ်တမ်းအဖြစ်သာ ထားရှိခြင်းထက် အဆိုပါ အပိုင်း(၃)ပိုင်းစလုံးဟာ အရေးကြီးနေပါ၍ တစ်နိုင် တစ်ပိုင် နှစ်အပိုင်းအခြားအလိုက်၊ ဒေသအလိုက် အကောင်အထည်ဖော်နိုင်သလောက် ဖော်ဆောင် သွားပါရန် အကြံပြု ဆွေးနွေးအပ်ပါသည်။ အကောင်အထည်ဖော် တည်ဆောက်မှုများကို ငွေကုန် ကြေးကျရှိသည်ဟုဆိုပါလျှင် ဒေါက်တာခွန်ဝင်းသောင်းတို့ ဆွေးနွေးခဲ့သော သဘာဝဂေဟစနစ်ပျက်စီး စေသော သစ်အလွန်အကျွံ ခိုးထုတ်မှုများ၊ သယံဇာတ အလွန်အကျွံ တူးဖော်မှုများကို လုံးဝရပ်ဆိုင်းဖို့ တိုက်တွန်းခြင်းသည် ငွေကုန်ကြေးကျမရှိသော အကျိုးပြု တိုက်တွန်းချက်ဖြစ်သည်ဟု ယုံကြည်လျက် ဤအဆိုပါ ဆွေးနွေးချက်များကို မှတ်တမ်းအဖြစ်မထားပဲ အကောင်အထည်ဖော် ဆောင်ရွက်ပေး ပါရန် အလေးအနက် အကြံပြု ဆွေးနွေးအပ်ပါသည်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)﻿
</speech>
<speech type='speaker'>
ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် ဆွေးနွေးနိုင်ပါပြီ။
</speech>
<speech>
<mp id='1310'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>
လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီးနဲ့ ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ်တော်ကြီးများ၊ ဧည့်သည်တော်ကြီးများအားလုံး သာလီစွပါလို့ နှုတ်ဆက်အပ်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ဥက္ကဌကြီး ခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဦးကျော်ထွေး မှ ပြည်ထောင်စုအစိုးရကို တိုက်တွန်းကြောင်း အဆိုကို ထောက်ခံ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင် ဦးကျော်ထွေး က ပြည်ထောင်စုအစိုးရအား တိုက်တွန်းတဲ့ အဆိုမှာ အဓိကအချက်(၃)ချက်ပါဝင် ပါတယ်။ ပထမအချက်က မြစ်ဝကျွန်းပေါ်ဒေသများ၊ ကမ်းခြေ ဒေသများတွင် နှစ်စဉ်ဖြစ်ပွားလျက်ရှိတဲ့ ရေကြီးရေလျှံမှု။ ဒုတိယအချက်က ခြောက်သွေ့ရာသီ တွင်နိုင်ငံတစ်ဝန်း သောက်သုံးရေ ရှားပါးပြတ်လပ်မှုနှင့် တတိယအချက်မှာ ပြည်သူလူထုကို အကျိုးပြု ခဲ့သော တိမ်ကောမြစ်ချောင်းများအား ပြန်လည်တူးဖော်ပေးနိုင်ရန်ဆိုတဲ့အချက်(၃)ချက်ပါဝင်ပါတယ်။ ဥက္ကဋ္ဌကြီးခင်ဗျား။ ပထမအချက်ကို ဆွေးနွေးရမယ်ဆိုရင် မြစ်ဝကျွန်းပေါ်ဒေသများ၊ ကမ်းခြေဒေသ များတွင် နှစ်စဉ်ဖြစ်ပွားလျက်ရှိတဲ့ ရေကြီးရေလျှံမှုမှာ ကျွန်တော်က ရခိုင်ပြည်နယ်မှ ကိုယ်စားလှယ် တစ်ယောက်ဖြစ်တဲ့အတွက် ပထမအချက်တွင်ပါဝင်တဲ့ ကမ်းခြေဒေသများတွင် ကျွန်တော်တို့ ရခိုင်﻿ ကမ်းခြေဒေသအပိုင်းကို ဦးစားပေးပြီး ဆွေးနွေးသွားမှာ ဖြစ်ပါတယ်။ ကျွန်တော်တို့ ရခိုင်ကမ်းခြေ ဒေသဟာ အခုနောက်ပိုင်း နှစ်တိုင်းလိုလို ရေလျှံမှုများရှိနေတယ်ဆိုတာ အားလုံးသိရှိပြီး ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ရခိုင်ကမ်းရိုးတန်းဒေသဟာ မုန်တိုင်းတွေ မကြာခဏ ဝင်ရောက်တိုက်ခတ်ခြင်းကို ခံရပါတယ်။ မုန်တိုင်းဝင်ပြီဆိုတာနဲ့ ရေကြီးပြီး ရေလျှံမှုဟာလည်း နောက်ဆက်တွဲပါလာစမြဲပါ။ ကမ်းရိုးတန်း၊ ကမ်းခြေဒေသများဟာ မြန်မာနိုင်ငံတွင် သဘာဝဘေး အန္တရာယ်အများဆုံးဒေသတစ်ခု ဖြစ်ပါတယ်။ နှစ်ပေါင်း(၅၀)အတွင်းမှာ ရခိုင်ကမ်းရိုးတန်းအတွင်း မုန်တိုင်းဝင်ရောက်မှု (၁၅) ကြိမ် ပတ်ဝန်းကျင်လောက်ရှိပြီး လူသေဆုံးမှု (၃၀၀၀)ပတ်ဝန်းကျင်လောက် ရှိနေပါတယ်။ ပျက်စီးဆုံးရှုံးမှုကတော့ တန်ဖိုးထရီလီယံကျော်ရှိမယ်လို့ ခန့်မှန်းပါတယ်။ အနီးဆုံး မုန်တိုင်းကတော့ ၂၀၁၀ တွင် တိုက်ခတ်တဲ့ ဂီရိမုန်တိုင်းနဲ့ ၂၀၁၅ တွင်တိုက်ခတ်တဲ့ ကိုမန်ဆိုင်ကလုန်း မုန်တိုင်းပဲ ဖြစ်ပါတယ်။ မုန်တိုင်းဝင်ရောက်ပြီဆိုတာနဲ့ ထူးကဲဒီရေနဲ့ မိုးကြီးပြီး ရေလျှံမှုကတော့ပါ လာစမြဲပါ။ နောက်ဆုံး ၂၀၁၅ ခုနှစ်၊ ကိုမန်ဆိုင်ကလုန်းမုန်တိုင်းနဲ့ အတူကျွန်တော့် မဲဆန္ဒနယ်နဲ့အတူ ရခိုင်ပြည်နယ် (၆)မြို့နယ်တွင် ရေကြီးရေလျှံမှု ဖြစ်ပွားပါတယ်။ လူသေဆုံးမှုနဲ့ ကျေးရွာပေါင်း မြောက်မြားစွာ ရေလွှမ်းမိုးမှုခံခဲ့ရပါတယ်။ ကျွန်တော့်မဲဆန္ဒနယ် ကျောက်တော်မြို့နယ်ဟာ ၂၀၁၅ ခုနှစ်မှာ မုန်တိုင်းမလာခင်ကတည်း က မိုးကြီးပြီး ရေနစ်မြုပ်နေပါသည်။ မုန်တိုင်းလည်းဝင်လာရော ပိုပြီးဆိုးရွားကာ လူသေဆုံးမှုနှင့် ကျေးရွာပေါင်းများစွာ ရေလွှမ်းမိုးမှုခံခဲ့ရပါတယ်။ ကူညီကယ်ဆယ်ရေးများ လနှင့်ချီပြီး လုပ်ဆောင်ခဲ့ ရပါတယ်။ အဆိုးရွားဆုံးက ရေကြီးပြီဆိုတာနဲ့ သောက်သုံးရေကန်များပါ ရေနစ်မြုပ်ကုန်တာကြောင့် သောက်သုံးရေပြတ်လပ်မှု တစ်ပါတည်းခံခဲ့ရပါတယ်။ ၂၀၁၆ ခုနှစ်၊ ဇွန်လအတွင်းတွင်လည်း မိုးကြီးပြီး ရေလျှံမှုဖြစ်ခဲ့တဲ့အတွက် နိုင်ငံတော်ဒုတိယသမ္မတနှင့် တပ်မတော်ကာကွယ်ရေးဦးစီးချုပ်တို့ကိုယ်တိုင် ကျွန်တော်တို့မြို့ပေါ်ကိုလာရောက်ပြီး ကူညီကယ်ဆယ်မှု လုပ်ဆောင်ခဲ့ရပါတယ်။ ကျွန်တော့်ဒေသ ကျွန်တော်တို့ ရခိုင်ဒေသဟာ မိုးကြီးလာပြီဆိုရင် ကြောက်နေရတဲ့အဆင့်ကို ရောက်ရှိနေပါပြီ။ ရေကြီး ရေလျှံမှုများ ဘာကြောင့်ဖြစ်တယ်ဆိုတာကို ပညာရှင်များနဲ့ လေ့လာစိစစ်ပြီး လိုအပ်သည်များကို ဆောင်ရွက်နိုင်ရန်လိုအပ်နေကြောင်း ဆွေးနွေးလိုပါတယ်။ ဒုတိယအချက်အနေနဲ့ ခြောက်သွေ့ရာသီတွင် သောက်သုံးရေပြတ်လပ်မှုဟာ ကျွန်တော်တို့ ရခိုင်ကမ်းရိုးတန်းဒေသဟာ နှစ်စဉ်နှစ်တိုင်းမိုးရေချိန်လက်မ(၂၀၀)ကျော် ရွာသွန်းပါတယ်။ သို့ပေမဲ့ နွေရာသီရောက်ပြီဆိုလျှင် ရေပြတ်လပ်မှုများ အမြဲရင်ဆိုင်ကြုံတွေ့နေရပါတယ်။ ကျွန်တော်တို့ဒေသ တွင် သောက်သုံးရေကို ရေကန်ကြီးများဖြင့် သိုလှောင်ရပြီး အဆိုပါရေကို သောက်ရေ၊ သုံးရေအဖြစ် သုံးဆောင်ရပါတယ်။ ၎င်းကန်ကြီးများမှာ နွေရာသီမရောက်သေးဘူး၊ ရေတွေကအကုန် ခန်းခြောက် ကုန်ပါပြီ။ ကျွန်တော် ဆွေးနွေးလိုတာက မိုးတွင်းတစ်မျိုးလုံး ရွာသွန်းတဲ့ မိုးရေတွေကို ဆည်ပိတ်ပြီး ထားနိုင်ပါက ကျွန်တော်တို့ဒေသအတွက် သောက်သုံးရေများနှင့် ရေချိုမရှိတဲ့ဒေသများတွင်လည်း သောက်သုံးရေများအပြင် စိုက်ပျိုးရေများပါ ရရှိနိုင်မှာ ဖြစ်ပါတယ်။ ဥက္ကဋ္ဌကြီးခင်ဗျား။ တတိယအချက်ဖြစ်တဲ့ ပြည်သူလူထုကို အကျိုးပြုသော တိမ်ကော မြစ်ချောင်းများ ပြန်လည်တူးဖော်ပေးနိုင်ရေးဖြစ်ပါတယ်။ ကျွန်တော်တို့ရခိုင်ပြည်နယ်ဟာ ပင်လယ်﻿ ကမ်းရိုးတန်းဒေသဖြစ်တဲ့အတွက် မြစ်ချောင်းပေါများပြီး အဓိကအကျိုးပြုတဲ့ မြစ်ကြီးများမှာ ကစ္စပနဒီမြစ်ခေါ် ကုလားတန်မြစ်၊ လေးမြို့မြစ်၊ နတ်မြစ်၊ မယူမြစ်နဲ့ မြစ်ကြီးလေးမြစ် ရှိပါတယ်။ ၎င်းမြစ်ကြီးများမှာ ပင်လယ်ထဲသို့စီးဝင်ရာတွင် သဲသောင်များပိတ်ဆို့နေတဲ့အတွက် တောတောင်များမှ စီးဆင်းလာတဲ့ရေများဟာ ရေစီးဆင်းမှုမကောင်းတဲ့အတွက် မြေပြန့်မြို့နယ်များတွင် ရေကြီးရေလျှံမှု များ ရှိနေရခြင်း ဖြစ်ပါတယ်။ အဆိုပါမြစ်ကြီးများကိုလည်း သောင်တူးစက်ကြီးများဖြင့် တူးဖော်ရန် အမှန်တကယ်လိုအပ်နေပြီ ဖြစ်ပါတယ်။ အဆိုပါမြစ်ကြီးများ၏ ချောင်းလက်တက်များမှာလည်း နှစ်ပေါင်းကြာညောင်းလာသောကြောင့် တိမ်ကောမှုရှိနေပါပြီ။ ချောင်းလက်တက်များမှာ မြစ်ကြီးသို့ ရေများကို မပို့ဆောင်နိုင်တော့၍ ၎င်းမြို့နယ်အတွင်း အိမ်ရာများ၊ ကျေးလက်များ၊ လယ်ကွင်းကြီးများ ရေလွှမ်းမိုးမှုခံခဲ့ရခြင်း ဖြစ်ပါတယ်။ ဥပမာအနေဖြင့် ကျွန်တော့်မဲဆန္ဒနယ် ကျောက်တော်မြို့နယ် တွင်တူးဖော်ရမည့် ကုလားတန် မြစ်၏ချောင်းလက်တက်များမှာ (၁၀)ချောင်းကျော်လောက် ရှိနေပါတယ်။ အဓိကအားဖြင့် သရီချောင်း၊ ဂေါရောမဏိချောင်း၊ ပေါက်လေချောင်း၊ တောင်ပေါက်ချောင်း၊ ဖွဲ့တက်ချောင်း၊ အပေါက်ဝ ချောင်းချောင်းနဲ့ အိုလုပ်ချောင်း၊ ပီကောက်ဝချောင်းတို့ဟာ အမှန်တကယ်တူးဖော်ရန် လိုအပ်နေတဲ့ ချောင်းလက်တက်များ ဖြစ်ပါတယ်။ ကျွန်တော့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ်ဟာ လည်း အဆိုပါချောင်းများ တူးဖော်နိုင်ရေးအတွက် ပြည်သူ့လွှတ်တော်တွင် မေးခွန်းအနေနဲ့ မေးမြန်း ထားပါတယ်။ တခြားမြို့နယ်များတွင်လည်း များစွာရှိမှာ ဖြစ်ပါတယ်။ အဆိုပါမြစ်ချောင်းများကို တူးဖော်ပေးလိုက်နိုင်မှသာ ရေကြီးမှုဒဏ်မှ ကင်းဝေးနိုင်မယ်လို့ ဆွေးနွေးလိုပါတယ်။ နိဂုံးချုပ်အနေဖြင့် ကျွန်တော်တို့ လွှတ်တော်ကိုယ်စားလှယ်များဆိုတာဟာ မဲဆန္ဒရှင်ပြည်သူ များရဲ့ လိုအပ်ချက်ကို မဲဆန္ဒရှင်များမှတောင်းဆိုလာလျှင် ဒီလွှတ်တော်ကြီးမှာ ဆွေးနွေးကြပြီး အစိုးရကို တိုက်တွန်းပေးရပါမယ်။ အဲ့ဒါမှ အစိုးရက အကောင်အထည်ဖော်ပေးရမှာ ဖြစ်ပါတယ်။ အကောင် အထည်ဖော်တဲ့နေရာမှာ နှစ်တို၊ နှစ်ရှည် စီမံကိန်းများချမှတ်ပြီး လိုအပ်တဲ့အချက်အလက်များကို အစိုးရမှရှာဖွေစုဆောင်းပြီး ဆောင်ရွက်ရမှာဖြစ်ပါတယ်။ ကျွန်တော်တို့ ဆွေးနွေးပြီး မှတ်တမ်းအဖြစ် သာထားမယ်ဆိုရင် ကျွန်တော်တို့ ဆွေးနွေးချက်များဟာလည်း အချည်းအနှီး ဖြစ်သွားနိုင်ပါတယ်။ အဲဒါကြောင့် အဆိုရှင် ဦးကျော်ထွေး တင်သွင်းတဲ့ နိုင်ငံတစ်ဝန်း မဟာစီမံကိန်းများရေးဆွဲပြီး စနစ်တကျ အကောင်အထည်ဖော်နိုင်မည်ဆိုပါက ပိုပြီးပြီးပြည့်စုံနိုင်မည်ဖြစ်ပါကြောင်း ထောက်ခံ ဆွေးနွေး အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို (၁၅)မိနစ် ခေတ္တရပ်နားပါမယ်
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
အစည်းအဝေးကို ၁၀း၅၀ နာရီအချိန်တွင် ခေတ္တရပ်နားပြီး ၁၁၀၅ နာရီအချိန်တွင် ပြန်လည်ကျင်းပပါသည်။
</p>
<speech type='mc'>
အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်ခင်ဗျား
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။
</p>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<speech type='speaker'>
ပဲခူးတိုင်းဒေသကြီး မဲဆန္ဒနယ်အမှတ်(၁၀)မှ ဦးဝင်းကြိုင် ဆွေးနွေးနိုင်ပါပြီ
</speech>
<speech>
<mp id='1273'>
ဦးဝင်းကြိုင်၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)
</mp>
အားလုံးမင်္ဂလာပါခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးဝင်းကြိုင် ဖြစ်ပါတယ်။ အဆိုရှင် တင်သွင်းခဲ့တဲ့အဆိုကို အကြံပြု ဆွေးနွေးသွားမှာ ဖြစ်ပါ တယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ လိုအပ်တဲ့ နေရာတွေမှာ Power Point အသုံးပြုရန် ခွင့်ပြုပါခင်ဗျား။ အဆိုရှင်ရဲ့ အဆိုမှာ ပြည်သူလူထုကို အကျိုးပြုခဲ့တဲ့ တိမ်ကော မြစ်ချောင်းများ ပြန်လည်တူးဖော်ပေးပါရန်၊ ခြောက်သွေ့ရာသီတွင် နိုင်ငံတော်တစ်ဝန်း သောက်သုံးရေ ရှားပါးပြတ်လပ်မှုများနဲ့ ပြည်ထောင်စုသမ္မတမြန်မာနိုင်ငံတော် မြစ်ဝကျွန်းပေါ်ဒေသများ၊ ကမ်းခြေ ဒေသများမှာ နှစ်စဉ်ဖြစ်ပွားလျက်ရှိတဲ့ ရေကြီးရေလျှံမှုများအတွက် စီမံကိန်းတစ်ရပ်ချမှတ်ပြီး စနစ်တကျ အကောင်အထည်ဖော်ပေးပါရန်ဆိုပြီးတော့ ကဏ္ဍကြီး(၃)ရပ်ပါဝင်တာ လေ့လာတွေ့ရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီကဏ္ဍကြီး(၃)ရပ်ဟာ လက်ရှိ ကျွန်တော်တို့နိုင်ငံရဲ့ လက်ငင်းရင်ဆိုင်နေရတဲ့ကပ်ဘေးတွေ ဖြစ်ပါတယ်။ ပထမပြဿနာဖြစ်တဲ့ ပြည်သူလူထုကို အကျိုးပြု ခဲ့တဲ့ တိမ်ကောမြစ်ချောင်းတွေ ပြန်လည်တူးဖော်ပေးပါရန်ကိစ္စဟာ အထူးအလေးထား ဆောင်ရွက် ရမယ့် Issue ဖြစ်လို့ ကျွန်တော့်အရှေ့က ကိုယ်စားလှယ်တော်တော်တော်များများ အသေးစိတ် တင်ပြ ခဲ့ကြတာ တွေ့ရှိရပါတယ်။ ကျွန်တော့်ဒေသရဲ့ တူးမြောင်းတွေ၊ ရေနုတ်မြောင်းတွေ တိမ်ကောမှုကို တော့ ကျွန်တော်တို့ဒေသမှာရှိတဲ့ ကျေးလက်ဒေသဖွံ့ဖြိုးတိုးတက်ရေးဦးစီးဌာနနှင့် ဆည်မြောင်း ဦးစီး ဌာနတို့ကို တင်ပြပြီးတော့ ဆောင်ရွက်ဖြေရှင်းနိုင်ခဲ့ပါတယ်။ ဒီနေရာမှာ လက်တွေ့မြေပြင်အခက်အခဲ က မြို့၊ ရွာများမှာရှိတဲ့ ရေနုတ်မြောင်း၊ တူးမြောင်းများရဲ့ ရေစီးရေလာကို ပိတ်ဆို့ကာရံပြီးတော့ တမံများသဖွယ်ပြုလုပ်ထားတဲ့ တရားမဝင်ငါးမွေးကန်တွေကြောင့် ရေစီးရေလာပိတ်ဆို့ပြီး အနီးရှိ လယ်မြေတွေ ရေလွှမ်းခံရမှု ပြဿနာဖြစ်ပါတယ်။ ဒီနေရာမှာ တရားဝင်ခွင့်ပြုချက်မရှိ၊ လိုင်စင်မရှိ၊ လယ်ယာမြေ အခြားနည်းအသုံးချခွင့်ပုံစံများ မရှိဘဲနှင့် တရားမဝင်ငါးမွေးကန်တွေ တူးဖော်နေခြင်းကို ထိရောက်စွာတားမြစ်ခြင်းဖြင့် ရေစီးရေလာကောင်းမွန်ပြီး စိုက်ပျိုးလယ်ယာမြေတွေ ရေနစ်မြုပ်မှု ဘေးမှ ကင်းဝေးနိုင်မှာ ဖြစ်ပါတယ်ခင်ဗျား။﻿ လေးစားအပ်ပါသော ဥက္ကဌကြီးခင်ဗျား။ ဒုတိယပြဿနာကတော့ ခြောက်သွေ့ရာသီမှာ နိုင်ငံတော်ရဲ့ သောက်သုံးရေ ရှားပါးပြတ်လပ်မှု ဖြစ်ပါတယ်။ စာရင်းဇယားများအရ ကမ္ဘာ့လူဦးရေရဲ့ (၈)ရာခိုင်နှုန်းနဲ့အထက် နေထိုင်ရာနိုင်ငံတွေမှာ သောက်သုံးရေ အသုံးပြုမှုပမာဏ မြင့်တက်နေခြင်း၊ ကမ္ဘာ့လူဦးရေ နောက်ထပ်(၂၅)ရာခိုင်နှုန်းခန့် နေထိုင်တဲ့နိုင်ငံတွေမှာ ရေဘေးဒုက္ခသည်တွေ မြင့်တက် တဲ့ကာလကို ရောက်ရှိနေခြင်း၊ ရေဘေးဒုက္ခကြုံ တွေ့မှုကြောင့် တစ်နှစ်ပတ်လည်အကြာမှာ လူတစ်ဦးရဲ့ ရေရရှိမှု (၁၇၀၀)လီတာအောက် လျော့ကျနေခြင်းနဲ့ ရာသီဥတုရဲ့ ပြောင်းလဲစိန်ခေါ်မှု ရလဒ်ဖြစ်တဲ့ မိုးရွာသွန်းမှုစနစ်ပြောင်းလဲခြင်း၊ ရေအောက်လွှာပုံမှန်ပြန်လည်ဖြည့်စွမ်းမှုနဲ့ ရေမျက်နှာပြင်အား ခြိမ်းခြောက်မှုရှိလာခြင်း၊ မြို့ပြရေသယံဇာတတွေ ညစ်ညမ်းလာခြင်းတို့ဟာ ရေသယံဇာတရှားပါးမှု ဖြစ်ပေါ်စေတဲ့အချက်တွေ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ဒီနေရာမှာ ရေအရင်းအမြစ်အပေါ် နိုင်ငံတော် အစိုးရက ငွေကြေးတွေ ဘယ်လိုသုံးစွဲနေသလဲ၊ ဦးစားပေးသုံးစွဲခြင်းသည်မှန်ကန်မှုရှိသလား၊ ရေ အရင်းအမြစ်အပေါ် အကျိုးသက်ရောက်မှုရှိနိုင်တဲ့ ငွေကြေးမူဝါဒတွေသင့်တော်မှုရှိသလား၊ ရေ အရင်းအမြစ် စီမံခန့်ခွဲမှုအတွက် သုံးစွဲတဲ့ဘတ်ဂျက်တွေ လုံလောက်မှုရှိသလား ဆန်းစစ်ဖို့ ဖြစ်ပါတယ်။ ပြည်ထောင်စုလွှတ်တော်ဆိုင်ရာ ဒေသဖွံ့ဖြိုးမှုရန်ပုံငွေ ကျပ်သိန်း(၁၀၀၀)ကို ခြောက်သွေ့ရာသီမှာ သောက်သုံးရေပြတ်လပ်မှုမရှိအောင် မိမိဒေသမှာ အကျိုးရှိစွာ ထည့်သွင်း အသုံးပြုနိုင်ပါတယ်။ လေးစားအပ်ပါသော ဥက္ကဌကြီးခင်ဗျား။ တတိယပြဿနာကတော့ ပြည်ထောင်စုသမ္မတ မြန်မာနိုင်ငံတော် မြစ်ဝကျွန်းပေါ် ကမ်းခြေဒေသများမှာ နှစ်စဉ် ဖြစ်ပွားလျက်ရှိတဲ့ ရေကြီးရေလျှံမှုလို့ အဆိုရှင်က ဖော်ညွှန်းထားသော်လည်းပဲ လက်တွေ့မှာ မြန်မာနိုင်ငံရဲ့ ကချင်ပြည်နယ်၊ ချင်းပြည်နယ်မှ စပြီးတော့ စစ်ကိုင်းတိုင်း၊ မန္တလေးတိုင်း၊ မကွေးတိုင်း၊ ပဲခူးတိုင်း၊ ဧရာဝတီတိုင်းများကို လက်ငင်း ခြိမ်းခြောက်နေတဲ့ ကပ်ဘေးဆိုးကြီး ဖြစ်ပါတယ်။ ဒီနေရာမှာ ရေလွှမ်းမိုးမှုကို အိမ်နီးချင်းနိုင်ငံတွေမှာ ဘယ်လိုကာကွယ်သလဲ လေ့လာကြည့်သင့်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မလေးရှားနိုင်ငံမှာ ရေလွှမ်းမိုးမှုကာကွယ်ရေး အစီအစဉ်(၃၂)ခုကို ၂၀၁၄ ခုနှစ်မှာ ရင်းဂစ်(၁၈၈၀)မီလီယံအကုန်အကျခံပြီး အကောင်အထည်ဖော် gulosus o:cmpè capsieiqmmuco:cas Storm Water Flood Management and Road Tunnel (SMART) စီမံကိန်းကို အကောင်အထည်ဖော် ဆောင်ရွက်ခဲ့ပါတယ်။ မုန်တိုင်း ကြောင့်ဖြစ်ပေါ်လာတဲ့ ရေများဖောက်ထုတ်ခြင်း၊ Storm Drainage နဲ့ ဥမင်လိုဏ်များ၊ လိုဏ်ခေါင်းများ ဖောက်လုပ်ခြင်းတို့ပါဝင်ပါတယ်။ (၉.၇)မီတာရှည်တဲ့ ဥမင်လမ်းဟာ အရှေ့တောင်အာရှမှာ အရှည်ဆုံး ဖြစ်ပြီးတော့ အာရှမှာ ဒုတိယအရှည်ဆုံးဥမင်ဖြစ်ပါတယ်။ ဒီ SMART အစီအစဉ်ကြောင့် ရေလွှမ်းမိုးမှု အန္တရာယ်(၇)ခုကို ကာကွယ်ပေးနိုင်ခဲ့ပါတယ်။ ကွာလာလန်ပူမှာ ဂွန်းဘက်မြစ် ရေလွှမ်းမိုးမှုကို ဘာတုရေလှောင်ကန်နဲ့ လမ်းကြောင်းလွှဲပြောင်းပေးနိုင်ခဲ့လို့ မိုးရေကြီးချိန်မှာ ရေသိုလှောင်ပြီးတော့ မြစ်ရေကျချိန်မှာ ဒီရေတွေကို ထုတ်ပေးပါတယ်။ ဒီအစီအစဉ်အတွက် စုစုပေါင်းကုန်ကျငွေ ရင်းဂစ် (၅၄၈)သန်း ကုန်ကျပါတယ်။ ဒီအစီအစဉ်ကြောင့် Datarm Mendekd အပါအဝင် ဒေသကြီး(၈)ခုရဲ့ ရေကြီးမှုကို ကာကွယ်ပေးနိုင်ခဲ့ပါတယ်။ Kedah နယ်စပ်နဲ့ Pulau Pinamg ကြားမှာရှိတဲ့ Muda ရေလှောင်တမံရဲ့ ရေစုဆောင်းပေးမှုကြောင့် Sungdi Mudo Flood Mitigation Project တွင်﻿ ရေလွှမ်းမိုးမှု ဧရိယာလျှော့ချပေးနိုင်ခဲ့ပါတယ်။ အဲဒီ အစီအစဉ်အတွက် စုစုပေါင်း ရင်းဂစ်(၁.၃၅) ဘီလီယံ ကုန်ကျပါတယ်။ လေးစားအပ်သော ဥက္ကဋ္ဌကြီးခင်ဗျား။ ဆက်လက်ပြီး ဖိလစ်ပိုင်နိုင်ငံရဲ့ ရေလွှမ်းမိုးမှု ကာကွယ်ရေးနည်းလမ်းကို တင်ပြလိုပါတယ်။ မြို့တော် မနီလာနဲ့ အနီးပတ်ဝန်းကျင်ဒေသတွေမှာ 6988::qmoqcq: 3300:928 sao Flood Management Master Plan For Metro Manild And Sourrounding Areas အဖြစ် စီမံကိန်း(၁၁)ခု ရှိပါတယ်။ ဒီစီမံကိန်း (၁၁)ခုဟာ ၂၀၁၂ ခုနှစ်မှ စတင်ပြီးတော့ ၂၀၃၅ ခုနှစ်အထိ (၂၃)နှစ်ကြာ ပြု လုပ်ရမယ့်စီမံကိန်းဖြစ်လို့ ရေလွှမ်းမိုး မှုဒေသတွေမှာ ထိခိုက်နစ်နာမှုနဲ့ ပျက်စီးဆုံးရှုံးမှုတွေကို တားဆီးနိုင်ရန်နှင့် ရေလွှမ်းမိုးတဲ့အချိန် ကြာချိန်ကို လျှော့ချနိုင်ဖို့၊ နည်းပညာဆိုင်ရာ အကူအညီတွေပေးဖို့၊ လူမှုရေးနဲ့ပတ်ဝန်းကျင်ဆိုင်ရာ အခြေအနေတွေ ကြိုတင်ပြင်ဆင်မှုပြုလုပ်နိုင်ဖို့၊ Lagund ရေကန်နှင့် မြစ်ရေကြီးမှုကို လျှော့ချနိုင်ဖို့ ဒေသအလိုက်လိုအပ်ချက်များ ပြုလုပ်နိုင်ဖို့တို့ ဖြစ်ပါတယ်။ ဒီ စီမံကိန်း(၁၁)ခုအတွက် ဖိလစ်ပိုင်နိုင်ငံ သုံးငွေကို (၃၅၁.၇၂) ဘီလီယံ အကုန်အကျခံ ဆောင်ရွက်ပါတယ်။ Mdkiring ရေလှောင်တမံအတွက် ပီဆို (၄) ဘီလီယံ ကုန်ကျပြီးတော့ (၇၀)မီတာမြင့်တဲ့ ရေထိန်းတံခါးမပါတဲ့ ရေလှောင်တမံဟာ (၂၀၀)ဟက်တာမီတာ ကျယ်ဝန်းပါတယ်။ ရေထုထည်(၁၀၀) မီလီယံကို ထိန်းသိမ်းထားနိုင်ပါတယ်။ Lagund ရေကန်ပတ်လည်မှာ ရေစုပ်စခန်း ရေထိန်းတံခါး ပါဝင်တဲ့ တမံတည်ဆောက်ထားခြင်းဟာ ဒီဧရိယာပတ်လည်မှာရှိတဲ့ မြို့ပေါင်း(၂၅)မြို့ကို ရေလွှမ်းမိုးခြင်း မှ ကာကွယ်ပေးနိုင်ပါတယ်။ ဖိလစ်ပိုင်နိုင်ငံရဲ့ အဓိကလုပ်ဆောင်ချက်(၄)ရပ်က (၁) ရေလွှမ်းမိုးမှု ဆိုင်ရာသတိပေးစနစ်တွေ ပိုမိုကောင်းမွန်အောင်ပြုလုပ်တယ်။ (၂) သဘာဝဘေးအန္တရာယ်ကာကွယ်ရေး အတွက် သတင်းအချက်အလက်စနစ်တွေ ဖွံ့ဖြိုးရေးအတွက် ပြုလုပ်တယ်။ (၃) သစ်တောများပြုန်းတီး ခြင်းမှ ကာကွယ်ပေးတယ်။ (၄) ရေလမ်းကြောင်းများ စနစ်တကျ တူးဖော်ဆောင်ရွက်ပေးခြင်းများ ဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ တတိယအနေနဲ့ ထိုင်းနိုင်ငံရဲ့ ရေလွှမ်းမိုးမှု ကာကွယ်ပေးရေး နည်းလမ်းဖြစ်ပါတယ်။ ထိုင်းနိုင်ငံ၊ ဘန်ကောက်မြို့ဟာ ပင်လယ်ရေပြင်အထက် (၀.၁၅) မီတာသာ မြင့်တဲ့အတွက် ရေလွှမ်းမိုးမှု မကြာခဏခံရပါတယ်။ ထိုင်းနိုင်ငံရဲ့ ရေဘေး momuscq:soopas osobowe: sgoso nscala:o$ Multi Service underground Tunnel System (MSUTS) oson soemco: 326mos300 poušcədbgoseşlö:60 % အစီအစဉ်ကို မြို့ပတ်လမ်းတွေ outer Ring Rodd တို့အောက်မှာ တည်ဆောက်သွားမှာ ဖြစ်ပါတယ်။ ဒီ စနစ်အရ လွှမ်းမိုးလာတဲ့ ရေတွေကို ပင်လယ်ဘက်ကို သယ်ဆောင်သွားပြီးတော့ ကြီးမားတဲ့ ရေစုပ် ဧရိယာတွေ မလိုအပ်အောင် ပြုလုပ်ပေးတဲ့အပြင် မြေအောက်စနစ်ရဲ့ အောက်ဆုံးအလွှာက တစ်နေ့ကို ရေထုထည် (၁၃၀)မီလီယံ လက်ခံနိုင်စွမ်း ရှိပါတယ်။ ဒီ ရေသိုလှောင်နိုင်တဲ့ တာဘိုင် အရွယ်အစား အပေါ်မူတည်ပြီးတော့ (၂၀၀)မဂ္ဂါဝပ်ကနေ (၆၀၀)မဂ္ဂါဝပ်အထိ လျှပ်စစ်ထုတ်လုပ်ပေးနိုင်ပါတယ်။ လေးစားအပ်သော ဥက္ကဋ္ဌကြီးခင်ဗျား။ စတုတ္ထအနေနဲ့ ပြည်ထောင်စုသမ္မတမြန်မာနိုင်ငံ တော်ရဲ့ ရေလွှမ်းမိုးမှုကာကွယ်ရေးအတွက် ဆောင်ရွက်သင့်တဲ့လုပ်ငန်းများကို တင်ပြလိုပါတယ်။﻿ နေ့စဉ် သတင်းစာနဲ့ တီဗီသတင်းတွေမှာ စိတ်မချမ်းမြေ့ဖွယ်မြင်ကွင်းတွေကို နေ့စဉ်မြင်တွေ့ရတာဖြစ် ပါတယ်။ မြန်မာနိုင်ငံရဲ့ ၂၀၁၅ ခုနှစ်၊ ရေဘေးမှာ လူ(၅၀)ခန့်သေဆုံးခဲ့ပြီး ရေဘေးသင့်ပြည်သူ (၂) သိန်းကျော်ရှိပြီးတော့ ပျက်စီးဆုံးရှုံးတဲ့တန်ဖိုးဟာ ကျပ်(၁၀)ဘီလီယံခန့် ရှိပါတယ်။ လက်ငင်း ကျွန်တော်တို့ ရင်ဆိုင်နေရတဲ့ရေကြီးမှုကပ်ဘေးကတော့ လောလောဆယ် လူသေဆုံးမှု၊ ရေဘေးသင့် ပြည်သူအပေါင်းရဲ့ အရေအတွက်နဲ့ ပျက်စီးဆုံးရှုံးမှုတန်ဖိုးတွေကို စာရင်းချုပ်လို့ မရသေးပါဘူး။ သေချာတာက ကချင်ပြည်နယ်၊ ချင်းပြည်နယ်မှာစပြီးတော့ စစ်ကိုင်းတိုင်း၊ မန္တလေးတိုင်း၊ မကွေးတိုင်း၊ ပဲခူးတိုင်း၊ ဧရာဝတီတိုင်းဒေသတွေဟာ လက်ရှိရေဘေးဒဏ်ကို ဆိုးဝါးစွာရင်ဆိုင်နေကြရဆဲ ဖြစ်ပါ တယ်။ အထက်မှာဖော်ပြခဲ့တဲ့ ဖိလစ်ပိုင်၊ မလေးရှား၊ ထိုင်းနိုင်ငံတို့ ရေကြီးနစ်မြုပ်မှုအန္တရာယ်ကို ဥမင် လိုဏ်ခေါင်းတူးခြင်း၊ ရေကန်များဖြင့် သိုလှောင်ထိန်းသိမ်းခြင်း၊ ရေလှောင်တမံများဖြင့် ထိန်းသိမ်း ကာကွယ်ခြင်းလုပ်ကိုင်ခဲ့တာ မြင်တွေ့နိုင်ပါတယ်။ ကျွန်တော်တို့နိုင်ငံမှာလည်း အဓိက ဧရာဝတီမြစ်နဲ့ ချင်းတွင်းမြစ်တွေကို ဆည်၊ တမံ တွေနဲ့တည်ဆောက် ထိန်းသင့်/မသင့် လွတ်လပ်ကျွမ်းကျင်တဲ့ ပညာရှင်များနဲ့ တိုင်ပင်ပြီးတော့ အဖြေရှာသင့်ပါတယ်။ လေးစားအပ်သော ဥက္ကဋ္ဌကြီးခင်ဗျား။ သဘာဝပတ်ဝန်းကျင် ပညာရှင်တစ်ဦးရဲ့ အမြင်အရ ဆည် တည်ဆောက်မယ်ဆိုရင် ဒေသအရ အရေးကြီးတဲ့ ကမ္ဘာလုံးဆိုင်ရာ ထင်ရှားသောဂေဟ ဒေသ Eco Regions (၃)ခု အပေါ်မှာ ထိခိုက်နိုင်ပါတယ်။ မြန်မာ့ဇီဝမျိုးခွဲများ၊ Myanmar Biodiversity အပေါ်သက်ရောက်မှုရှိပါတယ်။ ဒေသအခြေခံ လူတန်းစားရဲ့ အသက်မွေးဝမ်းကျောင်းမှု အပေါ်မှာ သက်ရောက်မှု ရှိပါတယ်။ စပါးရင်းမျိုးခွဲ Wild Rice varieties And Their Ancestors များ ပျောက်ကွယ်ပါတယ်။ လူမျိုးတစ်မျိုးရဲ့ တန်ဖိုးထားတဲ့ မူရင်းအမွေအနှစ်များ နေရာထာဝရ ပျောက်ကွယ်သွားနိုင်ခြေရှိပါတယ်။ ဂေဟ ခရီးသွားနေရာ Ecotourism site တွေ ပျောက်ကွယ် သွားနိုင်တဲ့အတွက် ဂေဟခရီးသွားမှုစနစ် ဆုံးရှုံးနိုင်ပါတယ်။ အပင်များနှင့် သတ္တဝါများရဲ့ နေထိုင်ရာ ဒေသ Habitat ဆုံးရှုံးနိုင်ခြင်း ဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ နောက် ပညာရှင်တစ်ဦးရဲ့ အမြင်ကတော့ ဧရာဝတီ မြစ်နဲ့ ချင်းတွင်းမြစ်တွေ အပေါ်မှာ ရေကာတာ တည်ဆောက်နိုင်မယ်ဆိုရင် (၁) ရေဘေးအန္တရာယ်က ကာကွယ်နိုင်မယ်။ (၂) ဖေဖော်ဝါရီလနဲ့ မတ်လများမှာပါ ဆည်များက ရေပေးလွှတ်နိုင်တဲ့အတွက် နွေရာသီမှာ ဧရာဝတီမြစ်နဲ့ ချင်းတွင်းမြစ်ရေကို ပုံမှန်အနေအထားကနေ (၄)ပေမှ (၆)ပေအထိ မြင့်တက်လာနိုင်ပြီးတော့ ရေကြောင်းသွားလာမှု အဆင်ပြေတဲ့အပြင် ဧရာဝတီမြစ်ကမ်းဘေးမှာရှိတဲ့ မြို့ရွာများရဲ့ နွေရာသီ သောက်သုံးရေ ပြတ်လပ်မှုကို ကာကွယ်ပေးနိုင်ပါတယ်။ (၃) နွေ၊ မိုး၊ ဆောင်း လျှပ်စစ်မီး ထုတ်လုပ်နိုင်လို့ မြစ်ရဲ့ ဘယ်၊ ညာ စိုက်ပျိုးဧက (၂)သန်းကျော်ကို လျှပ်စစ်မြစ်ရေတင် စနစ် နဲ့ စိုက်ပျိုးနိုင်ပါတယ်။ (၄) နွေရေတိုးလာလို့ပင်လယ်ဆားငန်ရေ Sed Water Intrusion တိုးဝင်မှု သက်သာသွားတဲ့အတွက် ရေငန်ဝင်ရောက်မှု လျော့ကျသွားနိုင်ပါတယ်။ နွေ၊ မိုး၊ ဆောင်း လျှပ်စစ် မဂ္ဂါဝပ်(၆၀၀၀) ထုတ်လုပ်ပြီးတော့ နိုင်ငံအတွင်းသုံးစွဲပြီး ပိုလျှံတဲ့လျှပ်စစ်တွေကို အိမ်နီးချင်းနိုင်ငံတွေ ကို ရောင်းစားနိုင်ခြင်း စတဲ့အကျိုးကျေးဇူးတွေ ရရှိနိုင်ကြောင်း ဖော်ထုတ်တင်ပြထားပါတယ်။ လေးစားအပ်သော ဥက္ကဌကြီးခင်ဗျား။ ဒီနေရာမှာ ခန့်မှန်းတည်ဆောက်မှုကုန်ကျစရိတ် ဒေါ်လာ(၃)ဘီလီယံလောက်အကုန်အကျခံမယ့် လျှပ်စစ်မီးထွက်ရုံလေး တည်ဆောက်မယ့် ဘယ်သူ သေသေ ငတေမာပြီးရောဆိုတဲ့ ဆည်မျိုး၊ စီမံကိန်းမျိုးကို ဆိုလိုခြင်း မဟုတ်ပါဘူး။ ကမ္ဘာ့ဘဏ်ကဲ့သို့ သော အဖွဲ့အစည်းများကို တိုင်ပင် အကြံဉာဏ်ယူပြီးတော့ ဒေါ်လာ(၈)ဘီလီယံလောက် နှစ်ရှည် ချေးငွေနဲ့ ချေးယူတည်ဆောက်မယ်ဆိုရင် ငလျင်ဒဏ်ခံ ဆင်ခြေလျှော၊ Slope များနဲ့ တည်ဆောက်တဲ့ ဆည်မျိုးဟာ တိုင်းပြည်အတွက် လိုအပ်ကြောင်းနဲ့ ဒီဆည်တွေဟာ ဧရာဝတီမြစ်နဲ့ ချင်းတွင်းမြစ်တွေ အပေါ်မှာ တည်ဆောက်ခြင်းဖြင့် မိမိဒေသနှင့်တကွ တိုင်းပြည်ကို အကျိုးပြုခြင်းဖြစ်ကြောင်း ဒေသခံ လူထုလက်ခံအောင် ရှင်းလင်းပြောကြားဖို့ လိုအပ်ပါတယ်။ ဒီ့အပြင် မီးထွက်ဖို့၊ ရေသိုလှောင်ဖို့၊ 6960):mmusobu oğ:09:58:oupovs (EIA)cət Environmental Impact Assessment သဘာဝပတ်ဝန်းကျင် ထိခိုက်မှု စစ်တမ်းနဲ့ (SIA) ခေါ် Socid Impact Assessment လူမှုဘဝ ထိခိုက်မှု စစ်တမ်းတွေကိုလည်း လွတ်လပ်ကျွမ်းကျင်တဲ့ ပညာရှင်များနဲ့ ................
</speech>
<speech type='speaker'> နိဂုံးချုပ်လိုက်ပါတော့</speech>
<speech>
<mp id='1273'>
ဦးဝင်းကြိုင်၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)
</mp>
လက်ရှိမြစ်ချောင်းများထဲမှာ ဖြစ်ထွန်းနေတဲ့ သဲသောင်များကို တူးဖော်ရှင်းလင်းခြင်းဖြင့် မြစ်ချောင်း များ ရေသိုလှောင်မှု သဘာဝကို ပိုမိုကောင်းမွန်စေပြီးတော့ ရေဘေးအန္တရာယ်မှ ကာကွယ်နိုင်မည်ဖြစ်ပါကြောင်းတင်ပြရင်း နိဂုံးချုပ်ပါ တယ်။ ကျေးဇူးတင်ပါတယ်ခင်ဗျား။ (ဩဘာသံများ)
</speech>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဦးသန်းစိုး (ခ)သန်းစိုး(ဘောဂဗေဒ) ဆွေးနွေးနိုင်ပါပြီ
</speech>
<speech>
<mp id='1320'>
ဦးသန်းစိုး(ခ)သန်းစိုး(ဘောဂဗေဒ)၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)
</mp>
လေးစားအပ်ပါသော ဥက္ကဌကြီးနှင့်တကွ ပြည်ထောင်စုဝန်ကြီး၊ ကိုယ်စားလှယ်များအားလုံး မင်္ဂလာပါ ခင်ဗျား။ ကျွန်တော်ကတော့ ရန်ကုန်တိုင်း အမှတ်(၄) အမျိုးသားလွှတ်တော်ကိုယ်စားလှယ် ဦးသန်းစိုး (ဘောဂဗေဒ) ဖြစ်ပါတယ်။ ရန်ကုန်တိုင်းအမှတ်(၈) အမျိုးသားလွှတ်တော်ကိုယ်စားလှယ် ဦးကျော်ထွေး တင်သွင်းတဲ့ အဆိုနဲ့ ပတ်သက်ပြီးတော့ မှတ်တမ်းတင်တဲ့ အပိုင်းကနေပြီးတော့ ကျွန်တော် ဆွေးနွေး သွားမှာ ဖြစ်ပါတယ်။ အဆိုဟာ အကြောင်းအရာ ကောင်းပေမယ့် အပိုင်း(၃)ပိုင်းပါဝင်နေတာကြောင့်မို့ ခွဲခြမ်းစိတ်ဖြာကြည့်လိုက်ရင် လေးနက်မှုကို အားပျော့စေတယ်လို့ ကျွန်တော်ယူဆပါတယ်။ ပထမပိုင်းအနေနဲ့ နိုင်ငံအနှံ့ရေကြီးရေလျှံမှု ဖြစ်ပေါ်ပါတယ်။ ဒုတိယပိုင်းကတော့ နွေရာသီ ရေပြတ်လပ်မှု ဖြစ်ပါတယ်။ တတိယပိုင်းကတော့ ခန်းခြောက်တိမ်ကောသွားတဲ့ မြစ်ချောင်းများ အကြောင်းဖြစ်ပါတယ်။ ပထမအကြောင်းအရာ (၂)ခုက Policy နဲ့ Action Plan ကို ပြောထားပါ တယ်။ ဒုတိယအပိုင်းကတော့ ဆောင်ရွက်ရမယ့်လုပ်ငန်းစဉ် ဒါမှမဟုတ် Framework မူဘောင်ကို ရည်ညွှန်းထားတာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုတစ်ခုက အမျိုးသားလွှတ်တော် နည်းဥပဒေပုဒ်မ ၁၅၉ (က)မှာ ဖော်ပြထားတာကတော့ ရှင်းလင်းပြတ်သားပြီး တိကျစွာဖော်ပြသော အကြောင်းအရင်းတစ်ခု ပါရှိရ မယ်ဆိုတဲ့အချက်ကို ဖော်ပြထားပါတယ်။ ပုဒ်မ ၁၅၉(ခ)မှာ ခိုင်လုံတဲ့ အထောက်အထားမပါရှိသည့် ယူဆချက်များမပါရှိသော အဆိုဖြစ်ရမယ်လို့ ဖွင့်ဆိုထားလို့ ဒီ အချက်တွေနဲ့ ချိန်ထိုးကြည့်ပြီးအဆိုတင် သင့်တယ်လို့ ယူဆပါတယ်။ ဒီ အပိုင်း(၃)ပိုင်းစလုံးဟာ တစ်ခုနဲ့တစ်ခု ဆက်စပ်နေပေမယ့် ကြီးမား ကျယ်ပြန့်လွန်းတဲ့အဆင့်မှာ ရှိပါတယ်။ ခုနပြောသလို တစ်နိုင်ငံလုံးအဆင့် အကောင်အထည်ဖော်ရ မယ့် စီမံကိန်းဖြစ်တာကြောင့် သဘာဝဘေးအန္တရာယ်စီမံခန့်ခွဲမှုဆိုင်ရာရှုထောင့်ကနေ ဖြေရှင်းမယ် ဆိုရင် တစ်နိုင်ငံလုံးအတိုင်းအတာအရ ပမာဏစူးစမ်းလေ့လာမှု၊ သုတေသနလုပ်ရပါမယ်။ ပညာရှင် တွေပါဝင်တဲ့ Need Assessment လုပ်ရပါမယ်။ ရလာတဲ့ Data အချက်အလက်တွေကို စုစည်းပြီး တော့ တည်ဆောက်ရပါမယ်။ အဲဒီရလာတဲ့ Data အချက်အလက်တွေနဲ့ ကြိုတင်ပြင်ဆင်မှုအပိုင်း၊ လက်တစ်လောတုန့်ပြန်မှုအပိုင်း၊ ပြန်လည်တည်ဆောက်ရေးအပိုင်း ဆိုပြီးတော့ အပိုင်း(၃)ပိုင်းစလုံးကို ဖြစ်နိုင်စွမ်း ရှိ/မရှိကို Pilot Project လုပ်ရပါလိမ့်မယ်။ အဲဒီ ပဏာမ စီမံကိန်းရလဒ်ကို အခြေပြုပြီး တော့မှ မဟာဗျူဟာ ရေရှည်စီမံကိန်းကို ဆောင်ရွက်ရမှာဖြစ်ပါတယ်။ နောက်မှ အကောင်အထည် ဖော်မယ့်အပိုင်း၊ ကြီးကြပ်မှုအပိုင်း၊ လုပ်ငန်းအကျိုးဖြစ်မြောက်မှု စတဲ့လုပ်ငန်းစဉ်တွေပါဝင်တာကြောင့် ကြီးမားကျယ်ပြန့်တဲ့ နိုင်ငံတော်အဆင့်လို့ ဆိုလိုခြင်း ဖြစ်ပါတယ်။ ဘာကြောင့်ဖြစ်တယ်၊ ဘယ်လို ဆိုးကျိုးတွေ ဖြစ်ခဲ့တယ်ဆိုတာတော့ တစ်နိုင်ငံလုံးကသိလို့ ဒီနေရာမှာ ကျွန်တော် မရှင်းလင်းတော့ ပါဘူး။﻿ ဥက္ကဋ္ဌကြီးခင်ဗျား။ အစိုးရဆီမှာ လုံလောက်တဲ့ လူအင်အားနဲ့ Capacity မရှိပါဘူး။ အထောက်အကူပြုနိုင်တဲ့နည်းပညာ မရှိပါဘူး။ စီမံကိန်းတစ်ခုလုံးအတွက် ကုန်ကျစရိတ် ငွေမရှိပါ ဘူး။ သက်ဆိုင်ရာ ဝန်ကြီးဌာနတွေ ဘယ်လိုပူးပေါင်းဆောင်ရွက်ရမယ်ဆိုတဲ့ Co-ordination System အင်မတန်အားနည်းပါတယ်။ အဆိုးဆုံးကတော့ Data အချက်အလက်၊ သုတေသန အတိအကျ မှတ်တမ်းတင်ထားတဲ့ အစီရင်ခံစာ၊ စီမံကိန်းအကောင်အထည်ဖော်မှုမှတ်တမ်းတွေ မရှိတာဟာ မဟာ ဗျူဟာစီမံကိန်းတစ်ရပ် မူဘောင်ရေးဆွဲဖို့အတွက် သက်ဆိုင်ရာ Stakeholder တွေအတွက် ကြီးမားတဲ့ အခက်အခဲကို ဖြစ်စေပါတယ်။ သဘာဝဘေးအန္တရာယ်ဖြစ်စဉ်တွေနဲ့ ဥပမာပေးရလို့ရှိရင် ၁၉၉၇-၁၉၉၈ မြန်မာနိုင်ငံအလယ်ပိုင်း မိတ္ထီလာ၊ ဝမ်းတွင်း ရေကြီးမှု၊ ၂၀၀၈ ခုနှစ် နာဂစ်၊ ၂၀၁၀ ခုနှစ် ရခိုင် ရေကြီးမှု၊ ၂၀၁၀ ခုနှစ်၊ အောက်တိုဘာလ ဆိုင်ကလုန်းမုန်တိုင်း ဂီရိ၊ ၂၀၁၁ ခုနှစ်၊ ဇူလိုင်လမှာ မြန်မာ ပြည်အလယ်ပိုင်း ရေကြီးမှု၊ ၂၀၁၂ ခုနှစ်၊ သြဂုတ်လမှာ သံလွင်မြစ်ရေကြီးမှု၊ ကရင်ပြည်နယ်၊ ဧရာဝတီ၊ ရှမ်းပြည်နယ် ရေကြီးမှု၊ ၂၀၁၃ ခုနှစ်၊ ဆိုင်ကလုန်းမုန်တိုင်း မဟာစင်ကြောင့် ရခိုင်ပြည်နယ် ရေကြီးမှု၊ ၂၀၁၃ ခုနှစ်၊ သြဂုတ်လ၊ စက်တင်ဘာလ၊ အောက်တိုဘာလ တစ်ပြည်လုံးအတိုင်းအတာအရ ရေကြီးမှု၊ ၂၀၁၄ ခုနှစ်၊ ဇူလိုင်လကနေ စက်တင်ဘာလအထိ ပဲခူး၊ ကချင်၊ ရခိုင်၊ ရှမ်းပြည်နယ်မှာ ရေကြီးမှု၊ အခု နောက်ဆုံးကတော့ ၂၀၁၅ ခုနှစ်၊ သြဂုတ်လလယ်မှာ တိုင်းနဲ့ပြည်နယ် (၁၂)ခုမှာ ဖြစ်ပွားတဲ့ ရေကြီးမှု တွေက ဒါတွေက သဘာဝဘေးအန္တရာယ်တွေရဲ့ ဥပမာကောင်းတွေပါ။ ၁၉၉၇-၁၉၉၈ ခုနှစ်ကတည်းက စတင်ရင်ဆိုင်ခဲ့ရတဲ့ ရေကြီးမှု၊ ရေပြတ်လပ်မှု ပြဿနာတွေ နဲ့ ပတ်သက်ပြီးတော့၊ မြစ်ချောင်းအင်းအိုင်တွေ ပျက်စီးတာနဲ့ ပတ်သက်ပြီးတော့ အမှန်တကယ် မဟာ ဗျူဟာ ချမှတ်ဆောင်ရွက်ခဲ့မယ်ဆိုရင်၊ သုတေသနလုပ်ခဲ့မယ်ဆိုရင် ဒီလောက်အထိ အဖြစ်မဆိုးခဲ့ ပါဘူး။ ဒီအချက်တွေဟာ အဆက်ဆက်သောအစိုးရများရဲ့ ဆေးမြီးတိုကုစားနည်းနဲ့ ဖြေရှင်းခဲ့ခြင်း ဖြစ်ပါတယ်။ လွှတ်တော်ကိုယ်စားလှယ်အပိုင်းကလည်း သဘာဝဘေးအန္တရာယ်နဲ့ ကာကွယ်ရေးအပိုင်း နဲ့စပ်လျဉ်းပြီး ထိထိရောက်ရောက်ဆောင်ရွက်ဖို့ လက်တွေ့ကျတဲ့ ပူးပေါင်းဆောင်ရွက်မှုအပိုင်းက နေပြီးတော့ ဆောင်ရွက်ဖို့လိုပါတယ်။ အမျိုးသားလွှတ်တော် ပထမသက်တမ်းမှာ မန္တလေးတိုင်း မဲဆန္ဒနယ်အမှတ်(၆)ကနေ ဦးမျိုးမြင့် ကနေပြီးတော့ နှစ်စဉ် ခြောက်သွေ့ရာသီမှာ ရေပြတ်လပ်မှု၊ မိုး ရာသီမှာ ရေကြီးနစ်မြုပ်မှုကို ဘယ်လိုကုစားမလဲဆိုတဲ့ စီမံကိန်းနဲ့ပတ်သက်ပြီး အဆိုတင်ခဲ့ဖူးပါတယ်။ အမျိုးသားလွှတ်တော်ကိုယ်စားလှယ် (၁၇)ဦး ဆွေးနွေးခဲ့ပါတယ်။ အစိုးရဘက်က ဒုတိယဝန်ကြီးတစ်ဦး ရှင်းလင်းခဲ့ပါတယ်။ အဲဒီတုန်းက အဆိုကို မဲခွဲရာမှာ ကန့်ကွက်မဲ (၁၁၇)မဲနဲ့ အတည်မပြုကြောင်း မှတ်တမ်းရှိပါတယ်။ အခုအဆိုရှင်ဟာ ဒီမှတ်တမ်းတွေကို ပြန်လည်ဖတ်ရှု လေ့လာဆန်းစစ်ပြီးတော့မှ ဒုတိယ အကြိမ် လွှတ်တော်မှာ ထိရောက်တဲ့အဆိုကို စနစ်တကျ ပြင်ဆင်ပြီးတော့မှ မှတ်တမ်းတင် တင်ပြသင့် ပါတယ်။ ထို့အတူပဲ ပြည်သူ့လွှတ်တော်မှာ ၂၀၁၆ ခုနှစ်၊ ဖေဖော်ဝါရီလ ၂၂ ရက်နေ့မှာ မိတ္ထီလာ မဲဆန္ဒနယ်ကနေပြီးတော့ ဒေါက်တာမောင်သင်း က မြန်မာနိုင်ငံတစ်ဝန်းလုံးမှာဖြစ်နေတဲ့ သဘာဝ ဘေးအန္တရာယ်များကို ကြိုတင်ကာကွယ်စီမံနိုင်ရေးနဲ့ သက်ဆိုင်ရာဝန်ကြီးဌာနများက ပူးပေါင်း ဆောင်ရွက်ရေး အရေးကြီးအဆိုတစ်ရပ်ကို တင်သွင်းခဲ့ဖူးပါတယ်။ အဲဒီတုန်းက ပြည်သူ့လွှတ်တော် ကိုယ်စားလှယ် (၂၂) ဦးအထိ ဆွေးနွေးခဲ့ပါတယ်။ ပြည်ထောင်စု အစိုးရဘက်ကနေပြီးတော့ ဒုတိယ﻿ ဝန်ကြီး(၄)ဦး ပြန်လည်ဖြေရှင်းခဲ့ပါတယ်။ အဲဒီလို ရှင်းလင်းတဲ့နေရာမှာ သက်ဆိုင်ရာဝန်ကြီးဌာန(၄) ခုက အချက်အလက်၊ ဗဟိုကော်မတီအဆင့်ဆင့်၊ ဘယ်လိုပူးပေါင်းဆောင်ရွက်ရမယ်ဆိုတာကို ဝေဝေ ဆာဆာနဲ့ မိုးပျံအောင် ရှင်းလင်းသွားခဲ့ပါတယ်။ နှစ်ဖက်စလုံးက အချက်အလက် မှတ်တမ်းမှတ်ရာများ နဲ့ ရှင်းလင်းကြတာဖြစ်တဲ့အတွက် ကျွန်တော်တို့ လေ့လာမှတ်သားသင့်ပါတယ်။ အဲဒီအဆိုကို အဲဒီ အရေးကြီးအဆိုဟာ ထောက်ခံမဲ (၄၀၀)နဲ့ အတည်ပြုခဲ့တာကြောင့် အစိုးရဘက်က အကောင်အထည် ဖော်ဖို့ ကတိကဝတ် ဖြစ်ခဲ့ပါတယ်။ အဲဒီ ကတိကဝတ်အတိုင်း မဆောင်ရွက်နိုင်ခဲ့ဘူးဆိုရင် ပြည်ထောင်စု ဝန်ကြီးတစ်ဦးဦးအား ၂၀၀၈ ခုနှစ်၊ ဖွဲ့စည်းပုံ အခြေခံဥပဒေရဲ့ စွပ်စွဲပြစ်တင်ခြင်းဆိုင်ရာ ပုဒ်မ ၂၃၃၊ ပုဒ်မခွဲ(က)ရဲ့ ပုဒ်မများနဲ့ စွပ်စွဲအပြစ်တင်နိုင်ပါတယ်။ အခု ရေကြီးရေလျှံမှု၊ ရေပြတ်လပ်မှု ပြဿနာတွေအတွက် အဲဒီတုန်းက ဘာတွေ ကတိကဝတ် ပေးခဲ့တယ်။ ဘယ်လိုဖြေရှင်းရမယ်ဆိုတဲ့ အပိုင်းကို ချိန်ထိုးကြည့်လို့ရှိရင် ကိုယ်စားလှယ် တော်ကြီးများ ဘာလုပ်ရမယ်ဆိုတာကို ထင်ထင်ရှားရှားပေါ်လာမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီနေရာမှာ ဖြည့်စွက်ချင်တာကတော့ အခု အမျိုးသားလွှတ်တော်ကိုယ်စားလှယ် ဦးကျော်ထွေး တင်သွင်းတဲ့ အဆိုနဲ့ လုပ်ငန်းသဘာဝနဲ့ အနှစ်သာရဟာ ထပ်တူဖြစ်နေတယ်လို့ ကျွန်တော်ယူဆ ပါတယ်။ ဒါကြောင့် အမျိုးသားလွှတ်တော်ကိုယ်စားလှယ် (၂၂၄)ဦး ဖွဲ့စည်းထားတဲ့ လွှတ်တော်တစ်ခု လုံးဟာ တစ်လကိုကျပ်(၂၂၈၄)သိန်းကျော်၊ တစ်ရက်ကို(၇၆)သိန်းကုန်ကျပါတယ်။ ကိုယ်စားလှယ် တစ်ဦးချင်းရဲ့ ကုန်ကျစရိတ်ကို ပြောမယ်ဆိုရင် တစ်ရက်ကို (၅၀၀၀၀)ကျပ်ကျော် ကုန်ပါတယ်။ တစ်စက္ကန့်ကို (၄၀၀)ကျပ်ကျော် ကျွန်တော်တို့ အသုံးပြု နေရတဲ့ တန်ဖိုးရှိတဲ့ အချိန်တွေကို ဒီထက်မက တန်ဖိုးရှိအောင် ကြိုးစားဆောင်ရွက်ကြရလိမ့်မယ်လို့ ကျွန်တော် ယူဆပါတယ်။ ဒါကြောင့် မကြာသေးခင်က အဆိုပြု၊ အတည်ပြုထားပြီး ပြည်ထောင်စုအစိုးရက ကတိကဝတ် ပြု ထားတဲ့ သဘာဝဘေးအန္တရာယ်တွေနဲ့ပတ်သက်ပြီး အမျိုးသားလွှတ်တော်က တင်သွင်းတဲ့ အဆိုဟာ လွန်ခဲ့တဲ့(၅)လက အဆိုနဲ့ အနှစ်သာရအားဖြင့် ထပ်တူနေခြင်းကြောင့် ကျွန်တော် အမှတ်စဉ်(၁) အနေနဲ့ ကြီးမားကျယ်ပြန့်တဲ့အကြောင်းအရာဖြစ်ပေမယ့် ယေဘုယျကျတဲ့အချက်အလက်များ မပါ ရှိခြင်း။ အမှတ်စဉ် (၂) ရေကြီးခြင်း၊ ရေပြတ်လပ်ခြင်း၊ ချောင်းကော၊ မြောင်းကောဖြစ်ခြင်း၊ (၃)ခု အနက် လက်တွေ့ဖြစ်နိုင်တဲ့ကိစ္စကိုသာ အဆိုပြုပြီး ဒါမှမဟုတ် အချက်အလက်တွေမသိဘူးဆိုရင် မေးခွန်းမေးမြန်းခြင်း။ အမှတ်စဉ်(၃) နောက်တစ်ခုက နိုင်ငံလုံးဆိုင်ရာ policy ကိစ္စတစ်ရပ်ဖြစ်တဲ့ အတွက် သက်ဆိုင်ရာ Stdkeholder တွေ ပါဝင်ပြီးတော့မှ အမျိုးသားသဘာဝဘေးအန္တရာယ်ဆိုင်ရာ ညီလာခံကျင်းပပြီး အဖြေရှာဖို့ဆိုတဲ့ အဆိုမျိုးကို တင်သွင်းသင့်ပါတယ်။ အမှတ်စဉ်(၄) ယေဘုယျ အချက်အလက်တွေလောက်သာ တင်ပြခဲ့မယ်ဆိုရင် ကြယ်ပွင့်ပြမေးခွန်း မေးမြန်းပြီးမှ အဆို တင်ခြင်း ဆိုတဲ့အကြောင်းအရာကို အဲဒီမှာဆွေးနွေးပြီးတော့မှ အဆို တင်သင့်ပါတယ်။ ဒါကြောင့်မို့ ဒီအဆိုနဲ့ ပတ်သက်ပြီးတော့ ကျွန်တော့်ရဲ့ အယူအဆကနေပြီးတော့ မှတ်တမ်းတင်တဲ့အဖြစ်သာ ထားရှိပေးဖို့ ဆွေးနွေးရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)﻿
</speech>
<speech type='speaker'>
အဆိုနှင့်စပ်လျဉ်း၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးက ပြန်လည် ဆွေးနွေးရန်ရှိက ဆွေးနွေးဖို့ ဖြစ်ပါတယ်။
</speech>
<speech>
<agency id='11'>
ဒေါက်တာထွန်းဝင်း(ဒုတိယဝန်ကြီး၊ စိုက်ပျိုးရေး၊ မွေးမြူရေး နှင့်ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ် များခင်ဗျာ။ ကျွန်တော်ကတော့ ရန်ကုန်တိုင်းဒေသကြီး အမှတ်(၈)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးကျော်ထွေး ရဲ့ အဆိုဖြစ်တဲ့ ပြည်ထောင်စုသမ္မတမြန်မာနိုင်ငံတော် မြစ်ဝကျွန်းပေါ် ဒေသများနှင့် ခြောက်သွေ့ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှုအတွက် ခြုံငုံ လေ့လာသုံးသပ်၍ စီမံကိန်းတစ်ရပ်ချမှတ်ပြီး စနစ်တကျအကောင်အထည်ဖော် ဆောင်ရွက်ပေးပါရန် နှင့် ပြည်သူလူထုကိုအကျိုးပြုခဲ့သော တိမ်ကော မြစ်ချောင်းများအား ပြန်လည်တူးဖော်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုနဲ့ ပတ်သက်ပြီးတော့ ကျွန်တော်တို့ သက်ဆိုင်ရာ ပြည်ထောင်စုဝန်ကြီးရဲ့ ကိုယ်စား ဖြေကြားဖို့ရောက်ရှိနေတဲ့ ကျွန်တော် ဒုတိယဝန်ကြီး ဖြစ်ပါတယ်။ ကျွန်တော့်အနေနဲ့ ဒီအဆိုပေါ်မှာ အင်တိုက်အားတိုက် နှလုံးသားအပြည့်အဝနဲ့ တိုင်းသူ ပြည်သားတွေရဲ့ ခံစားမှုအပေါင်းကို ကိုယ်စားပြုပြီးတော့ သုံးသပ်ဆွေးနွေးသွားတဲ့ ကိုယ်စားလှယ် တော်ကြီး(၁၅)ယောက်ရဲ့ ဆွေးနွေးသုံးသပ်ချက်များကိုလည်း အလွန် ကျွန်တော် အလေးအနက်ထား တန်ဖိုးထားပြီးတော့ ကျွန်တော်တို့ ရှေ့ဆက်ပြီးတော့ ကျွန်တော်တို့ ဒီဥစ္စာက ကျွန်တော်တို့ နှစ်ပေါင်း ရာချီပြီးတော့မှဖြစ်လာတဲ့ ကျွန်တော်တို့ နိုင်ငံတော်ရဲ့ အရင်းအမြစ်တွေဖြစ်တဲ့ သစ်တောတွေ၊ သယံဇာတတွင်းထွက် ပစ္စည်းတွေကို ကျွန်တော်တို့ ဥပဒေမဲ့ ကျွန်တော်တို့ စည်းမဲ့ကမ်းမဲ့ ကျွန်တော်တို့ ခုတ်ထွင်းပြီးတော့ တူးဖော် တူးဆွပြီးတော့ ကျွန်တော်တို့ မြေကြီးတွေကို စည်းမဲ့ကမ်းမဲ့တူးဖော်ခြင်း၊ ပုံထားခြင်း စသဖြင့် ဒီဟာတွေရဲ့ အကျိုးဆက်၊ နှစ်ပေါင်းများစွာရဲ့ အကျိုးဆက်ကို ယနေ့ ကျွန်တော်တို့ စုပေါင်းပြီးတော့ ခံစားနေရတဲ့ သဘာဝဘေးအန္တရာယ်၊ ဒီ အန္တရာယ်ကို ကျွန်တော်တို့က ဒီလိုမျိုး အစည်းအဝေးလေး တစ်ခုနဲ့ ခြုံငုံသုံးသပ်ပြီးတော့မှ ဘာလုပ်မလဲဆိုတဲ့ ရှေ့သွားမယ့် လုပ်ငန်းစဉ်ကို ကျွန်တော်တို့ အတိအကျပြောဖို့၊ ကျွန်တော်တို့ အလွန်ကို တစ်နေရာတည်းမှာ ထိုင်ဆုံးဖြတ်ဖို့က ခုန နောက်ဆုံး ဆွေးနွေးသွားတဲ့ ကိုယ်စားလှယ်တော်ကြီး ဦးသန်းစိုးရဲ့ ဆွေးနွေးချက်အတိုင်းပေါ့ဗျာ။ ဒီဥစ္စာက ကျွန်တော်တို့ ဆင်ကို ဆိတ်သားရေနဲ့ ဖာလို့တော့မရတဲ့၊ မရနိုင်တဲ့ ကျွန်တော်တို့ တိုင်းပြည်ရဲ့ သဘာဝဘေးဒဏ်ကြီးကို ခါးစည်းလို့ ခံနေရတဲ့အနေအထားမှာ ဒီ တင်ပြတဲ့ ဆွေးနွေးတဲ့ အပေါ်မှာ ကျွန်တော်တို့ လေးလေးနက်နက်သုံးသပ်ပြီးတော့ ထောက်ပြတဲ့(၁၅) ဦးသော ကိုယ်စားလှယ် တော်ကြီးများရဲ့ အချက်အလက်များကိုလည်း အလေးအနက်ထားပြီးတော့ ကျွန်တော်တို့ ရှေ့ဆက်သွား မယ့် ကျွန်တော်တို့ ဒီ နိုင်ငံတော်ရဲ့ သဘာဝဘေးဒဏ်ကို နှစ်စဉ် ခုလိုအချိန်မှာလည်း ခံစားနေရတဲ့ ဘေးဒဏ်ကို ကျွန်တော်တို့ ဘယ်လိုပေါင်းစပ်ဖြေရှင်းပြီးတော့ သွားမလဲဆိုတာကိုပဲ ကျွန်တော်တို့ အကောင်းမြင်အယူအဆနဲ့ ပူးပေါင်းဆွေးနွေးပြီးတော့ သွားဖို့ဖြစ်ပါတယ်။﻿ ဒီမှာ သက်ဆိုင်တဲ့ သဘာဝပတ်ဝန်းကျင် ကျွန်တော်တို့ သစ်တောကြီးများနဲ့ သဘာဝ မြေသယံဇာတကြီးများကို ကျွန်တော်တို့ တာဝန်ရှိတဲ့ ဌာနကြီးများနဲ့ ကျွန်တော်တို့ ဒေသဆိုင်ရာ အုပ်ချုပ်ရေးပိုင်းမှာ တာဝန်ရှိတဲ့ဌာန၊ အုပ်ချုပ်ရေးဌာနများရဲ့ ကျွန်တော်တို့ ပြီးခဲ့တဲ့ အစိုးရအဆင့်ဆင့်မှာ ကျွန်တော်တို့ အားနည်းချက်၊ ကာကွယ်ပေးနိုင်တဲ့အားနည်းချက်တွေ အားနည်းခဲ့တဲ့အတွက်ကြောင့် ယနေ့အထိ ကျွန်တော်တို့ဟာ တောတောင်တွေပြုန်းပြီးတော့၊ မြေဆီလွှာတိုက်စားမှုကြောင့် ကျွန်တော်တို့ ရေအရင်းအမြစ်တွေအားလုံးဟာ တိမ်ကောပြီးတော့ ယခုလို ကျွန်တော်တို့ ရေကြီးရေလျှံဖြစ်မှု၊ နွေအခါမှာ ကျွန်တော်တို့ သောက်သုံးရေ ရှားပါးမှု၊ နောက်သွားလာတဲ့မြစ်ချောင်းတွေတိမ်ကောတော့ ကျွန်တော်တို့မှာ သယ်ယူပို့ဆောင်ရေးလုပ်ငန်းတွေမှာ အနှောင့်အယှက်ဖျက်ဆီးမှု အများကြီးခံစား နေရတဲ့ ဒီမေးခွန်းသည် ကျွန်တော်တို့နိုင်ငံတော်ရဲ့ ရှေ့သွားမယ့် ကျွန်တော်တို့ အကျိုးစီးပွား အတွက်မှာ အရေးကြီးဆုံး အတားအဆီးအနှောင့်အယှက်တစ်ခုဖြစ်နေတဲ့အတွက် ဒီအဆိုကို ကျွန်တော်တို့ က အလေးအနက်ထားပြီးတော့ ဆက်လက်ပြီးတော့ ကျွန်တော်တို့ ပေါင်းစပ်ညှိနှိုင်းပြီးတော့ ခုန ဆိုင်ရာ ကျွန်တော်တို့ သယံဇာတဝန်ကြီးဌာန၊ ပြည်ထဲရေးဝန်ကြီးဌာန၊ ကာကွယ်ရေးဝန်ကြီးဌာန ကျွန်တော်တို့ စတဲ့ အုပ်ချုပ်ရေးပိုင်းဆိုင်ရာတွေကလည်း ကျွန်တော်တို့ ယခင်လို အနေအထားမဟုတ်ဘဲနဲ့ ကျွန်တော်တို့ ပူးပေါင်းဆောင်ရွက် ညှိနှိုင်းပြီးတော့မှ ဒီဥစ္စာကို ရေရှည်မှာရော၊ ရေတိုမှာရော ကျွန်တော်တို့ ဘယ်လိုသွားမလဲဆိုတာကို ခုနပြောတဲ့ ကျွန်တော်တို့ Stakeholder အစီအစဉ်အမှန်နဲ့ ကျွန်တော်တို့ စုပေါင်းဆွေးနွေးပြီးတော့ လွှတ်တော်ကိုယ်စားလှယ်တော်ကြီးများအပါအဝင် ယခုလို ကျွန်တော်တို့ စုပေါင်းဆွေးနွေးအဖြေရှာခြင်းဖြင့်သာ ညှိနှိုင်းဆွေးနွေးခြင်းဖြင့်သာလျှင် အောင်မြင်နိုင် မယ်ဆိုတာ ဖြစ်ပါတယ်။ သဘာဝဘေးဒဏ်ကို ကျွန်တော်တို့က ဒီအကြောင်းအရင်းကိုသိလို့ရှိရင် ကျွန်တော်တို့က ဒါကို ကျွန်တော်တို့ ဘယ်လို အကောင်အထည်ဖော်မယ်ဆိုတာကို ကျွန်တော်တို့ ချမှတ်ပြီးတော့ ရေရှည်မှာ ကျွန်တော်တို့ ထိန်းသိမ်းဆောင်ရွက်သွားမယ်ဆိုရင် ဒီဥစ္စာက ကျွန်တော်တို့ ဆူနာမီလောက် ကို ဆိုးဝါးတဲ့အဖြစ်မျိုးမဟုတ်ဘဲ ပြုပြင်နိုင်တဲ့အနေအထားမှာရှိတဲ့အတွက် ဒါကို ကျွန်တော်တို့ ဆက်လက်ပြီးတော့ ဆောင်ရွက်သွားဖို့ ကျွန်တော့်အနေနဲ့ ဆန္ဒပြု တယ်။ ကျွန်တော်တို့ ဌာနအနေနဲ့ ဒီမေးခွန်း(၃)ခုနဲ့ပတ်သက်ပြီးတော့ လက်ရှိ ကျွန်တော်တို့ စိုက်ပျိုးရေးဝန်ကြီးဌာနအနေနဲ့ ပထမဦးဆုံး မေးခွန်းဖြစ်တဲ့ ဒီ မြစ်ဝကျွန်းပေါ်ဒေသ မြစ်ချောင်းတွေတိမ်ကောလာမှုကြောင့် ရေကြီးရေနစ်မြုပ် ဖြစ်ပေါ်ခြင်းမှ လျော့ပါးသက်သာစေရေးအတွက်ကို ကျွန်တော်တို့ ဘာတွေလုပ်ထားသလဲဆိုရင် ကျွန်တော်တို့ဌာန စိုက်ပျိုးရေး၊ မွေးမြူရေးနဲ့ဆည်မြောင်းဝန်ကြီးဌာန၊ ရေအရင်းအမြစ်အသုံးချရေး စီမံ ခန့်ခွဲမှုဌာနအနေနဲ့ သဘာဝမြစ်ချောင်းများ၊ ရေနုတ်မြောင်းများ တူးဖော်ခြင်းလုပ်ငန်းများကို မိမိတို့ စွမ်းဆောင်နိုင်စွမ်းရှိတဲ့ အတိုင်းအတာအတွင်းမှ နှစ်စဉ်ရန်ပုံငွေ ရရှိနိုင်မှုအခြေအနေပေါ်မှာ မူတည် ပြီးတော့ ဦးစားပေးလုပ်ငန်းများချမှတ်ပြီးတော့ ဆောင်ရွက်နေပါတယ်။ ဧရာဝတီမြစ်ဝကျွန်းပေါ်ဒေသန့်လည်းကောင်း၊ ပင်လယ်ကမ်းရိုးတန်းဒေသများနဲ့လည်းကောင်း ဆက်စပ်လျက်ရှိပြီး နှစ်စဉ်ရေကြီးနစ်မြုပ်မှု ကြီးမားစွာဖြစ်ပေါ်လျက်ရှိတဲ့ ဧရာဝတီ၊ ပဲခူးနဲ့ ရန်ကုန် တိုင်းဒေသကြီးများမှာ ရေကြီးရေလျှံမှု သက်သာလျော့ပါးစေရေးအတွက် ၂၀၁၃-၂၀၁၄ ခုနှစ်မှ ၂၀၁၅-၂၀၁၆ ခုနှစ်အထိ ရေနုတ်မြောင်းများ၊ ချောင်းကော၊ မြောင်းကောများ တူးဖော်ခြင်းလုပ်ငန်း﻿(၃၀၃)ခုကို ဆောင်ရွက်ပေးနိုင်ခဲ့ပါတယ်။ ယခု ၂၀၁၆-၂၀၁၇ ခုနှစ်၊ ဘဏ္ဍာနှစ်တွင်လည်း ဧရာဝတီ တိုင်းနဲ့ ရန်ကုန်တိုင်းဒေသကြီးများအတွင်း ရေနုတ်မြောင်း(၁၈၂)ခုအား ဆက်လက်၍တူးဖော်ပေးရန် စီမံဆောင်ရွက်လျက်ရှိပါတယ်။ ဤကဲ့သို့ ရေကြီးနစ်မြုပ်မှု လျော့ပါးသက်သာစေရေးလုပ်ငန်းများ ဆောင်ရွက်ခဲ့သည့်အနက် ရန်ကုန်တိုင်းဒေသကြီး၊ ကော့မှူးမြို့နယ်အတွင်းမှာရှိတဲ့ သခွတ်မြစ် ဆက်စပ် ရေနုတ်မြောင်းများ တူးဖော်ပြုပြင်ပေးခဲ့ရာမှာ ကော့မှူးမြို့နယ်အတွင်းရှိ ရေကြီးနစ်မြုပ်မှု လျော့ပါး သက်သာစေခဲ့တဲ့နောက် ထိစပ်လျက်ရှိတဲ့ ကွမ်းခြံကုန်းမြို့နယ်မှာလည်း ဆက်စပ်ရေနုတ်မြောင်းများ တူးဖော်ခြင်းနှင့်အတူ ကွမ်းခြံကုန်းရေတံခါးအနီးမှာရှိတဲ့ တာပြတ်ဇရပ်ရေတံခါးကို တစ်ပြိုင်နက် တည်ဆောက်ပေးနိုင်ခဲ့သဖြင့် ရေကြီးနစ်မြုပ်မှုမှ လျော့ပါးသက်သာစေခဲ့ပါတယ်။ ကျွန်တော်တို့အနေနဲ့ ဒုတိယ သောက်သုံးရေ ဒီ ရေကြီးနစ်မြုပ်မှု ရေတံခါးတွေနဲ့ပတ်သက် တဲ့ ကျွန်တော်တို့ လျော့ပါးစေဖို့အတွက် ကျွန်တော်တို့ဌာနရဲ့ သုံးသပ်ချက်ကတော့ မြစ်ဝကျွန်းပေါ် ဒေသများနဲ့ပင်လယ်ကမ်းခြေမှာ ဆက်စပ်လျက်ရှိသောဒေသများတွင် ရေကြီးရေလျှံမှု လျော့ပါး သက်သာစေရေးအတွက် ဆောင်ရွက်ရမည့်လုပ်ငန်းစဉ်များမှာ ကြီးမားကျယ်ပြန့်ပြီးတော့ ဒေသ အလိုက် မိုးရွာသွန်းနိုင်မှုအခြေအနေ၊ ရှိရင်းစွဲရေအရင်းအမြစ်နဲ့ မြစ်ချောင်းများ ဖွဲ့စည်းဆက်စပ်မှု အခြေအနေနှင့် မြေပြင် နိမ့်မြင့် အနေအထားအရ ရေတို၊ ရေရှည် ဆောင်ရွက်ရမည့်လုပ်ငန်းများ၊ အစီအမံများကို အခြားပတ်သက်ဆက်စပ်သည့်ဌာနများနှင့် ပေါင်းစပ်ချိတ်ဆက်ပြီးတော့ စီမံချက် ရေးဆွဲပြီးတော့ အကောင်အထည်ဖော်သွားရမှာ ဖြစ်ပါတယ်။ ဒါကြောင့်မို့လို့ လိုအပ်တဲ့စူးစမ်းလေ့လာ ခြင်းလုပ်ငန်းများကို အချိန်ယူဆောင်ရွက်ရမည့်အပြင် လုပ်ငန်းပမာဏ ကြီးမားကျယ်ပြန့်သည့် အလျောက် ရန်ပုံငွေ ကျခံသုံးစွဲနိုင်မှုအပေါ်မှာ မူတည်နေပါသဖြင့် ဖွံ့ဖြိုးပြီးနိုင်ငံများနှင့် နိုင်ငံတကာ မိတ်ဖက်အဖွဲ့အစည်းများထံမှ ငွေကြေးနှင့် နည်းပညာအထောက်အကူများ ရယူဆောင်ရွက်သွားရန် လိုအပ်ပါတယ်။ ဒါ ကျွန်တော်တို့ရဲ့ ကြီးမားတဲ့ မြစ်ချောင်းများကောတာကို ကျွန်တော်တို့ တူးဖော်ပြီးတော့ ရေကြီးရေလျှံမှုလျော့ပါးဖို့အတွက်က ကျွန်တော်တို့ ဒီလို နိုင်ငံတကာမိတ်ဖက်အဖွဲ့အစည်းများနဲ့ လည်း အထောက်အပံ့ရယူဖို့၊ ဆောင်ရွက်ဖို့ကိုလည်း ကျွန်တော်တို့ ရှေ့ဆက်ပြီးတော့ လုပ်သွားမှာ ဖြစ်ပါတယ်။ ဒုတိယအချက်ဖြစ်တဲ့ သောက်သုံးရေ နွေရာသီမှာ၊ ခြောက်သွေ့ရာသီမှာ သောက်သုံးရေ ရှားပါးမှုနဲ့ပတ်သက်ပြီးတော့ ကျွန်တော်တို့ဌာနမှာ ကျွန်တော်တို့ သောက်သုံးရေရရှိရေး ဌာနခွဲလေး (၂)ခု ရှိပါတယ်။ တစ်ခုကတော့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၊ ဆည်မြောင်း ဌာန၊ ရေအသုံးချမှုစီမံခန့်ခွဲရေးဦးစီးဌာန ဆိုပြီးတော့ ကျေးရွာရေရရှိရေး၊ ကျေးလက်ဒေသ ရေရရှိဖို့ ကျွန်တော်တို့ လုပ်ပါတယ်။ ဒုတိယဌာနလေးကတော့ ကျွန်တော်တို့ ယခင်တုန်းက ပြည်ထဲရေးဝန်ကြီး ဌာနအောက်မှာရှိခဲ့တဲ့ ကျေးလက်ဒေသဖွံ့ဖြိုးရေးဌာနလေး ဖြစ်ပါတယ်။ သူကတော့ ယနေ့ ကျွန်တော်တို့ မွေးမြူရေးနဲ့ မွေးမြူရေးဌာနအောက်မှာ ကျေးလက်ဒေသဌာနလေးအဖြစ် ကျေးလက်ဒေသ ရေရရှိ ရေးလုပ်ငန်းများကို စီမံချက်ချပြီးတော့ အရေးတယူဆောင်ရွက်လျက်ရှိပါတယ်။ ဒီ ဌာနလေးနှစ်ခုအနေနဲ့ ကျွန်တော်တို့ ဒေသလိုအပ်ချက်ပေါ်မူတည်ပြီးတော့ ရနိုင်တဲ့ရေ အရင်းအမြစ်များကို ဖော်ထုတ်အသုံးချပြီးတော့ ရေလှောင်တမံများတည်ဆောက်ခြင်း၊ မိုးနည်းရေရှား ပြီးပူပြင်းခြောက်သွေ့သောဒေသများမှာ မိုးများသော်လည်း ပင်လယ်ရေငန်နှင့်ထိစပ်သောဒေသများ﻿တွင် ဆည်ငယ်၊ တာငယ်များ ပြုပြင်တူးဖော်ခြင်း၊ မြေအောက်ရေ အလားအလာကောင်းသောဒေသ များတွင် သောက်သုံးရေ၊ စက်ရေတွင်းများတူးဖော်ပေးခြင်း စသည့်လုပ်ငန်းများကို အရှိန်အဟုန်ဖြင့် စီမံဆောင်ရွက်ပေးခဲ့ပြီးတော့ ဆက်လက်ပြီးတော့ ၂၀၁၆-၂၀၁၇ ခုနှစ်၊ ဘဏ္ဍာနှစ်မှာ တိုင်းဒေသကြီးနဲ့ ပြည်နယ်(၈)ခုမှာရှိတဲ့ သောက်သုံးရေကန်(၉၄)ကန်အား တူးဖော်ပြုပြင်ပေးသွားမည် ဖြစ်ပါတယ်။ ထို့အတူ ကျေးလက်ဒေသဖွံ့ဖြိုးရေးဦးစီးဌာနအနေဖြင့် ကျေးလက်ဒေသ သောက်သုံးရေရရှိရေး အတွက် မြေသားမိုးရေကန်များ တူးဖော်ပြုပြင်ခြင်း၊ စိမ့်စမ်းရေသွယ်လုပ်ငန်းများ ဆောင်ရွက်ပေးခြင်း၊ မြေအောက်ရေရရှိနိုင်သောဒေသများတွင် လက်တူးတွင်း၊ စက်ရေတွင်းများ ဆောင်ရွက်ပေးခြင်း စသည့်လုပ်ငန်းများကို ဘဏ္ဍာရေးနှစ်အလိုက် ရန်ပုံငွေရရှိမှုပေါ်မူတည်ပြီးတော့ ဦးစားပေးသတ်မှတ် ဆောင်ရွက်ပေးခဲ့ပါတယ်။ ဆက်လက်ပြီးတော့ ၂၀၁၆-၂၀၁၇ ခုနှစ် ဘဏ္ဍာနှစ်မှာ နိုင်ငံတစ်ဝန်းမှာရှိတဲ့ မြို့နယ်ပေါင်း (၂၉၈)မြို့နယ်မှာ ရေရရှိရေးလုပ်ငန်းပေါင်း (၂၀၉၇)ခုအား လျာထားဆောင်ရွက်လျက် ရှိပါတယ်။ ထို့ပြင် ကျေးလက်ဒေသ သောက်သုံးရေ ဖူလုံစွာရရှိရေးအတွက် ဆက်စပ်ပတ်သက်တဲ့ဌာနဆိုင်ရာများ၊ နိုင်ငံတကာအဖွဲ့အစည်းများ၊ အစိုးရမဟုတ်သောလူမှုရေးအဖွဲ့အစည်းများ ပူးပေါင်းပါဝင် ဆွေးနွေး ခဲ့ပြီးတော့၊ အဆိုပါဆွေးနွေးချက်များအပေါ်မှာ အခြေပြု ခြုံငုံလေ့လာသုံးသပ်ပြီးတော့ ဒီ ခုန ကျွန်တော်တင်ပြခဲ့တဲ့ ဌာနကြီး၊ ရေရရှိရေးဌာနကြီး(၂)ခုဟာ ပေါင်းစပ်ညှိနှိုင်းပြီးတော့ ကျွန်တော်တို့ ဒီအစည်းအဝေးရဲ့ အလေးအနက်သုံးသပ်ချက်များအပေါ်မှာ ကျွန်တော်တို့ ထပ်ဆင့်ပြီးတော့ ဒီဌာန (၂)ခုကို ပေါင်းစပ်ပြီးညှိနှိုင်းပြီးတော့ ကာလတို၊ ကာလရှည် စီမံကိန်းများရေးဆွဲပြီးတော့ ဆောင်ရွက် သွားမှာဖြစ်ကြောင်း ကျွန်တော် ပြောကြားလိုပါတယ်။ ပြီးတော့ ကျွန်တော်တို့ စိုက်ပျိုးရေ၊ မွေးမြူရေးနှင့်ဆည်မြောင်းဌာနအနေဖြင့် ဤကဲ့သို့ မြေပေါ်နှင့်မြေအောက် ရေချို သယံဇာတများကို ဖော်ထုတ် အသုံးချရာမှာ ထပ်မံပြီးတော့ မြေအောက်ရေ ရရှိနိုင်မှုအလားအလာများအခြေအနေကို သိရှိနိုင်ရေးအတွက် ဇလဘူမိဗေဒဆိုင်ရာ စူးစမ်းလေ့လာခြင်း၊ Hydrogeology လုပ်ငန်းများဖြစ် သည့် မြေအောက်ရေထုထည် ပမာဏ အတိုးအလျှော့ ပြောင်းလဲမှုနှင့် မြေအောက်ရေ အရည်အသွေးပြောင်းလဲမှုလေ့လာခြင်း၊ ပင်လယ်ကမ်းရိုးတန်းဒေသရှိ မြေအောက်ရေအောက်လွှာများအတွင်း ပင်လယ်ရေ၊ ဆားငန်ရေတိုးဝင်လာမှုများအား စူးစမ်းခြင်း စသည်တို့ကို ဆောင်ရွက်သွားနိုင်ရေးအတွက် 69633690 :0969:00$:op: Ground Water Monitoring Stations op:yeyo ထူထောင်သွားရန် စတင်စီမံဆောင်ရွက်လျက်ရှိပါတယ်။ နံပါတ် (၃) ဖြစ်တဲ့ တိမ်ကောနေတဲ့ မြစ်ချောင်းများကို ကျွန်တော်တို့က တူးဖော်ပေးရေး လုပ်ငန်းနဲ့ပတ်သက်ပြီးတော့ကာ ဒီဥစ္စာက ကျွန်တော်တို့ဌာနရဲ့ လုပ်ပိုင်ခွင့်အောက်မှာ မရှိဘဲနဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာနအောက်မှာပဲ ရှိတဲ့အတွက် ဒီဌာနရဲ့ ပူးပေါင်းဆောင်ရွက်မှုတွေက စောစောက နောက်ဆုံးတင်ပြသွားတဲ့ ဦးသန်းစိုး ရဲ့ ပြီးခဲ့တဲ့ကာလက ဒီ ဝန်ကြီးဌာနရဲ့ ဧရာဝတီ မြစ်ကြောင်း သောင်တူးခြင်းနဲ့စပ်လျဉ်းပြီးတော့ အဲဒီမှာ အသေးစိတ် သူတို့ ရေတို၊ ရေရှည်မှာ ဘာတွေ လုပ်သွားမလဲဆိုတာကို ကျွန်တော်တို့ နယ်သာလန်အစိုးရက ကူညီပေးတဲ့ ကမ္ဘာ့ဘဏ်စီမံကိန်း အမှုဆောင်များနဲ့ ဒါတွေကိုလည်း အလေးအနက်ထားပြီး လုပ်ဆောင်လျက်ရှိကြောင်း အကြမ်းဖျင်း အားဖြင့် တင်ပြအပ်ပါတယ်။ အားလုံးဆွေးနွေးတဲ့ တတိယ ဒေသဆိုင်ရာ ကျွန်တော်တို့ ကချင်ပြည်နယ်﻿ ဒေသမှာဆွေးနွေးသွားတဲ့ ဖားကန့်ဒေသမြေပုံမြို့ ကျမှုနဲ့ ပတ်သက်ပြီးတော့လည်း သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနကနေပြီးတော့ စီစဉ်ဆောင်ရွက်နေတဲ့ လုပ်ငန်းဖြစ်ကြောင်း တင်ပြလိုပါတယ်။ နောက် အရေးအကြီးဆုံးဖြစ်တဲ့ ဒီ အားလုံး ရေ၊ မြစ်ရေ၊ ချောင်းရေ၊ သဘာဝ အရင်းအမြစ်များကို တိမ်ကောစေတဲ့ တရားမဝင်သစ်ထုတ်လုပ်ခြင်းနဲ့ သဘာဝအဖိုးတန် သတ္တု ရတနာ များကို ဥပဒေမဲ့၊ စည်းမဲ့ကမ်းမဲ့ ကျွန်တော်တို့ တူးဖော်ထုတ်လုပ်ခြင်းနဲ့ပတ်သက်ပြီးတော့ သယံဇာတနဲ့ သဘာဝပတ်ဝန်းကျင်ထိန်းသိမ်းရေးဝန်ကြီးဌာနကနေပြီးတော့မှ တည်ဆဲဥပဒေ၊ နည်းဥပဒေများနဲ့ အညီ ဆောင်ရွက်လျက်ရှိပြီးတော့ လုံခြုံရေးပိုင်းဆိုင်ရာလိုအပ်ချက်ရှိတဲ့ နယ်မြေများအတွက် ပြည်ထဲ ရေးဝန်ကြီးဌာန၊ ကာကွယ်ရေးဝန်ကြီးဌာနနဲ့ သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့တို့မှ ပူးပေါင်းဆောင်ရွက်ရန်ဖြစ်ကြောင်း တင်ပြလိုပါတယ်။ ကျွန်တော် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ ဒီလုပ်ငန်းတွေမှာ ကျွန်တော်တို့ ပြီးခဲ့တဲ့တင်ပြခဲ့တဲ့ ကျရာလုပ်ငန်းမှာ ပါဝင်ပူးပေါင်းဆောင်ရွက်သွားမှာ ဖြစ်တဲ့အပြင် လွှတ်တော်ကိုယ်စားလှယ်တော်ကြီးများက ဒီလုပ်ငန်း တွေ ကျွန်တော်တို့ဆောင်ရွက်သွားတဲ့ အခု တင်ပြခဲ့တဲ့လုပ်ငန်းတွေမှာ ကျွန်တော်တို့ ဆက်လက် လေ့လာ စောင့်ကြည့်ပြီးတော့ လုပ်ငန်းဆောင်ရွက်မှုအခြေအနေတွေကို အခုလိုပဲ ကျွန်တော်တို့ တိုးတက်မှု ရှိ/မရှိပေါ်မှာ ဆက်လက် ဝေဖန်သုံးသပ်သွားခြင်းကိုလည်း အလေးအနက် ခံယူသွားမှာ ဖြစ်ကြောင်း ကျွန်တော် တင်ပြလိုပါတယ်။ ဒီတော့ ဒီနေ့တင်ပြတဲ့ ကြီးကျယ်တဲ့ အရင်းအနှီးများနဲ့သာ သုံးစွဲပြီးတော့မှသာ ကာကွယ်လို့ ရမယ့် ကင်ဆာလိုရောဂါမျိုးကို နောက်ဆုံးမှာ ကျွန်တော်တို့က ချက်ချင်းကာကွယ်ဖို့ မဖြစ်နိုင်တဲ့ အတွက် ဒီလိုအရင်းအနှီးအများကြီးကုန်ပြီးမှ ကာကွယ်လို့ရမယ့်လုပ်ငန်းပေါ်မှာ ကျွန်တော်တို့ ဦးစားပေးအလိုက် ရန်ပုံငွေရရှိမှုပေါ်မူတည်ပြီးတော့ ဆောင်ရွက်ပေးခြင်း၊ နွေရာသီများတွင် သောက် သုံးရေ အခက်အခဲဖြစ်တဲ့ဒေသများမှာ ဆည်ငယ်၊ ကန်ငယ်များတူးဖော်ပေးခြင်း၊ စက်ရေတွင်းများ တူးဖော်ပေးခြင်း၊ မြေအောက်ရေများ ထပ်မံထုတ်လုပ်အသုံးချရေးအတွက် လိုအပ်သလိုသုတေသန လုပ်ငန်းများ၊ ဒီလုပ်ငန်းတွေနဲ့ပတ်သက်တာ သုတေသနလုပ်ငန်းအနေနဲ့ ကျွန်တော်တို့ ဆက်ပြီးတော့ ဆောင်ရွက်သွားမယ့်အပြင် ကာလတို၊ ကာလရှည်စီမံချက်များကို ချမှတ်ပြီးတော့လည်း လွှတ်တော် ကိုယ်စားလှယ်တော်ကြီးများ (၁၅)ယောက် ဆွေးနွေးတဲ့ဟာကိုပါ အလေးအနက်ထားပြီး ကြိုးပမ်း အကောင်အထည်ဖော် ဆောင်ရွက်သွားမှာဖြစ်တဲ့အတွက် ဒီလွှတ်တော်ကိုယ်စားလှယ် ဦးကျော်ထွေးရဲ့ အဆိုကို ကျွန်တော်တို့ မှတ်တမ်းတင်ထားသင့်ပါကြောင်း ရှင်းလင်း တင်ပြအပ်ပါတယ်ခင်ဗျား။ (ဩဘာသံများ)
</speech>
<speech type='speaker'>
အဆိုနဲ့ ပတ်သက်လို့ အဆိုရှင်ရဲ့ သဘောထားကို တင်ပြပေးပါ
</speech>
<speech>
<mp id='1324'>
ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ကိုယ်စားလှယ်များ အားလုံး မင်္ဂလာပါခင်ဗျား။ ကျွန်တော့်ရဲ့ အဆို﻿ အပေါ်သုံးသပ်ချက် အနည်းငယ်နဲ့ ကျွန်တော့်ရဲ့ သဘောထားကို တင်ပြဖို့ခွင့်ပြုပါခင်ဗျား။ ကျွန်တော့်ရဲ့ အဆိုကို တင်ခဲ့ပြီးတော့ လွန်ခဲ့တဲ့လွှတ်တော်နေ့တွေမှာဆွေးနွေးထောက်ခံခဲ့ကြတဲ့ အမျိုးသားလွှတ်တော် ကိုယ်စားလှယ်တွေရော၊ မထောက်ခံခဲ့တဲ့ ကိုယ်စားလှယ်တွေရော အားလုံးကို ကျေးဇူးအထူးတင်ရှိ ကြောင်း ပဏာမ ပြောကြားလိုပါတယ်။ ပြည်ထောင်စုဝန်ကြီးအနေနဲ့လည်း ဒီအဆိုရဲ့ အရေးပါမှုကို နားလည်လက်ခံတဲ့အတွက်လည်း အထူးပဲကျေးဇူးတင်ရှိပါတယ်။ ဆွေးနွေးတဲ့အပေါ်တွေမှာ ကျွန်တော်တို့ ပြန်သုံးသပ်ကြည့်မယ်ဆိုရင် ကျွန်တော်တို့ အမျိုးသားလွှတ်တော်ကိုယ်စားလှယ်တွေ အားလုံးထဲက တပ်မတော်သားလွှတ်တော်ကိုယ်စားလှယ်၊ အမျိုးသားလွှတ်တော်ကိုယ်စားလှယ် အပါအဝင် တိုင်း(၆) တိုင်းနဲ့ ပြည်နယ်(၂)ခုက စုစုပေါင်းကိုယ်စားလှယ်အားလုံး (၁၉)ဦး အားတက် သရောဆွေးနွေးတာကို တွေ့ရပါတယ်။ ဒါက ဘာကိုပြနေလဲဆိုရင်တော့ နိုင်ငံအနှံ့ ဖြစ်ပျက်နေတဲ့ကိစ္စတွေမို့ နိုင်ငံတော်အဆင့် ဆောင်ရွက်ရမည့်ကိစ္စအဖြစ် ထင်ရှားနေပါတယ်။ ဒီမှာ ကျွန်တော်တို့ မတူကွဲပြားတဲ့ သဘောထားနှစ်ခု တော့ ရှိပါတယ်။ ဒါကိုလည်း ကျွန်တော်တို့ အသိအမှတ်ပြုရမှာ ဖြစ်ပါတယ်။ အဲဒီတော့ ကွဲပြားတဲ့အမြင်တွေ တော့ ကျွန်တော် အကျယ်အပြန့် မဆွေးနွေးလိုပါဘူး။ ဒါပေမဲ့ ကျွန်တော် တစ်ခုတော့ ပြောချင်ပါ တယ်။ တင်ပြချင်ပါတယ်ခင်ဗျာ။ အဲဒါကတော့ ဒီအဆိုကို ၂၀၁၅ ခုနှစ်၊ အမျိုးသားလွှတ်တော် နည်းဥပဒေ ၁၆၉(ခ)နဲ့အညီ တင်သွင်းခြင်းဖြစ်ပြီးတော့ အခု ၁၇၁ နဲ့အညီ ဆွေးနွေးနေတဲ့အဆင့်ကို ရောက်နေပါပြီ။ အခုအချိန်မှာတော့ ပုဒ်မ ၁၇၃ အရ ဆုံးဖြတ်တဲ့အဆင့်ကို ရောက်တော့မှာ ဖြစ်ပါတယ်။ ဒါကလည်း သက်ဆိုင်ရာဥပဒေနဲ့အညီ တင်သွင်းအဆိုပြုထားတာ ဖြစ်တယ်ဆိုတာ အားလုံးလည်း ရှင်းရှင်းလင်းလင်း သိထားပြီးသားကိစ္စဖြစ်ပါတယ်။ လွှတ်တော်ဥက္ကဌကြီးခင်ဗျား။ ကျွန်တော် အခုတင်သွင်းတဲ့အဆိုနဲ့ ပတ်သက်ပြီးတော့ ကျွန်တော်တို့ ဆွေးနွေးကြမယ်ဆိုရင် ကျွန်တော်တို့ ပြီးခဲ့တဲ့အကြောင်းအရာတွေကို ကျွန်တော်တို့ ဦးနှောက်နဲ့လေ့လာကြပ်မတ် မှတ်တမ်းတင် ရွတ်ဖတ်နေတာက လူတိုင်းအလွယ်တကူလုပ်ပြနေတဲ့ ကိစ္စပါ။ အရေးကြီးတာကတော့ နှလုံးသားနဲ့ခံစားပြီးတော့ ကိုယ်ချင်းစာဖို့က ပိုအရေးကြီးတဲ့လိုအပ် ချက် တစ်ခုလို့ ကျွန်တော် သုံးသပ်တင်ပြချင်ပါတယ်။ ဥက္ကဌကြီးခင်ဗျား။ အခုတင်သွင်းတဲ့ အဆိုဟာ ကျွန်တော်တို့လူတိုင်းနားလည်ခံစား သိရှိဖို့အတွက် ကျွန်တော်တို့သေသေချာချာ တင်ပြဆွေးနွေးသွား ခဲ့သလို ကိုယ်စားလှယ်တော်ကြီးများရဲ့ ဆွေးနွေးချက်တွေကလည်း သက်ဆိုင်ရာမဲဆန္ဒနယ်တွေကို အခြေခံပြီးတော့ လုပ်သင့်လုပ်ထိုက်တာတွေကို ညွှန်ပြနေပြီဖြစ်တယ်လို့လည်း ကျွန်တော်ယုံကြည်ပါ တယ်။ ဒီဖြစ်စဉ်တွေဟာ နှစ်ပေါင်းများစွာ ဖြစ်ပျက်လျက်ရှိပြီးတော့ လတ်တစ်လော နိုင်ငံအတွင်းမှာ လည်းရေကြီးရေလျှံမှုခံစားရတာတွေ၊ လွန်ခဲ့တဲ့သုံးလေးလ နွေရာသီတုန်းကလို ရေငတ်ပြတ်လပ်လို့ ဝိုင်းကြဝန်းကြတာတွေ၊ ဒါတွေအားလုံးကို ချက်ချင်းလက်ငင်း ဖြေရှင်းပေးဖို့ မနေ့တစ်နေ့ကမှ မကြာ သေးတဲ့ကာလကမှ ကျွန်တော်တို့ ဖွဲ့စည်းဖြစ်ပေါ်ခဲ့တဲ့ ကျွန်တော်တို့ရဲ့ ပြည်သူ့အစိုးရ၊ အရပ်သား အစိုးရကို ဖိအားပေးနေတာမဟုတ်ဘူး ဆိုတာကတော့ အင်မတန် ရှင်းလင်းပါတယ်။ ဒါပေမဲ့ ဒီနေ့မှ ကျွန်တော်တို့တွေဟာ သုတေသနလိုလုပ်ငန်းမျိုးတွေ စမလုပ်ဘူး၊ စမပြင် ဆင်ဘူးဆိုရင်၊ စီမံကိန်းတွေဖြစ်လာဖို့ စ မကြိုးစားဘူးဆိုရင် လာမယ့်နှစ်တိုင်းနှစ်တိုင်း ဒီ ဘေးဒုက္ခ တွေကို ကျွန်တော်တို့ ပြည်သူတွေ ပူပန်နေကြရမှာ ဖြစ်ပါတယ်။ ကျွန်တော်တို့ ပြည်သူတွေဟာ﻿ ပြည်ထောင်စုအစိုးရကိုရော၊ ကျွန်တော်တို့ရဲ့ လွှတ်တော်ကိုရော အားကိုးမျှော်လင့်ရင်း စောင့်ကြည့်နေ ကြပါတယ်။ ချက်ချင်းလက်ငင်း မဖြေရှင်းနိုင်တာကိုလည်း ကျွန်တော်တို့ နားလည်ပါတယ်။ နောက်နှစ် တွေမှာလည်း ကျွန်တော်တို့ နွေရာသီ ရောက်ပြီဆိုရင် ရေပြတ်ဦးမှာလား။ မိုးရောက်ပြီ ဆိုရင် ရေကြီး ရေလျှံလို့ ကျွန်တော်တို့ အသက်အိုးအိမ်၊ စည်းစိမ်တွေ ပျက်စီးဆုံးရှုံးဦးမှာလား။ စတာတွေအတွက် ကျွန်တော်တို့ ကိုယ်စားလှယ်တွေ ကျွန်တော်တို့အစိုးရက အဲဒီအတိဒုက္ခတွေက လွတ်မြောက်ဖို့ စကြိုးစား နေပြီလား ဆိုတာကို ပြည်သူတွေ မျှော်လင့်တကြီးနဲ့ နားစွင့်နေကြတာ ဖြစ်ပါတယ်။ အခုအချိန်ဟာ ကျွန်တော်တို့ ကိုယ်ချင်းစာတရားကို လက်ကိုင်ထားပြီးတော့ ဉာဏ်အမြော် အမြင်နဲ့ အုပ်ချုပ်တဲ့အစိုးရဖြစ်ကြောင်းကို ပြသရမယ့်အချိန်လို့ ယူဆပါတယ်။ အခု ပြလည်း ပြနေပါ ပြီ။ ကျွန်တော်တို့ နိုင်ငံတော်သမ္မတကြီးနှင့် ပြည်ထောင်စုဝန်ကြီးများရဲ့ ခရီးစဉ်တွေက သက်သေ ဖြစ်ပါတယ်။ ဘေးဖြစ်မှ ကူညီထောက်ပံ့ပေးနိုင်တာကို ပြည်သူတွေက ကျေးဇူးတင်ကြတာ မှန်ပေမယ့် ဘေးဒုက္ခနဲ့ ရင်ဆိုင်ရတဲ့ ပူပင်သောကတွေ၊ ဆုံးရှုံးရတဲ့အသက်တွေဟာ အစားထိုးလို့မရပါဘူး။ နိုင်ငံအတွက်လည်း ဒီလိုပါပဲ။ ဘေးဆိုးတွေကျရောက်တိုင်း ကူရ၊ ကယ်ရ၊ ပြန်လည်ထူထောင်ရ။ ပြန်လည်ထူထောင်ဖို့ ကြိုးစားရတဲ့ ဘဏ္ဍာငွေတွေ၊ ကြိုတင်ပြင်ဆင်ရမယ့်ငွေတွေက ထူထောင်ဖို့ ကြိုးစားရတဲ့ငွေထက် ပိုများတာမို့ ကျွန်တော်တို့ အိတ်ပေါက်နဲ့ ဖားကောက်သလို ဖြစ်နေခဲ့ရတာ ကြာပါပြီ။ အခုတော့ ကျွန်တော်တို့ နိုင်ငံတော်အစိုးရနဲ့ သက်ဆိုင်ရာဝန်ကြီးဌာနတွေက စီမံဆောင်ရွက် နေပြီးတော့ နောင်လည်းစနစ်တကျ စီမံဆောင်ရွက်ပေးမယ်ဆိုတာ၊ အလေးထားဆောင်ရွက်ပေးမယ် ဆိုတာ သိရတဲ့အတွက် ကျွန်တော် အင်မတန်ဝမ်းမြောက်ပါတယ်။ ကျွန်တော့်အနေနဲ့ကတော့ အများပြည်သူအကျိုးငှာ ဒီအဆိုကို အတည်ပြု ပေးဖို့ လွှတ်တော်ရဲ့ အဆုံးအဖြတ်ကို ရယူလိုပေမယ့်လည်း ဒီအဆိုကို တကယ်လို့ မှတ်တမ်းတင်ထားရမယ်ဆိုရင်လည်း ကျွန်တော့်အနေနဲ့ သဘောတူပါတယ်။ တစ်ခုတော့ ကျွန်တော် ပြောချင်ပါတယ်။ ဥက္ကဌကြီးခင်ဗျား။ ပြည်သူ့အစိုးရအနေနဲ့ ကျွန်တော်တို့ ဘယ်လိုပြင်ဆင်ဆောင်ရွက်သွားမယ်ဆိုတာကို လွှတ်တော်က လေးလေးနက်နက် စောင့်ကြည့်သွားဖို့နဲ့ အများပြည်သူ သိရှိနေဖို့အတွက်၊ လွှတ်တော်ကို အစီရင်ခံဖို့ အတွက် သတင်းထုတ်ပြန်ပေးပါရန် မေတ္တာရပ်ခံချက်ကိုတော့ ဥက္ကဋ္ဌကြီးမှတစ်ဆင့် တင်ပြအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
အဆိုရှင်ရဲ့ ဆန္ဒကတော့ ဒါ မှတ်တမ်းတင် လက်ခံတဲ့သဘောလား။
</speech>
<speech>
<mp id='1324'>
ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)
</mp>
ဟုတ်ပါတယ်
</speech>
<speech type='speaker'>
တစ်ဖက်က အဆိုရှင် တင်ပြသလိုပဲ ကျွန်တော်တို့ ပြည်ထောင်စုအစိုးရ ဖက်က ကျွန်တော်တို့ ပွင့်လင်းမြင်သာမှုရှိအောင်တင်ပြပေးဖို့ ဆောင်ရွက်ချက်တွေကို ကျွန်တော် မေတ္တာရပ်ခံပါတယ်
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဦးကျော်ထွေး တင်သွင်းတဲ့ ပြည်ထောင်စုသမ္မတမြန်မာနိုင်ငံတော် မြစ်ဝကျွန်းပေါ် ဒေသများ၊ ကမ်းခြေဒေသများတွင် နှစ်စဉ်ဖြစ်ပွားလျက်ရှိသည့် ရေကြီးရေလျှံမှုများနှင့် ခြောက်သွေ့﻿ ရာသီတွင် နိုင်ငံတစ်ဝန်း သောက်သုံးရေ ရှားပါးပြတ်လပ်မှုများအတွက် ခြုံငုံလေ့လာသုံးသပ်၍ စီမံကိန်းတစ်ရပ် ချမှတ်ပြီး စနစ်တကျအကောင်အထည်ဖော် ဆောင်ရွက်ပေးပါရန်နှင့် ပြည်သူလူထုကို အကျိုးပြုခဲ့သော တိမ်ကော မြစ်ချောင်းများအား ပြန်လည်တူးဖော်ပေးနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို အဆိုရှင်ရဲ့ ဆန္ဒအရ လွှတ်တော်က မှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</section>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ဒုတိယပုံမှန် အစည်းအဝေး (၁၁)ရက်မြောက်နေ့ ရပ်နားကြောင်းနှင့် (၁၂)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့ ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၂)ရက်မြောက် နေ့ကို ၂၀၁၆ ခုနှစ်၊ သြဂုတ်လ ၁၀ ရက်(ဗုဒ္ဓဟူးနေ့) နံနက် ၁၀း၀၀ နာရီအချိန်မှာ ဆက်လက် ကျင်းပ မှာဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၁)ရက်မြောက်နေ့ကို ၁၁၄၈ နာရီအချိန်တွင် ရပ်နားပါသည်။
</p>
</postface>
</transcript>
</doc>
