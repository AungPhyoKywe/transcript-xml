<doc>
<docinfo>
<docno>02-13-17.xml</docno>
<pdf>02-13-17.pdf</pdf>
<term value="02">ဒုတိယအကြိမ်</term>
<session value="13" />
<sittingday value="17" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှတ်တမ်း</title>
<date value='05-09-2019'>၁၃၈၁ ခုနှစ်၊ တော်သလင်းလဆန်း ရ ရက် (၂၀၁၉ ခုနှစ်၊ စက်တင်ဘာလ ၅ ရက်)ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ အစီအစဉ်ကို ၁၀:ဝဝ နာရီ င် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ (၁၇)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၈)ဦး တက်ရောက် ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၈.၃၉)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေးရဲ့ (၁၇)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1283">ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ ၅-၉-၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မကွေးတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)၊ ဒေသဖွံ့ဖြိုးရေး။ စောမွှားဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးဇော်ဟိန်း၊ တနင်္သာရီတိုင်းဒေသကြီး မဲဆန္ဒနယ် အမှတ်(၇)၊ ကျန်းမာရေး။ ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)၊ မိခင်ဖြစ်သူ၏ နာရေး။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ ဒေသဖွံ့ ဖြိုးရေး။ ဦးမောင်မောင်ဆွေ၊ မန္တလေးတိုင်းဒေသကြီး မဲဆန္ဒနယ်အမှတ်(၉)၊ ကျန်းမာရေး။ ဒေါက်တာမိုးမြင့်အောင်၊ ပဲခူးတိုင်း ဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ် အမှတ်(၈)၊ စီမံကိန်းမိတ်ဆက်ခြင်း အခမ်းအနားတက်ရောက်ရန်။ ဦးအောင်ဝင်း၊ တနင်္သာရီတိုင်း ဒေသကြီး မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်နှင့် ဗိုလ်မှူးစိုးကိုကို၊ တပ်မတော်သား ကိုယ်စားလှယ်၊ ယောက္ခမဖြစ်သူ၏ နာရေးကိစ္စတို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၄)ဦးနဲ့ ယနေ့ ခွင့်ပန်ကြားသူ (၁၂)ဦးဖြစ်ပြီး စုစုပေါင်း ခွင့်ပန်ကြားသူ(၂၆)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<title>သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော်(၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ကို တက်ရောက်ခွင့် ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၄)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၁၂)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၆)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာနည်းဥပဒေ ၁၃၉ အရ လွှတ်တော်အစည်းအဝေး များတွင် ပထမတစ်နာရီသည် မေးခွန်းများ မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်ရန် ဖြစ်သော်လည်း သတ်မှတ်ထားသည့်း မေးခွန်းမေးမြန်းခြင်းနှင့် ဖြေကြားခြင်း မပြီးဆုံးခဲ့ ပါက အစီအစဉ်ကို ဆက်လက်ဆောင်ရွက်သွားမည်ဖြစ်ကြောင်း လွှတ်တော်ကို ကြိုတင်အသိပေး အပ်ပါတယ်။ ယခု လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ စီမံကိန်းနှင့် ဘဏ္ဍာရေး ဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ပင်စင်တစ်စိတ်တစ်ပိုင်း လဲလှယ်ထုတ်ယူခဲ့ကြသည့် ပင်စင်စားကြီးများ၏ ထုတ်ယူရရှိငွေကို နှစ်ပေါင်း များစွာ ဆက်လက်ခုနှိမ် ဖြတ်တောက်ခံနေရခြင်းကိစ္စကို ပယ်ဖျက်ခွင့်ပြုနိုင်ရေးအတွက် ဆောင်ရွက် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း က ပင်စင်တစ်စိတ်တစ်ပိုင်း လဲလှယ်ထုတ်ယူခဲ့ကြသည့် ပင်စင်စားကြီးများ၏ ထုတ်ယူရရှိငွေကို နှစ်ပေါင်းများစွာ ဆက်လက်ခုနှိမ် ဖြတ်တောက်ခံနေရခြင်းကိစ္စကို ပယ်ဖျက်ခွင့်ပြုနိုင်ရေးအတွက် ဆောင်ရွက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ် တော်ကြီးများအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ ကျွန်တော် မေးမယ့်မေးခွန်းကတော့ ပင်စင်တစ်စိတ်တစ်ပိုင်း လဲလှယ် ထုတ်ယူခဲ့ကြတဲ့ ပင်စင်စားကြီးများ၏ ထုတ်ယူရရှိငွေကို နှစ်ပေါင်းများစွာ ဆက်လက်ခုနှိမ် ဖြတ်တောက်ခံနေရခြင်းကိစ္စကို ပယ်ဖျက်ခွင့်ပြုနိုင်ရေးအတွက် ဆောင်ရွက်ပေးရန် အစီအစဉ် ရှိ/မရှိ အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းမယ့် မေးခွန်းဖြစ်ပါတယ်။ ဒီမေးခွန်းကိုမေးမြန်းရတဲ့ အကြောင်းအရင်းကတော့ ကြပ်တည်းရှာကြတဲ့ ပင်စင်စား ကြီးများ အထောက်အပံ့ဖြစ်စေရန်အတွက် ပြည်သူ့ကောင်စီခေတ်မှာ ပင်စင်ရဲ့ တစ်စိတ်တစ်ပိုင်းကို တစ်လုံးတစ်ခဲတည်းပင်စင်အဖြစ် လဲလှယ်ထုတ်ယူခွင့်ပေးခဲ့ပါတယ်။ အဲဒီလို ထုတ်ယူခွင့်ပေးခဲ့ရာတွင် ဆေးစစ်ပြီး ကျန်းမာရေးကောင်းသူများအား ပင်စင်ရဲ့ (၅၀)ကျပ်ဖိုး လဲလှယ်ပါက ဖြတ်တောက် ယူမည့်ငွေ (၉၀၀၀)ကျပ်ထုတ်ပေးလျှင် တစ်လ (၅၀)ကျပ်နှင့် တစ်နှစ် (၆၀၀)ကျပ်နှုန်းဖြင့် (၁၅)နှစ် အတွက် ငွေပမာဏ (၉၀၀၀)ကျပ်ကို တွက်ချက်ပြီး ထုတ်ပေးခဲ့တဲ့ စနစ်ဖြစ်နေကြောင်း တွေ့ရှိရ သာမန်တွက်ချက်မှုအရ ပင်စင်စားကြီးများဟာ ထုတ်ယူခဲ့တဲ့ ငွေပမာဏများကို ခုနှိမ် ဖြတ်တောက်ခံရမည့် (၁၅)နှစ်စာ သတ်မှတ်ကာလများအတိုင်း ပေးသွင်းခဲ့ကြတာ ဖြစ်ပါတယ်။ ပေးသွင်းရမယ့် သတ်မှတ်ကာလမတိုင်မီ စောစီးစွာ ကွယ်လွန်သွားတဲ့ ပင်စင်စားကြီးများအတွက် ပြန်လည်ခုနှိမ်ရမယ့် ငွေပမာဏကိုလည်း အသက်ရှင်နေဆဲ နောက်အိမ်ထောင်မပြုသည့် ဇနီး သို့မဟုတ် ခင်ပွန်းတို့ရဲ့ မိသားစုပင်စင်များထဲမှ အလားတူ ဖြတ်တောက်ခံနေရဆဲ ဖြစ်ပါတယ်။ သက်ကြီးရွယ်အို ပင်စင်စားကြီးများဟာ ဘဝနေဝင်ချိန် ရောက်နေကြသူများဖြစ်ပါတယ်။ ထုတ်ယူ ခဲ့တဲ့ ငွေပမာဏအရ ပြန်လည်ခုနှိမ်ဖြတ်တောက်ခံသင့်သည့် ကာလများကို ကျော်လွန်ပြီး နှစ်ပေါင်း များစွာ ဆက်လက် ဖြတ်တောက် ခံနေရဆဲပါတယ်။ လက်ရှိအစိုးရလက်ထက်မှာ ပင်စင်များ တိုးမြှင့်ပေးခြင်း၊ ပင်စင်ခံစားခွင့်များ တန်းတူညီတူ ဖြစ်စေရန် ဆောင်ရွက်ပေးခြင်းများဖြင့်လည်း စောင့်ရှောက်လာပါတယ်။ နိုင်ငံတော်အစိုးရဟူသည် ပြည်သူတို့ရဲ့ အားကိုးအားထားရာဖြစ်၍ ပင်စင်စားကြီးများအပေါ် အသာစီးရယူပြီး အတိုးသဖွယ် သဘောထားပြီးတော့ ဆက်လက်ခုနှိမ် ဖြတ်တောက်နေခြင်းလည်း မဖြစ်နိုင်ဟု ယူဆပါတယ်။ သို့ဖြစ်ပါ၍ ပင်စင်တစ်စိတ်တစ်ပိုင်းအား လဲလှယ်ထုတ်ယူခဲ့တဲ့ ပင်စင်စားကြီးများဟာ ခုနှိမ် ဖြတ်တောက်ခံသင့်သည့် ကာလကျော်လွန်ပြီး နှစ်ပေါင်း(၃၀)ကျော် (၃၅) နှစ်နီးပါး ဆက်လက် ဖြတ်တောက်ခံနေရခြင်းအား ပယ်ဖျက်ခွင့်ပြုနိုင်ရေးနဲ့ မိသားစုပင်စင် ခံစားနေရသော နောက်အိမ်ထောင် မပြုသည့် ကျန်ရစ်သူဇနီး သို့မဟုတ် ခင်ပွန်းတို့အားလည်း ဆက်လက်ဖြတ်တောက် ခံနေရဆဲ ဖြစ်ပါက ပယ်ဖျက်ခွင့်ပြုနိုင်ရေးအတွက် ဆောင်ရွက်ပေးပါရန် အမျိုးသားလွှတ်တော်ဥက္ကဋ္ဌကြီးမှ တစ်ဆင့် လေးစားစွာ မေးမြန်းအပ်ပါတယ်။</speech>
<title>ရခိုင်ပြည်နယ်၊ ကျောက်တော်မြို့နယ်အတွင်းရှိ တောင်သူလယ်သမားများ မိုးစပါးစိုက်ပျိုးစရိတ် ချေးငွေ ှိရေး စီစဉ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင်ပြည်နယ်၊ ကျောက်တော်မြို့နယ်အတွင်းရှိ တောင်သူလယ်သမားများ မိုးစပါးစိုက်ပျိုးစရိတ် ချေးငွေ ှိရေး စီစဉ်ဆောင်ရွက်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1310">ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များအားလုံးကို သာလီစွပါလို့ ဦးစွာပထမ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသားလွှတ်တော်မှာ တောင်သူလယ်သမားများရဲ့ စိုက်ပျိုးစရိတ်ချေးငွေနဲ့ပတ်သက်တဲ့ မေးခွန်းကို ကြယ်ပွင့်ပြမေးခွန်းအနေနဲ့ မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ် ကျောက်တော်မြို့နယ်မှာ လူဦးရေ(၂၄၀၀၀၀)ကျော်ခန့် နေထိုင်ကြပါတယ်။ ကျေးရွာအုပ်စု (၈၄)စု ရှိပြီး စပါးစိုက်ပျိုးဧက (၉)သောင်းကျော်ခန့်ရှိပါတယ်။ အများစုမှာ လယ်ယာစိုက်ပျိုးရေးကိုပဲ မှီခိုပြီး အသက်မွေးမှု ပြုကြပါတယ်။ ကျောက်တော်မြို့နယ်မှာ မိုးစပါးစိုက်ပျိုးစရိတ် ချေးငွေများအဖြစ် ကျေးရွာအုပ်စု(၈၁)အုပ်စုကို ချေးငှားနေတဲ့အပြင် ချင်းပြည်နယ် ပလက်ဝမြို့နယ်မှ ကျေးရွာအုပ်စု (၂)အုပ်စုကိုလည်း နိုင်ငံတော်မှ တစ်နှစ်မှာ ပျမ်းမျှကျပ် (၈၃၅၆၅)သိန်းကို ချေးငှားနေတယ်လို့ သိရ ပါတယ်။ စိုက်ပျိုးဧက(၅၅၇၁၀)ဧကကို နှစ်စဉ်နှစ်တိုင်းလိုလို ပုံမှန်ချေးငှားနေကြောင်း သိရပါတယ်။ ဥက္ကဋ္ဌကြီးခင်ဗျား။ ကျွန်တော် ဒီမေးခွန်းကို ဇွန်လ ၂၀ ရက်ကတည်းက မေးထားခဲ့တဲ့ မေးခွန်းဖြစ်ပါတယ်။ မိုးမကျမီ တောင်သူလယ်သမားများ ချေးငွေရရှိရေးအတွက် ရည်ရွယ်ပြီး မေးမြန်းရခြင်း ဖြစ်ပါတယ်။ အဲဒီတုန်းက လွှတ်တော်ပိတ်ရက်ဖြစ်တဲ့အတွက် လယ်သမားတွေက ကျွန်တော်တို့ဆီကိုလာပြီး စိုက်ပျိုးစရိတ်ချေးငွေ ချေးတဲ့အဆင်မပြေမှုတွေရှိနေကြလို့ လာပြီးအကူအညီတောင်းတဲ့အတွက် အမြန်ဆုံး ရရှိစေတဲ့နည်းလမ်းနဲ့ ပေးလို့ရအောင်ဆိုပြီး မေးမြန်း ရခြင်းဖြစ်ပါတယ်။ ကျွန်တော့်မြို့နယ်မှာ အဲဒီမေးခွန်းမေးမြန်းတဲ့ကျေးရွာအုပ်စု (၇)အုပ်စုကိုပဲ ချေးငှားနိုင်သေးပါတယ်။ အုပ်စု(၄၀)ကို ဆိုင်းငံ့ထားတယ်လို့ သိရပါတယ်။ (၃၁)အုပ်စုကတော့ ကျန်ရှိနေတယ်ဆိုတာ သိခဲ့ရပါတယ်။ အဲဒီတုန်းကတော့ အုပ်စုတွေက အများကြီး ကျန်ပေမယ့် ယခု ော့ ကျေးရွာအုပ်စု(၃)အုပ်စုပဲ ကျန်တော့ကြောင်းနဲ့ ရာနှုန်းပြည့်ချေးငှားရင် ကျေးရွာ အုပ်စုအနည်းငယ်ပဲ ကျန်တော့တယ်ဆိုတာကိုလည်း မေးမြန်းမှုအရ သိခဲ့ရပါတယ်။ အဲဒီတုန်းက ကျွန်တော်က ပြည်နယ်လွှတ်တော်မှာရှိတဲ့ ပြည်နယ်ဝန်ကြီးတွေကို အကူအညီ တောင်းပေမယ့်လည်း အဆင်မပြေမှုများရှိခဲ့တဲ့အတွက် ယခုလိုပဲ မေးမြန်းရခြင်း ဖြစ်ပါတယ်။ ကျွန်တော့်မြို့နယ်မှာ အဲဒီတုန်းက တိုက်ပွဲတွေလည်း ဖြစ်ပွားနေတဲ့ တဲ့အတွက် နောက် ကျေးရွာတွေမှာလည်း အုပ်ချုပ်ရေးမှူး အချို့တွေကလည်း နုတ်ထွက်ခွင့် တင်ထားတာကို သိရ ပါတယ်။ အဲဒါကြောင့် စိုက်ပျိုးစရိတ် ချေးတဲ့အုပ်ချုပ်ရေးမှူးမရှိတဲ့အတွက် အဆင်မပြေမှု များ ရှိခဲ့တယ်ဆိုတာလည်း သိခဲ့ရပါတယ်။ ကျွန်တော့်အနေနဲ့ တောင်သူလယ်သမားများ စိုက်ပျိုး စရိတ်ချေးငွေ အမြန်ဆုံးရရှိနိုင်ရေးအတွက် အစိုးရမှ နည်းလမ်းတစ်ခုရှာဖွေပြီး အဆင်ပြေတဲ့ နည်းလမ်းနဲ့ ထုတ်ချေးနိုင်ရေးကို ရည်ရွယ်ပြီး မေးမြန်းခဲ့ခြင်းလည်းဖြစ်ပါတယ်။ တောင်သူ လယ်သမားများမှာလည်း စိုက်ပျိုးစရိတ်ချေးငွေကိုပဲ အဓိကထားပြီး စိုက်ပျိုးရခြင်းဖြစ်တဲ့အတွက် ဒီ စိုက်ပျိုးစရိတ်ချေးငွေကိုပဲ အားကိုးပြီး စိုက်ရပါတယ်။ အဲဒါကြောင့် တောင်သူများ မိမိလယ်ယာမြေ များကို ွန်ယက်စိုက်ပျိုးနိုင်ရေးအတွက် မိုးစပါး စိုက်ပျိုးစရိတ်ချေးငွေကို ှိရေး အစီအစဉ် ရှိ/မရှိ နှင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ရဲ့ ပင်စင်တစ်စိတ်တစ်ပိုင်း လဲလှယ်ထုတ်ယူခဲ့ကြသည့် ပင်စင်စားကြီးများ၏ ထုတ်ယူရရှိငွေနှင့် ဆက်လက်ခုနှိမ်ဖြတ်တောက်ခံရမှုများအရ ခုနှိမ်ဖြတ်တောက်သင့်သည့် ကာလကို ကျော်လွန်ပြီး နှစ်ပေါင်းများစွာ ဆက်လက်ခုနှိမ်ဖြတ်တောက်ခံနေရခြင်းကိစ္စကို ပယ်ဖျက်ခွင့်ပြုနိုင်ရေးအတွက် ဆောင်ရွက်ပေးရန် အစီအစဉ် ရှိ/မရှိ မေးခွန်းနှင့်စပ်လျဉ်းပြီး ပြန်လည်ရှင်းလင်းဖြေကြားပါမယ်။ ဥက္ကဋ္ဌကြီးခင်ဗျား။ တစ်လုံးတစ်ခဲတည်းပင်စင် လဲလှယ်ခြင်းနှင့်စပ်လျဉ်းပြီး အငြိမ်းစား ဝန်ထမ်းများအား တစ်လုံးတစ်ခဲတည်းပင်စင် လဲလှယ်ခွင့်ပြုခြင်းသည် ပင်စင်စားများ၏ ဘဝ လိုအပ်ချက်ကို နိုင်ငံတော်မှ ဖြည့်ဆည်းဆောင်ရွက်ပေးခြင်း ဖြစ်ပါတယ်။ ဝန်ထမ်းများ အငြိမ်းစား ယူခွင့်ရသည့်အခါတွင် လက်ရှိပင်စင်စနစ်အရ နိုင်ငံတော်မှ ငွေလုံးငွေရင်းအဖြစ် လုပ်သက်ဆုငွေကို တစ်ကြိမ်တည်း အပြီးအပြတ်ထုတ်ပေးပြီး ပင်စင်လစာကို လစဉ်ဖြစ်စေ၊ စုပေါင်း၍ဖြစ်စေ ထုတ်ယူ နိုင်ရန် စီစဉ်ပေးထားပါတယ်။ ပင်စင်ဦးစီးဌာနက စိစစ်တွက်ချက် သတ်မှတ်သော ငွေပေးမိန့်များဖြင့် ပင်စင်စားက အဆိုပြုသော မြန်မာ့စီးပွားရေးဘဏ်၊ ဘဏ်ခွဲများမှတစ်ဆင့် ထုတ်ပေးပါတယ်။ တစ်လုံးတစ်ခဲတည်း ပင်စင်ဆိုသည်မှာ အငြိမ်းစားဝန်ထမ်းများ၏ အခက်အခဲကို ဖြေရှင်းပေးသည့် အနေဖြင့် လစဉ်ထုတ်ယူခွင့်ရှိသော ပင်စင်လစာထဲမှ အစိတ်အပိုင်းတစ်ရပ်ကို လစဉ်ထုတ်ယူခြင်း အစား တစ်လုံးတစ်ခဲတည်း ကြိုတင်ထုတ်ပေးခြင်းဖြစ်ပါတယ်။ ၁၉၃၅ ခုနှစ် မြန်မာနိုင်ငံ မြို့ပြပင်စင် လဲလှယ်ခြင်းဆိုင်ရာနည်းဥပဒေ-၈(၃)တွင် တစ်လုံးတည်း လဲလှယ်ခဲ့သည့် အစိတ်အပိုင်းသည် လဲလှယ်ခွင့်ပြုသည့်နေ့မှစ၍ ရပ်ဆိုင်းကြောင်း ပြဋ္ဌာန်းထားပါတယ်။ ၎င်းပြဋ္ဌာန်းချက်အရ ပင်စင်လစာများ တိုးမြှင့်ခွင့်ပြုသည့် လက်ကျန် အလကို ကျော်လွန် မှု အစီအစဉ် ရှိ/မရှိ မေးကနေရခြင်းကိစ္စကို ရသည့်အခါတွင် လပြည့်ဆည်းဆောင်လယ်ခွင့်ပြုခြင်းနှင့်စပ်လျဉ်းပြီး အစိမ်း ပင်စင်အပေါ်တွင်သာ ပင်စင်ဆိုင်ရာ ဥပဒေ၊ နည်းဥပဒေများနဲ့အညီ တွက်ချက်၍ တိုးမြှင့်ခံစားခွင့် ပြုမှာဖြစ်ပါတယ်။ တစ်လုံးတစ်ခဲတည်းပင်စင် လဲလှယ်ခွင့်နှင့်ပတ်သက်၍ ရသုံးမှန်းခြေငွေစာရင်း ဦးစီးဌာန၏ ၇-၅-၁၉၇၃ ရက်စွဲပါစာအမှတ် ဘ-၁(၆)/၁၅(၂၃၅/၇၃)ဖြင့် အငြိမ်းစားဝန်ထမ်းများ၏ ပင်စင်ငွေများကို ၁-၁၀-၁၉၇၂ မှစ၍ အောက်ပါအတိုင်း လဲလှယ်ခွင့်ပြုခဲ့ပါတယ်။ (က) အငြိမ်းစား ယူချိန်၌ ပင်စင်လစာငွေ ကျပ်(၁၀၀)ထက်မပိုပါက (၅၀)ရာခိုင်နှုန်းအထိ လဲလှယ်ခွင့်ပြုရန်၊ အကယ်၍ (၅၀)ရာခိုင်နှုန်းသည် ကျပ်(၂၅) မပြည့်ပါက ကျပ်(၂၅)အထိ လဲလှယ်ခွင့်ပြုရန်၊ (ခ) အငြိမ်းစား ယူချိန်၌ ပင်စင်လစာငွေ ကျပ်(၁၀၀)ထက်ပိုပါက အများဆုံးငွေ ကျပ် (၅၀)အထိ လဲလှယ်ခွင့်ပြုရန် ဖြစ်ပါတယ်။ ဥက္ကဋ္ဌကြီးခင်ဗျား။ တစ်လုံးတည်း ပင်စင်လဲလှယ်ရာမှာ တွက်ချက်တဲ့နည်းလမ်းကတော့ ပင်စင်စားရဲ့ အသက်အရ နည်းဥပဒေ ဇယား(၆)မှာပါတဲ့ သတ်မှတ်လဲလှယ်ရမည့် နှစ်အရေအတွက်နဲ့ တွက်ချက်ခြင်း ဖြစ်ပါတယ်။ ဥပမာ တစ်လုံးတည်းပင်စင် လဲလှယ်လိုတဲ့ အငြိမ်းစား၏ အသက်ဟာ (၆၄)နှစ်ဖြစ်ပါက နိုင်ငံ့ဝန်ထမ်းဥပဒေ နည်းဥပဒေ -၂၄၃ ၊ ၂၅၂(ပ)တို့မှာ ပြဋ္ဌာန်းထားသည့် ဇယား အရ လဲလှယ်ခွင့်ပြုတဲ့ နှစ်ပေါင်းက (၈.၄၅) ဖြစ်ပါတယ်။ လဲလှယ်တဲ့ လစာငွေက ကျပ်(၅၀)ဖြစ်ပါက တစ်လုံးတည်း လဲလှယ်ရရှိမယ့်ငွေဟာ (၅၀ x ၈.၄၅ x ၁၂လ)= ကျပ် ၅၀၇၀ ဖြစ်ပါတယ်။ ထိုနည်းတူစွာ အသက်တစ်နှစ်ပြီးတစ်နှစ် ကြီးလာပါက တစ်လုံးတည်းပင်စင် လဲလှယ်ခွင့်ပမာဏ ဟာလည်း တဖြည်းဖြည်းလျော့နည်းလာပါတယ်။ အဆိုပါဇယားအရ အသက် (၈၀)ပြည့်ပြီးတဲ့ အငြိမ်းစားများကိုတော့ တစ်လုံးတည်းပင်စင် လဲလှယ်ခွင့်မပြုပါဘူး။ ယခင်က ပင်စင်လစာ ကျပ်(၃၀၀)ရရှိတဲ့ အငြိမ်းစားဟာ ၎င်းရဲ့ ပင်စင်လစာထဲမှ ကျပ်(၅၀)ကို တစ်လုံးတည်းလဲလှယ် ပါက မြန်မာနိုင်ငံ မြို့ပြပင်စင်လဲလှယ်ခြင်းဆိုင်ရာ နည်းဥပဒေ- ၈(၃)အရ အဆိုပါ ကျပ်(၅၀)ဟာ အပြီးအပြတ် ရပ်ဆိုင်းသွားပြီဖြစ်ပြီးတော့ လက်ကျန်ပင်စင် ကျပ်(၂၅၀)ကိုသာ ဆက်လက်ခံစားခွင့် ရှိပါတယ်။ ၎င်းကွယ်လွန်ပါက နောက်အိမ်ထောင်မပြုတဲ့ ကျန်ရစ်သူဇနီး သို့မဟုတ် ခင်ပွန်းတို့အား မိသားစုပင်စင် ခံစားခွင့်ပြုရာမှာလည်း လဲလှယ်ပြီး လက်ကျန်ပင်စင်လစာကို ကျပ် (၂၅၀)အပေါ် မှာသာ ပင်စင်ဆိုင်ရာ ဥပဒေ၊ နည်းဥပဒေများနဲ့အညီ တွက်ချက်ခွင့်ပြုမှာ ဖြစ်ပါတယ်။ ထို့အပြင် ပင်စင်လစာများ တိုးမြှင့်ခွင့်ပြုတဲ့ မှာလည်း တစ်လုံးတည်း လဲလှယ်ပြီးနောက် လက်ကျန် ပင်စင်လစာအပေါ်မှာသာ တွက်ချက်ပြီးတော့ တိုးမြှင့်မှာဖြစ်ပါတယ်။ သို့ဖြစ်ရာ တစ်လုံးတည်းပင်စင် လဲလှယ်ထားမှုများအပေါ် နှစ်ပေါင်းများစွာ ဆက်လက် ခုနှိမ်ဖြတ်တောက်နေခြင်း မဟုတ်ပါကြောင်းနဲ့ ပင်စင်စားသည် တစ်လုံးတည်းပင်စင် လဲလှယ်ခဲ့ပါက လဲလှယ်ပြီးငွေ အစိတ်အပိုင်းသည် လဲလှယ်သည့် ြီး အပြီးအပြတ် ရပ်ဆိုင်းသွားခြင်း ဖြစ်ပါကြောင်း ရှင်းလင်းတင်ပြအပ်ပါတယ်။ သို့ဖြစ်ပါ၍ တစ်လုံးတည်းပင်စင် လဲလှယ်ခဲ့သူများသည် မြို့ပြပင်စင် လဲလှယ်ခြင်းဆိုင်ရာ နည်းဥပဒေအရ တစ်လုံးတည်း ပင်စင်လဲလှယ် ထုတ်ယူခဲ့သည့် ငွေပမာဏကို ပင်စင်လစာ ထုတ်ယူခွင့်ရှိသည့် ကာလတစ်လျှောက်လုံး ဆက်လက်ခံစားခွင့်မရှိ တော့သည့်အပြင် နောက်အိမ်ထောင်မပြုသည့် ကျန်ရစ်သူ ဇနီး သို့မဟုတ် ခင်ပွန်းတို့အား ခွင့်ပြု သည့် မိသားစုပင်စင်တွင်လည်း ဆက်လက်ခံစားခွင့် မရှိခြင်းဖြစ်ပါကြောင်း ဥက္ကဋ္ဌကြီးမှတစ်ဆင့် လေးစားစွာ ဖြေကြားအပ်ပါတယ်။ ဒုတိယအနေဖြင့် ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ၏ ရခိုင်ပြည်နယ်၊ ကျောက်တော်မြို့နယ်အတွင်းရှိ တောင်သူလယ်သမားများ မိုးစပါး စိုက်ပျိုးစရိတ်ချေးငွေစီစဉ်ဆောင်ရွက်ပေးရန် အစီအစဉ် ရှိ/မရှိ နှင့် မေးခွန်းနှင့်စပ်လျဉ်း၍ ပြန်လည် ရှင်းလင်းဖြေကြားပါမယ်။ စီမံကိန်းနှင့် ဘဏ္ဍာရေးဝန်ကြီးဌာန၊ မြန်မာ့လယ်ယာဖွံ့ဖြိုးရေးဘဏ်ဟာ မိုးရာသီစိုက်ပျိုးစရိတ် ချေးငွေများကို တိုင်းဒေသကြီး/ပြည်နယ် အသီးသီးမှာရှိတဲ့ မြို့နယ်ဘဏ်ခွဲ များမှတစ်ဆင့် တောင်သူလယ်သမားများကို နှစ်စဉ်နှစ်တိုင်း ရာသီချိန်အမီ ထုတ်ချေးပေးလျက် ရှိပါတယ်။ ယခု ကျွန်တော်ဆိုတဲ့ ို ရခိုင်ပြည်နယ် ကျောက်တော်မြို့နယ်ဘဏ်ခွဲသို့ ၂၀၁၉ ခုနှစ် မိုးချေးငွေအတွက် ရန်ပုံငွေ ကျပ်(၈၃၅၆၅)သိန်း ခွင့်ပြုထားပြီးတော့ ၄-၉-၂၀၁၉ မနေ့က အထိ ကျေးရွာအုပ်စု (၈၀)အုပ်စုမှ တောင်သူလယ်သမား (၈၅၂၄)ဦး၊ စိုက်ပျိုးဧက (၄၇၁၉၇)ဧက၊ ချေးငွေကျပ် (၇၀၇၉၅.၅)သိန်း ခွင့်ပြုရန်ပုံငွေရဲ့ (၈၄.၇၂)ရာခိုင်နှုန်းကို ထုတ်ချေးပြီးဖြစ်ပါကြောင်း တင်ပြအပ်ပါတယ်။ ဆက်လက်ပြီးလည်း ထုတ်ချေးဆဲဖြစ်ပါတယ်။ အဆိုပါ ထုတ်ချေးငွေများမှာ ကျောက်တော် ဘဏ်ခွဲကနေ တာဝန်ယူထုတ်ချေးပေးတဲ့ ချင်းပြည်နယ်၊ ပလက်ဝမြို့နယ်အတွင်းမှာ ရှိတဲ့ တောင်သူ (၃၀)ဦး၏ စိုက်ပျိုးဧက (၁၂၆)ဧကအတွက် မိုးစပါးချေးငွေ ကျပ်(၁၈၉)သိန်းလည်း အပါအဝင် ဖြစ်ပါတယ်။ ဥက္ကဋ္ဌကြီးခင်ဗျာ။ လွှတ်တော်ကိုယ်စားလှယ်ကြီး ဆွေးနွေးမေးမြန်းထားတဲ့အတိုင်း ၂၀၁၉ ခုနှစ် မိုးချေးငွေများ ထုတ်ချေးနေစဉ်ကာလအတွင်း ကျောက်တော်မြို့နယ်မှာ ကျေးရွာအုပ်စု၊ အုပ်ချုပ်ရေးမှူးများ နုတ်ထွက်မှုဖြစ်စဉ်များ ဖြစ်ပေါ်တာကို ကြုံတွေ့ခဲ့ရပါတယ်။ တောင်သူ လယ်သမားများရဲ့ ချေးငွေလျှောက်လွှာများကို စိစစ်ထောက်ခံပေးရတဲ့ ရပ်ကွက်၊ ကျေးရွာအုပ်စု ချေးငွေစိစစ်ရေးအဖွဲ့ရဲ့ ဥက္ကဋ္ဌ၊ ရပ်ကွက်ကျေးရွာအုပ်စု အုပ်ချုပ်ရေးမှူးများဖြစ်တဲ့အတွက်ကြောင့် အဆိုပါအခြေအနေအရ စိုက်ပျိုးစရိတ် ချေးငွေထုတ်ချေးမှု အခိုက်အတန့် ဆိုင်းငံ့သွားခဲ့ရသော်လည်းပဲ မြို့နယ်အုပ်ချုပ်ရေးမှူးများ စီစဉ်ပေးချက်အရ ရပ်မိရပ်ဖ(၁)ဦးကို အုပ်ချုပ်ရေးမှူးနေရာမှာ တာဝန်ယူ လက်မှတ်ရေးထိုးစေပြီးတော့ ချေးငွေလုပ်ငန်းများ အဆင်ပြေစွာ ဆက်လက်ဆောင်ရွက်ခဲ့ကြောင်းကို ကျောက်တော်မြို့နယ်ဘဏ်ခွဲမန်နေဂျာရဲ့ တင်ပြချက်အရ သိရှိပါတယ်။ နိုင်ငံတော်အနေနဲ့လည်းပဲ တောင်သူလယ်သမားများကို စိုက်ပျိုးစရိတ်ချေးငွေများ တ်ချေးဖို့ အလေးထားပြီး ဆောင်ရွက်ပေးလျက်ရှိပါတယ်။ သို့ဖြစ်ပါ၍ ကျောက်တော် မြို့နယ်ရဲ့ ချေးငွေထုတ်ချေးခြင်းလုပ်ငန်းများကို မြို့နယ်ချေးငွေ အကြံပေးအဖွဲ့ရဲ့ ဆုံးဖြတ်ချက်ဖြင့် အဆိုပါ နည်းလမ်းအတိုင်း ဆက်လက်ပြီးတော့ အရှိန်မပြတ် ဆောင်ရွက်သွားရန် ညွှန်ကြားထားရှိပြီး ဖြစ်ပါကြောင်းနှင့် မိုးချေးငွေ ထုတ်ချေးရေးကာလဖြစ်တဲ့ ၂၀၁၉ ခုနှစ်၊ စက်တင်ဘာလကုန်အတွင်း မှာ က်လက်ထုတ်ချေးပေးသွားနိုင်မည်ဖြစ်ပါကြောင်း ဥက္ကဋ္ဌကြီးမှတစ်ဆင့် ရှင်းလင်း ဖြေကြားအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">မေး။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>ဥက္ကဋ္ဌကြီးခင်ဗျား။ ကျွန်တော်မေးတဲ့မေးခွန်းက အခုလက်ရှိ ပင်စင်စားကြီးတွေက ဆက်လက်ပြီးတော့ သူတို့ ပေးဆောင် နေရပါတယ်။ အဲဒီအတွက်ကြောင့်မို့ ပေးဆောင်မှုတွေက လိုအပ်/ မလိုအပ်ဆိုတဲ့ အနေအထားပေါ်မှာ ခွင့်ပြုပေးနိုင်/မပေးနိုင်ဆိုတဲ့ အနေအထားမျိုး ဖြေကြားပေးဖို့ ကျွန်တော် မေးခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">နားလည်လား။ နားလည်ရင် ဖြေလိုက်ပါ။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>ကျွန်တော်တို့ ပေးဆောင်နေတာမဟုတ်ပါဘူးခင်ဗျား။ စောစောက ကျွန်တော်ရှင်းပြသလိုပဲ လဲတဲီ့း ဒီငွေက ခံစားခွင့်မရှိတော့တဲ့အတွက်ကြောင့် ကျန်တဲ့ငွေပေါ်မှာပဲ ဆက်ပြီးတော့ ပင်စင်ရနေတာပါ။ ဆက်ပြီးတော့ ဖြတ်နေတာလည်းမဟုတ်ပါဘူး။ နဂိုကတည်းက ရပ်သွားတယ်။ ရပ်သွားတယ်ဆိုတဲ့ အတွက်ကြောင့် တောက်လျှောက် ပင်စင်ခံစားခွင့်ရှိနေသမျှ ဒီဟာ မရတော့ပါဘူး။ ဖြတ်တာလည်း မဟုတ်ပါဘူး။ ဖြတ်တာ မဟုတ်ဘဲနဲ့ မရတော့တာ ဖြစ်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့ အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
<title>တိုင်းဒေသကြီးနှင့် ပြည်နယ်အသီးသီးရှိ တိုင်းရင်းသား ရေးရာဝန်ကြီးများသည် ဘဏ္ဍာငွေ မည်မျှအထိ သုံးစွဲကူညီပေးနိုင်သည်နှင့် မည်သို့စီမံခန့်ခွဲပေးနေသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၆)မှ ဦးဖေတင် က တိုင်းဒေသကြီးနှင့် ပြည်နယ်အသီးသီးရှိ တိုင်းရင်းသားရေးရာဝန်ကြီးများသည် ဘဏ္ဍာငွေ မည်မျှ အထိ သုံးစွဲကူညီ ပေးနိုင်သည်နှင့် မည်သို့စီမံခန့်ခွဲပေးနေသည်ကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1302">ဦးဖေတင်၊ မွန်ပြည်နယ် မဲဆန္ဒနယ်အမှတ်(၆)</mp>ဥက္ကဋ္ဌကြီးနှင့်တကွ ကြွရောက်လာသူ အားလုံး မင်္ဂလာပါခင်ဗျား။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၆)မှ ဦးဖေတင် ဖြစ်ပါတယ်။ ဥက္ကဋ္ဌကြီးမှတစ်ဆင့် ကျွန်တော် မေးမြန်းသွားမယ့် မေးခွန်းကတော့ တိုင်းဒေသကြီးနှင့် ပြည်နယ်အသီးသီးရှိ တိုင်းရင်းသားရေးရာဝန်ကြီးများသည် မိမိ၏ တိုင်းဒေသကြီး သို့တည်းမဟုတ် ပြည်နယ်ရှိ တိုင်းရင်းသားများအတွက် လူမှုရေး၊ စီးပွားရေး၊ ကျန်းမာရေး၊ ပညာရေး၊ စာပေနှင့် ယဉ်ကျေးမှု စသည့် ရေးရာကိစ္စများတွင် ဘဏ္ဍာငွေမည်မျှအထိ သုံးစွဲကူညီပေးနိုင်သည်နှင့် မည်သို့ စီမံခန့်ခွဲပေးနေသည်ကို သိရှိလိုခြင်းနှင့် စပ်လျဉ်းတဲ့ မေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံ တောတောင်၊ ရေမြေ သဘာဝအလှများဖြင့်လည်းကောင်း ရိုးသားအေးချမ်းစွာနေထိုင်ခဲ့ကြတဲ့ တိုင်းရင်းသား မျိုးနွယ်စုများဖြင့်လည်းကောင်း၊ အရောင်အသွေး စုံလင်လှသော ရိုးရာဝတ်စုံများဖြင့်လည်းကောင်း၊ သီးခြား ဘာသာစကား၊ စာပေ၊ ယဉ်ကျေးမှုနှင့် ဓလေ့ထုံးတမ်းများဖြင့်လည်းကောင်း ဖွဲ့စည်းတည်ရှိခဲ့ပြီး သဘာဝပသာဒ အလှပေါင်းစုံနှင့် ပိုင်ဆိုင်ခဲ့ သော နိုင်ငံတစ်နိုင်ငံဖြစ်ပါတယ်။ လက်ရှိတိုင်းရင်းသား လူဦးရေ စုစုပေါင်း (၁၃၅)မျိုးရှိကြောင်း သိရှိရပါတယ်။ ဥက္ကဋ္ဌကြီးခင်ဗျား။ အဆိုပါ တိုင်းရင်းသားများရဲ့ လူမှုရေး၊ စီးပွားရေး၊ ကျန်းမာရေး၊ ပညာရေး၊ ဓလေ့ထုံးတမ်း၊ ယဉ်ကျေးမှု စတဲ့ ရေးရာအဖြာဖြာတို့ဟာ အစဉ်သဖြင့် စည်ပင်ပွားများရန် နှင့် စနစ်တကျထိန်းသိမ်းသွားရန် အရှည်သဖြင့် တည်တံ့ခိုင်မြဲဖို့အတွက်သော်လည်းကောင်း၊ မပျောက်မပျက်၊ မပျက်သုဉ်းသွားစေရန်လည်းကောင်း အထူးလိုအပ်လျက်ရှိပါတယ်။ အထက်ပါ တိုင်းရင်းသားများအတွက် တိုင်းရင်းသားရေးရာဝန်ကြီးဌာနမှ သက်ဆိုင်ရာ တိုင်းဒေသကြီး သို့မဟုတ် ပြည်နယ်တစ်ခုချင်းအတွက် တိုင်းရင်းသားရေးရာဝန်ကြီးများမှ တာဝန်ခံရတာဖြစ်တဲ့ အတွက်ကြောင့် ကျွန်ုပ်တို့ တိုင်းရင်းသားရေးရာဝန်ကြီးဌာနအနေဖြင့် ဒေသဆိုင်ရာ တိုင်းရင်းသားရေးရာဝန်ကြီး များကို ၎င်းတို့တာဝန်ခံထားရတဲ့ တိုင်းဒေသကြီးရှိ တိုင်းရင်းသားများအတွက် မည်ကဲ့သို့ စီမံခန့်ခွဲ ပေးနေမှုနှင့် တာဝန်ခံထားမှု၊ ပိုမိုတိုးတက်ကောင်းမွန်သော အစီအစဉ်ကောင်းများ ချမှတ်ဖော်ဆောင် ပေးသွားရန် အထူးလိုအပ်နေပါတယ်။ ဒီအတွက်ကြောင့် တိုင်းရင်းသားလူမျိုးများရေးရာဝန်ကြီးဌာန၊ ပြည်ထောင်စုဝန်ကြီးနှင့် ပြည်နယ်အသီးသီးရှိ တိုင်းရင်းသားများအတွက် ခွင့်ပြုရန်ပုံငွေ မည်မျှစီ ခွဲဝေချထားပေးခြင်းနှင့် မည်မျှသော အတိုင်းအတာအထိ စီမံဆောင်ရွက်ပေးပိုင်ခွင့်ရှိကြောင်းကို တိုင်းရင်းသားအားလုံး ကိုယ်စား သိရှိလိုပါ၍ မေးမြန်းရခြင်းဖြစ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းနဲ့ပတ်သက်ပြီး တိုင်းရင်းသားလူမျိုးများရေးရာဝန်ကြီးဌာန၊ ဒုတိယ ဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id="18">ဦးလှမော်ဦး(ဒုတိယဝန်ကြီး၊ တိုင်းရင်းသားလူမျိုးများရေးရာဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် ဧည့်သည်တော်ကြီးများ၊ လွှတ်တော်ကိုယ်စားလှယ် ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဦးစွာဆုမွန်ကောင်းတောင်း၍ မေတ္တာပို့သအပ်ပါတယ်ခင်ဗျား။ ကျွန်တော်ကတော့ တိုင်းရင်းသားလူမျိုးများရေးရာဝန်ကြီးဌာန၊ ဒုတိယဝန်ကြီး ဦးလှမော်ဦး ဖြစ်ပါတယ်။ မွန်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးဖေတင် ရဲ့ တိုင်းဒေသကြီးနှင့် ပြည်နယ်အသီးသီးရှိ တိုင်းရင်းသားရေးရာဝန်ကြီးများသည် မိမိ၏ တိုင်းဒေသကြီး သို့မဟုတ် ပြည်နယ်ရှိ တိုင်းရင်းသားများအတွက် လူမှုရေး၊ စီးပွားရေး၊ ကျန်းမာရေး၊ ပညာရေး၊ စာပေနှင့်ယဉ်ကျေးမှု စတဲ့ ရေးရာကိစ္စရပ်များတွင် ဘဏ္ဍာငွေ မည်မျှအထိ သုံးစွဲကူညီပေးနိုင်သည် နှင့် မည်သို့စီမံခန့်ခွဲပေးနေသည်ကို သိရှိလိုခြင်းနှင့် စပ်လျဉ်းတဲ့မေးခွန်းနှင့် ပတ်သက်ပြီးတော့ ဖြေကြားသွားမှာဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ တိုင်းရင်းသားလူမျိုးများရေးရာဝန်ကြီးဌာနကို ပထမအကြိမ် ပြည်ထောင်စုလွှတ်တော်ကနေပြီးတော့ ၂၀၁၅ ခုနှစ် ပြည်ထောင်စုလွှတ်တော်ဥပဒေ အမှတ်(၈)ဖြင့် ပြဋ္ဌာန်းခဲ့တဲ့ တိုင်းရင်းသားလူမျိုးများရဲ့ အခွင့်အရေး ကာကွယ်စောင့်ရှောက်သည့် ဥပဒေအရ တိုင်းရင်းသားတို့ရဲ့စကား၊ စာပေ၊ အနုပညာ၊ ယဉ်ကျေးမှု၊ ဓလေ့ထုံးတမ်းနှင့် ကိုးကွယ်သည့် ဘာသာ၊ သမိုင်းအမွေအနှစ်၊ ငြိမ်းချမ်းရေး၊ ဖွဲ့စည်းပုံအခြေခံဥပဒေပါ အခွင့်အရေးတို့အပါအဝင် လူမှုဘဝ ဖွံ့ဖြိုးတိုးတက်ရေးစတဲ့ တိုင်းရင်းသားရေးရာကိစ္စတွေကို ဆောင်ရွက်နိုင်ဖို့အတွက် ၃၀-၃-၂၀၁၆ ရက်နေ့မှာ တိုင်းရင်းသားရေးရာဝန်ကြီးဌာနအဖြစ် ဖွဲ့စည်းပေးခဲ့ပါတယ်။ နောက်တစ်ခါ ပြဋ္ဌာန်း ဥပဒေပါ ဝန်ကြီးဌာနအမည်နှင့် ကိုက်ညီမှုရှိစေဖို့အတွက် တိုင်းရင်းသားစာပေနှင့် ယဉ်ကျေးမှု ထိန်းသိမ်းမြှင့်တင်ရေးဦးစီးဌာန၊ တိုင်းရင်းသားအခွင့်အရေး ကာကွယ်စောင့်ရှောက်ရေး ဦးစီးဌာနတို့ ပါဝင်တဲ့ တိုင်းရင်းသားလူမျိုးများရေးရာဝန်ကြီးဌာနဆိုပြီးတော့ ၂၅-၅-၂၀၁၆ ရက်နေ့မှာ ကျွန်တော်တို့ ပြင်ဆင်ပြောင်းလဲဖွဲ့စည်းခဲ့ကြောင်း တင်ပြအပ်ပါတယ်။ တိုင်းရင်းသားလူမျိုးများရေးရာဝန်ကြီးဌာနအနေနဲ့ ပြည်ထောင်စုအစိုးရအဖွဲ့ကို တာဝန်ခံ ရတဲ့ ဝန်ကြီးဌာနဖြစ်တာနှင့်အညီ ရသုံးခန့်မှန်းခြေငွေစာရင်းများကို ပြည်ထောင်စုရန်ပုံငွေစာရင်းမှာ ထည့်သွင်းတောင်းခံပြီးတော့ တိုင်းရင်းသားလူမျိုးများအတွက် တိုင်းရင်းသားရေးရာကိစ္စရပ်များကို ဆောင်ရွက်လျက်ရှိကြောင်းလည်း တင်ပြအပ်ပါတယ်။ တိုင်းဒေသကြီး/ ပြည်နယ်များမှာရှိတဲ့ တိုင်းရင်းသားလူမျိုးများရေးရာဝန်ကြီးဌာန၊ ဝန်ကြီးများဟာဆိုရင် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့ ကို တာဝန်ခံရပြီးတော့ တိုင်းရင်းသားလူမျိုးများရဲ့ အခွင့်အရေးကာကွယ် စောင့်ရှောက်သည့် ဥပဒေပုဒ်မ ၁၃ တိုင်းဒေသကြီး သို့မဟုတ် ပြည်နယ်ဝန်ကြီးဌာနသည် သက်ဆိုင်ရာ တိုင်းရင်းသားရေးရာကိစ္စရပ်များကို အကောင်အထည်ဖော် ဆောင်ရွက်နိုင်ရန် တိုင်းဒေသကြီး သို့မဟုတ် ပြည်နယ်အစိုးရအဖွဲ့၏ ရသုံးမှန်းခြေငွေစာရင်းတွင် ထည့်သွင်းရေးဆွဲရမည်ဟု ဖော်ပြချက် နှင့်အညီ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့ရဲ့ ရသုံးမှန်းခြေငွေစာရင်းတွင် ထည့်သွင်းရေးဆွဲ၍ သက်ဆိုင်ရာ တိုင်းဒေသကြီး/ပြည်နယ်အတွင်းရှိ တိုင်းရင်းသားလူမျိုးများအတွက် တိုင်းရင်းသားရေးရာကိစ္စရပ်များကို ဆောင်ရွက်ပေးရမှာဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၁၆၁ ပုဒ်မခွဲ(ခ)နှင့် (ဂ) ဖွဲ့စည်းပုံ အခြေခံဥပဒေ ပုဒ်မ ၂၆၂ ပုဒ်မခွဲ (ဆ)နှင့် ပုဒ်မခွဲငယ် (၂)တို့အရ တိုင်းဒေသကြီး/ ပြည်နယ်များပါ သက်ဆိုင်ရာ တိုင်းရင်းသားလူမျိုးများရဲ့ တိုင်းရင်းသားရေးရာကိစ္စရပ်များ ဆောင်ရွက်နိုင်ဖို့ ချင်းပြည်နယ်မှအပ တိုင်းဒေသကြီး/ပြည်နယ်များမှာ တိုင်းရင်းသားလူမျိုးရေးရာဝန်ကြီး (၂၉)ဦးရှိ ကြောင်း တင်ပြအပ်ပါတယ်။ တိုင်းဒေသကြီး/ပြည်နယ်မှာရှိတဲ့ တိုင်းရင်းသားလူမျိုးရေးရာဝန်ကြီးဌာနများ၊ ကိုယ်ပိုင် အုပ်ချုပ်ခွင့်ရ တိုင်းဒေသများနှင့် တိုင်းရင်းသားလူမျိုးရေးရာဝန်ကြီးမရှိတဲ့ တိုင်းရင်းသားလူမျိုးများရဲ့ တိုင်းရင်းသားရေးရာကိစ္စရပ်များကို ဆောင်ရွက်ဖို့အတွက် သက်ဆိုင်ရာ တိုင်းဒေသကြီးနှင့် ပြည်နယ် အစိုးရအဖွဲ့ ဘဏ္ဍာရန်ပုံငွေတင်ပြတောင်းခံနိုင်ဖို့ ပြည်ထောင်စုအစိုးရအဖွဲ့ရုံးမှတစ်ဆင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့အားလုံးကို ၁၃-၂-၂၀၁၈ ရက်နေ့မှာ တစ်ကြိမ်၊ ၄-၄-၂၀၁၉ ရက်နေ့ မှာ တစ်ကြိမ်၊ (၂)ကြိမ် အကြောင်းကြားထားခဲ့ပြီးဖြစ်ပါတယ်။ အဲဒီလို အကြောင်းကြားထားတဲ့အတွက်ကြောင့်လည်း တိုင်းဒေသကြီး/ ပြည်နယ်တွေမှာ ရှိနေတဲ့ တိုင်းရင်းသားလူမျိုးတွေအတွက် ဘဏ္ဍာရေးရန်ပုံငွေရရှိလာပြီးတော့ တိုင်းရင်းသားရေးရာ ကိစ္စရပ်များ ပိုမိုဆောင်ရွက်လာနိုင်တာကို တွေ့ရှိရမှာဖြစ်ပါတယ်။ တိုင်းဒေသကြီး/ ပြည်နယ်အစိုးရအဖွဲ့ တိုင်းရင်းသားလူမျိုးရေးရာဝန်ကြီးဌာနများဟာ ၂၀၁၇-၂၀၁၈ ဘဏ္ဍာရေးနှစ်နဲ့ ၂၀၁၈-၂၀၁၉ ဘဏ္ဍာရေး နှစ်များမှာတော့ တိုင်းရင်းသားရေးရာကိစ္စရပ်များအတွက် ရန်ပုံငွေသတ်မှတ်ပေးမှုများကတော့ တင်ပြပါအတိုင်းပဲဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ စုစုပေါင်း ကျပ် (၁၀၉၂၃.၄၅၈)သန်း နှင့် ၂၀၁၈-၂၀၁၉ ဘဏ္ဍာရေးနှစ်မှာတော့ စုစုပေါင်း ကျပ်(၁၀၁၃၆.၉၆၂)သန်းဖြစ်ကြောင်း သိရှိရ ပါတယ်။ တိုင်းဒေသကြီး/ ပြည်နယ်အစိုးရအဖွဲ့တွေအနေနဲ့ တိုင်းရင်းသားလူမျိုးတွေအတွက် တိုင်းရင်းသားရေးရာကိစ္စရပ်တွေ ပိုမိုဆောင်ရွက်နိုင်ဖို့ ရသုံးခန့်မှန်းခြေငွေစာရင်းမှာ ခန့်မှန်းတွက်ချက် လျာထားတဲ့ပုံစံများ မတူညီကြဘဲနဲ့ အကြမ်းဖျင်းလေ့လာချက်အရ (၅)မျိုးကွဲနေကြောင်း တွေ့ရှိရ ပါတယ်။ အချို့တိုင်းဒေသကြီး/ပြည်နယ်တွေမှာ တိုင်းရင်းသားလူမျိုးရေးရာဝန်ကြီးဌာနတွေကို အညီအမျှ ခွဲဝေသတ်မှတ်ပေးခြင်း၊ အချို့ တိုင်းဒေသကြီး/ပြည်နယ်တွေမှာတော့ သက်ဆိုင်ရာ တိုင်းရင်းသားလူမျိုးရေးရာဝန်ကြီးရှိတဲ့ တိုင်းရင်းသားလူမျိုးတွေအတွက်သာ ခွဲဝေသတ်မှတ်ပေးခြင်း အချို့တိုင်းဒေသကြီး/ပြည်နယ်တွေမှာတော့ တိုင်းဒေသကြီး/ပြည်နယ်အစိုးရအဖွဲ့ရဲ့ သာမန်ရန်ပုံငွေ ခေါင်းစဉ်အောက်မှာသာ ခွဲဝေသတ်မှတ်ပေးခြင်း၊ အချို့တိုင်းဒေသကြီး/ပြည်နယ်တွေမှာတော့ တိုင်းရင်းသားလူမျိုးအားလုံးအတွက် ခွဲဝေသတ်မှတ်ပေးခြင်း၊ အချို့ တိုင်းဒေသကြီး/ပြည်နယ်တွေမှာ တော့ သီးခြားတာဝန်ပေးအပ်၍ ခွဲဝေသတ်မှတ်ပေးခြင်း စသည်ဖြင့် တွေ့ရှိရပါတယ်။ ကျွန်တော်တို့ တိုင်းရင်းသားလူမျိုးများရေးရာဝန်ကြီးဌာနအနေနဲ့ ပြည်ထောင်စု ဘဏ္ဍာ ရန်ပုံငွေနဲ့ ကယားပြည်နယ်၊ ကရင်ပြည်နယ်၊ ပဲခူးတိုင်းဒေသကြီး၊ မွန်ပြည်နယ်၊ ရန်ကုန်တိုင်း ဒေသကြီး၊ ဧရာဝတီတိုင်းဒေသကြီးတို့မှာ တိုင်းရင်းသားလူမျိုးရေးရာဝန်ကြီးဌာန၊ ညွှန်ကြားရေးမှူးရုံး အဆောက်အအုံများ ဆောက်လုပ်ပြီးစီးခဲ့ပြီးတော့ အဲဒီရုံးအဆောက်အအုံတွေမှာ ဦးစီးဌာနရဲ့ ရုံးလုပ်ငန်းများအပြင် တိုင်းရင်းသားရေးရာအစည်းအဝေးတွေကိုလည်း ကျင်းပပြုလုပ်နေကြောင်း တင်ပြအပ်ပါတယ်။ တိုင်းဒေသကြီးနဲ့ ပြည်နယ်အသီးသီးမှာရှိကြတဲ့ တိုင်းရင်းသားများရဲ့ စာပေ၊ ယဉ်ကျေးမှုမြှင့်တင်ရေးလုပ်ငန်းတွေ၊ တိုင်းရင်းသားလူမျိုး (၆၆)မျိုးဖြင့် ရုပ်ပြပုံပြင်စာအုပ်များ ရိုက်နှိပ်ဖြန့်ဝေရေးလုပ်ငန်းတွေ၊ ရိုးရာယဉ်ကျေးမှု အထိမ်းအမှတ်ပွဲတော်တွေမှာ ထောက်ပံ့လှူဒါန်း ခြင်းတွေ၊ နေပြည်တော်မှာကျင်းပတဲ့ နေ့ထူးနေ့မြတ် အထိမ်းအမှတ်အခမ်းအနားတွေမှာ ထောက်ပံ့ လှူဒါန်းခြင်းတွေ၊ တိုင်းရင်းသားစာပေနှင့် ယဉ်ကျေးမှုပွဲတွေကို ကူညီပေးတာတွေ၊ ထောက်ပံ့ပေး တာတွေ၊ ဒေသဖွံ့ဖြိုးရေးအတွက် တင်ပြတောင်းခံလာမယ်ဆိုရင် သက်ဆိုင်ရာ ဝန်ကြီးဌာနများနဲ့ ညှိနှိုင်းဆောင်ရွက်ခြင်းတွေကိုလည်း ဆောင်ရွက်ပေးလျက်ရှိကြောင်း တင်ပြအပ်ပါတယ်။ အလားတူ တစ်ဖက်မှာလည်း တိုင်းရင်းသားလူမျိုးတွေရဲ့ အခွင့်အရေးပါဝင် စောင့်ရှောက်မှု ဥပဒေတွေ တိုင်းရင်းသားလူမျိုးများ သိရှိနားလည်စေရေးအတွက် အသိပညာပေးရေးနှင့် တိုင်းရင်းသား ရေးရာ အခြေခံအချက်များ စစ်တမ်းကောက်ယူခြင်းဆိုင်ရာ စီမံချက်ကို တိုင်းဒေသကြီး/ ပြည်နယ် အသီးသီးမှာ ၂၀၁၈-၂၀၁၉ ဘဏ္ဍာရေးနှစ်အတွင်း လုပ်ဆောင်ခဲ့တာ ဇွန်လအထိ (၆၁)ကြိမ် ဆောင်ရွက်ခဲ့ပြီးကြောင်း ဖြည့်သွင်းတင်ပြအပ်ပါတယ်။ မိမိတို့ ဝန်ကြီးဌာနအနေနဲ့ တိုင်းရင်းသား ဒေသအသီးသီးမှ လူမျိုးစုအချင်းချင်း ရင်းနှီးစွာ တွေ့ဆုံခွင့်ရရှိပြီးတော့ မိမိတို့ရဲ့ ရိုးရာယဉ်ကျေးမှု၊ ဓလေ့ထုံးစံတွေကို တစ်ဦးနှင့်တစ်ဦး အမြင်ချင်းဖလှယ်နိုင်ဖို့အတွက် တိုင်းရင်းသားအချင်းချင်း ချစ်ကြည်ရင်းနှီးမှု တိုးပွားလာစေပြီးတော့ ပြည်ထောင်စုစိတ်ဓာတ် ခိုင်မာလာစေရေးအတွက် နေပြည်တော်အတွင်း လေ့လာရေးခရီးစဉ်ကို ပထမအကြိမ်အဖြစ် ရခိုင်ပြည်နယ်နှင့် ရှမ်းပြည်နယ် တို့မှ တိုင်းရင်းသားများကိုလည်းကောင်း၊ ဒုတိယအကြိမ်အဖြစ် ကချင်ပြည်နယ်နှင့် တနင်္သာရီတိုင်း ဒေသကြီးတို့မှ တိုင်းရင်းသားများကိုလည်းကောင်း၊ တတိယအကြိမ်အဖြစ် ကယားပြည်နယ်နှင့် ချင်းပြည်နယ်တို့မှ တိုင်းရင်းသားများကိုလည်းကောင်း လေ့လာရေးခရီးစဉ်များ အသီးသီးခေါ်ယူ ဆောင်ရွက်ခဲ့ကြောင်း တင်ပြအပ်ပါတယ်။ မိမိတို့ဝန်ကြီးဌာနအနေနဲ့ ပညာရေးကဏ္ဍမှာ ပညာရေးဝန်ကြီးဌာနနဲ့ ပူးပေါင်းပြီးတော့ ၂၀၁၇-၂၀၁၈ ပညာသင်နှစ်တွင် အခြေခံပညာကျောင်းများမှာ တိုင်းရင်းသားကလေးငယ်တွေ သင်ကြား သင်ယူမှု အဆင်ပြေချောမွေ့စေဖို့အတွက် သင်ကြားရေးအထောက်အကူပြု နေ့စားလပေး (Teaching Assistant) ဆရာ၊ ဆရာမ ခန့်ထားနိုင်ရေး ပူးပေါင်းဆောင်ရွက်ပေးခြင်း၊ Teaching Assistant တွေထဲက ဘွဲ့ရဆရာ၊ ဆရာမတွေကို ပညာရေးကောလိပ်မှာ မူလတန်း ဆရာအတတ်သင် စာပေး စာယူသင်တန်းကို တက်ရောက်စေပြီးတော့ မူလတန်းပြ ဆရာ၊ ဆရာမများအဖြစ် ခန့်အပ်ပေးနိုင်ရန် ဆောင်ရွက်ပေးခဲ့ခြင်းတို့ကို ဆောင်ရွက်ခဲ့ပါတယ်။ ၂၀၁၉-၂၀၂၀ ပညာသင်နှစ်တွင် အခြေခံပညာ ကျောင်းများမှာတော့ တိုင်းရင်းသားဘာသာစာပေ သင်ကြားသူ နေ့စားလပေး Teaching Assistant) တွေနဲ့ တိုင်းရင်းသားဘာသာသင် ဆရာ၊ ဆရာမ (Language Teachers)များကို ခန့်ထားနိုင်ရေး အတွက် ပူးပေါင်းဆောင်ရွက်လျက်ရှိကြောင်းလည်း တင်ပြအပ်ပါတယ်။ ကျန်းမာရေးကဏ္ဍမှာတော့ ကျန်းမာရေးနှင့် အားကစားဝန်ကြီးဌာနနဲ့ ပူးပေါင်းပြီးတော့ ကျန်းမာရေးဆိုင်ရာ စံပြုချက်များကို ဘာသာ (၅၅)မျိုး ပြန်ဆိုနိုင်ရေးအတွက် ဆောင်ရွက်ပေးခြင်း နှင့် ကလေးသူငယ်များအတွက် ကာကွယ်ဆေးထိုးနိုင်ရေး၊ တုပ်ကွေးရောဂါ ကာကွယ်ရေးနှင့် အခြား ကျန်းမာရေးနဲ့ပတ်သက်တဲ့ ပိုစတာတွေကို သက်ဆိုင်ရာ တိုင်းရင်းသားဘာသာများအလိုက် ပြန်ဆို ခြင်းများကို ဆောင်ရွက်ပေးခဲ့ကြောင်း တင်ပြအပ်ပါတယ်။ တိုင်းဒေသကြီး/ပြည်နယ်တွေအလိုက် တိုင်းရင်းသားလူမျိုးရေးရာဝန်ကြီးဌာနအနေဖြင့် တိုင်းရင်းသားစာပေ၊ ယဉ်ကျေးမှုသင်တန်းများ၊ တိုင်းရင်းသားများရဲ့ နေ့ထူးနေ့မြတ်နဲ့ ရိုးရာဓလေ့ပွဲတော်များအတွက် ထောက်ပံ့ခြင်း၊ တိုင်းရင်းသား စာပေသင် ဆရာ၊ ဆရာမများအတွက် မွမ်းမံသင်တန်းများပေးခြင်း၊ တိုင်းရင်းသားစာပေ ပုံနှိပ် ဖြန့်ဝေခြင်းများ၊ ပြပွဲပြိုင်ပွဲများ၊ ဆုချီးမြှင့်ခြင်းများအတွက် ထောက်ပံ့ခြင်းနှင့် တိုင်းရင်းသားများရဲ့ ပညာရေး၊ ကျန်းမာရေး၊ စီးပွားရေး၊ လူမှုရေး စတဲ့ ဘက်စုံဖွံ့ဖြိုးတိုးတက်ရေးအတွက် လျာထား ဆောင်ရွက်လျက်ရှိကြောင်း တိုင်းဒေသကြီး/ပြည်နယ်အစိုးရအဖွဲ့များရဲ့ တင်ပြချက်များအရ သိရှိရ ပါတယ်။ ဒါ့အပြင် တနင်္သာရီတိုင်းဒေသကြီးမှာ ဆလုံတိုင်းရင်းသားများ လူမှုဘဝဖွံ့ဖြိုးတိုးတက်လာ စေရေးအတွက် ထောက်ပံ့ခြင်းများ၊ ပဲခူးတိုင်းဒေသကြီးမှာရှိတဲ့ ကျေးလက်လမ်းပြုပြင်ခြင်းများ၊ ရခိုင်ပြည်နယ်တွင် ပြည်နယ်အစိုးရအဖွဲ့ ၏ ကျေးလက်ဖွံ့ဖြိုးရေးနှင့် သဘာဝဘေးအန္တရာယ် ကြိုတင် ကာကွယ်ရေးရန်ပုံငွေများနှင့် ပညာရေးကဏ္ဍမြင့်မားစေရေးနှင့် ကျန်းမာရေးစောင့်ရှောက်မှုကဏ္ဍ မြင့်မားစေရေးတို့အတွက် ရန်ပုံငွေများ လျာထားဆောင်ရွက်လျက်ရှိပါကြောင်း သိရှိရပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံမှာရှိတဲ့ တိုင်းရင်းသားလူမျိုးများဟာ နိုင်ငံတော်၏ ဖွဲ့စည်းပုံအခြေခံဥပဒေ ပုဒ်မ ၃၄၅ ပုဒ်မခွဲ (က)နှင့် (ခ)အရ ပြည်ထောင်စုသမ္မတ မြန်မာနိုင်ငံတော်၏ နိုင်ငံသားများဖြစ်ကြပါတယ်။ ပြည်ထောင်စုဝန်ကြီးဌာနများနှင့် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့များမှ ဆောင်ရွက်နေတဲ့ ပညာရေး၊ ကျန်းမာရေး၊ စီးပွားရေး၊ လူမှုရေး၊ ဆောက်လုပ်ရေး စတဲ့ လုပ်ငန်းများဟာဆိုရင် တိုင်းရင်းသားများအတွက် ဆောင်ရွက်သော လုပ်ငန်းများဖြစ်ပါတယ်။ တိုင်းရင်းသားလူမျိုးများရေးရာဝန်ကြီးဌာနအနေနဲ့ ပညာရေး၊ ကျန်းမာရေး၊ ဆောက်လုပ်ရေးနှင့် နယ်စပ်ဒေသဖွံ့ဖြိုးရေးတို့အတွက် ရန်ပုံငွေတောင်းခံခြင်းမပြုဘဲ အဆိုပါ သက်ဆိုင်ရာ ဝန်ကြီးဌာနတွေရဲ့ ဆောင်ရွက်ချက်များကို ပူးပေါင်းဆောင်ရွက်ပေးခြင်း၊ တိုက်တွန်း နှိုးဆော်ခြင်း၊ ညှိနှိုင်းခြင်းများ ဆောင်ရွက်ပေးလျက်ရှိကြောင်းနှင့် တိုင်းရင်းသားလူမျိုးများရဲ့ အခွင့်အရေးကာကွယ် စောင့်ရှောက်သည့်ဥပဒေပါ တိုင်းရင်းသားရေးရာကိစ္စရပ်များကို အလေးထား ဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ နေပြည်တော်ကောင်စီဝင် တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ နေပြည်တော် ကောင်စီဝင်က တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မွန်ပြည်နယ်၊ သထုံခရိုင်၊ ဘီးလင်းမြို့နယ်၊ ကန်သာယာလမ်းဆုံတွင် တပ်ဆင်ထားသော မီးပွိုင့်သည် စတင်တပ်ဆင်သည့် ယနေ့အထိ အသုံးပြုနိုင်ခြင်းမရှိဘဲ ဖြစ်နေခြင်းအား မည်သို့ ဆက်လက်ဆောင်ရွက်မည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ က မွန်ပြည်နယ်၊ သထုံခရိုင်၊ ဘီးလင်းမြို့နယ်၊ ကန်သာယာလမ်းဆုံတွင် တပ်ဆင်ထားသော မီးပွိုင့်သည် စတင်တပ်ဆင်သည့် ယနေ့အထိ အသုံးပြုနိုင်ခြင်းမရှိဘဲ ဖြစ်နေခြင်းအား မည်ကဲ့သို့ ဆက်လက်ဆောင်ရွက်မည်ကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="1308">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>မင်္ဂလာပါရှင်။ လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ လွှတ်တော် တစ်ရပ်လုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေ။ ကျွန်မကတော့ မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဒေါ်သီရိရတနာ ဖြစ်ပါတယ်။ ဒီနေ့မှာ ကျွန်မ မေးမြန်းသွားမယ့်မေးခွန်းကတော့ ကျွန်မရဲ့ မဲဆန္ဒနယ်ဖြစ်တဲ့ မွန်ပြည်နယ်၊ သထုံခရိုင်၊ ဘီးလင်းမြို့နယ်ရှိ ကန်သာယာလမ်းဆုံမှာ တပ်ဆင်ထားတဲ့ မီးပွိုင့်ဟာ စတင်တပ်ဆင် သည့်ြီး ယနေ့အထိ အသက်ဝင် အသုံးပြုနိုင်ခြင်းမရှိဘဲ ဖြစ်နေခြင်းအား မည်သို့အမြန်ဆုံး ဆက်လက်ဆောင်ရွက်မည်ကို သိရှိလိုခြင်းနှင့် စပ်လျဉ်းတဲ့ မေးခွန်းဖြစ်ပါတယ်။ ဥက္ကဋ္ဌကြီးရှင်။ ကျွန်မရဲ့ မဲဆန္ဒနယ်ဟာ မွန်ပြည်နယ်မှာ ဒုတိယအကျယ်ဆုံး မြို့နယ် တစ်ခုဖြစ်ပြီးတော့ ရန်ကုန်-မော်လမြိုင် အဝေးပြေး ကားလမ်းမပေါ်မှာတည်ရှိတဲ့ မြို့နယ်တစ်ခု လည်း ဖြစ်ပါတယ်။ အစိုးရသစ်တက်လာပြီးနောက်ပိုင်း ဘီးလင်းမြို့နယ်ကို မြို့နယ်အင်္ဂါရပ်နှင့်အညီ သာယာလှပ ဖွံ့ဖြိုးစေဖို့အတွက်လည်းကောင်း၊ အဆိုပါလမ်းပိုင်းမှာ မကြာခဏဖြစ်ပေါ်လေ့ရှိတဲ့ ယာဉ်တိုက်မှုတွေကို လျှော့ချစေနိုင်ဖို့အတွက်လည်းကောင်း ဘီးလင်းလမ်းဆုံမှာ မီးပွိုင့်တစ်ခုကို တပ်ဆင်ခဲ့ကြပါတယ်။ မီးပွိုင့်တပ်ဆင်ထားပေမယ့်လို့ ပြီးစီးချိန်မှစပြီးတော့ ယနေ့အထိ တစ်နှစ်ကျော် ကြာနေပြီဖြစ်တဲ့ ဒီနေ့အထိတိုင်အောင် အသုံးပြုနိုင်ခြင်းမရှိသေးတာကို တွေ့မြင်နေရပါတယ်။ ကျွန်မတို့ လွှတ်တော်ကိုယ်စားလှယ်များက ပြည်သူ့ကိုယ်စားတောင်းဆိုပြီးတော့ မြို့နယ် သာယာလှပစေရေးအတွက် ကြိုးပမ်းဆောင်ရွက်ထားခဲ့မှုတွေဟာ အခုလို လက်စမသတ်သေးဘဲ အသုံးပြုလို့မရဖြစ်နေခြင်းဟာ မည်သည့်အခက်အခဲကြောင့်ဖြစ်ရတာလဲ။ ကျွန်မတို့ ဘယ်လိုကူညီရ မလဲဆိုတဲ့ မေးခွန်းတွေကို အကြိမ်ကြိမ်မေးမြန်းခဲ့ပေမယ့် လုံလောက်တဲ့အဖြေနဲ့ တာဝန်ယူမှု၊ တာဝန်ခံမှုတွေကို မတွေ့ရတဲ့အတွက် ဒီနေ့ လွှတ်တော်မှာ တရားဝင်မေးမြန်းရခြင်းပဲဖြစ်ပါတယ်။ မီးမလင်းတဲ့ မီးပွိုင့်ကြောင့် လူရယ်စရာဖြစ်နေတဲ့အတွက်လည်း ပြည်သူ့ကိုယ်စားပြုထားတဲ့ ကျွန်မတို့အနေနဲ့ အပြစ်မကင်းသလို ခံစားရပါတယ်။ တပ်ဆင်ပြီးတာ တစ်နှစ်ကြာနေပြီ အသုံးပြုလို့ မရတဲ့အခြေအနေမှာ ဘာကြောင့်ဆိုတာမျိုးကိုလည်း ပြည်သူလူထုကို ပွင့်လင်းမြင်သာစွာ ရှင်းလင်း တင်ပြသင့်တယ်လို့လည်း ယူဆပါတယ်။ ဒါကြောင့် ကျွန်မရဲ့ မြို့မှာရှိတဲ့ မီးပွိုင့်ဟာတပ်ဆင်ပြီးစီးနေပါသော်လည်း မည်သည့် အတွက်ကြောင့် အသုံးပြုနိုင်ခြင်းမရှိသည်ကို သိရှိလိုခြင်းနဲ့ အမြန်ဆုံးအသုံးပြုနိုင်ရန် မည်ကဲ့သို့ ဆက်လက်ဆောင်ရွက်မည်ကို သိရှိလိုပါကြောင်း အမျိုးသားလွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာသို့ မေးမြန်းလိုက်ရပါတယ်။ ကျေးဇူးတင်ပါတယ်ရှင်။ ကျွန်မတို့ လွတ်ကြိုးပမ်းဆောင်ရွက်ထားပြီး ဖြစ်ရတာလဲ။</speech>
<title>ရန်ကုန်မြို့တော် စည်ပင်သာယာရေးကော်မတီ၏ စီမံခန့်ခွဲမှုအောက်တွင်ရှိသော မင်္ဂလာဒုံမြို့နယ်၊ ပျဉ်းမပင်ရှိ သစ်ပင်ပန်းမန်ဌာန ဝန်ထမ်းအိမ်ရာအား မည်ကဲ့သို့ အသုံးပြုမည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ နော်လှလှစိုး က ရန်ကုန်မြို့တော် စည်ပင်သာယာရေးကော်မတီ၏ စီမံခန့်ခွဲမှုအောက်တွင်ရှိသော မင်္ဂလာဒုံမြို့နယ်။ ပျဉ်းမပင်ရှိ သစ်ပင်ပန်းမန်ဌာန ဝန်ထမ်းအိမ်ရာအား မည်ကဲ့သို့ အသုံးပြုမည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1326">နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုအဆင့်ပုဂ္ဂိုလ်များနဲ့ လွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ အမျိုးသား လွှတ်တော်ကိုယ်စားလှယ် နော်လှလှစိုး ဖြစ်ပါတယ်။ ကျွန်မမေးချင်တဲ့မေးခွန်းကတော့ ဒီ ရန်ကုန် မြို့တော်စည်ပင်သာယာရေးကော်မတီရဲ့ စီမံခန့်ခွဲမှုအောက်မှာရှိတဲ့ မင်္ဂလာဒုံမြို့နယ်၊ ပျဉ်းမပင်မှာ ရှိတဲ့ သစ်ပင်ပန်းမန်ဌာန ဝန်ထမ်းအိမ်ရာသည် ဆောက်လုပ်ပြီးသည်မှာ(၄)နှစ်ခန့် ရှိပြီဖြစ်သော်လည်း ယခုချိန်ထိ လူနေထိုင်မှုမရှိဘဲ ပျက်စီးယိုယွင်းမှုများစွာ ဖြစ်ပေါ်နေပါသဖြင့် မည်ကဲ့သို့ ဆက်လက် အသုံးပြုမည်နှင့် ဝန်ထမ်းများအား နေရာချထားရန် အစီအစဉ် ရှိ/မရှိကို မေးမြန်းလိုခြင်းပဲဖြစ်ပါတယ်။ ဥက္ကဋ္ဌကြီးရှင်။ ရန်ကုန်မြို့တော် သန့်ရှင်းရေးနဲ့ စိုပြည်လှပသာယာရေးကို ဆောင်ရွက်နေတဲ့ စည်ပင်သာယာရေးကော်မတီ ဝန်ထမ်းများဟာ မြို့တော်သာယာရေးအတွက် နေ့စဉ်ဝန်ဆောင်မှုများ ပေးနေတဲ့ လူတွေဖြစ်တဲ့အတွက်ကြောင့် ၎င်းတို့ သက်သာချောင်ချိစွာနဲ့ လူ့ဂုဏ်သိက္ခာနဲ့အညီ နေထိုင်နိုင်ရေးဟာ အလွန်ပဲအရေးကြီးပါတယ်။ ရန်ကုန်မြို့တော်စည်ပင်သာယာရေးကော်မတီရဲ့ စီမံခန့်ခွဲမှုအောက်မှာရှိတဲ့ မင်္ဂလာဒုံမြို့နယ် ပျဉ်းမပင် သစ်ပင်ပန်းမန်ဌာန ဝန်ထမ်းအိမ်ရာဟာ ၂၀၁၆ ခုနှစ်မှာ စတင်ဆောက်လုပ်ပြီးတော့ စည်ပင်သာယာရေးကော်မတီရဲ့ ဝန်ထမ်းများကို နေရာချထားရန် ရည်ရွယ်ဆောက်လုပ်ခြင်းလို့ သိရပါတယ်။ လွှတ်တော်ကိုယ်စားလှယ်ကိုယ်တိုင် စီမံကိန်းစစ်ဆေးရေးအဖွဲ့နဲ့ ဒီအဆောက်အအုံများ တည်ဆောက်ပြီးတဲ့သွားရောက်ပြီးတော့စစ်ဆေးခဲ့ပါတယ်။ ထို်ထမ်းများအား မကြာခင်မှာ နေရာချထားပါ့မယ်လို့ ပြောခဲ့ပါသော်လည်း ယနေ့လူနေထိုင်မှုမရှိဘဲနဲ့ ထိန်းသိမ်းစောင့်ရှောက်မှု၊ ပြုပြင်မှုများမရှိခြင်းကြောင့် ပျက်စီးယိုယွင်းမှုများစွာ ဖြစ်ပေါ်နေပါတယ်။ ကုန်မြို့တော် မြို့တော်သာချောင်ပင်သာ လွှတ်တော်ကိုယ်စားလှယ်အနေနဲ့လည်း ၂၀၁ရ ခုနှစ်မှာ တစ်ကြိမ်၊ ၂၀၁၈ ခုနှစ်မှာလည်း တစ်ကြိမ် သွားရောက် ခဲ့ပေမယ့်လည်းပဲ အဲဒီည်း ဝန်ထမ်းများရှိတာကို မတွေ့ရသေးပါဘူး။ အခု ိုလို့ရှိရင် ကျွန်မ လွန်ခဲ့တဲ့သုံးလလောက်တုန်းက သွားကြည့်တဲ့အဆောက်အအုံ များ ကွဲအက်ပြိုကျ ပျက်စီးခြင်းများဖြစ်ပေါ်နေပါတယ်။ ချုံ၊ နွယ်ပိတ်ပေါင်းများစွာလည်း ထူထပ်စွာ ပေါက်ရောက်နေပါတယ်။ လေလွင့်ခွေးများလည်း အမြောက်အမြား ပေါက်ပွားနေတဲ့အတွက်ကြောင့် အန္တရာယ်များ ရှိနေပါတယ်။ ဆက်လက်ပြီးတော့လည်း မသမာတဲ့သူတွေကလည်းပဲ မှောင်ရိပ်ခိုအသုံးပြုမှုများ ဖြစ်ပေါ် နိုင်တဲ့အတွက်ကြောင့် ဒီကိစ္စကိုအမြန်ဆုံးဖြေရှင်းဖို့လိုပါတယ်။ ကျွန်မပုံတွေကို Power Point နဲ့ပြသ ခွင့်ပြုပါ။ ဒါဆိုလို့ရှိရင် အဝင်ပေါက်ဖြစ်ပါတယ်။ ဒါ ဆောက်လုပ်ထားတဲ့ ဝန်ထမ်းအိမ်ရာများဖြစ်ပါတယ်။ ဒါကတော့ အဝင်လမ်းဖြစ်ပါတယ်။ အခုချိန်မှာ ချုံ၊ နွယ်များ များစွာပေါက်ရောက်နေတာကို တွေ့ရပါတယ်။ ဒါကတော့ မီးပေးတဲ့ Transformer ဖြစ်ပါတယ်။ အဲဒီအပေါ်မှာလည်းပဲ ချုံ၊ နွယ် များစွာပေါက်ပြီးတော့ ပျက်စီးနေတာကို တွေ့ရပါတယ်။ ဒါကတော့ ရုံးခန်းအတွင်းမှာရှိတဲ့ တံခါး တွေ ပျက်စီးနေတာပါ။ နောက် တိုင်တွေ ပျက်စီးယိုယွင်းနေတာ၊ ခွေးတွေအများကြီး ပေါက်ပွား နေတာကို တွေ့ရပါတယ်။ ဒါ အဝင်ဝ ဖြစ်ပါတယ်။ အတွင်းဖက်မှာဆိုလို့ရှိရင်လည်း ခွေးတွေ အုပ်စုလိုက် ကျက်စားနေတာကို တွေ့ရပါတယ်။ ဥက္ကဋ္ဌကြီးရှင်။ ဒီဝန်ထမ်းအိမ်ရာများဟာ ပြည်သူ့ဘဏ္ဍာနဲ့ စည်ပင်သာယာရေးကော်မတီ ဝန်ထမ်းတွေ သက်သာချောင်ချိစွာ နေထိုင်ရေးအတွက် စီစဉ်ဆောက်လုပ်ထားတာ ဖြစ်ပါတယ်။ နေစရာလိုအပ်နေတဲ့ ဝန်ထမ်းလည်း များစွာရှိနေပါသော်လည်း နေရာချထားပေးနိုင်ခြင်းမရှိခြင်း၊ ဆောက်လုပ်ပြီး အသုံးပြုနိုင်ခြင်း မရှိတဲ့အတွက်ကြောင့် နှစ်ကာလကြာမြင့်တာနဲ့အမျှ ပြည်သူ့ ဘဏ္ဍာပေါင်း သိန်းပေါင်းသောင်းနဲ့ချီပြီးတော့ ဆုံးရှုံးမှုများ ဖြစ်ပေါ်နေပါတယ်။ သို့ပါသောကြောင့် ရန်ကုန်မြို့တော်စည်ပင်သာယာရေးကော်မတီရဲ့ စီမံခန့်ခွဲမှုအောက်မှာရှိတဲ့ မင်္ဂလာဒုံမြို့နယ် ပျဉ်းမပင် သစ်ပင်ပန်းမန်ဌာန ဝန်ထမ်းအိမ်ရာအား မည်ကဲ့သို့အသုံးပြုမည် နေထိုင်စရာ လိုအပ်နေသော ဝန်ထမ်းများအား မည်ကဲ့သို့နေရာချထားရန် အစီအစဉ်ရှိသည်ကို လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး နေပြည်တော်ကောင်စီဝင်က တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="40">ဦးညီထွန်း(နေပြည်တော်ကောင်စီဝင်)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါလို့ ပထမဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ နေပြည်တော်ကောင်စီဝင် ဦးညီထွန်း ဖြစ်ပါတယ်။ ပထမဦးစွာ မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဒေါ်သီရိရတနာ ၏ မွန်ပြည်နယ် သထုံခရိုင်၊ ဘီးလင်းမြို့နယ်၊ ကန်သာယာလမ်းဆုံတွင် တပ်ဆင်ထားသော မီးပွိုင့်သည် စတင်တပ်ဆင်သည့် ယနေ့အထိ အသုံးပြုနိုင်ခြင်းမရှိဘဲ ဖြစ်နေခြင်းအား မည်သို့ ဆက်လက်ဆောင်ရွက်ရမည်ကို သိရှိလိုခြင်းမေးခွန်းနှင့်စပ်လျဉ်းပြီး ဖြေကြားတင်ပြသွားမှာ ဖြစ်ပါတယ်။ မွန်ပြည်နယ် သထုံခရိုင်၊ ဘီးလင်းမြို့နယ်၊ ကန်သာယာရပ်ကွက်၊ ရန်ကုန်-မော်လမြိုင် လမ်းမကြီးနဲ့ ကျွန်းတောလမ်းဆုံမှ မီးပွိုင့်အား ၂၀၁၈ ခုနှစ်၊ Mini ဘတ်ဂျက်ကာလတွင် ဆောင်ရွက်ခဲ့ရာ ၆-၁၀-၂၀၁၈ ရက်နေ့မှစတင်၍ အသုံးပြုနိုင်ရန် တပ်ဆင်ခဲ့ပြီးဖြစ်ပါတယ်။ သို့ရာတွင် အဆိုပါမီးပွိုင့်လမ်းဆုံဧရိယာအတွင်း ဈေးဆိုင်ခန်းများတည်ရှိနေခြင်း၊ မီးပွိုင့် ယာဉ်ထိန်းနားနေဆောင်ဘက်ခြမ်းတွင် ပလက်ဖောင်းဆောင်ရွက်ရန်လိုအပ်ခြင်း၊ ယာဉ်ကြောပြလမ်း၊ လူကူးမျဉ်းကြားများ ရေးဆွဲပေးရန်လိုအပ်ခြင်း၊ မြဝတီယာဉ်လိုင်းအတွက် နေရာပြောင်းရွှေ့ သတ်မှတ် ပေးရန်လိုအပ်ခြင်း၊ မြန်မာ့လျှပ်စစ်ဓာတ်အားဖြန့်ဖြူးရေးလုပ်ငန်းမှ Transformer နှင့် ဓာတ်တိုင်များ ပြောင်းရွှေ့ပေးရန် လိုအပ်နေခြင်းတို့ကြောင့် လတ်တလော ဖွင့်လှစ်အသုံးပြုနိုင်ခြင်း မရှိပါ။ ၁၉၈၉ ခုနှစ် မော်တော်ယာဉ်နည်းဥပဒေ ပုဒ်မ ၁၅၃၊ (ဆ)(၁) လမ်းဆုံလမ်းခွအတွင်း ယာဉ်မရပ်ရနှင့် ၁၅၃၊ (ဈ)အရ (ယာဉ်ထိန်းအချက်ပြမီးတိုင်၊ လမ်းညွှန်ဆိုင်းဘုတ်၊ ဖြူ/နီ ကြားအမှတ်အသားပါရှိသော ကွန်ကရစ်တုံးနှင့် တိုင်နေရာတို့တွင် ရပ်ဆိုင်းခြင်း၊ ရပ်နားခြင်းမပြုရ)တို့ပါ ပြဋ္ဌာန်းချက်များနှင့် မီးပွိုင့်ဧရိယာအတွင်း မီးပွိုင့်ဧရိယာမှ (၃၀.၅)မီတာ၊ (၁၀၀)ပေအတွင်း ယာဉ်မရပ်ရဟူ၍ သတ်မှတ် ပြဋ္ဌာန်းထားချက်များအရ ဖြူ/နီကြားရေးဆွဲထားသော လမ်းဘေးပလက်ဖောင်းများ ပြုလုပ်ထား နိုင်မှုမရှိသေးသဖြင့် မီးပွိုင့်တပ်ဆင်ထားပြီးဖြစ်သော်လည်း ယာဉ်စည်းကမ်း/လမ်းစည်းကမ်းဆိုင်ရာ ပြဋ္ဌာန်းချက်များနှင့် ညီညွတ်အောင် ဆောင်ရွက်နိုင်ရန် လိုအပ်လျက်ရှိနေဆဲဖြစ်ကြောင်း တွေ့ရှိရ ပါတယ်။ လွှတ်တော်ဥက္ကဋ္ဌကြီးခင်ဗျား။ သို့ဖြစ်ပါ၍ ၂၀၁၈-၂၀၁၉ ဘဏ္ဍာရေးနှစ်အတွင်း ရွှေသံလွင် ကုမ္ပဏီ၊ ပြည်နယ်လျှပ်စစ်ဓာတ်အားဖြန့်ဖြူးရေးလုပ်ငန်း၊ ပြည်နယ်လမ်းဦးစီးဌာနနှင့် ပြည်နယ် ယာဉ်လုပ်ငန်းများ ထိန်းသိမ်းကြီးကြပ်ရေးကော်မတီတို့ညှိနှိုင်း၍ လိုအပ်ချက်များအား လုပ်ဆောင် သွားမည်ဖြစ်ပါကြောင်း၊ ပြည့်စုံစွာဖြည့်ဆည်းဆောင်ရွက်ပြီးပါက အဆိုပါမီးပွိုင့်အား အသုံးပြုသွား မည်ဖြစ်ပါကြောင်းနှင့် မီးပွိုင့်စတင်အသုံးပြုပါက ယာဉ်ထိန်းရဲတပ်ဖွဲ့ဝင်များ အလှည့်ကျစနစ်ဖြင့် တာဝန်ချထားပြီး ယာဉ်/လမ်းစည်းကမ်းထိန်းသိမ်းခြင်းလုပ်ငန်းများကို ဆောင်ရွက်ပေးသွားမည် ဖြစ်ပါကြောင်း မွန်ပြည်နယ်အစိုးရအဖွဲ့ ကိုယ်စား ဖြေကြားတင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီး ရန်ကုန် တိုင်းဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် နော်လှလှစိုး၏ ရန်ကုန်မြို့တော် စည်ပင်သာယာရေးကော်မတီ စီမံခန့်ခွဲမှုအောက်တွင်ရှိသော မင်္ဂလာဒုံမြို့နယ်၊ ပျဉ်းမပင်ရှိ သစ်ပင်ပန်းမန်ဌာန ဝန်ထမ်းအိမ်ရာများအား မည်ကဲ့သို့အသုံးပြုမည်ကို သိရှိလိုခြင်း မေးခွန်းနှင့်စပ်လျဉ်း၍ ဖြေကြားတင်ပြသွားမှာဖြစ်ပါတယ်။ ဒီမေးခွန်းနဲ့ပတ်သက်လို့ကတော့ ရန်ကုန် တိုင်းဒေသကြီးအစိုးရအဖွဲ့မှ စည်ပင်သာယာရေးဝန်ကြီးက ဩဂုတ်လ ၁၆ ရက်နေ့မှာ ပြန်ကြားလာတဲ့ မေးခွန်းကို ရန်ကုန်တိုင်းအစိုးရအဖွဲ့ ကိုယ်စား ကျွန်တော်တင်ပြသွားမှာဖြစ်ပါတယ်။ ရန်ကုန်တိုင်းဒေသကြီး မင်္ဂလာဒုံမြို့နယ်သည် ဧရိယာအားဖြင့် (၄၁.၄၂)စတုရန်းမိုင် ကျယ်ဝန်းပြီး ရပ်ကွက်ပေါင်း(၃၃)ရပ်ကွက်နှင့် ကျေးရွာ(၅)ရွာ၊ အိမ်ထောင်စု (၅၁၇၉၄)စု၊ လူဦးရေ စုစုပေါင်း (၂၅၇၄၅၂)ဦးခန့်ရှိပါတယ်။ နေ့စဉ် အမှိုက်တန်ချိန် (၁၁၀)တန်ခန့်ထွက်ရှိပြီး ဧရိယာ ကျယ်ဝန်းသဖြင့် ၎င်းထွက်ရှိသော အမှိုက်များကို မင်္ဂလာဒုံမြို့နယ် အပိုင်း(၁)နှင့် အပိုင်း(၂) နှစ်ပိုင်း ခွဲခြား၍ နေ့စဉ်သိမ်းဆည်းပေးလျက်ရှိပါတယ်။ နေ့စဉ်ထွက်အမှိုက်များ သိမ်းဆည်းရန်အတွက် သန့်ရှင်းရေးဝန်ထမ်း စုစုပေါင်း(၁၂၈)ဦး၊ အမှိုက်သိမ်းယာဉ်(၁၅)စီး၊ အမှိုက်သိမ်းလှည်း(၃၃)စီး၊ ကွန်တိန်နာအမှိုက်ပုံကြီး (သံကန်) (၉)ကန်၊ ကွန်တိန်နာအမှိုက်ပုံးသေး(သံကန်) (၁)ကန်၊ အုတ် အမှိုက်ကန်(၂၀)ကန်၊ (၆၆၀)လီတာဆံ့ အမှိုက်ပုံး (၁၁၇)လုံး၊ (၂၄၀)လီတာဆံ့ အမှိုက်ပုံး(၁၂၆)ပုံ တို့အား ဖြန့်ခွဲချထားဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ မင်္ဂလာဒုံမြို့နယ်သည် အမှိုက်သိမ်းဧရိယာ ကျယ်ဝန်းသဖြင့် အမှိုက်သိမ်း လုပ်ငန်းများဆောင်ရွက်သည့် အမှိုက်သိမ်းဝန်ထမ်းများ၊ ယာဉ်မောင်းများ၊ ကြီးကြပ်သူများနေထိုင်ရန် မင်္ဂလာဒုံမြို့နယ်၊ ပျဉ်းမပင်ရပ်ကွက်၊ ပတ္တမြားလမ်းဘေးရှိ ရန်ကုန်မြို့တော်စည်ပင်သာယာရေး ကော်မတီမှ အလျား(၈၂၈)ပေ၊ အနံ(၁၆၄)ပေရှိ မြေကွက်လပ်တွင် ဝန်ထမ်းလိုင်း(၄)လိုင်း တည်ဆောက် ထားပြီး တစ်လိုင်းလျှင် (၁၂)ခန်းနှုန်းဖြင့် (၄၈)ခန်း တည်ဆောက်ထားခြင်းဖြစ်ပါသည်။ အဆိုပါ ဝန်ထမ်းလိုင်းခန်းတွင် အမှတ်(၃)လမ်းမကြီး၊ ပြည်လမ်း (လေဆိပ်အထိ) ပျဉ်းမပင်ရပ်ကွက်၊ ပတ္တမြား ရပ်ကွက်၊ ရွှေနံ့သာရပ်ကွက်၊ ဘိုခြံရပ်ကွက်၊ ရွှေနှင်းဆီရပ်ကွက်နှင့် ခရေပင်လမ်းတို့တွင် တာဝန် ထမ်းဆောင်နေသော ဝန်ထမ်းများအနေဖြင့် မင်္ဂလာဒုံမြို့နယ်၊ ရန်ကုန်-ပဲခူး(လမ်းဟောင်း)ရှိ မြို့နယ် တာဝန်ခံရုံးသို့ပြန်ရန် ဝေးကွာသဖြင့် မြေပြင်သန့်ရှင်းရေးလုပ်ငန်းများကို ်တစ်ပြေးညီ ဆောင်ရွက်နိုင်ရန်အတွက် ယခုနေရာတွင် ဝန်ထမ်းလိုင်းများဆောက်၍ ရုံးခွဲအနေဖြင့် ထားရှိ ဆောက်ထားခြင်းဖြစ်ပါသည်။ ယခုအခါ ၎င်းဝန်ထမ်းလိုင်းများသည် သန့်ရှင်းရေးဝန်ထမ်းများ နေထိုင်နေပြီဖြစ်ပါကြောင်း ရန်ကုန်တိုင်းဒေသကြီးအစိုးရအဖွဲ့ကိုယ်စား ဖြေကြားတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများ ဟာ ပညာရေးဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ကချင်ပြည်နယ်၊ မိုးညှင်းမြို့နယ်ရှိ မိုးညှင်းဒီဂရီကောလိပ်အား တက္ကသိုလ်အဖြစ် အဆင့်မြှင့်တင် ဖွင့်လှစ်ပေးနိုင်ခြင်း ရှိ/မရှိ သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကချင်ပြည်နယ် မဲဆန္ဒနယ်အမှတ်(၆)မှ ဦးမင်းဆွေနိုင် က ကချင်ပြည်နယ်၊ မိုးညှင်းမြို့နယ်ရှိ မိုးညှင်းဒီဂရီကောလိပ်အား တက္ကသိုလ်အဖြစ် အဆင့်မြှင့်တင် ဖွင့်လှစ်ပေးနိုင်ခြင်း ရှိ/မရှိ သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1203">ဦးမင်းဆွေနိုင်၊ ကချင်ပြည်နယ် မဲဆန္ဒနယ်အမှတ်(၆)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနဲ့ ဒုတိယဥက္ကဋ္ဌအပါအဝင် ဒုတိယဝန်ကြီးနဲ့ အမျိုးသားလွှတ်တော်ကိုယ်စားလှယ် များအားလုံး မင်္ဂလာအပေါင်းနဲ့ ပြည့်စုံပါစေကြောင်း ပဏာမ ဂါရဝပြုနှုတ်ခွန်းဆက်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးမင်းဆွေနိုင် ဖြစ်ပါတယ်။ ကျွန်တော့်အနေနဲ့ ကျွန်တော့်ရဲ့ မဲဆန္ဒနယ် မိုးညှင်းမြို့နယ်အတွင်းမှာ ရှိတဲ့ မိုးညှင်းဒီဂရီကောလိပ်ကို မည်သည့်စာသင်နှစ်ကနေစပြီးတော့မှ တက္ကသိုလ်အဖြစ် အဆင့်မြှင့် တင်ပေးနိုင်ခြင်း ရှိ/မရှိနှင့် စပ်လျဉ်းတဲ့မေးခွန်းကို မေးမြန်းသွားမှာဖြစ်ပါတယ်။ လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ကချင်ပြည်နယ်၊ မိုးညှင်းခရိုင်၊ မိုးညှင်းမြို့နယ်မှာ ဒေသဖွံ့ဖြိုးရေးအတွက် အထောက်အကူဖြစ်စေနိုင်သော အသိပညာရှင်၊ အတတ် ပညာရှင်များ မွေးထုတ်ပေးနိုင်မယ့် တက္ကသိုလ်တစ်ခု ပေါ်ပေါက်လာစေရန် မျှော်မှန်းပြီးတော့မှ မိုးညှင်းဒီဂရီကောလိပ်ကို ၉-၁၂-၂၀၀၃ မှာ အောင်မြင်စွာဖွင့်လှစ်နိုင်ခဲ့ပါတယ်။ လက်ရှိ မိုးညှင်းဒီဂရီ ကောလိပ်မှာ မိုးညှင်းခရိုင်အတွင်းမှာရှိတဲ့ မိုးညှင်းမြို့နယ်၊ မိုးကောင်းမြို့နယ်၊ ဖားကန့်မြို့နယ်အပြင် စစ်ကိုင်းတိုင်းဒေသကြီးမှာရှိတဲ့ ကသာမြို့နယ်၊ အင်းတော်မြို့နယ် အပါအဝင် (၅)မြို့နယ်မှာရှိတဲ့ တိုင်းရင်းသားလူမျိုး ပေါင်းစုံပါဝင်တဲ့ ကျောင်းသူ၊ ကျောင်းသားများ တက္ကသိုလ်ပညာကို ဆည်းပူး သင်ကြားလျက်ရှိကြောင်း တွေ့ရှိရပါတယ်။ မိုးညှင်းဒီဂရီကောလိပ်မှာ အထူးပြုဘာသာရပ်ဌာန (၉)ခုဖြစ်တဲ့ မြန်မာ၊ အင်္ဂလိပ်၊ သင်္ချာ၊ သမိုင်း၊ ဓာတုဗေဒ၊ ရူပ၊ သင်္ချာ၊ သတ္တဗေဒ၊ ရုက္ခဗေဒအပြင် အထောက်အကူပြု ဘာသာရပ်(၂)ခု ဖြစ်တဲ့ ဒဿနိကဗေဒ အရှေ့တိုင်းပညာတို့ကိုပါ ဖွင့်လှစ်သင်ကြားလျက်ရှိကြောင်း တွေ့ရှိရပါတယ်။ ယခုအခါ ကျွန်တော်တို့ အထူးပြုဘာသာရပ်ဌာနများမှာ ပထမနှစ်မှ စတုတ္ထနှစ်ထိ ဘွဲ့ကြိုသင် တန်းများ၊ ဂုဏ်ထူးတန်းများ၊ မဟာအရည်အချင်းစစ်သင်တန်းများကို သင်ကြားပေးနေခြင်းအားဖြင့် ဒေသအတွင်း လူ့စွမ်းအားအရင်းအမြစ်များကို ပြုစုပျိုးထောင်ပေးနေကြောင်းကိုလည်း သိရှိရပါတယ်။ မိုးညှင်းဒီဂရီကောလိပ်ရဲ့ လက်ရှိဖွဲ့စည်းပုံအရ အရာထမ်း(၂၇၁)ဦး၊ အမှုထမ်း(၄၀၇)ဦး စုစုပေါင်း(၆၇၈)ဦးဖြင့် တာဝန်ထမ်းဆောင်လျက်ရှိပြီးတော့မှ တက္ကသိုလ်အဖြစ် အဆင့်မြှင့်တင်ပါက အမှုထမ်း၊ အရာထမ်းများကိုလည်း တိုးမြှင့်ခန့်ထားရမည်ဖြစ်ကြောင်းကိုလည်း လေ့လာတွေ့ရှိရ ပါတယ်။ မိုးညှင်းဒီဂရီကောလိပ် စတင်ဖွင့်လှစ်တဲ့ ၂၀၀၃-၂၀၀၄ ပညာသင်နှစ်မှာဆိုလို့ရှိရင် နေ့ကျောင်းသားနဲ့ အဝေးသင်ကျောင်းသား စုစုပေါင်း(၃၂၂)ဦးရှိခဲ့ရာကနေပြီးတော့ နှစ်အလိုက် ကျောင်းသားဦးရေ များပြားလာရာ ၂၀၁၈ - ၂၀၁၉ ယခုပညာသင်နှစ်မှာဆိုလို့ရှိရင် စုစုပေါင်း ကျောင်းသားဦးရေဟာ (၂၃၃၅)ဦးအထိအောင် ပညာသင်ကြားလျက်ရှိကြောင်း တွေ့ရှိရပါတယ်။ အဲဒီ ကျွန်တော်တို့ ဒီဂရီကောလိပ်အဖြစ် စတင်ဖွင့်လှစ်ခဲ့တဲ့ ၂၀၀၃-၂၀၀၄ ပညာသင်နှစ်ရဲ့ ဘွဲ့ရကျောင်းသားဦးရေမှာ ၂၀၀၅-၂၀၀၆ ခုနှစ်မှာ ရိုးရိုးဘွဲ့ရကျောင်းသားဦးရေ (၁၉၇)ဦးရှိခဲ့ပြီး တော့မှ ၂၀၁၇-၂၀၁၈ ခုနှစ်မှာ ရိုးရိုးဘွဲ့ရ(၃၂၅)ဦး၊ ဂုဏ်ထူးတန်းဘွဲ့ (၈၅)ဦး၊ စုစုပေါင်း (၄၁၈)ဦး အထိ နှစ်အလိုက် လူ့စွမ်းအားအရင်းအမြစ်များကို မွေးထုတ်ပေးလျက်ရှိနေကြောင်း သိရှိရပါတယ်။ သို့ဖြစ်ပါ၍ မိုးညှင်းဒီဂရီကောလိပ် စတင်ဖွင့်လှစ်ခဲ့သည်မှာ (၁၇)နှစ်ကျော်ကြာမြင့်ခဲ့သည်က တစ်ကြောင်း၊ မိုးညှင်းခရိုင်သည် ကချင်ပြည်နယ်မှာ လူဦးရေထူထပ်များပြားတဲ့ မြို့နယ်ဖြစ်သည်က တစ်ကြောင်း၊ စစ်ကိုင်းတိုင်းဒေသကြီးမှာရှိတဲ့ မြို့နယ်များနဲ့ ထိစပ်နေသည်ကတစ်ကြောင်း၊ ဒေသ ဆိုင်ရာ အဆင့်မြင့်ပညာကဏ္ဍ ပိုမိုဖွံ့ဖြိုးတိုးတက်လာစေရန်နှင့် လူ့စွမ်းအားအရင်းအမြစ် ဖွံ့ဖြိုး တိုးတက်လာစေရန်အလို့ငှာ မိုးညှင်းဒီဂရီကောလိပ်ကို မိုးညှင်းတက္ကသိုလ်အဖြစ် အဆင့်မြှင့်တင် ပေးနိုင်ပါရန် ဥက္ကဋ္ဌကြီးမှတစ်ဆင့် ခေတ်မီဖွံ့ ဖြိုးတိုးတက်သော အနာဂတ်ဒီမိုကရေစီဖက်ဒရယ် နိုင်ငံတော်သစ်ကြီးဆီ ရည်မှန်းပြီးတော့ မေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<title>ရခိုင်ပြည်နယ်သည် တက္ကသိုလ်ဝင်တန်း အောင်ချက် အနိမ့်ပါးဆုံးအဖြစ် ငါးနှစ်ဆက်တိုက် ရပ်တည် နေရသည့် အကြောင်းအရင်းများကို သိရှိလိုခြင်းနှင့် လာမည့် ၂၀၂၀ ခုနှစ်တွင် အောင်ချက်မြင့် တက်လာစေရန် မည်သို့စီစဉ်ဆောင်ရွက်ထားကြောင်း သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က ရခိုင်ပြည်နယ်သည် တက္ကသိုလ်ဝင်တန်း အောင်ချက် အနိမ့်ပါးဆုံးအဖြစ် ငါးနှစ်ဆက်တိုက် ရပ်တည် နေရသည့် အကြောင်းအရင်းများကို သိရှိလိုခြင်းနှင့် လာမည့် ၂၀၂၀ ခုနှစ်တွင် အောင်ချက်မြင့်တက် လာစေရန် မည်သို့စီစဉ်ဆောင်ရွက်ထားကြောင်း သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1316">ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံးမင်္ဂလာပါ။ ဥက္ကဋ္ဌကြီးရှင်။ ကျွန်မရဲ့ မေးခွန်းအား Power Point ဖြင့် တင်ပြခွင့်ပြုပါရန် လေးစားစွာ ခွင့်တောင်းခံအပ်ပါတယ်။ ကျွန်မတို့ရဲ့ ရခိုင်ပြည်နယ်ဟာ တက္ကသိုလ်ဝင်တန်းအောင်ချက်မှာ အနိမ့်ပါးဆုံးပြည်နယ်အဖြစ် ငါးနှစ်ဆက်တိုက် ရပ်တည်နေရတဲ့ အကြောင်းအရင်းကို သိရှိလိုခြင်းနဲ့ ၂၀၂၀ ပြည့်နှစ်မှာကျင်းပမယ့် တက္ကသိုလ်ဝင်စာမေးပွဲမှာ အောင်ချက်မြင့်မားလာဖို့အတွက် ဝန်ကြီးဌာနအနေနဲ့ မည်ကဲ့သို့ဆောင်ရွက်ထားရှိသည်နဲ့ ပတ်သက်ပြီး သိရှိလိုခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ ၂၀၁၅ ခုနှစ်မှာစပြီးတော့ ၂၀၁၉ ခုနှစ်အထိ အောင်ချက်ရာခိုင်နှုန်း နှိုင်းယှဉ်ချက်အရ ရခိုင်ပြည်နယ်မှ တက္ကသိုလ်ဝင်တန်း အောင်မြင်သူအရေအတွက်ဟာ တိုင်းဒေသကြီးနဲ့ပြည်နယ်အားလုံးအနက် ချင်းပြည်နယ်ပြီးလို့ရှိရင် ဒုတိယမြောက်အနိမ့်ပါးဆုံး အောင်ချက်ရာခိုင်နှုန်းကို ပိုင်ဆိုင်ထားကြောင်း တွေ့ရပါတယ်။ ၂၀၁၅ ခုနှစ်မှာ တက္ကသိုလ်ဝင်တန်းအောင်ချက်ကို နှိုင်းယှဉ်ကြည့်မယ်ဆိုလို့ရှိရင် ရခိုင်ပြည်နယ်ဟာ တက္ကသိုလ်ဝင်တန်း ဖြေဆိုသူ (၂၉၄၈၀)ဦးရှိပြီးတော့ အောင်မြင်သူအရေအတွက်ဟာ (၆၈၁၉)ဦး (၂၃.၁၃) ရာခိုင်နှုန်းနဲ့ ဒုတိယအောင်ချက် အနိမ့်ဆုံးပြည်နယ် ဖြစ်ပါတယ်။ ၂၀၁၆ ခုနှစ်မှာတော့ ဖြေဆိုသူ (၃၄၈၂၂) ဦးရှိတဲ့အတွက် အောင်မြင်တဲ့သူ (၇၃၈၀)ဦး (၂၁.၁၉)ရာခိုင်နှုန်းနဲ့ တတိယအောင်ချက် အနိမ့်ဆုံးပြည်နယ်အဖြစ်ရှိနေပါတယ်။ ၂၀၁ရ ခုနှစ်မှာ ဖြေဆိုသူအရေအတွက် (၃၈၄၄၀)ဦးဖြစ်ပြီးတော့ အောင်မြင်သူကတော့ (၆၅၉၈)ဦး၊ အောင်ချက် ရာခိုင်နှုန်းကတော့ (၁၇.၁၆)ရာခိုင်နှုန်းနဲ့ တိုင်းဒေသကြီးနဲ့ ပြည်နယ်အားလုံးမှာ အောင်ချက် အနိမ့်ဆုံးဖြစ်ခဲ့ပါတယ်။ ၂၀၁၈ ခုနှစ်မှာဆိုလို့ရှိရင် ဖြေဆိုသူဟာ (၄၀၁၈၀)ဦးရှိပြီးတော့ အောင်မြင်တဲ့ သူဟာ (၈၆၂၀)ဦးပဲ ရှိတဲ့အတွက်ကြောင့်မို့လို့ အောင်မြင်တဲ့ရာခိုင်နှုန်းဟာ (၂၁.၄၅) ရာခိုင်နှုန်းနဲ့ ချင်းပြည်နယ်ပြီးလို့ရှိရင် ဒုတိယမြောက်အောင်ချက်အနိမ့်ဆုံးဖြစ်ပါတယ်။ ၂၀၁၉ ခုနှစ်မှာ ဖြေဆိုတဲ့သူ အရေအတွက်များလာပါတယ်။ ဖြေဆိုသူ (၄၂၄၁၆)ဦး ရှိပြီးတော့ အောင်မြင်သူက (၁၀၁၆၅)ဦး၊ (၂၃.၉)ရာခိုင်နှုန်းနဲ့ ချင်းပြည်နယ်နဲ့ ရှမ်းပြည်နယ်(အရှေ့) ပြီးလျှင် တတိယမြောက် အောင်ချက်အနိမ့်ဆုံးဖြစ်ပါတယ်။ ဥက္ကဋ္ဌကြီးရှင်။ ၂၀၁၅ ခုနှစ်မှ ၂၀၁၉ ခုနှစ် အထိ (၅)နှစ်တာ တက္ကသိုလ်ဝင်တန်းဖြေဆိုသူ အရေအတွက်ပိုများလာခဲ့ပေမယ့် အောင်မြင်သူ အရေအတွက်ဟာဆိုလို့ရှိရင် ၂၀၁၉ ခုနှစ်မှာသာ အနည်းငယ် တိုးတက်ခဲ့တာတွေ့ပါတယ်။ ဒါပေမဲ့ တိုင်းဒေသကြီးနဲ့ ပြည်နယ်အားလုံး အောင်ချက်ရာခိုင်နှုန်းကို အဆင့်လိုက်စီမယ်ဆိုလို့ရှိရင် ရခိုင် ပြည်နယ်ရဲ့ အောင်ချက်ဟာ ဗိုလ်နေမြဲ ကျားနေမြဲလို့ ဆိုရမှာဖြစ်ပါတယ်။ ဒုတိယ အောင်ချက်အနိမ့်ဆုံးပြည်နယ်အဖြစ်သာ ဆက်လက်ရပ်တည်နေတာကို တွေ့ရှိရ ပါတယ်။ ရခိုင်ပြည်နယ်အတွင်းမှာ ယခင်နှစ်က ကျင်းပခဲ့တဲ့တက္ကသိုလ်ဝင်စာမေးပွဲမှာ ကျောင်းသူ၊ ကျောင်းသားတစ်ဦးမှ မအောင်မြင်ခဲ့တဲ့ကျောင်း (၂၂)ကျောင်းရှိပါတယ်။ အဲဒီကျောင်းတွေကတော့ မြောက်ဦးမြို့နယ်မှာ (၁)ကျောင်းရှိမယ်။ မင်းပြားမြို့နယ်မှာ (၂)ကျောင်း၊ မြေပုံမြို့နယ်မှာ (၂)ကျောင်း၊ မောင်တောမြို့နယ်မှာ (၅)ကျောင်း၊ ရမ်းဗြဲမြို့နယ်မှာ (၂)ကျောင်း၊ အမ်းမြို့နယ်မှာ (၂)ကျောင်း၊ မာန်အောင်မြို့နယ်မှာ (၂)ကျောင်း၊ ကျောက်တော်မြို့နယ်မှာ (၄)ကျောင်းနဲ့ ရသေ့တောင်မြို့နယ်မှာ (၁)ကျောင်းဖြစ်ပါတယ်။ ယခင်နှစ်ကလည်း တက္ကသိုလ်ဝင်စာမေးပွဲမှာ အောင်မြင်တဲ့သူမရှိတဲ့ ကျောင်း(၂၅) ကျောင်း ရှိကြောင်း လေ့လာသိရှိရပါတယ်။ ဒါကြောင့်မို့လို့ ရခိုင်ပြည်နယ်ဟာ လွန်ခဲ့တဲ့ငါးနှစ်တာအတော အတွင်းမှာ အောင်ချက်နိမ့်ပါးတဲ့ အကြောင်းအရင်းများကို ဝန်ကြီးဌာနအနေနဲ့ ဖော်ထုတ်လေ့လာ ခဲ့ခြင်း ရှိ/မရှိနဲ့ အောင်ချက်မြင့်မားရေးအတွက် လိုအပ်တဲ့အစီအစဉ်များ အကောင်အထည်ဖော် ပေးဖို့ အစီအစဉ် ရှိ/မရှိကို သိလိုပါသဖြင့် အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>ချင်းပြည်နယ်၊ ထန်တလန်မြို့နယ်တွင် မြို့နယ်ပညာရေးမှူးရုံးအား RCC(၂)ထပ်ဆောင် ဆောက်လုပ် ပေးနိုင်ရေးအတွက် အနီးစပ်ဆုံး ဘဏ္ဍာရေးနှစ်တွင် ရန်ပုံငွေချထားပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ ဦးဘွဲ့ခန်း က ချင်းပြည်နယ်၊ ထန်တလန်မြို့နယ်တွင် မြို့နယ်ပညာရေးမှူးရုံးအား RCC (၂)ထပ်ဆောင် ဆောက်လုပ် ပေးနိုင်ရေးအတွက် အနီးစပ်ဆုံး ဘဏ္ဍာရေးနှစ်တွင် ရန်ပုံငွေချထားပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="2226">ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)</mp>ရိုသေလေးစားအပ်ပါသော ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်တော် ကြီးများအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံကြပါစေကြောင်း နှုတ်ခွန်း ဆက်သဂါရဝပြုအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဦးဘွဲ့ခန်း ဖြစ်ပါတယ်။ ကျွန်တော့်အနေနဲ့ ချင်းပြည်နယ်၊ ထန်တလန် မြို့နယ်၊ မြို့နယ်ပညာရေးမှူးရုံး (ယာယီရုံး)အဖြစ်အသုံးပြုသော အထက(၁)သိပ္ပံခန်းဟာ ကျဉ်းမြောင်း နေသည့် အတွက် RCC နှစ်ထပ်ဆောင် ဆောက်လုပ်နိုင်ရေးအတွက် အနီးစပ်ဆုံးဘဏ္ဍာရေးနှစ်တွင် ရန်ပုံငွေခွဲဝေချထားပေးရန် အစီအစဉ်ရှိ/မရှိနဲ့ စပ်လျဉ်းတဲ့မေးခွန်းကို မေးမြန်းသွားမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ချင်းပြည်နယ်၊ ထန်တလန်မြို့နယ်၊ ပညာရေးမှူးရုံးကို ၁၉၇၂ ခုနှစ်မှစတင်၍ ၁၉၈၈ ခုနှစ်အထိ အထက(၁)ရဲ့ စာသင်ခန်းကို မြို့နယ်ပညာရေးမှူးရုံးအဖြစ် ယာယီဖွင့်လှစ်ခဲ့ပါတယ်။ ၁၉၈၉ ခုနှစ်တွင် အ.ထ.က(၁)သိပ္ပံခန်းအတိုင်းအတာ(၆၀x၃၀)ပေ အုတ်ညှပ် တစ်ထပ်ဆောင်သို့ ယာယီပြောင်းရွှေ့ပြီး ရုံးဖွင့်လှစ်ခဲ့ပါတယ်။ ထန်တလန်မြို့နယ် ပညာရေးမှူးရုံး တွင် ဖွဲ့စည်းပုံအရ (၅၀)ဦးရှိရန်ဖြစ်သော်လည်း လက်ရှိမြို့နယ်ပညာရေးမှူး(၁)ဦး၊ ဒုတိယမြို့နယ် ပညာရေးမှူး(၁)ဦး၊ လက်ထောက်ပညာရေးမှူး(၄)ဦး၊ ကွန်ပျူတာကျွမ်းကျင်သူ(၁)ဦး၊ ရုံးအုပ်(၁)ဦးနဲ့ ရုံးစာရေးဝန်ထမ်း(၁၅)ဦး၊ အားလုံး(၂၃)ဦးဖြင့် တာဝန်ထမ်းဆောင်ပြီး ဖော်ပြပါ သိပ္ပံခန်းတွင် ကျဉ်းကျပ်စွာ ရုံးတက်ရောက်နေကြပါတယ်။ လက်ရှိအဆောက်အဦ (၆၀ x ၃၀)ပေ အုတ်ညှပ်တစ်ထပ်ဆောင်ဟာ ၁၉၉၅-၁၉၉၆ ခုနှစ် တွင် ဆောက်လုပ်ထားသော အဆောက်အဦဖြစ်ပါတယ်။ ဖွဲ့စည်းပုံအရ ဝန်ထမ်းအင်အားခန့်ထားပါက လက်ရှိသိပ္ပံခန်းဟာ အင်အားနှင့် မကိုက်ညီသည့်အပြင် လကုန်လျှင် နယ်မှရောက်ရှိလာတဲ့ ဆရာ/ ဆရာမများနဲ့ ပညာရေးဝန်ထမ်းများ လစာထုတ်ရက်များတွင်လည်းကောင်း၊ တွေ့ဆုံပွဲ အစည်းအဝေး များတွင် ထန်တလန်မြို့နယ်၊ စည်ပင်ခန်းမဆောင်ကို အခကြေးငွေဖြင့် ငှားရမ်းအသုံးပြုနေသည့် အတွက် များစွာအခက်အခဲရှိပါတယ်။ ထန်တလန်မြို့၊ မြို့နယ်ပညာရေးမှူးရုံး ဆောက်လုပ်နိုင်ရေး အတွက် ငွေလုံးငွေရင်း လျာထားချက်တွင် နှစ်စဉ် ပထမဦးစားပေးအဆင့်ဖြင့် အဆိုပြုတင်သွင်း ခဲ့ကြသော်လည်း ရန်ပုံငွေခွဲဝေချထားခြင်းမရှိသည်ကို လေ့လာတွေ့ရှိရပါတယ်။ အကယ်၍ ရန်ပုံငွေ ခွဲဝေချထားပေးနိုင်ပါက မြေဂရန်ပုံစံ ၁၀၅-၁၀၆ မြေ (၀.၅၈၇၂)ဧကရှိပြီး မြေနေရာ အလုံအလောက် ရှိကြောင်း မိမိကိုယ်တိုင် ကွင်းဆင်းတွေ့ရှိခဲ့ပါတယ်။ ဒါကြောင့် မြေပြင်ပကတိလိုအပ်ချက်အရ မြို့နယ်ပညာရေးမှူးရုံး၊ အတိုင်းအတာ (၁၀၀ x ၃၀)ပေ RCC (၂)ထပ်ဆောင်အား မှီရာဘဏ္ဍာရေးနှစ်တွင် ရန်ပုံငွေ ခွဲဝေချထားပေးရန် အစီအစဉ် ရှိ/မရှိ ကို အမျိုးသားလွှတ်တော်ဥက္ကဋ္ဌကြီးမှတစ်ဆင့် ပညာရေးဝန်ကြီးဌာန၊ ပြည်ထောင်စု ဝန်ကြီးအား အလေးအနက် စဉ်းစားပေးရန် လေးစားစွာ မေးမြန်းအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေကြောင်း ဆုမွန်ကောင်းတောင်း မေတ္တာပို့သအပ်ပါတယ်။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်း က ကချင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်ကြီး ဦးမင်းဆွေနိုင် ၏ မေးခွန်းဖြစ်သော ကချင်ပြည်နယ်၊ မိုးညှင်းမြို့နယ်ရှိ မိုးညှင်းဒီဂရီကောလိပ်အား တက္ကသိုလ်အဖြစ် အဆင့်တိုးမြှင့်ဖွင့်လှစ်ပေးနိုင်ခြင်း ရှိ/မရှိ ဆိုတဲ့ မေးခွန်းအပေါ်မှာ ဖြေကြားတင်ပြမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ မိုးညှင်းဒီဂရီကောလိပ်ဟာ ကချင်ပြည်နယ်၊ မိုးညှင်းခရိုင်၊ မိုးညှင်းမြို့မှာတည်ရှိပြီး ကိုယ်စားလှယ်တော်ကြီး တင်ပြသကဲ့သို့ ရှမ်း၊ ကချင်၊ ဗမာ၊ ရခိုင် စသည့် တိုင်းရင်းသားပေါင်းစုံ နေထိုင်ရာ ဒေသဖြစ်ပြီး ၎င်းဒေသရှိ တိုင်းရင်းသားလူငယ်များသည် မိုးညှင်းဒီဂရီကောလိပ်တွင် အဆင့်မြင့်ပညာကဏ္ဍကို လေ့လာသင်ယူခွင့် ရလျက်ရှိပါတယ်။ မိုးညှင်းဒီဂရီကောလိပ်မှာ မိုးညှင်း မြို့နယ်၊ မိုးကောင်းမြို့နယ်၊ ဖားကန့်မြို့နယ် အစရှိတဲ့ ပတ်ဝန်းကျင်မြို့နယ်များမှ ကျောင်းသား၊ ကျောင်းသူစုစုပေါင်း (၂၃၄၂)ဦးနှင့် အဝေးသင်ကျောင်းသား၊ ကျောင်းသူပေါင်း(၄၈၆၀)ဦး၊ တက်ရောက် သင်ကြားလျက်ရှိပါကြောင်း တင်ပြအပ်ပါတယ်။ ပညာရေးဝန်ကြီးဌာနအနေနဲ့ မိုးညှင်းဒီဂရီကောလိပ်ကို တက္ကသိုလ်အဆင့်မြှင့်တင်ခြင်း ဖြင့် လက်ရှိပညာသင်ယူနေကြသော တိုင်းရင်းသားလူငယ်များ၊ ဒေသအကျိုးပြု၊ နိုင်ငံ့အကျိုးပြု အသိပညာရှင်များ၊ အတတ်ပညာရှင်များ ပိုမိုပေါ်ထွန်းလာစေရန် ရည်ရွယ်ပြီး မိုးညှင်းဒီဂရီ ကောလိပ် အား တက္ကသိုလ်အဆင့်အဖြစ် တိုးမြှင့်ဆောင်ရွက်ရာမှာ လိုအပ်တဲ့အချက်အလက်များဖြစ်တဲ့ အဆိုပြု ဖွဲ့စည်းပုံ၊ ဒေသရှိ လူဦးရေစာရင်း၊ တက်ရောက်နေတဲ့ ကျောင်းသား၊ နောင်လာမည့်နှစ်များတွင် တက်ရောက်လာမည့် ဦးရေခန့်မှန်းချက် အဝေးသင်ကျောင်းသား၊ ကျောင်းသူများ တက်ရောက်မယ့် နယ်မြေအလိုက် Mapping စသည့်အချက်အလက်များကို ကျွန်တော်တို့ ပြုစုဆောင်ရွက်လျက် ရှိပါတယ်။ ဒါတွေ ပြီးသွားရင်တော့ လုပ်ထုံးလုပ်နည်းနှင့်အညီ တက္ကသိုလ်အဆင့်အဖြစ် တိုးမြှင့် ဖွင့်လှစ်နိုင်ရေး ဆက်လက်ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ကျွန်တော်ကပဲ ဆက်လက်ပြီး ရခိုင်ပြည်နယ်၊ မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ်ကြီး ဒေါ်ထုမေ ရဲ့ မေးခွန်းဖြစ်သော ရခိုင်ပြည်နယ်သည် တက္ကသိုလ်ဝင်တန်း အောင်ချက်အနိမ့်ပါးဆုံး ပြည်နယ်များအနက် တစ်ခုအဖြစ်(၅)နှစ်ဆက်တိုက် ရပ်တည်နေရသည့် အကြောင်းအရင်းကို သိရှိလိုခြင်းနှင့် လာမည့် ၂၀၂၀ ခုနှစ်တွင် အောင်ချက်မြင့်တက်လာစေရန် မည်သို့ဆောင်ရွက်ထားခြင်းကို သိရှိလိုခြင်းနှင့်စပ်လျဉ်းပြီး ဖြေကြားတင်ပြမှာဖြစ်ပါတယ်။ အဲဒီတော့ ကျွန်တော်တို့ အောင်ချက်နည်းရခြင်းကတော့ အကြောင်းအရင်းတစ်ခုတည်း မဟုတ်ပါဘူး။ အကြောင်းတရား များစွာရှိပါတယ်။ ကိုယ်စားလှယ်တော်ကြီးတင်ပြတဲ့ Power Point မှာ ပြန်ကြည့်ရင် ကျွန်တော်တို့ ပညာရေးဝန်ကြီးဌာနက မြန်မာနိုင်ငံစာစစ်ဦးစီးအဖွဲ့ကနေ ထုတ်ဝေ ထားတဲ့ အစီရင်ခံစာဖြစ်ပါတယ်။ အဲဒီမှာ အောင်ချက်နိမ့်ပါးတာသည် ဒီရာခိုင်နှုန်းကတော့ နည်းတာ ဖြစ်ပါတယ်။ သို့သော် ဖြေဆိုသူဦးရေဟာ တစ်နှစ်တခြား တိုးတက်လာသလို၊ အောင်မြင်သူဦးရေ လည်း တစ်နှစ်တခြား တိုးတက်လာတာရှိပါတယ်။ ဒီအတွက် ရာခိုင်နှုန်းနည်းပေမယ့် အောင်မြင် သူသည် အခြားပြည်နယ်နှင့် တိုင်းဒေသကြီးနည်းတူ တိုးတက်မှုရှိပါကြောင်း တင်ပြအပ်ပါတယ်။ ကျွန်တော်တို့ အနေနဲ့ ပြည်နယ်အတွင်းရှိ တစ်ကျောင်းချင်း၊ စာစစ်ဌာနတစ်ခုချင်း၊ သဘာဝချင်း၊ မြန်မာစာမှာ ဘယ်နှစ်ဦး ကျသလဲ၊ ဘယ်မြို့နယ်က ကျသလဲ၊ အင်္ဂလိပ်စာမှာ ဘယ်နှစ်ဦးကျသလဲ။ ဘယ်မြို့နယ်က ကျသလဲ၊ သင်္ချာမှာ ဘယ်နှစ်ဦး ကျသလဲ၊ ဘယ်မြို့နယ်ကကျသလဲ စသည့်ဖြင့် အသေးစိတ်စာရင်း ကောက်ခံထားပြီး ဖြစ်ပါတယ်။ ကိုယ်စားလှယ်တော်ကြီးတင်ပြတဲ့ အစီရင်ခံစာမှာလည်း အသေးစိတ်စာရင်း ပါရှိပြီးဖြစ်ပါတယ်။ အဲဒီတော့ ဒီ အောင်ချက်နည်းရခြင်း အကြောင်းအရင်းတွေကတော့ ကျွန်တော်တို့ သေချာစွာ ပြုစုဆောင်ရွက်ပြီး ဖြစ်ပါကြောင်း တင်ပြပါတယ်။ ဒီအသေးစိတ်ကတော့ ကျွန်တော် ငဲ့ကွက်သောအားဖြင့် လွှတ်တော်တွင်းမှာတော့ အသေးစိတ် မပြောတော့ပါဘူး။ ကိုယ်စားလှယ်တော်ကြီးမှာလည်း ဒီအစီရင်ခံစာ ရရှိပြီးဖြစ်ပါတယ်။ ကျွန်တော် ခုန ထုတ်နုတ်တဲ့ Power Point သည် အစီရင်ခံစာထဲက အချက်အလက်များဖြစ်တဲ့အတွက် ကျွန်တော် သီးခြား ထပ်ပြီးမတင်ပြပါဘူး။ ကျွန်တော်ဆက်လက်ပြီး ၂၀၂၀ ပြည့်နှစ်တွင် အောင်ချက်မြင့်လာစေရန် ဘယ်လို ဆောင်ရွက်လဲဆိုတာကိုတော့ တင်ပြပါမယ်။ လက်ရှိစာရင်းအရ ရခိုင်ပြည်နယ်မှာ အခြေခံပညာ အထက်တန်းကျောင်းပေါင်း (၁၇၄)ကျောင်း၊ အခြေခံပညာအထက်တန်းကျောင်း(ခွဲ)ပေါင်း (၂၂၄) ကျောင်း၊ အခြေခံပညာအလယ်တန်းကျောင်း (၂၁၈)ကျောင်း၊ အခြေခံပညာအလယ်တန်းကျောင်း(ခွဲ) ပေါင်း (၃၀၄)ကျောင်း၊ အခြေခံပညာမူလတန်းလွန်ကျောင်း (၇၀၈)ကျောင်း၊ အခြေခံပညာမူလတန်း ကျောင်းပေါင်း (၁၃၇၇)ကျောင်း၊ အခြေခံပညာမူလတန်းကျောင်း(ခွဲ) (၂၈၀)ကျောင်း၊ စုစုပေါင်း အခြေခံပညာသင်ကျောင်းပေါင်း (၃၂၈၅)ကျောင်းသာ ကျွန်တော်တို့ ဖွင့်လှစ်ဆောင်ရွက်ပေးနေ ပါတယ်။ သင်ကြားရေးဝန်ထမ်းအနေနဲ့ အထက်တန်းပြ (၂၃၅၂)ဦး၊ အလယ်တန်းပြ (၉၉၆၅)ဦး၊ မူလတန်းပြ(၁၂၇၄၂)ဦး၊ စုစုပေါင်း အခြေခံပညာသင်အဆင့် ဆရာ၊ ဆရာမပေါင်း(၂၅၀၅၉)ဦးတို့အား ဖြည့်ဆည်းခန့်ထားပြီး ဖြစ်ပါတယ်။ လက်ရှိ ကျွန်တော်တို့ သင်ကြားနေတဲ့ ကျောင်းသားစာရင်းအနေနဲ့ အထက်ဆင့်သင် ကျောင်သားပေါင်း (၄၉၈၁၀)ဦး၊ အလယ်ဆင့်သင် ကျောင်းသားပေါင်း(၁၆၁၅၉၆)ဦး၊ မူလတန်း အဆင့်သင်ကျောင်းသားပေါင်း(၃၀၇၅၁၉)ဦး၊ စုစုပေါင်းကျောင်းသူ၊ ကျောင်းသား(၅၁၈၉၂၅)ဦးရှိပါတယ်။ ကျွန်တော်တို့ ဒီမှာပြန်ကြည့်ရင် ကျောင်းသား၊ ဆရာအချိုးအနေနဲ့ အထက်အဆင့်သင်မှာ ဆရာ၊ ကျောင်းသားအချိုးဟာ (၁:၂၁)၊ အလယ်အဆင့်သင်မှာ ဆရာ၊ ကျောင်းသားအချိုးဟာဆိုရင် (၁:၁၆) မူလတန်းအဆင့်သင် ဆရာ၊ ကျောင်းသားအချိုးဟာ (၁:၂၄)ဖြစ်တဲ့အတွက် ဒီ ဆရာ၊ ကျောင်းသား အချိုးဟာ ဒီ အခြားတိုင်းဒေသကြီး/ပြည်နယ်များနှင့် နှိုင်းယှဉ်လို့ရှိရင် မြင့်မားတဲ့အနေအထား ရှိပါကြောင်း တင်ပြအပ်ပါတယ်။ ဒီအောင်ချက်မြင့်မားရေးအတွက် ရည်စူးပြီးတော့ အခြေခံပညာဦးစီးဌာနအနေနဲ့ စစ်တွေ တက္ကသိုလ်နှင့် ပူးပေါင်းပြီး လာမယ့်အောက်တိုဘာလနှင့် နိုဝင်ဘာလများမှာ ဘာသာရပ်ဆွေးနွေးပွဲ တွေ ကျင်းပပြုလုပ်ဖို့ စီစဉ်ထားပါတယ်။ နိုဝင်ဘာလကစပြီး ပြည်နယ်ပညာရေးမှူးရုံးမှပြုစုတဲ့ အကြိုကို စစ်ဆေးတဲ့မေးခွန်းများကို လေ့ကျင့်ဖြေဆိုခြင်းများ ပြုလုပ်ပါမယ်။ ဒီရရှိတဲ့ အောင်ချက် ရာခိုင်နှုန်းတွေကိုလည်းပဲ ပြည်နယ်အဆင့်ဆင့်သို့ တင်ပြစေခြင်းရှိပါတယ်။ အဲဒီမှာ အားနည်းနေရင် အဲဒီကျောင်းများကို ခေါ်ယူတွေ့ဆုံပြီး အောင်မြင်သော ကျောင်းသူ၊ ကျောင်းသားများ ဖြစ်လာ စေရေးအတွက် နည်းလမ်းရှာပြီး ဆောင်ရွက်မှာဖြစ်ပါတယ်။ ဒါ့အပြင် ပြည်နယ်အစိုးရအဖွဲ့ဝင်၊ ပြည်နယ် လူမှုရေးဝန်ကြီးနှင့် ပြည်နယ်ပညာရေးမှူးတို့ ဦးဆောင်ပြီး အောင်ချက်မြင့်မားရေးအတွက် မြို့နယ်အလိုက် အခြေခံပညာကျောင်းများမှာ မိဘဆရာများနှင့်တွေ့ဆုံပြီး ဆွေးနွေးပွဲတွေ ကျင်းပ ပြုလုပ်ခြင်း၊ ခရိုင်ပညာရေးမှူးများမှာ မိမိခရိုင်အတွင်းရှိ ကျောင်းများသို့ ကွင်းဆင်း၍ သတ်မှတ် ထားတဲ့လပိုင်း မာတိကာနှင့်အညီ သင်ကြားမှု ရှိ/မရှိ၊ ဆရာအင်အား လုံလောက်မှု ရှိ/မရှိ၊ အထက်တန်းပြ ဆရာ/ဆရာမများသည် ဘာသာရပ်အလိုက် ကျွမ်းကျင်မှု ရှိ/ မရှိ ဒါတွေကို အဲဒီကောင်တွေကိုလည်း ပြည်ကို လေ့ကျင့်ကစပြီး ပြည်နယ်သာရပ်ကွေး စေရေးအတွက်ကို ခေါ်ယူတွေ့ဆုံဆင့်ဆင့်သို့ တင်ပြစေ လုပ်ပါမယ်။ ဒီရရှိမှပြုစုတဲ့ မြို့နယ်အလိုက် အခြေခံပညာမူ မိမိခရိုင်အတွင်းရှိ ကျောင်းအား လုံလောက်မှု ရှိ ဆောင်ရွက်ပြီး မြို့နယ်အလိုက် မွမ်းမံသင်တန်းများ ပို့ချပေးရန် ဆောင်ရွက်ပြီးဖြစ်ပါကြောင်း တင်ပြ ပါတယ်။ သို့ဖြစ်ပါ၍ ရခိုင်ပြည်နယ်၏ အောင်ချက်မြင့်မားရေးအတွက် လွှတ်တော်ကိုယ်စားလှယ်ကြီး များ၊ ဌာနဆိုင်ရာတာဝန်ရှိသူများ၊ ကျောင်းအကျိုးတော်ဆောင်များနှင့် ကျောင်းသားမိဘများ ပူးပေါင်းပါဝင်တဲ့ တက္ကသိုလ်ဝင်စာမေးပွဲ အောင်ချက်မြင့်မားရေးကို ဆောင်ရွက်နိုင်အောင် စီစဉ် ထားပြီး ပညာရေးဝန်ကြီးဌာနအနေနဲ့ အထက်ပါ ဆရာ၊ ကျောင်းသားအချိုးအရ သင်ကြားရေး ဝန်ထမ်းများကို ပြည့်စုံအောင် တစ်နှစ်ထက်တစ်နှစ် ပိုမိုခန့်ထားပေးခြင်း၊ လိုအပ်တဲ့ သင်တန်း များကို ပို့ချပေးခြင်းများ ဆောင်ရွက်ပေးလျက်ရှိပါကြောင်း ရိုသေစွာတင်ပြပါတယ်။ ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ်ကြီး ဦးဘွဲ့ခန်း ၏ မေးခွန်းဖြစ်သော ချင်းပြည်နယ် ထန်တလန်မြို့နယ်တွင် မြို့နယ် ပညာရေးမှူးရုံး RCC (၂)ထပ်ဆောင် ဆောက်လုပ်ပေးနိုင်ရေးအတွက် အနီးစပ်ဆုံး ဘဏ္ဍာရေးနှစ် တွင် ရန်ပုံငွေချထားပေးရန် အစီအစဉ် ရှိ/မရှိ ဆိုတဲ့ မေးခွန်းနှင့်စပ်လျဉ်းပြီး ဖြေကြားတင်ပြပါမယ်။ ကျွန်တော်တို့ ပညာရေးဝန်ကြီးဌာနအနေနဲ့ ၂၀၁၉ - ၂၀၂၀ ဘဏ္ဍာရေးနှစ်အတွက် စီမံကိန်း လုပ်ငန်းများ ရန်ပုံငွေလျာထားချက်ကို ဆောင်ရွက်ပြီးဖြစ်ပါတယ်။ ပြည်ထောင်စုလွှတ်တော်မှာ အတည်ပြုချက်ရရှိရေးအတွက် ကျွန်တော်တို့ ဆောင်ရွက်လျက်ရှိပါတယ်။ ဒီလိုဆောင်ရွက်တဲ့နေရာမှာ ကိုယ်စားလှယ်တော်ကြီးရဲ့ မဲဆန္ဒနယ်၊ ထန်တလန်မြို့နယ်အတွက် တည်ဆောက်ရေးလုပ်ငန်း (၁၀)ခု ပါဝင်ပါတယ်။ ဒီ အန္တရာယ်ဆောင်ဖျက်သိမ်းပြီး အသစ်ဆောက်မှာ (၂)ကျောင်း၊ တိုးချဲ့ဆောက်လုပ်မယ့် ကျောင်းဆောင်သစ်(၂)ကျောင်း၊ ကိုယ်စားလှယ်တော်ကြီးထံ ကတိပေးထားတဲ့ လွှတ်တော်ကတိ ကျောင်း (၁)ကျောင်း၊ ဝန်ထမ်းအိမ်ရာ (၅)လုံး၊ စုစုပေါင်းလုပ်ငန်း (၁၀)ခုပါဝင်ကြောင်း တင်ပြအပ် ပါတယ်။ ကိုယ်စားလှယ်တော်ကြီး တင်ပြသလို ချင်းပြည်နယ်၊ ထန်တလန်မြို့မှာ ပညာရေးမှူးရုံး အတွက် အဆောက်အဦကို ဒါအခုလာမယ့် ဘဏ္ဍာရေးနှစ်မှာ လျာထားဖို့ ကျွန်တော်တို့ အစီအစဉ် မရှိတော့ပါဘူး။ သို့သော် ဒီ ရုံးပြီးရင်ဖြစ်လာမယ့် ရုံးဝန်ထမ်းများ နေထိုင်ရေးအတွက် ဝန်ထမ်း အိမ်ရာ (၉၀ X ၃၀)ပေ Steel Structure (၁)ခု ဆောင်ရွက်ရန်တော့ ယခု ၂၀၁၉-၂၀၂၀ ဘဏ္ဍာရေးနှစ်မှာ လျာထားပြီးဖြစ်ကြောင်း တင်ပြပါတယ်။ ကိုယ်စားလှယ်ကြီးတင်ပြတောင်းခံတဲ့ ပညာရေးမှူးရုံး အတွက် အဆောက်အဦကိုတော့ ၂၀၂၀-၂၀၂၁ ဘဏ္ဍာရေးနှစ်မှသာ စိစစ်လျာထားပေးနိုင်မည်ဖြစ် ပါကြောင်း ရိုသေစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျာ။ အစည်းအဝေးကို ၁၁:၁၃ နာရီ ခေတ္တရပ်နားပြီး ၁၁:၄၈ နာရီ ပြန်လည်ကျင်းပပါသည်။</speech>
</section>
<section value="Bill">
<bill>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သောကော်မတီဝင်က ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြား ရှင်းလင်းဖို့ ဖြစ်ပါတယ်။</speech>
<speech><mp id="1158">ဦးအောင်ကြည်ညွန့်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါလို့ ရှေးဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၄) တောင်တွင်းကြီးမှ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် ဖြစ်ပြီးတော့ အမျိုးသားလွှတ်တော် ဥပဒေကြမ်းကော်မတီဝင် ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက် အရ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းအပေါ် စိစစ်တင်ပြခြင်း အစီရင်ခံစာကို ဖတ်ကြားတင်သွင်းသွားမှာဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ-၁)၁/၂၀၁၉- ၄၂၇ ရက်စွဲ ၊ ၂၀၁၉ ခုနှစ် ၊ ဩဂုတ်လ ၂၈ ရက် ၁။ ပြည်သူ့လွှတ်တော်က ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းကို ၂-၈-၂၀၁၉ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီး အမျိုးသားလွှတ်တော်သို့ ပြန်လည် ပေးပို့လာပါသည်။ ယင်းဥပဒေကြမ်းနှင့်စပ်လျဉ်း၍ ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ် အမှတ်(၃)မှ ၂၂ - ၈ - ၂၀၁၉ ရက်နေ့တွင် အကြံပြုဆွေးနွေးခဲ့ပါသည်။ အမျိုးသားလွှတ်တော်၊ ဥပဒေကြမ်းကော်မတီသည် အကြံပြုဆွေးနွေးခဲ့သည့် အမျိုးသားလွှတ်တော်ကိုယ်စားလှယ်၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ အမျိုးသားလွှတ်တော် စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီ၊ တောင်သူလယ်သမားရေးရာကော်မတီ၊ ပြည်ထောင်စုရှေ့နေချုပ်ရုံး တို့မှ တာဝန်ရှိပုဂ္ဂိုလ်များနှင့် ၂၇-၈-၂၀၁၉ ရက်နေ့တွင် တွေ့ဆုံညှိနှိုင်းဆွေးနွေးခဲ့ပါသည်။ လေ့လာတွေ့ရှိချက်များ ၊ ၂။ အမျိုးသားလွှတ်တော်၊ ဥပဒေကြမ်းကော်မတီသည် ၂၀၁၉ ခုနှစ်၊ အပင်မျိုးသစ်အကာ အကွယ်ပေးရေး ဥပဒေကြမ်းကို အကြံပြုဆွေးနွေးခဲ့သည့် လွှတ်တော်ကိုယ်စားလှယ်နှင့် ညှိနှိုင်း ဆွေးနွေးရာတွင် အဓိပ္ပာယ်တိကျမှုရှိစေရန်အတွက် ပြည်သူ့လွှတ်တော်က အတည်ပြုသည့် ဥပဒေကြမ်း အပိုဒ် ၂၊ အပိုဒ်ခွဲ (က)ကို အမျိုးသားလွှတ်တော်၏ အတည်ပြုချက်အတိုင်း ပြန်လည် ထားရှိ၍လည်းကောင်း၊ မျိုးစေ့ဥပဒေနှင့် ညီညွတ်မှုရှိစေရန်အတွက် အပိုဒ် ၂၊ အပိုဒ်ခွဲ(ဂ)ကို အမျိုးသား လွှတ်တော်၏ အတည်ပြုချက်အတိုင်း ပြန်လည်ထားရှိသင့်ကြောင်း ညှိနှိုင်းသဘောတူညီမှုရရှိခဲ့ ပါသည်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းအပေါ် အကြံပြု ဆွေးနွေးခဲ့သည့် အမျိုးသားလွှတ်တော် ကိုယ်စားလှယ်၊ သက်ဆိုင်ရာဝန်ကြီးဌာန၊ သက်ဆိုင်ရာကော်မတီများ၊ ပြည်ထောင်စုရှေ့နေချုပ်ရုံး တို့မှ တာဝန်ရှိပုဂ္ဂိုလ်များနှင့် အသေးစိတ် ညှိနှိုင်းဆွေးနွေးခဲ့ပြီးဖြစ်ပါသဖြင့် အမျိုးသားလွှတ်တော် ဥပဒေကြမ်းကော်မတီ၏ ထပ်မံပြင်ဆင်ချက်များကို အတည်ပြုသင့်ပါကြောင်းနှင့် ဤဥပဒေကြမ်း၏ ကျန်အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်း ဆက်လက်အတည်ပြု သင့်ပါကြောင်း အစီရင်ခံတင်ပြအပ်ပါသည်။ လွှတ်တော်နှစ်ရပ် သဘောကွဲလွဲချက်များကိုလည်း ပြည်ထောင်စုလွှတ်တော်၏ အဆုံးအဖြတ်ခံယူဆောင်ရွက်သင့်ပါကြောင်း တစ်ပါတည်း တင်ပြအပ် ပါသည်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းကို အမျိုးသားလွှတ်တော် ဥပဒေကြမ်း ကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော ၂၀၁၉ ခုနှစ်၊ အပင်မျိုးသစ် အကာအကွယ် ပေးရေးဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး အမျိုးသား လွှတ်တော်သို့ ပြန်လည်ပေးပို့လာပါတယ်။ ပြည်သူ့လွှတ်တော်က ပြင်ဆင်ချက်များဖြင့် အတည်ပြုခဲ့သည့် ဥပဒေကြမ်း၏ အပိုဒ်၊ အပိုဒ်ခွဲများအနက် အပိုဒ် ၂(က)နှင့် အပိုဒ် (ဂ)တို့ကို အမျိုးသားလွှတ်တော်၏ အတည်ပြုချက် အတိုင်း ပြန်လည်ထားရှိရန် ဥပဒေကြမ်းကော်မတီက တင်ပြထားပါတယ်။</speech>
<speech type="speaker">ဒီ တင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် က ပြန်လည်အတည်ပြုထားသော ဥပဒေကြမ်း၏ အပိုဒ်၊ အပိုဒ်ခွဲများမှအပ ကျန်ရှိသည့် အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်းထားရှိရန် ဥပဒေကြမ်းကော်မတီက တင်ပြထားပါတယ်။ ဒီ တင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းနှင့်စပ်လျဉ်း၍ အမျိုးသားလွှတ်တော်နှင့် ပြည်သူ့လွှတ်တော်တို့ သဘောကွဲလွဲသည့်အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော် ကိုယ်စားလှယ်တစ်ဦးက အဆိုတင်သွင်းခြင်း၊</speech>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်တွင် ပြန်လည်ဆွေးနွေးရာ၌ ပြည်သူ့လွှတ်တော်၏ ပြင်ဆင်ချက်ကို လွှတ်တော်က သဘောမတူကြောင်း တွေ့ရှိရသည့်အတွက် လွှတ်တော်ကိုယ်စားလှယ်တစ်ဦးက ထိုသို့ သဘော ကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၇၊ နည်းဥပဒေခွဲ (က)အရ အဆို တင်သွင်းရန် ဖြစ်ပါတယ်။</speech>
<speech><mp id="1339">ဦးဆန်းမြင့်၊ ဧရာဝတီတိုင်းဒေသကြီး၊ မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးဆန်းမြင့် ဖြစ်ပါတယ်။ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေကြမ်းနှင့် စပ်လျဉ်းတဲ့ လွှတ်တော် နှစ်ရပ် သဘောကွဲလွဲချက်များကို ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၇(က) အရ ပြည်ထောင်စုလွှတ်တော်တွင် အဆုံးအဖြတ်ခံယူ ဆောင်ရွက်သင့်ပါကြောင်း လေးစားစွာ တင်ပြ အပ်ပါတယ်။ ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်ကို ပြည်ထောင်စုလွှတ်တော်သို့တင်ပြရန် ဆုံးဖြတ်ကြောင်း ဥက္ကဋ္ဌက ကြေညာခြင်း ၊</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်ကို ပြည်ထောင်စုလွှတ်တော်သို့တင်ပြရန် ဆုံးဖြတ်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)၏ အသက်မွေး ဝမ်းကျောင်း တက္ကသိုလ်များ အပါအဝင် အစိုးရတက္ကသိုလ် အသီးသီးတွင် အဆင့်မြင့်ပညာရပ်များ တက်ရောက်သင်ကြားမည့် ကျောင်းသား၊ ကျောင်းသူများအတွက် အတိုးနည်းပါးသည့် ပညာရေးဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့်အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ တင်သွင်းထားတဲ့ အသက်မွေးဝမ်းကျောင်း တက္ကသိုလ်များ အပါအဝင် အစိုးရတက္ကသိုလ် အသီးသီးတွင် အဆင့်မြင့်ပညာရပ်များ တက်ရောက် သင်ကြားမည့် ကျောင်းသား၊ ကျောင်းသူများအတွက် အတိုးနည်းပါးသည့် ပညာရေးဆိုင်ရာ ချေးငွေ အစီအစဉ်များ ရေးဆွဲအကောင်အထည်ဖော်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ ဆွေးနွေးမယ့် ကိုယ်စားလှယ်များတစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ ဦးမောင်မောင်လတ် ဆွေးနွေး နိုင်ပါပြီ။</speech>
<speech><mp id="1249">ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ ရဲ့ ပညာရေးဆိုင်ရာ ချေးငွေအစီအစဉ်နဲ့ စပ်လျဉ်းပြီး အကြံပြု ဆွေးနွေးသွားမှာဖြစ်ပါတယ်။ အင်္ဂလိပ်စာအသုံးအနှုန်းများပါရှိခဲ့ရင် ခွင့်ပြုပေးဖို့ မေတ္တာရပ်ခံ တင်ပြ လိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ပညာရေးဆိုတာဟာ နိုင်ငံတစ်နိုင်ငံရဲ့ ကျောရိုးဖြစ်ပါတယ်။ ကမ္ဘာ့နိုင်ငံအသီးသီးနဲ့ ယှဉ်ပြိုင်ရပ်တည်နိုင်ဖို့ဆိုရင် ပညာရေး စနစ် အားကောင်းဖို့လိုပါတယ်။ ပညာရေးစနစ်ကနေပြီးတော့ စီးပွားရေးဖွံ့ဖြိုးအောင် လူသား အရင်းအမြစ်တွေကို မွေးထုတ်ပေးနေတာဖြစ်ပါတယ်။ အဲဒီလူသားအရင်းအမြစ်တွေကနေစပြီးတော့ ကျွန်တော်တို့ လူမှုအရင်းအနှီးဆိုတဲ့ Social Capital ကို ကျွန်တော်တို့ ထုတ်လုပ်ကြရတာ ဖြစ်ပါတယ်။ Social Capital ဆိုတာကတော့ စစ်သား၊ ဆရာဝန်၊ အင်ဂျင်နီယာ၊ တက္ကစီဒရိုင်ဘာ၊ လယ်သမား စသည်ဖြင့် ကိုယ့်တာဝန် ကိုယ်ထမ်းဆောင်ပြီး၊ အပြန်အလှန်ချိတ်ဆက်ပြီးတော့ တစ်ဦးနှင့်တစ်ဦး တစ်ဖွဲ့ နှင့်တစ်ဖွဲ့ အပြန်အလှန်ချိတ်ဆက် ကူညီပေးပြီးတော့ လူမှုသဟဇာတ Social Cohesion ရှိအောင် တည်ဆောက်ခြင်း ဖြစ်ပါတယ်။ အဲဒီလူမှုအရင်းအနှီးတွေကနေတစ်ဆင့် ကျွန်တော်တို့နိုင်ငံရဲ့ စီးပွားရေးဖွံ့ဖြိုးလာပြီဆိုရင် ပညာရေးက အဓိက ဖြစ်ပါတယ်။ ပညာရေး ကနေပြီးတော့ ကျွန်တော်တို့ ဆက်လက်ထိန်းသိမ်းထားဖို့လိုပါတယ်။ အဲဒီပညာရေးချေးငွေစရိတ် ထုတ်ပေးခြင်းဆိုတာ ပညာရေးစနစ်ကောင်းတစ်ခုရဲ့ အစိတ်အပိုင်းတစ်ခုမျှသာ ဖြစ်ပါတယ်။ ပညာရေးချေးငွေ ထုတ်ပေးရတာနဲ့ပတ်သက်ပြီးတော့ ကျွန်တော်တို့ အာဖရိကတိုက် နိုင်ငံတစ်နိုင်ငံဖြစ်တဲ့ Ghana နိုင်ငံကို နည်းနည်း ကျွန်တော်တို့ ကြည့်ရှုဖို့ လိုပါလိမ့်မယ်။ Ghana နိုင်ငံဟာ အာဖရိကတိုက်ဒေသတွင်းမှာ ပညာရေးအဆင့်ဟာ အတော်အတန်လေး ကောင်းတဲ့နိုင်ငံ တစ်နိုင်ငံဖြစ်ပါတယ်။ ဒါပေမယ့်လည်း စီးပွားရေးအရတော့ ဒီလောက်ကြီးကောင်းတဲ့ နိုင်ငံမဟုတ် ပါဘူး။ ဒါပေမဲ့ ၁၉၇၁ ခုနှစ်မှာ အဲဒီကျောင်းသားတွေကို ပညာရေးချေးငွေထုတ်ပေးတဲ့ အစီအစဉ်ကို စတင်ခဲ့ပါတယ်။ ဒါပေမယ့်လည်း နိုင်ငံရေးစနစ် မတည်ငြိမ်တာ၊ စီးပွားရေးမတည်မြဲတာနဲ့ ပတ်သက်ပြီးတော့ ၁၉၇၂ ခုနှစ်မှာပဲ ဒီအစီအစဉ်ဟာ ပျက်သုဉ်းသွားခဲ့ပါတယ်။ ဒါဟာ အခြေမခိုင်ဘဲနဲ့ စတင်ဆောင်ရွက်ခဲ့တဲ့အတွက်ကြောင့်မို့လို့ ပြိုလဲသွားရတဲ့ အခြေအနေဖြစ်ပါတယ်။ အဲဒါနဲ့ ၁၉၇၅ ခုနှစ်မှာ သူတို့ အဲဒီအစီအစဉ်ကို ပြန်လည်ပြင်ဆင်မွမ်းမံပြီးတော့ ကျွန်တော်တို့ ကျောင်းသားတွေကို ချေးငွေထုတ်ပေးခဲ့ပါတယ်။ ဒီနေရာမှာလည်းပဲ အခက်အခဲတွေအများကြီးနဲ့ သူတို့ရင်ဆိုင်ကြုံတွေ့ နေခဲ့ရပါတယ်။ (၁၀)နှစ်ကျော် (၁၁)နှစ်လောက်မှာ ၁၉၈၆ ခုနှစ်မှာ ချေးငွေထုတ်ပေးတဲ့ အခြေအနေ ဟာ လမ်းကြောင်းမှန်တစ်ခုကို ရောက်လာပြီးတော့ ဆက်လက်ထုတ်ချေးပေးခဲ့တဲ့ နေရာမှာလည်းပဲ နိုင်ငံရေးစနစ်၊ စီးပွားရေးစနစ် အခြေအနေကြောင့် အခက်အခဲများနှင့် ရင်ဆိုင်ခဲ့ရပြီးတော့ ၁၉၈ရ ခုနှစ်မှာ အစီအစဉ်သစ်ကို ပြန်လည်ပြီးတော့ မိတ်ဆက်ပေးခဲ့ရတာ ဖြစ်ပါတယ်။ ဒီနေ့ဆိုရင်တော့ သူတို့ အတော်အတန်လေး ခရီးပေါက်နေပြီလို့ ဆိုနိုင်ပါတယ်။ ဒါပေမယ့်လည်း စတင်မိတ်ဆက်တဲ့ ချိန်ကောင်း၊ အခါကောင်းမဟုတ်လို့ ဒီလိုအခြေအနေတွေဟာ ပျက်ပြားသွားခဲ့ရတာလို့ ပညာရှိတွေက ထောက်ပြထားတာရှိပါတယ်။ ထိုနည်းတူစွာပဲ ကျွန်တော်တို့ အိမ်နီးချင်း အိန္ဒိယနိုင်ငံမှာဆိုရင်လည်းပဲ ကျွန်တော်တို့နဲ့ အတူ လွတ်လပ်ရေးရရှိခဲ့ပြီးတော့ ပါလီမန်ဒီမိုကရေစီစနစ်နဲ့ နိုင်ငံကို စီမံခန့်ခွဲအုပ်ချုပ်ခဲ့ပါတယ်။ ပညာရေးအဆင့်အတန်းဟာ တောင်အာရှနိုင်ငံမှာ အဆင့်အတန်းတစ်ခုအထိ ထိန်းသိမ်းထားနိုင်တဲ့ အိန္ဒိယနိုင်ငံကြီးဖြစ်ပါတယ်။ သို့သော်လည်းပဲ သူတို့ဟာ စီးပွားရေးက ဆိုရှယ်လစ်စီးပွားရေးစနစ်ကို ကျင့်သုံးနေတာဖြစ်တဲ့အတွက် စီးပွားရေး ဒီလောက်ဖွံ့ဖြိုးတာမျိုး မရှိသေးပါဘူး။ ၁၉၉၀ ပြည့်နှစ်၊ ဝန်ကြီးချုပ်မန်မိုဟန်ဆင်း လက်ထက်ကျမှ စီးပွားရေးပြုပြင်ပြောင်းလဲမှုကို လုပ်လိုက်တဲ့အခါမှာ ၁၉၉၅ ခုနှစ်မှာ ဒီကျောင်းသားတွေကို ချေးငွေထုတ်ပေးတဲ့အစီအစဉ်ကို စတင်နိုင်ခဲ့ပါတယ်။ ဘာကြောင့်မို့လဲဆိုရင် ၁၉၉၀ ပြည့်နှစ်မှာ စီးပွားရေးပြုပြင်ပြောင်းလဲမှုလုပ်တယ်။ ၁၉၉၅ ခုနှစ် (၅)နှစ်တာကာလအတွင်းမှာ ထုတ်ပေးနိုင်တာဟာ သူတို့နိုင်ငံ စောစောကတည်းကိုက ဘီစကစ်မုန့် ကစပြီး နယူးကလီးယား လက်နက်အထိ ထုတ်လုပ်နိုင်တဲ့ နိုင်ငံကြီးဖြစ်လို့ ကျွန်တော်တို့ စီးပွားရေး ဟာ (၅) နှစ်အတွင်းမှာ တဟုန်ထိုး တိုးတက်လာတာဖြစ်ပါတယ်။ ဒါတောင်မှပဲ သူတို့နိုင်ငံမှာ အင်မတန်မှ အခက်အခဲတွေ ကြုံတွေ့နေရပါတယ်။ အဲဒီချေးငွေအစီအစဉ်ကို စတင်ခဲ့တာက နိုင်ငံပိုင် ဘဏ်ကြီးဖြစ်တဲ့ UBI (United Bank of India) ကနေ စတင်ခဲ့တာပါ။ ဒါပေမယ့်လည်းပဲ နောက်ထပ် ၂၀၀၁ ခုနှစ်လောက်ရောက်မှ (India Bankers Association) အိန္ဒိယနိုင်ငံ ဘဏ်လုပ်ငန်းရှင်များ အသင်းကနေ စတင်ပြီးတော့ အကောင်အထည်ဖော်ခဲ့တာ ဖြစ်ပါတယ်။ သို့သော်လည်းပဲ အခက်အခဲပေါင်းများစွာနဲ့ ကြုံတွေ့နေခဲ့ရပါတယ်။ ချေးငွေတွေကို ရယူ ပြီးတော့ ဘွဲ့ရအောင် မသင်နိုင်တဲ့ကလေးတွေ ရှိခဲ့ပါတယ်။ အဲဒီချေးငွေတွေကို ပြန်မဆပ်နိုင်ဘူး။ အလုပ်တွေ မရနိုင်ဘူး။ ဘွဲ့ရသော်လည်း အလုပ်မရနိုင်လို့ ချေးငွေတွေကို ပြန်မဆပ်နိုင်ခဲ့လို့ ကျောင်းသားတွေ၊ ကျောင်းသားမိဘတွေ ကိုယ့်ကိုယ်ကိုယ် လုပ်ကြံပြီး သတ်ဖြတ်တဲ့အထိ ကြုံတွေ့ခဲ့ ရတာရှိပါတယ်။ ဒါဟာ ကျွန်တော်တို့ အခြေမခိုင်ဘဲနဲ့ ဒီပညာရေးချေးငွေဆိုင်ရာစနစ်ကို ပြဋ္ဌာန်းခဲ့လို့ပဲ ဖြစ်ပါတယ်။ ဒါပေမယ့်လည်း အိန္ဒိယနိုင်ငံဟာ သန်းတစ်ထောင်ကျော် လူဦးရေ ရှိပါတယ်။ အဲဒီမှာ တစ်ဝက်ကျော်ကျော်ဟာ (၂၅)နှစ်အောက် လူငယ်တွေနဲ့ Work Force, Labour Force အင်မတန် ကောင်းတဲ့ နိုင်ငံကြီးဖြစ်ပါတယ်။ ဒါပေမယ့်လည်း ၂၀၁၄ ခုနှစ်မှာ ကျောင်းသားပေါင်း (၃၃၄၀၀၀)ဦး ကျော်ကို ချေးငွေထုတ်ပေးနိုင်ခဲ့ပါတယ်။ ဒါပေမဲ့ ပညာရှင်တွေက ထောက်ပြခဲ့ကြတာက အိန္ဒိယ နိုင်ငံရဲ့ လူငယ်ထုအင်အားနဲ့စာရင် ဒါဟာ ဘာမှပြောပလောက်တဲ့ အနေအထားမဟုတ်ဘူး။ အစီအစဉ်ဟာ ဒါ ပြန်လည်စဉ်းစားသင့်ပါတယ်ဆိုပြီးတော့ ပညာရှင်တွေက ထောက်ပြခဲ့ပါတယ်။ ဒီဘဏ္ဍာရေးဝန်ကြီးက ၂၀၁၅ ခုနှစ်မှာ ဘာပြောသလဲဆိုတော့ ငွေရေးကြေးရေးကြောင့် ပညာရေးမှာ နောက်ကျနေခဲ့ရတဲ့ လူငယ်တစ်ယောက်မှ မရှိစေရဘူးဆိုပြီးတော့ ကြွေးကြော်ခဲ့ပါတယ်။ ဒါပေမဲ့ နိုင်ငံရေးသမား လေလုံးထွားတယ်ဆိုပြီးတော့ ဝေဖန်ခဲ့ကြပါတယ်။ ၂၀၁၉ ခုနှစ်၊ ယနေ့ကာလ မှာတော့ ချေးငွေရရှိနိုင်တဲ့ ကျောင်းသားဟာ (၂၅၀၀၀၀)ဦးပဲ ရှိပါတယ်။ လူဦးရေ သန်း(၁၃၀၀) လောက်ရှိတဲ့နိုင်ငံမှာ (၂၅၀၀၀၀)ဦးကို ပေးနိုင်ခဲ့တာဟာ ဘာမှမဟုတ်ပါဘူး။ နိုင်ငံရဲ့ ပညာရေးစနစ်၊ နိုင်ငံရဲ့ စီးပွားရေးစနစ်ကို အထောက်အကူပြုနိုင်မယ့် ပညာရေးစနစ်ကောင်းအောင် လူငယ်တွေရဲ့ ပညာအရည်အသွေး မြင့်မားအောင် လုပ်ဆောင်ကြရာမှာ အဓိက ဖြစ်ပါတယ်လို့ ပညာရှင်တွေက ထောက်ပြခဲ့တာ ရှိပါတယ်။ IT လို့ ခေါ်တဲ့ (India Institute of Technology)၊ IIM လို့ခေါ်တဲ့ (India Institute of Management) ကျောင်းထွက်တွေဟာ ကမ္ဘာမှာ နာမည်ကြီးတွေပါ။ သူတို့ ဘယ်နေရာ မှာမဆို အလုပ်ခန့်နိုင်ပါတယ်။ အမေရိကန်နိုင်ငံ ကတောင်မှ Outsourcing ပေးပြီးတော့ IT လုပ်ငန်း တွေကို အိမ်ရာ၊ နေရာမပျက် ကျွန်တော်တို့ လုပ်ဆောင်နိုင်တဲ့ ကျောင်းသားတွေတောင်မှ အခုဆိုရင် အလုပ်မရဘဲနဲ့ ဒီချေးငွေအစီအစဉ်ကြောင့် ဒုက္ခရောက်နေကြရတဲ့အနေအထား အိန္ဒိယမှာ ကြုံတွေ့ နေရတာ ဖြစ်ပါတယ်။ အမေရိကန်နိုင်ငံမှာလည်း ဒီလိုပဲ လူငယ်တစ်ယောက်ဟာ နိုင်ငံတော်ဘဏ်ကနေပြီး အမေရိကန်ဒေါ်လာ (၈၀၀၀၀)ချေးယူထားပြီးတော့ အခုဆပ်နိုင်ဘူး။ သူရဲ့ လက်ထပ်မယ့် ရက်ကိုလည်း ရွှေ့ပြောင်းထားရတယ်။ အိမ်ပိုင်ဆိုင်မှု မျှော်လင့်ချက်လည်း မရှိတော့ဘဲနဲ့ ရတဲ့ဘွဲ့နဲ့ မထိုက်တန်တဲ့ အလုပ်ကိုလုပ်ပြီးတော့ ဒီချေးငွေကို ပြန်လည်ဆပ်နေရပါတယ်။ ဒါတွေဟာ စီမံ ခန့်ခွဲမှုစနစ်ရဲ့ မကောင်းတဲ့ အနေအထားကြောင့် ဖြစ်ရပါတယ်။ စီးပွားရေးစနစ် ကောင်းနေတာ၊ ပညာရေးစနစ် ကောင်းနေတာတောင်မှပဲ ဒီလို အခက်အခဲတွေနဲ့ ကြုံတွေ့နေရရင် ကျွန်တော်တို့ ပညာရေးစနစ်ဟာ ဒီလောက်ကောင်းမွန်တဲ့ အနေအထားမှာ မရှိသေးပါဘူး။ ဒေသတွင်းမှာလည်းပဲ ရပ်တည်နိုင်တဲ့ ပညာရေးစနစ် မဟုတ်သေးပါဘူး။ အခုကျွန်တော်တို့ အစိုးရအသစ်ကနေပြီးတော့ ပညာရေးစနစ် ပြုပြင်ပြောင်းလဲမှုဆိုပြီးတော့ မဟာဗျူဟာစီမံကိန်းတွေ ချမှတ်ဆောင်ရွက်နေ ပါတယ်။ ဒါလည်း င်းအတာတစ်ခုအထိ ယူရဦးမှာဖြစ်ပါတယ်။ အရှေ့တောင်အာရှမှာ အရင်က ပညာရေးစနစ်ကောင်းကို ရှိခဲ့ပေမယ့် အိန္ဒိယနိုင်ငံတောင်မှပဲ ၁၉၉၅ ခုနှစ်မှာ စတင် ဆောင်ရွက်နိုင်ခဲ့ပြီးတော့ ၂၀၀၁ ခုနှစ်ကျမှ ဒီဟာကို စတင် လုံလုံးလျားလျား အကောင်အထည်ဖော် နိုင်ခဲ့တာကို ကြည့်မယ်ဆိုရင် ပညာရေးစနစ် မကောင်းသေးတဲ့၊ စီးပွားရေးစနစ် မကောင်းသေးတဲ့ နိုင်ငံမျိုးမှာ ဒီလို ဒီချေးငွေအစီအစဉ်ကို စတင်ဆောင်ရွက်မယ်ဆိုရင် ဒုက္ခနဲ့တွေ့ပြီးတော့ ဖရိုဖရဲ ဖြစ်ရမှာပဲ ဖြစ်ပါတယ်။ ပညာရေးစနစ်ကောင်းအောင် ပြုပြင်ပြောင်းလဲဖို့ အရင်လိုအပ်ပါတယ်။ ခန့်ခွဲမှုစနစ်ကို ပညာရေးစနစ် အလုပ်ကိုလုပ်ပြီး အိမ်ပိုင်ဆိုင်မှု ဆပ် ကောင်းတဲ့ အနေအချေးငွေကို ပြန်သင်ချက်လည်း မရှိ စီးပွားရေးစနစ် အခြေအနေအဆင့်အတန်းတစ်ရပ်ကို ရောက်ရှိလာပြီဆိုရင်တော့ ဒီ ပညာရေး ချေးငွေစရိတ်ကို အကောင်အထည်ဖော်ဖို့ ြီလို့ ယူဆပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေးနိုင်ပါပြီ။</speech>
<speech><mp id="1267">ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ဒုတိယဝန်ကြီး၊ လွှတ်တော်ကိုယ်စားလှယ်များအားလုံးကို မင်္ဂလာ ပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃) ကိုယ်စားပြု အမျိုးသားလွှတ်တော် ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ ရခိုင်ပြည်နယ် မဲဆန္ဒနယ်အမှတ်(၁၁)မှ အဆိုရှင် ဒေါ်ထုမေ ရဲ့ အဆိုဟာ ဖွံ့ဖြိုးမှုနည်းပါးတဲ့ ဒေသနဲ့ ဆင်းရဲနွမ်းပါးတဲ့ မိသားစုမှ ကျောင်းသူ၊ ကျောင်းသားများ၊ ဝန်ထမ်းမိသားစုများရဲ့ ကျောင်းသူ၊ ကျောင်းသားများ၊ အဆင့်မြင့်ပညာ ပြီးဆုံးအောင် သင်ကြားဖို့အတွက် အလွန်အတိုးနည်းပါးတဲ့ ပညာရေးဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ဖို့ တိုက်တွန်းထားတဲ့ အဆိုကို ကျွန်မအနေနဲ့ အချက်တချို့ကို ထောက်ခံပြီးတော့ တချို့ကိုတော့ အကြံပြုဆွေးနွေးသွားမှာ ဖြစ်ပါတယ်။ အဆိုရှင်ရဲ့ စေတနာကို လည်း အထူးလေးစားပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ အဆိုရှင်ရဲ့ တင်ပြချက်မှာပါဝင်တဲ့ ရခိုင်ပြည်နယ် အပါအဝင် ဖွံ့ဖြိုးမှုနည်းပါးတဲ့ ဒေသမှ ကျောင်းသူ၊ ကျောင်းသားများ ငွေကြေးမတတ်နိုင်လို့ ကိုယ့်ဒေသအတွက် ပြန်လည်အကျိုးပြုနိုင်တဲ့ ပညာရေးတွေ၊ ရယူဖို့ထက် အလုပ်လုပ်ရင်း ဘွဲ့တစ်ခုရဖို့ ဦးစားပေးနေရတယ်။ တိုင်းတစ်ပါးမှာ အောက်ခြေသိမ်းအလုပ်တွေ ပင်ပန်းဆင်းရဲစွာ လုပ်ကိုင် ရတယ်ဆိုတဲ့ တင်ပြချက်က ကျွန်မရဲ့ မဲဆန္ဒနယ်မြေဖြစ်တဲ့ ဒိုက်ဦးမြို့နယ်၊ ရွှေကျင်မြို့နယ်၊ ဝေါမြို့နယ် မှာရှိတဲ့ ဆင်းရဲနွမ်းပါးတဲ့ မိသားစုတွေလိုပဲ တခြားကိုယ်စားလှယ်တော်ကြီးများရဲ့ မဲဆန္ဒနယ်မြေ မှာရှိတဲ့ ဆင်းရဲနွမ်းပါးတဲ့ မိသားစုတွေမှာလည်း ဒီလိုမျိုးပဲ ကြုံတွေ့နေတာဖြစ်တဲ့အတွက်ကြောင့် မို့လို့ ကျွန်မအနေနဲ့ အထူးပဲထောက်ခံပါတယ်။ ဒါပေမဲ့ တခြားရှုထောင့်က ကြည့်မယ်ဆိုရင် အဲဒီလိုမျိုး ဆင်းရဲနွမ်းပါးတဲ့မိသားစု၊ ငွေကြေး အခက်အခဲရှိတဲ့ မိသားစုတိုင်းက ကျောင်းသူ၊ ကျောင်းသားတွေအားလုံးဟာ အခုလိုမျိုး အသက်မွေး ဝမ်းကျောင်း တက္ကသိုလ်တွေနဲ့ အဆင့်မြင့်ပညာရေး တက္ကသိုလ်တွေအားလုံးက တက်ရောက်ချင်တဲ့ ဆန္ဒ ရှိ/မရှိဆိုတာ မသေချာပါဘူး။ ကျွန်မရဲ့ အတွေ့အကြုံအရ တချို့တွေကတော့ သူတို့က ကျောင်းကို ဆက်မတက်ချင်တော့တာ။ သူတို့မှာ အဆင့်မြင့်ပညာရေးကို သင်ကို မသင်ချင်ဘူး။ သူတို့က အလုပ်ပဲဝင်ချင်တဲ့ အခြေအနေလည်းရှိပါတယ်။ အဲဒီတစ်ခုလည်း ကျွန်မက အကြံပြု ဆွေးနွေးချင်ပါတယ်။ နောက်တစ်ခု ကျွန်မ အဆိုရှင်မှလည်း တင်ပြထားပါတယ်။ တစ်ချက်ရှိပါတယ်။ အဲဒါ ဘာလဲဆိုရင် မဟာဘွဲ့ကျမ်းတွေ၊ ပါရဂူဘွဲ့ ကျမ်းတွေ ပြုစုတဲ့အခါမှာ အသေးစားချေးငွေတွေ ရရှိမယ် ဆိုလို့ရှိရင် ပိုအရည်အသွေးကောင်းမွန်တဲ့ ဘွဲ့ယူကျမ်းများကို ုစုနိုင်မှာ ဖြစ်တယ်ဆိုတာ ကို ကျွန်မအနေနဲ့ တစ်စိတ်တစ်ပိုင်းပဲ ထောက်ခံပါတယ်။ ဘာကြောင့်လဲဆိုတော့ အရည်အသွေး ပြည့်မီတဲ့ ပါရဂူဘွဲ့ ကျမ်းတွေ၊ မဟာကျမ်းတွေ ရဖို့ဆိုတာ အသေးစားချေးငွေတစ်ခုတည်း ရပြီး တော့မှ ငွေကြေးလုံလောက်ရုံနဲ့မရပါဘူး။ အဓိက အရည်အသွေးပြည့်မီတဲ့ ဒီပါရဂူဘွဲ့ ကျမ်းတွေ၊ သုတေသနကျမ်းတွေ၊ မဟာဘွဲ့ကျမ်းတွေဆိုတာ ဒီကျမ်းပြုစုသူရဲ့ ပညာအရည်အချင်း နောက်ခံမှာ ကျမ်းကြီးကြပ်သူရဲ့ အရည်အသွေး၊ နောက်ထပ် အရည်အသွေးပိုင်းဆိုင်ရာ အထောက်အကူတွေ အများကြီးရှိပါတယ်။ အဲဒီအတွက် ကျွန်မတို့ရဲ့ ပညာရေးစနစ်မှာလည်း ရှေ့ကကိုယ်စားလှယ်တော် ကြီးတွေ ဆွေးနွေးသလိုပဲ အားနည်းချက်တွေရှိနေတာ၊ အခုမှ ကျွန်မတို့က ကောင်းမွန်တဲ့ ပညာရေး စနစ်ဖြစ်ဖို့ ကျွန်မတို့က ကြိုးပမ်းနေတဲ့ပါတယ်။ နောက်အဆိုရှင်က တင်ပြချက် တစ်ခုရှိပါတယ်။ အဲဒါကဘာလဲဆိုရင် ဝန်ထမ်းမိသားစု များ ကျောင်းသူ၊ ကျောင်းသားတွေဟာ ချေးငွေအစီအစဉ်မှာ ပါဝင်စေခြင်းအားဖြင့် ဝန်ထမ်းများရဲ့ ပညာရေးအသုံးစရိတ် အခက်အခဲကို လျှော့ချပေးနိုင်ရေးအတွက် အဂတိလိုက်စားမှုတိုက်ဖျက်ရေး ကို များစွာထိရောက်မယ်ဆိုတာကိုလည်း ကျွန်မအနေနဲ့ တစ်စိတ်တစ်ပိုင်းပဲ ထောက်ခံပါတယ်။ ဘာကြောင့်လဲဆိုတော့ အဂတိလိုက်စားတဲ့သူတွေအားလုံးဟာ သူတို့သားသမီး အဆင့်မြင့်ပညာ သင်ကြားဖို့အတွက် လိုအပ်လို့ အဂတိလိုက်စားတယ်ဆိုတာ ကျွန်မတို့ သုတေသနလုပ်ရဦးမှာ ဖြစ်ပါတယ်။ ဒါ ခန့်မှန်းချက်တစ်ခုပဲ ဖြစ်ပါတယ်။ ဘာကြောင့်လဲဆိုတော့ အဂတိလိုက်စားတဲ့ သူတွေဟာ တကယ်တမ်းကျတော့ သူ့သားသမီးတွေရဲ့ ပညာရေးလိုအပ်လို့ အဂတိလိုက်စားတယ် ဆိုတာထက် တခြားနောက်ခံအကြောင်းအရင်းတွေ အများကြီးရှိပါတယ်။ အဲဒီအတွက်လည်း ကျွန်မတို့ကတော့ သတင်းအချက်အလက်တွေလိုပါတယ်။ အဲဒီတော့ ကျွန်မဆွေးနွေးချင်တာ အဆိုရှင်ရဲ့ စေတနာလည်း လေးစားပါတယ်။ အဆိုဟာလည်း ဒါ အစိုးရက လုပ်ဆောင်လျက်မရှိတဲ့ အတွက်ကြောင့်မို့လို့ ကျွန်မက ဒါကိုထောက်ခံပါတယ်။ သို့သော်လည်းပဲ အဆိုတစ်ခုရဲ့ လိုအပ်တဲ့ ကျွန်မတို့က Facts and Figures သတင်းနဲ့ အချက်အလက်တိကျမှု ခိုင်မာမှုက နည်းနည်းလေး အားနည်းနေတာကို ကျွန်မက အကြံပြုဆွေးနွေးလိုပါတယ်။ ဒါကြောင့်မို့လို့ ကျွန်မတို့က ဒီခိုင်လုံတဲ့ သတင်းအချက်အလက်တွေရဖို့ ကျွန်မတို့နိုင်ငံမှာ သုတေသနတွေ အများကြီးလုပ်ဖို့လိုပါတယ်။ လေးစားအပ်ပါသော ဥက္ကဋ္ဌကြီးရှင်။ အဆိုရှင်ရဲ့ တိုက်တွန်းချက်ဟာ ရှေ့ဆက် လုပ်ဆောင်ဖို့ လိုအပ်တဲ့ အစီအစဉ်တစ်ခုဖြစ်တယ်ဆိုတာက ငြင်းလို့မရပါဘူး။ ဒါပေမဲ့ ကျွန်မတို့ လက်ရှိအခြေအနေ အရ ဘဏ်စနစ်တွေအားကောင်းဖို့၊ သတင်းအချက်အလက်တွေ တိတိကျကျ ကောက်ယူဖို့၊ နောက်တစ်ခါမှာ ကြိုတင်ပြင်ဆင်ဖို့ င်းအတာတွေ အများကြီးလိုအပ်ပါတယ်။ ဒါကြောင့်မို့လို့ ကျွန်မအနေနဲ့ ချေးငွေထုတ်ပေးခြင်းထက် ပညာထူးချွန်ပြီးတော့ အမှန်တကယ် ဆင်းရဲတဲ့ ကျောင်းသူ၊ ကျောင်းသားတွေ၊ အမှန်တကယ် ငွေကြေးမတတ်နိုင်တဲ့ ကျောင်းသူ၊ ကျောင်းသား တွေကို နိုင်ငံတော်ဘတ်ဂျက်ကနေ ယခုည်း ပညာသင်ထောက်ပံ့ကြေး အစီအစဉ်တွေ ပေးနေပါတယ်။ အဲဒါတွေကို ထပ်ဆင့်တိုးမြှင့်ပြီးတော့မှ ကျောင်းသားဦးရေ အရေအတွက်ကို အထူးသဖြင့် အဆိုရှင်တင်ပြထားတဲ့ ရခိုင်ပြည်နယ် အပါအဝင် တခြားတိုင်းဒေသကြီး၊ ပြည်နယ် တွေက ခက်ခဲတဲ့ ဆင်းရဲနွမ်းပါးတဲ့ ကျောင်းသူတွေကို ပိုပြီးတော့မှ ထောက်ပံ့ပေးဖို့လည်းကောင်း၊ အများပြည်သူနဲ့ ပုဂ္ဂလိကတွေ ပူးပေါင်းပါဝင်တဲ့ ရန်ပုံငွေတစ်ရပ် ထူထောင်ပြီးတော့ အဲဒီရန်ပုံငွေ ကနေပြီးတော့မှ ပညာသင်ထောက်ပံ့ကြေး ပံ့ပိုးပေးခြင်းသော်လည်းကောင်း၊ ယခုလက်ရှိ ပညာသင် ထောက်ပံ့ကြေးပေးနေတဲ့ ပညာရေးဖောင်ဒေးရှင်းတွေ အများကြီးရှိပါတယ်။ အဲဒါကြောင့်မို့လို့ အဲဒီလို ပညာရေးဖောင်ဒေးရှင်းတွေကို အစိုးရအနေနဲ့ ပိုမိုအသိအမှတ်ပြု အားပေးပြီးတော့မှ ပညာသင်ထောက်ပံ့ကြေး အစီအစဉ်များကို ပိုမိုတိုးမြှင့်နိုင်အောင် ပံ့ပိုးပေးခြင်း ဖြင့်လည်းကောင်း၊ နောက် တခြားပညာသင်ထောက်ပံ့ကြေးပေးနိုင်တဲ့ အစီအစဉ်တွေကိုလည်း အစိုးရ၊ ပုဂ္ဂလိကစီးပွားရေးလုပ်ငန်းရှင်များ အများပြည်သူ ပရဟိတအသင်းအဖွဲ့တွေက နောက်တစ်ခါ ပြည်တွင်းပြည်ပ အလှူရှင်များက ပူးပေါင်းပြီးတော့မှ တိုးချဲ့စီစဉ်ဆောင်ရွက်ခြင်းဖြင့်လည်းကောင်း၊ ပိုပြီးတော့မှ ဆောင်ရွက်မယ်ဆိုလို့ရှိရင် ပိုပြီးတော့ သင့်လျော်ပါကြောင်း အကြံပြုဆွေးနွေးလို ပါတယ်။ အဲဒီအပြင် ဒီပညာဆက်သင်ဖို့ ငွေကြေးလိုအပ်နေတဲ့ ကျောင်းသူ၊ ကျောင်းသားများ၊ ်းအလုပ်အကိုင်တွေ ဖန်တီးပေးနိုင်ဖို့ ကဏ္ဍပေါင်းစုံက ဝိုင်းဝန်းပူးပေါင်းဆောင်ရွက်သင့် ကြောင်း အကြံပြုလိုပါတယ်။ ဒါဟာ ကျွန်မတို့နဲ့ အိမ်နီးချင်းနိုင်ငံမှာတော့ ကျယ်ကျယ်ပြန့်ပြန့်ကို ဆောင်ရွက်နေပါတယ်။ ဒါဟာ ကျွန်မတို့ လက်တွေ့ကျနိုင်တဲ့ အစီအစဉ်တစ်ခုဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ပညာရေးဝန်ကြီးဌာနဟာ နိုင်ငံတော်ဘတ်ဂျက် အနေနဲ့ ဆောင်ရွက်နေတဲ့ ကျောင်းတွေကိုတောင်မှ ရာနှုန်းပြည့် အရည်အသွေးမီ တည်ဆောက်နိုင်ဖို့ စီမံခန့်ခွဲမှု အားနည်းချက်တွေရှိနေလို့ ကျွန်မတို့ ပြည်ထောင်စုလွှတ်တော်၊ ပြည်သူ့ငွေစာရင်း ပူးပေါင်းကော်မတီက အစည်းအဝေးတွေ အကြိမ်ကြိမ်အခါခါ ခေါ်ယူပြီးတော့မှ ဆွေးနွေးတယ်။ ညှိနှိုင်းတယ်။ ပြီးလို့ရှိရင်လည်း ကျွန်မတို့ လွှတ်တော်ထဲမှာ အစီရင်ခံစာတွေ တင်သွင်းနေတာ တောင်မှ ကျွန်မတို့ရဲ့ လိုအပ်ချက်တွေ များစွာရှိပါတယ်။ အခုလိုမျိုး အဆိုရှင်တင်ပြတဲ့လုပ်ငန်း ဆောင်ရွက်ချက်ကို ဆောင်ရွက်ဖို့ ပညာရေးဝန်ကြီးဌာနအနေနဲ့ လူသားအရင်းအမြစ်အပါအဝင် အခြား အရင်းအမြစ်တွေကို ကောင်းစွာစီမံခန့်ခွဲနိုင်တဲ့ စီမံအုပ်ချုပ်မှုစနစ်တစ်ခုကို အရင်စတင်ပြီးတော့ လုပ်ဆောင်ရပါလိမ့်မယ်။ အဲဒီအပြင် အဆိုရှင်ကို တိုက်တွန်းဖို့ ဆောင်ရွက်ဖို့ဆိုလို့ရှိရင် ကျွန်မ အနေနဲ့က အရင်ဆုံး Pilot Project ရှေ့ပြေးစီမံချက်တစ်ခုကို ဆောင်ရွက်ပြီးမှသာ အဲဒီ စီမံချက် ကနေရလာမယ့် သတင်းအချက်အလက်တွေပေါ် မူတည်ပြီးတော့မှ ရှေ့ဆက်ဆောင်ရွက်ရမယ့် အစီအစဉ်တွေကို Multi-Stakeholder ဘက်ပေါင်းစုံကပါဝင်တဲ့ လူတွေ၊ ဥပမာ အစိုးရ၊ သက်ဆိုင်ရာ ဌာနပေါင်းစုံ၊ ဘဏ်တွေ၊ ပညာရှင်တွေ၊ ကျောင်းသူကျောင်းသားတွေ ကိုယ်တိုင်ပါဝင်တဲ့ တွေ့ဆုံပွဲတွေ ကျင်းပပြီး၊ ဆွေးနွေးပွဲတွေ ကျင်းပပြီးတော့မှ မူဝါဒတွေ၊ မဟာဗျူဟာတွေ၊ လုပ်ထုံးလုပ်နည်းတွေ ချမှတ်ပြီးတော့ ရေတိုရေရှည်စီမံကိန်းများ ချမှတ်ဆောင်ရွက်ဖို့ အဲဒီအပြင် ဘတ်ဂျက်က အရမ်း အရေးကြီးပါတယ်။ ကျွန်မတို့နိုင်ငံမှာ ဘတ်ဂျက်လိုငွေကလည်း တော်တော်မြင့်မားနေကြလို့ ဒီ အစီအစဉ်ကို ဆောင်ရွက်ဖို့ဆိုရင်တော့ တော်တော်လေီးတော့မှ သေချာဆောင်ရွက်ရမှာ ဖြစ်ပါတယ်။ ဒါ အောင်မြင်ဖို့လည်း လိုပါတယ်။ တခြားနိုင်ငံတွေရဲ့ အတွေ့အကြုံတွေကိုလည်း ကျွန်မတို့က အတုယူပြီးတော့မှ သူတို့နိုင်ငံတွေရဲ့ အားသာချက်၊ အားနည်းချက်တွေကို ကျွန်မတို့က သင်ခန်းစာယူပြီးတော့ ကျွန်မတို့နိုင်ငံမှာ ဒီလိုမျိုး အဆိုရှင်တင်ပြသလို အစီအစဉ်မျိုး ဆောင်ရွက်ဖို့ အတွက်ဆိုရင် ကျွန်မတို့က ဘယ်လိုပြင်ဆင်ရမယ်၊ ဘယ်လိုကြိုတင်လုပ်ရမလဲဆိုတာကို ကျွန်မတို့ လေ့လာမှုတွေ အများကြီးလုပ်ဖို့လိုအပ်မယ်ဖြစ်ကြောင်း ဆွေးနွေးရင်းနဲ့ပဲ နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁)မှ ဒေါက်တာသန်းဝင်း ဆွေးနွေးနိုင်ပါပြီ။</speech>
<speech><mp id="1287">ဒေါက်တာသန်းဝင်း၊ မန္တလေးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ် များအားလုံး မင်္ဂလာပါခင်ဗျာ။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဒေါက်တာသန်းဝင်း ဖြစ်ပါတယ်။ ရခိုင်ပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါ်ထုမေ တင်သွင်းတဲ့ တက္ကသိုလ် တက်ရောက်တဲ့ ကျောင်းသား၊ ကျောင်းသူတွေအတွက် အတိုးနည်းပါးတဲ့ ပညာရေးဆိုင်ရာ ချေးငွေ အစီအစဉ်တွေ ရေးဆွဲအကောင်အထည်ဖော်ပေးဖို့ ပြည်ထောင်စုအစိုးရကို တိုက်တွန်းတဲ့ အဆိုနဲ့ ပတ်သက်လို့ ဆွေးနွေးလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ တက္ကသိုလ်ပညာကို ဆက်လက်သင်ယူနိုင်ဖို့ ကျောင်းသား၊ ကျောင်းသူတွေမှာ ကျောင်းလခ၊ စာအုပ်စာတမ်း၊ နေထိုင် စားသောက်စရိတ်တွေ ကုန်ကျရပါတယ်။ ငွေကြေးမပြည့်စုံတဲ့ ကျောင်းသား၊ ကျောင်းသူတွေနဲ့ မိဘ တွေအတွက် တက္ကသိုလ်ပညာ ဆက်လက်သင်ယူနိုင်ဖို့အတွက် နိုင်ငံအများအပြားမှာ ကျောင်းသား ချေးငွေ student Loan အစီအစဉ်နဲ့ ကူညီပေးပါတယ်။ ကျောင်းသားချေးငွေကို နိုင်ငံတော် အစိုးရက ထုတ်ချေးပေးတဲ့ အစီအစဉ်နဲ့ ပုဂ္ဂလိက ကုမ္ပဏီတွေက ထုတ်ချေးပေးတဲ့ အစီအစဉ်တို့ ရှိကြပါတယ်။ ကျောင်းသားချေးငွေအစီအစဉ်ကြောင့် ငွေကြေးချို့တဲ့သူ ကျောင်းသား၊ ကျောင်းသူ တွေအတွက် တက္ကသိုလ်ပညာရေးကို လက်လှမ်းမီပြီး ဆက်လက်သင်ယူခွင့် ရရှိစေပါတယ်။ ကျောင်းသားချေးငွေအစီအစဉ်ရဲ့ အတိုးနှုန်းကလည်း အခြားချေးငွေတွေထက် သက်သာပါတယ်။ ကျောင်းသားချေးငွေအတွက် အာမခံပစ္စည်းတင်ပြရန် မလိုအပ်ပါဘူး။ ချေးငွေနဲ့ အတိုးပြန်လည် ပေးဆပ်ဖို့ကိုလည်း ဘွဲ့ရပြီး (၆)လကနေ (၁)နှစ်ကြာမှ စတင်ပေးဆပ်ဖို့ လိုအပ်တာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ချေးငွေရယူထားတာ ကြောင့် ကျောင်းသား၊ ကျောင်းသူတွေအတွက် ကျောင်းသားဘဝကတည်းက အကြွေးတင်နေတဲ့ စိတ်ဖိစီးမှုဒဏ်ကို ခံစားရပါတယ်။ ကျောင်းပြီးလို့ အလုပ်ရွေးချယ်လျှောက်ထားရာမှာလည်း ရေရှည် အခွင့်အလမ်းနှင့် တက်လမ်းရှိတဲ့ အလုပ်အကိုင်နဲ့ ချေးငွေဆပ်နိုင်ဖို့ လောလောဆယ် ဝင်ငွေပိုတဲ့ အလုပ်ကိုသာ ရွေးချယ်ရလေ့ရှိပါတယ်။ အလုပ်ဝင်ပြီးချိန်မှာ ကျောင်းသားချေးငွေကို လစာထဲက ဖဲ့ဆပ်နေရတဲ့အတွက် မိမိဝင်ငွေလုပ်ခကို အပြည့်အဝ သုံးစွဲခံစားခွင့် မရနိုင်ပါဘူး။ ချေးငွေ မပေးဆပ်နိုင်တော့ရင် တခြားချေးငွေတွေကဲ့သို့ လူမွဲစာရင်း ကြေညာခွင့်လည်း မရှိပါဘူး။ ကာလကျော်လွန်သွားပါက တရားဥပဒေအရ အရေးယူခံရတာတွေ ရှိလာပါတယ်။ အလုပ်အကိုင်နဲ့ စီးပွားရေးအခွင့်အလမ်းများလှတဲ့ နိုင်ငံကြီးတွေမှာတောင် ကျောင်းသားချေးငွေ မပေးဆပ်နိုင်မှု ပျက်ကွက်တဲ့ပမာဏ များပြားလျက်ရှိပါတယ်။ ကျောင်းသားချေးငွေ ပေးဆပ်နိုင်ခြင်းမရှိလို့ တခြား နိုင်ငံတွေကို ထွက်ပြေးတိမ်းရှောင် ပြောင်းရွှေ့သွားတာတွေလည်း များလာပါတယ်။ ချေးငွေပေးဆပ်မှု ပျက်ကွက်လို့ အလုပ်အကိုင် လျှောက်ထားရာမှာလည်း တခြားချေးငွေရနိုင်မှုတို့မှာ အနှောင့်အယှက် အခက်အခဲတွေ ဖြစ်ကြရပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ နိုင်ငံအတော်တော် များများမှာ တက္ကသိုလ်ကျောင်းလခဟာ ပညာသင်စရိတ်ရဲ့ အဓိကကုန်ကျငွေဖြစ်ပါတယ်။ ကျောင်းလခဟာ ယေဘုယျအားဖြင့် အိန္ဒိယမှာ တစ်နှစ် ကျပ်(၄၅)သိန်းကနေ ကျပ်(၇၅)သိန်း၊ စင်ကာပူမှာ တစ်နှစ် ကျပ်သိန်း(၂၇၀)၊ အမေရိကန်မှာ တစ်နှစ်ကို ကျပ်သိန်း(၃၉၀)ခန့် ကုန်ကျ ပါတယ်။ မြန်မာနိုင်ငံမှာ တက္ကသိုလ်ကျောင်းလခက ဆေးတက္ကသိုလ်မှာတောင် တစ်လ (၈၀၀)ကျပ်၊ တစ်နှစ်ကို (၇၂၀၀)ကျပ် ကျသင့်ပြီး တခြားတက္ကသိုလ်တွေမှာ တစ်လ (၅၀၀)ကျပ်၊ တစ်နှစ် (၆၀၀၀)ကျပ်သာ ကျသင့်ပါတယ်။ နိုင်ငံတော်က များစွာ ပံ့ပိုးထားတာတွေ့နိုင်ပါတယ်။ ကျောင်းသား၊ ကျောင်းသူတွေရဲ့ နေထိုင်စရိတ်၊ စားသောက်စရိတ်တွေက ပညာသင်ကုန်ကျစရိတ်အတွက် အဓိက ဖြစ်နေပါတယ်။ ယခုနှစ်များမှာ တက္ကသိုလ်အဆောင်တွေကို ပြန်လည်စီစဉ် နေထိုင်ခွင့်ပေးနေပြီ ခင်ရွက်ရည်ဖော်မှာဖြစ်ပါ ဖြစ်ပြီး ယခင်က ကျောင်းသား၊ ကျောင်းသူတွေအတွက် အဆောင်မရှိတဲ့ တက္ကသိုလ်တွေမှာလည်း ဆောက်လုပ်ပေးနေတာဖြစ်လို့ အဆောင်နေခွင့်ရရှိလာရင် ပညာသင်ကုန်ကျစရိတ် များစွာသက်သာ လာမှာဖြစ်ပါတယ်။ လက်တွေ့ဘဝမှာ ကျောင်းသားတွေ အကုန်အကျများနေတာက တရားမဝင် ကျူရှင်စရိတ်တွေ ဖြစ်ပါတယ်။ တက္ကသိုလ်တွေရဲ့ သင်ကြားရေးအစီအစဉ် အကောင်အထည်ဖော် ဆောင်ရွက်ရာမှာ စာမေးပွဲစစ်ဆေးတဲ့စနစ်နဲ့ မေးခွန်းပုံစံမှာ ကျူရှင်တက်စရာမလိုရအောင် အကောင်အထည်ဖော် ဆောင်ရွက်နိုင်ပါက ကျောင်းသား၊ ကျောင်းသူတွေအတွက် ပညာသင်ကုန်ကျ စရိတ်များစွာ သက်သာသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျောင်းသားချေးငွေ အစီအစဉ်ကို အကောင်အထည်ဖော် ဆောင်ရွက်နိုင်ဖို့ ချေးငွေ ပြန်လည်ရရှိရေးအစီအစဉ်က အရေးကြီး ပါတယ်။ ဒါကြောင့် ဘွဲ့ရပြီး အလုပ်အကိုင်ရရှိဖို့ သေချာတဲ့ တက္ကသိုလ်တွေ၊ ဘာသာရပ်တွေကို ချေးငွေပေးတာ ဦးစားပေးလေ့ရှိပါတယ်။ ချေးငွေနဲ့ အတိုးငွေ ပြန်လည်ပေးဆပ်ဖို့ လုပ်ခလစာကနေ သတ်မှတ်တဲ့ရာခိုင်နှုန်းကို ဖြတ်ယူတာဖြစ်ပါတယ်။ မြန်မာနိုင်ငံမှာ ဘွဲ့ရပြီး လစာရတဲ့အလုပ် ရရှိရင်တောင်မှ Formal Income လို့ခေါ်တဲ့ တည်တံ့တဲ့ အလုပ်ဌာနနဲ့ လစာရသူအများစု မဟုတ်ကြပါဘူး။ ဒါကြောင့် ချေးငွေ ပြန်လည် ကောက်ခံရမှု အစီအစဉ်တွေ ချမှတ်ဖို့အတွက် အခက်အခဲများစွာ ရှိပါလိမ့်မယ်။ တခြားချေးငွေများလို အာမခံ လူ၊ ပစ္စည်းများ မပါဝင်လို့ ပုဂ္ဂလိကလုပ်ငန်းရှင်ဘဏ်များရဲ့ စိတ်ဝင်စားမှု၊ ပါဝင်မှု ရရှိနိုင်ရန် ခက်ခဲနိုင်ပါတယ်။ နိုင်ငံတော်က တာဝန်ယူလုပ်ဆောင်ပေးဖို့ဟာလည်း အခက်အခဲများစွာရှိမှာ ဖြစ်ကြောင်း တင်ပြဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း ဆွေးနွေးနိုင်ပါပြီ။</speech>
<speech><mp id="1241">ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါ။ ကျွန်တော်ကတော့ စစ်ကိုင်း တိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရခိုင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါ်ထုမေ က အသက်မွေးဝမ်းကျောင်းတက္ကသိုလ်များ အပါအဝင် အစိုးရတက္ကသိုလ်အသီးသီးတွင် အဆင့်မြင့်ပညာသင်ယူနေကြသော ကျောင်းသူ၊ ကျောင်းသားများ အတွက် အတိုးနည်းပါးသည့် ပညာရေးဆိုင်ရာ ချေးငွေအစီအစဉ်များ ရေးဆွဲအကောင်အထည် အရိုးသားလွှတ်တော်ကိုယ်စားလှယ် ဥက္ကဋ္ဌကြီးခင်ဗျားကိုယ်စားလှယ် ဦး ဖော်ပေးရန် ပြည်ထောင်စုအစိုးရအား တိုက်တွန်းကြောင်း အဆိုတစ်ရပ် တင်သွင်းခဲ့ပါတယ်။ အဆိုရှင်ဟာ ပညာရေးပေါ်မှာ စိတ်ဝင်စားမှုရှိပြီး မိမိနိုင်ငံရဲ့ ပညာရေးအဆင့်ကို မြင့်မားစေချင်တဲ့ ဆန္ဒ၊ နိုင်ငံတွင်းက အဆင့်မြင့်ပညာသင်ယူနေကြတဲ့ ကျောင်းသူ၊ ကျောင်းသားများကို ပညာတတ် လူငယ်လူရွယ်များဖြစ်စေချင်တဲ့ဆန္ဒ၊ နိုင်ငံရဲ့ လူ့စွမ်းအားအရင်းအမြစ် ဖွံ့ဖြိုးတိုးတက်စေချင်တဲ့ ဆန္ဒနဲ့ ဒီအဆိုကို တင်သွင်းခဲ့တယ်လို့ ယူဆမိပါတယ်။ သို့အတွက် အဆိုရှင်ရဲ့ စေတနာကို ကျွန်တော့်အနေနဲ့ အထူးလေးစားမိပါတယ်။ နှစ်စဉ် တက္ကသိုလ်ဝင် စာမေးပွဲအောင်မြင်ပြီး အသက်မွေးဝမ်းကျောင်းတက္ကသိုလ်နှင့် အခြားတက္ကသိုလ်ကောလိပ်များမှာ တက်ရောက် ပညာသင်ကြားကြမယ့် ကျောင်းသူ၊ ကျောင်းသား များ များစွာရှိပါတယ်။ အဲဒီအထဲကမှ အချို့သော ကျောင်းသူ၊ ကျောင်းသားများဟာ မိဘများက ကျောင်းထားရန် ငွေကြေးမတတ်နိုင်လို့၊ ဝင်ငွေနည်းပါးတဲ့မိသားစုများဖြစ်လို့ ဆက်လက်ပြီး ကျောင်းထားနိုင်ဖို့ဆိုရင် အတိုးနည်းပါးတဲ့ ပညာရေးဆိုင်ရာ ချေးငွေ ဆောင်ရွက်ပေးခြင်းဖြင့် အဲဒီ ကျောင်းသား၊ ကျောင်းသူများ ဆက်လက်ကျောင်းတက်နိုင်ပြီး ပညာသင်ယူခွင့် အခွင့်အလမ်းများ ရရှိမှာဖြစ်ကြောင်း အဆိုရှင်က ပြောဆိုထားပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီနေရာမှာ ကျွန်တော် စဉ်းစားမိတာက ငွေကြေး မတတ်နိုင်လို့၊ ဆင်းရဲနွမ်းပါးလို့ ကျောင်းတက်ဖို့ အခက်အခဲဖြစ်နေတဲ့ ကျောင်းသူ၊ ကျောင်းသားများ ကျောင်းတက်နိုင်ဖို့ ငွေချေးပေးမယ်ဆိုရင် ဘယ်လိုချေးပေးမှာလဲ။ ငွေချေးတယ် ဆိုတဲ့ကိစ္စဟာ အပြောလွယ်သလောက် အလုပ်ခက်ပါတယ်။ ဘာဖြစ်လို့လဲဆိုတော့ ငွေချေးပေးသူနဲ့ ငွေချေးယူ သူကြားမှာ ဘယ်လိုနားလည်မှု တည်ဆောက်ကြမှာလဲ။ ရှင်းရှင်းလင်းလင်းပြောရရင် အစိုးရကပဲ ချေးချေး၊ ပုဂ္ဂလိကပဲ ချေးချေး။ ငွေချေးပေးသူနဲ့ ငွေချေးယူသူကြားမှာ အာမခံပစ္စည်း သို့မဟုတ် ခိုင်မာမှုတစ်ခုခုတော့ ထားရှိပေးရမှာဖြစ်ပါတယ်။ အလွတ်သဘော ချေးပေးဖို့ဆိုတာ အင်မတန် ခက်ခဲပါတယ်။ ယနေ့ နိုင်ငံတော်က တောင်သူလယ်သမားများကို စိုက်ပျိုးစရိတ် ငွေချေးပေးမှုကို ဥပမာတစ်ခုအနေနဲ့ တင်ပြချင်ပါတယ်။ ကျွန်တော်တို့နိုင်ငံဟာ စိုက်ပျိုးရေးကို အခြေခံတဲ့နိုင်ငံဖြစ်ပါတယ်။ ကျေးလက်နေ ပြည်သူများ (၇၀)ရာခိုင်နှုန်းကျော်ရှိပါတယ်။ အများစုဟာ တောင်သူလယ်သမားများ ဖြစ်ပါတယ်။ ၎င်းတို့ နှစ်စဉ် စိုက်ပျိုးစရိတ်ချေးငွေများ ချေးပေးခဲ့ပါတယ်။ ယခင်က လယ်တစ်ဧက ကျပ် (၁၀၀၀၀၀)၊ ယာတစ်ဧက ကျပ်(၂၀၀၀၀) ချေးပေးခဲ့ရာက ယခုဆိုရင် လယ်တစ်ဧကကျပ် (၁၅၀၀၀၀)နဲ့ ယာတစ်ဧက ကျပ်(၁၀၀၀၀၀) ချေးပေးနေပြီဖြစ်ပါတယ်။ အစိုးရက နှစ်စဉ် ဒီလို စိုက်ပျိုးစရိတ် ချေးငွေတွေကို အလွတ်သဘော ချေးပေးတာမဟုတ်ပါဘူး။ ငွေချေးတဲ့တောင်သူလယ်သမားတွေ ဆီက ပုံစံ(၇)ကို အာမခံသဘောမျိုးနဲ့ ပေးထားရပါတယ်။ သီးနှံကောင်းတဲ့ံပေါ်တဲ့ပြန်ဆပ်ရပါတယ်။ မဆပ်နိုင်ခဲ့ရင် အဲဒီတောင်သူ သို့မဟုတ် လယ်သမားပိုင်ဆိုင်တဲ့ မြေပိုင်ဆိုင်မှု ပုံစံ(၇)က အစိုးရဆီမှာ သို့မဟုတ် ငွေချေးပေးတဲ့သူဆီမှာ ရှိပြီးသားမို့ ဘာပဲဖြစ်ဖြစ် ပြန်ဆပ် နိုင်အောင် ကြိုးစားဆောင်ရွက်ကြရပါတယ်။ ကျောင်းသူ၊ ကျောင်းသားတွေ ပညာသင်ကြားဖို့ ငွေချေးပေးပြီး ကျောင်းတက်ဖို့ အစိုးရဆီက ငွေချေးမယ်ဆိုရင် အစိုးရက ယုံကြည်စိတ်ချစွာနဲ့ ချေးပေးနိုင်ဖို့ ဘယ်သူက တာဝန်ခံမှာလဲ။ အဲဒီကျောင်းသားရဲ့ မိဘကို တာဝန်ခံခိုင်းမယ်ဆိုရင် အဲဒီမိဘက ဆင်းရဲနွမ်းပါးပါတယ်ဆိုမှ ဘယ်လိုတာဝန်ခံမှာလဲ။ အစိုးရ ငွေချေးသူဘက်က ယုံကြည်မှု ရရှိအောင် ဘယ်လိုအာမခံပေးမှာလဲ။ ဘယ်လိုဆောင်ရွက်ပေးမှာလဲ။ ဒါတွေလည်း ထည့်သွင်း စဉ်းစားဖို့ လိုပါတယ်။ တောင်သူလယ်သမားတွေကို စိုက်ပျိုးစရိတ် ငွေချေးပေးတုန်းက တစ်နှစ်ချေး တစ်နှစ်ပြန်ဆပ် ဖြစ်ပါတယ်။ ယခု ကျောင်းသူ၊ ကျောင်းသားတွေကို ချေးပေးမယ့် ပညာရေးချေးငွေက တစ်နှစ်ချေး တစ်နှစ်ပြန်ဆပ် မဟုတ်ဘဲ နှစ်စဉ်ချေးပေးဖို့ ငွေချေးပေးသူဖက်က ဆောင်ရွက် နိုင်ပါ့မလား။ အခက်အခဲ မရှိနိုင်ဘူးလား။ လုပ်ချင်တဲ့ဆန္ဒ တစ်ခုတည်းနဲ့တော့ မဖြစ်နိုင်ပါဘူး။ ငွေချေးပေးသူဖက်ကိုလည်း ပြန်ကြည့်ဖို့ လိုပါတယ်။ ဆန္ဒနဲ့ဘဝ တပ်ထပ်တည်းကျနိုင်၊ မကျနိုင် စဉ်းစားရပါမယ်။ သူများနိုင်ငံတွေ လုပ်နိုင်တာကို အဆိုရှင်ပြောတဲ့အထဲမှာ ပါ ပါတယ်။ အမေရိကန် ပြည်ထောင်စု၊ အင်္ဂလန်နိုင်ငံအပါအဝင် စီးပွားရေးကောင်းမွန်ပြီး ဖွံ့ဖြိုးတဲ့နိုင်ငံတွေမှာ ကျောင်းသား များအတွက် ချေးငွေအစီအစဉ်များထားရှိကြောင်း တွေ့ရှိရပါတယ်လို့ အဆိုရှင်က ပြောကြားခဲ့ ပါတယ်။ အဲဒီလိုဆိုရင် အမေရိကန်ပြည်ထောင်စုတို့၊ အင်္ဂလန်နိုင်ငံတို့လို ကျွန်တော်တို့နိုင်ငံက စီးပွားရေးအရ ယှဉ်နိုင်ပြီလား။ အဲဒီနိုင်ငံတွေ ဖွံ့ဖြိုးသလို ကျွန်တော်တို့နိုင်ငံ ဖွံ့ဖြိုးနေပြီလား။ တကယ်တမ်းပြောရရင် ကျွန်တော်တို့နိုင်ငံက LDC ဘဝကလွတ်ပြီလား။ ဖွံ့ဖြိုးပြီးနိုင်ငံတစ်နိုင်ငံ ဖြစ်နေပြီလား။ ဒါတွေလည်း ထည့်သွင်းစဉ်းစားစေချင်ပါတယ်။ နောက်တစ်ခုက အဆိုရှင်အနေနဲ့ ပညာထူးချွန်သူတွေကို ပညာသင်ယူခွင့် အခွင့်အရေး မဆုံးရှုံးစေချင်တာလို့လည်း ကျွန်တော် ယူဆမိ ပါတယ်။ ဒါနဲ့ပတ်သက်ပြီး ကျွန်တော့် အတွေ့အကြုံအရပြောရရင် ကျွန်တော် (၁၀)တန်းနှစ်မှာ ကျွန်တော့်သူငယ်ချင်း (၃)ဦးက (၅)ဘာသာဖြေဆိုရတဲ့ တက္ကသိုလ်ဝင်စာမေးပွဲမှာ ဂုဏ်ထူး(၃)ဘာသာနဲ့ အောင်ကြတယ်။ အဲဒီတုန်းက သူတို့မိဘတွေက ဆင်းရဲကြတယ်။ ဆေးတက္ကသိုလ်မှာ ပညာသင်ယူဖို့ အခက်အခဲရှိပါတယ်။ ဒါပေမဲ့ နိုင်ငံတော်က ပညာသင်စရိတ် ထောက်ပံ့ပေးတယ်။ ငွေကြေးတတ်နိုင် သူများက ဝိုင်းဝန်းကူညီ ပံ့ပိုးပေးကြတယ်။ အဲဒီပုဂ္ဂိုလ်တွေဟာ ဆရာဝန်ကြီးတွေ ဖြစ်သွားတယ်။ သမားတော်ကြီးတွေ ဖြစ်သွားကြပါတယ်။ တကယ်တော်တဲ့ပုဂ္ဂိုလ်တွေအတွက်၊ တကယ်ထူးချွန်တဲ့ ပုဂ္ဂိုလ်တွေအတွက် အောင်မြင်ရေးတံခါးက အမြဲတမ်း ပွင့်နေပြီးသားပါလို့ ကျွန်တော် ပြောချင် ပါတယ်။ စေတများကို နှစ်သက်ကြားပေးခဲ့သူပြုတက္ကသိုလ် ဒါ့အပြင် ကျွန်တော်တို့မြို့မှာ မြို့သူ၊ မြို့သား စေတနာရှင်တွေရဲ့ လှူငွေတွေနဲ့ ဇေယျာ စေတနာ ဆိုတဲ့အမည်နဲ့စပြီး ပညာသင်ထောက်ပံ့ကြေးပေးခဲ့တယ်။ ဆင်းရဲနွမ်းပါးတဲ့ ကျောင်းသူ၊ ကျောင်းသားများကို နှစ်စဉ် ပညာသင်စရိတ် ထောက်ပံ့ပေးခဲ့တာ နှစ်ပေါင်း (၃၀)ကျော်ခဲ့ပြီ ဖြစ်ပါတယ်။ ပညာသင်ထောက်ပံ့ကြေးပေးခဲ့သူပေါင်း (၁၈၇)ဦးရှိခဲ့ပြီး ဘွဲ့ရသူပေါင်း (၉၄)ဦးရှိခဲ့ ပါတယ်။ ဆေးတက္ကသိုလ်၊ စက်မှုတက္ကသိုလ်၊ သူနာပြုတက္ကသိုလ် စတဲ့ အသီးသီးသောတက္ကသိုလ် များမှာ ပညာသင်ကြားနေသူများ ဖြစ်ပါတယ်။ ယခုလည်း (၆၈)ဦးကို ပညာသင်ထောက်ပံ့ကြေးငွေ ပေးနေဆဲ ဖြစ်ပါတယ်။ နောက်ပြီး (၁၂၅)ဦးထဲမှ (၁၀)ဦးက ပညာသင်ထောက်ပံ့ကြေးငွေ တရားဝင် ရရှိတဲ့အတွက် ပြန်လည်အပ်နှံခဲ့ပြီး (၁၅)ဦးကတော့ စာမေးပွဲကျရှုံးလို့ ပညာသင်ထောက်ပံ့ကြေး ရပ်ဆိုင်းခံရပါတယ်။ အဲဒီ(၁၅)ဦးက ပညာသင်ထောက်ပံ့ကြေးနဲ့ ပညာသင်ကြားခွင့် ရခဲ့လို့သာပေါ့။ အကယ်၍ ငွေချေးပြီး ကျောင်းတက်ခဲ့လို့ရှိရင် သူဘယ်လိုပြန်ဆပ်မလဲဆိုတာ စဉ်းစားစရာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပညာရေးဝန်ကြီးဌာန၊ အဆင့်မြင့်ပညာဦးစီးဌာန အောက်မှာ တက္ကသိုလ်၊ ဒီဂရီကောလိပ်ကျောင်းပေါင်း (၄၉)ကျောင်း၊ ပညာရေးကောလိပ်(၂၅)ကျောင်း၊ နည်းပညာတက္ကသိုလ်(၃၃)ကျောင်း၊ ကွန်ပျူတာတက္ကသိုလ် (၂၇)ကျောင်း၊ ကျောင်းပေါင်း (၁၃၄) ကျောင်းမှာ ကျောင်းသူ၊ ကျောင်းသားပေါင်း (၃၉၃၆၃၂)ဦးရှိပါတယ်။ အဝေးသင်ကျောင်းသူ၊ ကျောင်းသားက (၆၃၀၁၃၃)ဦး ရှိပါတယ်။ ထို့အတူ ကျန်းမာရေးနှင့် အားကစားဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ သယံဇာတနှင့် သဘာဝပတ်ဝန်းကျင်ထိန်း သိမ်းရေးဝန်ကြီးဌာန၊ နယ်စပ်ရေးရာဝန်ကြီးဌာန စတဲ့ ဝန်ကြီးဌာနအောက်မှာရှိတဲ့ တက္ကသိုလ် အသီးသီးမှာ ပညာသင်ကြားနေတဲ့ ကျောင်းသူ၊ ကျောင်းသားတွေလည်း ရှိပါတယ်။ ဒါကြောင့် ပညာရေးဆိုင်ရာ ချေးငွေကို အကောင်အထည်ဖော်ဆောင်ရွက်ခဲ့မယ်ဆိုရင် ၎င်းတို့အတွက်လည်း ထည့်သွင်း စဉ်းစားရမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ပြောကြားလိုတာကတော့ အဆိုရှင် ဒေါ်ထုမေ ရဲ့ အဆိုကို ကျွန်တော့်အနေနဲ့ လေးစားတန်ဖိုးထား အသိအမှတ်ပြုပါကြောင်း ပြောကြားလိုပါတယ်။ သို့သော် ကျွန်တော်တို့နိုင်ငံအနေနဲ့ ဒီလဟာ ဖွံ့ဖြိုးဆဲနိုင်ငံ တစ်နိုင်ငံဖြစ်အောင် အစိုးရရော ပြည်သူများပါ ဝိုင်းဝန်းကြိုးပမ်း ဆောင်ရွက်နေတဲ့ ဖြစ်ပါတယ်။ နောက်ပြီး ပြည်ထောင်စုအစိုးရအနေနဲ့ မလုပ်မဖြစ်လုပ်ရမယ့် တိုင်းပြည်ရဲ့ လိုအပ်ချက်၊ ပြည်သူများရဲ့ လိုအပ်ချက်များကိုလည်း မဖြစ်မနေ ဖြည့်ဆည်းဆောင်ရွက်ပေးနေရပါတယ်။ အဲဒီလို တိုင်းပြည်ဖွံ့ဖြိုးတိုးတက်အောင် ဆောင်ရွက်နေတဲ့အဆိုရှင် ဒေါ်ထုမေ ရဲ့ အဆိုဟာ အထက်မှာ ကျွန်တော်တင်ပြခဲ့တဲ့အတိုင်း အာမခံချက်မရှိဘဲ ငွေချေးပေးမယ်ဆိုရင် အစိုးရပဲဖြစ်ဖြစ်၊ ပုဂ္ဂလိကပဲဖြစ်ဖြစ်၊ ငွေချေးပေးသူမှာ အခက်အခဲများစွာ ကြုံတွေ့စေမှာဖြစ်သလို မလိုလားအပ်တဲ့ ပြဿနာများ ကြုံတွေ့ရမှာဖြစ်ပါတယ်။ သို့အတွက် ကျွန်တော့်အနေနဲ့ ဒီအဆိုကို ယခုအချိန်မှာ ဆောင်ရွက်ရန် မသင့်သေးဟု ယူဆပါကြောင်းနဲ့ ပညာရေးဝန်ကြီးဌာနက ပေးအပ်နေတဲ့ ပညာသင် ထောက်ပံ့ကြေးကို ယခုပေးနေတဲ့ရာခိုင်နှုန်းထက် ကျောင်းသားအရေအတွက် ရာခိုင်နှုန်းနဲ့ ပိုပေးရန် တောင်းဆိုခြင်းက ပို၍သင့်လျော်မည်ဖြစ်ပါကြောင်း ဆွေးနွေးအကြံပြုတင်ပြရင်းနဲ့ နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၆)မှ ဦးမင်းဦး ဆွေးနွေးနိုင်ပါပြီ။</speech>
<speech><mp id="1157">ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)</mp>အားလုံး မင်္ဂလာပါ။ လေးစား အပ်တဲ့ အမျိုးသားလွှတ်တော်ဥက္ကဋ္ဌ၊ ဒုတိယဝန်ကြီးနဲ့ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်တော့်အနေနဲ့ ရခိုင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဒေါ်ထုမေ ရဲ့ အဆိုနဲ့စပ်လျဉ်းပြီး အဆိုပါအကြောင်းအရာများရဲ့ အပေါ်မှာ ခြုံငုံ သုံးသပ်ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုကို လေ့လာကြည့်တဲ့အခါမှာ စာပိုဒ်အားဖြင့် အပိုဒ် (၁၀)ပိုဒ် တွေ့ရှိရပါတယ်။ အပိုဒ် (၁)နဲ့ (၂)မှာ ရည်ရွယ်ချက်နဲ့ အကြောင်းပြချက်များ ပါရှိပါတယ်။ အပိုဒ် (၃)မှာတော့ ပညာသင်ချေးငွေပေးတဲ့ နိုင်ငံအချို့ကို ဥပမာပေး ဖော်ပြထားပါတယ်။ အပိုဒ် (၄)နဲ့(၅)မှာတော့ ရည်မှန်းချက်၊ မျှော်မှန်းချက်တွေနဲ့ တာဝန်ခံမှု၊ တာဝန်ယူမှုတွေကို တွေ့ရှိရ ပါတယ်။ အပိုဒ် (၆)၊ (၇) (၈)တို့မှာတော့ ချေးငွေ ထုတ်ချေးခြင်းနဲ့ ပြန်ဆပ်ခြင်းဆိုင်ရာ အစီအစဉ် များကို ယေဘုယျဆန်ဆန် ဖော်ပြထားတာကို တွေ့ရှိရပါတယ်။ အပိုဒ် (၉)မှာတော့ ပညာသင်ရေး ဆိုင်ရာ ထောက်ပံ့ခြင်းများနဲ့ ပညာသင်ဆုနည်းနေလို့ ပညာသင်ချေးငွေ ပေးသင့်ကြောင်းကို ဖော်ပြ ထားတာဖြစ်ပါတယ်။ အပိုဒ်(၁၀)မှာတော့ ပြည်ထောင်စုအစိုးရအား တိုက်တွန်းချက်နဲ့ နိဂုံးချုပ် ထားတာကို တွေ့ရှိရပါတယ်။ ဥက္ကဋ္ဌကြီးခင်ဗျား။ အဆိုရဲ့ အပိုဒ်လိုက်မှာပါရှိတဲ့ အကြောင်းအရာများရဲ့ အပေါ်မှာ ကောင်းမွန်ခြင်း၊ သင့်လျော်ခြင်း၊ လက်တွေ့ကျခြင်းနဲ့ ရှေ့နောက် ညီညွတ်မှု ရှိ/မရှိတို့ကို ခြုံငုံ သုံးသပ်ကြည့်တဲ့အခါမှာတော့ အပိုဒ် (၁)နဲ့ (၂)မှာတော့ အခြေခံပညာအထက်တန်းအောင်မြင်တဲ့ ကျောင်းသူ၊ ကျောင်းသားများအနေဖြင့် မိသားစုစီးပွားရေးအခြေအနေ ကောင်းမွန်ခြင်းမရှိသော် လည်း အဆင့်မြင့်တက္ကသိုလ်များတွင် အခက်အခဲမရှိ ဆက်လက်ပညာသင်ယူနိုင်ရေး၊ တက္ကသိုလ် ပညာကို သင်ယူတတ်မြောက်ပြီး အလုပ်အကိုင်အခွင့်အလမ်းများရရှိရေး၊ လူ့စွမ်းအားအရင်းအမြစ်များ ဖွံ့ဖြိုးရေး၊ ငွေကြေးမတတ်နိုင်တဲ့ ပညာရေးကိုစွန့်ခွာပြီး တိုင်းတစ်ပါးမှာ အောက်ခြေသိမ်းအလုပ်ကို ပင်ပန်းဆင်းရဲစွာ မလုပ်ကိုင်ရရေးဆိုတဲ့ ရည်ရွယ်ချက်တွေဟာ အဆိုရှင်ရဲ့ ကျောင်းသားများ အပေါ်မှာထားတဲ့၊ ကောင်းမွန်တဲ့ စေတနာဖြစ်တဲ့အတွက် လေးစားပါတယ်။ ဥက္ကဋ္ဌကြီးခင်ဗျား။ အပိုဒ် (၃)မှာ ပညာသင်ချေးငွေပေးတဲ့ နိုင်ငံအချို့ကို ဥပမာပေး ဖော်ပြရာမှာတော့ အမေရိကန်ပြည်ထောင်စု၊ အင်္ဂလန်နိုင်ငံ အပါအဝင် စီးပွားရေးကောင်းမွန်ပြီး ဖွံ့ဖြိုးတဲ့နိုင်ငံများမှာပါ ကျောင်းသားများအတွက် ချေးငွေအစီအစဉ်များ ထားရှိပေးထားကြောင်း တွေ့ရှိရပါတယ်လို့ ဖော်ပြထားခြင်းဟာ စီးပွားရေးပြည့်စုံကောင်းမွန်ခြင်းမရှိသေးတဲ့၊ အခက်အခဲများ စွာကြားက ဖွံ့ဖြိုးတိုးတက်အောင် ဘက်ပေါင်းစုံက ကြိုးစားနေရတဲ့ မြန်မာနိုင်ငံလို ဖွံ့ဖြိုးဆဲနိုင်ငံမှာ မသင့်တော်သေးပါဘူးလို့ ပြန်လည်ဖော်ပြနေသလို ဖြစ်နေပြန်ပါတယ်။ အပိုဒ် (၄)မှာ ကျောင်းသူ၊ ကျောင်းသားများအတွက် ချေးငွေအစီအစဉ်ကို ဖော်ပြမယ် ဆိုရင် ကျောင်းသား၊ ကျောင်းသူများ သူ့ပညာရေးစရိတ်ကို သူတာဝန်ယူနိုင်မှာ ဖြစ်ပါတယ်ဆိုတဲ့ တာဝန်ယူမှုနဲ့ မိဘများရဲ့ ပညာရေးဆိုင်ရာအသုံးစရိတ် ဝန်ထုပ်ဝန်ပိုးကို သက်သာစေမှာဖြစ်သလို ကျောင်းသားများအနေနဲ့လည်း ပညာရေးအပေါ်မှာ အထူးအာရုံစိုက်လာနိုင်မှာ ဖြစ်တယ်ဆိုတဲ့ မျှော်မှန်းချက်လည်း ပါလာပါတယ်။ ဒီနေရာမှာ ချေးငွေရတဲ့ ကျောင်းသားဟာ သူ့ပညာရေးစရိတ်ကို သူတာဝန်ယူနိုင်ပေမယ့် အဲဒီချေးငွေကို ပြန်ဆပ်ဖို့ ဘယ်သူက တာဝန်ခံမှာလဲဆိုတာ၊ ဥပမာ ကျောင်း ပြီးဆုံးအောင် မတက်နိုင်ဘဲနဲ့ မတက်ဘဲနေခဲ့ရင်၊ ကျောင်းထွက်သွားရင်၊ သေဆုံးသွားရင်၊ ကျောင်း ပြီးသော်လည်း အလုပ်မလုပ်ဘဲနေရင်၊ အလုပ်မရခဲ့ရင် ဆိုတာတွေရှိခဲ့ရင် မိဘများအတွက် ဝန်ထုပ်ဝန်ပိုး ပိုဖြစ်သွားနိုင်တယ်လို့ မှတ်ယူမိပါတယ်။ အပိုဒ် (၅)မှာတော့ ချေးငွေအစီအစဉ် ရှိမယ်ဆိုရင် တာဝန်ယူမှု၊ တာဝန်ခံမှု အလေ့အကျင့် ကောင်းများရှိပြီး တစ်ဦးချင်းအရည်အသွေးများ တိုးတက်လာဖို့ဆိုတဲ့ မျှော်မှန်းချက်တွေ ပါ ပါတယ်။ ဒီလို ချေးငွေ ချေးပေးလိုက်ရုံနဲ့ ဒီလိုတိုးတက်မှုတွေ ဖြစ်လာလိမ့်မယ်လို့ ကျွန်တော့်အနေနဲ့ မယုံ ကြည်မိပါဘူး။ ပညာရေးပြုပြင်ပြောင်းလဲမှုဆိုတာ ချက်ချင်းပြောင်းလဲလို့ရတာ မဟုတ်ပါဘူး။ သေချာ အစီအစဉ်များ ချမှတ်၊ ဘတ်ဂျက်တွေသုံးစွဲ၊ ရေရှည်စီမံကိန်းနဲ့ ဆောင်ရွက်ရတာဖြစ်ပါတယ်။ နိုင်ငံတော်အစိုးရအနေနဲ့ KG + 12 ပညာရေး ပြုပြင်ပြောင်းလဲမှုမှာလည်း ပညာရေးဝန်ကြီးဌာနရဲ့ မူဝါဒ မျှော်မှန်းရလဒ်တွေကတော့ မည်သည့်ခွဲခြားမှုမှမရှိဘဲ ပညာသင်ယူခွင့်ရရှိရေး၊ မည်သူ တစ်ဦး တစ်ယောက်မျှ မကျန်ရှိစေရေး၊ ကျောင်းနေမြဲ၍ ကျောင်းထွက်သူမရှိရေး၊ တာဝန်ယူမှု၊ တာဝန်ခံမှုနဲ့ ပူးပေါင်းဆောင်ရွက်ပြီးတော့ တီထွင်ဆန်းသစ် ဖန်တီးနိုင်မှုရှိသော လူသားကောင်းများ ပြုစုပျိုး ထောင်ရေး၊ တစ်သက်တာသင်ယူနိုင်သော ပညာရေးအခွင့်အလမ်းများ ဖန်တီးပေးရေးဆိုပြီးတော့ NESP မှာ ဖော်ပြထားတဲ့အတိုင်း ဆောင်ရွက်နေတဲ့အတွက် အဆိုရှင်ရဲ့ မျှော်မှန်းချက်တွေကို စနစ်တကျ အဆင့်ဆင့်ဆောင်ရွက်နေလျက်ရှိပါတယ်။ ဥက္ကဋ္ဌကြီးခင်ဗျား။ အပိုဒ် (၆)မှာတော့ သုတေသနများ ဆောင်ရွက်ခြင်းနဲ့ ဘွဲ့များအတွက် ကျမ်းများ ပြုစုရာတွင်လည်း အသေးစားချေးငွေများ ရရှိနိုင်မည်ဆိုပါက ပိုမိုအရည်အသွေးကောင်း မွန်တဲ့ ဘွဲ့ယူကျမ်းများကို ြုစုနိုင်မှာဖြစ်တယ်လို့ ဖော်ပြထားတာတွေ့ရပါတယ်။ ဒီနေရာ မှာ ချေးငွေယူခြင်းကို ဥပဒေ၊ နည်းဥပဒေများနဲ့ ဘဏ္ဍာရေးဆိုင်ရာ စည်းမျဉ်း၊ စည်းကမ်းများနဲ့အညီ နိုင်ငံတော်အစိုးရက တရားဝင် အသိအမှတ်ပြုပြီးတော့ ခွင့်ပြုလိုင်စင် ထုတ်ပေးထားတဲ့ ဘဏ်များနဲ့ အသေးစား၊ အလတ်စား ချေးငွေထုတ်ချေးပေးတဲ့အဖွဲ့များကိုသာ ချိတ်ဆက်ဆောင်ရွက်ရမှာ ဖြစ်တယ်လို့ သုံးသပ်မိပါတယ်။ ပညာရေးဝန်ကြီးဌာနအနေနဲ့ကတော့ ကျောင်းသား၊ ကျောင်းသူ တစ်ဦးအတွက် မည်သည့်တက္ကသိုလ်တွင် မည်သည့်ပညာသင်နှစ်မှာ မည်သည့်ဘာသာရပ် အထူးပြု ဖြင့် ပညာသင်ယူနေသည်မှာ မှန်ကန်ပါကြောင်း ထောက်ခံပေးခြင်းအားဖြင့် ပူးပေါင်းဆောင်ရွက်နိုင် လိမ့်မယ်လို့ ယူဆမိပါတယ်။ ဥက္ကဋ္ဌကြီးခင်ဗျား။ အပိုဒ် (၇)မှာတော့ ချေးငွေပုံစံ အမျိုးမျိုးရှိနေပေမယ့်လည်း ကျောင်းသား များအတွက် အတတ်နိုင်ဆုံး ကာလရှည်ချေးငွေများဖြစ်သင့်ပြီး ၎င်းတို့အတွက် လုပ်ငန်းခွင်ဝင်ပြီး ဝင်ငွေရရှိချိန်မှသာ အရစ်ကျ ပြန်လည်ပေးဆပ်ရမည်ဆိုလျှင် အကောင်းဆုံးဖြစ်လိမ့်မည်လို့ ယူဆမိ ပါတယ်လို့ ဖော်ပြထားပါတယ်။ ဒီနေရာမှာ ကာလရှည်ဆိုတာ (၁၀)နှစ်လား၊ (၁၅)နှစ်လား၊ (၂၀) နှစ် လား စသည်ဖြင့် ဘယ်လိုသတ်မှတ်မှာလဲ။ လုပ်ငန်းခွင်ဝင်ပြီး ဝင်ငွေ ရချိန်မှသာ အရစ်ကျ ပြန်လည် ပေးဆပ်ရမည်ဆိုတာကလည်း ဘွဲ့ရပြီး အလုပ်အကိုင်မရလျှင် ဘယ်လိုလုပ်မလဲ။ လုပ်ငန်းခွင်မဝင်လျှင် ဘယ်လိုလုပ်မလဲ။ အရစ်ကျဆိုတာကရော ဘယ်လိုအရစ်ကျဆပ်ရမှာလဲဆိုတဲ့ တိကျတဲ့လုပ်ငန်းစဉ် တွေမပါတဲ့ ယေဘုယျဆန်လွန်းပါတယ်။ အပိုဒ် (၈)မှာတော့ ထူးချွန်ကျောင်းသားများ ပညာသင်ပြီးစီးချိန် နိုင်ငံ့ဝန်ထမ်းအဖြစ် တာဝန်ယူ ဆောင်ရွက်သူများအတွက် ချေးငွေ လျှော့ပေးမည့်အစီအစဉ်၊ အတိုးနှုန်း ပယ်ဖျက်ပေးမည့် အစီအစဉ်၊ တချို့တစ်ဝက်ကိုသာ ပြန်ဆပ်ပေးမည့်အစီအစဉ်များကိုပါ ထည့်သွင်းစဉ်းစား အကောင် အထည်ဖော်သင့်ပါကြောင်း တိုက်တွန်းအပ်ပါတယ်လို့ ဖော်ပြထားခြင်းဟာ အဆိုခေါင်းစဉ်ဖြစ်တဲ့ အသက်မွေးဝမ်းကျောင်း၊ တက္ကသိုလ်ကျောင်းများ အပါအဝင်၊ အစိုးရတက္ကသိုလ် အသီးသီးတွင် အဆင့်မြင့်ပညာကို တက်ရောက်သင်ကြားမည့် ကျောင်းသား၊ ကျောင်းသူများအတွက် အတိုးနည်းပါး သည့် ပညာရေးဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ပေးပါရန်ဆိုတာနဲ့ ရှေ့နောက် ညီညွတ်မှုမရှိသလို ဖြစ်နေပါတယ်။ ဥက္ကဋ္ဌကြီးခင်ဗျား။ အပိုဒ်(၉)မှာဆိုရင် ပညာရေးဆိုင်ရာထောက်ပံ့ကြေး ပညာသင်ဆု အစီအစဉ်များမှာ အလွန်နည်းပါးနေတဲ့အတွက် ပညာရေးဆိုင်ရာ ချေးငွေများ ထုတ်ချေးပေးနိုင်ဖို့ ပါရှိပါတယ်။ ဒီနေရာမှာ လက်တွေ့ကျပြီး ဖြစ်နိုင်ခြေရှိတာကတော့ ပညာရေးဝန်ကြီးဌာနအနေနဲ့ ပညာရေးဆိုင်ရာချေးငွေ ထုတ်ပေးခြင်းထက် ထောက်ပံ့ကြေးများနှင့် ပညာသင်ဆုများကို ယခုထက် ပိုမိုစဉ်းစား ဆောင်ရွက်ပေးနိုင်မယ်ဆိုရင် ပိုမိုသင့်လျော်မယ်လို့ ယူဆမိပါတယ်။ နိဂုံးချုပ်အနေနဲ့ အပိုဒ် (၁၀)မှာ ဖော်ပြထားတာကတော့ အဆိုကို အကောင်အထည်ဖော် တိုက်တွန်းထားခြင်းပဲဖြစ်ပါတယ်။ သို့ပါသော်လည်း အဆိုရှင်ရဲ့ စေတနာဟာ ကောင်းမွန်သော်လည်း လက်တွေ့အကောင်အထည်ဖော်ရန် သင့်လျော်ခြင်းမရှိတဲ့အပြင် ရှေ့နောက်ညီညွတ်မှု အားနည်း နေတဲ့အတွက် အဆိုရှင်ရဲ့ အဆိုကို လွှတ်တော်တွင် မှတ်တမ်းအဖြစ်သာ ထားရှိသင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အဆိုနှင့် စပ်လျဉ်း၍ ပညာရေးဝန်ကြီးဌာန၊ ဒုတိယဝန်ကြီးက ပြန်လည် ဆွေးနွေးရန်ရှိက ဆွေးနွေးဖို့ဖြစ်ပါတယ်။</speech>
<speech><agency id="16">ဦးဝင်းမော်ထွန်း (ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်ကြီးများ ခင်ဗျား။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်း က ရခိုင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါ်ထုမေ ရဲ့ အဆိုဖြစ်သော အသက် မွေးဝမ်းကျောင်းတက္ကသိုလ်များ အပါအဝင် အစိုးရတက္ကသိုလ်အသီးသီးတွင် အဆင့်မြင့်ပညာရပ်များ တက်ရောက်သင်ကြားမည့် ကျောင်းသား၊ ကျောင်းသူများအတွက် အတိုးနည်းပါးသည့် ပညာရေး ဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုနှင့် စပ်လျဉ်းလို့ ပြန်လည်ရှင်းလင်း တင်ပြမှာဖြစ်ပါတယ်။ အဆိုရှင်ရဲ့ အဆိုက ကျောင်းသားလူငယ်တွေ အဆင့်မြင့်ပညာ လွယ်ကူစွာသင်ကြားနိုင် ရန်အတွက် စေတနာများစွာပါသော အဆိုဖြစ်ကြောင်း ကျွန်တော်တို့ ပညာရေးဝန်ကြီးဌာနက အသိအမှတ်ပြုပါတယ်။ သို့သော် လုပ်ထုံးလုပ်နည်းအနေနဲ့ကတော့ ရှေ့ပိုင်းက ကိုယ်စားလှယ်ကြီး များ ဆွေးနွေးသလို စဉ်းစားဆောင်ရွက်ရမယ့်အချက်၊ အဆင်သင့်ဖြစ်ရမယ့်အချက်၊ ကြိုတင်ပြင်ဆင် ရမယ့်အချက်၊ ဥပဒေ၊ နည်းဥပဒေတွေ ပြည့်စုံအောင်ဆောင်ရွက်ရမယ့်အချက်တွေ များစွာရှိပါ ကြောင်း တင်ပြလိုပါတယ်။ ကျွန်တော်တို့ ပညာရေးဝန်ကြီးဌာနက လက်ရှိဆောင်ရွက်နေတာက တော့ အမျိုးသားပညာရေး မဟာဗျူဟာစီမံကိန်း ၂၀၁၆-၂၀၂၁ ကို ရေးဆွဲအကောင်အထည်ဖော် ဆောင်ရွက်နေတာ ကိုယ်စားလှယ်တော်ကြီးများ အားလုံးသိပြီးဖြစ်ပါတယ်။ ဒီမှာတော့ ကျွန်တော်တို့ အဆင့်မြင့်ပညာရေးကဏ္ဍက မဟာဗျူဟာက အဓိက အချက် (၃)ချက်ပဲရှိပါတယ်။ ဒီ(၃)ချက်နဲ့ မဟာဗျူဟာ (၃)ရဲ့ လုပ်ငန်းအစီအစဉ် (၂)မှာ ကျောင်းသား ထောက်ပံ့ရေးအစီအစဉ်များ တိုးမြှင့်ဆောင်ရွက်ခြင်းဆိုတာ သတ်မှတ်ပြီးဖြစ်ပါတယ်။ အဲဒီတော့ မဟာဗျူဟာအနေနဲ့ ကျွန်တော်တို့ ငွေချေးခြင်းကို ဆောင်ရွက်ခြင်း၊ သတ်မှတ်ထားခြင်း မရှိပါ ကြောင်း တင်ပြအပ်ပါတယ်။ အကယ်၍ ငွေချေးလုပ်ငန်းဆောင်ရွက်ဖို့ ဆိုတဲ့ ဥပဒေအရ ပညာရေး ဝန်ကြီးဌာနသည် ငွေချေးခြင်းလုပ်ငန်းကို ဆောင်ရွက်လို့ မရပါဘူး။ ကိုယ်စားလှယ်ကြီးများ တင်ပြ သကဲ့သို့ ဗဟိုဘဏ်၊ နောက်တစ်ခါ စီးပွားရေးဆိုင်ရာအဖွဲ့အစည်းများ စသဖြင့် ငွေချေးခြင်းကို ဥပဒေအရ ခွင့်ပြုလုပ်ကိုင်နိုင်မယ့် အဖွဲ့အစည်းကသာ ဆောင်ရွက်လို့ရပါကြောင်း ရှေးဦးစွာ တင်ပြ အပ်ပါတယ်။ ကျွန်တော်တို့ ပညာရေးဝန်ကြီးဌာနအနေနဲ့ကတော့ မဟာဗျူဟာမှာ ရည်မှန်းထားတဲ့ အတိုင်း ထောက်ပံ့ခြင်းအစီအစဉ်များ တိုးမြှင့်ဆောင်ရွက်ခြင်းကိုတော့ အားသွန်ခွန်စိုက် ဆောင်ရွက် လျက်ရှိပါတယ်။ နှစ်စဉ်လည်း တိုးမြှင့်ဆောင်ရွက်လျက်ရှိပါတယ်။ နောက် ဒီအဆိုအပေါ်မှာ ကိုယ်စားလှယ်ကြီးများ ဆွေးနွေးသလို နှစ်စဉ်နှစ်တိုင်း ရာခိုင်နှုန်းလည်း တိုးမြှင့်လျာထားမယ်။ နောက် ချီးမြှင့်တဲ့ထောက်ပံ့ကြေး၊ နောက် ပညာသင်ဆု တန်ဖိုးကိုလည်း တိုးမြှင့်လျာထားရေးအတွက် ဆောင်ရွက်နေပါကြောင်း တင်ပြအပ်ပါတယ်။ အဲဒီတော့ ကျွန်တော်တို့ ဒီလုပ်ငန်းစဉ်ကို အကောင်အထည်ဖော်ရာမှာ ပညာရေးဝန်ကြီးဌာန၊ အဆင့်မြင့်ပညာ ဦးစီးဌာနအနေဖြင့် အဆင့်မြင့်တက္ကသိုလ်များသို့ ဆက်လက်တက်ရောက်ရန် အခက်အခဲရှိတဲ့ ကျောင်းသား၊ ကျောင်းသူများကို ပညာသင်ထောက်ပံ့ကြေး ချီးမြှင့်ခြင်းအတွက် နိုင်ငံတော်ဘဏ္ဍာ ကနေ နှစ်စဉ် လျာထားလျက်ရှိပါတယ်။ ဒီနေရာမှာ ပညာသင်ထူးချွန်ဆုနဲ့ ပညာသင်ထောက်ပံ့ကြေး ဆိုတာ ကျွန်တော်တို့ ဆုငွေအမျိုးမျိုး ပေးပါတယ်။ ဝိဇ္ဇာပညာထူးချွန်ဆု၊ သိပ္ပံပညာထူးချွန်ဆု၊ စီးပွားရေးပညာထူးချွန်ဆု၊ တက္ကသိုလ်ပညာသင်ဆု၊ တိုင်းဒေသကြီး/ပြည်နယ်အလိုက်ပေးတဲ့ တက္ကသိုလ် ပညာသင်ဆု၊ ဒါတွေ ကျွန်တော်တို့ ပေးအပ်လျက်ရှိပါတယ်။ အဲဒီတော့ ဝိဇ္ဇာထူးချွန်ဆု၊ သိပ္ပံထူးချွန်ဆုဆိုရင် ကျွန်တော်တို တစ်လလျှင် ကျပ်(၁)သိန်းနှုန်းနဲ့ ပညာသင်နှစ်တစ်နှစ်ကို (၁၀)လ ထောက်ပံ့လျက်ရှိပါတယ်။ လောလောဆယ် စပေးတုန်းက (၁၁၅)ဦး၊ နောက်နှစ် ၂၀၁၆-၂၀၁ရ ခုနှစ် မှာ (၈၃)ဦး၊ လက်ရှိ ကျွန်တော်တို့ (၈၃)ဦးပေးထားကြောင်း တင်ပြအပ်ပါတယ်။ ဒီလိုပဲ မန္တလေးတက္ကသိုလ်မှာလည်း ဝိဇ္ဇာ၊ သိပ္ပံပညာထူးချွန်ဆုတွေ ပေးပါတယ်။ တစ်လလျှင် ကျပ်(၁)သိန်းနှုန်းနဲ့ ပညာသင်နှစ် (၁၀)လအတွက် ကျွန်တော်တို့ ချီးမြှင့်ပါတယ်။ စီးပွားရေးပညာ ထူးချွန်ဆုလည်း တစ်ယောက်ကို တစ်လလျှင် ကျပ်(၁)သိန်းနှုန်းနဲ့ပေးပါတယ်။ တစ်နှစ်မှာ ပညာသင်ကာလ (၁၀)လအတွက် ကျွန်တော်တို့ ချီးမြှင့်တာရှိပါတယ်။ ထိုနည်းတူစွာ တက္ကသိုလ် ပညာသင်ဆု Scholarship ကိုလည်း တစ်လလျှင် ကျပ်(၁)သိန်းနှုန်းနဲ့ ပညာသင်နှစ် တစ်နှစ်လျှင် (၁၀)လ ဆောင်ရွက်လျက်ရှိပါတယ်။ နောက် တိုင်းဒေသကြီးအသီးသီးကပေးတဲ့ တက္ကသိုလ်ပညာသင်ဆုမှာလည်း ကျောင်သားတစ်ဦးကို တစ်လလျှင် ကျပ်(၁)သိန်းနှုန်းနဲ့ ပညာ သင်နှစ်တစ်နှစ်မှာ (၁၀)လ ကျွန်တော်တို့ ဆောင်ရွက်ပေးလျက်ရှိပါတယ်။ ထိုနည်းတူစွာ ပညာသင် ထောက်ပံ့ကြေးပေါ့။ Stipend ကိုလည်း တစ်လလျှင် ကျပ်(၃၀၀၀၀)နဲ့ ပညာသင်နှစ် တစ်နှစ်လျှင် (၁၀)လနှုန်းနဲ့ ထောက်ပံ့လျက်ရှိပါတယ်။ အဲဒီတော့ ကျွန်တော်တို့ အဝေးသင်ဌာနတွေမှာလည်း ဒီလိုပညာသင်ထောက်ပံ့ကြေး အခွင့်အလမ်းကို ဆောင်ရွက်ပေးလျက်ရှိပါတယ်။ ကျန်းမာရေးနှင့် အားကစားဝန်ကြီးဌာနရှိ ဆေးတက္ကသိုလ်များမှာလည်း ပညာသင်ထူးချွန်ဆုတွေ တစ်လလျှင် ကျပ်(၁)သိန်းနှုန်းနဲ့ပေးတာတွေ ရှိပါတယ်။ ထိုနည်းတူစွာပဲ ပညာသင်ထောက်ပံ့ကြေးအနေနဲ့ အထွေထွေအုပ်ချုပ်ရေးဦးစီးဌာနက စိစစ်ရွေးချယ်ခြင်းခံရတဲ့၊ အကူအညီလိုအပ်တဲ့ ကျောင်းသူ၊ ကျောင်းသားများအတွက် ပညာသင် တစ်နှစ်လျှင် (၁၀)လအတွက် တစ်လလျှင် (၃၀၀၀၀)ကျပ်နှုန်းနဲ့ ကျွန်တော်တို့ ချီးမြှင့်လျက် ရှိပါတယ်။ ကျွန်တော်တို့ နိုင်ငံတော်ကပေးတဲ့ ပညာသင်ဆုတွေအပြင် ဆေးတက္ကသိုလ်၊ ဆေးပညာ၊ နည်းပညာတက္ကသိုလ်တွေမှာ ပြင်ပအလှူရှင်နဲ့ ပုဂ္ဂလိကလုပ်ငန်းရှင်များ၊ ပုဂ္ဂလိကဆေးရုံများ ကလည်း ပညာသင်ဆုတွေ သတ်မှတ်ပြီး ချီးမြှင့်လျက်ရှိပါကြောင်း တင်ပြအပ်ပါတယ်။ နောက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှာရှိတဲ့ ရေဆင်းစိုက်ပျိုးရေး တက္ကသိုလ်၊ မွေးမြူရေးဆိုင်ရာ ဆေးတက္ကသိုလ်၊ သမဝါယမတက္ကသိုလ်မှာလည်း ကျွန်တော် ခုနက တင်ပြသလို ပညာသင်ဆုတွေရှိတယ်။ ပညာသင်ထောက်ပံ့ကြေးတွေရှိတယ်။ နောက် သုတေသန ဆုတွေလည်း ရှိပါတယ်။ နောက် သုတေသနပညာရေးဆိုင်ရာ ထောက်ပံ့ကြေးကိုလည်း သတ်မှတ် ချီးမြှင့်လျက်ရှိပါကြောင်း ပေါင်းစပ်ဖြေကြားထားတာရှိပါတယ်။ ပို့ဆောင်ရေးနှင့် ဆက်သွယ်ရေး ဝန်ကြီးဌာနအောက်မှာရှိတဲ့ ရေကြောင်းပညာတက္ကသိုလ်မှာလည်း ကုမ္ပဏီအသီးသီးကနေ ထောက်ပံ့တဲ့ ပညာသင်ဆုတွေရှိပါတယ်။ နောက် သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန အောက်မှာလည်း ပညာသင်ဆုရော၊ ပညာသင်ထောက်ပံ့ကြေးတွေကိုရော ဆောင်ရွက်ပေးလျက် ရှိကြောင်း ပေါင်းစပ်ကြားအပ်ပါတယ်။ ဒါကြောင့်မို့လို့ ကျွန်တော်တို့ ပညာရေးဝန်ကြီးဌာနအနေနဲ့ လက်ရှိအကောင်အထည်ဖော် ဆောင်ရွက်နေတဲ့ ပညာရေးမဟာဗျူဟာ ရည်မှန်းချက်တွေထဲက ရည်မှန်းချက် မဟာဗျူဟာ(၃)၊ လုပ်ငန်းစဉ်(၁)ပါ ကျောင်းသားထောက်ပံ့ရေးအစီအစဉ်များ တိုးမြှင့်ခြင်းကို ပြည်ထောင်စုဘဏ္ဍာ ရန်ပုံငွေ ခွဲဝေရရှိမှုအပေါ်မူတည်ပြီးတော့ နှစ်စဉ် ကျွန်တော်တို့ တိုးမြှင့်ဆောင်ရွက်လျက်ရှိပါသဖြင့် အဆိုရှင်တင်ပြတဲ့ အမျိုးသားလွှတ်တော်ကိုယ်စားလှယ်ကြီး ဒေါ်ထုမေ တင်ပြတဲ့ အသက်မွေး ဝမ်းကျောင်း တက္ကသိုလ်များအပါအဝင် အစိုးရတက္ကသိုလ် အသီးသီးတွင် အဆင့်မြင့်ပညာရပ်များ တက်ရောက်သင်ကြားမည့် ကျောင်းသား၊ ကျောင်းသူများအတွက် အတိုးနည်းပါးသည့် ပညာရေး ဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ပေးပါရန် တိုက်တွန်းကြောင်း အဆိုကို အမျိုးသားလွှတ်တော်မှ မှတ်တမ်းအဖြစ်သာ ထားရှိပေးနိုင်ပါရန် ရိုသေစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">အဆိုရှင်ရဲ့ သဘောထားကို တင်ပြပါ။</speech>
<speech><mp id="1316">ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါရှင်။ ကျွန်မရဲ့ အဆိုနဲ့ပတ်သက်ပြီးတော့ ရည်ရွယ်ချက် များနဲ့ ကျွန်မအပေါ်မှာထားရှိတဲ့ စေတနာ၊ အသိမှတ်ပြုမှု ဆွေးနွေးပေးကြတဲ့အတွက်ကြောင့် လွှတ်တော်ကိုယ်စားလှယ်အားလုံးအား ကျေးဇူးအထူးတင်ရှိပါကြောင်း ဦးစွာ ပြောကြားလိုပါတယ်။ ကျွန်မ အဆိုတင်သွင်းတဲ့ရက်နဲ့ ဆွေးနွေးတဲ့ရက်ဟာ ဝေးကွာသွားတဲ့အတွက်ကြောင့် တချို့ အချက် တွေပေါ်မှာ နားလည်မှုမလွဲရအောင် ပြန်လည်ရှင်းလင်း တင်ပြပါရစေ။ ချေးငွေအတွက် ရန်ပုံငွေ တစ်ရပ်ကို နိုင်ငံတော်မှ သတ်မှတ်ပေးခြင်း သို့မဟုတ် နိုင်ငံတော်ဘဏ္ဍာတစ်ခုတည်း၏ ချေးငွေ အစီအစဉ် သို့မဟုတ် ပုဂ္ဂလိကဘဏ်တစ်ခုနဲ့ ချေးငွေအစီအစဉ် စသဖြင့် သင့်တော်တဲ့ နည်းလမ်း (၃)ခုကို ရွေးချယ်ဖို့ ကျွန်မ တင်ပြထားပါတယ်။ ဝန်ကြီးဌာနက တင်ပြသွားတဲ့အထဲမှာ Student Loan နဲ့ပတ်သက်ပြီးတော့ ဥပဒေ၊ နည်းဥပဒေ မရှိသေးဘူးလို့ ပြောပါတယ်။ အမျိုးသားလွှတ်တော်ဥက္ကဋ္ဌကြီးရှင်။ ကျွန်မတို့ ဖွဲ့စည်းပုံအခြေခံဥပဒေရဲ့ ပုဒ်မ ၂၈(ခ)မှာ ပြည်သူများ၏ ပညာရေးနှင့် ကျန်းမာရေးတို့တွင် တိုင်းရင်းသားပြည်သူလူထုများက ပါဝင်ဆောင်ရွက် နိုင်ရန် လိုအပ်သည့် ဥပဒေပြဋ္ဌာန်းရမှာဖြစ်ပါတယ်။ ဒါ ပညာရေးဝန်ကြီးဌာနရဲ့ တာဝန်ဖြစ်ပါတယ်။ အဓိက ကတော့ ကျွန်မတို့နိုင်ငံ၊ တက္ကသိုလ်ဘဏ်နဲ့ ငွေရေးကြေးရေးအဖွဲ့ အစည်းများရဲ့ ကိုက်ညီတဲ့ ချေးငွေတစ်ရပ်ကို ညှိနှိုင်းအကောင်အထည်ဖော်ဖို့ဖြစ်ပါတယ်။ နောက်တစ်ခုက ကျွန်မတို့ ဒီ အဆို ဟာ academic စာတမ်းတစ်ခုမဟုတ်ပါဘူး။ ဒါကြောင့် ယေဘုယျဆန်နိုင်ပါတယ်။ ပညာရေးဆိုင်ရာ ချေးငွေအစီအစဉ်ဟာ ရာနှုန်းပြည့် အပြစ်ကင်းတဲ့ အစီအစဉ်တစ်ခု မဟုတ်ပါဘူး။ ဒါပေမဲ့ ပညာရေး ဆိုင်ရာ ချေးငွေဆုံးသွားလို့ ဒေဝါလီခံလိုက်ရတဲ့ဘဏ် ကျွန်မ မကြားဘူးသေးပါဘူး။ ဒီပညာရေး ချေးငွေနဲ့ပတ်သက်ပြီးတော့ သူများနိုင်ငံတွေမှာ စိန်ခေါ်မှုတစ်ခုကိုကြည့်ပြီးတော့ တွန့်ဆုတ်နေလို့ မရပါဘူး။ ကျွန်မ ဥပမာပေးခဲ့တဲ့ အမေရိကန်နိုင်ငံနှင့် အင်္ဂလန်နိုင်ငံမှာ ကောလိပ်တက္ကသိုလ် တက်နေကြတဲ့ လူငယ်တွေအတွက် Part-time job ဆိုတာရှိပါတယ်။ ဒီလိုမျိုး ်းအလုပ်ကို ဖန်တီးပေးထားတဲ့ နိုင်ငံမှာတောင် Student ငွေရှိတယ်ဆိုတာကို ပြောပြတာဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးရှင်။ ပညာရေးဝန်ကြီးဌာနက ပညာသင်ဆုနဲ့ ပတ်သက်ပြီးတော့ ဆောင်ရွက်ထားမှုအခြေအနေကို ကျွန်မ Power Point နဲ့ တင်ပြလိုပါတယ်။ ၂၀၁၆-၂၀၁ရ မှစပြီးတော့ ဒီပညာသင်စရိတ်ပေးတဲ့ အခါမှာ(၆၆.၈၇) ရာခိုင်နှုန်းကို ပညာရေးဝန်ကြီးဌာနက ပြန်လည်အပ်နှံခဲ့ပါတယ်။ ဒီအပေါ်မှာသုံးတဲ့ ငွေကနေပြီးတော့ (၃၀.၇၆) ရာခိုင်နှုန်းကိုပဲ အကောင်အထည်ဖော်နိုင်ပါတယ်။ ဒါ သမ္မတပညာသင်ဆု ဖြစ်ပါတယ်။ နောက်တစ်ခုက ပထမနှစ်ပညာသင်သားအတွက် (၁၄၀)ဦး လျာထားခဲ့ပေမယ့် ပညာတော်သင်ဆု ချီးမြှင့်ရေးစီမံချက် မူကြမ်းမှာ ဆောင်ရွက်တဲ့အဆင့်သာ ဖြစ်တဲ့အတွက်ကြောင့်မို့လို့ လျှောက်လွှာခေါ်ယူခြင်းတောင်မှ မရှိသေးပါဘူး။ ဒါကြောင့်မို့လို့ ပြည်ထောင်စုလွှတ်တော်မှာ ပြည်ထောင်စုဘတ်ဂျက် လိုငွေပြ နေကြောင်း ၂၀၁၆-၂၀၁ရ စာရင်းစစ်ချုပ် အစီရင်ခံစာမှာ ဖော်ပြထားပါတယ်။ ဒါကြောင့်မို့လို့ ပညာရေး ဝန်ကြီးဌာနက မိမိကိုယ်တိုင်သတ်မှတ်ထားတဲ့ ပညာနယ်ပယ်အလိုက် ထူးချွန်ထက်မြက်တဲ့ အသိပညာရှင်၊ အတတ်ပညာရှင် မွေးထုတ်ပေးမယ်ဆိုတဲ့ ရည်မှန်းချက်နဲ့ ဒါ အံကိုက်မှုမရှိပါဘူး။ ၂၀၁၇-၂၀၁၈ စာရင်းစစ်ချုပ်ရဲ့ အစီရင်ခံစာ စာမျက်နှာ (၂၇)မှာဆိုလို့ရှိရင် ပညာရေးဌာနက နေပြီးတော့ ဒီမှာကြည့်လိုက်ပါ။ ပညာရေးကောလိပ်က ဆရာနဲ့ပတ်သက်ပြီးတော့ ပြည်တွင်း၊ ပြည်ပ ပညာရှင်တွေ ဒါတွေကို ဘတ်ဂျက် Location ရှိခဲ့ပါတယ်။ ဒါပေမဲ့ (၃.၄၅၅) ဘီလီယံတောင်မှ ပြန်အပ်ခဲ့ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးရှင်။ နောက် slide တစ်ခုပြောင်း ပေးပါ။ ဒါပြီး----------</speech>
<speech type="speaker">ကိုယ်စားလှယ်ကြီး။ တစ်ချက်လောက်။ ခုနက ကိုယ်က အဆိုတင်ဖို့ ပြောတာလေ။ ဘယ်လိုကြောင့် အကုန်လုံး ဒီလို လျှောက်ရှင်းနေရင် ဟိုဟာဖြစ်မယ်။</speech>
<speech><mp id="1316">အဆို-------- ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>လွှတ်တော်ဆိုင်ရာ ဥပဒေ ၁၇၁ ရဲ့ (င)မှာနေပြီးတော့ ကျွန်မကို ကျွန်မရဲ့ လွှတ်တော်ကိုယ်စားလှယ်ကြီးရဲ့ ပြန်လည်ဖြေရှင်းသဘောဖြင့် နောက်တစ်ကြိမ်ကို ဆွေးနွေးပိုင်ခွင့်ပြုဖို့အတွက် လေးစားစွာ ခွင့်တောင်းခံအပ်ပါတယ်ရှင်။</speech>
<speech type="speaker">ဟုတ်ပါတယ်။ ဒါတွေ ၁၈၀ မှာရှိတာ။ လွှတ်တော်ဥက္ကဋ္ဌရဲ့ အဆုံးအဖြတ်က အတည်ဖြစ်တယ်ဆိုတာ ရှိပါတယ်နော်။ ဆိုလိုတာက ကိုယ်စားလှယ်ကြီးက အဆို တင်သွင်းဖို့ အတည်ပြုပေးဖို့ ပြောမလား။ ဒါကို အဓိက ဖြစ်တာပါ။</speech>
<speech type="speaker">အဆုံးအဖြတ်တစ်ခု ------</speech>
<speech><mp id="1316">ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>ကျွန်မအနေနဲ့တော့ ဥက္ကဋ္ဌကြီးရှင်။ ဒီမှာ ကျွန်မ တင်ပြစရာလည်း ရှိပါသေးတယ်။ မြန်မာနိုင်ငံမှာ Master တစ်ခုပြီးဖို့ဆိုလို့ရှိရင် ကျွန်မရဲ့ ဒီနေ့မနက်ပဲမေးခဲ့တဲ့ မြန်မာနိုင်ငံရဲ့ ပါမောက္ခတစ်ဦးဟာ ဘာကိုပြောလဲဆိုရင် (၂)နှစ် မဟာပညာဘွဲ့ အတွက် (၁၄)သိန်း ကုန်ကျမှာဖြစ်ပါတယ်။ Ph.D ရဖို့ဆိုလို့ရှိရင် စုစုပေါင်း (၃၉)သိန်း တစ်ယောက်ချင်း ကုန်ကျမှာ ဖြစ်ပါတယ်။ ဆရာမအနေနဲ့ တပည့် (၂)ဦးကနေပြီးတော့ အကူအညီတောင်းခံတဲ့ အတွက်ကြောင့်မို့လို့ ဒီအစီအစဉ် ပြီးခဲ့ပါတယ်။ တစ်ဦးဆိုလို့ရှိရင် နေ့လယ်စာ အစာငတ်ခံပြီးတော့မှ သူ Master ကိုတက်ပါတယ်။ နောက်တစ်ဦးဆိုလို့ရှိရင် ဘုန်းကြီးကျောင်းမှာနေပြီးတော့မှ မဟာဘွဲ့ကို အခုလောလောဆယ် မြန်မာနိုင်ငံရဲ့ ဝန်ကြီးဌာနတွေမှာ တာဝန်ထမ်းဆောင်ဖို့ ဖြစ်ပါတယ်။ ကျွန်မအနေနဲ့ ကတော့ ကျွန်မရဲ့ ဆွေးနွေးချက်တွေကနေပြီးတော့ ဝန်ကြီးဌာနသည် ပညာတော်သင်ပေးပေမယ့် လိုအပ်ချက်တွေ များစွာရှိနေပါသေးတယ်။ နောက်တစ်ခုက ကျွန်မတို့ သည် ပြီးပြည့်စုံတဲ့ စနစ်ဆိုတာ မရှိပါဘူး။ အစီအစဉ် ရေးဆွဲရင်း၊ ချမှတ်ရင်း၊ အကောင်အထည် ဖော်ရင်းကပဲ လေ့လာ သင်ယူရတာဖြစ်ပါတယ်။ ဒါကြောင့်မို့လို့ ကျွန်မရဲ့ အဆိုကိုတော့ အမျိုးသား လွှတ်တော်က မဲခွဲဆုံးဖြတ်ပေးပါရန် လေးစားစွာဖြင့် ဥက္ကဋ္ဌကြီးကို ပန်ကြားအပ်ပါတယ်ရှင်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ တင်သွင်းသည့် အသက်မွေးဝမ်းကျောင်း တက္ကသိုလ်များ အပါအဝင် အစိုးရတက္ကသိုလ်အသီးသီးတွင် အဆင့်မြင့်ပညာရပ်များ တက်ရောက်သင်ကြားမည့် ကျောင်းသား၊ ကျောင်းသူများအတွက် အတိုးနည်းပါးသည့် ပညာရေးဆိုင်ရာ ချေးငွေအစီအစဉ်များ ရေးဆွဲအကောင်အထည်ဖော်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူ မတူ လွှတ်တော်ရဲ့ အဆုံးအဖြတ် ရယူပါမယ်။ လွှတ်တော်၏ အဆုံးအဖြတ် ရယူရာတွင် ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၊ နည်းဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြုသည့်နည်းလမ်းဖြင့် ဆောင်ရွက်မှာဖြစ်ပါတယ်။ ဒီလိုဆောင်ရွက်ရာမှာ အဆိုကို အတည်ပြုရန် သဘောတူတဲ့ လွှတ်တော်ကိုယ်စားလှယ် များက အစိမ်းရောင် အပေါင်း(+) သင်္ကေတကိုနှိပ်၍ ထောက်ခံမဲပေးရန်ဖြစ်ပြီး သဘောမတူတဲ့ လွှတ်တော်ကိုယ်စားလှယ်များက အနီရောင် အနုတ်(-) သင်္ကေတကိုနှိပ်၍ ကန့်ကွက်မဲပေးရန် ဖြစ်ပါတယ်။ ထောက်ခံဆန္ဒမဲများပါက အဆိုကို အတည်ပြုကြောင်း ဆုံးဖြတ်မှာဖြစ်ပြီး ကန့်ကွက် ဆန္ဒမဲများပါက အဆိုကို အတည်မပြုကြောင်း ဆုံးဖြတ်မှာဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ထောက်ခံမဲ (၁၉)မဲ၊ ကန့်ကွက်မဲ (၁၂၅)မဲ၊ ကြားနေမဲ (၂၂)မဲ ဖြစ်ပါတယ်။ ကန့်ကွက်မဲများတဲ့အတွက် ဒေါ်ထုမေ ရဲ့ အဆိုကို အတည်မပြုကြောင်း ကြေညာပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး(၁၇)ရက်မြောက်နေ့ ရပ်နားကြောင်းနှင့် (၁၈)ရက်မြောက်နေ့အစည်းအဝေး ဆက်လက် ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက် မြောက်နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန် အစည်းအဝေး (၁၈)ရက်မြောက်နေ့ကို ၂၀၁၉ ခုနှစ်၊ စက်တင်ဘာလ ၁၀ ရက် (အင်္ဂါနေ့)နံနက် ၁၀၀၀ နာရီဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျာ။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက် နေ့ကို ၁၂:၄၅ နာရီ ရပ်နားပါသည်။</speech>
</postface>
</transcript>
</doc>
