<doc>
<docinfo>
<docno>02-14-11.xml</docno>
<pdf>02-14-11.pdf</pdf>
<term value="02">ဒုတိယအကြိမ်</term>
<session value="14" />
<sittingday value="11" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး(၁၁)ရက်မြောက်နေ့မှတ်တမ်း</title>
<date value='04-12-2019'>၁၃၈၁ ခုနှစ်၊ နတ်တော်လဆန်း ၈ ရက် (၂၀၁၉ ခုနှစ်၊ ဒီဇင်ဘာလ ၄ ရက်)ဗုဒ္ဓဟူးနေ့</date>
</docinfo>
<transcript>
<preface>
<p>အတော်ရှိ အမျိုးသန့်အစည်းအ နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ အစီအစဉ်ကို ၁၀:ဝဝ နာရီ င်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုင်ပြီး ပြည်ထောင်စုသမ္မတမြန်မာနိုင်ငံတော် အမျိုးသားလွှတ်တော်(၁၄)ကြိမ်မြောက်ပုံမှန် အစည်းအဝေး ရဲ့ (၁၁)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျာ။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်း (၂၂၃)ဦးရှိပြီး ဒီကနေ့အစည်းအဝေးကို (၁၉၉)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၉.၂၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပ ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော်(၁၄)ကြိမ်မြောက် ပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီးဖြစ်ပါတယ်။ အဲဒီအစီအစဉ်တိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ဖြစ်ပါတယ်။</speech>
<speech><mp id="1229">စောမှားဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ ၄-၁၂-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် စောမွှာဖောင် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးလင်းတင်ဌေး၊ မွန်ပြည်နယ် မဲဆန္ဒနယ်အမှတ်(၄)၊ ကိုယ်တိုင် ဆောင်ရွက်ရန်။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးခင်ဇော်ဦး၊ မွန်ပြည်နယ် မဲဆန္ဒနယ်အမှတ်(၃)၊ ကျန်းမာရေး။ ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)၊ ကျန်းမာရေး။ ဦးအေးဗိုလ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)၊ ဒေသဖွံ့ဖြိုးရေး ဆောင်ရွက်ရန်။ ဦးတင်ဝေ၊ တနင်္သာရီတိုင်းဒေသကြီး မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးသန်းစိုး(ခ) သန်းစိုး(ဘောဂဗေဒ)၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)၊ Myanmar Second Development Effectiveness Roundtable Gag:cgigosodoposiasios gémolosului ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၁)ဦးနှင့် ယနေ့ ခွင့်ပန်ကြားသူ (၁၃)ဦးဖြစ်ပြီး စုစုပေါင်း ခွင့်ပန်ကြားသူ(၂၄)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြားတင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၁)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၁၃)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၄)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။</speech>
<title>ရသေ့တောင်မြို့နယ်၊ ဖြူချောင်းကျေးရွာ အခြေခံပညာအထက်တန်းကျောင်း(ခွဲ)အတွက်(၂)ထပ် ကျောင်းဆောင်သစ်တစ်ဆောင် ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ယခု ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်လတ် မေးမြန်းဖို့ဖြစ်ပါတယ်။</speech>
<speech><mp id="126">ဦးခင်မောင်လတ်၊ ရခိုင်ပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်က ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်လတ် ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ရသေ့တောင်မြို့နယ်၊ ဖြူချောင်းကျေးရွာဟာ အိမ်ခြေ(၅၀၀)ကျော်ရှိတဲ့ ကျေးရွာကြီး တစ်ရွာဖြစ်ပါတယ်။ ဖြူချောင်းအ.ထ.က(ခွဲ)ကို ဒီနှစ်မှာ ပညာရေးဌာနက ချပေးပါတယ်။ ကျောင်းသား (၅၀၀)နီးပါးလောက် ရှိပါတယ်။ ဒါပေမဲ့ အခုရှိတဲ့ ကျောင်းဆောင်တွေနဲ့ ရှိတဲ့ ကျောင်းသားနဲ့ မမျှတဲ့အတွက် ဒီမေးခွန်းကို မေးရခြင်းဖြစ်ပါတယ်။ Power Point သုံးစွဲခွင့်ပြုပါ ဥက္ကဋ္ဌကြီးခင်ဗျား။ ဒါကတော့ မာတီစာ၊ ဥရောပသမဂ္ဂကနေဆောက်ပေးတဲ့ မူလတန်းကျောင်းဆောင် ဖြစ်ပါတယ်။ ဒါကတော့ ကျေးရွာက ကိုယ်ထူကိုယ်ထ စနစ်နဲ့ ဆောက်ထားတဲ့ အနှစ်(၂၀)ကျော်ရှိတဲ့ အဆောက်အဦ ဖြစ်ပါတယ်။ ဒါလည်း ရှေးခေတ်က အဆောက်အဦ ဖြစ်ပါတယ်။ ဒါကတော့ နိုင်ငံတော်အစိုးရက ငွေကျပ်(၇၅)သိန်း ထုတ်ပေးပြီးတော့ ကျေးရွာက ငွေကျပ်သိန်း(၆၀)ကျော်နဲ့ စုပေါင်းပြီးတော့ ဆောက်ထားခဲ့တဲ့ အဆောက်အဦဖြစ်ပါတယ်။ ဒါကတော့ အဲဒီကျောင်းဆောင်တွေမှာ မဆံ့လို့ ကျေးရွာရဲ့ သစ်ပင်အောက်မှာ (၁၀)တန်းကျောင်းသားတွေ သင်နေရတဲ့ အနေအထားပါ။ လေးစားအပ်တဲ့ ဥက္ကဋ္ဌကြီးခင်ဗျား။ ဖြူချောင်းကျေးရွာကြီးဟာ ကျောင်းသား(၅၀၀)နဲ့ ရှေးဟောင်းအဆောက်အဦနဲ့ မမျှမတ ဖြစ်နေပါတယ်။ နိုင်ငံတော်အစိုးရက ကျောင်းဆောင်သစ် ဆောက်ပေးတာတွေ အများကြီးရှိပါတယ်။ သို့သော်လည်း ခုနကပြတဲ့ အဆောက်အဦအကုန်လုံးဟာ မူလတန်းအဆင့်အတွက် ဖြစ်ပါတယ်။ အလယ်တန်းအဆင့်မှာလည်း ကျောင်းဆောင်တောင်းတာ လုံးဝမရခဲ့ပါဘူး။ အခုဆိုရင် အ.ထ.က(ခွဲ)အဆင့်ကို ရောက်နေပါတယ်။ ကျေးရွာမှာလည်း မြေဧရိယာ ရှားပါးတဲ့အတွက် ကျောင်းဆောင်သစ် ကွန်ကရစ်နှစ်ထပ်အဆောက်အဦတစ်ခု တည်ဆောက်ပေးဖို့ကို အမျိုးသားလွှတ်တော်ဥက္ကဋ္ဌကြီးကတစ်ဆင့် တောင်းဆိုရခြင်းဖြစ်ပါတယ်။ အားလုံး ကျေးဇူးတင် ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက ဖြေကြား ပေးဖို့ ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်ကြီးများအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေကြောင်း ဦးစွာဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်း က ရခိုင်ပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးခင်မောင်လတ် ၏ မေးခွန်းဖြစ်သော ရသေ့တောင်မြို့နယ်၊ ဖြူချောင်းကျေးရွာ အခြေခံပညာအထက်တန်းကျောင်း(ခွဲ) အတွက် (၂)ထပ်ကျောင်းဆောင်သစ်တစ်ဆောင် ဆောက်လုပ်ပေးရန် အစီအစဉ် ရှိ/မရှိ ဆိုတဲ့ မေးခွန်းနှင့် စပ်လျဉ်းလို့ ဖြေကြားတင်ပြပါမယ်။ ရိုသေလေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ ခင်ဗျား။ ကျွန်တော်တို့ ပညာရေးဝန်ကြီးဌာနအနေနဲ့ ကိုယ်စားလှယ်တော်ကြီးရဲ့ မဲဆန္ဒနယ် ရသေ့တောင် မြို့နယ်မှာ ၂၀၁၉-၂၀၂၀ ဘဏ္ဍာရေးနှစ် ငွေလုံးငွေရင်း တည်ဆောက်ရေးရန်ပုံငွေနဲ့ တိုးချဲ့ဆောင် (၅)ဆောင်၊ အန္တရာယ်ရှိလို့ ပြန်ဆောက်တဲ့ အဆောင်(၄)ဆောင်၊ ဝန်ထမ်းအိမ်ရာ(၅)ဆောင်၊ စာကြည့်တိုက်(၁)ဆောင်၊ စုစုပေါင်း ကျောင်းဆောင်သစ် (၁၅)ဆောင်အတွက် ငွေကျပ်သန်းပေါင်း (၁၀၃၃.၆၈)ခွဲဝေလျာထားပြီးဖြစ်ပါကြောင်း ဦးစွာတင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ ရခိုင်ပြည်နယ် ရသေ့တောင်မြို့နယ်၊ ဖြူချောင်းကျေးရွာ အခြေခံပညာအထက်တန်းကျောင်း(ခွဲ)မှာ (၉x၃၀)ပေ သွပ်မိုး၊ အုတ်ညှပ်တစ်ထပ်ဆောင် (၁)ဆောင်၊ (၆၀ x ၃၀)ပေ သွပ်မိုး၊ အုတ်ညှပ်တစ်ထပ်ဆောင်(၁)ဆောင်၊ (၆၀ x ၂၅)ပေ သွပ်မိုး၊ အုတ်ညှပ် တစ်ထပ်ဆောင် (၁)ဆောင်၊ (၆၀ x ၃၀)ပေ သွပ်မိုး၊ သွပ်ကာ တစ်ထပ်ဆောင်(၁)ဆောင်၊ ဒါအပြင် ကျောင်းနေရာအသစ် ရွာအပြင်မှာ BAJ အထောက်အပံ့နှင့် (၁၂၀ x ၃၀)ပေ RCC တစ်ထပ်ဆောင် (၁)ဆောင်လည်း ဆောက်လုပ်လျက်ရှိပါတယ်။ ကျောင်းသား၊ ကျောင်းသူဦးရေအနေဖြင့် မူလတန်း အဆင့်သင် ကျောင်းသား၊ ကျောင်းသူ(၂၁၄)ဦး၊ အလယ်တန်းအဆင့်သင် ကျောင်းသား၊ ကျောင်းသူ (၂၁၈)ဦး၊ အထက်တန်းအဆင့်သင် ကျောင်းသား၊ ကျောင်းသူ (၄၂)ဦး စုစုပေါင်း ကျောင်းသား၊ ကျောင်းသူ (၄၇၄)ဦး ပညာသင်ကြားလျက်ရှိကြောင်း တင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ ရသေ့တောင်မြို့နယ်၊ ဖြူချောင်းကျေးရွာ အခြေခံပညာ အထက်တန်းကျောင်း(ခွဲ)အတွက် မူလမြေနေရာဟောင်း ရွာအတွင်းအပြင် မြေနေရာသစ်လည်း ရရှိပြီးဖြစ်ပါတယ်။ အဆိုပါ မြေနေရာအသစ်အတွက်လည်း မြို့နယ်လယ်ယာမြေစီမံခန့်ခွဲရေးနှင့် မြေစာရင်းအင်းဦးစီးဌာနက ထုတ်ပေးတဲ့ မြေစာရင်းပုံစံ(၁၀၅)လည်း ရရှိဆောင်ရွက်ထားပြီး ဖြစ်ပါ ကြောင်း တင်ပြအပ်ပါတယ်။ ဒါကြောင့်မို့လို့ ကိုယ်စားလှယ်တော်ကြီးတင်ပြတဲ့ နှစ်ထပ်ကျောင်းဆောင် အပါအဝင် ကျောင်းဆောင်သစ်များကို မြေနေရာအသစ်မှာ တစ်ဆင့်ပြီးတစ်ဆင့် နီးစပ်ရာ ဘဏ္ဍာရေးနှစ်ကစပြီး လျာထားဆောင်ရွက်ပေးမည်ဖြစ်ကြောင်း ရိုသေစွာတင်ပြအပ်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ ကျန်းမာရေး နှင့် အားကစားဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားရမယ့် မေးခွန်းများဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ဖြစ်ပါတယ်။</speech>
<title>သမိုင်းဝင် အောင်ဆန်းအားကစားကွင်းကြီးအား အကြီးစားပြင်ဆင်ပေးရန်နှင့် ကွင်းပတ်လည်ရှိ ဆိုင်ခန်းငှားရမ်းခများအား ကာလပေါက်ဈေးအတိုင်း တိုးမြှင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မွန်ပြည်နယ် မဲဆန္ဒနယ်အမှတ်(၉)မှ ဒေါက်တာဇော်လင်းထွဋ် မေးမြန်းဖို့ဖြစ်ပါတယ်။</speech>
<speech><mp id="1305">ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉)မှ အမျိုးသား လွှတ်တော်ကိုယ်စားလှယ် ဒေါက်တာဇော်လင်းထွဋ် ဖြစ်ပါတယ်။ ကျွန်တော် မေးမြန်းလိုသော မေးခွန်းမှာ သမိုင်းဝင် အောင်ဆန်းအားကစားကွင်းကြီးအား အကြီးစား ပြင်ဆင်ပေးနိုင်ပါရန်နှင့် ခေတ်နှင့်မလျော်ညီတော့သော ကွင်းပတ်လည်ရှိ ဆိုင်ခန်းငှားရမ်းခများအား ကာလပေါက်ဈေးအတိုင်း တိုးမြှင့်ပေးနိုင်ရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ အောင်ဆန်းအားကစားကွင်းကြီးကို ၁၉၀၆ ခုနှစ်တွင် စတင် တည်ဆောက်ခဲ့ပြီး ၁၉၀၉ ခုနှစ်မှာ ပြီးစီးခဲ့ပါတယ်။ လူဦးရေ (၄၀၀၀၀)ဆံ့ အားကစားကွင်းကြီးဖြစ်ပြီး ၁၉၃၀ ပြည့်နှစ်မှာ စတင်ဖွင့်လှစ်ခဲ့ပါတယ်။ ယခင်က (BAA -Burma Athletic Association Ground)လို့ စတင်ခေါ်ဝေါ်ခဲ့ပါတယ်။ ၁၉၅၃ ခုနှစ်တွင် အမျိုးသားခေါင်းဆောင်ကြီး ဗိုလ်ချုပ် အောင်ဆန်းကို ဂုဏ်ပြုသောအားဖြင့် အောင်ဆန်းအားကစားကွင်းဟု ပြောင်းလဲခေါ်ဝေါ်ခဲ့ပါတယ်။ ၁၉၅၉-၁၉၆၀ ပြည့်နှစ်တွင် အကြီးစားပြင်ဆင်မှုပြုလုပ်ခဲ့ပြီး ၁၉၆၁ ခုနှစ်တွင် အားကစားသမား ပေါင်း (၈၀၀)ကျော်ပါဝင်သော အရှေ့တောင်အာရှ အားကစားပြိုင်ပွဲကြီးကို အိမ်ရှင်အဖြစ် လက်ခံ ကျင်းပခဲ့ပါတယ်။ ထို့နောက် ပြည်နယ်နှင့်တိုင်းဒေသကြီး အားကစားပြိုင်ပွဲများ၊ ကျောင်းသား အားကစားပြိုင်ပွဲများကို နှစ်စဉ် စဉ်ဆက်မပြတ်ကျင်းပခဲ့ပြီး နိုင်ငံ့ဂုဏ်ဆောင် အားကစားသမား များကို မွေးထုတ်ပေးခဲ့သော အောင်မြေဖြစ်ခဲ့ပါတယ်။ သို့သော် ၁၉၈၈ ခုနှစ် နောက်ပိုင်းတွင် အောင်ဆန်းအားကစားကွင်းကြီးသည် ပြုပြင်မှု အားနည်းလာခဲ့ပြီး ချုံနွယ်များထူထပ်ကာ အရှေ့ဘက်တန်း၊ တောင်ဘက်၊ မြောက်ဘက်တန်း၊ အထူးတန်းပွဲကြည့်စင်များ၏ ဝင်ပေါက်များ၊ လှေကားများ၊ ထိုင်ခုံနေရာများသည် ကြည့်၍မရ လောက်အောင်ပင် ဆိုးဆိုးဝါးဝါး ပျက်စီးနေသည်ကို တွေ့ရှိရပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်။ အောင်ဆန်းကစားကွင်းကြီး၏ ပျက်စီးနေသော အရှေ့ဘက်ပွဲကြည့်စင်အား မြင်တွေ့ရပုံဖြစ်ပါတယ်။ အရှေ့ဘက်ပွဲကြည့်စင်အား အနီးကပ် မြင်တွေ့ ရပုံဖြစ်ပါတယ်။ ထိုင်ခုံများမရှိတော့သည့် ပွဲကြည့်စင်များကို မြင်တွေ့ရပုံဖြစ်ပါတယ်။ အနီဖြင့် ဝိုင်းပြထားသည်မှာ ပွဲကြည့်စင်ကို အောက်ကထိန်းချုပ်ထားသော ယက်မမှ သံချောင်းများပေါ်နေပြီး ကြံ့ခိုင်မှုမရှိတော့သည့် ပုံဖြစ်ပါတယ်။ းပြိုကျနိုင်တဲ့ အနေအထားဖြစ်ပါတယ်။ ပြင်ဆင်မှု မရှိတော့သည့် ဘောလုံးသမားများ၏ နားနေဆောင်ဖြစ်ပါတယ်။ ခိုင်ခံ့မှုမရှိတော့သည့် အထူးတန်း ပွဲကြည့်စင်နှင့် ဆုပေးပွဲစင်မြင့်များဖြစ်ပါတယ်။ အောင်ဆန်းကွင်း ဘေးပတ်လည်မှာရှိတဲ့ ဆိုင်ခန်း များကို ရိုက်ပြထားခြင်းဖြစ်ပါတယ်။ ပြည်ထောင်စုစာရင်းစစ်ချုပ်၏ အစီရင်ခံစာအရ ၂၀၁၆-၂၀၁ရ ဘဏ္ဍာရေးနှစ်တွင် ကွင်းပတ်လည်တွင် ဆိုင်ခန်းပေါင်း (၃၂၁)ခန်းရှိပြီး ငှားရမ်းခမှာ တစ်နှစ်လျှင် ကျပ်(၄၈.၁၃၃)သန်း ရရှိပါတယ်။ ဥက္ကဋ္ဌကြီးခင်ဗျား။ လမ်းဘေးကွမ်းယာဆိုင်တစ်ဆိုင်မှာ လစဉ်သိန်းချီပေးနေရတဲ့နိုင်ငံတော်အနေဖြင့် တစ်လလျှင် ငှားရမ်းခ (၁၂၄၉၅)ကျပ်သာ ရရှိပါတယ်။ ပြင်ပပေါက်ဈေးနှုန်း မှာ တစ်လလျှင် ငွေကျပ်(၈)သိန်းမှ ငွေကျပ်သိန်း(၂၀)ကြားရှိသဖြင့် နိုင်ငံတော်အနေဖြင့် နှစ်စဉ်ကျပ် သိန်းပေါင်း နှစ်သောင်းနီးပါး နစ်နာနေရကြောင်း သိရှိရပါတယ်။ ၎င်းငွေဖြင့် ဆင်းရဲသော မြို့နယ် များမှာ အားကစားရုံ(၁၀)ခန့် နှစ်စဉ်တည်ဆောက်နိုင်ပါတယ်။ အောင်ဆန်းကွင်းပတ်လည်ရှိ ဆိုင်ခန်းများမှာ ငှားရမ်းခနည်းပါးသည့်အတွက် ရရှိသည့်ငွေကြေးဖြင့် ဘောလုံးကွင်းကြီးအား ပြင်ဆင်ထိန်းသိမ်းစောင့်ရှောက်ခွင့် မလုပ်နိုင်ခဲ့ကြောင်း သိရှိရပါတယ်။ ဥက္ကဋ္ဌကြီးခင်ဗျား။ အောင်ဆန်းအားကစားကွင်းကြီးဟာ တစ်ခေတ်တစ်ခါက အာရှတိုက် တွင် အကြီးဆုံး၊ အသန့်ရှင်းဆုံးကွင်းကြီး ဖြစ်ခဲ့သလို အာရှချန်ပီယံဆု (၁)ကြိမ်၊ (၅)နှစ်ဆက်တိုက် အရှေ့တောင်အာရှ ချန်ပီယံဆု (၅)ကြိမ်၊ ၁၉၇၁ ခုနှစ်တွင် ဂျာမနီနိုင်ငံ မြူးနစ်မြို့မှာကျင်းပတဲ့ အိုလံပစ်အားကစားပြိုင်ပွဲကြီးတွင် အသန့်ရှင်းဆုံးသော ကမ္ဘာ့အဆင့်မီ ဘောလုံးသမားတွေ မွေးထုတ် ပေးခဲ့တဲ့ ကွင်းကြီးလည်းဖြစ်ပါတယ်။ ကျွန်တော့်အနေဖြင့် ဆိုင်ခန်းများအား ဖျက်သိမ်းလိုသော ဆန္ဒဖြင့် မေးမြန်းခြင်းမျိုးမဟုတ်ဘဲ နိုင်ငံတော်မှ ထိုက်သင့်သော အခွန်အခများရရှိကာ ခေတ်ကာလ နှင့် ကိုက်ညီသော ဆိုင်ခန်းဈေးနှုန်းများရရှိခြင်းဖြင့် အောင်ဆန်းအားကစားကွင်းကြီးအား အဆင့်မြှင့် ပြုပြင်နိုင်ရန် ရည်ရွယ်၍ ဤမေးခွန်းကို ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။</speech>
<title>ချင်းပြည်နယ်၊ မတူပီမြို့နယ်၊ စာလ်ထောင်ကျေးလက်ကျန်းမာရေးဌာန(ခွဲ)အား ကျေးလက်ကျန်းမာရေး ဌာနအဖြစ် အဆင့်တိုးမြှင့်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၀)မှ ဦးလားလ်မင်းထန် မေးမြန်းဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့်အဖွဲ့ အစည်းဝင်များ၊ အမျိုးသား လွှတ်တော်ကိုယ်စားလှယ်များနဲ့ လေ့လာသူဧည့်သည်များအားလုံး မင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ် မတူပီမြို့နယ်၊ စာလ်ထောင်ကျေးလက်ကျန်းမာရေး ဌာန(ခွဲ)အား ကျေးလက်ကျန်းမာရေးဌာနသို့ အဆင့်တိုးမြှင့်ပေးရန် အစီအစဉ် ရှိ/ မရှိ မေးခွန်းကို မေးမြန်းသွားမှာဖြစ်ပါတယ်။ ချင်းပြည်နယ်၊ မတူပီခရိုင်၊ မတူပီမြို့နယ်၊ စာလ်ထောင်ကျေးလက်ကျန်းမာရေးဌာန(ခွဲ)ကို ၁၉၆၆ ခုနှစ်တွင် စတင်ဖွင့်လှစ်ခဲ့ပါတယ်။ ယခုလက်ရှိတွင် ကျေးရွာပေါင်း(၃)ရွာမှ စုစုပေါင်း လူဦးရေ (၁၅၄၂)ဦးကို ဝန်ဆောင်ပေးလျက်ရှိသော ကျေးလက်ကျန်းမာရေးဌာန(ခွဲ) ဖြစ်ပါတယ်။ စာလ်ထောင် ကျေးလက်ကျန်းမာရေးဌာန(ခွဲ)မှ မင်းတပ်ခရိုင် အထူးကုဆေးရုံသို့ (၁၈၂)မိုင်၊ မတူပီ မြို့နယ်ပြည်သူ့ဆေးရုံသို့ (၈၀)မိုင်၊ ရေဇွာမြို့ တိုက်နယ်ဆေးရုံသို့ (၂၀)မိုင်၊ လုံၚ တိုက်နယ်ဆေးရုံသို့ (၄၁)မိုင်နှင့် နှာဟရိန် တိုက်နယ်ဆေးရုံသို့ (၃၅)မိုင်နဲ့ ရှာတလိုင်း ကျန်းမာရေးဌာနသို့ (၄၁)မိုင် အသီးသီး ဝေးကွာလျက်ရှိပါတယ်။ စာလ်ထောင်ကျေးလက် ကျန်းမာရေးဌာနအတွက် မြေဧရိယာ (၆)ဧကအပေါ်မှာ ၂၀၁၇-၂၀၁၈ ဘဏ္ဍာရေးနှစ်တွင် ကျန်းမာရေးနှင့် အားကစားဝန်ကြီးဌာနမှ ကျပ်သန်း(၉၀)ဖြင့် ဆောက်လုပ်ပေးသော ကျေးလက်ကျန်းမာရေးဌာန(ခွဲ) စံကိုက်အဆောက်အဦ ရှိပါတယ်။ ထို့အပြင် ၂၀၀၉ ခုနှစ်တွင် ကိုယ်ထူကိုယ်ထဖြင့် ဆောက်လုပ်ခဲ့သော (၃၆ x ၂၆)ပေ အုတ်ညှပ်၊ သွပ်မိုးဆေးပေးခန်းနှင့် (၂၆ x ၁၆)ပေရှိသော ပျဉ်ခင်း၊ ပျဉ်ကာဝန်ထမ်းအိမ်ရာလည်း အဆင်သင့်ရှိပါတယ်။ စာလ်ထောင်ကျေးလက်ကျန်းမာရေးဌာန(ခွဲ)ကို ကျေးလက်ကျန်းမာရေးဌာန အဆင့်သို့ တိုးမြှင့်ပေးမယ်ဆိုပါက မတူပီမြို့နယ်မှ ကျေးရွာပေါင်း (၉)ရွာ၊ အိမ်ခြေ (၆၆၆)အိမ်မှ လူဦးရေ (၃၄၆၄)ဦးနဲ့ ဟားခါးမြို့နယ်မှ ကျေးရွာ (၂)ရွာ၊ အိမ်ခြေ (၂၄၉)အိမ်၊ လူဦးရေ(၇၅၅)ဦး အကျိုးပြုမယ့်ဌာနဖြစ်ပါတယ်။ ထို့ကြောင့် မတူပီမြို့နယ်နဲ့ ဟားခါးမြို့နယ်မှ ကျေးရွာ(၁၁)ရွာ၊ အိမ်ခြေ (၉၁၅)အိမ်၊ လူဦးရေစုစုပေါင်း(၄၂၁၉)ဦး အကျိုးပြုမှာဖြစ်ပါတယ်။ ကျွန်တော် ဒီနေရာမှာ အထူးတင်ပြလိုတာကတော့ ကျန်းမာရေးနှင့် အားကစားဝန်ကြီးဌာန၊ ပြည်သူ့ကျန်းမာရေးဦးစီး ဌာန၏ သတ်မှတ်ချက်မူဘောင်များနှင့် ကိုက်ညီရန် လူဦးရေ ပြည့်မီခြင်းမရှိသော်လည်း လမ်းပန်း ဆက်သွယ်ရေးခက်ခဲမှုကြောင့်လည်းကောင်း၊ အထက်ဖော်ပြပါ ခရိုင်အထူးကုဆေးရုံ၊ မြို့နယ်ဆေးရုံ၊ တိုက်နယ်ဆေးရုံများ၊ ကျေးလက်ကျန်းမာရေးဌာနများနှင့် အလွန်ဝေးကွာသောကြောင့်လည်း ခြွင်းချက် အနေဖြင့် သတ်မှတ်ချက်မူဘောင်များကို ဖြေလျော့ပေးပြီးမှ တိုးမြှင့်ပေးရန် ကျေးလက်နေပြည်သူ များကိုယ်စား တင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် တောင်းခံအပ်ပါတယ်ခင်ဗျား။ ဒီဟာက ၂၀၁၇-၂၀၁၈ ဘဏ္ဍာရေးနှစ်မှာ ကျန်းမာရေးဌာန(ခွဲ) အဆောက်အဦကို စံကိုက်အဆောက်အဦ အဖြစ် တည်ဆောက်ပေးရန် ဖြစ်ပါတယ်။ စာလ်ထောင်ကျေးလက်ကျန်းမာရေးဌာန(ခွဲ)ကို ကျေးလက်ကျန်းမာရေးဌာနအဆင့်သို့ တိုးမြှင့်ပေးမယ်ဆိုပါက လက်အောက်ခံ ကျန်းမာရေးဌာန(ခွဲ) တွေ ပေါ်လာမှာဖြစ်ပါတယ်။ ဆရာရှိ ကျေးလက်ကျန်းမာရေးဌာန(ခွဲ) ဒီဟာကတော့ အခု လက်ရှိ ရှိနေတဲ့ ဌာန(ခွဲ)ဖြစ်ပါတယ်။ ခွာထွားကရ ကျေးလက်ကျန်းမာရေးဌာန(ခွဲ)၊ ဗားရွာသစ် ကျေးလက်ကျန်းမာရေးဌာန(ခွဲ)၊ လန်လီကျေးလက် ကျန်းမာရေးဌာန(ခွဲ)စသဖြင့် ဖွဲ့စည်းရမှာ ဖြစ်ပါတယ်။ ဒီကလည်း ၂၀၁၇-၂၀၁၈ ဘဏ္ဍာရေးနှစ်မှာ တည်ဆောက်ပေးတဲ့ စံကိုက်အဆောက်အဦ ဖြစ်ပါတယ်။ ဒီဘယ်ဘက်ခြမ်းကဟာတော့ ပြည်နယ် ပြည်သူ့ကျန်းမာရေးဦးစီးဌာနကနေ နေပြည်တော် ရုံးချုပ်ကိုတင်တဲ့ ထောက်ခံစာ ဖြစ်ပါတယ်။ ညာဘက်ခြမ်းကတော့ အခုနပြတဲ့ ကျန်းမာရေးဌာနခွဲအဆောက်အဦ ဖြစ်ပါတယ်။ သို့ဖြစ်တဲ့အတွက်ကြောင့်မို့လို့ ချင်းပြည်နယ်၊ မတူပီ မြို့နယ်၊ စာလ်ထောင်ကျေးလက်ကျန်းမာရေးဌာန(ခွဲ)အား ကျေးလက်ကျန်းမာရေးဌာနသို့ တိုးမြှင့် ပေးရန် အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် သက်ဆိုင်ရာဌာနသို့ လေးစားစွာမေးမြန်းခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းများနဲ့ ပတ်သက်ပြီး ကျန်းမာရေးနှင့် အားကစားဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="20">ဖြေကြားချက်ဒေါက်တာမြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းဖြင့် ပြည့်စုံပါစေကြောင်း ဦးစွာပထမ ဆုမွန် ကောင်းတောင်းအပ်ပါတယ်ရှင်။ ကျွန်မကတော့ ကျန်းမာရေးနှင့် အားကစားဝန်ကြီးဌာနမှ ဒုတိယ ဝန်ကြီး ဒေါက်တာမြလေးစိန် ဖြစ်ပါတယ်။ မွန်ပြည်နယ်၊ မဲဆန္ဒနယ်အမှတ်(၉)မှ အမျိုးသား လွှတ်တော်ကိုယ်စားလှယ် ဒေါက်တာဇော်လင်းထွဋ်၏ ကြယ်ပွင့်ပြမေးခွန်းဖြစ်သော သမိုင်းဝင် အောင်ဆန်းအားကစားကွင်းကြီးအား အကြီးစားပြင်ဆင်ပေးရန်နှင့် ကွင်းပတ်လည်ရှိ ဆိုင်ခန်း ငှားရမ်းခများအား ကာလပေါက်ဈေးအတိုင်း တိုးမြှင့်ပေးရန် အစီအစဉ် ရှိ/မရှိနှင့် ပတ်သက်၍ ဖြေကြားသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင်။ Power Point အသုံးပြုခွင့်ပြုပါ။ 63ɔɔeao:333:0003:(jénze: $8:09) BAA 3200€: (The Burma Athletic Association) အားကစားကွင်းဖြစ်ပါတယ်။ BAA အားကစားကွင်းဟာ ၁၉၀၆ ခုနှစ် ကစတင်တည်ဆောက်ခဲ့ပြီး ၁၉၀၉ ခုနှစ်မှာ ပြီးပါတယ်။ ဒီအားကစားကွင်းထဲမှာပဲ ရှုံးထွက်ပြိုင်ပွဲများ၊ အမှတ်ပေးပြိုင်ပွဲများ၊ နိုင်ငံတကာပြိုင်ပွဲများကို ကျင်းပလျက်ရှိပါတယ်။ ၁၉၁၀ ပြည့်နှစ်ကနေ ၂၀၀ရ ခုနှစ်အထိ နိုင်ငံတကာဘောလုံးပြိုင်ပွဲများ၊ ဖိတ်ခေါ်ပြိုင်ပွဲများ၊ အရှေ့တောင်အာရှအားကစားပြိုင်ပွဲများ၊ ဂျူနီယာ ပထမတန်း အမှတ်ပေးဘောလုံးပြိုင်ပွဲများ၊ ရှုံးထွက်ပြိုင်ပွဲများ၊ အောင်ဆန်းဒိုင်းပြိုင်ပွဲများ၊ တိုင်း ဒေသကြီးနဲ့ ပြည်နယ်ဘောလုံးပွဲများ၊ မြန်မာလိဂ်အမှတ်ပေးပြိုင်ပွဲများ၊ ကျောင်းသားအားကစား ပွဲတော်၊ အမျိုးသားအားကစားပွဲတော်၊ မြင်းခင်းသဘင်၊ တိုင်းနဲ့ပြည်နယ်တံခွန်စိုက် ဝန်ကြီးဌာန ပေါင်းစုံ၊ ကလပ်အသင်းပေါင်းစုံ၊ ပြေးခုန်ပစ်ပြိုင်ပွဲများအား ကျင်းပပြုလုပ်ခဲ့သည့်အပြင် အမေရိကန် နိုင်ငံမှတင်ဆက်ပြသသည့် (Holiday On Ice)ခေါ်တဲ့ ရေခဲပြင်ပြပွဲကိုလည်း ကျင်းပပြုလုပ်ခဲ့ပါတယ်။ ၁၉၅၂ ခုနှစ်တွင် ပထမဆုံးအကြိမ် တိုင်းဒေသကြီးနဲ့ ပြည်နယ်ဘောလုံးပွဲကို BAA အားကစားပြိုင်ပွဲမှာ စတင်ကျင်းပပြီး စုစုပေါင်း(၉)သင်း ဝင်ရောက်ယှဉ်ပြိုင်ကစားခဲ့သည်။ BAA အားကစားပြိုင်ပွဲဟာ ၁၇-၁၀-၁၉၅၃ ရက်နေ့ တိုင်းနဲ့ပြည်နယ်ဘောလုံးပွဲတွင် ဘောလုံးကစား သည့်နေ့မှာပင် နိုင်ငံတော်သမ္မတကြီး ဒေါက်တာဘဦး က BAA အားကစားပြိုင်ကွင်းအမည်ကို ပယ်ဖျက်ကာ အောင်ဆန်းအားကစားပြိုင်ကွင်းအမည်ဖြင့် ပြောင်းလဲသတ်မှတ်လိုက်သည်ဟု ကြေညာ ခဲ့ပါတယ်။ ၁၉၅၉ ခုနှစ်နဲ့ ၁၉၆၀ ပြည့်နှစ်မှာ အကြီးစားပြင်ဆင်ခြင်းလုပ်ငန်းများကို ဆောင်ရွက် ခဲ့ပါတယ်။ ၁၉၆၁ ခုနှစ်နဲ့ ၁၉၆၉ ခုနှစ်များမှာ အရှေ့တောင်အာရှကျွန်းဆွယ် (South East Asian Peninsula Games)ကို မြန်မာနိုင်ငံမှာ အောင်မြင်စွာ ကျင်းပလက်ခံပေးခဲ့ပြီး မြန်မာနိုင်ငံအနေနဲ့ ပထမဆုကို ရရှိခဲ့တာဖြစ်ပါတယ်။ ကွင်းအတွင်းမှာ ဖွင့်ပွဲပိတ်ပွဲများကိုလည်း ကျင်းပခဲ့ပြီး နိုင်ငံ့ဂုဏ် ဆောင် အားကစားသမား မောင်မယ်များစွာက အားကစားနည်းမျိုးစုံ အားကစားသမားများကို မွေးထုတ်ပေးနိုင်တဲ့ အားကစားကွင်းကြီးလည်း ဖြစ်ပါတယ်။ အောင်ဆန်းအားကစားပြိုင်ကွင်း၏ ဆိုင်ခန်းများ ဆောက်လုပ်ခြင်းကို ၁၉၉၃ ခုနှစ်တွင် ခေတ်မီ(၂)ထပ်အဆောက်အဦကို ACE ဆောက်လုပ်ရေးကုမ္ပဏီအဖွဲ့သို့အပ်နှံပြီး ဆောက်လုပ်ခဲ့ပါတယ်။ အခန်းရောင်းချငွေနဲ့ အရစ်ကျ ပေးချေဆောက်လုပ်ခဲ့ခြင်း ဖြစ်ပါတယ်။ ဆိုင်ခန်းများအား အပျောက်ရောင်းချခဲ့ခြင်းလည်းဖြစ်ကြောင်း သိရှိရပါတယ်။ ရရှိခဲ့တဲ့ အမြတ်ငွေများကို မြန်မာနိုင်ငံ အိုလံပစ်ကော်မတီသို့ ပေးသွင်းခဲ့ကြောင်း သိရှိရပါတယ်။ အောင်ဆန်းကွင်းတောင်ဘက်မှာရှိတဲ့ ဆိုင်ခန်းများကိုလည်း ဆာကူရာထရိတ်စင်တာကုမ္ပဏီကနေ ၁၉၉၃ ခုနှစ်မှာ စတင်ပြီးတော့ ဆောက်ခဲ့ပါတယ်။ ခေတ်မီဟိုတယ်တစ်ခုအဖြစ် တည်ဆောက်ခဲ့ပြီးတော့ မြေငှားရမ်းခများကို မြန်မာနိုင်ငံအိုလံပစ်ကော်မတီကို ပေးသွင်းခဲ့ပါတယ်။ ၁၉၉၈ ခုနှစ်မှာ တစ်လလျှင် ငွေကျပ် (၂.၅)သိန်း သတ်မှတ်ပြီး အခန်းခကို တစ်နှစ်လျှင် (၅)ရာခိုင်နှုန်းထက်မများစေဘဲ ပြန်လည်ညှိနှိုင်းခွင့်ရရှိအောင် ဆုံးဖြတ်ချက်များနဲ့အညီ စာချုပ်များ ပြန်လည်ချုပ်ဆိုခဲ့ပါတယ်။ ၁၉၉၄ ခုနှစ်၊ ဧပြီလမှာ မြေညီခန်း နှင့် ပထမခန်းနေရာ ငွေကျပ်(၁၀၀၀)နှုန်း၊ ငွေကျပ်(၈၀၀)နှုန်းကနေပြီးတော့ ၁၉၉၈ ခုနှစ်မှာတော့ ငွေကျပ် (၅၀၀၀)၊ ငွေကျပ်(၄၀၀၀)အဖြစ် ပြောင်းလဲပြီးတော့ သတ်မှတ်ခဲ့ပါတယ်။ အောင်ဆန်း အားကစားပြိုင်ကွင်းရဲ့ မြောက်ဘက်မှာရှိတဲ့ ဆိုင်ခန်းများကိုတော့ ၁၉၉၅ ခုနှစ်တွင် ခေတ်မီ(၄)ထပ် အဆောက်အဦကို အမ်းစပတ်မြန်မာကုမ္ပဏီစရိတ်ဖြင့် စိုက်ထုတ်ဆောက်လုပ်ခဲ့ပြီး ပြန်လည် ရောင်းချငွေအား အပြည့်အဝခံစားစေသောစနစ်ဖြင့် ဆောင်ရွက်ခဲ့ကြောင်း သိရှိရပါတယ်။ ကုမ္ပဏီ များမှရရှိတဲ့ ဆိုင်ခန်းငွေများအနက် ငွေကျပ်(၂၅၅)သိန်းအား မြန်မာနိုင်ငံအိုလံပစ်ကော်မတီသို့ ပေးသွင်းခဲ့ကြောင်း သိရှိရပါတယ်။ အောင်ဆန်းအားကစားပြိုင်ကွင်းရဲ့ မြောက်ဘက်တန်းမှာရှိတဲ့ ဆိုင်ခန်းများကို ၁၉၉၆ ခုနှစ်၊ ဇူလိုင်လကနေပြီးတော့ မြေညီထပ်၊ ပထမထပ်၊ ဒုတိယထပ်များရဲ့ စတင်ငှားရမ်းမည့် ကောက်ခံငွေများကို ၁၉၉၈ ခုနှစ် မေလမှာ ပြောင်းလဲပြီးတော့ သတ်မှတ်ခဲ့ပါတယ်။ အောင်ဆန်း အားကစားပြိုင်ကွင်းရဲ့ အရှေ့ဘက်မှာရှိတဲ့ ဆိုင်ခန်းများကိုတော့ ၁၉၉၅ ခုနှစ်မှာ ခေတ်မီ(၂)ထပ် အဆောက်အဦကို ဆာကူရာထရိတ်စင်တာလီမိတက်မှ စိုက်ထုတ်ဆောင်ရွက်ခဲ့ပြီး အပျောက်၊ အရောင်းအဝယ်စာချုပ်ချုပ်ဆိုပြီး ငှားရမ်းခငွေအဖြစ် ကျပ်သိန်း(၂၅၀)အား မြန်မာနိုင်ငံအိုလံပစ် ကော်မတီသို့ ပေးသွင်း ခဲ့ကြောင်းသိရှိရပါတယ်။ အောင်ဆန်းကွင်းရှေ့ဘက်မှာရှိတဲ့ ဆိုင်ခန်းများကိုလည်း ၁၉၉၆ ခုနှစ်ကနေစတင်ပြီးတော့ ငှားရမ်းခဲ့တဲ့ နှုန်းထားဟာ ၁၉၉၈ ခုနှစ်မှာ ကျပ်(၅၀၀၀)၊ ကျပ်(၄၀၀၀)အထိ တိုးမြှင့်ခဲ့ကြောင်း သိရှိရပါတယ်။ အောင်ဆန်းအားကစားပြိုင်ကွင်း အရှေ့ဘက်နှင့်မြောက်ဘက်ဆိုင်ခန်းများကို ၁၉၉၅ ခုနှစ်တွင် ခေတ်မီ(၃)ထပ်အဆောက်အဦကို မြန်မာစည်းလုံးကုမ္ပဏီမှ ကုမ္ပဏီစရိတ်ဖြင့် စိုက်ထုတ် ဆောင်ရွက်၍ အခန်းများ ပြန်လည်ရောင်းချငွေအား အပြည့်အဝ ပြန်လည်ခံစားစေသည့်စနစ်ဖြင့် ဆောက်လုပ်ခဲ့ကြောင်း သိရှိရပါတယ်။ မြန်မာစည်းလုံးကုမ္ပဏီမှ အောင်နိုင်ရေးကုမ္ပဏီသို့ ကျပ်သိန်း (၅၀)လှူဒါန်းခဲ့ပြီး (၁၀၀ x ၄၄)ပေရှိ အားကစားသမားများ အိပ်ဆောင်(၂)လုံး၊ အကျယ် (၆၀ x ၆၀) ပေရှိ ထမင်းစားဆောင်၊ (၃၀ x ၇၀)ပေရှိ မီးဖိုဆောင်၊ (၂၀ x ၃၇)ပေရှိ ဆိုင်ခန်း (၁)ခန်းနှင့် လူ(၅၀)ဆံ့၊ လူ(၃၀)ဆံ့ လေအေးပေးစက် ဘတ်စ်ကား(၂)စီး၊ အဆင့်မြင့်ရုံးသုံး မော်တော်ယာဉ် (၁)စီးတို့ကို လှူဒါန်းခဲ့ကြောင်း သိရှိရပါတယ်။ အောင်ဆန်းကွင်းရဲ့ အရှေ့ဘက်နှင့်မြောက်ဘက်ဆိုင်ခန်းမြေများအား ကာလနှစ်(၃၀)ပြည့် ငှားရမ်းခဲ့ပြီးတော့ ၁၉၉၆ ခုနှစ်တွင် စတင်ငှားရမ်းခဲ့သည့်နှုန်းထားမှာ ၁၉၉၈ ခုနှစ်တွင် ကျပ်(၅၀၀၀)၊ ကျပ်(၄၀၀၀)၊ ကျပ်(၃၅၀၀)များဖြင့် တိုးမြှင့်ငှားရမ်းခဲ့ကြောင်း သိရှိခဲ့ရပါတယ်။ အောင်ဆန်းအားကစား ပြိုင်ကွင်း၏အနောက်ဘက်ရှိ ဆိုင်ခန်းများအား ၁၉၉၆ ခုနှစ်တွင် ခေတ်မီ (၃)ထပ် အဆောက်အဦကို အမ်းစပတ်မြန်မာကုမ္ပဏီစရိတ်ဖြင့် စိုက်ထုတ်တည်ဆောက်ခဲ့ပြီး အခန်းများ ပြန်လည်ရောင်းချငွေအား အပြည့်အဝခံစားစေသည့်စနစ်ဖြင့် ဆောင်ရွက်ခဲ့ကြောင်း သိရှိခဲ့ရပါတယ်။ ကုမ္ပဏီမှ ဆိုင်ခန်းရောင်း၍ ရသောငွေများအနက် ငွေကျပ်(၅၅)သိန်းအား မြန်မာနိုင်ငံအိုလံပစ် ကော်မတီသို့ ပေးအပ်ခဲ့ကြောင်း သိရှိရပါတယ်။ အောင်ဆန်းကွင်းအနောက်ဘက်ရှိ ဆိုင်ခန်းမြေများကိုလည်း အနှစ်(၃၀)ဖြင့် ငှားရမ်း ခဲ့ကြောင်းသိရှိရပါတယ်။ ၁၉၉ရ ခုနှစ်မှာ ငှားရမ်းခဲ့သည့်နှုန်းထားကို ၁၉၉၈ ခုနှစ်တွင် တိုးမြှင့်ပြီးတော့ ငှားရမ်းခ ကျပ်(၅၀၀၀)၊ ကျပ်(၄၀၀၀)၊ ကျပ်(၃၅၀၀) စသဖြင့် ငှားရမ်းခဲ့ကြောင်း သိရှိရပါတယ်။ အောင်ဆန်းကွင်းပတ်လည်ရှိ ဆိုင်ခန်းပေါင်း (၃၀၂)ခန်းမြေနေရာ ငှားရမ်းခမှာ လစဉ်ရရှိသည့် ငှားရမ်းခများကို မြန်မာနိုင်ငံ အိုလံပစ်ကော်မတီရန်ပုံငွေသို့ ပေးသွင်းလျက်ရှိပြီး ၁၉၉၈ ခုနှစ်မှ စတင်၍ ငှားရမ်းခငွေ၏ (၂၅)ရာခိုင်နှုန်းကို နိုင်ငံတော်ဘဏ္ဍာအဖြစ် ပေးသွင်းခဲ့ပါတယ်။ ၂၁-၉-၁၉၉၈ ရက်နေ့မှစ၍ မြန်မာနိုင်ငံရင်းနှီးမြှုပ်နှံမှုကော်မတီ၏ ဆုံးဖြတ်ချက်အရ ဆိုင်ခန်းများကို အပျောက်စနစ်ဖြင့် ဝယ်ယူသူများအနေဖြင့် ဆိုင်ခန်းပြန်လည်ရောင်းချပါက အမည် ပြောင်းခအဖြစ် ဆိုင်ခန်းတစ်ခန်းလျှင် ကျပ်(၁)သောင်းကို ဌာနသို့လည်းကောင်း၊ ငှားရမ်းခရငွေ၏ (၂၅)ရာခိုင်နှုန်းကို နိုင်ငံတော်ဘဏ္ဍာငွေအဖြစ်လည်းကောင်း၊ (၅၀)ရာခိုင်နှုန်းကို မြန်မာနိုင်ငံ အိုလံပစ်ကော်မတီသို့လည်းကောင်း၊ ကျန်(၂၅)ရာခိုင်နှုန်းကို ဗဟိုဝန်ထမ်းသက်သာ ရန်ပုံငွေသို့ လည်းကောင်း ပေးသွင်းခဲ့ကြောင်း သိရှိရပါတယ်။ အောင်ဆန်းကွင်းဆိုင်ခန်းများ ငှားရမ်းငွေများမှာ ၁၉၉၉ ခုနှစ်မှ ၂၀၁၁ ခုနှစ်အထိ အောင်ဆန်းကွင်းအား နှစ်စဉ် အထွေထွေမွမ်းမံပြင်ဆင်ခြင်း၊ အောင်ဆန်းကွင်း အရှေ့၊ အနောက်၊ တောင်၊ မြောက် ပွဲကြည့်စင်များ မွမ်းမံခြင်း၊ ဆေးသုတ်ခြင်း၊ လျှပ်စစ်စကိုးဘုတ် ပြုပြင်မွမ်းမံခြင်း၊ ရေနုတ်မြောင်းရှင်းလင်းခြင်း၊ ပေါင်နှုတ်ခမ်းများ ပြုပြင်ခြင်း၊ မြောင်းဖုံး ကျောက်ပြားများ တပ်ဆင်ခြင်း၊ အများသုံး ရေလောင်းအိမ်သာများ၊ မိလ္လာပိုက်လိုင်းများ ပြုပြင်ခြင်း၊ အထူးတန်းမျက်နှာစာ ကြွေပြားကပ်ခြင်း၊ မီးမောင်း(၄)စင်အတွက် မြေအောက်ဓာတ်ကြိုး ဆက်သွယ်ခြင်း၊ ကွန်ကရစ်ရေကန်မွမ်းမံခြင်း၊ နှစ်လက်မထု Water Proofing ကွန်ကရစ်လောင်း ခြင်း၊ နံရံ Water Proofing Plaster ချောခြင်း၊ မိုးလုံလေလုံအားကစားရုံပြုပြင်ခြင်း၊ အောင်ဆန်းကွင်း ရုံဝင်ပေါက် စင်္ကြံမုခ်ဦး ပြုလုပ်ခြင်းအတွက် စုစုပေါင်း ကုန်ကျငွေကျပ်(၁၈၈.၃၁၂)သန်းဖြင့် အကုန် အကျခံပြုပြင်ဆောင်ရွက်ခဲ့ကြောင်း သိရှိရပါတယ်။ အောင်ဆန်းအားကစားပြိုင်ကွင်းအပါအဝင် ဘောလုံးကွင်းပေါင်း (၂၄)ကွင်းအား မြန်မာ နိုင်ငံ ဘောလုံးအားကစားအဆင့်အတန်း တိုးတက်မြင့်မားလာစေရေးအတွက် အထောက်အကူပြု စေရန် ရည်ရွယ်၍ မြန်မာနေရှင်နယ်လိဂ် ဘောလုံးပြိုင်ပွဲများကျင်းပရန် အမျိုးသား၊ အမျိုးသမီး လက်ရွေးစင်အသင်းများ၊ သက်တမ်းအလိုက် ပြိုင်ပွဲများလေ့ကျင့်ရန် နိုင်ငံတကာ ဘောလုံးပြိုင်ပွဲ များကျင်းပရန်အတွက် မြန်မာနိုင်ငံဘောလုံးအဖွဲ့ချုပ်မှ ဝန်ကြီးချုပ်ရုံးသို့ ငှားရမ်းအသုံးပြုပါရန် တင်ပြလာမှုအပေါ် ဝန်ကြီးချုပ်ရုံးမှ ၂၈-၂-၂၀၀၉ ခုနှစ်ရက်စွဲပါစာအမှတ် ၅/၃၂၁-ဘောလုံး/အဖရ (၂၀၀၉)ဖြင့် ဘောလုံးကွင်းများနှင့် ဆက်စပ်နေသော ရုံး၊ ပွဲကြည့်စင်နှင့် လက်မှတ်အရောင်းနေရာ များ စသည်တို့အား အသေးစိတ်စာရင်းပြုစုပြီး အစိုးရအဖွဲ့ရုံးသို့ စနစ်တကျ လွှဲပြောင်းအပ်နှံရန် အားကစားဝန်ကြီးဌာနသို့ ညွှန်ကြားခဲ့ပါတယ်။ အောင်ဆန်းအားကစားပြိုင်ကွင်းအား ဝန်ကြီးချုပ်ရုံး၏လမ်းညွှန်ချက်အရ ယခင်အားကစား ဝန်ကြီးဌာနမှ စီမံခန့်ခွဲပြီး မြန်မာနိုင်ငံဘောလုံးအဖွဲ့ချုပ်မှတစ်ဆင့် ကလပ်အသင်းများသို့ အောင်ဆန်းကွင်း အပါအဝင် ဘောလုံးကွင်း(၂၄)ကွင်းအား ၈-၁၁-၂၀၁၀ ရက်နေ့တွင် ကနဦးအခမဲ့ (၃)နှစ် BOT စနစ်ဖြင့် နှစ်(၃၀)စာချုပ်ချုပ်ဆို ငှားရမ်းခဲ့ပါတယ်။ အောင်ဆန်းအားကစားပြိုင်ကွင်း၏ ငှားရမ်းပြီး ဆိုင်ခန်းများကို မြန်မာနိုင်ငံဘောလုံးအဖွဲ့ချုပ်မှ ကောက်ခံ၍ စုစုပေါင်း ငွေကျပ် (၄၇.၁၁၃)သန်းအား နိုင်ငံတော်ဘဏ္ဍာအဖြစ် ပေးသွင်းခဲ့ပါတယ်။ မြန်မာနိုင်ငံဘောလုံးအဖွဲ့ချုပ်မှ အောင်ဆန်းအားကစားပြိုင်ကွင်း၏ ဆိုင်ခန်းငှားခများအား တိုးမြှင့်ကောက်ခံ၍ ငွေကျပ်(၁၃၄.၃၃၅) သန်းအထိ တိုးမြှင့်ကောက်ခံခဲ့ကြောင်း သိရှိရပါတယ်။ မြန်မာနိုင်ငံ ဘောလုံးအဖွဲ့ချုပ်မှ ယခင် ငှားရမ်းသည့်ငွေအတိုင်း ငွေကျပ်(၄၇.၁၁၃)သန်းအား နိုင်ငံတော်သို့ ဆက်လက်ပေးသွင်းလျက်ရှိ ကြောင်း သိရှိရပါတယ်။ အောင်ဆန်းအားကစားပြိုင်ကွင်းအား ၃၀ - ၃ - ၂၀၁၈ ရက်နေ့တွင် ကျန်းမာရေးနှင့် အားကစားဝန်ကြီးဌာနသို့ ပြန်လည်လွှဲပြောင်းလက်ခံရယူခဲ့ပြီး ဆိုင်ခန်းငှားရမ်းခများကိုလည်း ယခင် မြန်မာနိုင်ငံဘောလုံးအဖွဲ့ချုပ် ကောက်ခံထားသည့် နှုန်းထားအတိုင်းကောက်ခံခဲ့ပြီး နိုင်ငံတော် ငွေစာရင်းအမှတ် MD-010442 သို့ ၁-၁-၂၀၁၉ ရက်နေ့မှစတင်၍ ပေးသွင်းဆောင်ရွက်လျက် ရှိကြောင်း သိရှိရပါတယ်။ မြန်မာ့ဘောလုံးအားကစားတိုးတက်ရန် ရည်ရွယ်၍ ကျန်းမာရေးနှင့် အားကစားဝန်ကြီးဌာနပိုင် အားကစားကွင်းများအား မြန်မာနိုင်ငံဘောလုံးအဖွဲ့ချုပ်နှင့် ဘောလုံး ကလပ်အသင်းများသို့ ငှားရမ်းခြင်း သဘောတူစာချုပ်ချုပ်ဆို၍ ငှားရမ်းသုံးစွဲခွင့်ပြုထားသော စာချုပ်ပါ စည်းကမ်းများအရ ပထမတစ်ကြိမ်သက်တမ်း(၅)နှစ် ပြည့်မြောက်ပြီဖြစ်သော အားကစားကွင်းများ အား ဒုတိယအကြိမ်(၅)နှစ်သက်တမ်း စာချုပ်ပြင်ဆင်ချုပ်ဆိုရာ၌ စာချုပ်ပါအချက်အလက်များအား ခေတ်ကာလနှင့် လျော်ညီမှုရှိစေရေးနှင့် ဥပဒေကြောင်းအရ အသုံးအနှုန်းမှန်ကန်မှုရှိစေရေးတို့ အတွက် ပြည်ထောင်စုရှေ့နေချုပ်ရုံးမှ ဥပဒေအကြံပေးအဖွဲ့များနှင့် မြန်မာနိုင်ငံဘောလုံးအဖွဲ့ချုပ်မှ တာဝန်ရှိသူများအား ဖိတ်ခေါ်၍ ၂၄-၅-၂၀၁၉ ရက်နေ့တွင် ညှိနှိုင်းအစည်းအဝေးကျင်းပခဲ့ရာ ယခင် စာချုပ်ပါ အပိုဒ်တစ်ပိုဒ်စီအလိုက် ပယ်ဖျက်သင့်သည့်စာသားများ ပြင်ဆင်ဖြည့်စွက်ရမည့် စာသား များအား ဆွေးနွေးညှိနှိုင်းခြင်းများ ဆောင်ရွက်ခဲ့ကြပါတယ်။ ၂၀၁၈-၂၀၁၉ ဘဏ္ဍာရေးနှစ်တွင် အောင်ဆန်းကွင်း အကြီးစားပြုပြင်ရေးနှင့်ပတ်သက်၍ ပြည်ထောင်စုဘဏ္ဍာရန်ပုံငွေမှ (၁-ဘီလီယံ)ကျပ်သန်းတစ်ထောင် လျာထားသတ်မှတ်ပေးခဲ့ပါတယ်။ ကျန်းမာရေးနှင့် အားကစားဝန်ကြီးဌာနအနေနဲ့ အောင်ဆန်းအားကစားကွင်းအား အကြီးစား ပြင်ဆင်ရေးကိစ္စနှင့်ပတ်သက်၍ အင်ဂျင်နီယာအဖွဲ့နှစ်ဖွဲ့ဖြင့် Survey ပြုလုပ်ခဲ့ပါတယ်။ ဆောက်လုပ်ရေး ဝန်ကြီးဌာနမှ အဆောက်အဦ အထူးအဖွဲ့နှင့် အဆောက်အဦ သုတေသနဌာန၊ ခန့်မှန်းပုံထုတ် သုတေသနဌာနနှင့် ကျန်းမာရေးဝန်ကြီးဌာန အားကစားကွင်းနှင့် အားကစားရုံဌာနခွဲမှ အင်ဂျင်နီယာ အဖွဲ့တို့နှင့် စစ်ဆေးခဲ့ရာ (၇၀)ရာခိုင်နှုန်း လွှတ်တော်ကိုယ်စားလှယ်ကြီး တင်ပြသွားတဲ့အတိုင်း ပျက်စီးတဲ့ အန္တရာယ်ရှိတဲ့ အဆောက်အဦဖြစ်သောကြောင့် အမြန်ဖျက်သိမ်း၍ ပြေးလမ်းပါဝင်သော ခေတ်မီအားကစားကွင်း တည်ဆောက်သင့်ကြောင်း အကြံပြုချက်အရ ပြည်ထောင်စုရန်ပုံငွေအား ပြန်လည်အပ်နှံခဲ့ပါတယ်။ ထိုကဲ့သို့ အပ်နှံပြီးတဲ့နောက်မှာ ဥက္ကဋ္ဌ၊ မြေ၊ အဆောက်အဦ၊ စက်ရုံ၊ အလုပ်ရုံ တန်ဖိုးများစိစစ်သတ်မှတ်ရေးအဖွဲ့ ရန်ကုန်တိုင်းဒေသကြီးသို့ ၃-၉-၂၀၁၉ ရက်နေ့ ရက်စွဲပါစာအမှတ်၊ ၄(၂)ဘဏ္ဍာရေး(အားကစား)ဖြင့် ခေတ်ကာလနှင့်လျော်ညီသည့် ဆိုင်ခန်းငှားခ နှုန်းထားများသို့ စိစစ်ပေးပါရန် အောင်ဆန်းကွင်း၊ ပဒုမ္မာကွင်း၊ စလင်းကွင်း၊ ဗဟန်းကွင်းတို့မှ ဆိုင်ခန်းများငှားရမ်းသည့်ကိစ္စများအတွက် စာများပေးပို့ညှိနှိုင်း ဆောင်ရွက်ခဲ့ပါတယ်။ ရန်ကုန်တိုင်းဒေသကြီး၊ အားကစားနှင့် ကာယပညာဦးစီးဌာန၊ ညွှန်ကြားရေးမှူးရဲ့ တင်ပြချက်အရ ရန်ကုန်တိုင်းဒေသကြီး၊ တန်ဖိုးစိစစ်ရေးအဖွဲ့မှ နှစ်ကြိမ်ခန့်ဆွေးနွေးပြီး အဆုံးအဖြတ် ခံရန် ပြင်ဆင်လျက်ရှိကြောင်း သိရှိရပါတယ်။ ကျန်းမာရေးနှင့် အားကစားဝန်ကြီးဌာန၊ ပြည်ထောင်စု ဝန်ကြီး၏ လမ်းညွှန်ချက်ဖြင့် အောင်ဆန်းကွင်းနှင့်ပတ်သက်၍ အသစ်တစ်ဖန်ပြန်လည် တည်ဆောက် နိုင်ရေး Feasibility Study များနှင့်ပတ်သက်ပြီး ရန်ကုန်တိုင်းဒေသကြီးဝန်ကြီးချုပ်နှင့် ကျန်းမာရေး နှင့်အားကစားဝန်ကြီးဌာန ဒုတိယဝန်ကြီးတို့ ပထမတစ်ကြိမ် တွေ့ဆုံညှိနှိုင်းပြီး ဖြစ်ပါတယ်။ ဒီဇင်ဘာလ ဒုတိယအပတ်တွင် ဆက်လက်ညှိနှိုင်းပြီးတော့ ပြင်ဆင်ဆောင်ရွက်လျက်ရှိပါကြောင်း ဥက္ကဋ္ဌကြီးမှတစ်ဆင့် လေးစားစွာ အသိပေးတင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းဖြင့် ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ဒုတိယမေးခွန်းဖြစ်တဲ့ ချင်းပြည်နယ်၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန်၏ ချင်းပြည်နယ်၊ မတူပီမြို့နယ်၊ စာလ်ထောင် ကျေးလက်ကျန်းမာရေးဌာနခွဲအား ကျေးလက်ကျန်းမာရေးဌာနအဖြစ်သို့ အဆင့်တိုးမြှင့်ဆောင်ရွက် ပေးရန် အစီအစဉ် ရှိ/မရှိ မေးမြန်းခြင်းအား ပြန်လည်ဖြေကြားသွားမှာ ဖြစ်ပါတယ်။ ချင်းပြည်နယ်၊ မတူပီမြို့တွင် ကျေးရွာစုစုပေါင်း (၁၅၈)ရွာ၊ အိမ်ခြေစုစုပေါင်း (၁၁၄၈၂)အိမ်၊ လူဦးရေစုစုပေါင်း (၆၁၁၇၁)ဦးရှိပြီး ကျန်းမာရေးစောင့်ရှောက်ရန်အတွက် တိုက်နယ်ကျန်းမာရေးဌာန (၃)ဌာန၊ ကျေးလက်ကျန်းမာရေးဌာန (၇)ဌာန၊ ကျေးလက်ကျန်းမာရေးဌာနခွဲ (၄၀)ဌာန၊ မိခင်နှင့် ကလေးကျန်းမာရေးဌာန (၁)ခုတို့ဖွင့်လှစ်၍ ပြည်သူ့ကျန်းမာရေး ဝန်ထမ်းစုစုပေါင်း (၁၃၁)ဦးမှ ကျန်းမာရေးစောင့်ရှောက်မှုပေးလျက် ရှိနေပါတယ်။ ချင်းပြည်နယ်၊ မတူပီမြို့နယ်၊ စာလ်ထောင် ကျေးလက်ကျန်းမာရေးဌာန(ခွဲ)သည် ရေဇ္ဇာတိုက်နယ်ဆေးရုံ ကျန်းမာရေးဌာနအောက်တွင်ရှိသော ကျေးလက်ကျန်းမာရေးဌာနခွဲတစ်ခုဖြစ်ပြီး မြို့နယ်ဆေးရုံသို့ မိုင်(၈၀) ကားဖြင့်(၇)နာရီခန့် ရေဇ္ဇာ တိုက်နယ်ဆေးရုံသို့ (၁၂)မိုင် ကားဖြင့်(၁)နာရီခန့် သွားလာရပါတယ်။ စာလ်ထောင် ကျေးလက်ကျန်းမာရေးဌာနခွဲအား ကျေးလက်ကျန်းမာရေးဌာနအဖြစ်သို့ အဆင့်တိုးမြှင့်ဖွင့်လှစ်ခွင့်ရရှိပါက ကျေးရွာပေါင်း (၉)ရွာ၊ အိမ်ခြေပေါင်း (၆၆၆)အိမ်၊ လူဦးရေ စုစုပေါင်း (၃၄၆၄)ဦးအား ကျန်းမာရေးစောင့်ရှောက်မှု လွှမ်းခြုံပေးနိုင်မည်ဖြစ်ပြီး ဆေးပေးခန်းနှင့် ဝန်ထမ်းအိမ်ရာ ဆောက်လုပ်ရန် မြေနေရာ(၆)ဧက လျာထားပြီးဖြစ်ကြောင်း ပြည်နယ်ပြည်သူ့ ကျန်းမာရေးဦးစီးဌာနမှ တင်ပြထားပါတယ်။ ကျေးလက်ကျန်းမာရေးဌာန ဖွင့်လှစ်ရန်အတွက် နေရာ ဒေသ ရွေးချယ်သတ်မှတ်ရေး အခြေခံမူ(၆)ချက်အနက် အချက်(၃)ချက်သာ ကိုက်ညီမှုရှိကြောင်း တွေ့ရှိရပါတယ်။ သို့ပါသော်လည်း လမ်းပန်းဆက်သွယ်ရေး ခက်ခဲခြင်း၊ ကျန်းမာရေးစောင့်ရှောက်မှု ပိုမိုလွှမ်းခြုံပေးနိုင်မည်ဖြစ်ခြင်း ပြည်နယ် ပြည်သူ့ကျန်းမာရေးဦးစီးမှူးမှလည်း ထောက်ခံတင်ပြ ထားခြင်းတို့ကြောင့် စာလ်ထောင်ကျေးလက်ကျန်းမာရေးဌာနအဖြစ်သို့ အဆင့်တိုးမြှင့်ဖွင့်လှစ်ခွင့် ရရှိရန်အတွက် ပြည်ထောင်စုအစိုးရအဖွဲ့ရုံး၏ ၆-၆-၂၀၁၉ ရက်စွဲဖြင့် ထုတ်ပြန်ခဲ့သည့် ပြည်ထောင်စု အဖွဲ့ အစည်းများ၊ ပြည်ထောင်စုဝန်ကြီးဌာနများက နိုင်ငံ့ဝန်ထမ်း ဖွဲ့စည်းပုံတိုးချဲ့ပြင်ဆင်ဖွဲ့စည်းခြင်း နှင့်စပ်လျဉ်း၍ လိုက်နာဆောင်ရွက်ရမည့် မူဝါဒများနှင့်အညီစိစစ်၍ မြေစာရင်းပုံစံ (၁၀၅)(၁၀၆) ရရှိပါက ၂၀၂၀-၂၀၂၁ ဘဏ္ဍာရေးနှစ်တွင် စီစဉ်ဆောင်ရွက်သွားမည်ဖြစ်ပါကြောင်း လေးစားစွာ ပြန်လည်ဖြေကြားအပ်ပါတယ်ရှင်။ ကျေးဇူးတင်ပါတယ်။</speech>
</section>
<section value="Bill">
<bill>
<title>တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ တိရစ္ဆာန် ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၄)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာဖြစ်ပါတယ်။ ပထမဦးစွာ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း ဆွေးနွေး နိုင်ပါပြီ။</speech>
<speech><mp id="1208">ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ ကိုယ်စားလှယ်တော်ကြီးများ၊ ဧည့်သည်တော်များ အားလုံးပဲ မင်္ဂလာပါ။ တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေး ဥပဒေကြမ်း နှင့် စပ်လျဉ်းပြီး အခန်း(၁)၊ အပိုဒ် (၂) ရဲ့ အပိုဒ်ခွဲ(ည)(စ)၊ ဥပဒေကြမ်းရဲ့ စာမျက်နှာ (၄) မှာပါတဲ့ အပိုဒ်ခွဲ(ခ)နဲ့ စာမျက်နှာ(၆)မှာပါတဲ့ အပိုဒ်ခွဲ(ဒ)တို့ကိုလည်းကောင်း၊ အခန်း(၈)၊ အပိုဒ်(၁၈) ရဲ့ အပိုဒ်ခွဲ(ဂ)ကိုလည်းကောင်း၊ အခန်း(၉)၊ အပိုဒ်(၂၁)ရဲ့ အပိုဒ်ခွဲ(စ)နဲ့ အပိုဒ်ခွဲ(ဆ)တို့ကိုလည်းကောင်း အစားထိုးပြင်ဆင်နိုင်ဖို့အတွက် အဓိကထားပြီး ဆွေးနွေးတင်ပြသွားမှာ ဖြစ်ပါတယ်။ Power Point အသုံးပြုခွင့် တောင်းခံအပ်ပါတယ်။ ဥပဒေကြမ်းရဲ့ စာမျက်နှာ(၂)မှာပါရှိတဲ့ အပိုဒ်ခွဲ(ည)ကို အပိုဒ်ခွဲ(ခ)အဖြစ် ပြောင်းလဲ အက္ခရာစဉ်ပြီးတော့ ထိုစာပိုဒ်ပါ အမျိုးသားလွှတ်တော်ဥပဒေကြမ်းကော်မတီရဲ့ ပြင်ဆင်ချက်အရ ငါးလုပ်ငန်းဆိုသည်မှာ ငါးနှင့်ပတ်သက်သော လုပ်ငန်းများကိုရဲ့ နောက်မှာ ဥပဒေနှင့်အညီဆိုတဲ့ စာပိုဒ်ကို အစားထိုးချင်ပါတယ်။ အကြောင်းပြချက်ကတော့ ၎င်းစာပိုဒ်ထဲက စီးပွားဖြစ်လုပ်ကိုင်ရန်၊ မျိုးထိန်းသိမ်းရန်နဲ့ ငါးဖမ်းဆီးခြင်း၊ သားဖောက်ခြင်း၊ မွေးမြူခြင်း၊ စူးစမ်းရှာဖွေခြင်း၊ ပြုပြင် မွမ်းမံခြင်း၊ သယ်ယူပို့ဆောင်ခြင်း၊ သိုလှောင်ခြင်း၊ ရောင်းဝယ်ခြင်း စသည့် လုပ်ငန်းများလည်း ပါဝင် သည်ဆိုတဲ့ လုပ်ငန်းအသီးသီးမှာ တရားမဝင် လုပ်ကိုင်မှုတွေ၊ ဥပဒေချိုးဖောက်နေမှုတွေ ရှိနေတဲ့ အတွက် ထိုဥပဒေနဲ့ မညီတာတွေကို ပပျောက်ပြီး၊ ဥပဒေနဲ့ညီတဲ့ ငါးလုပ်ငန်းဖြင့် သတ်မှတ်ချင်လို့ပဲ ဖြစ်ပါတယ်။ ဥပဒေကြမ်းရဲ့ အဆိုပြု ပြဋ္ဌာန်းချက်ဖြစ်တဲ့ အခန်း(၁)၊ အပိုဒ်(၂)ရဲ့ အပိုဒ်ခွဲ(စ)ထဲက အာဟာရဖြည့်စွက်ရန်ရဲ့ နောက်မှာ သန္ဓေတားရန်ဆိုတဲ့ စကားရပ်အစား သန္ဓေတားမြစ်ရန်၊ ခွဲစိတ်ရန် နှင့်ဆိုတာကို အစားထိုးပြင်ဆင်ချင်ပါတယ်။ ဥပဒေကြမ်းရဲ့ စာမျက်နှာ(၄)က အခန်း(၁)၊ အပိုဒ်(၂)မှာပဲ ပြည်သူ့လွှတ်တော်ရဲ့ အတည်ပြုချက်နဲ့ အမျိုးသားလွှတ်တော် ဥပဒေကြမ်းကော်မတီရဲ့ ပြင်ဆင်ချက် တို့မှာပါတဲ့ (ခ) အက္ခရာစဉ်ကို (ည)အဖြစ် ပြောင်းလဲအမှတ်စဉ်ရမှာ ဖြစ်ပါတယ်။ ကွန်ပျူတာရဲ့ အမှားဖြစ်နိုင်ပါတယ်။ ဆက်လက်ပြီး စာမျက်နှာ(၆)၊ အပိုဒ်ခွဲ(ဒ)မှာ တိရစ္ဆာန်ကျန်းမာရေးဝန်ဆောင်မှုလုပ်ငန်း ဆိုရာတွင် ဆိုတဲ့စကားရပ်အစား မူလအဆိုပြုပြဋ္ဌာန်းချက်အတိုင်း တိရစ္ဆာန်ကျန်းမာရေးဝန်ဆောင်မှု လုပ်ငန်းဆိုသည်မှာလို့ ပြင်ဆင်ချင်ပါတယ်။ အခန်း(၁)၊ အပိုဒ်(၂)ရဲ့ အပိုဒ်ခွဲ(က)မှ (ထ)အထိနဲ့ (ဓ) ကနေ အပိုဒ်ခွဲ(ကက)အထိ ဆိုသည်မှာလို့ပဲ အကြိမ်ကြိမ်အသုံးပြုထားပြီး အပိုဒ်(ဒ) တစ်ခုတည်း ဆိုရာတွင်လို့ ထူးခြားကွဲပြားစွာ အသုံးပြုထားလို့ပဲဖြစ်ပါတယ်။ အဲဒီအပိုဒ်ခွဲ(ဒ)မှာပဲ တိရစ္ဆာန်များကို လေ့ကျင့်သင်ကြားပေးခြင်းနှင့် ဓာတ်ခွဲခန်းဆိုင်ရာလုပ်ငန်းများ ဆောင်ရွက်ခြင်းနှင့် သက်ဆိုင်သည့် လုပ်ငန်းများလည်းပါဝင်သည်ဆိုတဲ့ စကားရပ်တစ်ခုလုံးကို တိရစ္ဆာန်များကို လေ့ကျင့်သင်ကြား ပေးခြင်းအပြင် ဓာတ်ခွဲခန်းဆိုင်ရာ လုပ်ငန်းများဆောင်ရွက်ခြင်းနှင့် သက်ဆိုင်သည့် လုပ်ငန်းများ လည်း ပါဝင်သည်လို့ ပြောင်းလဲပြင်ဆင်ချင်ပါတယ်။ အခန်း(၈)၊ အပိုဒ်(၁၈)ရဲ့ အပိုဒ်ခွဲငယ်(ဂ) တစ်ခုလုံးကို မိမိလုပ်ကိုင်သော တိရစ္ဆာန် ကျန်းမာရေးဆိုင်ရာ ဝန်ဆောင်မှုလုပ်ငန်းတွင်ဖြစ်စေ၊ အခြားနယ်ပယ်တစ်ခုတွင်ဖြစ်စေ၊ တိရစ္ဆာန် များ ကူးစက်ရောဂါဖြစ်ပွားကြောင်း သံသယဖြစ်ဖွယ်တွေ့ရှိရပါက သက်ဆိုင်ရာဦးစီးဌာနသို့ အမြန်ဆုံး အသိပေးအကြောင်းကြားရမည်လို့ အစားထိုးပြင်ဆင်လိုပါတယ်။ တိရစ္ဆာန်ကျန်းမာရေး ဝန်ဆောင်မှု လုပ်ငန်း လုပ်ကိုင်ခွင့်လက်မှတ် ရတဲ့လူတွေအတွက် ကျေးလက်တောရွာမှာတော့ အများအားဖြင့် ကိုယ်ပိုင်လုပ်ခွင့်ရတဲ့ ဒေသနယ်ပယ်တွေကို ဌာနကနေပြီး အသီးသီးသတ်မှတ်ပေးထားကြပါတယ်။ ကိုယ်လုပ်ပိုင်ခွင့်ရတဲ့ ကျေးရွာအုပ်စုအတွင်းမှာ မဟုတ်ပေမယ့် ကိုယ့်မြို့နယ်ထဲမှာပဲဖြစ်ဖြစ်၊ ခရိုင် အတွင်းမှာပဲဖြစ်ဖြစ် ဆက်စပ်နေတဲ့ တိုင်းဒေသကြီးနှင့် ပြည်နယ်၊ တခြားဒေသတွေမှာပဲဖြစ်ဖြစ် တိရစ္ဆာန်များ ကူးစက်ရောဂါဖြစ်ပွားကြောင်း သံသယဖြစ်ဖွယ်တွေ့ရှိပါက သိလျှင်သိချင်း မဆိုင်သလို လျစ်လျူရှုမထားဘဲ သူနဲ့သက်ဆိုင်တဲ့ နီးစပ်ရာဦးစီးဌာနကို အဆောတလျင် အသိပေးအကြောင်း ကြားဖို့ လိုအပ်တဲ့အတွက်ကြောင့်ပဲ ဖြစ်ပါတယ်။ အချို့ကျေးရွာဒေသတွေမှာ ကျန်းမာရေးအသိနည်းပါးလို့ ရုတ်တရက် သေဆုံးသွားတဲ့ တိရစ္ဆာန်ရဲ့ အသားတွေကို အလေးထားရမှန်းမသိဘဲ ချက်ပြုတ်စားသောက်ကြတဲ့ အလေ့အထနဲ့ ဖြစ်သလို မြှုပ်နှံကြတဲ့ အလေ့အထတွေကြောင့် ကူးစက်ရောဂါတွေ ဆင့်ပွားကြီးထွားပျံ့နှံ့လာမှာကို တားမြစ်နိုင်ဖို့အတွက်ပဲ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ အဆိုပါ ဥပဒေမူကြမ်းရဲ့ စာမျက်နှာ(၄၀)၊ အခန်း(၉)ရဲ့ အပိုဒ်(၂၁)၊ အပိုဒ်ခွဲငယ်(စ)ရဲ့ အပိုဒ်ခွဲ(ဆ)မှာ ဦးစီးဌာန၏ ရဲ့နောက်မှာ တရားဝင်ဆိုတဲ့ စကားစုကို အသီးသီးပြင်ဆင်သင့်ပါတယ်။ အကြောင်းရင်းကတော့ တိရစ္ဆာန်ထွက် ပစ္စည်းများကို လက်ဝယ်ထားခြင်း၊ သယ်ယူပို့ဆောင်ခြင်း သို့မဟုတ် ရောင်းချခြင်း၊ မွေးမြူထားသည့် တိရစ္ဆာန်များကို အသားထုတ်လုပ်ခြင်း လုပ်ငန်းများနှင့်စပ်လျဉ်းပြီး ဦးစီးဌာနရဲ့ သတ်မှတ်ချက်များ ဆိုရာမှာ ဥပဒေနှင့်အညီဖြစ်ဖို့နဲ့ ၎င်းလုပ်ငန်းကိုလုပ်ပိုင်ခွင့်ရတဲ့ တချို့သောသူတွေအနေနဲ့ တစ်ဆင့်ခံ ရှုမထားဘဲ သူဖြစ်ပွားကြောင်း ဒေသကြီးနှင့် ပြည်နယ် လက်ခွဲပြီး လုပ်ပိုင်ခွင့်ထပ်မံပေးကြတဲ့အခါ အောက်ခြေလုပ်ငန်းနယ်ပယ်မှာ တရားမဝင်ဖြစ်စဉ်တွေ ရှိနေတာကြောင့် အခုလိုပြင်ဆင်လိုခြင်းပဲဖြစ်ပါတယ်။ အားလုံးကို ကျေးဇူး တင်ပါတယ်။ ငါးနှင့်ပတ်သက်သောလုပ်ငန်းများကို ရဲ့နောက်မှာ ဥပဒေနှင့်အညီ ဆိုသည့်စာပိုဒ် အစားထိုးခြင်းပြပုံ (ရ) အမျိုးသားလွှတ်တော် ဥပဒေကြမ်းကော်မတီရဲ့ ပြင်ဆင်ချက်အရ ငါးလုပ်ငန်းဆိုသည်မှာ ငါးနှင့် ပတ်သက်သောလုပ်ငန်းများကို ... ရဲ့နောက်မှာ ဥပဒေနဲ့အညီ ဆိုတဲ့စာပိုဒ်ကို အစားထိုးချင်ပါတယ်။ အကြောင်းပြချက်ကတော့ ၎င်းစာပိုဒ်ထဲက စီးပွားဖြစ်လုပ်ကိုင်ရန် မျိုးထိန်းသိမ်းရန် နဲ့ငါးဖမ်းဆီးခြင်း၊ သားဖောက်ခြင်း၊ မွေးမြူခြင်း၊ စူးစမ်းရှာဖွေခြင်း၊ ပြုပြင်မွန်းမံခြင်း၊ သယ်ယူပို့ဆောင်ခြင်း၊ သိုလှောင်ခြင်း ရောင်းဝယ်ခြင်း စသည့်လုပ်ငန်းများလည်း ပါဝင်သည် ဆိုတဲ့ လုပ်ငန်းအသီးသီးမှာ တရားမဝင်လုပ်ကိုင် မှုတွေ ဥပဒေချိုးဖောက်နေမှုတွေ ရှိနေနိုင်တဲ့အတွက် ထိုသို့ဥပဒေနဲ့မညီတာပပျောက်ဖို့နဲ့ ဥပဒေနဲ့ညီတဲ့ ငါးလုပ်ငန်းအဖြစ် သတ်မှတ်ချင်လို့ပဲဖြစ်ပါတယ်။ အစားထိုးပြင်ဆင်လိုခြင်း ပြပုံ (ရ-၁) အခန်း (၈) အပိုဒ် (၁၈)ရဲ့ အပိုဒ်ခွဲငယ် (ဂ) တစ်ခုလုံးကို မိမိလုပ်ကိုင်သော တိရစ္ဆာန်ကျန်းမာရေးဆိုင်ရာ ဝန်ဆောင်မှုလုပ်ငန်းတွင် ဖြစ်စေ အခြားနယ်ပယ်တစ်ခုတွင်ဖြစ်စေ တိရစ္ဆာန်များ ကူးစက်ရောဂါ ဖြစ်ပွားကြောင်များသို့သယဖြစ် စွယ်တွေ့ရှိရုပါက သက်ဆိုင်ရာဦးစီးဌာသို့ အမြန်ဆုံးအသိပေး အကြောင်းကြားရမည်လို့ အစားထိုးပြင်ဆင်လိုပါတယ်။ တိရစ္ဆာန်ကျန်းမာရေးဝန်ဆောင်မှုလုပ်ငန်း လုပ်ကိုင်ခွင့်လက်မှတ်ရတဲ့သူတွေအတွက် ကျေးလက်တော ရွာမှာတော့ အများအားဖြင့် ကိုယ်လုပ်ပိုင်ခွင့်ရ ဒေသနယ်ပယ်တွေကို ဌာနကနေပြီး အသီးသီးသတ်မှတ် ပေးထားကြပါတယ်။ ကိုယ်လုပ်ပိုင်ခွင့်ရတဲ့ ကျေးရွာအုပ်စု အတွင်းမဟုတ်ပေမယ့် ကိုယ့်မြို့နယ်ထဲမှာပဲဖြစ်ဖြစ် ခရိုင်အတွင်းမှာပဲဖြစ်ဖြစ် ဆက်စပ်နေတဲ့ တိုင်းဒေသကြီးနဲ့ ပြည်နယ် တခြားဒေသတွေမှာပဲဖြစ်ဖြစ် တိရစ္ဆာန်များကူးစက်ရောဂါဖြစ်ပွားကြောင်း၊ သံသယဖြစ်ဖွယ်တွေ့ရှိပါက သိလျှင် သိခြင်း မဆိုင်သလို လျစ်လျူရှုမထားပဲ သူနဲ့သက်ဆိုင်တဲ့ နီးစပ်ရာ ဦးစီးဌာနကို အဆောတလျှင် အသိပေးအကြောင်းကြားဖို့ လိုအပ်တဲ့အတွက်ကြောင့်ပဲဖြစ်ပါတယ်။ အခန်း (၉) အပိုဒ် (၂၁) အပိုဒ်ခွဲငယ် (၈) (၁) မှာ ဦးစီးဌာန၏ ရဲ့နောက်မှာ တရားဝင် ဆိုတဲ့ စကားစုကို အသီးသီး အစားထိုးပြင်ဆင်သင့်ပါတယ်။ အကြောင်းအရင်းကတော့ တိရစ္ဆာန်ထွက် ပစ္စည်းများကို လက်ဝယ်ထားခြင်း ၊ သယ်ယူပို့ဆောင်ခြင်း သို့မဟုတ် ရောင်းချခြင်း မွေးမြူထားသည့် တိရစ္ဆာန်များကို အသားထုတ်လုပ်ခြင်း လုပ်ငန်းများနှင့်စပ်လျဉ်းပြီး ဦးစီးဌာနရဲ့ သက်မှတ်ချက်များ ဆိုရာမှာ ဥပဒေနဲ့အညီဖြစ်ဖို့နဲ့ ၎င်းလုပ်ငန်းကို လုပ်ပိုင်ခွင့်ရတဲ့အချို့သောသူတွေအနေနဲ့ တဆင့်ခံ လက်ခွဲပြီး လုပ်ပိုင်ခွင့်ထပ်မံပေးတဲ့အခါ အောက်ခြေလုပ်ငန်းနယ်ပယ်မှာ တရားမဝင်ဖြစ်စဉ်တွေရှိနေတာ ကောင့် ခုလိုပြင်ဆင်လိုခြင်းပဲဖြစ်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id="1276">ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>အမျိုးသားလွှတ်တော် ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ အမျိုးသားလွှတ်တော်ဥက္ကဋ္ဌကြီးခင်ဗျား။ ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေး ဥပဒေကြမ်းအား မကွေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ ဆွေးနွေးနိုင် ပါရန် Power Point သုံးစွဲခွင့်ပြုပါခင်ဗျား။ အခန်း(၁) အမည်နှင့်အဓိပ္ပာယ်ဖော်ပြချက်၊ ပုဒ်မ ၂(က)မှာ အဆိုပြု ပြဋ္ဌာန်းချက်၊ ပြည်သူ့ လွှတ်တော်အတိုင်းပဲ ပြည်သူ့လွှတ်တော်ရဲ့ အတည်ပြုချက် အဲဒီမှာ ကြက်၊ ငှက် အုပ်စုကိစ္စ မပါတဲ့ အတွက် ကုန်းနေ၊ ရေနေသတ္တဝါတို့နှင့် ငှက်အုပ်စုတို့ကို ဆိုသည်လို့ ကျွန်တော့်အနေနဲ့ ထပ်မံ ဖြည့်စွက်လိုခြင်းဖြစ်ပါတယ်။ အခန်း(၁) အမည်နှင့် အဓိပ္ပာယ်ဖော်ပြချက်၊ ပုဒ်မ ၂(ဃ)ပါ အဆိုပြု ပြဋ္ဌာန်းချက်က အတိုင်းပါပဲ။ ပြည်သူ့လွှတ်တော်၊ အမျိုးသားလွှတ်တော်က ပြင်ထားပါတယ်။ ကျွန်တော့်အနေနဲ့က တိရစ္ဆာန်ထွက်ပစ္စည်းဆိုသည်မှာ တိရစ္ဆာန်မှထွက်ရှိသော အသား၊ နို့၊ ဥ၊ သွေး၊ အရိုး၊ သားရေ၊ အရည်၊ မြွေဆိပ်က အရည်လို့ သတ်မှတ်သည့်အတွက် ကျွန်တော့်အနေနဲ့ မြွေဆိပ် အရည်ကို ထပ်မံပြီး ဖြည့်စွက်လိုခြင်းဖြစ်ပါတယ်။ အခန်း(၁) အမည်နှင့် အဓိပ္ပာယ်ဖော်ပြချက်၊ ပုဒ်မ ၂(ဓ)မှာ အဆိုပြုပြဋ္ဌာန်းချက်အတိုင်းပဲ ပြည်သူ့လွှတ်တော်ကလည်း ပြန်ပြုပြင်မှုရှိပါတယ်။ အမျိုးသားလွှတ်တော်ကလည်း ပြုပြင်မှု ရှိပါတယ်။ သို့သော် ကျွန်တော့်အနေနဲ့ကတော့ ထောက်ခံခြင်းလက်မှတ်ဆိုသည်မှာ တိရစ္ဆာန်ထွက် ပစ္စည်း၊ မျိုးရိုးဗီဇပြုပြင်ထားသော ဇီဝပစ္စည်း၊ တိရစ္ဆာန်အစာ၊ တိရစ္ဆာန်သုံးပစ္စည်း၊ တိရစ္ဆာန်သုံး ဆေးဝါး သို့မဟုတ် ရေလုပ်ငန်းတွင် အသုံးပြုသော တိရစ္ဆာန်သုံးဆေးဝါးများအား ပြည်တွင်း၌ ထုတ်လုပ်ခြင်း၊ သယ်ဆောင်ခြင်း၊ ရောင်းချခြင်း၊ ပြည်ပမှတင်သွင်းခြင်း၊ ပြုပြင်ထုတ်လုပ်ခြင်း ဒါကိုထပ်မံပြီး ဖြည့်စွက်လိုပါတယ်။ ဘာကြောင့်လည်းဆိုတော့ လွန်ခဲ့တဲ့(၂)လ၊ (၃)လလောက်က သီလဝါဆိပ်ကမ်းမှာ ပြည်ပကတင်သွင်းလာတဲ့ ဓာတ်မြေဩဇာအိတ်များဟာ (၁၀၀၀)KG တစ်တန် အိတ်တွေရှိပါတယ်။ အဲဒီအိတ်ကြီးတွေကို ပြန်ပြီးတော့ (၅၀)KG ပြန်သွင်းတဲ့အခါမှာ အခုလက်ရှိ ဆောင်ရွက်တဲ့ ပုဂ္ဂိုလ်များဟာ ဥပဒေနှင့် ရင်ဆိုင်နေရတဲ့အတွက် ပြည်ပမှတင်သွင်းရေး ပြုပြင် ထုတ်လုပ်ခြင်းလို့ ထည့်လိုခြင်းဖြစ်ပါတယ်။ ပုဒ်မ ၂(ဘ) တောင်သူတွေရဲ့ စိုက်ပျိုးသီးနှံပင်များအနီးမှာ ပျားမွေးမြူတဲ့ ပုံတွေချမယ် ဆိုလို့ရှိရင် တောင်သူများနှင့် ပျားမွေးမြူသူများ မကြာခဏ ပြဿနာတက်နိုင်ပါတယ်။ အဲဒါကြောင့် စိုက်ပျိုးတောင်သူများရဲ့ ရာသီအလိုက် စိုက်ပျိုးသီးနှံပင်များတည်ရှိရာ ပတ်ဝန်းကျင် အဝန်းအဝိုင်း နေရာကို ဆိုသည်ဆိုပြီးတော့ ထပ်မံဖြည့်စွက်လိုခြင်းဖြစ်ပါတယ်။ အခန်း(၂) ရည်ရွယ်ချက် ပုဒ်မ ၃(စ) တိရစ္ဆာန်များကို တမင်ညှဉ်းပန်းနှိပ်စက်ခြင်းနှင့် စပ်လျဉ်း၍ ဥပဒေကြောင်းအရ ကာကွယ်စောင့်ရှောက်ပေးရန် ဆိုပြီးတော့ အဆိုပြုချက်အတိုင်းပဲ ပြည်သူ့လွှတ်တော်ကလည်း အတည်ပြုထားပါတယ်။ အမျိုးသားလွှတ်တော်ကလည်း အတည်ပြု ထားပါတယ်။ ဥပဒေကြမ်းက ကျွန်တော့်အနေနဲ့ တမင် ဆိုတာ ဖြုတ်ချင်ပါတယ်။ တိရစ္ဆာန်များကို ညှဉ်းပန်းနှိပ်စက်ခြင်းနှင့် စပ်လျဉ်း၍ ဥပဒေကြောင်းအရ ကာကွယ်စောင့်ရှောက်ပေးရန်ဆိုပြီး ပြုပြင် ချင်ပါတယ်။ အခန်း(၂) ရည်ရွယ်ချက် ပုဒ်မ၃(ဆ) အဲဒီမှာလည်း မျိုးကောင်း၊ မျိုးသန့် ထောက်ပံ့ ပေးရန်၊ ရောဂါထိန်းချုပ်တဲ့ မွေးမြူရေး၊ ရောဂါကင်းမဲ့တဲ့ မွေးမြူရေးခြံအဖြစ် စနစ်တကျ လုပ်ကိုင်နိုင်စေရန် ဆိုပြီးတော့ ရောဂါထိန်းချုပ်နဲ့ ရောဂါကင်းမဲ့ဆိုတဲ့ စကားလုံးကို ထည့်ချင် ပါတယ်။ ဘာလို့လဲဆိုတော့ စည်းစနစ်ကျနစွာ ပိုပြီးတော့ လုပ်ကိုင်နိုင်စေရန် ရည်ရွယ်ပြီး ထပ်မံ ဖြည့်စွက်လိုခြင်းဖြစ်ပါတယ်။ အခန်း(၃)၊ ဗဟိုကော်မတီဖွဲ့စည်းခြင်းနှင့် လုပ်ငန်းတာဝန်များ၊ ပုဒ်မ ၅ (ဌ)အဲဒီမှာ နဂိုအဆိုပြုချက်အတိုင်းပဲ ပြည်သူ့လွှတ်တော်ကော၊ အမျိုးသားလွှတ်တော် ဥပဒေကြမ်း ကော်မတီကော အတည်ပြုထားပါတယ်။ သို့သော် ကျွန်တော့်အနေနဲ့ကတော့ ထပ်မံပြီး ထိရောက် စေရန်အတွက် သက်ဆိုင်ရာ အစိုးရဌာနဆိုတဲ့ စကားလုံးလေးကို ထပ်မံဖြည့်စွက်လိုခြင်းဖြစ်ပါတယ်။ အခန်း(၃)၊ ဗဟိုကော်မတီဖွဲ့စည်းခြင်းနှင့် လုပ်ငန်းတာဝန်များ၊ ပုဒ်မ ၅(ပ) ကျွန်တော်တို့ အဲဒီမှာလည်း ထိုနည်း၎င်းပါပဲ။ ပုဂ္ဂိုလ် သို့မဟုတ် အခြားအဖွဲ့အစည်းများ သက်ဆိုင်ရာအစိုးရဌာန၊ အစိုးရအဖွဲ့အစည်းများ ဆိုပြီးတော့ ထပ်မံဖြည့်စွက်လိုပါတယ်။ ပညာရှင်တစ်ဦးချင်းအနေနဲ့လည်း ပါဝင်ဆောင်ရွက်နိုင်မှုနှင့် ကျွန်တော်တို့အားလုံး ရေးထုံးအဆင်ပြေစေရန် ရည်ရွယ်ပြီး ကျွန်တော် ထပ်မံဖြည့်စွက်လိုခြင်း ဖြစ်ပါတယ်။ အခန်း(၅)၊ ဦးစီးဌာန၏ တာဝန်နှင့် လုပ်ပိုင်ခွင့်များ ပုဒ်မ ၉(ခ)မှာလည်း ဒီအတိုင်းပါပဲ။ ကာကွယ်တဲ့ရှေ့မှာ ကြိုတင်ကာကွယ်လိုပါတယ်။ တစ်နေရာမှာ ရောဂါဖြစ်ပြီဆိုပါက ကူးစက်ခြင်း မရှိစေရန် တခြားတစ်နေရာမှာ ကြိုတင်ကာကွယ်လို၍ ဖြစ်ပါတယ်။ အခန်း(၅)၊ ဦးစီးဌာန၏ တာဝန်နှင့်လုပ်ပိုင်ခွင့်များ၊ ပုဒ်မ ၁၀(ဃ)မှာ မျိုးကောင်းသော ဆိုသည့်ကိစ္စမှာ မျိုးကောင်းမျိုးသန့် ဆိုပြီးတော့ ကောင်းသောနေရာမှာ မျိုးသန့်လေး ဖြည့်စွက်ပြီး ပြုပြင်လိုပါတယ်။ အခန်း(၉)၊ မွေးမြူရေးလုပ်ငန်းများ၊ ပုဒ်မ ၂၁(ဂ)မှာ မွေးမြူထားသည့် တိရစ္ဆာန်တွင် ကူးစက်ရောဂါကျရောက် သည့်အခါ ဦးစီးဌာနသို့ အမြန်ဆုံး အသိပေးအကြောင်းကြား ရမည်ဆိုသည့် အဆိုပြုချက်အတိုင်း လည်း ပြည်သူ့လွှတ်တော်က အတည်ပြုထားလို့ အမျိုးသားလွှတ်တော် ဥပဒေကြမ်းလည်း အတည်ပြုထားပါတယ်။ ထပ်မံဖြည့်စွက်လိုတာကတော့ မွေးမြူထားတဲ့သူက တစ်နိုင်တစ်ပိုင် မွေးမြူသူ ဖြစ်တယ်။ ကိုယ်တိုင်အကြောင်းမကြားနိုင်ပါက နီးစပ်ရာတိရစ္ဆာန် ကျန်းမာရေးလုပ်သား နှင့် ရပ်ကွက်၊ ကျေးရွာအုပ်ချုပ်ရေးမှူးတို့နှင့် ချိတ်ဆက်ပြီးတော့ ဦးစီးဌာနသို့ အမြန်ဆုံး အကြောင်း ကြားပေးရမယ်လို့ ပြုပြင်လိုခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် ဆွေးနွေးနိုင်ပါပြီ။</speech>
<speech><mp id="1274">ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်ပါ အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်ကတော့ ပဲခူးတိုင်း ဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့် ဖြစ်ပါတယ်။ ဒုတိယအကြိမ်၊ အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေးမှာ တိရစ္ဆာန် ကျန်းမာရေးနှင့် မွေးမြူရေး၊ ဖွံ့ဖြိုးတိုးတက်ရေး ဥပဒေကြမ်းနဲ့ ပတ်သက်ပြီး ဆွေးနွေးသွားမှာ ဖြစ်ပါတယ်။ Power Point အသုံးပြုခွင့်ပြုပါခင်ဗျာ။ ကျွန်တော်ဆွေးနွေးမယ့် ပုဒ်မများကတော့ ပုဒ်မ ၁၊ ပုဒ်မ ၂၊ ပုဒ်မခွဲ (ဃ)၊ (စ)၊ (ဆ)၊ (ဒ)၊ (ဖ)၊ (ဘ)၊ (ရ)၊ ပုဒ်မ ၃၊ ပုဒ်မခွဲ (က)၊(စ)၊ ပုဒ်မ ၃၆၊ ပုဒ်မခွဲ (စ)၊ (ဃ)၊ (င)၊ (ဈ)၊ ပုဒ်မ ၄၄ ၊ ပုဒ်မ ၄၅၊ ပုဒ်မခွဲ (ဂ)နှင့် ပုဒ်မ ၄၉ တို့ ဖြစ်ပါတယ်။ ပထမဆုံး ပုဒ်မ ၁ မှာ ခေါင်းစဉ်ကို တိရစ္ဆာန်မွေးမြူရေးနှင့် ကျန်းမာရေးလုပ်ငန်းဖွံ့ဖြိုး တိုးတက်ရေး ဥပဒေဟု ခေါ်တွင်စေချင်ပါတယ်။ ဘာဖြစ်လို့လဲဆိုတော့ မွေးမြူရေးလုပ်ငန်းဆိုတာ နိစ္စဓူဝ သာမက ်လုပ်ရပြီးတော့ အဓိကကျတဲ့ လုပ်ငန်းလည်းဖြစ်ပါတယ်။ တိရစ္ဆာန်ရှိမှ ကျန်းမာရေးက နောက်ဆက်တွဲလုပ်ရတဲ့ အလုပ်ဖြစ်သလို တိရစ္ဆာန်များ များပြားလာမှ ဖွံ့ဖြိုးမှာ လည်းဖြစ်ပါတယ်။ မွေးမြူရေးဆိုင်ရာ ဆေးတက္ကသိုလ်လို့ ခေါ်နည်းကား ဌာနမှာလည်း မွေးမြူရေး နှင့် ကုသရေးဦးစီးဌာနလို့ ခေါ်သလိုပဲ ဒီမှာလည်း မွေးမြူရေးကို ဦးစားပေးပြီးတော့ ကျန်းမာရေးကို နောက်ကထားပြီးတော့ တိရစ္ဆာန်မွေးမြူရေးနှင့် ကျန်းမာရေးလုပ်ငန်း ဖွံ့ဖြိုးတိုးတက်ရေးဥပဒေလို့ ခေါ်တွင်စေချင်ပါတယ်။ ဒီမှာတော့ ခုနက ပြောသွားသလိုပါပဲ။ တိရစ္ဆာန်ထွက်ပစ္စည်းမှာ အရည်ကို ထပ်ပြီးတော့ ထည့်ချင်ပါတယ်။ ဘာကြောင့်လည်းဆိုတော့ တိရစ္ဆာန်မှထွက်တဲ့ အရည်ကလည်း လူတွေအတွက်အသုံးဝင်ပါတယ်။ ဥပမာ မြွေဆိပ်အရည်ကနေ မြွေဆိပ်ဖြေဆေး ထုတ်လုပ်ရရှိတဲ့ အတွက်ကြောင့် ဖြစ်ပါတယ်။ ဒီမှာတော့ တိရစ္ဆာန်သုံးဆေးဝါးဆိုတာမှာ ကျန်တာတွေပါဝင်ပြီးတော့ ကာကွယ်ရန်၊ ကုသရန် ဆိုတဲ့နေရာမှာ သုတေသနပြုရန်ကို ထပ်ပြီးတော့ ထည့်ချင်ပါတယ်။ ဘာဖြစ်လို့လဲဆိုတော့ သုတေသနလုပ်ငန်းဟာ မွေးမြူရေးလုပ်ငန်း၊ ကျန်းမာရေးလုပ်ငန်းအတွက် လွန်စွာအရေးပါလို့ပဲ ဖြစ်ပါတယ်။ သုတေသနပြုရာမှာ ဆေးဝါးများကို သုံးရသလိုပဲ။ ဆေးဝါးများကိုလည်း သုတေသန ပြုရလို့ပဲဖြစ်ပါတယ်။ ဒီမှာတော့ တိရစ္ဆာန်သုံးပစ္စည်းများ ဆိုသည်မှာ ဆိုပြီးတော့ ဒီအသုံးပြုတဲ့ ပစ္စည်းများနှင့် တိရစ္ဆာန်အား ထိန်းချုပ်ရန်ပစ္စည်းများကို ဆိုသည်ဆိုပြီးတော့ ထပ်ပြီးတော့ ဖြည့်ချင် ပါတယ်။ ဘာဖြစ်လို့လဲဆိုတော့ တိရစ္ဆာန်မွေးမြူတဲ့နေရာနှင့် ကုသတဲ့နေရာမှာ အန္တရာယ်ကင်းဖို့ အတွက် ထိန်းချုပ်ရန် ပစ္စည်းများလိုအပ်ပါတယ်။ ဒါကြောင့်မို့လို့ ဒါကို တိရစ္ဆာန်သုံးပစ္စည်းထဲမှာ ထည့်ထားပါတယ်။ ဒီမှာတော့ ခုန ကလည်း ပြောသွားပါတယ်။ တိရစ္ဆာန်ကျန်းမာရေးဝန်ဆောင်မှုလုပ်ငန်းဆိုသည်မှာ ဆိုတဲ့ ဆိုရာတွင်ကို ကျွန်တော်တို့ ဖျက်ပါတယ်။ ဘာကြောင့်လည်းဆိုတော့ ဆိုသည်မှာဆိုတာက အသုံးများတယ်။ ဆိုရာတွင် ဆိုတာကတော့ အထက်ပါစာကြောင်းက အဓိပ္ပာယ်ဖော်ပြပြီးသားကို ထပ်ပြီးတော့ ပေါ်လွင်အောင် ဒုတိယစာကြောင်းမှာ ရေးလို့ပဲဖြစ်ပါတယ်။ အောက်မှာလည်းပဲ လေ့ကျင့်သင်ကြား ပေးခြင်းနှင့် ဓာတ်ခွဲခန်းဆိုင်ရာလုပ်ငန်းများ ဆောင်ရွက်ခြင်းနှင့် သက်ဆိုင်သည့် လုပ်ငန်းများလည်း ဆိုတာမှာ လေ့ကျင့်သင်ကြားပေးခြင်းနှင့် ဓာတ်ခွဲခန်းဆိုင်ရာ ဆောင်ရွက်ခြင်းလုပ်ငန်းများလို့ ပြင်ချင်ပါတယ်။ မြန်မာစာအရေးအသား သိပ်သည်းကျစ်လျစ်စေရန် ဖြစ်ပါတယ်။ ဒီမှာတော့ စားကျက်မြေဆိုတာမှာ တိရစ္ဆာန်တို့ လှည့်လည်သွားလာ ရှာဖွေစားသောက်ရန် မြေနေရာကို ဆိုလိုသည်အစား တိရစ္ဆာန်တို့ လှည့်လည်သွားလာ ရှာဖွေစားသောက်ရန် သတ်မှတ် ထားသော မြေနေရာကို ဆိုလိုသည်လို့ ပြင်ချင်ပါတယ်။ ဘာဖြစ်လို့လည်းဆိုတော့ ဒီဥစ္စာကို အထွေထွေအုပ်ချုပ်ရေးဦးစီးဌာနကနေပြီးတော့ စီမံခန့်ခွဲသလို တိရစ္ဆာန်များက စိုက်ခင်းများကို သွားလို့ရှိရင် သူတို့သွားလာတဲ့နေရာတိုင်းဟာ သူတို့စားကျက် ဖြစ်သွားပါမယ်။ စိုက်ခင်းတွေကို သွားလို့ရတဲ့ သဘောဖြစ်သွားမှာ ဖြစ်တဲ့အတွက်ကြောင့် သတ်မှတ်ထားသော ဆိုတာထည့်ပါတယ်။ ဒီမှာတော့ ပျားစားကျက်ဆိုရာမှာလည်းပဲ ရာသီအလိုက် သီးနှံပင်ရယ်၊ အောက်က ခွင့်ပြု ထားသော စိုက်ပျိုးသီးနှံပင်လို့ ထည့်ထားပါတယ်။ ဘာဖြစ်လို့လည်းဆိုတော့ တချို့ ပိုင်ရှင်တွေက မိမိတို့ စိုက်ပျိုးခင်းနားမှာ သီးနှံခင်းတွေ စိုက်ထားတဲ့နားမှာ ပျားပိုးတွေလာထားတာကို လက်မခံ ပါဘူး။ တချို့တွေက မီးရှို့ဖျက်ဆီးတယ်။ တချို့တွေက ပိုးသတ်ဆေးတွေနဲ့ ဖျက်ဆီးတဲ့အတွက် ကြောင့် ခွင့်ပြုထားသော စိုက်ပျိုးသီးနှံပင်များ ဆိုပြီးတော့ ထည့်ထားခြင်းဖြစ်ပါတယ်။ ဒီမှာတော့ ဓာတ်ခွဲခန်း ဆိုတဲ့နေရာမှာ ဇီဝဗေဒ၊ အနုဇီဝဗေဒ၊ ဓာတုဗေဒတို့ပါပြီး အာဟာရဗေဒ မပါတဲ့ အတွက်ကြောင့် ထည့်ထားပါတယ်။ ဘာဖြစ်လို့လည်းဆိုတော့ ဒီဓာတုဓာတ်များသာမကပဲနဲ့ အာဟာရဓာတ်များဖြစ်တဲ့ ကစီဓာတ်၊ ကာဗွန်ဟိုက်ဒရိတ် အသားဓာတ်၊ ပရိုတင်းဓာတ်၊ အဆီဓာတ်၊ ဗီတာမင်ဓာတ်တွေကိုလည်းပဲ စမ်းသပ်ရတဲ့အတွက်ကြောင့် ထည့်ထားတာဖြစ်ပါတယ်။ ဒီရည်ရွယ်ချက်များမှာ တိရစ္ဆာန်သုံးဆေးဝါး၊ တိရစ္ဆာန်သုံးပစ္စည်းနှင့် တိရစ္ဆာန်ထွက် ပစ္စည်းများဆိုပြီးတော့ တိရစ္ဆာန်ထွက်ပစ္စည်းကို ထပ်ထည့်ပါတယ်။ ဘာကြောင့်လို့လည်းဆိုတော့ အစာရယ်၊ ဆေးဝါးရယ်၊ တိရစ္ဆာန်သုံးပစ္စည်းတွေကိုသာ ပါဝင်ပြီးတော့ လူတို့စားသုံးရန်အတွက် တိရိစ္ဆာန်ထွက်ပစ္စည်းတွေ မပါဝင်လို့ပဲဖြစ်ပါတယ်။ ပုဒ်မ ၃၊ ပုဒ်မခွဲ (စ)ရယ်၊ ပုဒ်မ ၃၆၊ ပုဒ်မခွဲ (ဂ)ရယ်။ ပုဒ်မ ၃၆၊ ပုဒ်မခွဲ(ဃ)နှင့် ပုဒ်မခွဲ(င)တို့မှာလည်းပဲ တမင်ဆိုတဲ့ နေရာမှာလို့ရှိရင် အကြောင်းမဲ့ကို အစားထိုးပါမယ်။ ဘာကြောင့်လို့လည်းဆိုတော့ တမင် ဆိုတဲ့ စကားပြောပြီးဖြစ်နေပြီးတော့ အဓိပ္ပာယ် မှာ အကြောင်းမဲ့ပြုလုပ်ခြင်းနှင့် တူနေပါတယ်။ ဒါကြောင့်မို့လို့ ပယ်ဖျက်ချင် ပယ်ဖျက်၊ မပယ်ဖျက်ချင် အကြောင်းမဲ့နှင့် အစားသွင်းရမှာ ဖြစ်ပါတယ်။ ဒီမှာတော့ အမျိုးသားလွှတ်တော်က ပြည်သူ့လွှတ်တော်အတိုင်း ဒီစကားကို ပယ်ဖျက် ထားပါတယ်။ အဲဒီနေရာကို ကျွန်တော့်အနေနဲ့ မဖျက်ဘဲနဲ့ မရှိဘဲ မွေးမြူခြင်းမပြုရဆိုပြီးတော့ ပြင်ချင်ပါတယ်။ ဘာလို့လည်းဆိုတော့ တိရစ္ဆာန်တွေမွေးမြူတဲ့အခါမှာ ပတ်ဝန်းကျင်ရဲ့ ဒီအညစ်အကြေး တွေ၊ အသံတွေဟာ လူထုရဲ့ ကျန်းမာရေးကို ထိခိုက်နိုင်တဲ့အတွက်ကြောင့် ကြိုတင်ဆောင်ရွက် ထားမှုမရှိဘဲ မွေးမြူခြင်းမပြုရဆိုပြီး ထပ်ပြီးထည့်ထားပါတယ်။ ဒီမှာတော့ တည်ထောင်ခြင်းဆိုတဲ့ လုပ်ငန်းကို ပယ်ဖျက်ပြီးတော့ ဒီမူလအဆိုပြုချက်အတိုင်း ထားချင်ပါတယ်။ ဒီမှာတော့ ရောဂါ တွေ့ရှိလျက် ဦးစီးဌာနနှင့်ဆိုပြီးတော့ အမျိုးသားလွှတ်တော်က ပြည်သူ့လွှတ်တော်အတိုင်းထားပါတယ်။ ဒါကိုတွေ့ရှိလျက်နှင့် ဦးစီးဌာန သို့မဟုတ် အဲဒီလို ပြန်ပြင်ချင်ပါတယ်။ ဘာဖြစ်လို့လည်းဆိုတော့ တွေ့ရှိလျက် ဦးစီးဌာနဆိုသည်မှာ တွေ့ရှိနေသောကို နာမဝိသေသနနှင့် ဦးစီးဌာနကို နာမဝိသေသန ပြုထားလို့ ဖြစ်ပါတယ်။ ဒီမှာတော့ ခုနကအတိုင်းပဲ ဖြစ်ပါတယ်။ တည်ထောင်ခြင်းကို ပယ်ဖျက် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ) ဒေါက်တာအားကာမိုး ဆွေးနွေးနိုင်ပါပြီ။</speech>
<speech><mp id="1224">နော်ခရစ္စထွန်း(ခ)ဒေါက်တာအားကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များ၊ ဧည့်သည် တော်များအားလုံး မင်္ဂလာပါ။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း (ခ)ဒေါက်တာအားကာမိုး ဖြစ်ပါတယ်။ ကျွန်မအနေနဲ့ တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေးဥပဒေကို အခြေအနေနဲ့ ိုအပ်ချက်အရ မွေးမြူရေးကဏ္ဍမြှင့်တင်ပေး နိုင်ဖို့ မဖြစ်မနေ အမြန်ဆုံးထိထိရောက်ရောက် ပြင်ဆင်ပြဋ္ဌာန်း အသက်ဝင်သင့်တဲ့ ဥပဒေဖြစ်လို့ ပြင်ဆင်ရခြင်းဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးဖို့ မေတ္တာရပ်ခံပါတယ်။ ပထမဆုံးအနေနဲ့ ပုဒ်မ ၂(က)မှာ တိရစ္ဆာန်ဆိုသည်မှာ ကုန်းနေ၊ ရေနေ သို့မဟုတ် ကုန်းနေ၊ ရေနေသတ္တဝါကို ဆိုသည်။ ယင်းစကားရပ်တွင် ထိုတိရစ္ဆာန်တစ်မျိုးမျိုး၏ အထီးမျိုးရေ၊ အမမျိုးဥ၊ သန္ဓေသားလောင်းတို့လည်း ပါဝင်သည်ဆိုရင် လုံလောက်ပါပြီ။ နောက်ဆက်တွဲကို ဆက်ပြီးတော့ ဝန်ကြီးဌာနရဲ့ လုပ်ပိုင်ခွင့်ကို ထည့်သွင်းဖော်ပြခြင်းက မဆီလျော်ပါဘူး။ ဆက်လက်ပြီးတော့ ပုဒ်မ ၂(ခ)မှာ တိရစ္ဆာန်သုံးဆေးဝါးတွေထဲမှာ ခွဲစိတ်ခန်းသုံးဆေးဝါးကို ပါဝင်စေချင်တဲ့အတွက်ကြောင့်မို့လို့ ခွဲစိတ်ရန်ဆိုတဲ့ စာပိုဒ်ကို ထည့်သွင်းဖော်ပြရခြင်းဖြစ်ပါတယ်။ ကျန်းမာရေးဆိုင်ရာ လုပ်ငန်းစဉ်ထဲမှာ ခွဲစိတ်ခြင်းဟာ သီးသန့်ကဏ္ဍတစ်ခုအဖြစ် ရှိနေပါတယ်။ ခွဲစိတ်ခန်းသုံးတဲ့ ဆေးဝါးက တိရစ္ဆာန်သုံးဆေးဝါးထဲမှာ ပါဝင်သင့်ပါတယ်။ ခွဲစိတ်ခန်းသုံးဆေးဝါး တွေကလည်း လက်ရှိအခြေအနေမှာ အကန့်အသတ်အနေနဲ့ ဖြစ်နေတဲ့အပြင် ကျွန်မတို့ ခွဲစိတ်တဲ့ နေရာမှာလည်း မရှိမဖြစ်သုံးစွဲရတဲ့ ဆေးဝါးတွေ ဖြစ်နေပါတယ်။ ဥပမာအားဖြင့် Ketamine, Hydrochloride, Propofol, Tramadol om opseandaşod goosas:20: ogošcao:01: တွေဖြစ်ပါတယ်။ ပုဒ်မ ၂(ဆ)မှာ တိရစ္ဆာန်သုံးပစ္စည်းဆိုသည်မှာ မွေးမြူရေးလုပ်ငန်း၊ တိရစ္ဆာန်ကျန်းမာရေး ဝန်ဆောင်မှုလုပ်ငန်း၊ တိရစ္ဆာန်အလှဆင်လုပ်ငန်းများတွင် အသုံးပြုသည့်ပစ္စည်းများကို ဆိုသည်နဲ့ အဓိပ္ပာယ်ဖွင့်ဆိုချက်က လုံလောက်ပြီးဖြစ်ပါတယ်။ နောက်ဆက်တွဲပါရှိတဲ့ ဝန်ကြီးဌာနရဲ့ လုပ်ပိုင်ခွင့် တွေက ဥပဒေထဲမှာ ထည့်သွင်းဖော်ပြဖို့ မလိုအပ်ဘူးလို့ ယူဆပါတယ်။ ဆက်လက်ပြီးတော့ ကူးစက်ရောဂါဆိုသည်မှာ တိရစ္ဆာန်အချင်းချင်းသော်လည်းကောင်း၊ တိရစ္ဆာန်မှ လူကိုသော်လည်းကောင်း၊ လူမှ တိရစ္ဆာန်ကိုသော်လည်းကောင်း အပြန်အလှန်ကူးစက် တတ်သောရောဂါကို ဆိုသည် အဓိပ္ပာယ်ဖော်ပြချက်က အဲဒီလောက်နဲ့ လုံလောက်ပါတယ်။ ဝန်ကြီး ဌာနအနေနဲ့ Focal ဝန်ကြီးဌာနဖြစ်တဲ့အတွက်ကြောင့်မို့လို့ လိုအပ်ရင် အမိန့်၊ ကြော်ငြာစာ ထုတ်ပြန် ခွင့်ရှိနေပြီးဖြစ်ပါတယ်။ ပုဒ်မ ၂(ဂဂ)မှာ တိရစ္ဆာန်ကျန်းမာရေးလုပ်သားဆိုသည်မှာ ဦးစီးဌာနကဖွင့်လှစ်သော တိရစ္ဆာန်ကျန်းမာရေးဆိုင်ရာ အခြေခံသင်တန်း တက်ရောက်အောင်မြင်ပြီး ဦးစီးဌာနမှ သတ်မှတ်သော လုပ်ငန်းတာဝန်များတွင် ပါဝင်ကူညီဆောင်ရွက်ခွင့်ရသည့် အသိအမှတ်ပြုလက်မှတ် ရရှိသူကိုဆိုသည်။ ဒီနေရာမှာ ကျန်းမာရေးလုပ်သားဦးစီးဌာနက ခွင့်ပြုထားတဲ့ လုပ်ငန်းမှာသာ အကန့်အသတ်နဲ့ ပါဝင် ကူညီဆောင်ရွက်ခွင့် ရှိသင့်ပါတယ်။ ဒါမှမဟုတ်ရင် ဥပဒေမှာပါတဲ့ မြို့နယ်ဦးစီးဌာနမှူးတွေ၊ စစ်ဆေး ရေးမှူးတွေ၊ ခရိုင်မှူးတွေ၊ တိရစ္ဆာန်ဆေးကု အရာရှိချုပ်တွေရဲ့ တာဝန်တွေနဲ့ ရောထွေးသွားနိုင် ပါတယ်။ အဲဒီအပြင် ဒီဥပဒေတစ်ခုလုံးမှာ တိရစ္ဆာန်ကျန်းမာရေးလုပ်သားရဲ့ အမည်နှင့်အဓိပ္ပာယ် ဖော်ပြချက်ပါရှိပါတယ်။ ပြီးရင် စီမံခန့်ခွဲမှုနှင့် အရေးယူထားတာတွေကိုလည်း တွေ့ရပါတယ်။ တိရစ္ဆာန်ကျန်းမာရေးလုပ်သားရဲ့ တာဝန်နှင့်လုပ်ပိုင်ခွင့်ကို ဖော်ပြထားတာမရှိတဲ့ အတွက်ကြောင့် မို့လို့ ဒီနေရာမှာ ဦးစီးဌာနမှ သတ်မှတ်သော လုပ်ငန်းတာဝန်များကို ထည့်သွင်းရခြင်း ဖြစ်ပါတယ်။ သို့မှသာ တိရစ္ဆာန်ကျန်းမာရေးလုပ်သားရဲ့ တာဝန်နှင့်လုပ်ပိုင်ခွင့်ကို နည်းဥပဒေမှာ ဆက်လက် ဖော်ပြသွားလို့ရမှာ ဖြစ်ပါတယ်။ ပုဒ်မ ၃(ခ)မှာ ပြည်တွင်းစားသုံးမှုဖူလုံစေပြီး ပြည်ပသို့ တင်ပို့ခြင်း သို့မဟုတ် ပြည်ပမှ တင်သွင်းခြင်းကို ထည့်သွင်းဖော်ပြချင်ပါတယ်။ ဘာကြောင့်လဲဆိုရင် ပုဒ်မထဲမှာ ပြည်ပကတင်သွင်းတဲ့ တိရစ္ဆာန်နှင့် တိရစ္ဆာန်ထွက်ပစ္စည်းတွေ မပါဝင်ဘဲ ဥပဒေနှင့် ကင်းလွတ်နေတဲ့အတွက်ကြောင့်မို့လို့ ထည့်သွင်းရခြင်း ဖြစ်ပါတယ်။ ပုဒ်မ ၉(စ)မှာ တိရစ္ဆာန်ကျန်းမာရေးလုပ်သားများကို လေ့ကျင့် သင်တန်းပေးခြင်း၊ ကြီးကြပ်ကွပ်ကဲခြင်းနှင့် လုပ်ငန်းတာဝန် ခွဲဝေသတ်မှတ်ပေးခြင်း ဆိုပြီးတော့ ဖြည့်စွက်ပေးချင်ပါတယ်။ တိရစ္ဆာန်ကျန်းမာရေးလုပ်သားများရဲ့ လုပ်ငန်းတာဝန်ဟာ ဤဥပဒေထဲမှာ ခွဲဝေသတ်မှတ်ပေးထားခြင်း မရှိတဲ့အတွက်ကြောင့်မို့လို့ ပုဒ်မ ၉(စ)မှာ ဖြည့်စွက်ဖော်ပြရခြင်း ဖြစ်ပါတယ်။ ပုဒ်မ ၄၇(ဃ)မှာ ပုဒ်မ ၄၂(ဃ) သို့မဟုတ် ပုဒ်မ ၄၂(င)တားမြစ်ချက်ကို ဖောက်ဖျက် ကျူးလွန်ကြောင်း၊ ဒီပုဒ်မထဲမှာ ကျူးလွန်တယ်ဆိုရင် ပြစ်မှုပြစ်ဒဏ်ကို တိုးထားရခြင်းဖြစ်ပါတယ်။ နိုင်ငံတကာမှာ ဒီပုဒ်မကို ကျူးလွန်ရင် ထိထိရောက်ရောက် အရေးယူနိုင်တဲ့ ပြစ်မှုပြစ်ဒဏ်တွေ ပေးထားပါတယ်။ ကျွန်မတို့နိုင်ငံမှာ ဒီလို ထိထိရောက်ရောက် အရေးယူမှသာလျှင် ပုဒ်မ ၄၂(ဃ)နှင့် ပုဒ်မ ၄၂(င)ကို ထိန်းချုပ်နိုင်မှာဖြစ်ပါတယ်။ ပုဒ်မ ၄၈(က) ဒီမှာလည်း ပြစ်မှုပြစ်ဒဏ်တိုးထားပါတယ်။ ဘာဖြစ်လို့လဲဆိုရင် ကျွန်မတို့ ဆီမှာ လတ်တလောဖြစ်ပေါ်နေတဲ့ ASF-African Swine Fever က ဥပဒေဆိုရင် ASF ရောဂါကြောင့်မို့ ကျွန်မတို့နိုင်ငံဟာ ကာကွယ်ရေးပဲလုပ်နိုင်ပါတယ်။ ၃-၁၀-၂၀၁၉ ရက်နေ့တုန်းက ဖမ်းဆီးမိတဲ့ နိုင်ငံခြားက တင်သွင်းလာတဲ့ ဝက်ကို ကျွန်မတို့ အရေးမယူနိုင်ခဲ့တဲ့ ----</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value="Motion">
<motion>
<title>ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)၏ ကချင်ပြည်နယ်သာမက တခြားသောတိုင်းဒေသကြီးနှင့် ပြည်နယ်များသို့တိုင် ဧကများစွာ ဆက်လက်စိုက်ပျိုးလျက်ရှိသော တရုတ် တစ်သျှူးငှက်ပျော စိုက်ပျိုးခြင်း ရင်းနှီးမြှုပ်နှံမှု လုပ်ငန်းများကို စည်းကမ်းတကျ ထိန်းသိမ်း ကွပ်ကဲနိုင်စေရန်၊ ရေရှည်တွင် ဖြစ်ပေါ်လာမည့် ဘေးထွက်ဆိုးကျိုးများအား ကြိုတင်တားမြစ် နိုင်ရန်နှင့် ရသင့်သော အခွန်ဘဏ္ဍာများ ရရှိနိုင်ရန်အလို့ငှာ သက်ဆိုင်သည့် ဌာနအသီးသီးတို့မှ ဟန်ချက်ညီညီ ပါဝင်လုပ်ဆောင်နိုင်မည့် ထိရောက်သည့် မူဝါဒလမ်းညွှန်မှု စီမံချက်တစ်ရပ်ရပ်ကို ချမှတ်၍ အဓိကကျသည့် ဝန်ကြီးဌာနအနေဖြင့် အကောင်အထည်ဖော်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့် မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း က ကချင်ပြည်နယ် သာမက တခြားသော တိုင်းဒေသကြီးနှင့် ပြည်နယ်များသို့တိုင် ဧကများစွာ ဆက်လက်စိုက်ပျိုးလျက်ရှိသော တရုတ်တစ်သျှူးငှက်ပျော စိုက်ပျိုးခြင်း ရင်းနှီးမြှုပ်နှံမှုလုပ်ငန်းများကို စည်းကမ်းတကျ ထိန်းသိမ်း ကွပ်ကဲနိုင်စေရန်၊ ရေရှည်တွင်ဖြစ်ပေါ်လာမည့် ဘေးထွက်ဆိုးကျိုးများအား ကြိုတင်တားမြစ်နိုင်ရန်နှင့် ရသင့်သော အခွန်ဘဏ္ဍာများ ရရှိနိုင်ရန်အလို့ငှာ သက်ဆိုင်သည့် ဌာနအသီးသီးတို့မှ ဟန်ချက်ညီညီ ပါဝင်လုပ်ဆောင်နိုင်မည့် ထိရောက်သည့် မူဝါဒလမ်းညွှန်မှု စီမံချက်တစ်ရပ်ရပ်ကိုချမှတ်၍ အဓိက ကျသည့် ဝန်ကြီးဌာနအနေဖြင့် အကောင်အထည်ဖော် ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု ဒေါက်တာခွန်ဝင်းသောင်း အဆိုတင်သွင်းဖို့ ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ ကချင် ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း ဖြစ်ပါတယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေးရဲ့ (၁၁)ရက်မြောက် ၄ - ၁၂ - ၂၀၁၉ ရက်နေ့မှာ ကချင်ပြည်နယ်သာမက တခြားတိုင်းဒေသကြီးနဲ့ ပြည်နယ်များသို့တိုင် ဧကများစွာ ဆက်လက်စိုက်ပျိုးလျက်ရှိတဲ့ တရုတ်တစ်သျှူးငှက်ပျော စိုက်ပျိုး ခြင်း ရင်းနှီးမြှုပ်နှံမှုလုပ်ငန်းများကို စည်းကမ်းတကျ ထိန်းသိမ်းကွပ်ကဲနိုင်စေဖို့ ရေရှည်မှာ ဖြစ်ပေါ် လာမည့် ဘေးထွက်ဆိုးကျိုးတွေကို ကြိုတင်တားမြစ်နိုင်ဖို့နဲ့ ရသင့်တဲ့ အခွန်ဘဏ္ဍာငွေ ရရှိနိုင်စေဖို့ အတွက် သက်ဆိုင်တဲ့ ဌာနအသီးသီးတို့ကနေပြီး ဟန်ချက်ညီညီ ပါဝင်လုပ်ဆောင်နိုင်မယ့် ထိရောက်တဲ့ မူဝါဒလမ်းညွှန်မှု စီမံချက်တစ်ရပ်ရပ်ကိုချမှတ်ပြီး အဓိကကျတဲ့ ဝန်ကြီးဌာနအနေနဲ့ အကောင်အထည် ဖော်ဆောင်ရွက်ပေးစေဖို့ ပြည်ထောင်စုအစိုးရကို တိုက်တွန်းတဲ့အဆိုကို တင်သွင်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနဲ့ ကိုယ်စားလှယ်တော်ကြီးများ ခင်ဗျား။ မြန်မာနိုင်ငံရဲ့ စိုက်ပျိုးရေး ရင်းနှီးမြှုပ်နှံမှုလုပ်ငန်းဟာ ပြည်သူအများစုရဲ့ ရှေးအစဉ်အဆက် မှီခိုအားထားနေရတဲ့ အဓိက အသက်မွေးဝမ်းကျောင်းဖြစ်တဲ့အပြင် နိုင်ငံရဲ့ စီးပွားရေးအခန်းကဏ္ဍ ဖွံ့ဖြိုးတိုးတက်ရေးမှာလည်း အလွန်အရေးပါတဲ့ ကဏ္ဍတစ်ခုဖြစ်ပါတယ်။ နိုင်ငံအတွင်း မြေယာနဲ့ ရေအရင်းအမြစ်အပါအဝင် သဘာဝအရင်းအမြစ်တွေ ပေါကြွယ်ခြင်းနဲ့ စိုက်ပျိုးရေးဖြစ်ထွန်းမှု တို့ကြောင့် ၎င်းတို့နဲ့ပတ်သက်တဲ့ ရင်းနှီးမြှုပ်နှံမှုများဟာ နိုင်ငံတစ်ဝှမ်း ပြည်နယ်နဲ့ တိုင်းဒေသကြီး များအလိုက် ပုံစံအမျိုးမျိုးနဲ့ ဖြန့်ကြက်လုပ်ဆောင်လျက်ရှိပါတယ်။ ဒါ့အပြင် နိုင်ငံတော်အစိုးရအနေနှင့်လည်း နိုင်ငံ့စီးပွားရေးဖွံ့ဖြိုးမှုအတွက် စိုက်ပျိုးရေး ရင်းနှီးမြှုပ်နှံမှုကဏ္ဍကို အရေးကြီးတဲ့လုပ်ငန်းစုအဖြစ် ရှုမြင်ပြီး ပိုမိုဖွံ့ဖြိုးတိုးတက်မှုမြှင့်တင်ဖို့ နည်းဥပဒေများ မူဝါဒနဲ့လမ်းညွှန်မှုများကို သုံးသပ်ချမှတ်လျက်ရှိပါတယ်။ ဒါပေမဲ့ ခေတ်အဆက်ဆက် ရှည်ကြာခဲ့တဲ့ ပြဿနာများ၊ ပဋိပက္ခများဟာ နိုင်ငံ့လူမှုစီးပွားရေးအတွက် အချို့နေရာတွေမှာ ယနေ့အထိ ခက်ခဲစွာ ရုန်းကန်နေရပြီး မြန်မာနိုင်ငံအနေနဲ့ စိုက်ပျိုးရေး ရင်းနှီးမြှုပ်နှံမှုများကို အကောင်အထည်ဖော်ဆောင်ရွက်ရာမှာ အငြင်းပွားမှုများ၊ ဖြေရှင်းရခက်တဲ့ ပြဿနာများနဲ့ ကြုံတွေ့နေရချိန်မှာ ဆိုင်ရာဌာနအသီးသီးတို့က တစ်ပြိုင်နက် ပူးပေါင်းပါဝင်နိုင်ပါမှ ပိုမိုလွယ်ကူ လျင်မြန်စွာ ဖြေရှင်းပြေလည်နိုင်လိမ့်မယ်လို့ ရှုမြင်သုံးသပ်မိပါတယ်။ ဆယ်စုနှစ်တစ်ခုမက ကချင်ပြည်နယ်မှ စတင်ခဲ့တဲ့ တရုတ်တစ်သျှူးငှက်ပျော စိုက်ပျိုး ရင်းနှီးမြှုပ်နှံမှုလုပ်ငန်းဟာ တစ်စတစ်စ ကြီးထွားကျယ်ပြန့်လာပြီး ယခုအခါမှာ စစ်ကိုင်းတိုင်း ဒေသကြီးအတွင်းသာမက မန္တလေးတိုင်းဒေသကြီးနဲ့ ရှမ်းပြည်နယ်တို့အထိတိုင် စိုက်ပျိုးဖို့ ကြိုးပမ်း နေမှုများကို လေ့လာသိရှိရပါတယ်။ တရားဝင်သလိုလို၊ တရားမဝင်သလိုလိုနဲ့ စနစ်တကျ ဖြစ်မနေသေးတဲ့ ထိုလုပ်ငန်းမျိုးမှာ ဥပဒေနှင့်အညီ စည်းကမ်းတကျ ညွှန်ကြားချက်များ မရှိထား ပါက ဆင့်ပွားဖြစ်ပေါ်လာမယ့် ထိန်းမနိုင်သိမ်းမရလောက်တဲ့ ကြီးထွားလာမယ့် ပြဿနာများဟာ နောင်အခါမှာ ကချင်ပြည်နယ် တစ်ခုတည်းရဲ့ အရေးမဟုတ်တော့ဘဲ ဆက်စပ်လျက်ရှိတဲ့ နိုင်ငံ တစ်ခုလုံးရဲ့ ထိခိုက်နစ်နာမှုများလို့ ရှုမြင်ပြီး ြင်ဆင်ဖြေရှင်းပေးနိုင်ဖို့ အရေးကြီးတဲ့ ကာလ တစ်ခုဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ Power Point အသုံးပြုခွင့် တောင်းခံအပ်ပါတယ်။ အများအားဖြင့် တရုတ်ပြည်ရဲ့ လုပ်ငန်းရှင်တွေ ကျောထောက်နောက်ခံပြု ထားတဲ့ တစ်သျှူးငှက်ပျော စိုက်ခင်းလုပ်ငန်းများဟာ ကချင်ပြည်နယ်တွင်းမှာပဲ ဧကတစ်သိန်းကျော် မက ရှိနေပြီး အရင်းအနှီးအသင့်အတင့်နဲ့ တွင်း ဝင်ငွေကောင်းတဲ့ လုပ်ငန်းဖြစ်လို့လည်း အလွယ်စိုက်ပျိုးနိုင်လို့သာ မြန်မာနိုင်ငံတွင်းကို နည်းမျိုးစုံနဲ့ အခုလိုဝင်ပြီး လုပ်ကိုင်နေကြခြင်းပဲ ဖြစ်ပါတယ်။ နဂိုကတော့ နယ်မြေမအေးချမ်း၊ မတည်ငြိမ်မှုကို အခွင့်ကောင်းယူပြီး ပတ်သက်သူတို့နဲ့ ပူးပေါင်းကာ စတင်စိုက်ပျိုးခဲ့ကြပေမယ့် မြင်တွေ့ပါများတော့လည်း မထူးဆန်းသလိုဖြစ်နေပြီး လက်တွေ့ အောက်ခြေမှာတော့ ထင်မထားတဲ့ ပြဿနာတွေ၊ ဘေးထွက်ဆိုးကျိုးတွေနဲ့ အနာဂတ် ကာလမှာ မမျှော်လင့်နိုင်တဲ့ လူမှုဒုက္ခတွေ ဖြစ်လာလေမလားလို့ ကြိုတင်တွေးဆလို့ စိုးရိမ်ပြီး ကချင်ပြည်နယ်အတွင်းမှာရှိတဲ့ လူမှုအဖွဲ့အစည်းအသီးသီးနဲ့ ဒေသခံပြည်သူများပါမကျန် ဘာသာရေး ဆိုင်ရာ ခေါင်းဆောင်များ ဆရာတော်သံဃာတော်များအထိ တစ်သျှူးငှက်ပျောကိစ္စကို အကြိမ်ကြိမ် ရင်ဖွင့်ခဲ့ကြပြီး ဖြစ်ပါတယ်။ စိုက်ခင်းများမှာ အသုံးပြုခဲ့ကြတဲ့ ဓာတ်မြေသြဇာများရဲ့ စွန့်ပစ်အိတ်ခွံများနဲ့ တခြား ပိုးသတ်ဆေးတို့လို ဓာတုပစ္စည်းတွေကြောင့် ရေမြေပတ်ဝန်းကျင်ကို အလွန်အမင်း ထိခိုက်မှာစိုးလို့ ဆိုတဲ့ စိုးရိမ်မှုနဲ့ အိမ်နီးချင်းထိုင်းနဲ့ လာအိုနိုင်ငံတွေမှာတောင် တစ်ချိန်က တစ်သျှူးငှက်ပျော စိုက်ပျိုးခြင်းကို တားဆီးပိတ်ပင်ခဲ့ကြပြီး ယခုအခါမှာတော့ စနစ်ကျတဲ့ ထိန်းသိမ်းကြပ်မတ်မှုတွေနဲ့ ပြန်လည်စိုက်ပျိုးခွင့်ပြုနေကြပါတယ်။ အချို့သော လုပ်ငန်းရှင်များအနေနဲ့ ဒေသခံတောင်သူလယ်သမားတို့ရဲ့ လယ်ယာမြေ တို့ကို ငွေကြေးအသင့်အတင့်နဲ့ ငှားရမ်းခြင်းက တစ်မျိုး၊ ကျူးကျော်ခြင်းနဲ့တစ်ဖုံ နည်းမျိုးစုံသုံးပြီး စိုက်ပျိုးလာခဲ့ကြတာ (၁၀)စုနှစ်တစ်ခုမက ကျော်လွန်လာခဲ့ပါပြီ။ စိုက်ပျိုးပြီးကျန်တဲ့ မြေယာများနဲ့ ပတ်သက်လို့ အမှုမဲ့ အမှတ်မဲ့ လျစ်လျူရှုထားမှုကြောင့် နောင်အခါမှာ မြေဆီတွေ ဆုံးရှုံးမလား ဆက်လက် စိုက်ပျိုးမယ်ဆိုရင် ဘယ်လိုပြုပြင်ရမလဲ ဘာတွေရှောင်ကြဉ်ရမလဲ ဆိုတာတွေကို အခုကတည်းက ကြိုတင်အစီအမံတွေနဲ့ တာဝန်ရှိတဲ့ ဌာနတွေရော တောသူတောင်သား စိုက်ပျိုးရေး သမားများပါမကျန် ကြိုတင်ပြင်ဆင်ထားကြဖို့ အလေးမူ ဂရုပြုသင့်ပါတယ်။ တရုတ်စာနဲ့ ရေးသား ထားတဲ့ ဆိုင်းဘုတ်များနဲ့ စိုက်ပျိုးနေတဲ့ ငှက်ပျောစိုက်ခင်းများဟာ သာမန်အရပ်သားတို့ရဲ့ မြေယာ တွေမှာသာမက အစိုးရကြိုးဝိုင်း၊ သစ်တောမြေထဲအထိပါ ချဲ့ထွင်စိုက်ပျိုးထားကြလို့ သက်ဆိုင်ရာ ဌာနမှ အရေးယူဖြေရှင်းခြင်းများကိုလည်း ပြုလုပ်နေရပြီဖြစ်ပါတယ်။ တရုတ်လိုင်စင်မှတ်ပုံတင်တဲ့ တစ်သျှူးငှက်ပျောတင်ကားကြီးတွေ နှစ်စဉ်အစီးရေ ထောင်၊ သောင်းချီပြီး သယ်ယူပို့ဆောင်နေကြတဲ့အတွက် နယ်စပ်ထွက်ပေါက်လမ်းမှ တံတားများရဲ့ ပျက်စီးမှု အန္တရာယ် စိုးရိမ်ဖွယ်ရှိနိုင်သလို ရသင့်တဲ့ဘဏ္ဍာငွေတွေ မှန်မှန်ကန်ကန်ရဖို့ ဥပဒေနှင့်အညီ ရင်းနှီး အသင့်အတင့်န. မက ကျော်လွန်နောင်အခါမှာ မြေဆတာ ၊ သမားများပါမကျန် ပါးနေတဲ့ ငှက်ပျောစိုကထွင်စိုက်ပျိုးထား မြှုပ်နှံကြဖို့ စည်းကမ်းတကျ မထိန်းကွပ် မတည့်မတ်နိုင်သေးသမျှ လမ်းညွှန်ဦးဆောင်တဲ့ စီမံချက် တွေကို ယခုထက်ပိုပြီး အသေးစိတ် မစီမံနိုင်သေးသမျှ နိုင်ငံတော်ရဲ့ ဘဏ္ဍာငွေ ဆုံးရှုံးမှုများ ဆက်လက်ဖြစ်ပေါ်နေမှာပဲ ဖြစ်ပါတယ်။ အရင်က တစ်သျှူးငှက်ပျော စိုက်ပျိုးခြင်းလုပ်ငန်းကို ပိတ်ပင်တားဆီးခဲ့ကြတဲ့ လာအိုနိုင်ငံ မှာတောင် ယခုအခါ သေချာစိစစ်တဲ့ အစီအမံတွေနဲ့ ပြန်လည်လက်ခံပြီး ရင်းနှီးမြှုပ်နှံခွင့်တွေ ပေးနေပါပြီ။ တရုတ်နိုင်ငံတစ်နိုင်ငံလုံး ငှက်ပျောသီးစားသုံးမှု လိုအပ်ချက်ပြည့်မီဖို့ ငှက်ပျော စိုက်ဧက(၁၂)သိန်းခန့်လိုအပ်ပြီး ယခုအခါမှာ တရုတ်နိုင်ငံအတွက် ပြည်တွင်းပြည်ပ စိုက်ဧကပေါင်း (၅)သိန်းဝန်းကျင်ပဲ ရှိနေပါသေးတယ်။ ဒီလိုအပ်ချက်တွေကို ဖြည့်ဆည်းနိုင်ဖို့ဆိုရင် လုပ်ငန်းရှင် များဟာ သူတို့ပြည်တွင်းမှာသာမက နီးစပ်ရာ နိုင်ငံတွေထဲမှာ ဆက်လက် ရင်းနှီးမြှုပ်နှံကြဦးမှာမို့လို့ မြန်မာနိုင်ငံအနေနဲ့ ရေရှည်တည်တံ့စွာ ခိုင်ခိုင်မာမာ အကျိုးဖြစ်ထွန်းစေမယ့် ဒီလိုလုပ်ငန်းမျိုးတွေကို မျက်ခြေမပြတ်ဘဲ ယခုထက်ပိုမို ဖော်ဆောင်နိုင်ဖို့အတွက် ရည်ရွယ်ပြီး ကချင်ပြည်နယ်သာမက တခြားတိုင်းဒေသကြီးနှင့် ပြည်နယ်များသို့တိုင် ဧကများစွာ ဆက်လက်စိုက်ပျိုးလျက်ရှိသော တရုတ် တစ်သျှူးငှက်ပျော စိုက်ပျိုးခြင်း ရင်းနှီးမြှုပ်နှံမှုလုပ်ငန်းများကို စည်းကမ်းတကျ ထိန်းသိမ်းကွပ်ကဲ နိုင်စေရန် ရေရှည်တွင် ဖြစ်ပေါ်လာမည့် ဘေးထွက်ဆိုးကျိုးများအား ကြိုတင်တားမြစ်နိုင်ရန်နှင့် ရသင့်သော အခွန်ဘဏ္ဍာများ ရရှိနိုင်ရန်အလို့ငှာ သက်ဆိုင်သည့် ဌာနအသီးသီးတို့မှ ဟန်ချက်ညီညီ ပါဝင်လုပ်ဆောင်နိုင်မည့် ထိရောက်သည့် မူဝါဒလမ်းညွှန်မှု စီမံချက်တစ်ရပ်ရပ်ကို ချမှတ်၍ အဓိက ကျသည့် ဝန်ကြီးဌာနအနေဖြင့် အကောင်အထည်ဖော် ဆောင်ရွက်ပေးပါရန် ပြည်ထောင်စုအစိုးရ အား တိုက်တွန်းကြောင်းအဆိုကို ဥက္ကဋ္ဌကြီးမှတစ်ဆင့် အမျိုးသားလွှတ်တော်ကြီးသို့ လေးစားစွာဖြင့် တင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့် ကိုယ်စားလှယ်ရှိပါက ဖိတ်ခေါ်ပါတယ်။</speech>
<speech><mp id="1240">ဦးမျိုးထပ်(ခ)ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)</mp>ဥက္ကဋ္ဌကြီးနှင့် တကွ အမျိုးသားလွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ) ဆလိုင်းမျိုးထိုက် ဖြစ်ပြီး ကချင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာ ခွန်ဝင်းသောင်း တင်သွင်းတဲ့ တစ်သျှူးငှက်ပျော စိုက်ပျိုးခြင်းနဲ့ပတ်သက်တဲ့ ယခု အဆိုနှင့်ပတ်သက်ပြီး ဆက်လက် ဆွေးနွေးနိုင်ရန်အတွက် ထောက်ခံအပ်ပါတယ်။ ထောက်ခံရခြင်း အကြောင်းအရင်း ကတော့ ကချင်ပြည်နယ်၊ ရှမ်းပြည်နယ်၊ မန္တလေးတိုင်းဒေသကြီး၊ စစ်ကိုင်းတိုင်းဒေသကြီးအတွင်း တချို့နေရာတွေမှာ တွင်တွင်ကျယ်ကျယ် မြင်တွေ့နေရတဲ့ တစ်သျှူးငှက်ပျော စိုက်ပျိုးထုတ်လုပ်ခြင်း ရင်းနှီးမြှုပ်နှံမှုလုပ်ငန်းဟာ တရုတ်နိုင်ငံအတွင်းမှာဆိုရင် လူနေအိမ်ခြေ၊ မြို့တွေ၊ ရပ်ကွက်တွေနဲ့ မလှမ်းမကမ်းမှာပဲ စည်းကမ်းတကျ စိုက်ပျိုးလုပ်ကိုင်နေကြတာကို လေ့လာတွေ့ရှိရပါတယ်။ သူတို့ တစ်နိုင်ငံလုံးအတွင်း နောက်ထပ် ငှက်ပျောစိုက်ဧက (၇)သိန်းခန့်တောင် လိုအပ်မည်ဖြစ်ကြောင်း ကိုယ့်နိုင်ငံရဲ့ လုပ်သားအင်အားများစွာကို အလုပ်အကိုင်အခွင့်အလမ်း ပွင့်လင်းစေပြီး နိုင်ငံတော်နှင့် ဒေသတွင်းရဲ့ ဝင်ငွေကိုလည်း တစ်ဖက်တစ်လမ်းက များစွာ အထောက်အကူ ရရှိနိုင်မှာဖြစ်လို့ ဒီလုပ်ငန်းကို သေချာရှေ့ဆက်ပြီး တရားဥပဒေနှင့်အညီ လုပ်ဆောင်စေချင်လို့ဖြစ်ပါတယ်။ ဒါကြောင့်မို့ ပတ်သက်နေတဲ့ လုပ်ငန်းအားလုံး မှန်မှန်ကန်ကန်ဖြစ်စေဖို့ ပဋိပက္ခပြဿနာ များ၊ လုပ်ငန်းအခက်အခဲများမရှိစေရန် စိုက်ပျိုးရေးဆိုင်ရာ မြေဩဇာပြဿနာများ၊ နိုင်ငံခြားသား ပညာရှင်နှင့် အလုပ်သမားဆိုင်ရာပဋိပက္ခများ မူမမှန်ရင်းနှီးမြှုပ်နှံခြင်း လျှော့ပေါ့ဖို့နဲ့ အခွန်အကောက် မှန်ကန်စွာရရှိစေရန်၊ မြေယာကျူးကျော်ပိုင်ဆိုင်အငြင်းပွားမှုများနှင့် အခြား အခြားသော မလိုအပ် သည့်ပြဿနာများ ပပျောက်လျော့နည်းစေရန်နှင့် ရေရှည်တည်တံ့မည့် အစိုးရလုပ်ငန်းရှင်နှင့်ဆိုင်ရာ ဒေသခံပြည်သူတို့ စတဲ့ သုံးဦးသုံးဖလှယ် အခက်အခဲမရှိစေရန် ရည်ရွယ်ပြီး တစ်သျှူးငှက်ပျော လုံးဝပပျောက်ရေးမှာလည်း လက်တွေ့တွင် မဖြစ်နိုင်သေးသည့်အတွက် မြေပြင်အခြေအနေတွင် စိုက်ဧကများ တိုးတက်လာဖွယ်ရာသာ ရှိနေတဲ့အတွက်ကြောင့် လက်ရှိအနေအထားအရ ထိန်းသိမ်း တည့်မတ်လမ်းညွှန်မှုများ ပိုမိုပြီး ထိရောက်စေဖို့ရန်အတွက် ကချင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း တင်သွင်းသည့် အဆိုကို ဆက်လက် ဆွေးနွေးနိုင်ရန် ထောက်ခံတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒေါက်တာခွန်ဝင်းသောင်း တင်သွင်းတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ကချင် ပြည်နယ်သာမက တခြားသော တိုင်းဒေသကြီးနှင့် ပြည်နယ်များသို့တိုင် ဧကများစွာ ဆက်လက် စိုက်ပျိုးလျက်ရှိသော တရုတ်တစ်သျှူးငှက်ပျောစိုက်ပျိုးခြင်း ရင်းနှီးမြှုပ်နှံမှုလုပ်ငန်းများကို စည်းကမ်း တကျ ထိန်းသိမ်းကွပ်ကဲနိုင်စေရန်၊ ရေရှည်တွင် ဖြစ်ပေါ်လာမည့် ဘေးထွက်ဆိုးကျိုးများအား ကြိုတင်တားမြစ်နိုင်ရန်နှင့် ရသင့်သော အခွန်ဘဏ္ဍာများ ရရှိနိုင်ရန်အလို့ငှာ သက်ဆိုင်သည့် ဌာန အသီးသီးတို့မှ ဟန်ချက်ညီညီ ပါဝင်လုပ်ဆောင်နိုင်မည့် ထိရောက်သည့် မူဝါဒလမ်းညွှန်မှုစီမံချက် တစ်ရပ်ရပ်ကိုချမှတ်၍ အဓိကကျသည့် ဝန်ကြီးဌာနအနေဖြင့် အကောင်အထည်ဖော်ဆောင်ရွက် ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့် မသင့် လွှတ်တော်ရဲ့ ဆန္ဒရယူပါမယ်။ အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဒေါက်တာခွန်ဝင်းသောင်း ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။ ဒေါက်တာခွန်ဝင်းသောင်း တင်သွင်းတဲ့ အဆိုကို ဆွေးနွေးမယ့် လွှတ်တော်ကိုယ်စားလှယ် များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော်(၁၄)ကြိမ်မြောက်ပုံမှန် အစည်းအဝေး(၁၁)ရက်မြောက်နေ့ ရပ်နားကြောင်းနှင့် (၁၂)ရက်မြောက်နေ့ အစည်းအဝေး ဆက်လက် ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၉)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက်မြောက် နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ကို ၂၀၁၉ ခုနှစ်၊ ဒီဇင်ဘာလ ၆ ရက် (သောကြာနေ့) နံနက် ၁၀၀၀ နာရီ ဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည် ထွက်ခွာပါပြီ ခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက် မြောက်နေ့ကို ၁၁:၁၀ နာရီ ရပ်နားပါသည်။</speech>
</postface>
</transcript>
</doc>
