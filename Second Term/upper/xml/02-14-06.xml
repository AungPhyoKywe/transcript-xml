<doc>
<docinfo>
<docno>02-14-06.xml</docno>
<pdf>02-14-06.pdf</pdf>
<term value="02">ဒုတိယအကြိမ်</term>
<session value="14" />
<sittingday value="06" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့မှတ်တမ်း</title>
<date>၁၃၈၁ ခုနှစ်၊ တန်ဆောင်မုန်းလပြည့်ကျော် ၁၁ ရက် (၂၀၁၉ ခုနှစ်၊ နိုဝင်ဘာလ ၂၂ ရက်)သောကြာနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ အစီအစဉ်ကို ၁၀:ဝဝ နာရီင်ကျင်းပပါသည်။ အမျိုးသားလွှတ်တော် ဥက္ကဋ္ဌ အဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုင်ပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဆဋ္ဌမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျာ။ <title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title> အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၃)ဦးရှိပြီး ဒီကနေ့ အစည်းအဝေးကို (၁၆၉)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၇၅.၇၈)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဆဋ္ဌမနေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင် ဖြန့်ဝေထားပြီးဖြစ်ပါတယ်။ အဲဒီအစီအစဉ်တိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="915">ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ ၂၂ - ၁၁ - ၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မကွေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသား လွှတ်တော် လွှတ်တော်အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန် ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးအေးသာအောင်၊ ရခိုင်ပြည်နယ် မဲဆန္ဒနယ်အမှတ်(၆)၊ UMFCCI ပွဲ တက်ရောက်ရန်။ ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)၊ ဒေသဖွံ့ဖြိုးရေး။ ဦးဇော်မင်း၊ စစ်ကိုင်းတိုင်း ဒေသကြီး မဲဆန္ဒနယ်အမှတ်(၆)၊ ကျန်းမာရေး။ ဒေါက်တာလင်းဝေဖြိုးလတ်၊ တနင်္သာရီတိုင်း ဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဒေါက်တာမိုးမြင့်အောင်၊ ပဲခူးတိုင်း ဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဒေါ်မမလေး၊ ရှမ်းပြည်နယ် မဲဆန္ဒနယ် အမှတ်(၈)၊ မြေစစ်ကိစ္စဆောင်ရွက်ရန်။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးမန်းတိုးရွှေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၉)၊ ကိုယ်တိုင် ဆောင်ရွက်ရန်။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးနောင်နဂျာတန်၊ ကချင်ပြည်နယ် မဲဆန္ဒနယ်အမှတ်(၄)၊ ကျန်းမာရေး။ ဒေါ်နွယ်နွယ်အောင်၊ မွန်ပြည်နယ် မဲဆန္ဒနယ်အမှတ်(၂)၊ ဒေသဖွံ့ဖြိုးရေး၊ ဒေါ်ခင်ဆွေလွင်၊ ချင်းပြည်နယ် မဲဆန္ဒနယ် အမှတ်(၉)၊ ကိုယ်တိုင်ဆောင်ရွက်ရန်။ ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်။ ဒေါက်တာမျိုးအောင်၊ ကရင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၊ UPDJC လုံခြုံရေးကဏ္ဍ အစည်းအဝေးတက်ရောက်ရန်။ ဒေါက်တာကျော်သန်းထွန်း(ကန်တုန်)၊ မန္တလေးတိုင်းဒေသကြီး မဲဆန္ဒနယ်အမှတ်(၃)၊ ဒေသဖွံ့ဖြိုးရေး။ ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)၊ နာရေးကိစ္စဆောင်ရွက်ရန်။ ဦးတင်အောင်ထွန်း၊ မကွေးတိုင်း ဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးလင်းတင်ဌေး၊ မွန်ပြည်နယ် မဲဆန္ဒနယ် အမှတ်(၄)၊ ဒေသဖွံ့ဖြိုးရေး။ ဒေါက်တာဝင်းမြင့်ချစ်၊ ပဲခူးတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးခင်ဇော်ဦး၊ မွန်ပြည်နယ် မဲဆန္ဒနယ်အမှတ်(၃)၊ ဒေသဖွံ့ဖြိုးရေး။ ဦးအေးချို၊ ပဲခူးတိုင်းဒေသကြီး မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဦးဂင်ကမ်းလျန်၊ ချင်းပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးစိုင်းသာစိန်၊ ကယားပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ် (၁၁)၊ ကိုယ်တိုင်ဆောင်ရွက်ရန်။ ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)၊ ကျောင်းပြင်ပ ပညာရေးအစည်းအဝေး။ ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)၊ ကျန်းမာရေး။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)၊ ဒေသဖွံ့ဖြိုးရေး။ ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဦးချစ်ထွေး၊ မကွေးတိုင်းဒေသကြီး မဲဆန္ဒနယ် အမှတ်(၃)၊ ကိုယ်တိုင်ဆောင်ရွက်ရန်။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင် ဆောင်ရွက်ရန်။ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဒေါက်တာ တင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)၊ အမျိုးသမီးများအပေါ် အကြမ်းဖက်မှု ပပျောက်ရေးအခမ်းအနား။ ဒေါ်အိအိပြီး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)၊ နည်းပညာ ဆိုင်ရာညှိနှိုင်းအစည်းအဝေး။ ဦးကျော်မြင့်ဦး၊ မန္တလေးတိုင်းဒေသကြီး မဲဆန္ဒနယ်အမှတ်(၁၀)၊ လယ်ယာ မြေစိစစ်ရေး အစည်းအဝေး။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ တစ်သက်တာ ပညာရေးကဏ္ဍ လုပ်ငန်းအညွှန်းဘောင် မိတ်ဆက်ခြင်းအခမ်းအနား။ ဦးလှမြင့်(ခ)ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)၊ ကျန်းမာရေး။ ဦးရန်အောရ်၊ ချင်းပြည်နယ် မဲဆန္ဒနယ်အမှတ်(၂)၊ ဒေသဖွံ့ဖြိုးရေး။ ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)၊ ပြည်သူ့ငွေစာရင်းပူးပေါင်း အစည်းအဝေး။ ဦးညီစိန်၊ ရှမ်းပြည်နယ် မဲဆန္ဒနယ်အမှတ်(၅)၊ ဒေသဖွံ့ဖြိုးရေးနှင့် ဦးစိုင်းသန်းနိုင်၊ ကရင်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်တို့ပဲ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၉)ဦးနှင့် ယနေ့ ခွင့်ပန်ကြားသူ (၄၅)ဦးဖြစ်ပြီးစုစုပေါင်း ခွင့်ပန်ကြားသူ (၅၄)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ (၉)ဦး ယနေ့ ခွင့်ပန်ကြားသဖြင့် ခွင့်ပြုထားသူ (၄၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၅၄)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြ ချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားသည့်မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်နှစ်ဦး မေးမြန်းမယ့် မေးခွန်းများဟာ နယ်စပ်ရေးရာ ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ်နှင့် ပြည်ထောင်စုတိုင်းရင်းသား လူငယ်များ စွမ်းရည်ဖွံ့ဖြိုးရေး ဒီဂရီကောလိပ်သင်တန်းများအတွက် သင်တန်းသားများ ခေါ်ယူရာတွင် ပွင့်လင်းမြင်သာမှုမရှိခြင်းနှင့် မမျှမတ ဖြစ်ပေါ်နေမှုများကို စီမံကြပ်မတ် ဆောင်ရွက်ပေးရန်နှင့် ဖွံ့ဖြိုးမှုနည်းပါးသော တိုင်းရင်းသားဒေသများမှ ဦးစားပေးခေါ်ယူပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ) ဒေါက်တာအားကာမိုး မေးမြန်းဖို့ဖြစ်ပါတယ်။</speech>
<speech><mp id="901">နော်ခရစ္စထွန်း(ခ) ဒေါက်တာအားကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့် အဖွဲ့အစည်း ဝင်များ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်မက ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ)ဒေါက်တာအာကာမိုး ဖြစ်ပါတယ်။ ဥက္ကဋ္ဌကြီးရှင်။ မေးခွန်း နှင့်စပ်လျဉ်းပြီး Power Point အသုံးပြုခွင့်ပေးဖို့ မေတ္တာရပ်ခံ ပါတယ်။ ဒါက ကရင်ပြည်နယ်၏ မြောက်ဖျားမှာရှိသည့် ကျွန်မရဲ့ မဲဆန္ဒနယ်ဖြစ်ပါတယ်။ ကရင် ပြည်နယ်မှာ GDP အနိမ့်ဆုံး မြို့နယ်တစ်ခု ဖြစ်ပါတယ်။ ပြည်နယ်/ခရိုင်နှင့် ဆက်သွယ်ဖို့ မိုင်ပေါင်း (၂၀၀)ကျော် ကွာဝေးနေပါတယ်။ ကရင်တိုင်းရင်းသား (၉၇)ရာခိုင်နှုန်း နေထိုင်တဲ့မြို့နယ်ဖြစ်ပါတယ်။ ၁၉၆၄ ခုနှစ်မှာ တည်ထောင်ခဲ့သည့် တိုင်းရင်းသားလူမျိုးများဖွံ့ဖြိုးရေးသိပ္ပံကျောင်းက ဝင်ခွင့်တွေကို ကျွန်မရဲ့ မြို့နယ်မှာ ၁၉၈၈ ခုနှစ်မတိုင်ခင်အထိ နှစ်စဉ် အဓိကထား ခေါ်ယူခဲ့တာ ရှိပါတယ် ။ ဒါပေမဲ့ ၁၉၈၈ ခုနှစ်နောက်ပိုင်းမှာ ခေါ်ယူမှု မရှိသလောက်ဖြစ်သွားခဲ့ပါတယ်။ ၂၀၀၀ ပြည့်နှစ်မှာ စတင် တည်ထောင်ခဲ့သည့် ပြည်ထောင်စုတိုင်းရင်းသားလူငယ်များ ဖွံ့ဖြိုးရေးဒီဂရီကောလိပ်ကလည်း ခေါ်ယူ ခဲ့ခြင်းမရှိဘဲနှင့် ၂၀၁၉-၂၀၂၀ ခုနှစ်မှသာ တရားဝင်ခေါ်ယူခဲ့တာ တွေ့ရပါတယ်။ ဒါက ကျွန်မတို့မြို့နယ်ရဲ့ ပညာရည်ညွှန်းကိန်း ဖြစ်ပါတယ်။ တစ်ပြည်နယ်လုံး၏ ပညာရေး ဝန်ထမ်းလိုအပ်ချက် ထက်ဝက်ကျော်ဟာ ကျွန်မမြို့နယ်က ဖြစ်ပါတယ်။ ကျောင်းပေါင်း (၂၆၁) ကျောင်းလုံးမှာ ပညာရေးဝန်ထမ်းလိုအပ်ချက် အားလုံးရှိနေတာဖြစ်ပါတယ်။ ဥပမာအားဖြင့် ကရင် ပြည်နယ်ရဲ့ မူလတန်းအဆင့် ပညာရေးဝန်ထမ်း လိုအပ်ချက်က (၅၀၀)ကျော်ရှိပြီး ကျွန်မမြို့နယ်ရဲ့ လိုအပ်ချက်က (၂၅၀)ကျော်ဖြစ်ပါတယ်။ ခက်ခဲသည့် မြို့နယ်တစ်ခုဖြစ်တဲ့အတွက် ဝန်ထမ်းတွေ လာရောက် အမှုထမ်းဖို့က နည်းပါတယ်။ ရာထူးတိုးယူခြင်းနှင့် ပြောင်းရွှေ့ဖို့အတွက်သာ သပ်သပ် ရောက်ရှိလာတဲ့ဝန်ထမ်းပဲ ရှိပါတယ်။ ဒါက ဒီနေ့ ၂၀၁၉-၂၀၂၀ ခုနှစ်အတွက် ကျောင်း(၂)ကျောင်းက ဝင်ခွင့်သင်တန်းနှင့် ကျွန်မမြို့နယ်မှာ ဝင်ရောက်ဖြေဆိုခဲ့သည့် ကျောင်းသား၊ ကျောင်းသူတွေဖြစ်ပါတယ်။ (၁၀)ရာခိုင်နှုန်းပဲ အောင်ချက်ရှိသည့် အခြေခံပညာအထက်တန်း အောင်မြင်သည့် ကျွန်မ မြို့နယ်က ကျောင်းသူ၊ ကျောင်းသား အားလုံးက ဒီကျောင်း(၂)ကျောင်း ဝင်ခွင့်အတွက် လျှောက်ထား ကြပါတယ်။ မိုင်ပေါင်း(၂၀၀)ကျော်ဝေးသည့် ပြည်နယ်မြို့ရှိရာကို ရေးဖြေအတွက် ခက်ခက်ခဲခဲ သွားရောက်ကြရပါတယ်။ ဒီမှာ ဖြေဆိုသူဦးရေနှင့် အောင်မြင်သူဦးရေကို တွေ့ရမှာဖြစ်ပါတယ်။ ကျွန်မ မြို့နယ်က အနည်းဆုံး ဝင်ခွင့်ဦးရေနဲ့ပဲ ဝင်ခွင့်ရခဲ့တာ ဖြစ်ပါတယ်။ Power Point ပိတ်လို့ ရပါပြီ။ ကျေးဇူးတင်ပါတယ်။ ကရင်ပြည်နယ်အနေနှင့် ဖွံ့ဖြိုးမှုနည်းပြီးလိုအပ်ချက်များသည့် မြို့နယ်များအတွက် လူသား အရင်းအမြစ်တွေ ဖွံ့ဖြိုးလာဖို့နှင့် အလုပ်အကိုင်ရရှိရေးအတွက် ဦးစားပေးသင့်သလို မြို့နယ်အလိုက် မျှမျှတတဖြစ်ဖို့ ခွဲတမ်းထားရှိသင့်ပါတယ်။ နယ်စပ်ရေးရာဝန်ကြီးဌာနရဲ့ စီမံခန့်ခွဲမှုအောက်မှာ ဒီကျောင်း(၂)ကျောင်းရဲ့ ဝင်ခွင့်အတွက် ဖွံ့ဖြိုးမှုလိုအပ်နေတဲ့ တိုင်းရင်းသားဒေသက တိုင်းရင်းသား လူငယ်တွေအတွက် ထိထိရောက်ရောက် အခွင့်အလမ်း ဖြစ်သင့်ပါတယ်။ လက်သင့်ရာ ခေါ်ယူခြင်း မျိုးမဟုတ်ဘဲ နိုင်ငံအနှံ့ ဖွံ့ဖြိုးမှုနည်းသည့် တိုင်းရင်းသားလူငယ်တွေဆီ သတင်းအချက်အလက် ရောက်ရှိဖို့နှင့် လက်လှမ်းမီနိုင်တဲ့ အခွင့်အရေးတစ်ရပ် ဖြစ်စေချင်ပါတယ်။ လူသားအရင်းအမြစ် ဖွံ့ဖြိုးဖို့နှင့် အလုပ်အကိုင်အခွင့်အလမ်းရရှိဖို့၊ ဒေသကို ပြန်လည်အကျိုးပြုနိုင်ဖို့လည်းလိုအပ်ပါတယ်။ ဒါကြောင့် တိုင်းရင်းသားလူမျိုးများ ဖွံ့ဖြိုးမှုတက္ကသိုလ်နှင့် ပြည်ထောင်စုတိုင်းရင်းသားလူမျိုးများ ဖွံ့ဖြိုးရေး ဒီဂရီကောလိပ်ကျောင်းတွေရဲ့ ဝင်ခွင့်ခေါ်ယူရာမှာ ဘယ်လိုစံချိန်စံညွှန်းတွေကို အခြေခံပြီး ပွင့်လင်းမြင်သာစွာနှင့် မျှမျှတတရှိစေဖို့ကို ကြပ်မတ်ပေးနိုင်ဖို့အပြင် ဖွံ့ဖြိုးမှုနည်းနေသည့်ဒေသများကို ဦးစားပေး ခေါ်ယူနိုင်ဖို့ အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင် ပါတယ်။</speech>
<title>မွန်ပြည်နယ်၊ ရေးမြို့နယ်၊ ခေါဇာမြို့နှင့် တနင်္သာရီတိုင်းဒေသကြီး၊ ရေဖြူမြို့နယ်၊ ပေါက်ပင်ကွင်း ကျေးရွာတို့ ဆက်သွယ်သည့်လမ်းအား ပြည်နယ်နှင့် တိုင်းဒေသကြီး ဆက်သွယ်သည့်လမ်းအဖြစ် သတ်မှတ်၍ ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၄)မှ ဦးဟန်ဝင်းသိန်း မေးမြန်းဖို့ဖြစ်ပါတယ်။</speech>
<speech><mp id="981">ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်က တနင်္သာရီတိုင်း ဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း ဖြစ်ပါတယ်။ ကျွန်တော် ဒီမေးခွန်းကို မေးရခြင်း၏ အဓိကရည်ရွယ်ချက်က ဒီလမ်းကြောင်းဟာ တကယ် ဖောက်လုပ်သင့်သည့်လမ်းကြောင်း ဖြစ်တဲ့အပြင်၊ ထိုလမ်းကြောင်း ဖောက်လုပ်ခြင်းအားဖြင့် ဒေသတွင်း လူမှုစီးပွားဖွံ့ဖြိုးတိုးတက်ရေးကိုသာမက တိုင်းရင်းသားစည်းလုံးညီညွတ်ရေးနှင့် ငြိမ်းချမ်းရေးကိုပါ တစ်ပြိုင်နက်တည်း ဖော်ဆောင်နိုင်မှာဖြစ်သည့်အတွက် မေးမြန်းခြင်းဖြစ်ပါတယ်။ ကျွန်တော့်ကို Power Point အသုံးပြုဖို့ ခွင့်ပြုပေးပါရန် တောင်းခံအပ်ပါတယ်ခင်ဗျား။ အခု ဒီမေးခွန်းမှာပါတဲ့ လမ်းကြောင်းဟာ မြန်မာနိုင်ငံရဲ့တောင်ဘက် ပြည်ထောင်စုလမ်းမကြီးနှင့်အပြိုင် ဖြစ်ပြီး မလွှဲတောင်၏အနောက်ဘက် မြေပြန့်လွင်ပြင်ရှိ မြို့၊ ရွာတွေကို ဖြတ်သွားသောလမ်းကြောင်း ဖြစ်ပါတယ်။ ဒီလမ်းကြောင်းမှာ မွန်ပြည်နယ်၊ ခေါဇာမြို့အထိ ရာသီမရွေးသွားလာနိုင်တဲ့ လမ်းကြောင်း ရှိပြီး ခေါဇာမြို့မှ တနင်္သာရီတိုင်းဒေသကြီးနယ်စပ်အထိ (၃)မိုင် (၇)ဖာလုံ၊ ပေါက်ပင်ကွင်းရွာမှ မွန်ပြည်နယ် နယ်စပ်အထိ (၂)မိုင် (၅)ဖာလုံ၊ မိုင်ပေါင်း(၆)မိုင် (၄)ဖာလုံကို ကိုယ်ထူကိုယ်ထ ဖောက်လုပ် ထားသော အကျယ်(၆)ပေခန့်ရှိသည့် လမ်းကြောင်းရှိပြီး ထိုလမ်းကြောင်း တိုးချဲ့ဖောက်လုပ်မည် ဆိုပါက ပတ်ဝန်းကျင် ခြံပိုင်ရှင်များကလည်း လမ်းဘေးဝဲယာများ ပေးနိုင်ကြောင်း သဘောတူလက်မှတ် ရေးထိုးထားကြပြီး တနင်္သာရီတိုင်းဒေသကြီးဘက်မှလည်း ရေဖြူမြို့နယ်၊ ကံပေါက်မှ အိန္ဒရာဇာမင်းသား -နတ်ကြီးစင်-ပေါက်ပင်ကွင်းရွာအထိ မြေသားလမ်း ဖောက်လုပ်နေပြီ ဖြစ်ပါတယ်။ ဒီဒေသဟာ ယခင်က မွန်ပြည်သစ်ပါတီ ကြီးစိုးထားသောနေရာဖြစ်သည့်အတွက် ယခင် အစိုးရလက်ထက်များမှာ လုံခြုံရေးအရ လမ်းဖောက်လုပ်နိုင်ရန် မဖြစ်နိုင်သော်လည်း ယခုအခါမှာ မွန်ပြည်သစ်ပါတီဟာ NCA စာချုပ်တွင် လက်မှတ်ရေးထိုးပြီးနောက်ပိုင်း ဒေသဖွံ့ဖြိုးရေးကို လိုလားလာ သည့်အတွက် လမ်းဖောက်လုပ်ရန် တင်ပြထားတာတွေလည်း ရှိပါတယ်။ ဒီလမ်းကြောင်းဟာ ပြည်နယ်နှင့် တိုင်းဒေသကြီး ဆက်သွယ်သည့် ဒုတိယလမ်းကြောင်းဖြစ်သင့်ပြီး မွန်ပြည်နယ်၊ ရေးမြို့နယ်မှ ထိုလမ်းကြောင်းအတိုင်း ဆင်းသွားပါက ထားဝယ်ရေနက်ဆိပ်ကမ်းနှင့် အထူးစီးပွားရေး ဇုန်ဒေသသို့ ရောက်ရှိပြီး လက်ရှိ NEDA ချေးငွေနှင့် ဖောက်လုပ်နေတဲ့ ထီးခီး-ထားဝယ် ရေနက် ဆိပ်ကမ်းလမ်းနှင့် စက်မှုဇုန် ပြီးစီးပါကလည်း ဒေသထွက်ကုန်များကို တန်ဖိုးမြှင့်ထုတ်ကုန်အဖြစ် ပြောင်းလဲနိုင်ပြီး ဘန်ကောက်နှင့်တကွ အနောက်နိုင်ငံများသို့ တင်ပို့နိုင်မည်ဖြစ်သည့်အတွက် ခရီးသွား လုပ်ငန်းအတွက် လှပသောရှုခင်းရှုကွက်များနှင့် ရိုးရာယဉ်ကျေးမှုများစုံလင်သည့် တိုင်းရင်းသားများ ရှိတဲ့ဒေသလည်း ဖြစ်ပါတယ်။ ပြည်နယ်နှင့် တိုင်းဒေသကြီး ဆက်သွယ်သည့် လမ်းကြောင်းဖြစ်၍ ရေး-ထားဝယ်လမ်း တစ်ကြောင်းတည်းသာရှိပြီး ထိုလမ်းကြောင်းသည် မလွှဲတောင်ကိုဖြတ်ပြီး ဖောက်လုပ်ထားသည့် အတွက် မိုးရွာသွန်းမှုများသော ထိုဒေသအတွက် မိုးရာသီဆိုရင် တောင်ပြုပြီး လမ်းပိတ်ဆို့မှုများ မကြာခဏဖြစ်ပေါ်ကာ ကုန်စည်ပို့ဆောင်ရေးနှင့် ခရီးသွားပြည်သူများ အခက်အခဲကြုံတွေ့နေကြရ ပါတယ်။ ဖော်ပြပါလမ်းကြောင်း ဖောက်လုပ်မည်ဆိုပါက ဒေသအတွင်း လူမှုရေး၊ စီးပွားရေးဖွံ့ဖြိုး တိုးတက်လာစေရန်သာမက တိုင်းရင်းသားစည်းလုံးရေးနှင့် ငြိမ်းချမ်းရေးကိုပါ ဖော်ဆောင်နေသည့် အဖက်ဖက်မှ မဟာဗျူဟာကျသည့် လမ်းကြောင်းဖြစ်သည့်အတွက် မွန်ပြည်နယ်နှင့် တနင်္သာရီတိုင်း ဒေသကြီး ဆက်သွယ်သည့် လမ်းကြောင်းအဖြစ် ဖောက်လုပ်ပေးရန် အစီအစဉ် ရှိ/မရှိကို ပြည်သူ များ၏ ကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type="speaker">မေးခွန်းများနှင့် ပတ်သက်ပြီး နယ်စပ်ရေးရာဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="30">ဗိုလ်ချုပ်သန်းထွဋ် (ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော် ကရင်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် နော်ခရစ္စထွန်း (ခ)ဒေါက်တာအာကာမိုးရဲ့ ပြည်ထောင်စုတိုင်းရင်းသားလူမျိုးများဖွံ့ဖြိုးရေးတက္ကသိုလ်နှင့် ပြည်ထောင်စု တိုင်းရင်းသားလူငယ်များ စွမ်းရည်ဖွံ့ဖြိုးရေး ဒီဂရီကောလိပ်သင်တန်းများအတွက် သင်တန်းသားများ ခေါ်ယူရာတွင် ပွင့်လင်းမြင်သာမှုမရှိခြင်းနှင့် မမျှမတဖြစ်ပေါ်နေမှုများကို စီမံကြပ်မတ်ဆောင်ရွက် ပေးရန်နှင့် ဖွံ့ဖြိုးမှုနည်းပါးသော တိုင်းရင်းသားဒေသများမှ ဦးစားပေးခေါ်ယူရန် အစီအစဉ် ရှိ/မရှိ မေးခွန်းနှင့် ပတ်သက်၍ ကျွန်တော်တို့ နယ်စပ်ရေးရာဝန်ကြီးဌာနနှင့် ကရင်ပြည်နယ်အစိုးရအဖွဲ့တို့၏ ပေါင်းစပ်ဖြေရှင်းချက်များအရ ရှင်းလင်းဖြေကြားသွားမှာဖြစ်ပါတယ်။ နယ်စပ်ရေးရာဝန်ကြီးဌာနအနေဖြင့် ပြည်ထောင်စုတိုင်းရင်းသားလူမျိုးများ ဖွံ့ဖြိုးရေး တက္ကသိုလ်နှင့် ပြည်ထောင်စုတိုင်းရင်းသားလူငယ်များ စွမ်းရည်ဖွံ့ဖြိုးရေး ဒီဂရီကောလိပ်များတွင် တိုင်းရင်းသားလူမျိုးများ စုံလင်စွာ ပညာသင်ကြားနိုင်ရေးအတွက် တိုင်းဒေသကြီး/ပြည်နယ်များ အလိုက် ကျောင်းသား၊ ကျောင်းသူများကို ရွေးချယ်ပြီး ကျောင်းတက်ရောက်နိုင်ရေး စုစည်း ဆောင်ရွက်ရာမှာ ကျွန်တော်တို့ တက္ကသိုလ်တွေမှာရှိသည့် ကျောင်းသားအိပ်ဆောင်နှင့် စာသင်ဆောင် များ၏ ဝင်ဆံ့နိုင်မှုကို မူတည်၍လည်းကောင်း၊ တက်ရောက်ဆဲ တိုင်းရင်းသားလူမျိုးများ စုံလင်စွာပါဝင် မှုကို မူတည်၍လည်းကောင်း လိုအပ်သောအင်အားအရေအတွက်ကို စုစည်းရွေးချယ်ပေးပါရန် သက်ဆိုင်ရာ တိုင်းဒေသကြီး/ပြည်နယ်များသို့ အင်အားခွဲဝေသတ်မှတ်ပြီး ခေါ်ယူခဲ့ရပါတယ်။ တိုင်းဒေသကြီး/ပြည်နယ်(၁၄)ခုနှင့် ကိုယ်ပိုင်အုပ်ချုပ်ခွင့်ရ တိုင်းဒေသ(၆)ခုတို့မှ ပေးပို့လာသည့် အင်အားစာရင်းကို သင်တန်းသားရွေးချယ်ရေး ဗဟိုကော်မတီမှ တက္ကသိုလ်၊ ဒီဂရီကောလိပ်များတွင် လက်ခံသင်ကြားပေးနိုင်သည့်အင်အား၊ တိုင်းဒေသကြီး/ပြည်နယ် (၁၄)ခုနှင့် ကိုယ်ပိုင်အုပ်ချုပ်ခွင့်ရ တိုင်းဒေသ(၆)ခုတို့အတွက် သတ်မှတ်ထားသည့် အရေအတွက်နှင့် စိစစ်ပြီး ၎င်းတို့ပေးပို့လာသည့် စာရင်းများအပေါ်မှာ အတည်ပြုပြီး ရွေးချယ်ပေးရခြင်းဖြစ်ပါတယ်။ ကျွန်တော်တို့ ဝန်ကြီးဌာနအနေဖြင့် သင်တန်းသားများ၏ ရွေးချယ်မှုကို Power Point ဖြင့် ရှင်းလင်းတင်ပြသွားမှာ ဖြစ်ပါတယ်။ ဒါက ကျွန်တော်တို့ ဝန်ကြီးဌာန၏ သင်တန်းသား ရွေးချယ်ရေးဗဟိုကော်မတီ ဖြစ်ပါတယ်။ ဒီမှာဆိုလို့ရှိရင် ပြည်ထောင်စုဝန်ကြီးက နာယက၊ ဒုတိယ ဝန်ကြီးက ဥက္ကဋ္ဌ နှင့် ညွှန်ကြားရေးမှူးချုပ် ပညာရေး၊ လေ့ကျင့်ရေးက အတွင်းရေးမှူးအဖြစ် ဆောင်ရွက်လျက်ရှိပါတယ်။ ပြည်နယ်နှင့်တိုင်းဒေသကြီးများမှာ သက်ဆိုင်ရာ တိုင်းဒေသကြီး/ ပြည်နယ် ဝန်ကြီးချုပ်က နာယက၊ လုံခြုံရေးနှင့် နယ်စပ်ရေးရာဝန်ကြီးက ဥက္ကဋ္ဌ အဖြစ် ဆောင်ရွက်ပြီး စုစုပေါင်း အဖွဲ့ဝင်(၉)ဦးဖြင့် ဖွဲ့စည်းထားလျက်ရှိပါတယ်။ ဒါက ကျွန်တော်တို့ ပြည်ထောင်စု တိုင်းရင်းသားလူမျိုးများ ဖွံ့ဖြိုးရေးတက္ကသိုလ်မှာ သင်ကြားပေးလျက်ရှိသည့် သင်တန်းများပဲဖြစ်ပါတယ်။ နောက်တစ်ခုက ၂၀၁၈-၂၀၁၉ ပညာသင်နှစ်မှာ ပြည်ထောင်စု တိုင်းရင်းသားလူမျိုးများ ဖွံ့ဖြိုးရေးတက္ကသိုလ်၊ ပညာရေးဘွဲ့ (၅)နှစ်သင်တန်းမှာ တက်ရောက်ခဲ့သည့် တိုင်းဒေသကြီး/ပြည်နယ် များအလိုက် သင်တန်းသား၊ သင်တန်းသူများစာရင်း ဖြစ်ပါတယ်။ ကရင်ပြည်နယ်အနေနှင့် အားလုံး (၁၀၉)ဦး တက်ရောက်လျက်ရှိကြောင်း တင်ပြအပ်ပါတယ်။ ပြည်ထောင်စုတိုင်းရင်းသားလူမျိုးများ စွမ်းရည်ဖွံ့ဖြိုးရေးဒီဂရီကောလိပ် (ရန်ကုန် နှင့် စစ်ကိုင်း) တို့မှာ ဖွင့်လှစ်သင်ကြားပေးလျက်ရှိသည့် သင်တန်းများ ဖြစ်ပါတယ်။ ၂၀၁၈-၂၀၁၉ ပညာသင်နှစ် ပြည်ထောင်စုတိုင်းရင်းသားလူငယ်များ စွမ်းရည်ဖွံ့ဖြိုးရေး ဒီဂရီကောလိပ်(ရန်ကုန် နှင့် စစ်ကိုင်း)တို့မှာ ဝိဇ္ဇာ၊ သိပ္ပံ၊ A.G.T.I သင်တန်းများ တက်ရောက်ခဲ့တဲ့ တိုင်းဒေသကြီး/ပြည်နယ်အလိုက် သင်တန်းသား၊ သင်တန်းသူစာရင်းပဲ ဖြစ်ပါတယ်။ ကရင်ပြည်နယ် အနေဖြင့် ပထမနှစ်၊ ဒုတိယနှစ်၊ တတိယနှစ်၊ စတုတ္ထနှစ် သင်တန်းတို့တွင် ဒီဂရီကောလိပ် (ရန်ကုန်)တွင် (၆၃)ဦး၊ ဒီဂရီကောလိပ်(စစ်ကိုင်း)တွင် (၅၀)ဦး၊ စုစုပေါင်း သင်တန်းသား/သင်တန်းသူ (၁၁၃)ဦး တက်ရောက်လျက်ရှိပါတယ်။ ၂၀၁၈-၂၀၁၉ ပညာသင်နှစ်မှာ ဒီဂရီကောလိပ်(ရန်ကုန် နှင့် စစ်ကိုင်း) တို့တွင် ဝိဇ္ဇာ၊ သိပ္ပံ (စတုတ္ထနှစ်) နှင့် A.G.T.I ဒီပလိုမာသင်တန်း (တတိယနှစ်)တို့ကလည်း သင်တန်းဆင်းခဲ့ပြီးဖြစ်ပါတယ်။ ဒါက ကျွန်တော်တို့ လက်ရှိ ၂၀၁၉-၂၀၂၀ ပညာသင်နှစ်မှာ ဖွံ့ဖြိုးရေးတက္ကသိုလ်၌ ပညာ သင်ကြားရန်အတွက် တိုင်းဒေသကြီး/ပြည်နယ်/ကိုယ်ပိုင်အုပ်ချုပ်ခွင့်ရဒေသများမှ ပဏာမ ရွေးချယ် စိစစ်ပေးပို့လာတဲ့ စာရင်းနှင့် လူငယ်သင်တန်းကျောင်းများရဲ့ ခွဲဝေစာရင်း ဖြစ်ပါတယ်။ ထပ်မံ ကြည့်မယ်ဆိုလို့ရှိရင်လည်း ကျွန်တော်တို့အားလုံး ညီတူမျှတူပါပဲ။ ကချင်၊ ကယား၊ ကရင်၊ ချင်း၊ ရခိုင်၊ မွန် အားလုံး (၁၈:၁၈:၁၈)နဲ့ ခေါ်ထားခြင်းဖြစ်ပါတယ်။ တခြား ဒီဟာတွေ အားလုံးက သတ်မှတ်သည့်အချိုးနှင့် ခွဲဝေထားခြင်းဖြစ်ကြောင်း တင်ပြလိုပါတယ်။ ၂၀၁၉-၂၀၂၀ ပညာသင်နှစ် ပထမနှစ်သင်တန်းများအတွက် နှစ်စဉ်ကျောင်းသား ဝင်ဆံ့မှု အပေါ်မူတည်၍ လိုအပ်တဲ့ သင်တန်းသား၊ သင်တန်းသူ အင်အားအရေအတွက်ကို တိုင်းဒေသကြီး၊ ပြည်နယ် သင်တန်းသားရွေးချယ်ရေးကော်မတီမှ ရွေးချယ်ဆောင်ရွက်ခဲ့တဲ့ မှတ်တမ်းတင်ဓာတ်ပုံ များကို ကျွန်တော် တင်ပြသွားမှာ ဖြစ်ပါတယ်။ ဒါက ကျွန်တော်တို့ တိုင်းဒေသကြီး/ပြည်နယ် များမှာ သင်တန်းသားရွေးချယ်မှုကို စနစ်တကျဆောင်ရွက်ခဲ့တယ်ဆိုသည့် အနေအထားကို တင်ပြခြင်း ဖြစ်ပါတယ်။ နောက် ၂၀၁၉-၂၀၂၀ ပညာသင်နှစ်များမှ ကျွန်တော်တို့ တိုင်းဒေသကြီး ပညာသင်နှစ်နှင့် B.Ed (၅)နှစ်သင်တန်းကို ဒုတိယဝန်ကြီး ဦးဆောင်ပြီး ရွေးချယ်ခဲ့တယ်ဆိုတဲ့ အနေအထားကို တင်ပြ ထားခြင်းဖြစ်ပါတယ်။ နယ်စပ်ရေးရာဝန်ကြီးဌာနအနေနှင့် အဆိုပါ တက္ကသိုလ်၊ ဒီဂရီ ကောလိပ်တို့ရဲ့ သင်ကြားရေး၊ အုပ်ချုပ်ရေးကိစ္စရပ်များကိုသာ အဓိကထား ဆောင်ရွက်လျက်ရှိပါတယ်။ သင်တန်းသား ရွေးချယ်ခြင်းနှင့်ပတ်သက်ပြီး သက်ဆိုင်ရာ တိုင်းဒေသကြီး/ပြည်နယ် အစိုးရအဖွဲ့မှ တာဝန်ယူထောက်ခံ ရွေးချယ်ပေးရခြင်းဖြစ်ပါသဖြင့် ယခု လွှတ်တော်ကိုယ်စားလှယ်ကြီး မေးမြန်းချက်အပေါ်မှာ ကျွန်တော့် အနေနဲ့ ကရင်ပြည်နယ်အစိုးရအဖွဲ့၏ ရှင်းလင်းဖြေကြားချက်အရ ရှင်းလင်းဖြေကြားသွားပါမယ်။ ကရင်ပြည်နယ်အစိုးရအဖွဲ့နှင့် ကျွန်တော်တို့ ၂၀၁၉-၂၀၂၀ ပညာသင်နှစ်မှာ ဖွင့်လှစ် သင်ကြားတဲ့ ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ်ပညာရေးဘွဲ့ B.Ed (၅)နှစ် သင်တန်းနှင့် ပြည်ထောင်စုတိုင်းရင်းသားလူမျိုးများ စွမ်းရည်ဖွံ့ဖြိုးရေးဒီဂရီကောလိပ် (ရန်ကုန်၊ စစ်ကိုင်း)တို့၏ ပထမနှစ် ဝိဇ္ဇာ၊ သိပ္ပံ၊ A.G.T.I သင်တန်းများအတွက် သင်တန်းသား၊ သင်တန်းသူ ရွေးချယ်ခြင်းကို ကျွန်တော်တို့ နယ်စပ်ရေးရာဝန်ကြီးဌာန သင်တန်းသားရွေးချယ်ရေးဗဟိုကော်မတီ ညွှန်ကြားချက်နှင့်အညီ ကရင်ပြည်နယ် သင်တန်းသားရွေးချယ်ရေး ကော်မတီဟာ ကရင်ပြည်နယ် အစိုးရအဖွဲ့၏ အတည်ပြုချက်ဖြင့် စနစ်တကျ ဖွဲ့စည်းခဲ့ပါတယ်။ စနစ်တကျဖွဲ့စည်းပြီး သင်တန်း လျှောက်လွှာများကို စိစစ်လက်ခံခြင်း၊ ရေးဖြေစာမေးပွဲများကို ကြီးကြပ်ဆောင်ရွက်ခြင်း၊ လူတွေ့ စစ်ဆေးခြင်းများကို ကော်မတီအနေဖြင့် စနစ်တကျ ဆောင်ရွက်လျက်ရှိကြောင်း ဖြေကြားအပ်ပါတယ်။ ၂၀၁၉-၂၀၂၀ ပညာသင်နှစ် သင်တန်းဝင်ခွင့် လျှောက်လွှာခေါ်ယူခြင်းကို ကရင်ပြည်နယ် ပညာရေးမှူးရုံး ကရင်ပြည်နယ် ဖွံ့ဖြိုးမှုကြီးကြပ်ရေးရုံးနှင့် ကရင်ပြည်နယ် ပညာရေးနှင့် လေ့ကျင့်ရေး ဦးစီးဌာနများမှာ ကြော်ငြာကပ်ထားရှိခြင်း၊ သက်ဆိုင်ရာ ခရိုင်/မြို့နယ်ပညာရေးမှူးရုံး၊ ဖွံ့ဖြိုးမှု ကြီးကြပ်ရေးရုံး၊ မြို့နယ်အထွေထွေအုပ်ချုပ်ရေးဦးစီးဌာနတို့မှ ၁-၇-၂၀၁၉ ရက်နေ့မှ ၃၀-၇-၂၀၁၉ ရက်နေ့အထိ သတ်မှတ်ရက်အတွင်း ကြော်ငြာသင်ပုန်းများ ကပ်ထား၍ အသိပေးခြင်းများကို ကျယ်ကျယ်ပြန့်ပြန့် ဆောင်ရွက်ခဲ့ပါတယ်။ သတ်မှတ်ချက်များနှင့်ကိုက်ညီသော လျှောက်လွှာများကို စိစစ်ပြီး ပြည်နယ် သင်တန်းသား ရွေးချယ်ရေးကော်မတီသို့ တင်ပြခဲ့ပြီး အတည်ပြုချက်ရရှိမှသာ ရေးဖြေစာမေးပွဲများတွင် ဖြေဆိုခွင့် အမည်စာရင်းထုတ်ပြန်ပြီး သင်တန်းသားရွေးချယ်ရေး ဗဟို ကော်မတီမှ ပေးပို့သော မေးခွန်းလွှာများကို ဖြေဆိုဆောင်ရွက်ခဲ့ပါတယ်။ ဖြေဆိုဆောင်ရွက်ခဲ့သည့် အဖြေလွှာများကို သင်တန်းသား ရွေးချယ်ရေး ဗဟိုကော်မတီမှပေးပို့သော အမှတ်ပေးစည်းမျဉ်းဖြင့် စိစစ်ဆောင်ရွက်ခဲ့ပြီး၊ အောင်မြင်သူ အားလုံးကို ပြည်နယ်သင်တန်းသား ရွေးချယ်ရေးကော်မတီမှ လူတွေ့၊ နှုတ်ဖြေ စစ်မေးခြင်းများ ဆက်လက်ဆောင်ရွက်ခဲ့ပြီး ရမှတ်နှင့် ရေးဖြေရမှတ် အားလုံး ပေါင်းကို အနည်းအများ တန်းစီစုစည်း၍ ပြည်နယ်သင်တန်းသား ရွေးချယ်ရေးကော်မတီမှ ပြည်နယ် အစိုးရအဖွဲ့ထံ လမ်းညွှန်မှု ခံယူပြီး ဆောင်ရွက်ခဲ့ပါတယ်။ ကရင်ပြည်နယ် သင်တန်းရွေးချယ်ရေးကော်မတီမှ ဖွံ့ဖြိုးရေးတက္ကသိုလ်အတွက် အဓိက သင်တန်းသား(၁၈)ဦးနှင့် အရန်အင်အား(၄)ဦး၊ ဒီဂရီကောလိပ် ရန်ကုန်နှင့် စစ်ကိုင်းအတွက် အဓိက သင်တန်းသား(၂၄)ဦးနှင့် အရန်အင်အား(၅)ဦး စာရင်းအားသင်တန်းသားရွေးချယ်ရေး ဗဟိုကော်မတီသို့ ပေးပို့ခဲ့ပါတယ်။ ကရင်ပြည်နယ်အတွင်းမှာ ခရိုင်(၄)ခရိုင်နှင့် မြို့နယ်(၇)ခု ရှိပါတယ်။ သံတောင်ကြီး မြို့နယ်မှ ဖွံ့ဖြိုးရေးတက္ကသိုလ်ဝင်ခွင့်စာမေးပွဲကို ဖြေဆိုသူ(၈)ဦးရှိသည့်အနက် အောင်မြင်သူ(၃)ဦးအား အဓိကသင်တန်းသား (၂)ဦးအဖြစ်လည်းကောင်း၊ ဒီဂရီကောလိပ်ဝင်ခွင့် စာမေးပွဲကို ဖြေဆိုသူ(၁၃)ဦး အနက် အောင်မြင်သူ(၄)ဦး အဓိကသင်တန်းသား (၃)ဦးအဖြစ်လည်းကောင်း ရွေးချယ်ပေးခဲ့ပါတယ်။ ရွေးချယ်ရေးအချက်များနှင့်ကိုက် ကော်မတီများတွင် လွှတ်တော်ကိုယ်စားလှယ် မေးမြန်းချက်နှင့် စပ်လျဉ်းပြီး ကရင်ပြည်နယ် သင်တန်းသားရွေးချယ်ရေး ကော်မတီသည် သင်တန်းသားရွေးချယ်ရေးဗဟိုကော်မတီ၏ ညွှန်ကြားချက်နှင့်အညီ စနစ်တကျ ဖွဲ့စည်းထားရှိ၍ သင်တန်းဝင်ခွင့် အရည်အချင်း သတ်မှတ်ချက်များနှင့်အညီ သင်တန်းသား၊ သင်တန်းသူများအချိုးကျ မျှမျှတတ စိစစ်ရွေးချယ်ခြင်း၊ ဒေသခံ တိုင်းရင်းသားအားလုံး ပါဝင်နိုင်ရေး စိစစ်ရွေးချယ်ခြင်းဖြင့် သင်တန်းများ ဝင်ခွင့်ရွေးချယ်ရေး ကိစ္စရပ်များကို စနစ်တကျ စီမံဆောင်ရွက် လျက်ရှိပါကြောင်း ကရင်ပြည်နယ် အစိုးရအဖွဲ့၏ ဖြေကြားချက်အရ ရှင်းလင်းဖြေကြားအပ်ပါတယ်။ နောက်တစ်ခု ကျွန်တော် တင်ပြလိုတာက လွှတ်တော်ကိုယ်စားလှယ်ကြီး မေးမြန်းသည့် အထဲမှာ နောက်နှစ်တွေမှာလည်း သင်တန်းသား ပိုမိုပြီးရရှိရေးကိုလည်း ကရင်ပြည်နယ်အစိုးရအဖွဲ့ နှင့် ညှိနှိုင်းဆောင်ရွက်ပေးမည်ဖြစ်ပါကြောင်း ကျွန်တော့်အနေနဲ့ ရှင်းလင်းဖြေကြားအပ်ပါတယ်။ နောက်မေးခွန်းနံပါတ်(၂) ဖြစ်ပါတယ်။ မွန်ပြည်နယ်၊ ရေးမြို့နယ်၊ ခေါဇာမြို့နှင့် တနင်္သာရီ တိုင်းဒေသကြီး၊ ရေဖြူမြို့နယ်၊ ပေါက်ပင်ကွင်းကျေးရွာတို့ ဆက်သွယ်သည့်လမ်းအား ပြည်နယ်နှင့် တိုင်းဒေသကြီး ဆက်သွယ်သည့်လမ်းအဖြစ် သတ်မှတ်၍ ဖောက်လုပ်ပေးရန် အစီအစဉ် ရှိ/မရှိ မေးခွန်းနှင့် ပတ်သက်ပြီး မွန်ပြည်နယ်၊ ရေးမြို့နယ် ခေါဇာမြို့နှင့် တနင်္သာရီတိုင်းဒေသကြီး၊ ရေဖြူ မြို့နယ်၊ ပေါက်ပင်ကွင်းကျေးရွာတို့ ဆက်သွယ်သည့်လမ်းသည် မွန်ပြည်နယ်ဧရိယာ နယ်နိမိတ် အတွင်း လမ်းအရှည် (၃)မိုင်နှင့် (၇)ဖာလုံရှိပါတယ်။ တနင်္သာရီတိုင်းဒေသကြီး၏ ဧရိယာနယ်နိမိတ် အတွင်းမှာ (၂)မိုင်နှင့် sz(၅)ဖာလုံ စုစုပေါင်း (၆)မိုင်နှင့် (၄)ဖာလုံရှိပြီး အဆိုပါ လမ်းကြောင်းကို ကျွန်တော်တို့ နယ်စပ်ရေးရာဝန်ကြီးဌာနအနေဖြင့် ၂၀၂၀-၂၀၂၁ ဘဏ္ဍာရေးနှစ်ကစတင်ပြီး ရန်ပုံငွေ ရရှိမှု အပေါ်မူတည်၍ အပိုင်းလိုက် လျာထားဆောင်ရွက်ပေးသွားမှာ ဖြစ်ပါတယ်။ ဒီလို ဆောင်ရွက်သည့်နေရာမှာ ၎င်းလမ်းကို ပြည်နယ်/တိုင်းဒေသကြီး ဆက်သွယ်သည့် လမ်းကြောင်းအဖြစ် သတ်မှတ်ဖောက်လုပ်ပေးရန်နှင့် စပ်လျဉ်း၍ နယ်စပ်ရေးရာဝန်ကြီးဌာနက ဖောက်လုပ်တဲ့လမ်းမှာ Commercial Road အနေအထားထက် ဝေးလံခေါင်ပါးဒေသအတွင်းမှာ ဆောင်ရွက်ရမည့်လုပ်ငန်းနှင့် နယ်မြေဒေသများပြားစွာရှိသဖြင့် ကျေးရွာအချင်းချင်း ဆက်သွယ်ကူးလူး နိုင်ရေးကိုသာ ဦးစားပေးဆောင်ရွက်ရမှာဖြစ်သည့်အတွက် လမ်း(၁)မိုင် ခွင့်ပြုနှုန်းထားအရ ခံနိုင်ရည် (၁၃)တန်ရှိ ကျေးရွာချင်းဆက်လမ်းအဆင့်သာ ကျွန်တော်တို့ ဝန်ကြီးဌာနအနေနဲ့ ဆောင်ရွက်နိုင်မှာ ဖြစ်ပါတယ်။ အဆိုပါ ခေါဇာ-ပေါက်ပင်ကွင်းလမ်းအား မြေပြင်ကွင်းဆင်းစိစစ်ချက်အရ ပျမ်းမျှလမ်း အကျယ်(၆)ပေခန့်သာရှိပါတယ်။ လမ်းဘေးဝဲ/ယာကပ်လျက်တွင် ကွမ်းသီးပင်နှင့် ရာဘာပင်များ စိုက်ပျိုးထားရှိကြောင်း တွေ့ရှိရသည့်အတွက် သတ်မှတ်လမ်းအကျယ် ဆောင်ရွက်နိုင်ရေးအတွက် ကွမ်းသီးခြံ၊ ရာဘာခြံပိုင်ရှင်များနှင့် မြေနေရာကိစ္စများ ညှိနှိုင်းဖြေရှင်းဆောင်ရွက်ရန် လိုအပ်မည် ဖြစ်ကြောင်း တင်ပြလိုပါတယ်။ မွန်ပြည်နယ်၊ ရေးမြို့နယ်၊ ခေါဇာမြို့နှင့် တနင်္သာင်္သာရီတိုင်းဒေသကြီး၊ ရေဖြူမြို့နယ်၊ ပေါက်ပင်ကွင်းကျေးရွာတို့ ဆက်သွယ်သည့်လမ်းကြောင်း ဖောက်လုပ်ပေးနိုင်ရေး အတွက် သတ်မှတ်လမ်းအကျယ် ရရှိအောင် ဒေသခံများနှင့် သက်ဆိုင်ရာ ဒေသအာဏာပိုင်များက အသေးစိတ် ကွင်းဆင်းလေ့လာ စိစစ်ညှိနှိုင်း၍ မြေယာကိစ္စများ ရှင်းလင်းဆောင်ရွက်ပြီးစီးမှု အထောက်အထားများနှင့်တကွ သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့သို့ တင်ပြပေးရန် လိုအပ်မည်ဖြစ်ပါတယ်။ သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့များအနေဖြင့်လည်း သတ်မှတ်စီမံကိန်း အဆိုပြုလွှာပုံစံများဖြင့် နယ်စပ်ရေးရာဝန်ကြီးဌာနသို့ တင်ပြပေးရန် လိုအပ်မည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင် များ မိမိအစီအစဉ် ပြီးဆုံးလျှင် ပြန်လည် ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းများသည် စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီး က တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>တနင်္သာရီတိုင်းဒေသကြီး၊ ဘုတ်ပြင်းမြို့နယ်အတွင်း ဆီအုန်းစိုက်ပျိုးရေးကုမ္ပဏီရှိ မြေလွတ်၊ မြေရိုင်း လုပ်ပိုင်ခွင့် ရရှိသောမြေပေါ်တွင် ယခီုအုန်းပင်များ စိုက်ပျိုးထားခြင်း မရှိသေးသော မြေယာများကို ပြန်လည်သိမ်းဆည်းပေးရန်နှင့် ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေများ အရ လျှောက်ထား၍ လယ်ယာမြေလုပ်ပိုင်ခွင့် ပုံစံ(၇) ရရှိပြီး စိုက်ပျိုးလုပ်ကိုင်နေသော တောင်သူ များအား တရားစွဲဆိုနေခြင်းကို တည်ဆဲဥပဒေများနှင့်အညီ မည်သို့ ဆောင်ရွက်ပေးမည်ကို သိရှိလို ခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ တနင်္င်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း မေးမြန်းဖို့ဖြစ်ပါတယ်။</speech>
<speech><mp id="978">ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျာ။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ တနင်္သာရီတိုင်းဒေသကြီး၊ ဘုတ်ပြင်းမြို့နယ်အတွင်း ပြည်ကြီးမဏ္ဍိုင်မြို့ ထောင်ငါးသိုင်း ကျေးရွာအုပ်စုအတွင်း ယုဇနဆီအုန်းကုမ္ပဏီမှ မြေလွတ်၊ မြေရိုင်း လုပ်ပိုင်ခွင့်ရရှိသောမြေဧရိယာပေါ်တွင် ယခီုအုန်းပင်များ စိုက်ပျိုးထားခြင်းမရှိသေးသော မြေလွတ်၊ မြေရိုင်းများ စီမံခန့်ခွဲရေး ဗဟိုကော်မတီ အမိန့်ကြော်ငြာစာအမှတ်(၉/၂၀၁၈)အရ ဆီအုန်းစိုက်ပျိုးထားခြင်းမရှိသော မြေယာ များကို နိုင်ငံတော်မှ ပြန်လည်သိမ်းဆည်းရန် ကော့သောင်းခရိုင် မြေအထူးအဖွဲ့က လာရောက် စစ်ဆေးစဉ်က (၂၂၂၅/ရမယ(၁၁)၂၀၁၀) ခွင့်ပြုမိန့်ဧရိယာ (၅၀၀၀)ဧကနှင့် (၁၀၁၇/ရမယ(၁၁) ၂၀၀ရ ခွင့်ပြုမိန့်ဧရိယာ (၄၁၃၀)ဧကတို့ကို ကွင်းဆင်းစစ်ဆေးခဲ့သော်လည်း (၁၀၁၇/ရမယ(၁၁) ၂၀၀ရ ခွင့်ပြုမိန့်ဧရိယာ(၄၁၃၀)ဧကထဲမှ (၄၀၄၃) ဧကကိုသာ နိုင်ငံတော်က ပြန်လည်သိမ်းဆည်းခဲ့ ပါတယ်။ (၂၂၂၅/ရမယ(၁၁)၂၀၁၀) ခွင့်ပြုမိန့်ဧရိယာ (၅၀၀၀)ဧကပေါ်ရှိ မြိတ်-ဘုတ်ပြင်း ကားလမ်း ဘေးတစ်လျှောက် မြေဧရိယာ (၁၁၄၇)ဧကခန့်ကို ဆီအုန်းပင်များ စိုက်ပျိုးထားသည်ကို တွေ့ရှိရပြီး ကျန်မြေဧရိယာနေရာများမှာ ဆီအုန်းပင်များ စိုက်ပျိုးထားခြင်းမရှိသည်ကို စိစစ်တွေ့ရှိရသော်လည်း ပြန်လည်သိမ်းဆည်းခဲ့ခြင်း မရှိပါ။ ၎င်းအပြင် ဘုတ်ပြင်းမြို့နယ် ပြည်ကြီးမဏ္ဍိုင်မြို့ ရေငံကြီးကျေးရွာအုပ်စုအတွင်း ယုဇန ဆီအုန်းကုမ္ပဏီ၏ မြေလွတ်၊ မြေလပ်၊ မြေရိုင်းများ လုပ်ပိုင်ခွင့်ပြု အမှတ် (၁၀၁၄)ရမယဖ(၁၁)၂၀၀ရ ၏ မြေဧရိယာ(၅၀၀၀) ဧကတွင်လည်း ဆီအုန်းစိုက်ပျိုးပြီး ဧကမှာ (၅၂၈)ဧကသာရှိပြီး ကျန်မြေ ဧရိယာများမှာ ယခိုက်ပျိုးထားခြင်းမရှိသေး၍ အမြန်ဆုံး ပြန်လည်သိမ်းဆည်းပေးရန် တင်ပြခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့် တောင်းခံအပ်ပါတယ်။ ထောင်ငါးသိုင်းကျေးရွာအုပ်စုတွင် ယုဇနဆီအုန်းကုမ္ပဏီ၏ လုပ်ပိုင်ခွင့်ရမြေဧရိယာပြသည့်မြေပုံဖြစ်ပါတယ်။ အပြာရောင်က နိုင်ငံတော်မှ ပြန်လည်သိမ်းဆည်းသည့် မြေယာများဖြစ်ပြီး အဝါရောင်က စိုက်ပျိုးထားခြင်းမရှိသော်လည်း ပြန်လည်သိမ်းဆည်းခဲ့ခြင်းမရှိသည့် မြေကွက်ဖြစ်ပါတယ်။ ၎င်းအကွက် ပေါ်က ကားလမ်းတစ်လျှောက် (၁၁၄၇)ဧကသာ စိုက်ပျိုးထားပြီး ကျန်ဧရိယာတွေ စိုက်ပျိုးထားခြင်း မရှိသည့်မြေကွက်ဖြစ်ပါတယ်။ ရေငံကြီးကျေးရွာအုပ်စုအတွင်း ယုဇနဆီအုန်းကုမ္ပဏီ၏ လုပ်ပိုင်ခွင့်ရ ပြသည့်မြေပုံဖြစ်ပါတယ်။ ၎င်းအကွက်ပေါ်မှာလည်း(၅၂၈)ဧကသာ ဆီအုန်းစိုက်ပျိုးထားပြီး ကျန်ဧရိယာ ပေါ်မှာ စိုက်ပျိုးထားခြင်းမရှိသည့် မြေဧရိယာပြမြေပုံဖြစ်ပါတယ်။ ၎င်းမြေနေရာများကို ယုဇနဆီအုန်းကုမ္ပဏီက ၂၀၀၂ ခုနှစ်ခန့်က စတင်ပြီး မြေနေရာများ သတ်မှတ်စိုက်ပျိုးခဲ့သော်လည်း ၂၀၀ရ ခုနှစ်နှင့် ၂၀၁၀ ပြည့်နှစ်များ ရောက်ရှိမှသာ ခွင့်ပြုလုပ်ပိုင်ခွင့် များရရှိခဲ့ပါတယ်။ ၎င်းမြေယာများပေါ်တွင် ၂၀၁၂ ခုနှစ်အထိ ဆီအုန်းပင်များ စိုက်ပျိုးထားခြင်း မရှိသေး၍ ဒေသခံရွာသူ/ရွာသားများမှ ၂၀၁၂ ခုနှစ် လယ်ယာမြေဥပဒေ၊ နည်းဥပဒေများနှင့်အညီ မြေယာများလျှောက်ထား၍ တစ်ပိုင်တစ်နိုင် လုပ်ကိုင်စားသောက်ရန် ကွမ်းသီးပင်များ စိုက်ပျိုးထား ကြပါတယ်။ လယ်ယာမြေလုပ်ပိုင်ခွင့် ပုံစံ(၇)ရရှိပြီးလည်း ဖြစ်ပါတယ်။ ၎င်းမြေဧရိယာများပေါ်တွင် လယ်ယာမြေလုပ်ပိုင်ခွင့် ပုံစံ(၇)ရရှိထားသူ (၃၀၀)ခန့်ရှိပြီး ရွာသူ/ရွာသားများအပြင် ယုဇနဆီအုန်း ကုမ္ပဏီမှ မန်နေဂျာများ၊ တာဝန်ခံများလည်း ပါဝင်ကြပါတယ်။ ထိုကဲ့သို့ လယ်ယာမြေလုပ်ကိုင်ခွင့် ပုံစံ(၇)ရရှိထားပြီး ဖြစ်သော်လည်း ယုဇနဆီအုန်း ကုမ္ပဏီမှ တာဝန်ရှိသူတစ်ဦးက ၎င်းတို့နှင့် မပြေလည်သူ၊ အဆင်မပြေသည့် ရွာသူ/ရွာသားများကို ၎င်းတို့ကုမ္ပဏီပိုင် လုပ်ပိုင်ခွင့်ရမြေပေါ်တွင် ဝင်ရောက်ကျူးကျော်လုပ်ကိုင်နေသူဟု အကြောင်းပြပြီး တရားရုံးတွင် တရားစွဲဆိုနေပါသဖြင့် ဒေသခံ ကျေးရွာသူ/ကျေးရွာသားများမှာ မလိုလားအပ်သည့် လူမှုဘဝနစ်နာ ဆုံးရှုံးမှုများ၊ အခက်အခဲများ ကြုံတွေ့နေရပါတယ်။ ကော့သောင်းခရိုင်၊ လယ်ယာမြေ စိစစ်ရေးအဖွဲ့ဥက္ကဋ္ဌ ကော့သောင်းခရိုင် အထွေထွေအုပ်ချုပ်ရေးမှူးကလည်း ၎င်းလယ်ယာမြေ လုပ်ပိုင်ခွင့်ရ ပုံစံ(၇)အရ စီမံချက်ကာလတွင် လုပ်ဆောင်ခဲ့သောကိစ္စများဖြစ်၍ ဌာနမှ စိစစ်မှု အားနည်းခဲ့သည့်အတွက်ဟု အကြောင်းပြပြီး ပုံစံ(၇) ဖျက်သိမ်းရန် ပြောဆိုနေသည်မှာ ဥပဒေ၊ နည်းဥပဒေနှင့်ညီရဲ့ လား တရားမျှတမှုရော ရှိရဲ့ လား။ အကယ်၍ မှားခဲ့မယ်ဆိုလို့ရှိရင်လည်း ထုတ်ပေး ခဲ့သော ဌာနဝန်ထမ်းများကိုသာ အရေးယူရမည် ဖြစ်ပါတယ်။ ထုတ်ပေးသည့်သူကထုတ်ပေးလို့ လက်ခံသည့် တောင်သူများမှာ အပြစ်လုံးဝမရှိဘဲ ခုတ်ရာတခြား၊ ရှရာတလွဲ ဖြစ်နေပါတယ်။ ၎င်းအပြင် ဘုတ်ပြင်းမြို့နယ်အတွင်း တောင်ဒဂုံဆီအုန်းကုမ္ပဏီက ခွင့်ပြုချက်လည်းမရှိ၊ ဆောက်ထားခြင်းလည်းမရှိ ဆီအုန်းပင်များ ကျူးကျော်စိုက်ပျိုးထားတာကိုကျတော့ တိုင်းဒေသကြီး အစိုးရက ခွင့်ပြုသည်လို့ ထောက်ခံတင်ပြထား၍ ပြည်ထောင်စုအစိုးရ စိစစ်ဆဲဖြစ်သည်ဟု ရှေ့တစ်ပတ်ကပဲ ပြည်ထောင်စုဒုတိယဝန်ကြီးက လာရောက်ဖြေကြားခဲ့သော်လည်း ဒေသခံ ပြည်သူများ ဥပဒေ၊ နည်းဥပဒေနှင့်အညီ လျှောက်ထားချက်ရယူပြီး ကွမ်းသီးပင်များ စိုက်ပျိုးထား သည်ကို ကုမ္ပဏီက တရားရုံးမှာတရားစွဲနေသည်မှာ တိုင်းဒေသကြီးအစိုးရ၏ ကာကွယ်စောင့်ရှောက်မှု မရသည်မှာ ဥပဒေက လုပ်ငန်းရှင်အတွက်တစ်မျိုး၊ ဒေသခံပြည်သူအတွက် တစ်မျိုး၊ လိုရင်လိုသလို အသုံးပြုနိုင်သည့် ဥပဒေကို ပြဋ္ဌာန်းထားသလားဟု ထူးဆန်းအံ့ဩမိပါတယ်။ သို့ဖြစ်ပါ၍ ဘုတ်ပြင်းမြို့နယ်၊ ပြည်ကြီးမဏ္ဍိုင်မြို့ ထောင်ငါးသိုင်းကျေးရွာအုပ်စုနှင့် ရေငံကြီး ကျေးရွာအုပ်စုထဲရှိ ယုဇနဆီအုန်းကုမ္ပဏီမှ ဆီအုန်းပင်များ စိုက်ပျိုးထားခြင်းမရှိသော မြေနေရာ များကို ပြန်လည်သိမ်းဆည်းပြီး ဥပဒေ၊ နည်းဥပဒေနှင့်အညီ လျှောက်ထားရယူခဲ့ကြ၍ လယ်ယာမြေ လုပ်ကိုင်ခွင့် ပုံစံ(၇)ရယူထားသော ဒေသခံ ရွာသူ/ရွာသူများအား တရားစွဲဆိုနေမှုအပေါ် တည်ဆဲ ဥပဒေအရ မည်ကဲ့သို့ကာကွယ်စောင့်ရှောက်ပေးမည်ကို တာဝန်ရှိသည့် သက်ဆိုင်ရာဝန်ကြီးဌာနအား ဒေသခံပြည်သူများကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံး ကျေးဇူးတင် ပါတယ်။</speech>
<title>စစ်ကိုင်းတိုင်းဒေသကြီး၊ ရွှေဘိုခရိုင်အတွင်း ၂၀၁၈-၂၀၁၉ ခုနှစ် သဘာဝဘေးဒဏ်ကြောင့် သီးနှံများ ပျက်စီးမှုအပေါ် နိုင်ငံတော်သမ္မတ၏ အထူးရန်ပုံငွေမှ ထောက်ပံ့ကြေးငွေပေးအပ်ခြင်းနှင့် စပ်လျဉ်း၍ ပြန်လည်စိစစ်သုံးသပ်ရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး မေးမြန်းဖို့ဖြစ်ပါတယ်။</speech>
<speech><mp id="956">ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ ကိုယ်စားလှယ်တော်ကြီးများ အားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်က စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးအောင်မျိုး ဖြစ်ပါတယ်။ ဥက္ကဋ္ဌကြီးခင်ဗျား။ ပြီးခဲ့တဲ့ ၂၀၁၈ ခုနှစ်မှာ မိုးသည်းထန်စွာရွာသွန်းသည့်အတွက် ကျွန်တော့် မဲဆန္ဒနယ်အပါအဝင် ရွှေဘိုခရိုင်အတွင်းမှာ နွေနှမ်းစိုက်ဧကများနှင့် နွေစပါးစိုက်ဧက မြေဧရိယာ (၅၂၀၀၅)ဧကကျော် ရေကြီးနစ်မြုပ်ခဲ့ပါတယ်။ ဒီလို ရေကြီးနစ်မြုပ်ခဲ့သည့် ကိစ္စနှင့်ပတ်သက်ပြီး နိုင်ငံတော်သမ္မတရဲ့ အထူးရန်ပုံငွေထောက်ပံ့ကြေး ကျပ်သန်းပေါင်း(၂၆၂၂)သန်းကျော် ထောက်ပံ့ ကြေးငွေရခဲ့ပါတယ်။ ဒါပေမယ့်လို့ ပျက်ဆီးဆုံးရှုံးသည့်ဧက စာရင်းတွေ ကောက်ခံတဲ့နေရာမှာ စနစ်ကျနမှုမရှိတာ၊ လိုရင်လိုသလို မိမိနှင့်ပတ်သက်ရင်ပတ်သက်သလို စာရင်းတွေပြုစုသည့်အတွက် လွဲမှားမှုတွေ တော်တော်များများ ဖြစ်ပေါ်ခဲ့ပါတယ်။ ဒါနဲ့ပတ်သက်လို့ သက်ဆိုင်ရာ တောင်သူတွေ ကလည်း ဌာနဆိုင်ရာအဆင့်ဆင့်ကို ဒီလွဲမှားမှုတွေအတိုင်း တင်ပြတိုင်ကြားခဲ့သော်လည်း ဒီနေ့ စစ်ဆေးအရေးယူခဲ့တာတွေ မရှိသေးပါဘူးခင်ဗျာ။ ဒီလို စနစ်တကျ ကောက်ခံမှု မရှိသည့်အတွက် အမှန်တကယ် သီးနှံပျက်စီးတဲ့သူတွေက ထောက်ပံ့ကြေးမရဘဲနှင့် လုံဝပျက်စီးမှု မရှိသည့်သူတွေက ထောက်ပံ့ကြေးရတဲ့ အခြေအနေတွေလည်း ဖြစ်ပေါ်ခဲ့ပါတယ်။ နောက်တစ်ခါ သီးနှံပျက်စီးသော်လည်း တချို့က ပျက်စီးဧကထက်ပိုပြီး ထောက်ပံ့ကြေး ရပြီး တချို့က ပျက်စီးဧကထက်လျော့နည်းပြီး ထောက်ပံ့ကြေးရတာ တွေရှိခဲ့ပါတယ်။ အဆိုးဆုံးက ဘာသီးနှံမှစိုက်ပျိုးမှု မရှိသည့်သူတွေ၊ လယ်တစ်ဧကမှမရှိသည့်သူတွေက လျော်ကြေးငွေ၊ ထောက်ပံ့ ကြေးငွေ ရရှိတဲ့အဖြစ်အပျက်ပါပဲ။ ဒါကြောင့် ဒီကိစ္စတွေကို စနစ်တကျ ပြန်လည်သုံးသပ်ပြီး ဘယ်ဌာနမှာ တာဝန်ရှိတာလဲ။ ဘယ်သူတွေမှာ တာဝန်ရှိတာလဲဆိုတာ အဖြေထုတ်ဖို့ လိုအပ်လာ ပါတယ်။ ဥက္ကဋ္ဌကြီးခင်ဗျား။ ယခင်ကလည်း ဒီလို ရာသီဥတုဖောက်ပြန်လို့၊ ရေကြီးလို့၊ မိုးသီး ကြွေကျလို့ဆိုပြီး ပျက်စီးသည့်ကိစ္စတွေ ရှိခဲ့ပါတယ်။ ရှိခဲ့တိုင်းလည်း နိုင်ငံတော်ကနေ ဓာတ်မြေဩဇာ ထောက်ပံ့ခြင်း၊ မျိုးစပါးထောက်ပံ့ခြင်း၊ ငွေကြေးထောက်ပံ့ခြင်းများ ရှိခဲ့ဖူးတာပါပဲ။ အဲဒီလိုရှိတုန်း ကလည်း ဒီလိုပြဿနာတွေက ရှိဆဲပါပဲ။ ကျွန်တော့် မဲဆန္ဒနယ်တင်မကပါဘူး။ တစ်တိုင်းပြည်လုံးမှာ ဒီပြဿနာတွေက ဖြစ်နေတာပါ။ ဒါကြောင့်မို့ ဒီနေ့ နိုင်ငံတော်သမ္မတရဲ့ ထောက်ပံ့ငွေကနေမှ ထောက်ပံ့သည့် ရွှေဘိုခရိုင်အတွင်းမှာရှိတဲ့ လယ်ဧက (၅၂၀၀၅)ဧကမှာ ဖြစ်ပျက်ခဲ့တဲ့ အခြေအနေ တွေကို ပြန်လည် စိစစ်သုံးသပ်၍ နောက်နောင် ဒီလိုမဖြစ်အောင် ဘယ်လိုအစီအမံတွေ ချမှတ် ဆောင်ရွက်မလဲ။ ဒါဟာ အရေးတကြီး လိုအပ်နေပါတယ်။ ဒါမှသာ ဌာနဆိုင်ရာနှင့် တောင်သူတွေ ကြားမှာ အငြင်းပွားမှုတွေမရှိဘဲ နောက်နောင် မြန်မာ့စိုက်ပျိုးရေးလောက ဖွံ့ဖြိုးတိုးတက်ပြီး အတူတကွ ပူးပေါင်းဆောင်ရွက်နိုင်တဲ့အခြေအနေ ဖြစ်မှာပါ။ ဒါကြောင့် စစ်ကိုင်းတိုင်းဒေသကြီး၊ ရွှေဘိုခရိုင်မှာရှိသည့် ၂၀၁၈-၂၀၁၉ ခုနှစ် သဘာဝ ဘေးဒဏ်ကြောင့် သီးနှံများ ပျက်စီးမှုအပေါ် နိုင်ငံတော်သမ္မတ၏ အထူးရန်ပုံငွေမှ ထောက်ပံ့ကြေး ငွေပေးအပ်သည့်နေရာမှာ စာရင်းအင်းမှန်ကန်မှုမရှိခြင်း အငြင်းပွားမှုဖြစ်ပေါ်နေ တာနှင့် ပတ်သက်ပြီး ပြန်လည်စိစစ်သုံးသပ်၍ နောင်ဒီလိုမဖြစ်အောင် ဘယ်လိုစီစဉ်ဆောင်ရွက်ထားတယ် ဆိုတာကို သိရှိ လိုသည့်အတွက် ကျွန်တော် မေးမြန်းရခြင်းဖြစ်ပါတယ်ခင်ဗျား။</speech>
<title>ပြည်ပနိုင်ငံများမှ ပြည်တွင်းသို့ (မျိုးရိုးနိမ့်) ဝက်သားပေါက်များ တင်သွင်းလာမှုကို ရပ်ဆိုင်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာဝင်းမြင့် မေးမြန်းဖို့ဖြစ်ပါတယ်။</speech>
<speech><mp id="846">ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်က ပဲခူးတိုင်း ဒေသကြီး မဲဆန္ဒနယ်အမှတ်(၁၁)၊ မင်းလှ၊ မိုးညို၊ အုတ်ဖိုမြို့နယ်တို့၏ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့် ဖြစ်ပါတယ်။ ကျွန်တော်မေးမယ့် မေးခွန်းက ဒီနေ့မြန်မာနိုင်ငံမှာ ရှိသည့် မွေးမြူရေးလုပ်ငန်းနှင့် အသက်မွေးဝမ်းကျောင်းပြုနေသည့် ကျေးလက်နေပြည်သူများ၏ စီးပွားရေးကို အကြပ်အတည်းဖြစ်စေသည့် ပြည်တွင်းကို ပြည်ပကနေ မျိုးရိုးနိမ့်ဝက်သားပေါက်များ တင်သွင်းလာခြင်းကို ရပ်ဆိုင်းပေးရန် အစီအစဉ်ရှိ/မရှိနှင့် ပတ်သက်သည့်မေးခွန်းပဲ ဖြစ်ပါတယ်။ ဥက္ကဋ္ဌကြီးခင်ဗျာ။ ကျွန်တော်တို့ မြန်မာနိုင်ငံဟာ စိုက်ပျိုးရေး၊ မွေးမြူရေးနှင့် ရေလုပ်ငန်း ကို အခြေခံပြီး တိုင်းပြည်လူဦးရေ၏ (၆၈.၅)ရာခိုင်နှုန်းဟာ ကျေးလက်များမှာ နေထိုင်ပါတယ်။ ဒီလူဦးရေဟာ စိုက်ပျိုးရေးကနေပြီး ရာသီဥတုတွေဖောက်ပြန်မှု၊ ဈေးပွဲစားကုန်သည်ကြီးတွေ၏ ဈေးကစားမှုတွေကြောင့် စိုက်ပျိုးရေးကနေ မွေးမြူရေးလုပ်ငန်းဘက်ကို ကူးပြောင်းလုပ်ဖို့ စိတ်ဝင်စား လာပါတယ်။ တစ်ချိန်တည်းမှာပဲ မြေတစ်ဧကပေါ်မှာ စိုက်ပျိုးလို့ရရှိသည့်ဝင်ငွေထက်၊ မွေးမြူရေး လုပ်သည့်ဝင်ငွေက ပိုများသည့်အတွက်ကြောင့် ရာသီဥတုဖောက်ပြန်မှုကို ဂရုစိုက်စရာမလိုသည့် အတွက် စိုက်ပျိုးရေးထက် မွေးမြူရေးဘက်ကို ကူးပြောင်းလာတဲ့သူတွေ များလာပါတယ်။ တစ်ချိန် တည်းမှာပဲ နိုင်ငံတော်၏အကြီးအကဲများက မြန်မာနိုင်ငံတွင် စိုက်ပျိုးရေးသာမက မွေးမြူရေးလုပ်ငန်း ကိုလည်း လုပ်ဆောင်ရမယ်လို့ ကျွန်တော်တို့ကို အားပေးလာသည့်အတွက်ကြောင့် မြန်မာ့ မွေးမြူရေးလုပ်ငန်းဟာ ယခင်ထက်ပိုမိုတိုးတက်လာပါတယ်။ အဲဒီလို တိုးတက်လာတာနှင့်အမျှ နိုင်ငံခြားကနေပြီး ကျွန်တော်တို့ အစာကုမ္ပဏီများ၊ ဆေးဝါးကုမ္ပဏီများနှင့် သားပေါက်တင် သွင်းသည့် ကုမ္ပဏီများ အများကြီး လှိမ့်ဝင်လာပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံနှင့် အိမ်နီးချင်းနိုင်ငံများမှာ (African Swine Fever) ခေါ်သည့် ဝက်အပြင်းဖျားရောဂါ (ASF)က ဖြစ်ပေါ်နေပါတယ်။ မြန်မာနိုင်ငံကို အဲဒီးက ဇူလိုင်လ၊ ဩဂုတ်လလောက်က ရောက်ရှိမလာသေးသော်လည်း ဒီရောဂါက ကျွန်တော်တို့ မြန်မာနိုင်ငံကို ရောက်ရှိလာရင် မဝင်လာအောင် ဝက်နှင့်ဝက်သားထွက်ပစ္စည်းများကို ဝင်ရောက်လာ ခြင်းမှ ထိန်းသိမ်းကာကွယ်ရန်လိုအပ်ပါတယ်။ ဒီရောဂါက လူကိုမကူးစက်ပေမယ့် ဝက်အချင်းချင်းကို အသက်အရွယ်မရွေး၊ ရာသီမရွေး လျင်မြန်စွာကူးစက်ပြီး အသေအပျောက်နှုန်းလည်းများကာ ကုစရာ ဆေးနှင့်ကာကွယ်ဆေးလည်း မရှိသည့်အတွက်ကြောင့် ဝက်နားရွက်ပြာရောဂါ (Porcine Reproductive and Respiratory Syndrome - PRRS) Po 22m OSE:Geen oodag:G 69:98cą: og ထိခိုက်စေပြီး စီးပွားရေးကိုထိခိုက်နိုင်ပါတယ်။ ပြီးခဲ့တဲ့ ဇန်နဝါရီလ၊ ဖေဖော်ဝါရီလက တရုတ်နိုင်ငံမှာ ဆိုရင် ဒီရောဂါဖြစ်သည့်အတွက်ကြောင့် ဝက်ပေါင်း (၁)သန်းကျော်နှင့် ဗီယက်နမ်နိုင်ငံမှာ ပြီးခဲ့သည့် မေလက ဝက်ပေါင်း (၁.၂)သန်းကျော်ကို သုတ်သင်ရှင်းလင်းခဲ့ရပါတယ်။ မြန်မာနိုင်ငံမှာ ရှမ်းပြည်နယ်အရှေ့ပိုင်း၊ မိုင်းလားအထူးဒေသ(၂)မှာ ဇူလိုင်လလောက်က ဝက်များ ရာချီပြီးသေဆုံးသည့်အတွက်ကြောင့် ဒေသအတွင်းနှင့် အခြားဒေသမှလာမယ့် ဝက်နှင့် ဝက်သားထွက်ပစ္စည်းတွေကို ဩဂုတ်လ(၂)ရက်နေ့မှာ ပိတ်ပင်ခဲ့ရပါတယ်။ သက်ဆိုင်ရာဌာနတွေက မြန်မာနိုင်ငံမှာ ဒီရောဂါ မရောက်ရှိသေးသည့်အကြောင်းနှင့် လေဆိပ်၊ ရေဆိပ်နှင့် နယ်ခြားဂိတ် တွေမှာ ဝက်နှင့် ဝက်သားထွက်ပစ္စည်းများကို ယာယီပိတ်ပင်ထားကြောင်း သိရှိရပါတယ်။ မွေးမြူရေး နှင့်ကုသရေးဦးစီးဌာန၊ ညွှန်ကြားရေးမှူးချုပ်မှ မိုင်းလားအထူးဒေသ(၄)နှင့်(၂) တာချီလိတ်ဒေသတွေကို ကျွန်တော်တို့ ပညာရှင်အဖွဲ့ (၃)ဖွဲ့ ဖွဲ့စည်းထားကြောင်းနှင့် ပညာပေးလုပ်ငန်းများ လုပ်ဆောင် ထားကြောင်း၊ ဖြစ်ပေါ်လာလို့ရှိရင်လည်း လုပ်ဆောင်ရမယ့် လုပ်ငန်းအဆင့်ဆင့်ကို လေ့ကျင့်ထား ကြောင်းနှင့် သဏ္ဌာန်တူလုပ်ငန်းများလည်း လေ့ကျင့်ထားကြောင်း သိရသည့်အပြင် ဒီရောဂါကို ဥပဒေအရ (ခ)အဆင့်ကနေပြီး (က)အဆင့် တိုးမြှင့်ထားကြောင်းလည်း သိရပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံနှင့် အိမ်နီးချင်းဆက်စပ်နေသည့် တရုတ် နိုင်ငံမှာဖြစ်တဲ့ ဒီရောဂါက ကူးစက်လာလို့ရှိရင် မြန်မာနိုင်ငံ၊ ကမ္ဘောဒီးယားနိုင်ငံ၊ ဗီယက်နမ်နိုင်ငံ တို့က အကြီးမားဆုံးခံစားရမည်ဟု FAO ကလည်းပဲ ပြောထားပါတယ်။ ဒါကြောင့်မို့လို့ ဒီရောဂါ မရောက်ရှိအောင် ကာကွယ်ဖို့ လိုအပ်ပါတယ်။ တစ်ချိန်တည်းမှာပဲ ကျွန်တော်တို့ အိမ်နီးချင်းနိုင်ငံ တွေက ဒီရောဂါကိုလည်း အပြင်းအထန် နှိမ်နင်းနေသည့်မြန်မာနိုင်ငံက ပြည်ပဝက်သားပေါက် တင်သွင်းသည့်ကုမ္ပဏီတွေကနေ ဝက်ကောင်ရေ(၁)သိန်းကျော်အထိ တင်သွင်းနေတာကို တွေ့ရ ပါတယ်။ ဒါကြောင့်မို့လို့ မွေးမြူရေးလုပ်ငန်းတစ်ခု နိုင်ငံတစ်နိုင်ငံမှာ မလုပ်လို့ရှိရင် (ဘေးဘေးမျိုး) (GGP)၊ (GP) ဆိုတဲ့ ဘိုးဘွားမျိုးတွေမှတစ်ဆင့် မျိုးခြံ၊ သားပေါက်ခြံတွေ လုပ်ရပါတယ်။ အဲဒီကနေ ရရှိတဲ့ မိဘမျိုးရိုးဆိုတဲ့ PS တွေကို ထုတ်လုပ်ပြီး အဲဒါတွေကို တစ်နိုင်တစ်ပိုင် မွေးသည့်လူတွေကနေ ဝယ်ယူမွေးမြူပြီးရင် အဲဒီကမှ CS အသားတိုးဝက်များကို ထုတ်လုပ်ရပါတယ်။ အခု နိုင်ငံခြားကနေ တရားဝင်ရော/တရားမဝင်ရော တင်သွင်းလာသည့် ဝက်သားပေါက်တွေကြောင့် ဒီဝက်သားပေါက် တွေက မျိုးရိုးနိမ့်တဲ့အပြင် ရောဂါများ ကူးစက်ပါလာနိုင်တာရယ်၊ ပြည်တွင်းမှာ ဝက်အသားတိုး မွေးသည့်သူတွေရဲ့ စီးပွားရေးကိုလည်း ထိခိုက်လုယူနိုင်တဲ့ အတွက်ကြောင့် ဒါတွေကို မလုပ်သင့် ပါဘူး။ ဒါကြောင့်မို့လို့ တရားဝင်ရော/တရားမဝင်ရော ဒီလို CS မျိုးရိုးနိမ့်ဝက်သားပေါက်တွေ တင်သွင်းလာတာကို ရပ်ဆိုင်းသင့်ပါတယ်။ နိုင်ငံတော်သမ္မတကလည်းပဲ မြန်မာနိုင်ငံ၏ စီးပွားရေးကို အဟန့်အတား ဖြစ်စေသည့်အချက်ထဲမှာ တရားမဝင် ကုန်သွယ်မှုတွေက အချက်တစ်ချက်ဖြစ်ပြီး ဒီအချက်ကြီးက အားများလာတာနှင့်အမျှ တရားဝင်လုပ်ငန်းတွေကို ထိခိုက်နိုင်ပါတယ်။ ဒါကြောင့် ကျွန်တော်တို့ မြန်မာနိုင်ငံမှာရှိသည့် ကျေးလက်နေပြည်သူတွေရဲ့ မွေးမြူရေးလုပ်ငန်းနှင့် ဆောင်ရွက် နေသည့် ပြည်သူတွေရဲ့ စီးပွားရေးကို အကြပ်အတည်းဖြစ်စေမယ့် ပြည်တွင်းကို တင်သွင်းလာတဲ့ ပြည်ပက - - - - - - -။</speech>
<speech type="speaker">မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="11">ဦးခင်မျိုးဝင်းစားလှယ်ကြီးအနေနဲ့ တလွတ်၊ မြေရိုင်း လုပ်နိုင် ပြန်လည်သိမ်းဆည်းဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ဦးစွာ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ရဲ့ မေးခွန်းအပေါ် ဖြေကြားပါမယ်။ မေးခွန်းမှာ အပိုင်း(၂)ပိုင်း ပါဝင်တာတွေ့ရပါတယ်။ လွှတ်တော်ကိုယ်စားလှယ်ကြီးအနေနဲ့ တနင်္သာရီတိုင်းဒေသကြီးအတွင်းမှာရှိသည့် ဘုတ်ပြင်းမြို့နယ် ထဲက ဆီအုန်းစိုက်ပျိုးရေး ကုမ္ပဏီရှိ မြေလွတ်၊ မြေရိုင်း လုပ်ပိုင်ခွင့်ရရှိသောမြေပေါ်တွင် ယခု ီအုန်းပင်များ စိုက်ပျိုးထားခြင်းမရှိသေးသော မြေယာများကို ပြန်လည်သိမ်းဆည်းပေးရန် ၂၀၁၂ ခုနှစ်၊ လယ်ယာမြေ ဥပဒေ၊ နည်းဥပဒေများအရ လျှောက်ထား၍ လယ်ယာမြေလုပ်ပိုင်ခွင့် ပုံစံ(၇)ရရှိပြီး စိုက်ပျိုးလုပ်ကိုင်နေသော တောင်သူများအား ကုမ္ပဏီမှ တရားစွဲဆိုနေခြင်းကို တည်ဆဲ ဥပဒေများနှင့်အညီ မည်ကဲ့သို့ စီမံဆောင်ရွက်ပေးမည်ကို သိရှိလိုခြင်းနှင့်စပ်လျဉ်း၍ မေးမြန်းထားသည့်မေးခွန်းဖြစ်ကြောင်း တွေ့ရပါတယ်။ မေးခွန်းအပေါ် အပိုင်းအလိုက် ရှင်းလင်းဖြေကြားပါမယ်။ ဥက္ကဋ္ဌကြီးခင်ဗျား။ မေးခွန်းရဲ့ ပထမပိုင်းအနေနှင့် တနင်္သာရီတိုင်းဒေသကြီး၊ ကော့သောင်း ခရိုင်၊ ဘုတ်ပြင်းမြို့နယ်၊ ပြည်ကြီးမဏ္ဍိုင်မြို့၊ ထောင်ငါးသိုင်းကျေးရွာအုပ်စု၊ ကွင်းအမှတ်(၉/OSS)၊ ထောင်ငါးသိုင်း ကြေးတိုင်ပြင်ကွင်းအတွင်းမှာရှိတဲ့ မြေလွတ်၊ မြေလပ်၊ မြေရိုင်းဧရိယာ (၄၁၃၀) ဧကကို ယခင် မြေလွတ်၊ မြေလပ်၊ မြေရိုင်းများ စီမံခန့်ခွဲရေးဗဟိုအဖွဲ့မှ ၂၀၀ရ ခုနှစ်မှာ ဆီအုန်း စိုက်ပျိုးနိုင်ဖို့ဆိုပြီး ယုဇနကုမ္ပဏီကို ခွင့်ပြုထားခဲ့ပါတယ်။ ၂၀၁၀ ပြည့်နှစ် မှာလည်း ဧက(၅၀၀၀)ကို ခွင့်ပြုထားသည့် အနေအထားရှိတာကို တွေ့ရပါတယ်။ မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဥပဒေအရ ယခှုာ မိမိတို့အနေနှင့် သတ်မှတ်ထားသည့်ကာလအတွင်း လုပ်ငန်း များကို အကောင်အထည်ဖော်မှုအပေါ်မှာ စိစစ်ဆောင်ရွက်ခဲ့ပါတယ်။ ဒီလိုစိစစ် ဆောင်ရွက်ခဲ့သည့် အခါမှာ ယုဇနကုမ္ပဏီကို ခွင့်ပြုထားသည့် မြေဧရိယာ(၄၁၃၀)ဧကအနက် မိမိတို့ရဲ့ အထူးအဖွဲ့၏ စိစစ်ချက်အရ ဧရိယာ(၄၀၄၃)ဧကဟာ သတ်မှတ်ကာလအတွင်းမှာ ဖော်ထုတ်စိုက်ပျိုးလုပ်ကိုင်ခြင်း မရှိတာကို စိစစ်သိရှိရပါတယ်။ အဆိုပါ မြေဧရိယာ (၄၀၄၃)ဧကကို လုပ်ပိုင်ခွင့်၊ အသုံးပြုခွင့်တွေ ရုပ်သိမ်းခဲ့ပြီး ဖြစ်ပါတယ်။ ဆက်လက်ပြီး ခွင့်ပြုမြေဧရိယာဧက(၅၀၀၀)နှင့် ပတ်သက်ပြီး အထူးအဖွဲ့က ဆက်လက် စိစစ်ဆောင်ရွက်လျက်ရှိပါတယ်။ စိစစ်ဆောင်ရွက်တွေ့ရှိချက်များနှင့်အညီ အမှန်တကယ် လုပ်ကိုင် ဆောင်ရွက်မှုမရှိရင် မရှိသည့် ဧရိယာဧကအပေါ်မှာ ဥပဒေကြောင်းအရ ပြန်လည် သိမ်းဆည်း လုပ်ကိုင်ဆောင်ရွက်သွားမှာ ဖြစ်ပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ မေးခွန်းပါ ဒုတိယပိုင်းဖြစ်တဲ့ ကုမ္ပဏီနှင့် တောင်သူများ မြေယာ အငြင်းပွားမှုဖြစ်စဉ် ကိစ္စနှင့်စပ်လျဉ်းပြီး ဖြေကြားပေးသွားပါမယ်။ လွှတ်တော်ကိုယ်စားလှယ်ကြီး မေးခွန်းအရ ကုမ္ပဏီကို ခွင့်ပြုထားသည့်ဧရိယာအပေါ်မှာ ကုမ္ပဏီအနေနဲ့ ၂၀၁၂ ခုနှစ် ဆီအုန်းပင်များ စိုက်ပျိုးခြင်းမရှိသည့်အတွက် ဒေသခံများက ၂၀၁၂ ခုနှစ် လယ်ယာမြေ ဥပဒေ၊ နည်းဥပဒေနှင့်အညီ မြေယာ လျှောက်ထားခဲ့ကြောင်း သိရပါတယ်။ တစ်နိုင်တစ်ပိုင် လုပ်ကိုင်စားသောက်ဖို့အတွက်လည်း ထိုစဉ်အခါက ကွမ်းသီးပင်များ စိုက်ပျိုးထားကြောင်းလည်း သိရပါတယ်။ လယ်ယာမြေလုပ်ပိုင်ခွင့် ပုံစံ(၇) ရအောင်လည်း ကုမ္ပဏီဘက်မှ ၎င်းတို့လုပ်ပိုင်ခွင့်ရ မြေပေါ်မှာ ကျူးကျော်ဝင်ရောက် လုပ်ကိုင် နေသူဟု အကြောင်းပြပြီး တရားရုံးမှာ တရားစွဲဆိုထားတဲ့အတွက် အဲဒီတရားစွဲဆိုမှုအပေါ် တည်ဆဲ ဥပဒေနှင့်အညီ ဆောင်ရွက်ပေးနိုင်ရန် မေးမြန်းထားမှု ဖြစ်ပါတယ်။ ဒီနေရာမှာ တရားစွဲဆိုမှုနှင့် စပ်လျဉ်းပြီး သက်ဆိုင်ရာတရားရုံးရဲ့ အဆုံးအဖြတ်နှင့်အညီ ဆက်လက်စီမံ ဆောင်ရွက်သွားရမယ့် အခြေအနေ ဖြစ်ပါတယ်။ သို့သော်လည်း အဆိုပါ အငြင်းပွားမြေများနှင့်စပ်လျဉ်းပြီး တည်ဆဲဥပဒေဖြစ်သည့် ၂၀၁၂ ခုနှစ် မြေလွတ်၊ မြေလပ်၊ မြေရိုင်းများ စီမံခန့်ခွဲရေးဥပဒေအရ ယခု ဆောင်ရွက်လျက်ရှိတဲ့ အထူးအဖွဲ့ ဖြင့် စစ်ဆေးတွေ့ရှိချက် အဖြေပေါ်မှာ မူတည်ပြီး မိမိတို့ အဖြစ်မှန်အပေါ်မှာ ဖြေရှင်း ဆောင်ရွက်ပေးသွားမည်ဖြစ်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ လက်ရှိစစ်ဆေးတွေ့ရှိချက်အရ တောင်သူ ဦးမျိုးထိုက် ပါ တောင်သူ (၁၀)ဦးရဲ့ ဖြစ်စဉ်ကို ထုတ်နုတ်ရှင်းလင်းတင်ပြပေးပါ့မယ်။ ကုမ္ပဏီကိုလုပ်ပိုင်ခွင့်ပေးခဲ့တဲ့ မြေဧရိယာ အတွင်း ဦးမျိုးထိုက် ပါ တောင်သူ(၁၀)ဦးရဲ့ ၎င်းတို့ ဓားမဦးချ စိုက်ပျိုးလုပ်ကိုင်တဲ့ မြေများဖြစ်သည့် အတွက် လယ်ယာမြေနှင့် အခြားမြေများ သိမ်းဆည်းခံရမှုများ ပြန်လည်စိစစ်ရေးဗဟိုကော်မတီသို့ တင်ပြတိုင်ကြားမှု ရှိခဲ့ပါတယ်။ တစ်ဖက်မှာလည်း ဦးမျိုးထိုက် နှင့် ၎င်း၏ဇနီးကို ယခုကိစ္စ ဦးစီးဦးဆောင် ဆောင်ရွက်နေသူများဖြစ်၍ အရေးယူပေးဖို့ ကုမ္ပဏီက တရားစွဲဆိုထားကြောင်း သိရ ပါတယ်။ အလားတူ အခြားတောင်သူတွေကိုလည်းပဲ တရားစွဲဆိုထားကြောင်းလည်း သိရပါတယ်။ အဆိုပါကိစ္စနှင့် စပ်လျဉ်းပြီး ဦးမျိုးထိုက် ပါ တောင်သူ(၁၀)ဦးကနေပြီး ဗဟိုမြေစစ် ကော်မတီကို တင်ပြတိုင်ကြားခဲ့တဲ့အခြေအနေ ဖြစ်ပါတယ်။ ကုမ္ပဏီကို လုပ်ပိုင်ခွင့်ပေးခဲ့သည့် မြေလွတ်၊ မြေရိုင်း မြေဧရိယာ (၄၁၃၀)ဧကအတွင်းမှာ တောင်သူ ဦးမျိုးထိုက် ပါ (၁၀)ဦးက ကွမ်းသီးပင် (၄၀)ပင် စိုက်ခဲ့ပါတယ်။ အထူးသဖြင့် အထူးအဖွဲ့ဖြင့် ဆက်လက်စစ်ဆေးသည့်အခါမှာ ဧက(၅၀၀၀) အတွင်းလည်း (၁၈၅.၄)ဧက စိုက်ပျိုးထားမှု ရှိပါတယ်။ ဒါကြောင့် ကုမ္ပဏီကို ခွင့်ပြုခဲ့တဲ့ဧရိယာ စုစုပေါင်းအတွင်းမှာ တောင်သူတွေဟာ (၂၂၅.၄)ဧက စိုက်ပျိုးထားသည့်အခြေအနေ ဖြစ်ပါတယ်။ မြေလွတ်၊ ပါတယ်။ ပျိုးထားမှု ရှိနိုက်ပျိုးထားသ ဥက္ကဋ္ဌကြီးခင်ဗျား။ လွန်ခဲ့သည့် ၂၀၁၃-၂၀၁၄ ခုနှစ် လယ်ယာမြေ လုပ်ပိုင်ခွင့် ပုံစံ(၇) ထုတ်ပေးတဲ့ စီမံချက်ကာလမှာ အထက်ဖော်ပြပါကုမ္ပဏီကို မြေလွတ်၊ မြေလပ်၊ မြေရိုင်းများ လုပ်ပိုင်ခွင့်၊ အသုံးပြုခွင့်ပေးခဲ့တဲ့ စုစုပေါင်းဧကအားလုံး (၉၁၃၀)ဧက ရှိပါတယ်။ အဲဒီထဲမှာမှ ဦးမျိုးထိုက် အပါအဝင် တောင်သူ (၁၀)ဦးကနေ မြေဧရိယာ (၂၂၅.၄)ဧကအနက် ဧရိယာ(၂၀၃) ဧကကို ဦးထိုက် ပါ တောင်သူ(၉)ဦးကို လယ်ယာမြေ လုပ်ပိုင်ခွင့်ပြုလက်မှတ် ပုံစံ(၇) ထုတ်ပေး ခဲ့မှုရှိပါတယ်။ ထိုစဉ်က သက်ဆိုင်ရာ လယ်ယာမြေစီမံခန့်ခွဲမှုအဖွဲ့ အနေနဲ့ စိုက်ပျိုးမှု တည်မြဲနေသည့် အခြေအနေအပေါ်မှာ သုံးသပ်ပြီး ပုံစံ(၇) ထုတ်ပေးခြင်းဖြစ်ကြောင်း စိစစ်သိရှိရပါတယ်။ ပုံစံ(၇) အနေအထားအရ ပြန်လည်သိမ်းဆည်းရသည့်အခြေအနေလေးကို လွှတ်တော်ကိုယ်စားလှယ်ကြီး ကလည်း မေးမြန်းထားမှု ရှိပါတယ်။ ထိုစဉ်ကာလက ကွမ်းသီးခြံတွေ စိုက်ပျိုးထားမှုရှိသည့် မြေပြင် အခြေအနေပေါ်မူတည်ပြီး ဥယျာဉ်ခြံမြေဖြစ်တဲ့အတွက် ဥယျာဉ်ခြံမြေများနှင့် စပ်လျဉ်းသည့် ပုံစံ(၇) ကို ထုတ်ပေးခြင်း ဖြစ်ပါတယ်။ သို့သော်လည်း အဆိုပါ ခြံမြေများအနေနဲ့ မြေအမျိုးအစားအရ ပြန်လည်စိစစ်တဲ့အခါမှာ မြေလွတ်၊ မြေရိုင်းများ ဖြစ်တဲ့အတွက်ကြောင့်မို့လို့ ဒီမြေအမျိုးအစားအရ လမ်းကြောင်းမှန် ရရှိစေဖို့အတွက် မြေလွတ်၊ မြေရိုင်းများ ဥပဒေများနှင့် လျှောက်ထားစေဖို့အတွက် စီမံဆောင်ရွက်စေခဲ့ပါတယ်။ တိုင်းဒေသကြီး လယ်ယာမြေနှင့် အခြားမြေများ သိမ်းဆည်းခံရမှုများ ပြန်လည်စိစစ်ရေး ကော်မတီကနေ လုပ်ငန်းညှိနှိုင်းအစည်းအဝေးထိုင်ပြီး အမှတ်စဉ် (၄/၂၀၁၈) ဆုံးဖြတ်ချက်အရ ဦးမျိုးထိုက် ပါ တောင်သူ (၉)ဦးကို ၎င်းတို့ရရှိခဲ့တဲ့ ပုံစံ(၇)ကို ပယ်ဖျက်ပြီး မြေလွတ်၊ မြေလပ်၊ မြေရိုင်းများ စီမံခန့်ခွဲရေးဥပဒေနှင့်အညီ လုပ်ကိုင်ခွင့်ရဖို့ ပြန်လည်လျှောက်ထားခဲ့ပါတယ်။ လုပ်ထုံး လုပ်နည်းနှင့်အညီဆောင်ရွက်ပေးဖို့ တွေ့ဆုံရှင်းလင်းပြီး ဆောင်ရွက်ခဲ့သည့်အခါမှာလည်း ကာယကံရှင် များကလည်း အားလုံးသိရှိပြီး ဖြစ်ပါတယ်။ ဥပဒေ၊ လုပ်ထုံးလုပ်နည်းနှင့်အညီ ၎င်းတို့ရဲ့ ပုံစံ(၇) ပယ်ဖျက်နိုင်ရေးကို လယ်ယာမြေစီမံခန့်ခွဲမှုအဆင့်ဆင့်ကနေ စိစစ်ဆောင်ရွက်ပေးပြီး အဲဒီ ပုံစံ(၇) များ ပယ်ဖျက်ပြီးရင် မြေလွတ်၊ မြေလပ်၊ မြေရိုင်းများ စီမံခန့်ခွဲမှု ဥပဒေအရ ၎င်းတို့ကို ခွင့်ပြုပေး နိုင်ဖို့ လျှောက်ထားစီမံ ဆောင်ရွက်ပေးမည်ဖြစ်ကြောင်း တင်ပြအပ်ပါတယ်။ သို့ဖြစ်တဲ့အတွက် ကုမ္ပဏီမှ တရားစွဲဆိုမှုကြောင့် တရားရင်ဆိုင်နေရတဲ့ တရားရေးရာ ဆိုင်ရာကိစ္စရပ်နှင့် ပတ်သက်ပြီး တရားရုံးရဲ့ အဆုံးအဖြတ်နှင့်အညီ ဆက်လက်စီမံ ဆောင်ရွက် သွားမှာဖြစ်ပါတယ်။ တရားစွဲဆိုမှုနှင့် ဆက်စပ်သည့် အငြင်းပွားမြေများနှင့် စပ်လျဉ်းပြီး မိမိတို့ဘက် ကလည်းပဲ တည်ဆဲဥပဒေများဖြစ်သည့် ၂၀၁၂ ခုနှစ် မြေလွတ်၊ မြေလပ်၊ မြေရိုင်းများ စီမံခန့်ခွဲမှု ဥပဒေအရ အထူးအဖွဲ့ဖြင့် စစ်ဆေးတွေ့ရှိချက် အဖြေပေါ်မှာ မူတည်ပြီး အကောင်အထည်ဖော် ဖြေရှင်းဆောင်ရွက်ပေးသွားမှာဖြစ်ကြောင်း လွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည် ရှင်းလင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဦးအောင်မျိုး ၏ မေးခွန်းအပေါ်မှာ စစ်ကိုင်းတိုင်းဒေသကြီး အစိုးရအဖွဲ့ရဲ့ ကိုယ်စား ဖြေကြားပေးသွားမှာ ဖြစ်ပါတယ်။ လွှတ်တော်ကိုယ်စားလှယ်ကြီးအနေဖြင့် ၂၀၁၈-၂၀၁၉ ခုနှစ် ရွှေဘိုခရိုင်အတွင်းမှာ သဘာဝဘေးကြောင့် သီးနှံတွေပျက်စီးမှုအပေါ်မှာ နိုင်ငံတော်သမ္မတ၏ အထူး ရန်ပုံငွေမှ ထောက်ပံ့ကြေးငွေ ပေးအပ်ခြင်းနှင့် စပ်လျဉ်းပြီး ပြန်လည်စိစစ်သုံးသပ်ရန် အစီအစဉ် ရှိ/မရှိ နှင့်စပ်လျဉ်း၍ မေးမြန်းထားသည့်မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး၏ မေးခွန်းမှာ ဖော်ပြပါရှိတဲ့အတိုင်း စစ်ကိုင်းတိုင်းဒေသကြီး၊ ရွှေဘိုခရိုင်အတွင်းမှာ ပြီးခဲ့တဲ့ ၂၀၁၈-၂၀၁၉ ခုနှစ်က သဘာဝဘေး ရေကြီး နစ်မြုပ်မှုကြောင့် သီးနှံတွေ ပျက်စီးခဲ့ပါတယ်။ အဲဒီအပေါ်မှာ နိုင်ငံတော်သမ္မတရဲ့ အထူးရန်ပုံငွေမှ ပျက်စီးဧရိယာ (၅၂၀၀၅)ဧကအတွက် ငွေကျပ်သန်းပေါင်း (၂၆၂၂)သန်းကျော် ထောက်ပံ့ပေးခဲ့မှုရှိပါ တယ်။ ထောက်ပံ့ကြေးပေးခဲ့ရာမှာ လွှတ်တော်ကိုယ်စားလှယ်ကြီး ထောက်ပြခဲ့သလို အမှန်တကယ် သီးနှံစိုက်ပျိုးသူတွေက ထောက်ပံ့ငွေ မရရှိမှု၊ သီးနှံပျက်စီးမှု လုံးဝမရှိသည့်သူတွေက ထောက်ပံ့ကြေး ငွေရရှိမှု၊ တချို့ သီးနှံပျက်စီးသူများက ပျက်စီးဧကထက်ပိုတဲ့ ထောက်ပံ့ကြေးငွေရရှိမှု သို့မဟုတ် ပျက်စီးဧကထက် လျော့နည်းတဲ့ ထောက်ပံ့ကြေးငွေရရှိမှု၊ သတ်မှတ်သီးနှံ အမှန်တကယ် စိုက်ပျိုး လုပ်ကိုင်ခြင်းမရှိတဲ့သူတွေက ထောက်ပံ့ကြေးငွေရနေမှု၊ မည်သည့်သီးနှံမှ စိုက်ပျိုးလုပ်ကိုင်ခြင်းမရှိသူ များက ထောက်ပံ့ကြေးငွေရနေမှုနှင့် စိုက်ကွင်းစိုက်ကွက်ချင်းအတူတူ ထောက်ပံ့ကြေးငွေ တန်းတူ ခံစားခွင့်ရရှိမှု မရှိသည့်အခြေအနေများနှင့် ထောက်ပံ့ကြေးငွေပေးအပ်မှု စာရင်းမှာလည်း သေဆုံး သွားသူများ၊ ကျေးရွာတွင် မနေထိုင်ကြသောသူများ၊ မည်သည့်သီးနှံမှ စိုက်ပျိုးခြင်း မရှိသည့်သူများ ပါဝင်နေမှု စတဲ့ အငြင်းပွားဖွယ်အချက်များကို ဖော်ပြမေးမြန်းထားမှုများ တွေ့ရှိရပါတယ်။ တိုင်းဒေသကြီးအစိုးရအဖွဲ့ အနေနဲ့ အဆိုပါ သဘာဝဘေးဒဏ်ကြောင့် သီးနှံများ ပျက်စီးမှု အပေါ် နိုင်ငံတော်သမ္မတ၏ အထူးရန်ပုံငွေမှ ထောက်ပံ့ကြေးငွေများ ပေးအပ်ရာ စာရင်းအင်း မမှန်ကန်မှုများ၊ အားနည်းချက်များ၊ အငြင်းပွားမှုများ ဖြစ်ပေါ်လာခြင်းနှင့် ပတ်သက်ပြီး ပြန်လည် စိစစ် သုံးသပ်ခဲ့ကြောင်း ဖြေကြားထားပါတယ်။ သဘာဝဘေး ဖြစ်ပေါ်လာမယ်ဆိုရင် မြေပြင်မှာ ထိခိုက်ပျက်စီးမှု ကြုံတွေ့ရတဲ့တောင်သူများ နစ်နာမှု မရှိစေဖို့အတွက် သဘာဝဘေးဒဏ်အဖြစ် သတ်မှတ်နိုင်တဲ့ အကြောင်းအချင်းရာများ ဖြစ်စဉ်များကို အထက်အဖွဲ့ အစည်း အဆင့်ဆင့်သို့ ်တစ်ပြေးညီ တင်ပြသတင်းပို့ပြီး လမ်းညွှန်မှုခံယူဆောင်ရွက်သွားမှာဖြစ်ကြောင်း၊ ဒီလိုဆောင်ရွက် ရာမှာ ဖွဲ့စည်းထားပြီးဖြစ်တဲ့ လယ်ယာမြေ စီမံခန့်ခွဲမှုအဖွဲ့များနှင့် သဘာဝဘေးဒဏ်ဆိုင်ရာ စီမံ ခန့်ခွဲရေးအဖွဲ့ များ ပေါင်းစပ်ပြီး ဆောလျင်စွာ ကွင်းဆင်းစစ်ဆေး စာရင်းကောက်ယူပြီး ် တစ်ပြေးညီ မြေပြင်ကွင်းဆင်းပြီး မျက်မြင်တွေ့ရှိမှုများကို အခြေခံသည့်စိစစ်မှုများ ဆောင်ရွက်သွားမှာ ဖြစ်ကြောင်း၊ ဆက်လက်ပြီး တိုင်းဒေသကြီးအစိုးရအဖွဲ့က ဖွဲ့စည်းပေးတဲ့ စိစစ်ရေးအဖွဲ့ဖြင့် အတည် ပြုပြီး ဆက်လက်တင်ပြ ဆောင်ရွက်သွားမှာဖြစ်ကြောင်း ဖြေကြားမှုရှိပါတယ်။ စာရင်းများ ကောက်ယူပြုစုရာမှာ ယခင်ကဲ့သို့ အားနည်းချက်များ မဖြစ်စေဖို့အတွက် လယ်ယာမြေ လုပ်ကိုင်ခွင့်ရရှိသူ ပုံစံ(၇) အမည်ပေါက်သူ သို့မဟုတ် လက်ရှိလုပ်ကိုင်သူ သို့မဟုတ် အားဝင်စိုက်ပျိုးသူ၊ သီးစားစိုက်ပျိုးသူတို့အနက် လျော်ကြေး ခံစားခွင့်ရရှိသူကို ကျေးရွာဓလေ့ ထုံးတမ်းနှင့် ကျေးရွာအုပ်ချုပ်ရေးအဖွဲ့တို့ဖြင့် အမည်စာရင်း အတည်ပြုနိုင်ရေးကို ဆောင်ရွက်သွား မည်ဖြစ်ကြောင်း ဖြေကြားထားပါတယ်။ စာရင်းကောက်ယူစဉ်မှာ စာရင်းကျန်ခြင်း၊ ထပ်ခြင်း၊ ပိုနေ ခြင်းများ မဖြစ်ပေါ်စေရန်အတွက်လည်း သဘာဝဘေးဒဏ်ခံ ကျေးရွာနှင့် ကျေးရွာအုပ်ချုပ်ရေးမှူး ရုံးတို့မှာ ကြော်ငြာသင်ပုန်းနှင့် ကြေညာခြင်း၊ အသံချဲ့စက်နှင့် ကြေညာခြင်း၊ စာရင်းများ ထပ်မံ ဖြည့်စွက်ခြင်း၊ လျော့ခြင်းတို့ကို ကျေးရွာကော်မတီဖြင့် (၇)ရက်အတွင်း သို့မဟုတ် သတ်မှတ်ရက် အတွင်း အတည်ပြုစာရင်း ပြုစုရရှိနိုင်ရေးကို ဆောင်ရွက်သွားမည်ဆိုသည့်အဖြေ ရထားပါတယ်။ သီးနှံအမှန်တကယ် ထိခိုက်မှု ရှိ/မရှိ၊ ပျက်စီးမှု ရှိ/မရှိနှင့်ပတ်သက်ပြီး သီးနှံဆိုင်ရာ ပညာရှင်များရဲ့ ဆုံးဖြတ်ချက်၊ ထောက်ခံချက်၊ အတည်ပြုချက်ကို ရယူဆောင်ရွက်သွားခြင်း၊ ဥပမာအားဖြင့် ရေဖုံးလွှမ်းတိုင်း ပျက်စီးတယ်ဆိုပြီး မှတ်ယူလို့မရနိုင်ဘဲ၊ အထွက်နှုန်း ထိခိုက်ခြင်းသာဖြစ်မယ်ဆိုရင် ကုစားနိုင်ရန် နည်းလမ်းများဖြစ်တဲ့ လိုအပ်သည့် သွင်းအားစုနည်းလမ်းများနှင့် ဆောင်ရွက်သွားနိုင် မှာဖြစ်တယ်ဆိုတာကို ဖြေကြားထားပါတယ်။ ကျေးရွာကွင်းဆင်းစိစစ်ရေးအဖွဲ့များမှ ပျက်စီးထိခိုက်သည့်စာရင်းနှင့် အမှန်တကယ် နစ်နာကြေး၊ လျော်ကြေး ရထိုက်သူများကို စိစစ်ပြီးလျှင်ပြီးချင်း တိုင်းဒေသကြီးအစိုးရအဖွဲ့ရဲ့ စိစစ် အတည်ပြုချက်ဖြင့် ပြည်ထောင်စုအစိုးရအဖွဲ့ထံ ဆက်လက်တင်ပြ ဆောင်ရွက်သွားခြင်း၊ ဒီလို ဆောင်ရွက်ရာမှာ ကွင်းဆင်းဝန်ထမ်းတွေ၊ သီးနှံဆိုင်ရာပညာရှင်များ၊ ဝန်ထမ်းများ၊ ကျေးရွာအုပ်ချုပ် ရေးအဖွဲ့များ၊ တောင်သူများရဲ့ ပူးပေါင်းဆောင်ရွက်မှုဟာ အရေးပါသည့်အလျောက် အငြင်းပွားမှု ပေါ်ပေါက်ခြင်း မရှိရလေအောင် ညှိနှိုင်းပူးပေါင်း ဆောင်ရွက်ခြင်းဖြင့် စီမံခန့်ခွဲ ဆောင်ရွက်သွားမှာ ဖြစ်ကြောင်းဖြင့် စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြားချက်ကို ကိုယ်စား ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့် ရဲ့ ပြည်ပနိုင်ငံများမှ ပြည်တွင်းသို့ (မျိုးရိုးနိမ့်) ဝက်သားပေါက်များ တင်သွင်း လာမှုကို ရပ်ဆိုင်းပေးရန် အစီအစဉ် ရှိ/မရှိမေးခွန်းနှင့် စပ်လျဉ်းပြီး မေးခွန်းအပေါ် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့ရဲ့ ဖြေကြားချက်များ နှင့်အတူ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ စီမံကိန်းနှင့် ဘဏ္ဍာရေးဝန်ကြီးဌာန အကောက်ခွန်ဦးစီးဌာနရဲ့ စာရင်း များအရ ဝက် တင်သွင်းမှုဟာ လွန်ခဲ့တဲ့ ၂၀၁၆ - ၂၀၁ရ ဘဏ္ဍာရေးနှစ်ကစပြီး ၂၀၁၈ - ၂၀၁၉ ဘဏ္ဍာရေးနှစ် ဇူလိုင်လကုန်အထိ ကုမ္ပဏီ(၂၇)ခုမှ ဝက်ကောင်ရေ (၁၁၂၀၀၀)ကျော် တင်သွင်းခဲ့ ကြောင်း သိရပါတယ်။ တန်ဖိုးအားဖြင့် အမေရိကန်ဒေါ်လာ(၆၁၈၇)သန်း ဖြစ်ပါတယ်။ တင်သွင်းမှု အပိုင်းမှာ မိမိတို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ ထောက်ခံချက်၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၏ သွင်းကုန်လိုင်စင်ပါမယ်ဆိုရင် ကုန်သွယ်လုပ်ငန်းခွန် (၂)ရာခိုင်နှုန်း ကောက်ခံပြီး ဆောင်ရွက်ပေးမည်ဖြစ်ကြောင်း သိရပါတယ်။ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ကုန်သွယ်ရေးဦးစီးဌာနအနေနဲ့လည်းပဲ ပြည်ပက ဝက်သားပေါက် တင်သွင်းမှုနှင့်စပ်လျဉ်းပြီး မိမိတို့ဝန်ကြီးဌာနအောက်မှာရှိတဲ့ မွေးမြူရေးနှင့် ကုသရေးဦးစီးဌာန၏ ထောက်ခံချက်နှင့် သွင်းကုန်လိုင်စင် ခွင့်ပြုပေးလျက်ရှိပါတယ်။ ဝက်သားပေါက် (၂၅)ကီလိုဂရမ်အောက်နှင့် မျိုးဝက်များ (၆၀)ကီလိုဂရမ်အောက် သားပေါက်များကို မွေးမြူရေးနှင့် ကုသရေးဦးစီးဌာနရဲ့ ထောက်ခံချက်ပါ အလေးချိန်(ကီလို)၊ အရေအတွက်၊ ဈေးနှုန်းများအတိုင်း လိုင်စင်ထုတ်ပေးလျက်ရှိပါတယ်။ မွေးမြူရေးနှင့်ကုသရေးဦးစီးဌာနမှ ထောက်ခံချက်ထုတ်ပေးရာမှာ စီးပွားဖြစ် အသားတိုးဝက်ကြီးများအတွက် ထောက်ခံချက်ထုတ်ပေးခြင်း မရှိကြောင်း တင်ပြအပ်ပါ တယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့လည်း ပြည်တွင်းမွေးမြူ ထုတ်လုပ် သူများနှင့် စားသုံးသူများ အကျိုးထိခိုက်မှု မရှိစေဖို့ စီးပွားဖြစ် အသားတိုးဝက်ကြီးများ တင်သွင်းခွင့် ပိတ်ပင်ထားပြီး သွင်းကုန်လိုင်စင် ခွင့်ပြုပေးခြင်းမရှိကြောင်း ရှင်းလင်းဖြေကြားထားပါတယ်။ ဥက္ကဋ္ဌကြီးခင်ဗျား။ မွေးမြူရေးနှင့်ကုသရေး ဦးစီးဌာနအနေနှင့် ပြည်တွင်းမှာ စီးပွားဖြစ် အသားတိုးဝက်များ လုံလောက်အောင် မထုတ်လုပ်နိုင်သေးတဲ့အတွက် ပြည်ပမှ မိဘမျိုးဝက်၊ ဘိုးဘွားမျိုးဝက်နှင့် စီးပွားဖြစ် အသားတိုးဝက်သားပေါက်များ တင်သွင်းခွင့်ပြုလျက်ရှိပါတယ်။ ဝက်များ ပြည်ပမှ တင်သွင်းမှုနှင့်စပ်လျဉ်းပြီး သက်ဆိုင်ရာ မွေးမြူရေးလုပ်ငန်း အဖွဲ့ချုပ်များ၊ ဝက်မွေးမြူရေးအသင်း၊ ဝက်မွေးမြူရေး ထုတ်လုပ်သူများအသင်း၊ ပြည်ပမှ ဝက်အရှင် တင်သွင်းတဲ့ ကုမ္ပဏီ၊ ဝက်လိုင်စင် စီတို့နှင့် ပြည်ပမှ ဝက်အရှင် တင်သွင်းမှုဆိုင်ရာ ညှိနှိုင်းအစည်းအဝေးကို (၃)လလျှင် (၁)ကြိမ် ပြုလုပ်ပြီး တင်သွင်းမယ့် ဝက်အမျိုးအစား၊ ဝက်ကောင်ရေကို အစည်းအဝေး ဆုံးဖြတ်ချက်နှင့်အညီ စိစစ်ခွင့်ပြုလျက်ရှိသည့် အနေအထားဖြစ်ပါတယ်။ လွှတ်တော်ကိုယ်စားလှယ်ကြီး မေးခွန်းမှာပါရှိတဲ့ မြန်မာစီပီလိုက်စတော့မှ ဝက်သားပေါက် တင်သွင်းမှုနှင့် ပတ်သက်လို့ စိစစ်ခဲ့ရာမှာ ယခင်နှစ် ၂၀၁၈-၂၀၁၉ ခုနှစ်မှာ ကုမ္ပဏီအနေနဲ့ မိဘမျိုးရိုး အကောင်ရေ(၂၄၀)ကောင်ကိုသာ တင်သွင်းခဲ့ပြီး၊ ၎င်းရဲ့ မိတ်ဖက် ကုမ္ပဏီဖြစ်တဲ့ စိန်ငွေမြ ကုမ္ပဏီအနေနှင့် စီးပွားဖြစ်ဝက်ပေါက်ကလေး (၁၃၇၃၀၀)ကောင် တင်သွင်းခဲ့ကြောင်း သိရပါတယ်။ ဘိုးဘွားမျိုးရိုးဝက် (၁၅၇၈၀)ကောင် တင်သွင်းခဲ့ကြောင်း စိစစ်တွေ့ရှိရပါတယ်။ တင်သွင်းမယ့် နိုင်ငံရဲ့ တိရစ္ဆာန်ကျန်းမာရေး ကောင်းမွန်ကြောင်း ထောက်ခံချက်လက်မှတ်နှင့် မျိုးအတွက် တင်သွင်းတာဆိုရင် မိဘမျိုးရိုး ထောက်ခံချက်တို့ ပါရှိရမှာ ဖြစ်တဲ့အလျောက် တစ်ဖက်မှာလည်း sapurin oodsalgè:«p:cpole ons $:goslypospol (African Swine Fever) , (Porcine Reproductive and Respiratory Syndrome) ဖြစ်ပွားမှုမရှိတဲ့ နိုင်ငံများမှ ဝက်အရှင်များ၊ ဝက်ထွက်ပစ္စည်းများကိုသာ ခွင့်ပြုလျက်ရှိကြောင်း တင်ပြအပ်ပါတယ်။ သို့ဖြစ်တဲ့အတွက် လွှတ်တော်ကိုယ်စားလှယ်ကြီး မေးမြန်းချက်နှင့်စပ်လျဉ်းပြီး ပြည်ပ နိုင်ငံတွေမှ မျိုးရိုးနိမ့်သည့် ဝက်သားပေါက်များ ပြည်တွင်းသို့ တင်သွင်းလာမှု မရှိစေဖို့အတွက် ထိန်းကျောင်း ဆောင်ရွက်လျက်ရှိပါတယ်။ ပြည်တွင်းဝက်မွေးမြူရေး လုပ်ငန်းဖွံ့ဖြိုးမှုနှင့် စားသုံးသူ ဈေးကွက် လိုအပ်ချက်ကို တစ်ဖက်မှာလည်း ဖြည့်ဆည်းပေးနိုင်ဖို့အတွက် (၂၀)ကီလိုဂရမ်နှင့်အောက် စီးပွားဖြစ် မျိုးကောင်း အသားတိုးဝက်ပေါက်များကိုသာ တင်သွင်းမှုကို ပြည်ပကနေ ဝက်အရှင် တင်သွင်းမှုဆိုင်ရာ ညှိနှိုင်းအစည်းအဝေး ဆုံးဖြတ်ချက်နှင့်အညီ စီမံဆောင်ရွက်သွားသည့်အခြေအနေ ဖြစ်သည့်အလျောက် ယင်းပေါ်မှာ ပြန်လည်စိစစ်ပြီး ပြည်သူတွေရဲ့ ကျန်းမာရေး ထိခိုက်နိုင်မှု အခြေအနေမျိုး မဖြစ်ပေါ်အောင်၊ တစ်ဖက်မှာလည်း ပြည်တွင်းဝက် မွေးမြူသူများ၏ အကျိုးစီးပွား ထိခိုက်နိုင်မှု မရှိနိုင်အောင် စီမံဆောင်ရွက်သွားနိုင်မယ့် အခြေအနေဖြစ်ပါကြောင်း လွှတ်တော် ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ အစည်းအဝေးကို ၁၁:ဝ၁ နာရီ ခေတ္တရပ်နားပြီး ၁၁:၃၄ နာရီ ပြန်လည်ကျင်းပပါသည်။</speech>
</section>
<section value="Bill">
<bill>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို ပြန်လည် စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က လယ်ယာမြေဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြား ရှင်းလင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော လယ်ယာမြေ ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြား ရှင်းလင်းဖို့ ဖြစ်ပါတယ်။</speech>
<speech><mp id="865">ဒေါ်ကျိန်ငိုက်မန် (အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာပါလို့ ပထမဦးစွာ နှုတ်ခွန်းဆက်သလိုက်ပါတယ်ရှင်။ အမျိုးသားလွှတ်တော် ဥပဒေကြမ်းကော်မတီ၏ လယ်ယာမြေ ဥပဒေကို ပြင်ဆင်သည့် ဥပဒေကြမ်းအပေါ် စိစစ်တင်ပြခြင်းအစီရင်ခံစာကို ချင်းပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဥပဒေကြမ်းကော်မတီ ဝင်ဖြစ်သူ ကျွန်မ ကျိန်ငိုက်မန် မှ ဖတ်ကြားတင်သွင်းသွားမှာ ဖြစ်ပါတယ်ရှင်။ အမျိုးသားလွှတ်တော်၊ ဥပဒေကြမ်းကော်မတီ၏ လယ်ယာမြေဥပဒေကို ပြင်ဆင်သည့် ဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ-၁) ၁/၂၀၁၉ - ၅၃၆ ရက်စွဲ၊ ၂၀၁၉ ခုနှစ်၊ နိုဝင်ဘာလ ၁၄ ရက် ၁။ ပြည်သူ့လွှတ်တော်က လယ်ယာမြေဥပဒေကို ပြင်ဆင်သည့် ဥပဒေကြမ်းကို ၅-၉-၂၀၁၉ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီး အမျိုးသားလွှတ်တော်သို့ ပြန်လည်ပေးပို့လာ ပါတယ်။ ဒီဥပဒေကြမ်းနှင့် စပ်လျဉ်း၍ အမျိုးသားလွှတ်တော်ကိုယ်စားလှယ်(၅)ဦးမှ ၅-၁၁-၂၀၁၉ ရက်နေ့တွင် အကြံပြုဆွေးနွေးခဲ့ပါတယ်။ အမျိုးသားလွှတ်တော်၊ ဥပဒေကြမ်းကော်မတီသည် အကြံပြု ဆွေးနွေးခဲ့သည့် အမျိုးသားလွှတ်တော်ကိုယ်စားလှယ်များ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ အမျိုးသားလွှတ်တော်၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုး တိုးတက်ရေးကော်မတီ၊ တောင်သူလယ်သမားရေးရာကော်မတီ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် ၇-၁၁-၂၀၁၉ ရက်နေ့တွင် တွေ့ဆုံညှိနှိုင်းဆွေးနွေးခဲ့ပါတယ်။ လေ့လာတွေ့ရှိချက် ၂။ အမျိုးသားလွှတ်တော်၊ ဥပဒေကြမ်းကော်မတီသည် လယ်ယာမြေဥပဒေကို ပြင်ဆင်သည့် ဥပဒေကြမ်းကို အကြံပြုဆွေးနွေးခဲ့သည့် လွှတ်တော်ကိုယ်စားလှယ်များနှင့် ညှိနှိုင်းဆွေးနွေးခဲ့ရာတွင် ပြည်သူ့လွှတ်တော်က အတည်ပြုသည့် အပိုဒ် ၃၊ ပုဒ်မ ၃၊ ပုဒ်မခွဲ (ဆ)၊ အပိုဒ် ၇၊ ပုဒ်မ ၁၁၊ အပိုဒ် ၈။ ပုဒ်မ ၁၂၊ ပုဒ်မခွဲ(ခ)၊ အပိုဒ် ၁၀၊ ပုဒ်မ ၁၄၊ အပိုဒ် ၁၂၊ ပုဒ်မ ၁၆၊ အပိုဒ်(ဂ) နှင့် (ဃ)၊ အပိုဒ် ၁၅၊ ပုဒ်မ ၁၉ ခြေဆင်း၊ အပိုဒ် ၁၉၊ ပုဒ်မ ၂၆၊ အပိုဒ် ၂၃၊ ပုဒ်မ ၃၂ ပြည်သူ့လွှတ်တော်က မူလ ဥပဒေပြဋ္ဌာန်း ချက်အတိုင်း ပြန်လည်ထားရှိပြီး အမျိုးသားလွှတ်တော်က မူလ အတည်ပြုထားသည့် အပိုဒ် ၁၈၊ ပုဒ်မ ၂၅၊ ပုဒ်မခွဲ (က) (ခ) နှင့် အပိုဒ် ၂၁၊ ပုဒ်မ ၃၀၊ ပုဒ်မခွဲ (က) တို့ကို အမျိုးသားလွှတ်တော်၏ အတည်ပြုချက်အတိုင်း ပြန်လည်ထားရှိသင့်ကြောင်းနှင့် ပြည်သူ့လွှတ်တော်က အတည်ပြုထား သည့် ဥပဒေကြမ်း အပိုဒ် ၃၊ ပုဒ်မ ၃၊ ပုဒ်မခွဲ (က) ကို ပယ်ဖျက်သင့်ကြောင်း ညှိနှိုင်းသဘောတူညီမှု ရရှိခဲ့ပါတယ်ရှင်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် လယ်ယာမြေ ဥပဒေကို ပြင်ဆင်သည့် ဥပဒေကြမ်းအပေါ် အကြံပြုဆွေးနွေးခဲ့သည့် အမျိုးသားလွှတ်တော်ကိုယ်စားလှယ် များ၊ သက်ဆိုင်ရာဝန်ကြီးဌာန၊ သက်ဆိုင်ရာကော်မတီများ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အသေးစိတ်ညှိနှိုင်း ဆွေးနွေးခဲ့ပြီးဖြစ်ပါသဖြင့် အမျိုးသားလွှတ်တော်၊ ဥပဒေကြမ်းကော်မတီ၏ ထပ်မံပြင်ဆင်ချက်များကို အတည်ပြုသင့်ပါကြောင်းနှင့် ဤဥပဒေကြမ်း၏ ကျန်အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်း ဆက်လက်အတည်ပြု သင့်ပါကြောင်း အစီရင်ခံတင်ပြအပ်ပါတယ်ရှင်။ လွှတ်တော်နှစ်ရပ် သဘောကွဲလွဲချက်များကိုလည်း ပြည်ထောင်စုလွှတ်တော်၏ အဆုံးအဖြတ် ခံယူဆောင်ရွက်သင့်ပါကြောင်း တစ်ပါတည်း တင်ပြအပ်ပါ တယ်ရှင်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော လယ်ယာမြေဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇)ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော လယ်ယာမြေဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး အမျိုးသားလွှတ်တော်သို့ ပြန်လည်ပေးပို့လာပါတယ်။ ပြည်သူ့လွှတ်တော်၏ ပြင်ဆင်ချက်များအနက် အဆုံးအဖြတ် ရယူလိုသည့် ဥပဒေကြမ်းပါ အပိုဒ်၊ အပိုဒ်ခွဲများကို ဥပဒေကြမ်းကော်မတီက တစ်ပိုဒ်ချင်းစီအလိုက် တင်ပြဖို့ ဖြစ်ပါတယ်။</speech>
<speech><mp id="832">ဦးစိုးမိုး (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ဥပဒေကြမ်းကော်မတီကိုယ်စား ကော်မတီအဖွဲ့ဝင် ဧရာဝတီတိုင်းဒေသကြီး မဲဆန္ဒနယ်အမှတ်(၁)မှ ကျွန်တော် ဦးစိုးမိုး ကနေပြီး တင်ပြသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အမျိုးသားလွှတ်တော် ဥပဒေကြမ်းကော်မတီ၏ တင်ပြချက်ဖြစ်တဲ့ ပြည်သူ့လွှတ်တော်က အတည်ပြုထားသည့် အပိုဒ် ၃ တွင် ဖော်ပြထားသော ပုဒ်မ ၃၊ ပုဒ်မခွဲ(ဆ)၊ အပိုဒ် ရ တွင် ဖော်ပြထားသော ပုဒ်မ ၁၁၊ အပိုဒ် ၈ တွင် ဖော်ပြထားသော ပုဒ်မ ၁၂။ ပုဒ်မခွဲ(ခ)၊ အပိုဒ် ၁၀ တွင် ဖော်ပြထားသော ပုဒ်မ ၁၄၊ အပိုဒ် ၁၂ တွင် ဖော်ပြထားသော ပုဒ်မ ၁၆၊ ပုဒ်မခွဲ(ဂ)နှင့် (ဃ)၊ အပိုဒ် ၁၅ တွင် ဖော်ပြထားသော ပုဒ်မ ၁၉ ခြေဆင်း၊ အပိုဒ် ၁၉ တွင် ဖော်ပြ ထားသော ပုဒ်မ ၂၆၊ အပိုဒ် ၂၃ တွင် ဖော်ပြထားသော ပုဒ်မ ၃၂ တို့ကို အမျိုးသားလွှတ်တော်၏ အတည်ပြုချက်အတိုင်း ပြန်လည်ထားရှိပေးနိုင်ပါရန် အဆိုပြုတင်ပြအပ်ပါတယ်ခင်ဗျား။</speech>
<speech type="speaker">ဒီတင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech><mp id="832">ဦးစိုးမိုး (အဖွဲ့ဝင်၊ ဥပဒေကြမ်းကော်မတီ)</mp>အမျိုးသားလွှတ်တော် ဥပဒေကြမ်း ကော်မတီ၏ တင်ပြချက်ဖြစ်သည့် ပြည်သူ့လွှတ်တော်က မူလဥပဒေပြဋ္ဌာန်းချက်အတိုင်း ပြန်လည် ထားရှိပြီး အမျိုးသားလွှတ်တော်က အတည်ပြုထားသော အပိုဒ် ၁၈ တွင် ဖော်ပြထားသော ပုဒ်မ ၂၅၊ ပုဒ်မခွဲ(က)နှင့်(ခ)၊ အပိုဒ် ၂၁ တွင် ဖော်ပြထားသော ပုဒ်မ ၃၀၊ ပုဒ်မခွဲ (က) တို့ကို အမျိုးသား လွှတ်တော်၏ အတည်ပြုချက်အတိုင်း ပြန်လည်ထားရှိပေးနိုင်ပါရန် အဆိုပြုတင်ပြအပ်ပါတယ်ခင်ဗျား။</speech>
<speech type="speaker">ဒီတင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech><mp id="832">ဦးစိုးမိုး (အဖွဲ့ဝင်၊ ဥပဒေကြမ်းကော်မတီ)</mp>အမျိုးသားလွှတ်တော် ဥပဒေကြမ်း ကော်မတီ၏ ပယ်ဖျက်ချက်ဖြစ်တဲ့ ပြည်သူ့လွှတ်တော်က အတည်ပြုထားသည့် အပိုဒ် ၃ တွင် ဖော်ပြ ထားသော ပုဒ်မ ၃၊ ပုဒ်မခွဲ (က)ကို လွှတ်တော်က ပယ်ဖျက် အတည်ပြု ပေးနိုင်ပါရန် အဆိုပြု တင်ပြ အပ်ပါတယ်။</speech>
<speech type="speaker">ဒီ ပယ်ဖျက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပယ်ဖျက်ချက် အတည်ဖြစ်သည်။</speech>
<speech><mp id="832">ဦးစိုးမိုး (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ အမျိုးသားလွှတ်တော်က ပြန်လည် အတည်ပြုထားသော ဥပဒေကြမ်း၏ အပိုဒ်၊ အပိုဒ်ခွဲများမှအပ ကျန်ရှိသည့် အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်း ဆက်လက် အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျား။</speech>
<speech type="speaker">ဒီ တင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<title>ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော လယ်ယာမြေ ဥပဒေကို ပြင်ဆင် သည့် ဥပဒေကြမ်းနှင့် စပ်လျဉ်း၍ အမျိုးသားလွှတ်တော်နှင့် ပြည်သူ့လွှတ်တော်တို့ သဘောကွဲလွဲ သည့်အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော်ကိုယ်စားလှယ် တစ်ဦးက အဆိုတင်သွင်းခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်တွင် ပြန်လည်ဆွေးနွေးရာ၌ ပြည်သူ့လွှတ်တော်၏ ပြင်ဆင်ချက်ကို လွှတ်တော်က သဘောမတူကြောင်း တွေ့ရှိရသည့်အတွက် လွှတ်တော်ကိုယ်စားလှယ်တစ်ဦးက ထိုသို့ သဘော ကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၇၊ နည်းဥပဒေခွဲ (က)အရ အဆို တင်သွင်းရန် ဖြစ်ပါတယ်။</speech>
<speech><mp id="994">ဦးဘမျိုးသိန်း၊ ရန်ကုန်တိုင်းဒေသကြီး၊ မဲဆန္ဒနယ်အမှတ်(၅)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်က ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဦးဘမျိုးသိန်း ဖြစ်ပါတယ်။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲချက်များကို ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၁၉ရ (က)အရ ပြည်ထောင်စုလွှတ်တော်တွင် အဆုံးအဖြတ်ခံယူ ဆောင်ရွက်သင့်ပါကြောင်း တင်ပြအပ်ပါတယ်ခင်ဗျား။</speech>
<title>လယ်ယာမြေ ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲ သည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘော ကွဲလွဲသည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ကြေညာပါတယ်။</speech>
</bill>
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံ လူမွဲခံယူခြင်းဆိုင်ရာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေး တင်ပြခြင်း</title>
<speech type="speaker">အစီအစဉ်(၁၀)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ မြန်မာနိုင်ငံလူမွဲခံယူခြင်းဆိုင်ရာဥပဒေကြမ်းကို ဒုတိယအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့ ၂၃-၁-၂၀၁၉ ရက်နေ့တွင် ပြည်ထောင်စုတရားလွှတ်တော်ချုပ် တရားသူကြီးက အဆိုတင်သွင်းပြီး ဒုတိယအကြိမ် အမျိုးသားလွှတ်တော် (၁၁)ကြိမ်မြောက်ပုံမှန် အစည်းအဝေး (၁၉)ရက်မြောက်နေ့ ၁-၃-၂၀၁၉ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့ လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံ လူမွဲခံယူခြင်း ဆိုင်ရာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့ လွှတ်တော်က ပေးပို့သော ပြင်ဆင်ချက်ကို အမျိုးသားလွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီးပေးပို့ထားသော မြန်မာနိုင်ငံ လူမွဲခံယူခြင်းဆိုင်ရာ ဥပဒေကြမ်း ကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို ဆွေးနွေးလိုသည့် လွှတ်တော် ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော် ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ်ဖော်ပြ လက်မှတ် ရေးထိုးပြီး ၂၇-၁၁-၂၀၁၉ ရက်နေ့ (ဗုဒ္ဓဟူးနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
</section>
<section value="Motion">
<motion>
<title>ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)၏ မြန်မာနိုင်ငံတွင် တစ်စတစ်စ ပြုန်းတီးလျက်ရှိသော ကြိုးဝိုင်း၊ ကြိုးပြင် တောများအပါအဝင် သစ်ပင်သစ်တောများ ပြန်လည် ရှင်သန် စိုပြည်လာစေရေးနှင့် သစ်ပင် သစ်တောများကို အခြေခံပြီး နိုင်ငံတော်၏ ဖွံ့ဖြိုးရေးလုပ်ငန်း များလုပ်ဆောင်နိုင်ရန် World Bank, ADB, WWF စသည့် နိုင်ငံတကာအဖွဲ့အစည်းများထံမှ ငွေကြေးနှင့် နည်းပညာ ကူညီထောက်ပံ့မှုများဖြင့် ပြည်နယ်နှင့် တိုင်းဒေသကြီးအတွင်းရှိ သစ်တောဝန်ထမ်းများ ၏ စွမ်းဆောင်ရည် (Capacity)၊ လုပ်ငန်းစဉ်များ (Functions)နှင့် ကျင့်ဝတ်သိက္ခာ (Ethics)များ ပိုမို အဆင့်အတန်း မြင့်မားလာစေရန် အထူးသင်တန်းများပေးပြီး အားပေးစည်းရုံး ပညာပေးသင်ကြား ရန်နှင့် ၎င်းသစ်တောဝန်ထမ်းများ လိုအပ်လျက်ရှိသော ခေတ်မီလက်နက်ကိရိယာ Facilities and equipments များကို စနစ်တကျတပ်ဆင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း တင်သွင်းထားသည့် မြန်မာနိုင်ငံတွင် တစ်စတစ်စ ပြုန်းတီးလျက်ရှိသော ကြိုးဝိုင်း၊ ကြိုးပြင်တောများအပါအဝင် သစ်ပင် သစ်တောများ ပြန်လည်ရှင်သန် စိုပြည်လာစေရေးနှင့် သစ်ပင် သစ်တောများကို အခြေခံပြီး နိုင်ငံတော်၏ ဖွံ့ဖြိုးရေးလုပ်ငန်းများ လုပ်ဆောင်နိုင်ရန် World Bank, ADB, WWF စသည့် နိုင်ငံတကာအဖွဲ့အစည်းများထံမှ ငွေကြေးနှင့် နည်းပညာ ကူညီထောက်ပံ့မှုများဖြင့် ပြည်နယ်နှင့် တိုင်းဒေသကြီးအတွင်းရှိ သစ်တောဝန်ထမ်းများ၏ စွမ်းဆောင်ရည် (Capacity)၊ လုပ်ငန်းစဉ်များ (Functions)နှင့် ကျင့်ဝတ်သိက္ခာ (Ethics)များ ပိုမိုအဆင့်အတန်း မြင့်မားလာစေရန် အထူး သင်တန်းများပေးပြီး အားပေးစည်းရုံး ပညာပေးသင်ကြားရန်နှင့် ၎င်းသစ်တောဝန်ထမ်းများ လိုအပ်လျက်ရှိသော ခေတ်မီလက်နက်ကိရိယာ (Facilities and equipments)များကို စနစ်တကျ တပ်ဆင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော် ကိုယ်စားလှယ်(၁၅)ဦး အမည်စာရင်း တင်သွင်းထားပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေး နိုင်ပါပြီ။</speech>
<speech><mp id="849">ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ အားလုံး မင်္ဂလာပါရှင်။ ကျွန်မက ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ ဦးစခင်ဇော်လင်း ရဲ့ မြန်မာနိုင်ငံတွင် တစ်စတစ်စ ပြုန်းတီးလျက်ရှိသော ကြိုးဝိုင်း၊ ကြိုးပြင်တောများအပါအဝင် သစ်ပင်သစ်တောများ ပြန်လည်ရှင်သန် စိုပြည်လာစေရေးနှင့် သစ်ပင်သစ်တောများကို အခြေခံပြီး နိုင်ငံတော်၏ ဖွံ့ဖြိုးရေးလုပ်ငန်းများ လုပ်ဆောင်နိုင်ရန် ဆိုသည့် ရည်ရွယ်ချက်နှင့် သစ်တောဝန်ထမ်းများ၏ စွမ်းဆောင်ရည် မြှင့်တင်ပြီး ကျင့်ဝတ်သိက္ခာနှင့် သူ့ရဲ့ လုပ်ငန်းစဉ်များ (Functions)နှင့် ပိုမိုကောင်းမွန်လာဖို့အတွက် သင်တန်းများပေးရန်နှင့် ခေတ်မီ လက်နက်ကိရိယာတွေ တပ်ဆင်ပေးမယ့်အဆိုကို ကျွန်မအနေနဲ့ ထောက်ခံအကြံပြု ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ ကျွန်မတို့နိုင်ငံမှာ ၂၀၁၀ ပြည့်နှစ်ကနေပြီး ၂၀၁၅ ခုနှစ်အထိ နှစ်စဉ် ပျမ်းမျှ သစ်တောပြုန်းတီးမှုဟာ တစ်နိုင်ငံလုံးဧရိယာရဲ့ (၀.၇)ရာခိုင်နှုန်းရှိပါတယ်။ မြန်မာနိုင်ငံမှာ ဆိုရင် ၂၀၁၉ ခုနှစ်၊ အောက်တိုဘာလအထိ ကြိုးဝိုင်းတော (၈၂၈)ခု၊ ကြိုးပြင်ကာကွယ်တော (၄၁၅)ခုနှင့် စုစုပေါင်းနိုင်ငံဧရိယာ (၂၅.၄၅)ရာခိုင်နှုန်း ဖွဲ့စည်းနိုင်ပြီး သဘာဝထိန်းသိမ်းရေးနယ်မြေ (၄၅)ခု နိုင်ငံတော်ဧရိယာရဲ့ (၅.၈၅)ရာခိုင်နှုန်း တည်ထောင်ပြီးဖြစ်ကြောင်း သစ်တောဌာနရဲ့ ထုတ်ပြန်သည့် သတင်းများအရ သိရှိရပါတယ်။ ကျွန်မရဲ့ မဲဆန္ဒနယ်မြေ ဒိုက်ဦးဟာဆိုရင် ပဲခူးရိုးမအတွင်းမှာရှိပြီး ကြိုးဝိုင်းဧရိယာမှာ (၈၉၅၅၈)ဧကရှိပါတယ်။ မြို့နယ်သစ်တောဦးစီးဌာနမှ ခွင့်ပြုဝန်ထမ်း (၄၆)ဦးနှင့် ဝန်ထမ်းအင်အား ခန့်ထား(၃၃)ဦးသာရှိလို့ သစ်တောပြုစုထိန်းသိမ်းခြင်းနှင့် ကာကွယ်ခြင်းလုပ်ငန်းတွေ ဆောင်ရွက်တဲ့အခါမှာ ဝန်ထမ်းအင်အား လုံလောက်မှုမရှိသည့်အတွက်၊ နောက်တစ်ခါမှာ အရည်အသွေး မပြည့်မီတဲ့ လက်နက်ကိရိယာတွေ၊ ဖမ်းဆီးသည့်ကိရိယာတွေ၊ ယန္တရားတွေမရှိသည့်အတွက်ကြောင့် နောက်တစ်ခုက ကျင့်ဝတ်သိက္ခာပိုင်းဆိုင်ရာ ပျက်စီးယိုယွင်းမှုတွေကြောင့် တရားမဝင်သစ်ခုတ်ခြင်း၊ ဝါးခုတ်ခြင်း၊ မီးသွေးဖုတ်ခြင်းတွေကို လုပ်ကိုင်နေတာ တွေ့ရပါတယ်။ ၂၀၁၆-၂၀၁ရ ဘဏ္ဍာရေးနှစ်ကနေပြီး ၂၀၁၉ ခုနှစ်၊ အောက်တိုဘာလအထိ ဒိုက်ဦး မြို့နယ်မှာ တရားမဝင် ကျွန်းသစ်၊ သစ်မာနှင့် အခြားသစ် စုစုပေါင်း (၁၀၅၈)တန်၊ တရားခံ (၂၆၀)ဦး၊ ယာဉ်ယန္တရား (၇၄)စီးကို ဖမ်းဆီးရခဲ့ကြောင်းသိရပါတယ်။ ဒါပေမယ့်လည်း အခုထိ တရားမဝင်သစ် ခုတ်လှဲထုတ်လုပ်မှုတွေ ဆက်လက်ဖြစ်ပေါ်နေပါတယ်။ တစ်ခါတစ်လေ ကျွန်မ ကွင်းဆင်းလို့ တွေ့ပြီး မေးမြန်းတဲ့အခါမှာဆိုရင် ဒါ လူထုရဲ့ လိုအပ်ချက်လည်းဖြစ်သလို တစ်ခါတစ်လေကျလို့ရှိရင် ကျွန်မ အဲဒီ ခိုးထုတ်တဲ့သူတွေကို မေးကြည့်တာပေါ့နော်။ အဲဒီအခါမှာဆိုရင် ကျွန်မတို့မှာ အကျင့် သိက္ခာပိုင်းဆိုင်ရာ ဝန်ထမ်းတွေရော ဝန်ထမ်းဆိုတာ ဌာနပေါင်းစုံပေါ့ ပျက်စီးမှုတွေ ရှိနေပါတယ်။ ဒါကြောင့် ကျွန်မအနေနဲ့ ဒါကို ဆွေးနွေးရခြင်းဖြစ်ပါတယ်။ ကျွန်မကို Power Point အသုံးပြုခွင့်ပြုပါရှင်။ ကျွန်မအနေနဲ့ ဒီတင်ပြမယ့် ထောက်ခံ အကြံပြုချက်တွေက ကျွန်မတို့ရဲ့ မြန်မာနိုင်ငံမှာရှိသည့် နိုင်ငံတကာမှာ အတွေ့အကြုံရှိတဲ့ သစ်တော ပညာရှင်များ Think Tank မှာ အကြံပေးနေတဲ့သူတွေ၊ နောက်တစ်ခါမှာ လက်ရှိ တာဝန်ထမ်းဆောင် နေတဲ့ သစ်တောအရာရှိတွေရဲ့ အကြံပြုချက်တွေ တရားဝင်ထုတ်ပြန်သည့် သတင်းအချက်အလက် တွေပေါ်မူတည်ပြီး တင်ပြမှာဖြစ်ပါတယ်။ မြန်မာနိုင်ငံရဲ့ သစ်တောတွေမှာဆိုရင် ထာဝစဉ်သစ်တော ထွက်ရှိဖို့ဆိုရင် Stock တွေ မရှိအောင် ထုတ်လုပ်ပြီးဖြစ်တဲ့တွက်ကြောင့်မို့လို့ သဘာဝသစ်တော ကြိုးဝိုင်းတွေအတွင်းမှာ ဓမ္မတာမျိုးဆက်ခြင်း(Natural Regeneration Methods)နဲ့ သစ်တော ကြိုးဝိုင်းတွေကို နောင်အနာဂတ် မျိုးဆက်သစ်များအတွက် ရေရှည်သစ်တောတွေ ပြန်လည်ထူထောင် ခြင်းကို သစ်တောပညာရှင်တွေက ဆောင်ရွက်ဖို့လိုပါတယ်။ ယခု်မတို့နိုင်ငံမှာ သုံးနေ တာက ပျက်စီးနေသည့်သစ်တောတွေကို ပြန်လည်ထူထောင်ဖို့ဆိုပြီး သစ်တောစိုက်ခင်းကို ထူထောင် ပါတယ်။ ဒါဟာ ငွေကြေးကုန်ကျမှု အလွန်များပြီး ထိရောက်မှုနည်းသည့် ဆင်ပါးစပ် နှမ်းပက်သလို ဖြစ်နေပြီး သိပ်မအောင်မြင်ပါဘူး။ နှစ်စဉ် ပြည်သူ့ငွေစာရင်းပူးပေါင်းကော်မတီမှာဆိုရင် ဒါကို ကျွန်မတို့ သစ်တောဌာနနှင့် တွေ့ရှိတဲ့အခါမှာ နှစ်စဉ်သစ်ပင်တွေစိုက်၊ သစ်တောတွေပျိုးထောင်ပြီး ဘတ်ဂျက်ကို အမြောက်အမြား တောင်းဆိုပါတယ်။ နှစ်တိုင်း တောင်းဆိုပါတယ်။ ဒါကို နှစ်စဉ်တွက်ကြည့်လိုက်လို့ရှိရင် သစ်ပင်ပေါင်း သန်းနှင့်ချီ မီလီယံနဲ့ချီပြီး ကျွန်မတို့ ထုတ်ယူထားတာဖြစ်ပါတယ်။ ဒါပေမယ့်လည်း ကျွန်မတို့ ဒီနေ့ပြန်ပြီးတော့ တွက်ကြည့်တဲ့အခါမှာ Monitoring Evaluation ဘယ်လိုလုပ်လဲဆိုတော့ ဒါကို ဂဃနဏ ပြောနိုင်ခြင်းမရှိပါဘူး။ အဲဒီလိုသာ နှစ်စဉ် နှစ်တိုင်းသာ သစ်ပင်တွေစိုက်မယ်။ ရန်ပုံငွေတွေ ထုတ်တယ်။ ကျွန်မတို့ ကိုယ်စားလှယ်တွေလည်း သစ်ပင်စိုက်ပွဲတွေလည်း သွားတာပဲ။ ဒါပေမဲ့ သစ်တောတွေ ပိုများလာတာမရှိပါဘူး။ ဒါကြောင့်မို့လို့ ကျွန်မတို့ ဓမ္မတာမျိုးဆက်ခြင်းနည်းဟာ ကမ္ဘာမှာလည်းကျင့်သုံးနေသည့်အတွက် ဒီနည်းကို ကျင့်သုံးဖို့လို ပါတယ်။ နောက်တစ်ခုက အဆိုရှင်တင်ပြထားသည့် ရာသီဥတုပြောင်းလဲမှုကြောင့် မြစ်ကြီးတွေမှာ ဆိုရင် အဓိကမြစ်ကြီးတွေမှာ ရေကြီးမှုတွေဖြစ်တယ်။ တစ်ခါတစ်လေကျ ရေကြီးမှုမဖြစ်ဘဲနှင့် ရေတွေမရှိဘူးပေါ့။ ဒါဟာ ဘာကြောင့်လဲဆိုရင် မြစ်တစ်လျှောက်မှာရှိသည့် ရေဝေရေလဲတောတွေကို ထိန်းသိမ်းတာတွေ အလွန်ပဲအားနည်းလို့ဖြစ်ပါတယ်။ ဒါကြောင့် မြစ်ကြီးရဲ့ တစ်လျှောက်မှာရှိတဲ့ နွေရာသီ၊ မိုးရာသီ၊ ဆောင်းရာသီတွေမှာ ရေထွက်မှန်ကန်စွာ စီးဆင်းဖို့ဆိုရင် ရေဝေရေလဲတောတွေ မှာ သစ်တောတွေ သတ်မှတ်ပြီးမှ သစ်တောတွေနဲ့ သစ်တော Cover ကို စနစ်တကျနှင့် ထိထိ ရောက်ရောက် ထိန်းသိမ်းဖို့လိုပါတယ်။ ဒီလို လုပ်ဆောင်ခြင်းအားဖြင့် မြေပြိုခြင်း၊ မြေဆီလွှာ တိုက်စားခြင်း၊ ရွှံ့မြေများထုထည်လိုက် ရွေ့လျားခြင်းကိုလည်း ကာကွယ်နိုင်မှာပါ။ ဒါဟာဆို ကျွန်မရဲ့ မဲဆန္ဒနယ် ဝေါမြို့နယ်နှင့် ရွှေကျင်မြို့နယ်မှာဆိုရင် ဒီသာဓကတွေ ရှိပါတယ်။ ဒါတွေ မလုပ်နိုင်တဲ့ အတွက်ကြောင့် နှစ်စဉ် ရေကြီးရေလျှံမှုတွေဖြစ်ပြီး ကျွန်မတို့ စိုက်ပျိုးမြေနှင့် စိုက်ပျိုးသီးနှံတွေလည်း အများကြီး ဆုံးရှုံးရတယ်။ လူတွေလည်း ဘေးဒုက္ခအန္တရာယ်တွေ ရောက်ရပါတယ်။ နောက်တစ်ခု သစ်တောအုပ်ချုပ် လုပ်ကိုင်မှုမှာဆိုရင် ခုတ်စဉ်၊ ခုတ်ပက်၊ ခုတ်ကွက်ပေါ့နော်။ ကျွန်မတို့ နှစ်စဉ် ခုတ်ကွက်ဧရိယာတွေ စနစ်တကျထုတ်ရပါတယ်။ သစ်တောပညာတွေပေါ့နော်။ ဒါပေမဲ့ ယချု ကျွန်မတို့ ဒီလိုမျိုး ထုတ်လိုမရတော့ဘူး။ ဒါကြောင့်မို့လို့ ဒီနေရာမှာ ကျွန်မတို့ ဘယ်လို ပြန်လုပ်ရမလဲဆိုရင် ဒီပြန်လည်ထူထောင်ခြင်းနှင့် ပြန်လည် အစားထိုးခြင်းတွေ၊ နောက်ပြီး ပြန်လည်အစားထိုး ဧရိယာတွေ သတ်မှတ်ပြီး ဓမ္မတာမျိုးဆက်ခြင်းကို သစ်တော ဝန်ထမ်းတွေ ဆောင်ရွက်ဖို့ လမ်းညွှန်အကောင်အထည်ဖော်ပေးစေလိုပါတယ်။ ဒါဆိုရင် သစ်တော ဝန်ထမ်းတွေက ဒါတွေ Capacity မရှိဘူးလား။ မြန်မာနိုင်ငံရဲ့ ကာကွယ်တောတွေဟာ တစ်ခုချင်းဟာသီးခြားရှိနေပါတယ်။ တကယ်တော့ သစ်တောကာကွယ်တောတွေနှင့် ဇီဝမျိုးစုံမျိုးကွဲတွေက ဆက်စပ်နေပါတယ်။ ဒါ့အပြင် ကျွန်မတို့မှာ Biological corridors လို့ခေါ်တဲ့ ဇီဝဆိုင်ရာစင်္ကြန်လည်းမရှိပါဘူး။ အထူးသဖြင့် အရင်က တင်ပြတဲ့ အဆို တစ်ခုမှာဆိုရင် ကျွန်မတို့က တနင်္သာရီတိုင်းဒေသကြီးမှာ ဒီလိုမျိုး Biological corridors များ၊ ဥပမာ မြန်မာနိုင်ငံအလယ်ပိုင်း ကာကွယ်တာတွေမှာ ဒါမျိုးတွေ အားနည်းပါတယ်။ တွေကို ခုတ်ယူသည့်အခါမှာလည်း တရားမဝင်သစ်ထုတ်လုပ်ရာမှာ သစ်တောဝန်ထမ်းတွေ မပါလို့ မရပါဘူး။ သူတို့နှင့်ဆက်နွယ်တဲ့ လူတွေ၊ သစ်တော အောက်ခြေ ဝန်ထမ်းကအစ သစ်တောဝန်ကြီး ဌာနမှာရှိတဲ့ ထိပ်ပိုင်းဝန်ထမ်းတွေ အဆင့်ဆင့်အထိ ပေးကမ်းနေသည့်စနစ်တွေ ရှိပါတယ်။ ဒီနေ့လည်း ရှိနေပါတယ်။ ဒါဟာ ဘာလဲဆိုရင် အတတ်ပညာဆိုင်ရာ ကျင့်ဝတ် (Professional Ethics) ကို ချိုးဖောက်လို့ ဖြစ်ပါတယ်။ ဒါကြောင့် ဒီ Ethics တွေကို ကျောင်းတွေ၊ တက္ကသိုလ်တွေမှာလည်းကောင်း၊ သစ်တော ဝန်ကြီးဌာနမှာလည်းကောင်း စွမ်းရည်မြှင့်တင်ပြီး ကျင့်ဝတ်တွေမြှင့်တင်ဖို့ရန် လိုအပ်ပါတယ်။ အဂတိလိုက်စားမှု တိုက်ဖျက်ရေးအဖွဲ့ကလည်း တိုင်ကြားသည်ဖြစ်စေ၊ မတိုင်ကြားသည်ဖြစ်စေ စောင့်ကြည့်လေ့လာမှုများ ပြုလုပ်ဖို့လိုပါတယ်။ သစ်တောတွေကို ကျွန်မတို့ စနစ်တကျ ကွင်းဆင်း ပြီးတော့မှ လက်တွေ့ကျကျလုပ်ဆောင်တဲ့ သစ်တောပညာရှင်၊ သစ်တောဝန်ထမ်းတွေ ရှားပါးလာ တဲ့အပြင် အဆင့်မြင့်သစ်တောအရာရှိတွေ ဒီလိုမျိုးကွင်းဆင်းပြီး လုပ်တဲ့အခါမှာ ခရီးဦးကြိုပြုရတယ်။ အဲဒါတွေက ပါတယ်။ အဲဒီစနစ်ဆိုးကြီးကိုလည်း ပြုပြင်ဖို့လိုပါတယ်။ အဂတိလိုက်စားမှု တိုက် စွမ်းရည်မြှင့်တင်ပြီးအသိုလ်တွေမှာလည်း ကျောင်း၊ Forest) အုပ်ချုပ်မှု ကုန်းတွေ ဆောင် ကျွန်မအနေနဲ့ မြန်မာနိုင်ငံရဲ့ သစ်တောတက္ကသိုလ်မှာ အမြဲတမ်းသင်ကြားနေတဲ့ဝန်ထမ်း သုတေသနတွေ အားနည်းပါတယ်။ အဲဒါ ဘာကြောင့်လဲဆိုရင် သစ်တောမှာ ကျွန်မတို့ အပိုဝင်ငွေမရှိပါဘူး။ ဒါကြောင့် ဒီနေရာမှာ ်ဝန်ထမ်းတွေဟာ အမြဲတမ်းပဲ လစ်ဟာနေပါတယ်။ အဲဒီအတွက် ကျွန်မတို့ ဘတ်ဂျက်အလုံလောက် ပေးသင့်ပါတယ်။ အဲဒီအပြင် သစ်တောသိပ္ပံ၊ သစ်တောတက္ကသိုလ်ကျောင်းနဲ့ ဆရာ၊ ဆရာမတွေသင်ကြားနေတဲ့ သုတေသနတွေအတွက် သစ်တောဧရိယာတစ်ခု (School Forest) တစ်ခုလည်း ကျွန်မတို့ သတ်မှတ်ပေးသင့်ပါတယ်။ နိုင်ငံတကာ သစ်တောကျောင်း၊ တက္ကသိုလ် တွေမှာ(School Forest) သင်ကြားရေးသစ်တောများ ရှိပါတယ်။ မြန်မာနိုင်ငံရဲ့ သစ်တောတက္ကသိုလ် ရေဆင်းမှာမရှိပါဘူး။ ဒါကိုလည်း ကျွန်မအနေနဲ့ တောင်းဆိုချင်ပါတယ်။ နိုင်ငံတကာအဖွဲ့ အစည်းနှင့် ပူးတွဲပြီး စီမံကိန်းတွေ ဆောင်ရွက်မယ်ဆိုလို့ရှိရင်လည်း မြန်မာနိုင်ငံအတွက် လက်တွေ့သစ်တော အုပ်ချုပ်မှု လုပ်ကိုင်မှုဟာ ထိရောက်မှုမရှိသည့် ရလဒ်တွေ စီမံကိန်းတွေ အနှစ်သာရလွဲနေတဲ့ စီမံကိန်းတွေ ရှောင်ရှားသင့်ပါတယ်။ နိုင်ငံတကာ အတွေ့အကြုံရှိသည့် မြန်မာနိုင်ငံသား ပညာရှင် တွေနဲ့ စီမံကိန်းအဆိုပြုလွှာ၊ ဆန်းစစ်လွှာများနှင့် ဆောင်ရွက်သင့်ပါတယ်။ ကျွန်မတို့ ဒီမှာတင်ပြထားသလိုပဲ ပြည်ထောင်စုလွှတ်တော်ကနေ သစ်တောနှင့်ပတ်သက် သည့် အရေးကြီးတဲ့ဥပဒေနှစ်ခုကို တင်ခဲ့ပါတယ်။ ဒါပေမယ့်လို့လည်း ထိရောက်မှု အားနည်းပါတယ်။ ဘာကြောင့်လဲဆိုရင် ဆက်စပ်အဖွဲ့အစည်းတွေကနေပြီး ဒီဥပဒေအပေါ်မှာ သက်ရောက်အောင် ပူးပေါင်းဆောင်ရွက်မှု နည်းသည့်အတွက်ကြောင့် ဥပဒေအရ သက်ရောက်မှု အားနည်းပါတယ်။ ဒါနဲ့ပတ်သက်ပြီး ကျွန်မတို့ Capacity Building ကို အများကြီး လုပ်ပေးဖို့လိုပါတယ်။ အဲဒီအပြင် သစ်တောဝန်ထမ်းများ ဒါတွေကလည်း ခေတ်မီလက်နက်ကိရိယာများ ပေးအပ်ပြီး တရားဥပဒေနှင့်အညီ ဆောင်ရွက်ပေးသင့်ပါတယ်။ အဆိုရှင် တင်ပြသွားသလို ဒါတွေက အရင်တုန်းက ရှိခဲ့ပါတယ်။ အဲဒီတော့ ကျွန်မတို့ ဒီဆက်စပ်ဝန်ကြီးဌာနတွေနဲ့လည်း သစ်တော၊ အခြား စွမ်းအင်အရင်းအမြစ်တွေကို ကုန်သွယ်နိုင်ဖို့ ကြိုးပမ်းဆောင်ရွက်သင့်ပါတယ်။ ဒီမှာ တင်ပြ ထားသလိုပဲ အစားထိုးသစ်တွေကို အခွန်သက်သက်သာသာ တင်သွင်းပေးမယ်။ သစ်အခြေခံ စက်မှု လုပ်ငန်းတွေတိုးပွားလာခြင်းဖြင့် ကျွန်မတို့ ကာကွယ်နိုင်မှာဖြစ်ပါတယ်။ ဒါက ကျွန်မတို့ စောစောက ပြောသည့် Biological Corridors မျိုးဖြစ်ပါတယ်။ ဒါတွေက ဒီလိုမျိုး ကားတွေနဲ့ သစ်တွေ ခိုးထုတ် ပါတယ်။</speech>
<speech type="speaker">သွားပါပြီ။ အဆုံးသတ်ပါ။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၆)မှ ဒေါ်လွီဇာ ဆွေးနွေး နိုင်ပါပြီ။</speech>
<speech><mp id="888">ဒေါ်လွီဇာ၊ ကယားပြည်နယ် မဲဆန္ဒနယ်အမှတ်(၆)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌ၊ အမျိုးသားလွှတ်တော်ကိုယ်စားလှယ်တော်များနှင့် ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေရှင်။ ကျွန်မက ကယားပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်ဖြစ်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးစခင်ဇော်လင်း၏ မြန်မာနိုင်ငံတွင် တစ်စတစ်စ ပြုန်းတီးလျက်ရှိသော ကြိုးဝိုင်း၊ ကြိုးပြင်တောများ အပါအဝင် သစ်ပင်သစ်တောများ ပြန်လည်ရှင်သန် စိုပြည်လာစေ ရေးနှင့် သစ်ပင်သစ်တောများကိုအခြေခံပြီး နိုင်ငံတော်၏ ဖွံ့ဖြိုးရေးလုပ်ငန်းများကို ဆောင်ရွက် နိုင်ရန် နိုင်ငံတကာအဖွဲ့အစည်းများထံမှ ငွေကြေးနှင့် နည်းပညာ ကူညီထောက်ပံ့မှုများဖြင့် ပြည်နယ် နှင့် တိုင်းဒေသကြီးအတွင်းရှိ သစ်တောဝန်ထမ်းများ၏ စွမ်းဆောင်ရည် (Capacity)၊ လုပ်ငန်းစဉ်များ (Functions) နှင့် ကျင့်ဝတ်သိက္ခာ (Ethics)များ ပိုမိုအဆင့်အတန်း မြင့်မားလာစေရန် အထူး သင်ကြားရန်နှင့် ၎င်းသစ်တောဝန်ထမ်းများ လိုအပ်လျက်ရှိသော ခေတ်မီလက်နက်ကိရိယာ Facilities and Equipments များကို စနစ်တကျတပ်ဆင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ ယခုကမ္ဘာကြီးဟာ ပူနွေးလာပြီး ရာသီဥတုဖောက်ပြန်လာ တာကို တွေ့ရမှာဖြစ်ပါတယ်။ ရာသီဥတုဖောက်ပြန်လာတာဟာ သစ်ပင်သစ်တောများပြုန်းတီးမှုနှင့် ဆက်စပ် လျက်ရှိကြောင်း ပညာရှင်များ သုံးသပ်ချက်အရ သိရှိရပါတယ်။ သစ်ပင်သစ်တောများ ပြုန်းတီးလာရခြင်းအကြောင်းက လူသားများရဲ့ မဆင်မခြင် သစ်ပင်များကို ခုတ်ယူသုံးစွဲခြင်း ဖြစ်ပြီး ရာသီဥတုပြောင်းလဲလာကာ လူသားများအတွက် ဆိုးကျိုးရလဒ်ကို ခံယူနေရတာပဲ ဖြစ်ပါတယ်။ လေးစား အပ်ပါသောဥက္ကဋ္ဌကြီးရှင်။ အဆိုရှင်ရဲ့ အဆိုအရ ယနေ့မြန်မာနိုင်ငံဟာ ၁၉၆၀ ပြည့်နှစ် မတိုင်ခင်က သစ်တောဖုံးလွှမ်းမှုဟာ (၆၅)ရာခိုင်နှုန်းကျော်ရှိပြီး ယခု(၄၂.၉၂) ရာခိုင်နှုန်းထိ ဆိုးရွားစွာ ကျဆင်းနေတာကို ဖော်ပြထားပါတယ်။ ထိုသို့သစ်တောသစ်ပင်များ တစ်စတစ်စပြုန်းတီး လာရခြင်းကြောင့် မိုးခေါင်ခြင်း၊ မိုးများခြင်း၊ ရေကြီးခြင်း၊ ရေလျှံခြင်း၊ မြေပြိုခြင်း စသည်တို့ဖြင့် သက်သေပြလျက်ရှိနေပါတယ်။ အကယ်၍ သစ်ပင်၊ သစ်တောများ ပြုန်းတီးခြင်းကို ကျေးရွာ(၄၉)ရွာ နေ အလှူရှင် (၃)ဦးမှ ပိုပြီး မကာကွယ်နိုင်ပါက အနာဂတ်ကာလမှာ ယခုထက်ပိုပြီး ဆိုးကျိုးများနှင့်ရင်ဆိုင်ရမယ့် ပြည်သူများရဲ့ ဘဝဟာ မတွေးဝံ့စရာပါဘဲ။ ခေတ်မီတိုးတက်လာသော ယခုသစ်တော၊ သစ်ပင်များကို လျင်မြန်စွာ ပြုန်းတီးနိုင်စေသော Chainsaw ကို အသုံးပြုခြင်းဟာလည်း တရားဥပဒေနှင့်အညီ ပြဋ္ဌာန်းထိန်းကျောင်းရမှာပဲ ဖြစ်ပါတယ်။ ရွှေ့ပြောင်းတောင်ယာစနစ်သည်လည်း သစ်ပင်ပြုန်းတီးခြင်း ကို အားပေးနေခြင်းကြောင့် ၎င်းစနစ်အစား အခြားနည်းလမ်းများကို နိုင်ငံတော်အစိုးရမှ တာဝန်ယူ ဖြေရှင်းသင့်ပါကြောင်း အကြံပြုလိုပါတယ်။ ဥက္ကဋ္ဌကြီးရှင်။ ကျွန်မနေထိုင်သော ကယားပြည်နယ်၊ ဖရူဆိုမြို့ဟာ သစ်တောများဖြင့် ဖုံးလွှမ်းနေသော မြို့နယ်ဖြစ်ခဲ့ပါသော်လည်း စည်းမဲ့ကမ်းမဲ့ သစ်တောသစ်ပင်များကို ခုတ်ထွင် အသုံးပြုခြင်းကြောင့် တောင်ကတုံးအဖြစ် ကျန်ရစ်ခဲ့တာကို မြင်တွေ့နေရမှာဖြစ်ပါတယ်။ တောင်ကတုံး အဖြစ်ကျန်ရစ်နေသော မြင်ကွင်းကို သစ်ပင်သစ်တောများအဖြစ် ပြန်လည်မမြင်ရသော်လည်း စိမ်းလန်းစိုပြည်သောစိုက်ခင်းများအဖြစ် မြင်တွေ့ လာစေရန်အတွက် ရေလိုအပ်နေပါသောကြောင့် ရေရရှိရေးအတွက် လွှတ်တော်ကိုယ်စားလှယ်များနှင့် ပြည်နယ်အစိုးရအဖွဲ့တို့ပူးပေါင်းကာ ကြိုးစားခဲ့ ကြပါတယ်။ ရေရှားပါးလှသော ဖရူဆိုမြို့နယ်မှ ကျေးရွာ(၄၉)ရွာ ရေရရှိနိုင်ရန် ငွေကျပ်သန်းပေါင်း (၇၈၀၀)နှင့် နိုင်ငံခြားအလှူရှင် (၃)ဦးမှ ပံ့ပိုးပေးမည်ဖြစ်ကြောင်း မင်္ဂလာသတင်း ကြားခဲ့ရသော်လည်း ယခုစိတ်ကူးယဉ်အိပ်မက်အဖြစ်သာ ကျန်ရစ်ခဲ့ပါတော့တယ်။ ဥက္ကဋ္ဌကြီးရှင်။ နိဂုံးချုပ်အနေနဲ့ မြန်မာနိုင်ငံရဲ့ သစ်ပင် သစ်တောများဟာ သယံဇာတ လက်ဆောင်ကောင်းတစ်ခုဆိုတာ မည်သူမှ ငြင်းပယ်လို့မရပါဘူး။ ယင်း လက်ဆောင်ကောင်းများကို ထိန်းသိမ်းခြင်း၊ အသုံးချမှု မှန်ကန်ခြင်းများမရှိပါက သယံဇာတလက်ဆောင်သည် ကျိန်စာအဖြစ် ပြောင်းလဲသွားနိုင်ကြောင်း သတိကြီးစွာသိရှိဖို့အထူးလိုအပ်ပါလိမ့်မယ်။ သို့ပါသောကြောင့် အဆိုရှင်သည် သာယာလှပသည့်အနာဂတ်မြန်မာနိုင်ငံကို မြင်တွေ့စေရန်အတွက်၊ မည်သူက မည်သို့တာဝန်ရှိသည် မည်သို့ ဆောင်ရွက်ထားသင့်သည်၊ မည်သို့ ကာကွယ်ထိန်းသိမ်းထားသင့်သည် စသည့်ရည်ရွယ်ချက် ကောင်းများဖြင့် တင်သွင်းသော အဆိုဖြစ်သောကြောင့် ယင်းအဆိုအား အတည်ပြုသင့်ကြောင်း လေးလေးနက်နက် ထောက်ခံအပ်ပါတယ်ရှင်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၅)မှ ဒေါ်မူ ဆွေးနွေးနိုင်ပါပြီ။</speech>
<speech><mp id="887">ဒေါ်ရှားမှု၊ ကယားပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ ဧည့်သည်တော်များ မင်္ဂလာပါလို့ ကျွန်မ ဒီကနေ နှုတ်ခွန်းဆက်သ ဂါရဝပြုလိုက်ပါတယ်ရှင်။ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးစခင်ဇော်လင်း တင်သွင်းသည့် အဆိုကို ကျွန်မ ကယားပြည်နယ် မဲဆန္ဒနယ်အမှတ်(၅)မှ ဒေါ်မူ က ထောက်ခံပြီး အဆိုမှာ ပါဝင်သည့် မြန်မာနိုင်ငံတွင် တစ်စတစ်စပြုန်းတီးလျက်ရှိသော ကြိုးဝိုင်း၊ ကြိုးပြင်တာများ အပါအဝင် သစ်ပင် သစ်တောများ ပြန်လည်ရှင်သန်စိုပြည်လာစေရေး ဆိုသည့်အပိုင်းကို အဓိက ဆွေးနွေးမှာ ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ သစ်တော၏ အရေးပါမှုကို ဦးစွာတင်ပြလိုပါတယ်။ သစ်တောများသည် ကမ္ဘာပေါ်ရှိ မျိုးစိတ်ပေါင်းဆယ်ပုံရှစ်ပုံ လူသန်းပေါင်း (၃၀၀)၏ နေထိုင်ရာအိမ် ဖြစ်ပါတယ်။ ထိုနည်းတူစွာ မြန်မာနိုင်ငံသည် အာရှပစိဖိတ်ဒေသအတွင်း သဘာဝသစ်တောဧရိယာ အများဆုံးနိုင်ငံတွင် တစ်နိုင်ငံအဖြစ် ပါဝင်ခဲ့ပါတယ်။ သဘာဝသစ်တောဖုံးလွှမ်းမှု ရာခိုင်နှုန်းများ အရ ကမ္ဘာပေါ်တွင် ပဉ္စမမြောက် သစ်တောဖုံးလွှမ်းမှု အများဆုံးနိုင်ငံ ဖြစ်ခဲ့ပါတယ်။ သစ်တောသစ်ပင်များသည် လူသားများအပါအဝင် တောရိုင်းတိရစ္ဆာန်များ၊ ဇီဝမျိုးစုံမျိုးကွဲ များ အားလုံးတို့၏ ရေရှည်တည်တံ့နိုင်ရေးအတွက် စားဝတ်နေရေး၊ ဆေးဝါးများ၊ လောင်စာများ၊ စွမ်းအင်များ၊ သောက်သုံးရေစသည့် အခြေခံလိုအပ်ချက်များကို ဖြည့်စွက်ပေးနိုင်သလို ရာသီဥတု ညီညွတ်မျှတစေခြင်းနှင့် ကာဗွန်သိုလှောင်ခြင်းများအတွက် အထောက်အပံ့ပေးသည့် စွမ်းအားရှင် ကြီးပင် ဖြစ်ပါတယ်။ ဒါ့ကြောင့် သစ်တောများသည် ကမ္ဘာမြေကြီးအတွက် အင်ဂျင်နှင့် အဆုတ်များ ဖြစ်သကဲ့သို့ ကမ္ဘာမြေကြီးပူနွေးလာမှုကို ထိန်းညှိပေးခြင်းဖြင့် ရာသီဥတု ပြောင်းလဲခြင်းများ၏ အကျိုးသက်ရောက်မှုများကို ကာကွယ်ပေးနေတယ်လို့ ဆိုနိုင်ပါတယ်။ ဥက္ကဋ္ဌကြီးရှင်။ ယခုအခါ ကမ္ဘာ့နိုင်ငံပေါင်း(၂၃)နိုင်ငံသည် ကမ္ဘာကြီးပူနွေးလာမှုနှင့် ရာသီဥတု ပြောင်းလဲခြင်း၏ ဆိုးကျိုးများကို ခံစားနေရသည်မှာ မြန်မာနိုင်ငံလည်းပါဝင်နေပါတယ်။ ဒါ့အပြင် မြန်မာနိုင်ငံ၏ သစ်တော ပြုန်းတီးမှုအခြေအနေကို လေ့လာကြည့်ရင်လည်း ၂၀၁၀ ပြည့်နှစ်မှ ၂၀၁၅ ခုနှစ်အတွင်း ကမ္ဘာ့သစ်တောပြုန်းတီးမှုကို လေ့လာသောအစီရင်ခံစာအရ နှစ်စဉ်သစ်တောပြုန်းတီးမှု (၁.၇)ရာခိုင်နှုန်းရှိပြီး သစ်တောသည် တစ်ကမ္ဘာလုံးပြုန်းတီးမှု အဆင့်(၃)နေရာတွင် ရပ်တည်လျက် ရှိပါတယ်။ မြန်မာနိုင်ငံတွင် သစ်တောဖုံးလွှမ်းမှုသည် တစ်နှစ်ထက်တစ်နှစ် ကျဆင်းလျက်ရှိပြီး နှစ်စဉ်နှစ်တိုင်း သစ်တောပြုန်းတီးမှုများ ဖြစ်ပေါ်လျက်ရှိပါတယ်။ ဥက္ကဋ္ဌကြီးရှင်။ ယနေ့ နိုင်ငံတကာအဖွဲ့အစည်းများသည် ဧရိယာများပြားသည့် သစ်တောများ ပြန်လည်တည်ထောင်ရေးကို အထူးပင် အားထုတ်လျက်ရှိပါတယ်။ သစ်တောပြန်လည်တည်ထောင်ခြင်း စီမံကိန်းအောင်မြင်ရန်အတွက် နိုင်ငံ့ခေါင်းဆောင်များ၏ အသိအမှတ်ပြုမှု၊ ပြင်းထန်သည့်ဆန္ဒရှိမှု အားစိုက်ဆောင်ရွက်မှုတို့ အရေးကြီးကြောင်း ကိုရီးယားသင်ခန်းစာတွင် တွေ့မြင်နိုင်ပါတယ်။ အသကဲ့သို့ ကမ္ဘာကြောင့် သစ်တင်ခြင်းများအစာများကို ဖြည့်ဆေးဝါးများ၊ လေစုံမျိုးကွဲ နိုင်ငံတွင်လည်း နိုင်ငံတကာသစ်တောထိန်းသိမ်းရေး အဖွဲ့ အစည်းများ၏ အကူအညီကိုရယူ၍ ဒေသခံပြည်သူများနှင့်ပူးပေါင်းကာ ဆယ်စုနှစ်နောက်ပိုင်းတွင် သစ်တောဖုံးလွှမ်းမှုများ တိုးတက်အောင် ဆောင်ရွက်ခဲ့ကြပါတယ်။ ထိုနည်းတူစွာ သစ်တောပြုန်းတီးမှုကိုလျှော့ချစေရန် အစိုးရမှ လိုအပ်သော ဥပဒေ၊ မူဝါဒ ချမှတ်ဆောင်ရွက်သည့် နိုင်ငံများရှိသလို လစ်လပ်နေသော သစ်တောမြေများတွင် သစ်ပင်စိုက်ရန် အစိုးရမှ အလေးထားဆောင်ရွက်နေသည့် နိုင်ငံများလည်း ရှိပါတယ်။ လေးစားအပ်ပါသော ဥက္ကဋ္ဌကြီးရှင်။ ယခုအခါ မြန်မာနိုင်ငံ၏ သစ်တောများသည် သစ်တောပြုန်းတီးနေသည့် အနေအထားရောက်ရှိနေခြင်းကြောင့် သစ်တောစီမံအုပ်ချုပ်မှုကဏ္ဍကို ဆောင်ရွက်ရန် အရေးကြီးပါတယ်။ သစ်တောများ ပြန်လည်ထူထောင်ခြင်းနှင့် ထိန်းသိမ်းခြင်း လုပ်ငန်းများ အကောင်အထည်ဖော် ဆောင်ရွက်ရန်လည်း လိုအပ်လျက်ရှိပါတယ်။ ၎င်းအပြင် သစ်တောဆိုင်ရာ ကတိကဝတ်များအနေဖြင့် နိုင်ငံဧရိယာ၏ သစ်တောနယ်မြေ (၃၀)ရာခိုင်နှုန်းနှင့် သဘာဝထိန်းသိမ်းရေးနယ်မြေ (၁၀)ရာခိုင်နှုန်း ပြည့်မီစေရန်အတွက်လည်း ရည်မှန်းဆောင်ရွက်ရန် ရှိနေပါတယ်။ သို့ဖြစ်ပါ၍ သစ်တောထိန်းသိမ်းခြင်းနှင့် ပြန်လည်ထူထောင်ခြင်းများ၏ အခန်းကဏ္ဍကို မြှင့်တင်နိုင်ဖို့ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း တင်သွင်းတဲ့အဆိုကို ထောက်ခံအပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း ဆွေးနွေးနိုင်ပါပြီ။</speech>
<speech><mp id="891">ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က ကယား ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး အမျိုးသားလွှတ်တော်ကိုယ်စားလှယ် ဦးစခင်ဇော်လင်း ၏ အဆိုကို အပိုင်း(၃)ပိုင်းနဲ့ ထောက်ခံအကြံပြုပါမယ်။ ပထမပိုင်းအနေနဲ့ ကမ္ဘာ့ လူဦးရေတိုးပွားမှုနဲ့ သစ်တောပြုန်းတီးမှုကို သုံးသပ်တင်ပြပါမယ်။ ကမ္ဘာ့လူဦးရေ တိုးပွားနှုန်းက တစ်စတစ်စ တိုးပွားလာတာတွေ့ရပါတယ်။ ၂၀၀၀ ပြည့်နှစ်တုန်းက (၆၁၂၇)သန်း လူဦးရေရှိပါတယ်။ ၂၀၁၅ ခုနှစ်ကျ (၇၃၄၉)သန်း လူဦးရေရှိပါတယ်။ ၂၀၃၀ ပြည့်နှစ်မှာ (၈၅၀၁)သန်းရှိမယ်လို့ ခန့်မှန်းကြပါတယ်။ ကမ္ဘာ့မြေပြင်က မတိုးလာပါဘူး။ သယံဇာတတွေကလည်း မတိုးလာတဲ့အပြင် လျော့သထက်လျော့လာပါတယ်။ ကမ္ဘာ့သစ်တော Forest Coverage အနေအထားကိုကြည့်ရင် ကမ္ဘာ့မြေပြင် အကျယ်အဝန်းရဲ့ (၃၁)ရာခိုင်နှုန်းပဲ ရှိပါတယ်။ ကမ္ဘာ့အကြီးဆုံး မိုးသစ်တောကြီးအဖြစ် ကျန်ရှိနေတဲ့ အမေဇုန်သစ်တောကြီးဟာလည်း ၂၀၁၈ ခုနှစ်နဲ့စာရင် ၂၀၁၉ ခုနှစ်မှာ ပြုန်းတီးမှုတွေ ပိုများလာပါတယ်။ သစ်တောပြုန်းတီးမှုကြောင့် အမေဇုန် သစ်တောပမာဏ စတုရန်းမိုင်ပေါင်း (၂.၁)သန်းပဲ ကျန်ပါတော့တယ်လို့ WWF က ပြောပါတယ်။ WWF က စထုတ်ပြန်သည့် စာရင်း ဇယားအရ အမေဇုန်မိုးသစ်တောကြီးဟာ လွန်ခဲ့တဲ့ (၁၀)စုနှစ်နဲ့စာရင် (၂၀)ရာခိုင်နှုန်း ပျက်စီးနေပြီလို့ သုံးသပ်ကြပါတယ်။ ဒီလိုဖြစ်ရပ်မျိုး အင်ဒိုနီးရှားမှာလည်း ကြုံတွေ့ ရပါတယ်။ အင်ဒိုနီးရှားနိုင်ငံဟာ ပြီးခဲ့တဲ့ (၁၂)နှစ်တာကာလအတွင်းမှာ ဧရိယာစတုရန်း ကီလိုမီတာ(၆)သောင်းရှိသည့် ပကတိ သစ်တောတွေ ပြုန်းတီးကြောင်းတွေ့ရပါတယ်။ စားအုန်းဆီပင်တွေ စိုက်ပျိုးသည့် အခြားစိုက်ပျိုးရေးလုပ်ငန်းတွေ လုပ်တယ်။ သစ်တောတွေ ခုတ်ထွင်ရှင်းလင်းတယ်။ ဘယ်လောက်မီးရှို့ခဲ့ကြသလဲဆိုရင် ဒေသတွင်းတောင် မီးခိုးလျှံလာသည့် ဒီအန္တရာယ်ကို ကြုံတွေ့ရပါတယ်။ ကျွန်တော်တို့နိုင်ငံကို ကြည့်ရအောင်။ လူဦးရေက ၁၉၈၃ ခုနှစ်က (၃၅)သန်း၊ ၂၀၁၄ ခုနှစ်ကျ (၅၂)သန်း၊ စားရေး၊ နေရေးအတွက် လိုအပ်ချက်တွေ တိုးလာပါတယ်။ အိမ်တွေဆောက်ကြတယ်။ ချက်ပြုတ်ကြတယ်။ ငွေရှာကြတယ်။ သစ်တောဧရိယာကလည်း ၁၉၉၀ ပြည့်နှစ်ကနေ ၂၀၁၀ ပြည့်နှစ်အတွင်းမှာ (၁၉)ရာခိုင်နှုန်း စတုရန်းမိုင်ပေါင်း(၂၈၇၅၀) ပြုန်းတီးတယ်လို့ သုံးသပ်တွေ့ရှိရပါတယ်။ အဓိကပြုန်းတီးခြင်းက တရားမဝင် သစ်ခုတ်ခြင်း၊ တရားဝင် သစ်ခုတ်ခြင်း၊ ပြန်လည်စိုက်ပျိုးမှု အားနည်းခြင်း၊ သက်ဆိုင်ရာ ဝန်ကြီးဌာနကလည်း ပြန်လည်စိုက်ပျိုးမှုမှာ လျစ်လျူရှုတာတွေ့ရှိရပါတယ်။ မြေယာကိစ္စပြဿနာတွေ၊ မြို့၊ ရွာတွေတိုးချဲ့တယ်။ စိုက်ပျိုးမြေတွေ တိုးချဲ့တယ်။ ဒီလို ကျွန်တော်တို့ တွေ့ရပါတယ်။ အထူးသတိပြုဖို့ကောင်းသည့် တစ်ချက်က ရွှေ့ပြောင်းတောင်ယာ စိုက်ပျိုးခြင်းပါပဲ။ ရွှေ့ပြောင်းတောင်ယာစိုက်ပျိုးခြင်းကို တရားဝင်မြေပိုင်ဆိုင်မှုတွေချပေး သတ်မှတ် မယ်ဆိုရင် တော်တော်သက်သာသွားမယ်လို့ ယူဆရပါတယ်။ အစိုးရအနေနဲ့လည်း သစ်တောထိန်းသိမ်း မှုကို ဆောင်ရွက်နေတာတွေ့ရပါတယ်။ သို့သော်လည်းပဲ မျှော်လင့်သလောက် မအောင်မြင်ဘူးလို့ သုံးသပ်ရရှိပါတယ်။ ဥက္ကဋ္ဌကြီးခင်ဗျား။ ဒုတိယအပိုင်းအနေနဲ့က သစ်တောဝန်ထမ်းပိုင်း ဖြစ်ပါတယ်။ ထိန်းသိမ်းရမယ့် သစ်တောဝန်ထမ်းတွေကို အရည်အသွေးမြင့်အောင် လုပ်ပေးရမှာပါ။ အဆိုရှင်ပြော သလို Capacity , Functions , Ethics အဓိကဆောင်ရွက်ပေးရမှာက သူတို့ သင်ကြားသည့်သင်ရိုး တွေကရော ခေတ်မီရဲ့ လား။ သူတို့ကိုယ်တိုင်ရော သစ်ပင်သစ်တောကို ချစ်သည့်စိတ်ရှိရဲ့လား။ ဒါလေး ကျွန်တော်တို့ လေ့လာဖို့လိုပါတယ်။ ထို့အတူပဲ သစ်တောဝန်ထမ်းတွေကို ဘတ်ဂျက်အရ လစာတိုးပြီး ခွင့်မပြုနိုင်ရင်တောင် 3a @: Allowance 6:190lll bucocysoupe codsndcoz So@cu:7951 Semi Automatic Weapon ကို ပြောတာ ဖြစ်ပါတယ်။ ဒါ ကာကွယ်ရေးအတွက် အရန်အင်အားလည်း ဖြစ်စေပါတယ်။ သင့်လျော်သည့်ယာဉ်ဖြစ်နိုင်ရင် သုံးဘီးဂျာမန်စစ်သုံးဆိုင်ကယ်တွေ ဝယ်ယူဖြည့်တင်းပေးသင့်တယ်လို့ မြင်ပါတယ်။ ကြိုးဝိုင်းသစ်တောတွေမှာ ဆိုင်ကယ်လမ်းတွေ ဖောက်ပေးရမယ်။ Corridor တွေ လုပ်ပေးရမယ်။ မီးတားလမ်းတွေ စစ်ဆေးနိုင်အောင် လုပ်ပေးရမယ်။ ဖြစ်နိုင်ရင် Drone တွေ၊ CCTV တွေ တပ်ဆင်ထားသင့်တယ်လို့ ကျွန်တော် အကြံပြုပါတယ်။ ဥက္ကဋ္ဌကြီးခင်ဗျား။ တတိယအပိုင်းအနေနဲ့က သစ်တောထိန်းသိမ်းရမည်ဆိုသည့် လူထု ပညာပေးသင်တန်းကျောင်းတွေကို ကြိုးဝိုင်းအနီးကျေးရွာတွေမှာ တည်ထောင်ပေးသင့်တယ်လို့ ကျွန်တော် တင်ပြလိုပါတယ်။ လူထုကို ပိုပြီး သစ်ပင်ချစ်တဲ့စိတ်၊ သစ်တောထိန်းသိမ်း လိုတဲ့စိတ်၊ သဘာဝပတ်ဝန်းကျင်ကို ချစ်တဲ့စိတ်၊ Ecosystem ကို နားလည်ထိန်းသိမ်းလိုသည့် စိတ်၊ သစ်တော ထိန်းသိမ်းတာ အမျိုးသားရေးတာဝန်လို့ ခံယူတဲ့စိတ်မျိုးရှိအောင် Awareness ပေးသင့်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုဖို့ ပန်ကြားပါတယ်ခင်ဗျား။ အဲဒီတော့ ဒီ Power Point မှာရှိတဲ့ ကျွန်တော်တို့ Motto တွေပေါ့။ ဒါတွေကို ဆိုင်းဘုတ်တွေ များနိုင်သမျှ များအောင်ကြိုးဝိုင်းတွေအနီးမှာ စိုက်ထူပေးရမှာ။ အဲဒီတော့ တွေ့တိုင်းလူတွေက သတိရနေမှာ။ လူတိုင်းလူတိုင်းက သစ်ပင်တွေက အရေးကြီးတယ်။ သစ်ပင်စိုက်ပါ။ ကျွန်တော်တို့ ကမ္ဘာကြီးက လှပလာမယ်။ ပူနွေးလာတာကို ထိန်းသိမ်းမယ် စသည်ဖြင့်ပေါ့။ ဒီဟာတွေကို ယခုလုပ်တာထက် ပိုလုပ်ဖို့ လိုပါတယ်။ မဟုတ်ဘဲနဲ့ လမ်းဘေးမှာပဲ စိုက်ပြုပြီးလုပ်နေတဲ့ အလေ့အကျင့်တွေက များနေတာ တွေ့ရပါတယ်။ ဒီတော့ ဒီကိစ္စတွေအားလုံးကို JICA , KOICA , WWF တို့ရဲ့ အထောက်အပံ့တွေ ရယူနိုင်တယ်၊ ယူဖို့လည်း ကြိုးစားရမယ်။ ယခုလည်း ပေးတော့ပေးနေတယ်။ ပိုရအောင် ကျွန်တော်တို့က ကြိုးစားဖို့လိုတယ်လို့ ကျွန်တော် တင်ပြလိုပါတယ်။ ထို့အတူ သစ်တောထိန်းသိမ်းမှုစနစ် ခုနကလည်း ပြောသွားကြပါတယ်။ ဒါတွေကို နိုင်ငံတကာမှာလည်း လေ့လာပါ။ ကိုယ်နှင့်ကိုက်တာကိုလည်း အသုံးပြုဖို့လိုတယ်လို့ တင်ပြလို ပါတယ်။ ဒါကြောင့် ဦးစခင်ဇော်လင်း ရဲ့ အဆိုကို လေးလေးနက်နက်ထောက်ခံကြောင်း တင်ပြအပ် ပါတယ်။ အားလုံး ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ သတ္တမနေ့ အစည်းအဝေး ၂၅-၁၁-၂၀၁၉ ရက်နေ့ (တနင်္လာနေ့)တွင် ဆက်လက်ဆွေးနွေးသွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေး ဆဋ္ဌမနေ့ ရပ်နားကြောင်းနှင့် သတ္တမနေ့ အစည်းအဝေး ဆက်လက်ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၃)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်အဝေး သတ္တမနေ့ ကို ၂၀၁၉ ခုနှစ်၊ နိုဝင်ဘာလ ၂၅ ရက် (တနင်္လာနေ့) နံနက် ၁၀:ဝဝ နာရီဆက်လက် ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဆဋ္ဌမနေ့ကို ၁၂:၁၂ နာရီ ရပ်နားပါသည်။</speech>
</postface>
</transcript>
</doc>
