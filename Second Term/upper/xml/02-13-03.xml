<doc>
<docinfo>
<docno>02-13-03.xml</docno>
<pdf>02-13-03.pdf</pdf>
<term value="02">ဒုတိယအကြိမ်</term>
<session value="13" />
<sittingday value="03" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့မှတ်တမ်း</title>
<date>၁၃၈၁ ခုနှစ်၊ ဝါဆိုလပြည့်ကျော် ရ ရက် (၂၀၁၉ ခုနှစ်၊ ဇူလိုင်လ ၂၃ ရက်)အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့ အစီအစဉ်ကို ၁၀းဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ တတိယနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။ အခွင့်အရေးရှိပြီး ဒီကနေ့ခွင့်ရှိတဲ့ အမျိုးသားဟာ အစည်းအ ခုနှစ်၊ အမျိုးသား စုစုပေါင်း (၂y အဝေးသို့ တက် ကိုယ်စားလပ်လွန်တဲ့အတွက် တော်ဆိုင်ကြောင်း <title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title></speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျာ။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၂၀၈)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၉၂.၈၆)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ တတိယနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ် တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="915">ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့ ၂၃- ရ - ၂၀၁၉ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား မကွေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါက်တာဌေးကြွယ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)၊ ဆေးရုံတက်ရောက်ကုသ။ ဒေါက်တာမောင်မောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၆)၊ ကျန်းမာရေး။ ဦးစိုင်းဝမ်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ကိုယ်တိုင်ဆောင်ရွက်ရန်။ ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးခင်အောင်မြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဦးအေးဗိုလ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးတင်ဝေ၊ တနင်္သာရီတိုင်းဒေသကြီး မဲဆန္ဒနယ်အမှတ်(၆)၊ ကိုယ်တိုင် ဆောင်ရွက်ရန်။ ဒေါ်မေသန်းနွဲ့၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဗိုလ်မှူးကြီးစိုးရွှေ၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်နှင့် ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ် အမှတ်(၁)၊ ကိုယ်တိုင်ဆောင်ရွက်ရန်တို့ပဲ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ (၅)ဦးနှင့် ယနေ့ ခွင့်ပန်ကြားသူ (၁၁)ဦးဖြစ်ပြီး စုစုပေါင်းခွင့်ပန်ကြားသူ (၁၆)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၅)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၁၁)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၁၆)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်သုံးဦး မေးမြန်းမယ့် မေးခွန်းများသည် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ချင်းပြည်နယ်၊ ထန်တလန်မြို့နယ်၊ နှာဟရိန်မြို့ သောက်သုံးရေ ရရှိရေးအတွက် ၂၀၁၉-၂၀၂၀ ဘဏ္ဍာရေးနှစ်တွင် ရန်ပုံငွေ ခွဲဝေချထားပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၃)မှ ဦးဘွဲ့ခန်း က ချင်းပြည်နယ်၊ ထန်တလန်မြို့နယ်၊ နှာဟရိန်မြို့ သောက်သုံးရေ ရရှိရေးအတွက် ၂၀၁၉-၂၀၂၀ ဘဏ္ဍာရေးနှစ်တွင် ရန်ပုံငွေ ခွဲဝေချထားပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="1136">ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)</mp>ရိုသေလေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ လုပ်ဖော်ကိုင်ဖက် လွှတ်တော်ကိုယ်စားလှယ် ကြီးများ အားလုံး မင်္ဂလာအပေါင်းနှင့် ပြည့်စုံကြပါစေကြောင်း နှုတ်ခွန်းဆက် ဂါရဝပြုအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွဲ့ခန်း ဖြစ်ပါတယ်။ ကျွန်တော့်အနေနဲ့ ချင်းပြည်နယ်၊ ထန်တလန်မြို့နယ်၊ နှာဟရိန်မြို့ သောက်သုံးရေရရှိရေးအတွက် ၂၀၁၉ - ၂၀၂၀ ဘဏ္ဍာရေးနှစ်တွင် ရန်ပုံငွေခွဲဝေချထားပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ချင်းပြည်နယ်၊ ထန်တလန်မြို့နယ်၊ နှာဟရိန်မြို့ဟာ ထန်တလန်မြို့မှ (၅၆)မိုင်အကွာတွင် တည်ရှိပြီး ပြည်ထဲရေးဝန်ကြီးဌာနရဲ့ ၁၃-၉-၂၀၁ရ ရက်နေ့စွဲပါ ရုံးအမိန့်ကြော်ငြာစာအမှတ် (၁၁၆၇/၂၀၁၇) အရ ရပ်ကွက်(၂)ခုကို မြို့အဖြစ် ဖွဲ့စည်းသတ်မှတ်ခဲ့ရာ အိမ်ခြေ(၄၁၆)၊ လူဦးရေပေါင်း (၂၀၄၁)ဦး နေထိုင်သောမြို့ဖြစ်ပါတယ်။ ဤမြို့မှာ ရေလုံလောက်မှု မရှိသည့်အတွက် ရေအခက်အခဲနဲ့ ကြုံတွေ့လျက်ရှိရာ သောက်သုံးရေ ရရှိနိုင်ရေးအတွက် မြို့မှ (၁၂)မိုင် (၄)ဖာလုံဝေးကွာသော ဆူရ်ငင်းရွာပိုင်နက် ဆူရ်ငင်း ကျေးလက် Surngen Village Juridiction တွင်တည်ရှိသော သီအာသဲချောင်းအား ရေသွယ်ယူခွင့် ရရှိရေးအတွက် ဗဟရိန် ရပ်မိရပ်ဖမှ ဆူရ်ငင်း ရပ်မိရပ်ဖများအား ချင်းရိုးရာထုံးစံအတိုင်း နွားနောက် (၁)ကောင်နဲ့ ဝက်(၁)ကောင်ဖြင့် တောင်းရမ်းခဲ့ရာ ခွင့်ပြုချက်ရရှိပြီး ဖြစ်ပါတယ်။ သီအာသဲချောင်းမှ ရေသွယ်ယူပေးနိုင်ပါက မြို့သူမြို့သားများနှင့် ဌာနဆိုင်ရာ ဝန်ထမ်းအားလုံး သောက်သုံးရေ လုံလောက်စွာ ရရှိနိုင်ကြမှာဖြစ်ပါတယ်။ နှာဟရိန်မြို့ရှိ ပြည်သူလူထုနဲ့ ဌာနဆိုင်ရာ ဝန်ထမ်းများ အားလုံး သောက်သုံးရေ လုံလောက်စွာ ရရှိနိုင်ရေးအတွက် ချင်းပြည်နယ်၊ ဟားခါးခရိုင်၊ ကျေးလက် ဦးစီးဌာနမှူး ဦးခိုင်ထွန်း ဦးဆောင်ပြီး ထန်တလန်မြို့နယ် ကျေးလက်မြို့နယ်ဦးစီးမှူး ဦးလျန်ကျင့်ခိုင်၊ ဒုဦးစီးမှူး ဦးနီအုပ်၊ ဗဟရိန် အုပ်ချုပ်ရေးမှူး ဦးချန်ဟဲရ်နှင့် ဆူရ်ငင်း အုပ်ချုပ်ရေးမှူး ဦးဇခွဲ တို့ ပါဝင်သောအဖွဲ့ဖြင့် ၂-၂-၂၀၁၈ ရက်နေ့မှ ၈-၂-၂၀၁၈ ရက်နေ့အထိ (၈)ရက်တိုင်တိုင် ရေအရင်းအမြစ် ကောင်းသောနေရာအား ရှာဖွေရာ ဗဟရိန်မြို့မှ (၁၂)မိုင် (၄)ဖာလုံဝေးကွာသော ဆူရ်ငင်းပိုင်နက် သီအာသဲချောင်းကို ကွင်းဆင်းပြီး ဖြစ်နိုင်ချေရှိ/မရှိ တိုင်းတာရာ (၁)မိနစ်လျှင် ဂါလန်(၃၀၀) ရရှိသဖြင့် ရေထွက်အားကောင်းပြီး အင်မတန်ကောင်းသောရေကို တွေ့ရှိရပါတယ်။ ၎င်းချောင်းမှရေကို သွယ်ယူပေးနိုင်ရန် ကျွမ်းကျင်သူ အင်ဂျင်နီယာပညာရှင်များရဲ့ တိုင်းတာချက်အရ မြို့သူမြို့သားများ၊ ဝန်ထမ်းများ၊ ကျောင်းသူကျောင်းသားများ၊ ဆေးရုံလူနာများ ရေလုံလောက်စွာ သောက်သုံးနိုင် မည်ဖြစ်ကြောင်း လေ့လာတွေ့ရှိရပါတယ်။ ကျွမ်းကျင်သူ အင်ဂျင်နီယာပညာရှင်များ၏ တွက်ချက်မှု အရ ကျပ်(၈၃၁.၉၈၇)သန်း ကုန်ကျမည်ဖြစ်ကြောင်း သိရှိရပါတယ်။ သို့ဖြစ်၍ ၂၀၁၉-၂၀၂၀ ဘဏ္ဍာရေးနှစ်တွင် ပြည်ထောင်စုရန်ပုံငွေဖြင့်လည်းကောင်း၊ သို့မဟုတ် ချင်းပြည်နယ်ရန်ပုံငွေဖြင့် မီရာဘဏ္ဍာရေးနှစ်တွင် ခွဲဝေချထားပေးရန် အစီအစဉ်ရှိ/မရှိကို ဥက္ကဋ္ဌကြီးမှတစ်ဆင့် သက်ဆိုင်ရာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ထောင်စုဝန်ကြီးအား အလေးအနက် စဉ်းစားပေးရန် တင်ပြအပ်ပါတယ်။ အားလုံး ကျေးဇူး တင်ပါတယ်။</speech>
<title>စစ်ကိုင်းတိုင်းဒေသကြီး၊ မုံရွာခရိုင်၊ အရာတော်မြို့နယ်၊ ရေဦးမြောင်းမတော် လက်တံအဖျားပိုင်းရှိ တောင်သူလယ်သမားများ စိုက်ပျိုးရေ နှစ်စဉ် မရရှိခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ ဦးလှဦး က စစ်ကိုင်းတိုင်းဒေသကြီး၊ မုံရွာခရိုင်၊ အရာတော်မြို့နယ်၊ ရေဦးမြောင်းမတော် လက်တံအဖျားပိုင်းရှိ တောင်သူလယ်သမားများ စိုက်ပျိုးရေ နှစ်စဉ်မရရှိခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id="958">ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ အားလုံး မင်္ဂလာအပေါင်းနှင့် ပြည့်စုံကြပါစေကြောင်း ဂါရဝပြု နှုတ်ခွန်းဆက် ပါတယ်။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးလှဦး ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် အရာတော်မြို့နယ်၊ ရေဦးမြောင်းမတော် ဆည်မြောင်းကိစ္စကို မေးမြန်းမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အရာတော်မြို့နယ်ဟာ ရွှေငွေမလို ရေကိုလိုသည် ဆိုင်းဘုတ်ထောင်ပြီးတော့ အများပြည်သူ သိရှိအောင် ရေရှားပါးတဲ့ မြို့နယ်တစ်မြို့နယ် ဖြစ်ခဲ့ဖူး ပါတယ်။ ယခုာတော့ မြေအောက်ရေရရှိလို့ စတင်ဖွံ့ဖြိုးစပြုနေပါပြီ။ ဒါပေမဲ့ လယ်ယာ လုပ်ငန်းများဟာ ဆည်မြောင်းရေကိုသာ အဓိကထား အားကိုးနေရပါတယ်။ ကျွန်တော့် မဲဆန္ဒနယ် ဖြစ်တဲ့ အရာတော်မြို့နယ်ရဲ့ တစ်စိတ်တစ်ပိုင်းကျေးရွာများဖြစ်ကြတဲ့ ခင်သာကျေးရွာ၊ ဘောင်းကျ ကျေးရွာ၊ ရှားကုန်းကျေးရွာစတဲ့ ဆည်မြောင်းတောက်လျှောက် ကျေးရွာများဟာ ရေဦးမြောင်းမတော်ကို အားကိုးနေကြရပါတယ်။ အဆိုပါ ဒေသတွေမှာရှိကြတဲ့ ကျေးလက်နေ တောင်သူလယ်သမားများဟာ အဆိုပါရေမြောင်းကို အားကိုးပြီးတော့ စိုက်ပျိုးလုပ်ကိုင်ကြသည့်အတွက် ရေမြောင်းက ရေမလာလျှင် ရေမျှော်ရတဲ့ဒုက္ခဟာ ကြီးမားလှပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုဖို့ ခွင့်တောင်းခံအပ်ပါတယ်။ တစ်ရက်လာနိုးနိုး တစ်ချိန်လာနိုးနိုးနဲ့ မိုးကလည်း မရွာ လယ်သမား များရဲ့ ရေဒုက္ခဟာ များစွာ ခက်ခဲလှပါတယ်။ စိုက်ပျိုးချိန်ရောက်ပြီဆိုရင် သက်ဆိုင်ရာဌာနများကို လယ်သမားများကိုယ်တိုင်သော်လည်းကောင်း၊ စာများ တင်၍သော်လည်းကောင်း၊ အကြိမ်ကြိမ် တင်ပြသော်လည်းပဲ အဆင်မပြေခဲ့ပါဘူး။ ဥက္ကဋ္ဌကြီးခင်ဗျား။ လယ်သမားများမှာ အားကိုးရာမရှိဘဲ ရေမျှော် ဒုက္ခ၊ ရေမလာ ဒုက္ခ၊ ရေရက်လွန် ဒုက္ခများနဲ့ စိုက်ပျိုးရေမရ၊ ပျိုးထောင်ရေမရ နှစ်စဉ်နှစ်တိုင်း ကြုံတွေ့နေရပါတယ်။ သက်ဆိုင်ရာဌာနက မြောင်းထဲရေလာအောင် ရေလွှတ်ပေမယ့်လို့ ခဏသာလျှင်ဖြစ်ပြီးတော့ တစ်ခါတစ်ရံ လွှတ်တဲ့ည်းပဲ မှ လွှတ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အဲဒီလို အခက်အခဲများကြောင့် ကိုယ်စားလှယ်ဖြစ်တဲ့ ကျွန်တော့်ထံ တင်ပြကြပြီးတော့ အားကိုးရာဖြစ်တဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနကို အားကိုးကြီးစွာ တင်ပြဖို့ ကျွန်တော့်ဆီကို တင်ပြကြပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ကိုင်တွယ်ဖြေရှင်းပေးရန် လိုအပ်နေပါသောကြောင့် စစ်ကိုင်းတိုင်းဒေသကြီး၊ မုံရွာခရိုင်၊ အရာတော်မြို့နယ်မှာရှိတဲ့ ရေဦးမြောင်းမတော် ပေတိုင်(၁၈၀/၂၂၃)အထိ လက်တံ (၂၀/၂၄)နှင့် မြောင်းဆုံလက်တံ စုစုပေါင်း ရေသောက်ဧရိယာ (၁၇၀၆၃)ဧကအတွင်းမှာ လက်တံ အဖျားပိုင်းမှာရှိတဲ့ ခင်သာကွင်း၊ ချောင်းကျကွင်း၊ ရှားကုန်းကွင်းတို့အတွက် ပျိုးထောင်ရေ၊ စိုက်ပျိုး ရေများရရှိအောင် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ မည်ကဲ့သို့ စီမံဆောင်ရွက် ပေးမည်ဖြစ်ကြောင်းကို ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>မကွေးတိုင်းဒေသကြီး၊ စလင်းမြို့နယ်၊ မုံညင်းအိုင်ကန်အား ပြုပြင်ထိန်းသိမ်းခြင်းလုပ်ငန်းများ ဆောင်ရွက် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၆)မှ ဦးဝင်းမောင် က မကွေးတိုင်းဒေသကြီး၊ စလင်းမြို့နယ်၊ မုံညင်းအိုင်ကန်အား ပြုပြင်ထိန်းသိမ်းခြင်းလုပ်ငန်းများ ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="912">ဦးဝင်းမောင်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဝန်ကြီးနဲ့ အမျိုးသားလွှတ်တော်ကိုယ်စားလှယ်အပေါင်း မင်္ဂလာပါ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော်မေးမယ့် မေးခွန်းကတော့ မကွေးတိုင်းဒေသကြီး၊ စလင်းမြို့နယ်၊ ပေါင်းတူးကျေးရွာ အနောက်တောင်ဘက်ရှိ မုံညင်းအိုင်ကန် (ဖွံ့ဖြိုးရေးရေလှောင်ကန်) အား ၂၀၁၉-၂၀၂၀ ဘဏ္ဍာရေးနှစ်မှစ၍ ပြုပြင်ထိန်းသိမ်းခြင်းလုပ်ငန်းများ အကောင်အထည်ဖော် ဆောင်ရွက်ပေးရန် အစီအစဉ်ရှိ/မရှိ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်အား Power Point ပြသခွင့်ပြုပါခင်ဗျား။ ဒီပုံတွေကတော့ စလင်းမြို့နယ် ပေါင်းတူးကျေးရွာက မုံညင်းအိုင်ကန်ရဲ့ အနေအထားကို ပြသခြင်းဖြစ်ပါတယ်။ မေးမည့်မေးခွန်းရဲ့ ကျိုးကြောင်းဖော်ပြချက်ကတော့ မကွေး တိုင်းဒေသကြီး၊ စလင်းမြို့နယ် ပေါင်းတူးကျေးရွာရှိ ပြည်သူများရဲ့ တောင်းဆိုချက်အရ ၇-၄-၂၀၁၉ ရက်နေ့မှာ မိမိနှင့်အတူ သက်ဆိုင်ရာ ဆည်မြောင်းနှင့် ရေအသုံးချရေးဦးစီးဌာနမှ တာဝန်ရှိသူများနှင့် အဆိုပါကျေးရွာမှ တောင်သူများဟာ မုံညင်းအိုင်ကန်ကို သွားရောက်လျက် ကွင်းဆင်းတိုင်းတာခြင်း၊ ကန်ဧရိယာပြင်ကို ကြည့်ရှုစစ်ဆေးခြင်း၊ အထူးသဖြင့် ကန်ပေါင်နှင့် ရေပိုလွှဲတို့ကို ကြည့်ရှုစစ်ဆေး ခဲ့ပါတယ်။ ကန်ကြီးဟာ ၁၉၈၀ ပြည့်နှစ်က တည်ဆောက်ခဲ့ပြီးတဲ့နောက် ၁၉၈၁ ခုနှစ်မှစပြီး ယာမှ လယ်သို့ ပြောင်းပြီး စပါးများ စိုက်ပျိုးခဲ့ကြောင်းနဲ့ ယခုအခါ ကန်တိမ်ကောလာပြီး ကန်ပေါင်မြေ ကွဲအက်လာကြောင်း လေ့လာတွေ့ရှိရပါတယ်ခင်ဗျာ။ ကန်ပေါင်ရဲ့ အလျားက ပေ(၃၀၀၀)၊ အနံက (၁၂)ပေ၊ အမြင့်(၂၅)ပေ၊ အကျိုးပြုဧရိယာဧက (၄၀၀) ရှိကြောင်း လေ့လာတွေ့ရှိသလို ကန်ရဲ့ ရေကျော်၊ ရေထုတ်ပြွန်၊ ကန်ပေါင်တို့ကို ပြုပြင်လုပ်ကိုင်ဆောင်ရွက်ပေးမည်ဆိုပါက မိုးစပါးနဲ့ မိုးနှောင်းသီးနှံ များဖြစ်တဲ့ ပဲမျိုးစုံ၊ ဝါ၊ နှမ်းတို့ စိုက်ပျိုးဖြစ်ထွန်း အောင်မြင်မှာဖြစ်ပါတယ်ခင်ဗျား။ လေးစားအပ်သော အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ မကွေးတိုင်းဒေသကြီး၊ စလင်းမြို့နယ်၊ ပေါင်းတူးကျေးရွာ အနောက်တောင်ဘက်ရှိ မုံညင်းအိုင်ကန် (ဖွံ့ဖြိုးရေးရေလှောင်ကန်)အား ၂၀၁၉-၂၀၂၀ ဘဏ္ဍာရေးနှစ်မှစပြီး ပြုပြင်ထိန်းသိမ်းခြင်းလုပ်ငန်း တွေကို အကောင်အထည်ဖော်ဆောင်ရွက်ပေးရန် အစီအစဉ်ရှိ/မရှိ လေးစားစွာ မေးမြန်းအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="11">ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဦးစွာ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွဲ့ခန်း မေးမြန်းတဲ့ မေးခွန်းအပေါ် ချင်းပြည်နယ် အစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ဖြေကြားပေးပါမယ်။ ဥက္ကဋ္ဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက် ဒေသဖွံ့ဖြိုးရေးဦးစီးဌာနအနေနဲ့ ကျေးလက်နေပြည်သူတွေ သန့်ရှင်းသော သောက်သုံးရေရရှိဖို့အတွက် ကျေးလက်ရေရရှိရေးလုပ်ငန်းတွေကို အကောင်အထည်ဖော် ဆောင်ရွက်ပေးလျက်ရှိပါတယ်။ ချင်းပြည်နယ်၊ ထန်တလန်မြို့နယ်အတွင်းမှာ လွန်ခဲ့တဲ့ ၂၀၁၈-၂၀၁၉ ဘဏ္ဍာနှစ်အတွင်း ကျေးရွာ (၂)ရွာ၊ စိမ့်စမ်းရေသွယ်ယူခြင်းလုပ်ငန်း (၂)ခု၊ နိုင်ငံတော်အထောက်အပံ့ရန်ပုံငွေနဲ့ ကျေးရွာ(၁)ရွာမှာ အခြားရေရရှိရေးလုပ်ငန်း (၁)ခု အကောင်အထည်ဖော်ဆောင်ရွက်ပေးလျက်ရှိပါတယ်။ အခု လာမယ့် ၂၀၁၉ -၂၀၂၀ ဘဏ္ဍာနှစ်မှာလည်းပဲ ခွင့်ပြုရန်ပုံငွေအပေါ်မူတည်ပြီးတော့ ကျေးရွာ(၂)ရွာ ရေရရှိရေး လုပ်ငန်းကို တစ်ခုစီဆောင်ရွက်သွားဖို့ လျာထားပြီးဖြစ်ကြောင်း တင်ပြအပ်ပါတယ်။ ကျေးလက်ဒေသဖွံ့ဖြိုးရေးဦးစီးဌာနအနေနဲ့ ကျေးလက်ဒေသ သောက်သုံးရေရရှိရေးလုပ်ငန်း တွေအပြင် မြို့ရေရရှိရေးလုပ်ငန်းများကိုလည်းပဲ ကြီးကြပ်အကောင်အထည်ဖော် ဆောင်ရွက်သော ဦးစီးဌာန (Executing Agency)အဖြစ် တာဝန်ယူဆောင်ရွက်ရပါတယ်။ ဒီလိုဆောင်ရွက်ရာမှာ JICA ODA Loan နဲ့ ၂၀၁၃-၂၀၁၄ ဘဏ္ဍာရေးနှစ်မှ စတင်ပြီး မြို့နယ်စည်ပင်သာယာရေးအဖွဲ့တွေကနေ ကြီးကြပ်အကောင်အထည်ဖော်ဆောင်ရွက်ခဲ့မှု ဖြစ်ပါတယ်။ မြို့ရေရရှိရေးလုပ်ငန်းတွေကို JICA ODA Loan နဲ့ ဆင်းရဲမှုလျှော့ချရေးဆိုင်ရာ ဒေသတွင်း ဖွံ့ဖြိုးမှုစီမံကိန်းအဆင့်(၁)အနေနဲ့ မြို့ပေါင်း (၂၃)မြို့နယ် အကောင်အထည်ဖော်ဆောင်ရွက်ခဲ့ပြီးဖြစ်ပါတယ်။ စီမံကိန်းအဆင့်(၂)အနေနဲ့ မြို့ပေါင်း (၂၂)မြို့နယ်မှာ စတင်ဆောင်ရွက်လျက်ရှိပြီးတော့ ဒေသတွင်း အခြေခံအဆောက်အအုံ မြှင့်တင်ရေး စီမံကိန်းအနေနဲ့လည်းပဲ မြို့ ပေါင်း (၁၀)မြို့မှာ အကောင်အထည်ဖော် ဆောင်ရွက်သွားဖို့ အစီအစဉ် ရှိပြီးဖြစ်ပါတယ်။ အဲဒီလို JICA ODA Loan နဲ့ စုစုပေါင်း မြို့(၅၅)မြို့မှာ မြို့ရေပေးရေးလုပ်ငန်းများ ဆောင်ရွက်လျက်ရှိသော်လည်းပဲ လွှတ်တော်ကိုယ်စားလှယ်ကြီး တင်ပြတဲ့ ထန်တလန်မြို့နယ်၊ နှာဟရိန်မြို့ ရေပေးရေးလုပ်ငန်းမှာ ဆောင်ရွက်ရန် လျာထားတဲ့အထဲ ပါဝင်မှုမရှိခဲ့ကြောင်း စိစစ် တွေ့ရှိ တင်ပြအပ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်းတဲ့ ချင်းပြည်နယ်၊ ထန်တလန် မြို့နယ်၊ နှာဟရိန်မြို့ သောက်သုံးရေရရှိဖို့ ၂၀၁၉-၂၀၂၀ ဘဏ္ဍာရေးနှစ်မှာ ရန်ပုံငွေခွဲဝေချထားပေးရန် အစီအစဉ် ရှိ/မရှိနှင့် စပ်လျဉ်းပြီး နှာဟရိန်မြို့ သောက်သုံးရေရရှိရေးလုပ်ငန်းဟာ မြို့ရေပေးရေးလုပ်ငန်း ဖြစ်တဲ့အတွက် တည်ဆောက်ရေးလုပ်ငန်း ကုန်ကျစရိတ်တွေကို သက်ဆိုင်ရာ ပြည်နယ်အစိုးရအဖွဲ့ ရန်ပုံငွေနဲ့ မြို့နယ်စည်ပင်သာယာရေးအဖွဲ့ ရန်ပုံငွေများက ကျခံဆောင်ရွက်ရမှာဖြစ်ပါတယ်။ ကျေးလက်ဒေသ ဖွံ့ဖြိုးရေးဦးစီးဌာနအနေနဲ့ လုပ်ငန်းတွေဆောင်ရွက်နိုင်မှု ဖြစ်နိုင်ခြေ ရှိ/မရှိ (Feasibility Survey) တိုင်းတာခြင်း၊ JICA Myanmar Office သို့ နည်းပညာ အကူအညီများ ဆောင်ရွက်ပေးနိုင်ခြင်း ရှိ/မရှိ ညှိနှိုင်းပေးခြင်းများကို ကူညီဆောင်ရွက်ပေးသွားမည်ဖြစ်ကြောင်း တင်ပြအပ်ပါတယ်။ ချင်းပြည်နယ်အစိုးရအနေနဲ့ ၂၀၁၉ - ၂၀၂၀ ဘဏ္ဍာရေးနှစ် ဒေသန္တရစီမံကိန်း ရေးဆွဲတဲ့အခါမှာ သက်ဆိုင်ရာလွှတ်တော်ကိုယ်စားလှယ်တွေ၊ သက်ဆိုင်ရာဌာနများနဲ့ မြို့နယ်စီမံ ခန့်ခွဲမှုကော်မတီတို့ကနေ ဒေသရဲ့ အခြားလိုအပ်ချက်တွေအရ ဦးစားပေးဆောင်ရွက်သွားရမည့် လုပ်ငန်းအပေါ်မှာ အခြေခံပြီးတော့ အခုလို ထန်တလန်မြို့နယ်၊ နှာဟရိန်မြို့ သောက်သုံးရေရရှိရေး လုပ်ငန်းကို ၂၀၁၉ - ၂၀၂၀ ဘဏ္ဍာရေးနှစ် ပြည်နယ်ဘဏ္ဍာရန်ပုံငွေတွင် ထည့်သွင်းလျာထားနိုင်ခဲ့ခြင်း မရှိကြောင်းသိရပါတယ်။ သို့ဖြစ်တဲ့အတွက် လာမယ့်ဘဏ္ဍာရေးနှစ်မှာ ဒေသန္တရစီမံကိန်းရေးဆွဲရာမှာလည်းကောင်း၊ ဘဏ္ဍာရန်ပုံငွေ လျာထားရာမှာလည်းကောင်း ထည့်သွင်းလျာထား စီမံဆောင်ရွက်ပြီး ဘဏ္ဍာရေး နှစ်အရ ရရှိမည့်ရန်ပုံငွေအပေါ်မူတည်ပြီး အကောင်အထည်ဖော်ဆောင်ရွက်သွားမည်ဖြစ်ပါကြောင်း ချင်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးလှဦး ရဲ့ စစ်ကိုင်းတိုင်းဒေသကြီး၊ မုံရွာခရိုင်၊ အရာတော်မြို့နယ်၊ ရေဦးမြောင်းမတော် လက်တံအဖျားပိုင်းမှာရှိတဲ့ ခင်သာကွင်း၊ ဘောင်းကျကွင်း၊ ရှားကုန်းကွင်းတို့မှ လယ်စိုက်တောင်သူ လယ်သမားများ ပျိုးထောင်ရေ၊ စိုက်ပျိုးရေ နှစ်စဉ်မရရှိခြင်းနှင့် စပ်လျဉ်းပြီးတော့ ဆောင်ရွက်ပေး သွားရမည့် မေးခွန်းအပေါ်မှာ စစ်ကိုင်းတိုင်းဒေသကြီးအစိုးရအဖွဲ့ ရဲ့ ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ သဖန်းဆိပ် ရေသောက်စနစ်မှာ ပါဝင်တဲ့ ကာဘိုးရေလွှဲဆည် ရေသောက်စနစ်ရဲ့ ရေဦးမြောင်းမတော်ဟာ တည်ဆောက်ပြီးခဲ့တဲ့ သက်တမ်း အားဖြင့် နှစ်ပေါင်း (၁၀၀)ကျော်ရှိခဲ့ပြီးဖြစ်ပါတယ်။ စုစုပေါင်းအလျား (၄၂.၂၄)မိုင် ရှည်လျားပါတယ်။ လယ်မြေဧက (၁၁၅၀၂၉)ဧကကို စိုက်ပျိုးရေပေးဝေလျက်ရှိပါတယ်။ မေးခွန်းမှာပါရှိတဲ့ အရာတော် မြို့နယ် ခင်သာကျေးရွာ၊ ဘောင်းကျကျေးရွာ၊ ရှားကုန်းကျေးရွာတွေနဲ့ အနီးပတ်ဝန်းကျင်ကျေးရွာ တွေက လယ်ယာမြေများဟာ ရေဦးမြောင်းမတော်ရဲ့ မြောင်းဆုံးလက်တံအဖျားပိုင်းမှာ ရေပေးဝေတဲ့ ဧရိယာများ ဖြစ်ပါတယ်။ ရေဦးမြောင်းမတော်ကနေ စိုက်ပျိုးရေပေးဝေရတဲ့ နယ်မြေများအနေနဲ့ မိုးရေကို အဓိကထားပြီး ဆည်ရေ တစ်စိတ်တစ်ပိုင်း ဖြည့်စွက်ပေးဝေရတဲ့ စိုက်ဧရိယာများလည်း ဖြစ်ပါတယ်။ သဖန်းဆိပ်ဆည်ရေကို ခင်သာကျေးရွာ၊ ဘောင်းကျကျေးရွာ၊ ကုန်းကျေးရွာများမှာ ရှိတဲ့ လယ်ယာမြေတွေကို ပေးတဲ့အခါမှာ အလျားမိုင် (၅၀)ခန့်ကွာဝေးတဲ့ ရေဦးမြောင်းမတော်ရဲ့ မြောင်းဆုံးလက်တံအဆုံးမှတစ်ဆင့် ပေးဝေရမှာဖြစ်ပါတယ်။ မိုးမရွာလို့ ရေလိုအပ်ချိန်မှာ မြောင်းအရင်း ပိုင်းနှင့် အလယ်ပိုင်းမှာရှိတဲ့ တောင်သူများအနေနဲ့ ဆည်ရေကို ဦးစွာရယူတဲ့အတွက် မြောင်းအဖျားပိုင်း ဧရိယာတွေဟာ စိုက်ပျိုးရေ အခက်အခဲများ ဖြစ်ပေါ်လျက်ရှိပါတယ်။ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနအနေနဲ့ ဆည်ရေသောက်စနစ်အတွင်း သတ်မှတ်ရေးဆွဲထားတဲ့ ရေလှည့်ဇယား အတိုင်း ရေပေးဝေမည့်စနစ်ကို တောင်သူတွေ သိရှိနားလည်ပြီး လိုက်နာဆောင်ရွက်နိုင်စေဖို့နဲ့ လယ်ကြားမြောင်းများတူးပြီး ရေရယူဖို့ ရှင်းလင်းအသိပေးခြင်းတွေကိုလည်း နှစ်စဉ် ရေပေးရာသီ အတွင်းမှာ ပုံမှန်ဆောင်ရွက်လျက်ရှိပါတယ်။ သို့သော်လည်းပဲ တောင်သူများအပိုင်းမှ တာဝန်ယူတူးဖော်ဆောင်ရွက်ရမယ့် လယ်ကြား မြောင်းများကို တူးဖော်ခြင်းပြုဖို့ အားနည်းချက်တွေရှိပြီး ကွက်ဆင့်သောက်စနစ်ဖြင့်သာ ရေရယူ လျက်ရှိတဲ့အတွက် ရေလှည့်ဇယားရဲ့ သတ်မှတ်ရက်အတိုင်း သတ်မှတ် ရေသောက်ဧရိယာတွေမှာ ရေပြည့်စုံဖူလုံစွာ ရရှိခြင်းမရှိဘဲ မြောင်းအရင်းပိုင်းနှင့် အဖျားပိုင်းမှ တောင်သူတွေအကြား ရေပေး ရေယူ အခက်အခဲတွေ ဖြစ်ပေါ်စေလျက်ရှိကြောင်း သိရှိရပါတယ်။ ဌာနဝန်ထမ်းများအနေဖြင့်လည်း အစဉ်အမြဲ ဖြေရှင်းဆောင်ရွက်ပေးလျက်ရှိပါတယ်။ ဆည်ရေကို သွက်လက်လျင်မြန်စွာ ပို့ဆောင်ပေး နိုင်ဖို့အတွက် ရေဦးမြောင်းမတော်ရဲ့ အဖျားပိုင်း လိုအပ်တဲ့နေရာတွေမှာ သဲနုန်းတူးဖော်ပေါင်ဆင့်ခြင်း၊ လိုအပ်တဲ့ ရေပေးအဆောက်အအုံများ ပြုပြင်တည်ဆောက်ခြင်း၊ စိုက်ပျိုးရေ မလိုအပ်တဲ့ရေဆိုးများ အလွယ်တကူထုတ်နိုင်ဖို့အတွက် ရေဆိုးထုတ်မြောင်းများ တူးဖော်ခြင်း စတဲ့လုပ်ငန်းများကို ဆောင်ရွက်ပေးရန် လိုအပ်လျက်ရှိကြောင်း စိစစ်တွေ့ရှိရပါတယ်။ ဥက္ကဋ္ဌကြီးခင်ဗျား။ ရေဦးမြောင်းမတော်ရဲ့ မြောင်းဆုံးလက်တံ အဆုံးမှာရှိတဲ့ ခင်သာ ကျေးရွာ၊ ဘောင်းကျကျေးရွာ၊ ရှားကုန်းကျေးရွာတွေက လယ်ယာမြေများ စိုက်ပျိုးရေ အခက်အခဲမရှိ စေဖို့အတွက် မြောင်းအရင်းပိုင်းမှာရှိတဲ့ တောင်သူများအနေနဲ့ သတ်မှတ်ထားတဲ့ ရေလှည့်ဇယား အတိုင်း တိကျစွာလိုက်နာပြီး ညီညွတ်မျှတစွာ စိုက်ပျိုးရေရရှိစေဖို့ အထူးအလေးထား စီမံဆောင်ရွက် ပေးသွားမှာဖြစ်ပါတယ်။ ရေဦးမြောင်းမတော်ရဲ့ မြောင်းဆုံးအဖျားပိုင်းမှာ ပြုပြင်ဆောင်ရွက်မယ့် လုပ်ငန်းတွေကိုတော့ အခုလာမယ့် ၂၀၁၉ - ၂၀၂၀ ဘဏ္ဍာရေးနှစ် စစ်ကိုင်းတိုင်းဒေသကြီးအစိုးရအဖွဲ့ရဲ့ ရန်ပုံငွေမှာ ထည့်သွင်းလျာထား တောင်းခံဆောင်ရွက်ပေးသွားမှာဖြစ်ပါတယ်။ ရေဦးမြောင်းမတော် တစ်ခုလုံး ပြုပြင်ခြင်းလုပ်ငန်းတွေကို ၂၀၁၉ - ၂၀၂၀ ဘဏ္ဍာရေးနှစ်ကနေ ၂၀၂၄ - ၂၀၂၅ ဘဏ္ဍာရေးနှစ် အတွင်း ဂျပန်နိုင်ငံ ODA ချေးငွေနဲ့ဆောင်ရွက်တဲ့ စိုက်ပျိုးရေးဖွံ့ဖြိုးတိုးတက်မှုစီမံကိန်းမှာ ဦးစားပေး ထည့်သွင်းလျာထား စီမံ ဆောင်ရွက်ပေးသွားမည်ဖြစ်ပါကြောင်း စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ရှင်းလင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးဝင်းမောင် ရဲ့ မကွေးတိုင်းဒေသကြီး၊ စလင်းမြို့နယ်၊ ပေါင်းတူးကျေးရွာ အနောက်တောင်ဘက် မှာရှိတဲ့ မုံညင်းအိုင်ကန်(ဖွံ့ဖြိုးရေးရေလှောင်ကန်)ကို ၂၀၁၉ - ၂၀၂၀ ဘဏ္ဍာရေးနှစ်မှစပြီး ပြုပြင် ထိန်းသိမ်းခြင်းလုပ်ငန်းများ အကောင်အထည်ဖော်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းအပေါ်မှာ မကွေးတိုင်းဒေသကြီးအစိုးရအဖွဲ့ရဲ့ ဖြေကြားချက်နှင့်အတူ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာနမှ ဆက်လက်ဖြေကြားပေးပါမယ်။ ဥက္ကဋ္ဌကြီးခင်ဗျား။ မကွေးတိုင်းဒေသကြီး၊ စလင်းမြို့နယ်၊ ပေါင်းတူးကျေးရွာရဲ့ အနောက်တောင်ဘက်မှာရှိတဲ့ မုံညင်းအိုင်ကန်ဟာဆိုရင် ဒေသထိန်းဆည်ကန်တစ်ခုဖြစ်ပါတယ်။ ကန်အတွင်းသို့ အုတ်တွင်းရိုး၊ ပျိုးခင်းချောင်းရိုး၊ ညောင်ပင်ရိုး၊ အိုင်ယားရိုး၊ ဓားခုတ်တက်ရိုး စတဲ့ ရိုးချောင်းများ စီးဝင်လျက်ရှိပါတယ်။ အဲဒီ မုံညင်းအိုင်ကန်မှ လယ်မြေဧက (၄၀၀)ခန့်ကို စိုက်ပျိုးရေ ပေးဝေလျက်ရှိကြောင်း စိစစ်သိရှိရပါတယ်။ ကွင်းဆင်းစိစစ်ချက်အရ မုံညင်းအိုင်ကန်ရဲ့ ကန်ပေါင်မှာ အက်ကြောင်းများ၊ ထူးပေါက်များ ဖြစ်ပေါ်လာခဲ့ပြီး နိမ့်ကျပျက်စီးလျက်ရှိတဲ့အပြင် ကန်တွင်း သဲနုန်းများ ပို့ချပြီး တိမ်ကောလျက်ရှိကြောင်း တွေ့ရှိရပါတယ်။ ယင်းကဲ့သို့ ရေသိုလှောင်နိုင်စွမ်း လျော့ကျလျက် အခြေအနေ ရှိတဲ့အတွက် မုံညင်းအိုင်ကန်အတွင်း သဲနုန်းတူးဖော်ခြင်းနှင့် ကန်ပေါင်များ ပုံစံကျ မြေဖို့ပြုပြင်ခြင်းလုပ်ငန်းများကို ဆောင်ရွက်ရန် လိုအပ်လျက်ရှိပါတယ်။ မုံညင်းအိုင်ကန် ပြန်လည်ပြုပြင်ခြင်းလုပ်ငန်းများ ဆောင်ရွက်ဖို့အတွက် ကွင်းဆင်း တိုင်းတာပြီး ခန့်မှန်းကုန်ကျငွေ တွက်ချက်၍ လိုအပ်သည့်ရန်ပုံငွေကို မကွေးတိုင်းဒေသကြီးအစိုးရ အဖွဲ့ အနေနဲ့ ၂၀၂၀ - ၂၀၂၁ ဘဏ္ဍာရေးနှစ် တိုင်းဒေသကြီးရန်ပုံငွေမှာ ထည့်သွင်းလျာထား ဆောင်ရွက်ဖို့အတွက် စီစဉ်ပြီးဖြစ်ပါတယ်။ ရန်ပုံငွေခွဲဝေရရှိမှုအပေါ်မူတည်ပြီး ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ လုပ်ငန်းများကို အကောင်အထည်ဖော်ဆောင်ရွက်ပေးသွားမည် ဖြစ်ပါကြောင်း မကွေးတိုင်းဒေသကြီးအစိုးရအဖွဲ့ ရဲ့ ဖြေကြားချက်နှင့်အတူ ပေါင်းစပ်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</section>
<section value="Bill">
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းကို အမျိုးသားလွှတ်တော်က ဆွေးနွေးနိုင်ရန် ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ကျေးလက်ဒေသ ဖွံ့ဖြိုးတိုးတက်ရေး ဥပဒေကြမ်းကို ပြည်သူ့လွှတ်တော်တွင် စတင်ဆွေးနွေးပြီး ပြင်ဆင်ချက်ဖြင့် အတည်ပြု၍ အမျိုးသားလွှတ်တော်သို့ ပေးပို့လာပါတယ်။ အဆိုပါ ဥပဒေကြမ်းကို အမျိုးသားလွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ကျေးလက်ဒေသ ဖွံ့ဖြိုးတိုးတက်ရေး ဥပဒေကြမ်းကို အမျိုးသားလွှတ်တော်တွင် ဆွေးနွေးနိုင်ရန် ဥပဒေကြမ်း ကော်မတီ၏ အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id="375">ဦးစိုင်းထွန်းအောင် (အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော အမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဥပဒေကြမ်းကော်မတီအဖွဲ့ဝင် ဦးစိုင်းထွန်းအောင် ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက်အရ ကျေးလက်ဒေသ ဖွံ့ဖြိုးတိုးတက်ရေးဥပဒေကြမ်းအပေါ် စိစစ်တင်ပြခြင်းအစီရင်ခံစာကို ဖတ်ကြားတင်ပြသွားမှာဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ကျေးလက်ဒေသဖွံ့ ဖြိုးတိုးတက်ရေးဥပဒေကြမ်းအပေါ် စိစစ်တင်ပြခြင်း အစီရင်ခံစာ စာအမှတ်၊ ၁/ အမ (ကော်မတီ - ၁) ၁/၂၀၁၉ - ၂၈၉ ရက်စွဲ ၊ ၂၀၁၉ ခုနှစ် ၊ ဇွန်လ ၂၈ ရက် ၁။ ပြည်သူ့လွှတ်တော်က ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းကို ၁၃-၃-၂၀၁၉ ရက်နေ့တွင် ပြင်ဆင်ချက်များဖြင့် အတည်ပြုပြီး အမျိုးသားလွှတ်တော်တွင် ဆွေးနွေးနိုင်ရန်အတွက် ပေးပို့လာပါသည်။ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ ဥပဒေကြမ်းကော်မတီ သည် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ အမျိုးသားလွှတ်တော်၊ တောင်သူ လယ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီ၊ ပြည်သူ့လွှတ်တော်၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် ၂၅ - ၄ -၂၀၁၉ ရက်နေ့၊ ၅ - ၆ -၂၀၁၉ ရက်နေ့ တို့တွင် တွေ့ဆုံညှိနှိုင်း ဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းကို လေ့လာစိစစ်ရာ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ တောင်သူ လယ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီ တို့မှ တာဝန်ယူ၍ ပြင်ဆင်ချက်များကို ပြည့်စုံမှုရှိစေရန် ဆောင်ရွက်ခဲ့ပြီးဖြစ်ကြောင်း တွေ့ရှိရ ပါသည်။ ကျေးလက်ဒေသနေပြည်သူများ၏ တာဝန်နှင့်ရပိုင်ခွင့်များ၊ ကျေးလက်ဒေသ ရေရရှိရေး၊ ပတ်ဝန်းကျင်သန့်ရှင်းရေးနှင့် တစ်ကိုယ်ရေသန့်ရှင်းရေးလုပ်ငန်း၊ ကျေးလက်ဒေသလျှပ်စစ်မီးရရှိရေး လုပ်ငန်း၊ ကျေးလက်ဒေသ အိမ်ရာတည်ဆောက်ရေးလုပ်ငန်း၊ မတည်ရန်ပုံငွေ ထူထောင်ပေးခြင်း လုပ်ငန်း၊ ဘဏ္ဍာရန်ပုံငွေထိန်းသိမ်းခြင်းလုပ်ငန်းနှင့် စာရင်းစစ်ဆေးခြင်း လုပ်ငန်းပြဋ္ဌာန်းချက်များ ဖော်ပြပါရှိနိုင်စေရန်တို့အတွက် ပြင်ဆင်ဖြည့်စွက်သင့်ကြောင်း လေ့လာတွေ့ရှိရပါသည်။ အမျိုးသားလွှတ်တော်၊ တောင်သူလယ်သမားရေးရာကော်မတီ၊ စိုက်ပျိုးရေး၊ မွေးမြူရေး နှင့် ရေလုပ်ငန်း ဖွံ့ဖြိုးတိုးတက်ရေးကော်မတီတို့၏ ပြင်ဆင်ချက်များအပေါ် အခြေခံ၍ အမျိုးသား လွှတ်တော်၊ ဥပဒေကြမ်းကော်မတီမှ ပိုမိုပြည့်စုံမှုရှိစေရန်အတွက်လည်းကောင်း၊ ဥပဒေရေးထုံး မှန်ကန်မှုရှိစေရန်လည်းကောင်း၊ မြန်မာစာအရေးအသား မှန်ကန်မှုရှိစေရန်တို့အတွက်လည်းကောင်း ပြင်ဆင်ဖြည့်စွက်သင့်သည်များကို ဆောင်ရွက်ခဲ့ပါသည်။ အဆိုပါ ပြင်ဆင်ဖြည့်စွက်ချက် အပြည့်အစုံကို နောက်ဆက်တွဲ ကန့်လန့်ဖြတ်ဇယားဖြင့် ပူးတွဲတင်ပြအပ်ပါသည်။ ကော်မတီ၏ သဘောထားမှတ်ချက် ။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ကျေးလက်ဒေသဖွံ့ဖြိုး တိုးတက်ရေး ဥပဒေကြမ်းနှင့် စပ်လျဉ်း၍ သက်ဆိုင်ရာဝန်ကြီးဌာန၊ အမျိုးသားလွှတ်တော်၊ တောင်သူလယ်သမားရေးရာ ကော်မတီ၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေး ကော်မတီ၊ ပြည်သူ့လွှတ်တော်၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝ ဖွံ့ဖြိုးတိုးတက်ရေး ကော်မတီ၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အသေးစိတ်ဆွေးနွေးညှိနှိုင်းခဲ့ပြီး ဖြစ်ပါသဖြင့် အမျိုးသားလွှတ်တော်က အတည်ပြု ဆောင်ရွက်နိုင်ပါရန် အစီရင်ခံတင်ပြအပ်ပါသည်။</speech>
<title>အမျိုးသားလွှတ်တော်၊ ဥပဒေကြမ်းကော်မတီ အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ကျေးလက်ဒေသဖွံ့ဖြိုးတိုးတက်ရေး ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ် များရှိလျှင် အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ကျေးလက်ဒေသ ဖွံ့ဖြိုး တိုးတက်ရေး ဥပဒေကြမ်းနှင့် စပ်လျဉ်း၍ ပြင်ဆင်ချက်အဆို တင်သွင်းလိုသည့် လွှတ်တော် ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲအလိုက် အသေးစိတ်ဖော်ပြ လက်မှတ် ရေးထိုးပြီး ၂၆ - ရ - ၂၀၁၉ (သောကြာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
<bill>
<title>အခြေခံပညာရေးဥပဒေကြမ်းနှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာသည့် အခြေခံ ပညာရေး ဥပဒေကြမ်းနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ တစ်ဦးလျှင် (၆)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ရခိုင်ပြည်နယ် မဲဆန္ဒနယ်အမှတ်(၁၂)မှ ဦးစိုးဝင်း ဆွေးနွေးနိုင်ပါပြီ။</speech>
<speech><mp id="943">ဦးစိုးဝင်း၊ ရခိုင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးစိုးဝင်း ဖြစ်ပါတယ်။ ကျွန်တော့် အနေနဲ့ အခြေခံပညာရေး ဥပဒေကြမ်းနှင့်ပတ်သက်ပြီး အကြံပြုဆွေးနွေး တင်ပြလိုတာကတော့ ဥပဒေကြမ်းရဲ့ အခန်း(၁) အမည်နှင့်အဓိပ္ပာယ်ဖော်ပြချက်ဆိုတဲ့ ခေါင်းစဉ်ရဲ့ အပိုဒ် ၂ အပိုဒ်ခွဲ(င) (စ) (ဆ)တို့ရဲ့ အဓိပ္ပာယ်ဖွင့်ဆိုချက်များနဲ့ အခန်း(၂) အခြေခံပညာရေး ရည်မှန်းချက်များဆိုတဲ့ ခေါင်းစဉ်ရဲ့ အပိုဒ် ၃ အပိုဒ်ခွဲ (ခ)နှင့် အခန်း(၉) အခြေခံပညာဆရာများဆိုတဲ့ ခေါင်းစဉ် ရဲ့ အပိုဒ် ၄၀ မှာ အပိုဒ်ခွဲ (စ)(ဆ)တို့ကို အသစ်ဖြည့်စွက် ဆွေးနွေးမှာဖြစ်ပြီးတော့ အခန်း(၁၀) ကျောင်းသားမိဘများနှင့် ပြည်သူလူထု၏ အခြေခံပညာရေးဆိုင်ရာ အခွင့်အရေးများနှင့် တာဝန်များဆိုတဲ့ ခေါင်းစဉ်ရဲ့ အပိုဒ် ၄၅၊ အပိုဒ်ခွဲ(ခ)နဲ့ ပတ်သက်ပြီး အကြံပြုဆွေးနွေး တင်ပြသွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ အထက်က တင်ပြခဲ့တာ တွေကို အနှစ်ချုပ်ရင် ပညာရေးဆိုသည်မှာ ဆိုတဲ့ အဓိပ္ပာယ်ဖွင့်ဆိုချက်ကလွဲလို့ ကျန်တာတွေက ဆရာနှင့် ကျောင်းသားများရဲ့ အခန်းကဏ္ဍတွေကိုပဲ ကျွန်တော့်အနေနဲ့ အဓိကထား တင်ပြဆွေးနွေး သွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဥပဒေကြမ်းရဲ့ အခန်း(၁) အမည်နှင့်အဓိပ္ပာယ်ဖော်ပြချက်ဆိုတဲ့ ခေါင်းစဉ်ရဲ့ အပိုဒ် ၂ အပိုဒ်ခွဲ(က)ကို ပညာရေးဆိုသည်မှာ လူတို့၏ အသိပညာနှင့် အတတ်ပညာရပ်များ ဖွံ့ဖြိုးတိုးတက်မှုရှိစေရန် စဉ်ဆက်မပြတ်ဆောင်ရွက် နေရသည့် လုပ်ငန်းစဉ်ကိုဆိုသည်လို့ အဓိပ္ပာယ်ဖွင့်ဆိုလိုပြီးတော့ အပိုဒ်ခွဲ(စ)ကိုတော့ ကျောင်းသား ဆိုသည်မှာ အခြေခံပညာအဆင့်တစ်ခုခုတွင် သက်ဆိုင်ရာအဆင့်နှင့် လျော်ညီစွာ ဆရာမ သင်ကြား ပို့ချပေးသည့် အသိပညာနှင့် အတတ်ပညာရပ်များကို ကောင်းစွာ တတ်မြောက်စေရန် သင်ယူမှု နည်းစနစ်များနှင့်အညီ ဆည်းပူးသင်ယူသူ အားလုံးကို ဆိုသည်လို့ အဓိပ္ပာယ်ဖွင့်ဆိုလိုပြီး အပိုဒ်ခွဲ (ဆ)ကိုတော့ ဆရာဆိုသည်မှာ အခြေခံပညာအဆင့်တစ်ခုခုတွင် သင်ယူသူများ၏ အသိပညာနှင့် အတတ်ပညာများ ဖွံ့ဖြိုးတိုးတက်စေရန် စီစဉ်ပံ့ပိုးပေးခြင်း၊ အဆင့်နှင့်လျော်ညီသည့် သင်ရိုး ညွှန်းတမ်းပါ ပြဋ္ဌာန်းချက်များကို မခြွင်းမချန် ကောင်းစွာသင်ကြားပို့ချပေးခြင်း၊ လေ့ကျင့်ပျိုးထောင် ပေးခြင်းနှင့် ကျောင်းသားများ လိမ္မာရေးခြားရှိစေရန် ပဲ့ပြင်ဆုံးမပေးခြင်း စသည့်တာဝန်များကို ထမ်းဆောင်သည့် သတ်မှတ်အရည်အချင်းနှင့် ပြည့်စုံသူကိုဆိုသည်လို့ အဓိပ္ပာယ်ဖွင့်ဆိုလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အခန်း(၂) အခြေခံပညာရေး ရည်မှန်းချက်များဆိုတဲ့ ခေါင်းစဉ်ရဲ့ အပိုဒ် ၃၊ အပိုဒ်ခွဲ(ခ) ကိုတော့ အခြေခံပညာအဆင့်အလိုက် တွေးခေါ်ကြံဆ ဝေဖန်ပိုင်းခြားနိုင်သော ဗလငါးတန်နှင့် ပြည့်စုံသည့် လူတော်လူကောင်းများဖြစ်ရန်လို့ ပြင်ဆင်လိုပါတယ်။ ဒီနေရာမှာ မူလပြဋ္ဌာန်းချက်က လူတော်လူကောင်း ဆိုတဲ့နေရာမှာ လူစွမ်းကောင်းလို့ သုံးနှုန်းထားပါတယ်။ လူစွမ်းကောင်းဆိုတဲ့ စကားက အသစ်အဆန်းလည်းဖြစ်ပါတယ်။ နောက်ပြီးတော့ လူတစ်ယောက် ကောင်းရုံဆိုတဲ့တစ်ချက်နဲ့ မရပါဘူး။ ကျောင်းသားလူငယ်တွေဟာ လူတော်လူကောင်း ဖြစ်ဖို့လိုပါတယ်။ ဒါကြောင့်မို့လို့ လူတော် လူကောင်းလို့ ပြင်ဆင်လိုတာဖြစ်ပါတယ်။ လူစွမ်းကောင်းဆိုတဲ့ နေရာတွေမှာလည်းပဲ လူတော် လူကောင်းလို့ ပြင်ဆင်လိုပါကြောင်း အကြံပြုတင်ပြအပ်ပါတယ်။ အပိုဒ်ခွဲ(ဂ)ကိုတော့ ပြည်သူ့နီတိ ဒီမိုကရေစီကျင့်စဉ်နှင့် လူ့အခွင့်အရေးဆိုင်ရာ စံနှုန်းများဖြင့် ဥပဒေနှင့် စည်းမျဉ်းစည်းကမ်းများကို လေးစားလိုက်နာတတ်သည့် တာဝန်သိစိတ်နှင့် တာဝန်ယူစိတ်ရှိသော လူတော်လူကောင်းများ ဖြစ်ရန်လို့ ပြင်ဆင်သင့်ပါကြောင်း အကြံပြုတင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အခန်း(၃) အခြေခံပညာရေးဆိုင်ရာ အခြေခံမူများဆိုတဲ့ ခေါင်းစဉ်ရဲ့ အပိုဒ် ၄ အပိုဒ်ခွဲ(ဌ) ကိုတော့ အခြေခံပညာအရည်အသွေး ဖွံ့ဖြိုးတိုးတက်စေရေးအတွက် မိဘဆရာအသင်း၊ ကျောင်း အကျိုးတော်ဆောင်အဖွဲ့၊ ကျောင်းသားမိဘ သို့မဟုတ် ရပ်ရွာအတွင်းရှိ လူမှုအသင်းအဖွဲ့များ ပူးပေါင်း ပါဝင်ဆောင်ရွက်ရေးလို့ ပြင်ဆင်သင့်ပါကြောင်း အကြံပြုတင်ပြအပ်ပါတယ်။ ဥက္ကဋ္ဌကြီးခင်ဗျား။ ဆက်လက်ပြီးတော့ အကြံပြုတင်ပြလိုတာကတော့ ဥပဒေကြမ်းရဲ့ အခန်း(၉) အခြေခံဆရာများဆိုတဲ့ ခေါင်းစဉ်ရဲ့ အပိုဒ် ၄၀ ခြေဆင်းဖြစ်တဲ့ ဆရာများသည် အောက်ဖော်ပြပါ တာဝန်များထမ်းဆောင်ရမည်ဆိုတဲ့ ဆရာများရဲ့ တာဝန်ပိုင်းကို ဆွေးနွေးမှာ ဖြစ်ပါတယ်။ မူလအဆိုပြု ပြဋ္ဌာန်းချက်မှာ ဆရာရဲ့ တာဝန်ကို အပိုဒ် ၂ ပိုဒ် (က)(ခ) ၂ ပိုဒ်ကိုပဲ ပြဋ္ဌာန်းပေးထားပြီးတော့ ပြည်သူ့ လွှတ်တော်ကတော့ (ဂ)(ဃ)(င)ဆိုပြီးတော့ အပိုဒ် ၃ပိုဒ် ထပ်တိုးပါတယ်။ ကျွန်တော်က အဲဒီ အပိုဒ် တွေရဲ့ နောက်မှာ အပိုဒ် ၂ ပိုဒ် ထပ်တိုးလိုပါတယ်။ (စ) နဲ့ (ဆ) ဖြစ်ပါတယ်။ အပိုဒ်ခွဲ(စ)နဲ့ပတ်သက် ပြီးတော့ ကျောင်းစာသင်ချိန်အတွင်း ကျောင်းသားများအပေါ်တွင် လူမျိုးဘာသာ အဆင့်အတန်းနှင့် ဆင်းရဲ၊ ချမ်းသာ၊ အမျိုးသား၊ အမျိုးသမီး စသည့် မတူကွဲပြား ခြားနားမှုများအပေါ် မည်သည့်ခွဲခြား ဆက်ဆံမှုများကိုမှမပြုဘဲ သဘောထားဖြောင့်မှန်စွာဖြင့် စေတနာမေတ္တာ အပြည့်အဝထား၍ သင်ကြား ပို့ချဆိုဆုံးမပေးရန်လို့ ဖြည့်စွက်လိုပြီးတော့ အပိုဒ်ခွဲ(ဆ)မှာတော့ ကျောင်းတက်ချိန်အတွင်း သို့မဟုတ် ကျောင်း၌ရှိနေစဉ်အတွင်း ကျောင်းသားအချင်းချင်း အငြင်းအခုံဖြစ်ပွားခြင်း၊ ခိုက်ရန်ဒေါသဖြစ်ပွား ခြင်းနှင့် အမျိုးမျိုးသော ဘေးအန္တရာယ်များ မကျရောက်စေရန် ကြပ်မတ်စောင့်ရှောက်ရန်လို့ ဖြည့်စွက် ပြင်ဆင်သင့်ပါကြောင်း အကြံပြု တင်ပြလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အခန်း(၁၀) ကျောင်းသားမိဘများနှင့် ပြည်သူလူထု၏ အခြေခံပညာရေးဆိုင်ရာ အခွင့်အရေးနှင့် တာဝန်များ ဆိုတဲ့ခေါင်းစဉ်ရဲ့ အပိုဒ် ၄၅ အခြေခံပညာကျောင်းများတွင် တက်ရောက် သင်ယူနေသော ကျောင်းသားများသည် အောက်ဖော်ပြပါ တာဝန်များကို ထမ်းဆောင်ရမည်ဆိုတဲ့ ကျောင်းသားများရဲ့ တာဝန်ပိုင်းနှင့် ပတ်သက်ပြီးတော့ အပိုဒ်ခွဲ(ခ)ကို ကျောင်းသားတိုင်းသည် ကျောင်း စည်းကမ်းများကို လိုက်နာပြီး ပညာကို ကြိုးစားလေ့လာသင်ယူ၍ ကျောင်းဖွံ့ဖြိုးရေးလုပ်ငန်းများ - - -</speech>
<speech type="speaker">ွားပါပြီ။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ ဦးမောင်မောင်အုန်း ဆွေးနွေးနိုင်ပါပြီ။</speech>
<speech><mp id="839">ဦးမောင်မောင်အုန်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ၊ ပြည်ထောင်စု အဆင့် ပုဂ္ဂိုလ်များနှင့် လေ့လာသူများ ကိုယ်စိတ်နှစ်ဖြာ ကျန်းမာ၊ ချမ်းသာကြပါစေ။ ကျွန်တော် ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမောင်မောင်အုန်း ဖြစ်ပါတယ်။ ယခု ကျွန်တော် အခြေခံပညာရေးဥပဒေကြမ်းနှင့် စပ်လျဉ်းပြီး ဆွေးနွေးမှာ ဖြစ်ပါတယ်။ Power Point အသုံးပြုခွင့် တောင်းခံပါတယ်ခင်ဗျား။ အခန်း(၁)၊ အပိုဒ် ၂(ည) တန်းညှိပညာရေး အစီအစဉ်ကို ပြည်သူ့လွှတ်တော်ရဲ့ အတည်ပြုချက်က ပယ်ဖျက်ပြီးတော့ အမျိုးသားလွှတ်တော်၊ ဥပဒေကြမ်းကော်မတီကလည်း ပြည်သူ့လွှတ်တော်အတိုင်း ပယ်ဖျက်ထားခြင်းဖြစ်ပါတယ်။ တန်းညှိ ပညာရေးအစီအစဉ်ကို ကျွန်တော်ကတော့ မူလအဆိုပြု ပြဋ္ဌာန်းချက်အတိုင်း ထားလိုပါတယ်။ mil:embe:cos gqm33c$ . Objectives of MNQF (Myanmar National Qualification Framework) မြန်မာ့အမျိုးသားပညာရေးအရည်အချင်း မူဘောင်ရဲ့ ရည်မှန်းချက်(၂)မှာ To make qualifications transparent and comparable within and across national borders and to be recognized by the international community soos soos j 399 Ecosmɔ အသိုက်အဝန်းမှ အသိအမှတ်ပြုစရာဖြစ်ပါတယ်။ အပိုဒ် ၆ အရ To link certificates and diplomas with under graduate and postgraduate degree level education soos soos G 329 အသိအမှတ်ပြုလက်မှတ်များ (Certificates) နဲ့ ဒီပလိုမာလက်မှတ်များ၊ ဘွဲ့မရမီနဲ့ ဘွဲ့လွန်အဆင့် ပညာရေးများကို ချိတ်ဆက်သင်ကြားနိုင်ရန်အတွက်လည်း တန်းညှိပညာရေးကို ဆက်လက်ထားရှိ လိုခြင်းဖြစ်ပါတယ်။ ကျိုးကြောင်းဖော်ပြချက်(၂)အရ MRAs of ASEAN ASEAN Act (Mutual Recognition Agreements) အပြန်အလှန် အသိအမှတ်ပြု သဘောတူညီချက်အရ အာဆီယံဒေသအတွင်း စီးပွားရေး၊ နည်းပညာ၊ အလုပ်အကိုင် စသည်တို့ ကူးလူးဆက်ဆံရာမှာ အရည်အချင်းတန်းညှိဖို့ လိုပါတယ်။ 316lmpệ 003: GÈ:Goulosalu G$ord AQRF (ASEAN Qualification Reference and Framework) 328 i 02273392832qje: 3332 $:26bbê wosposąjossaq (Support recognition of qualification) 3292832ąjů: 33383aposobe:09c$:33): Gooyosongaços အချက်အရလည်း ကျွန်တော်က တန်းညှိပညာရေးကို ထည့်သွင်းလိုခြင်းဖြစ်ပါတယ်။ အခန်း(၁)၊ အပိုဒ် ၂(ဋ) လူတိုင်းအကျုံးဝင်ပညာရေးကို ဆက်လက်ဆွေးနွေးမှာဖြစ်ပါတယ်။ လူတိုင်းအကျုံးဝင်ပညာရေးကိုလည်း ကျွန်တော်က အဆိုပြု ပြဋ္ဌာန်းချက်အတိုင်းပဲ ထားရှိလိုပါတယ်။ 3əni:326mpê:cus gqmd32698. Asean Qualification Reference Framework 339 golos(o) Encourage the development of qualification framework that can facilitate life long learning တစ်သက်တာပညာရေးအတွက် အဆင်ပြေချောမွေ့စေသည့် ပညာအရည်အချင်းဆိုင်ရာ မူဘောင်ကို 329:60:07ndozšin$i $clos()) Encourage the development of national approaches to validating learning gained outside formal education aộod oo$u2967 cupoco သင်ယူခြင်းများကို တရားဝင်စေရန် အမျိုးသားရေးဖြင့် ချဉ်းကပ်အားပေးရန်ဆိုတဲ့အချက်အရ ကျွန်တော်က လူတိုင်းအကျုံးဝင်ပညာရေးကို ပြန်လည်ထားရှိလိုခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခန်း(၁)၊ အပိုဒ် ၂(က) အဖြစ် အသစ်ဖြည့်စွက် ခြင်းနဲ့ အခန်း(၂)၊ အပိုဒ် ၃(ခ) အဖြစ် ပြင်ဆင်ခြင်းကို ဆက်လက်ဆွေးနွေးလိုပါတယ်။ အခန်း(၁)၊ အပိုဒ် ၂ (က)အဖြစ် အခြေခံပညာရေး ဆိုသည်မှာ စဉ်ဆက်မပြတ်ပညာရေးအား ကြီးထွားစကလေး သူငယ်များ၏ ရုပ်ပိုင်း၊ စိတ်ပိုင်းဆိုင်ရာနှင့် ခံစားမှုမြင့်တက်လာခြင်းတို့ကို ခံစားတတ်သော အလေ့အကျင့်မှ ဗဟုသုတနှင့် ကျွမ်းကျင်မှုတို့အတွက် ရည်ရွယ်ကာ အခြေခံမူလတန်း၊ အလယ်တန်း၊ အထက်တန်းအဆင့်ကို သင်ကြားသောပညာရေးကို ခေါ်တယ်လို့ ဖြည့်စွက်လိုပါတယ်။ ဒါဟာ ကျွန်တော်တို့ ပထမဆုံး အဓိပ္ပာယ်ဖော်ပြချက်မှာ ထားစေလိုတဲ့ဆန္ဒရှိပြီးတော့ အထက်တန်း ပညာရေးဆိုတာကို ဝိဝါဒ မကွဲပြားစေလိုခြင်းလည်း ဖြစ်ပါတယ်။ 1997 International Standard Classification of Education (ISCED) aços ķEcosm02769:3230°3205$: 23:05cope: 20.9. Reform go Towards a convergence of knowledge acquisition and skills development 2005 ဗဟုသုတရှာဖွေသိုမှီးခြင်းနှင့် ကျွမ်းကျင်မှုဖွံ့ဖြိုးရေးလုပ်ငန်းဆီသို့ ဆိုတဲ့ ရည်ရွယ်ချက်အရ ဒီအပိုဒ်ကို ကျွန်တော်မှ ထည့်သွင်းခြင်းဖြစ်ပါတယ်။ အခန်း(၂)၊ အပိုဒ် ၃(ခ) အရ အခြေခံပညာအဆင့်အလိုက် တွေးခေါ် ကြံဆ၊ ဝေဖန်ပိုင်းခြား နိုင်သောအသိဉာဏ်ရှိ၍ ဗလငါးတန်နှင့်ပြည့်စုံသည့်လူသားဆိုတဲ့ လူသားကောင်းများဖြစ်ရန် ဆိုတာကို ကျွန်တော် ပြင်ဆင်လိုပါတယ်။ အခြေခံပညာအဆင့်အလိုက် တွေးခေါ်၊ ကြံဆ၊ ဝေဖန်ပိုင်းခြားနိုင်သော အသိဉာဏ်ရှိပြီး ဘက်စုံဖွံ့ဖြိုးလို့ ကျွန်တော် ပြင်ဆင်လိုပါတယ်။ ဘက်စုံဖွံ့ဖြိုး ဆိုတာ Comprehensive Development ကို ခေါ်ခြင်းဖြစ်ပါတယ်။ တိုးတက်ပြည့်စုံသူများဖြစ်ရန် ဆိုတဲ့ အကြောင်းပြချက်နဲ့ ပြင်ဆင်ထားခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ ဦးဆန်းမြင့် ဆွေးနွေးနိုင်ပါပြီ။</speech>
<speech><mp id="837">ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးဆန်းမြင့် ဖြစ်ပါတယ်။ ပထမဦးစွာ အခြေခံပညာရေး ဥပဒေကြမ်းနဲ့ ပတ်သက်လို့ အခန်း (၁)၊ အပိုဒ် ၂ မှာ အပိုဒ်ခွဲငယ်(ဓ)အဖြစ် ဖြည့်စွက်လိုတာကတော့ အရည်အသွေးအဆင့် သတ်မှတ်ခြင်း ဆိုသည်မှာ ကျွမ်းကျင်ဝန်ထမ်းများကို လုပ်သက်အလိုက် အဆင့်တိုးမြှင့်ပေးပြီး အခြားဌာနမှ ပြောင်းရွှေ့ လာသော ဝန်ထမ်းများ၊ ဘွဲ့လွန်၊ ပါရဂူဘွဲ့ရများကို ပညာရေးဌာနတွင် အဆင့်တူတာဝန်မပေးဘဲ အခြေခံ အဆင့်မှစတင် တာဝန်ထမ်းဆောင်စေခြင်းကို ဆိုလိုသည်လို့ ဖြည့်စွက်လိုပါတယ်။ ကျိုးကြောင်း ဖော်ပြချက်အနေနဲ့ကတော့ ယနေ့ သက်ဆိုင်ရာဝန်ကြီးဌာနအသီးသီးတို့မှာ လူမှား၊ နေရာမှားများ ဖြစ်နေတာ မြင်တွေ့ရမှာဖြစ်ပါတယ်။ ပြောင်းရွှေ့ရောက်ရှိလာတဲ့ဌာနနဲ့ သဘော၊ သဘာဝ သက်ဆိုင် ခြင်းမရှိ၊ ကျွမ်းကျင်၊ တတ်သိ၊ နားလည်မှုမရှိတဲ့ ပုဂ္ဂိုလ်အသီးသီးတို့ဟာ ဝင်ပေါက်အသီးသီးမှ တိုးဝင် ရောက်ရှိလာပါတယ်။ အဆိုပါပုဂ္ဂိုလ်တို့ဟာ ရောက်ရှိလာတဲ့ ဌာနအပေါ်ပိုင်းအဆင့်တာဝန်များကို ယူကြပြီးတော့ မူလဌာနမှာရှိနေကြတဲ့ လုပ်သက်ရှိ၊ အတွေ့အကြုံရှိ ဝန်ထမ်းများကိုတော့ ရာထူးတာဝန် တိုးပေးခြင်းမပြုဘဲ ဒုတိယအဆင့်မှာသာ ရပ်တန့်စေခဲ့တာ ဖြစ်ပါတယ်။ ဥက္ကဋ္ဌကြီးခင်ဗျား။ အဲဒီအခါမှာ မူလကပင် ဌာနမှာရှိနေကြတဲ့ လုပ်သက်ရင့်၊ အတွေ့ အကြုံရှိတဲ့ ဝန်ထမ်းများဟာ စိတ်ဓာတ်ကျဆင်းလာပါတယ်။ အဆိုပါ လုပ်သက်ရင့်ဝန်ထမ်းများ အတွက် ထိုက်တန်တဲ့ရာထူးတာဝန် မရနိုင်တော့တာမို့ စိတ်ဓာတ်ကျဆင်းလာပြီး လုပ်ငန်းခွင် ပျော်ရွှင်မှု မရှိတော့တဲ့ မလုပ်၊ မရှုပ်၊ မပြုတ် ဟူသော မူကို စွဲကိုင်လာပါတော့တယ်။ လူမှန်၊ နေရာမှန် တာဝန်ပေး ထမ်းဆောင်စေမှသာ ကျောင်းသားများရဲ့ ဘက်စုံပညာရရှိရေး အကောင်အထည်ဖော် ဆောင်ရွက်ရာမှာ ကျောင်းရဲ့ ရုပ်ပိုင်းနှင့် ကျောင်းသားများရဲ့ ဖွံ့ဖြိုးမှုအရပ်ရပ် တိုးတက်လာစေမှာဖြစ် ပါကြောင်း အကြံပြုတင်ပြအပ်ပါတယ်။ ဒုတိယအနေနဲ့ တင်ပြလိုတာကတော့ အခန်း(၁)၊ အပိုဒ် ၂။ အပိုဒ်ခွဲငယ်(ည) တန်းညှိပညာရေး Equal Program နဲ့ အပိုဒ်ခွဲငယ်(ဋ) လူတိုင်းအကျုံးဝင်ပညာရေး Inclusive Education အဓိပ္ပာယ်ဖော်ပြချက်တို့ကို ပြည်သူ့လွှတ်တော်က ပယ်ဖျက်ထားမှုအား ကျွန်တော့်အနေနဲ့ အဆိုပြုပြဋ္ဌာန်းချက်ပါအတိုင်း ထည့်သွင်းသင့်ပါကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ ကျိုးကြောင်းဖော်ပြချက်ကတော့ ကျောင်းပြင်ပရောက် ကလေးများကို ပုံမှန်ပညာရေးသို့ ပြန်လည်ကူးပြောင်းနိုင်ရေးအတွက် နိုင်ငံအသီးသီးမှာ ဦးစားပေးလုပ်ငန်းအဖြစ် ကြိုးပမ်းဆောင်ရွက်လျက်ရှိပါတယ်။ အဆိုပါကလေးများ ပုံမှန်ပညာရေးကို ပြန်လည်ဝင်ရောက် နိုင်ရေးအတွက် တစ်ခုတည်းသော နည်းလမ်းမှာ တန်းညှိပညာရေးအစီအစဉ် ဖြစ်ပါတယ်။ တန်းညှိ ပညာရေးအစီအစဉ်ကို UNESCO က စဉ်ဆက်မပြတ်ပညာရေးရဲ့ အဓိကအခန်းကဏ္ဍအဖြစ် သတ်မှတ် ပြဋ္ဌာန်းခဲ့ပါတယ်။ လူတိုင်းအကျုံးဝင်ပညာရေး Inclusive Education နဲ့ ပတ်သက်ပြီးတော့ မသန်စွမ်းသူ များအပါအဝင် အကြောင်းအမျိုးမျိုးကြောင့် ပညာသင်ယူခွင့် မရရှိသူများကို ကျောင်းပညာရေး၊ ကျောင်းပြင်ပ ပညာရေးနှင့် တစ်သက်တာပညာရေးတစ်ခုခုမှာ ပညာသင်ယူဆည်းပူးခွင့် ရရှိစေရန် ဖြစ်ပါတယ်။ လူတိုင်းအကျုံးဝင်ပညာရေးကို မြန်မာနိုင်ငံမှာ ၂၀၀၄ ခုနှစ်မှ စတင်ပြီး ကျယ်ကျယ်ပြန့်ပြန့် ကျင့်သုံးလာနိုင်ခဲ့ပါတယ်။ လူတိုင်းအကျုံးဝင်ပညာရေးနဲ့ ပတ်သက်ပြီးတော့ စာအုပ်၊ စာစောင်၊ မဂ္ဂဇင်း အစရှိသည်တို့ကို ထုတ်ဝေခဲ့ပါတယ်။ ဥပမာအားဖြင့် ဘယ်ပန်းမဟူ စာစောင်(၂)အုပ်၊ That All Flowers May Bloom စာစောင်(၁)အုပ်တို့ကို မြန်မာနိုင်ငံက ထုတ်ဝေခဲ့ပါတယ်။ UNESCO က oposcood Embracing Diversity Toolkit For Creating Inclusive Learning Friendly Environment ကို ဘာသာပြန်ဆိုပြီး ထုတ်ဝေခဲ့ပါတယ်။ ဒါကြောင့် အခန်း(၁)၊ အပိုဒ် ၂၊ အပိုဒ်ခွဲငယ် (ည) တန်းညှိပညာရေးနဲ့ အပိုဒ်ခွဲငယ်(ဋ) လူတိုင်းအကျုံးဝင်ပညာရေး အဓိပ္ပာယ်ဖော်ပြချက်တို့ကို ပြည်သူ့လွှတ်တော်က ပယ်ဖျက်ထားမှုအား ပြန်လည်ထည့်သွင်း ပြဋ္ဌာန်းသင့်ပါကြောင်း လေးစားစွာ အကြံပြုတင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဗိုလ်မှူးတင်အောင်ဟိန်း ဆွေးနွေးနိုင်ပါပြီ။</speech>
<speech><mp id="000">ဗိုလ်မှူးတင်အောင်ဟိန်း (တပ်မတော်သားကိုယ်စားလှယ်)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်ကတော့ တပ်မတော်သားကိုယ်စားလှယ် ဗိုလ်မှူးတင်အောင်ဟိန်း ဖြစ်ပါတယ်။ ကျွန်တော့်အနေနဲ့ အခြေခံ ပညာရေးဥပဒေကြမ်းမှ ပုဒ်မ ၄(ခ)နဲ့ ပုဒ်မ ၂၀(ဃ) တို့ကို အကြံပြု ဆွေးနွေးသွားမှာဖြစ်ပါတယ်။ ကျွန်တော့်အား Power Point သုံးစွဲခွင့်ပြုနိုင်ပါရန် တင်ပြအပ်ပါတယ်။ ဥက္ကဋ္ဌကြီးခင်ဗျား။ ပုဒ်မ ၄ (ဓ) ပညာရေးဝန်ထမ်းအားလုံး၏ အရည်အသွေးနှင့် လူမှုဘဝ မြှင့်တင်ရေးကို အလေးထားဆောင်ရွက်ရေးဟူသော မူလအဆိုပြု ပြဋ္ဌာန်းချက်အား ပယ်ဖျက်ခြင်း မပြုဘဲ ဆက်လက်ထားရှိသင့်ပါတယ်။ ကျိုးကြောင်းဖော်ပြချက်အနေဖြင့် ပညာရေးဖြင့် ခေတ်မီဖွံ့ဖြိုး တိုးတက်သော နိုင်ငံတော်ကြီး တည်ဆောက်အံ့ ဆိုတဲ့အတိုင်း ခေတ်မီဖွံ့ ဖြိုးတိုးတက်တဲ့ နိုင်ငံတော် ကြီးတွင် လူသားအရင်းအမြစ် ကြွယ်ဝမှုမရှိလျှင် ဖွံ့ဖြိုးတိုးတက်ဖို့ ကောင်းစွာဆောင်ရွက်နိုင်မည် မဟုတ်ပါ။ လူသားအရင်းအမြစ် ကြွယ်ဝရန်အတွက် အဓိက အခန်းကဏ္ဍမှ ပါဝင်နေတဲ့ ပညာရေး ဝန်ထမ်းများရဲ့ အရည်အသွေးနဲ့ လူမှုဘဝမြှင့်တင်နေမှ ၎င်းတို့က ပြန်လည်မွေးထုတ်ပေးမယ့် လူငယ် များ၏ အရည်အသွေးနဲ့ လူမှုဘဝမြင့်တက်လာမှာ ဖြစ်ပါတယ်။ ဒါကြောင့်မို့လို့ မူလ အဆိုပြု ပြဋ္ဌာန်းချက်အတိုင်း ပယ်ဖျက်ခြင်းမပြုဘဲ ဆက်လက်ထားရှိသင့်ပါကြောင်း အကြံပြုတင်ပြအပ်ပါတယ်။ ဆက်လက်၍ ပုဒ်မ ၂၀(ဃ) အခြေခံပညာအထက်တန်းအဆင့် စာမေးပွဲကို အခြေခံပညာရေး ပြီးဆုံးချိန်တွင် ဗဟိုအဆင့်က ကြီးမှူးကျင်းပရမည်ဖြစ်ပြီး အခြေခံပညာရေး ပြီးဆုံးချိန်တွင်ရှိသော တတ်မြောက်မှုအဆင့်ကို စစ်ဆေးသောစာမေးပွဲအဖြစ် ဆောင်ရွက်ရေးအား ပယ်ဖျက်ရန်မသင့်ဘဲ မူလအဆိုပြု ပြဋ္ဌာန်းချက်အတိုင်း ထားရှိသင့်ပါတယ်။ ကျိုးကြောင်းဖော်ပြချက်အနေဖြင့် ၂၀၁၉ ခုနှစ် တက္ကသိုလ်ဝင်တန်း စာမေးပွဲအောင်မြင်သူများအပေါ် အခြေခံပြီး မြန်မာနိုင်ငံရဲ့ ပညာရေးအခြေအနေကို လေ့လာဆန်းစစ်ကြည့်တဲ့အခါမှာ ၂၀၀၈-၂၀၀၉ ပညာသင်နှစ်မှာ သူငယ်တန်း စတင်တက်ရောက်ခဲ့သူ (၁၂၁၈၈၀၈)ဦးရှိပါတယ်။ မူလတန်းအောင်မြင်ပြီး အလယ်တန်းအဆင့် ပဉ္စမတန်းသို့ တက်ရောက်နိုင်သူ (၇၁၂၉၅၈)ဦး ရာခိုင်နှုန်းအားဖြင့် (၅၈.၅၀)ရာခိုင်နှုန်း တန်းစဉ်ကူးပြောင်းခဲ့ပြီး (၄၁.၅၀)ရာခိုင်နှုန်း ကျန်ခဲ့တာကို တွေ့ရပါတယ်။ အလယ်တန်းအဆင့်မှ အထက်တန်းအဆင့် နဝမတန်းသို့ တက်ရောက်နိုင်သူ (၅၆၂၇၃၁)ဦးရှိတဲ့အတွက် စတင်ကျောင်းနေတဲ့ လူဦးရေရဲ့ (၄၆.၁၇)ရာခိုင်နှုန်းဖြစ်ပြီး (၅၈.၈၃)ရာခိုင်နှုန်း ကျန်ခဲ့ပြီး နဝမတန်းမှ တက္ကသိုလ်ဝင်တန်း တက်ရောက်နိုင်တဲ့ ကျောင်းသား၊ ကျောင်းသူဦးရေကလည်း (၄၉၃၈၃၇)ဦးရှိတဲ့အပြင် စတင်ကျောင်းနေတဲ့ လူဦးရေရဲ့ (၄၀.၅၁)ရာခိုင်နှုန်း ရှိတာကို တွေ့ရှိရပါတယ်။ ၂၀၁၈-၂၀၁၉ ပညာသင်နှစ် တက္ကသိုလ်ဝင်တန်းဖြေဆိုရာမှာ ကျောင်းတွင်း၊ ကျောင်းပြင် စုစုပေါင်း(၈၅၁၅၁၄)ဦး ဖြေဆိုခဲ့ပြီး (၂၆၇၆၉၆)ဦးသာ အောင်မြင်ခဲ့သဖြင့် အောင်မြင်မှုရဲ့ (၃၁.၄၄)ရာခိုင်နှုန်းသာ ရှိခဲ့ပါတယ်။ (၁၀)နှစ်တာကာလအတွင်း ပညာရေးအခြေအနေသည် မူလတန်း၊ အလယ်တန်းအဆင့်ကို ကျော်လွန်ပြီး အထက်တန်းအဆင့်၊ တက္ကသိုလ်တက်ရောက်နိုင်တဲ့အဆင့် ရှိတဲ့လူ နည်းပါးနေတာကို စာရင်းများအရ အထင်အရှားမြင်တွေ့နိုင်ပြီး နိုင်ငံအတွက်လိုအပ်တဲ့ ပညာတတ်အင်အား များစွာလိုအပ်လျက်ရှိကြောင်း တွေ့ရှိရပါတယ်။ ၂၀၁၈-၂၀၁၉ ပညာသင်နှစ် မူလတန်း၊ အလယ်တန်းနဲ့ နဝမတန်း အောင်မြင်မှုများမှာ ရာနှုန်းပြည့်ရှိသော်လည်း တက္ကသိုလ်ဝင်တန်းအောင်မြင်မှုမှာ (၃၁.၄၄)ရာခိုင်နှုန်းသာ ဖြစ်ရခြင်းဟာ သင်ကြားခဲ့တဲ့ အတတ်ပညာများကို အမှန်တကယ် မတတ်မြောက်ခဲ့ခြင်းလားဆိုတာ လေ့လာဆန်းစစ်ဖို့ အရေးကြီးပါတယ်။ ယခုပညာရေးစနစ်သစ်မှာလည်း KG တန်းမှ Grade - 12 ထိ အောင်ချက်များ မည်မျှပင်ကောင်းစေကာမူ တက္ကသိုလ်ဝင်ခွင့် အောင်မြင်မှုနည်းပါးပါက တိုင်းပြည်အတွက် ပညာတတ်များ အမှန်တကယ် ရနိုင်ပါ့မလားဆိုတာ ထည့်သွင်းစဉ်းစားရန် လိုအပ်ပါတယ်။ ကျောင်းသား၊ ကျောင်းသူများ အတန်းလိုက်ပညာ တတ်မြောက်မှုဟာ ဆရာ၊ ဆရာမတွေရဲ့ ဆန်းစစ်ချက်အပေါ်မှာ မူတည်နေပါတယ်။ မိဘတွေကိုယ်၌ကလည်း သား၊ သမီးတွေရဲ့ ပညာရေးကို မျက်ခြည်မပြတ် စောင့်ကြည့်နေသင့်ပါတယ်။ စာမေးပွဲစနစ်တစ်ခု ထားရှိခြင်းအားဖြင့် အခြေခံပညာအဆင့်အလိုက် သင်ယူပြီးမြောက်မှု အကဲဖြတ် ရာမှာ အကျိုးသက်ရောက်မှုရှိလာမှာ ဖြစ်ပါတယ်။ မိမိတို့နိုင်ငံအနေနဲ့ ဖွံ့ဖြိုးဆဲနိုင်ငံဖြစ်တဲ့အတွက် အခြားဖွံ့ဖြိုးပြီးနိုင်ငံတွေလို ပညာရေးကို တန်းပြီးဆွဲတင်လို့မရပါဘူး။ နိုင်ငံရဲ့ ဆင်းရဲနွမ်းပါးမှု၊ တစ်ဦးချင်း ပင်ကိုယ်အရည်အသွေး မြင့်မားမှု တွေကို တဖြည်းဖြည်းချင်း ပြုပြင်ပြောင်းလဲရပါမယ်။ နိုင်ငံတော်တွင် လိုအပ်နေတဲ့ နည်းပညာနဲ့ လူသားစွမ်းရည်အရင်းအမြစ်များ ဖွံ့ဖြိုးတိုးတက်လာအောင် ဆောင်ရွက်ကြရာမှာ ကျောင်းသား၊ ဆရာ၊ မိဘ၊ အုပ်ချုပ်ရေးတာဝန်ရှိသူများဆိုတဲ့ ပညာရေးစတုဂံ အားကောင်းဖို့ လိုအပ်ပါတယ်။ ၂၀၁၆၂၀၁ရ ပညာသင်နှစ်ကစပြီး ပညာရေးစနစ်အသစ် အခြေခံပညာအဆင့်အလိုက် သင်ယူပြီးမြောက်မှု အဆင့်တွင် အခြေခံပညာအထက်တန်းအဆင့် ပြီးမြောက်မှုအား ဗဟိုအဆင့်ကျင်းပသော စာမေးပွဲ အဖြစ် နှစ်စဉ်အကဲဖြတ်ရမည်ဟု ရေးဆွဲထားပြီးလည်း ဖြစ်ပါတယ်။ ဒါကြောင့် ပုဒ်မ ၂၀(ဃ) သည် ကျောင်းသား၊ ကျောင်းသူများကို မူလတန်းပညာရေးမှစပြီး အတန်းစဉ်ကူးပြောင်းရာမှာ ပေါ့ပေါ့ပါးပါးနှင့် ဖြတ်သန်းလာပြီးမှ တက္ကသိုလ်တက်ရောက်ရန်အတွက် ဝင်ခွင့်ဖြေဆိုတဲ့ စာမေးပွဲနဲ့ စတင် ထိတွေ့ခိုင်းတဲ့သဘောမျိုး သက်ရောက်နေပါတယ်။ စနစ်သစ်ပညာရေးအား ကျောင်းသားနှင့် ကျောင်းသားမိဘများ သဘောပေါက်နားလည်မှု အားနည်းနေတာကို တွေ့ရပါတယ်။ တစ်နိုင်ငံလုံးမှ ကျောင်းသားမိဘများ နားလည်အောင် ပညာပေး ဆွေးနွေးမှုတွေကို မီဒီယာများမှ ကျယ်ကျယ်ပြန့်ပြန့် ထပ်မံပြုလုပ်သင့်ပါတယ်။ ပညာနဲ့ပတ်သက်ပြီး အဓိပ္ပာယ်အမျိုးမျိုး၊ အယူအဆအမျိုးမျိုး ဖွင့်ဆိုကြတယ်။ ဘာကြောင့် ပညာသင်ကြားရလဲ။ အခြေခံ ကျကျ ရိုးရှင်းစွာတွေးကြမယ်ဆိုရင် ဘဝမှာ မိမိတတ်ထားတဲ့ပညာကို အသုံးပြုပြီးတော့ လျှောက်လှမ်းဖို့၊ အသက်မွေးဝမ်းကျောင်းပြုဖို့ပဲ ဖြစ်ပါတယ်။ ဒါကြောင့် စနစ်သစ်ပညာရေးအပေါ်မှာ လည်း ယုံကြည်မှုတည်ဆောက်ကြဖို့ လိုပါတယ်။ Knowledge is Power ပညာသည်သာ အခွင့်အာဏာ ဆိုတဲ့စကားကို နှစ်နှစ်ကာကာယုံကြည်လေ၊ ပညာခေတ်ကို တည်ဆောက်နိုင်ဖို့ လွယ်ကူလေဖြစ်ပါတယ်။ ခေတ်မီဖွံ့ဖြိုးတိုးတက်သောနိုင်ငံတစ်ခုဖြစ်ဖို့ ပညာသည်သာ မောင်းနှင် အား ဖြစ်ပါတယ်။ ဒါကြောင့် ပညာကို ရတနာတစ်ပါးအဖြစ် ယုံကြည်လာစေရေး၊ စနစ်သစ်ပညာရေး အပေါ် အားလုံးက စိတ်ဝင်စားလာရေး၊ ပညာရေးစတုဂံ အသိုင်းအဝိုင်းက ယုံကြည်လာစေရေး ထပ်မံ၍ ကြိုးစားလုပ်ဆောင်ဖို့လိုကြောင်းနဲ့ ပုဒ်မ ၂၀(ဃ)အား ပယ်ဖျက်ခြင်းမပြုဘဲ မူလအဆိုပြု ပြဋ္ဌာန်းချက်အတိုင်းသာ ဆက်လက်ထားရှိသင့်ပါကြောင်း အကြံပြုဆွေးနွေးရင်း ကျွန်တော့်ရဲ့ ဆွေးနွေးမှုကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဒုတိယဗိုလ်မှူးကြီး ကျော်ကျော်ဦး ဆွေးနွေးနိုင်ပါပြီ။</speech>
<speech><mp id="000">ဒုတိယဗိုလ်မှူးကြီးကျော်ကျော်ဦး (တပ်မတော်သားကိုယ်စားလှယ်)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ တပ်မတော်သားကိုယ်စားလှယ် ဒုတိယဗိုလ်မှူးကြီး ကျော်ကျော်ဦး ဖြစ်ပါတယ်။ ကျွန်တော့်အနေနဲ့ အခြေခံပညာရေး ဥပဒေကြမ်းနဲ့ ပတ်သက်ပြီး ပုဒ်မ ၂၊ ပုဒ်မ ၃၊ ပုဒ်မ ၄၊ ပုဒ်မ ၁၇၊ ပုဒ်မ ၄၅၊ ပုဒ်မ ၄၆ နှင့်စပ်လျဉ်း၍ ပြင်ဆင်ခြင်း၊ ဖြည့်စွက်ခြင်းအား အကြံပြုဆွေးနွေးသွားမှာ ဖြစ်ပါတယ်။ ကျွန်တော့်အား Power Point သုံးစွဲခွင့်ပြုပါရန် တင်ပြ အပ်ပါတယ်။ ဥက္ကဋ္ဌကြီးခင်ဗျား။ ပုဒ်မ ၂၊ ပုဒ်မခွဲ(ဈ) တွင် ကျောင်းပြင်ပနှင့် တစ်သက်တာပညာရေး ဆိုသည်မှာ ကျောင်းပညာရေးတွင် ဆက်လက်ပါဝင်နိုင်ခြင်းမရှိသည့် ကျောင်းသားများ၏ လိုအပ်ချက် များကို ဖြည့်ဆည်းပေးရန်အတွက် ကျောင်းပြင်ပ ပညာရေးအပါအဝင် အမျိုးမျိုးသော သင်ကြားမှု၊ သင်ယူမှုအစီအစဉ်များဖြင့် အကောင်အထည်ဖော်ဆောင်ရွက်သည့် ပညာရေးကိုဆိုသည်ဟု ကျောင်း ပြင်ပနှင့် တစ်သက်တာ ပညာရေးကို အဓိပ္ပာယ်ဖွင့်ဆို ထည့်သွင်းဖော်ပြထားသော်လည်း ပြည်သူ့ လွှတ်တော်မှ တစ်သက်တာပညာရေးကိုသာ အတည်ပြုပြီး ကျောင်းပြင်ပ အသုံးအနှုန်းအား ဖြုတ်ကာ ၎င်းနှင့်သက်ဆိုင်သော အဓိပ္ပာယ်ဖွင့်ဆိုထားသည့် စာသားများအား ချန်လှပ်၍ တစ်သက်တာပညာရေး တစ်ခုတည်းကိုသာ အတည်ပြုဖော်ပြထားတာ တွေ့ရှိရပါတယ်။ ကျောင်းပြင်ပပညာရေးသည် မိမိတို့နိုင်ငံအတွက် မရှိမဖြစ် လိုအပ်သော အစီအစဉ်တစ်ခု ဖြစ်ကြောင်း နားလည်ထားပါတယ်။ ၂၀၁၄ ခုနှစ် သန်းခေါင်စာရင်းအား လေ့လာကြည့်ရာတွင် လူဦးရေ၏ (၂.၇)သန်းခန့်သော ပြည်သူများမှာ ပညာမတတ်သောစာရင်းတွင် ပါဝင်နေသည်ကို တွေ့ရှိ ရပါတယ်။ ကျောင်းပြင်ပ ပညာရေးဆိုသည်မှာ အကြောင်းအမျိုးမျိုးကြောင့် အခြေခံပညာရေးကို သင်ယူခွင့် မရရှိခဲ့ရသူများနှင့် ကျောင်းထွက်သွားကြသူများအနေဖြင့် ကျောင်းပြင်ပ သင့်တော်သော နေရာတစ်ခုခုတွင် စည်းရုံးသင်ကြားပေးသည့် ပညာရေးအစီအစဉ်တစ်ခု ဖြစ်ပါတယ်။ ဝန်ကြီးဌာန အနေဖြင့်လည်း ယခင်ကတည်းက ကျောင်းပြင်ပ ပညာရေးအစီအစဉ်ကို ဆောင်ရွက်လျက်ရှိနေတာကို လေ့လာတွေ့ရှိရပါတယ်။ ထိုသို့ ဆောင်ရွက်နေမှုများအား ဥပဒေတွင် ကျောင်းပြင်ပ ပညာရေးအား အဓိပ္ပာယ်ရှင်းလင်းစွာ ဖော်ပြ ပြဋ္ဌာန်းထားခြင်းအားဖြင့် ဝန်ကြီးဌာနမှလည်း တိကျစွာ လိုက်နာ အကောင်အထည်ဖော်ဆောင်ရွက်နိုင်မည်ဖြစ်ကြောင်း ဆွေးနွေးလိုပါတယ်။ ကျောင်းပြင်ပပညာရေးကို တက်ရောက်သင်ကြားနေတတက်ရောက်နိုင်သည့်ကလေးများပါတယ်။ သို့ဖြစ်ပါ၍ ဖြုတ်လိုက်ခြင်းအားဖြင့် ကျောင်း၏ပြင်ပ ပညာရေးကို သင်ကြားတက်ရောက်နေသူများ ကျောင်း ပညာရေးကို တက်ရောက်သင်ကြားနေလို့လား။ ဒါမှမဟုတ် ကျောင်းပြင်ပ၌ ပညာရေး တက်ရောက် မည့်သူများ မရှိလို့လား။ ကျောင်းပညာရေး မတက်ရောက်နိုင်သည့်ကလေးများ စာတတ်မြောက်ရန် မလိုတော့လို့လားဆိုတဲ့ သို့လော၊ သို့လော မေးခွန်းတွေ စဉ်းစားစရာ ဖြစ်လာပါတယ်။ သို့ဖြစ်ပါ၍ မူလအဆိုပြု ပြဋ္ဌာန်းချက်အတိုင်း ပုဒ်မ ၂၊ ပုဒ်မခွဲ(ဈ)အား ဆက်လက်ထားရှိသင့်ပါကြောင်း အကြံပြု ဆွေးနွေး တင်ပြအပ်ပါတယ်။ ဆက်လက်ပြီး ဥပဒေကြမ်း၏ အခန်း(၁)၊ ပုဒ်မ ၂၊ ပုဒ်မခွဲ(ည)တွင် တန်းညှိပညာရေး ဆိုသည်မှာ ကျောင်းပြင်ပနှင့် တစ်သက်တာပညာရေး အစီအစဉ်အရ သင်ယူရရှိသည့် ပညာ အဆင့်အတန်းကို ကျောင်းပညာရေး အဆင့်အတန်းများနှင့် အရည်အချင်းညှိနှိုင်း သတ်မှတ်ပေး ထားသော အစီအစဉ်ကိုဆိုသည်အား ပယ်ဖျက်ရန်မသင့်ဘဲ ပြန်လည်ထည့်သွင်းစေလိုပါတယ်။ ကျိုးကြောင်းအနေဖြင့် တန်းညှိပညာရေးဆိုသည်မှာ ကျောင်းပြင်ပ ပညာရေး မူလတန်းအောင်မြင်ပြီး သူများသည် ကျောင်းပြင်ပ ပညာရေး အလယ်တန်းသို့ တက်ရောက်ခြင်းမရှိဘဲ ကျောင်းပညာရေး အလယ်တန်းတွင် တက်ရောက်လိုပါက တက်ရောက်နိုင်ရေး အရည်အချင်းညှိနှိုင်း သတ်မှတ်ပေးသည့် ပညာရေးအစီအစဉ်တစ်ခု ဖြစ်ပါတယ်။ ဝန်ကြီးဌာနအနေဖြင့် အလယ်တန်း ကျောင်းပြင်ပ ပညာရေး အစီအစဉ်အတွက် ရှေ့ပြေးစမ်းသပ်မှု အစီအစဉ်များကို ၂၀၁၆ ခုနှစ်မှ စတင်လေ့လာ ဆန်းစစ်မှုများ ပြုလုပ်နေပြီဖြစ်ခြင်း၊ ကျောင်းပြင်ပ ပညာရေးကို သီးခြားအဓိပ္ပာယ်ဖွင့်ဆိုရေး အဆိုပြုထားခြင်းတို့ကြောင့် တန်းညှိပညာရေး အစီအစဉ်ကို ပယ်ဖျက်ရန်မသင့်ဘဲ မူလအဆိုပြု ပြဋ္ဌာန်းချက်အတိုင်း ပုဒ်မ ၂၊ ပုဒ်မခွဲ(ည)အား ဆက်လက်ထားရှိသင့်ပါကြောင်း အကြံပြုဆွေးနွေး တင်ပြအပ်ပါတယ်။ ဆက်လက်ပြီး ပုဒ်မ ၂၊ ပုဒ်မခွဲ(ဋ)တွင် လူတိုင်းအကျုံးဝင်ပညာရေး ဆိုသည်မှာ မသန်စွမ်း သူများအပါအဝင် အကြောင်းအမျိုးမျိုးကြောင့် ပညာသင်ယူခွင့် မရရှိသူများကို ကျောင်းပညာရေး သို့မဟုတ် ကျောင်းပြင်ပနှင့် တစ်သက်တာပညာရေး တစ်ခုခုတွင် ပညာသင်ယူ ဆည်းပူးခွင့်ရှိစေရန် အခွင့်အလမ်းဖန်တီးပေးသည့် အစီအစဉ်ကို ဆိုသည်အား ပယ်ဖျက်ရန်မသင့်ဘဲ မူလအတိုင်း ဆက်လက်ထားရှိသင့်ပါတယ်။ ကျိုးကြောင်းအနေဖြင့် လူတိုင်းအကျုံးဝင်ပညာရေးတွင် ကျောင်းပြင်ပ ပညာရေး အစီအစဉ်ဖြင့် သင်ကြားသူများပါ ဆည်းပူးသင်ယူခွင့်ရှိစေရန် အခွင့်အလမ်းဖန်တီးပေး ထားသည့် အစီအစဉ်တစ်ခုဖြစ်ခြင်း၊ ကျောင်းပြင်ပ ပညာရေး သီးခြားအဓိပ္ပာယ်ဖော်ပြ၍ ဥပဒေ ပြဋ္ဌာန်းရန် အဆိုပြုထားခြင်းတို့ကြောင့် လူတိုင်းအကျုံးဝင်ပညာရေးဖြစ်သဖြင့် မူလအဆိုပြု ပြဋ္ဌာန်းချက် အတိုင်း ပုဒ်မ ၂၊ ပုဒ်မခွဲ(ဋ)အား ဆက်လက်ထားရှိသင့်ပါကြောင်း အကြံပြုဆွေးနွေး တင်ပြအပ် ပါတယ်။ ဆက်လက်ပြီး ပုဒ်မ ၃၊ ပုဒ်မခွဲ(ခ)၊ (ဂ)၊ (ဃ)၊ (စ)၊ (ဋ)၊ ပုဒ်မ ၄၊ ပုဒ်မခွဲ(ဋ)၊ ပုဒ်မ ၁၇၊ ပုဒ်မခွဲ(ဃ)၊ ပုဒ်မ ၄၅၊ ပုဒ်မခွဲ(ဂ)၊ ပုဒ်မ ၄၆၊ ပုဒ်မခွဲ(ဂ)တို့တွင် ပါရှိသော လူသားကောင်းစကားရပ်အား နိုင်ငံ့သားကောင်း စကားရပ်ဖြင့် အစားထိုးသင့်ပါကြောင်း ဆွေးနွေးလိုပါတယ်။ ကျိုးကြောင်းအနေဖြင့် Globalization ဖြစ်စဉ်အရ ကမ္ဘာ့ရွာဦး၊ ကမ္ဘာပြုမှုတွင် ပါဝင်ရမည်ဖြစ်သော်လည်း Think Global Act Local ဟူ၍ မြန်မာမှုပြုရမည်ဖြစ်သောကြောင့် မြန်မာနိုင်ငံသားကောင်းဖြစ်ရန် လိုအပ်ပါတယ်။ မိမိတို့ နိုင်ငံသားများအနေဖြင့် ဘာကြောင့်ပညာသင်ရသလဲဆိုတာကို အခြေခံကျကျ၊ ရိုးရှင်းစွာ တွေ့မြင်ကြည့်စေချင်ပါတယ်။ ဘဝမှာ မိမိတတ်ထားသည့်ပညာကို အသုံးပြု၍ လျှောက်လှမ်းဖို့နှင့် ရရှိထားသောဘွဲ့ဖြင့် အသက်မွေးဝမ်းကျောင်းပြုဖို့ အရေးကြီးကြောင်း ဆွေးနွေးလိုပါတယ်။ ကမ္ဘာ့နိုင်ငံများသည် Globalization ဖြစ်စဉ်တွင် ပါဝင်ဆောင်ရွက်လေ့ရှိကြသော်လည်း မိမိတို့နိုင်ငံအကျိုး စီးပွားအတွက် ကိုယ်ကျိုးစီးပွားကာကွယ်ရေး မဟာဗျူဟာများအား နိုင်ငံအဆင့်၊ 63303020ệuna) Local, Regional, Global Strategies @p: algorg 88şĉe 32211:05:32mil: စီးပွား National Interest များပေါ်တွင် အခိုင်အမာ ရပ်တည်ဆောင်ရွက်လေ့ရှိကြသဖြင့် မြန်မာနိုင်ငံ သားကောင်းဖြစ်ရန် ဦးစွာပထမ အရေးကြီးဆုံး လိုအပ်ချက်ဖြစ်ခြင်းတို့ကြောင့် လူသားကောင်း စကားရပ်အစား နိုင်ငံ့သားကောင်း စကားရပ်အား အစားထိုး ပြင်ဆင်လိုခြင်းဖြစ်ကြောင်း ဆွေးနွေး လိုပါတယ်။ ပုဒ်မ ၃၊ ပုဒ်မခွဲ(ဂ)တွင် ပြည်သူ့နီတိ ဒီမိုကရေစီကျင့်စဉ်တွင် လူ့အခွင့်အရေးဆိုင်ရာ စံနှုန်းများဖြင့် စည်းကမ်းပြည့်ဝ၍ ဥပဒေကို လေးစားလိုက်နာတတ်သည့် တာဝန်သိစိတ်၊ တာဝန် ယူစိတ်ရှိသော နိုင်ငံ့သားကောင်းများဖြစ်ရန် ဆိုတဲ့ မူလပြဋ္ဌာန်းချက်တွင် စည်းကမ်းပြည့်ဝ၍ ဆိုသော စကားရပ်အား ချန်လှပ်ထားခြင်း မပြုလုပ်ဘဲ မူလအတိုင်းသာ ပြဋ္ဌာန်းသင့်ကြောင်း ဆွေးနွေးလို ပါတယ်။ အကျိုးအကြောင်းအနေဖြင့် စာသင်ကျောင်းများတွင် စိတ်ဓာတ်၊ စည်းကမ်း၊ ပညာဟူသည့် ဆိုင်းဘုတ်များ ထားရှိလိုက်နာ ကျင့်သုံးလျက်ရှိသဖြင့် အမျိုးသားစည်းကမ်းအစ စာသင်ကျောင်းက ဖြစ်ခြင်း၊ ကျောင်းစည်းကမ်း၊ စာသင်ခန်းစည်းကမ်း၊ ဝတ်စားဆင်ယင်မှုစည်းကမ်း၊ နေထိုင်စားသောက်မှု စည်းကမ်း စသည်ဖြင့် ကျောင်းနေအရွယ် ကလေးသူငယ်များအား ဆရာ၊ ဆရာမများက အစစအရာရာ စည်းကမ်းတကျ ကျင့်ကြံတတ်စေရန် သွန်သင်ဆုံးမရာတွင် စည်းကမ်းပြည့်ဝ၍ စကားရပ်အား ထည့်သွင်းဖော်ပြမှသာ ပိုမိုပြည့်စုံမှုရှိမယ်လို့ အကြံပြုတင်ပြအပ်ပါတယ်။ သို့ဖြစ်ပါ၍ မူလအဆိုပြု ပြဋ္ဌာန်းချက်အား ပုဒ်မ ၃၊ ပုဒ်မခွဲ(ဂ)ကို ဆက်လက်ထားရှိသင့်ပါကြောင်း အကြံပြုဆွေးနွေးရင်း ကျွန်တော့်ရဲ့ ဆွေးနွေးမှုကို နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အခြေခံပညာရေး ဥပဒေကြမ်းနှင့် စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက် ဆွေးနွေးမည့် နေ့ရက်ကို ကြိုတင်အသိပေးသွားမှာ ဖြစ်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို (၁၅)မိနစ်ခန့် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁:ဝ၁ နာရီ ခေတ္တရပ်နားပြီး ၁၁:၂၀ နာရီ ပြန်လည်ကျင်းပပါသည်။</speech>
</bill>
<bill>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စုဝန်ကြီးက ငါးမွေးမြူရေးဆိုင်ရာ ဥပဒေကြမ်းကို လွှတ်တော်သို့ တင်သွင်းခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က)အရ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးက ငါးမွေးမြူရေးဆိုင်ရာ ဥပဒေကြမ်းကို အမျိုးသားလွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="11">ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ခင်ဗျား။ ဒုတိယအကြိမ်၊ အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့၊ ယနေ့မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ အတည်ပြုရေးဆွဲ ပြုစု ထားတဲ့ ငါးမွေးမြူရေးဆိုင်ရာ ဥပဒေမူကြမ်းကို ပြဋ္ဌာန်းနိုင်ရေးအတွက် အဆိုပြု တင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ လက်ရှိကျင့်သုံးလျက်ရှိတဲ့ တည်ဆဲ ငါးမွေးမြူရေးဆိုင်ရာဥပဒေအား ခေတ်စနစ်နဲ့ လိုက်လျောညီထွေ ဖြစ်စေဖို့အတွက် ပြန်လည်သုံးသပ်ဆောင်ရွက်ဖို့ ရှိလာပါတယ်။ တည်ဆဲဥပဒေမှာ မပါသေးတဲ့ ငါးမွေးမြူရေးရေပြင်နဲ့ ငါးမွေးမြူရေးမြေများ သတ်မှတ်ဖို့ကိစ္စ၊ ငါး သယံဇာတ ထိန်းသိမ်းကာကွယ်စောင့်ရှောက်ရေး၊ ငါးမွေးမြူရေးလုပ်ငန်း ဖွံ့ဖြိုးတိုးတက်ရေးနှင့် စီမံ ခန့်ခွဲရေး ကိစ္စရပ်များ၊ ခွင့်ပြုမိန့် လျှောက်ထားခြင်းနဲ့ ခွင့်ပြုမိန့်ဖြင့် ငါးလုပ်ငန်း လုပ်ကိုင်နေတဲ့ကိစ္စ တွေကို ဖြည့်စွက်ဖို့ လိုအပ်လာခြင်းရှိခဲ့ပါတယ်။ ထို့အတူ လယ်ယာမြေနဲ့ အခြားနည်းအသုံးပြုခြင်း ဖြစ်တဲ့ ငါးမွေးကန်တူးဖော်ခြင်းကိစ္စရပ်များအတွက် လယ်ယာမြေဥပဒေအမှတ် (၁၁/၂၀၁၂)နဲ့ လယ်ယာမြေ နည်းဥပဒေများနှင့်အညီဖြစ်စေ၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေအမှတ် (၁၀/၂၀၁၂) ပြင်ဆင်တဲ့ ဥပဒေအမှတ် (၂၄/၂၀၁၈)နဲ့ နည်းဥပဒေတွေအရ မြေလွတ်၊ မြေလပ်နှင့် မြေရိုင်းတွေမှာ ငါးမွေးမြူရေးကိစ္စကို ပြင်ဆင်ဖြည့်စွက်ရန် လိုအပ်လာတဲ့အတွက်ကြောင့် ငါးမွေးမြူရေးဆိုင်ရာ ဥပဒေအမှတ် (၂၄/၈၉)ကို ရုပ်သိမ်းပြီး အသစ်ပြန်လည်ရေးဆွဲထားတဲ့ ငါးမွေးမြူ ရေးဆိုင်ရာ ဥပဒေမူကြမ်း ပြဋ္ဌာန်းပေးနိုင်ရေးအတွက် စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနမှ အဆိုပြုတင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျား။ ငါးမွေးမြူရေးဆိုင်ရာ ဥပဒေမူကြမ်းကို ရည်ရွယ်ချက် (၆)ချက်နဲ့ အသစ် ပြန်လည်ရေးဆွဲ ဆောင်ရွက်ခဲ့ပါတယ်။ ငါးမွေးမြူရေးလုပ်ငန်းများ ရေရှည်တည်တံ့စေဖို့နဲ့ စနစ်တကျ ပိုမိုဖွံ့ဖြိုးတိုးတက်လာစေဖို့၊ ငါးသယံဇာတအရင်းအမြစ်များ လျော့နည်းပြုန်းတီးမှုကနေ ကာကွယ်ဖို့နဲ့ ဖွံ့ဖြိုးတိုးတက်လာစေဖို့၊ ငါးတွေရဲ့ ဇီဝဂေဟစနစ်များ ပျက်စီးမှုမရှိစေဘဲ ရေရှည် တည်တံ့စေဖို့နဲ့ ရေထုညစ်ညမ်းမှု မရှိစေဖို့၊ ပတ်ဝန်းကျင်ထိန်းသိမ်းရေးတို့အတွက် ကာကွယ် ထိန်းသိမ်းဖို့ ငါးလုပ်ငန်းကို စည်းကမ်းချက်များနှင့်အညီ လုပ်ကိုင်ခွင့်ပြုဖို့နဲ့ တရားမဝင် ငါးလုပ်ငန်း လုပ်ကိုင်ခြင်းကို ကာကွယ်တားဆီးအရေးယူနိုင်ဖို့ ငါးမွေးမြူခြင်းလုပ်ငန်း ရေရှည်ဖွံ့ဖြိုးတိုးတက်ရေး အတွက် ငါးလုပ်ငန်းဆိုင်ရာ သုတေသနပြုလုပ်ရေးနဲ့ နည်းပညာပြန့်ပွားရေးလုပ်ငန်းများ ဆောင်ရွက် နိုင်ဖို့နဲ့ ငါးမွေးမြူရေးလုပ်ငန်းဖွံ့ဖြိုးတိုးတက်ရေးနဲ့ စပ်လျဉ်းပြီး အပြည်ပြည်ဆိုင်ရာအဖွဲ့အစည်းများ၊ ဒေသဆိုင်ရာ အဖွဲ့အစည်းများနဲ့ ဆက်သွယ်ညှိနှိုင်း ဆောင်ရွက်သွားနိုင်ရန် ရည်ရွယ်ချက်(၆)ရပ်နဲ့ ရေးဆွဲတင်ပြခြင်းဖြစ်ပါတယ်။ အဆိုပါ ရည်ရွယ်ချက်နှင့်အညီ ဥပဒေကြမ်းကို အခန်း(၁၄)ခန်း၊ ပုဒ်မ(၄၈)ခုနဲ့ ရေးဆွဲဆောင်ရွက်ခဲ့ခြင်းဖြစ်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ငါးမွေးမြူရေးဆိုင်ရာ ဥပဒေမူကြမ်းကို ဥပဒေကြောင်းအရ စိစစ်နိုင် ဖို့အတွက် ပြည်ထောင်စုရှေ့နေချုပ်ရုံးကို ပေးပို့ခဲ့ပြီးတော့ ပြည်ထောင်စုရှေ့နေချုပ်ရုံးရဲ့ အကြံပြုချက် များနှင့်အညီ ပြင်ဆင်ရေးဆွဲခဲ့ပါတယ်။ ဒါ့အပြင် ပညာရေးဝန်ကြီးဌာန၊ မြန်မာနိုင်ငံတိုင်းရင်းသား ဘာသာစကားဦးစီးဌာန၊ မြန်မာနိုင်ငံရင်းနှီးမြှုပ်နှံမှုကော်မရှင်တို့ရဲ့ စိစစ်အကြံပြုချက်များလည်း ရယူခဲ့ပါတယ်။ ဆက်လက်ပြီး လုပ်ထုံးလုပ်နည်းများနှင့်အညီ နိုင်ငံတော်သမ္မတရုံး၊ လုံခြုံရေး၊ တည်ငြိမ် အေးချမ်းရေးနဲ့ တရားဥပဒေစိုးမိုးရေးကော်မတီနဲ့ ပြည်ထောင်စုအစိုးရအဖွဲ့တို့ထံ တင်ပြဆောင်ရွက် ခွင့်ပြုချက်ရယူပြီးတဲ့နောက် ပြည်ထောင်စုအစိုးရအဖွဲ့မှတစ်ဆင့် ပြည်ထောင်စုလွှတ်တော်ကို ပေးပို့ ဆောင်ရွက်ခဲ့ခြင်းဖြစ်ပါတယ်။ ပြည်ထောင်စုလွှတ်တော်မှ အမျိုးသားလွှတ်တော်သို့ ပေးပို့ခဲ့မှုအရ အမျိုးသားလွှတ်တော်၊ ဥပဒေကြမ်းကော်မတီမှာ ၂၃-၄-၂၀၁၉ ရက်နေ့၊ ၃-၇-၂၀၁၉ ရက်နေ့နှင့် ၈-၇-၂၀၁၉ ရက်နေ့တို့မှာ ဆွေးနွေးညှိနှိုင်းခဲ့ပြီးဖြစ်ပါတယ်။ သို့ဖြစ်တဲ့အတွက် ငါးမွေးမြူရေးဆိုင်ရာ ဥပဒေမူကြမ်းအား အတည်ပြုပြဋ္ဌာန်းနိုင်ရေးအတွက် အမျိုးသားလွှတ်တော်သို့ အဆိုပြု တင်သွင်း အပ်ပါတယ်။ အားလုံးကို ကျေးဇူးအထူးတင်ပါတယ်။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က ငါးမွေးမြူရေးဆိုင်ရာ ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၁၀)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(ခ)အရ ငါးမွေးမြူရေး ဆိုင်ရာ ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ စိစစ်တင်ပြခြင်း အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id="000">ဗိုလ်မှူးချုပ်တင့်လွင် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ တပ်မတော်သားကိုယ်စားလှယ် အမျိုးသားလွှတ်တော်၊ ဥပဒေကြမ်းကော်မတီဝင် ဗိုလ်မှူးချုပ်တင့်လွင် ဖြစ်ပါတယ်။ အမျိုးသား လွှတ်တော်၊ ဥပဒေကြမ်းကော်မတီရဲ့ တာဝန်ပေးချက်အရ ငါးမွေးမြူရေးဆိုင်ရာ ဥပဒေကြမ်းနှင့် စပ်လျဉ်းတဲ့ အစီရင်ခံစာကို ဖတ်ကြားရှင်းလင်းသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ငါးမွေးမြူရေးဆိုင်ရာဥပဒေကြမ်းအပေါ် စိစစ်တင်ပြခြင်း အစီရင်ခံစာ စာအမှတ်၊ ၁/ အမ (ကော်မတီ - ၁) ၁/၂၀၁၉ - ၃၀၃ ရက်စွဲ ၊ ၂၀၁၉ ခုနှစ် ၊ ဇူလိုင်လ ၁၁ ရက် ၁။ ပြည်ထောင်စုလွှတ်တော်က ငါးမွေးမြူရေးဆိုင်ရာဥပဒေကြမ်းကို အမျိုးသားလွှတ်တော်တွင် စတင်ဆွေးနွေးနိုင်ရန်အတွက် ၅-၃-၂၀၁၉ ရက်နေ့တွင် ပေးပို့လာပါသည်။ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ ဥပဒေကြမ်းကော်မတီသည် စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာန၊ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန၊ ပြည်ထောင်စု အစိုးရအဖွဲ့ရုံးဝန်ကြီးဌာန၊ အမျိုးသားလွှတ်တော်၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုး တိုးတက်ရေးကော်မတီ၊ ပြည်ထောင်စုရှေ့နေချုပ်ရုံး၊ မြန်မာနိုင်ငံငါးလုပ်ငန်း အဖွဲ့ချုပ်တို့နှင့် ၂၃-၄၂၀၁၉ ရက်နေ့၊ ၃-၇-၂၀၁၉ ရက်နေ့နှင့် ၈-၇-၂၀၁၉ ရက်နေ့တို့တွင် တွေ့ဆုံညှိနှိုင်းခဲ့ကြပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ငါးမွေးမြူရေးဆိုင်ရာ ဥပဒေကြမ်းကို လေ့လာစိစစ်ရာတွင် - (က) ဤဥပဒေကြမ်းသည် ငါးမွေးမြူခြင်းလုပ်ငန်း တစ်ခုတည်းသာမဟုတ်ဘဲ ငါးမွေး မြူခြင်း၊ ငါးသယံဇာတအရင်းအမြစ်များ ကာကွယ်ခြင်းနှင့် သုတေသနလုပ်ငန်း များဖွံ့ဖြိုးတိုးတက်စေရန်ရည်ရွယ်သောဥပဒေကြမ်း ဖြစ်သည့်အတွက် ဥပဒေကြမ်း ခေါင်းစဉ်ကို ငါးမွေးမြူရေး လုပ်ငန်းဖွံ့ဖြိုးတိုးတက်ရေးဥပဒေဟု ပြင်ဆင်၍လည်း ကောင်း၊ မြန်မာနိုင်ငံ၏ မြေနှင့်ရေသယံဇာတတို့ကို အကျိုးရှိရှိအသုံးချ၍ ငါးမွေးမြူရေးလုပ်ငန်းများ တိုးတက်ဆောင်ရွက်ခြင်းဖြင့် နိုင်ငံ၏စီးပွားရေး ဖွံ့ဖြိုး တိုးတက်မှုအတွက် အထောက်အကူပြု ဆောင်ရွက်နိုင်စေရန် အပိုဒ် ၃ ၏ နောက်တွင် အခန်း(၃)၊ အပိုဒ် ၄၊ အပိုဒ် ၅၊ အပိုဒ် ၆ တို့အဖြစ် အောက်ပါအတိုင်း အသစ်ဖြည့်စွက်သင့်ကြောင်း လေ့လာတွေ့ရှိရပါသည် - အခန်း(၃) ဗဟိုကော်မတီ ဖွဲ့စည်းခြင်းနှင့် လုပ်ငန်းတာဝန်များ ၄။ (က) ပြည်ထောင်စုအစိုးရအဖွဲ့သည် ငါးမွေးမြူရေးလုပ်ငန်းဖွံ့ဖြိုးတိုးတက် ရေးဗဟိုကော်မတီကို အောက်ပါအတိုင်း ဖွဲ့စည်းရမည် - (၁) ပြည်ထောင်စုဝန်ကြီး ဥက္ကဋ္ဌ စိုက်ပျိုးရေး၊ မွေးမြူရေးနှင့်ဆည်မြောင်း ဝန်ကြီးဌာန (၂) ဒုတိယဝန်ကြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန ဒုတိယဥက္ကဋ္ဌ (၃) ညွှန်ကြားရေးမှူးချုပ် အဖွဲ့ဝင် လယ်ယာမြေစီမံခန့်ခွဲရေးနှင့် စာရင်းအင်း ဦးစီးဌာန (၄) ညွှန်ကြားရေးမှူးချုပ် အဖွဲ့ဝင် စိုက်ပျိုးရေးဦးစီးဌာန (၅) ညွှန်ကြားရေးမှူးချုပ် အဖွဲ့ဝင် မွေးမြူရေးနှင့် ကုသရေးဦးစီးဌာန (၆) ညွှန်ကြားရေးမှူးချုပ် အဖွဲ့ဝင် ဆည်မြောင်းနှင့် ရေအသုံးချမှုစီမံခန့်ခွဲရေး ဦးစီးဌာန (၇) ညွှန်ကြားရေးမှူးချုပ် အဖွဲ့ဝင် သစ်တောဦးစီးဌာန (၈) ညွှန်ကြားရေးမှူးချုပ် အဖွဲ့ဝင် ပတ်ဝန်းကျင်ထိန်းသိမ်းရေးဦးစီးဌာန (၉) ညွှန်ကြားရေးမှူးချုပ် အဖွဲ့ဝင် အထွေထွေအုပ်ချုပ်ရေးဦးစီးဌာန (၁၀) ညွှန်ကြားရေးမှူးချုပ် အဖွဲ့ဝင် ကုန်သွယ်ရေးဦးစီးဌာန (၁၁) ညွှန်ကြားရေးမှူးချုပ် အဖွဲ့ဝင် ရင်းနှီးမြှုပ်နှံမှုနှင့် ကုမ္ပဏီများ ညွှန်ကြားမှုဦးစီးဌာန (၁၂) ဥက္ကဋ္ဌ၊ မြန်မာနိုင်ငံငါးလုပ်ငန်းအဖွဲ့ချုပ် အဖွဲ့ဝင် (၁၃) ဒုတိယဥက္ကဋ္ဌ၊ မြန်မာနိုင်ငံငါးလုပ်ငန်းအဖွဲ့ချုပ် အဖွဲ့ဝင် (၁၄) ငါးမွေးမြူရေးဆိုင်ရာ ပညာရှင်(၂)ဦး အဖွဲ့ဝင် (၁၅) ညွှန်ကြားရေးမှူးချုပ် အတွင်းရေးမှူး ငါးလုပ်ငန်းဦးစီးဌာန (၁၆) ဒုတိယညွှန်ကြားရေးမှူးချုပ် တွဲဖက်အတွင်းရေးမှူး ငါးလုပ်ငန်းဦးစီးဌာန (ခ) လိုအပ်ပါက ငါးမွေးမြူရေးလုပ်ငန်းဖွံ့ဖြိုးတိုးတက်ရေးဗဟိုကော်မတီကို ပြင်ဆင်ဖွဲ့စည်းနိုင်သည်။ ဗဟိုကော်မတီ၏ လုပ်ငန်းတာဝန်များမှာ အောက်ပါအတိုင်းဖြစ်သည် - (က) ငါးမွေးမြူထုတ်လုပ်ရေးမှသည် ခိုင်မာသော ငါးဈေးကွက်တစ်ခုအား စဉ်ဆက်မပြတ် ဖွံ့ဖြိုးတိုးတက်လာရေးအတွက် ငါးမွေးမြူရေးလုပ်ငန်း လုပ်ငန်းစဉ်တစ်ခုလုံး၏ အောင်မြင်မှုနှင့်အဟန့်အတားများကို ဆန်းစစ်ခြင်း၊ (ခ) လုပ်ငန်းအမျိုးအစားအလိုက်မူဝါဒများ၊ လမ်းညွှန်ချက်များနှင့် အကြံ ဉာဏ်များချမှတ်ပေးခြင်း၊ (ဂ) လုပ်ငန်းနှင့်ဆက်စပ်သည့်နည်းပညာနှင့် ငွေကြေးလိုအပ်ချက်များ ရရှိ နိုင်ရေးအတွက် အစိုးရဌာန၊ အဖွဲ့ အစည်းများ၊ ပြည်တွင်းပြည်ပ အဖွဲ့အစည်းများနှင့် ချိတ်ဆက်ဆောင်ရွက်ပေးခြင်း၊ (ဃ) ငါးမွေးမြူရေးလုပ်ငန်းဖွံ့ဖြိုးတိုးတက်ရေး၊ ငါးမွေးမြူရေးနှင့် ငါးမွေး မြူရေးရေပြင်များ သီးသန့်သတ်မှတ်ပြီး စီမံခန့်ခွဲနိုင်ရေးနှင့် နိုင်ငံပိုင် ရေအရင်းအမြစ်များထဲမှ သောက်သုံးရေနှင့် စိုက်ပျိုးရေများအပေါ် ထိခိုက် မှုမရှိစေဘဲ အသုံးပြုခွင့်ရရှိရေးအတွက် ပြည်ထောင်စုအစိုးရအဖွဲ့သို့ တင်ပြ ဆောင်ရွက်ခြင်း။ ဗဟိုကော်မတီသည် - (က) နေပြည်တော်ကောင်စီနယ်မြေ၊ တိုင်းဒေသကြီး သို့မဟုတ် ပြည်နယ် စိုက်ပျိုးရေးနှင့် မွေးမြူရေးဆိုင်ရာဝန်ကြီးက ဥက္ကဋ္ဌအဖြစ်လည်းကောင်း၊ သက်ဆိုင်ရာအစိုးရဌာန၊ အဖွဲ့အစည်းများမှ တာဝန်ရှိသူများ၊ ဒေသ ဆိုင်ရာငါးလုပ်ငန်းအဖွဲ့ချုပ်ကိုယ်စားပြု ကိုယ်စားလှယ်များ၊ ငါးမွေးမြူရေး ဆိုင်ရာပညာရှင်များက အဖွဲ့ဝင်အဖြစ်လည်းကောင်း၊ သက်ဆိုင်ရာ တိုင်းဒေသကြီး သို့မဟုတ် ပြည်နယ်ငါးလုပ်ငန်းဦးစီးဌာန၊ ဦးစီးဌာနမှူး များက အတွင်းရေးမှူးအဖြစ်လည်းကောင်း ပါဝင်သည့် ဒေသဆိုင်ရာ ငါးမွေးမြူရေးလုပ်ငန်း ဖွံ့ဖြိုးတိုးတက်ရေး လုပ်ငန်းကော်မတီများကို ဖွဲ့စည်းရမည်။ (ခ) ဗဟိုကော်မတီသည် ယင်းတို့၏ လုပ်ငန်းတာဝန်များကို သတ်မှတ်ပေး ရမည်။ (ဂ) လိုအပ်ပါက ပုဒ်မခွဲ(က)အရ ဖွဲ့စည်းထားသော လုပ်ငန်းကော်မတီများ ကို ပြင်ဆင်ဖွဲ့စည်းနိုင်သည်။ ငါးမွေးမြူရေးလုပ်ငန်းသုံးပစ္စည်း ထုတ်လုပ်ခြင်းနှင့် ငါးမွေးမြူခြင်းနှင့်ဆိုင်သော အခြားကိစ္စရပ်များကို ခွင့်ပြုမိန့်နှင့် ထောက်ခံချက်များ စိစစ်၍ ထုတ်ပေးနိုင်ရန် အတွက် အဆိုပြုဥပဒေကြမ်း အပိုဒ် ၁၆ ကို အပိုဒ် ၁၉ အဖြစ် ပြောင်းလဲအမှတ် စဉ်ပြီး ယင်း၏နောက်တွင် အခန်း(၈)၊ အပိုဒ် ၂၀၊ အပိုဒ် ၂၁၊ အပိုဒ် ၂၂ နှင့် အပိုဒ် ၂၃ တို့ကို အောက်ပါအတိုင်း အသစ်ဖြည့်စွက်သင့်ကြောင်း လေ့လာတွေ့ရှိရပါသည် - အခန်း(၈) ခွင့်ပြုချက် သို့မဟုတ် ထောက်ခံချက် လျှောက်ထားခြင်းနှင့် ထုတ်ပေးခြင်း ၂၀။ အောက်ဖော်ပြပါ လုပ်ငန်းတစ်ရပ်ရပ်ကို လုပ်ကိုင်လိုသူသည် ခွင့်ပြုချက်ရရှိရန် ဦးစီးဌာနသို့ သတ်မှတ်ချက်များနှင့်အညီ လျှောက်ထားရမည် - (က) ငါးမျိုး၊ ငါးစာ၊ ငါးမွေးမြူရေးလုပ်ငန်းသုံးဇီဝ၊ ဓာတုနှင့်သဘာဝအကျိုး ပြုပစ္စည်း၊ ငါးမွေးမြူရေးလုပ်ငန်းသုံးဆေးဝါး၊ အစာကုန်ကြမ်း၊ ငါးမွေး မြူရေးလုပ်ငန်းသုံးပစ္စည်းကိရိယာများကို ထုတ်လုပ်ခြင်းလုပ်ငန်း၊ (ခ) ငါးမွေးမြူရေးလုပ်ငန်းဆိုင်ရာ ဓာတ်ခွဲခန်းများတည်ဆောက်၍ ဓာတ်ခွဲ စမ်းသပ်စစ်ဆေးခြင်းလုပ်ငန်း၊ (ဂ) စီးပွားရေးအလို့ငှာ ငါးမွေးမြူရေးဆိုင်ရာ သင်တန်းများ ဖွင့်လှစ်ပို့ချခြင်း (ဃ) ကောင်းမွန်သော ငါးမွေးမြူရေးကျင့်စဉ်နှင့် ကောင်းမွန်သော ထုတ်လုပ်မှု | ကျင့်စဉ်များဆောင်ရွက်ရာတွင် နိုင်ငံတကာအသိအမှတ်ပြု ငါးမွေးမြူ ထုတ်လုပ်မှုဆိုင်ရာ လက်မှတ်ရယူခြင်း။ အောက်ဖော်ပြပါ လုပ်ငန်းတစ်ရပ်ရပ်ကို လုပ်ကိုင်လိုသူသည် ထောက်ခံချက် ရရှိရန် ဦးစီးဌာနသို့ သတ်မှတ်ချက်များနှင့်အညီ လျှောက်ထားရမည် - (က) ငါးမျိုး၊ ငါးစာ၊ ငါးမွေးမြူရေးလုပ်ငန်းသုံးဇီဝ၊ ဓာတုနှင့်သဘာဝအကျိုးပြု ပစ္စည်း၊ ငါးမွေးမြူရေးလုပ်ငန်းသုံးဆေးဝါး၊ အစာကုန်ကြမ်း၊ ငါးမွေးမြူ ရေးသုံးပစ္စည်းကိရိယာများကို ပြည်တွင်း၌ရောင်းဝယ်ခြင်း၊ ပြည်ပသို့ တင်ပို့ခြင်း၊ ပြည်တွင်းသို့ တင်သွင်းခြင်းလုပ်ငန်း၊ (ခ) မွေးမြူရေးငါးနှင့် အလှမွေးငါးများကို ပြည်ပသို့တင်ပို့ခြင်း သို့မဟုတ် ပြည်တွင်းသို့ တင်သွင်းခြင်းလုပ်ငန်း။ ဦးစီးဌာနသည် ပုဒ်မ ၂၀ သို့မဟုတ် ပုဒ်မ ၂၁ အရ လျှောက်ထားချက်ကို ရရှိ သည့်အခါ စိစစ်ပြီး ခွင့်ပြုချက် သို့မဟုတ် ထောက်ခံချက် ထုတ်ပေးရန် ဆုံးဖြတ်ပါက သတ်မှတ်ထားသောအခကြေးငွေပေးသွင်းစေပြီး လျှောက်ထားသူ အား ခွင့်ပြုချက် သို့မဟုတ် ထောက်ခံချက်ကို ထုတ်ပေးရမည်။ ပုဒ်မ ၂၂ အရ ခွင့်ပြုချက် သို့မဟုတ် ထောက်ခံချက်ရရှိသူသည် ခွင့်ပြုချက် သို့မဟုတ် ထောက်ခံချက်အတွက် ဦးစီးဌာနက သတ်မှတ်ထားသော စည်းကမ်းချက်များကို လိုက်နာရမည်။ မြန်မာစာ စာလုံးပေါင်းသတ်ပုံ၊ အရေးအသားအသုံးအနှုန်း မှန်ကန်မှုရှိစေရန်နှင့် ဥပဒေ ရေးထုံးမှန်ကန်မှုရှိစေရန်တို့အပြင် ပြောင်းလဲသွားသည့် အခန်း၊ အပိုဒ်၊ အပိုဒ်ခွဲများကိုလည်း ပြင်ဆင် ထားပြီးဖြစ်ပါသည်။ ကျန်အပိုဒ်၊ အပိုဒ်ခွဲများ၏ ပြင်ဆင်ချက်၊ ဖြည့်စွက်ချက်နှင့် အသစ်ဖြည့်စွက်ချက် အပြည့်အစုံကို နောက်ဆက်တွဲ ကန့်လန့်ဖြတ်ဇယားဖြင့် ပူးတွဲတင်ပြအပ်ပါသည်။ ကော်မတီ၏ သဘောထားမှတ်ချက် ၄။ သို့ဖြစ်ပါ၍ အမျိုးသားလွှတ်တော်ဆိုင်ရာ၊ ဥပဒေကြမ်းကော်မတီသည် ငါးမွေးမြူရေး ဆိုင်ရာ ဥပဒေကြမ်းနှင့် စပ်လျဉ်း၍ သက်ဆိုင်ရာဝန်ကြီးဌာနများ၊ အမျိုးသားလွှတ်တော်၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီ၊ ပြည်ထောင်စုရှေ့နေချုပ်ရုံး၊ မြန်မာနိုင်ငံ ငါးလုပ်ငန်းအဖွဲ့ချုပ်တို့နှင့် အသေးစိတ်ဆွေးနွေး ညှိနှိုင်းခဲ့ပြီးဖြစ်ပါသဖြင့် အမျိုးသားလွှတ်တော်က အတည်ပြုဆောင်ရွက်နိုင်ပါရန် အစီရင်ခံတင်ပြအပ်ပါသည်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ငါးမွေးမြူရေးဆိုင်ရာ ဥပဒေကြမ်းကို ဆွေးနွေးလိုသည့် လွှတ်တော် ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ငါးမွေးမြူရေးဆိုင်ရာ ဥပဒေကြမ်းနှင့်စပ်လျဉ်း၍ ပြင်ဆင်ချက် အဆိုတင်သွင်းလိုသည့် လွှတ်တော်ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲများကို အသေးစိတ်ဖော်ပြ လက်မှတ်ရေးထိုးပြီး ၂၆-၇-၂၀၁၉ ရက်နေ့ (သောကြာနေ့)ထက် နောက်မကျဘဲ အမျိုးသား လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။</speech>
</bill>
</section>
<section value="Motion">
<motion>
<title>ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)၏ ကျေးလက်နေ အမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင်ပါဝင်ရန်၊ နေရပ်စွန့်ခွာ၍ ရေမြေခြား အလုပ်သွား လုပ်ခြင်းကို လျှော့ချနိုင်ရန်နှင့် အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးရန် အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိပေးခြင်း၊ နည်းပညာပေးခြင်း၊ ရင်းနှီးရန်ပုံငွေကြေး ရှာဖွေပေးခြင်း၊ ကုန်ကြမ်းကို ဒေသထွက်အဖြစ် ဖော်ထုတ်ပေးခြင်း၊ ဈေးကွက် ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေးခြင်း၊ သက်ဆိုင်ရာဌာနများ စုပေါင်း၍ ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာတင်တင်ဝင်း တင်သွင်းထားသည့် ကျေးလက်နေ အမျိုးသမီးများ၏ လူနေမှုဘဝမြှင့်တင်ရန်၊ စီးပွားရေးတွင် တစ်နိုင်တစ်ပိုင်ပါဝင်ရန်၊ နေရပ်စွန့်ခွာ၍ ရေမြေခြား အလုပ်သွားလုပ်ခြင်းကို လျှော့ချနိုင်ရန်နှင့် အမျိုးသမီးများအတွက် ပတ်ဝန်းကျင်ကောင်း တစ်ခု ဖန်တီးပေးရန် အိမ်တွင်းစီးပွားရေးလုပ်ငန်းများ ဖော်ဆောင်ဖို့ အသိပေးခြင်း၊ နည်းပညာ ပေးခြင်း၊ ရင်းနှီးရန်ပုံငွေကြေး ရှာဖွေပေးခြင်း၊ ကုန်ကြမ်းကို ဒေသထွက်အဖြစ် ဖော်ထုတ်ပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေးခြင်း၊ သက်ဆိုင်ရာဌာနများ စုပေါင်း၍ ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၁၆)ဦး အမည်စာရင်း တင်သွင်းထားပါတယ်။ ဆွေးနွေးမယ့် ကိုယ်စား လှယ်များ တစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ရှမ်းပြည်နယ် မဲဆန္ဒနယ်အမှတ်(၅)မှ ဦးညီစိန် ဆွေးနွေးနိုင်ပါပြီ။</speech>
<speech><mp id="970">ဦးညီစိန်၊ ရှမ်းပြည်နယ် မဲဆန္ဒနယ်အမှတ်(၅)</mp>မင်္ဂလာပါခင်ဗျား။ ရိုသေလေးစား အပ်တဲ့ အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအစိုးရအဖွဲ့ ဝင်ပုဂ္ဂိုလ်ကြီးများ၊ အမျိုးသားလွှတ်တော်ကိုယ်စားလှယ်များအားလုံးနှင့် လေ့လာသူဧည့်သည်တော်များအားလုံး ကာယသုခ၊ စိတ္တသုခ၊ နှစ်ဖြာနှစ် ပြည့်စုံကြပါစေကြောင်း ပတ္ထနာမှုပြု ဆုမွန်ကောင်းတောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးညီစိန် ဖြစ်ပါတယ်။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာတင်တင်ဝင်းရဲ့ ကျေးလက်နေ အမျိုးသမီးများ၏ လူနေမှုဘဝမြှင့်တင်ရေးဆိုင်ရာ ပြည်ထောင်စုအစိုးရအား တိုက်တွန်းကြောင်းအဆိုကို ဖြည့်စွက် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အဆိုရှင် ဒေါက်တာတင်တင်ဝင်းရဲ့ ကျေးလက်နေ အမျိုးသမီးများ၏ လူနေမှုဘဝမြှင့်တင်ရေးနဲ့ ပတ်သက်လို့ ခွဲခြမ်းစိတ်ဖြာသုံးသပ်ကြည့်မယ်ဆိုရင် (၁)အမျိုးသမီးများ စီးပွားရေးတွင် တစ်ပိုင်တစ်နိုင်ပါဝင်ပြီး နေရပ်စွန့်ခွာ၍ ရေမြေခြားအလုပ်သွား လုပ်ခြင်းကို လျှော့ချနိုင်ဖို့၊ (၂)အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးနိုင်ဖို့ အိမ်တွင်းစီးပွားရေးလုပ်ငန်းများ ဖော်ဆောင်ဖို့အသိပေးခြင်း၊ ရင်းနှီးရန်ပုံငွေကြေးရှာဖွေခြင်း၊ ကုန်ကြမ်းကို ဒေသထွက်အဖြစ် ဖော်ထုတ်ပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် ဆောင်ရွက်ပေးခြင်း၊ သက်ဆိုင်ရာဌာနများစုပေါင်း၍ ဆောင်ရွက်ပေးရန် ဆိုတဲ့ ကဏ္ဍကြီး(၂)ရပ်ဟာ ဆက်စပ်ဒွန်တွဲလို့ နေပါတယ်။ ကျွန်တော်တို့ နိုင်ငံမှာ ဒီကဏ္ဍကြီး(၂)ရပ် ထိထိရောက်ရောက် အကောင်အထည်မဖော် ဆောင်နိုင်ခဲ့လို့ အရွယ်ရောက်ပြီးသားရော၊ အရွယ်မရောက်သေးတဲ့အမျိုးသမီးတွေရော၊ အန်ကယ်ကြီးများ ပြုစုစောင့်ရှောက်ရေးဌာနလို့ခေါ်တဲ့ မာဆပ်တို့၊ KTV တို့၊ ဇိမ်ခန်းတို့မှာ စုပြုပြီး ရောက်ခဲ့ကြရပါတယ်။ ကျွန်တော်တို့နိုင်ငံထဲမှာရော အိမ်နီးချင်းနိုင်ငံတွေရဲ့ နယ်စပ်မြို့တွေမှာပါရောက်ရှိပြီး Air Conditioner ဇိမ်ခန်းတွေထဲမှာ ဘဝတွေ စတေးကြရတာကို ယူကျုံးမရ လေ့လာသိရှိရပါတယ်။ ကျွန်တော် ကြားဖူးနားဝရှိသလောက် ပြောရမယ်ဆိုလို့ရှိရင် အိမ်နီးချင်းနိုင်ငံတွေရဲ့ နယ်စပ် မြို့တွေမှာရှိတဲ့ Air Conditioner ဇိမ်ခန်းတွေထဲမှာ အလုပ်လုပ်ကြတဲ့ မိန်းကလေးတွေ (၉၀)ရာခိုင်နှုန်း လောက်ဟာ မြန်မာနိုင်ငံဘက်ကလာကြပါတယ်။ လာရောက်ဇိမ်ခံကြတဲ့ အန်ကယ်ကြီးတွေ၊ အန်ကယ်လေးတွေကလည်း (၉၀)ရာခိုင်နှုန်းလောက်ဟာ မြန်မာနိုင်ငံကပဲလို့ ကြားသိရပါတယ်။ ဆိုတော့ နိုင်ငံခြားသားတွေက Air Conditioner အခန်းငှားခရယ်၊ ပြီးတော့ အခွန်ဘဏ္ဍာတွေရယ် မိုးကြိုးမြက်မြက် ရကြတာပေါ့ဗျာ။ အဲဒီလိုမျိုးဖြစ်ရတာဟာ ကျွန်တော်တို့နိုင်ငံမှာ လုပ်ရကိုင်ရတာ မလွတ်လပ်လို့လား၊ ဖြတ်စားလျှပ်စား ကြားလူတွေကြောင့် အဆင်မပြေတာလားဆိုတာ စဉ်းစား စရာဖြစ်လာပါတယ်။ ဆိုတော့ ကျွန်တော်တို့နိုင်ငံမှာ ဒါမျိုးတွေက တရားဝင်ရှိတာလည်းမဟုတ်၊ မရှိတာလည်းမဟုတ် ဆိုတဲ့အခါကျတော့ ကျွန်တော်တို့ရဲ့ ဥပဒေတွေ၊ နည်းဥပဒေတွေ၊ လုပ်ထုံးလုပ်နည်း တွေကို ပြန်လည်သုံးသပ်ပြီး အမျိုးသမီးတွေရဲ့ လူနေမှုဘဝကို အတတ်နိုင်ဆုံး ဝိုင်းဝန်းဖြေရှင်း ပေးကြဖို့ တင်ပြဆွေးနွေးအပ်ပါတယ်။ GO:09:32dodano:aeqpëlı Gender Equality Network GƏT GEN 3əg.. Women Organization Network Myanmar cat won sag.cozmoli:cos savi:08:op: gG: တိုးတက်ရေးဆိုင်ရာ အမျိုးသားအဆင့် မဟာဗျူဟာစီမံကိန်း ၂၀၁၃ ခုနှစ် ကနေ ၂၀၂၂ ခုနှစ်အထိ (၁၀)နှစ် ရေးဆွဲပြီး အကောင်အထည်ဖော်နေတာကို ကြားသိကြရတဲ့အခါ မြန်မာအမျိုးသမီးများ အတွက် များစွာ ပီတိဖြာမိသလို ကျေးဇူးဥပကာရလည်း တင်ရှိပါတယ်။ plecoss ýsqu83ae9g, ovēlysər:cg:n osmeos? CEDAW sal Convention on The Elimination Of All Form Of Discrimination Against Women cat saql:08:@p:39: နည်းမျိုးစုံဖြင့် ခွဲခြားထားမှုအားလုံးပပျောက်ရေး သဘောတူစာချုပ်မှာ ပါဝင်လက်မှတ်ရေးထိုးထားတဲ့ ကျွန်တော်တို့ မြန်မာနိုင်ငံအနေနဲ့ အသံသာကျယ်ပြီး အဆံမပါတဲ့ သင်္ကြန်အမြောက်လို မဟုတ်မူဘဲ လက်တွေ့ကျကျ စွမ်းဆောင်နိုင်ပါလိမ့်မယ်လို့ ယုံကြည်မျှော်လင့်ပါတယ်။ အဲဒီလို ပူးပေါင်းဆောင်ရွက် ကြမယ့် သက်ဆိုင်ရာဌာန အကြီးအကဲများအားလုံးကိုလည်း ကျွန်တော် ကြိုကြိုတင်တင်နဲ့ ကျေးဇူး တင်ရှိပါတယ် ဆိုတဲ့အကြောင်း တင်ပြဆွေးနွေးရင်း ပုခက်လွှဲသောလက်များ ကမ္ဘာကို စိုးမိုးနိုင်ပါ စေကြောင်း ဆုမွန်ကောင်းတောင်းရင်း ဒေါက်တာတင်တင်ဝင်း ရဲ့ အဆိုကို ထောက်ခံ တင်ပြအပ် ပါတယ်။ အားလုံးကို လေးစားပါတယ်ခင်ဗျား။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဒေါက်တာ စန်းမောင်မောင် ဆွေးနွေးနိုင်ပါပြီ။</speech>
<speech><mp id="844">ဒေါက်တာစန်းမောင်မောင်၊ ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ အားလုံး မင်္ဂလာ ပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဒေါက်တာစန်းမောင်မောင် ဖြစ်ပါတယ်။ ကျွန်တော့် အနေနဲ့ ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅)ရဲ့ အဆိုကို ထောက်ခံ ဆွေးနွေးအကြံပြုသွားမှာဖြစ်ပါတယ်။ ကျေးလက်နေ အမျိုးသမီးများ၏ လူနေမှုဘဝမြှင့်တင်ရန် စီးပွားရေးတွင် တစ်ပိုင်တစ်နိုင် ပါဝင်ရန်၊ နေရပ်စွန့်ခွာ၍ ရေမြေခြား အလုပ်သွားလုပ်ခြင်းကို လျှော့ချနိုင်ရန် အဆိုနှင့်ပတ်သက်၍ ပထမ ဆွေးနွေးလိုပါတယ်။ ယနေ့ ရေခြားမြေခြား အလုပ်လုပ်နေကြသည်မှာ အမျိုးသမီးများသာမက အမျိုးသားများပါ သွားရောက်အလုပ်လုပ်နေကြရပါတယ်။ လင်အလုပ် သွားလုပ်လျှင် မယားက လိုက်၊ မယားအလုပ်သွားလျှင်လည်း လင်က လိုက်ကြစမြဲဖြစ်ပါတယ်။ ထိုနည်းတူ အစ်ကို အလုပ်သွားလျှင်လည်း ညီမက ပါ၊ အစ်မ အလုပ်သွားလျှင်လည်း မောင်က ပါ ဆိုသဖြင့် တစ်နေ့တခြား မြန်မာပြည်ရှိ အလုပ် လုပ်နိုင်သော အရွယ်ရောက်အမျိုးသား၊ အမျိုးသမီးများ တစ်နေ့တခြား နည်းပါးလာလျက် ရှိပါတယ်။ ဤကဲ့သို့ နည်းပါးလာတဲ့အတွက် မြန်မာနိုင်ငံအတွင်း အလုပ်လက်မဲ့လူဦးရေ လျော့နည်းလာပါတယ်။ အထူးသဖြင့် ကျေးလက်နေ တောင်သူလယ်သမားများအတွက် လုပ်ငန်းခွင်မှာ အခက်အခဲတွေ တွေ့နေရပါတယ်။ အထူးသဖြင့် လယ်ယာလုပ်ငန်းခွင်မှာ ကောက်စိုက်သမများ၊ ပျိုးနုတ်သမားများ မရှိသလောက် ရှားပါးလာတဲ့အတွက် လယ်သမားအများစုကလည်း သူတို့အတွက် တွက်ခြေကိုက်မယ့် ကျဲခင်းကိုသာ ပြုလုပ်လာကြပါတယ်။ နိုင်ငံတစ်ခုလုံးအနေနဲ့ ခြုံကြည့်လျှင် စိုက်ခင်းအရ ဖြစ်ပေါ် လာမယ့် ရလဒ်ထက် အများကြီးထွက်ရှိမှု လျော့နည်းလာပါတယ်။ နိုင်ငံအတွက် ဆုံးရှုံးမှုတစ်ရပ်ပါ။ နိုင်ငံခြားပို့ကုန် လျော့နည်းရခြင်းရဲ့ အကြောင်းရင်းတစ်ခုပါပဲ။ သို့သော် နိုင်ငံခြားပို့ကုန် စံသတ်မှတ် ချက်နှင့် ကိုက်ညီအောင် အရည်အသွေး တိုးမြှင့်ထုတ်လုပ်မှုတွေ လိုအပ်နေပါသေးတယ်။ ဒုတိယနစ်နာချက်ကတော့ နွေရာသီ ပဲတီစိမ်းကောက်တဲ့ပါတယ်။ အမျိုးသမီးများ နည်းလာတဲ့အတွက် ်တစ်ပြေးညီ ပြီးစီးမှု နှောင့်နှေးခဲ့ပါတယ်။ ယခုနှစ် ပဲတီစိမ်း တစ်တင်း (၄၀၀၀၀)ကျပ်နှင့်အထက် ရှိတဲ့အတွက် တောင်သူလယ်သမားများအတွက် အသက်ရှူ ချောင်လာတဲ့ နှစ်တစ်နှစ်လို့ပဲ ဆိုရပါမယ်။ နိုင်ငံခြားတင်ပို့မှုမှာ အထည်ချုပ်ပြီးလျှင် ဒုတိယ ဝင်ငွေ အများဆုံး ကဏ္ဍတစ်ခုလည်းဖြစ်ပါတယ်။ အမျိုးသမီးများအတွက် ပတ်ဝန်းကျင်ကောင်းတစ်ခု ဖန်တီးပေးရန်၊ အိမ်တွင်းစီးပွားရေးလုပ်ငန်း ဖော်ဆောင်ဖို့ အသိပေးခြင်း၊ နည်းပညာပေးခြင်း၊ ရင်းနှီးရန်ပုံငွေကြေး ရှာဖွေပေးခြင်းနဲ့ပတ်သက်၍ ကျွန်တော်ရဲ့ မဲဆန္ဒနယ် ပဲခူးမြို့၊ စီဒီးကျေးရွာမှ ကျေးရွာသူ အများစုက ကရင်ပြည်နယ် အိန္ဒကျေးရွာတွင် ဒေသတွင်း ရက်ကန်းရက်လုပ်ခြင်းဖြင့် အသက်မွေးလျက်ရှိပါတယ်။ ယခုအခါတွင် အိန္ဒကျေးရွာတွင်သာမက စီဒီးကျေးရွာတွင်လည်း တစ်ပိုင်တစ်နိုင် ရက်ကန်းရက်လုပ် ခြင်းကို တိုးချဲ့လုပ်ကိုင်လျက် ရှိနေပါတယ်။ နိုင်ငံတော်အနေနဲ့ နည်းပညာပံ့ပိုးပေးခြင်း၊ ရင်းနှီးရန်ပုံငွေ ရှာဖွေပေးခြင်း၊ ကုန်ကြမ်းပံ့ပိုးပေးခြင်း၊ ဈေးကွက်ဖော်ဆောင်ပေးခြင်း၊ ဈေးကွက်တည်တံ့အောင် တည်ဆောက်ပေးခြင်းများ ပြုလုပ်ပေးမည်ဆိုပါက စီးပွားရေး တိုးတက်ဖွံ့ဖြိုးလာမှာဖြစ်ပါတယ်။ မြစိမ်းရောင်စီမံကိန်းများ၊ ကျေးလက်ဒေသဖွံ့ဖြိုးရေးစီမံကိန်းများဖြင့် ကျေးလက်နေပြည်သူ များအတွက် တစ်ဖက်တစ်လမ်းမှ စီးပွားရေးဖွံ့ဖြိုးအောင် ကူညီပံ့ပိုးနေသည်မှာလည်း သဘောမတူစရာ အကြောင်းမရှိပါ။ မြန်မာနိုင်ငံ၏ ပကတိအခြေအနေကို လေ့လာသုံးသပ်စေလိုပါတယ်။ နိုင်ငံဟာ LDC လို့ခေါ်တဲ့ Least Development Country ဖြစ်နေသေးသရွေ့ ကမ္ဘာနှင့်ချီ၍ ပြောဖို့ နေနေသာသာ အာဆီယံနိုင်ငံများအတွင်း၌ပင်ကြည့်ပါက အနောက်တွင် ကမ္ဘောဒီးယားနှင့် လာအို နိုင်ငံ (၂)နိုင်ငံလောက်သာ ရှိနေပါတော့တယ်။ ဆိုလိုတာက အာဆီယံနိုင်ငံအတွင်း၌ပင် ကျန်အာဆီယံ နိုင်ငံများကိုမီဖို့ အပြေးလိုက်ရမည့်အနေအထားဖြစ်ပါတယ်။ မိမိတိုင်းပြည်ရှိ လုပ်သားများ ပြည်ပ မထွက်နိုင်အောင် လုပ်ဆောင်ရမည့် နည်းလမ်းတစ်ခုကတော့ မိမိတိုင်းပြည်၌လုပ်သော လုပ်အားခ သည် ပြည်တွင်း ပြည်ပများထက် သာဖို့ပဲဖြစ်ပါတယ်။ တစ်နည်းအားဖြင့် မိမိတိုင်းပြည်ကို တိုးတက် ဖွံ့ဖြိုးပြီးတိုင်းပြည် (Developed Country) ဖြစ်အောင် ကြိုးစားဖို့ပဲ ဖြစ်ပါတယ်။ ကျွန်တော်တို့ လွှတ်တော်ကိုယ်စားလှယ်များဟာ အစိုးရအား အခက်အခဲဖြစ်စေသော အဆိုများကို တင်နေခြင်း၊ ဆွေးနွေးနေခြင်း မဟုတ်ပါ။ မြန်မာနိုင်ငံအနေနှင့် အာရှဒေသအတွင်း ထိုမှတစ်ဆင့် တက်လှမ်း၍ ကမ္ဘာ့နိုင်ငံများနှင့်ယှဉ်ပြီး ရင်ပေါင်တန်းနိုင်အောင် ကြိုးစားရမယ့် စ်ရပ် ရောက်နေပါပြီ။ ဝမ်းနည်းစရာကောင်းတာတစ်ခုက ကျွန်တော်တို့တွေ တင်တဲ့၊ ဆွေးနွေးတဲ့ အဆိုတွေဟာ လွှတ်တော်မှာ အတည်ပြုချက်တွေရနေပေမယ့် သက်ဆိုင်ရာဝန်ကြီးဌာန များရဲ့ အကောင်အထည်ဖော်မှုမှာ အားရစရာမကောင်းပါ။ တိုင်းပြည်အတွက် နစ်နာလှပါတယ်။ မည်သို့သော အခြေအနေဖြစ်ပါစေ အကောင်းဆုံးအခြေအနေရောက်အောင် အမြဲမပြတ် လုပ်ဆောင် ပေးနေရမှာကတော့ လွှတ်တော်ကိုယ်စားလှယ်များရဲ့ တာဝန်ဖြစ်ပါတယ်။ မိမိမွေးဖွားချိန် တိုင်းပြည် ဆင်းရဲတာ မိမိအပြစ်မဟုတ်ပါ။ မိမိအရွယ်ရောက် လူလားမြောက်ပြီး အလုပ်လုပ်နိုင်ချိန်မှာ တိုင်းပြည် ဆင်းရဲမွဲတေအောင် ထားခဲ့ရင်တော့ ဒါဟာ မိမိအပြစ်ပါ။ ဒါကြောင့် ကျွန်တော်တို့ လွှတ်တော်ကိုယ်စားလှယ်များအနေနဲ့ မိမိတိုင်းပြည်ကို အကောင်းဆုံး နှင့် ဖွံ့ဖြိုးမှုအတိုးတက်ဆုံးနိုင်ငံတစ်ခုအဖြစ် နောင်လာမည့်မျိုးဆက်တွေအတွက် ထားနိုင်ဖို့ဆိုရင် မိမိတို့တတ်နိုင်သည်ထက်ပို၍ လုပ်ဆောင်ကြရမှာဖြစ်တဲ့အကြောင်းတင်ပြရင်း ဒေါက်တာဒေါ်တင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅)ရဲ့ အဆိုကို ထောက်ခံအကြံပြုဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ ဦးလှဦး ဆွေးနွေးနိုင်ပါပြီ။</speech>
<speech><mp id="958">ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စု ဝန်ကြီးများ၊ ဧည့်သည်တော်များအားလုံး နှလုံးစိတ်ဝမ်း အေးမြကြပါစေကြောင်း ဂါရဝပြုနှုတ်ခွန်း ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးလှဦး ဖြစ်ပါတယ်။ ကျွန်တော့်အနေနဲ့ ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာတင်တင်ဝင်း ရဲ့ ကျေးလက်ဒေသ အမျိုးသမီးများနဲ့စပ်လျဉ်းတဲ့ အဆိုကို ကျေးလက် ဒေသ အမျိုးသမီးများရဲ့ ဘဝအနေအထားနဲ့ တင်ပြဆွေးနွေးမှာဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံတော်ကြီးဟာ ကျေးလက်ဒေသပြည်သူလူထုနဲ့ အခြေခံ တည်ဆောက်ထားတဲ့ နိုင်ငံတော်ကြီးဖြစ်ပါတယ်။ မြန်မာနိုင်ငံတော် ဆင်းရဲတယ်ဆိုတာ ကျေးလက် ဒေသပြည်သူများ ဆင်းရဲတာကို ဆိုလိုခြင်းဖြစ်ပါတယ်။ ကျေးလက်ဒေသတွေမှာ ဆင်းရဲစွာ နေထိုင် ကြရတဲ့အမျိုးသမီးများဟာ လူနေမှုဘဝအဆင့်အတန်း များစွာ နိမ့်ကျနေကြပါတယ်။ အများစုဟာ အသိပညာနည်းပါးပြီး ထမင်းချက်၊ အဝတ်လျှော်၊ သားသမီးမွေးရုံမျှသာ ရှိနေကြပါတယ်။ ကျေးလက်ဒေသ အမျိုးသမီးထုဟာ သေစာ၊ ရှင်စာ ဖတ်တတ်ရင် ပြီးရောဆိုတဲ့ခေတ်ကာလနဲ့ ပညာရေးမှာ ဦးစားပေးမခံရတဲ့ကာလများ ကြုံတွေ့ခဲ့ရတဲ့ အတန်းပညာနည်းပါးကြတဲ့သူတွေ၊ အသိပညာ ဗဟုသုတနည်းပါးကြတဲ့ အမျိုးသမီးများ ဖြစ်ကြပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ အဲဒီကျေးလက်ဒေသအမျိုးသမီးများအတွက် ဒီနေ့ ပြည်သူကို ကိုယ်စားပြုတဲ့ ဒီကာလမှာ လူနေမှုဘဝ မြှင့်တင်ပေးနိုင်ရေးအတွက် ဝိုင်းဝန်း ကြိုးပမ်းကြရမယ့် ြစ်ပါတယ်။ ကျေးလက်ဒေသမှာ နေထိုင်ကြရတဲ့ အမျိုးသမီးများ ဟာ မိမိတို့ကျွမ်းကျင်ရာ အိမ်တွင်းမှုလုပ်ငန်းများနှင့် ထွက်ကုန်အမျိုးမျိုး ထုတ်လုပ်ရောင်းချ နေကြပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point ဖြင့် တင်ပြခွင့်ပြုပါခင်ဗျား။ ပြကွက် အမှတ်(၁)ဟာ မြင်းမူမြို့နယ် စည်ပင်ကျေးရွာမှာနေထိုင်ကြတဲ့ ကျေးလက်နေ အမျိုးသမီးများဟာ အထည်စက်ရုံက ဖြတ်စ၊ ညှပ်စများကို ဝယ်ယူပြီးတော့ ကလေးငယ်ဝတ် အင်္ကျီများကို ချုပ်လုပ်ကြ ရပါတယ်။ အဲဒီအထည်များကို နယ်မှာ ဖောက်သည်ပေး ရောင်းချရပါတယ်။ ဈေးနှုန်းသက်သာပြီး တော့ အခြေခံလူတန်းစားများ ဝတ်ဆင်နိုင်မည့် အဝတ်အထည်များ ဖြစ်ကြပါတယ်။ အဲဒီလုပ်ငန်း ကြောင့် စည်ပင်ကျေးရွာက အမျိုးသမီးများရဲ့ လူနေမှုဘဝဟာ ထိုက်တန်သလောက် တိုးတက်မှု ရှိလာပါတယ်။ အဲဒီ ဖြတ်စ၊ ညှပ်စ စပ်အင်္ကျီချုပ်ရာမှာ အရင်းအနှီးလည်း လိုအပ်ပါတယ်။ နည်းပညာ ပံ့ပိုးမှုလည်း လိုအပ်ပါမယ်။ စက်ရုံကြီးများကို ဆက်သွယ်ဝယ်ယူပေးဖို့ လုပ်ငန်းဆက်သွယ်ရေး လည်း လိုအပ်နေပါတယ်။ ပြကွက်အမှတ်(၂)ကတော့ မုံရွာခရိုင်၊ အရာတော်မြို့က အမျိုးသမီးများရဲ့ လုပ်အားပညာနဲ့ ထုတ်လုပ်ထားတဲ့ ကွန်ပျူတာ စက်ပန်းထိုးလုပ်ငန်း ဖြစ်ပါတယ်။ ကွန်ပျူတာ စက်ပန်းထိုးကထွက်ရှိတဲ့ အမျိုးသမီးဝတ်၊ အမျိုးသားဝတ်၊ ပွဲတက်ဝတ်စုံတို့ဟာ မြန်မာတစ်နိုင်ငံလုံး သာမက ထိုင်း၊ မလေးရှား၊ လာအိုနိုင်ငံတို့အထိ တင်ပို့ရောင်းချရပါတယ်။ သူတို့ကိုယ်တိုင် မတင်ပို့ နိုင်ကြပါဘူး။ ငွေကြေးတတ်နိုင်သူများကနေမှတစ်ဆင့် ပို့ကြရပါတယ်။ နိုင်ငံတကာ အဆက်အသွယ် လည်း သူတို့ကိုယ်တိုင် မလုပ်နိုင်ကြပါဘူး။ နိုင်ငံတော်မှ ကူညီဖို့လိုအပ်ပါမယ်။ ပြကွက်(၃)ကတော့ မြင်းမူမြို့နယ်၊ ရွှေယင်းမာကျေးရွာက ရဟန်း၊ သံဃာတော်များ သုံးစွဲဝတ်ဆင်ကြတဲ့ သပိတ်အိတ်နဲ့ ခါးပန်းကြိုးများဖြစ်ပါတယ်။ မြေကြီးမှာ တိုင်စိုက်ပြီးတော့ ချည်ကြိုးတန်း၊ ချပ်ဖာပြားလေးနဲ့ ခုတ်လုပ် ရတဲ့လုပ်ငန်းဖြစ်ပါတယ်။ ဂျပ်ခုတ်လုပ်ငန်းလို့ ခေါ်ပါတယ်။ မိန်းကလေးများရဲ့ အိမ်တွင်းမှုလုပ်ငန်း ဖြစ်ပါတယ်။ ရွှေယင်းမာ ကျေးလက်အမျိုးသမီးများဟာ အဲဒီလုပ်ငန်းနဲ့ အလုပ်ကိုယ်စီရှိကြပါတယ်။ ဒါပေမဲ့ နည်းပညာ၊ ငွေအင်အားနဲ့ လုပ်ငန်းခွင်ကျယ်ပြန့်စွာ မဆောင်ရွက်နိုင်လို့ တရုတ်နိုင်ငံလုပ် ခါးပန်းကြိုး၊ သပိတ်လွယ်အိတ်များက အစားထိုး ဝင်ရောက်နေပါတယ်။ ပြကွက်(၄)ကတော့ မြင်းမူ မြို့နယ်၊ ကျော့မင်းကျေးရွာက အမျိုးသမီးများရဲ့ အိမ်တွင်းမှုလုပ်ငန်းဖြစ်ပါတယ်။ ဂျုံရိုးခမောက် လုပ်ငန်း တစ်ရွာလုံး လုပ်ကြပါတယ်။ ကြက်သွန်လုပ်ငန်း လုပ်ကိုင်ကြရင်းနဲ့ ယခု ဂျုံရိုးခမောက် လုပ်ငန်းလုပ်တဲ့အခါမှာ စီးပွားရေး ထိုက်သင့်သလောက် အဆင်ပြေလာပါတယ်။ ဒါပေမဲ့ ငွေအရင်းအနှီးနဲ့ နည်းပညာပံ့ပိုးမှုတွေ လုပ်ငန်းခွင်ဝန်ဆောင်မှု အဆင်ပြေမှုတွေအတွက် ဝိုင်းဝန်းကူညီပံ့ပိုးပေးဖို့ လိုအပ်နေပါတယ်။ ဒီလုပ်ငန်းတွေက ကျေးလက်နေ မိန်းကလေးများရဲ့ အိမ်တွင်းမှုလုပ်ငန်းများ ဖြစ်ပါတယ်။ ဒီလုပ်ငန်းတွေရဲ့ အဓိကလိုအပ်ချက်က နံပါတ်(၁) ငွေကြေးအရင်းအနှီး၊ နံပါတ်(၂) နည်းပညာနဲ့ နံပါတ်(၃) ထွက်ကုန်တွေကို ကျယ်ပြန့်စွာ ထုတ်လုပ်နိုင်တဲ့ လုပ်ငန်းခွင် ဖန်တီးပေးမှု၊ ဈေးကွက် ကျယ်ပြန့်ဖို့ပဲ ဖြစ်ပါတယ်။ သက်ဆိုင်ရာတာဝန်ရှိသူများက စိတ်ဝင်တစား ပူးပေါင်းပါဝင် ကူညီဖို့ လိုအပ်ပါမယ်။ ဒီလုပ်ငန်းများလုပ်ကိုင်နေတာ ကြာပြီဖြစ်ပေမယ့် ကိုယ့်နည်းကိုယ့်ဟန်နဲ့သွားနေ ကြလို့ ခရီးမရောက်ပါဘူး။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ် ဆွေးနွေးလိုတာက ကျေးလက်ဒေသ အမျိုးသမီးတွေရဲ့ဘဝဟာ စမ်းတဝါးဝါး လုပ်ကိုင်နေခြင်းထက် အများစုပေါင်းအားနဲ့ ဝိုင်းဝန်းကူညီဖို့ လိုအပ်ပါမယ်။ ကိုယ့်နည်းကိုယ့်ဟန်နဲ့သွားနေကြတဲ့ အခြေအနေမှ ခေတ်သစ်နည်းဟန်များနဲ့ လမ်းပြကူညီဖို့ လိုအပ်ပါမယ်။ လုပ်ငန်းအဖွဲ့ အစည်းများ ဖွဲ့စည်းပေးဖို့ လိုပါမယ်။ လုပ်ငန်းအလိုက် လိုအပ်တဲ့ ကုန်ကြမ်းပစ္စည်းများကို ဈေးနှုန်းမှန်မှန်ကန်ကန်နဲ့ လွယ်ကူစွာဝယ်ယူနိုင်ဖို့ ဆောင်ရွက် ပေးနိုင်ဖို့ လိုအပ်ပါမယ်။ ကျေးလက်ဒေသတိုးတက်ခြင်းဟာ ပြည်သူများ တိုးတက်လာခြင်းဖြစ်ဖို့ နိုင်ငံတော်လည်း တိုးတက်နိုင်မှာဖြစ်သည့်အကြောင်း တင်ပြဆွေးနွေးပေးရင်း နိဂုံးချုပ်အပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ်(၆)မှ ဒေါ်နန်းနီနီအေး ဆွေးနွေးနိုင်ပါပြီ။</speech>
<speech><mp id="900">ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးနှင့် ကိုယ်စားလှယ်များ အားလုံး မင်္ဂလာပါရှင်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဒေါ်နန်းနီနီအေး ဖြစ်ပါတယ်။ ပဲခူးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာတင်တင်ဝင်း ရဲ့ ၃-၅-၂၀၁၉ ရက်နေ့ လွှတ်တော်ကို တင်သွင်းခဲ့တဲ့အဆိုဟာ တိုင်းပြည် ဖွံ့ဖြိုးတိုးတက်လာစေရေးအတွက် မဖြစ်မနေ ဆောင်ရွက်ပေးရမယ့် လုပ်ငန်းစဉ်တစ်ရပ်ဖြစ်တဲ့ အတွက် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ စစ်တမ်းများအရ မြန်မာနိုင်ငံလူဦးရေရဲ့ အမျိုးသမီး ဦးရေဟာ အမျိုးသားဦးရေထက် (၁.၄)သန်း ပိုမိုများပြားနေခြင်း၊ အလုပ် လုပ်ကိုင်နိုင်သော အသက် အပိုင်းအခြားအတွင်းရှိ လူဦးရေ (၃၃.၈)သန်းကျော်ရှိတဲ့အနက် အမျိုးသားဦးရေ (၁၅.၅)သန်းနဲ့ အမျိုးသမီးဦးရေ (၁၈.၃)သန်းရှိတဲ့အတွက် အမျိုးသမီးလုပ်သားအင်အားဟာ အမျိုးသားများထက် ပိုမိုသာလွန်နေခြင်း၊ အလုပ်လုပ်ကိုင်လျက်ရှိတဲ့ လူဦးရေပါဝင်မှု ရာခိုင်နှုန်းမှာ (၆၇.၇)ရာခိုင်နှုန်းရှိပြီး အမျိုးသားပါဝင်မှုနှုန်း (၈၀.၂)ရာခိုင်နှုန်းနဲ့ အမျိုးသမီးပါဝင်မှုနှုန်း (၅၁.၆) ရာခိုင်နှုန်းသာရှိတဲ့အတွက် အလုပ်လုပ်ကိုင်လျက်ရှိတဲ့ လူဦးရေမှာ အမျိုးသမီးအင်အား ပါဝင်မှုနည်းနေခြင်း၊ ဒါ့အပြင် အလုပ်အကိုင် ရရှိမှုနဲ့ လူဦးရေအချိုးမှာလည်း အမျိုးသားများကတော့ (၈၁.၉)ရာခိုင်နှုန်းရှိနေပြီး အမျိုးသမီးတွေက (၄၈.၄)ရာခိုင်နှုန်းသာ ရှိတဲ့အတွက် အလုပ်အကိုင် ရရှိမှုမှာလည်း နည်းပါးနေခြင်းအပြင် အလုပ် လုပ်ကိုင်ခြင်း မရှိသူများအနက်မှာလည်း (၆၄)ရာခိုင်နှုန်းမှာ အိမ်မှုကိစ္စနဲ့ မိသားစုတာဝန်ကို ထမ်းဆောင် နေရတဲ့ အမျိုးသမီးများဖြစ်ပြီးတော့ အမျိုးသားပါဝင်မှုနှုန်းကလည်း (၁၄)ရာခိုင်နှုန်းပဲရှိတာကို စစ်တမ်း များအရ သိရှိရပါတယ်။ လေးစားရပါသော ဥက္ကဋ္ဌကြီးရှင်။ အထက်က ဆွေးနွေးခဲ့တဲ့ ကိန်းဂဏန်း အချက်အလက် တွေဟာ လက်ရှိ မြေပြင်အခြေအနေနဲ့ နှိုင်းယှဉ်ရင်တော့ အနည်းငယ် ကွဲပြားမှုရှိနိုင်ပေမယ့် ကဏ္ဍအသီးသီးမှာ အမျိုးသမီးများအနေနဲ့ အလုပ်အကိုင်ရရှိမှု နည်းပါးပြီး လုပ်အားဆုံးရှုံးမှု များနေတာကိုတော့ လက်ခံရမှာဖြစ်ပါတယ်။ နိုင်ငံတစ်နိုင်ငံ မဖွံ့ဖြိုးမတိုးတက်ခြင်းသည် ထိုနိုင်ငံ မှာရှိတဲ့လူများ မဖွံ့ဖြိုး မတိုးတက်ခြင်းပဲဖြစ်ပါတယ်။ အလားတူ နိုင်ငံတစ်နိုင်ငံ ကြွယ်ဝချမ်းသာခြင်း မှာလည်း ထိုနိုင်ငံမှာရှိတဲ့ လူထုရဲ့ အစွမ်းအစများကို အကောင်းဆုံး ဖွံ့ဖြိုးအောင်ပြုလုပ်ပြီး အထိရောက်ဆုံး အသုံးချနိုင်ခြင်းပဲ ဖြစ်တယ်လို့ ဆိုထားပါတယ်။ ဒါကြောင့် နိုင်ငံ့လူဦးရေရဲ့ ထက်ဝက်ကျော်ရာခိုင်နှုန်းရှိတဲ့ အမျိုးသမီးများ အလုပ်လုပ်နိုင်သော အသက်အပိုင်းအခြား လူဦးရေရဲ့ (၇၁)ရာခိုင်နှုန်းမှာရှိတဲ့ ကျေးလက်နေပြည်သူများရဲ့ အလုပ်လုပ်လိုစိတ်၊ အလုပ်လုပ်နိုင်စွမ်းရည်များ ကို ထိရောက်မှန်ကန်စွာအသုံးချပြီး အဆိုရှင်တင်ပြသကဲ့သို့ ကျေးလက်နေ အမျိုးသမီးများအား တစ်နိုင်တစ်ပိုင် အိမ်တွင်းစီးပွားရေးလုပ်ကိုင်နိုင်ရန် အသိပညာပေးခြင်း၊ နည်းပညာ ရန်ပုံငွေရှာဖွေ ပေးခြင်း၊ ဈေးကွက် ဖော်ဆောင်ပေးခြင်း၊ အလုပ်လုပ်နိုင်ခွင့်၊ မိသားစုစီမံကိန်း အပါအဝင် ရုပ်ပိုင်း ဆိုင်ရာ၊ စိတ်ပိုင်းဆိုင်ရာ မြင့်မားလာရေးအခွင့်အလမ်းများရှိနေသောအခြေအနေကို ဖန်တီးပေး နိုင်သောစီမံကိန်းများ ချမှတ်ဆောင်ရွက်သွားနိုင်ပါက အမျိုးသမီးတစ်ဦးချင်းစီမှ တစ်မိသားစုလုံး၊ တစ်နိုင်ငံလုံး ဖွံ့ဖြိုးတိုးတက်လာမှာ ဖြစ်ပါတယ်။ ဒါကြောင့် နိုင်ငံရဲ့ ကုန်ထုတ်လုပ်မှုကို အထောက်အကူဖြစ်စေနိုင်တဲ့ ကျေးလက်နေ အမျိုးသမီးများရဲ့ လူမှုစီးပွားဘဝ ဖွံ့ဖြိုးတိုးတက်လာစေဖို့ စဉ်ဆက်မပြတ် ဖွံ့ဖြိုးတိုးတက်ရေး ထိရောက်စွာ အကောင်အထည်ဖော် ဆောင်ရွက်နိုင်ရေးကို ရည်ရွယ်ပြီး လက်တွေ့ဆောင်ရွက်ရမယ့် အစီအစဉ်များပါဝင်တဲ့ အဆိုရှင်ရဲ့ ကျိုးကြောင်းဖော်ပြချက်မှာ ပါဝင်တင်ပြထားသော MSDP (Myanmar Substainable Development Plan)ရဲ့ မဏ္ဍိုင်(၃)ခု၊ ပန်းတိုင်(၅)ခုစလုံးနဲ့ အဆိုဟာ ကိုက်ညီနေတာကို တွေ့ရပါတယ်။ လက်ရှိအစိုးရမှ အကောင်အထည်ဖော်ဆောင်ရွက်နေတဲ့ MSDP ဟာ မြန်မာနိုင်ငံ စီးပွားဖွံ့ဖြိုးတိုးတက်မှုကို တွန်းအားပေးမယ့်လုပ်ငန်းစဉ် (၂၅၀)ပါဝင်တဲ့ ရေရှည် တည်တံ့ခိုင်မြဲပြီး ဟန်ချက်ညီသည့် ဖွံ့ဖြိုးတိုးတက်မှုအတွက် အားလုံးကို ဆက်စပ်လွှမ်းမိုးထားတဲ့ စီမံကိန်းတစ်ခုဖြစ်တာကြောင့် အကောင်အထည်ဖော်ဆောင်ရွက်ရာမှာ ရှုထောင့်ပေါင်းစုံမှ ထည့်သွင်း စဉ်းစားပြီး ဆောင်ရွက်ရမှာဖြစ်တဲ့အတွက် အစိုးရ၊ လွှတ်တော်၊ ပုဂ္ဂလိကကဏ္ဍ၊ နိုင်ငံတကာဖွံ့ဖြိုးမှု မိတ်ဖက်များနဲ့ အခြား သက်ဆိုင်သူများအားလုံး ဆွေးနွေးညှိနှိုင်းတိုင်ပင်မှုများနဲ့ ပူးပေါင်းပါဝင် ဆောင်ရွက်သွားရမယ့် စီမံကိန်းတစ်ခု ဖြစ်ပါတယ်။ အဆိုမှာပါဝင်တဲ့ ကျေးလက်နေအမျိုးသမီးများရဲ့ လူနေမှုဘဝမြှင့်တင်နိုင်စေဖို့ အခြေအနေ လိုအပ်ချက်တွေကို ပုဂ္ဂလိကကဏ္ဍမှ ပါဝင်ဆောင်ရွက်ပေးနိုင်မှု၊ ရင်းနှီးမြှုပ်နှံမှု၊ ဘဏ္ဍာရန်ပုံငွေ လျာထားမှု၊ ဖွံ့ဖြိုးမှုအကူအညီများ စီးဝင်နိုင်မှု၊ အလုပ်အကိုင်အခွင့်အလမ်းများ ဖန်တီးပေးနိုင်မှု များကို ဖြေရှင်းပေးနိုင်မယ့်နည်းလမ်းတွေကို နိုင်ငံတော်အစိုးရမှ ရှာဖွေဖော်ထုတ်ပြီး လုပ်ငန်းစဉ် စီမံကိန်းရေးဆွဲကာ အဆိုပြုတင်ပြခြင်း၊ ဆောင်ရွက်မယ့်စီမံကိန်းများကို ကာလတို၊ ကာလလတ်၊ ကာလရှည်စီမံကိန်းများဖြင့် သတ်မှတ်ပြီး ဦးစားပေးအလိုက် ရွေးချယ်ဆုံးဖြတ်ခြင်း စတဲ့ အကောင်အထည်ဖော်မှုနည်းလမ်းများနဲ့ အကောင်အထည်ဖော်မယ့် သင့်တော်သောဌာန၊ အဖွဲ့ အစည်းများဖော်ထုတ်ကာ ဘဏ္ဍာငွေအရင်းအမြစ်များ အသုံးပြုခြင်းဆိုင်ရာ လုပ်ငန်းစဉ်များကို နှစ်အလိုက်ဆောင်ရွက်မယ့် စီမံချက်များနှင့်ဘတ်ဂျက် ထိန်းညှိစေနိုင်ရန်အတွက် လုပ်ထုံးလုပ်နည်း မှ စီမံကိန်းတစ်ခု ဖြစ်ပါရေး ဆွေးနွေးညှိနှိုင်းကဏ္ဍ၊ နိုင်ငံတကာ များနှင့်အညီ အစိုးရနှင့်ပုဂ္ဂလိကကဏ္ဍတို့မှ ပူးပေါင်းဆောင်ရွက်ကာ စီမံကိန်းများကို အရှိန်အဟုန် မြှင့်တင်ပေးခြင်းဖြင့် ဖွံ့ဖြိုးမှုအကူအညီများကိုလည်း ထိရောက်စွာ အကျိုးရှိရှိ အသုံးချနိုင်မည်ဆိုပါက အမျိုးသမီးများရဲ့ မိသားစုဘဝ သာယာလှပပြီး တိုင်းပြည်အတွက် အလွန်ကြီးမားသော အကျိုး ကျေးဇူးကို ပေးစွမ်းသွားနိုင်မှာဖြစ်ပါတယ်။ လေးစားရပါသော ဥက္ကဋ္ဌကြီးရှင်။ နိဂုံးချုပ်အနေနဲ့ သက်ဆိုင်ရာ နိုင်ငံတော်အစိုးရ ဌာနများရဲ့ စီမံကိန်းရေးဆွဲတင်ပြရာ၌ မိမိတို့ရဲ့ အခြေခံအဆောက်အအုံဆိုင်ရာ စီမံကိန်းများတွင် အဆိုနှင့် ကိုက်ညီသော စီမံကိန်းများကို MSDP ၏ မည်သည့် Plan , မည်သည့် Goals , မည်သည့် Strategy csavdozeil: Action plan qpszę zamj:o£ ajodandou: Ecov:00:60: စီမံကိန်းများဖြင့် တင်ပြရွေးချယ်ပေးနိုင်ပါက အဆိုရဲ့ ရည်ရွယ်ချက် အောင်မြင်ပြီး ကျေးလက်နေ အမျိုးသမီးများ၏ လူနေမှုဘဝ မြင့်တက်လာမှာဖြစ်ကြောင်း ထောက်ခံဆွေးနွေးအပ်ပါတယ်ရှင်။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း ဆွေးနွေးနိုင်ပါပြီ။</speech>
<speech><mp id="891">ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် ဒုတိယဝန်ကြီး၊ လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုကို ထောက်ခံဆွေးနွေးသွားပါမယ်။ အဆိုဟာ ရေးရာကော်မတီရဲ့ အဆို ဖြစ်တဲ့အတွက်ကြောင့် ကော်မတီရဲ့ မွန်မြတ်တဲ့ရည်ရွယ်ချက်နဲ့ Activities တွေကို ဖော်ညွှန်းတာကို သတိပြုမိပါတယ်။ ကျွန်တော့်အမြင်အရ ပြောရရင်တော့ ဒီအဆိုကို ၂၀၁၆ ခုနှစ်ကသာ တင်ခဲ့ရင် ယနေ့နိုင်ငံတော်ရဲ့ လူမှုစီးပွားဘဝအခြေအနေဟာ ယခုထက် ပိုမို အတော်အတန်ရှေ့ရောက်နေမယ်လို့ တင်ပြလိုပါတယ်။ လေးစားအပ်သော ဥက္ကဋ္ဌကြီးခင်ဗျား။ Power Point အသုံးပြုခွင့်နှင့် အင်္ဂလိပ်ဘာသာ အသုံးအနှုန်းများ ခွင့်ပြုဖို့ တင်ပြအပ်ပါတယ်။ ဦးစွာ Women Empowerment ကို မီးမောင်း ထိုးပြလိုပါတယ်။ တင်ပြပါအတိုင်း ကျွန်တော်တို့ လူဦးရေအခြေအနေကို ဒီ Data တွေအရ တစ်နိုင်ငံလုံး လူဦးရေရဲ့ ထက်ဝက်ကျော်ရှိတဲ့ အမျိုးသမီးများရဲ့ လူနေမှုဘဝမြှင့်တင်ရန်အချက်သည် Key Factors အခြေခံနဲ့ အဆိုလေး၊ စီးပွားရေး၊ ပေး၊ တာဝန် လူမှုစီးပွားဖြစ် အဲဒီသောချက် Desmone များ “ကြီးတွေ၊ ပါလီမန်ရပါတယ်။ အသုံးချပြီး နေရာ ဖြစ်နေတယ်လို့ မြင်ရမှာပါ။ အိမ်ထောင်စု (၁၀)သန်းတွင်လည်း မိခင် သို့မဟုတ် အိမ်ထောင်ဦးစီးရဲ့ အခန်းကဏ္ဍကလည်း ပစ်ထားလို့မရကြောင်း အဲဒီသော့ချက်ကို မြှင့်တင်ပေးလိုက်ခြင်းဖြင့် နိုင်ငံ တစ်နိုင်ငံရဲ့ အခြေခံကျတဲ့ လူမှုစီးပွားမြင့်တက်လာမည် ဆိုတာကတော့ Logic ပဲဖြစ်ပါတယ်။ တင်ပြပါ Desmond Tu Tu ရဲ့ အဆိုလေးကို ကျွန်တော် တင်ပြလိုပါတယ်။ (၂၁) ရာစုမှာ နိုင်ငံတကာရဲ့ အုပ်ချုပ်ရေး၊ ဥပဒေပြုရေး၊ တရားစီရင်ရေး၊ စီးပွားရေး၊ လူမှုရေးကဏ္ဍတွေမှာ အမျိုးသမီးတွေရဲ့ ခေါင်းဆောင်မှုအခန်းကဏ္ဍတွေ အများကြီးအသုံးချပြီး နေရာပေး၊ တာဝန်ပေး နိုင်ငံအကျိုးရှိအောင် လုပ်ကိုင်နေကြတာ တွေ့ရပါတယ်။ အမျိုးသမီးသမ္မတတွေ၊ ဒုတိယသမ္မတတွေ၊ ဝန်ကြီးချုပ်တွေ၊ ဝန်ကြီးတွေ၊ ပါလီမန်ဥက္ကဋ္ဌတွေ၊ ပါလီမန်အမတ်တွေ ဒီဘက်ခေတ်မှာ အများဆုံးတွေ့ရတာရှိပါတယ်။ ထို့အတူပဲ ထိပ်တန်းရောက် ထူးချွန်နေသူများရဲ့ လက်ဦးဆရာအစစ်ကလည်း မိခင် သို့မဟုတ် အုပ်ထိန်းသူအမျိုးသမီးများသာ ဖြစ်တယ်လို့ ကျွန်တော် မြင်မိပါတယ်။ ဒါကြောင့် ကွယ်လွန်သူ အိန္ဒိယသမ္မတကြီး Abdul Kalem ရဲ့ The Family And The Nation စာအုပ်မှာ မိသားစုတစ်စုချင်း လူမှုစီးပွားမြှင့်တင်အောင် လုပ်ရမယ်။ အဲဒီကတစ်ဆင့် ရပ်ကွက်၊ မြို့၊ ခရိုင်၊ တိုင်းပြည် အဆင့်ဆင့်ဖြစ်သွားရမယ်လို့ ရေးသားလမ်းညွှန်ပြခဲ့ပါတယ်။ လေးစားအပ်သော ဥက္ကဋ္ဌကြီးခင်ဗျား။ ဆင်းရဲ၊ ချမ်းသာ ကွာဟချက်ကို ပျောက်အောင် လုပ်လို့မရပါဘူး။ ကွာဟချက်နည်းအောင်တော့ လုပ်လို့ရတယ်လို့ စင်ကာပူနိုင်ငံကို တည်ထောင် pod inzu melooulos ufi 3cov? Income Inequality, Social Disparity dood oog ကွာဟချက် လူမှုရေးမညီမျှမှုနဲ့ပတ်သက်ပြီး ကြိုးစားအားထုတ်မှုတွေက ဆင်းရဲနွမ်းပါးသူတွေအတွက် ဦးတည်ဆောင်ရွက်ချက်တွေပဲ ဖြစ်ပါတယ်။ ထိုင်းနိုင်ငံမှာ ကျင့်သုံးခဲ့တဲ့ စီမံချက်တွေမှာ Free Education, Occupational Training, Debt Relief, Land Right Allocation Schemes စတာတွေကို တွေ့ရှိနိုင်ပါတယ်။ တိုက်ရိုက်ငွေသားနဲ့ ထောက်ကူတာရှိသလို ဝန်ကြီးချုပ်ဟောင်း သက်ဆင် လက်ထက်မှာ OvOP(One Village One Product) စီမံကိန်းကို အစိုးရ၊ ပြည်နယ် Governors တွေ အင်တိုက်အားတိုက် အကောင်အထည်ဖော်ပေးခဲ့ကြပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခုအဆိုက ၁၉၆၅ ခုနှစ်၊ အမေရိကန် သမ္မတ Johnson လက်ထက်ကစခဲ့တဲ့ Anti poverty Programme နဲ့ ခပ်ဆင်ဆင်ပါပဲ။ Affirmative Action Program cops: soulosofii Transfer payment sol8: Subsidies 32832o.Gozoud: 01 olosušil ဆင်းရဲနွမ်းပါးမှုက ကာယကံရှင်၊ လူ့အဖွဲ့ အစည်း၊ နိုင်ငံ စတာတို့ရဲ့ ဆိုးကျိုးရလဒ် ဝန်ထုပ်ဝန်ပိုး ဖြစ်စေပါတယ်။ ဒါ့အပြင် နိုင်ငံအတွင်း မတည်ငြိမ်မှု၊ ဆူပူမှု၊ အကြမ်းဖက်မှုတွေရဲ့ အင်အားကို ဖြစ်စေပါတယ်။ အချုပ်ပြောရရင် HR တွေကနေ Waste ဖြစ်ပြီးတော့ Threat ဖြစ်လာတာပါပဲ။ ဥက္ကဋ္ဌကြီးခင်ဗျား။ ဆင်းရဲနွမ်းပါးသူတွေက ဆင်းရဲတာ သူတို့အလုပ် မဟုတ်ဘူး။ သူတို့ရဲ့ ပတ်ဝန်းကျင်အခြေအနေက ဖန်တီးလို့ဖြစ်တယ်။ Potential အလားအလာကောင်းတွေ ရှိရဲ့သားနဲ့ ဒီအလား အလာကောင်းတွေကို ဖော်ထုတ်အသုံးချခွင့် မရတာဖြစ်တယ်လို့ Professor Yunus (ယူနွတ်) က ခံယူပြီး ဘင်္ဂလားဒေ့ရှ်မှာ ဆောင်ရွက်ပေးခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ အဆိုရှင်ရဲ့ ဆန္ဒတစ်ခုက ပြည်ပနိုင်ငံမှာ 3D အလုပ်လုပ်နေရတဲ့ တိုင်းရင်းသား အမျိုးကောင်းသားသမီးတွေအတွက် ပြည်တွင်းအလုပ်အကိုင် အခွင့်အလမ်းတွေ ဖြစ်ပေါ်စေချင်တယ်။ ပြည်ပနိုင်ငံမှာ ကျွန်သဘောလုပ်လို့မရတဲ့ ခက်ခဲကြမ်းတမ်းမှု၊ စော်ကားခံရမှု၊ လူကုန်ကူးမှု၊ အနှိမ်ခံဘဝနဲ့နေရတဲ့ နိုင်ငံ့လုပ်အားတွေကို အခြားနိုင်ငံတွေက အသုံးပြုနေတာတွေအပေါ် ခံစားချက်တွေ ပေါ်လွင်နေတာ သတိပြုမိပါတယ်။ ဒီအတွက် ငွေကြေး အထောက်အပံ့အကူအညီ၊ နည်းပညာအကူအညီပေးဖို့၊ ပြည်တွင်းပြည်ပ ဈေးကွက်တွေ စိစစ်ပေးဖို့ အစိုးရက Focus လုပ်ပေးမယ်။ Participation လုပ်ပေးဖို့ လိုအပ်တယ်လို့ ယူဆပါတယ်။ ဥပမာ အားဖြင့် ပြည်တွင်းဖြစ် အဝတ်အထည်တွေ၊ တိုင်းရင်းသားဝတ်စုံတွေ ဝတ်ဆင်ကြမယ်။ ပြည်တွင်းဖြစ် ကျန်းမာတဲ့အစားအစာတွေသုံးစွဲဖို့ အားပေးရမယ်။ ဖြစ်နိုင်သမျှ ပြည်တွင်းဖြစ်တွေ သုံးစွဲကြဖို့ အစိုးရက အားပေးသင့်ပါတယ်။ ဒီတော့ အဆိုရှင် ပြောတဲ့အတိုင်း ဆင်းရဲမှုတွေ လျော့နည်းလာမယ်။ ဆင်းရဲ၊ ချမ်းသာ ကွာဟမှုတွေ ကျဉ်းအောင်လုပ်ကြရမှာ ဖြစ်ပါတယ်။ အစိုးရ၊ NGOs၊ အိမ်ရှင်မ အိမ်ထောင်ဦးစီး၊ အမျိုးသမီးများ အင်တိုက်အားတိုက် ယုံယုံကြည်ကြည်နဲ့ အကောင်အထည်ဖော် သင့်ပါတယ်။ ဒါကြောင့် ယခုအစိုးရလက်ထက်မှာလည်း မြစိမ်းရောင်စီမံကိန်းတွေ Microfinance အဖွဲ့ပေါင်း (၂၀၀)ကျော် Financial Inclusion တွေလည်းလုပ်ပြီးတော့ တစ်ဦးချင်းဝင်ငွေတွေ တိုးမြင့် အောင် ကူညီဆောင်ရွက်ပေးတယ်ဆိုတာလည်း တွေ့မြင်နေရပါတယ်။ ဒါကြောင့် ဒီအဆိုဟာ လက်တွေ့ကျတဲ့ လုပ်ငန်းလမ်းညွှန်ဖြစ်တာမို့ အလေးအနက်ထောက်ခံပါကြောင်း တင်ပြရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၈)မှ ဒေါက်တာ ဝင်းမြင့်ချစ် ဆွေးနွေးနိုင်ပါပြီ။</speech>
<speech><mp id="854">ဒေါက်တာဝင်းမြင့်ချစ်၊ ပဲခူးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌ၊ ဒုတိယဝန်ကြီးနဲ့ လွှတ်တော်ကြီး တစ်ရပ်လုံး မင်္ဂလာပါလို့ ရှေးဦးစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်း ဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့်ချစ် ဖြစ်ပါတယ်။ ကျွန်တော့်အနေနဲ့ အဆိုအား အကြံပြု ထောက်ခံဆွေးနွေးသွားမှာဖြစ်ပါတယ်။ ဒီအဆိုမှာ အဓိက အပိုင်း(၂)ပိုင်း တွေ့ရပါတယ်။ ပထမအနေနဲ့ မြန်မာနိုင်ငံလူဦးရေ ထက်ဝက်ကျော်ရှိတဲ့ အမျိုးသမီးထုရဲ့ အများစုဖြစ်တဲ့ ကျေးလက်နေ အမျိုးသမီးများရဲ့ လူနေမှုဘဝ ပြဿနာများ လျော့ကျသွားစေရန်အတွက် အမျိုးသမီးများအား လူမှုစီးပွားဘဝ ပတ်ဝန်းကျင် ကောင်းတစ်ခု ဖန်တီးပေးရန် ရည်ရွယ်တဲ့အပိုင်းဖြစ်ပါတယ်။ ဒုတိယအနေနဲ့ကတော့ ရည်ရွယ်ချက် များ အောင်မြင်စေရန် သက်ဆိုင်ရာ ဆက်စပ်ဦးစီးဌာနများကနေ ပေါင်းစပ်ညှိနှိုင်းဆောင်ရွက်ပေးရန် လိုအပ်နေကြောင်း တိုက်တွန်းတင်ပြတဲ့အပိုင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၄ ခုနှစ် သန်းခေါင်စာရင်းအရ မြန်မာနိုင်ငံ လူဦးရေ (၅၁.၄၈၆)သန်းမှာ အမျိုးသမီးထုဟာ (၂၆.၆၆၂)သန်းရှိတာဖြစ်၍ တိုင်းပြည်လူဦးရေရဲ့ ထက်ဝက်ကျော်ရှိရာ တိုင်းပြည်ဖွံ့ဖြိုးတိုးတက်ရေးကိုဆောင်ရွက်ရာမှာ အမျိုးသမီးများ အထူးသဖြင့် ကျေးလက်နေအမျိုးသမီးထုအတွက် အလုပ်အကိုင်အခွင့်အလမ်း ဖန်တီးပေးနိုင်မှသာ ၎င်းတို့ရဲ့ စွမ်းဆောင်ရည်ကို အလဟဿ အဆုံးရှုံးခံခြင်းမဖြစ်တော့ဘဲ တစ်ဦးချင်းစီရဲ့ လူမှုစီးပွားဘဝမှအစ မိသားစုလူမှုစီးပွားဘဝအလယ် အမျိုးသမီးလူ့အဖွဲ့အစည်း ဖွံ့ဖြိုးတိုးတက်ရုံသာမက နိုင်ငံရဲ့ စီးပွားရေး၊ လူမှုရေး နိုင်ငံ၏အဆုံး ဟန်ချက်ညီဖွံ့ဖြိုးတိုးတက်လာမှာဖြစ်ပါတယ်။ ၂၀၁၉ ခုနှစ် လူဦးရေခန့်မှန်းခြေ စာရင်းအရလည်းပဲ မြန်မာနိုင်ငံမှာ လူဦးရေ (၅၄)သန်းခန့် ရှိပြီးတော့ အမျိုးသားဦးရေ (၄၉.၃) ရာခိုင်နှုန်းနဲ့ အမျိုးသမီးဦးရေ (၅၀.၇)ရာခိုင်နှုန်းရှိခြင်းကြောင့် ထက်ဝက်ကျော်ဟာ အမျိုးသမီးများ သာဖြစ်ပါတယ်။ အဲဒီအထဲကမှ (၆၂)ရာခိုင်နှုန်းဟာ ကျေးလက်နေအမျိုးသမီးထု ဖြစ်ခြင်းကြောင့် ၎င်းတို့ရဲ့ စွမ်းအားကို အထူးဂရုစိုက်ရန် လိုပါတယ်။ ဖွံ့ဖြိုးတိုးတက်ရေးအတွက် အလေးထားရမှာ ဖြစ်သလို လူမှုရေးစိန်ခေါ်ခြင်းပြဿနာများ လျော့နည်းသွားစေရန်အတွက်လည်း ထည့်သွင်းစဉ်းစား ရမှာဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံရဲ့ အမျိုးသမီးထုအနက် စီးပွားရေးအရ အလုပ်လုပ်နိုင်တဲ့ တက်ကြွစွာဆောင်ရွက်နိုင်တဲ့ အချိုးအစားဟာ (၅၀.၅)ရာခိုင်နှုန်း ရှိသော်လည်းပဲ အမှန်တကယ် အလုပ်လုပ်နေတာက (၂၀)ရာခိုင်နှုန်းခန့်သာဖြစ်ပြီးတော့ (၂၆)ရာခိုင်နှုန်းဟာ အစဉ်အလာသဘောအရ မိသားစုတာဝန်ကိုသာ ထမ်းဆောင်လျက် စီးပွားရေးအရ ပါဝင်ဆောင်ရွက်ခြင်း မရှိသေးသော အမျိုးသမီးအချိုးအစားဖြစ်ပြီးတော့ အများစုဟာ ကျေးလက်နေ အမျိုးသမီးများဖြစ်ကြောင်း လေ့လာတွေ့ရှိရပါတယ်။ ကိန်းဂဏန်များအရ မြန်မာနိုင်ငံရှိ အမျိုးသမီးများ၊ အထူးသဖြင့် ကျေးလက်နေ အမျိုးသမီးများအား တစ်နိုင်တစ်ပိုင် မိသားစုတွင်း၊ အိမ်တွင်း၊ ကျေးရွာအတွင်း စီးပွားရေးလုပ်နိုင်သောပတ်ဝန်းကျင်ကောင်း၊ အလုပ်အကိုင်အခွင့်အလမ်းကောင်းကို ဆောင်ကြဉ်း ပေးရန် လိုအပ်ပါတယ်။ သို့မဟုတ်ပါက တိုင်းပြည်ဖွံ့ဖြိုးတိုးတက်ရေးအတွက် ကြီးမားသောအခွင့် ကောင်းနဲ့ ဝေးကွာသွားနိုင်သလို အခြားတစ်ဖက်တွင်လည်း နေရပ်စွန့်ခွာပြီး ရေခြား၊ မြေခြား ပြည်တွင်း ပြည်ပသို့ ရွှေ့ပြောင်းသွားလာ အလုပ်လုပ်ခြင်းနှင့်အတူ လူကုန်ကူးခံရခြင်းပြဿနာများ၊ ဒေသန္တရလူဦးရေအချိုးအစား မညီမျှခြင်း ပြဿနာများ၊ ခန့်မှန်းခြေ လူဦးရေစာရင်းများ မှားယွင်းမှုနှင့် အတူ ဆက်စပ်ပြီးတော့ လူနေမှုပြဿနာများ ဆင့်ကဲဆင့်ကဲ ဖြစ်ပေါ်လာနိုင်ပါတယ်။ ဥက္ကဋ္ဌကြီးခင်ဗျား။ ဆင်းရဲမွဲတေမှု၊ အလုပ်အကိုင်အခွင့်အလမ်း နည်းပါးမှုတို့နဲ့ အတူ မိသားစု၊ လူမှုစီးပွားဘဝ ချို့တဲ့မှုတို့ကြောင့် မိသားစုအတွင်း ပဋိပက္ခများဖြစ်ပွားခြင်း၊ အိမ်တွင်း အကြမ်းဖက်မှုများဖြင့် ပိုမိုရှုပ်ထွေးလာကာ ရုပ်ပိုင်းဆိုင်ရာ၊ စိတ်ပိုင်းဆိုင်ရာ အကျပ်အတည်းများ မှသည် အမျိုးသမီးများဟာ လူကုန်ကူးခံရတဲ့ သားကောင်များအဖြစ်လည်းကောင်း၊ လူကုန်ကူးတရားခံ များအဖြစ်လည်းကောင်း ရောက်ရှိသွားကြကြောင်း လေ့လာတွေ့ရှိရပါတယ်။ လူကုန်ကူးခံရသော သားကောင်များအနက် (၇၀)ရာခိုင်နှုန်းဟာ အမျိုးသမီးများဖြစ်တာ တွေ့ရပါတယ်။ ၂၀၁၈ ခုနှစ်၊ ပထမ(၆)လပတ် အတွင်းမှာကို လူကုန်ကူးမှု အမှုပေါင်း (၁၀၇)မှုမှာ အမျိုးသမီးသားကောင်တွေက (၁၅၆)ဦးပါဝင်ပြီးတော့ အမျိုးသားကတော့ (၂၀) ဦးသာရှိပါတယ်။ လူကုန်ကူးမှုတရားခံများကို လေ့လာ ကြည့်လျှင်လည်းပဲ အမျိုးသမီးက (၂၀၃)ဦးနဲ့၊ အမျိုးသားက (၈၉)ဦးရှိကြောင်း တွေ့ရသဖြင့် အမျိုးသမီး များဟာ အဓိကပါဝင်နေတာ ဂရုပြုဖွယ် ဖြစ်နေပါတယ်။ ဥက္ကဋ္ဌကြီးခင်ဗျား။ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနအနေနဲ့ ကျေးလက်ဒေသ တွေမှာ မြစိမ်းရောင် အရင်းမပျောက် မတည်လှည့်ပတ်ရန်ပုံငွေ ထုတ်ပေးခြင်းအားဖြင့်လည်းကောင်း၊ CDD (Community Drive Development)caros qocour Gi8.:69:88nss:qp: GoScapeg လည်းကောင်း၊ VDP (Village Development Plan) ကျေးရွာဖွံ့ဖြိုးရေးစီမံကိန်းများ လျာထား သတ်မှတ်၍လည်းကောင်း စီစဉ်ဆောင်ရွက်နေရာမှာ ကျေးလက်ဒေသဖွံ့ဖြိုးတိုးတက်ရေးအတွက် ကျေးလက်နေ ပြည်သူလူထုကိုယ်တိုင် စီမံခန့်ခွဲ ပါဝင်ပူးပေါင်းလာစေရန် အဓိကဆောင်ရွက်နေ သည်မှာမှန်သော်လည်း ကျေးလက်နေ အမျိုးသမီးများအား အသက်မွေးဝမ်းကျောင်း ဖွံ့ဖြိုးတိုးတက် ရေးအတွက် စီမံဆောင်ရွက်နေမှုမှာ အထူးအားစိုက်ဆောင်ရွက်ရန် လိုအပ်နေသေးကြောင်း မြေပြင်မှာ တွေ့နေရပါတယ်။ ဥက္ကဋ္ဌကြီးခင်ဗျား။ အချုပ်အားဖြင့် ယနေ့ မြန်မာနိုင်ငံရဲ့ အများစုဖြစ်တဲ့ ကျေးလက်နေ ပြည်သူများဖြစ်သော တောင်သူလယ်သမားများဟာ ခေတ်မီနည်းပညာအသုံးချမှု ဆောင်ရွက်နိုင်မှု လိုအပ်နေသေးခြင်း၊ ပြောင်းလဲလာတဲ့ ရာသီဥတုနဲ့ အညီ စိုက်ပျိုးသီးနှံ ပုံသဏ္ဌာန်အမျိုးမျိုး ပြောင်းလဲပြုပြင် စိုက်ပျိုးနိုင်ဖို့ ကြိုးစားနေရတဲ့အနေအထားမှာ ရှိနေခြင်း၊ စိုက်ပျိုးသီးနှံများရဲ့ ဈေးကွက်၊ ဈေးနှုန်းမှန်ကန်တည်ငြိမ်အောင် ကြိုးစားနေရတဲ့ခြင်းတို့ကြောင့် ကျေးလက်နေ ပြည်သူတို့ရဲ့ စီးပွားရေးဟာ ကျေးလက်နေ တောင်သူလယ်သမားများ၏ လယ်ယာလုပ်ငန်းများ အပြင် ကျေးလက်နေအမျိုးသမီးများရဲ့ တစ်ပိုင်တစ်နိုင် အိမ်တွင်းစီးပွားရေးလုပ်ငန်းများ ဖွံ့ဖြိုး တိုးတက်မှုကိုပါ အလေးထား ဆောင်ရွက်နိုင်ရန် လိုပါတယ်။ ဒါမှသာ အမျိုးမျိုးသော အကြွေးတင်ခြင်း တဝဲလည်လည် သံသရာ အနေအထားကနေ လွတ်မြောက်နိုင်ပြီးတော့ မိသားစု လူမှုစီးပွားဘဝ အဆင်ပြေချောမွေ့နိုင်မည် ဖြစ်သောကြောင့် ကျေးလက်နေ အမျိုးသမီးများရဲ့ တစ်ပိုင်တစ်နိုင် အသက်မွေးဝမ်းကျောင်း စီးပွားရေးလုပ်ငန်းများ အားကောင်းလာစေရန် ငွေကြေးထုတ်ချေးခြင်းသာ မဟုတ်ဘဲ စီမံခန့်ခွဲမှု အသီးသီးကို သက်ဆိုင်ရာ ဦးစီးဌာနအသီးသီးတို့က ပေါင်းစပ်ညှိနှိုင်းကာ စီမံဖော်ဆောင်ပေးပါရန် လိုအပ်ပါကြောင်း အကြံပြု ထောက်ခံဆွေးနွေးရင်း နိဂုံးချုပ်ပါတယ်။ အားလုံး အထူးပဲ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးမည့် နေ့ရက်ကို ကြိုတင် အသိပေးသွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၃)ကြိမ်မြောက် ပုံမှန်အစည်းအဝေး တတိယနေ့ ရပ်နားကြောင်းနှင့် စတုတ္ထနေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၃) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို ၂၀၁၉ ခုနှစ်၊ ဇူလိုင်လ ၂၅ ရက် (ကြာသပတေးနေ့) နံနက် ၁၀၀၀ နာရီဆက်လက် ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၃)ကြိမ်မြောက်ပုံမှန်အစည်းအဝေး တတိယနေ့ကို ၁၂:ဝ၉ နာရီ ရပ်နားပါသည်။</speech>
</postface>
</transcript>
</doc>
