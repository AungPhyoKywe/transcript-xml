<doc>
<docinfo>
<docno>02-10-11.xml</docno>
<pdf>02-10-11.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='11' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့မှတ်တမ်း</title>
<date value='07-12-2018'>၁၃၈၀ ပြည့်နှစ်၊ တန်ဆောင်မုန်းလပြည့်ကျော် ၁၅ ရက် (၂၀၁၈ ခုနှစ်၊ ဒီဇင်ဘာလ ရ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ အစီအစဉ်ကို ၁၀းဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း 
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်းရဲ့ (၈၅.၇၁)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေးအထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ (၁၁)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1229'>စောမှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ ၇-၁၂-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ အမျိုးသားလွှတ်တော် ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် စောယားဖောင်ကွာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)၊ မြေစစ်အစည်းအဝေး။ ဦးဂျေယောဂူ၊ ကချင်ပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေးဆောင်ရွက်ရန်။ ဦးဘမျိုးသိန်း၊ ရန်ကုန်တိုင်း ဒေသကြီး မဲဆန္ဒနယ်အမှတ်(၅)၊ Panel Discussion မိတ်ဆက်ပွဲအခမ်းအနား တက်ရောက်ရန်။ ဒေါက်တာမောင်မောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၆)၊ ၎င်းအတိုင်း ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)၊ အလုပ်ရုံဆွေးနွေးပွဲ တက်ရောက်ရန်။ ဒေါ်အိအိပြုံး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)၊ ၎င်းအတိုင်း ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)၊ ဒေသဖွံ့ဖြိုးရေးဆောင်ရွက်ရန်။ ဦးပြူးလွင်၊ မကွေးတိုင်းဒေသကြီး မဲဆန္ဒနယ် အမှတ်(၁၂)၊ ဒေသဖွံ့ဖြိုးရေးဆောင်ရွက်ရန်။ ဦးချစ်ထွေး၊ မကွေးတိုင်းဒေသကြီး မဲဆန္ဒနယ်အမှတ်(၃)၊ ဒေသဖွံ့ဖြိုးရေးဆောင်ရွက်ရန်။ ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)၊ ဒေသ ဖွံ့ဖြိုးရေး ဆောင်ရွက်ရန်။ ဒေါက်တာစိုင်းဆိုင်ကျောက်ဆမ်၊ ရှမ်းပြည်နယ် မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင် ဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးစိုင်းဝမ်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ကိုယ်တိုင်ဆောင်ရွက်ရန်။ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)၊ မြန်မာနိုင်ငံ တိုင်းရင်းဆေးသမားတော်များညီလာခံနှင့် နှီးနှော ဖလှယ်ပွဲတက်ရောက်ရန်။ ဦးညီညီထွေး(ခ)ဦးကိုကိုလေး၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၁)၊ တိုင်းအဆင့် ရှမ်းပြည်တိုင်းရင်းသား နှစ်သစ်ကူးပွဲတော် တက်ရောက်ရန်။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဦးဘော်ရယ်စိုးဝေ၊ ကယား ပြည်နယ် မဲဆန္ဒနယ်အမှတ်(၃)၊ ဒေသဖွံ့ဖြိုးရေးလုပ်ငန်းများ ဆောင်ရွက်ရန်။ ဦးအေးမင်းဟန်၊ မွန်ပြည်နယ် မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ပဲခူးတိုင်း မြေစစ်တက်ရောက်ရန်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်။ ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ် အမှတ်(၅)၊ ကိုယ်တိုင်ဆောင်ရွက်ရန်။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်နှင့် ဒေါ်ရှားမူ၊ ကယားပြည်နယ် မဲဆန္ဒနယ်အမှတ်(၅)၊ ကျန်းမာရေးတို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ(၇)ဦးနှင့် ယနေ့ ခွင့်ပန်ကြား သူ(၂၅) ဦးဖြစ်ပြီး စုစုပေါင်း ခွင့်ပန်ကြားသူ(၃၂)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြား တင်ပြ အပ်ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၇)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၂၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၃၂) ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြု တဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များကမေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။</speech>
<title>စစ်ကိုင်းတိုင်းဒေသကြီး၊ ရွှေဘိုမြို့ လယ်၊ စည်ပင်သာယာဈေးကြီး မြောက်ဘက်ရှိ စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနပိုင် အန္တရာယ်ရှိ အဆောက်အအုံများကို အမြန်ဆုံး ဖျက်သိမ်းပြီး သက်ဆိုင်ရာ ဌာနအတွက်လည်းကောင်း၊ မြို့ရွာဖွံ့ဖြိုးတိုးတက်ရေး လွှဲပြောင်းအသုံးချရန်အတွက်လည်းကောင်း အမြန်ဆုံး အကောင်အထည်ဖော်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ယခု စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုးက စစ်ကိုင်းတိုင်းဒေသကြီး၊ ရွှေဘိုမြို့လယ်၊ စည်ပင်သာယာဈေးကြီး မြောက်ဘက်ရှိ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနပိုင် အန္တရာယ်ရှိ အဆောက်အအုံကို အမြန်ဆုံး ဖျက်သိမ်းပြီး သက်ဆိုင်ရာ ဌာနအတွက်လည်းကောင်း၊ မြို့ရွာဖွံ့ဖြိုးတိုးတက်ရေး လွှဲပြောင်း အသုံးချရန်အတွက်လည်းကောင်း အမြန်ဆုံး အကောင်အထည်ဖော်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1242'>ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများ၊ ကိုယ်စားလှယ်တော်ကြီးများ အားလုံးကို မင်္ဂလာပါလို့နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ် (၂)မှ ဦးအောင်မျိုး ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်မေးခွန်းမှာပါတဲ့ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနပိုင် အဆောက်အအုံတွေဟာ ယခင် ဖဆပလ အစိုးရလက်ထက်က ဆောက်လုပ်ထားတဲ့ အဆောက်အအုံတွေပါသလို မြန်မာ့ဆိုရှယ်လစ်လမ်းစဉ်ပါတီ အစိုးရလက်ထက်မှာ ဆောက်လုပ်ခဲ့တဲ့ အဆောက်အအုံလည်း ပါ ပါတယ်။ မြန်မာ့ဆိုရှယ်လစ်လမ်းစဉ်ပါတီခေတ်မှာ သမဝါယမ ဆေးပေးခန်း၊ သမဝါယမ ဆေးဆိုင်နှင့် ကုန်သွယ်ရေးဝန်ကြီးဌာနက ရောင်းချတဲ့ စာရေးကိရိယာဆိုင်တွေ ဖွင့်လှစ်ခဲ့တဲ့နေရာမှာ ၁၉၈၈ ခုနှစ် နောက်ပိုင်းမှာတော့ ဒီလုပ်ငန်းတွေကို ဖျက်သိမ်းပြီးတော့ ပုဂ္ဂလိကလုပ်ငန်းရှင်တွေကို ငှားရမ်း လုပ်ကိုင်ခွင့်ပြုခဲ့ပါတယ်။ လက်ဖက်ရည်ဆိုင်နှင့် စားသောက်ဆိုင်နှင့် ကုန်မျိုးစုံဆိုင်တွေ ဖွင့်လှစ်ခဲ့တဲ့ နေရာမှာ ၂၀၁၂ ခုနှစ်နောက်ပိုင်းမှာတော့ ပုဂ္ဂလိကစီးပွားရေးလုပ်ငန်းရှင်တွေကို ငှားရမ်းခြင်း မပြု ဘဲနဲ့ ယခုလက်ရှိအခြေအနေအထိ ပိတ်သိမ်းထားခဲ့တာကို ကျွန်တော်တို့ တွေ့ရှိခဲ့ရပါတယ်။ အဲဒီတော့ အခုလက်ရှိအခြေအနေမှာ ဒီအဆောက်အအုံတွေကို ဝန်ကြီးဌာနအတွက်လည်း အသုံးမချဘူး။ အခြားပုဂ္ဂိုလ်တစ်ဦးတစ်ယောက်အတွက်မှလည်း အကျိုးရှိစွာ အသုံးမချဘူး။ မြို့၊ ရွာဖွံ့ဖြိုးတိုးတက်ရေး အတွက်လည်း ဘာမှအသုံးမချတဲ့အတွက် ကျွန်တော် ဒီမေးခွန်းကို မေးမြန်းရခြင်း ဖြစ်ပါတယ်။ လက်ရှိပကတိအခြေအနေမှာ ဒီအဆောက်အအုံရဲ့ ပျက်စီးယိုယွင်းမှုတွေကို Power Point နှင့် တင်ပြခွင့်ပြုပါခင်ဗျား။ ဒါဟာ အဆောက်အအုံရဲ့ အပေါ်မှာရှိတဲ့ ထုတ်တွေ၊ ဒိုင်းတွေ ပျက်စီးပြီးတော့ အမိုး၊ အကာတွေ၊ လေလွင့်ပြီးတော့ ပျက်စီးနေတာ၊ ဒီဘက်တစ်ခြမ်းမှာဆိုရင် တစ်ခန်းလုံး ပျက်စီး ယိုယွင်းနေတဲ့ပုံပါ။ ဒါအနီးကပ် ရိုက်ပြတာပါ။ ဒါ ကျွန်တော်တို့ အရှေ့မျက်နှာစာမှာရှိတဲ့ သွပ်မိုးတွေ လိမ်တွန့်ပြီးတော့ ထုတ်တွေ၊ ဒိုင်းတွေ၊ ယောက်တွေ ပျက်စီးနေတဲ့ ပုံဖြစ်ပါတယ်။ ဒါအားလုံး မြင်တွေ့တဲ့ အတိုင်းပါပဲ။ ကျေးဇူးတင်ပါတယ်။ ဥက္ကဋ္ဌကြီးခင်ဗျား။ အဲဒီတော့ ဝန်ကြီးဌာနအတွက်လည်း အသုံးချခွင့်မရှိဘူး။ ဘယ်သူ့ အတွက်မှလည်း အကျိုးမရှိဘူး။ ပိုဆိုးတာက ရွှေဘိုမြို့ရဲ့ မြို့လယ်ခေါင်မှာ တည်ရှိနေပြီးတော့ မြို့ရဲ့ ဥပဓိကိုလည်း အင်မတန်အကျည်းတန်စေပါတယ်။ ဘယ်သူ့အတွက်မှလည်း အကျိုးမရှိဘူး။ အန္တရာယ်ရှိတဲ့ အဆောက်အအုံတွေ ဖြစ်နေတဲ့အတွက် ဒီအဆောက်အအုံတွေ ဖျက်သိမ်းပြီးတော့ မြို့ရွာဖွံ့ဖြိုးတိုးတက်ရေးအတွက် အကျိုးရှိရှိ အသုံးချစေချင်လို့ ကျွန်တော် ဒီမေးခွန်းကို မေးမြန်းရခြင်း ဖြစ်ပါတယ်။ ကျေးဇူးတင်ပါတယ် ဥက္ကဋ္ဌကြီးခင်ဗျား။ လေပြင်းတိုက်ခြင်းခံရသည့် အဆောက်အအုံ၏ မြင်ကွင်းပုံ (န) ဆက်ဆံရေးဦးစီးဌာန ၊ နံရံကပ်စာစောင် မူးယစ်ဆေးဝါးများ၏ ဆိုးကျိုးများ ၂ ထုတ်၊ ဒိုင်း၊ အမိုး ပျက်စီးနေသည့် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနပိုင် အဆောက်အအုံ မြင်ကွင်းပုံ (န-၁) အောင် ရှိ ယုံလမ်း မြို့တွင် အသင်းနှ ရှေ့မျက်နှာစာမှ သွပ်မိုး၊ ထုတ်၊ ဒိုင်း၊ ယောက် ပျက်စီးနေသည့် မြင်ကွင်းပုံ (န-၂)</speech>
<speech type='speaker'>မေးခွန်းနဲ့ ပတ်သက်ပြီး စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id='13'>ဦးအောင်ထူး (ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ် များနှင့် တက်ရောက်လာကြတဲ့ ပြည်ထောင်စုအဆင့် ကိုယ်စားလှယ်တော်ကြီးများ၊ ဧည့်သည်တော် များကို မင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ စစ်ကိုင်းတိုင်း ဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးအောင်မျိုး ရဲ့ မေးခွန်းနဲ့ စပ်လျဉ်း၍ ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူး က ဖြေကြားတင်ပြသွားမှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်တော်ကြီး ရည်ညွှန်းမေးခွန်း မေးမြန်းထားတဲ့ အဆောက်အအုံဟာ စစ်ကိုင်းတိုင်းဒေသကြီး၊ ရွှေဘိုခရိုင်၊ ရွှေဘိုမြို့၊ အမှတ်(၃)ရပ်ကွက်၊ မင်းညို စံ လမ်းနှင့် အောင်ဇေယျာလမ်းထောင့်ရှိ ပြည်သူပိုင်သိမ်း အဆောက်အအုံဖြစ်ပြီး 1 ပုံသဏ္ဍာန် အဆောက်အအုံ ဖြစ်ပါတယ်။ မြေဧရိယာ (၀.၁၆၁)ဧကပေါ်တွင် တည်ဆောက်ထားရှိပြီး ယင်းမြေကို စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ စားသုံးသူရေးရာဦးစီးဌာနက ၁၉၉ရ ခုနှစ်၊ စက်တင်ဘာလ ၄ ရက်နေ့မှ ၂၀၂ရ ခုနှစ်၊ စက်တင်ဘာလ ၃ ရက်နေ့အထိ နှစ်(၃၀)ဂရန် ရရှိထား ပါတယ်။ အဆိုပါမြေနှင့် အဆောက်အအုံအား ဒေသခံမြို့လူထုရဲ့ အလုပ်အကိုင်အခွင့်အလမ်းများ ဖန်တီးပေးနိုင်တဲ့ Shopping Center တစ်ခု အကောင်အထည်ဖော် ဆောင်ရွက်ရန်အတွက် စွန့်လွှတ် ပေးပါရန် စစ်ကိုင်းတိုင်းဒေသကြီးအစိုးရအဖွဲ့က ညှိနှိုင်းလာခဲ့ပါတယ်။ တစ်ဖက်မှာလည်း စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေဖြင့် အဆိုပါ မြေပေါ်တွင် စားသုံးသူ သတင်းပြန်ကြားရေးနှင့် တိုင်ကြားမှု လက်ခံဆောင်ရွက်ရေး စင်တာ (CICC) ရုံး စားသုံးသူရေးရာဌာန၊ မြို့နယ်တာဝန်ခံရုံးနှင့် ကုန်သွယ်မှုဗဟိုဌာနတို့အတွက် အဆောက်အအုံများ လိုအပ်လျက်ရှိပါတယ်။ သို့ဖြစ်၍ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ အဆိုပါ မြေကွက်ကို မြို့၊ ရွာဖွံ့ဖြိုးတိုးတက်ရေးအတွက် တိုင်းဒေသကြီးအစိုးရအဖွဲ့သို့ လွှဲပြောင်းပေးအပ်ရန် ဆန္ဒရှိပါတယ်။ အဲဒီလို ဆန္ဒရှိတဲ့အတွက်ကြောင့်မို့လို့ စီးပွားရေးနှင့် ကူးသန်းရောင်းဝယ်ရေးဝန်ကြီး ဌာနရဲ့ မြို့နယ်ရုံးများ အစားထိုးရရှိနိုင်ရေးကို စစ်ကိုင်းတိုင်းဒေသကြီးအစိုးရအဖွဲ့နှင့် ညှိနှိုင်း ဆောင်ရွက်လျက် ရှိနေပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်း ဝင်များ မိမိအစီအစဉ် ပြီးဆုံးလျှင် ပြန်လည် ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်ငါးဦး မေးမြန်းမယ့် မေးခွန်းများဟာ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>အစိုးရရာထူး အဆင့်အသီးသီးတွင် တာဝန်ထမ်းဆောင်ခဲ့ကြသော အငြိမ်းစားဝန်ထမ်းများ၏ ပင်စင် လစာများကို မည်သည့် အငြိမ်းစားယူခဲ့သည်ဖြစ်စေ၊ ရာထူးအဆင့်နှင့် လုပ်သက်တူညီပါက တစ်ပြေးညီ တူညီစွာ ခံစားခွင့်ပြုရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ ဦးရဲထွဋ် က အစိုးရရာထူး အဆင့်အသီးသီးတွင် တာဝန်ထမ်းဆောင်ခဲ့ကြသော အငြိမ်းစားဝန်ထမ်းများ၏ ပင်စင် လစာများကို မည်သည့် အငြိမ်းစားယူခဲ့သည်ဖြစ်စေ၊ ရာထူးအဆင့်နှင့် လုပ်သက်တူညီပါက တစ်ပြေးညီ တူညီစွာ ခံစားခွင့်ပြု ရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1245'>ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာကြတဲ့ လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်း ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော်မေးမယ့် မေးခွန်းက အစိုးရရာထူးအဆင့်အသီးသီးမှာ တာဝန်ထမ်းဆောင်ခဲ့ကြတဲ့ အငြိမ်းစားဝန်ထမ်းတွေရဲ့ ပင်စင်လစာတွေကို ဘယ်ဲ အငြိမ်းစားယူခဲ့သည်ဖြစ်စေ၊ ရာထူးအဆင့်နှင့် လုပ်သက် တူညီလို့ရှိရင် တစ်ပြေးညီစွာ ခံစားခွင့်ပြုရန် အစီအစဉ် ရှိ/မရှိနှင့် သိရှိလိုတဲ့မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ နိုင်ငံ့ဝန်ထမ်းတွေရဲ့ လစာတိုးမြင့်မှု၊ ရှားပါးစရိတ်နှင့် ထောက်ပံ့ကြေးတွေကို လွတ်လပ်ရေးရရှိတဲ့ ီးတော့ (၁၅) ကြိမ် တိုးမြှင့်ပေးခဲ့ပါတယ်။ ဒါပေမဲ့ အဲဒီလိုအစိုးရဝန်ထမ်းတွေရဲ့ လစာတိုးမြှင့်ပေးတိုင်းမှာ ကျွန်တော်တို့ အငြိမ်းစားဝန်ထမ်းတွေရဲ့ လစာကို တိုးမြှင့်ခြင်းမပြုခဲ့ပါဘူး။ သို့ပေမယ့် ယခင်သမ္မတ ဦးသိန်းစိန် လက်ထက်ဖြစ်တဲ့ ၂၀၁၀ ပြည့်နှစ်၊ ဇန်နဝါရီလ ၁ ရက်နေ့မှာ တာဝန်ထမ်းဆောင်ခဲ့တဲ့ နိုင်ငံ့ဝန်ထမ်းတွေရဲ့ လစာနှုန်းကို အနိမ့်ဆုံး လစာကျပ် တစ်သောင်းခွဲကနေပြီးတော့ အမြင့်ဆုံးလစာကျပ် တစ်သိန်းနှစ်သောင်းအထိ တိုးမြင့်ခံစား ခွင့်ပြုခဲ့ပါတယ်။ နောက်တစ်နှစ်ခွဲကြာမြင့်တဲ့ည်း ဘဏ္ဍာရေးနှင့် အခွန်ဝန်ကြီးဌာနက (၃၆/ ၂၀၁၁) အမိန့်ကြော်ငြာစာအမှတ် (၁၀၆/၂၀၁၁) နှင့် ကျွန်တော်တို့ ဇန်နဝါရီလ ၁ ရက်နေ့မတိုင်မီ အငြိမ်းစားလစာ ခံစားလျက်ရှိတဲ့ ပင်စင်စားတွေရဲ့ ပင်စင်ခံစားခွင့်ကို လက်ရှိတာဝန်ထမ်းဆောင်လျက် ရှိတဲ့ ဝန်ထမ်းတွေ အငြိမ်းစားယူခဲ့ရင် ရရှိမယ့်ပင်စင်လစာ ခံစားခွင့်အတိုင်း ၂၀၁၁ ခုနှစ်၊ ဇူလိုင်လ ပင်စင်လစာမှစပြီး တိုးမြှင့်ခံစားခွင့်ပြုခဲ့ပါတယ်။ အဲဒီတစ်ကြိမ်ပဲ အငြိမ်းစားတွေကို ကျွန်တော်တို့ ဒီ တာဝန်ထမ်းဆောင်နေတဲ့ ဝန်ထမ်းတွေနဲ့ ဝန်ထမ်းတွေအငြိမ်းစားယူရင် ပင်စင်ခံစားရမယ့် လစာနှင့်တစ်ပြေးညီ ခံစားခွင့်ပြုခဲ့ပါတယ်။ တိုးမြှင့် ပင်စင်တွေကို နောက်ဆုံးရာထူး ချိန်နှုန်းလစာနှင့်ကိုက်ညီတဲ့ ကျွန်တော်တို့ သတ်မှတ်လစာနှုန်းတွေ ပေါ်မှာ အခြေပြုပြီးတော့ ပင်စင်နည်းဥပဒေနှင့်အညီ တွက်ချက်သတ်မှတ်ပေးသွားမယ်လို့ ထုတ်ပြန် ကြေညာခဲ့ပါတယ်။ အဲဒါကြောင့်မို့လို့ အဲဒီးက အငြိမ်းစားဝန်ထမ်းတွေရဲ့ ပင်စင်ခံစားခွင့်ကို တာဝန်ထမ်းဆောင်ဆဲ နိုင်ငံ့ဝန်ထမ်းများ အငြိမ်းစားယူပါက ရရှိမည့် ပင်စင်ခံစားခွင့်အတိုင်း နောက်ဆုံးထုတ် လစာအပေါ်မှာ ပင်စင်နည်းဥပဒေနှင့်အညီ တွက်ချက်ခဲ့သည့်အတွက် ကျွန်တော်တို့ အငြိမ်းစားယူသည့်ကာလ စောသည်ဖြစ်စေ၊ နောက်ကျသည်ဖြစ်စေ၊ ရာထူးအဆင့်တူရင် ရာထူး လုပ်သက်နှင့် လျော်ညီစွာ ပင်စင်လစာငွေတွေကို တစ်ပြေးညီ ခံစားခွင့်ရရှိခဲ့တဲ့အတွက် ရာထူးအဆင့် နိမ့်သူက ရာထူးအဆင့်မြင့်သူထက် ပင်စင်လစာငွေတွေများနေတဲ့ အဖြစ်မျိုး မဖြစ်ခဲ့ပါဘူး။ သို့ပေမဲ့ နောက်ပိုင်းမှာ ဝန်ထမ်းတွေရဲ့ လစာ တိုးပေးတဲ့အခါတွေမှာတော့ ပင်စင်စား ဝန်ထမ်းတွေရဲ့ အငြိမ်းစားလစာတွေကို တိုးမြှင့်ပေးခြင်းမရှိခဲ့ပါဘူး။ အဲဒီကြောင့်မို့လို့ ဒီနေ့ဆိုလို့ရှိရင် ရာထူးဟောင်းနှင့် ပင်စင်လစာယူခဲ့တဲ့ ဥပမာ လွန်ခဲ့တဲ့ (၁၅)နှစ်က ညွှန်ကြားရေးမှူးရာထူးနဲ့ ပင်စင် လစာယူခဲ့တဲ့ ဝန်ထမ်းကြီးတွေဟာ၊ အရာထမ်းကြီးတွေဟာ နောက်ဆုံး ကျွန်တော်တို့ လစာတိုးပေးပြီးမှ ပင်စင်လစာယူခဲ့တဲ့ ဦးစီးအရာရှိ၊ လက်ထောက်ညွှန်ကြားရေးမှူးစတဲ့ ဝန်ထမ်းတွေရဲ့ ပင်စင်လစာထက်ပင် များစွာလျော့နည်းပါတယ်။ အဲဒီတော့ ဖြစ်နေတာက ကျွန်တော်တို့ ပင်စင်အပြောင်းအလဲကြောင့် အချက်(၃)ချက်ဖြစ်နေပါတယ်။ ကျွန်တော်တို့ ပင်စင်ခံစားခွင့် မလျော်ညီတာတွေ အချက်(၃)ချက် ဖြစ်နေပါတယ်။ လစာနှုန်းတိုးမြှင့်ခံစားခွင့်ပြုချိန်မှာ တာဝန်ထမ်းဆောင်ရမယ့်ဝန်ထမ်းတွေရဲ့ လစာငွေ အပြည့်အဝရရှိခံစားရပေမယ့် လစာငွေတွေအပေါ်မှာ ပင်စင်နည်းဥပဒေတွေနဲ့ တိုးမြှင့်တဲ့အခါမှာ မခံစားရတာတွေရှိတယ်။ ရာထူးတူ၊ လုပ်သက်တူပေမယ့် တိုးမြှင့်လစာနှုန်းခံစားပြီးမှ အငြိမ်းစား ရယူတဲ့ ဝန်ထမ်းတွေရဲ့ ပင်စင်လစာနှင့် လစာတိုးမြှင့်မခံစားရတဲ့ အငြိမ်းစားဝန်ထမ်းတွေလည်း ရှိနေ ပါတယ်။ အဲဒီဟာကြောင့်မို့လို့ ကျွန်တော်မေးချင်တဲ့မေးခွန်းကတော့ ရာထူးတူ၊ လုပ်သက်တူလို့ရှိရင် ကျွန်တော်တို့ ဘယ်နှစ်ကပဲဖြစ်ဖြစ် အငြိမ်းစားယူခဲ့တဲ့ ဝန်ထမ်းတွေဖြစ်စေကာမူ၊ ပင်စင်လစာငွေ ခံစားရတာကို တစ်ပြေးညီ ခံစားစေလိုပါတယ်။ လက်ရှိ ကျွန်တော်တို့နိုင်ငံမှာဆိုလို့ရှိရင် ပင်စင်ခံစား နေရတဲ့ ဝန်ထမ်းကိုးသိန်းခွဲကျော် ရှိနေပါတယ်။ ဒီဝန်ထမ်းတွေက တဖြုတ်ဖြုတ် ကွယ်လွန်နေကြပါပြီ။ အဲဒီလို မကွယ်လွန်ခင်မှာ ပင်စင်လစာကို အပြည့်အဝ လုပ်သက်တူ၊ ရာထူးတူရင် တစ်ပြေးညီ ခံစားခွင့် အစီအစဉ် ရှိ/မရှိ မေးလိုပါတယ်။</speech>
<title>အောင်ဘာလေထီလက်မှတ်များကို အက္ခရာတိုးမြှင့် ထုတ်ဝေရန် ပျက်ကွက်နေသောကြောင့် နိုင်ငံတော်မှ လစဉ် အခွန်ဝင်ငွေများ နစ်နာနေခြင်း၊ ထီလက်မှတ်တစ်စောင်လျှင် ၆၅၀ ကျပ် ၇၀၀ ကျပ် ဖြစ်နေ၍ ပြည်သူများ နစ်နာဆုံးရှုံးနေခြင်း၊ တစ်နိုင်တစ်ပိုင် ထီရောင်းသူများ ဝင်ငွေကျဆင်းနေခြင်းတို့ ဖြစ်ပေါ် နေသော်လည်း ထီလုပ်ငန်းရှင်ကြီးများမှာ အကျိုးအမြတ်များစွာ ရရှိနေကြပါသဖြင့် လိုအပ်သလို ပြုပြင်တည့်မတ်နိုင်ရေးအတွက် စုံစမ်းစစ်ဆေး အရေးယူဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၂)မှ ဦးဌေးဦး က အောင်ဘာလေထီလက်မှတ်များကို အက္ခရာတိုးမြှင့် ထုတ်ဝေရန် ပျက်ကွက်နေသောကြောင့် နိုင်ငံတော်မှ လစဉ် အခွန်ဝင်ငွေများ နစ်နာနေခြင်း၊ ထီလက်မှတ်တစ်စောင်လျှင် ၆၅၀ ကျပ်/ ၇၀၀ ကျပ် ဖြစ်နေ၍ ပြည်သူများ နစ်နာဆုံးရှုံးနေခြင်း၊ တစ်နိုင်တစ်ပိုင် ထီရောင်းသူများ ဝင်ငွေကျဆင်းနေခြင်းတို့ ဖြစ်ပေါ် နေသော်လည်း ထီလုပ်ငန်းရှင်ကြီးများမှာ အကျိုးအမြတ်များစွာ ရရှိနေကြပါသဖြင့် လိုအပ်သလို ပြုပြင်တည့်မတ်နိုင်ရေးအတွက် စုံစမ်းစစ်ဆေး အရေးယူဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1319'>ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးနှင့် အမျိုးသားလွှတ်တော်ကိုယ်စားလှယ်များ အားလုံး ကိုယ်ကျန်းမာလို့ စိတ်ချမ်းသာကြပါစေကြောင်း ဆုတောင်း ဂါရဝပြုအပ်ပါတယ်။ ဒီမေးခွန်း ဟာဖြင့် ၂၀၁၈ ခုနှစ် ဇူလိုင်လတည်းက မေးထားတဲ့မေးခွန်း ဖြစ်ပါတယ်။ အဲဒီတော့ ပြည်တွင်းအခွန်ဦးစီးဌာနဟာ ထီလုပ်ငန်းရှင်များထံကနေပြီးတော့ ထီအက္ခရာ အလုံး(၅၀) (က)မှ (ကထ)အထိ ထုတ်ဝေရောင်းချဖို့အတွက် စပေါ်ငွေများ လက်ခံရယူထားသော် လည်း ၂၀၁၈ ခုနှစ်၊ ဇန်နဝါရီလ၊ ဖေဖော်ဝါရီလနှင့် မတ်လများမှာ အက္ခရာ(၄၇)လုံးသာ ထုတ်ဝေခဲ့ ပြီးတော့ ဧပြီလ သင်္ကြန်ကာလဖြစ်၍ အက္ခရာ (၄၃)လုံး ထုတ်ဝေခဲ့ပါတယ်။ သင်္ကြန်နောက်ပိုင်း မေလ အတွက် အက္ခရာ(၄၅)လုံးသာ ထုတ်ဝေရောင်းချခဲ့တဲ့အတွက် ထီထိုးသူများဟာ ထီ(၁)စောင်ကို (၆၅၀) ကျပ်ကနေ (၇၀၀)ကျပ်အထိ ထိုးနေရကြောင်း သတင်းမီဒီယာတွေ၊ ကာတွန်းတွေကနေ လှောင်ပြောင် ထောက်ပြဝေဖန်ခဲ့သော်လည်း ဇွန်လနှင့် ဇူလိုင်လတွေမှာလည်း အက္ခရာတိုးမြှင့် ထုတ်ဝေခြင်းမပြုဘဲ အက္ခရာ(၄၅)လုံးကိုသာ ဆက်လက်ထုတ်ဝေခဲ့ရာမှာ နယ်များမှာ ထီ(၁)စောင်လျှင် (၆၅၀)ကျပ်မှ (၇၅၀)ကျပ်အထိကို ဈေးကြီးမြင့်ခဲ့ရပါတယ်။ ဒါကြောင့်မို့လို့ ထီထိုးသူ ပြည်သူလူထုကြီးမှာ များစွာ နစ်နာလျက်ရှိပါတယ်။ ထီအက္ခရာ (၁)လုံးထုတ်ဝေလျှင် အုပ်ရေ(၈၁၈၁၈)အုပ် ထုတ်ပြီးတော့ တစ်အုပ်ကို (၅၀၀၀)ကျပ်နဲ့ရောင်းတဲ့ အတွက် ကျွန်တော်တို့ (၄၀၉၀၉၀၀၀၀)ကျပ်ရရှိပြီး နိုင်ငံတော်မှ (၄၀)ရာခိုင်နှုန်း အခွန်ငွေအဖြစ် ကျပ်ငွေသိန်း(၁၆၀၀)ကျော် ရရှိမှာဖြစ်ပါတယ်။ ကျွန်တော်တို့ အက္ခရာ(၅၀)လုံး ထုတ်ဝေရမယ့်အစား မေ၊ ဇွန်၊ ဇူလိုင်၊ သြဂုတ်လများမှာ မထုတ်ဝေဘဲ အက္ခရာ(၅)လုံးလျှော့ပြီးတော့ ထုတ်တဲ့အတွက် ကျွန်တော်တို့ အက္ခရာ(၄၅)လုံးသာ ထုတ်ဝေခဲ့တဲ့အတွက် နိုင်ငံတော်က လစဉ် ကျပ်သိန်းပေါင်း (၈၀၀၀)ကျော် နစ်နာခဲ့ရတဲ့အပြင် ပြည်သူလူထုများပါ ဈေးကြီးပေးဝယ်ရတဲ့အတွက် နှစ်ဖက် နစ်နာ ဆုံးရှုံးလျက်ရှိပါတယ်။ ထီလုပ်ငန်းရှင်ကြီးတွေကတော့ အက္ခရာနည်းတဲ့အတွက် အရင်းနည်းခဲ့သော်လည်း ထီထိုး လိုအား အလွန်အားကောင်းခြင်းအပေါ်မှာ ဈေးတင်ပြီးတော့ (၁)စောင်ကို ကျပ်(၅၀၀)ကျော် ရောင်းချ ခဲ့တဲ့အတွက် အမြတ်အစွန်းကြီးမားစွာ ရရှိခဲ့ကြပါတယ်။ ပြည်သူများက အောင်ဘာလေထီကို ချစ်လွန် လွန်းလို့ ထိုးနေကြတာမဟုတ်ပါဘူး။ ငွေကြေးကြပ်တည်းလို့ အားကိုးရာတစ်ခုအနေနဲ့ ထိုးနေကြခြင်း ဖြစ်ပါတယ်။ ပြည်သူများ ဆင်းရဲမွဲတေမှုကို လျှော့ချနိုင်ရေးကို ဇောင်းပေးပြီး အောင်ဘာလေထီ လောင်းကစားလုပ်ငန်းကြီးကို လုပ်သင့်ပါတယ်။ ထီကျပ်သိန်း(၁၀၀၀၀)ဆု ပေါက်တဲ့သူ တစ်ယောက် တည်း ဆင်းရဲတွင်းမှ လွတ်မယ့်အစား ကျပ်သိန်း(၅၀၀)စု (၂၀)ဖွင့်ခဲ့ရင် လစဉ် လူ(၂၀)ယောက် ဆင်းရဲတွင်းက လွတ်တာကို အလေးအနက် စဉ်းစားဖို့လိုအပ်နေပါတယ်။ ထီဈေးကြီးတာ ထီလုပ်ငန်းရှင်ကြီးတွေရဲ့ ထုပ်ပိုးစရိတ်၊ ဝန်ထမ်းစရိတ်ကြောင့်လို့ လူပိန်း အတွေး၊ လူပိန်းစကားပြောနေသူတွေကို ရှက်ဖို့ပြောလိုပါတယ်။ နိုင်ငံတော်က ထီစရောင်းကတည်းက ကျပ်(၅၅၀၀)နဲ့ ရောင်းရမယ့် ထီတစ်အုပ်ကို ကျပ်(၅၀၀၀)နဲ့ ရောင်းတာဖြစ်တဲ့အတွက် ကျပ်(၅၀၀၀) ရင်းပြီး (၅၀၀)ကျပ်မြတ်တဲ့ (၁၀)ရာခိုင်နှုန်း အမြတ်ပေးပြီးဖြစ်ပါတယ်။ အုပ်ရေသိန်းနဲ့ချီပြီး ရောင်းနေတဲ့ ထီလုပ်ငန်းရှင်ကြီးတွေဟာ ကျပ်သိန်းသောင်းနဲ့ချီပြီးတော့ အမြတ်ရပါတယ်။ အဲဒီအမြတ်ထဲက (၁၀) ရာခိုင်နှုန်းကနေပြီးတော့ ထုပ်ပိုးစရိတ်နဲ့ ဝန်ထမ်းစရိတ်တွေ သုံးစွဲရမှာဖြစ်ပါတယ်။ ကျွန်တော်တို့ မလောက်ရင်လည်း နိုင်ငံတော်နဲ့ ညှိနှိုင်းပြီးတော့ ရာခိုင်နှုန်းတိုးပြီးတော့ ခံစားခွင့်ယူသင့်ပါတယ်။ ပြည်သူတွေကနေ ဒါကို ဝယ်ပြီးတော့ ဈေးကြီးပေးနေတာ နည်းလမ်းမကျပါဘူး။ စီမံကိန်းနှင့် ဘဏ္ဍာရေးဝန်ကြီးဌာန ဝန်ကြီးဟောင်း ဦးကျော်ဝင်း က ထီလုပ်ငန်းရှင်များကို မလုပ်နိုင်လျှင် ထီလောကကနေထွက်သွားကြဖို့ ပြောခဲ့ဖူးပါတယ်။ (၅၀၀)ကျပ်တန်ထီ စရောင်းတုန်း ကလည်း ညွှန်ကြားရေးမှူးချုပ်က (၅၀၀)ကျပ်ထက်ပိုရောင်းလျှင် စပေါ်ငွေကို သိမ်းမယ်။ ဆင်ဖမ်းမယ်။ ကျားဖမ်းမယ်ဆိုပြီး အခုကျတော့ ထီ(၁)စောင်ကို (၆၅၀)ကျပ်၊ (၇၀၀)ကျပ်ဖြစ်နေတာတောင် အက္ခရာ တိုးထုတ်ဖို့ ပျက်ကွက်ခဲ့ပါတယ်။ ဘာတစ်ခုမှလည်း အရေးယူတာမရှိခဲ့ပါဘူး။ အခုတစ်ခါ (၅၀၀)ကျပ်ကို နှစ်ဆတိုးပြီး (၁၀၀၀)ကျပ်တန်ထီထုတ်ဖို့ လုပ်နေကြပြန်ပါတယ်။ အောင်ဘာလေထီလုပ်ငန်းဟာ သက်တမ်းအားဖြင့် နှစ်ပေါင်း(၇၀)ရှိပါလျက်နဲ့ ထီဈေးမတက်အောင် ပြည်သူတွေ မနစ်နာအောင် ဈေးကွက်သုတေသနအဖြေမရှိလို့ မထိန်းချုပ်နိုင်တာ၊ မတည်ငြိမ်တာ တည်ငြိမ်အောင် မလုပ်နိုင်တာဟာ ထင်ရှားပါတယ်။ ဒီလိုအခြေအနေတွေမှာ လုပ်ငန်းရှင်ကြီးတွေအကြိုက်ဖြစ်အောင် အဂတိတရားတွေ ရှိလာနိုင်ပါတယ်။ တည်ငြိမ်အောင်ထိန်းချုပ်နိုင်မှ အဂတိထားတဲ့ဝန်ထမ်းတွေ ဖော်ထုတ်အရေးယူနိုင်မှ ကျပ်(၁၀၀၀)တန်ထီ ထုတ်သင့်ပါတယ်။ ဒါကြောင့်မို့လို့ ကျွန်တော်တို့ ၂၀၁၈ ခုနှစ်အတွင်းမှာ အက္ခရာတိုးမြှင့်ထုတ်ဝေဖို့ တာဝန် ရှိပါလျက် မတိုးမြှင့်ခဲ့တဲ့ ဒီ တာဝန်ရှိသူတွေကို ...</speech>
<title>သံနှင့်သံမဏိ ကျိုချက်ရာတွင် အဓိကကုန်ကြမ်းအဖြစ် ထည့်သွင်းရသော သံတိုသံစ၊ သံထည်ဟောင်း (Scrop)များအား မြဝတီလမ်းကြောင်းမှ ပြည်ပနိုင်ငံသို့ တင်ပို့မှုအပေါ် နိုင်ငံတော်မှ အခွန်ရရှိခြင်း ရှိ/မရှိကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ကရင်ပြည်နယ် မဲဆန္ဒနယ်အမှတ်(၁)မှ ဦးစောမိုးမြင့်(ခ) ဆင်မြူရယ် က သံနှင့်သံမဏိ ကျိုချက်ရာတွင် အဓိကကုန်ကြမ်းအဖြစ် ထည့်သွင်းရသော သံတိုသံစ၊ သံထည်ဟောင်း (Scrap)များအား မြဝတီလမ်းကြောင်းမှ ပြည်ပနိုင်ငံသို့ တင်ပို့မှုအပေါ် နိုင်ငံတော်မှ အခွန်ရရှိခြင်း ရှိ/မရှိကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1220'>ဦးစောမိုးမြင့်(ခ)ဆင်မြူရယ်၊ ကရင်ပြည်နယ် မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ်(၁)မှ ဦးစောမိုးမြင့် ဖြစ်ပါတယ်။ ကျွန်တော့်ရဲ့ မေးခွန်းကို Power Point သုံးစွဲခွင့်ပြုပါရန် တောင်းခံအပ်ပါတယ်။ မေးမြန်းလိုတဲ့မေးခွန်းကတော့ သံနှင့်သံမဏိ ကျိုချက်တဲ့နေရာမှာ သဘာဝတွင်းထွက် သတ္တုရိုင်းမရှိတဲ့ဒေသက သံ၊ သံမဏိကျိုဖို့ သံတိုသံစတွေကို ဝယ်ယူသုံးစွဲပြီး အဓိကကုန်ကြမ်းအနေနဲ့ သုံးပါတယ်။ ဒီလို ဝယ်ယူတဲ့နေရာမှာ သက်တမ်းလွန်တဲ့ သင်္ဘောတွေကို ဖြတ်တောက်ခြင်း၊ ပြည်သူ လူထုတွေဆီက သံတိုသံစ (Scrap) တွေကို ဝယ်ပြီးတော့ သုံးစွဲခြင်းလုပ်ပါတယ်။ အဲဒီတော့ ဒီနေ့ ဒီသံတိုသံစတွေကို မြဝတီလမ်းကြောင်းကနေပြီးတော့ တစ်နေ့ကို တန်(၃၀)လောက် တင်နိုင်တဲ့ ကား(၅)စီးကနေ (၁၀)စီးထွက်ရှိတာကို တွေ့ရှိရပါတယ်။ ဒီ သံတိုသံစတွေ ထွက်ခြင်းအားဖြင့် သံတို သံစဈေးနှုန်းဟာ ယခင်ကထက် (၁)ပိဿာကို (၂၀၀)ကျပ် အလွန်ဆုံး (၃၀၀)ကျပ်ပဲရှိခဲ့တာ ယနေ့ (၅၀၀)ကျပ်ကနေ (၆၀၀)ကျပ်အထိ ရှိခဲ့ပါတယ်။ ဒီလို သံတိုသံစရဲ့ ဈေးနှုန်းတွေ တိုးမြှင့် လာခြင်းအားဖြင့် ပြည်တွင်းမှာရှိတဲ့ အသေးစား၊ အလတ်စား သံရည်ကျို တဲ့လုပ်ငန်းတွေမှာ အခက်အခဲ အများကြီးရှိနေပါတယ်။ ဒီ နေ့စဉ်ထွက်နေတဲ့ သံတွေရဲ့ တန်ဖိုး တွက်ကြည့်မယ်ဆိုရင် (၁)လကို သန်းပေါင်း (၂၄၀၀)လောက်ရှိပါတယ်။ တစ်နှစ်ကို သန်းပေါင်း (၂၉၀၀၀)လောက်ရှိပါတယ်။ ဒါက မြဝတီသွားဖို့ ကော့ကရိတ် - ဂျိုင်း တံတားမှာ စောင့်နေတဲ့ ကားတွေပါ။ ဒီကားတွေက (၁၃)တန်ထက်ပိုလို့ သတ်မှတ်ထားတဲ့အပေါ်လမ်းက သွားလို့မရဘဲနဲ့ Bottom အောက်လမ်းကသွားဖို့ စောင့်ဆိုင်းနေတာ ဖြစ်ပါတယ်။ ဒါလည်း အဲဒီသွားမယ့်ကားတွေပါ။ ဒီလိုကားတွေက နေ့စဉ်ထွက်နေတာကိုလည်း တွေ့ရပါတယ်။ ဒါကြောင့်မို့လို့ ပြည်တွင်းမှာရှိတဲ့ အသေးစား၊ အလတ်စား သံရည်ကျို လုပ်ငန်းများ ဆက်လက် လုပ်ကိုင်နိုင်ဖို့အတွက် ဥက္ကဋ္ဌကြီးမှတစ်ဆင့် မေးမြန်းလိုသည်ကတော့ သံနှင့်သံမဏိ ကျိုချက်ရာတွင် အဓိကထည့်သွင်းရသော သံတိုသံစ၊ သံထည်ဟောင်း (Scrap) များအား မြဝတီလမ်းကြောင်းမှ ပြည်ပသို့ တင်ပို့မှုအပေါ် နိုင်ငံတော်မှ အခွန်ရရှိခြင်း ရှိ/မရှိကို မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<title>ချင်းပြည်နယ်တွင် တာဝန်ထမ်းဆောင်နေသော ဝန်ထမ်းများအတွက် အတိုးနှုန်းသက်သာသော ချေးငွေ ရရှိနိုင်ရေး သီးခြားအစီအမံဖြင့် မည်သို့ဆောင်ရွက်ပေးမည်များကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၉)မှ ဒေါ်ခင်ဆွေလွင် က ချင်းပြည်နယ်တွင် တာဝန်ထမ်းဆောင်နေသော ဝန်ထမ်းများအတွက် အတိုးနှုန်းသက်သာသော ချေးငွေ ရရှိနိုင်ရေး သီးခြားအစီအမံဖြင့် မည်သို့ဆောင်ရွက်ပေးမည်များကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1237'>ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ အားလုံး မင်္ဂလာပါရှင်။ ကျွန်မကတော့ ချင်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် ဖြစ်ပါတယ်။ ကျွန်မ မေးမြန်းသွားမယ့် မေးခွန်း ကတော့ ချင်းပြည်နယ်တွင် တာဝန်ထမ်းဆောင်နေတဲ့ ဝန်ထမ်းတွေအတွက် အတိုးနှုန်း သက်သာသော ချေးငွေရရှိရေးအတွက် သီးခြားအစီအမံဖြင့် မည်ကဲ့သို့ဆောင်ရွက်ပေးနိုင်မည်ကို မေးမြန်းလိုခြင်း ဖြစ်ပါတယ်။ မေးမြန်းရတဲ့အကြောင်းအရင်းအနေနဲ့တော့ ချင်းပြည်နယ်အတွင်းမှာ တာဝန်ထမ်းဆောင်နေတဲ့ ဝန်ထမ်းအများစုဟာ မြို့ပေါ်မှာ တာဝန်ထမ်းဆောင်ရတဲ့သူတွေက လွဲပြီးတော့ လမ်းပန်းဆက်သွယ်ရေး လွန်စွာခက်ခဲတဲ့ ဆိုင်ကယ်လမ်းတွေနဲ့ သွားလာရပြီးတော့ သူတို့ရဲ့ လစာထဲက (၄)ပုံ(၁)ပုံခန့်ကို ကယ်ရီခ ခရီးသွားလာစရိတ်အဖြစ် သုံးစွဲပြီးတော့ နိုင်ငံ့တာဝန်ကို ထမ်းဆောင်နေကြရပါတယ်။ ဝန်ထမ်း (၁)ယောက်ရတဲ့လစာနဲ့ မိသားစုရဲ့ စားဝတ်နေရေး၊ ပညာရေး၊ ကျန်းမာရေး၊ လူမှုရေးတွေကို ခွဲခြမ်း စိတ်ဖြာသုံးစွဲရတဲ့အတွက် မိခင်၊ ဖခင်နဲ့ ပညာသင်ကြားနေတဲ့ သားသမီး (၃)ဦးရှိတဲ့ မိသားစု(၁)ခုအနေနဲ့ စဉ်းစားမယ်ဆိုရင်တောင် ဝန်ထမ်းတွေရဲ့ ဘဝဟာ အလွန်ပဲခက်ခဲတယ်ဆိုတာကို လက်တွေ့ မြင်တွေ့ နေရပါတယ်။ ဝန်ထမ်းလုပ်သက် နှစ်(၃၀) အသက်(၆၀)ပြည့်ပြီးတော့ ပင်စင်ယူတဲ့အခါ နေစရာ အိမ်ကောင်းလေး(၁)လုံးတောင် မပိုင်ဆိုင်နိုင်တဲ့ဝန်ထမ်းတွေ အများကြီးရှိနေတာကို တွေ့ရှိနေရ ပါတယ်။ ဒါကြောင့် ဝန်ထမ်းအများစုဟာ မိသားစုရဲ့ စားဝတ်နေရေးအတွက် အခြားတွဲဖက်ပြီးတော့ စိုက်ပျိုးရေးလုပ်ငန်းတွေ၊ အိမ်ဆိုင်လုပ်ငန်းတွေ အရောင်းအဝယ်လုပ်ငန်းတွေကို တစ်ဖက်တစ်လမ်းကနေ ဝင်ငွေရရှိရေးအတွက် လုပ်ကိုင်နေကြရပါတယ်။ သားသမီးတွေ တက္ကသိုလ်ပို့ဖို့၊ စာမေးပွဲဖြေဆိုဖို့၊ မိသားစုကျန်းမာရေးအတွက် အရေးပေါ်ငွေလိုအပ်လာလို့ရှိရင် အတိုးနှုန်းကြီးမားတဲ့ အပြင်ပုဂ္ဂလိက တွေဆီမှာ ချေးယူရတဲ့အတွက် အကြွေးသံသရာကနေ ရုန်းမထွက်နိုင်ဘဲ အချို့ဝန်ထမ်းများရဲ့ ဘဝမှာ ကျင့်ဝတ်သိက္ခာပိုင်းအရ ပြည်သူတွေရဲ့ အထင်အမြင်သေးစရာအဖြစ်ကို ရောက်ရှိလာပါတယ်။ ယခုအခါမှာဆိုလို့ရှိရင် ပြည်သူတွေအတွက် အသေးစား၊ အလတ်စားလုပ်ငန်းများ လုပ်ကိုင် နိုင်ဖို့ ချေးငွေတွေကို နိုင်ငံတော်အစိုးရမှ ဆောင်ရွက်ပေးထားပါသော်လည်း ချင်းပြည်နယ်မှာရှိတဲ့ ပြည်သူတွေနဲ့ ဝန်ထမ်းများဟာ ၎င်းချေးငွေကို ချေးယူရန် လက်လှမ်းမမီဘဲဖြစ်နေတာကို တွေ့ရှိရ ပါတယ်။ ဒါ့ကြောင့် ချေးငွေရယူလိုတဲ့ ဝန်ထမ်းများအတွက် သီးခြားအစီအစဉ်တစ်ရပ် ဖော်ဆောင် ပေးမယ်ဆိုလို့ရှိရင် ပုံမှန်လစာ ဝင်ငွေရရှိတဲ့ ဝန်ထမ်းတွေဖြစ်တဲ့အတွက် လစာအတွင်းကနေ စနစ်တကျ အရစ်ကျ ပြန်လည်ပေးသွင်းနိုင်ခြင်း အတိုးနှုန်းသက်သာတဲ့ချေးငွေဖြင့် မိသားစုဝန်ထမ်း မိသားစုများကနေ အခြားတွဲဖက်လုပ်ငန်းဆောင်ရွက်နိုင်ခြင်းဖြင့် လူမှုစီးပွားဘဝ မြင့်မားတိုးတက်လာ မှာဖြစ်တဲ့အပြင် အိမ်ရာဆောက်လုပ်လိုတဲ့ ဝန်ထမ်းတွေအတွက်လည်း ပင်စင်ယူရင် နေစရာအသင့် ဖြစ်စေနိုင်တဲ့ အကျိုးတွေရရှိမှာဖြစ်တဲ့အတွက် အတိုးနှုန်းသက်သာတဲ့ ချေးငွေရရှိနိုင်ရေး မည်ကဲ့သို့ ဆောင်ရွက်ပေးနိုင်မည်ကို အမျိုးသားလွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ပြည်ထောင်စု ဝန်ကြီးအား လေးစားစွာဖြင့် မေးမြန်းတင်ပြအပ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<title>၂၀၁၆ ခုနှစ်၊ ဇန်နဝါရီလ ၅ ရက်နေ့တွင် ထုတ်ပြန် ခဲ့သော “ဝန်ထမ်းသက်သာချောင်ချိရေးရန်ပုံငွေ” နှင့် ပတ်သက်သော ပြည်ထောင်စုသမ္မတ မြန်မာနိုင်ငံတော်ပြန်တမ်းအား အစီအစဉ်ချမှတ် အကောင် အထည်ဖော်ဆောင်ရွက်ထားခြင်း ရှိ/မရှိနှင့် ရှိပါက မည်ကဲ့သို့ ဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ နော်လှလှစိုး က ၂၀၁၆ ခုနှစ်၊ ဇန်နဝါရီလ ၅ ရက်နေ့တွင် ထုတ်ပြန်ခဲ့သော “ဝန်ထမ်းသက်သာချောင်ချိရေး ရန်ပုံငွေ” နှင့်ပတ်သက်သော ပြည်ထောင်စုသမ္မတမြန်မာနိုင်ငံတော် ပြန်တမ်းအား အစီအစဉ် ချမှတ် အကောင်အထည်ဖော် ဆောင်ရွက်ထားခြင်း ရှိ/မရှိနှင့် ရှိပါက မည်ကဲ့သို့ ဆောင်ရွက်ထားသည်ကို သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ဖြစ်ပါတယ်။</speech>
<speech><mp id='1326'>နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌ၊ ပြည်ထောင်စုဝန်ကြီးများနှင့် အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ နော်လှလှစိုး ဖြစ်ပါတယ်။ ကျွန်မမေးချင်တဲ့ မေးခွန်းရဲ့ အခြေခံအကြောင်းပြချက်တွေကတော့ ဝန်ထမ်းသက်သာ ချောင်ချိရေးရန်ပုံငွေနဲ့ ပတ်သက်တဲ့ ပြည်ထောင်စုသမ္မတမြန်မာနိုင်ငံတော်ပြန်တမ်းအား စီစဉ်ချမှတ် အကောင်အထည်ဖော် ဆောင်ရွက်ခြင်းအားဖြင့် မြန်မာနိုင်ငံမှာရှိတဲ့ ဝန်ထမ်းများ သက်သာချောင်ချိ ပြီးတော့ စိတ်အေးချမ်းသာစွာနဲ့ နိုင်ငံတော်တာဝန်များကို ထမ်းဆောင်နိုင်ပြီး အဂတိတရားမှ ကင်းဝေး စေခြင်းနှင့် မြန်မာနိုင်ငံတွင် လာဘ်ပေးလာဘ်ယူမှုများသည် ယခင်ကနဲ့စာရင် လျော့ကျသွားသော်လည်း နေရာတော်တော်များများတွင် အဂတိတရားသည် အလွန်အမြစ်တွယ်နေသည်ကို တွေ့ရပါတယ်။ နိုင်ငံတော်မှ ဝန်ထမ်းတွေကို ဝန်ထမ်းသက်သာချောင်ချိရေးရန်ပုံငွေနှင့် ပတ်သက်ပြီးတော့ အကောင်အထည်ဖော် ဆောင်ရွက်ပေးပါက လာဘ်ပေးလာဘ်ယူ အစဉ်အလာများကို လျှော့ချနိုင်ပြီး အဂတိတရားမှလည်း ကင်းဝေးစေနိုင်မှာ ဖြစ်ပါတယ်။ ဥက္ကဋ္ဌကြီးရှင်။ ဝန်ထမ်းသက်သာချောင်ချိရေးရန်ပုံငွေနဲ့ပတ်သက်တဲ့ ပြည်ထောင်စုသမ္မတ မြန်မာနိုင်ငံတော်ပြန်တမ်း အခန်း(၃)မှာ ရန်ပုံငွေသုံးစွဲခြင်း ခေါင်းစဉ်အောက်မှာ ရန်ပုံငွေကို ကော်မတီ၏ ခွင့်ပြုချက်ဖြင့် အောက်ပါကိစ္စရပ်များတွင် အသုံးပြုနိုင်သည်လို့ ဖော်ပြထားပါတယ်။ (က) ဝန်ထမ်းနှင့် မိသားစုဝင်များ၏ သာရေး၊ နာရေး၊ ကျန်းမာရေးနှင့် သက်သာချောင်ချိရေးဆိုင်ရာ အထူးကိစ္စရပ်များ အတွက် ကော်မတီက မူချမှတ်၍ ချီးမြှင့်ထောက်ပံ့ခြင်း၊ (ခ) ဝန်ထမ်းနှင့်မိသားစုဝင်များအတွက် ပညာသင် စရိတ် ထောက်ပံ့ခြင်းနှင့် ပညာရည်ချွန်ဆုချီးမြှင့်ခြင်း၊ (ဂ) အားကစားပြိုင်ပွဲကျင်းပခြင်းနှင့် ဌာန ကိုယ်စားပြု အားကစားအသင်းများအတွက် သုံးစွဲခြင်းနှင့် အားကစားထူးချွန်ဆုချီးမြှင့်ခြင်း၊ (ဃ) ဝန်ထမ်းများအတွက် တူညီဝတ်စုံပံ့ပိုးခြင်း၊ (င) နေ့ကြီးရက်ကြီးများတွင် ကျင်းပသည့်အခမ်းအနားများ အတွက် သုံးစွဲခြင်း၊ (စ) ပြည်တွင်းပြည်ပသင်တန်း၊ ဆွေးနွေးပွဲများနှင့် အစည်းအဝေးများသို့ တက်ရောက်သည့် ဝန်ထမ်းများအား ထောက်ပံ့ခြင်းနှင့် သင်တန်းထူးချွန်ဆုချီးမြှင့်ခြင်း၊ (ဆ) ဝန်ထမ်းများ တာဝန်ထမ်းဆောင်ချိန်တွင် သက်သာတဲ့နှုန်းထားနဲ့ စားသောက်နိုင်ရေးအတွက် စီစဉ်ထောက်ပံ့ခြင်း၊ (ဇ) လူမှုရေးဆိုင်ရာ ကိစ္စရပ်များအတွက် ထောက်ပံ့လှူဒါန်းခြင်းဆိုပြီးတော့ လုပ်ငန်းစဉ်များကို ချမှတ် ထားတာကို တွေ့ရပါတယ်။ ဒီရန်ပုံငွေကို ခံစားခွင့်ရှိတဲ့လူတွေကတော့ (က)ဝန်ထမ်းဖွဲ့စည်းပုံအရ ခန့်ထားတဲ့ အမြဲတမ်း ဝန်ထမ်းများ၊ (ခ) ပြည်ထောင်စုအစိုးရအဖွဲ့၏ ခွင့်ပြုချက်ဖြင့် ခန့်ထားသော အကြံပေးပညာရှင်၊ ကျွမ်းကျင်သူ၊ (ဂ) အဆောင်အယောင် ဥပဒေအရခန့်ထားတဲ့ ကိုယ်ရေးအရာရှိ၊ ပစ္စည်းထိန်း၊ စားပွဲထိုး၊ စားဖိုမှူး၊ ခဝါ၊ ထမင်းချက်၊ အိမ်အကူ၊ ဥယျာဉ်လုပ်သား၊ ယာဉ်မောင်းများ၊ (ဃ) ယာယီ၊ ပုတ်ပြတ် ဝန်ထမ်းများ၊ (င) နေ့စားလပေးဝန်ထမ်းများ၊ ဒီဝန်ထမ်းများဟာဆိုလို့ရှိရင် ဒီရန်ပုံငွေကို ခံစားပိုင်ခွင့်ရှိ တယ်လို့ ဖော်ပြထားပါတယ်။ သို့ပါသောကြောင့် ၅-၁-၂၀၁၆ ရက်နေ့မှာ ထုတ်ပြန်ခဲ့သော ဝန်ထမ်း သက်သာချောင်ချိရေး ရန်ပုံငွေနှင့်ပတ်သက်သော ပြည်ထောင်စုသမ္မတ မြန်မာနိုင်ငံတော်ပြန်တမ်းအား အစီအစဉ်ချမှတ် အကောင်အထည်ဖော်ရန် ဆောင်ရွက်ထားခြင်း ရှိ/မရှိနဲ့ ရှိပါက မည်ကဲ့သို့ ဆောင်ရွက် ထားသည်ကို သိရှိလိုပါကြောင်း အမျိုးသားလွှတ်တော်ဥက္ကဋ္ဌမှတစ်ဆင့် လေးစားစွာ မေးမြန်းအပ်ပါ တယ်။ အားလုံးကို ကျေးဇူးတင်ပါတယ်။</speech>
<speech type='speaker'>မေးခွန်းများနဲ့ ပတ်သက်ပြီး စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id='27'>ဦးမောင်မောင်ဝင်း (ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးရဲထွဋ် ၏ အစိုးရရာထူးအဆင့်အသီးသီးမှာ တာဝန်ထမ်းဆောင်ခဲ့ကြသော အငြိမ်းစား ဝန်ထမ်းများရဲ့ ပင်စင်လစာများကို မည်သည့် အငြိမ်းစားယူခဲ့သည်ဖြစ်စေ၊ ရာထူးအဆင့်နှင့် လုပ်သက်တူညီပါက တစ်ပြေးညီ တူညီစွာ ခံစားခွင့်ပြုရန် အစီအစဉ် ရှိ/မရှိ မေးခွန်းနှင့် စပ်လျဉ်းပြီး ပြန်လည်ရှင်းလင်းဖြေကြားမှာဖြစ်ပါတယ်။ Power Point အသုံးပြုခွင့်ပေးပါရန် ပန်ကြားအပ်ပါတယ်။ နိုင်ငံ့ဝန်ထမ်းနည်းဥပဒေများ၊ နည်းဥပဒေ ၂၄၆ နည်းဥပဒေခွဲ(ခ)မှာ သက်ပြည့်ပင်စင်၊ နာမကျန်း ပင်စင်၊ လျော်ကြေးပင်စင်ယူရာမှာ ပင်စင်အကျိုးခံစားခွင့်ရှိသည့် လုပ်သက်(၁၀)နှင့် အထက်ရှိသည့် ကိစ္စနှင့် နှစ်ပြည့်ပင်စင်၊ လျှော့ပေါ့ပင်စင်ယူတဲ့ကိစ္စရပ်များမှာ ပင်စင်လစာနှင့် လုပ်သက်ဆုငွေကို အောက်ပါအတိုင်း တွက်ချက်ခွင့်ပြုရန် ပြဋ္ဌာန်းထားပါတယ်။ လုပ်သက်နှစ် x နောက်ဆုံးထုတ် လစာ x (၁.၅) ရာခိုင်နှုန်း = ပင်စင်လစာ ဖြစ်ပါတယ်။ လုပ်သက်နှစ် x နောက်ဆုံးထုတ်လစာ x (၅၀) ရာခိုင်နှုန်း = လုပ်သက်ဆုငွေ ဖြစ်ပါတယ်။ နိုင်ငံ့ဝန်ထမ်းနည်းဥပဒေများ၊ နည်းဥပဒေ ၂၅၂ နည်းဥပဒေခွဲ(ဇ)တွင် ဝန်ထမ်းတစ်ဦး၏ ပင်စင်အကျိုးခံစားခွင့်ကို ယင်းဝန်ထမ်းပင်စင်ယူသည့်ဆဲနည်းဥပဒေများ၊ အမိန့် ညွှန်ကြားချက်များနှင့်အညီ ဆောင်ရွက်ရမည်ဟု ပြဋ္ဌာန်းထားပါတယ်။ ဒီနေရာမှာ ပင်စင်ယူတဲ့ဖြစ်နေတဲ့ ကျွန်တော်တို့ တည်ဆဲနည်းဥပဒေများ၊ အမိန့်ညွှန်ကြားချက်များနှင့်အညီ အစိုးရအနေနဲ့ ဆောင်ရွက်ပေးရန် တာဝန်ရှိပါတယ်။ ၂၀၁၅ ခုနှစ်မတိုင်မီ ဘဏ္ဍာရေးနှင့်အခွန်ဝန်ကြီးဌာန၊ ဝန်ကြီးရုံးရဲ့ ၃၁-၁၂-၂၀၀၉ ရက်စွဲပါ အမိန့်ကြော်ငြာစာအမှတ်၊ (၁၈၄/၂၀၀၉) အရ သတ်မှတ်လစာနှုန်းများအပေါ် အခြေပြုပြီးတော့ ပင်စင်နည်းဥပဒေနှင့်အညီ တွက်ချက်ပြီး ယခင် အငြိမ်းစားဝန်ထမ်းများ၏ ပင်စင် လစာများကို ၁-၇-၂၀၁၁ ရက်နေ့ကစပြီးတော့ တိုးမြှင့်ခွင့်ပြုခဲ့ ပါတယ်။ ထိုနည်းတူစွာပဲ ၂၀၁၃ ခုနှစ်နှင့် ၂၀၁၄ ခုနှစ် တို့မှာလည်းပဲ တာဝန်ထမ်းဆောင်နေဆဲ ဝန်ထမ်းများကို လစာကျပ်(၂၀၀၀၀)စီ တိုးမြှင့်ခံစားခွင့်ပြုခဲ့စဉ်က အငြိမ်းစားဝန်ထမ်းများကိုလည်း တိုးမြှင့်လစာကျပ်(၂၀၀၀၀)အပေါ်မှာ တည်ဆဲ ပင်စင်နည်းဥပဒေနှင့်အညီ တွက်ချက်၍ ပင်စင်လစာ တိုးမြှင့်ခံစားခွင့်ပြုခဲ့ပါတယ်။ ၂၀၁၅ ခုနှစ်၊ နိုင်ငံ့ဝန်ထမ်းများ၏ လစာနှုန်းထားများ တိုးမြှင့်ခဲ့စဉ် နိုင်ငံတော်၏ ဘဏ္ဍာရေးအခြေအနေပေါ် မူတည်ပြီးတော့ ယခင် ဘဏ္ဍာရေးဝန်ကြီးဌာန၏ ၁၀ - ၄ - ၂၀၁၅ ရက်စွဲပါ အမိန့်ကြော်ငြာစာအမှတ် (၁၀၅၉/၂၀၁၅)ဖြင့် ပင်စင်ခံစားနေသည့် နိုင်ငံ့ဝန်ထမ်း အငြိမ်းစားများ၊ တပ်မတော်အငြိမ်းစားများ အပါအဝင်အား လက်ရှိပင်စင်လစာအပြင် အနိမ့်ဆုံး ဝန်ထမ်း၏ အခြေခံလစာနှုန်းအား တိုးမြှင့်သတ်မှတ်ပေးသည့် ကျပ်(၄၅၀၀၀)အပေါ်တွင် တည်ဆဲ ပင်စင် နည်းဥပဒေနှင့်အညီ တွက်ချက်ပြီး တိုးမြှင့်ပင်စင်လစာအဖြစ် ၂၀၁၅ ခုနှစ်၊ ဧပြီလ မှ စတင် ခံစားခွင့်ပြုခဲ့ပါတယ်။ အထက်ပါအမိန့်ကြော်ငြာစာထုတ်ပြန်တဲ့ ၁၀ - ၄ - ၂၀၁၅ နောက်ပိုင်း အငြိမ်းစားယူသည့် အရပ်ဖက်ဝန်ထမ်းနှင့် တပ်မတော်သားဝန်ထမ်းများသည် အငြိမ်းစားပင်စင်လစာကို ၁-၄-၂၀၁၅ ရက်နေ့မှာ နောက်ဆုံးတိုးမြှင့်ခွင့်ပြုခဲ့တဲ့ ဝန်ထမ်းလစာနှုန်းထားများကို အခြေခံပြီးတော့ ရရှိမှာဖြစ်ပါတယ်။ ၂၀၁၅ ခုနှစ်၊ ဧပြီလမှ စတင်ခံစားခွင့်ပြုခဲ့ပါတယ်။ အထက်ပါ အမိန့်ကြော်ငြာစာ ထုတ်ပြန်တဲ့ ၁၀-၄-၂၀၁၅ ရက်နေ့နောက်ပိုင်း အငြိမ်းစားယူတဲ့ အရပ်ဖက်ဝန်ထမ်းနဲ့ တပ်မတော်သား ဝန်ထမ်း များသည် အငြိမ်းစား ပင်စင်လစာကို ၁-၄-၂၀၁၅ ရက်နေ့မှာ နောက်ဆုံးတိုးမြှင့် ခွင့်ပြုခဲ့တဲ့ ဝန်ထမ်း လစာနှုန်းထားများကို အခြေခံပြီးတော့ ရရှိမှာဖြစ်ပါတယ်။ ၁-၄-၂၀၁၅ ရက်နေ့မှာ တိုးမြှင့်ခဲ့တဲ့ လစာနှုန်းအတိုင်း ၁-၄-၂၀၁၅ ရက်နေ့မတိုင်မီ အငြိမ်းစားယူခဲ့တဲ့ ဝန်ထမ်းများကိုပါ ပင်စင်လစာ တိုးမြှင့်ခွင့်ပြုမယ်ဆိုပါက ကျပ်(၃၁၉)ဘီလီယံ ပိုမိုတိုးမြှင့်သုံးစွဲရမည်ဖြစ်၍ နိုင်ငံတော်ရဲ့ ဘဏ္ဍာရေး အခြေအနေအရ တိုးမြှင့်ပေးနိုင်ခြင်း မရှိခဲ့ပါဘူး။ လစာ(၄၅၀၀၀)အပေါ်မှာ မူတည်ပြီးတော့မှ တည်ဆဲပင်စင်နည်းဥပဒေနှင့်အညီ တွက်ချက် ခံစားခွင့်ပြုခဲ့ခြင်းအတွက် နိုင်ငံတော်အနေနဲ့ ထိုစဉ်က ပင်စင်ဆုကြေးငွေအပေါ်မှာ ကျပ်(၂၀၅)ဘီလီယံ ပိုမိုတိုးမြှင့်သုံးစွဲခဲ့ရပါတယ်။ ၂၀၁၁-၂၀၁၂ ဘဏ္ဍာရေးနှစ်ကနေပြီးတော့ ၂၀၁၇-၂၀၁၈ ဘဏ္ဍာရေးနှစ် အထိ နှစ်အလိုက်အငြိမ်းစားလစာနဲ့ ဆုကြေးငွေ နိုင်ငံတော်က သုံးစွဲခဲ့ရတဲ့အခြေအနေဟာ တင်ပြပါ အတိုင်းဖြစ်ပါတယ်။ ၂၀၁၁-၂၀၁၂ ခုနှစ်မှာ (၁၈၁.၀၃)ဘီလီယံ၊ ၂၀၁၂-၂၀၁၃ ခုနှစ်မှာ (၂၆၁.၄၄၉) ဘီလီယံ၊ ၂၀၁၃-၂၀၁၄ ခုနှစ်မှာ (၃၅၆.၂၈၉)ဘီလီယံ၊ ၂၀၁၄-၂၀၁၅ ခုနှစ်မှာ (၄၂၈.၆၉၈)ဘီလီယံနှင့် ၂၀၁၅-၂၀၁၆ ခုနှစ်မှာ (၆၃၃.၅၀)ဘီလီယံ၊ ၂၀၁၆-၂၀၁ရ ခုနှစ်မှာ (၆၈၃.၈၂)ဘီလီယံ၊ ၂၀၁၇-၂၀၁၈ ခုနှစ်မှာ (၇၀၉.၀၆)ဘီလီယံတို့ ဖြစ်ပါတယ်။ ၁-၄-၂၀၁၅ ရက်နေ့မတိုင်မီနဲ့ ယင်းနေ့ နောက်ပိုင်း ပင်စင်ခံစားလျက်ရှိတဲ့ အငြိမ်းစားများရဲ့ ပင်စင်လစာကို ၁-၄-၂၀၁၈ ရက်နေ့မှာ တိုးမြှင့်ခဲ့တဲ့ နိုင်ငံ့ ဝန်ထမ်းများရဲ့ လစာနှုန်းထားများအတိုင်း အခြေခံပြီးတော့ တိုးမြှင့်ပေးမယ်ဆိုရင် ကျပ်(၂၃၀)ဘီလီယံခန့် သုံးစွဲရန်တွက်ချက်ထားရှိပါတယ်။ ၃၁-၈-၂၀၁၈ ရက်နေ့မှာရှိတဲ့ ပင်စင်ခံစားလျက်ရှိတဲ့ အငြိမ်းစား ဦးရေပေါင်းဟာ (၈၁၂၉၆၆)ဦးရှိပြီးတော့ နှစ်စဉ်ပင်စင်စားအင်အား တိုးတက်လာမှုနှင့်အတူ ပင်စင်နှင့် ဆုငွေအသုံးစရိတ်ဟာလည်း ကျွန်တော်တို့ တင်ပြခဲ့တဲ့အတိုင်း လိုက်ပါ တိုးမြှင့်လာတာကို တွေ့ရပါတယ်။ ပင်စင်ဦးစီးဌာနရဲ့ မှတ်တမ်းများအရ နှစ်စဉ် တိုးတက်လာတဲ့ ပင်စင်စား ဦးရေဟာ ပျမ်းမျှခြင်းအားဖြင့် (၄၀၀၀၀)ကျော်ရှိပြီးတော့ လျော့နည်းသွားတဲ့ ပင်စင်စားဦးရေကတော့ ပျမ်းမျှ(၅၀၀၀)ခန့် ရှိတဲ့အတွက် ကြောင့် နှစ်စဉ် ပင်စင်စားဦးရေအနေနဲ့ အသားတင် (၃၅၀၀၀)ခန့် တိုးတက်နေတာကို တွေ့ရှိရပါတယ်။ နိုင်ငံတော်အနေနဲ့ တာဝန်ထမ်းဆောင်ဆဲ ဝန်ထမ်းများရဲ့ စားဝတ်နေရေးနဲ့ လူနေမှု အဆင့်အတန်းကို အထိုက်အလျောက် မြှင့်တင်ပေးရန် ရည်ရွယ်ပြီးတော့ လစာနှုန်းထားများ အခါ အားလျော်စွာ တိုးမြှင့်သတ်မှတ်ပေးနိုင်ဖို့အတွက် မျက်ခြေမပြတ် သုံးသပ်ဆောင်ရွက်ပေးလျက် ရှိပါတယ်။ ထိုနည်းတူ အငြိမ်းစားဝန်ထမ်းများအတွက်လည်း အခါအားလျော်စွာ ထည့်သွင်းစဉ်းစား သုံးသပ်ဆောင်ရွက်ပေးခြင်း ဖြစ်ပါတယ်။ တာဝန်ထမ်းဆောင်ဆဲ နိုင်ငံ့ဝန်ထမ်းများနဲ့ အငြိမ်းစား နိုင်ငံ့ဝန်ထမ်းများရဲ့ လစာနှုန်းများ သတ်မှတ်ခြင်းကို နိုင်ငံ့ဝန်ထမ်းဥပဒေ၊ နည်းဥပဒေ၊ ပင်စင်ဥပဒေ များနှင့်အညီ ဆောင်ရွက်ပေးလျက်ရှိပြီးတော့ နိုင်ငံ့ဝန်ထမ်းများကို လစာနှုန်းတိုးမြှင့်ပေးတဲ့အခါများမှာ နိုင်ငံတော်ဘဏ္ဍာရန်ပုံငွေ အခြေအနေပေးမှုအပေါ်မှာ မူတည်ပြီးတော့ အခါအားလျော်စွာ အငြိမ်းစား များကိုလည်း ထိုက်သင့်သလို တိုးမြှင့်ပေးခဲ့ခြင်းများရှိပါတယ်။ ပင်စင်အသုံးစရိတ်များနဲ့ပတ်သက်ပြီးတော့ နိုင်ငံတော်ရဲ့ ဘဏ္ဍာရေးအခြေအနေ၊ အငြိမ်းစား ဝန်ထမ်းအင်အားအရေအတွက်၊ လစဉ်ကျခံသုံးစွဲလျက်ရှိတဲ့ လစာစရိတ်၊ ပင်စင်လစာ၊ ဆုကြေး၊ စရိတ်၊ ငွေကြေးဖောင်းပွမှုနှုန်း စတဲ့အချက်များကို သုံးသပ်ဆောင်ရွက်ရမှာ ဖြစ်ပါတယ်။ နိုင်ငံ့ဝန်ထမ်း နည်းဥပဒေ ၂၅၂(ဇ)နှင့်အညီ နိုင်ငံ့ဝန်ထမ်းများရဲ့ ပင်စင်၊ အကျိုးခံစားခွင့်အတွက် ယင်းတို့ ပင်စင်ယူ တဲ့ှိတဲ့ တည်ဆဲနည်းဥပဒေများ၊ အမိန့်၊ ညွှန်ကြားချက်များနှင့်အညီ နောက်ဆုံးထုတ်လစာကို အခြေခံတွက်ချက်ပြီးတော့ ခံစားခွင့်ပြုခဲ့ခြင်း ဖြစ်တဲ့အတွက်ကြောင့် အငြိမ်းစားလစာယူတဲ့ ကွာခြားမှုအရ ကျွန်တော်တို့ လစာနှုန်းအသစ် ခံစားပြီးတော့ အငြိမ်းစားယူတဲ့လူရဲ့ ပင်စင်လစာနဲ့ လစာနှုန်းဟောင်းခံစားပြီးတော့ အငြိမ်းစားယူတဲ့ ပင်စင်လစာကတော့ ကွာခြားမှုရှိနေမှာဖြစ်ပါတယ်။ နိုင်ငံ့ဝန်ထမ်းလစာနှုန်း တိုးမြှင့်တဲ့်းမှာ ၎င်းင်ခင်က အငြိမ်းစားယူခဲ့သူများရဲ့ ပင်စင်လစာတိုးမြှင့်သတ်မှတ်ပေးရန် ကိစ္စနှင့်စပ်လျဉ်းပြီးတော့ အထက်တင်ပြပါ အခြေအနေများအရသာ နိုင်ငံတော်အစိုးရအနေနဲ့ နိုင်ငံတော်ရဲ့ ဘဏ္ဍာရန်ပုံငွေ အခြေအနေပေါ်မှာ ချင့်ချိန်ပြီးတော့ သုံးသပ် ဆုံးဖြတ်ရမယ့်ကိစ္စ ဖြစ်ပါတယ်။ ၂၀၁၈ ခုနှစ်၊ ဧပြီလ လစာနှုန်းများ တိုးမြှင့်ပေးပြီးတဲ့နောက် အငြိမ်းစားဝန်ထမ်းများရဲ့ ပင်စင်လစာ တိုးမြှင့်ပေးနိုင်ရေးကိစ္စအပေါ်မှာ နိုင်ငံတော်အစိုးရက သုံးသပ် ဆောင်ရွက်ဆဲဖြစ်ပါကြောင်း ရှင်းလင်းတင်ပြအပ်ပါတယ်။ ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဦးဌေးဦး ရဲ့ အောင်ဘာလေထီနဲ့ပတ်သက်တဲ့ မေးခွန်းနဲ့စပ်လျဉ်းပြီး ပြန်လည်ရှင်းလင်း ဖြေကြားပါမယ်။ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်းအခွန်များဦးစီးဌာန၊ အောင်ဘာလေ သိန်းဆုဌာနခွဲအနေနဲ့ ဘဏ္ဍာနှစ်(၁)နှစ်အတွက် ထီစာအုပ်များ ရောင်းချနိုင်ဖို့ ဘဏ္ဍာနှစ်မစမီ (၃)လခန့် ကြို တင်ပြီးတော့ နိုင်ငံပိုင်သတင်းစာများနဲ့ ပြည်တွင်းအခွန်များဦးစီးဌာနရဲ့ Website တို့မှာ ထည့်သွင်း ကြော်ငြာပြီးတော့ ထီဝယ်ယူလိုသူများထံက လျှောက်လွှာခေါ်ယူခြင်းကို ဆောင်ရွက်ရပါတယ်။ ထီစာ အုပ်ဝယ်ယူခွင့် လျှောက်လွှာများကို ရန်ကုန်တိုင်းဒေသကြီးအတွင်း နေထိုင်သူဖြစ်ပါက အောင်ဘာလေ သိန်းဆုဌာနခွဲ(ရန်ကုန်)၊ မန္တလေးတိုင်းဒေသကြီးအတွင်း နေထိုင်သူဖြစ်ပါက အောင်ဘာလေသိန်းဆု ဌာနခွဲ(မန္တလေး)၊ ကျန်တိုင်းဒေသကြီးနှင့် ပြည်နယ်တွင် နေထိုင်သူများဖြစ်ပါက သက်ဆိုင်ရာ မြို့နယ် အခွန်ဦးစီးဌာနမှူးရုံးများမှတစ်ဆင့် လျှောက်ထားရပါတယ်။ ထီစာအုပ်ဝယ်ယူခွင့် လျှောက်ထားလာမှု များအပေါ်မှာ အဆင့်ဆင့်စိစစ်မှုများ ပြုလုပ်ပြီးတော့မှ ဝယ်ယူခွင့်ရရှိသူများကို ၎င်းတို့ စတင် လျှောက်ထားတဲ့ ရုံးများကတစ်ဆင့် အသိပေးခြင်းနှင့် ပွင့်လင်းမြင်သာစွာ သိရှိနိုင်ရေးအတွက် ထုတ်ပြန်ကြေညာခြင်းတွေကို ဆောင်ရွက်လျက်ရှိပါတယ်။ ထီစာအုပ်ဝယ်ယူခွင့်ရရှိတဲ့လူများဟာ ၎င်းတို့ လျှောက်ထားတင်ပြခဲ့တဲ့ ရုံးအသီးသီးမှာ ဝယ်ယူခွင့်ရရှိတဲ့ အရေအတွက်ပေါ်မူတည်ပြီးတော့ ထီစာအုပ်တစ်အုပ်လျှင် ကျပ်(၁၀၀)နှုန်းနဲ့ (၃)လစာ အာမခံငွေ (Deposit) ပေးသွင်းပြီးတော့ လိုက်နာဆောင်ရွက်ရမယ့် အချက်များပါဝင်တဲ့ သဘောတူ စာချုပ်ကို ချုပ်ဆိုပြီးတော့ လစဉ်ဝယ်ယူကြရပါတယ်။ ဝယ်ယူခွင့်ရရှိထားသူများဟာ သဘောတူစာချုပ်ပါ စည်းကမ်းချက်များကို လိုက်နာရန်ပျက်ကွက်ပါက ပေးသွင်းထားတဲ့ အာမခံငွေ (Deposit) တွေကို နိုင်ငံတော်ဘဏ္ဍာအဖြစ် သိမ်းယူပြီးတော့ ဝယ်ယူခွင့်ရပ်စဲခြင်းများ ပြု လုပ်နိုင်ပါတယ်။ ၂၀၁၈ ဘဏ္ဍာ နှစ်မှာ (၅၀၀)ကျပ်တန် အောင်ဘာလေထီစာအုပ်များကို လစဉ် လာရောက်လျှောက်ထား ဝယ်ယူသူ လူဦးရေဟာ(၃၇၀၀) ဦးကျော်ခန့်ရှိပြီးတော့ ဖြန့်ဖြူးရောင်းချပေးလျက် ရှိပါတယ်။ ထီစာအုပ်များကို ကြို တင်မှာကြားရာမှာ ထီဝယ်ယူရောင်းချလိုသူများရဲ့ အဆိုပြု တဲ့ အရေအတွက်၊ အက္ခရာလုံးရေ အပြင်ကို အောင်ဘာလေသိန်းဆုဌာနခွဲ(ရုံးခွဲ)နဲ့ မြို့နယ်ရုံးများကို လက်လီလာရောက် ဝယ်ယူသူ ပြည်သူများရဲ့ ဝယ်လိုအားကိုပါ ခန့်မှန်းကြို တင် တွက်ချက်ပြီးတော့မှ အကြိမ်တိုင်းမှာ အရန်ထီ အဖြစ်နဲ့ အက္ခရာလုံးရေ(၁)လုံးကို ထပ်ဆောင်းမှာယူ ဖြန့်ဖြူးလျက်ရှိပါတယ်။ အောင်ဘာလေထီ စာအုပ်များ မှာယူခြင်းတွေကို ဝယ်ယူလိုသူများရဲ့ အဆိုပြုချက်၊ လိုက် ထပ်မံပေါ်ပေါက် လာနိုင်တဲ့ဝယ်လိုအား စတဲ့အခြေအနေများကို တွက်ချက်ပြီးတော့ အနည်းဆုံး (၃)လ ကြို တင်ပြီးတော့ ပုံနှိပ်သူဖြစ်တဲ့ လုံခြုံရေးနဲ့ဆိုင်တဲ့ ပုံနှိပ်လုပ်ငန်းများ၊ ညွှန်ကြားရေးမှူးရုံး ကွပ်ကဲမှုအောက်ရှိ (ဝါဇီ စက်ရုံ)ကို ကြိုတင်မှာကြားခြင်း၊ ရိုက်နှိပ်ပြီးတဲ့ ထီစာအုပ်များကို ကြို တင်သယ်ယူပြီးတော့ ဂဏန်း၊ အက္ခရာများ မျှတစွာ ဖြန့်ဖြူးနိုင်ရေးအတွက် စီစဉ်ဆောင်ရွက်ခြင်းများကို ဆောင်ရွက်ရပါတယ်။ ဥက္ကဋ္ဌကြီးခင်ဗျား။ ထီစာအုပ်ဖြန့်ဖြူးရာမှာ အက္ခရာတစ်လုံးမှာ အုပ်ရေ(၈၁၈၁၈)အုပ် သတ်မှတ်ရိုက်နှိပ်ပါတယ်။ ထီဝယ်ယူသူများအနေနဲ့ နှစ်စကစပြီးတော့ (၁)နှစ်စာကြို တင် မှာကြားထား သော်လည်းပဲ ထီစာအုပ်များ လာရောက်ထုတ်ယူမှု မရှိခြင်းများကိုလည်း တွေ့ရပါတယ်။ ဒီဟာတွေ ကတော့ (၂) ကြိမ်မြောက်မှာ (၃၉၀၉၁)အုပ်၊ (၅) ကြိမ်မြောက်မှာ အက္ခရာ(၁)လုံးနဲ့ (၅၉၄၃၂)အုပ်၊ (၆)ကြိမ်မြောက်မှာ အက္ခရာ(၈)လုံး၊ (၇) ကြိမ်မြောက်မှာ အက္ခရာ(၈)လုံးနဲ့ (၂၄၁၈၅)အုပ်၊ (၈)ကြိမ် မြောက်မှာ အက္ခရာ(၁)လုံးနဲ့ (၉၈၃၄)အုပ်၊ (၉) ကြိမ်မြောက်မှာ အက္ခရာ(၁)လုံးနဲ့ (၁၀)ကြိမ်မြောက်မှာ အက္ခရာ(၂)လုံး စသည်ဖြင့် ထုတ်ယူရန် ပျက်ကွက်ခဲ့ကြောင်း စုစုပေါင်းအားဖြင့် ထီစာအုပ်ပေါင်း (၁၈၅၀၇၂၀)အုပ် ဝယ်ယူရန် ပျက်ကွက်ခဲ့ကြောင်း စိစစ်တွေ့ရှိရပါတယ်။ နိုင်ငံတော်က ထီစာအုပ် ရိုက်နှိပ်ခများ မဆုံးရှုံးစေရန်အတွက် ဝယ်ယူမယ့်ထီစာအုပ် တစ်အုပ်လျှင်(၁၀၀)ကျပ်နှုန်းနဲ့ (၃)လစာ အတွက် Deposit အပ်နှံထားရှိစေပြီးတော့ ဝယ်ယူရန်ပျက်ကွက်သူများထံက (၁၀)ကြိမ်မြောက်အထိကို ၎င်းတို့ရဲ့ Deposit အပ်နှံထားငွေ ကျပ်(၁၂၂၉)သိန်းကျော်ကို သိမ်းယူခဲ့ရပါတယ်။ နိုင်ငံတော် အတွက် ထီစာအုပ်ရိုက်နှိပ်ခများ နစ်နာဆုံးရှုံးမှုကတော့ မဖြစ်ပေါ်ခဲ့ပါဘူး။ အောင်ဘာလေထီ ကံစမ်း ဖွင့်လှစ်မှုက နိုင်ငံတော်အခွန်ဘဏ္ဍာ ရရှိရေးအတွက်သာမကဘဲနဲ့ ပြည်သူတွေရဲ့ မျှော်လင့်ချက်၊ ယုံကြည်ချက်၊ စိတ်ဓာတ်များ မြင့်မားလာစေဖို့နဲ့ ပြည်သူလူထုအတွက် လိုအပ်တဲ့ငွေကြေး အရင်းအမြစ် များကို တစ်ဖက်တစ်လမ်းကနေပြီးတော့ ပံ့ပိုးဖြည့်ဆည်းပေးဖို့အတွက် ရည်ရွယ်ပြီးတော့ ဆောင်ရွက် ခြင်းဖြစ်ပါတယ်။ ယခုအခါမှာ ပြည်သူလူထုအနေနဲ့ (၅၀၀)ကျပ်တန် အောင်ဘာလေထီရဲ့ ဆုမဲပမာဏ မြင့်မားမှု၊ ဆုမဲအရေအတွက် များပြားမှုများကြောင့် ယခင်ကထက် စိတ်ဝင်စားမှု မြင့်တက်လာတာကို တွေ့ရှိရပါတယ်။ ၂၀၁၈ ခုနှစ်၊ မတ်လမှာ အက္ခရာ (၄၇)လုံး၊ ဧပြီလမှာ အက္ခရာ(၄၃)လုံး၊ မေ၊ ဇွန်၊ ဇူလိုင်လတွေမှာ အက္ခရာ(၄၅)လုံး၊ သြဂုတ်လမှာ အက္ခရာ(၄၆)လုံး၊ စက်တင်ဘာလမှာ(၄၇)လုံး၊ စုစုပေါင်း အက္ခရာ (၃၁၈)လုံး ရောင်းချရန် စီစဉ်ဆောင်ရွက်ခဲ့ပြီးတော့ ၂၀၁၈ ခုနှစ်၊ သြဂုတ်လထိ အောင်ဘာလေထီစာအုပ်များကို မှာကြားတဲ့အရေအတွက်အတိုင်း ကုန်စင်အောင် ရောင်းချနိုင်ခဲ့တာ ကိုလည်း တွေ့ရှိရပါတယ်။ ဥက္ကဋ္ဌကြီးခင်ဗျား။ အောင်ဘာလေထီလက်မှတ် ရောင်းအားကို လေ့လာလို့ရှိရင် နှစ်စဉ် ဧပြီလ သင်္ကြန်ကာလမှာ ရုံးပိတ်ရက် များပြားပြီးတော့ ထီရောင်းရက် နည်းပါးတဲ့အတွက်ကြောင့် ရောင်းအားကျဆင်းမြဲဖြစ်ပါတယ်။ အလားတူပဲ မေ၊ ဇွန်၊ ဇူလိုင်လတွေမှာလည်း မိုးဦး၊ မိုးရာသီ စတင်တဲ့ ကာလဖြစ်ပြီးတော့ ကလေးငယ်များရဲ့ ကျောင်းများ စတင်ဖွင့်လှစ်ခဲ့ခြင်းဖြစ်ခြင်းကြောင့် ပြည်သူ အများစုအနေနဲ့ အောင်ဘာလေထီအပေါ်မှာ စိတ်ဝင်စားမှု လျော့နည်းပြီးတော့ ထီထိုးအား ကျဆင်းလေ့ရှိတဲ့အတွက်ကြောင့် ထိုကာလများမှာ ထီရောင်းအားဟာ အခြားလများနဲ့ နှိုင်းယှဉ်ပါက လျော့ကျလေ့ရှိသည်ကို တွေ့ရှိရပါတယ်။ အဆိုပါကာလများမှာ ရောင်းမကုန် ထီလက်မှတ်များ များပြားစွာ ကျန်ရှိလေ့ရှိခြင်းကြောင့် (Write Off) စာရင်းမှပယ်ဖျက်ရတဲ့အတွက်ကြောင့် မလိုအပ်ဘဲနဲ့ နိုင်ငံတော်ဘဏ္ဍာငွေများ ဆုံးရှုံးမှုမရှိစေရေးအတွက် အဆိုပါလများမှာ ထီလက်မှတ်များကို အက္ခရာ လုံးရေ လျှော့၍ မှာယူဖြန့်ဖြူးခဲ့ရခြင်းဖြစ်ပါတယ်။ ဒီအခြေအနေများကြောင့် အဆိုပါကာလများမှာ အက္ခရာအလုံးရေ(၄၅)လုံးခန့်သာ မှာယူ ဖြန့်ဖြူးခဲ့ရခြင်း ဖြစ်ပါတယ်။ ကျန်ကာလများမှာ အက္ခရာအလုံးရေ (၄၆)လုံးမှ (၅၀)လုံးအတွင်း ကြိုတင်မှာကြားတဲ့ အရေအတွက်နဲ့အညီ မှာယူဖြန့်ဖြူးလျက်ရှိပါတယ်။ နောက်ဆုံးဖွင့်လှစ်ခဲ့တဲ့ (၂၁) ကြိမ်မြောက် ကျပ်(၅၀၀)တန် အောင်ဘာလေထီဖွင့်ပွဲမှာ အက္ခရာလုံးရေ(၅၀)လုံးကို လိုအပ်ချက်နဲ့ အညီ ဖြန့်ဖြူးရောင်းချပေးနိုင်ခဲ့တာကို တွေ့ရှိရပါတယ်။ ဥက္ကဋ္ဌကြီးခင်ဗျား။ ပြင်ပမှာ ထီဈေးနှုန်း တိုးမြှင့်ရောင်းချနေမှုဟာ နေ့စဉ်လုပ်အားခ နှုန်းထားနှင့် ဆက်စပ်လျက်ရှိတာကိုလည်း လေ့လာတွေ့ရှိချက်များအရ တွေ့ရှိရပါတယ်။ ယခင် တစ်နေ့လုပ်အားခ (၃)ကျပ်(၁၅)ပြား ရရှိခဲ့တဲ့ထီလက်မှတ်တစ်စောင်ရဲ့ ရောင်းဈေးဟာ (၂) ကျပ် ဖြစ်ပါတယ်။ ထီစာအုပ်တစ်အုပ်မှာ (၁၁)စောင် ပါရှိခြင်းကြောင့် ထီတစ်အုပ် ရောင်းချပြီးပါက လက်လီရောင်းချသူအနေဖြင့် ကော်မရှင်ခ(၂)ကျပ် ရရှိမှာဖြစ်ပါတယ်။ ထီလက်လီ ရောင်းချသူတစ်ဦး သည် ယခင်က တစ်ရက်မှာ ထီ(၂)အုပ်ရောင်းချရင်ဖြင့် တစ်နေ့လုပ်အားခ ပြည့်မီနိုင်ခဲ့သော်လည်း ယခုအခါမှာ တစ်နေ့လုပ်အားခဟာ ကျပ်(၅၀၀၀)ခန့်ဖြစ်တဲ့အတွက်ကြောင့် ကျပ်(၅၀၀)တန် ထီစာအုပ် (၁၀)အုပ်လောက် ကုန်စင်အောင် ရောင်းနိုင်မှသာ တစ်နေ့ရရှိမည့် လုပ်အားခပမာဏကို ပြည့်မီစွာ ရရှိနိုင်မှာ ဖြစ်ပါတယ်။ ထီလက်မှတ်တန်ဖိုးနဲ့ ထီရောင်းဈေးနှုန်း အခြေအနေများကို ပြန်လည်လေ့လာပါက ကျပ်(၁၀၀)တန် ထီလက်မှတ်များ ထုတ်ဝေရောင်းချခဲ့စဉ်က ထီ(၁)စောင်တန်ဖိုးဟာ ပြင်ပပေါက်ဈေး (၂၀၀)ခန့်အထိ ရောင်းချခဲ့တာကို တွေ့ရှိရပြီး (၁၀၀)ရာခိုင်နှုန်းအထိ ဈေးပိုယူခဲ့ပါတယ်။ ကျပ်(၂၀၀) တန် ထီလက်မှတ်များ ထုတ်ဝေရောင်းချခဲ့စဉ် ထီတစ်စောင်ရဲ့ တန်ဖိုးဟာ ပြင်ပပေါက်ဈေး ကျပ်(၃၅၀) ခန့်အထိ ရောင်းချခဲ့တာကို တွေ့ရှိရတဲ့အတွက်ကြောင့် (၇၅)ရာခိုင်နှုန်းအထိ ဈေးပိုမိုခဲ့ပါတယ်။ ယခု (၅၀၀)ကျပ်တန် ထီလက်မှတ်များ ထုတ်ဝေရောင်းချခဲ့တဲ့ပြင်ပပေါက်ဈေး ကျပ်(၆၅၀)၊ ကျပ်(၇၀၀)ခန့် ရောင်းချတဲ့အတွက် (၄၀)ရာခိုင်နှုန်းခန့် ဈေးနှုန်းပိုမိုတဲ့အနေအထားရှိကြောင်း တွေ့ရပါတယ်။ ဥက္ကဋ္ဌကြီးခင်ဗျား။ ပြည်တွင်းအခွန်များဦးစီးဌာနအနေဖြင့် လက်ကားဝယ်ယူဖြန့်ဖြူးသူ ထီလုပ်ငန်းရှင်များအသင်းကို လစဉ်ပုံမှန်တွေ့ဆုံပြီးတော့ တိုက်ရိုက်ဝယ်ယူရောင်းချသူများအနေနဲ့ ထီလက်မှတ်များကို သတ်မှတ်ဈေးနှုန်းအတိုင်း ရောင်းချဖို့၊ မိမိထီဆိုင်အမည်နဲ့ ထပ်ဆင့်ရောင်းချတဲ့ ဆိုင်တွေကိုလည်း ဈေးနှုန်းမြင့်မားမှုမရှိအောင် ကြပ်မတ်ဆောင်ရွက်ဖို့၊ ပင်ရင်းထီဆိုင်များက သတ်မှတ် ဈေးနှုန်းဖြင့် ရောင်းချတဲ့ထီရောင်းအားတွေနဲ့ လူစည်ကားရာနေရာများမှာ ရောင်းချပေးရန်တို့ ညှိနှိုင်း ဆောင်ရွက်ပေးလျက်ရှိပါတယ်။ ထို့အပြင် ဈေးနှုန်းပိုမိုရောင်းချကြောင်း တိုင်ကြားခံရတဲ့ ထီဆိုင်များ ကို တိုင်ကြားချက်မှန်ကန်ကြောင်း စုံစမ်းစိစစ်တွေ့ရှိရပါက ပင်ရင်းထီးဆိုင်ရဲ့ ကြီးကြပ်မှု အားနည်း တယ်လို့ မှတ်ယူပြီးတော့မှ အဆိုပါပင်ရင်းထီဆိုင်မှာလည်း တာဝန်ရှိစေပြီး ၎င်းရဲ့ ဝယ်ယူခွင့်အရေ အတွက်ထဲက ထီဆိုင်ခွဲရဲ့ အရေအတွက် ဝယ်ယူခွင့်များကို ရပ်ဆိုင်းခြင်း ဆောင်ရွက်လျက်ရှိပါတယ်။ အောင်ဘာလေထီလက်မှတ်များကို လက်လီ၊ လက်ကား ဝယ်ယူရောင်းချသူများနဲ့ တစ်ဦးချင်း ထီကံစမ်းလိုသူများ လွယ်ကူအဆင်ပြေစွာ ဈေးနှုန်းကြီးမြင့်မှုမရှိဘဲ ဝယ်ယူရရှိနိုင်ရေးအတွက် ထီဝယ်ယူ လိုသူများ ကြိုတင်မှာကြားတဲ့အမှာစာ အခြေအနေအရ ရိုက်နှိပ်ရမည့် အက္ခရာလုံးရေ၊ အရေအတွက် အပြင် အရံအနေဖြင့် အက္ခရာ(၁)လုံး အုပ်ရေ(၈၈၈၁၈)အုပ်ကို လစဉ်ထပ်ဆောင်း ရိုက်နှိပ်ထားရှိ ပါတယ်။ ရိုက်နှိပ်ပြီးတော့ ဖြန့်ဖြူးပေးလျက်ရှိပါတယ်။ ရန်ကုန်နဲ့ မန္တလေးမြို့မှာရှိတဲ့ အောင်ဘာလေ ဌာနခွဲနဲ့ ရုံးခွဲတွေမှာလည်းကောင်း၊ မြို့နယ်ပြည်တွင်းအခွန်များဦးစီးဌာနရုံးအသီးသီးမှာလည်းကောင်း၊ ထီကံစမ်းလိုသူ ပြည်သူများအတွက် ဈေးနှုန်းကြီးမြင့်မှုမရှိဘဲနဲ့ သတ်မှတ်ဈေးနှုန်းအတိုင်း ဝယ်ယူ ကံစမ်းနိုင်ရေးအတွက်ကို စီစဉ်ဆောင်ရွက်ထားပေးပါတယ်။ ဥက္ကဋ္ဌကြီးခင်ဗျား။ လက်ရှိ အောင်ဘာလေထီ ဖြန့်ဖြူးမှုစနစ်ကိုလည်း ကျွန်တော်တို့ ပြန်လည် သုံးသပ်ရမှာဖြစ်ပါတယ်။ အသစ်ထပ်မံထုတ်ဝေ ရောင်းချမယ့် ကျပ်(၁၀၀၀)တန် အောင်ဘာလေထီ လက်မှတ်များ ဖြန့်ဖြူးရောင်းချမယ့်ကြိုတင်မှာကြားချက်၊ ဈေးကွက် လိုအပ်ချက်များနဲ့အညီ ထီအက္ခရာလုံးတွေကို မှာကြားရိုက်နှိပ် ဖြန့်ဖြူးခြင်းအားဖြင့် ထီဈေးနှုန်း ကြီးမြင့်မှုမရှိစေရန် စီမံ ဆောင်ရွက်ရမှာဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်းအခွန်များဦးစီးဌာနအနေနဲ့ ထီဈေးနှုန်းကြီးမြင့်မှုမရှိစေရေး၊ ထီကံစမ်းလိုသူများ လိုသလောက် အလွယ်တကူ ဝယ်ယူကံစမ်းနိုင် ရေးနဲ့ အောင်ဘာလေထီ ဖြန့်ဖြူးရောင်းချခြင်းလုပ်ငန်းကို စီးပွားရေးလုပ်ငန်းရှင်ကြီးများက လက်ဝါး ကြီးအုပ် ချုပ်ကိုင်မှုမပြုနိုင်စေရေးတို့အတွက် သတ်မှတ်ချက်နဲ့အညီ ကြို တင်လျှောက်ထားစေခြင်း၊ (Deposit) တင်သွင်းစေခြင်း၊ ထီလုပ်ငန်းရှင်များကို ဥပဒေနှင့်အညီ စာချုပ်ချုပ်ဆိုပြီးတော့မှ ရောင်းချ ခြင်း၊ စာချုပ်ပါ စည်းကမ်းချက်များကို တိကျစွာလိုက်နာမှုမရှိတဲ့ ထီဝယ်ယူခွင့် လျှောက်ထားသူများနဲ့ ဖြန့်ဖြူးရောင်းချသူများကို လက်ကားဆိုင်ကြီးများ၊ လက်ခွဲ၊ လက်လီအရောင်းဆိုင်များကို မြို့နယ်များ အလိုက် စုံစမ်းစိစစ်ဖော်ထုတ်မှုများ ပြုလုပ်ပြီးတော့ ထီစာအုပ်ဝယ်ယူခွင့်များ ပိတ်သိမ်းခြင်းနဲ့ စပေါ်ငွေများ သိမ်းယူခြင်းစတဲ့ စီမံခန့်ခွဲမှုဆိုင်ရာ နည်းလမ်းများနဲ့ လိုအပ်သလို အရေးယူကြပ်မတ်မှု များ ဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါတယ်။ ဥက္ကဋ္ဌကြီးခင်ဗျား။ ဆက်လက်ပြီး ကရင်ပြည်နယ် မဲဆန္ဒနယ်အမှတ်(၁)မှ အမျိုးသား လွှတ်တော်ကိုယ်စားလှယ် ဦးစောမိုးမြင့်(ခ)ဆင်မြူရယ် ၏ သံနှင့်သံမဏိ ကျိုချက်ရာမှာ အဓိက ကုန်ကြမ်းအဖြစ် ထည့်သွင်းရတဲ့ သံတိုသံစ၊ သံထည်ဟောင်းများကို မြဝတီလမ်းကြောင်းက ပြည်ပ နိုင်ငံသို့ တင်ပို့မှုအပေါ် နိုင်ငံတော်က အခွန်ရရှိခြင်း ရှိ/မရှိ မေးခွန်းနဲ့စပ်လျဉ်းပြီး ရှင်းလင်းဖြေကြား မှာဖြစ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနသည် ကုန်ပစ္စည်းများကို ပြည်ပက တင်သွင်းခြင်း၊ တင်ပို့ခြင်းများနှင့် စပ်လျဉ်းပြီး လုပ်ထုံးလုပ်နည်း၊ စည်းမျဉ်းစည်းကမ်းများနှင့်အညီ လိုင်စင် (Permit) များကို ခွင့်ပြု ထုတ်ပေးလျက်ရှိပါတယ်။ သံနဲ့ သံမဏိကျိုချက်ရာမှာ အဓိက ကုန်ကြမ်းအဖြစ် ထည့်သွင်းရတဲ့ သံတို၊ သံစ၊ သံထည်ဟောင်း (Scrqp) များကို ပြည်ပသို့ တင်ပို့ခြင်း အတွက် သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနရဲ့ သဘောထားမှတ်ချက် ရယူပြီးတော့ ပို့ကုန်လိုင်စင် ခွင့်ပြုပေးခြင်းကို ၂၀၁၆-၂၀၁ရ ဘဏ္ဍာရေးနှစ်မှာ လိုင်စင်(၂)စောင်၊ တန်ချိန် (၂၅၄၀)တန်၊ တန်ဖိုး အမေရိကန်ဒေါ်လာ (၁.၀၆၉)သန်း၊ ၂၀၁၇-၂၀၁၈ ဘဏ္ဍာရေးနှစ်မှာ လိုင်စင်(၁)စောင်၊ တန်ချိန်(၃၀၀၀၀)၊ တန်ဖိုး အမေရိကန်ဒေါ်လာ (၉.၉)သန်း၊ ၂၃-၈-၂၀၁၈ ရက်နေ့ အထိ လိုင်စင်(၅)စောင်၊ တန်ချိန် (၂၁၀၀၀)၊ တန်ဖိုး အမေရိကန်ဒေါ်လာ (၄.၉၂၀)သန်း တို့ကို ခွင့်ပြုထုတ်ပေးခဲ့ပါတယ်။ ဌာနများမှာရှိတဲ့ မှတ်တမ်းများအရ သံတို၊ သံစ၊ သံထည်ဟောင်း (Scrqp) များ ပြည်ပသို့ ပင်လယ်ရေကြောင်းမှ ၂၀၁၆-၂၀၁ရ ဘဏ္ဍာနှစ်မှာ တန်ချိန်(၂၈၀)၊ တန်ဖိုး အမေရိကန် ဒေါ်လာ (၀.၀၉၇)သန်း၊ ၂၀၁၇-၂၀၁၈ ဘဏ္ဍာနှစ်မှာ တန်ချိန် (၃၈၆)၊ တန်ဖိုး အမေရိကန်ဒေါ်လာ (၀.၀၇၈)သန်း တင်ပို့ခဲ့ပြီးတော့ မြဝတီကုန်သွယ်ရေးစခန်းမှ ၂၀၁၇-၂၀၁၈ ဘဏ္ဍာနှစ်မှာ (၂.၅)တန်၊ တန်ဖိုး အမေရိကန်ဒေါ်လာ (၀.၀ဝ၂)သန်းသာ တင်ပို့ခဲ့ကြောင်း တွေ့ရှိရပါတယ်။ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေ ပုဒ်မ ၁၇၊ ပုဒ်မခွဲ(က)မှာ ပြည်ပသို့ တင်ပို့ရောင်းချတဲ့ လျှပ်စစ်ဓာတ်အားအပေါ်မှာ (၈)ရာခိုင်နှုန်းဖြင့်လည်းကောင်း၊ ရေနံစိမ်းအပေါ်မှာ (၅)ရာခိုင်နှုန်းဖြင့်လည်းကောင်း ကုန်သွယ်လုပ်ငန်းခွန် ကျသင့်စေရမည်လို့ ပြဋ္ဌာန်းထားရှိပြီးတော့ ပုဒ်မခွဲ(ခ)မှာတော့ လျှပ်စစ်ဓာတ်အားနဲ့ ရေနံစိမ်းမှအပ ကျန်ကုန်စည်များကို ပြည်ပသို့ တင်ပို့ ရောင်းချခြင်းအတွက် ရောင်းရငွေအပေါ်မှာ (ဝ) ရာခိုင်နှုန်းဖြင့် ကုန်သွယ်လုပ်ငန်းခွန် ကျသင့်စေ ရမည်လို့ ပြဋ္ဌာန်းထားပါတယ်။ ယင်းသို့ ပြဋ္ဌာန်းထားတဲ့အတွက်ကြောင့် သံတို၊ သံစ၊ သံထည်ဟောင်း (Scrap) များကို ပြည်ပသို့ တင်ပို့ရောင်းချခြင်းအတွက် ရောင်းရငွေအပေါ်မှာ (ဝ) ရာခိုင်နှုန်းဖြင့် ကုန်သွယ်လုပ်ငန်းခွန် ကျသင့်မှာဖြစ်ပြီးတော့ ယင်းကုန်စည်များကို ပြည်ပသို့ တင်ပို့ရောင်းချရငွေမှ အခွန်ကောက်ခံရရှိမှု များစွာမရှိနိုင်ပါကြောင်း တင်ပြအပ်ပါတယ်။ လွှတ်တော်ကိုယ်စားလှယ်ကြီး ဆွေးနွေးသကဲ့သို့အဆိုပါ သံတို၊ သံစယာဉ်များသည် မြဝတီ ကုန်သွယ်ရေးဇုန်ကို ရှောင်ကွင်းပြီးတော့ တရားမဝင် ဖွင့်လှစ်ထားတဲ့ဂိတ်များ၊ လှေဆိပ်များမှ ထိုင်းနိုင်ငံသို့ တင်ပို့မှုများ ရှိနိုင်တဲ့အတွက်ကြောင့် အဆိုပါ တရားမဝင် ရှောင်ကွင်းလမ်းတွေက သွားလာသယ်ယူတင်ပို့မှုတွေကို ပြည်နယ်အစိုးရအဖွဲ့သက်ဆိုင်ရာ ဌာန၊ အဖွဲ့အစည်းများနဲ့ ပူးပေါင်း ပြီးတော့ တားဆီးထိန်းချုပ်နိုင်ရန် စီမံဆောင်ရွက်သွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ ဥက္ကဋ္ဌကြီးခင်ဗျား။ ဆက်လက်ပြီးတော့ ချင်းပြည်နယ် မဲဆန္ဒနယ်အမှတ်(၉)မှ အမျိုးသား လွှတ်တော် ကိုယ်စားလှယ် ဒေါ်ခင်ဆွေလွင် ရဲ့ ချင်းပြည်နယ်မှာ တာဝန်ထမ်းဆောင်နေတဲ့ ဝန်ထမ်းများ အတွက် အတိုးနှုန်းသက်သာတဲ့ချေးငွေ ရရှိနိုင်ရေး သီးခြားအစီအမံဖြင့် မည်သို့ဆောင်ရွက်ပေးမည်ကို သိရှိလိုခြင်း မေးခွန်းအပေါ်မှာ ပြန်လည်ရှင်းလင်း ဖြေကြားပါမယ်။ ဥက္ကဋ္ဌကြီးခင်ဗျား။ စီမံကိန်းနဲ့ ဘဏ္ဍာရေးဝန်ကြီးဌာနမှာရှိတဲ့ မြန်မာ့စီးပွားရေးဘဏ်အနေနဲ့ နိုင်ငံပိုင် ကူးသန်းရောင်းဝယ်ရေးဘဏ်တစ်ခု ဖြစ်တဲ့အတွက်ကြောင့် အစိုးရရဲ့ ဘဏ်လုပ်ငန်းများ အပြင်မှာ ကူးသန်းရောင်းဝယ်ရေး ဘဏ်လုပ်ငန်းများကိုလည်း ဆောင်ရွက်နေတဲ့ ငွေရေးကြေးရေး အဖွဲ့အစည်းတစ်ခု ဖြစ်ပါတယ်။ အများပြည်သူများထံက ဆုငွေများကို လက်ခံပြီးတော့ ငွေကြေး အရင်းအနှီးလိုအပ်တဲ့ စီးပွားရေးလုပ်ငန်းရှင်များကို ချေးငွေများ ထုတ်ချေးပေးလျက်ရှိပါတယ်။ မြန်မာနိုင်ငံတော်ဗဟိုဘဏ်ရဲ့ ခွင့်ပြုချက်မူဘောင်အတွင်းကနေ အပ်ငွေတွေကို လက်ခံပြီးတော့ ကာလအလိုက် အတိုးပြန်လည်ပေးရတဲ့အတွက်ကြောင့် အတိုး မြန်မြန်ဆန်ဆန် ပြန်လည်ရရှိနိုင်မယ့် စီးပွားရေးလုပ်ငန်းရှင်များကို မရွှေ့မပြောင်းနိုင်တဲ့ မြေ၊ အဆောက်အအုံတွေကို အာမခံရယူပြီးတော့ ထုတ်ချေးပေးလျက် ရှိပါတယ်။ SME ချေးငွေများကိုလည်း တိုးမြှင့်ထုတ်ချေးပေးလျက်ရှိပါတယ်။ မြန်မာ့စီးပွားရေးဘဏ်အနေနဲ့ ဝန်ထမ်းများကို အတိုးနှုန်းသက်သာတဲ့ချေးငွေ ထုတ်ချေး ခြင်းနဲ့ စပ်လျဉ်းပြီးတော့ ယခင်က ဆောင်ရွက်ခဲ့တဲ့ သာဓကတွေကို လေ့လာတဲ့နေရာမှာ ဝန်ထမ်းရဲ့ လစာအပေါ်မှာ မူတည်ပြီးတော့ ကြိုတင်ငွေအဖြစ်နဲ့ ကျွန်တော်တို့ (၃)လစာ ထုတ်ချေးနိုင်တဲ့စနစ် ရှိခဲ့ပါတယ်။ လစာကနေ အရစ်ကျပြန်လည်ပေးဆပ်စေပါတယ်။ ဒါပေမဲ့ ဒီစနစ်ကို ကျွန်တော်တို့ ၂၀၁၃-၂၀၁၄ ဘဏ္ဍာရေးနှစ်အထိသာ ဆောင်ရွက်ခဲ့တာ တွေ့ရှိရပြီးတော့ စာရင်းထိန်းသိမ်းမှု၊ ဘတ်ဂျက်နဲ့ ရောထွေးမှုများ ရှိလာတဲ့အတွက်ကြောင့် ဒီစာရင်းဟာ ကျွန်တော်တို့ စာရင်းရှုပ်ထွေးမှုများ ရှိတဲ့အတွက်ကြောင့် ၂၀၁၄-၂၀၁၅ ဘဏ္ဍာရေးနှစ်ကစပြီးတော့ ကျင့်သုံးမှုမရှိတော့ပါဘူး။ တစ်ဖန် ရန်ကုန်တိုင်းဒေသကြီးမှာ ဒဂုံမြို့သစ် တည်ဆောက်ခဲ့စဉ်က သတ်မှတ်လုပ်သက် ပြည့်မီတဲ့ ဝန်ထမ်းများကို နိုင်ငံတော်အစိုးရက မြေကွက်များချထားပေးခြင်း၊ အိမ်ရာများ ဆောက်လုပ် ရန်အတွက် ချေးငွေများ ထုတ်ချေးခြင်းနဲ့ ဝန်ထမ်းများ သက်သာချောင်ချိရေးအတွက် ဝန်ထမ်းလစာရဲ့ (၁၀)ဆကို ချေးငွေအဖြစ်ထုတ်ချေးခြင်း၊ GEB ချေးငွေ အစီအစဉ်များကို ဆောင်ရွက်ခဲ့ပါတယ်။ ၎င်းအစီအစဉ်အရ တချို့ချေးငွေများဟာ ယနေ့ပြေကြေပြီးဖြစ်သော်လည်းပဲ တချို့ကတော့ ယနေ့ အထိ ကြွေးမြီလက်ကျန် ဖြစ်ပေါ်နေဆဲဖြစ်တဲ့အတွက်ကြောင့် ပြည်ထောင်စုအစိုးရအဖွဲ့ အတည်ပြုချက် ရယူပြီးတော့ သက်တမ်းကို တစ်နှစ်ပြီးတစ်နှစ် တိုးမြှင့်ပေးလျက်ရှိပါတယ်။ အစိုးရ၊ ပုဂ္ဂလိက ဖက်စပ်ဘဏ်တစ်ခုဖြစ်တဲ့ အသေးစားနှင့် အလတ်စား စက်မှုလုပ်ငန်း ဖွံ့ဖြိုးရေးဘဏ် (SMID) Bank အနေနဲ့ ဝန်ထမ်းများ သက်သာချောင်ချိရေးအတွက် ၂၀၁ရ ခုနှစ်၊ ဇွန်လကစပြီးတော့ နိုင်ငံ့ဝန်ထမ်းများအား ဝန်ထမ်းချေးငွေ (Staff Loon) များ စတင် ထုတ်ချေးပေး ခဲ့တာကို တွေ့ရှိရပြီးတော့ ၂၀၁၈-၂၀၁၉ ဘဏ္ဍာနှစ်မှာလည်းပဲ ၁-၁၀-၂၀၁၈ ရက်နေ့ကစပြီးတော့ အမှုထမ်းများရဲ့ လစာငွေရဲ့ (၃)ဆနဲ့ အရာထမ်းများကို လစာငွေရဲ့ (၅)ဆ သတ်မှတ်ပြီးတော့ ထုတ်ချေး လျက်ရှိတာကို တွေ့ရပါတယ်။ ဆောက်လုပ်ရေးနဲ့ အိမ်ရာဖွံ့ဖြိုးရေးဘဏ်အနေနဲ့ ဝန်ထမ်းများအတွက် တန်ဖိုးမျှ အိမ်ရာတွေကို တည်ဆောက်ပြီးတော့ ဘဏ်ရဲ့ စည်းမျဉ်း၊ စည်းကမ်းများနှင့်အညီ အရစ်ကျ ပေးတဲ့စနစ်ဖြင့် ထုတ်ချေးရောင်းချပေးလျက်ရှိပါတယ်။ ချင်းပြည်နယ်အစိုးရအဖွဲ့ရဲ့ ဦးဆောင်မှု၊ ပြည်နယ်ငွေရေးကြေးရေးကြီးကြပ်ရေး၊ စစ်ဆေး ရေးဦးစီးဌာနတို့ရဲ့ ကွပ်ကဲမှုတို့နဲ့ ချင်းပြည်နယ်အတွင်းမှာ ဆင်းရဲနွမ်းပါးမှုလျှော့ချရေးအတွက် ဆောင်ရွက် နေတဲ့ သစ္စာဥယျာဉ် ကုမ္ပဏီလီမိတက် အမည်ရှိတဲ့ အသေးစားငွေရေးကြေးရေး အဖွဲ့အစည်းအနေနဲ့ ကျေးလက်နေပြည်သူများ ဆင်းရဲမှုလျော့ကျပြီးတော့ လူနေမှုအဆင့်အတန်း မြင့်မားလာစေဖို့ အသေးစား ချေးငွေ (Micro Finance) ချေးငွေများကို (၅)ဦးတစ်ဖွဲ့ ဖွဲ့ပြီးတော့ အချင်းချင်း၊ အပြန်အလှန် အာမခံတဲ့စနစ်နဲ့ တစ်ဦးကို ကျပ်(၁)သိန်းကနေ ကျပ်(၆)သိန်းအထိ အတိုးနှုန်း (၁)လကို (၂.၅) ရာခိုင်နှုန်းနဲ့ ထုတ်ချေးပေးလျက်ရှိတာကိုလည်း တွေ့ရပါတယ်။ ဝေးလံခေါင်ဖျားတဲ့ ဒေသတွေမှာ တာဝန် ထမ်းဆောင်ရတဲ့ နိုင်ငံ့ဝန်ထမ်းများအတွက် ဒေသစရိတ်ခံစားခွင့်များကို ပြည်ထောင်စုအဆင့် စိစစ်ရေး ကော်မတီရဲ့ သတ်မှတ်ခွင့်ပြုတဲ့ ဒေသများအတိုင်း လူမှုရေးအခက်အခဲဆုံး၊ လူမှုရေးအသင့်အတင့် ခက်ခဲသော၊ လူမှုရေးခက်ခဲသောဒေသ ဆိုပြီးတော့ (၃)မျိုး(၃)စား ခွဲခြားပြီးတော့ ဒေသစရိတ်များ ခံစား ခွင့်ပြုပေးလျက် ရှိပါတယ်။ သို့ဖြစ်ပါ၍ ချင်းပြည်နယ်မှာ တာဝန်ထမ်းဆောင်နေရတဲ့ ဝန်ထမ်းများအတွက် အတိုးနှုန်း သက်သာတဲ့ချေးငွေ ရရှိနိုင်ရေး သီးခြားအစီအမံနဲ့ ဆောင်ရွက်ပေးနိုင်ခြင်း မရှိသေးသော်လည်း ယခင်ဆောင်ရွက်ခဲ့ဖူးတဲ့ နိုင်ငံ့ဝန်ထမ်းချေးငွေစနစ်ကို လိုအပ်လာတဲ့အခါမှာ တစ်ပြည်လုံးအတိုင်းအတာနဲ့ ပြန်လည်ကျင့်သုံးနိုင်ခြင်း၊ ဆောက်လုပ်ရေးအိမ်ရာဖွံ့ဖြိုးရေးဘဏ်နဲ့ အသေးစားနှင့် အလတ်စား စက်မှုလုပ်ငန်း ဖွံ့ဖြိုးရေးဘဏ်တို့မှ ဝန်ထမ်းအိမ်ရာချေးငွေများကို စီစဉ်ဆောင်ရွက်ပေးလျက်ရှိခြင်း၊ ဒေသစရိတ် ခံစားခွင့်များကို သတ်မှတ်ချက်များနှင့်အညီ ခွင့်ပြုပေးခြင်းတို့ဖြင့် ဆောင်ရွက်ပေးလျက် ရှိပါကြောင်း ရှင်းလင်းဖြေကြားအပ်ပါတယ်။ ဥက္ကဋ္ဌကြီးခင်ဗျား။ နောက်ဆုံးအနေနဲ့ ရန်ကုန်တိုင်းဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် နော်လှလှစိုး ရဲ့ ၂၀၁၆ ခုနှစ်၊ ဇန်နဝါရီလ ၅ ရက်မှာ ထုတ်ပြန်ခဲ့တဲ့ ဝန်ထမ်းသက်သာချောင်ချိရေး ရန်ပုံငွေနဲ့ပတ်သက်တဲ့ ပြည်ထောင်စုသမ္မတမြန်မာနိုင်ငံတော် ပြန်တမ်းကို စီစဉ်ချမှတ် အကောင်အထည်ဖော် ဆောင်ရွက်ထားခြင်း ရှိ/မရှိ ရှိပါက မည်ကဲ့သို့ ဆောင်ရွက်ထား သည်ကို သိရှိလိုခြင်းဖြစ်ပါတယ်။ ပြည်ထောင်စုအဆင့် ဌာနအဖွဲ့အစည်းများအနေနဲ့ ပြောင်းလဲလာတဲ့ ခေတ်စနစ်နှင့် လျော်ညီစွာ ဝန်ထမ်းများရဲ့ သက်သာချောင်ချိရေးကိစ္စများကို စနစ်တကျ ဆောင်ရွက် နိုင်ရန် ရည်ရွယ်ပြီးတော့မှ ပြည်ထောင်စုအစိုးရအဖွဲ့က ၅-၁-၂၀၁၆ ရက်စွဲပါ ညွှန်ကြားချက်အမှတ် (၁/၂၀၁၆) နဲ့ ဝန်ထမ်းသက်သာချောင်ချိရေးရန်ပုံငွေဆိုင်ရာ၊ ဘဏ္ဍာရေး လုပ်ထုံးလုပ်နည်းများကို ထုတ်ပြန်ထားရှိပါတယ်။ နိုင်ငံ့ဝန်ထမ်းများရဲ့ သက်သာချောင်ချိရေးနဲ့ ပတ်သက်ပြီးတော့ ယခင်က ပြည်ထောင်စုအစိုးရအဖွဲ့ရုံးရဲ့ ၂-၁၀-၁၉၉၆ ရက်စွဲပါ ညွှန်ကြားချက်အမှတ် (၅/၉၆) ဆိုတာ ရှိပါတယ်။ အဆိုပါ ညွှန်ကြားချက်နဲ့အညီ ဆောင်ရွက်ခဲ့ကြခြင်း ဖြစ်ပါတယ်။ နိုင်ငံတော်အနေနဲ့ ဝင်ငွေနိမ့်ကျတဲ့ ဖွံ့ဖြိုးဆဲနိုင်ငံအဆင့်တွေမှာ ရှိတဲ့အတွက်ကြောင့် နိုင်ငံ့ဝန်ထမ်းများရဲ့ အခြေခံလစာအပါအဝင် ခံစားခွင့်ရှိတဲ့စရိတ်များဟာ နည်းပါးနေတဲ့အခြေအနေမှာ ရှိပါတယ်။ ဌာနအဖွဲ့အစည်းများအနေနဲ့ နိုင်ငံတော်ဘတ်ဂျက်က သုံးစွဲခွင့်မရှိတဲ့ ကိစ္စရပ်များမှာ ဝန်ထမ်းများရဲ့ သက်သာချောင်ချိရေး၊ လုပ်ငန်းခွင်ပျော်ရွှင်၍ စည်းလုံးမှုကောင်းမွန်ရေးတို့အတွက် သက်သာချောင်ချိရေး ရန်ပုံငွေကနေပြီးတော့ သုံးစွဲပေးတဲ့နည်းလမ်းဖြင့် ဖြေရှင်းဆောင်ရွက်ပေးလျက် ရှိပါတယ်။ ယင်းသို့ ဖြေရှင်းဆောင်ရွက်ကြရာမှာ စနစ်တကျ လုပ်ထုံးလုပ်နည်းများ ချမှတ်ထားမှသာ မလိုလားအပ်တဲ့ ရန်ပုံငွေအလွဲသုံးစားမှုများ၊ အုပ်ချုပ်မှုလျော့နည်းဖြစ်စဉ်များကို ကာကွယ်နိုင်မှာ ဖြစ်ပါတယ်။ သို့ဖြစ်ပါ၍ ပြည်ထောင်စုအစိုးရအဖွဲ့က ၅-၁-၂၀၁၆ ရက်နေ့မှာ တင်ပြပါလုပ်ထုံးလုပ်နည်း ထုတ်ပြန်ဆောင်ရွက်ခဲ့ခြင်း ဖြစ်ပါတယ်။ လွှတ်တော်ကိုယ်စားလှယ်ကြီးကလည်း ဒီ လုပ်ထုံးလုပ်နည်းနဲ့ ပတ်သက်ပြီးတော့ အချက်အလက်အချို့ကို ထုတ်နုတ်ပြီးတော့ တင်ပြခဲ့ပါတယ်။ အဆိုပါ လုပ်ထုံး လုပ်နည်းမှာ ရန်ပုံငွေကို ထည့်ရမယ့်ရငွေတွေ၊ ရန်ပုံငွေတိုးပွားစေဖို့ ရင်းနှီးမြှုပ်နှံမှု ပြုလုပ်နိုင်တဲ့ အခြေအနေတွေ၊ ရန်ပုံငွေကနေ ထုတ်ယူသုံးစွဲနိုင်တဲ့ အကျုံးဝင်တဲ့ကိစ္စ ဖော်ပြထားပါတယ်။ ၎င်းလုပ်ထုံးလုပ်နည်းနှင့်အညီ ဌာန၊ အဖွဲ့အစည်းများအလိုက် ဝန်ထမ်းသက်သာချောင်ချိရေးရန်ပုံငွေကို ထူထောင်ပြီးတော့ ဆောင်ရွက်နိုင်ပါတယ်။ အဆိုပါ ရန်ပုံငွေကို စီမံခန့်ခွဲတဲ့နေရာမှာ လုပ်ထုံးလုပ်နည်းနှင့်အညီဆောင်ရွက်ရမှာ ဖြစ်ပြီး တော့ ပြည်ထောင်စုစာရင်းစစ်ချုပ်ရုံးနဲ့ စာရင်းစစ်ဆေးခြင်းကိုလည်း ခံယူရမှာဖြစ်ပါတယ်။ ယခုအခါမှာ အဆိုပါ လုပ်ထုံးလုပ်နည်းနှင့်အညီ ဆက်လက်ဆောင်ရွက်လျက်ရှိကြတဲ့ ဗဟိုအဖွဲ့အစည်းများ၊ ပြည်ထောင်စုဝန်ကြီးဌာနများမှာ ရှိတဲ့ဌာန၊ အဖွဲ့အစည်းများ၊ ဝန်ထမ်းသက်သာချောင်ချိရေးရန်ပုံငွေ စာရင်း၊ ဖွင့်လှစ်ပြီးတော့ ဆောင်ရွက်နေတဲ့ စာရင်းပေါင်း စုစုပေါင်း ယနေ့အထိ (၂၂၉)ခု ရှိပါကြောင်း ဥက္ကဋ္ဌကြီးမှတစ်ဆင့် ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>လိုရင်းမေး။</speech>
<speech><mp id='1319'>ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)</mp>ဝန်ကြီးခင်ဗျား။ စောစောက ဝန်ကြီးဖြေသွားတဲ့အထဲမှာ အရေးယူခဲ့တဲ့ဟာ လုပ်ငန်းရှင်တွေရှိတယ်ဆိုတော့ ဈေးပိုရောင်းလို့ ကျွန်တော်တို့ စပေါ်သိမ်းတာတို့၊ အခြားအရေးယူတာတို့ လုပ်ငန်းရှင် ဘယ်နှစ်ယောက်ရှိလည်း ဆိုတဲ့ ဟာလေးသိလိုပါတယ်။ (၁) အချက်။ ဒုတိယအချက်ကတော့ ဈေးကွက်သုတေသန လုပ်ငန်းမရှိဘဲ၊ သုတေသနအဖြေမရှိဘဲနဲ့ ထီဈေးနှုန်း တည်ငြိမ်အောင် ဒါမှမဟုတ် ထီထုတ်ဝေမှုအရေအတွက် အဆင် ပြေအောင် ဘယ်လိုထိန်းချုပ်နိုင်မလဲ ဆိုတဲ့ဟာလေး သိလိုပါတယ်။ ကျေးဇူးတင်ပါတယ်။</speech>
<speech type='speaker'>ဖြေနိုင်လား။</speech>
<speech><agency id='27'>ဦးမောင်မောင်ဝင်း (ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>ပြည်တွင်း အခွန်များ ဦးစီးဌာနမှာရှိတဲ့ စာရင်းဇယားများအရ ကျွန်တော်တို့ အရေးယူခဲ့တဲ့ Deposit သိမ်းခဲ့တဲ့ ငွေပမာဏတွေ၊ ဒီအရေးယူခဲ့တဲ့ လုပ်ငန်းရှင်တွေရှိပါတယ်။ ဦးရေကတော့ ဒီော့ အတိအကျတော့ မပါ ပါဘူး။ အဲဒီတော့ မေးခွန်း မေးခဲ့တဲ့ ကိုယ်စားလှယ်ကြီးကို ပြန်ပြီးတော့ ဌာနကို မေးမြန်းပြီးတော့ ပြန်ပို့ပေးလို့ရပါတယ်။ နောက် ဈေးကွက်သုတေသနဆိုတာလည်း ကျွန်တော်တို့ဟာ အောင်ဘာလေဌာနခွဲအနေနဲ့ ဒီ ကျပ်(၅၀၀)တန်ထီ၊ ကျပ်(၂၀၀)တန်ထီကနေပြီးတော့ ကျပ်(၅၀၀)တန် ထီကို ပြောင်းခဲ့တဲ့ည်း ကျွန်တော်တို့ ဈေးကွက်သုတေသနလုပ်ပြီးမှ ပြောင်းခဲ့ပါတယ်။ အခု ကျပ်(၅၀၀)တန်ကနေ ကျပ်(၁၀၀၀)တန်ကို ပြောင်းပြီးတော့ တိုးမြှင့်ပြီးတော့ တိုးချဲ့ပြီးဆောင်ရွက်မယ် ဆိုပြီးတော့ ကိစ္စမှာလည်း ပြည်ထောင်စုအစိုးရအဖွဲ့သို့ မတင်ပြခင်မှာ ဒီသုတေသနကို ကျွန်တော်တို့ လုပ်ခဲ့ပါတယ်။ အလားတူပဲ ဈေးကွက်ကို လေ့လာပြီးတော့မှ ဒီ ထီဈေးနှုန်း ကြီးမြင့်ရတဲ့ အခြေအနေဟာ လက်ကားရောင်းတဲ့ လူတွေကြောင့်လား၊ လက်လီရောင်းတဲ့ လူတွေကြောင့်လား၊ လက်လီမှာမှ ကျွန်တော်တို့ လက်ပွေ့ရောင်းတဲ့ အဆင့်အထိ ဘယ်လိုသွားပြီးတော့ ဒီဈေးနှုန်းတွေဟာ အကျိုးသက်ရောက်မှုရှိသလဲဆိုတာကိုလည်း ဒီ ပြည်တွင်း အခွန်များဦးစီးဌာနမှာ အမြဲတမ်းလေ့လာ လျက်ရှိပါတယ်။</speech>
<speech type='speaker'>လိုရင်းမေး၊</speech>
<speech><mp id='1326'>နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>ဖြေကြားသွားတဲ့ ဒုတိယဝန်ကြီးကို အထူးပဲကျေးဇူးတင်ပါတယ်။ ကျွန်မမေးခွန်းကတော့ ဒီ သက်သာချောင်ချိရေး ရန်ပုံငွေပေါ့နော်၊ ဒါကို ခုနတုန်းက ကျွန်မမေးခွန်းကို ဖော်ပြထားတဲ့အတိုင်းပဲ ဘယ်သူတွေ ခံစားခွင့် ရှိတယ်၊ ဘယ်လိုနေရာမျိုးမှာ အသုံးပြုခွင့်ရှိတယ်ဆိုတာကိုတော့ ကျွန်မတို့ ဒါကြေညာချက်နဲ့ သိရှိပြီး ဖြစ်ပါတယ်။ ဒါပေမဲ့ ကျွန်မ ထပ်မံသိရှိလိုတဲ့အချက်က ဘယ်လိုဆောင်ရွက်ထားသလဲပေါ့နော်၊ ဒီအစိုးရ ဌာနကနေပြီးတော့ ဘယ်လိုဆောင်ရွက်ထားသလဲ ခုနတုန်းက ဖော်ပြတဲ့အထဲမှာတော့ ဌာန(၂၀၀)ကျော် ကနေပြီးတော့ ဆောင်ရွက်ထားတယ်လို့ ပြောပါတယ်။ အဲဒါကို ဘယ်လိုဌာနကနေပြီးတော့ ဘယ်လို ဝန်ထမ်းတွေအတွက်ပေါ့နော်၊ ဘယ်လောက်အထိ ကိန်းဂဏန်းလေးများနဲ့ သိလို့ရလို့ရှိရင် သိခွင့် ရှိပါက သိလိုပါကြောင်း ပြောကြားလိုပါတယ်။ ကျေးဇူးတင်ပါတယ်။</speech>
<speech><agency id='27'>ဦးမောင်မောင်ဝင်း (ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>ဝန်ထမ်း သက်သာချောင်ချိရေး ကိစ္စရပ်များကို ဆောင်ရွက်တဲ့နေရာမှာ အားလုံးလုပ်ထုံးလုပ်နည်းနှင့်အညီ တစ်ပြေးညီ ဆောင်ရွက်နိုင်ဖို့ ဒီ ပြည်ထောင်စုအစိုးရအဖွဲ့က ထုတ်ပြန်ထားတဲ့ ညွှန်ကြားချက်နဲ့အညီ ဆောင်ရွက်ကြဖို့ ညွှန်ကြားထားပါတယ်။ ညွှန်ကြားထားရာမှာ ပြည်ထောင်စုအစိုးရအဖွဲ့ ဌာနအဖွဲ့ အစည်းများအနေနဲ့ ဗဟိုအဖွဲ့အစည်းတွေ နိုင်ငံတော်သမ္မတရုံးကစပြီးတော့ ပြည်ထောင်စုရှေ့နေ ချုပ်ရုံး၊ စာရင်းစစ်ချုပ်ရုံး စသဖြင့် ဗဟိုအဖွဲ့အစည်းတွေနဲ့ ပြည်ထောင်စုဝန်ကြီးဌာန (၂၀)ကျော် အဲဒီမှာမှ တစ်ခါထပ်ပြီးတော့ ကျွန်တော်တို့ ဦးစီးဌာနတွေ၊ နိုင်ငံပိုင်စီးပွားရေးအဖွဲ့အစည်းတွေစသဖြင့် အဖွဲ့အစည်းတွေ၊ စုစုပေါင်း ကျွန်တော်တို့ (၃၀၀) နဲ့ (၄၀၀) ကြားလောက်မှာ ရှိပါတယ်။ အဲဒီမှာ ကျွန်တော်တို့ဟာ ဌာနတစ်ခုနဲ့တစ်ခုဟာ ကျွန်တော်တို့ ဒီ အခြေခံအခြေအနေချင်းမတူကြပါဘူး။ မတူကြတဲ့အခါမှာ တချို့ဌာနကတော့ သက်သာချောင်ချိရေးရန်ပုံငွေကို ဆောင်ရွက်နိုင်သော်လည်းပဲ အချို့ဌာနကတော့ ထူထောင်သွားနိုင်ခြင်းမရှိပါဘူး။ ဒါကိုလည်းပဲ ဌာနများအနေနဲ့ ဝန်ကြီးဌာန အချင်းချင်းဆိုလို့ရှိရင်တော့ ဝန်ကြီးဌာနအချင်းချင်းလည်း၊ ဒါ အချင်းချင်း ကူညီရိုင်းပင်းပြီးတော့ ဒါလုပ်ပေးရတာလည်း ရှိပါတယ်။ ဒါပေမဲ့ သက်သာချောင်ချိရေးရန်ပုံငွေ ထူထောင်ပြီးတော့ ဆောင်ရွက်မယ့်ဌာနဆိုရင်တော့ ကျွန်တော်တို့ဟာ ညွှန်ကြားချက်နဲ့အညီ ဆောင်ရွက်ရမှာဖြစ်ပါတယ်။ ဒီညွှန်ကြားချက်မှာလည်းပဲ ဘယ်လို ရငွေတွေကိုမှသာ ဒီသက်သာချောင်ချိရေး ရန်ပုံငွေသွင်းလို့ရတယ်။ ဘယ်လိုရငွေတွေ ဆိုလို့ရှိရင်တော့ ကျွန်တော်တို့ သွင်းလို့မရပါဘူး။ ဘတ်ဂျက်ကိုပဲသွင်းရမယ် ဆိုတဲ့ဟာတွေကိုလည်းပဲ ကျွန်တော်တို့ အတိအကျရှိပါတယ်။ အဲဒီတော့ လုပ်ထုံးလုပ်နည်းနှင့်အညီ ညီညွတ်တဲ့ ရငွေဆိုရင်တော့ ကျွန်တော်တို့ သက်သာချောင်ချိရေးရန်ပုံငွေ တည်ထောင်လို့ရမယ်။ အဲဒီထဲကမှ ပြန်သုံးဖို့ကတော့လည်းပဲ ဒီအကျုံး ဝင်တဲ့ ဝန်ထမ်းတွေအတွက်ပဲ ကျွန်တော်တို့ သုံးလို့ရမယ်။ အဲဒီကျွန်တော်တို့ ဒီမှာ ဘာထည့် ထားလဲဆိုရင် အမြဲတမ်းဝန်ထမ်းအပြင်ကို ဌာနမှာရှိတဲ့ နေ့စားဝန်ထမ်းပါ အကျုံးဝင်နိုင်အောင် နေ့စားကိုလည်း အကျုံးဝင်တယ်ဆိုတာကို ထည့်ထားပေးတယ်။ စသဖြင့်ပေါ့။ အဲဒါကို ကျွန်တော်တို့က အကျုံးဝင်တဲ့ဝန်ထမ်းတွေက အကျုံးဝင်တယ်။ နောက်သုံးမယ့် ကိစ္စတွေကလည်း ဘယ်လိုကိစ္စတွေမှာ သုံးရမယ်ဆိုတာကိုပါကိစ္စတွေက ဖော်ပြပြီးတော့ လုပ်ပေးထားခြင်း ဖြစ်ပါတယ်။ သက်သာချောင်ချိရေး ရန်ပုံငွေ ထောင်ထားတဲ့ဌာနတွေ မှန်သမျှတော့ အဲဒီညွှန်ကြားချက်နဲ့အညီပဲ လိုက်နာဆောင်ရွက်လျက် ရှိပါတယ်ဆိုတာကို ကျွန်တော်က ဖြေကြားခြင်းဖြစ်ပါတယ်။</speech>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျာ။ အစည်းအဝေးကို (၃၀) မိနစ်ခန့် ခေတ္တရပ်နားပါမယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁၀၆ နာရီ ခေတ္တရပ်နားပြီး ၁၁၃၆ နာရီ ပြန်လည်ကျင်းပပါသည်။</speech>
</section>
<section value = 'Bill'>	
<bill>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်ခင်ဗျား။</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>စားသုံးသူ ကာကွယ်ရေး ဥပဒေကြမ်းနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ အစီအစဉ်(၆)ကို ဆောင်ရွက် မှာ ဖြစ်ပါတယ်။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာ သည့် စားသုံးသူ ကာကွယ်ရေး ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၃)ဦး အမည်စာရင်း တင်သွင်းထားပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင်(၆)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၁၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id='1276'>ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁၁)</mp>အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ မင်္ဂလာပါလို့ နှုတ်ခွန်း ဆက်သအပ်ပါတယ်။ စားသုံးသူ ကာကွယ်ရေး ဥပဒေကြမ်းအား ပြည်သူ့လွှတ်တော်၏ အတည်ပြုချက် ဖြင့် ပြန်လည်ပေးပို့လာပြီး အမျိုးသားလွှတ်တော်ဥပဒေကြမ်းကော်မတီ၏ ပြင်ဆင်ချက်တို့အပေါ် ကျွန်တော့်အနေဖြင့် ပြင်ဆင်ပြဋ္ဌာန်းလိုသည်များကို တင်ပြဆွေးနွေးသွားမှာ ဖြစ်ပါတယ်။ အဆိုပြုပြဋ္ဌာန်းချက် အပိုဒ် ၁ ကို ပြည်သူ့လွှတ်တော်မှလည်း အတည်ပြုပေးထားပါတယ်။ ဤဥပဒေကို စားသုံးသူကာကွယ်ရေးဥပဒေဟု ခေါ်တွင်စေရမည်ဟု ပြဋ္ဌာန်းထားပါတယ်။ အမျိုးသား လွှတ်တော်ဥပဒေကြမ်းကတော့ ၎င်းအပိုဒ်ကို ပြည်သူ့လွှတ်တော်အတိုင်း အတည်ပြု ပေးထားပြီးတော့ ဖြည့်စွက်ချက် အပိုဒ်ခွဲ(ခ)ကို အသစ်ဖြည့်စွက် ပြဋ္ဌာန်းထားပါတယ်။ ၎င်းဖြည့်စွက်ထားမှုအပေါ် ထူးခြားချက်ကတော့ အပိုဒ် ၁၊ အပိုဒ်ခွဲ(ခ) ဤဥပဒေ အခန်း(၁၈)ပါ ပြဋ္ဌာန်းချက်များသည် ဥပဒေကို ထုတ်ပြန်ပြီး (၂)နှစ်ပြည့်မြောက်ပြီးသည့်နေ့ရက်မှ စတင်အာဏာတည်မည်။ ကျန်အခန်းများပါ ပြဋ္ဌာန်း ချက်များသည် ဤဥပဒေကို ထုတ်ပြန်သည့်နေ့ရက်တွင် စတင်အာဏာတည်စေရမည်ဟု ပြင်ဆင် ပြဋ္ဌာန်းထားပါတယ်။ ကျွန်တော့်အနေဖြင့် ၎င်းအပိုဒ် ၁ ကို ပြည်သူ့လွှတ်တော်၏ အတည်ပြုချက် အတိုင်း ထားရှိစေလိုပါတယ်။ အကြောင်းပြချက်ကတော့ ကျွန်တော်တို့ စားသုံးသူ အကာအကွယ်ပေးရမည့် ပြည်သူ ပြည်သားများသည် ဥပဒေနဲ့ အကျွမ်းတဝင် နည်းပါးမှုကြောင့် ရိုးရှင်းလွယ်ကူစွာ ပြဋ္ဌာန်းစေလိုခြင်း ဖြစ်ပါတယ်။ ဥပမာအနေဖြင့် တင်ပြရရင်တော့ ပြီးခဲ့သည့် နိုဝင်ဘာလ တတိယပတ်လောက်မှာ နာမည်ကြီး စက်သုံးဆီတင်သွင်းသည့် ကုမ္ပဏီကြီးတစ်ခု ပြည်ပမှ တင်သွင်းသည့် စက်သုံးဆီများမှာ သတ်မှတ်အရည်အသွေးမပြည့်မီကြောင်း သတင်း၊ ဂျာနယ်၊ စာစောင်များတွင် တွေ့ရှိဖတ်မှတ်ရ ပါတယ်။ ၎င်းဖြစ်စဉ်မှာ ၂၀၁၄ ခုနှစ်မှာ ပြဋ္ဌာန်းခဲ့တဲ့ စားသုံးသူကာကွယ်ရေးဥပဒေနဲ့ ငြိစွန်းနေ ပါတယ်။ သို့သော် ကျွန်တော်တို့ ပြည်သူများ ဥပဒေဖြင့် ကာကွယ်ပြီး နစ်နာဆုံးရှုံးမှုရှိကြောင်း တောင်းဆိုမှုကို မတွေ့ရပါဘူး။ သက်ဆိုင်ရာ အစိုးရဌာနများကလည်း ဘာမျှတောင်းဆိုထားခြင်း ရှိကြောင်း မတွေ့ရပါဘူး။ အဲဒါကြောင့် ဆက်စပ်ပြီးတော့ မော်တော်ယာဉ် စတဲ့ စက်သုံးဆီတင်သွင်းမှု စစ်ဆေးလို့ ပြဿနာရှိနေရင် ပြည်သူပြည်သားစားသုံးတဲ့ ပြင်ပမှတင်သွင်းသော စားအုန်းဆီ၊ ဆီများ ဘယ်နှစ်ခါ စစ်ဆေးပေးဖူးပါသလဲ။ ကိုယ်ကျိုးသမီးများ ဝိသမလောဘကြောင့် ပြည်သူပြည်သားတွေ ရောဂါမျိုးစုံ ခံစားနေရကြောင်း အားလုံးအသိပဲ ဖြစ်ပါလိမ့်မယ်။ အဆိုပြု အပိုဒ် ၁၊ အပိုဒ်ခွဲ(စ) အဖိုးစားနား၊ အဖိုးစားနားစကားလုံးမှာ ပေါရာဏစကားလုံးပါပဲ။ ယနေ့ အများနားလည်တဲ့ သုံးစွဲသော ဝေါဟာရလည်းဖြစ်တဲ့ ၂၀၁၄ ခုနှစ်၊ ပြည်ထောင်စုလွှတ်တော် ဥပဒေအမှတ်(၁၀) စားသုံးသူ အကာအကွယ်ပေးရေး ဥပဒေတွင်လည်း ဝန်ဆောင်မှုကို တန်ဖိုးသတ်မှတ်၍လို့ ဆိုထားပါတယ်။ ဒါကြောင့် တန်ဖိုး သတ်မှတ်၍လို့ ကျွန်တော့်အနေနဲ့ ပြင်ဆင်လိုပါတယ်။ အပိုဒ် ၂၊ အပိုဒ်ခွဲ(၃) ကျွန်တော်တို့ ဥပဒေမှာ ဘေးအန္တရာယ်ရှိသော ကုန်စည် သို့မဟုတ် ဝန်ဆောင်မှုဆိုသည်မှာ သက်ဆိုင်ရာ အစိုးရဌာနနှင့်လို့ ဆိုထားပါတယ်။ ကျွန်တော့်အနေနဲ့ ဝန်ကြီးဌာန လို့ ပြောင်းလိုပါတယ်။ အစိုးရဌာနရဲ့ Definition လဲ ဒီထဲမှာ မဖွဲ့ထားတဲ့အတွက် ကျွန်တော် ဝန်ကြီးဌာနလို့ ကျွန်တော့်အနေနဲ့ ပြင်ဆင်ချင်ပါတယ်။ နောက် အပိုဒ် ၃၊ အပိုဒ်ခွဲ(စ)နဲ့ (ဆ)ကို ကျွန်တော့်အနေနဲ့ ဒီမှာ ဆောင်ရွက်မှုတွေ အကာ အကွယ်ပေးနိုင်ရန်အတွက်ဆိုပြီးတော့ ကျွန်တော်က အဆိုပြု ပြဋ္ဌာန်းချက်အတိုင်း ထားလိုပါတယ်။ နောက် အဆိုပြုပြဋ္ဌာန်းချက် ဥပဒေအပိုဒ် ၂၂၊ အပိုဒ်ခွဲ(စ) အဲဒီမှာလည်း အဖိုးစားနား စာလုံးကို တန်ဖိုးနဲ့ ကျွန်တော် ပြန်ပြင်လိုပါတယ်။ အဆိုပြုပြဋ္ဌာန်းချက် အပိုဒ် ၂၄၊ အပိုဒ်ခွဲ(ခ) ဖြည့်စွက်ပြင်ဆင် လိုပါတယ်။ ကုန်စည်အရည်အသွေးနှင့် အလေးချိန်မှန်ကန်မှုရှိခြင်း၊ ပြည်သူ့လွှတ်တော်လည်း ပြင်ထား ပါတယ်။ သို့သော် ကျွန်တော့်အနေနဲ့ ပြင်ချင်တာကတော့ ကုန်စည်အရည်အသွေး၊ ထုထည်ပမာဏနှင့် အလေးချိန်မှန်ကန်မှုရှိခြင်းလို့ ကျွန်တော့်အနေနဲ့ ပြင်ဆင်လိုပါတယ်။ အဆိုပြု ပြဋ္ဌာန်းချက် အပိုဒ် ၂၅၊ အပိုဒ်ခွဲ(ခ) အရည်အသွေး၊ မူလအဆိုပြုချက်မှာ မူလအရည်အသွေးထက်မနိမ့်သော ပြည်သူ့ လွှတ်တော် ပြင်ထားတာက မူလအရည်အသွေးအောက်မနိမ့်သော ကျွန်တော်ကတော့ အဆိုပြုပြဋ္ဌာန်း ချက်အတိုင်း ပြင်ဆင်လိုပါတယ်။ နောက် အပိုဒ် ၂၇၊ အပိုဒ်ခွဲ(င)မှာလည်း အဖိုးစားနားဆိုတဲ့ စကားလုံးမှာပဲ။ အဆိုပြုပြဋ္ဌာန်း ချက် အပိုဒ် ၃၁ ကိုလည်း ကျွန်တော် ဆောင်ရွက်ရာတွင် ဆောင်ရွက်ရမည်လို့ ထပ်နေတဲ့အတွက် အဆိုပြု ပြဋ္ဌာန်းတဲ့အတိုင်း မူလအဆိုပြုပြဋ္ဌာန်းချက်အတိုင်း ထားရှိလိုပါတယ်။ နောက် အခန်း(၁၇) မူလအဆိုပြုပြဋ္ဌာန်းချက် အပိုဒ် ၃၆၊ ပုဒ်မ ၃၆ ကိုလည်း ရှင်းလင်းလွယ်ကူတဲ့အတွက် စားသုံးသူကို ထိပ်က ကျွန်တော်တို့ ထားချင်ပါတယ်။ ဒါကြောင့်မို့လို့ မူလအဆိုပြုချက်အတိုင်းပဲ ထားလိုပါတယ်။ အဆိုပြုပြဋ္ဌာန်းချက် အပိုဒ် ၄၂၊ အပိုဒ်ခွဲ(ဂ)ကို ထပ်မံ ဖြည့်စွက်လိုပါတယ်။ ကုန်စည်ထုတ်လုပ်သည့် ရက်စွဲ၊ သက်တမ်းကုန်သည့်ရက်စွဲ၊ ပါဝင်သည့်အမျိုးအစား၊ ထုတ်လုပ်မှုအမှတ်စဉ် အချိုးအစား ဆိုတာ ဘာလဲဆိုတော့ ဥပမာ ဓာတ်မြေသြဇာလိုဟာမျိုး NPK (၁၅)ပတ်လည်ဆိုတာမျိုး ထည့်ဖို့အတွက် ဖြစ်ပါတယ်။ အဆိုပြုပြဋ္ဌာန်းချက် အပိုဒ် ၄၄၊ ပုဒ်မခွဲ(ခ)နဲ့ (ဆ)တို့ဘာတို့ အစား (ခ)(ဂ) (ဃ) (င)(စ) (ဆ) ဟု ပြင်စေချင်ပါတယ်။ နောက် ပြစ်မှုပြစ်ဒဏ်နဲ့ ပတ်သက်ပြီးတော့ ကျွန်တော်တို့ ၂၀၁၄ စားသုံးသူ အကာအကွယ်ပေးရေး ဥပဒေနည်းပါးနေပြီးတော့ ငွေဒဏ်မှာ နည်းပါးနေတယ်။ ဒါကြောင့် ကျွန်တော်တို့ အဲဒီငွေဒဏ်ကိုလည်း ကျွန်တော့်အနေနဲ့ ပြင်ဆင်လိုပါတယ်။ ကျွန်တော်တို့ နိုင်ငံရဲ့ အခြေအနေကတော့ ဒီ စားသုံးသူအကာအကွယ်ပေးရေးအတွက် ကျွန်တော်တို့ FDA လည်း ကောင်းကောင်းမွန်မွန် မစစ် ဆေးနိုင်ပါဘူး။ ဥပမာဆိုပါစို့ မန္တလေးဈေးချိုမှာဆိုရင် ခွင့်မပြုတဲ့ ဓာတုကင်းစင်သော ဈေးဖြစ်အောင် ဆောင်ရွက်နေတာလည်း ကျွန်တော်တို့ အားလုံးအသိပဲဖြစ်ပါတယ်။ စားသုံးသူ အကာအကွယ်ပေးရေး ဥပဒေ အသက်ဝင်အောင် သက်ဆိုင်ရာက ဆောင်ရွက်သလိုပါပဲ၊ ကျွန်တော်တို့ လွှတ်တော်ကိုယ်စားလှယ် များကလည်း ပြည်သူပြည်သား စားသုံးသူ ဥပဒေအကာအကွယ်ရရှိစေရန် အသိပညာပေးတွေ ဆောင်ရွက်ကြဖို့ ကျွန်တော့်အနေနဲ့ မေတ္တာရပ်ခံလိုပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၅)မှ ဦးတင်အောင်ထွန်း ဆွေးနွေးနိုင်ပါပြီ။</speech>
<speech><mp id='1279'>ဦးတင်အောင်ထွန်း၊ မကွေးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်တဲ့ အမျိုးသားလွှတ်တော်ဥက္ကဋ္ဌကြီး၊ အမျိုးသားလွှတ်တော် ကိုယ်စားလှယ်များနဲ့ ဧည့်သည်များအားလုံး မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးတင်အောင်ထွန်း ပါ။ ကျွန်တော့်အနေနဲ့ ဥပဒေရဲ့ အမည်ကို စားသုံးသူ၏ နစ်နာ ဆုံးရှုံးသူများကို ကာကွယ်ရေး ဥပဒေလို့ ပြင်ဆင်လိုပါတယ်။ ဥပဒေမူကြမ်းရဲ့ ရည်ရွယ်ချက်(၇)ချက်မှာ အမှတ်စဉ်(စ)၊ စားသုံးသူတို့ကို ဘေးအန္တရာယ်ကင်းရှင်းမှုမရှိသော ကုန်စည် သို့မဟုတ် ဝန်ဆောင်မှု များနှင့် ယင်းတို့ကို သုံးစွဲခြင်းကြောင့် ဖြစ်ပေါ်လာသော နစ်နာဆုံးရှုံးမှုများကို ကာကွယ်ပေးနိုင် ရန်ဆိုတဲ့ အချက်နဲ့လည်း ကိုက်ညီပြီးတော့ ပြည့်စုံတဲ့ ဥပဒေအမည် ဖြစ်စေလိုပါတယ်။ အပိုဒ် ၁၊ ဤဥပဒေကို စားသုံးသူ၏ နစ်နာဆုံးရှုံးမှုများကို ကာကွယ်ရေးဥပဒေလို့ ခေါ်တွင် စေရမည်လို့ ပြင်ဆင်ပြီးတော့ အမည်နဲ့ ဆက်စပ် စပ်လျဉ်းတဲ့ ကျန်အခန်း၊ အပိုဒ်များကိုလည်း လိုက်ပါ ပြင်ဆင်ပေးရမှာ ဖြစ်ပါတယ်။ အပိုဒ် ၂၊ အပိုဒ်ခွဲ(က)မှာ စားသုံးသူ၏ နစ်နာဆုံးရှုံးမှုများကို ကာကွယ် ရေးဆိုသည်မှာ ဆိုပြီး ပြင်ဆင်လိုပြီးတော့ အပိုဒ်ခွဲ(ခ)မှာ ကုန်စည်ချေးငှားခြင်းတို့ကို အဖိုးစားနားပေး၍ ပြုလုပ်သူများ သို့မဟုတ် ပေးကမ်းထောက်ပံ့ခြင်းခံရသူများကို ဆိုသည်။ အပိုဒ်ခွဲ(ဂ)မှာ အဖွဲ့အစည်းနှင့် သော်လည်းကောင်း၊ အဖိုးစားနားရယူ၍ ဆောင်ရွက်သူတို့ကို ဆိုသည်ဟု ဖြည့်စွက်လိုပါတယ်။ အပိုဒ် ၃၊ အပိုဒ်ခွဲ(စ) မှာ နစ်နာဆုံးရှုံးမှုများကို ကာကွယ်ပေးနိုင်စေရန်၊ အပိုဒ်ခွဲ(ဆ)မှာ ထိန်းကျောင်းမှုများ ဆောင်ရွက်ပေးနိုင်စေရန် ဆိုသည့် အထက်အပိုဒ်ခွဲများအတိုင်း ညီညွတ်သွားဖို့ အတွက် စေကို ဖြည့်စွက်လိုပါတယ်။ အပိုဒ် ၄၊ အပိုဒ်ခွဲ(က)မှာ စားသုံးသူ၏ နစ်နာဆုံးရှုံးမှုများကို ကာကွယ်ရေးဆိုင်ရာ လုပ်ငန်းများ၊ အစိုးရအဖွဲ့အစည်း၏ အကြီးအကဲမှ တာဝန်ပေးအပ်ခံရသူများ၊ စားသုံးသူ၏ နစ်နာဆုံးရှုံးမှုများကို ကာကွယ်ရေးဆိုင်ရာ ကျွမ်းကျင်သူများ စသည်ဖြင့် ပြင်ဆင် ဖြည့်စွက်မှုပြု လိုပါတယ်။ အပိုဒ် ၆ မှာ နိုင်ငံ့ဝန်ထမ်းမဟုတ်သော ကော်မရှင်အဖွဲ့ဝင်များသည် အစိုးရအဖွဲ့၏ သဘောတူညီချက်ဖြင့် ဝန်ကြီးဌာနက ခွင့်ပြု သော စရိတ်နှင့် ချီးမြှင့်ငွေကို ခံစားခွင့်ရှိသည်လို့ ပြင်ဆင် လိုပါတယ်။ အပိုဒ် ၈ မှာ နိုင်ငံ့ဝန်ထမ်းမဟုတ်သော ကော်မရှင်အဖွဲ့ဝင်များသည် အဖွဲ့ဝင်အဖြစ်မှ နုတ်ထွက်လိုပါက အစိုးရအဖွဲ့၏ သဘောတူညီချက်ဖြင့် ကော်မရှင်ဥက္ကဋ္ဌက ခွင့်ပြုရမည်လို့ ပြင်ဆင် လိုပါတယ်။ အပိုဒ် ၉ မှာ ပြည်သူ့လွှတ်တော်က ပယ်ဖျက်ခဲ့တဲ့ အပိုဒ်ခွဲ(ဃ)ကို မူလအဆိုပြုပြဋ္ဌာန်းချက် အတိုင်း ထားရှိလိုပါတယ်။ ထို့အတူပဲ အပိုဒ် ၁၃၊ အပိုဒ်ခွဲ(ခ)၊ အပိုဒ်ခွဲငယ်(၄)နဲ့ (၅) ကို မူလအဆိုပြု ပြဋ္ဌာန်းချက်အတိုင်း ထားလိုပါတယ်။ အဓိက အခန်း(၁၃)၊ အပိုဒ် ၂ရ က စီးပွားရေးလုပ်ငန်းရှင်က စားသုံးသူအပေါ် ဝန်ဆောင်မှု ပေးခြင်းနှင့် စပ်လျဉ်း၍ ဖော်ပြရမယ့် အာမခံချက်မှာ ပါဝင်ရမယ့် အချက်(၅)ချက် ထည့်သွင်းထားပြီးတော့ အာမခံချက်အတိုင်း စားသုံးသူအပေါ် ဝန်ဆောင်မှုမပေးရင် စီမံခန့်ခွဲရေးဆိုင်ရာအမိန့်နဲ့ မလုံလောက် ပါဘူး။ ဥပဒေအရပါ အရေးယူဆောင်ရွက်ပါမှ စားသုံးသူရဲ့ နစ်နာဆုံးရှုံးမှုတွေကို ကာကွယ်ပေးနိုင်မှာ ဖြစ်လို့ပါ။ ဒါနဲ့ပတ်သက်လို့ ဥပမာပေးရမယ်ဆိုရင် ၈-၁၁-၂၀၁၈ ရက်နေ့ည(၈)နာရီခွဲ ရန်ကုန်ကနေ မင်းဘူးအထိ ထွက်ခွာလာတဲ့ Elite Express မော်တော်ယာဉ်ဟာ ခရီးလမ်းဆုံးဖြစ်တဲ့ မင်းဘူးမြို့ အထိ မမောင်းဘဲနဲ့ အမျိုးသမီးခရီးသည်တစ်ဦးကို မကွေးကားဂိတ်မှာ ထားသွားလို့ ခရီးသွားနဲ့ မိသားစုကြုံတွေ့ရတဲ့ ရုပ်ပိုင်း၊ စိတ်ပိုင်းဆိုင်ရာ နစ်နာမှုတွေကို ဘယ်လိုကုစားပေးမလဲဆိုတာ ပြန်ကြား ပေးဖို့ ELite Express Service ကုမ္ပဏီလီမိတက်ကို စာပေးပို့ခဲ့ပါတယ်။ အဓိက က ခရီးသည် တစ်ဦးကို ဝန်ဆောင်ခ (၁၈၀၀၀)ကျပ် ယူပြီးတော့ ကားလက်မှတ်မှာ ဖော်ပြချက်ဖြစ်တဲ့ ရန်ကုန်မှ မင်းဘူးမြို့ထိ ပို့ဆောင်ပေးရမယ့် စားသုံးသူနဲ့ သဘောတူထားတဲ့အချက်ကို အာမခံထားတဲ့အတိုင်း ပြီးမြောက်အောင် မဆောင်ရွက်ခြင်းပါ။ ကုမ္ပဏီက စားသုံးသူကို မြားဦးလှည့်ပြီး ကျေနပ်လို့ မကွေး ဂိတ်မှာ ထားခဲ့ခြင်း ဖြစ်ပါတယ်လို့ အကြောင်းပြန်ပါတယ်။ ဒီလို စီးပွားရေးလုပ်ငန်းရှင်ကို စီမံခန့်ခွဲရေး ဆိုင်ရာ အမိန့်နဲ့ တားလို့ မဖြစ်ပါဘူး။ ဥပဒေအရ အရေးယူမှ စားသုံးသူရဲ့ နစ်နာမှုကို ကာကွယ်ပေးရာ နိုင် ဖြစ်ပါတယ် ကျွန်တော်ကတော့ ဘယ်စားလှယ်၊ ရောက်မှာဖြစ်ပါတယ်။ ဒါကြောင့် ဥပဒေကြမ်းရဲ့ အပိုဒ် ၂၇၊ အပိုဒ် ၅၄ တို့ကို မူလအဆိုပြုချက်အတိုင်း ထားရှိလိုခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး တပ်မတော်သားကိုယ်စားလှယ် ဗိုလ်မှူးနိုင်မြင့် ဆွေးနွေး နိုင်ပါပြီ။</speech>
ဗိုလ်မှူးနိုင်မြင့်၊ တပ်မတော်သားကိုယ်စားလှယ်။ ။လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ တပ်မတော်သားအမျိုးသားလွှတ်တော်ကိုယ်စားလှယ် ဗိုလ်မှူး နိုင်မြင့် ဖြစ်ပါတယ်။ စားသုံးသူကာကွယ်ရေးဥပဒေမူကြမ်းသည် ၂၀၁၄ ခုနှစ်၊ ပြည်ထောင်စု လွှတ်တော် ဥပဒေအမှတ်(၁၀) ဖြင့် ပြဋ္ဌာန်းခဲ့သည့် စားသုံးသူကာကွယ်ပေးရေးဥပဒေကို ရုပ်သိမ်းပြီး အသစ်ရေးဆွဲထားခြင်း ဖြစ်ပါတယ်။ စားသုံးသူကာကွယ်ရေးဥပဒေမူကြမ်းတွင် အခန်းပေါင်း(၂၆)ခန်း၊ ပုဒ်မပေါင်း(၈၇)ခု ပါဝင်ပါတယ်။ Power Point ဖြင့် တင်ပြခွင့်ပြုပါခင်ဗျား။ ပြည်ထောင်စုသမ္မတ မြန်မာနိုင်ငံတော်သည် ဖွဲ့စည်းပုံအခြေခံဥပဒေ ၂၀၀၈ ခုနှစ်အရ ပြည်ထောင်စုစနစ်ဖြင့် ဖွဲ့စည်းထားတဲ့ နိုင်ငံတော်ဖြစ်ပါတယ်။ သို့ဖြစ်၍ ပြည်ထောင်စုလွှတ်တော်က ဥပဒေတစ်ရပ်ရပ်ပြဋ္ဌာန်းသည့်အခါ တိုင်းဒေသကြီး သို့မဟုတ် ပြည်နယ် သို့မဟုတ် ကိုယ်ပိုင်အုပ်ချုပ်ခွင့်ရ တိုင်းနှင့် ကိုယ်ပိုင်အုပ်ချုပ်ခွင့်ရဒေသများအတွက် လုပ်ပိုင်ခွင့်အာဏာ ပေးအပ်ထားခြင်း ရှိ/မရှိကို ဦးစွာ ထည့်သွင်းစဉ်းစားရန် လိုအပ်ပါတယ်။ သို့ဖြစ်၍ ပြည်ထောင်စုလွှတ်တော်က ပြဋ္ဌာန်းသည့် ဥပဒေတွင် တိုင်းဒေသကြီး သို့မဟုတ် ပြည်နယ် သို့မဟုတ် ကိုယ်ပိုင်အုပ်ချုပ်ခွင့်ရတိုင်းနှင့် ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့တို့၏ လုပ်ပိုင်ခွင့်များကိုလည်း ထည့်သွင်းပြဌာန်းပေးသင့်ပါတယ်။ ယင်းကိစ္စအတွက် ဖွဲ့စည်းပုံအခြေခံ ဥပဒေ ပုဒ်မ ၂၄၉ တွင် ခွင့်ပြု ပေးထားပြီး ဖြစ်ပါတယ်။ ဥပဒေမူကြမ်းသည် ပြည်ထောင်စုဥပဒေ ပြုစာရင်းမူကြမ်းတွင် အကျုံးဝင်ပြီး ပြည်ထောင်စုလွှတ်တော်ကသာ ဥပဒေပြု နိုင်ပါတယ်။ စားသုံးသူ ကာကွယ်ရေး ဥပဒေပြဋ္ဌာန်းချက်သည် တိုင်းဒေသကြီး သို့မဟုတ် ပြည်နယ် သို့မဟုတ် ကိုယ်ပိုင်အုပ်ချုပ်ခွင့်ရတိုင်းနှင့် ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့၏ ဥပဒေပြု စာရင်း တွင် ပါဝင်ခြင်းမရှိသဖြင့် ၎င်းတို့အနေဖြင့် ဥပဒေပြဋ္ဌာန်းနိုင်ခြင်းရှိမှာ မဟုတ်ပါဘူး။ ဥပဒေကြမ်း၏ အဆိုပြုပြဋ္ဌာန်းချက် အပိုဒ် ၂(ဃ)တွင် ကိုယ်စားတရားစွဲဆို တောင်းခံပိုင်ခွင့် မပါဝင်ဟု ပါရှိပြီး ပြည်သူ့လွှတ်တော်၏ အတည်ပြုချက်တွင် ယင်းစကားရပ်ကို ဖြုတ်ထားကြောင်း တွေ့ရှိရပါတယ်။ သို့ဖြစ်၍ အပိုဒ် ၂(ဃ)တွင် ကိုယ်စားတရားစွဲဆို တောင်းခံပိုင်ခွင့် ရှိသည်ဟု အဓိပ္ပာယ်သက်ရောက်နေ ပါတယ်။ ယင်းကိစ္စမှာ ဥပဒေရေးရာ ကိစ္စဖြစ်ပါတယ်။ သို့ဖြစ်၍ ငွေရေးကြေးရေးဆိုင်ရာ လွှဲပြောင်း နိုင်သော စာချုပ်စာတမ်း၊ အစုရှယ်ယာ၊ ငွေချေးလက်မှတ်၊ ငွေကြေးစသည့် ကိစ္စရပ်များကို ကိုယ်စား တရားစွဲဆိုခွင့် ရှိ/မရှိ ပြည်ထောင်စုရှေ့နေချုပ်ရုံးနှင့် သက်ဆိုင်ရာ ဝန်ကြီးဌာနတို့က ရှင်းလင်းစေပြီး ၎င်းရှင်းလင်းချက်အရသာ ကိုယ်စားတရားစွဲဆိုတောင်းခံပိုင်ခွင့်ကိစ္စ ပါ၊ မပါ ပြင်ဆင်ဖြည့်စွက်သင့် အကြံပြုကြောင်း အကြံပြု အပ်ပါတယ်။ တွင် ဖြစ်စေကြောင်း အကြံပြုသည်ဖြစ်သဖြင့် ပဒေကြ မဟုတ်ကို ဆိုလိုစကားရပ်အား သုံးစွဲပဒေကြမ်း၏ အဖို့ အ ဥပဒေကြမ်း၏ အပိုဒ် ၂(င)ပါ လူ့အဖွဲ့အစည်းဆိုသည့် စကားရပ်သည် အလွန်ကျယ်ပြန့် သဖြင့် မထည့်သင့်ကြောင်း အကြံပြုအပ်ပါတယ်။ ယခု ဥပဒေကြမ်းသည် ပြည်ထောင်စုသမ္မတ မြန်မာနိုင်ငံတော်အတွက်သာ ပြဋ္ဌာန်းသည်ဖြစ်သဖြင့် မြန်မာနိုင်ငံအတွင်းဆိုသည့် စကားရပ်ဖြင့် အစားထိုးသင့်ကြောင်း အကြံပြု အပ်ပါတယ်။ ဥပဒေကြမ်း၏ အပိုဒ် ၂(ဆ)(ဇ) (၅) (ည) (ဋ)နှင့် (ဌ)တို့ တွင် ဖြစ်စေဟူသော စကားရပ်အား သုံးစွဲထားကြောင်း တွေ့ရှိရပါတယ်။ ဖြစ်စေ စကားရပ်သည် သို့မဟုတ်ကို ဆိုလိုရင်းဖြစ်ပါက ဖြစ်စေထက်ပို၍ တိကျသည့် အဓိပ္ပာယ်ရှိသော သို့မဟုတ် ဟူသော စကားရပ်ဖြင့်သာ အစားထိုးသင့်ပါတယ်။ ဥပဒေကြမ်း၏ အပိုဒ် ၂(ဋ)တွင် နစ်နာဆုံးရှုံးမှုဟူ၍ အဓိပ္ပာယ်ကွဲစေသော စကားရပ်(၂)ခု ကို တွဲဖက်၍ အဓိပ္ပာယ်ဖွင့်ဆို အသုံးပြု ထားပါတယ်။ နစ်နာမှုနှင့် ဆုံးရှုံးမှုဟူသည် မတူကွဲပြားသော စကားရပ်များ ဖြစ်ကြပါတယ်။ ဥပဒေကြမ်းအရ နစ်နာမှုသည် စားသုံးသူမှ ခံစားရခြင်း ဖြစ်ပါတယ်။ ဆုံးရှုံးမှုသည် စားသုံးသူ၏ နစ်နာမှုအတွက် လျော်ကြေးတောင်းခံခြင်းသာ ဖြစ်ပါတယ်။ ဥပဒေကြမ်း၏ အပိုဒ် ၅၄(က) တွင် နစ်နာဟူ၍ သုံးနှုန်းထားပါတယ်။ ဆုံးရှုံးမှုဟူသော စကားရပ်မပါရှိပါ။ အပိုဒ် ၅၃(က)တွင် ဆုံးရှုံးမှုနဲ့အညီ ငွေဒဏ်လည်း ပေးရမည်ဟု ဖြည့်စွက်ပြင်ဆင်ထားခြင်းကြောင့် နစ်နာ ဆုံးရှုံးမှု အဓိပ္ပာယ်ဖွင့်ဆိုချက်တွင် ဆုံးရှုံးမှုစကားရပ်အား ဖြုတ်သင့်ပါတယ်။ ဥပဒေကြမ်းသည် ပြည်ထောင်စုအဆင့်အတွက်သာ ပြဋ္ဌာန်းသည့် ဥပဒေဖြစ်နေပါတယ်။ အခန်း(၃)၊ အပိုဒ် ၄ အရ ဖွဲ့စည်းသည့် မြန်မာနိုင်ငံ စားသုံးသူကာကွယ်ရေးကော်မရှင်သည် ပြည်ထောင်စု သို့မဟုတ် ဗဟိုအဆင့် အဖွဲ့အစည်း ဖြစ်ပါတယ်။ သို့ဖြစ်၍ အခန်း(၃)တွင် တိုင်းဒေသကြီး သို့မဟုတ် ပြည်နယ်တို့အတွက်၊ တိုင်းဒေသကြီး သို့မဟုတ် ပြည်နယ် စားသုံးသူကာကွယ်ရေး ကော်မရှင် ဖွဲ့စည်းခြင်းကို ဖြည့်စွက်သင့်ကြောင်း အကြံပြုအပ်ပါတယ်။ ဥပဒေကြမ်း၏ အပိုဒ် ၇၊ အပိုဒ် ၁ရ အရ ဖွဲ့စည်းသည့် စားသုံးသူရေးရာကော်မတီသည် ဗဟိုက ဖွဲ့စည်းတဲ့ကော်မတီ ဖြစ်ပါတယ်။ ယင်းသို့ ဖွဲ့စည်းသည့် အာဏာကို တိုင်းဒေသကြီး သို့မဟုတ် ပြည်နယ်များသို့ ခွဲဝေပေးချင်ပါတယ်။ သို့ဖြစ်၍ အပိုဒ် ၁ရ တွင် ကော်မတီအစား အခန်း(၃)အရ ဖြည့်စွက်ဖွဲ့စည်းမည့် တိုင်းဒေသကြီး သို့မဟုတ် ပြည်နယ် စားသုံးသူကာကွယ်ရေးကော်မရှင်ဖြင့် အစားထိုးသင့်ပါတယ်။ ဥပဒေကြမ်း၏ အပိုဒ် ၄၆(က)တွင် တိုင်ကြားမှုနှင့် စပ်လျဉ်း၍ ပြည့်စုံမှန်ကန်မှု ရှိ/မရှိ စိစစ်ခြင်းဟု သုံးနှုန်းထားပါတယ်။ တိုင်ကြားမှုကို စိစစ်ရာတွင် မှန်ကန်မှုရှိ/မရှိသာ စိစစ်ရန် ဖြစ်ပါတယ်။ ပြည့်စုံမှုရှိ/မရှိကို စိစစ်ရန် မလိုအပ်ပါ။ ပြည့်စုံမှု ရှိ/မရှိမှာ တိုင်ကြားသူ၏ တာဝန်သာ ဖြစ်ပါတယ်။ သို့ဖြစ်၍ အပိုဒ် ၄၆(က)တွင် ပြည့်စုံဟူသော စကားရပ်အား ပယ်ဖျက်သင့်ပါတယ်။ နိဂုံးချုပ်အားဖြင့် စားသုံးသူကာကွယ်ရေး ဥပဒေမူကြမ်းသည် ပြည်ထောင်စုဥပဒေစာရင်း အကျုံးဝင်သော ဥပဒေ တစ်ရပ်ဖြစ်သော်လည်း ပြည်ထောင်စုစနစ်နှင့် ဖွဲ့စည်းထားသည့် နိုင်ငံတော်ဖြစ်သည့်အတွက် ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၂၄၉ တွင် ပြဋ္ဌာန်းထားသည်နှင့်အညီ တိုင်းဒေသကြီး သို့မဟုတ် ပြည်နယ် သို့မဟုတ် ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ များကိုလည်း တန်းတူညီမျှသော အခွင့်အရေးပေးသင့်ကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ပတ်သက်ပြီး အမျိုးသားလွှတ်တော် ဥပဒေကြမ်းကော်မတီက ပြန်လည် ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
<section value = 'Motion'>	
<motion>
<title>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)၏ ပြည်ထောင်စုသမ္မတ မြန်မာနိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြားသော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင်အပါ အဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ယ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို အောက်ပါ လွှတ်တော် ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့်အဖွဲ့အစည်းဝင်က ပြန်လည် ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ တင်သွင်းထားတဲ့ ပြည်ထောင်စုသမ္မတ မြန်မာနိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြား သော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ယ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးရန် ကျန်ရှိတဲ့ လွှတ်တော်ကိုယ်စားလှယ်များ ဆက်လက်ဆွေးနွေးဖို့ဖြစ်ပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)မှ ဦးဝင်းအောင် ဆွေးနွေး နိုင်ပါပြီ။</speech>
<speech><mp id='1243'>ဦးဝင်းအောင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ဥက္ကဋ္ဌကြီးခင်ဗျား။ ဆင်ရိုင်းများ သတ်ဖြတ်မှုနဲ့ ပတ်သက်လို့ ဖြစ်စဉ်တွေထဲကနေ တစ်ခုကို ကျွန်တော် သာဓက ထုတ်ပြချင်ပါတယ်။ ၂၀၁ရ ခုနှစ်၊ ဧပြီလက ဧရာဝတီတိုင်းဒေသကြီးမှာ ဧပြီလတစ်လထဲမှာကိုပဲ ဆင်(၂၅)ကောင် အသတ်ခံရပါတယ်။ ဂြိုလ်တုနဲ့ ချိတ်ဆက်ထားတဲ့ ဆင်ရဲ့ လည်ပင်းမှာတပ်ထားတဲ့ ရေဒီယိုအချက်ပြကိရိယာများရဲ့ မှတ်တမ်းများအရ ဒီဆင်အကောင်(၂၀)ဟာ တစ်ကြိမ်တည်းနဲ့ ဆင်အုပ်ဟာ တစ်ကြိမ်တည်းနဲ့ သတ်ဖြတ်ခံရတာဖြစ်ပြီးတော့ ဆင်မုဆိုးများရဲ့ လက်ချက်လို့ သိရပါတယ်။ (၁)နှစ်ကို ဆင်အကောင်ရေ (၁၀၀) သတ်ဖြတ်ခံနေရတဲ့ နှုန်းနဲ့ဆိုလို့ရှိရင် တောဆင်ရိုင်း အကောင်ရေ(၁၅၀၀)က ၂၀၃၅ ခုနှစ်လောက်မှာပဲ ပျောက်ကွယ်သွား ဖွယ်ရာရှိပါတယ်။ တောဆင်ရိုင်း များ ကျက်စားရာဒေသန့် သတ်ဖြတ်ခံရဆုံး ဒေသတွေဟာ ရန်ကုန်တိုင်းဒေသကြီး၊ ပဲခူးတိုင်းဒေသကြီး၊ ဧရာဝတီတိုင်းဒေသကြီးနဲ့ ရခိုင်ပြည်နယ်တောင်ပိုင်းတို့ ဖြစ်ပါတယ်။ ဆင်သတ်မုဆိုးများဟာ ချင်းပြည်နယ်နဲ့ ကရင်ပြည်နယ် ကလို့ မှတ်တမ်းများအရ သိရှိရပြီးတော့ အခုနောက်ဆုံး မနေ့က ရရှိတဲ့သတင်းများအရဆိုရင် ချင်းပြည်နယ်က ဆင်သတ်မုဆိုးများက တနင်္သာရီတိုင်းဒေသကြီးကို ရောက်ရှိနေပြီလို့တောင် သိရှိရပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point အသုံးပြုခွင့် ပေးစေချင်ပါတယ်။ ဒါက ဆင်နဲ့ လူသားရဲ့ စားကျက်ပဲ ဖြစ်ပါတယ်။ ဒါက ကျွန်တော့်မဲဆန္ဒနယ်မြေဖြစ်တဲ့ ကန့်ဘလူမြို့နယ် အတွင်းမှာ အစာရေစာ ပြတ်ပြီးတော့ သေဆုံးသွားတဲ့ ဆင်ငယ်လေး ဖြစ်ပါတယ်။ ဆင်စာတွေဖြစ်တဲ့ ထမဆိုင်းတို့၊ တောငှက်ပျောတို့၊ ဝါးရွက်စိမ်းတို့ မရှိတော့တဲ့အတွက်ကြောင့် ခုတ်ထွင်ရှင်းလင်းခြင်း ခံရတဲ့အတွက်ကြောင့် တောမီးရှို့ရတဲ့အတွက်ကြောင့် သေဆုံးရခြင်း ဖြစ်ပါတယ်။ ဒီ ကန့်ဘလူမြို့နယ် အတွင်းမှာ တောဆင်ရိုင်း (၄၀)ကျော်ရှိပြီးတော့ ဒီဒေသကို ဒီကြိုးဝိုင်းကို ဘေးမဲ့တောအဖြစ် သတ်မှတ် သင့်ပါတယ်။ ဒါက အရေခွံခွာထားတဲ့ ဧရာဝတီတိုင်းက ပုံပါ။ ဒါက ဧရာဝတီလင်းပိုင် စည်းကမ်းမဲ့ ပိုက်ကွန်နဲ့ ငါးဖမ်းခြင်းကြောင့် ဧရာဝတီလင်းပိုင် ထိခိုက်သေဆုံးခြင်း ဖြစ်ပါတယ်။ ဒါက သဖန်းဆိပ် ဆည်အတွင်းမှာရှိတဲ့ (၃)ပေခန့်ရှိတဲ့ ကွန်ပျော့လှေကြီး ဖမ်းဆီးသတ်ဖြတ်ခံရခြင်း ဖြစ်ပါတယ်။ ရွှေသမင် ဖြစ်ပါတယ်။ ဒါက အမဲလိုက်မှုနဲ့ အိမ်မွေးခွေးတွေကြောင့်မို့လို့ အမောဆို့ပြီးတော့ အိမ်ကိုရောက်လာတဲ့ ရွှေသမင် ဖြစ်ပါတယ်။ ဒါက ချပ်သင်း ရွှေသမင် ဘေးမဲ့တောအတွင်းမှာ ဖမ်းဆီးမိတဲ့ သမင်ထောင်ကွင်း (၅၀)ကျော် ဖြစ်ပါတယ်။ ဒီတောမှာလည်း တူမီးတွေ အန္တရာယ်ရှိနေပါသေးတယ်။ ထိန်းသိမ်းကာကွယ်ထောက်ပံ့ဖို့ လိုအပ်နေတာ ဖြစ်ပါတယ်။ ဒါကတော့ ကျွန်တော်တို့ ကော်မတီခရီးစဉ်အနေနဲ့သွားတဲ့အခါမှာ လားရှိုး ဈေးထဲမှာတွေ့ရတဲ့ တောင်ဆိတ်ရဲ့ ခန္ဓာကိုယ်အစိတ်အပိုင်းတွေ ရောင်းချနေတာ ဖြစ်ပါတယ်။ ဒါက ကျွန်တော်တို့ ခရီးသွားစဉ်နဲ့ သွားရင်းနဲ့ ရှမ်းပြည်နယ် ရွာငံမြို့နယ်မှာ တွေ့ခဲ့ရတဲ့ ဆတ်အကောင်ငယ်ရဲ့ အင်္ဂါအစိတ်အပိုင်း လတ်လတ်ဆတ်ဆတ် ဖြစ်ပါတယ်။ ကျွန်တော်တို့ နာဂတိုင်းရင်းသားတွေကြားထဲ မှာလည်း ကျွန်တော်တို့ ရိုးရာဓလေ့အရ ကျားစွယ် အသုံးပြုမှုရှိပါတယ်။ ဒါကို ကျွန်တော်တို့ ဥပဒေနဲ့ သဘာဝပတ်ဝန်းကျင်နဲ့ နောက်တစ်ခါ ရိုးရာဓလေ့ကြားမှာ ထိန်းညှိတဲ့ဥပဒေတွေ လိုအပ်ကြောင်း တင်ပြလိုခြင်း ဖြစ်ပါတယ်။ ကျားအရေခွံဆုတ်နေတဲ့ကိစ္စ ဖြစ်ပါတယ်။ ကျားအကောင်ရေ (၅၀)ပဲ ကျန်ပါတော့တယ်။ ဒါကတော့ ဖမ်းမိထားတဲ့ ပြောင်လေးများ ဖြစ်ပါတယ်။ ပြောင်ပြောင်တင်းတင်း ဘယ်လောက်လုပ်နေလဲဆိုတာ ထင်ရှားတဲ့ သာဓကတစ်ခု ဖြစ်ပါတယ်။ ဥက္ကဋ္ဌကြီးခင်ဗျား။ တောဆင်ရိုင်းသတ်ဖြတ်မှုတွေကို ကြည့်ရှုမယ်၊ စိစစ်ကြည့်မယ်ဆိုလို့ ရှိရင် ကျွန်တော်တို့ တရားခံ မဖော်ထုတ်နိုင်တာက တရားခံရဲ့ တည်နေရာကို သိပေမယ်လို့လည်း သွားရောက်ဖို့အတွက် ခရီးစရိတ်မရှိတာ တစ်ဖက်က လာဘ်လာဘငွေတွေ ယူထားတာတွေ ရှိပါတယ်။ နောက်တစ်ခါ တရားသူကြီးများရဲ့ ဆင်ခြင်တုံတရားအရ ပြစ်ဒဏ်နည်းနည်းလေး ပေးနေတဲ့ကိစ္စမျိုး ဖြစ်ပါတယ်။ ရခိုင်မှာ (၁)နှစ်၊ (၆)လ ဒီလောက်ပဲ ပေးနေတာမျိုး ဖြစ်ပါတယ်။ နောက်တစ်ခုက ဝန်ထမ်းများကိုယ်တိုင် တောရိုင်းတိရစ္ဆာန်အစိတ်အပိုင်း ရောင်းဝယ်မှုအပိုင်းမှာ ပါဝင်ပတ်သက်နေတာ ဖြစ်ပါတယ်။ နောက်တစ်ခါ ဆင်သတ်မုဆိုးတွေက ဒေသခံတွေကို ငွေကြေးနဲ့မက်လုံးပေးပြီးတော့ နှုတ်ပိတ်ထားတာ ဖြစ်ပါတယ်။ နောက်တစ်ခုက ဝန်ထမ်းတွေရဲ့ အပိုင်း၊ ဝန်ကြီးဌာနရဲ့ အပိုင်း ဖြစ်ပါတယ်။ ဇီဝမျိုးစုံမျိုးကွဲနဲ့ သဘာဝနယ်မြေများ ထိန်းသိမ်းရေးဥပဒေကို ပြင်ဆင်ပြီးတော့ ဒီဥပဒေလွှမ်းမိုးအောင် လုပ်နိုင်ဖို့ လိုပါတယ်။ နောက်ပြီးတော့ သဘာဝပတ်ဝန်းကျင်ထိန်းသိမ်းရေးနဲ့ သားငှက်ဌာနကို သီးခြားဌာနတစ်ခု ဖွင့်လှစ်ပြီးတော့ လုပ်ငန်းတွေ လုပ်ကိုင်ဆောင်ရွက်စေသင့်ပါတယ်။ အဓိကကျတဲ့ အချက်ကတော့ တောရိုင်းတိရစ္ဆာန်များ သတ်ဖြတ်မှုကို ကာကွယ်ချင်တယ်ဆိုရင် အစိုးရရဲ့ စိတ်ဝင်စားမှုက အရေးကြီးဆုံး ဖြစ်ပါတယ်။ မူဝါဒပိုင်းအရ ပံ့ပိုးပေးဖို့ လိုပါတယ်။ ရန်ပုံငွေ မတည်ထူထောင်ပေးဖို့ လိုပါတယ်။ အသိအမြင်ပွင့် ပညာပေးမှုတွေကို ပံ့ပိုးပေးဖို့ လိုပါတယ်။ ထိရောက်တဲ့ တရားစီရင်ရေးဖြစ်အောင် ဆောင်ရွက်ပေးဖို့ လိုပါတယ်။ နောက်တစ်ပိုင်းကတော့ သစ်တောရဲတပ်ဖွဲ့ကို အင်အားတိုးချဲ့ပေးဖို့ လိုပါတယ်။ ဘေးမဲ့တော ဝန်ထမ်းတွေကို လက်နက်ကိုင်ဆောင်ခွင့်ပြုပေးဖို့၊ လက်နက်တပ်ဆင်ပေးဖို့ လိုပါတယ်။ နောက်ဆုံး တစ်ချက်ကတော့ ဒေသခံတွေနဲ့ အရပ်ဖက်အဖွဲ့အစည်းတွေရဲ့အပိုင်း ဖြစ်ပါတယ်။ တောရိုင်း တိရစ္ဆာန်များ ကျက်စားရာဒေသမှာ ဒေသခံထိန်းသိမ်းမယ့်သူတွေကို အမာခံအဖြစ် မွေးထုတ်လေ့ကျင့် ပေးဖို့ လိုအပ်ပါတယ်။ ဘေးမဲ့တောတွေ တိုးချဲ့ပြဋ္ဌာန်းပေးဖို့ လိုပါတယ်။ ထိန်းသိမ်းမယ့် ဆုကြေးငွေ ပေးဖို့၊ ရန်ပုံငွေတစ်ရပ် ထူထောင်ပေးဖို့ လိုပါတယ်။ နောက်တစ်ချက်ကတော့ တောရိုင်းဟင်းလျာတွေ ရောင်းချနေတာကို ထိထိရောက်ရောက် တားမြစ်ဖို့ လိုအပ်ပါတယ်။ ကျွန်တော်တို့ အစိုးရ ရုံးစိုက်ရာ နေပြည်တော်မှာပင်လျှင် တောရိုင်းတိရစ္ဆာန်ဟင်းလျာ ရောင်းချနေတာ ထင်ထင်ရှားရှားရှိပါတယ်။ ဥက္ကဋ္ဌကြီးခင်ဗျား။ သဘာဝပတ်ဝန်းကျင်ထိန်းသိမ်းရေးဆိုတာ ရှုံးနေတဲ့စစ်ပွဲတစ်ခုကို တိုက်နေရတာ ဖြစ်ပါတယ်။ ရှုံးမှန်းသိသိနဲ့တိုက်လည်း တိုက်ရမယ့် တိုက်ပွဲတစ်ခု ဖြစ်ပါတယ်။ သဘာဝ ပတ်ဝန်းကျင်ထိန်းသိမ်းရေးကိုသာ ကျွန်တော်တို့ ရပ်တန့်လိုက်မယ်ဆိုရင် ကျွန်တော်တို့ရဲ့ အသက်ရှင် ရပ်တည်မှုနဲ့ မျိုးဆက်များရဲ့ အသက်ရှင်ရပ်တည်မှုကို အဆုံးသတ်လိုက်သလို ဖြစ်သွားနိုင်ပါတယ်။ နိုင်ငံတစ်နိုင်ငံ ဖွံ့ဖြိုးတိုးတက်ဖို့အတွက်ဆိုရင် နိုင်ငံရေး၊ စီးပွားရေးနဲ့ သဘာဝပတ်ဝန်းကျင်ဆိုတဲ့ ကဏ္ဍကြီး(၃)ခုဟာ ဖိုခနောက်ဆိုင် ဖွံ့ဖြိုးတိုးတက်ရမယ်လို့ မှတ်သားဖူးပါတယ်။ ဒါကြောင့်မို့လို့ သဘာဝပတ်ဝန်းကျင်ထိန်းသိမ်းရေးအတွက်လည်းကောင်း၊ ကျွန်တော်တို့ လူသားမျိုးဆက်ရဲ့ အသက်ရှင်ရပ်တည်ရေးအတွက်လည်းကောင်း အရေးကြီးလှတဲ့ တောရဲ့ သယံဇာတ ဖြစ်တဲ့ ရတနာတစ်ပါးဖြစ်တဲ့ ဆင်အပါအဝင် တောရိုင်းတိရစ္ဆာန်များ ထိန်းသိမ်းကာကွယ်ရေး အဆိုကို ဒီနေ့ လွှတ်တော်ကြီးက ထောက်ခံပေးကြဖို့ တိုက်တွန်းရင်းနဲ့ နိဂုံးချုပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၀)မှ ဒေါက်တာ ကျော်ငွေ ဆွေးနွေးနိုင်ပါပြီ။</speech>
<speech><mp id='1284'>ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)</mp>အားလုံး မင်္ဂလာပါခင်ဗျား။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၁၀) ရေစကြိုမြို့နယ် ကိုယ်စားပြု ဒေါက်တာ ကျော်ငွေ ဖြစ်ပါတယ်။ ကျွန်တော်လည်းပဲ မွန်ပြည်နယ် မဲဆန္ဒနယ်အမှတ် (၁၂)က ဒေါ်သီရိရတနာ ရဲ့ ဆင် အပါအဝင် တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ပြောင်ပြောင်တင်းတင်း ရောင်းဝယ်နေခြင်းတို့ကို ရပ်တန့်ပစ်နိုင်ရန် ထိရောက်စွာ အရေးယူမှုများ ပြုလုပ်ခြင်းဖြင့် ယ်တင်နိုင်ရန် တိုက်တွန်းကြောင်း အဆိုကို (၁၁)ဦးမြောက် ထောက်ခံ ပေးမှာ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဆင်နဲ့တကွသော တောရိုင်းတိရစ္ဆာန်ကြီးတွေ တောရိုင်းသတ္တဝါကြီးတွေ မျိုးတုံးပျောက်ကွယ်ခြင်း အဓိကအကြောင်းကို စဉ်းစားလိုက်ရင် (၂)ချက်တွေ့ရမှာ ဖြစ်ပါတယ်။ အဲဒါ ကတော့ (၁) သဘာဝဘေးအန္တရာယ်များကြောင့် ဂေဟစနစ်တွေ ပျက်စီးပြီးတော့ အဆိုပါ wildlife ခေါ်တဲ့ သားရဲတောရိုင်းတိရစ္ဆာန်တွေ ပျက်စီးရခြင်း၊ (၂) က လူတို့ရဲ့ ပယောဂကြောင့် ပျက်စီးရခြင်းတို့ ဖြစ်ပါတယ်။ ဒီတော့ (၁) ဖြစ်တဲ့ သဘာဝဘေးအန္တရာယ်တွေကြောင့်ဆိုရာမှာ စဉ်းစားလိုက်လို့ရှိရင် တောမီးတွေလောင်တာ၊ မီးတောင်ကြီးတွေပေါက်လို့ ချော်ရည်တွေအောက် ရောက်သွားတာ၊ မြေငလျင်ကြီးတွေလှုပ်ပြီးတော့ တောင်ပြို၊ မြေပြို၊ ဆူနာမီရေလှိုင်းကြီးတွေအောက် တောကြီးတွေ ကျရောက်သွားတဲ့ အဖြစ်တွေကြောင့် ဒီသတ္တဝါကြီးတွေဟာ သူတို့ရဲ့ ဂေဟစနစ်တွေ ပျက်စီးရာကနေ ပြီးတော့ မျိုးတုံးပျောက်ကွယ် သွားနိုင်ကြပါတယ်။ ဒီလိုနဲ့ အတိတ်ကာလ နှစ်သန်းများစွာ ကြာခဲ့စဉ်က ဒီကမ္ဘာပေါ်မှာ ရှိခဲ့ကြတဲ့ ဆင်ထက်ကြီးတဲ့ ဒိုင်နိုဆော၊ ဂေါ်ဇီလာ၊ ချင်ပန်ဇီ စတဲ့ သတ္တဝါကြီးတွေ ပျောက်ကွယ်ခဲ့ရပါပြီ။ သူတို့တစ်တွေ ရှိခဲ့ကြတဲ့အကြောင်းကို ကျောက်ဖြစ် ရုပ်ကြွင်းတွေတွေ့ရှိလို့ ကျောက်ဖြစ်ရုပ်ကြွင်း ပညာရှင်တွေရဲ့ သက်ဆိုင်ရာ ဘူမိဗေဒပညာရှင်တွေရဲ့ သက်တမ်းတွက်ချက် ပေးမှုအရ နှစ်ပေါင်းဘယ်လောက်က ရှိခဲ့တယ်ဆိုတာ ခုနေခါမှာ ကျွန်တော်တို့တွေ ပုံပြင်လိုပဲ ခံစား သိရှိနေကြခြင်း ဖြစ်ပါတယ်။ ဒုတိယအချက်က လူတို့ရဲ့ ပယောဂကြောင့် ဂေဟစနစ်ပျက်ရတာကတော့ အဓိက ကတော့ အဂတိတရား လိုက်စားကြလို့ ဖြစ်ပါတယ်။ လောဘကြီးပြီး စည်းကမ်းမဲ့စွာ သစ်ပင်တွေ ခုတ်ကြတာ၊ တောထဲမှာ သယံဇာတသတ္တုတွေကို တိုးချဲ့တူးဖော်ကြတာ၊ စိုက်ပျိုးရေးလုပ်ကွက်တွေ ချဲ့ထွင်ကြတာ၊ ရွှေ့ပြောင်းတောင်ယာစနစ်တွေ မနားတမ်းလုပ်နေကြတာနဲ့ စီမံကိန်းကြီးတွေ တည်ဆောက်ကြတဲ့ အကြောင်းတွေကြောင့် သူတို့ရဲ့ နေထိုင်သွားလာကျက်စားရာတွေက တဖြည်းဖြည်း ကျဉ်းမြောင်းပြီး သူတို့တွေက အသက်အန္တရာယ်ကျရောက်တဲ့ဘဝ ရောက်ကြရခြင်း ဖြစ်ပါတယ်။ (ခ)အကြောင်း ကတော့ သစ်တောပါးလို့ အဲဒီလို စားကျက်တွေ ပြောင်းရွှေ့ရာကနေမှ လူတွေနဲ့နီးနီး လူတွေ နေထိုင်တဲ့ တဲအိမ်တွေနဲ့ တောင်ယာတွေ ဖျက်ဆီးခံရလို့ လူတွေ ဒေါသဖြစ်ပြီးတော့ သူတို့တစ်တွေကို သတ်ဖြတ်သုတ်သင်လာကြတဲ့အထိ ရောက်ရခြင်းပါ။ နောက် (၃)အချက်ကတော့ မိမိတို့အနီးမှာ အမဲလိုက် မုဆိုးတွေ သွားလာကျက်စားနေကြ တာကို သိပေမယ့်လို့လည်းပဲ သတင်းပေးလို့ရှိရင် ကိုယ့်ဆီကို ပြန်ပြီးတော့ အန္တရာယ်ပြု မှာကို ကြောက်ရွံ့ တဲ့အတွက်၊ သတင်းပေးတိုင်ကြားခြင်း မရှိကြတဲ့အတွက် သူတို့တစ်တွေ သတ်ဖြတ်မှုကို အားပေးနေသလို ဖြစ်နေခြင်း ဖြစ်နေပါတယ်။ တိုင်ကြားလို့ သိပါသော်လည်း ဆန္ဒ၊ ကတိ လိုက်ထားတဲ့ သက်ဆိုင်ရာအာဏာပိုင်များက နှိပ်ကွပ်ဖို့ ပျက်ကွက်ကြခြင်း ဆင်လို ရတနာတန်းဝင် သတ္တဝါကြီးတွေ မျိုးတုံးသွားမယ့်အရေးကို မသိမှုမောဟဖုံးလွှမ်းခြင်း စတဲ့ ဆန္ဒ၊ ဒေါသ၊ ဘယ၊ မောဟ ဆိုတဲ့ အဂတိ တရားလေးပါးတွေ ကြီးစိုးနေတဲ့၊ လိုက်စားနေကြတဲ့အတွက်လည်းပဲ ဆင်နဲ့တကွ သတ္တဝါကြီးတွေဟာ တဖြည်းဖြည်း နည်းပါးလာရခြင်း ဖြစ်ပါတယ်။ ဒါနဲ့ပတ်သက်ပြီးတော့ သစ်တောဌာနနဲ့ သဘာဝပတ်ဝန်းကျင်ထိန်းသိမ်းရေးဌာနတို့က ထုတ်ဝေတဲ့ စာစောင်များအရ သိရတဲ့ ဥပမာအချို့ကို တင်ပြရရင် မြန်မာပြည်မှာ လွန်ခဲ့တဲ့ နှစ်(၂၀) ကျော်က ဆင်အကောင်ရေ (၅၀၀၀)ကျော်ရှိရာကနေ အခုတော့ ဆင်အကောင်ရေ (၂၀၀၀) လောက်ပဲ ကျန်တော့တယ်လို့ သိရပါတယ်။ ကိန်းဂဏန်းများအရ ၂၀၁၀ ပြည့်နှစ်ကနေ ၂၀၁၈ ခုနှစ်၊ မေလအထိ သတ်ခံရတဲ့ ဆင်ပေါင်း (၂၀၅)ကောင် ရှိတယ်လို့ဆိုပါတယ်။ ၂၀၁ရ ခုနှစ်၊ (၁)နှစ်တည်းမှာပဲ စောစောက ကိုယ်စားလှယ်တော်ကြီး ပြောသွားသလို ၂၀၁ရ ခုနှစ်၊ (၁)နှစ်တည်းမှာ (၅၉)ကောင်ထိတောင် သေတယ်လို့ သိရပါတယ်။ ပဲခူးရိုးမရဲ့ အနောက်တောင်ဘက်နားက ဥက္ကံမြို့နယ်ထဲက ကျောက်ပြင်သာနဲ့ ချောင်းစောက် ရွာဘေးမှာ ၂၀၁၆ ခုနှစ်၊ ၂၀၁၈ ခုနှစ် (၂)နှစ်အတွင်း ဆင်(၁၀)ကောင်လောက် သတ်ဖြတ်ခံရတယ်။ အဲဒီလို သတ်ဖြတ်နေတာတွေကို ဆင်မုဆိုးတွေ သွားလာကျက်စားနေတာတွေကို ဒေသခံတွေ သိပေမယ့်လည်း မတိုင်ခဲ့ကြဘူးလို့ ဆိုပါတယ်။ ဆင်အသေသာမဟုတ်ဘူး ဆင်အရှင်များကိုလည်း အရှင်လိုက် ထိုင်းနိုင်ငံဘက်ကို သူတို့ရဲ့ ကမ္ဘာလှည့်ခရီးသွားလုပ်ငန်းအတွက် ရောင်းချနေကြတာလည်း တစ်နှစ် တစ်နှစ်ဆိုရင် အကောင်ရေ (၅၀)ကနေ (၁၀၀)ကြားရှိတယ်လို့လည်း သိရပါတယ်။ တရုတ်နိုင်ငံဈေးကွက်မှာ ဆင်အရေ၊ ဆင်စွယ် စတဲ့ ဈေးကွက်က မက်လောက်စရာကြီး လို့လည်း ဆိုပြန်ပါတယ်။ လက်ရှိမြန်မာပြည်မှာ ဆင်အကောင်ရေ(၂၀၀၀)က ဒေသတွင်းမှာ ထိုင်းနိုင်ငံပြီးလို့ရှိရင် ဒုတိယအများဆုံး ကျန်တဲ့နိုင်ငံလို့ဆိုပေမယ့် စောစောကပြောတဲ့ စာရင်းတွေအရ ၂၀၁၀ ပြည့်နှစ်မှာ (၄)ကောင်လောက် အသတ်ခံရာကနေ ၂၀၁ရ ခုနှစ်ရောက်တော့ ဝုန်းကန် (၅၉)ကောင်ထိ မြင့်လာတော့ ဒါဟာ သက်ဆိုင်ရာအစိုးရကို ဆင်နဲ့တကွ သားရဲတိရစ္ဆာန်ကြီးတွေ ထိန်းသိမ်းပေးဖို့ အချက်ပေး ခေါင်းလောင်းထိုးပေးလိုက်သလို တူပါတယ်။ ဆင်များသာမကပါဘူး ကျား၊ ခြင်္သေ့၊ ဝက်ဝံ၊ ကြံ၊ ပြောင်၊ မိကျောင်း၊ စပါးကြီးမြွေ စတဲ့ တိရစ္ဆာန်ကြီးတွေကိုလည်း နောက်လူတွေမြင်ဖူးကြစေရန် အမျိုးသားရေး တာဝန်နဲ့ကာကွယ်ပေးဖို့ ်နေပါပြီ။ ဒီတော့ ဒီလို သတ်ဖြတ်မှုတွေ လူတွေ လောဘကြီးလို့ ဆင်တွေကို မျိုးတုံးမတတ် သတ်နေတာတွေကို ဘယ်လိုကာကွယ်ကြမလဲ၊ ဒီကိစ္စကို ဘယ်လိုကုစားကြမလဲလို့ စဉ်းစားကြလို့ရှိရင် သဘာဝဘေးကို အားမသန်လို့ မာန်လျှော့ထားနိုင်ပေမယ့်လို့ လူတွေရဲ့ ပယောဂကိုတော့ ကြိုးစားပြီး ကာကွယ်ရင် ဖြစ်နိုင်ပါတယ်။ အကြံပေးရရင် (၁)တောရိုင်း တိရစ္ဆာန်တွေရဲ့ စားကျက်တွေကို ထိန်းသိမ်းပေးရပါမယ်၊ (၂) လူနဲ့ တောဆင်များ ထိပ်တိုက်တွေ့မှုကို နည်းနိုင်သမျှ နည်းပါးအောင် ပြုလုပ်ပေးရပါမယ်။ (၃)ဆင်နဲ့ တောသတ္တဝါကြီးတွေရဲ့ အစိတ်အပိုင်းတွေ ရောင်းချခြင်း၊ အကောင်လိုက် ရောင်းချခြင်း စတဲ့ ဈေးကွက်တွေကို ပြင်းပြင်းထန်ထန် အရေးယူတားမြစ်ပေးကြရပါမယ်။ နောက်တစ်ခုကတော့ ဆင်များ ထိန်းသိမ်းသင့်တဲ့အကြောင်းကို ပြည်သူတွေကို Awareness ပြည်သူတွေကို ပညာပေးမှုတွေ လုပ်ပေး ကြရပါမယ်။ ဆင်စခန်းတွေ တိုးချဲ့ဖွင့်လှစ်ပေးကြရပါမယ်။ ယခု လတ်တလော ချင်းပြည်နယ်မှာ ဖွင့်တဲ့ ကနေဒီ ဆင်စခန်း၊ ပဲခူးတိုင်း ရဲနွယ်ဝန်းကျင်မှာ ဖွင့်တော့မယ့် ဆင်ကန် ဆင်စခန်း စသည်တို့ဟာ အားရချင်စဖွယ် ကြိုဆိုစရာများဖြစ်ပါတယ်။ (၅) ကတော့ ဥပဒေစိုးမိုးအောင် ထိရောက်စွာ ပြုလုပ်ပေး ခြင်းဖြင့် လက်ရှိ သားရဲတိရစ္ဆာန် ကာကွယ်ရေး ဥပဒေပုဒ်မ ၃ရ ကဲ့သို့ အပြစ်ဒဏ် သတ်မှတ်မှုများကို တိုးပေးသင့်ပါတယ်။ ဒီမှာ ထောင်ဒဏ် (၇)နှစ်နဲ့ ငွေဒဏ် (၅)သောင်းလောက်လို့ ပြထားပါတယ်။ နောက်တစ်ခု အရေးကြီးဆုံးကတော့ အဂတိလိုက်စားမှု တိုက်ဖျက်ခြင်းပဲ ဖြစ်ပါတယ်။ ဒါနဲ့ ပတ်သက်လို့ အလျဉ်းသင့်လို့ တင်ပြရရင် ပြီးခဲ့တဲ့ ၄-၁၂-၂၀၁၈ MICC - 2 မှာကျင်းပခဲ့တဲ့ ပညာရေး ဖွံ့ဖြိုးမှု မြှင့်တင်ရေး အကောင်အထည်ဖော်ရေး နှီးနှောဖလှယ်ပွဲမှာ နိုင်ငံတော်အတိုင်ပင်ခံပုဂ္ဂိုလ် ပြောကြားသွားခဲ့တဲ့စကားလေးက မှတ်သားစရာပါ။ ပြည်သူများရဲ့ တိုးတက်ဖွံ့ဖြိုးရေးကို နှောင့်နှေး စေပြီး နိုင်ငံ့ဂုဏ်သိက္ခာထိခိုက်နေတဲ့ လူ့အဖွဲ့အစည်းအတွင်းမှာ လိုက်စားနေသော အဂတိလိုက်စားမှု များကို စနစ်တကျ တိုက်ဖျက်သွားရန် ဆောင်ရွက်နေပါတယ်လို့ ဝမ်းမြောက်စဖွယ် ပြောသွားပါတယ်။ သန်ဘက်ခါ ဒီဇင်ဘာလ ၉ ရက်နေ့ဆိုရင်လည်း အပြည်ပြည်ဆိုင်ရာ အဂတိလိုက်စားမှုတိုက်ဖျက်ရေးနေ့ ကျင်းပကြတော့မှာဖြစ်ပါတယ်။ ဒီတော့ အားလုံးဟာ ကျွန်တော်တို့တစ်တွေဟာ တာဝန်ယူမှုကို တိုးမြှင့် ခြင်းအားဖြင့် ဆင်နဲ့တကွ တောရိုင်းတိရစ္ဆာန်ကြီးများ ပျောက်ဆုံးမှု၊ သတ်ဖြတ်နေမှုကို ကာကွယ်ကြပါစို့လို့ ပြောကြားရင်းနဲ့ မွန်ပြည်နယ် မဲဆန္ဒနယ်အမှတ်(၁၂)က ဒေါ်သီရိရတနာ တင်ပြထားတဲ့ အဆိုကို ကျွန်တော် လေးလေးနက်နက် ထောက်ခံကြောင်း ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၇)မှ ဦးဇော်ဟိန်း ဆွေးနွေးနိုင်ပါပြီ။</speech>
<speech><mp id='1259'>ဦးဇော်ဟိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးဇော်ဟိန်း ဖြစ်ပါတယ်။ မွန်ပြည်နယ် မဲဆန္ဒနယ်အမှတ် (၁၂) ဒေါ်သီရိရတနာ ရဲ့ ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများ ရောင်းဝယ် ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများဖြင့် ယ်တင် နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးသွားမှာ ဖြစ်ပါတယ်။ အဆိုရှင်ရဲ့ အဆိုအရ ၁၉၄၀ ပြည့်နှစ်ဝန်းကျင်မှာ အင်္ဂလိပ်အစိုးရရဲ့ စာရင်းများအရ မြန်မာ နိုင်ငံမှာ တောဆင်ရိုင်းအကောင်ရေ (၁၀၀၀၀)ကျော်ရှိကြောင်း သိရပြီးတော့ ၁၉၉၀ ပြည့်နှစ်အလွန်မှာ တော့ တောဆင်ရိုင်းအကောင်ရေ (၅၀၀၀)လို့ ပြောကြားပြီးတော့ ဒီနေ့(၁၄၀၀)နဲ့ (၂၀၀၀) ကြားမှာသာရှိပြီးတော့ တစ်ပတ်ကို ဆင်(၁)ကောင်နှုန်းနဲ့ သတ်ဖြတ်ခံနေရပြီးတော့ ဆင်တွေဟာ ၂၀၃၀ နဲ့ ၂၀၃၅ ခုနှစ်မှာ တွေ့ဖို့ မလွယ်ကူဘူးဆိုတာ စိုးရိမ်ဖွယ်ရာ တွေ့ရှိရပါတယ်။ ဆင်ပြုန်းတီးခြင်းရဲ့ အဓိကအကြောင်းရင်းကတော့ လူတို့ရဲ့ မတရားလောဘကြောင့် တောတောင်များ ပြုန်းတီးမှု ကမ္ဘာ့ တောရိုင်းတိရစ္ဆာန် မှောင်ခိုကုန်သွယ်ရေးလုပ်ငန်းများ ရာဇဝတ်အဖွဲ့အစည်း ဂိုဏ်းမျိုးစုံက ဂိုဏ်းဖွဲ့ ပြီးတော့ စီးပွားရေးအသွင်သဏ္ဍာန် လည်ပတ်နေမှု တောတောင်များ ပြုန်းတီးမှုကြောင့် တောဆင်များ တည်းခိုနေထိုင်ရန် နယ်မြေကျဉ်းမြောင်းလာမှုက အဓိကဖြစ်ကြောင်း တွေ့ရှိရပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်ရဲ့ မဲဆန္ဒနယ်မြေရဲ့ တိုင်းဖြစ်တဲ့ လူဦးရေ(၁၄)သိန်းကျော်နေထိုင်တဲ့ တနင်္သာရီတိုင်းဒေသကြီးဟာ တိုင်းအတွင်းမှာ နေထိုင်တဲ့ ပြည်သူများရဲ့ လူတစ်ဦးကို (၁)ဧကနှုန်းဖြင့် ကျော်လွန်တဲ့ နှုန်းထားများနဲ့ မြေဧကပေါင်း (၁၈)သိန်း ကျော်ကို ကုမ္ပဏီပေါင်း (၄၀)ခုအား ဆီအုန်းစိုက်ပျိုးရန်အတွက် ယခင်အစိုးရများရဲ့ စေတနာနဲ့ ချပေး ထားခဲ့ပါတယ်။ ဆီအုန်းစီမံကိန်းရဲ့ ဆောင်ပုဒ်ဖြစ်တဲ့ တနင်္သာရီတိုင်းဒေသကြီးသည် မြန်မာနိုင်ငံ၏ ဆီအိုးကြီးဖြစ်ရမည်ဆိုသော ဆောင်ပုဒ်နဲ့အညီ တနင်္သာရီတိုင်းဒေသကြီးရဲ့ မြေဧက (၁၈)ရာခိုင်နှုန်းကို ကုမ္ပဏီ(၄၀)နဲ့ လုပ်ကွက်(၄၅)ခုအား လုပ်ပိုင်ခွင့်ပေးပြီးတော့ လုပ်ကိုင်စေခဲ့ပါတယ်။ တနင်္သာရီ ရိုးမကြီးရဲ့ မြေဧရိယာ(၅)သိန်း(၃)သောင်းကျော်လောက်ဟာ သစ်ထုတ်အပြောင်ရှင်းပြီးတော့ ရတဲ့ အကျိုးအမြတ်နဲ့ ဆီအုန်း ပြန်လည်စိုက်ပျိုးတဲ့အတွက်ကြောင့် တနင်္သာရီရိုးမရဲ့ ဧရိယာ(၁၈)ရာခိုင်နှုန်းဟာ ဆင်အပါအဝင် တခြားသော တိရစ္ဆာန်များအတွက် တောမရှိတော့လို့ တောရိုင်းတိရစ္ဆာန်များ စားကျက် အခက်အခဲဖြစ်စေပြီးတော့ ရေရှည်မှာ လုံးဝကာကွယ်ရမယ့် နို့တိုက် တောရိုင်းတိရစ္ဆာန်များ ပြုန်းတီး မှုကို ပိုမိုမြန်ဆန်စေမှာဖြစ်ကြောင်း တင်ပြလိုပါတယ်။ တနင်္သာရီတိုင်းဒေသကြီးအတွင်းမှာရှိတဲ့ ဆီအုန်းကုမ္ပဏီ(၄၀)ခုနဲ့ လုပ်ကွက်(၄၅)ခုရဲ့ မြေဧရိယာ (၅၃၀၀၀၀)ကျော် ဆီအုန်းစိုက်ပျိုးမြေဧရိယာဟာ မြေယာပိုင်ဆိုင်မှုအတွက် နိုင်ငံတော်မှာ တစ်နှစ်ကို အခွန်ဘဏ္ဍာငွေ ဘယ်လောက်ဆောင်နေသလဲဆိုတာ မသိရှိရပေမယ့် ရိုးမတောတောင်များ ပြုန်းတီးတဲ့အတွက်ကြောင့် သားရဲတိရစ္ဆာန်များ နေစရာရှားပါးလာပြီးတော့ အမြန်ပြုန်းတီးမှာကိုတော့ သေချာသလောက်ရှိနေကြောင်း လေးစားစွာဖြင့် တင်ပြအပ်ပါတယ်။ ဆီအုန်းစိုက်ပျိုးရန် ချပေးခဲ့တဲ့ မြေဧက(၁၈)သိန်းကျော်မှာ လက်တွေ့မြေပြင်မှာ အမှန်တကယ်စိုက်ပျိုးခဲ့တဲ့ ဧက(၅၃၀၀၀၀)သာရှိတဲ့ အတွက်ကြောင့် ခွင့်ပြုဧရိယာရဲ့ (၁၉)ရာခိုင်နှုန်းသာ ဆီအုန်းစိုက်ပျိုးခဲ့ပြီးတော့ အမှန်တကယ်မှာ မစိုက်ပျိုးခဲ့တဲ့မြေများကို နိုင်ငံတော်မှ ဥပဒေနဲ့အညီ ပြန်လည်သိမ်းယူသင့်ပြီးတော့ သားရဲတိရစ္ဆာန်များ အတွက် နားခိုရာအစုအဖွဲ့သစ်တော ပြန်လည်စိုက်ပျိုးခြင်းဖြင့်သော်လည်းကောင်း နိုင်ငံတော်အတွက် အကျိုးအမြတ်များတဲ့ သတ္တု တူးဖော်ခြင်းလုပ်ငန်းကဲ့သို့သော နိုင်ငံတော်ဘဏ္ဍာကို အဓိကရှာဖွေပေး နိုင်တဲ့ စီမံကိန်းများကို နိုင်ငံတော်မှ စနစ်တကျ စီမံခွင့်ပြု ပေးသင့်ကြောင်း တင်ပြလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆင်ဟာ လုံးဝကာကွယ် ထားတဲ့ နို့တိုက်သတ္တဝါ တောရိုင်းတိရစ္ဆာန် (၃၉)မျိုးထဲမှာ တစ်မျိုးဖြစ်ပါတယ်။ ဒါ့အပြင် ကျားနဲ့ သင်းခွေချပ် တို့ဟာလည်း လုံးဝကာကွယ်ထားတဲ့ နို့တိုက်သတ္တဝါ တောရိုင်းတိရစ္ဆာန်များ ပါဝင်ကြပြီးတော့ တနင်္သာရီတိုင်းဒေသကြီးမှာ သင်းခွေချပ်ဟာ တစ်လကို အနည်းဆုံး အကောင်ရေ(၁၀၀)နဲ့အထက် သတ်ဖြတ်ခံနေရကြောင်း ဒေသခံပြည်သူများရဲ့ တင်ပြချက်အရ သိရပါတယ်။ တနင်္သာရီရိုးမ တောတောင်တွေ ပြုန်းတီးလာပြီး စားကျက်ပျောက်တဲ့အတွက် ဆင်တွေဟာ ဆီအုန်းပင်တွေကိုပဲ စားနေရကြောင်း သိရပါတယ်။ အထူးသဖြင့် ဘုတ်ပြင်းမြို့နယ်မှာရှိတဲ့ ဆီအုန်းခြံများအတွင်းမှာ ပိုမိုဝင်ရောက် စားသောက် ကြပြီးတော့ တစ်ခါတစ်ရံမှာလည်းပဲ ဒေသခံတွေ စိုက်ပျိုးထားတဲ့ တောင်ယာမှာ သီးနှံများကို ဝင်ရောက် စားသောက်ကြကြောင်း သိရပြီးတော့ အချို့ဆင်တွေဟာ အိမ်နဲ့နီးနီးကပ်ကပ် လာကြပြီးတော့ သွားလာ မှုတွေရှိကြောင်း သိရှိရပါတယ်။ တနင်္သာရီတိုင်းဒေသကြီးမှာ တောဆင်ရိုင်း သတ်ဖြတ်တာတွေ မတွေ့ ရပေမယ့်လည်း ဧရာဝတီတိုင်းဒေသကြီး၊ ရခိုင်ပြည်နယ်၊ မန္တလေးတိုင်းဒေသကြီး၊ ရန်ကုန်တိုင်း ဒေသကြီးနဲ့ ပဲခူးတိုင်းဒေသကြီးတို့မှာ ဆင်ကို အမဲလိုက်သတ်ဖြတ်မှုတွေရှိကြောင်း သိရှိရပါတယ်။ အရင်ကတော့ ဆင်မုဆိုးတွေအတွက် ဆင်တစ်ကောင် ရပါက ငွေသုံးသောင်း၊ လေးသောင်းရပေမယ့် ယနေ့ဆင်တစ်ကောင်သတ်ဖြတ်ပါက (၁၅)သိန်းနဲ့ သိန်း(၂၀)လောက် မျိုးမျိုးမြတ်မြတ်ရနေ တဲ့အတွက်ကြောင့် စီးပွားရေးကို ဖြတ်လမ်းနဲ့ လိုက်လိုကြတဲ့ဒေသခံ ဆင်မုဆိုးတွေကြောင့် တောဆင်ရိုင်း များကို ပိုမိုအမဲလိုက်သတ်ဖြတ်ခံနေရကြောင်း နေ့စဉ်ထုတ် သတင်းစာများအရ သိရှိရပါတယ်။ ဆင်တွေကို သတ်ဖြတ်ပြီးတော့ အရေခွံထုတ်ယူတဲ့လုပ်ငန်းက ဒီထက်ပိုမိုပြီးတော့ ကျယ်ပြန့် လာမယ်ဆိုရင် ဆိုးဝါးတဲ့ အကျိုးဆက်တွေကို ပိုမိုကြီးမားလာစေမှာဖြစ်ကြောင်း တင်ပြအပ်ပါတယ်။ အရင်ကတော့ အစွယ်လောက်သာ ပစ်မှတ်ထားကြပေမယ့် အခုော့ ဆင်နဲ့ ပတ်သက်ပြီး အစွယ်အပါအဝင် ခန္ဓာကိုယ်အစိတ်အပိုင်းများဟာ မှောင်ခိုဈေးကွက်ကို ဝယ်လိုအားကြီးမားတဲ့အတွက် အထီးရော အမအပြင် ဆင်ပေါက်လေးတွေကိုပါ ပစ်မှတ်ထားပြီး သတ်ဖြတ်နေခြင်းဟာ တောဆင်ရိုင်းများ မျိုးတုံးမှုကို ပိုမိုမြန်ဆန်စေမှာဖြစ်ကြောင်း တင်ပြလိုပါတယ်။ တောဆင်များ သတ်ဖြတ်ခြင်းအတွက် အရေးယူခံရမှုမှာ ယနေ့ထောင်ဒဏ်(၇)နှစ်ဖြစ်စေ၊ ငွေ(၅)သောင်းကျပ်နဲ့လည်း အမိန့် ချမှတ်နိုင်သဖြင့် ထိရောက်သောပြစ်ဒဏ်အတွက် ဥပဒေပြင်ဆင်သင့်ကြောင်း တင်ပြလိုပါတယ်။ ဆင်ရဲ့ အစိတ်အပိုင်း သတ်ဖြတ်ယူဆောင်မှု လျော့ကျစေရေးအတွက် ဆင်များနေထိုင်ကျက်စားရာ ရိုးမ တောင်တန်းမှာရှိတဲ့ ဒေသကျေးရွာများကို ထိန်းသိမ်းတတ်စေရန် အသိပညာပေးမှုလည်း ပြုလုပ် သင့်ကြောင်း တင်ပြလိုပါတယ်။ အရင်ကတော့ အာရှဆင်တွေရဲ့ ခိုလှုံရာနယ်မြေဖြစ်တဲ့ မြန်မာနိုင်ငံဟာ ယနေ့တောဆင်များအတွက် အန္တရာယ်ပေးတဲ့အသွင် ပြောင်းလဲနေကြောင်း စိုးရိမ်ဖွယ်ရာ တွေ့ရှိရပါတယ်။ နိဂုံးချုပ်အနေဖြင့် မွန်ပြည်နယ် မဲဆန္ဒနယ်အမှတ်(၁၂) အမျိုးသားလွှတ်တော်ကိုယ်စားလှယ် ဒေါ်သီရိရတနာ ရဲ့ ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများ ပြောင်ပြောင်တင်းတင်း ချိုးဖောက်ရောင်းဝယ်နေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများဖြင့် ယ်တင်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံအကြံပြုဆွေးနွေးအပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ နော်လှလှစိုး ဆွေးနွေးနိုင်ပါပြီ။</speech>
<speech><mp id='1326'>နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌနှင့် အားလုံးမင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်မြေအမှတ်(၁၀)ရဲ့ အမျိုးသားလွှတ်တော်ကိုယ်စားလှယ် နော်လှလှစိုး ဖြစ်ပါတယ်။ ကျွန်မ အနေနဲ့ မွန်ပြည်နယ် အမျိုးသားလွှတ်တော်ကိုယ်စားလှယ် ဒေါ်သီရိရတနာ တင်ထားတဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ မြန်မာနိုင်ငံမှာ ကျား၊ ဆင်အပါအဝင် တောရိုင်းတိရစ္ဆာန်တွေကို သတ်ဖြတ်ပြီးတော့ အရေခွံ၊ အစွယ်၊ သွေး စတာတွေကို တရားမဝင် ကုန်သွယ်တဲ့ ပြဿနာက အရေးအကြီးဆုံးပြဿနာဖြစ်ပြီးတော့ အခုထိန်းချုပ်ရခက်နေတယ်ဆိုတာကို တွေ့ရပါတယ်။ မြန်မာ့တောဆင်ရိုင်းတွေကို အရေခွံ ခွာယူဖို့အတွက် တစ်ပတ်မှာ တစ်ကောင်နှုန်းနဲ့ သတ်ဖြတ်ခြင်းကို ခံနေရပါတယ်။ အရင်ကဆိုလို့ရှိရင် အစွယ်အတွက်ပဲ စွယ်စုံဆင်ထီးတွေကို သတ်ဖြတ်ခဲ့တာကနေပြီးတော့ အခုအရေခွံအတွက် ဆင်မရော၊ ဆင်ပေါက်ကလေးများပါမကျန် သတ်ဖြတ်နေတာကို တွေ့ရပါတယ်။ အဲဒီအတိုင်း ဆက် သွားမယ်ဆိုလို့ရှိရင် နှစ်အနည်းငယ်အတွင်းမှာ မြန်မာနိုင်ငံရဲ့ တောဆင်ရိုင်းတွေ ပျောက်ကွယ်သွား နိုင်တာဖြစ်ပါတယ်။ ဆင်ရဲ့ အရေပြားအပါအဝင် ဆင်ရဲ့ ခန္ဓာကိုယ်အစိတ်အပိုင်းတွေဟာ ဒီဈေးကွက်မှာ ဝယ်လိုအား မြင့်မားနေတဲ့အတွက်ကြောင့် မြန်မာနိုင်ငံဟာ ဆင်တွေကို အမဲလိုက်သတ်ဖြတ်တဲ့ အဓိက နေရာတစ်နေရာဖြစ်လာတယ်။ ဆင်သားရေတွေကို တရားမဝင်ကုန်သွယ်နေတာ ကြာခဲ့ပြီဖြစ်ပေမယ့် လည်း အခုနှစ်ပိုင်းမှာ လွန်စွာမြင့်တက်တယ်ဆိုတာကိုလည်း တွေ့ရပါတယ်။ ၂၀၁၈ ခုနှစ် နှစ်စပိုင်းမှာ အာရှဆင်ရုပ်ကြွင်း(၂၀)ကျော်ကို ဧရာဝတီတိုင်းမှာ တွေ့ရှိခဲ့တဲ့ အတွက်ကြောင့် မြန်မာနိုင်ငံမှာရှိတဲ့ အာရှဆင်တွေရဲ့ အနာဂတ်ဟာ အင်မတန်မှ စိုးရိမ်စရာ အနေအထား ဖြစ်ပါတယ်။ မြန်မာနိုင်ငံဟာ ၂၀၁ရ ခုနှစ်၊ ဇန်နဝါရီလမှာ (City Integration Folder) လို့ခေါ်တဲ့ Convention On International Trade In Endangered Species Of Wild Fauna And Flora မျိုးဆက် ပျက်သုဉ်းလုဆဲ တောရိုင်းတိရစ္ဆာန်နဲ့ သစ်ပင်ပန်းမန် နိုင်ငံတကာ ကုန်သွယ်မှုဆိုင်ရာ သဘော တူညီချက်ကို လက်မှတ်ထိုးထားတယ်လို့ သိရပါတယ်။ အဲဒီအတွက်ကြောင့် မျိုးဆက်ပျက်သုဉ်းဆဲ တောရိုင်းတိရစ္ဆာန်တွေကို ထိန်းသိမ်းမှုအဆင့် အဆိုးဆုံးနံပါတ်(၃)ကနေ အဆင့်(၂)ကို တက်လှမ်းနိုင်ပြီး ဖြစ်ပါတယ်။ တောရိုင်းတိရစ္ဆာန်နဲ့ သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်း ရေးဥပဒေ ၁၉၉၄ ခုနှစ်ကို ပြောင်းလဲလာတဲ့ အခြေအနေနဲ့ လျော်ညီစေရန် သယံဇာတနှင့် သဘာဝ ပတ်ဝန်းကျင် ထိန်းသိမ်းရေးဝန်ကြီးဌာနကနေပြီးတော့ ဥပဒေရေးဆွဲပြီးတော့ လုပ်ထုံးလုပ်နည်းများနဲ့ အညီ ပြုပြင်ရေးဆွဲပြီးတော့ ၁၁-၅-၂၀၁၈ ရက်နေ့မှာ ဇီဝမျိုးစုံမျိုးကွဲနဲ့ သဘာဝထိန်းသိမ်းရေး နယ်မြေများ ကာကွယ်စောင့်ရှောက်ခြင်းဆိုင်ရာ ဥပဒေအဖြစ် ပြည်ထောင်စုလွှတ်တော်ကနေ အတည်ပြု ပြဋ္ဌာန်းခဲ့ပြီး ဖြစ်ပါတယ်။ ဇီဝမျိုးစုံမျိုးကွဲများနဲ့ သဘာဝနယ်မြေများရဲ့ ဥပဒေရဲ့ အဓိကရည်ရွယ်ချက်ကတော့ တောရိုင်းတိရစ္ဆာန်တွေကို ကာကွယ်ထိန်းသိမ်းနိုင်ဖို့ ရည်ရွယ်ခြင်းဖြစ်ပြီးတော့ ရှားပါးတိရစ္ဆာန်တွေကို နယ်စပ်ဖြတ်ကျော်ကုန်သွယ်မှု သဘာဝနယ်မြေတွေ သတ်မှတ်စီမံခန့်ခွဲတဲ့ အစီအမံနဲ့ ပတ်သက်တဲ့ နိုင်ငံတကာစည်းမျဉ်းများနဲ့ လိုက်လျောညီထွေဖြစ်အောင် ဒီဥပဒေမှာ ထည့်သွင်းရေးသားထားတာ ကိုလည်း တွေ့ရပါတယ်။ ဒီဥပဒေကို အကောင်အထည်ဖော် ဆောင်ရွက်နိုင်ရေးအတွက် နောက်ဆက်တွဲ နည်းဥပဒေကိုလည်း ရေးဆွဲပြဋ္ဌာန်းရန် လိုအပ်လျက်ရှိကြောင်းကိုလည်း သိရပါတယ်။ ဒီဥပဒေတွေကို ရေးဆွဲပြီးတဲ့အခါမှာ ဥပဒေအတိုင်း တိတိကျကျ အကောင်အထည်ဖော်ဖို့ ကျူးလွန်တဲ့သူတွေကိုလည်း အရေးယူဖို့ အရေးကြီးပါတယ်။ (၂)အနေနဲ့ကတော့ မဟာဗျူဟာ အကောင်အထည်ဖော်ရန်အတွက် လုံလောက်တဲ့ ဘဏ္ဍာငွေ ဘတ်ဂျက်ရှိရပါမယ်။ ကျွမ်းကျင်တဲ့လုပ်သား Human Resource ရှိရပါမယ်။ (၃)အနေနဲ့ မြန်မာနိုင်ငံသူ၊ မြန်မာနိုင်ငံသားများကို သဘာဝကို ချစ်မြတ်နိုးတန်ဖိုးထားတတ်ဖို့အတွက် ပညာပေးရမှာ ဖြစ်ပါတယ်။ ဒီလုပ်ငန်းတွေကို အစိုးရသာမက အစိုးရမဟုတ်သောအဖွဲ့အစည်းများ၊ သဘာဝပတ်ဝန်းကျင်အဖွဲ့ လူပုဂ္ဂိုလ်များနှင့် ပူးပေါင်းဆောင်ရွက်ရမှာဖြစ်ပါတယ်။ Power Point သုံးစွဲခွင့်ပြုပါရှင်။ ဒါကတော့ တင်ထားတဲ့ အဆို ဖြစ်ပါတယ်။ ဒါကတော့ မြန်မာနိုင်ငံမှာ တွေ့ရတဲ့ အာရှဆင်တွေ ဖြစ်ပါတယ်။ ဒါကတော့ သတ်ဖြတ်ခြင်းခံရတဲ့ ဆင်တွေဖြစ်ပါတယ်။ ဒါကတော့ Online မှာတင်ထားတဲ့ ဆင်သားရေ ရောင်းဝယ်မှု ကြော်ငြာတစ်ခုဖြစ်ပါတယ်။ ဒါဟာဆိုလို့ရှိရင် ဒီဆင်သားရေတွေကို အခြောက်ခံပြီးတော့ အဲဒီလိုမျိုး ကြည့်လိုက်တဲ့အခါမှာ လှပတဲ့အရောင်အသွေးရှိတာကိုလည်း တွေ့ရပါတယ်။ ဒါကတော့ ကုန်ချောဖြစ်ပါတယ်။ ဒီဆင်သားရေတွေကို ပုံသွင်းပြီးတော့ ဖော်ထုတ်လိုက်တဲ့အခါမှာ ဈေးကွက်မှာ အင်မတန်မှတန်ဖိုးကြီးတဲ့ ဆင်သားရေပုတီးကုံး ဖြစ်သွားတယ်ဆိုတာကို တွေ့ရပါတယ်။ ဒါကတော့ ခုနတုန်းက ကျွန်မ ဖော်ပြခဲ့တဲ့ နိုင်ငံတကာ သဘောတူညီချက်လက်မှတ်ရဲ့ အမည်ဖြစ်ပါတယ်။ ဒါကတော့ နိုင်ငံတကာမှာ ကျင့်သုံးတဲ့စနစ်တွေဖြစ်ပါတယ်။ ဒီလမ်းမကြီးဖောက်တာတောင်မှ ဒါ ဆင် အပါအဝင် တောရိုင်းတိရစ္ဆာန်တွေကို ဖြတ်သန်းဖို့အတွက်နေရာကို ပြု လုပ်ပြင်ဆင်ထားတာဖြစ်ပါတယ်။ အဲဒါကြောင့် ကျွန်မတို့ ဒါ ခုနတုန်းက ဖော်ပြတဲ့အထဲမှာ လုံလောက်တဲ့ ဘဏ္ဍာကိုလည်း ရှိရပါမယ်ဆိုတာကို ဖော်ပြခြင်းဖြစ်ပါတယ်။ သို့ပါသောကြောင့် ပြည်ထောင်စုသမ္မတမြန်မာနိုင်ငံတော် အနေနဲ့ နိုင်ငံတော်ရဲ့ သက်ရှိသဘာဝသယံဇာတဖြစ်တဲ့ ဆင်အပါအဝင် အခြားသော တောရိုင်း တိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှုမြင့်တက်စေရန်နှင့် ဆင်အပါအဝင် အခြားတိရစ္ဆာန်များနှင့် ၎င်းတို့ရဲ့ အစိတ်အပိုင်းများ ရောင်းဝယ်ဖောက်ကားနေမှုကို ရပ်တန့်ပစ်ရန် ခိုင်မာတဲ့ဥပဒေများနဲ့ ထိရောက်စွာ အရေးယူပြုလုပ်ခြင်းနဲ့ ယ်တင်နိုင်ရန် တိုက်တွန်းကြောင်းအဆိုကို ထောက်ခံလိုက်ရပါတယ်။ အားလုံး ကျေးဇူးတင်ပါတယ်။</speech>
အန်တုန်းက ကျွန်မ၏စနစ်တွေဖြစ်ပါတနေရာကို ပြုလုပ်ပြင်ဆင်လောက်တဲ့ ဘဏ္ဍ 
<speech type='speaker'>အဆိုနှင့် စပ်လျဉ်း၍ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန၊ ဒုတိယဝန်ကြီးက ပြန်လည်ရှင်းလင်းဆွေးနွေးရန်ရှိက ဆွေးနွေးဖို့ဖြစ်ပါတယ်။</speech>
<speech><agency id='26'>ဒေါက်တာရဲမြင့်ဆွေ (ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ကိုယ်စားလှယ် တော်ကြီးများ မင်္ဂလာပါ။ ကျွန်တော်ကတော့ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန၊ ဒုတိယဝန်ကြီး ရဲမြင့်ဆွေ ဖြစ်ပါတယ်။ မွန်ပြည်နယ် အမှတ်(၁၂)မဲဆန္ဒနယ် အမျိုးသား လွှတ်တော်ကိုယ်စားလှယ် ဒေါ်သီရိရတနာ ရဲ့ အဆိုနဲ့စပ်လျဉ်းပြီး ဆင်အပါအဝင် တောရိုင်း တိရစ္ဆာန်များ ပျက်သုဉ်းခြင်းမှ ကာကွယ်နိုင်ရန်ရည်ရွယ်ပြီး ဝိုင်းဝန်းအကြံပြုဆွေးနွေးသွားတဲ့ လွှတ်တော် ကိုယ်စားလှယ်တော်ကြီးများကို အထူးကျေးဇူးတင်ရှိပါကြောင်း ပြောကြားလိုပါတယ်။ Power Point အသုံးပြုခွင့်ပြုပါရန် တင်ပြအပ်ပါတယ်။ သစ်တောဦးစီးဌာနသည် တောရိုင်းတိရစ္ဆာန်များ တရားမဝင် သတ်ဖြတ်ထားမှုနဲ့ ကူးသန်းရောင်းဝယ်မှု တိုက်ဖျက်ခြင်းအတွက် Power Point မှာ ဖော်ပြပါအတိုင်း နိုင်ငံတကာနှင့် ဒေသတွင်းအဖွဲ့အစည်းများနှင့် ပေါင်းစပ် ပြီးတော့မှ ကျွန်တော်တို့ ဆက်သွယ်ဆောင်ရွက်လျက်ရှိပါတယ်။ နိုင်ငံအဆင့် တောရိုင်းတိရစ္ဆာန်နှင့် သစ်ပင်ပန်းမန်များ တရားမဝင်ရောင်းဝယ်မှုများအား ဥပဒေအရ ထိရောက်စွာ အရေးယူတားဆီးရေး c$: sad. National Wildlife Enforcement Task Force maps: zlşcossos. Power Point မှာ ဖော်ပြပါအတိုင်း ဆက်စပ်ဌာနအဖွဲ့အစည်းများနှင့် ပူးပေါင်းဆောင်ရွက်လျက်ရှိပြီးတော့မှ ခရိုင်၊ မြို့နယ်အဆင့်အထိ တိုးချဲ့ဖွဲ့စည်းဆောင်ရွက်လျက်ရှိပါမယ်။ ထို့အပြင် သားငှက်ထိန်းသိမ်းရေးအဖွဲ့ WCS နဲ့ ပူးပေါင်းပြီး တရားမဝင်ကုန်သွယ်ရာ ပင်မလမ်းကြောင်းဖြစ်တဲ့ မန္တလေး - လားရှိုး - မူဆယ် - ရွှေလီ လမ်းကြောင်းမှာလည်းကောင်း၊ ကမ္ဘာလုံးဆိုင်ရာ သဘာဝထိန်းသိမ်းရေး ရန်ပုံငွေအဖွဲ့ WWF နဲ့ ပေါင်းစပ်ပြီးတော့ တာချီလိတ် - ကျိုင်းတုံ တရားမဝင်ကုန်သွယ်မှုလမ်းကြောင်းတွင်လည်းကောင်း ပူးပေါင်းဆောင်ရွက်လျက်ရှိပါတယ်။ ထို့အပြင် WWF နဲ့ ပူးပေါင်းပြီး တောရိုင်းတိရစ္ဆာန်များ တရား မဝင် ကုန်သွယ်မှု တိုက်ဖျက်ရေးဆိုင်ရာ လုပ်ငန်းစီမံချက်ကို အဓိကလုပ်ငန်းစဉ် (၄)ခုတို့အပေါ်မှာ အခြေခံပြီးတော့မှ ကျွန်တော်တို့ ရေးဆွဲလျက်ရှိပါတယ်။ ၂၁-၅-၂၀၁၈ ရက်နေ့က ပြဋ္ဌာန်းတဲ့ ဇီဝမျိုးစုံမျိုးကွဲနဲ့ သဘာဝထိန်းသိမ်းရေး နယ်မြေများ ကာကွယ်စောင့်ရှောက်ခြင်းဆိုင်ရာ ဥပဒေမှာလည်း လုံးဝကာကွယ်ထားတဲ့ တောရိုင်းတိရစ္ဆာန်နဲ့ ပတ်သက်ပြီး ကျူးလွန်ပါက အနည်းဆုံး ထောင်ဒဏ်(၃)နှစ်နဲ့ အများဆုံး(၁၀)နှစ်အထိ ထောင်ဒဏ် ချမှတ်ရမယ့်အပြင် ငွေဒဏ်တွေလည်း ချမှတ်နိုင်ရန် ပြဋ္ဌာန်းပါရှိပြီးတော့မှ ယခင်ဥပဒေထက် ပြစ်ဒဏ်ကို တိုးမြှင့်ထားခဲ့ပါတယ်။ ထို့အပြင် မြန်မာ့ဆင် ထိန်းသိမ်းကာကွယ်စောင့်ရှောက်ရေးလုပ်ငန်းစီမံချက် (Myanmar Elephant Conservation Action Plan 2018 - 2027) ကိုလည်း ကျွန်တော်တို့ အကောင်အထည်ဖော် ဆောင်ရွက်လျက်ရှိပါတယ်။ ကမ္ဘာ့အဆင့် ရှားပါးတိရစ္ဆာန်ဖြစ်တဲ့ မျိုးစေ့များ ထိန်းသိမ်းကာကွယ်မှုကိုလည်း မြှင့်တင်လျက်ရှိပြီးတော့မှ ၂၀၁၃ ခုနှစ်မှာရေးဆွဲခဲ့တဲ့ မြန်မာနိုင်ငံ ကျား ထိန်းသိမ်းရေးလုပ်ငန်းစီမံချက်ကို ပြင်ဆင်ရေးဆွဲလျက်ရှိပါတယ်။ တောဆင်ရိုင်းများ သတ်ဖြတ်ခံနေရမှု ဆင်စွယ်အပါအဝင် ၎င်းတို့၏ အစိတ်အပိုင်းများကို တရားမဝင်ကူးသန်းရောင်းဝယ်ခြင်းဆိုင်ရာ လုပ်ငန်းများဆောင်ရွက်နေမှုတို့ဟာ အိမ်နီးချင်းနိုင်ငံများ နှင့် ပြည်တွင်းဈေးကွက်တို့မှာ ဝယ်လိုအားမြင့်တက်လာမှုကြောင့် တစ်နှစ်ထက်တစ်နှစ် ပိုမိုများပြား လာတာကို ကျွန်တော်တို့ တွေ့ရှိရပါတယ်။ သို့ပါ၍ တောဆင်ရိုင်းများ သတ်ဖြတ်ခံနေရမှုမရှိစေရေး အတွက် ဒုတိယသမ္မတ(၁) ၏ ဧရာဝတီတိုင်းဒေသကြီး ခရီးစဉ်နှင့် ဒုတိယသမ္မတ(၂) ပဲခူးတိုင်း ဒေသကြီး ခရီးစဉ်များမှာလည်း အတိအလင်း ကျွန်တော်တို့ Power Point မှာ ဖော်ပြထားပါအတိုင်း လမ်းညွှန်ထားပြီး ဖြစ်ပါတယ်။ ထို့အတွက် သစ်တောဦးစီးဌာန၊ မြန်မာနိုင်ငံရဲတပ်ဖွဲ့၊ အထွေထွေ အုပ်ချုပ်ရေးဦးစီးဌာန၊ ဒေသဆိုင်ရာ အုပ်ချုပ်ရေးအဖွဲ့များနှင့်ပူးပေါင်းပြီးတော့မှ ဆင်သတ်မုဆိုး များအား ဖော်ထုတ် ဖမ်းဆီးရမိရေးကို သက်ဆိုင်ရာ နယ်မြေများအလိုက် အဖွဲ့များ ဖွဲ့စည်း၍ ရှာဖွေ ဆောင်ရွက်လျက်ရှိပါတယ်။ ထို့အပြင် တောဆင်ရိုင်းများ သတ်ဖြတ်ခံရမှုများပြားလှတဲ့ ဒေသတွေမှာ တောဆင်ရိုင်း ကာကွယ်စောင့်ရှောက်ရေး အခြေစိုက်စခန်းများ ဖွင့်လှစ်ပြီးတော့မှ တောဆင်ရိုင်းများအား ကာကွယ် ခြင်း၊ မုဆိုးများအား ဖော်ထုတ်အရေးယူခြင်း၊ လူထုအခြေပြု စောင့်ကြည့်ခြင်းနှင့် ဆင်မုဆိုးဖမ်းသတင်း ပေးများအား ဆုချီးမြှင့်ခြင်းတို့ကို ဆောင်ရွက်လျက်ရှိပါတယ်။ ဖော်ပြပါပုံများက ကျွန်တော်တို့ သတင်းပေးသူနဲ့ ပူးပေါင်းဖမ်းဆီးသူများကို ဆုချီးမြှင့်တဲ့ အခမ်းအနားဓာတ်ပုံများ ဖြစ်ပါတယ်။ ၂၀၁၀ ပြည့်နှစ်၊ ဇန်နဝါရီလမှ ၂၀၁ရ ခုနှစ်၊ ဒီဇင်ဘာလအထိ တရားခံ(၅၆)ဦးကို ဖမ်းဆီးအရေးယူနိုင်ခဲ့ပြီး ၂၀၁၈ ခုနှစ်၊ ဇန်နဝါရီလမှ အောက်တိုဘာလအထိ တရားခံ(၃၆) ဦးကို ဖမ်းဆီးတရားစွဲဆိုနိုင်ခဲ့ပါတယ်။ ထို့အပြင် နိုင်ငံတော်မှလည်း တောဆင်ရိုင်းသတ်ဖြတ်ခံရမှု မရှိစေရေး ကြိုးပမ်းဆောင်ရွက် မှုအား အသိအမှတ်ပြု ချီးကျူးဂုဏ်ပြုထိုက်သူအဖြစ် ဧရာဝတီတိုင်းဒေသကြီး၊ ငပုတောမြို့နယ်မှ ဦးကျော်မြင့်ထွန်း(ခ) ဦးထွန်းလင်းအား နိုင်ငံတော်အတိုင်ပင်ခံပုဂ္ဂိုလ်မှ ၂၀၁၈ ခုနှစ်၊ ဇူလိုင်လအတွက် ကျေးဇူးတင်လွှာကို ထုတ်ပြန်ခဲ့ပါတယ်။ တောဆင်ရိုင်းအန္တရာယ်နဲ့ ဆင်သတ်မုဆိုးများ ဖမ်းဆီးရမိရေး သတင်းပေးရန် ပညာပေးဟောပြောမှုများ ဆောင်ရွက်လျက်ရှိပြီး ၂၀၁၈ ခုနှစ်အတွင်း တောဆင်ရိုင်းများ ကျင်လည်ကျက်စားခဲ့တဲ့ ပတ်ဝန်းကျင်ကျေးရွာများမှာ ပညာပေးဟောပြောခြင်း စုစုပေါင်း (၂၃)ကြိမ် ဆောင်ရွက်ခဲ့ပါတယ်။ ပြည်သူလူထုပိုမိုကျယ်ပြန့်စွာ သိရှိပူးပေါင်းလာနိုင်ရေးအတွက်လည်း သစ်တော ဦးစီးဌာန၊ ဆက်စပ်ဌာနဆိုင်ရာများ၊ တိုင်းဒေသကြီးအစိုးရအဖွဲ့များနှင့် WWF Myanmar တို့ ပူးပေါင်းပြီး မိုမိုတို့အတွက် ရင်တွင်းစကားသံ Voices for MoMos အသိပညာပေး လှုပ်ရှားမှု အစီအစဉ်ကိုလည်း ဆောင်ရွက်လျက်ရှိပါတယ်။ နေပြည်တော်ကောင်စီအပါအဝင် တိုင်းဒေသကြီးနှင့် ပြည်နယ်များတွင်လည်း တောရိုင်းတိရစ္ဆာန်များ အမဲလိုက်သတ်ဖြတ်မှု၊ အသားဟင်းလျာအဖြစ် ရောင်းချမှု၊ အစိတ်အပိုင်းများရောင်းဝယ်နေမှုတို့ကို အသိပညာပေးခြင်း၊ လက်ကမ်းစာစောင်၊ ပိုစတာ များဖြန့်ဝေခြင်း၊ သတိပေးတားမြစ်ချက်များကို အများပြည်သူများ၊ ခရီးသွားဧည့်သည်များ သိရှိနိုင် စေရန်၊ ပိုစတာများစိုက်ထူခြင်း၊ ရုပ်မြင်သံကြားမှတစ်ဆင့် ထုတ်လွှင့်အသိပေးခြင်းများကိုလည်း ဆောင်ရွက်လျက်ရှိပါတယ်။ ထို့အပြင် ပြည်သူအများစု ပိုမိုသိရှိလာစေနိုင်ရန်အတွက် ဖမ်းဆီးရမိဆင်စွယ်၊ ဆင်နှင့် တောရိုင်းတိရစ္ဆာန်တို့၏အစိတ်အပိုင်းများတို့ကို မီးရှို့ဖျက်ဆီးခြင်းအခမ်းအနားကိုလည်း ၄-၁၀-၂၀၁၈ ရက်နေ့မှာ နေပြည်တော်မှာ ကျင်းပခဲ့ပါတယ်။ အရေးပါတဲ့ ဂေဟစနစ်ဝန်ဆောင်မှုများ စဉ်ဆက်မပြတ် ရရှိစေရေးနှင့် သမိုင်းအစဉ်အလာနှင့် ယဉ်ကျေးမှုအရ ဆင်များ၏အရေးပါပုံကို သိမြင်မှု မြင့်မား လာစေရေးတို့ကို ရည်ရွယ်ပြီး မြန်မာ့ဆင်ပြတိုက် (Myanmar Elephant Museum) ကိုလည်း အများပြည်သူ လေ့လာကြည့်ရှုနိုင်စေရန်အတွက် ဖွင့်လှစ်ရန်ဆောင်ရွက်လျက်ရှိပါတယ်။ ပြည်သူများ အနေနဲ့လည်း တောဆင်ရိုင်းများကိုလည်း တောရိုင်းတိရစ္ဆာန်များအပါအဝင် တောဆင်ရိုင်းများကို နောင်မျိုးဆက်များအတွက် ရေရှည်တည်တံ့ရေးအတွက် ဝိုင်းဝန်းကာကွယ်စောင့်ရှောက်ပေးခြင်းနှင့် တားဆီးနှိမ်နင်းရာတွင် ကူညီပါဝင်ပေးစေခြင်း၊ တောရိုင်းတိရစ္ဆာန်တို့မှ ထုတ်လုပ်ထားတဲ့ အသုံးအဆောင် ပစ္စည်းများကို အသုံးမပြုခြင်းတို့ဖြင့် တားဆီးနိုင်ပါတယ်။ သို့ပါ၍ လွှတ်တော်ကိုယ်စားလှယ်တော်ကြီးရဲ့ ဒီအဆိုနှင့် ပတ်သက်ပြီးတော့ နိဂုံးချုပ် တင်ပြရရင် မိမိတို့ဝန်ကြီးဌာနအနေနဲ့ မြန်မာ့ဆင် ထိန်းသိမ်းကာကွယ်စောင့်ရှောက်ရေးလုပ်ငန်း စီမံချက်ကို စိတ်အားထက်သန်စွာ အကောင်အထည်ဖော် ဆောင်ရွက်သွားမည့်အပြင် ဥပဒေနှင့် ပြစ်ဒဏ်ကို တိုးမြှင့်ထားပြီးဖြစ်ခြင်း၊ အဆိုပါလုပ်ငန်းသည် စဉ်ဆက်မပြတ် ဆောင်ရွက်ရမယ့် လုပ်ငန်းစဉ် ဖြစ်ခြင်းတို့ကြောင့် ဆက်စပ်ဌာနများ၊ ဒေသခံပြည်သူများ ပူးပေါင်းပါဝင်ဆောင်ရွက်မှု အားကောင်း လာစေရေးနှင့် အသိပညာပေးခြင်း ဥပဒေအရ ထိရောက်စွာ တားဆီးနှိမ်နင်းခြင်းများကို ဆက်လက် တိုးမြှင့် အကောင်အထည်ဖော် ဆောင်ရွက်သွားမှာဖြစ်တဲ့အတွက် ကိုယ်စားလှယ်တော်ကြီးရဲ့ အဆိုကို အတည်ပြုနိုင်ပါကြောင်း တင်ပြရှင်းလင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ မွန်ပြည်နယ် မဲဆန္ဒနယ် အမှတ်(၁၂)မှ ဒေါ်သီရိရတနာ တင်သွင်းတဲ့ အဆိုနှင့်စပ်လျဉ်း၍ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၊ ဒုတိယဝန်ကြီးက သဘောတူကြောင်း လွှတ်တော်သို့တင်ပြလာပါတယ်။ ဒါကြောင့် ဒီအဆိုကို အတည်ပြုရန် သဘောတူ၊ မတူ လွှတ်တော်ရဲ့ ဆန္ဒ ရယူမှာဖြစ်ပါတယ်။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဒေါ်သီရိရတနာ တင်သွင်းထားသည့် အဆိုအတည် ဖြစ်ကြောင်း ကြေညာပါတယ်။ (ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ ရပ်နားကြောင်းနှင့် (၁၂)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type='speaker'>အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၂)ရက်မြောက်နေ့ကို ၂၀၁၈ ခုနှစ်၊ ဒီဇင်ဘာလ ၁၁ ရက် (အင်္ဂါနေ့) နံနက် ၁၀းဝဝ နာရီဆက်လက်ကျင်းပမည် ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး (၁၁)ရက်မြောက်နေ့ကို ၁၂၃၆ နာရီ ရပ်နားပါသည်။</speech></postface>
</transcript>
</doc>
 
