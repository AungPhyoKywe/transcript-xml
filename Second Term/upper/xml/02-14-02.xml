<doc>
<docinfo>
<docno>02-14-02.xml</docno>
<pdf>02-14-02.pdf</pdf>
<term value="02">ဒုတိယအကြိမ်</term>
<session value="14" />
<sittingday value="02" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့မှတ်တမ်း</title>
<date>၁၃၈၁ ခုနှစ်၊ တန်ဆောင်မုန်းလဆန်း ၉ ရက် (၂၀၁၉ ခုနှစ်၊ နိုဝင်ဘာလ ၅ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ်ကို ၁၀းဝဝ နာရီင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဒုတိယနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျာ။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၃)ဦးရှိပြီး ဒီကနေ့ အစည်းအဝေးကို (၁၉၇)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၈.၃၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နှင့် ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဒုတိယနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါ့မယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော်(၁၄)ကြိမ်မြောက်ပုံမှန်အစည်းအဝေး ဒုတိယနေ့ ၅-၁၁-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များကိုယ်စား စစ်ကိုင်းတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ဥပဒေကြမ်း ကော်မတီ၏ လုပ်ငန်းတာဝန်များဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ် အမှတ်(၁၁)၊ ကိုယ်တိုင်ဆောင်ရွက်ရန်။ ဦးလှဦး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၄)၊ ကျန်းမာရေး။ ဦးရှေးရယ်ရှုမောင်၊ ကယားပြည်နယ် မဲဆန္ဒနယ်အမှတ်(၂)၊ ကျန်းမာရေး။ ဦးကျော်ထွေး၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၊ UPDJC ငြိမ်းချမ်းရေးဆွေးနွေးပွဲ တက်ရောက်ရန်။ ဦးမိုင်းအုဏ်းခိုင်၊ ရှမ်းပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန် နှင့် ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်တို့ပဲ ဖြစ်ကြ ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၉)ဦးနှင့် ယနေ့ ခွင့်ပန်ကြားသူ (၇)ဦးဖြစ်ပြီး စုစုပေါင်း ခွင့်ပန်ကြားသူ (၂၆)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၉)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၇)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၂၆)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားသည့် ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။</speech>
<title>တရားဥပဒေကို မထီမဲ့မြင်ပြုကြသော ဝရမ်းပြေးကိစ္စရပ်များ လျော့နည်းပပျောက်သွားစေရန် မည်ကဲ့သို့ ဆောင်ရွက်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ယခု မန္တလေးတိုင်းဒေသကြီး မဲဆန္ဒနယ်အမှတ်(၂)မှ ဦးထွန်းထွန်းဦး မေးမြန်းဖို့ဖြစ်ပါတယ်။</speech>
<speech><mp id="1288">ဦးထွန်းထွန်းဦး၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၂)မှ ကျွန်တော် ဦးထွန်းထွန်းဦး က တရားဥပဒေစိုးမိုးရေးကို မထီမဲ့မြင်ပြုနေကြသော ဝရမ်းပြေးကိစ္စရပ်များနှင့်ပတ်သက်ပြီး မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ယခုအခါမှာ ပြစ်မှုတစ်ခုခုကြောင့် တရားစွဲဆိုရန် လေးစားအပ်ပါသော ဝရမ်းထုတ်ဆင့်ခြင်းခံထားရသည့်သူများဟာ တရားဥပဒေကို မထီမဲ့မြင်ပြုပြီး အဖမ်းမခံကြဘဲ ထွက်ပြေးတိမ်းရှောင် လွတ်မြောက်နေကြသည့်ကိစ္စရပ်များ ပိုမိုများပြားလာနေကြပါတယ်။ နိုင်ငံတော် အကြည်ညိုပျက်စေသည့် ပုဒ်မဖြင့် တရားစွဲဆိုခံထားရသည့် လူသိများထင်ရှားသည့် လူပုဂ္ဂိုလ်၊ ရဟန်းပုဂ္ဂိုလ်များ၊ အဂတိလိုက်စားမှုဖြင့် တရားစွဲဆိုခံထားရသည့် တရားရေးဌာန အပါအဝင် အစိုးရဝန်ကြီးဌာနများမှ အရာရှိကြီးများနှင့် အခြားကြီးလေးသော ရာဇဝတ်မှု၊ ပုဒ်မ များနှင့် တရားစွဲဆိုခံထားရသည့် သူများစွာသည် ဥပဒေကို ရင်ဆိုင်ခြင်းမပြုဘဲ ထွက်ပြေးတိမ်းရှောင် လွတ်မြောက်နေကြပါတယ်။ အထက်ပါဖြစ်စဉ်များကို လေ့လာကြည့်ပါက အဆိုပါအမှုအခင်းနှင့် သက်ဆိုင်ရာ တရား စီရင်ရေး၊ နိုင်ငံ့ဝန်ထမ်းများဖြစ်ကြသော တာဝန်ရှိ ရဲတပ်ဖွဲ့ဝင်များ၊ ဥပဒေအရာရှိများ၊ အစိုးရ ရှေ့နေများ၊ တရားသူကြီးများသည် နိုင်ငံတော်မှ ပြဋ္ဌာန်းထားသော တရားဥပဒေများနှင့် လုပ်ထုံး လုပ်နည်းများအတိုင်း တိကျစွာလိုက်နာ၍ အကောင်အထည်ဖော်ဆောင်ရွက်ခြင်းများ အားနည်း၍ တာဝန်လစ်ဟင်းခြင်း၊ လျော့ရဲပေါ့ဆစွာ တာဝန်ထမ်းဆောင်နေကြခြင်းများကို တွေ့ရှိနေရပါတယ်။ သာဓကအားဖြင့်တင်ပြရရင် ၁၃-၅-၂၀၁ရ ရက်နေ့တွင် ရန်ကုန်တိုင်းဒေသကြီး၊ အရှေ့ပိုင်းခရိုင် မင်္ဂလာတောင်ညွန့်မြို့နယ်၊ မြရာကုန်းရပ်ကွက်၌ဖြစ်ပွားသော ဆူပူရန်လှုံ့ဆော်မှုဖြစ်စဉ်မှာ ပါဝင်သည့် သူတစ်ဦးကို ပုဒ်မ ၅၀၅(ဂ)၊ ပုဒ်မ ၃၄ တို့ဖြင့် တရားစွဲဆို ဖမ်းဝရမ်းထုတ်ထားခဲ့သော်လည်း ချက်ချင်းမဖမ်းဆီးနိုင်ခဲ့ပါဘူး။ ၎င်းဖြစ်ရပ် နောက်ပိုင်းကာလတွေမှာပြုလုပ်သည့် ဆန္ဒပြပွဲတစ်ခုမှာ သူဟာ ရှေ့ဆုံးက ပါဝင်ဆောင်ရွက်နေသည်ကို လုံခြုံရေးရဲတပ်ဖွဲ့ဝင်များ၏ ရှေ့မှောက်မှာပင် တွေ့မြင်နေရပြီး အဲဒီတုန်းကလည်း မဖမ်းဆီးနိုင်ခဲ့သလို၊ ယနေ့ထက်ထိတိုင်အောင်လည်း ဖမ်းဆီး ထိန်းသိမ်းနိုင်ခြင်း မရှိသေးပါဘူး။ မနှစ်ကတည်းက ဖမ်းဝရမ်းထုတ်ဆင့်ထားသည့် မိုးထိမိုးမိ ကုမ္ပဏီပိုင်ရှင် ဝရမ်းပြေးဆိုရင် ပြီးခဲ့သည့် အောက်တိုဘာလ (၁၄)ရက်နေ့က ဘန်ကောက် လေဆိပ်မှာ တွေ့လို့ တာဝန်သိပြည်သူတစ်ဦးက တင်ပြမှ မြန်မာနိုင်ငံရဲတပ်ဖွဲ့က ထိုင်းကိုစေလွှတ်ပြီး သွားရောက် ရှာဖွေဖို့ လုပ်ဆောင်နေတာဟာလည်း မေးခွန်းထုတ်စရာဖြစ်နေပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တကယ်တော့ တရားဥပဒေစိုးမိုးရေးနှင့် ဥပဒေကို လေးစားလိုက်နာရေးအတွက် နိုင်ငံတော်က ပြဋ္ဌာန်းထားသည့် အထူးကောင်းမွန်တဲ့ ဥပဒေနှင့် လုပ်ထုံးလုပ်နည်းတွေ ကျွန်တော်တို့မှာ ရှိပါတယ်။ ဒီလိုဝရမ်းပြေးတွေကို ဖမ်းဆီးရမယ့် ရဲတပ်ဖွဲ့ဝင်များ၊ တရားသူကြီးများ၊ တရားရေးဝန်ထမ်းများ လိုက်နာရန်အတွက် The Penal code, of Criminal Procedure excalaupy Odpaşap naệoo:qoc3cògo v8:58:Gea opseg:Ga: နှင့် ပြန်လည်ဖမ်းဆီးခြင်း၊ တရားရုံးသို့ ဆင့်ဆိုခြင်း၊ ဝရမ်းကပ်ခြင်း၊ ရှာဖွေခြင်း၊ ဖမ်းဆီးရမည့် နည်းလမ်း၊ ပြန်လည်ခုခံပါက ဆောင်ရွက်ရမည့်နည်းလမ်း စသည့်အချက်များကို ပြည့်စုံလုံလောက်စွာ ပြဋ္ဌာန်းထားပါတယ်။ ဒီလိုပြဋ္ဌာန်းချက်တွေကို တိတိကျကျ မလိုက်နာမကျင့်သုံးဘဲ လျစ်လျူရှု ဆောင်ရွက်သည့် တရားစီရင်ရေးဆိုင်ရာ နိုင်ငံ့ဝန်ထမ်းများဖြစ်သည့် ရဲတပ်ဖွဲ့ဝင်များ၊ တရားသူကြီး များ၊ အစိုးရရှေ့နေများကိုလည်း ဖြောင့်မှန်စွာ တရားစီရင်ရေးကို ဆန့်ကျင်သည့် ပြစ်မှုမြောက် သည်ဟု သတ်မှတ်၍ မည်သည့်ပြစ်ဒဏ်များ ချမှတ်ရမည်ဟု The Penal Code လို့ခေါ်သည့် ရာဇသတ်ကြီးဥပဒေ၏ အခန်း(၁၁)မှာ တိကျရှင်းလင်းစွာ ဖော်ပြထားပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဥပဒေသဘောအရဆိုရင် တရားသူကြီးတစ်ဦးက ဖမ်းဝရမ်းထုတ်ဆင့်ပေးခြင်းသည် နိုင်ငံတော်သမ္မတက ဖမ်းဆီးခိုင်းခြင်းနှင့် အတူတူပဲဖြစ်ပါတယ်။ ပြစ်မှုတစ်ခုခုကြောင့် ဖမ်းဝရမ်းထုတ်ဆင့်ခံထားရသည့်သူများက အဖမ်းမခံဘဲ ထွက်ပြေးတိမ်းရှောင် လွတ်မြောက်နေတဲ့ကိစ္စရပ်များ၊ ပိုမိုများပြားလာနေတယ်ဆိုတာကိုက နိုင်ငံတော်ကို မထီလေးစားရာ ရောက်သလို၊ တရားဥပဒေစိုးမိုးရေးနှင့် နိုင်ငံတော်၏ တရားစီရင်ရေးကဏ္ဍရဲ့ ပုံရိပ်ကိုများစွာ ကျဆင်း အကျည်းတန်စေပါတယ်။ သို့ဖြစ်ပါ၍ ဥက္ကဋ္ဌကြီးမှတစ်ဆင့် မေးမြန်းလိုသည်မှာ တရားဥပဒေကို မထီမဲ့မြင် ပြုနေကြသော ဝရမ်းပြေးကိစ္စရပ်များအား လျော့နည်းပပျောက်သွားစေရန် မည်ကဲ့သို့ စီမံဆောင်ရွက် ထားသည်ကို သိရှိလိုပါကြောင်း မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနှင့် ပတ်သက်ပြီး ပြည်ထောင်စုတရားလွှတ်တော်ချုပ် တရားသူကြီးက ဖြေကြားပေးဖို့ ဖြစ်ပါတယ်။</speech>
<speech><agency id="5">ဦးမျိုးတင့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်က ပြည်ထောင်စုတရားလွှတ်တော်ချုပ်၊ တရားသူကြီး ဦးမျိုးတင့် ဖြစ်ပါတယ်။ ကျွန်တော့်အနေနဲ့ တရားဥပဒေကို မထီမဲ့မြင်ပြုသော ဝရမ်းပြေးကိစ္စရပ်များ လျော့နည်းပပျောက်သွားစေရန်နှင့် မည်ကဲ့သို့ ဆောင်ရွက်ထားသည်ကို သိရှိလိုကြောင်း မန္တလေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးထွန်းထွန်းဦး မေးမြန်းသည့် ကြယ်ပွင့်ပြမေးခွန်းနှင့် စပ်လျဉ်းပြီး ဖြေကြားသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ဝရမ်းပြေးအမှု၊ တစ်နည်းအားဖြင့် တရားခံပြေးမှုများကို စိစစ်ပိုင်းခြား ကြည့်မယ်ဆိုရင်၊ တရားခံထွက်ပြေးတိမ်းရှောင်တဲ့ကာလ (၂)ပိုင်းကို ခွဲခြားတွေ့ရှိနိုင်မှာ ဖြစ်ပါတယ်။ တစ်ခုက ကျွန်တော်တို့ ပြစ်မှုကျူးလွန်ပြီးနောက် ထွက်ပြေးတိမ်းရှောင်ခြင်းနှင့် တစ်ခုက တရားရုံးက စစ်ဆေးနေစဉ် ထွက်ပြေးတိမ်းရှောင်ခြင်း ဖြစ်ပါတယ်။ ကျွန်တော်တို့ ပြစ်မှု ကျူးလွန် ပြီးနောက် ထွက်ပြေးတိမ်းရှောင်ခြင်းနှင့် ပတ်သက်လို့ သက်ဆိုင်ရာ တရားစွဲအဖွဲ့အစည်းတွေက အခင်းဖြစ်အရပ်ကို သွားရောက်တယ်၊ လိုအပ်သည့် သက်သေခံ အထောက်အထားနှင့် တရားခံ မည်သူမည်ဝါဆိုတာကို စုံစမ်းဖော်ထုတ်တယ်၊ တရားခံကို ဖမ်းဆီးကြရပါတယ်။ ဒီလိုဖမ်းဆီးရာမှာ တရားခံထွက်ပြေးတိမ်းရှောင်သွားသည့်အခါမှာ ကျွန်တော်တို့ တရားရုံးများကို တရားခံမပါဘဲ တရားခံပြေးမှုများ၊ ပြစ်မှုဆိုင်ရာ ရာဇဝတ်ကျင့်ထုံးဥပဒေ ပုဒ်မအရ တရားခံပြေးမှုများဖြင့် တရားစွဲ တင်ပို့လေ့ရှိပါတယ်။ ဒီအခါမှာ ကျွန်တော်တို့ ရာဇဝတ်ကျင့်ထုံး ဥပဒေအရ လက်ခံရရှိသည့် တရားရုံးများဟာ ရာဇဝတ်ကျင့်ထုံးဥပဒေပုဒ်မ ၇၅ အရ သက်ဆိုင်ရာ တရားခံကို ဖမ်းဝရမ်း ထပ်မံထုတ်ဆင့်ပါတယ်။ ဝရမ်းပေါ်မှာ ဝရမ်းအတည်မဖြစ်ပါက ဝရမ်းအတည်ပြုသူ အရာရှိကိုယ်တိုင်နှင့် အတည်ပြုကြောင်း သိရှိသည့်သက်သေ(၂)ဦးကိုပါ ရုံးရှေ့သို့ သက်သေခံ ခေါ်ရောက် သက်သေခံရမည်ဟု မှတ်ချက် ရေးသားပြီး ဝရမ်းထုတ်ဆင့်ပေးခဲ့ပါတယ်။ အဲဒီဝရမ်းဟာ ရာဇဝတ်ကျင့်ထုံးဥပဒေပုဒ်မ ၇၅ အပိုဒ် (၂)အရ မရုပ်သိမ်းသမျှ၊ တရားခံကို မဖမ်းမိသမျှ၊ အာဏာသက်ရောက်သည့် ဝရမ်းဖြစ်ပါတယ်။ ဒီဝရမ်းဟာ ရာဇဝတ်ကျင့်ထုံးဥပဒေပုဒ်မ ၈၂ အရ မြန်မာနိုင်ငံတစ်ဝှမ်း မည်သည့်အရပ်၊ မည်သည့် နေရာမှာမဆို အတည်ပြုဖမ်းဆီးနိုင်တဲ့ ဝရမ်း ဖြစ်ပါတယ်။ ဝရမ်းပေါ်မှာ ရေးသားထားသည့် တရားခံ၏ နေရပ်လိပ်စာသည် တရားခံဟာ ဘယ်အရပ်၊ ဘယ်သူဘယ်ဝါဖြစ်ကြောင်းကို ပိုင်းခြား သိရှိနိုင်ဖို့ လိပ်စာသာဖြစ်ပြီး အဲဒီနေရာမှာပဲ ဝရမ်းကို အတည်ပြုရမယ်လို့ ဥပဒေသဘောကဆိုတာ မဟုတ်ပါဘူး။ ဘယ်အရပ်မှာနေသည့် ဘယ်သူရဲ့ သားသမီး၊ ဘာအလုပ် လုပ်ကိုင်သည့် လူလို့ ဖော်ပြထားတာက အဲဒီအရပ်ကိုပဲ သွားဖမ်းဖို့ မဟုတ်ပါဘူး။ ရာဇဝတ်ကျင့်ထုံးဥပဒေပုဒ်မ ၈၂ အရ မြန်မာပြည်အတွင်း မည်သည့်နေရာတွင်မဆို ဝရမ်းဖမ်းဆီးနိုင်မှာဖြစ်ပါတယ်။ ဒီအပြင် ဝရမ်း အတည်ပြုသူ ရဲအရာရှိတွေဟာ မိမိကိုယ်တိုင်သော်လည်းကောင်း၊ အခြားထပ်ဆင့်လွှဲအပ်လို့ သော်လည်းကောင်း ဒီဝရမ်းကို အတည်ပြုဖမ်းဆီးနိုင်ပါတယ်။ ဝရမ်းအတည်ဖြစ်ပါက ပုဒ်မ ၈၁ အရ နီးစပ်ရာတရားရုံး၊ ဝရမ်းထုတ်ဆင့်ရာ တရားရုံးကို တရားခံကို ပို့ပေးရမှာဖြစ်ပါတယ်။ ဒီလိုတရားရုံးများက ဝရမ်းထုတ်ဆင့်သည့်အခါမှာ သက်ဆိုင်ရာ တရားစွဲအဖွဲ့အစည်းက ဝရမ်းအတည်မဖြစ်ကြောင်း သွားရောက်အတည်ပြုသူ ရဲအရာရှိ၊ သွားရောက်အတည်ပြုစဉ်က လိုက်ပါခဲ့သည် ဒေသဆိုင်ရာ ရပ်ကွက်ကျေးရွာ အုပ်ချုပ်ရေးအဖွဲ့ အစည်းများကို သက်သေ အဖြစ်တင်ပြပြီး တရားရုံးရှေ့မှာ အစစ်ခံတဲ့အတွက် တရားရုံးများက အမှုတွဲမှာ ပေါ်ပေါက်တဲ့ သက်သေခံချက်တွေကို မှင်ပြာသက်သေလို့ခေါ်သည့် သက်သေများကို စစ်ဆေးပါတယ်။ တရားခံ၏ မျက်ကွယ်မှာ စစ်ဆေးပါတယ်။ တရားခံဟာ စွပ်စွဲထားသည့် ပြစ်မှုကျူးလွန်တယ်လို့ ယူဆနိုင်သည့် အကြောင်းတွေပေါ်ပေါက်ရင် ရာဇဝတ်ကျင့်ထုံး ဥပဒေပုဒ်မ ၈၇၊ ၈၈ အရ တရားခံဖမ်းဝရမ်းနှင့် ပစ္စည်းဖမ်းဝရမ်းတွေ ထုတ်ပါတယ်။ တရားခံ၏ ရွှေ့ပြောင်းနိုင်သောပစ္စည်း၊ မရွှေ့ပြောင်းနိုင်သော ပစ္စည်းကို ဝရမ်းကပ်ပြီး သတ်မှတ်သည့် ှာ ကျွန်တော်တို့ အဲဒီပစ္စည်းတွေကို ရောင်းချပြီး နိုင်ငံတော်၏ ဘဏ္ဍာထဲကို ထည့်ပါတယ်။ ဒါဟာ ကျွန်တော်တို့ လက်ရှိတရားရုံးအဆင့်ဆင့်က ကျင့်သုံးနေပါတယ်။ ဥပဒေ ပြဋ္ဌာန်းချက်ကလည်း ဒီလိုပဲ ပြဋ္ဌာန်းထားပါတယ်။ တရားခံ ဖမ်းဆီးရမည့်အရေးနှင့် ပတ်သက်လို့က ကျွန်တော်တို့ ၈၇၊ ၈၈ တရားခံပြေးအဖြစ် ကြေညာလိုက်သည့်နောက်မှာလည်း ကျွန်တော်တို့ ရာဇဝတ်ကျင့်ထုံးဥပဒေပုဒ်မ ၅၄ မှာ ပြဋ္ဌာန်းထားသည့်အတိုင်း ဥပဒေအရ တရားခံပြေးအဖြစ် ကြေညာခံရသူဟာ မည်သည့်အရပ်၊ မည်သည့်ည့်နေရာမှာဖြစ်ဖြစ် ဖမ်းဆီးနိုင်ခွင့် အခွင့်အရေး သက်ဆိုင်ရာ တရားစွဲ အဖွဲ့အစည်းကသော်လည်းကောင်း၊ တာဝန်သိ လုပ်သားပြည်သူ များကသော်လည်းကောင်း၊ သက်ဆိုင်ရာ အုပ်ချုပ်ရေးအရသော်လည်းကောင်း ဖမ်းဆီးနိုင်ခွင့် ရရှိ ကြောင်းကို ရာဇဝတ်ကျင့်ထုံး ဥပဒေပုဒ်မ ၅၄ မှာ ပြဋ္ဌာန်းထားပါတယ်။ ဒါကြောင့် တရားရုံးများက ရာဇဝတ်ကျင့်ထုံးပါ ပြဋ္ဌာန်းချက်နှင့်အညီ စစ်ဆေးပြီး တရားခံတွေကို ဖမ်းဆီးနိုင်သည်၊ မည်သူမဆို ဖမ်းဆီးနိုင်သည်လို့ ကျွန်တော်တို့က တရားခံပြေးအဖြစ် ကြေညာပေးထားပြီးဖြစ်ပါတယ်။ ဒါကို ဖမ်းဆီးဖို့က သက်ဆိုင်ရာ တာဝန်သိလုပ်သားပြည်သူများ၊ တရားခံမည်သည့်အရပ်တွင် ရှိနေတယ်ဆိုတာကို ကျွန်တော်တို့ သတင်းပေးတဲ့လူ မရှိဘဲနဲ့လည်း သက်ဆိုင်ရာတရားစွဲ အဖွဲ့အစည်း၊ သက်ဆိုင်ရာ အထူးသဖြင့် ရဲတပ်ဖွဲ့ပေါ့။ ရဲတပ်ဖွဲ့များဟာ စုံစမ်းမယ်။ သတင်းပေးများကိုရှာပြီး ဖမ်းဆီးရမှာဖြစ်ပါတယ်။ တရားရုံးများကတော့ တရားခံပြေး အဖြစ် တရားရုံးမှာ ကြေညာထားပြီး သက်ဆိုင်ရာ အုပ်ချုပ်ရေးရုံးနှင့် တရားရုံးတွေမှာ ကြေညာ ထားခြင်းသည် မဖမ်းမိသမျှ ဒီတရားခံပြေးကြေညာမှုက အသက်ရှိနေမှာဖြစ်ပါတယ်။ ဒါကြောင့် အမှုဖြစ်ပွားပြီးနောက် တရားရုံးရှေ့ ကိုမလာဘဲ အမှုဖြစ်ပြီးပြီးခြင်း ပြေးသွားသည့် တရားခံတွေနှင့် ပတ်သက်လို့ တရားရုံးများက ပြဋ္ဌာန်းဥပဒေနှင့်အညီ ဆောင်ရွက်လျက်ရှိပါကြောင်း ကနဦး ပထမပိုင်းအနေနဲ့ ဆွေးနွေးတင်ပြလိုပါတယ်။ ဒုတိယပိုင်းအနေဖြင့် တရားရုံးများက စစ်ဆေးနေစဉ်မှာ ပြဋ္ဌာန်းထားသည့် ဥပဒေပုဒ်မ အရ အာမခံပေးနိုင်သည့် ပုဒ်မ၊ အာမခံပေးရမယ့်ပုဒ်မ တစ်ခုခုဖြစ်လို့ လုံလောက်သည့် ခံဝန်နှင့် အချုပ်လွတ် ထုချေခွင့်ပေးပြီး ဆောင်ရွက်နေသည့် မှုခင်းတွေမှာ အမှုစစ်ဆေး မပြီးပြတ်မီမှာ တရားခံဟာ တရားရုံးရှေ့ကို မလာတော့ဘဲ ထွက်ပြေးတိမ်းရှောင်သွားသည့် အမှုမျိုးလည်း ရှိပါတယ်။ အဲဒီလိုအမှုမျိုးမှာ ကျွန်တော်တို့ ရာဇဝတ်ကျင့်ထုံးဥပဒေပုဒ်မ ၅၁၄ အရ အာမခံသူကို ဒီအာမခံဒဏ်ကြေးနှင့် ပတ်သက်ပြီး ဆောင်ရွက်ပါတယ်။ သူ့မှာ ရွှေ့ပြောင်းနိုင်သည့်ပစ္စည်း၊ မရွှေ့ပြောင်းနိုင်သည့်ပစ္စည်းရှိလို့ရှိရင် ကျွန်တော်တို့ ဝရမ်းကပ်ပြီး လေလံတင်ရောင်းချပါတယ်။ တကယ်လို့ သူ့မှာ လေလံတင်ရောင်းချဖို့ ပစ္စည်းမရှိဘူးဆိုရင်လည်း ရာဇဝတ်ကျင့်ထုံးဥပဒေနှင့် အညီ (၆)လထက် မပိုသည့် ထောင်ဒဏ်ချမှတ်ပါတယ်။ မူရင်းတရားခံနှင့် ပတ်သက်လို့က အခင်းဖြစ်ပွားပြီးနောက် ထွက်ပြေးသည့် တရားခံကဲ့သို့ ခုန ကျွန်တော်တို့က ရာဇဝတ်ကျင့်ထုံးဥပဒေ ပုဒ်မ ၈၇၊ ၈၈ တို့အရ အရေးယူပြီး သူပိုင် ရွှေ့ပြောင်း နိုင်သည့်ပစ္စည်း၊ မရွှေ့ပြောင်းနိုင်သည့်ပစ္စည်းတွေကို လေလံတင်ရောင်းချခြင်းဖြင့် နိုင်ငံ့ဘဏ္ဍာ အဖြစ် သိမ်းဆည်းလျက်ရှိပါကြောင်း ဥက္ကဋ္ဌကြီးမှတစ်ဆင့် ရှင်းလင်းတင်ပြအပ်ပါတယ်။ ဒီ တရားခံပြေး၊ ဝရမ်းပြေးမှုများနှင့် ပတ်သက်လို့ အရေးယူဆောင်ရွက်ရာမှာ ကျွန်တော်တို့ တည်ဆဲ ဥပဒေပြဋ္ဌာန်းချက်များဟာ တော်တော်ကို ပြီးပြည့်စုံပါတယ်။ ဒါပေမဲ့ တစ်ခု ကျွန်တော်တို့ ကိုယ်စားလှယ်တော်ကြီး ဆွေးနွေးသလို တရားခံကို သွားရောက်ဖမ်းဆီးခြင်းက ကျွန်တော်တို့ တရားရုံးတွေက ဝရမ်းထုတ်ပေးဖို့တာဝန်၊ တရားခံရဲ့ နေအိမ်ကို ဒါမှမဟုတ် ပစ္စည်းတွေရှိရင် ပစ္စည်းကို ဝရမ်းကပ်ပေးဖို့ တာဝန်၊ တရားခံကို အာမခံပေးပြီးမှ ထွက်ပြေးလို့ရှိရင် အာမခံသူတွေကို အရေးယူသည့် တာဝန်၊ မူရင်းတရားခံနှင့် ပိုင်ဆိုင်သည့် ပစ္စည်းတွေကို နိုင်ငံ့ဘဏ္ဍာသိမ်းသည့် တာဝန်မှအပ တရားခံကို ကိုယ်တိုင်ဖမ်းဆီးဖို့က အစဉ်အလာအရ တရားရုံးတွေက ဆောင်ရွက်ခြင်း မရှိပါဘူး။ နောက်တစ်ချက်က ရာဇဝတ်ကျင့်ထုံးဥပဒေ ပုဒ်မ ၄၅၊ ၅၄ တို့မှာ ဒီသက်ဆိုင်ရာ တရားခံ နိုင်ငံတော်ဥပဒေတစ်ရပ်ရပ်က တရားခံပြေးအဖြစ် ကြေညာထားသည့် တရားခံတွေကို မည်သူမဆို ဖမ်းဆီးနိုင်တယ်။ ဒါမှမဟုတ်လည်း သက်ဆိုင်ရာ ရဲတပ်ဖွဲ့စခန်းနှင့် တရားစွဲ အဖွဲ့အစည်းတွေကို သတင်းပေးပို့ရမယ်လို့ ဥပဒေမှာ ပြဋ္ဌာန်းထားပါတယ်။ ဒါနဲ့ပတ်သက်လို့ သက်ဆိုင်ရာ ရဲတပ်ဖွဲ့စခန်း တွေကို သက်ဆိုင်ရာ မြန်မာနိုင်ငံရဲတပ်ဖွဲ့ကလည်း သက်ဆိုင်ရာ၊ ဒေသဆိုင်ရာ အုပ်ချုပ်ရေး အဖွဲ့အစည်းအဆင့်ဆင့်ကိုသော်လည်းကောင်း၊ နောက် နိုင်ငံသူ၊ နိုင်ငံသားများကိုသော်လည်းကောင်း ဥပဒေအသိပညာတွေပေးခြင်းဖြင့် ခုလို ဥပဒေကို လက်တစ်လုံးခြားလုပ်ပြီး တိမ်းရှောင်နေသည့် တရားခံတွေကို ဖမ်းဆီးရမိဖို့ ဆောင်ရွက်သင့်ပါကြောင်း ဖြေကြားအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">မေးပါ၊ ဆက်စပ်မေးခွန်း...........။</speech>
<speech><mp id="1288">ဦးထွန်းထွန်းဦး၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>ခုလို ဆက်စပ်မေးခွန်း မေးခွင့်ပြုတဲ့အတွက် ကျေးဇူးတင်ပါတယ်။ ကျွန်တော် ဒီမေးခွန်းကို မေးတာက တရားသူကြီး အပိုင်းတင်မကပါဘူး။ မေးခွန်းထဲမှာလည်း ပြည့်ပြည့်စုံစုံ ပါ ပါတယ်။ ဒီ တရားစီရင်ရေး နိုင်ငံ့ ဝန်ထမ်းတွေဖြစ်သည့် ရဲတပ်ဖွဲ့ဝင်တွေ၊ ဥပဒေအရာရှိတွေ၊ တရားသူကြီးတွေ၊ အစိုးရရှေ့နေတွေနဲ့ ဆိုင်ပါတယ်။ ယခု ဒီမေးခွန်းကို လာရောက်ဖြေကြားသည့်အခါမှာ အဓိက တာဝန်ရှိတာ ရဲတပ်ဖွဲ့ပါ။ မြန်မာနိုင်ငံရဲတပ်ဖွဲ့၊ ပြည်ထဲရေးဝန်ကြီးဌာနနှင့် ဒီ တရားရေးဌာနက ပေါင်းစပ်ညှိနှိုင်းပြီး ဖြေရှင်း ပေးဖို့ နောင်ဆိုရင် အစီအစဉ်ရှိ/မရှိ ကျွန်တော် မေးချင်ပါတယ်။</speech>
<speech><agency id="5">ဦးမျိုးတင့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>တရားရုံးများက ကျွန်တော်တို့ သက်ဆိုင်ရာ တရားခံပြေး မှုခင်းတွေမှာ ဥပဒေနှင့်အညီ ထုတ်ဆင့်သည့် ဝရမ်းတွေ၊ သက်ဆိုင်ရာ ရဲတပ်ဖွဲ့ကို ထုတ်ပေးတယ်။ တရားရုံး၏ ဆောင်ရွက်မှု Action ဟာ တကယ်တော့ တရားရုံးရဲ့ တရားခံအပေါ် ဖမ်းဆီးခြင်း၊ အရေးယူခြင်း၊ ထောင်ကိုသွားပို့ခြင်းဟာ တရားရုံးရဲ့ ခြေ၊ လက်ကတော့ ရဲတပ်ဖွဲ့ပါ။ ဒါကြောင့်မို့လို့ ဒီဆောင်ရွက်မှုနှင့် ပတ်သက်လို့ ယခုမေးခွန်းက ပြည်ထောင်စုတရားလွှတ်တော်ချုပ်ကိုပဲ မေးလာသည့်အတွက် ကျွန်တော်တို့က ဖြေကြားခြင်း ဖြစ်ပါတယ်။ နောင်ဆိုရင် ခုနက မေးခွန်းထဲမှာ နောင်ကို ...............</speech>
<speech type="speaker">သူက ပူးပေါင်းဆောင်ရွက်မှု လုပ်ပေးနိုင်မလားပဲ မေးတာ။</speech>
<speech><agency id="5">ဦးမျိုးတင့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>နောက်မေးခွန်းကို ဖြေသည့်အခါလား။</speech>
<speech type="speaker">မဟုတ်ဘူးလေ။ အခု လက်ရှိပေါ့ဗျာ။ သူဆိုလိုတာက ရဲတပ်ဖွဲ့က ဖမ်းတယ် ဆိုတော့ ခင်ဗျားတို့နှင့်ရဲတပ်ဖွဲ့ ပူးပေါင်းဆောင်ရွက်ပေးနိုင်ဖို့ အစီအစဉ်လုပ်ပေးနိုင်ဖို့ ဒါ မေးတာ။</speech>
<speech><agency id="5">ဦးမျိုးတင့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>အခု လုပ်ငန်းရဲ့ procedure ကိုကလည်း ကျွန်တော်တို့ ပူးပေါင်းဆောင်ရွက်သည့် သဘောပဲ။ ကျွန်တော်တို့ဆီက ဝရမ်းထုတ်တယ်။ ရဲတပ်ဖွဲ့က သွားဖမ်းတယ်။ ကျွန်တော်တို့ တရားသူကြီးက လိုက်ဖမ်းသည့်ကိစ္စ၊ ဒါမှမဟုတ်ရင်လည်း တရားသူကြီးက စွပ်စွဲခံရသူကို သတင်းပေးတာတို့၊ မြင်လိုက်တာတို့ ရှိတာနှင့် အမှုစစ်ခွင့် မရှိတော့ပါဘူး။ တရားသူကြီး မဟုတ်တော့ဘူး။ သူက သက်သေဖြစ်သွားပြီ။ လုပ်ငန်း သဘာဝချင်းက မတူသည့်အတွက်ကြောင့်ပါ။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့်အဖွဲ့ အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။</speech>
<title>ချင်းပြည်နယ်၊ ထန်တလန်မြို့၊ မြို့မဈေးအဆောက်အဦဟောင်းအား ဖျက်သိမ်းပြီး RC(၃)ထပ် အဆင့်မီ မြို့မဈေးအဖြစ် အနီးစပ်ဆုံး ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ ဦးဆွဲခိန်း မေးမြန်းဖို့ဖြစ်ပါတယ်။</speech>
<speech><mp id="2226">ဦးဘွဲ့ခန်း၊ ချင်းပြည်နယ် မဲဆန္ဒနယ်အမှတ်(၃)</mp>ရိုသေလေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ လုပ်ဖော်ကိုင်ဖက် လွှတ်တော်ကိုယ်စားလှယ်ကြီး များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေကြောင်း နှုတ်ခွန်း ဆက်သဂါရဝပြုအပ်ပါတယ်။ ကျွန်တော်က ချင်းပြည်နယ် မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဦးဘွဲ့ခန်း ဖြစ်ပါတယ်။ ကျွန်တော့်အနေနဲ့ ထန်တလန်မြို့၊ မြို့မဈေးအဆောက်အဦဟောင်းကို လုံးဝဖျက်သိမ်းပြီး RC(၃)ထပ် အဆင့်မီ မြို့မဈေးအား မှီရာအနီးစပ်ဆုံး ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းသွားမှာဖြစ်ပါတယ်။ ထန်တလန်မြို့သည် ဟားခါးမြို့တော်မှ (၂၃)မိုင်အကွာတွင် တည်ရှိသည့် နယ်စပ်ကုန်သွယ်ရေးမြို့ ဖြစ်ပါတယ်။ ထန်တလန် မြို့တွင် ရပ်ကွက်နှင့် ကျေးရွာအုပ်စု(၄၀)၊ ကျေးရွာပေါင်း(၈၉)ရွာ၊ ရွာပေါင်း(၁၉၂၀)၊ လူဦးရေ (၅၅၀၄၄)ဦးရှိပြီး ထန်တလန်မြို့ပေါ်တွင် လူနေအိမ်ခြေ(၁၈၇၂)အိမ်၊ လူဦးရေ (၁၀၁၆၂)ဦးရှိပါတယ်။ ထန်တလန်မြို့မဈေးဟာ လမ်းဆုံအလယ်ဗဟိုတွင် တည်ရှိပြီး ၁၉၈ရ ခုနှစ်၊ မြို့နယ် အေးချမ်း သာယာရေးနှင့် ဖွံ့ဖြိုးရေးကောင်စီ၏ ဦးဆောင်မှုဖြင့် အလျား(၁၀၅)ပေ၊ အနံ(၃၅)ပေ အတိုင်းအတာ အုတ်ညှပ်တစ်ထပ်ဖြင့် ဆောက်လုပ်ခဲ့ရာ ဆိုင်ခန်းပေါင်း(၃၂)ဆိုင်ရှိပြီး ကုန်စုံဆိုင်၊ ဟင်းသီးဟင်းရွက် အရောင်းဆိုင်နှင့် အသား၊ ငါးဆိုင်များ ရှိကြပါတယ်။ လက်ရှိအဆောက်အအုံဟောင်းဟာ ၁၉၈ရ ခုနှစ်တွင် အုတ်တစ်ထပ် (၁၃၅)ပေဖြင့် ဖြစ်သလို ဘိလပ်မြေမပါဘဲ ထုံး၊ သဲကြမ်း၊ အုတ်ခဲမှုန့်များဖြင့် ဆောက်လုပ်ထားသည့်အတွက် ယခုအခါ သက်တမ်း (၃၂)နှစ်ကျော်နေပြီဖြစ်၍ တိုင်များ၊ အုတ်နံရံ များ၊ တံခါးပေါက်များ ယိုယွင်းဆွေးမြည့်နေခြင်းကြောင့် ဆက်လက်အသုံးပြုရန် မသင့်လျော်သည့် အခြေအနေတွင်ရှိနေပါတယ်။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်။ ဒါ ထန်တလန်မြို့၏ လက်ရှိအခြေအနေပြ မြေပုံဖြစ်ပါတယ်။ အရှေ့မျက်နှာစာနှင့် အနောက်မျက်နှာစာ ဖြစ်ပါတယ်။ ဒါက ကျွန်တော်တို့ လက်ရှိဈေးက ကျဉ်းမြောင်းသည့်အတွက် ဒီ စစ်မှုထမ်းဟောင်းအဆောက်အအုံကို ပြည်နယ်/ခရိုင်လူကြီးများနှင့် ညှိနှိုင်းပြီး ပေ(၃၀)ပတ်လည်ကို ဝယ်ယူထားသည့်နေရာ ဖြစ်ပါတယ်။ ဒါ တောင်ဘက်မျက်နှာစာ ဖြစ်ပါတယ်။ ဈေးအတွင်းရဲ့ အပေါ် ခေါင်မိုးဖြစ်ပါတယ်။ ကျေးဇူးတင်ပါတယ်။ ဒါကြောင့် မြို့နယ်လူထုနှင့် နောင်လာနောက်သားများရဲ့ ရေရှည်အကျိုးစီးပွားကို ရှေးရှုလျက် ဒီလိုဥပဓိရုပ်မကောင်းသည့် အဆောက်အအုံဟောင်းကို ဖြိုဖျက်ပြီး အထူးတင့်တယ်သော မြို့အင်္ဂါရပ်နှင့်အညီ စံချိန်မီမြို့မဈေးအဖြစ် အတိုင်းအတာ(၁၄၅ x ၃၅)ပေ RC (၃)ထပ်ဆောင် ဆောက်လုပ်နိုင်ရေးအတွက် မြို့နယ်စည်ပင်သာယာရေးကော်မတီ၊ ဈေးများဌာနနှင့် လူထုတွေ့ဆုံပြီး စံချိန်မီ မြို့မဈေးဆောက်လုပ်ရန် ဆုံးဖြတ်ခဲ့ပါတယ်။ ထန်တလန်မြို့ဟာ တစ်နှစ်ပြီးတစ်နှစ် လူဦးရေ တိုးတက်များပြားလာတာနှင့်အမျှ မြို့မ ဈေးကို အားကိုးအားထားပြုလာကြပါတယ်။ မြို့နယ်စည်ပင်သာယာရေးကော်မတီ၊ ဈေးများဌာနနှင့် မြို့နယ်ရပ်မိရပ်ဖတို့ ပူးပေါင်းလျက် ကျဉ်းမြောင်းနေသည့် မြို့မဈေးနှင့် တစ်ဆက်တစ်စပ်တည်း ရှိသည့် မြို့နယ်စစ်မှုထမ်းဟောင်းရုံးနှင့် မြေကွက်အတိုင်းအတာ (၃၀ x ၃၀)ပေပတ်လည်ရှိ မြေနှင့် ဂရန်ကို သက်ဆိုင်ရာ ပြည်နယ်/ခရိုင်အဆင့် စည်ပင်သာယာရေးကော်မတီထံကို တင်ပြပြီး ၎င်းတို့၏ ညှိနှိုင်းဆောင်ရွက်ပေးမှုကြောင့် ထန်တလန်မြို့ပေါ်ရှိ လူထုထံမှ ကောက်ခံပြီး ကျပ်သိန်း (၈၀၀)ဖြင့် ဝယ်ယူခဲ့ရာ ယခုအခါ မြို့မဈေးအတိုင်းအတာသည် (၁၄၅ x ၃၅)ပေအကျယ် တည်ရှိ နေပြီဖြစ်ပါတယ်။ အဆင့်မြင့်မြို့မဈေး RC သုံးထပ် ဆောက်လုပ်နိုင်ရေးအတွက် ကျွမ်းကျင်သူ စည်ပင်အင်ဂျင်နီယာမှ အသေးစိတ် တိုင်းတာတွက်ချက်မှုအရ ကျပ်သန်းပေါင်း(၉၀၀) ကုန်ကျမည် ဖြစ်ပါတယ်။ ဒါကြောင့် အဆင့်မြင့်မြို့မဈေး ဆောက်လုပ်နိုင်ရေးအလို့ငှာ ဆိုင်ခန်းပိုင်ရှင်(၃၂)ဦး တို့ထံမှ ကျပ်သန်းပေါင်း (၂၀၀)ကောက်ခံပြီး ဆက်လက်ကောက်ခံရန် လုံးဝမလွယ်ကူတော့သည့် အတွက် နောက်ထပ်လိုအပ် ငွေကျပ်သန်းပေါင်း (၇၀၀)အား အနီးစပ်ဆုံး ဘဏ္ဍာရေးနှစ်တွင် ပြည်ထောင်စုဘဏ္ဍာရန်ပုံငွေအဖြစ် ခွဲဝေချထားပေးရန် အစီအစဉ် ရှိ/မရှိကို အမျိုးသားလွှတ်တော် ဥက္ကဋ္ဌကြီးမှတစ်ဆင့် သက်ဆိုင်ရာ နေပြည်တော်ကောင်စီဥက္ကဋ္ဌအား အလေးအနက်စဉ်းစားပေးရန် ထန်တလန်မြို့လူထုကိုယ်စား လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး နေပြည်တော်ကောင်စီဝင်က ဖြေကြားပေးဖို့ ဖြစ်ပါတယ်။</speech>
<speech><agency id="40">ဦးညီထွန်း(နေပြည်တော်ကောင်စီဝင်)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ပထမဦးစွာ နှုတ်ခွန်းဆက်သအပ်ပါတယ်။ ကျွန်တော်က နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဘွဲ့ခန်း ၏ ချင်းပြည်နယ်၊ ထန်တလန်မြို့၊ မြို့မဈေး အဆောက်အအုံဟောင်းအား ဖျက်သိမ်းပြီး RC(၃)ထပ် အဆင့်မီမြို့မဈေးအဖြစ် အနီးစပ်ဆုံး ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းနှင့် ပတ်သက်ပြီး ချင်းပြည်နယ်အစိုးရအဖွဲ့ရဲ့ ကိုယ်စား ဖြေကြားတင်ပြ သွားမှာဖြစ်ပါတယ်။ ချင်းပြည်နယ်၊ ထန်တလန်မြို့၊ မြို့မဈေးအဆောက်အအုံအား ဖျက်သိမ်းပြီး RC(၃)ထပ် အဆင့်မီ မြို့မဈေးအဖြစ် အနီးစပ်ဆုံး ဘဏ္ဍာရေးနှစ်တွင် ဆောက်လုပ်ပေးရန် ကိစ္စရပ်နှင့် ပတ်သက်၍ ဈေးသစ်တည်ဆောက်ရေးအတွက် လုပ်ငန်းရှင် Developer များအား ၂၀-၇-၂၀၁၈ ရက်နေ့မှစတင်၍ လျှောက်လွှာ စတင်ခေါ်ယူခဲ့ရာ Golden Development Group Co.,Ltd နှင့် CPC Public Co.,ltd တို့မှ တင်သွင်းခဲ့ရာ Golden Development Group Co.,ltd မှ တင်ဒါ အောင်မြင်ရရှိခဲ့ပါတယ်။ ၎င်းဈေးသစ်တည်ဆောက်ခြင်းလုပ်ငန်းအတွက် Golden Development Group Co.,ltd  Design qaç Soil Test op:saozos caoundgodalg: geclosušill cy:ao@əş: နှုန်းထားများ သတ်မှတ်နိုင်ရေးကိစ္စရပ်နှင့်စပ်လျဉ်း၍ မူလဈေးဆိုင်ခန်းပိုင်ရှင်များအနေဖြင့် လမ်းမကြီး ဘေးရှိ ဆိုင်ခန်း(၁)ခန်းလျှင် ငွေကျပ်(၅.၅)သန်း၊ အနောက်ဘက် ဆိုင်ခန်း(၁)ခန်းလျှင် ငွေကျပ် (၄.၄)သန်းဖြင့် လွှတ်တော်ကိုယ်စားလှယ်များ၊ မြို့မိမြို့ဖများ၊ စည်ပင်သာယာရေးကော်မတီဝင်များ၊ ဈေးသူဈေးသားများမှ သဘောတူဆုံးဖြတ်ခဲ့ကြပါသည်။ ၎င်းဆုံးဖြတ်ခဲ့ကြသည့် ဈေးနှုန်းအတိုင်း ဆောင်ရွက်နိုင်မှု ရှိ/မရှိ ထန်တလန်မြို့နယ် စည်ပင်သာယာရေးကော်မတီ၏ ၂-၈-၂၀၁၉ ရက်စွဲပါ စာအမှတ်၊ ၁၃၅/ကော်မတီ/ထတလ ဖြင့် Golden Development Group Co.,Ltd အား အကြောင်းကြားခဲ့ရာ ထန်တလန် မြို့မဈေးသစ်အား မူလသဘောတူထားသည့် Structure Plan အတိုင်း မဟုတ်ဘဲ Basement နှင့် Car Parking ပါဝင်ခြင်းမရှိလျှင် လက်ရှိ ဆိုင်ခန်းပိုင်ရှင်များမှ သဘောတူထားသော (၁)ဦးချင်းထည့်ဝင်ငွေ ကျပ်(၅.၅)သန်းနှင့် ဆောင်ရွက်နိုင်ပါကြောင်းနှင့် သို့ဖြစ်ပါ၍ ထန်တန်ပါတယ်။ လက်ရှိအဖြစ်ပြီး၊ အဆိုပါ Basement Car Parking ပါရှိပါက ငွေကျပ်(၅.၅) သန်းဖြင့် ဆောင်ရွက်နိုင်မည် မဟုတ်ကြောင်းကို သက်ဆိုင်ရာ ကုမ္ပဏီမှ ၄-၈-၂၀၁၉ ရက်စွဲပါစာအမှတ်၊ GDG ၂၁/၂၀၁၉ ဖြင့် အကြောင်းပြန်ကြား လာခဲ့ပါတယ်။ ဥက္ကဋ္ဌကြီးခင်ဗျား။ သို့ဖြစ်ပါ၍ ထန်တလန်မြို့ ဈေးသစ်တည်ဆောက်ခြင်းလုပ်ငန်းအား ဆောင်ရွက်နိုင်ရန် Developer များ ခေါ်ယူထားပြီးဖြစ်ပါတယ်။ လက်ရှိ Developer အောင်မြင်သည့် Golden Development Group Co.,Ltd နှင့် ညှိနှိုင်းဆောင်ရွက်ဆဲဖြစ်ပြီး၊ အဆိုပါ 9c$:3əɔ: wosgosoaias: 009:qp:320: GƏoy@goszęGolos My Land Co.,Ltd မှလည်း ထန်တလန်မြို့နယ် စည်ပင်သာယာရေးကော်မတီထံတွင် တင်ပြလျှောက်ထားလျက်ရှိကြောင်း စိစစ်တွေ့ရှိရပါတယ်။ စည်ပင်သာယာရေးကော်မတီမှ စိစစ်၍ ချင်းပြည်နယ်အစိုးရအဖွဲ့သို့ တင်ပြ လာပါက အစည်းအဝေးဆုံးဖြတ်ချက်နှင့် ထန်တလန်မြို့၊ မြို့မဈေးအဆောက်အအုံဟောင်းအား ဖျက်သိမ်းပြီး မြို့မဈေးအား RC(၃)ထပ်ဆောင် အဆင့်မီမြို့မဈေးအဖြစ် ဆောက်လုပ်ရန်အတွက် လုပ်ထုံးလုပ်နည်းနှင့်အညီ အဆင့်ဆင့်စိစစ်၍ သင့်လျော်သည့် ဘဏ္ဍာရေးနှစ်တွင် စီစဉ်ဆောင်ရွက် ပေးသွားမည်ဖြစ်ပါကြောင်း အစိုးရအဖွဲ့ ကိုယ်စားဖြေကြားတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းများဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မွန်ပြည်နယ်၊ ဘီးလင်းမြို့နယ်တွင် သန့်ရှင်းသောရေ ရရှိရေးအတွက် ဘီးလင်းမြစ်ရေ သန့်စင်ရန် မည်ကဲ့သို့ Master Plan ချ စီမံဆောင်ရွက်ပေးမည်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ မေးမြန်းဖို့ဖြစ်ပါတယ်။</speech>
<speech><mp id="1308">ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>မင်္ဂလာပါရှင်။ အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များ ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံ ကြပါစေ။ ကျွန်မက မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဒေါ်သီရိရတနာ ဖြစ်ပါတယ်။ ဒီနေ့ ကျွန်မ မေးမြန်းမယ့် မေးခွန်းက မွန်ပြည်နယ်၊ ဘီးလင်းမြို့နယ် တွင် သန့်ရှင်းသောရေ ရရှိရေးအတွက် ဘီးလင်းမြစ်ရေ သန့်စင်ရန် မည်ကဲ့သို့ Master Plan ချ စီမံဆောင်ရွက်ပေးမည်ကို သိရှိလိုခြင်းနှင့် စပ်လျဉ်းသည့်မေးခွန်း ဖြစ်ပါတယ်။ ဥက္ကဋ္ဌကြီးရှင်။ မွန်ပြည်နယ်၊ ဘီးလင်းမြို့မှာရှိသည့် ဘီးလင်းမြစ်ရေသည် ပြည်နယ် ပတ်ဝန်းကျင်ထိန်းသိမ်းရေးဦးစီးဌာန၏ တိုင်းတာစစ်ဆေးမှုအရ PH Level မှာ အချဉ်ဓာတ်များနေ၍ သောက်သုံးပါက ဝမ်းရောဂါဖြစ်ပွားနိုင်ကြောင်း၊ ကြာရှည်သောက်သုံးပါက အရေပြားကင်ဆာ၊ ဆီးအိမ်ကင်ဆာနှင့် နှလုံးရောဂါများဖြစ်ပွားနိုင်သည့် အန္တရာယ်ရှိကြောင်း တွေ့ရှိရသည့်အတွက် ရေသန့်စင်မှုနှင့် မြို့သူမြို့သားများ၏ ကျန်းမာရေးအတွက် Master Plan ချမှတ်ဆောင်ရွက်သွားရန် တောင်းဆိုမေးမြန်းသွားမှာ ဖြစ်ပါတယ်။ ဥက္ကဋ္ဌကြီးရှင်။ ဘီးလင်းမြစ်သည် မွန်၊ ကရင်၊ ပဲခူး ဆုံရာအစပ်မှ စတင်ခဲ့ပြီး မြစ်အထက်ပိုင်းရှိ အဆိုပါနေရာများမှာ ပြုလုပ်လျက်ရှိသည့် ရွှေတူးဖော်ရေးလုပ်ငန်းများကြောင့် မြစ်ရေ အရည်အသွေးကျဆင်းလာပါတယ်။ ယခုနောက်ပိုင်းနှစ်များမှာ အခြေအနေ ပိုမိုဆိုးဝါး လာလျက်ရှိပြီး ငါး၊ သယံဇာတများစွာ နည်းပါးလာခြင်း၊ ကျွဲ၊ နွားများ မြစ်ရေသောက်သုံးပါက သားပျက်၊ သားလျော ဖြစ်ပွားခြင်း၊ လူများသုံးစွဲသည့်အခါ အရေပြားပြဿနာများ ဖြစ်ပွားခြင်း တွေကို ကြုံတွေ့လာခဲ့ရပါတယ်။ ဒါကြောင့် ဘီးလင်းမြစ်ရေ ပြန်လည်သန့်စင်လာစေရန်အတွက် သက်ဆိုင်ရာ ပြည်ထောင်စုအစိုးရ ဝန်ကြီးဌာနအနေဖြင့် မည်ကဲ့သို့ Master Plan ချပြီးစီမံ ဆောင်ရွက်ပေးမည်ကို သိရှိလိုပါကြောင်း အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<title>တနင်္သာရီတိုင်းဒေသကြီး၊ ကော့သောင်းခရိုင်အတွင်းရှိ ခွင့်ပြုချက်လည်း မရှိ၊ လျှောက်ထားခြင်း လည်းမရှိဘဲ ကျူးကျော်စိုက်ပျိုးထားသော ဆီအုန်းစိုက်ပျိုးရေး ကုမ္ပဏီကြီးများအား တည်ဆဲဥပဒေ၊ နည်းဥပဒေများနှင့် မည်ကဲ့သို့ အရေးယူဆောင်ရွက်ပေးမည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း မေးမြန်းဖို့ဖြစ်ပါတယ်။</speech>
<speech><mp id="1264">ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးမင်္ဂလာပါ။ ကျွန်တော်က တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ ယ်ပွင့်မပြမေးခွန်းရန်နှင့် ဒေသခံပေးရန်၊ ပွင့်လင်းမြန် အစီအစဉ် တနင်္သာရီတိုင်းဒေသကြီး၊ ကော့သောင်းခရိုင်၊ ဘုတ်ပြင်းမြို့နယ်ရှိ တောင်ဒဂုံ ဆီအုန်းစိုက်ပျိုးရေး ကုမ္ပဏီသည် ဘုတ်ပြင်းမြို့နယ်၌ ၂၀၀၀ ပြည့်နှစ်တွင် လာရောက်ပြီး ဆီအုန်းစိုက်ပျိုးရေးလုပ်ငန်း များကို စတင်လုပ်ကိုင်ခဲ့သော်လည်း ၂၀၀ရ ခုနှစ်ကျမှ လုပ်ပိုင်ခွင့် ခွင့်ပြုမိန့်ကို ရရှိခဲ့ပါတယ်။ စတင်စိုက်ပျိုးစဉ်ကလည်း ကုမ္ပဏီသည် လုပ်ပိုင်ခွင့် အရှိန်အဝါကိုအသုံးချပြီး သက်ဆိုင်ရာ အာဏာပိုင်အချို့နှင့် ပူးပေါင်းကာ ဗဟိုက ခွင့်ပြုခဲ့သည်ထက် ကျော်လွန်ကာ တောင်သူများ စိုက်ပျိုး ခဲ့သည့် မူလလက်ငုတ် ဥယျာဉ်ခြံများကို ၎င်းတို့၏ ခွင့်ပြုမြေထဲ ပါဝင်သည်ဟု လိမ်လည်၍ လည်းကောင်း၊ ခြိမ်းခြောက်၍လည်းကောင်း ကျူးကျော်စိုက်ပျိုးခဲ့ကြပါသည်။ ထိုကဲ့သို့ ကျူးကျော်စိုက်ပျိုးခဲ့ခြင်းကြောင့် ၈-၃-၂၀၁ရ ရက်နေ့တွင် အမျိုးသား လွှတ်တော်၌ ကြယ်ပွင့်မပြမေးခွန်းအဖြစ် ခွင့်ပြုစိုက်ပျိုးမြေထက် ကျော်လွန်စိုက်ပျိုးထားသော မြေယာများအား စစ်ဆေးအရေးယူပေးပါရန်နှင့် ဒေသခံပြည်သူများ၏ ဥယျာဉ်ခြံမြေများ သိမ်းဆည်းပြီး စိုက်ပျိုးထားသောမြေယာများကို ပြန်လည်စိစစ်စစ်ဆေးပေးရန်၊ ပွင့်လင်းမြင်သာမှုရှိအောင် ပြည်သူ များပါဝင်သော စုံစမ်းရေးကော်မရှင်ဖွဲ့စည်းပေးပြီး စစ်ဆေးအရေးယူပေးရန် အစီအစဉ် ရှိ/မရှိ မေးခွန်း ထပ်မံမေးမြန်းရာတွင် ပြည်ထောင်စုဝန်ကြီးက ပွင့်လင်းမြင်သာမှုရှိအောင် ပြည်သူများ ပါဝင်သော စုံစမ်းစစ်ဆေးရေးကော်မရှင်အား ဖွဲ့စည်းဆောင်ရွက်သွားမည်ဟု ဖြေကြားခဲ့ပါတယ်။ အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီက တနင်္သာရီတိုင်း ဒေသကြီးသို့ ၈-၅-၂၀၁၈ ရက်နေ့မှ ၁၇-၅-၂၀၁၈ ရက်နေ့အထိ ကွင်းဆင်းစစ်ဆေးခဲ့ရာ ဘုတ်ပြင်း မြို့နယ်တွင် ခွင့်ပြုစိုက်ပျိုးမြေထက် ကျော်လွန်စိုက်ပျိုးထားသော မြေယာများအား ပြန်လည် စစ်ဆေးပေးရန် ကတိဖြစ်ပေါ်ခဲ့သော ကြယ်ပွင့်မပြမေးခွန်းနှင့်ပတ်သက်ပြီး ကြားနာစစ်ဆေးခဲ့ရာတွင် တောင်ဒဂုံဆီအုန်းမှ ခွင့်ပြုစိုက်ပျိုးမြေဧကထက် ကျော်လွန်စိုက်ပျိုးထားသည့် ကုမ္ပဏီမှ လျှောက်ထားရန် ကျန်လုပ်ပိုင်ခွင့်မြေပြင်ပ လျှောက်ထားမှုမရှိသည့် မြေဧရိယာမှာ ဘုတ်ပြင်းမြို့နယ် တွင် (၁၅၈၉)ဧက၊ ကရသူရိမြို့တွင်(၃၂၁၉)ဧက၊ စုစုပေါင်း (၄၈၀၈)ဧကဖြစ်၍ ဆီအုန်းပင်များ ကျူးကျော်စိုက်ပျိုးထားပြီဖြစ်ကြောင်း၊ မြေပုံအထောက်အထားနှင့်တကွ စိစစ်တွေ့ရှိရပါတယ်။ ၁၈-၆-၂၀၁၈ ရက်နေ့တွင် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီက အမျိုးသားလွှတ်တော်တွင် အစီရင်ခံစာဖတ်ကြားရာ ကော်မတီ၏ သုံးသပ် အကြံပြုချက် အပိုဒ် ၂၃(ဈ)တွင် ဘုတ်ပြင်းမြို့နယ် တောင်ဒဂုံဆီအုန်းခြံက ခွင့်ပြုဧကထက် ပိုမို ကျော်လွန်၍ (၁၅၈၉)ဧက စိုက်ပျိုးထားခြင်းနှင့် မူလလက်ငုတ်တောင်သူများ၏ မြေများပါဝင် နေခြင်းကို တည်ဆဲဥပဒေများနှင့်အညီ အလျင်အမြန် အရေးယူသင့်ပါကြောင်း အကြံပြုထားခဲ့သည့် နည်းတူ ၎င်းကိစ္စနှင့်ပတ်သက်၍ ဌာနတာဝန်ရှိသူများကို ခေါ်ယူကြားနာရာတွင် အရေးယူဖို့ ဖြေကြားခဲ့ခြင်းမရှိကြောင်း၊ မြေလွတ်၊ မြေလပ်နှင့် မြေရိုင်းများ ဥပဒေနှင့်အညီ ပြန်လည် လျှောက်ထားဖို့သာ အကြံပြုပြောကြားသွားတာကို တွေ့ရှိရပါတယ်။ (၁၁)ကြိမ်မြောက်လွှတ်တော် ပုံမှန်အစည်းအဝေး ပြီးဆုံး၍ မိမိမဲဆန္ဒနယ်မြေသို့ ပြန်လည်ရောက်ရှိချိန်၌ ပြန်လည်စိစစ်ခဲ့ရာ သက်ဆိုင်ရာ ခရိုင်၊ မြို့နယ်များမှ တာဝန်ရှိသူများသည် တောင်ဒဂုံ ဆီအုန်းကုမ္ပဏီက ကျူးကျော် စိုက်ပျိုးထားသည်ကို အရေးယူဆောင်ရွက်ရန် လုပ်ဆောင်နေခြင်းမျိုး မတွေ့ရဘဲ ၎င်းကုမ္ပဏီ ကျူးကျော်စိုက်ပျိုးထားသော စိုက်ပျိုးမြေကို ဥပဒေနှင့် မညီ/ ညီအောင် လုပ်ဆောင်ပေးနေသည်များ ကိုသာတွေ့ရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့နိုင်ငံသည် ဒီမိုကရေစီစနစ်ကို ပြောင်းလဲကျင့်သုံးနေသည့် နိုင်ငံဖြစ်ပါတယ်။ ဒီမိုကရေစီစနစ်၏ စံနှုန်းများအရ မည်သည့်လုပ်ကိုင် ဆောင်ရွက်မှုမျိုးကိုမဆို ပြည်သူရော အစိုးရပါ တာဝန်ယူမှု၊ တာဝန်ခံမှု ရှိရမည်ဖြစ်ပါတယ်။ ဖွဲ့စည်းပုံအခြေခံဥပဒေအရလည်း နိုင်ငံတော်သည် မည်သူ့ကိုမဆို ဥပဒေအရာတွင် တန်းတူညီမျှ အခွင့်အရေးရှိစေရမည်။ ထို့အပြင် ဥပဒေ၏ အကာအကွယ်ကိုလည်း တန်းတူညီမျှစွာ ရယူပိုင်ခွင့် ပေးရမည်ဟု ဖော်ပြထားပါတယ်။ သို့သော်လည်း ယခုအခါ တောင်ဒဂုံ ဆီအုန်းစိုက်ပျိုးရေး ကုမ္ပဏီက မြေဧက(၄၈၀၈)ဧက ကျူးကျော်စိုက်ပျိုးထားသည်ကို အထောက်အထားခိုင်လုံစွာဖြင့် သေချာစိစစ်တွေ့ရှိထားသော်လည်း အရေးယူဆောင်ရွက်ခြင်းမရှိသည်မှာ နိုင်ငံသားချင်းအတူတူ အခွင့်အရေး ပိုရရှိနေသလား။ ကျွန်တော်တို့ မဲဆန္ဒနယ်မြေအတွင်းရှိ ဒေသခံတောင်သူ လက်ငုတ် တောင်သူအချို့မှာ သက်ဆိုင်ရာ မြေယာဥပဒေလုပ်ထုံးလုပ်နည်းနှင့်အညီ စိုက်ပျိုး လုပ်ကိုင်ခဲ့ သော်လည်း ကုမ္ပဏီများက တရားရုံးတွင် တရားစွဲဆိုနေသည်မှာ တရားမျှတမှုရော ရှိပါရဲ့လား။ ကုမ္ပဏီများကျူးကျော်လျှင် သက်ဆိုင်ရာ တာဝန်ရှိသူများက ဥပဒေနှင့် မညီ/ ညီအောင် လုပ်ဆောင် ပေးနေပြီး၊ ဒေသခံပြည်သူများကျ တရားစွဲထောင်ချနေသည်မှာ ဒီမိုကရေစီ စံနှုန်းများနှင့် ကိုက်ညီမှု ရှိပါရဲ့လား။ ဘာတွေ အားနည်းနေတာလဲ။ ရှင်းလင်းတင်ပြစေလိုပါတယ်။ သို့ဖြစ်ပါ၍ ယခုအခါတွင် ခွင့်ပြုချက်လည်းမရှိ၊ တည်ဆောက်ထားခြင်းလည်းမရှိဘဲ ကျူးကျော်စိုက်ပျိုးထားသော စိုက်ပျိုးရေးကုမ္ပဏီကြီးများအား တည်ဆဲ ဥပဒေ၊ နည်းဥပဒေနှင့် မည်ကဲ့သို့ အရေးယူဆောင်ရွက်ပေးမည်ကို သက်ဆိုင်ရာ ဝန်ကြီးဌာနအား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ရခိုင်ပြည်နယ်၊ ကျောက်ဖြူမြို့နယ်၊ မင်းပြင်ကျေးရွာအုပ်စု၊ မင်းပြင်ကျေးရွာနေ တောင်သူ ဦးမောင်ဖြူဒေါင်း ပါ (၄)ဦးမှ မြေလွတ်၊ မြေလပ်နှင့် မြေရိုင်းများ စိုက်ပျိုးလုပ်ပိုင်ခွင့်ရရန် လျှောက်ထားခြင်းအပေါ် ကြန့်ကြာနေမှုနှင့် စပ်လျဉ်း၍ သိရှိလိုသည့်မေးခွန်း</title>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၀)မှ ဦးကျော်သန်း မေးမြန်းဖို့ဖြစ်ပါတယ်။</speech>
<speech><mp id="1315">ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်က ရခိုင်ပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးကျော်သန်း ဖြစ်ပါတယ်။ ကျွန်တော် မေးမြန်းလိုသည့်မေးခွန်းက မြေလွတ်၊ မြေလပ်နှင့် မြေရိုင်း များ လျှောက်ထားရာ၌ ်ကြာနေမှုနှင့် ပတ်သက်ပြီး မေးမြန်းသွားမှာဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ရခိုင်ပြည်နယ်၊ ကျောက်ဖြူခရိုင်၊ ကျောက်ဖြူမြို့နယ် မင်းပြင်ကျေးရွာအုပ်စု၊ မင်းပြင်ကျေးရွာနေ တောင်သူ ဦးမောင်ဖြူဒေါင်း ပါ (၄)ဦးတို့မှ မိမိတို့ လယ်ယာမြေနှင့် တစ်ဆက်တစ်စပ်တည်းရှိသော ကွင်းအမှတ်(၄၉၀)၊ မင်းပြင် မြောက်ကွင်း မြေကွက်အမှတ်(၂၀၅) မြေလွတ်၊ မြေလပ်၊ မြေရိုင်းဧရိယာ (၁၀)ဧကခန့်ကို သရက်၊ သီဟိုဠ်၊ အုန်းပင်များ စိုက်ပျိုးရန်အတွက် လုပ်ကိုင်ခွင့်ရရှိရန် ၂၀၁၃ ခုနှစ်က လျှောက်ထားခဲ့သည့် အတွက် င့် (၆)နှစ်ခန့်ရှိပါပြီ။ ထိုနေရာကိုပဲ မြို့နယ်အေးချမ်းသာယာရေးနှင့် ဖွံ့ဖြိုးရေး ကောင်စီ အတွင်းရေးမှူးဖြစ်သူ ဦးမြင့်မော်မှလည်း လျှောက်ထားခဲ့သည်ကို တွေ့ရှိရပါတယ်။ ထိုသို့ လျှောက်ထားရာ၌ တောင်သူများမှ လုပ်ထုံးလုပ်နည်းများနှင့်အညီ အဆင့်ဆင့် ထောက်ခံချက် များဖြင့် တင်ပြလျှောက်ထားခဲ့သည်ကိုလည်း တွေ့ရှိရပါတယ်။ ဦးမြင့်မော် အနေနဲ့ လုပ်ထုံး လုပ်နည်းနှင့်အညီ မဟုတ်ဘဲ ရာထူးအရှိန်အဝါကိုသုံးပြီး ပြည်နယ်မှ ပုံစံ(၁၀၅) မြေပုံရေးဆွဲခွင့်ရရှိ ထားသည်ကို သိရှိရပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ အမှန်တကယ် လုပ်ကိုင် လိုကြသည့် ဒေသခံတောင်သူများနှင့် တာဝန်ထမ်းဆောင်ရန်ရောက်ရှိလာကြသူတို့ အပြိုင်လျှောက် ထားခြင်းမှာ ဘယ်သူတွေက ရသင့်သည်၊ ဘယ်သူတွေက မရသင့်ဘူးဆိုတာကို စီမံခန့်ခွဲ ပိုင်ခွင့်ရှိသူ များအနေဖြင့် အလေးအနက်ထား ဆုံးဖြတ်ပေးဖို့ လိုအပ်မှာဖြစ်ပါတယ်။ ဦးမြင့်မော် ၏ ပြည်နယ်မှ ပုံစံ(၁၀၅)ရယူခြင်းကိုလည်း ခရိုင်အုပ်ချုပ်ရေးမှူးမှ ပယ်ဖျက်စေပြီး ဒေသခံတောင်သူ (၄)ဦးကိုသာ လုပ်ပိုင်ခွင့်ပေးသင့်ပါကြောင်း ထောက်ခံထားပြီးဖြစ်သည့်အတွက် မည်သည့်အတွက်ကြောင့် ်ကြာနေသည်ကို သိရှိလိုပါသဖြင့် ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="11">ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဦးစွာ မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဒေါ်သီရိရတနာ ၏ မေးခွန်းအပေါ်မှာ ဖြေကြားပါမယ်။ လွှတ်တော်ကိုယ်စားလှယ်ကြီးရဲ့ မေးမြန်းချက်အရ ဘီးလင်း မြို့နယ်မှာ သန့်ရှင်းသော သောက်သုံးရေရရှိဖို့၊ ဘီလင်းမြစ်ကို သန့်စင်နိုင်မယ့် Master Plan ချမှတ်ဆောင်ရွက်ပေးဖို့ဆိုတဲ့ အစီအစဉ်နှင့် စပ်လျဉ်းသည့်မေးခွန်းအပေါ်မှာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနှင့် မွန်ပြည်နယ်အစိုးရအဖွဲ့ တို့ရဲ့ ဖြေကြားချက်များနှင့်အတူ ပေါင်းစပ်ဖြေကြားသွားပါမယ်။ ဥက္ကဋ္ဌကြီးခင်ဗျား။ ဘီးလင်းမြို့နယ်အတွက် သန့်ရှင်းသည့် သောက်သုံးရေရရှိဖို့ ဘီးလင်း မြစ်ရေကို သန့်စင်ဖို့ Master Plan ချမှတ်စီမံရန် အနေအထားအပြင် လက်ရှိအခြေအနေမှာ ဘီးလင်း မြို့ဟာ သောက်သုံးရေ လုံလောက်စွာရရှိရေးကို ဦးစားပေးဆောင်ရွက်ရန် လိုအပ်သည့် အခြေအနေ ရှိနေကြောင်း တွေ့ရပါတယ်။ သို့ဖြစ်တဲ့အတွက် ဘီးလင်းမြစ်ရေ သန့်စင်ရေးအတွက် Master Plan ချမှတ်စီမံရန် ကဏ္ဍနှင့် ဘီးလင်းမြို့ သောက်သုံးရေရရှိရေး ဆောင်ရွက်လျက်ရှိတဲ့ ကဏ္ဍဆိုပြီး ကဏ္ဍ (၂)ရပ်အပေါ်မှာ အခြေခံထား ရှင်းလင်းဖြေကြားပါမယ်။ ဥက္ကဋ္ဌကြီးခင်ဗျား။ ဘီးလင်းမြစ်ရေ သန့်စင်ရေးလုပ်ငန်းတွေ ဆောင်ရွက်လျက်ရှိမှု အခြေအနေများကို ဦးစွာတင်ပြပါမယ်။ ဘီးလင်းမြစ်ရေသန့်စင်ရေးအတွက် Master Plan ချမှတ် ဆောင်ရွက်ဖို့လုပ်ငန်းသည် အသေအချာ သုံးသပ်ကြည့်မယ်ဆိုရင် လုပ်ငန်းက ကြီးမားကျယ်ပြန့် ပါတယ်။ သို့ဖြစ်သည့်အတွက် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနနှင့် မွန်ပြည်နယ်အစိုးရအဖွဲ့တို့က မိမိတို့နှင့် သက်ဆိုင်ရာ လုပ်ငန်းအလိုက် စီမံဆောင်ရွက်လျက်ရှိကြောင်း တင်ပြအပ်ပါတယ်။ မွန်ပြည်နယ်အတွင်းမှာရှိသည့် မြစ်ချောင်းများ ရေအရည်အသွေးကောင်းမွန်စေရေး အတွက် သဘာဝပတ်ဝန်းကျင်ထိန်းသိမ်း ကာကွယ်ရေးကော်မတီကို ဖွဲ့စည်းဆောင်ရွက်လျက်ရှိပြီး၊ မြစ်ရေ၏ အရည်အသွေးကို (၆)လ တစ်ကြိမ်တိုင်းတာ စစ်ဆေးမှုရှိပါတယ်။ ဘီးလင်းမြစ်ရေကို ပုံမှန် တိုင်းတာစစ်ဆေးမှုကို ဆောင်ရွက်လျက်ရှိရာမှာ လွန်ခဲ့သည့် ၂၅-၄-၂၀၁၉ ရက်နေ့တွင် တိုင်းတာချက် အရ အာဆင်းနစ် (Arsenic)ပါဝင်မှုသည် သတ်မှတ်ချက်ထက် ကျော်လွန်သည့် အနေအထား ရှိကြောင်း တွေ့ရပါတယ်။ ယင်းအပေါ်မှာလည်း ပြည်နယ်အစိုးရအဖွဲ့အနေနဲ့ အများပြည်သူ သိရှိနိုင်ရေး စီမံခဲ့ကြောင်းသိရှိရပါတယ်။ ဘီးလင်းမြစ်ရေအပါအဝင် မြို့မှာရှိသည့် ရေကန်၊ ရေတွင်း၊ ရေသန့်စင်စက်ရုံများ၏ ရေ အရည် အသွေး၊ ချဉ်ငံဓာတ်(PH)၊ ခဲ(Lead) ပါဝင်မှု၊ ပြဒါး(Mercury) ပါဝင်မှု၊ Chemical နှင့် ဖုန်းရေ (Turbidity) ပါဝင်မှုတို့ကို (၆)လတစ်ကြိမ် စစ်ဆေးသွားနိုင်ဖို့ ဆောင်ရွက်ခဲ့ရာမှာ မြစ်၏နေရာ (၃)နေရာနှင့် မြို့ပေါ်ရပ်ကွက်မှာရှိသည့် အဝီစိတွင်းနေရာ(၁၄)နေရာကို တိုင်းတာစစ်ဆေးခဲ့မှုအရ မိုးဦးကျကာလဖြစ်တာက တစ်ကြောင်းကြောင့် ပြဒါး၊ အာဆင်းနစ်နှင့် ခဲပါဝင်မှုတို့ဟာ ကမ္ဘာ့ ကျန်းမာရေးအဖွဲ့ WHO ရဲ့ သတ်မှတ်ချက်အောက်မှာပဲ ရှိနေတယ်ဆိုတာကို စစ်ဆေးတွေ့ရှိရပါတယ်။ ဥက္ကဋ္ဌကြီးခင်ဗျား။ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာန အနေနဲ့ကလည်းပဲ မြစ်ရဲ့ ရေလမ်းကြောင်းကောင်းမွန်စေရေး၊ ကမ်းပြို ကမ်းစားမှု ကာကွယ်ရေး လုပ်ငန်းတွေကိုလည်း အဓိက ဦးစားပေးဆောင်ရွက်လျက်ရှိပါတယ်။ အလားတူ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနအနေနှင့် စိုက်ပျိုးရေးလုပ်ငန်းများ၊ သတ္တုတွင်း တူးဖော်ရေးလုပ်ငန်းများ၊ ဖွံ့ဖြိုးရေးလုပ်ငန်းများ၊ မြို့ပြနှင့် စက်မှုလုပ်ငန်းတွေက ထွက်ရှိသည့် စွန့်ထုတ် အရည်တွေကြောင့် ဖြစ်ပေါ်လာသည့် ပတ်ဝန်းကျင်ရေထုညစ်ညမ်းမှုတွေကို စောင့်ကြပ် ကြည့်ရှုဖို့၊ ထိန်းချုပ်ဖို့၊ လျှော့ချဖို့ သို့မဟုတ် ပပျောက်ဖို့နဲ့ ရေအရင်းအမြစ်တွေအထိ အကျိုးရှိ ထိရောက်စွာ အသုံးပြုနိုင်ဖို့အတွက် ပတ်ဝန်းကျင်ထိန်းသိမ်းရေးဥပဒေ၊ နည်းဥပဒေနှင့်အညီ ပြဋ္ဌာန်း ဆောင်ရွက်လျက်ရှိပါတယ်။ ရွှေတူးဖော်ခြင်းလုပ်ငန်းကြောင့်လည်းပဲ ပတ်ဝန်းကျင်ထိခိုက်မှုနှင့် အရည်အသွေး ညစ်ညမ်းမှုကြောင့် ဖြစ်ပေါ်စေနိုင်တဲ့အတွက် လုပ်ထုံးလုပ်နည်း စည်းကမ်းသတ်မှတ် ချက်များနှင့်အညီ ပြဋ္ဌာန်းဆောင်ရွက်လျက်ရှိကြောင်း သိရှိရပါတယ်။ ဘီးလင်းမြစ်ရေ သန့်စင်ရေးနှင့် စပ်လျဉ်းပြီး လွှတ်တော်ကိုယ်စားလှယ်ကြီးရဲ့ မေးခွန်းမှာ ပါရှိတဲ့အတိုင်း Master Plan ချမှတ်ဆောင်ရွက်နိုင်ရန်ကိစ္စသည် ဖြစ်မြောက်နိုင်စွမ်းအတွက် ဆန်းစစ်မှုအပေါ်မှာ အခြေခံပြီးမှ လုပ်ငန်းပိုင်းအရ ဆက်နွယ်ဆောင်ရွက်လျက်ရှိသည့် ဝန်ကြီးဌာန တွေရဲ့ နည်းပညာပံ့ပိုးမှုနှင့် ဘဏ္ဍာငွေရရှိနိုင်မှု အခြေအနေများအရ ပြည်နယ်အစိုးရအဖွဲ့ရဲ့ ကြီးကြပ် စီမံခန့်ခွဲမှုများနှင့် အကောင်အထည်ဖော်ဆောင်ရွက်သွားရမှာ ဖြစ်ပါတယ်။ ဒီလိုဆောင်ရွက်မယ်ဆိုရင် ားဖြင့် အတိုင်းအတာတစ်ရပ် ကြာမြင့်နိုင် သည့် အနေအထားဖြစ်ကြောင်း တင်ပြအပ်ပါတယ်။ ဒါကြောင့် လတ်တလော လိုအပ်မှုရှိနေသည့် ဘီးလင်းမြို့သောက်သုံးရေ ဖြည့်ဆည်းပေးနိုင်ရေးလုပ်ငန်းကို အကောင်အထည်ဖော်ဆောင်ရွက် နိုင်ဖို့နှင့် စီမံဆောင်ရွက်မှုအခြေအနေကို တင်ပြပါမယ်။ ဥက္ကဋ္ဌကြီးခင်ဗျား။ ဘီးလင်းမြို့ ရေပေးရေးစီမံကိန်းကို JICA ODA Loan နဲ့ ဆောင်ရွက်မယ့် ဆင်းရဲမှုလျှော့ချရေးဆိုင်ရာ ဒေသတွင်း အခြေခံအဆောက်အအုံမြှင့်တင်ရေး စီမံကိန်းအပိုင်း-၃ (MY-P30)စီမံကိန်းမှာ ထည့်သွင်းအကောင်အထည်ဖော် ဆောင်ရွက်လျက်ရှိပါတယ်။ အစီအမံတွေကို Power Point ဖြင့် ရှင်းလင်းတင်ပြခွင့်ပြုပါရန် တင်ပြအပ်ပါတယ်။ အဲဒီ စီမံကိန်းကို ၉-၅-၂၀၁၉ ရက်နေ့မှာ ပြည်ထောင်စုလွှတ်တော်ကို ရှင်းလင်းတင်ပြ အတည်ပြုခဲ့ပြီးလည်း ဖြစ်ပါတယ်။ ဆက်လက်ပြီး ချေးငွေစာချုပ်၊ လက်မှတ်ရေးထိုးနိုင်ဖို့အတွက် ဆောင်ရွက်သွားမှာ ဖြစ်ပါတယ်။ စီမံကိန်းအကောင်အထည်ဖော် ဆောင်ရွက်ဖို့အတွက် အကြိုစီမံကိန်း လေ့လာ ဆန်းစစ်မှုအရ ဘီးလင်းမြစ်ရေကို အသုံးမပြုဘဲနှင့် ကဇိုင်းဆည်ရေကို သန့်စင်ပြီးမှ ဘီးလင်းမြို့ကို သန့်ရှင်းသော သောက်သုံးရေရရှိရေးအတွက် ဆောင်ရွက်ပေးသွားမှာ ဖြစ်ပါတယ်။ တည်ဆောက်ရေးလုပ်ငန်းများအနေနဲ့ ကဇိုင်းဆည်ကနေ ရေသန့်စင်စနစ်တည်ဆောက် ခြင်း၊ အမြင့်တင်ရေလှောင်ကန်တည်ဆောက်ခြင်း၊ ရေပို့လွှတ်နှင့် ရေဖြန့်ဝေပိုက်လိုင်းများ သွယ်တန်း ခြင်းတို့ ပါဝင်ပါတယ်။ အမြင့်တင်ရေလှောင်ကန်မှတစ်ဆင့် ဘီးလင်းမြို့အတွင်း ရေဖြန့်ဝေ ဆောင်ရွက်သွားမှာ ဖြစ်ပါတယ်။ စီမံကိန်း စတင်ဆောင်ရွက်နိုင်ဖို့အတွက် နည်းပညာအကြံပြု အဖွဲ့ ငှားရမ်းခြင်းလုပ်ငန်း၊ ကွင်းဆင်းလေ့လာပြီး အသေးစိတ်တိုင်းတာ တွက်ချက်ခြင်းလုပ်ငန်း၊ ဒီဇိုင်း ရေးဆွဲဖို့အတွက် တင်ဒါခေါ်ယူခြင်းလုပ်ငန်းနှင့် သဘာဝပတ်ဝန်းကျင်နှင့် လူမှုစီးပွားဘဝ ထိခိုက်မှု ဆိုင်ရာ လေ့လာဆန်းစစ်ခြင်းလုပ်ငန်းများကို ဆက်လက်အကောင်အထည်ဖော်ဆောင်ရွက်သွားမှာ ဖြစ်ပါတယ်။ စီမံကိန်းလုပ်ငန်းကို အခု ၂၀၂၀-၂၀၂၁ ဘဏ္ဍာရေးနှစ်မှ ၂၀၂၂-၂၀၁၃ ဘဏ္ဍာရေးနှစ် အထိ အကောင်အထည်ဖော်ဆောင်ရွက်သွားမှာဖြစ်ပြီး ဆောင်ရွက်ပြီးစီးပါက ဘီးလင်းမြို့ လူဦးရေ (၂)သောင်းခန့် အတွက် သန့်ရှင်းသော သောက်သုံးရေရရှိနိုင်မည်ဖြစ်ပါကြောင်း လွှတ်တော် ကိုယ်စားလှယ်ကြီးရဲ့ မေးခွန်းကို ပြန်လည်ရှင်းလင်းဖြေကြားအပ်ပါတယ်။ ဥက္ကဋ္ဌကြီးခင်ဗျား။ ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ၏ မေးခွန်းအပေါ် တနင်္သာရီတိုင်းဒေသကြီး အစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ကြားပါမယ်။ လွှတ်တော်ကိုယ်စားလှယ်ကြီး၏ မေးခွန်းပါ အကြောင်းခြင်းရာမှာ ဘုတ်ပြင်းမြို့နယ်မှာရှိသည့် တောင်ဒဂုံဆီအုန်းစိုက်ပျိုးရေး ကုမ္ပဏီနှင့် စပ်လျဉ်းပြီး အခြေပြု မေးမြန်းထားတာဖြစ်ကြောင်း သိရှိရပါတယ်။ ဥက္ကဋ္ဌကြီးခင်ဗျား။ တနင်္သာရီတိုင်းဒေသကြီး၊ ကော့သောင်းခရိုင်၊ ဘုတ်ပြင်းမြို့နယ် အတွင်းရှိ မြေဧရိယာ (၃၈၄၅)ဧကနှင့် ကရသူရိမြို့နယ်အတွင်းရှိ မြေဧရိယာ(၄၄၀၀)ဧက၊ စုစုပေါင်း (၁၃၂၄၅)ဧကကို လွန်ခဲ့တဲ့ ၂၀၀၈ ခုနှစ်မှာ ယခင် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုအဖွဲ့ ကနေပြီး ဆီအုန်းစိုက်ပျိုးဖို့အတွက် တောင်ဒဂုံ ဆီအုန်းကုမ္ပဏီကို လုပ်ပိုင်ခွင့် ခွင့်ပြုမိန့် ထုတ်ပေးထားကြောင်း စိစစ်သိရှိရပါတယ်။ အဆိုပါ တောင်ဒဂုံ ဆီအုန်းကုမ္ပဏီကို ခွင့်ပြုခဲ့သည့် မြေဧရိယာစုစုပေါင်း(၁၃၂၄၅)ဧက အနက် ဗဟိုမှ ဖွဲ့စည်းစိစစ်စေခဲ့သည့် အထူးအဖွဲ့ရဲ့ စိစစ်ချက်အရ အကောင်အထည်ဖော် စိုက်ပျိုးပြီး ဧရိယာဟာ (၁၁၂၀၇)ဧက ဖြစ်ပါတယ်။ စိုက်ပျိုးရန် ကျန်ရှိတဲ့ ဧရိယာ(၂၀၃၈)ဧက ဖြစ်သည့်အတွက် ခွင့်ပြုမိန့်ရရှိတဲ့ ဧရိယာများအပေါ်မှာ စိုက်ပျိုးရန်ကျန် ဧရိယာ (၂၀၃၈)ဧကကို မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီမှ အမိန့်ကြော်ငြာစာအမှတ်(၉/၂၀၁၈)ဖြင့် ၁၁-၉-၂၀၁၈ ရက်နေ့မှကစပြီး လုပ်ပိုင်ခွင့်၊ အသုံးပြုခွင့်၊ ရုပ်သိမ်းပြီးဖြစ်ပါတယ်။ ပေးသွင်းထားသည့် အာမခံကြေး များကိုလည်း ဥပဒေနှင့်အညီ နိုင်ငံတော်ဘဏ္ဍာငွေအဖြစ် သိမ်းဆည်းထားပြီးဖြစ်ကြောင်း တင်ပြ အပ်ပါတယ်။ ဥက္ကဋ္ဌကြီးခင်ဗျား။ တောင်ဒဂုံဆီအုန်းကုမ္ပဏီအနေနဲ့ ၂၀၁၄ ခုနှစ်မှာ မြေဧရိယာဧက (၂၄၅၀) နှင့် ၂၀၁၃ ခုနှစ်မှာ မြေဧရိယာဧက(၁၄၀၀) စုစုပေါင်း ဧရိယာဧက(၃၈၅၀)ကို ထိုစဉ်က မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီသို့ လျှောက်ထားတင်ပြခဲ့တာ တွေ့ရ ပါတယ်။ ဒီတင်ပြချက်များက ယခင်အစိုးရကာလ နေပြည်တော်ကောင်စီ အပါအဝင် တိုင်းဒေသကြီး/ ပြည်နယ် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးလုပ်ငန်းအဖွဲ့များ၏ ထောက်ခံချက်များနှင့် တင်ပြထားမှုများဖြစ်သည့်အလျောက် ဥပဒေနှင့်အညီ ခိုင်ခိုင်မာမာ စိစစ်ဆုံးဖြတ် ဆောင်ရွက်သွား နိုင်ဖို့အတွက် တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးလုပ်ငန်းအဖွဲ့ကို ပြန်လည်ပေးဖို့ စိစစ်ခဲ့ရပါတယ်။ အဲဒီနောက်မှာ တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီ ကနေပြီး လျှောက်ထားမြေ စုစုပေါင်းဧရိယာ(၃၈၅၀)ဧကအနက် ဒေသခံတောင်သူများရဲ့ စိုက်ပျိုး ဧရိယာ(၁၈၂)ဧကကို ချန်လှပ်ပြီး ကျန်မြေဧရိယာစုစုပေါင်း (၃၆၆၈)ဧကကို ခွင့်ပြုသင့်ကြောင်း သဘောထားမှတ်ချက်နှင့်အတူ ယခုအစိုးရကာလ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုကော်မတီသို့ တင်ပြလာတာရှိပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်းပါ လျှောက်ထားမှုမရှိ၊ ကျူးကျော်စိုက်ပျိုးထားသည်ဆိုတဲ့ ဘုတ်ပြင်းမြို့နယ်အတွင်း (၁၅၈၉)ဧက၊ ကရသူရိမြို့အတွင်း (၃၂၁၉)ဧက၊ စုစုပေါင်း မြေဧရိယာ (၄၈၀၈)ဧကများနှင့် ပတ်သက်ပြီး မြေယာလုပ်ကိုင်ခွင့် ချထားမှု ဖြစ်စဉ်ကို ရှင်းလင်းတင်ပြပါမယ်။ ၁၉၉၇-၁၉၉၈ ခုနှစ်မှာ တောင်ဒဂုံဆီအုန်းကုမ္ပဏီသို့ တနင်္သာရီ တိုင်းဒေသကြီး အေးချမ်းသာယာရေးနှင့် ဖွံ့ဖြိုးရေးကောင်စီက တာဝန်ပေးအပ်စိုက်ပျိုးစေခဲ့သည့် မံကိန်းအရ တိကျတဲ့ နယ်နိမိတ် ပြသထားနိုင်ခြင်းမရှိသည့် အခြေအနေဖြစ်ကြောင်း စိစစ်တွေ့ရှိရပါတယ်။ သို့ဖြစ်ပါ၍ မူလလျာထားခွင့်ပြုဧရိယာ နေရာထက်ကျော်လွန်စိုက်ပျိုးထားသည့် ဘုတ်ပြင်း မြို့နယ်အတွင်း (၁၅၈၉)ဧကနှင့် ကရသူရိမြို့နယ်ကဧရိယာ (၃၂၁၉)ဧက၊ စုစုပေါင်း မြေဧရိယာ (၄၈၀၈)ဧကများနှင့် ကုမ္ပဏီမှ လုပ်ပိုင်ခွင့်လျှောက်ထားခဲ့ရာ တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီကနေ တောင်သူလုပ်ကွက်များနှင့် အများသုံး လမ်းမြေဧရိယာ များကို ချန်လှပ်ပြီး ဧရိယာ (၄၇၅၀)ဧကကိုသာ တိုင်းဒေသကြီးက ဗဟိုကော်မတီသို့ ထောက်ခံ တင်ပြလာပါတယ်။ အထက်ပါ တိုင်းဒေသကြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီ ကနေပြီး ထောက်ခံတင်ပြခဲ့သည့် ဘုတ်ပြင်းမြို့နယ်အတွင်းရှိ ဧရိယာ (၄၇၀၁)ဧကနှင့် ကရသူရိ မြို့နယ်အတွင်းရှိ မြေဧရိယာ(၃၇၁၇)ဧက၊ စုစုပေါင်း(၈၄၁၈)ဧကတို့နှင့် ပတ်သက်ပြီး မိမိတို့ ဗဟို ကော်မတီအစည်းအဝေးများမှာ (၂)ကြိမ်တိုင်တိုင် တင်ပြဆွေးနွေးခဲ့ပါတယ်။ ဗဟိုကော်မတီရဲ့ အစည်းအဝေးဆုံးဖြတ်ချက်များအရ တောင်ဒဂုံဆီအုန်းကုမ္ပဏီမှ လျှောက်ထားမြေဟာ ဆီအုန်း စီမံကိန်းအကောင်အထည်ဖော်ရေးအတွက် မူအားဖြင့် ခွင့်ပြုသင့်သော်လည်း မူလခွင့်ပြုချထားစဉ်က ဥပဒေနှင့်အညီ စီမံဆောင်ရွက်ခဲ့မှုအနေအထားပေါ် ပြန်လည်သုံးသပ်စိစစ်နိုင်ရန်နှင့် ခွင့်ပြုချက် ပေးရန်လည်း ဗဟိုကော်မတီမှ တစ်ကြိမ်လျှင် ခွင့်ပြုနိုင်သည့် ဧရိယာ ဧက(၃၀၀၀) ထက်ကျော်လွန် နေသည့်အတွက် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေပုဒ်မ ၁၀၊ ပုဒ်မခွဲ(က)နှင့် အညီ ပြည်ထောင်စုအစိုးရအဖွဲ့သို့ လမ်းညွှန်သဘောထားရယူနိုင်ရေး တင်ပြဆောင်ရွက်ခဲ့ပါတယ်။ ပြည်ထောင်စုအစိုးရအဖွဲ့ရဲ့ လမ်းညွှန်ချက်အရ တောင်ဒဂုံဆီအုန်းကုမ္ပဏီအနေနဲ့ ၁၉၉၇-၁၉၉၈ ခုနှစ်ကတည်းက ခွင့်ပြုမိန့်အထောက်အထားမရှိဘဲ ဆီအုန်းစိုက်ပျိုးလုပ်ကိုင်နေသည့် မြေဧရိယာများနှင့် စပ်လျဉ်းပြီး ဥပဒေကြောင်းအရ စီမံဆောင်ရွက်သွားနိုင်မည့် သဘောထားကို ပြည်ထောင်စုရှေ့နေချုပ်ရုံးသို့ လက်ရှိမှာ သဘောထားတောင်းခံဆောင်ရွက်ထားဆဲ အခြေအနေ ဖြစ်ကြောင်း တင်ပြအပ်ပါတယ်။ သို့ဖြစ်တဲ့အတွက် ကော့သောင်းခရိုင်၊ ဘုတ်ပြင်းမြို့နယ်နှင့် ကရသူရိမြို့နယ်အတွင်းမှာ တောင်ဒဂုံဆီအုန်းကုမ္ပဏီမှ မြေလွတ်၊ မြေလပ်နှင့် မြေရိုင်းများ ခွင့်ပြုမိန့်ရရှိခဲ့သည့် ဧရိယာနှင့် ပတ်သက်ပြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေပုဒ်မ ၁ရ နှင့်အညီ ဖွဲ့စည်း ပေးထားသည့် အထူးအဖွဲ့ရဲ့ စိစစ်ချက်အရ စိုက်ပျိုးရန် ကျန်ရှိသည့် ဧရိယာများကို ဗဟိုကော်မတီမှ ပြန်လည်သိမ်းဆည်းထားပြီးဖြစ်ပါတယ်။ ခွင့်ပြုဧရိယာထက် ကျော်လွန်စိုက်ပျိုးထားသည့် ဧရိယာ များနှင့် စပ်လျဉ်းပြီး မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေ (၂၀၁၈)ခုနှစ်၊ ပုဒ်မ ၁၂၊ ပုဒ်မခွဲ(ခ)မှာ ပြဋ္ဌာန်းချက်များနှင့်အညီ စိစစ်ဆောင်ရွက်လျက်ရှိနေဆဲ အခြေအနေ ဖြစ်ပါကြောင်း တနင်္သာရီတိုင်းဒေသကြီးအစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ကြား အပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးကျော်သန်း ရဲ့ မေးခွန်းအပေါ် ဆက်လက်ဖြေကြားပေးပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်းသည့် မြေနေရာဟာ ကျောက်ဖြူခရိုင်၊ ကျောက်ဖြူမြို့နယ်၊ မင်းပြင်ကျေးရွာအုပ်စု၊ ကွင်းအမှတ်(၄၉၀)၊ မင်းပြင် မြောက်ကွင်း၊ မြေကွက်အမှတ် (၂၀၅)ရှိ မြေလွတ်၊ မြေရိုင်း ဧက(၁၀)ဧကဖြစ်ကြောင်း စိစစ်သိရှိရ ပါသည်။ လျောက်ထားသူ ဦးမောင်ဖြူဒေါင်းပါ (၄)ဦးမှ မြေလွတ်၊ မြေလပ်နှင့် မြေရိုင်းလုပ်ပိုင်ခွင့် လျှောက်ထားဖို့အတွက် ထိုစဉ်ကာလ လုပ်ထုံးလုပ်နည်းအရ ပြည်နယ်အစိုးရအဖွဲ့သို့ ၂၉-၇-၂၀၁၃ ရက်နေ့ ရက်စွဲဖြင့် သက်သေခံမြေပုံ (မြေစာရင်းပုံစံ-၁၀၅) ရေးကူးခွင့် လျှောက်ထားခဲ့သော်လည်း မြေပုံရေးကူးခွင့် ချထားပေးခဲ့ခြင်းမရှိကြောင်း စိစစ်သိရှိရပါတယ်။ အဆိုပါမြေနေရာကို ဦးမြင့်မော် ဆိုသူမှ ၇-၂-၂၀၁၃ ရက်နေ့မှာ မြေလွတ်၊ မြေလပ်၊ မြေရိုင်းများ လုပ်ပိုင်ခွင့်လျှောက်ထားရန် ရခိုင်ပြည်နယ်အစိုးရအဖွဲ့သို့ လျှောက်ထားခဲ့သည့်အခါ ပြည်နယ်အစိုးရအဖွဲ့က ၉-၅-၂၀၁၃ ရက်နေ့မှာ မြေပုံရေးကူးခွင့်ပြုခဲ့ပါတယ်။ ကျောက်ဖြူမြို့နယ် မြေစာရင်းဦးစီးဌာနကနေပြီး ၃၀-၇-၂၀၁၃ ရက်နေ့မှာ ဦးမြင့်မော် ကို မြေလွတ်၊ မြေလပ်နှင့် မြေရိုင်းများ လုပ်ပိုင်ခွင့်လျှောက်ထားဖို့ သက်သေခံမြေပုံ (မြေစာရင်းပုံစံ-၁၀၅) ရေးကူးပေးခဲ့ပါ တယ်။ သို့သော်လည်းပဲ ဦးမြင့်မော် အနေဖြင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေနှင့်အညီ ပြည်နယ်လုပ်ငန်းအဖွဲ့သို့ လုပ်ပိုင်ခွင့်၊ အသုံးပြုခွင့် ဆက်လက်လျှောက်ထားခဲ့ခြင်း မရှိကြောင်း စိစစ်သိရှိရပါတယ်။ ယခင်အစိုးရကာလမှာ အဆိုပါ မြေပုံရေးကူးသည့် ကိစ္စများနှင့်ပတ်သက်ပြီး သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့ရဲ့ စိစစ်ခွင့်ပြုချက်ဖြင့် ရေးကူးဆောင်ရွက်ရမှု ရှိခဲ့ပါတယ်။ ယခု ကာလမှာ အသစ်ပြင်ဆင်ဖွဲ့စည်းခဲ့သည့် ဗဟိုလယ်ယာမြေ စီမံခန့်ခွဲမှုအဖွဲ့က မြေစာရင်းပုံစံ (၁၀၅)၊ (၁၀၆) ရေကူးခြင်းကို တိုင်းဒေသကြီး/ပြည်နယ် လယ်ယာမြေစီမံခန့်ခွဲမှုအဖွဲ့ များအနေဖြင့် သက်ဆိုင်ရာ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရဲ့ လုပ်ထုံးလုပ်နည်းနှင့်အညီသာ ရေးကူးစေဖို့ ၁-၃-၂၀၁ရ ရက်နေ့ဖြင့် ညွှန်ကြားထားပြီးဖြစ်ပါတယ်။ ဥက္ကဋ္ဌကြီးခင်ဗျား။ ဦးမောင်ဖြူဒေါင်း ပါ (၄)ဦးမှ ၁၀-၄-၂၀၁၈ ရက် ရက်စွဲဖြင့် အဆိုပါ မြေနေရာအား သရက်၊ သီဟိုဠ် အုန်းပင်များ တစ်နိုင်တစ်ပိုင်စိုက်ပျိုးဖို့အတွက် ပြည်နယ် မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးလုပ်ငန်းအဖွဲ့ကို ထပ်မံလျှောက်ထားခဲ့ပါတယ်။ ရခိုင်ပြည်နယ် လုပ်ငန်းအဖွဲ့က မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးနည်းဥပဒေ ရ အရ ၃၁-၅-၂၀၁၈ ရက်နေ့မှာ လုပ်ငန်းစာတွဲဖွင့်လှစ်ရန် စီမံဆောင်ရွက်ခဲ့ပါသည်။ ကျောက်ဖြူမြို့နယ် လယ်ယာမြေ မတီကို အဝေးမှ သီးခြားအယ်စစ်ဆေးပြီး နယ်မြေလွတ်၊ မြေသည် စီမံခန့်ခွဲရေးနှင့် စာရင်းအင်းဦးစီးဌာနအနေနဲ့ လုပ်ထုံးလုပ်နည်းနှင့်အညီ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးနည်းဥပဒေ(၉-ခ)အရ ကန့်ကွက်ထုတ်ဆင့်သည့် ကြော်ငြာစာအား ၂၀-၆-၂၀၁၈ ရက်နေ့မှာ ခေါ်ယူခဲ့ပါတယ်။ ယခင် သက်သေခံ မြေပုံရေးကူးခွင့်ရရှိခဲ့သူ ဦးမြင့်မော် မှ ၅-၇-၂၀၁၈ ရက် ရက်စွဲဖြင့် ကန့်ကွက်ခဲ့သည့်အတွက် ကျောက်ဖြူခရိုင် လယ်ယာမြေ စီမံခန့်ခွဲရေးနှင့် စာရင်းအင်းဦးစီးဌာနမှ ကန့်ကွက်လွှာကို လုပ်ငန်း စာတွဲနှင့် အတူ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးနည်းဥပဒေ ၁၂(က)(၁)အရ ပြည်နယ် မြေလွတ်၊ မြေလပ်နှင့် မြေရိုင်းများစီမံခန့်ခွဲရေး ကော်မတီသို့ တင်ပြခဲ့ပါတယ်။ ဦးမောင်ဖြူဒေါင်း ပါ(၄)ဦးမှ လျှောက်ထားမှုအပေါ် ဦးမြင့်မော် မှ ကန့်ကွက်မှုနှင့် ပတ်သက်ပြီး ပြည်နယ်စီမံခန့်ခွဲရေးကော်မတီအနေဖြင့် သီးခြားအဖွဲ့နှင့် ဖွဲ့စည်းဆောင်ရွက်နိုင်ဖို့ အတွက် ဗဟိုကော်မတီကို အဆိုပြု အမည်စာရင်း တင်ပြခဲ့ပါတယ်။ စီမံခန့်ခွဲရေးဗဟိုကော်မတီရဲ့ (၂၂/၂၀၁၉) ကြိမ်မြောက်အစည်းအဝေးမှ သီးခြားအဖွဲ့ကို အတည်ပြုပေးခဲ့ပြီးဖြစ်ပါတယ်။ ယခု အချင်းဖြစ်ကိစ္စရပ်ဟာ သီးခြားအဖွဲ့ဖြင့် ကန့်ကွက်မှုအပေါ်စစ်ဆေးပြီး ဥပဒေ၊ နည်းဥပဒေနှင့်အညီ ဆက်လက်ဆောင်ရွက် သွားရမည့်ကိစ္စရပ်ဖြစ်ပါတယ်။ ယခုရခိုင်ပြည်နယ်မြေလွတ်၊ မြေလပ်နှင့် မြေရိုင်းများစီမံခန့်ခွဲရေးကော်မတီမှ စိစစ်ဆောင်ရွက်လျက်ရှိပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။</speech>
</section>
<section value="Bill">
<bill>
<title>အမျိုးသားလွှတ်တော်က အတည်ပြုပြီး ပေးပို့ထားသော လယ်ယာမြေဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းအား ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၄၅)ရက်မြောက်နေ့ ၁၈-၈-၂၀၁ရ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်က ပြင်ဆင်ချက်ဖြင့် အတည်ပြုပြီး ပေးပို့ထားသော လယ်ယာမြေဥပဒေကို ပြင်ဆင်သည့် ဥပဒေကြမ်းအား ပြည်သူ့ လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပြန်လည် ပေးပို့လာသော ပြင်ဆင်ချက်ကို ဆွေးနွေးရန် လွှတ်တော်ကိုယ်စားလှယ်(၅)ဦး အမည်စာရင်း တင်သွင်းထားပါတယ်။ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ။</speech>
<speech><mp id="1276">ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>မကွေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်း မှ မင်္ဂလာပါလို့ နှုတ်ခွန်းဆက်သအပ်ပါတယ်။ ယခု ကျွန်တော် ဆွေးနွေးမည့် လယ်ယာမြေဥပဒေကို ပြင်ဆင်သည့် ဥပဒေကြမ်းနှင့် ပတ်သက်ပြီး အမျိုးသားလွှတ်တော်မှာလည်း ၂၀၁ရ ခုနှစ်၊ သြဂုတ်လမှာ ဆွေးနွေးခဲ့ပြီး ဖြစ်ပါတယ်။ ယခု (၂)နှစ်ကျော်ကာလအတွင်းမှာ ပြည်သူ့လွှတ်တော်က ပြင်ဆင်ပြဋ္ဌာန်းမှုအား ထပ်မံဆွေးနွေးရခြင်း ဖြစ်ပါတယ်။ သဘောရိုးဖြင့် ဆောင်ရွက်သည့်ကိစ္စ လွှတ်တော်(၂)ရပ်လုံး ပယ်ဖျက်ပြီးဖြစ်သော်လည်း ဥပဒေမတည်သေးပါ၍ (၂)နှစ်ကြားထဲ ကျွန်တော်တို့ မြေကို အဓိကထား စိုက်ပျိုးရသည့် တောင်သူ များ မြေနုကျွန်းမြေကြောင့် အတိဒုက္ခရောက်ခဲ့ကြရပါတယ်။ တောင်သူလယ်သမားများအတိ ဒုက္ခ မရောက်စေရန် အဓိကထားဆွေးနွေးရခြင်း ဖြစ်ပါတယ်။ Power Point သုံးစွဲခွင့်ပြုပါခင်ဗျား။ ကျွန်တော်က ဧရာဝတီမြစ်ကမ်းနံဘေးမှ မြေနုကျွန်းများ တည်ရှိရာဒေသမှာ လုပ်ကိုင်စားသောက်၍ ကြီးပြင်းလာရသူပါ။ ရှေးလူကြီးသူမများ ပြောပြောနေတဲ့ အမျှော်ဆိုသည့် အတိုင်းအတာ အမှတ်အသားများနှင့် လုပ်ကိုင်စားသောက်ရကြောင်း အမျှော်ဆိုသည်မှာ အုပ်ချုပ်မှု နယ်မြေအပေါ် အခြေခံပြီး မှတ်သားဆောင်ရွက်ကြရကြောင်း ကိုယ်တိုင်လက်တွေ့သိရှိပြီးလည်း ဖြစ်ပါတယ်။ ဒါကြောင့်မို့လို့ ယခု ပုဒ်မ ၁၁၊ အမျိုးသားလွှတ်တော်၏ အတည်ပြုချက်ပြဋ္ဌာန်းချက်များ တွင် မြေနုကျွန်းမြေ လုပ်ကိုင်ခွင့်ချထားခြင်းနှင့် စပ်လျဉ်း၍ အုပ်ချုပ်မှုနယ်မြေအပေါ် အခြေခံရမည် ဆိုသည့် အပိုဒ်တစ်ပိုဒ်အား အမျိုးသားလွှတ်တော်ဥပဒေအတိုင်း ကျွန်တော် ထားလိုပါတယ်။ အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များခင်ဗျား။ ယခုနည်းပညာ အရ မြန်မာနိုင်ငံတွင် အသုံးပြုမည့် ဂြိုဟ်တုနည်းပညာစနစ်ဖြင့်သော်လည်းကောင်း၊ အလွယ်ကူဆုံး Drone နည်းပညာဖြင့်ရိုက်၍ သော်လည်းကောင်း၊ နယ်နိမိတ်ကို ပိုင်းခြားနိုင်ပါပြီ။ ဥပဒေအရ ပြုသည့် နည်းဥပဒေတွင် ထည့်သွင်းပြဋ္ဌာန်းခဲ့မှုဆိုသည်ကို တောင်သူလယ်သမား အခွင့်အရေး ကာကွယ်ရေးနှင့် အကျိုးစီးပွားမြှင့်တင်ရေးဥပဒေအရ ပုဒ်မ ၆ ပုဒ်မခွဲငယ်(ပ)တွင် တိရစ္ဆာန်နှင့် တိရစ္ဆာန်ထွက်ပစ္စည်းများကို ပြည်တွင်းတွင် လွတ်လပ်စွာ သယ်ယူခွင့်နှင့် ရောင်းဝယ်ခွင့်ရရှိစေရန် ဆောင်ရွက်ခြင်းဟု နည်းဥပဒေမှာ ထည့်သွင်းပြဋ္ဌာန်းထားသော်လည်း အရေးကြီးကုန်စည်နှင့် ဝန်ဆောင်မှုဥပဒေအရ လွတ်လပ်စွာ သယ်ယူခွင့် မရရှိနိုင်ပါဘူး။ သို့ပါ၍ ဥပဒေမှာ တိတိကျကျ ပြဋ္ဌာန်းဖို့ လိုအပ်မည်လို့ ကျွန်တော့်အနေနဲ့ ဆိုလိုခြင်း ဖြစ်ပါတယ်။ နည်းဥပဒေပြဋ္ဌာန်းဖို့အတွက် ဥပမာတစ်ခု မြေနုကျွန်း လုပ်ကိုင်နိုင်ရန် ် ခွဲဝေမှု အတိုင်းအတာ ကျွန်တော့်မဲဆန္ဒနယ် မကွေးတိုင်းဒေသကြီး၊ မကွေးမြို့နယ်၊ ကရင်ကျေးရွာမှာ အိမ်ထောင်စု (၆၀၀)ခန့်ရှိပြီး (၈၀၀)ခန့် လူဦးရေ ခွဲထားတယ်။ ပြဿနာဖြစ်ချိန် စိုက်ပျိုးချိန် ကျရောက်လျှင် နောက်ကျမှ စိုက်ပျိုးရသည့် အခြေအနေမျိုး ကျွန်တော်တို့ ကြုံနေရပါတယ်။ နည်းဥပဒေလည်း တိကျစွာ ပြဋ္ဌာန်းဖို့လိုပါလိမ့်မယ်။ ပုဒ်မ ၁၁ တွင် မြေနုကျွန်းလုပ်ကိုင်ခွင့် ချထား ခြင်းနှင့်စပ်လျဉ်း၍ အုပ်ချုပ်မှုနယ်မြေအပေါ် အခြေခံရမည်လို့ တောင်သူလယ်သမားတို့အား တို့မီး၊ ရှို့မီး၊ ရန်စ ပြဿနာမဖြစ်ရလေအောင် ဥပဒေတွင် ထည့်သွင်းလိုခြင်းဖြစ်ပါတယ်ခင်ဗျား။ ကျွန်တော်တို့ ဒီပုဒ်မ ၉ မှာ မည်သူမဆို ဆိုသည်မှာ Indirect အညွှန်းပဲ ဖြစ်ပါတယ်။ လယ်ယာမြေလုပ်ပိုင်ခွင့် ရရှိသူကို တိုက်ရိုက်ညွှန်းပါ၍ အမျိုးသားလွှတ်တော်၏ အတည်ပြုချက်အတိုင်း စီမံဆောင်ရွက် လိုပါတယ်။ ဥပဒေပုဒ်မ ၁၂(ဇ)မှာ ကျေးရွာမှာရှိသည့် ရပ်မိရပ်ဖသည် တောင်သူလယ်သမားပဲ ဖြစ်ပါ လိမ့်မယ်။ ဦးရေ(၃)ဦး၊ (၅)ဦး ကွာခြားချင်၊ ကွာခြားပါလိမ့်မယ်။ သို့ပါ၍ အမျိုးသားလွှတ်တော်၏ အတည်ပြုချက်အတိုင်း ထားရှိလိုပါတယ်။ ပုဒ်မ ၁၅ အမျိုးသားလွှတ်တော်မှ လယ်ယာမြေဥပဒေ ပုဒ်မ ၁၉ တွင် ပါရှိသော ဝန်ကြီး ဌာနဆိုသည့် စကားရပ်ကို ဗဟိုလယ်ယာမြေစီမံခန့်ခွဲမှုအဖွဲ့ ဆိုသည့်စကားရပ်ဖြင့်လည်းကောင်း၊ လယ်ယာမြေ စီမံခန့်ခွဲမှုအဖွဲ့သည် ဆိုသည့် စကားရပ်ကို မြို့နယ်လယ်ယာမြေ စီမံခန့်ခွဲမှုအဖွဲ့ ဆိုသည့် စကားရပ်ဖြင့်လည်းကောင်း အစားထိုးရမည်ဟု အမျိုးသားလွှတ်တော်က ပြဋ္ဌာန်းထား ပါတယ်။ သို့သော်လည်း ရှင်းလင်းစွာရေးပါက မြင်သာထင်သာရှိသည့်အတွက် အမျိုးသား လွှတ်တော်၏ အတည်ပြုချက်အတိုင်း ထားရှိလိုပါတယ်။ ပုဒ်မ ၂၁ လယ်ယာမြေဥပဒေပုဒ်မ ၃၀ ပုဒ်မခွဲ(က)ကို အောက်ပါအတိုင်း အစားထိုးရမည် ဆိုပြီး အမျိုးသားလွှတ်တော်မှ ဗဟိုလယ်ယာမြေ စီမံခန့်ခွဲမှုအဖွဲ့သည် လယ်ယာမြေကို အခြား နည်းဖြင့် အသုံးပြုနိုင်ရေးအတွက် တိုင်းဒေသကြီး သို့မဟုတ် ပြည်နယ်၊ နေပြည်တော် လယ်ယာမြေ စီမံခန့်ခွဲမှုအဖွဲ့ ၏ စိစစ်ထောက်ခံချက်ဖြင့် ခွင့်ပြုနိုင်သည်ဟု ဆိုပါတယ်။ ပြည်သူ့လွှတ်တော်က ဥပဒေ မူလပြဋ္ဌာန်းချက်အတိုင်းလို့ ဆိုထားပါတယ်။ ကွာခြားချက်က နေပြည်တော် လယ်ယာမြေ စီမံခန့်ခွဲမှုအဖွဲ့ဆိုတာပဲ ကွာခြားပါတယ်။ စုံလင်စွာရှိစေသည့်အတွက် ကျွန်တော့်အနေနှင့် အမျိုးသား လွှတ်တော်၏ အတည်ပြုချက်အတိုင်းပဲ ထပ်မံထားရှိ လိုပါတယ်။ ထိုနည်းလည်းကောင်းပဲ ပုဒ်မ ၂၂ လယ်ယာမြေ ဥပဒေပုဒ်မ ၃၁ တွင်ပါရှိသော ယင်းလယ်ယာမြေကို ပြန်လည်သိမ်းယူနိုင်သည် ဆိုသည့်စကားရပ်ကို ခွင့်ပြုမိန့်ကို ပြန်လည်ပယ်ဖျက်ပြီး ယင်းလယ်ယာမြေအား ပြန်လည် သိမ်းယူ ရမည်ဆိုသည့် စကားရပ်ဖြင့် အမျိုးသားလွှတ်တော်၏ အတည်ပြုချက်အတိုင်း ဆက်လက်ထားရှိလို ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ ဦးဘမျိုးသိန်း ဆွေးနွေးနိုင်ပါပြီ။</speech>
<speech><mp id="1321">ဦးဘမျိုးသိန်း၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)</mp>အမျိုးသား လွှတ်တော် ဥက္ကဋ္ဌကြီး၊ ဒုတိယဥက္ကဋ္ဌနှင့် ပြည်ထောင်စုအဖွဲ့ဝင်များ၊ လွှတ်တော်ကိုယ်စားလှယ်များ၊ ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်တော်က အမျိုးသား လွှတ်တော်ကိုယ်စားလှယ် ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ ဦးဘမျိုးသိန်း ဖြစ်ပါတယ်။ ကျွန်တော့်အနေနှင့် ပြည်သူ့လွှတ်တော်မှ အတည်ပြုချက်နှင့် ပြန်လည်ပေးပို့လာသည့် လယ်ယာမြေကို ပြင်ဆင်သည့် ဥပဒေကြမ်းနှင့် ပတ်သက်ပြီး ဆွေးနွေးတင်ပြမှာဖြစ်ပါတယ်။ ကျွန်တော်ဆွေးနွေးမည့် ပုဒ်မတွေက ပြည်သူ့လွှတ်တော်ရဲ့ အတည်ပြုချက်နှင့် ပြန်လည်ပေးပို့လာ သည့်အထဲမှာ ပုဒ်မ ၃ (င)၊ ပုဒ်မ ၃ (က)၊ ပုဒ်မ ၁၁၊ ပုဒ်မ ၁၂ (ခ)၊ ပုဒ်မ ၂၆၊ ပုဒ်မ ၃၂ တို့ ဖြစ်ပါ တယ်ခင်ဗျာ။ ကျွန်တော် ပုဒ်မ ၃ (င) အမျိုးသားလွှတ်တော်က ရွှေ့ပြောင်းတောင်ယာ ဆိုသည်မှာ တောင်ယာ အဓိပ္ပာယ်ဖွင့်ဆိုချက်ဖြစ်ပါတယ်။ ဒါကို ပြည်သူ့လွှတ်တော်မှ အတည်ပြုချက်က ရွှေ့ပြောင်းတောင်ယာမြေဆိုပြီး မြေဆိုသည့် စကားရပ် အစားထိုးထားပါတယ်။ ဒါက ပြည့်စုံတဲ့ စကားရပ်ဖြစ်ပါတယ်။ ဒါကြောင့် ကျွန်တော်တို့ လက်ခံသင့်ပါတယ်။ အဲဒီအတွက်ကြောင့် ရွှေ့ပြောင်းတောင်ယာမြေဆိုသည့် စကားရပ် ထည့်လိုက်သည့် အတွက်ကြောင့် ဥပဒေပုဒ်မ ၃(က)မှာ လယ်ယာမြေဥပဒေ၏ အဓိပ္ပာယ်ဖွင့်ဆိုချက်တွင် လယ်ယာမြေ ဆိုသည်မှာ လယ်မြေ၊ ယာမြေ၊ ကိုင်းကျွန်းမြေ စသဖြင့် မြေနုကျွန်းမြေဟုသော်လည်းကောင်း၊ ရွှေ့ပြောင်းတောင်ယာမြေ ဟုသော်လည်းကောင်း၊ ထပ်မံဖြည့်စွက်ထားပါတယ်။ ဒီ ရွှေ့ပြောင်း တောင်ယာမြေ ဟုသော်လည်းကောင်း ထပ်ဖြည့်စွက်ထားသည့်အတွက် ပိုပြီးသင့်လျော်ပါတယ်။ တစ်ဆက်တည်းမှာ ရွှေ့ပြောင်းတောင်ယာမြေဆိုသည်မှာ တိုင်းရင်းသားဒေသတွေမှာ ဓလေ့ထုံးစံ အရ စိုက်ပျိုးသည့် မြေတွေလည်း အကျုံးဝင်ပါတယ်။ အလားတူ စိုက်ပျိုးရေးအတွက် အသုံးပြုသည့် လက်ရှိမြေတွေလည်း အကျုံးဝင်ပါတယ်။ အဲဒါကြောင့် ကျွန်တော့်အနေနှင့် တစ်ဆက်တစ်စပ်တည်း မြေနုကျွန်းမြေဟုသော် လည်းကောင်း၊ ရွှေ့ပြောင်းတောင်ယာမြေဟုသော်လည်းကောင်း၊ ဆက်စပ်ပြီး တစ်ဆက်တည်း စိုက်ပျိုးရေးအတွက် အသုံးပြုသည့် သို့မဟုတ် လက်ရှိထားသည့် မြေဟုသော်လည်းကောင်း၊ ကျွန်တော် ဖြည့်စွက်ချင်ပါတယ်။ ဒါမှလည်း လယ်ယာမြေဥပဒေကို ကိုင်တွယ်ကျင့်သုံးသည့်အခါမှာ ပိုမိုပြီး အဆင်ပြေချောမွေ့စေမှာ ဖြစ်ပါတယ်။ တစ်ဆက်တည်း ပုဒ်မ ၁၁ မှာ မြေနုကျွန်းမြေ ချထားခြင်းနှင့် ပတ်သက်သည့်ကိစ္စ၊ မြေနုကျွန်းမြေ လုပ်ကိုင်ခွင့်ချထားခြင်းနှင့် ရွှေ့ပြောင်းတောင်ယာ စိုက်ပျိုးခြင်းကိစ္စရပ်များအတွက် ဤဥပဒေအရပြုသည့် နည်းဥပဒေ ထည့်သွင်းပြဋ္ဌာန်းရမည်ဟု ဆိုထားပါတယ်။ အဲဒီမှာ ပြည်သူ့လွှတ်တော်မှ ခုန အမျိုးသားလွှတ်တော်မှာ ထိုသို့ ပြဋ္ဌာန်းရသည့် မြေနုကျွန်းမြေ လုပ်ကိုင်ခွင့်ချထားခြင်းနှင့် စပ်လျဉ်း၍ အုပ်ချုပ်မှုနယ်မြေအခြေအနေပေါ် အခြေခံ ရမည်လို့ ထည့်ထားပါတယ်။ ကျွန်တော်တို့ ပြန်ပြီး ပြည်သူ့လွှတ်တော်မှ အတည်ပြုချက် ပြန်ပို့လာတာက မြေနုကျွန်း လုပ်ကိုင်ခွင့်ချထားခြင်းနှင့် ရွှေ့ပြောင်းတောင်ယာ စိုက်ပျိုးခြင်း ကိစ္စရပ်များအတွက် ဤဥပဒေအရပြုသည့် နည်းဥပဒေတွင် ထည့်သွင်းပြဋ္ဌာန်းရမည်ဆိုပြီး ဖော်ပြ ထားပါတယ်။ အဲဒီမှာ တစ်ဆက်တစ်စပ်တည်း ခုနက ပုဒ်မ ၃ (က)မှာ ဖော်ပြထားသလိုပဲ ရွှေ့ပြောင်း တောင်ယာစိုက်ပျိုးခြင်းကိစ္စရပ်များနှင့် စိုက်ပျိုးရေးအတွက် အသုံးပြုသည့်ကိစ္စရပ်များ သို့မဟုတ် လက်ရှိထားသည့် ကိစ္စရပ်များအတွက် ဤဥပဒေအရပြုသည့် နည်းဥပဒေတွင် ထည့်သွင်းပြဋ္ဌာန်း ရမည်ဆိုပြီး ဆက်စပ်ဖော်ပြလိုပါတယ်။ ဒါက တောင်ယာစိုက်ပျိုးရေးနှင့်ပတ်သက်သည့် ရွှေ့ပြောင်း တောင်ယာနှင့် ပတ်သက်သည့်ကိစ္စ ဖြစ်ပါတယ်။ ဒုတိယတစ်ချက်က ကျွန်တော်တို့ မှတ်ပုံတင် သည့်ကိစ္စပါ။ ၂၀၁၂ ခုနှစ် လယ်ယာမြေဥပဒေ ထွက်ရှိပြီးသည့် နောက်ပိုင်းမှာ လယ်ယာမြေကို လွှဲပြောင်းရောင်းချ၊ ပေါင်နှံသည်နှင့် ပတ်သက်ပြီး စာချုပ်စာတမ်းနှင့် မှတ်ပုံတင်သည့် ကိစ္စဟာ ၂၀၁၉ ခုနှစ် မေလမှာ လယ်ယာစိုက်ပျိုးရေးဝန်ကြီးဌာန၏ ညွှန်ကြားချက်ထွက်လာသည့်အခါ ပြန်ပြီးမှ ပြည်သူ့ လွှတ်တော်၏ အတည်ပြုချက်ထဲမှာ ထပ်ပါလာပါတယ်။ ထပ်ပါလာတော့ အမျိုးသားလွှတ်တော်ရဲ့ အဆိုပြုချက်နှင့် နည်းနည်းကွဲလွဲပါတယ်။ ကွဲလွဲသွားသည်မှာ ပုဒ်မခွဲ(ဂ)ပါ ဦးစီးဌာနမှ သတ်မှတ်သည့် တံဆိပ်ခေါင်းခွန်နှင့် စာချုပ်စာတမ်း မှတ်ပုံတင်ခဆိုသည့် စကားရပ်ကို ပြည့်သူလွှတ်တော်မှ အတည်ပြုချက်နှင့် ပြန်ထည့်ပေးထားပြီး မြို့နယ်လယ်ယာမြေစီမံခန့်ခွဲမှုအဖွဲ့မှ သတ်မှတ်သည့် တန်ဖိုးနှင့်အညီ တည်ဆဲဥပဒေအရ သတ်မှတ်သော တံဆိပ်ခေါင်းခွန်နှင့် ဦးစီး ဌာနက သတ်မှတ်သည့် စာချုပ်စာတမ်း မှတ်ပုံတင်ခဆိုသည့် စကားရပ်နဲ့ အစားထိုးထားပါတယ်။ ဒီနေရာမှာ ထပ်ပြီး ပြည့်စုံသွားအောင် မြို့နယ်လယ်ယာမြေ စီမံခန့်ခွဲမှုအဖွဲ့မှ သတ်မှတ် သည့် တန်ဖိုးနှင့်အညီ တည်ဆဲဥပဒေအရ သတ်မှတ်သော တံဆိပ်ခေါင်းခွန်နှင့် ဦးစီးဌာနက သတ်မှတ်သည့် စာချုပ်စာတမ်း မှတ်ပုံတင်ခပေးဆောင်ပြီး သက်ဆိုင်ရာ မြို့နယ်ဦးစီးဌာနရုံးမှာ ရှိသည့် စာချုပ်စာတမ်း မှတ်ပုံတင်ရုံးတွင် မှတ်ပုံတင်ရမည်ဆိုပြီး ထပ်မံပြီး ဖြည့်စွက်လိုပါတယ်။ ဒါမှလည်းပဲ စာချုပ်စာတမ်း မှတ်ပုံတင်ရုံးမှာ မှတ်ပုံတင်မှပဲ မရွှေ့ပြောင်းနိုင်သည့် ပစ္စည်းများ တရားရုံးတွင် ရင်ဆိုင်သည့်အခါမှာ တရားဝင် အတည်ဖြစ်မှာဖြစ်ပါတယ်။ အဲဒါကြောင့် ကျွန်တော်က ထပ်ပြီး ပြည်သူ့လွှတ်တော်မှ ဖြည့်စွက်ထားသည့်ဟာကို ထပ်ပြီး ဖြည့်စွက်လိုပါတယ်။ ဒါက မြို့နယ်လယ်ယာမြေစီမံခန့်ခွဲမှုအဖွဲ့မှ သတ်မှတ်သည့် တန်ဖိုးနှင့်အညီ တည်ဆဲဥပဒေအရ သတ်မှတ် သော တံဆိပ်ခေါင်းခွန်နှင့်ဦးစီးဌာနက သတ်မှတ်သည့် စာချုပ်စာတမ်း မှတ်ပုံတင်ခပေးဆောင်ပြီး သက်ဆိုင်ရာ မြို့နယ်ဦးစီးဌာနရုံးရှိ စာချုပ်စာတမ်း မှတ်ပုံတင်ရုံးတွင် မှတ်ပုံတင်ရမည်ဆိုပြီး ဖြည့်စွက်လိုပါတယ်။ နောက်တစ်ချက်က မြေသိမ်းဥပဒေနှင့် လယ်ယာမြေဥပဒေ နည်းနည်းလေး ရောနေသည့် ကိစ္စဖြစ်ပါတယ်။ ဒါကလည်းပဲ လယ်ယာမြေဥပဒေ ပုဒ်မ ၂၆ မှာ တည်ဆဲဥပဒေ တစ်ရပ်ရပ်ကို မည်သို့ပင် ရှိစေကာမူဆိုပြီး ဖော်ပြထားပါတယ်။ အဲဒီမှာ မြေသိမ်းဥပဒေနှင့် ပတ်သက်ပြီး ဗဟိုလယ်ယာမြေစီမံခန့်ခွဲမှုအဖွဲ့သည် မြေသိမ်းဆည်းခြင်း၊ ပြန်လည်နေရာချထားခြင်း နှင့် ပြန်လည်ထူထောင်ခြင်းဆိုင်ရာ ဥပဒေနှင့်အညီ ဆောင်ရွက်ရမည်ဆိုပြီး လယ်ယာမြေဥပဒေ မှာပဲ ပုဒ်မ ၂၆ ကို အစားထိုးထားပါတယ်။ ဒါ တစ်ချက်ပါ။ နောက်တစ်ချက်က ပုဒ်မ ၃၂-------။</speech>
<speech type="speaker">ွားပါပြီ။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၂)မှ ဦးစိုးဝင်း ဆွေးနွေး နိုင်ပါပြီ။</speech>
<speech><mp id="1317">ဦးစိုးဝင်း၊ ရခိုင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော ဥက္ကဋ္ဌကြီး နှင့်တကွ အားလုံး မင်္ဂလာပါခင်ဗျာ။ ကျွန်တော်က ရခိုင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးစိုးဝင်း ဖြစ်ပါတယ်။ ဒီကနေ့ ကျွန်တော် ဆွေးနွေးလိုတာက ၂၀၁၂ ခုနှစ် လယ်ယာမြေဥပဒေကို ပြင်ဆင်သည့်ဥပဒေကြမ်းနှင့်ပတ်သက်ပြီး ကန့်လန့်ဖြတ် ဇယားရဲ့ စာမျက်နှာ (၄၊ ၅၊ ၆) တို့မှာ ပြည်သူ့လွှတ်တော်က ပြင်ဆင်ပေးပို့လာသည့် ပုဒ်မ ၃၊ ပုဒ်မခွဲ(ဆ) ပုဒ်မခွဲငယ် ၁၊ ၃၊ ၄၊ ၅ တို့နှင့် ပတ်သက်ပြီး ဆွေးနွေးတင်ပြသွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကန့်လန့်ဖြတ်ဇယားရဲ့ စာမျက်နှာ ၄၊ ပုဒ်မ ၃ ပုဒ်မခွဲ ၁၀ သည် တောင်သူလယ်သမားရဲ့ အဓိပ္ပာယ်ကို ဖွင့်ဆိုထားတာ ဖြစ်ပြီး တောင်သူလယ်သမားဆိုသည်မှာ အောက်ဖော်ပြပါ တစ်ရပ်ရပ်နှင့် ကိုက်ညီသူကို ဆိုသည်လို့ ခြေဆင်းမှာ ဖော်ပြထားတာဖြစ်သည့်အတွက် တောင်သူလယ်သမားရဲ့ အင်္ဂါရပ်များနှင့် ပတ်သက်ပြီး အပိုဒ်ခွဲငယ် ၁ မှ ၅ အထိ အင်္ဂါရပ်(၅)ချက်ကို ပြဋ္ဌာန်းပေးထားတာ ဖြစ်ပါတယ်။ ဒါနဲ့ပတ်သက်လို့ အမျိုးသားလွှတ်တော်ကလည်း အတည်ပြု ဆွေးနွေးထားတာ ရှိပါတယ်။ ဒါပေမဲ့ အပိုဒ်ခွဲငယ် ၁ မှ ၅ အထိကို ပြည်သူ့လွှတ်တော်က ပြင်ဆင်ဆွေးနွေးလာသည့် အခါမှာ အပိုဒ်ခွဲငယ် ၁၊ ၃၊ ၄၊ ၅ တို့မှာ ပါသည့်စကားရပ်ဖြစ်သည့် အခြားနည်းအသုံးပြု၍လည်းကောင်းဆိုသည့် စကားရပ်က ဒါကို ဖယ်ပစ် သင့်ပါတယ်လို့ ကျွန်တော်တို့ လက်ခံနိုင်ဖွယ်ရာမရှိဘူးလို့ နံပါတ်(၁) ဆွေးနွေးလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပုဒ်မခွဲငယ် ၁ ၊ ၃၊ ၄၊ ၅ (၄)ခုစလုံးမှာ အခြားနည်းအသုံးပြု၍သော်လည်းကောင်းဆိုသည့် စကားရပ် ပါနေတာမို့လို့ အခဲကြောင့် မဆွေးနွေးတော့ဘဲ တစ်ခုကိုပဲ ဦးစားပေးပြီး နမူနာ ဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကန့်လန့်ဖြတ်ဇယားရဲ့ စာမျက်နှာ ၄၊ ပုဒ်မ ၃ ပုဒ်မခွဲ(ဆ)ရဲ့ ပုဒ်မခွဲငယ် ၁ မှာ အမျိုးသားလွှတ်တော်က ဘယ်လို အတည်ပြု ထားသလဲဆိုရင် မြေကိုအသုံးပြု၍ စိုက်ပျိုးရေးလုပ်ငန်း သို့မဟုတ် မွေးမြူရေးလုပ်ငန်း သို့မဟုတ် လုပ်ငန်းနှစ်ရပ်စလုံးကို မိမိ၏ အဓိက အသက်မွေးဝမ်းကျောင်းအဖြစ် ကိုယ်တိုင်လုပ်ကိုင်သူဟု ကျွန်တော်တို့ အမျိုးသားလွှတ်တော်က အတည်ပြုဆွေးနွေးထားတာ ဖြစ်ပါတယ်။ အဲဒီတော့ ဒီရဲ့ အဓိပ္ပာယ်ပြောရရင် ကျွန်တော်တို့ တောင်သူလယ်သမားဆိုတာက မြေကို အသုံးပြုပြီး စိုက်ပျိုးရေး၊ မွေးမြူရေးလုပ်တယ်။ ဒါမှမဟုတ်ရင် စိုက်ပျိုးရေးရော၊ မွေးမြူရေးရာ(၂)ခုလုံးကို လုပ်တယ်ဆိုပြီး အဓိပ္ပာယ်ရပါတယ်။ ဒါကို တောင်သူလယ်သမားလို့ ခေါ်သည်ဟု အဓိပ္ပာယ်ဖွင့်ဆိုခြင်းဖြစ်ပါတယ်။ ဒါပေမဲ့ ပြည်သူ့လွှတ်တော်မှ ပြင်ဆင်လာတာက မြေကိုအသုံးပြု၍သော်လည်းကောင်း၊ အခြားနည်းအသုံးပြု၍သော်လည်းကောင်း၊ အဲဒီမြေကို အသုံးပြု၍သော်လည်းကောင်း၏ နောက်မှာ အခြားနည်း အသုံးပြု၍သော်လည်းကောင်း၊ ပြီးတော့မှ စိုက်ပျိုးရေးလုပ်ငန်း သို့မဟုတ် မွေးမြူရေး လုပ်ငန်း ယင်းနှစ်ရပ်စလုံးကိုဆိုတော့ မြေကိုအသုံးပြုပြီး စိုက်ပျိုးရေးလုပ်ငန်း၊ မွေးမြူရေးလုပ်ငန်း တွေကို တစ်နည်းလုပ်လို့ရသည်။ အခြားနည်းအသုံးပြု၍သော်လည်းကောင်း၊ စိုက်ပျိုးရေးလုပ်ငန်း၊ သို့မဟုတ် မွေးမြူရေးလုပ်ငန်းကို လုပ်သည်ဆိုတာ မြေကိုအသုံးပြု၍လည်း တစ်နည်းလုပ်လို့ရတယ်။ အခြားဘယ်လိုနည်းတွေကို သုံးပြီး စိုက်ပျိုးရေးလုပ်ငန်း၊ မွေးမြူရေးလုပ်ငန်းတွေ လုပ်လို့ရတယ် ဆိုတာ ရှင်းရှင်းလင်းလင်းဖော်ပြဖို့လိုတယ်။ အခြားနည်း အသုံးပြု၍သော်လည်းကောင်းဆိုတာ ဘယ်လိုနည်းတွေနှင့် မြေကိုအသုံးပြုပြီး စိုက်ပျိုးရေး၊ မွေးမြူရေးလုပ်တယ်။ အခြားသော ဘယ်လို နည်းတွေနဲ့လည်း စိုက်ပျိုးရေးနှင့် မွေးမြူရေးလုပ်ငန်းတွေကိုလုပ်မည်ဆိုတာ ရှင်းရှင်းလင်းလင်း ဖော်ပြဖို့လိုပါတယ်။ ကျွန်တော်တို့ ၂၀၁၂ ခုနှစ် လယ်ယာမြေဥပဒေမှာ ဒီအခြားနည်းအသုံးပြု၍ ဆိုသည့် စကားရပ်မှာ အလွန်အရေးကြီးသည့် စကားရပ် ဖြစ်ပါတယ်။ ဘာကြောင့်လဲဆိုတော့ ပုဒ်မ ၂၉ ၊ ၃၀ မှာ အခြားနည်း အသုံးပြုတယ်ဆိုရင် လယ်ယာမြေကို စိုက်ပျိုးရေး၊ မွေးမြူရေးလုပ်ငန်းတွေ မလုပ် တော့ဘူး။ အခြားနည်း အသုံးပြုခွင့် လျှောက်ရတယ်။ ပြောရလို့ရှိရင် နိုင်ငံအတွက် အကျိုးရှိမယ့် ရေရှည်လုပ်ငန်း၊ စီမံကိန်းလုပ်ငန်းများအတွက် လယ်ယာမြေကို အခြားနည်း အသုံးပြုတာရှိတယ်။ မြို့မြေ၊ ရွာမြေတိုးချဲ့ ဖို့နှင့် ရပ်ကွက်တွေ တိုးချဲ့ဖို့ အခြားနည်းအသုံးပြုပြီး ဒါလုပ်တာရှိတယ်။ စက်မှုဇုန်တွေ၊ ဆေးရုံ၊ ဆေးခန်း၊ စာသင်ကျောင်း ဒါတွေကို အခြားနည်းအသုံးပြုပြီး လုပ်တယ်လို့ ပုဒ်မ ၂၉ ၊ ၃၀ အရ ပေါ့။ အခြားနည်း အသုံးပြုပြီး လုပ်လိုက်တယ်ဆိုရင် လယ်မြေမှာ စပါးစိုက်တာမျိုးတို့၊ မွေးမြူရေးလုပ်ငန်းတွေ မလုပ်တော့ဘူး။ စောစောတုန်းကပြောသည့် စီမံကိန်း လုပ်ငန်းများ၊ ဆေးရုံ၊ ဆေးပေးခန်း၊ စာသင်ကျောင်း ဒါတွေရှိတယ်။ အဲဒီ အခြားနည်းအသုံးပြု၍ သော်လည်းကောင်း ဆိုပြီးမှ စိုက်ပျိုးရေးလုပ်ငန်း၊ မွေးမြူရေးလုပ်ငန်းတွေ လုပ်မယ်ဆိုရင် အခြားနည်း အသုံးပြုတယ်ဆိုရင် စိုက်ပျိုးရေး၊ မွေးမြူရေးလုပ်ငန်းတွေ လုပ်လို့မရဘူး။ ဒီမြေပေါ်မှာ အခြား လုပ်ငန်းတွေ လုပ်သွားဖို့ဖြစ်တယ်။ ဒါကြောင့် ဒီဥပဒေတွေက မရှင်းမလင်းနှင့် ရှုပ်ထွေးမှုလည်း ရှိနေတယ်ဆိုတာကို ကျွန်တော်တို့ တွေ့ရပါတယ်။ ဒါကြောင့်မို့လို့ ကျွန်တော့်အနေနဲ့ အမျိုးသားလွှတ်တော်က ဆွေးနွေး ထားသည့်အတိုင်းပဲ ပုဒ်မ ၁၊ ၃၊ ၄၊ ၅ နှင့် ပတ်သက်ပြီး အခြားနည်း အသုံးပြုခွင့်ဆိုတာကို ပယ်ဖျက်ဖို့ လိုတယ်လို့လည်း ဆွေးနွေးလိုပါတယ်။ အခြားနည်း အသုံးပြုသည့်လူတွေကို တောင်သူလယ်သမားလို့ သတ်မှတ်မည်ဆိုရင် ကျွန်တော်တို့ ပင်လယ်ကမ်းခြေတွေက အုန်းခြံတွေ ဒါတွေဟာလည်းပဲ လယ်ယာမြေတွေပါပဲ။ ဒါတွေကို အခြားနည်းအသုံးပြုပြီး ဟိုတယ်ဆောက်သည့် လူတွေကလည်း တောင်သူလယ်သမား ဆိုသည့် အဓိပ္ပာယ်လည်း ထွက်သွားဖွယ်ရာရှိပါတယ်။ ဒါကြောင့်မို့လို့ ပြည်သူ့ လွှတ်တော်က ပုဒ်မ ၃(ဆ) အပိုဒ်ခွဲငယ် ၁၊ ၃၊ ၄၊ ၅ အားလုံးကို ပြန်လည်သုံးသပ်သင့်ပါကြောင်း လွှတ်တော်ဥက္ကဋ္ဌကြီးမှတစ်ဆင့် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးခင်ဝင်း ဆွေးနွေးနိုင်ပါပြီ။</speech>
<speech><mp id="1277">ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော ဥက္ကဋ္ဌကြီးနှင့်တကွ အားလုံး မင်္ဂလာပါလို့ ကျွန်တော် နှုတ်ခွန်းဆက်သပါတယ်ခင်ဗျာ။ ကျွန်တော် ဒီနေ့ လယ်ယာမြေဥပဒေနှင့် ပတ်သက်လို့ အမျိုးသားလွှတ်တော်၏ အတည်ပြုချက်နှင့် ပြည်သူ့ လွှတ်တော်၏ အတည်ပြုချက် ကွဲလွဲနေတာကို ဆွေးနွေးသွားမှာဖြစ်ပါတယ်။ ဒါကို ဆွေးနွေး နေသည့်လက်တွေ့ အတွေ့အကြုံနှင့် ဆွေးနွေးမှာပါ။ ကျွန်တော်ဟာ ဒီနေ့ထက်ထိ ကျွန်းထဲမှာ အသက်မွေးဝမ်းကျောင်းပြုနေရတဲ့ သူတစ်ယောက်ဖြစ်ပါတယ်။ ကျွန်တော့်ကို Power Point အသုံးပြုခွင့်ပေးပါခင်ဗျား။ ကျွန်တော်တို့က အမျိုးသားလွှတ်တော်မှာ မြေနုကျွန်းနှင့် ပတ်သက်ပြီး ထပ်မံဖြည့်စွက်လိုက်တယ်။ ဒီ မြေနုကျွန်း လုပ်ပိုင်ခွင့်ချထားသည့်နေရာမှာ ထိုသို့ ပြဋ္ဌာန်းရာတွင် မြေနုကျွန်းမြေလုပ်ကိုင်ခွင့် ချထားခြင်းနှင့်စပ်လျဉ်း၍ အုပ်ချုပ်မှုနယ်နိမိတ်အပေါ် အခြေခံရမည်ဆိုတာ ဥပဒေထဲမှာ ပိုင်ပိုင်နိုင်နိုင် ထည့်ချင်တာပါ။ နည်းဥပဒေထဲကျမှ မထည့်ချင် ဒါကြောင့် ဒီဥပဒေကို အမျိုးသားလွှတ်တော်အတိုင်း ကျွန်တော်ထားချင်ပါတယ်ခင်ဗျား။ ဘာဖြစ်လို့ ထားချင်တာလဲဆိုရင် မြစ်ကြောင်းထဲမှာ ကျွန်တော် တစ်ခုပြောမယ် အထက် မြန်မာပြည် မြေခွန် စည်းမျဉ်းတွေထဲမှာ (က)နှင့် (ခ) စီရင်စုနယ်မြေအကြား ဖြစ်သော၊ မြစ်ကမ်းတစ်ခုတွင် (က) စီရင်စုနယ်မြေအတွင်း ပါဝင်သော ကျွန်းတစ်ခုသည် တဖြည်းဖြည်း ရေတိုးဝှေ့၍ ပြိုပျက်လျက်ရှိပြီး ယင်းမြေသည် (ခ) စီရင်စုနယ်တွင် ပါဝင်သော မြေနုကျွန်းဖြစ်ပေါ်လာသည်။ ယင်းမြေသည် (ခ) စီရင်စုနယ်တွင် အသစ်တိုးပွားပါဝင်သော မြေဖြစ်ရမည်ဟု ဒါတွေ ရှေးတုန်းက ဆိုခဲ့တာ ဒီနေ့ကျ ဘာဖြစ်လာလဲဆိုရင် ကျွန်တော်တို့ ၂၀၁၂ ခုနှစ် လယ်ယာမြေ ဥပဒေမှာ မြေနုကျွန်း အနီးကပ်ဆုံးကျေးရွာ၊ ရွာစည်းရိုးနှင့် မြေနုကျွန်းပေါ်ရှိ လုပ်ကိုင်နိုင်သော မြေအနားများကို အတိုအထွာဆုံး အကွာအဝေးကို ညှိနှိုင်းစဉ်းစားရမည်။ ကျေးရွာအုပ်စုနယ်နိမိတ် နှင့် နှိုင်းယှဉ်ခြင်း မပြုရဆိုသည်မှာ မတိကျဘူးဖြစ်နေသည်။ ကျွန်တော်တို့က ၁၉၁၁ ခုနှစ် မြန်မာနိုင်ငံ မြေခွန်များ ဆင့်သည့်ဥပဒေမှာလည်း ဘာဆိုထားခဲ့သလဲဆိုရင် မြေနုကျွန်းတည်နေရာ သို့မဟုတ် မြေသားအနေအထား သို့မဟုတ် နှစ်ရပ်စလုံး ပြောင်းလဲမှုရှိသည့် မြေဖြစ်သည်။ အဆိုပါ မြေကို မြေနုကျွန်းတည်ရှိရာ ကျေးရွာနယ်မြေရှိ ထွန်ယက်စိုက်ပျိုးသူများ နှစ်စဉ် ခွဲဝေချထား သင့်သည်ဟု ဆိုခဲ့ပါတယ်။ ကျွန်တော်တို့က မြန်မာနိုင်ငံမှာ အခွန်စည်းကြပ်ဖို့အတွက် မြေကို အမျိုးအစားသတ်မှတ်ပြီး မြို့တိုင်း မြို့တိုင်း၊ နယ်တိုင်း နယ်တိုင်းမှာ ဘာလုပ်တာတုန်းဆိုရင် အကွက်တွေရိုက်ပြီး မြေကွက်တွေ သတ်မှတ်ခဲ့တယ်ခင်ဗျား။ အဲဒီအကွက်တွေက အညီအညာ မဟုတ်ဘူးခင်ဗျား။ အညီအညာ မဟုတ်ဘဲနှင့် ဘယ်နေရာ ဘယ်လောက်ကောင်းတယ်၊ ဆိုပြီး မြို့တိုင်း မြို့တိုင်းမှာ အကွက်ရိုက်ပြီး မြေနမူနာတွေ သတ်မှတ်ခဲ့ပြီးသားပါ။ အဲဒီလို သတ်မှတ်သည့်အပေါ်မှာ မြေခွန်လည်း ကောက်ခဲ့တယ်။ ရှိလည်း ရှိခဲ့ပြီးသား ဒါကို ကျွန်တော်တို့က နီးစပ်ရာလို့ လာပြောနေတာ မတိကျဘူးဖြစ်နေပါတယ်။ ကျွန်တော်ပြောပါမယ်။ အမှန်တကယ် ဖြစ်ပျက်ခဲ့တဲ့ အခြေအနေပါ။ လူပေါင်း(၃၀)ကျော် သေခဲ့ ပါတယ်။ အခု မြားပြသည့်နေရာက လူပေါင်း (၃၀)ကျော် သေခဲ့ပါတယ်။ အဲဒီနေရာမှာ ဖရဲကျွန်း ကျေးရွာနှင့် ကံသာကျေးရွာဆိုပြီး မြေနုကျွန်းကိစ္စ အငြင်းပွားမှုတွေ ဖြစ်ခဲ့ပါတယ်။ လူတွေသိနေ ကြတာက အဲဒီမြေနုကျွန်းပေါ်လာတယ်ဆိုပြီး သိနေကြတာ အဲဒီမြေနုကျွန်းပေါ်မှာရှိနေသည့် ရွာတွေ ပြောင်းနေရတာကျ တချို့က လက်တွေ့မသိကြဘူး။ မြေနုကျွန်းပေါ်လာတယ်ဆိုတာ အဲဒီ ရွာတွေက တစ်နေရာကနေ တစ်နေရာ ကမ်းပါးပြိုလို့ ပြောင်းသွားရတယ် ဆိုတာကျတော့ တော်ရုံ တန်ရုံလူတွေ မသိကြဘူး။ ကံသာရွာသစ်တွေက ဆုံးအုပ်စုနယ်နိမိတ်ဖတ်မရှိဘဲ အကန်တစ်ဖက်ကလည်း အဲဒီလိုဖြစ်တဲ့ကံသာရွာဟောင်းဆိုသည့် နေရာကနေပြီး ကံသာရွာသစ်ကို ပြောင်းလာသည့်နဂိုတုန်းက အဲဒီနေရာ ဖရဲကျွန်းက သူလုပ်စားခဲ့သည့် မြေတွေပါ။ အဲဒီ နေရာမှာ ကံသာရွာသစ်ကလာပြီး ရွာတည်လိုက်တယ်။ ရွာတည်လိုက်တဲို့ဘက်ကလည်း သူကမ်းပါးပြိုသွားလို့ ဒီမြေတွေက ဆုံးရှုံးသွားတာ ပြန်ပြီးပေါ်လာသည့် နားကပ်ပြီး တည်တဲ့ရွာကို ပေးရမှာလား၊ ဒါမှမဟုတ် အုပ်စုနယ်နိမိတ်အတွင်းပေးရမှာလား ကျွန်တော်တို့က နယ်နိမိတ်ဆိုတာ အလကားလုပ်ထားတာ မဟုတ်ဘူး။ နယ်နိမိတ်မရှိဘဲ၊ အကန့်အသတ်မရှိဘဲနှင့် မြို့တွေ၊ ရွာတွေ၊ တိုက်နယ်တွေ ဘယ်လိုအုပ်ချုပ်ကြမလဲ။ အဲဒီကျတော့ တစ်ဖက်ကလည်း ဒီမြေကိစ္စ ကြုံခဲ့ပါတယ်။ ဒီမြေနုကျွန်း တိုင်းလိုက်သည့်ဒီမြေစာရင်းဦးစီးက ဒါသည် နယ်နိမိတ်အမှန်ပါပဲ ကျွန်တော့်ဟာ ဟုတ်ပါတယ်။ ဒါဆိုရင် ကျွန်တော် ဒီဘက်ကျလာရင် လုပ်ပါမယ် ဆိုတော့ မလုပ်ပါနဲ့ဦး။ ဘာဖြစ်လို့လဲာ့ နီးစပ်ရာဖြစ်နေတယ်။ အခုရက်အတွင်းမှာပဲ ဖရဲကျွန်းရွာနှင့် ကံသာရွာကို ခရိုင်မြေစာရင်းကစပြီး ဝင်တိုင်းနေတယ်။ တိုင်းတဲ့Drone တွေနှင့် တိုင်းတယ်။ စောစောက ကျွန်တော်ပြောခဲ့သည့် အကွက်ရိုက်ထားသည့် ဟာတွေနဲ့ တိုင်းတယ်။ နဂိုအမျှော်မျဉ်းတွေနှင့် တိုင်းတယ်။ ဒါဘာလို့ တိုင်းရတာလဲ။ တိုင်းပြီးလို့ရှိရင် ဒီရွာ (၂)ရွာကို ဘာနဲ့ခွဲမှာတုန်းဆိုတော့ ကြည့်ကြည့်လိုက် ကျွန်တော်ပြောတာ အုပ်ချုပ်မှုနယ်နိမိတ် အတွင်းနှင့်ပဲ ခွဲမှာပါ။ ကန်သာရွာ၏ နယ်နိမိတ် ကျန်းကိုင်ကျွန်းအုပ်စု ကန်သာရွာ၏ နယ်နိမိတ်နှင့် ဖရဲကျွန်းအုပ်စု၊ မာန်မြေအုပ်စု၊ ဖရဲကျွန်းရွာရဲ့ နယ်နိမိတ်နဲ့ပဲခွဲရမှာ နီးစပ်ရာသာ ပေးကြကြေးဆို ဒီကိစ္စက စဉ်းစားစရာကို မရှိတော့ဘူး။ Drone နှင့်လည်း တိုင်းစရာမလိုတော့ဘူး။ အကွက်နဲ့လည်း တိုင်းစရာမလိုတော့ဘူး။ ဒါ့ကြောင့်မို့လို့ ကျွန်တော်ပြောတာ မတိကျသည့်ဥပဒေ ဒီနေ့ ဒီလောက် ခေတ်မီနေသည့်နီးစပ်ရာကနေ ပေတိုင်းမယ်၊ ပေကြိုးဆွဲမယ်ဆိုတာ ဒါမတိကျပါဘူး။ ဒါကြောင့်မို့လို့ ကျွန်တော်က ဥက္ကဋ္ဌကြီးခင်ဗျား။ အမျိုးသားလွှတ်တော်ကနေပြီး အတည်ပြုထားသည့် မြေနုကျွန်းလုပ်ပိုင်ခွင့်ချထားခြင်းနှင့် ရွှေ့ပြောင်းတောင်ယာ စိုက်ပျိုးခြင်းကိစ္စရပ် များအတွက် ဤဥပဒေအရပြုသည့် နည်းဥပဒေထည့်သွင်းရမည်ဆိုသည့် အောက်ကနေပြီး ထိုသို့ ပြဋ္ဌာန်းရာတွင် မြေနုကျွန်းလုပ်ပိုင်ခွင့်ချထားခြင်းနှင့် စပ်လျဉ်း၍ အုပ်ချုပ်မှုနယ်နိမိတ်အပေါ် အခြေခံရ မည်ဆိုတာကို ကျွန်တော်က ထပ်မံဖြည့်စွက်ချင်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ) ဒေါက်တာအားကာမိုး ဆွေးနွေးနိုင်ပါပြီ။</speech>
<speech><mp id="1224">နော်ခရစ္စထွန်း(ခ) ဒေါက်တာအားကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်မအနေနှင့် ပြည်သူ့လွှတ်တော်မှ ပြန်လည်ပေးပို့လာသည့် လယ်ယာမြေ ဥပဒေကြမ်းနှင့် ပတ်သက်ပြီး ပြင်ဆင်ချက်မပါဘဲ လွှတ်တော်နှစ်ရပ်၏ အတည်ပြုချက်ထဲမှာသာ အတည်ပြုသွားမှာ ဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပြုပေးဖို့ မေတ္တာရပ်ခံပါတယ်။ ပထမဆုံး ပုဒ်မ ၃ (ဃ)မှာ ပြည်သူ့လွှတ်တော်ရဲ့ Slide ပါအတိုင်း ပြည်သူ့လွှတ်တော်၏ အတည်ပြုချက်အတိုင်းပဲ အတည်ပြုချင်ပါတယ်။ ကြောင်းကျိုးပြအနေနှင့် ကျွန်မရဲ့ မဲဆန္ဒနယ်မှာဆိုရင် ဒီရွှေ့ပြောင်း တောင်ယာနှင့် နှစ်ရှည်စိုက်ပျိုးမြေတွေဟာ ဒီနေ့ ဒီမြေရိုင်းအမည်ပေါက် ဖြစ်နေတာ ဧက (၃၀၀၀၀၀)ကျော်လောက်ရှိပါတယ်။ လယ်ယာမြေရဲ့ စာရင်းထဲမှာ ဒီရွှေ့ပြောင်းတောင်ယာနှင့် နှစ်ရှည်စိုက်ပျိုးမြေတွေကို ထည့်သွင်းချင်သည့်အတွက်ကြောင့် ပြည်သူ့လွှတ်တော်၏ အဆိုပြုချက် အတိုင်း အတည်ပြုရခြင်းဖြစ်ပါတယ်။ ဆက်လက်ပြီး ပုဒ်မ ၃(ဆ) Slide ပါအတိုင်း ပြည်သူ့လွှတ်တော်ရဲ့ အတည်ပြုချက် အတိုင်း အတည်ပြုချင်ပါတယ်။ ကျိုးကြောင်းပြအနေနှင့်က စိုက်ပျိုးရေးလုပ်ငန်း၊ မွေးမြူရေး လုပ်ငန်းတွေနှင့် ဆက်စပ်သည့် အခြားနည်းလမ်းကို အသုံးပြုပြီး လုပ်ဆောင်တာတွေ ရှိပါတယ်။ ဥပမာအားဖြင့် Value Added လုပ်သည့် လုပ်ငန်းတွေ၊ စိုက်ပျိုးရေးလုပ်ငန်းမှာဆို အသီးအနှံတွေကို အခြောက်ခံမယ်။ သန့်စင်မယ်။ အခွံချွတ်မယ်။ ဒီလုပ်ငန်းတွေရှိသလို မွေးမြူရေးမှာလည်း ကြက်ဥ ဖောက်မယ်၊ သားဖောက်မယ်၊ တိရစ္ဆာန်အစာတွေထုတ်လုပ်မယ် စသည်ဖြင့် ပါဝင်ပါတယ်။ ဒီလုပ်ငန်း တွေနှင့်ပတ်သက်ပြီး အခြားနည်းလမ်းဆိုသည့် စကားလုံးကို ထည့်သွင်းထားသည့် ပြည်သူ့ လွှတ်တော်ရဲ့ အတည်ပြုချက်အတိုင်းပဲ အတည်ပြုရခြင်းဖြစ်ပါတယ်။ ဆက်လက်ပြီး ပုဒ်မ ၇(ခ)မှာ ပြည်သူ့လွှတ်တော်၏ အတည်ပြုချက် Slide ပါအတိုင်း အတည်ပြုမှာဖြစ်ပါတယ်။ ဌာနက လယ်ယာမြေစီမံခန့်ခွဲရေးကို လုပ်ဆောင်နေခြင်းမဟုတ်ဘဲ မြို့နယ်လယ်ယာမြေစီမံခန့်ခွဲမှုအဖွဲ့က လုပ်ဆောင်နေသည့် အတွက်ကြောင့်မို့လို့ မြို့နယ်လယ်ယာမြေစီမံခန့်ခွဲမှုအဖွဲ့ကို အခွင့်အာဏာပေး ရခြင်း ဖြစ်ပါတယ်။ ဆက်လက်ပြီး ပုဒ်မ ၁၂(ဂ) မှာ Slide ပါအတိုင်း ပြည်သူ့လွှတ်တော်ရဲ့ အတည်ပြုချက် အတိုင်းပဲ အတည်ပြုချင်ပါတယ်။ ဒီမြို့နယ်လယ်ယာမြေစီမံခန့်ခွဲမှုအဖွဲ့တွေထဲမှာ လယ်ယာမြေ ဥပဒေနှင့် တိုက်ရိုက်ပတ်သက်နေသည့် တောင်သူလယ်သမား ကိုယ်စားလှယ်တွေ ပါဝင်ဖို့လိုသလို၊ မြို့နယ်လယ်ယာမြေစီမံခန့်ခွဲမှုအဖွဲ့နှင့် ရပ်/ကျေးလယ်ယာမြေ စီမံခန့်ခွဲမှုအဖွဲ့တွေမှာ တောင်သူ လယ်သမား ကိုယ်စားလှယ်ပါဝင်ဖို့လိုပါတယ်။ အဲဒီအပြင် ဒေသ၏ အားကိုးယုံကြည်ရသည့် ရပ်မိရပ်ဖ တွေကလည်း ရပ်/ကျေးလယ်ယာမြေစီမံခန့်ခွဲမှုအဖွဲ့ထဲမှာ ပါဝင်သင့်သည့်အတွက်ကြောင့် ပြည်သူ့ လွှတ်တော်ရဲ့ အတည်ပြုချက်အတိုင်း အတည်ပြုချင်ပါတယ်။ ဆက်လက်ပြီး ပုဒ်မ ၁၉ မှာ Slide ပါအတိုင်း ပြည်သူ့လွှတ်တော်၏ အတည်ပြုချက် အတိုင်း အတည်ပြုချင်ပါတယ်။ ပုဒ်မ ၁၂ အရ စည်းကမ်းဖောက်ဖျက်မယ်ဆိုရင် မြို့နယ် လယ်ယာမြေ စီမံခန့်ခွဲမှုအဖွဲ့ကနေ တိုက်ရိုက်အခွင့်အာဏာပေးသင့်သည့် အတွက်ကြောင့်မို့လို့ ကျွန်မ ပြည်သူ့ လွှတ်တော်ရဲ့ အတည်ပြုချက်အတိုင်း အတည်ပြုချင်ပါတယ်။ ဆက်လက်ပြီး ပုဒ်မ ၂၅(က)နှင့်(ခ) မှာ Slide ပါအတိုင်း အမျိုးသားလွှတ်တော် ၏ အတည်ပြုချက်အတိုင်း အတည်ပြုချင်ပါတယ်။ နေပြည်တော်ရဲ့ လုပ်ပိုင်ခွင့်ကို ထည့်သွင်းဖို့ လိုအပ် သည့်အတွက်ကြောင့်မို့လို့ ဖော်ပြထားခြင်းဖြစ်ပါတယ်။ ဘာကြောင့်လဲဆိုရင် ဗဟိုလယ်ယာမြေ စီမံခန့်ခွဲမှုအဖွဲ့ကလည်း ရှိနေပြီးဖြစ်သည့် အတွက်ကြောင့် ဖြစ်ပါတယ်။ ဆက်လက်ပြီး ပုဒ်မ ၂၆ မှာ Slide ပါအတိုင်း အမျိုးသားလွှတ်တော်၏ အတည်ပြုချက် အတိုင်း အတည်ပြုချင်ပါတယ်။ တည်ဆဲဥပဒေနှင့်အညီ လုပ်ဆောင်ခြင်းက လုံလောက်ပြီးဖြစ်သည့် အတွက်ကြောင့်မို့လို့ အမျိုးသားလွှတ်တော်၏ အတည်ပြုချက်အတိုင်းပဲ အတည်ပြုမှာဖြစ်ပါတယ်။ ဆက်လက်ပြီး ပုဒ်မ ၃၂ မှာ Slide ပါအတိုင်း အမျိုးသားလွှတ်တော်၏ အတည်ပြုချက် အတိုင်း အတည်ပြုချင်ပါတယ်။ ပြည်သူ့လွှတ်တော်၏ အတည်ပြုချက်ထဲမှာ အခြားဥပဒေတွေကို လယ်ယာမြေဥပဒေထဲမှာ ဖော်ပြသုံးစွဲခြင်းသည် မသင့်လျော်သည့် အတွက်ကြောင့်မို့လို့ အမျိုးသား လွှတ်တော်၏ အတည်ပြုချက်အတိုင်းပဲ အတည်ပြုရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနှင့် ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေး ဒုတိယနေ့ ရပ်နားကြောင်းနှင့် တတိယနေ့ အစည်းအဝေး ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ကို ရပ်နား ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး တတိယနေ့ကို ၂၀၁၉ ခုနှစ်၊ နိုဝင်ဘာလ ရ ရက်(ကြာသပတေးနေ့) နံနက် ၁၀:ဝဝ နာရီဆက်လက် ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ကို ၁၁:၂၅ နာရီ ရပ်နားပါသည်။</speech>
</postface>
</transcript>
</doc>
