<doc>
<docinfo>
<docno>02-14-10.xml</docno>
<pdf>02-14-10.pdf</pdf>
<term value="02">ဒုတိယအကြိမ်</term>
<session value="14" />
<sittingday value="10" />
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့မှတ်တမ်း</title>
<date>၁၃၈၁ ခုနှစ်၊ နတ်တော်လဆန်း ၆ ရက် (၂၀၁၉ ခုနှစ်၊ ဒီဇင်ဘာလ ၂ ရက်)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ အစီအစဉ်ကို ၁၀:ဝဝ နာရီင် ကျင်းပပါသည်။ အမျိုးသားလွှတ်တော် ဒုတိယဥက္ကဋ္ဌ အဖြစ် ဦးအေးသာအောင် က ဆောင်ရွက်ပြီး၊ အခမ်းအနားမှူးအဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဒုတိယဥက္ကဋ္ဌ နေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုင်ပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဒသမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဒုတိယဥက္ကဋ္ဌ ကြွရောက်လာပါပြီခင်ဗျာ။</speech>
<speech type="speaker">အားလုံး မင်္ဂလာပါ။ အမျိုးသားလွှတ်တော် ဒုတိယဥက္ကဋ္ဌ သည် ဒုတိယဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေစုစုပေါင်း(၂၂၃)ဦးရှိပြီး ဒီကနေ့ အစည်းအဝေးကို (၁၉၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၇)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက်ကျော်လွန်သည့်အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နှင့် ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်(၃) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေးရဲ့ ဒသမနေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id="895">စောမှားဖောင်ခွာ၊ ကရင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ ၂-၁၂-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် စောမွှာဖောင်ကွာ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ မန်းဝင်းခိုင်သန်း၊ ကရင်ပြည်နယ် မဲဆန္ဒနယ်အမှတ်(၈)၊ ရန်ကုန်တက္ကသိုလ်ရာပြည့်စတင်ကြောင်း အခမ်းအနားတက်ရောက်ရန်။ ဦးစိုင်းလုံစံခတ်၊ ရှမ်းပြည်နယ် မဲဆန္ဒနယ်အမှတ်(၇)၊ မြေယာလျော်ကြေး ကိစ္စ ညှိနှိုင်းအစည်းအဝေးတက်ရောက်ရန်။ ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)၊ ဒေသဖွံ့ဖြိုးရေးဆောင်ရွက်ရန်။ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ကော်မတီလုပ်ငန်းတာဝန်များဆောင်ရွက်ရန်။ ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၉)၊ ကိုယ်တိုင်ဆောင်ရွက်ရန်။ ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးဂျေယောဝူ၊ ကချင်ပြည်နယ် မဲဆန္ဒနယ်အမှတ်(၁)၊ ဒေသဖွံ့ ဖြိုးရေးဆောင်ရွက်ရန်။ ဦးခွန်သိန်းဖေ၊ ရှမ်းပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးခင်အောင်မြင့်၊ မန္တလေးတိုင်း ဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ် အမှတ်(၁၂)၊ ကိုယ်တိုင်ဆောင်ရွက်ရန်။ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဦးဝင်းကြိုင်၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)၊ ကိုယ်တိုင် ဆောင်ရွက်ရန်။ ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)၊ ရန်ကုန်တက္ကသိုလ်ရာပြည့် စတင်ကြောင်း အခမ်းအနားတက်ရောက်ရန်။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဦးအေးမင်းဟန်၊ မွန်ပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေးဆောင်ရွက်ရန်။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးစိုင်းပန်ဖ၊ ကယားပြည်နယ် မဲဆန္ဒနယ်အမှတ်(၁၂)၊ ကျန်းမာရေး။ ဦးစိုးဝင်း၊ ရခိုင်ပြည်နယ် မဲဆန္ဒနယ်အမှတ်(၁၂)၊ ပြည်နယ် မြေစစ်အစည်းအဝေး တက်ရောက်ရန်။ ဦးလင်းတင်ဌေး၊ မွန်ပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်နှင့် ဦးညီစိန်၊ ရှမ်းပြည်နယ် မဲဆန္ဒနယ်အမှတ်(၅)၊ ဒေသဖွံ့ဖြိုးရေးဆောင်ရွက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၆)ဦးနှင့် ယနေ့ ခွင့်ပန်ကြား သူ(၂၃)ဦး ဖြစ်ပြီးစုစုပေါင်း ခွင့်ပန်ကြားသူ(၂၉)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော် ဒုတိယဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြားတင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါ သလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယ အကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ကို တက်ရောက်ခွင့် ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ(၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထား သူ(၆)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၂၃)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၉)ဦးဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားသည့် ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာဖြစ်ပါတယ်။</speech>
<title>ရခိုင်ပြည်နယ်အတွင်းရှိ ရှေးဟောင်းကျောက်ထွင်း ဘုရားဂူ(၁၀)ဂူကို အမျိုးသားယဉ်ကျေးမှု အမွေ အနှစ်ဒေသများစာရင်းတွင် ထည့်သွင်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ရခိုင်ပြည်နယ် မဲဆန္ဒနယ်အမှတ်(၉) မှ ဦးမောင်ကျော်ဇံ မေးမြန်းဖို့ဖြစ်ပါတယ်။</speech>
<speech><mp id="951">ဦးမောင်ကျော်ဇံ၊ ရခိုင်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဒုတိယဝန်ကြီးများ ကျက်သရေမင်္ဂလာအဖြာဖြာနှင့် ပြည်စုံကြပါစေကြောင်း ဆုမွန်ကောင်းတောင်းအပ်ပါတယ်ခင်ဗျား။ ဒုတိယဥက္ကဋ္ဌကြီးခင်ဗျား။ ကျွန်တော် မေးမယ့် မေးခွန်းက ရခိုင်ပြည်နယ်အတွင်းရှိ ရှေးဟောင်းကျောက်ထွင်း ဂူဘုရားများဖြစ်ကြသည့် ရသေ့တောင်မြို့နယ်၊ ကူတောင်ကျောက်ထွင်း ဘုရားဂူ၊ ဇီးကိုင်းကျောက်ထွင်းဘုရား၊ ပုဏ္ဏားကျွန်းမြို့နယ်၊ ပိုးရွှီပြင်ကျောက်ထွင်းဘုရားဂူ၊ ဂူဝ ကျောက်ထွင်းဘုရားဂူ၊ နိုင်ငံတော် ကျောက်ထွင်းဘုရားဂူ၊ ပေါက်တောမြို့နယ်၊ တောင်ညို ကျောက်ထွင်းဘုရားဂူ၊ ကြိမ်ခမော်ကျောက်ထွင်းဘုရားဂူ၊ သံတွဲမြို့နယ်၊ အင်တိုင်းကျောက်ထွင်း ဘုရားဂူ၊ မာန်အောင်မြို့နယ်၊ ဂူကိုးပေါက် ကျောက်ထွင်းဘုရားဂူနှင့် ကျောက်ဖြူမြို့နယ်၊ ကျောက် တစ်လုံးကျောက်ထွင်းဘုရားဂူစသည့် ဘုရားဂူ(၁၀)ဂူကို အမျိုးသားယဉ်ကျေးမှု အမွေအနှစ်ဒေသများ စာရင်းတွင် ထည့်သွင်းရန် အစီအစဉ် ရှိ/မရှိ မေးခွန်းပဲ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ မြန်မာနိုင်ငံမှာ ယဉ်ကျေးမှုအမွေအနှစ်ဒေသများ ကာကွယ် ထိန်းသိမ်းရေးဥပဒေကို ၁၉၉၈ ခုနှစ် နှင့် ဒုတိယအကြိမ်အဖြစ် ၂၀၁၈ ခုနှစ်မှာ ရေးဆွဲခဲ့ပြီး ရည်ရွယ် ချက်(၇)ခု ပါဝင်ခဲ့ပါတယ်။ ယဉ်ကျေးမှုအမွေအနှစ်ဒေသများ ဖော်ထုတ်ထိန်းသိမ်းပြီး အပြည်ပြည် ဆိုင်ရာ ကွန်ဗင်းရှင်းများနှင့်အညီ ကမ္ဘာ့အမွေအနှစ်ဆိုင်ရာ နိုင်ငံတကာအဖွဲ့အစည်းများနှင့် ပူးပေါင်း ဆောင်ရွက်ရန်ဖြစ်ပါတယ်။ ကမ္ဘာ့နိုင်ငံများမှာ မိမိတို့နိုင်ငံအလိုက် ရှေးဟောင်းယဉ်ကျေးမှုအမွေ အနှစ်များ၊ သဘာဝအမွေအနှစ်များရှိနေကြပါတယ်။ မိမိတို့နိုင်ငံရဲ့ ယဉ်ကျေးမှုအမွေအနှစ်များကို အမျိုးသားယဉ်ကျေးမှုအမွေအနှစ် စာရင်းမှတစ်ဆင့် ကမ္ဘာ့လူသားများအားလုံးနှင့်ဆိုင်သည့် ကမ္ဘာ့ အမွေအနှစ်စာရင်းသို့ တင်သွင်းပြီး တစ်ကမ္ဘာလုံးမှ တန်ဖိုးထား ကာကွယ်ထိန်းသိမ်းစောင့်ရှောက် ကြရန် UNESCO အဖွဲ့ကြီးက ကြီးမှူးဆောင်ရွက်လျက်ရှိတာကို ဝမ်းမြောက်ဖွယ် တွေ့မြင်ကြရ ပါတယ်။ မြန်မာနိုင်ငံမှ အမျိုးသားယဉ်ကျေးမှုဒေသများအနက် ပျူမြို့ဟောင်း(၃)မြို့၊ ပုဂံရှေးဟောင်း အမွေအနှစ်ဒေသနှင့် မြောက်ဦးယဉ်ကျေးမှုဒေသတို့ကို ၁၉၉၆ ခုနှစ်မှာ ကမ္ဘာ့အမွေအနှစ်စာရင်း အဆိုပြုလွှာမူကြမ်း တင်သွင်းခဲ့ပြီး ယနေ့ပျူမြို့ဟောင်း(၃)မြို့နှင့် ပုဂံဒေသဟာ ကမ္ဘာ့ အမွေအနှစ်စာရင်း ဝင်သွားပြီဆိုတာကို အားလုံးအသိပဲ ဖြစ်ပါတယ်။ အမျိုးသားယဉ်ကျေးမှုအမွေအနှစ် ဒေသများအဖြစ် မြန်မာနိုင်ငံအထက်ပိုင်းဒေသမှ ရှေးဟောင်းမြို့များ၊ မွန်ရှေးဟောင်းမြို့တော်များ ဖြစ်သည့် ပဲခူး၊ ဟံသာဝတီ နှင့် ပြဒါးလင်းဂူ၊ အင်းလေးကန်တို့ကို ထည့်သွင်းထားခြင်းသည် ယဉ်ကျေးမှုဆိုင်ရာ စံတန်ဖိုးများနှင့် ကိုက်ညီနေကြောင်းလေ့လာတွေ့ရှိရပါတယ်။ Power Point ဖြင့် တင်ပြခွင့်ပြုပါခင်ဗျား။ ဒုတိယဥက္ကဋ္ဌကြီးခင်ဗျား။ ကျောက်ထွင်းဂူဘုရားစေတီ၏ ယဉ်ကျေးမှုအမွေအနှစ် တန်ဖိုးတွေကို ဖော်ပြရရင် ရခိုင်ပြည်နယ်အတွင်း ဓညဝတီခေတ်၊ ဘုရင်စန္ဒသူရိယ မင်းလက်ထက် ဘီစီ ၅၅၄ ထဲမှာ စတင်ခဲ့သည့် ထေရဝါဒ ဗုဒ္ဓဘာသာကိုးကွယ်မှုသည် မြောက်ဦးခေတ်မှာ ပို၍ ထွန်းပြောင်လာခဲ့ပါတယ်။ အေဒီ ၁၅၃၁ - ၁၅၅၃ မှာ အုပ်စိုးခဲ့သည့် ဘုရင်မင်းဘာကြီးလက်ထက်မှာ မြောက်ဦးမြို့တော်ကို အဆင့်မြှင့်တင်ခဲ့ပြီး တိုင်းပြည်အနှံ့ ဘုရားပုထိုးစေတီနှင့် သာသနိက အဆောက်အအုံများစွာ တည်ထားကိုးကွယ်ခဲ့ရာ ဤကျောက်ထွင်းဂူဘုရား (၁၀)ဂူလည်း ပါဝင်ခဲ့ ပါတယ်။ သဘာဝအတိုင်း ထူးခြားစွာ တည်ရှိနေသည့် ကျောက်တောင်ကို ဂူဖောက်ထွင်းပြီး ဘုရား ထုဆစ်ခဲ့ခြင်းဖြစ်ပါတယ်။ ဗုဒ္ဓဘာသာကို အခြေခံသည့် ယဉ်ကျေးမှုကို တစ်တိုင်းပြည်လုံး ပျံ့နှံ့စေပြီး နောင်အနာဂတ်လူ့ပတ်ဝန်းကျင်နှင့် လူ့အဖွဲ့အစည်းအတွက် ရည်ရွယ်ခဲ့ခြင်းဖြစ်ပါတယ်။ မျက်မှောက် ကာလအထိ တည်တံ့ခိုင်မြဲစွာ လက်ခံကျင့်သုံးလျက်ရှိနေသည်ကိုလည်း တွေ့မြင်နေရပါတယ်။ ဂူဝ မျက်နှာစာမှာ ပန်းနွယ်ပန်းခက်များ၊ ကျေးငှက်သာရကာများ၊ ဗြဟ္မာတို့က ပူဇော်နေကြဟန်များကို လက်ရာပြောင်မြောက်စွာ ထုဆစ်ထားရှိပါတယ်။ ဂူအတွင်း ဘုံပိတ်မျက်နှာကြက်နှင့် နံရံကပ် ကျောက်စာတိုင် သရုပ်ဖော်အနုကျောက်ဆစ်လက်ရာများ၊ ကျောက်စာများရေးထိုးထားတာ တွေ့ရှိ ရပြီး ကျောက်ခေတ်အက္ခရာတွေကို ဒီဂူတွေမှာ တွေ့ရှိနိုင်ပါတယ်။ ဒုတိယဥက္ကဋ္ဌကြီးခင်ဗျား။ ဒီဘုရားများရဲ့ သက်တမ်းဟာ နှစ်ပေါင်း(၄၀၀)ကျော်ပြီး(၅၀၀) နီးကပ်လာပြီ ဖြစ်ပါတယ်။ ဗိသုကာအနုပညာနှင့် ဆောက်လုပ်ရေးနည်းပညာကို ကောင်းမွန်စွာ အသုံးပြုနိုင်ခဲ့ကြောင်း ပေါ်လွင်လျက်ရှိနေပါတယ်။ ရှေးရခိုင်လူမျိုးများ ဖန်တီးခဲ့မှုဟာ လူသားများ၏ ဖန်တီးမှုပါရမီနှင့် ယဉ်ကျေးမှုဆိုင်ရာ အရေးပါမှု လက်ရာတစ်ခုဖြစ်ပြီး ယဉ်ကျေးမှုအမွေအနှစ် ဆိုင်ရာ စံတန်ဖိုးများစွာ ပါဝင်နေတဲ့အတွက် မေးခွန်းမှာပါရှိသည့် ဂူထွင်းဘုရား(၁၀)ဂူကို အမျိုးသား ယဉ်ကျေးမှုအမွေအနှစ်စာရင်းတွင် ထည့်သွင်းပေးရန် အစီအစဉ် ရှိ/မရှိ မေးမြန်းရခြင်းဖြစ်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး သာသနာရေးနှင့် ယဉ်ကျေးမှုဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id="29">ဦးကြည်မင်း (ဒုတိယဝန်ကြီး၊ သာသနာရေးနှင့် ယဉ်ကျေးမှုဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းပါတယ်။ ကျွန်တော်က သာသနာရေး နှင့် ယဉ်ကျေးမှုဝန်ကြီးဌာနမှ ဒုတိယဝန်ကြီး ဦးကြည်မင်း ဖြစ်ပါတယ်။ ရခိုင်ပြည်နယ် မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ဦးမောင်ကျော်ဇံ ၏ ကြယ်ပွင့်ပြ မေးခွန်းနှင့် ပတ်သက်ပြီး ရှင်းလင်းတင်ပြသွားမှာဖြစ်ပါတယ်။ သာသနာရေးနှင့် ယဉ်ကျေးမှုဝန်ကြီးဌာန၊ ရှေးဟောင်းသုတေသနနှင့် အမျိုးသားပြတိုက် ဦးစီးဌာနသည် ယဉ်ကျေးမှုအမွေအနှစ်ဒေသများ ကာကွယ်ထိန်းသိမ်းရေးဥပဒေကို ၁၉၉၈ ခုနှစ်၌ လည်းကောင်း၊ ပြင်ဆင်သည့်ဥပဒေကို ၂၀၀၉ ခုနှစ်တွင်လည်းကောင်း နိုင်ငံတော်အေးချမ်း သာယာရေးနှင့် ဖွံ့ဖြိုးရေးကောင်စီလက်ထက်တွင် ပြဋ္ဌာန်းခဲ့ပြီး နည်းဥပဒေကို ၂၀၁၁ ခုနှစ်တွင် ထုတ်ပြန်ခဲ့ပါတယ်။ အဆိုပါ ၁၉၉၈ ခုနှစ် ယဉ်ကျေးမှုအမွေအနှစ်ဒေသများ ကာကွယ်ထိန်းသိမ်းရေး ဥပဒေကို ရုပ်သိမ်းခဲ့ပြီး ၂၈-၂-၂၀၁၉ ရက်နေ့တွင် ပြည်ထောင်စုလွှတ်တော် ဥပဒေအမှတ်(၆)ဖြင့် ယဉ်ကျေးမှုအမွေအနှစ်ဒေသများ ကာကွယ်ထိန်းသိမ်းရေးဥပဒေအသစ်ကို ပြဋ္ဌာန်းခဲ့ပါတယ်။ ယခုအခါ ပုဂံယဉ်ကျေးမှုအမွေအနှစ်ဒေသနှင့် မြောက်ဦးယဉ်ကျေးမှုအမွေအနှစ်ဒေသ တို့ကို အမျိုးသားအဆင့် ယဉ်ကျေးမှုအမွေအနှစ်ဒေသများအဖြစ် သတ်မှတ်ခဲ့ပြီးလည်း ဖြစ်ပါတယ်။ ယဉ်ကျေးမှုအမွေအနှစ်ဒေသများ ကာကွယ်ထိန်းသိမ်းခြင်း ဥပဒေ ပုဒ်မ ၂(ဇ)(၁)တွင် ရှေးဟောင်း အဆောက်အအုံ ဆိုသည်မှာ မြေပေါ် သို့မဟုတ် မြေအောက်တွင်ဖြစ်စေ၊ ရေပေါ် သို့မဟုတ် ရေအောက်တွင်ဖြစ်စေ ကျောက်ဖြစ်ရုပ်ကြွင်းများ တွေ့ရှိရာ ဘူမိသဘာဝပတ်ဝန်းကျင်နေရာများ အပါအဝင် လူသားတို့ နေထိုင်ပြုလုပ် သုံးစွဲတည်ဆောက်ခဲ့သည့် နှစ်ပေါင်း (၁၀၀)နှင့်အထက် သက်တမ်းရှိသည့် စေတီ၊ ပုထိုး၊ ဂူဘုရား၊ ဘုန်းတော်ကြီးကျောင်း၊ အုတ်ကျောင်း၊ ဇရပ်၊ သိမ် အပါအဝင် သာသနိက ဆိုင်ရာအဆောက်အအုံများ၊ ယုံကြည်ကိုးကွယ်မှုဆိုင်ရာ အဆောက်အအုံများ၊ အုတ်ကုန်းများ ပြိုကျပျက်စီးသွားပြီးဖြစ်သည့် အပျက်အစီးများကို ဆိုသည်ဟု ဖော်ပြထားသော ကြောင့် ရခိုင်ပြည်နယ်အတွင်းရှိ ရှေးဟောင်းကျောက်ထွင်းဂူဘုရား(၁၀)ဂူသည် နှစ်ပေါင်း(၁၀၀)ကျော် ပြီဖြစ်၍ ရှေးဟောင်းအဆောက်အအုံစာရင်း ဝင်ပြီးလည်းဖြစ်ပါတယ်။ အဆိုပါ ရှေးဟောင်းကျောက်ထွင်းဘုရားဂူ(၁၀)ဂူသည် အမျိုးသားအဆင့် ယဉ်ကျေးမှု အမွေအနှစ်ဒေသအဖြစ် သတ်မှတ်ရန်အတွက် အောက်ပါအချက်များနှင့် ကိုက်ညီရန် လိုအပ်ပါသည်။ (၁) ကြွင်းကျန်ခဲ့သော ရှေးဟောင်းအဆောက်အအုံများ၊ ရှေးဟောင်းဝတ္ထုပစ္စည်းများနှင့်တကွ တည်ရှိသော မြို့ဟောင်း သို့မဟုတ် ရှေးဟောင်း နေရာဖြစ်ခြင်း၊ (၂) အမျိုးသားအဆင့် သတ်မှတ် နိုင်သည့် စံပြုလောက်သော ဗိသုကာလက်ရာတန်ဖိုး၊ သမိုင်းတန်ဖိုးများရှိခြင်း၊ (၃) ယဉ်ကျေးမှု အမွေအနှစ်ဒေသများ ကာကွယ်ထိန်းသိမ်ရေးဥပဒေနှင့်အညီ ယဉ်ကျေးမှုအမွေအနှစ်ဒေသများ တည်ရှိရာဒေသ၊ ကြားခံဒေသများအဖြစ် သတ်မှတ်ကြေညာထားပြီးသော နေရာဖြစ်ခြင်းတို့ ဖြစ်ပါတယ်။ ယခုအခါမှာ ရခိုင်ပြည်နယ်အတွင်းရှိ ရှေးဟောင်းကျောက်ထွင်းဘုရားဂူ (၁၀)ဂူသည် ယဉ်ကျေးမှုအမွေအနှစ်ဒေသ မဟုတ်ဘဲ ရှေးဟောင်းအဆောက်အအုံများသာဖြစ်သဖြင့် အထက်ပါ အချက်များနှင့် ကိုက်ညီမှုမရှိသောကြောင့် အမျိုးသားယဉ်ကျေးမှုအမွေအနှစ်ဒေသများ စာရင်းအဖြစ် သတ်မှတ်ပေးနိုင်ခြင်းမရှိပါကြောင်း တင်ပြအပ်ပါတယ်။ သို့ရာတွင် ရှေးဟောင်းသုတေသနနှင့် အမျိုးသားပြတိုက်ဦးစီးဌာနမှ ထိန်းသိမ်းစောင့်ရှောက်ထားသော ရှေးဟောင်းအဆောက်အအုံများ စာရင်းတွင် ထည့်သွင်းဖော်ပြပေးသွားမည်ဖြစ်ပါကြောင်း ဖြည့်စွက်တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းသည့်မေးခွန်းများသည် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက် တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>နိုင်ငံတော်၏ စီးပွားရေးကဏ္ဍတွင် Illicit Trade/Conflict Economy (အထူးသဖြင့် မူးယစ် ဆေးဝါးရောင်းဝယ်မှု) ကို မည်ကဲ့သို့ ထိန်းချုပ်ထားသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း မေးမြန်းဖို့ဖြစ်ပါတယ်။</speech>
<speech><mp id="891">ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး၊ ဖိတ်ကြားထားတဲ့ ဧည့်သည် များအားလုံး မင်္ဂလာပါ။ ကျွန်တော်က ကယားပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဦးစိုးသိန်း ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ လိုအပ်သည့် နေရာတွင် အင်္ဂလိပ်ဘာသာ အသုံးအနှုန်း သုံးစွဲခွင့်ပြုပါရန် ပန်ကြားအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ နိုင်ငံတော်စီးပွားရေးဖွံ့ဖြိုးတိုးတက်မှုကို အဟန့်အတားဖြစ်စေသည့် illicit Trade နှင့် Conflict Economy ကို တားဆီးထိန်းချုပ်ရန် အရေးကြီးပါတယ်။ နှစ်ပိုင်းမှာ တစ်ပိုင်းက Illicit Trade ပါ။ နောက်တစ်ပိုင်းက Conflict Economy ပါ။ ဒုတိယဥက္ကဋ္ဌကြီးခင်ဗျား။ ရာဘဆေးပြား၊ ICE ထုတ်လုပ်ရောင်းချမှု၊ ကျောက်စိမ်း၊ ရွှေ၊ အခြားသတ္တုတွေ တရားမဝင်ရောင်းချမှုတွေ ပမာဏဟာ အများအပြား ပါဝင်နေတယ်ဆိုတာ တွေ့ရပါတယ်။ တစ်နည်းအားဖြင့်ပြောရရင် Grey Sector ပါဝင်မှုဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ နောက်တစ်ပိုင်းက တည်ငြိမ်အေးချမ်းမှု မရှိသည့်ဒေသ၊ အရောက်အပေါက် နည်းပါး သွားလာရခက်ခဲသည့်ဒေသ၊ တိုက်ပွဲတွေဖြစ်နေသည့်ဒေသတွေ၏ စီးပွားရေးဟာလည်း Conflict Economy ရဲ့ ပမာဏ ဖြစ်နေပါတယ်။ အဲဒီငွေတွေက ပြည်တွင်းလက်နက်ကိုင် ပဋိပက္ခရဲ့ Logistic Support လည်း ဖြစ်နေပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ဒါကြောင့် စီးပွားရေးဖွံ့ဖြိုးတိုးတက်မှုနှင့် တည်ငြိမ်အေးချမ်းရေး၊ ငြိမ်းချမ်းရေးတွေနှင့် ဆက်စပ်သည့်အတွက်ကြောင့် ယခုမေးခွန်းကို ဒုတိယ ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>နိုင်ငံတကာတွင် ခန့်အပ်ထားသော စီးပွားရေးသံမှူးများ ပို့ကုန်မြှင့်တင်ရေးအတွက် စိုက်ပျိုးသီးနှံများ ဈေးကွက်အသစ်ရရှိအောင် မည်သို့ ဆောင်ရွက်ပေးနေသည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၅)မှ ဦးအောင်မျိုးလတ်၊ မေးမြန်းဖို့ဖြစ်ပါတယ်။</speech>
<speech><mp id="923">ဦးအောင်မျိုးလတ်၊ မန္တလေးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုအဆင့် အဖွဲ့ အစည်းဝင်များ၊ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့်အနေနဲ့ နိုင်ငံတကာမှာ ခန့်အပ်ထားသည့် စီးပွားရေးသံမှူးများရဲ့ ပို့ကုန်မြှင့်တင်ရေး အတွက် စိုက်ပျိုးသီးနှံများ ဈေးကွက်အသစ်ရရှိအောင် မည်သို့ လုပ်ဆောင်ပေးနေသည်ကို သိရှိ လိုခြင်းနှင့် ရှေ့ဆက်လုပ်ဆောင်မည့် အစီအစဉ်များကို သိရှိလိုပါသဖြင့် မေးမြန်းရခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံရဲ့ စီးပွားရေးဖွံ့ဖြိုးတိုးတက်မှုအတွက်ဆိုရင် အဓိက ဦးစားပေးအကောင်အထည်ဖော်လျက် ရှိတဲ့နေရာမှာ နိုင်ငံခြားရင်းနှီးမြှုပ်နှံမှု FDI နှင့် ပို့ကုန်မြှင့်တင်ရေးအခန်းကဏ္ဍကို အဓိကထား အကောင်အထည်ဖော်ဆောင်ရွက်နေတယ်လို့ သိရှိရပါတယ်။ လက်ရှိအခြေအနေမှာ ပြည်တွင်း ပြည်ပရင်းနှီးမြှုပ်နှံမှုများထဲမှာဆိုရင် လယ်ယာကဏ္ဍရင်းနှီးမြှုပ်နှံမှုမှာ အနည်းဆုံး ဖြစ်ပေါ်နေပါတယ်။ လေးစားရပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ နိုင်ငံတော်အစိုးရမှ အကောင်အထည်ဖော်ဆောင်ရွက်နေသော ပို့ကုန်မြှင့်တင်ရေးအခန်းကဏ္ဍနှင့် စိုက်ပျိုးသီးနှံများ ဈေးကွက်ရရှိရေးမှာလည်း တိုက်ရိုက်ဆက်စပ်လျက်ရှိပါတယ်။ ကျွန်တော်တို့နယ်မှ ကျေးရွာများ ဆိုလျှင် သီးနှံဈေးကွက်ရရှိသော နှစ်များမှာဆိုလျှင် များစွာအဆင်ပြေပြီး၊ အလှူအတန်းများနှင့် ကျေးရွာဖွံ့ဖြိုးရေးလုပ်ငန်းများနဲ့ စည်ပင်ဆက်စပ်လျက်ရှိပြီး မြို့နယ်များပါ အရောင်းအဝယ်များ ဖွံ့ဖြိုးလာပါသဖြင့် နိုင်ငံ့စီးပွားရေးပါ ဖွံ့ဖြိုးတိုးတက်လာမှာဖြစ်ပါတယ်။ မြန်မာနိုင်ငံရဲ့ (၇၀)ရာခိုင်နှုန်းသော လူဦးရေမှာ ကျေးလက်မှာနေထိုင်တဲ့ လူဦးရေဖြစ်ပြီး နိုင်ငံဖွံ့ဖြိုးဖို့အတွက်ဆိုလျှင် ကျေးလက်နေပြည်သူတို့ရဲ့ လူမှုစီးပွားဘဝဖွံ့ဖြိုးမှုကို အဓိကထား ဆောင်ရွက်ပေးရမှာ ဖြစ်ပါတယ်။ ထိုသို့ဆောင်ရွက်ပေးမည်ဆိုလျှင် လယ်ယာကဏ္ဍရင်းနှီးမြှုပ်နှံမှု ဖွံ့ဖြိုးတိုးတက်ဖို့နှင့် သီးနှံဈေးကွက်ရရှိဖို့ အဓိကထားဆောင်ရွက်ပေးရမယ်လို့ မြင်ပါတယ်။ သံမှူးများရဲ့ ပို့ကုန်ကို သိရှိလိုခြင်းနှင့် ကြီးမှတစ်ဆင့် လေ လက်ရှိနိုင်ငံတော်မှာလည်း နိုင်ငံခြားရင်းနှီးမြှုပ်နှံမှု ဖွံ့ဖြိုးတိုးတက်ဖို့အတွက်ဆိုရင် Ease of Doing Business 22 8:08:q: copy česaozocops: caosgocal : rsqj3:38:4qp: ဈေးကွက်ရရှိအောင် ကြိုးစားဆောင်ရွက်နေတဲ့အတွက် နိုင်ငံတကာမှာ ခန့်အပ်ထားသည့် စီးပွားရေး သံမှူးများရဲ့ ပို့ကုန်မြှင့်တင်ရေးအတွက် စိုက်ပျိုးသီးနှံများ ဈေးကွက်အသစ်ရရှိအောင် မည်သို့ လုပ်ဆောင်ပေးနေသည်ကို သိရှိလိုခြင်းနှင့် ရှေ့ဆက်လုပ်ဆောင်မည့် အစီအစဉ်များကိုလည်း သိရှိ လိုပါသဖြင့် အမျိုးသားလွှတ်တော် ဒုတိယဥက္ကဋ္ဌကြီးမှတစ်ဆင့် လေးစားစွာ မေးမြန်း အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး စီးပွားရေးနှင့်ကူးသန်း ရောင်းဝယ်ရေး ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<speech><agency id="13">ဦးအောင်ထူး (ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် တော်ကြီးများ၊ ပြည်ထောင်စုအဖွဲ့ အစည်းဝင်များအားလုံး မင်္ဂလာအပေါင်းနှင့် ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ကယားပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ်ကြီး ဦးစိုးသိန်း ၏ နိုင်ငံတော်၏စီးပွားရေးကဏ္ဍတွင် Illicit Trade နှင့် Conflict Economy (အထူးသဖြင့် မူးယစ်ဆေးဝါးရောင်းဝယ်မှု) ကို မည်ကဲ့သို့ ထိန်းချုပ်ထားသည်ကို သိရှိ လိုခြင်း မေးခွန်းနှင့်ပတ်သက်ပြီး ပြည်ထဲရေးဝန်ကြီးဌာန၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီးဌာနနှင့် မြန်မာနိုင်ငံတော်ဗဟိုဘဏ်တို့ရဲ့ ဖြေကြားချက်များကို ပေါင်းစပ်ပြီး ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီး ဦးအောင်ထူး က ဖြေကြားသွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ လွှတ်တော် ကိုယ်စားလှယ်ကြီး ဦးစိုးသိန်း ဆွေးနွေးသွားသလို မြန်မာနိုင်ငံမှာ တရားမဝင်ကုန်သွယ်မှု ကြီးထွား နေတာဟာ အငြင်းပွားဖွယ် မရှိပါဘူး။ ဒီလိုဖြစ်ရတာဟာ မြန်မာနိုင်ငံမှာ ပုဂ္ဂလိကကဏ္ဍအနေနဲ့ စာရင်းမဝင်ကဏ္ဍများ (Informal Sectors) များကနေ စာရင်းဝင်ကဏ္ဍများ (Formal Sectors) သို့ ကူးပြောင်းနေဆဲဖြစ်ခြင်း၊ မြန်မာနိုင်ငံတစ်ဝှမ်း တရားဥပဒေစိုးမိုးမှုများ ရရှိအောင် ကြိုးစားနေဆဲ ဖြစ်ခြင်းနှင့် ထာဝရငြိမ်းချမ်းရေးရရှိအောင် ကြိုးစားနေဆဲဖြစ်ခြင်း စသည့်အခြေအနေတွေကြောင့် ဖြစ်ပါတယ်။ မြန်မာနိုင်ငံရဲ့ တရားမဝင်ကုန်သွယ်မှုနှင့် ပတ်သက်လို့ The Economist Intelligence Unit moqoslo poop ngoco:ao@op Illicit Trade Environment Index 2018 ovq8:3291 မြန်မာနိုင်ငံရဲ့ တရားမဝင်ကုန်သွယ်မှု အညွှန်းကိန်းဟာ ကမ္ဘာ့နိုင်ငံပေါင်း (၈၄)နိုင်ငံအနက် အဆင့်(၈၂)မှာ ရပ်တည်နေကြောင်းကိုလည်း တွေ့ရှိရပါတယ်။ လက်ရှိအစိုးရအနေဖြင့် ထာဝရငြိမ်းချမ်းရေးရရှိရေး၊ တရားဥပဒေစိုးမိုးရေးနှင့် ရေရှည် ဖွံ့ဖြိုးတိုးတက်ရေးတို့အတွက် မဏ္ဍိုင်(၅)ရပ်ပါဝင်သည့် ရေရှည်တည်တံ့ခိုင်မြဲပြီး ဟန်ချက်ညီသော ဖွံ့ဖြိုးတိုးတက်မှုစီမံကိန်း ၂၀၁၈-၂၀၃၀ ကို အကောင်အထည်ဖော်လျက်ရှိပါတယ်။ မူးယစ်ဆေးဝါး တိုက်ဖျက်ရေး၊ အဂတိလိုက်စားမှုပပျောက်ရေး၊ ငွေကြေးခဝါချမှုတိုက်ဖျက်ရေး၊ စီးပွားရေးလုပ်ငန်းများ လုပ်ကိုင်ရ လွယ်ကူရေး၊ တရားဝင်စီးပွားရေးလုပ်ငန်းများ ထွန်းကားလာရေးအတွက် ပုဂ္ဂလိကကဏ္ဍ ဖွံ့ဖြိုးတိုးတက်ရေး၊ အသေးစားနှင့် အငယ်စား၊ အလတ်စားလုပ်ငန်းများ ဖွံ့ဖြိုးတိုးတက်ရေးတို့ကို ဦးစားပေး ဆောင်ရွက်လျက်ရှိပါတယ်။ ဒါ့အပြင် တရားမဝင်ကုန်သွယ်မှု တားဆီးရေးနှင့်ပတ်သက်လို့ အိမ်နီးချင်းနိုင်ငံများနဲ့ ထိစပ်လျက်ရှိသည့် ပြည်နယ်/တိုင်းဒေသကြီး (၉)ခုမှာ တရားမဝင်ကုန်သွယ်မှု တိုက်ဖျက်ရေးအဖွဲ့ များကို ဖွဲ့စည်းထားပြီး တားဆီးမှုများကို ပြုလုပ်လျက်ရှိပါတယ်။ ယင်းအဖွဲ့များမှ ၂၀၁၈ ခုနှစ်၊ စက်တင်ဘာလမှ ၂၀၁၉ ခုနှစ်၊ အောက်တိုဘာလအထိ ဖမ်းဆီးရမိမှုအကြိမ်(၁၀၆၅)ကြိမ်၊ ခန့်မှန်း တန်ဖိုးကျပ် (၁၅.၆)ဘီလီယံ ကျော်ဖိုးကို ဖမ်းဆီးအရေးယူ ဆောင်ရွက်နိုင်ခဲ့ပါတယ်။ တရားမဝင် ကုန်သွယ်မှု အညွှန်းကိန်းမြင့်မားနေမှုနှင့်စပ်လျဉ်း၍ နိုင်ငံအဆင့်၌ ဌာနအချင်းချင်းအကြား ပူးပေါင်းမှု မြှင့်တင်ရန် တရားမဝင်ကုန်သွယ်မှုတိုက်ဖျက်ရေး ဦးဆောင်ကော်မတီကို နိုင်ငံတော်သမ္မတရုံးက ၂၅-၆-၂၀၁၉ ရက်နေ့စွဲပါ အမိန့်ကြော်ငြာစာအမှတ် (၇၉/၂၀၁၉) ဖြင့် နိုင်ငံတော် ဒုတိယသမ္မတ(၁)က ဥက္ကဋ္ဌအဖြစ် ဦးဆောင်၍ အဖွဲ့ဝင်(၃၉)ဦးဖြင့် ဖွဲ့စည်းခဲ့ပြီး လုပ်ငန်းတာဝန်(၁၃)ရပ်ကို ချမှတ်ပေးခဲ့ ပါတယ်။ ဒီ ဦးဆောင်ကော်မတီဟာ ဩဂုတ်လအတွင်း ပထမအကြိမ်အစည်းအဝေးကို ကျင်းပခဲ့ပြီး တရားမဝင်ကုန်သွယ်မှုများ လျော့ကျစေရေး မဟာဗျူဟာကိုဖော်ထုတ်ရန်၊ လုပ်ငန်းကော်မတီ(၄)ရပ်ကို ဖွဲ့စည်းရန်နှင့် နေပြည်တော်၊ ပြည်နယ်နှင့်တိုင်းဒေသကြီးအားလုံးမှာ တရားမဝင်ကုန်သွယ်မှု တားဆီးရေးအထူးအဖွဲ့များကို ဖွဲ့စည်းရန် အပါအဝင် ဆုံးဖြတ်ချက် (၁၅)ရပ်ကို ချမှတ်ခဲ့ပါတယ်။ လွှတ်တော်ကိုယ်စားလှယ်ကြီး မေးမြန်းချက်မှာပါသည့် နိုင်ငံတော်၏စီးပွားရေးကဏ္ဍမှာ illicit Trade , Conflict Economy 3300:00 6° q:wdcə0:01:6pe:ousong opina 8 :qL8 ထားသည်ကို သိရှိလိုခြင်း မေးမြန်းချက်နှင့်ပတ်သက်၍ မြန်မာနိုင်ငံအတွင်း မူးယစ်ဆေးဝါးတိုက်ဖျက် ရေးလုပ်ငန်းကို အမျိုးသားရေးအသွင်ဖြင့် ဆောင်ရွက်လျက်ရှိပါတယ်။ မူးယစ်ဆေးဝါး အထူးသတင်း တိုင်ကြားရေးဌာနကို နိုင်ငံတော်သမ္မတရုံးမှာ ဖွင့်လှစ်ထားရှိဆောင်ရွက်ခဲ့ရာ ၂၆-၆-၂၀၁၈ ရက်နေ့မှ ၂၃-၁၁-၂၀၁၉ ရက်နေ့အတွင်း အမှုပေါင်း(၈၆၅)မှု ဖွင့်လှစ်အရေးယူခဲ့ပြီး တရားခံစုစုပေါင်း (၁၃၂၀)ဦးကို ဖမ်းဆီးအရေးယူခဲ့ပါတယ်။ မူးယစ်ဆေးဝါးမျိုးစုံနှင့် တရားမဝင်လက်နက်များကိုလည်း သိမ်းဆည်း ရမိခဲ့ပါတယ်။ မူးယစ်ဆေးဝါးနှင့် စိတ်ကိုပြောင်းလဲစေတတ်သော ဆေးဝါးအန္တရာယ်တားဆီးကာကွယ် ရေးဥပဒေနှင့်အညီ ပြည်ထဲရေးဝန်ကြီးဌာန၊ ပြည်ထောင်စုဝန်ကြီး ခေါင်းဆောင်သည့် ဗဟိုအဖွဲ့ကို ဖွဲ့စည်းထားရှိပြီး မူးယစ်ဆေးဝါးတားဆီးနှိမ်နင်းရေးလုပ်ငန်းများ၊ ဘိန်းအစားထိုး စိုက်ပျိုးရေး လုပ်ငန်းများ၊ ထိန်းချုပ်ဓာတုပစ္စည်း ကြီးကြပ်ရေးလုပ်ငန်းများ၊ သုံးစွဲမှုပပျောက်ရေးလုပ်ငန်းများ၊ ဆေးကုသရေးလုပ်ငန်းများ၊ ပြန်လည်ထူထောင်ရေးလုပ်ငန်းများ၊ အသိပညာပေးရေးနှင့် ပညာပေး လှုံ့ဆော်ရေးလုပ်ငန်းများကို ဆောင်ရွက်လျက်ရှိပါတယ်။ မူးယစ်ဆေးဝါးကို ထိရောက်စွာ တားဆီးနှိမ်နင်းနိုင်ရန်အတွက် ခေတ်မီရှာဖွေရေး ကိရိယာများဖြစ်သည့် Mobile X-Ray ယာဉ်များ၊ လက်ကိုင် X-Ray ရှာဖွေရေးကိရိယာများဖြင့် ဆောင်ရွက်လျက်ရှိပါတယ်။ နိုင်ငံတကာအဖွဲ့အစည်းများဖြစ်သည့် အမေရိကန် မူးယစ်ဆေးဝါး အုပ်ချုပ်မှုအဖွဲ့ (DEA)၊ ဩစတြေးလျ ပြည်ထောင်စုရဲတပ်ဖွဲ့ (AFP)၊ ထိုင်းနိုင်ငံ မူးယစ်ဆေးဝါး ထိန်းချုပ်ရေးအဖွဲ့ (ONCB)နှင့် တရုတ်နိုင်ငံ အမျိုးသားမူးယစ်ဆေးဝါးထိန်းချုပ်ရေးကော်မရှင် (NNCC) တို့နှင့် ပူးပေါင်းပြီး မူးယစ်ဆေးဝါးတားဆီးနှိမ်နှင်းရေးလုပ်ငန်းများကို ဆောင်ရွက်လျက်ရှိပါတယ်။ မူးယစ်ဆေးဝါးတားဆီးနှိမ်နင်းရေး ရဲတပ်ဖွဲ့ကို သီးခြားဖွဲ့စည်းထားရှိ၍ တားဆီးလျက် ရှိပြီး မူးယစ်ဆေးဝါးမှ ရရှိသောငွေကြေး၊ ရွှေ့ပြောင်းနိုင်သောပစ္စည်းများနှင့် မရွှေ့ပြောင်းနိုင်သော ပစ္စည်းများအား စုံစမ်းဖော်ထုတ်လျက်ရှိရာ ၂၀၁၈ ခုနှစ်တွင် ငွေကြေးခဝါချမှု (၁၀)မှုနှင့် ၂၀၁၉ ခုနှစ်မှာ (၁၆)မှုတို့အား အရေးယူဆောင်ရွက်လျက်ရှိပါတယ်။ ယင်းသို့ဆောင်ရွက်ရာမှာ ဗဟိုဘဏ် ကလည်း ပူးပေါင်းပါဝင်ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီး မေးမြန်းချက်မှာပါရှိသည့် ကျောက်စိမ်း၊ သစ်၊ သတ္တု မှောင်ခို ရောင်းဝယ်မှုများနှင့် ပတ်သက်၍ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန အနေဖြင့် တရားမဝင်သစ်နှင့် သစ်တောထွက်ပစ္စည်း များ ခိုးယူထုတ်လုပ်မှု ပပျောက်စေရေးအတွက် နည်းလမ်းမျိုးစုံဖြင့် တားဆီးဆောင်ရွက်လျက်ရှိရာ ၂၀၁၆-၂၀၁ရ ခုနှစ်မှ ၂၀၁၈-၂၀၁၉ ဘဏ္ဍာရေးနှစ် အတွင်း တရားမဝင် သစ်မျိုးစုံတန်ချိန် (၁၆၀၈၃၈) တန်ကျော်ကို ဖမ်းဆီးအရေးယူ ဆောင်ရွက်နိုင်ခဲ့ ပါတယ်။ ထို့အပြင် ရွှေနှင့်ဓာတ်သတ္တုများ တရားမဝင် တူးဖော်နေမှုများအား ကာကွယ်တားဆီး ဖမ်းဆီးနိုင်ရေး စီမံချက်ကိုလည်း အကောင်အထည်ဖော်ဆောင်ရွက်လျက်ရှိပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့်လည်း တရားမဝင်ကုန်သွယ်မှုတားဆီး ထိန်းချုပ်ရေးဆောင်ရွက်ရာ တိုင်းဒေသကြီးနှင့်ပြည်နယ်(၁၅)ရုံး၊ မြို့နယ်ရုံး (၂၆)ရုံး၊ OSS စခန်း(၁၅)ခု၊ မန္တလေးတိုင်းဒေသကြီး (၁၆)မိုင် ကျောက်ချောစစ်ဆေးရေးစခန်းနှင့် ရေပူ/ မရမ်းချောင်အမြဲတမ်း စစ်ဆေးရေးစခန်း(၂)ခုတို့ဖြင့် ဆောင်ရွက်လျက်ရှိပါတယ်။ တရားမဝင်ကုန်သွယ်မှု တားဆီး တိုက်ဖျက်ရေးလုပ်ငန်းစဉ်တွင် ပုဂ္ဂလိကကဏ္ဍမှ ပါဝင်လာနိုင်ရန် ရည်ရွယ်၍ တရားမဝင်ကုန်သွယ်မှု တိုက်ဖျက်ရေး ဖိုရမ်ကို ၁၉-၉-၂၀၁၉ ရက်နေ့မှာ နေပြည်တော်တွင် ကျင်းပပြုလုပ်ခဲ့ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ တရားမဝင် ကုန်သွယ်မှုတိုက်ဖျက်ရေးလုပ်ငန်းများကို နိုင်ငံတော်အစိုးရက အရှိန်အဟုန်မြှင့် ဆောင်ရွက်နေပါ ကြောင်းနှင့် ယင်းလုပ်ငန်းများ ပိုမိုအောင်မြင်ရေးအတွက် ပြည်သူများ၊ လွှတ်တော်ကိုယ်စားလှယ် ကြီးများ၊ စာနယ်ဇင်းများ၊ ပုဂ္ဂလိကလုပ်ငန်းရှင်များက သက်ဆိုင်ရာ တာဝန်ရှိသူများနှင့်အတူ ပိုမိုတက်ကြွစွာ ပူးပေါင်းပါဝင်ဆောင်ရွက်ပေးသွားစေလိုပါကြောင်း တင်ပြအပ်ပါတယ်။ ကျေးဇူးတင် ရှိပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ မန္တလေးတိုင်း ဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ၏ နိုင်ငံ တကာတွင် ခန့်အပ်ထားသော စီးပွားရေးသံမှူးများ ပို့ကုန်မြှင့်တင်ရေးအတွက် စိုက်ပျိုးသီးနှံများ ဈေးကွက်အသစ်ရရှိအောင် မည်သို့ဆောင်ရွက်ပေးနေသည်ကို သိရှိလိုခြင်း မေးခွန်းနှင့် စပ်လျဉ်း၍ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၊ ရင်းနှီးမြှုပ်နှံမှုနှင့်နိုင်ငံခြားစီးပွား ဆက်သွယ်ရေး ဝန်ကြီးဌာနတို့ရဲ့ ဖြေကြားချက်များနှင့်ပေါင်းစပ်ပြီး ကျွန်တော် စီးပွားရေးနှင့် ကူးသန်းရောင်းဝယ် ရေးဝန်ကြီးဌာန၊ ဒုတိယဝန်ကြီး ဦးအောင်ထူး က ဖြေကြားသွားမှာ ဖြစ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနသည် မြန်မာနိုင်ငံ၏ ကုန်သွယ်မှုနှင့် စီးပွားရေးဖွံ့ဖြိုးတိုးတက်စေရေး၊ နိုင်ငံတကာနှင့် ပူးပေါင်းဆောင်ရွက်နိုင်ရေးအတွက်လည်းကောင်း၊ ပြည်ပနိုင်ငံများမှ နည်းပညာအကူအညီများ ရရှိရန်၊ ကုန်သွယ်မှုနှင့် နိုင်ငံခြားရင်းနှီးမြှုပ်နှံမှု လုပ်ငန်းများ ပိုမိုဝင်ရောက်လာရန်အတွက်လည်းကောင်း၊ နိုင်ငံတကာ အဆင့်မီ ပြည်တွင်းထုတ်ကုန် များကို ပြည်ပဈေးကွက်သို့ ထိုးဖောက်ဝင်ရောက်နိုင်ရေးအတွက် ကုန်စည်ပြပွဲများမှတစ်ဆင့် ကုန်သွယ်မှုမြှင့်တင်နိုင်ရေးအတွက်လည်းကောင်း၊ ပြည်ပနိုင်ငံများရှိ မြန်မာနိုင်ငံသံရုံး၊ ကောင်စစ်ဝန် ချုပ်ရုံး(၁၁)ရုံးမှာ စီးပွားရေးသံမှူးများကို တာဝန်ပေး စေလွှတ်လျက်ရှိပါတယ်။ ဒါ့အပြင် မြန်မာနိုင်ငံ အတွက် အလားအလာကောင်းသော ဂျာမဏီနိုင်ငံ၊ ဘရာဇီးနိုင်ငံ၊ ဩစတြေးလျနိုင်ငံ၊ တောင်အာဖရိက နိုင်ငံနှင့် တရုတ်ပြည်သူ့သမ္မတနိုင်ငံ(ကူမင်း)မြို့တို့တွင်လည်း စီးပွားရေးသံမှူးများကို ထပ်မံခန့်အပ် နိုင်ရေး စီစဉ်ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်တော်ကြီး၏ မေးမြန်းချက်မှာပါသည့် ပို့ကုန်မြှင့်တင်ရေး၊ ဈေးကွက် အသစ်ရရှိအောင် ဆောင်ရွက်ရန်အတွက် စီးပွားရေးသံမှူးများဟာ မြန်မာ့ထုတ်ကုန်နှင့် ဝန်ဆောင်မှု လုပ်ငန်းများကို ဈေးကွက်ထိုးဖောက်ဝင်ရောက်နိုင်ရေးနှင့် ပို့ကုန်မြှင့်တင်ရေးလုပ်ငန်းများအတွက် သက်ဆိုင်ရာနိုင်ငံများ၏ ဈေးကွက်သတင်းအချက်အလက်များ၊ သွင်းကုန်တင်သွင်းခြင်းဆိုင်ရာမူဝါဒ၊ ဥပဒေ၊ စည်းမျဉ်းလုပ်ထုံးလုပ်နည်းများ၊ လိုအပ်ချက်များ၊ စီးပွားရေးမူဝါဒနှင့် ဖွံ့ဖြိုးတိုးတက်ရေး ဆိုင်ရာ မဟာဗျူဟာ၊ နည်းဗျူဟာများကို ်တစ်ပြေးညီ လေ့လာတင်ပြခြင်းကို ဆောင်ရွက် လျက်ရှိပါတယ်။ ဒါ့အပြင် ပြည်ပရင်းနှီးမြှုပ်နှံမှုများ ဆွဲဆောင်နိုင်ရေးအတွက် မြန်မာနိုင်ငံ၏ စီးပွားရေးဖွံ့ဖြိုးတိုးတက်မှုအခြေအနေ၊ ရင်းနှီးမြှုပ်နှံမှု မူဝါဒ၊ ဥပဒေ၊ နည်းဥပဒေ၊ စည်းမျဉ်း၊ လုပ်ထုံးလုပ်နည်းများနှင့် စီးပွားရေးဝန်းကျင်ဆိုင်ရာ အချက်အလက်များကိုလည်း သက်ဆိုင်ရာ နိုင်ငံများရှိ တာဝန်ရှိသူများ၊ လုပ်ငန်းရှင်များ သိရှိအောင် အခါအားလျော်စွာ ရှင်းလင်းတင်ပြခြင်း၊ စုံစမ်းမေးမြန်းလာပါက ဖြေကြားခြင်းများကို ဆောင်ရွက်ပေးလျက်ရှိပါတယ်။ မိမိတာဝန်ကျရာနိုင်ငံရှိ ကုန်သွယ်မှုနှင့်စီးပွားရေးဆိုင်ရာဝန်ကြီးများ အဆင့်မြင့်အရာရှိကြီး များ၊ ပုဂ္ဂလိကစီးပွားရေးလုပ်ငန်းရှင်များ၊ စီးပွားရေးအသင်းအဖွဲ့များနှင့် ရင်းနှီးစွာဆက်ဆံ၍ မြန်မာ နိုင်ငံ၏ ပို့ကုန်မြှင့်တင်ရေး၊ ရင်းနှီးမြှုပ်နှံမှုဖိတ်ခေါ်ရေး၊ စီးပွားရေးဖွံ့ဖြိုးတိုးတက်ရေးအစီအစဉ်များ၊ ခရီးသွားလုပ်ငန်းများမြှင့်တင်ရေးတို့ကို ဆောင်ရွက်လျက်ရှိပြီး စီးပွားရေးကိုယ်စားလှယ် အဖွဲ့အစည်း များ၏ ခရီးစဉ်များ၊ စီးပွားရေးတွေ့ဆုံဆွေးနွေးပွဲများ၊ ကုန်စည်ပြပွဲများ နှင့် အခြားလိုအပ်သော စီးပွားရေးမြှင့်တင်မှုအစီအစဉ်များမှာ ပံ့ပိုးကူညီဆောင်ရွက်ပေးလျက် ရှိပါတယ်။ ပို့ကုန်မြှင့်တင်ရေးအတွက် စိုက်ပျိုးရေးသီးနှံများ ဈေးကွက်အသစ်ရရှိအောင် ဆောင်ရွက် မှုများအနက် နမူနာတချို့ကို တင်ပြရမည်ဆိုလျှင် အိန္ဒိယနိုင်ငံရှိ စီးပွားရေးသံမှူးသည် ၂-၁၀-၂၀၁၉ မှ ၆-၁၀-၂၀၁၉ ရက်နေ့အထိ ကျင်းပခဲ့သည့် Delhi International Trade Fair တွင် ပါဝင်ပြသခဲ့ပါတယ်။ ဒီပြပွဲမှာ ပဲမျိုးစုံ၊ နှမ်း၊ အခြားလယ်ယာထွက်ကုန် နမူနာများနှင့် လက်ကမ်း စာစောင်၊ ပိုစတာ၊ ကြော်ငြာစာရွက်များကို ပြသနိုင်ခဲ့ပြီး မြန်မာနိုင်ငံမှ သစ်ကြားသီး ဈေးကွက် ရရှိရေးကို ဆောင်ရွက်ခဲ့ပါတယ်။ တရုတ်ပြည်သူ့သမ္မတနိုင်ငံ၊ နန်နင်းမြို့သို့ စေလွှတ်ထားသည့် စီးပွားရေးသံမှူးအနေဖြင့် လည်း အာဆီယံ-နန်နင်းကုန်စည်ပြပွဲတွင် မြန်မာနိုင်ငံ၏ ပို့ကုန်နှင့် လယ်ယာထွက်ကုန်သီးနှံများ ပါဝင်ပြသနိုင်ရေးကို စီစဉ်ပေးခဲ့ပြီး နန်နင်းမြို့ မြူနီစပယ် ပြည်သူ့အစိုးရ၏ ကိုယ်စားလှယ်အဖွဲ့နှင့် တွေ့ဆုံ၍ မြန်မာနိုင်ငံမှ သစ်သီးဝလံများနှင့် စားသောက်ကုန်ပစ္စည်းများ ကွမ်ရှီးပြည်နယ်နှင့် အနီးတဝိုက်ပြည်နယ်များ၏ ဈေးကွက်အတွင်း ထိုးဖောက်ဝင်ရောက်နိုင်ရေးကို ဆွေးနွေးခဲ့ပါတယ်။ ၂၄-၇-၂၀၁၉ ရက်နေ့မှာ မြန်မာစီးပွားရေးသံမှူးရုံး၌ တရုတ်နိုင်ငံနှင့် ကုန်သွယ်မှုအခြေအနေနဲ့ ကုန်သွယ်မှုမြှင့်တင်လိုသည့် ကုန်စည်အမယ်များအကြောင်းကို ဟောပြောပွဲကျင်းပခဲ့ရာ နန်နင်း အပြည်ပြည်ဆိုင်ရာ ကုန်သွယ်မှုမြှင့်တင်ရေးကောင်စီ၊ ကွမ်ရှီးကုန်သည်ကြီးများအသင်းနှင့် ကုမ္ပဏီများ တက်ရောက်ခဲ့ကြပါတယ်။ စာသခဲ့ပါတယ်။ ဒီအထိ ကျင်းပခဲ့သည့် အချိယနိုင်ငံရှိ စီးပွားသစ်ရရှိအောင် ဆောင် တရုတ်ပြည်သူ့သမ္မတနိုင်ငံ(ပေကျင်းမြို့)ရှိ မြန်မာစီးပွားရေးသံမှူးသည် တရုတ်နိုင်ငံသို့ ပြောင်းဖူးတရားဝင်တင်သွင်းခွင့်ရရှိရေးအတွက် သက်ဆိုင်ရာအာဏာပိုင်များနှင့် ညှိနှိုင်းခြင်း၊ မြန်မာ နိုင်ငံမှစိုက်ပျိုးထွက်ရှိသည့် သစ်သီးဝလံများအနက်မှ ငှက်ပျောသီး၊ ထောပတ်သီး၊ သံပုရာသီး၊ နာနတ်သီး၊ ကျွဲကောသီး၊ ချဉ်ပေါင်ဖာလာ၊ လျှော်ဖြူ (ဆေးကုလားမ)နှင့် ဝဥ စသည့် သီးနှံ(၈)မျိုး တို့အား တရုတ်ပြည်သူ့သမ္မတနိုင်ငံသို့ တရားဝင် တင်ပို့ရောင်းချနိုင်ရေးအတွက် တရုတ်ပြည်သူ့ bogosĉče saamondzęsəadəęEsag. (General Administration of Customs of the People's Republic of China-GACC) 08 ajosansa de:qap:0$ cao@god olosušil ထိုသို့ဆောင်ရွက်ခဲ့တဲ့အတွက် ချဉ်ပေါင်ဖာလာနှင့် ဝဥ တို့အား ပိုးမွှားစစ်ဆေးခြင်းကို ဆောင်ရွက်ပြီး သမားရိုးကျ ပို့ကုန်အဖြစ် Traditional Trade ဖြင့် တင်ပို့နိုင်ကြောင်းကို လည်းကောင်း၊ လျှော်ဖြူ (ဆေးကုလားမ) အား ဖြည့်စွက်စာ Food Additives အနေဖြင့် တင်ပို့နိုင် ကြောင်း၊ တင်ပို့ရန်လိုအပ်သည့် ကျန်းမာရေးဘေးကင်းကြောင်းလက်မှတ်ကို National Health Commission သို့ လျှောက်ထားရမည်ဖြစ်ကြောင်းကိုလည်းကောင်း ညှိနှိုင်းရရှိခဲ့ပြီး ကျန်သစ်သီး (၅)မျိုးဖြစ်သည့် ငှက်ပျောသီး၊ ထောပတ်သီး၊ သံပုရာသီး၊ နာနတ်သီး၊ ကျွဲကောသီးတို့အတွက် ပိုးမွှားကင်းစင်မှုဆိုင်ရာ Pest Risk Analysis-PRA မေးခွန်းနှင့်ပတ်သက်၍ ဖြေကြားချက်များကို သက်ဆိုင်ရာစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေဖြင့် တရုတ်နိုင်ငံ အကောက်ခွန် အာဏာပိုင်အဖွဲ့ GACC သို့ ပြန်လည်ပေးပို့ ဖြေကြားထားပြီးဖြစ်ပါတယ်။ ငှက်ပျောသီးနှင့် ပတ်သက်၍ တရုတ်ပြည်သူ့သမ္မတနိုင်ငံဘက်မှ ကျွမ်းကျင်ပညာရှင်(၂)ဦးက မြန်မာနိုင်ငံသို့ လာရောက် ကွင်းဆင်းလေ့လာခဲ့ပြီး တရားဝင်တင်ပို့နိုင်ရန်အတွက် နားလည်မှုစာချွန်လွှာ လက်မှတ်ရေးထိုးနိုင်ရေး ကို ဆက်လက်ဆောင်ရွက်လျက်ရှိပါတယ်။ နိုင်ငံခြားရင်းနှီးမြှုပ်နှံမှုလုပ်ငန်းများ ပိုမိုဝင်ရောက်လာစေရန်အတွက်လည်း အမေရိကန် နိုင်ငံရှိ မြန်မာ့စီးပွားရေးသံမှူးမှ နယူးယောက်အခြေစိုက် Positive Promotion ကုမ္ပဏီက မြန်မာနိုင်ငံမှ အိတ်၊ တီရှပ်၊ အားကစားဂျာကင်နှင့် ဦးထုပ် ထုတ်လုပ်သည့် မြန်မာစက်ရုံများ၊ လုပ်ငန်းရှင်များနှင့် တွေ့ဆုံလိုကြောင်း ဆက်သွယ်လာသဖြင့် ပြည်ထောင်စုသမ္မတမြန်မာနိုင်ငံ ကုန်သည်များနှင့် စက်မှုလက်မှုလုပ်ငန်းရှင်များအသင်းချုပ်နှင့် ချိတ်ဆက်ပေးနိုင်ခဲ့ပါတယ်။ ထို့အပြင် စီးပွားရေးသံမှူးများအနေဖြင့် သက်ဆိုင်ရာနိုင်ငံအလိုက် စီးပွားရေးဆိုင်ရာ သတင်းအချက်အလက်များ၊ ဈေးကွက်သတင်းအချက်အလက်များကို အပတ်စဉ်၊ လစဉ်၊ (၆)လ တစ်ကြိမ်၊ (၁)နှစ်တစ်ကြိမ် အစီရင်ခံစာများ ပြုစုပေးပို့တင်ပြစေလျက်ရှိပြီး အများပြည်သူ သိရှိနိုင်ရန် အတွက် အပတ်စဉ်ထုတ်ဝေလျက်ရှိသည့် စီးပွားကူးသန်းဂျာနယ် (Commerce journal)တွင် ဖော်ပြခြင်း၊ ဈေးကွက်သတင်းလွှာများအား အင်တာနက်တွင် နေ့စဉ်၊ လစဉ် ဖြန့်ဝေခြင်းတို့ကို ဆောင်ရွက်ပေးလျက်ရှိပါကြောင်းနှင့် သက်ဆိုင်ရာနိုင်ငံမှ စီးပွားရေးလုပ်ငန်းရှင်ကုမ္ပဏီများက သိရှိ လိုသည့် စုံစမ်းမေးမြန်းလာမှုများကို သက်ဆိုင်ရာဝန်ကြီးဌာနများ၊ ပြည်ထောင်စုသမ္မတမြန်မာနိုင်ငံ ကုန်သည်များနှင့် စက်မှုလက်မှုလုပ်ငန်းရှင်များအသင်းချုပ်၊ ညီနောင်အသင်းအဖွဲ့များနှင့် ချိတ်ဆက် ၍ ပြန်လည်ဖြေကြားခြင်းများကို ဆောင်ရွက်ပေးလျက်ရှိပါကြောင်း ဒုတိယဥက္ကဋ္ဌကြီးမှတစ်ဆင့် ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<title>ချင်းပြည်နယ်၊ မတူပီခရိုင်၊ မတူပီမြို့တွင် ၂၀၂၀ ပြည့်နှစ်၊ အထွေထွေရွေးကောက်ပွဲမကျင်းပမီ ခရိုင် ရွေးကောက်ပွဲကော်မရှင်အဖွဲ့ခွဲရုံး ဖွင့်လှစ်ရုံးထိုင်ပေးရန်နှင့် ရုံးခွဲအဆောက်အဦကို အနီးစပ်ဆုံး ဘဏ္ဍာရေးနှစ်တွင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၀)မှ ဦးလားလ်မင်းထန် မေးမြန်းဖို့ဖြစ်ပါတယ်။</speech>
<speech><mp id="857">ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ အမျိုးသား လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်က ချင်းပြည်နယ် မဲဆန္ဒနယ် အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ ဒီနေ့ အစည်းအဝေးမှာ ကြယ်ပွင့်ပြမေးမြန်းချင်တာက ချင်းပြည်နယ်၊ မတူပီခရိုင်၊ မတူပီမြို့တွင် ၂၀၂၀ ပြည့်နှစ်၊ အထွေထွေရွေးကောက်ပွဲမကျင်းပမီ ခရိုင်ရွေးကောက်ပွဲကော်မရှင် အဖွဲ့ခွဲရုံး ဖွင့်လှစ်ရုံး ထိုင်ပေးရန်နှင့် ရုံးခွဲ အဆောက်အအုံကို အနီးစပ်ဆုံးဘဏ္ဍာရေးနှစ်တွင် ဆောက်လုပ်ပေးရန် အစီအစဉ်ရှိ/မရှိ မေးခွန်းကို မေးမြန်းသွားမှာဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ချင်းပြည်နယ်၊ မတူပီမြို့နယ်တွင် ၂၆-၆-၂၀၁ရ ရက်နေ့တွင် နိုင်ငံတော်သမ္မတရုံးပါ စာအမှတ်၊ ၅၀၈(၆၄)/၁၂/သမ္မတရုံး၊ အမိန့်စာဖြင့် မတူပီမြို့နယ်နှင့် ပလက်ဝ မြို့နယ်ကိုစုစည်းပြီး မတူပီခရိုင်အဖြစ် သတ်မှတ်ပေးခဲ့ပါတယ်။ ယခုအခါ မတူပီမြို့တွင် ခရိုင်အထွေထွေ အုပ်ချုပ်ရေးဦးစီးဌာန၊ ခရိုင်တရားရုံး၊ ခရိုင်ဥပဒေရုံးနှင့် ခရိုင်ရဲတပ်ဖွဲ့မှူးရုံးများကို မြို့နယ်ရုံးနှင့် တွဲဖက်၍စတင်ရုံးထိုင်နေကြပြီဖြစ်ပါတယ်။ အထွေထွေရွေးကောက်ပွဲ ကျင်းပသည့်ကာလသည် ပုံမှန်အားဖြင့် နိုဝင်ဘာလ ပထမပတ်တွင် ကျင်းပလေ့ရှိပြီး မဲဆွယ်စည်းရုံးရေးကာလ ရက်ပေါင်း (၆၀)သည် မိုးရာသီတွင် ကျရောက်ပါသည်။ ထို့ကြောင့် ဒီရက်ပေါင်း (၆၀)အတွင်းမှာ ကော်မရှင် လုပ်ငန်းများ အဆင်ပြေစေရန်လိုအပ်ပါတယ်။ ချင်းပြည်နယ်သည် မိုးများသောဒေသဖြစ်၍ မတူပီမြို့မှ မင်းတပ်ခရိုင်ရုံးသို့ သွားရာတွင် (၁၀၂)မိုင်၊ ပလက်ဝမြို့မှ မင်းတပ်ခရိုင်ရုံးသို့ (၂၃၇)မိုင်ကွာဝေးပါသဖြင့် ခရီးသွားလာရာတွင် မလွယ် မဲစာရင်းကိစ္စရပ်များနှင့်ပတ်သက်၍ ရုံးလုပ်ငန်းများအတွက်သော်လည်းကောင်း၊ လွှတ်တော် ကိုယ်စားလှယ်လောင်းများ မှတ်ပုံတင်ခြင်းကိစ္စအတွက် အဆင်ပြေစေရန် မတူပီမြို့နယ်သည် မတူပီ ခရိုင်အဆင့်သို့ တိုးမြှင့်ပြီးဖြစ်ပါသောကြောင့် ခရိုင်ရွေးကောက်ပွဲကော်မရှင်အဖွဲ့ခွဲရုံးကို အမြန်ဆုံး ဖွင့်လှစ်ပေးရန် လိုအပ်လျက်ရှိပါတယ်။ ဒုတိယဥက္ကဋ္ဌကြီးခင်ဗျား။ မတူပီမြို့နယ် ရွေးကောက်ပွဲကော်မရှင်ရုံးကို ၂၀၁၈-၂၀၁၉ ဘဏ္ဍာရေးနှစ်တွင် ခွင့်ပြုရန်ပုံငွေ ကျပ်သန်း(၅၁.၈၄)ဖြင့် (၄၈ x ၃၆ x ၁၂)ပေဖြင့် ဆောက်လုပ် ပြီးစီးနေပြီ ဖြစ်ပါတယ်။ ၎င်းအဆောက်အအုံသည်လည်း မြို့နယ်ရွေးကောက်ပွဲကော်မရှင်အဖွဲ့ခွဲရုံး နှင့် ခရိုင်ကော်မရှင်အဖွဲ့ခွဲရုံး (ယာယီ) ပူးတွဲ ရုံးထိုင်ရန် လုံလောက်မည်ဖြစ်ပါသည်။ မကြာမီ ၂၀၂၀ ပြည့်နှစ်တွင် ကျင်းပတော့မယ့် အထွေထွေရွေးကောက်ပွဲကို လမ်းပန်းဆက်သွယ်ရေးခက်ခဲသော ချင်းပြည်နယ်၊ မတူပီခရိုင်တွင်လည်း အောင်မြင်စွာကျင်းပပေးနိုင်ရေးအတွက် ဒီမေးခွန်းကို မေးမြန်း ရခြင်းဖြစ်ပါတယ်။ ထိုနည်းတူ မတူပီခရိုင် ရွေးကောက်ပွဲကော်မရှင်အဖွဲ့ခွဲခရိုင်ရုံး မြေနေရာရရှိနိုင်ရေး အတွက် ဧရိယာ (၀.၄၁၃) ဧက သတ်မှတ်ပေးပြီး ရုံးလုပ်ထုံးလုပ်နည်းများနှင့်အညီ ချင်းပြည်နယ် အစိုးရအဖွဲ့မှတစ်ဆင့် ပြည်ထောင်စုအစိုးရအဖွဲ့ရုံးသို့ မြေပိုင်ဆိုင်မှု အထောက်အထားစာရွက် စာတမ်းများရရှိနိုင်ရေးအတွက် မြေအသုံးပြုခွင့် လျှောက်ထားတင်ပြဆဲဖြစ်ပြီး မကြာမီ ရရှိတော့မည် ဟုလည်း သိရှိရပါတယ်။ ဒုတိယဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် တောင်းခံအပ်ပါတယ်ခင်ဗျား။ ဒီဟာက ကျွန်တော်တို့ မတူပီမြို့နယ် ကော်မရှင်အဖွဲ့ခွဲရုံး ဖြစ်ပါတယ်။ (၄၈ x ၃၆ x ၁၂)ပေဖြစ်ပါတယ်။ ဒီဟာက အနီးကပ်ရိုက်ထားသည့်ပုံဖြစ်ပါတယ်။ ဒီမှာ ခုနကပြောသည့် မြို့နယ်အထွေထွေ ရွေးကောက်ပွဲကော်မရှင်အဖွဲ့ခွဲရုံးနှင့် ခရိုင်ကော်မရှင်အဖွဲ့ခွဲရုံး ပူးတွဲရုံးထိုင်လို့ရပါတယ်။ အဲဒါကြောင့် မို့လို့ ဒုတိယဥက္ကဋ္ဌကြီးမှတစ်ဆင့် မေးမြန်းလိုတာက (၁) ချင်းပြည်နယ် မတူပီခရိုင်၊ မတူပီမြို့တွင် ၂၀၂၀ ပြည့်နှစ်၊ အထွေထွေရွေးကောက်ပွဲမကျင်းပမီ ခရိုင်ရွေးကောက်ပွဲကော်မရှင်အဖွဲ့ခွဲရုံး ဖွင့်လှစ် ပေးရန် အစီအစဉ်ရှိ/မရှိ သိရှိလိုပါတယ်။ ဒုတိယမေးခွန်းအနေနှင့် ခရိုင်ရွေးကောက်ပွဲကော်မရှင် အဖွဲ့ခွဲရုံးအဆောက်အအုံကို လာမည့်အနီးစပ်ဆုံးဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိ ဒုတိယဥက္ကဋ္ဌကြီးမှတစ်ဆင့် သက်ဆိုင်ရာ သို့ လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းနဲ့ ပတ်သက်ပြီး ပြည်ထောင်စုရွေးကောက်ပွဲကော်မရှင်အဖွဲ့ဝင် က ဖြေကြားပေးဖို့ ဖြစ်ပါတယ်။</speech>
<speech><agency id="7">ဦးစိုးရယ် (အဖွဲ့ဝင်၊ ပြည်ထောင်စုရွေးကောက်ပွဲကော်မရှင်ရုံး)</agency>လေးစားအပ် ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ဖိတ်ကြား ထားသော ပြည်ထောင်စုအဆင့် အဖွဲ့အစည်းဝင်ပုဂ္ဂိုလ်များအားလုံး မင်္ဂလာပါလို့ ဦးစွာ ဂါရဝပြု နှုတ်ခွန်းဆက်သအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ချင်းပြည်နယ် မဲဆန္ဒနယ်အမှတ် (၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန်၏ ကြယ်ပွင့်ပြ မေးခွန်းဖြစ်သည့် ချင်းပြည်နယ်၊ မတူပီခရိုင်၊ မတူပီမြို့တွင် ၂၀၂၀ ပြည့်နှစ် အထွေထွေရွေးကောက်ပွဲ မကျင်းပမီ ခရိုင်ရွေးကောက်ပွဲကော်မရှင်အဖွဲ့ခွဲရုံး ဖွင့်လှစ်ရုံးထိုင်ပေးရန်နှင့် ခရိုင်ရွေးကောက်ပွဲ ကော်မရှင်အဖွဲ့ခွဲရုံး အဆောက်အအုံကို လာမည့်အနီးစပ်ဆုံးဘဏ္ဍာရေးနှစ်တွင် ဆောက်လုပ်ပေးရန် အစီအစဉ်ရှိ/မရှိ ဆိုသည့်မေးခွန်းနှင့်စပ်လျဉ်းပြီး ပြည်ထောင်စုရွေးကောက်ပွဲကော်မရှင် အဖွဲ့ဝင် ဖြစ်သူ ကျွန်တော် ဦးစိုးရယ် က အမျိုးသားလွှတ်တော် ဒုတိယဥက္ကဋ္ဌကြီးမှတစ်ဆင့် လွှတ်တော်သို့ ဖြေကြားသွားမှာဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ မတူပီခရိုင် ရွေးကောက်ပွဲကော်မရှင် အဖွဲ့ခွဲရုံးသည် ၁၉-၉-၂၀၁၉ ရက်နေ့တွင် ကျင်းပပြုလုပ်သော ပြည်ထောင်စုသမ္မတမြန်မာ နိုင်ငံတော် ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၈/၂၀၁၉) ၏ သဘောတူညီချက် အရ ပြည်ထောင်စုရွေးကောက်ပွဲကော်မရှင်၏ ၂၃-၉-၂၀၁၉ ရက်စွဲပါ အမိန့်ကြော်ငြာစာအမှတ် (၄၈/၂၀၁၉)ဖြင့် ဖွဲ့စည်းခွင့်ပြုထားသည့် ရွေးကောက်ပွဲကော်မရှင်အဖွဲ့ခွဲရုံး ဖြစ်ပါသည်။ ၂၀၂၀ ပြည့်နှစ် အထွေထွေရွေးကောက်ပွဲ မကျင်းပမီ မတူပီခရိုင် ရွေးကောက်ပွဲကော်မရှင်အဖွဲ့ခွဲရုံးအား မတူပီမြို့နယ် ရွေးကောက်ပွဲကော်မရှင်အဖွဲ့ခွဲရုံးတွင် တွဲဖက်ဖွင့်လှစ်၍ ရွေးကောက်ပွဲဆိုင်ရာ လုပ်ငန်းစဉ်များ ဆောင်ရွက်နိုင်ရန် စီစဉ်ဆောင်ရွက်ထားရှိပြီး ဖြစ်ပါတယ်။ ဝန်ထမ်းခန့်ထားရေးနှင့် စပ်လျဉ်း၍ သက်ဆိုင်ရာ ချင်းပြည်နယ်အတွင်းနှင့် အခြားရွေးကောက်ပွဲကော်မရှင် အဖွဲ့ခွဲရုံးများမှ ရုံးဝန်ထမ်းများအား တစ်ဆင့်မြင့်ရာထူးတိုးမြှင့်ရရှိသူများ၊ ပြောင်းရွှေ့တာဝန်ထမ်းဆောင်လိုသူများ၊ ပြင်ပအဖွဲ့အစည်း၊ ဝန်ကြီးဌာနများမှ ဌာနကူးပြောင်း တာဝန်ထမ်းဆောင်လိုသူများအနက်မှ ရွေးချယ် ခန့်ထားနိုင်ရေး စီစဉ်ဆောင်ရွက်သွားမှာဖြစ်ပါတယ်။ ချင်းပြည်နယ်၊ မတူပီခရိုင်ရွေးကောက်ပွဲကော်မရှင် အဖွဲ့ခွဲရုံး ဆောက်လုပ်ရန်ကိစ္စနှင့် စပ်လျဉ်းပြီး မတူပီမြို့နယ် စီမံခန့်ခွဲမှုကော်မတီမှ မတူပီမြို့နယ်ရှိ ဖနိုင်နှင့် လိုင်ကျေးရွာအုပ်စုကြား မှာရှိသည့်မြေနေရာကို ခရိုင်အဆင့် ဌာနဆိုင်ရာရုံးများနှင့် ဝန်ထမ်းအိမ်ရာများ တည်ဆောက်ရန် အတွက် မြေဧရိယာ (၁၈၀)ဧကအတွင်းမှ ဧရိယာ (၀.၄၁၃)ဧကကို ချင်းပြည်နယ်အစိုးရအဖွဲ့၏ အစည်းအဝေးအမှတ်စဉ်(၈/၂၀၁၉) ဆုံးဖြတ်ချက်(၁၄)အရ မြေနေရာ သတ်မှတ်ပေးပြီးဖြစ်ပါသဖြင့် ခရိုင်ရွေးကောက်ပွဲကော်မရှင်အဖွဲ့ခွဲရုံးပိုင်မြေနေရာအဖြစ် ရရှိနိုင်ရေး ဆက်လက်ဆောင်ရွက်သွားမှာ ဖြစ်ပါတယ်။ မြေနေရာရရှိပါက အနီးစပ်ဆုံး ဘဏ္ဍာရေးနှစ်တွင် ရန်ပုံငွေတင်ပြတောင်းခံ၍ ဘဏ္ဍာငွေ ရရှိပါက ခရိုင်ရုံးအဆောက်အအုံ ဆောက်လုပ်နိုင်ရေး ဆောင်ရွက်သွားမှာဖြစ်ပါကြောင်း တင်ပြအပ် ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ပြည်ထောင်စုရွေးကောက်ပွဲကော်မရှင် သည် တိုင်းဒေသကြီးနှင့် ပြည်နယ်များအတွင်းရှိ ရွေးကောက်ပွဲကော်မရှင်အဖွဲ့ခွဲရုံးများအတွက် ရုံး ပိုင်အဆောက်အအုံများကို ဘဏ္ဍာရေးနှစ်အလိုက် ရန်ပုံငွေ တင်ပြတောင်းခံပြီး ဆောက်လုပ်ပေး လျက်ရှိရာ ၂၀၁၅-၂၀၁၆ ဘဏ္ဍာရေးနှစ်တွင် အဆောက်အအုံ (၁၄)လုံး၊ ၂၀၁၆-၂၀၁ရ ဘဏ္ဍာရေးနှစ် တွင် အဆောက်အအုံ(၄၀)လုံး၊ ၂၀၁၇-၂၀၁၈ ဘဏ္ဍာရေးနှစ်တွင် အဆောက်အအုံ (၃၈)လုံးနှင့် ၂၀၁၈-၂၀၁၉ ဘဏ္ဍာရေးနှစ်တွင် အဆောက်အအုံ(၃၈)လုံး စုစုပေါင်းရုံးအဆောက်အအုံ (၁၃၀)လုံး ဆောက်လုပ်ပြီးစီးပြီ ဖြစ်ပါတယ်။ လက်ရှိ ၂၀၁၉-၂၀၂၀ ဘဏ္ဍာရေးနှစ်မှာ ရွေးကောက်ပွဲ ကော်မရှင် အဖွဲ့ခွဲရုံး(၉၉)ရုံးကို ဆောက်လုပ်ရန်လည်း ဘဏ္ဍာငွေ ဖြည့်စွက်ရရှိထားပြီးဖြစ်ပါကြောင်း လေးစားစွာ ဖြင့် ဖြေကြားအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>သံတောင်ကြီးမြို့နယ်၊ သံတောင်မြို့၊ ပသီချောင်းနံဘေးတစ်လျှောက်တွင် ဇေကမ္ဘာကုမ္ပဏီမှ တည်ဆောက်ပြီးနှင့် တည်ဆောက်ဆဲ လမ်း၊ တံတား၊ ဈေးဆိုင်၊ ရေတံခွန်နှင့် ဖွံ့ဖြိုးရေးလုပ်ငန်းများ တရားဝင်မှု ရှိ/မရှိ သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း (ခ)ဒေါက်တာအားကာမိုး မေးမြန်းဖို့ဖြစ်ပါတယ်။</speech>
<speech><mp id="901">နော်ခရစ္စထွန်း(ခ)ဒေါက်တာအားကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် ပြည်ထောင်စုအဆင့် အဖွဲ့ဝင်များ၊ အမျိုးသားလွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်မက ကရင်ပြည်နယ် မဲဆန္ဒနယ် အမှတ်(၇)မှ အမျိုးသားလွှတ်တော်ကိုယ်စားလှယ် နော်ခရစ္စထွန်း(ခ)ဒေါက်တာအားကာမိုး ဖြစ်ပါတယ်။ ကျွန်မအနေနှင့် သံတောင်ကြီးမြို့နယ်၊ သံတောင်မြို့၊ ပသီချောင်းနံဘေး တစ်လျှောက်တွင် ဇေကမ္ဘာ ကုမ္ပဏီမှ တည်ဆောက်ပြီးနှင့် တည်ဆောက်ဆဲ လမ်း၊ တံတား၊ ဈေးဆိုင်၊ ရေတံခွန် စသည့် တည်ဆောက်ရေးလုပ်ငန်များ၊ ဖွံ့ဖြိုးရေးလုပ်ငန်းတွေဟာ ဥပဒေ၊ နည်းဥပဒေ၊ လုပ်ထုံးလုပ်နည်း များနှင့် ညီညွတ်ခြင်း ရှိ/မရှိနှင့် ဒေသခံတွေရဲ့ လူမှုအကျိုးစီးပွားသက်ရောက်စေမှုများကို သဘာဝ ပတ်ဝန်းကျင်ထိခိုက်စေခြင်း၊ အကဲဖြတ်ချက်များနှင့်အညီ နိုင်ငံတော်၏ အခွန်အခများ မှန်ကန်စွာ ရရှိစေရေးအတွက် စိစစ်ထိန်းကျောင်း အရေးယူဆောင်ရွက်ပေးနိုင်ခြင်း ရှိ/မရှိနှင့် ပတ်သက်ပြီး မေးမြန်းသွားမှာဖြစ်ပါတယ်။ ဒုတိယဥက္ကဋ္ဌကြီးရှင်။ Power Point အသုံးပြုခွင့်ပေးဖို့ မေတ္တာရပ် ခံအပ်ပါတယ်။ ကျွန်မရဲ့ မဲဆန္ဒနယ်ဖြစ်သည့် သံတောင်ကြီးမြို့နယ်ဟာ လူဦးရေ(၁၀၀၀၀)ကျော်ရှိပြီး ကရင်လူမျိုး ခရစ်ယာန်ဘာသာဝင်(၉၈)ရာခိုင်နှုန်း နေထိုင်တဲ့ဒေသဖြစ်ပါတယ်။ မြို့ရဲ့ တစ်ခုတည်း သောရေအရင်းအမြစ်ဟာ မြို့ကိုဖြတ်ပြီးစီးဆင်းသည့် ပသီချောင်း ဖြစ်ပါတယ်။ မြို့ရေပေးဝေရေး ကိုလည်း မြို့၏ထိပ်ပိုင်း ပသီချောင်းရဲ့ အထက်ပိုင်းမှာ Gravity နဲ့ဆောင်ရွက်ထားတာရှိပါတယ်။ ဒေသခံတွေရဲ့ တိုင်တန်းချက်အရ ၂၉-၉-၂၀၁၉ ရက်နေ့မှာ မြို့အုပ်ချုပ်ရေးမှူး သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၊ သစ်တောဌာန တောအုပ်ကြီး၊ မြို့မိမြို့ဖများနှင့် အတူ ကွင်းဆင်းကြည့်ရှုသည့်အခါ ဒီချောင်းဘေးတစ်လျှောက်မှာ သစ်တောကြိုးဝိုင်းအတွင်းနှင့် သစ်တောကြိုးဝိုင်း ပြင်ပတွေမှာ လမ်း၊ တံတား၊ အဆောက်အဦ၊ ရေတံခွန်များကို ဇေကမ္ဘာကုမ္ပဏီမှ ဆောက်လုပ်ပြီးစီးထားသည့် လုပ်ငန်းများနှင့်ဆောက်လုပ်ဆဲလုပ်ငန်းများကိုလည်း တွေ့ရပါတယ်။ စိုက်ပျိုးရေးလုပ်ငန်းအတွက် ဖြတ်သန်းသွားလာသည့် ဒေသခံများ၊ ခရီးသွားအပန်းဖြေသူ များထံမှလည်း အခကြေးငွေကောက်ခံမှုတွေ တွေ့ရပါတယ်။ သစ်တောကြိုးဝိုင်းအတွင်းမှာ စီးပွားရေး လုပ်ငန်း ဆောင်ရွက်မှုတွေနှင့်ပတ်သက်ပြီး သစ်တောဥပဒေပါ အချက်အလက်တွေဖြစ်ပါတယ်။ ၂၀၁၅ ခုနှစ်မှာ မြေတွေဝယ်ယူပြီး ဇေကမ္ဘာကုမ္ပဏီမှ လုပ်ငန်းတွေစတင်ခဲ့ပေမယ့် သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနကို ၂၀၁၉ ခုနှစ်၊ စက်တင်ဘာလမှာမှ ခရီးသွား လုပ်ငန်းမြှင့်တင်ရေးအတွက်ဆိုပြီး (၇)ဧကကိုသာ တင်ပြတောင်းခံထားတာ တွေ့ရပါတယ်။ အခု ခွင့်ပြုမိန့်မရရှိသေးဘူးဟု သိရှိရပါတယ်။ လယ်ယာမြေဥပဒေအရ ကြိုးဝိုင်းပြင်ပမှ မြေများအတွက် အခြားနည်းသုံးစွဲခွင့်နှင့် ပတ်သက်သည့် ဥပဒေပါ အချက်အလက်တွေဖြစ်ပါတယ်။ ဇေကမ္ဘာကုမ္ပဏီက ကြိုးဝိုင်းပြင်ပ (၇၇.၇၉)ဧကကို လယ်ယာမြေဥပဒေ ၃၀(ခ) အရ ပြောင်းလဲသုံးစွဲခွင့် လျှောက်ထားခဲ့ပြီး ၂၀၁၈ ခုနှစ်၊ သြဂုတ်လမှာ မြေဧရိယာ (၃၈.၉၁)ဧကကို ခွင့်ပြုချထားပြီး အခွန်ပေးဆောင်စေခဲ့ပေမယ့် ယခုပေးဆောင်ခြင်းမရှိသေးဘူး ဆိုတာကိုလည်း သိရှိရပါတယ်။ ဒါကြောင့် တည်ဆဲဥပဒေ၊ နည်းဥပဒေ၊ လုပ်ထုံးလုပ်နည်းတွေကို ဇေကမ္ဘာကုမ္ပဏီက ပြောင်ပြောင်တင်းတင်း ချိုးဖောက်နေသည့်အတွက် ပြန်လည်စိစစ် ထိန်းကျောင်း အရေးယူရမှာဖြစ်ပါတယ်။ ဇေကမ္ဘာကုမ္ပဏီက ၂၀၁၅ ခုနှစ်မှာ ရန်ကင်းတိုက်ဦးကျောင်းကို အုတ်တံတိုင်း ကာရံပေးခဲ့ပြီး လမ်းဖောက်ခြင်း၊ ချောင်းရေရဖို့ လမ်းဖို့ခြင်း စသည်ဖြင့် တည်ဆောက်ရေးလုပ်ငန်း တွေကို စတင်ခဲ့ခြင်း ဖြစ်ပါတယ်။ အဲဒီး လမ်းဖောက်လုပ်ခြင်းနှင့်အတူ ဒေသခံတွေရဲ့ အိမ်ခြံမြေတွေ ပယ်ဖျက်ခံခဲ့ရတာရှိပါတယ်။ အဲဒီလိုပဲ အခုချိန်မှာလည်း ကုမ္ပဏီရဲ့ တည်ဆောက် ရေးလုပ်ငန်းတွေနှင့်အတူ သာသနာ့ဗိမာန် တည်ဆောက်ရေးလုပ်ငန်းကို တစ်လက်စတည်းလုပ်ကိုင် တာတွေ့ရပါတယ်။ နှစ်ပေါင်းရာချီသည့်သစ်ပင်တွေ ခုတ်လှဲပြီး ပုဂ္ဂလအကျိုးအသုံးပြုတာတွေ၊ ချောင်းနံဘေးတစ်လျှောက်ကို ပိတ်ဆို့လိုသည့် ရည်ရွယ်ချက်တွေ ပါဝင်နေပါတယ်။ သာသနာ့ ဗိမာန်နှင့် ပတ်သက်သည့် မြေပေးအမိန့်ထောက်ခံချက်တွေဟာလည်း ဥပဒေ၊ လုပ်ထုံးလုပ်နည်းနှင့် မညီသည့်အပြင် မလျော်သြဇာသုံးစွဲထားတာတွေ တွေ့ရသည့်အတွက် အဂတိလိုက်စားမှုရှိတယ်လို့ ယူဆရပါတယ်။ ဇေကမ္ဘာကုမ္ပဏီ၏ လုပ်ဆောင်ချက်တွေနှင့်ပတ်သက်ပြီး ဒေသခံတွေရဲ့ ကန့်ကွက်တင်ပြ တောင်းဆိုမှုတွေ ရှိနေပါတယ်။ ဒါကြောင့် ဇေကမ္ဘာကုမ္ပဏီမှ ဆောင်ရွက်နေသည့် တည်ဆောက်ရေး နှင့် ဖွံ့ဖြိုးရေးလုပ်ငန်းတွေဟာ တည်ဆဲဥပဒေ၊ နည်းဥပဒေ၊ လုပ်ထုံးလုပ်နည်းများနှင့်အညီ ဆောင်ရွက် နေခြင်း ဟုတ်မဟုတ်ဆိုတာကို ပြန်လည်စိစစ်ထိန်းကျောင်းအရေးယူဆောင်ရွက်ရန် အစီအစဉ် ရှိ/မရှိ ဒုတိယဥက္ကဋ္ဌကြီးမှတစ်ဆင့် မေးမြန်းလိုက်ရပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး နေပြည်တော်ကောင်စီဝင်က ဖြေကြားပေးဖို့ ဖြစ်ပါတယ်။</speech>
<speech><agency id="40">ဦးညီထွန်း (နေပြည်တော်ကောင်စီဝင်)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ပထမ ဦးစွာ နှုတ်ခွန်းဆက်သအပ်ပါတယ်။ ကျွန်တော်က နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ကရင်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် နော်ခရစ္စထွန်း (ခ)ဒေါက်တာအားကာမိုး၏ သံတောင်ကြီးမြို့နယ်၊ သံတောင်မြို့၊ ပသီချောင်းနံဘေးတစ်လျှောက် တွင် ဇေကမ္ဘာကုမ္ပဏီမှ တည်ဆောက်ပြီးနှင့် တည်ဆောက်ဆဲ လမ်း၊ တံတား၊ ဈေးဆိုင်၊ ရေတံခွန်နှင့် ဖွံ့ ဖြိုးရေးလုပ်ငန်းများ တရားဝင်မှု ရှိ/မရှိ သိရှိလိုခြင်း မေးခွန်းနှင့် စပ်လျဉ်းပြီး ကရင်ပြည်နယ် အစိုးရအဖွဲ့ ကိုယ်စား ကျွန်တော်မှ ဖြေကြားတင်ပြသွားမှာဖြစ်ပါတယ်။ သံတောင်ကြီးမြို့နယ်၊ သံတောင်မြို့ အနီး ကျွဲဖြူတောင်ကျေးရွာအုပ်စု ကွင်းအမှတ် (၄၅)၊ ဝါသောခိုကွင်း၊ ဦးပိုင်အမှတ်(၁၁၆)ရှိ မြေဧရိယာ (၅.၀၀)ဧကမှာ ၉-၅-၂၀၁၆ မှ ၈-၅-၂၀၂၆ ရက်နေ့ အထိ ဦးခင်ရွှေ အမည်ဖြင့် (၁၀)နှစ် မြေငှားဂရန်ရရှိသောမြေဖြစ်ပါကြောင်း၊ ဥယျာဉ်မြေ (၇၇.၇၉) ဧကအား လယ်ယာမြေအခြားနည်း အသုံးပြုခွင့် လယ-၃၀ လျှောက်ထားဆဲဖြစ်ပြီး သံတောင်ကြိုး ဝိုင်းအကွက်အမှတ်(၅)ရှိ သစ်တောမြေ(၇)ဧကကို သစ်တောမြေအသုံးပြုရန်အတွက် လျှောက်ထားဆဲ ဖြစ်ပါကြောင်းနှင့် စုစုပေါင်း (၈၉.၇၉)ဧကကျယ်ဝန်းပြီး ၂၀၁ရ ခုနှစ်တွင် လုပ်ငန်းများ စတင်ခဲ့ပါ သည်။ အဆောက်အအုံ၊ လမ်း၊ တံတားများ ဆောက်လုပ်ထားမှုနှင့် စိုက်ပျိုးမှုအနေဖြင့် မြေငှားဂရန် ရရှိထားသော (၅)ဧကတွင် ဈေးဆိုင်၊ နားနေဆောင်၊ အလုပ်သမားအဆောင်များ ဆောက်လုပ်ထား ရှိပြီး စည်ပင်သာယာရေးအဖွဲ့တွင် ခွင့်ပြုချက်တောင်းခံခြင်းမရှိခဲ့ပါ။ မြေသားကားလမ်းများဖောက်လုပ် ထားရှိပါသည်။ ပသီချောင်းအားဖြတ်လျက် (၈၀ x ၁၄ x ၁၀)ပေရှိ သံကူကွန်ကရစ်တံတားအား ၂၀၁၅ ခုနှစ်တွင် တည်ဆောက်ခဲ့ပါသည်။ တောင်သူများထံမှ ဝယ်ယူထားသော ပုံစံ(၇) ဥယျာဉ်မြေ (၇၇.၇၉)ဧကအနက်မှ (၇)ဧကအား ဒူးရင်းပင်များစိုက်ပျိုးထားရှိပါသည်။ လမ်း၊ တံတားများ၊ နားနေ ဆောင်တည်ဆောက်မှုနှင့်ပတ်သက်၍ သက်ဆိုင်ရာဌာနများသို့ လျှောက်ထားခွင့်ပြုချက်ရယူခဲ့ခြင်း မရှိကြောင်း တွေ့ရှိရပါသည်။ ရေတံခွန်တည်ဆောက်မှုအနေဖြင့် ပသီချောင်းနှင့် (၂)မိုင်အကွာ လျှို့အား ကျောက်တုံးများဖြင့်ပိတ်၍ ရေတံခွန်အဖြစ်လည်းကောင်း၊ ဒူးရင်းပင်များ ရေရရှိရေးအတွက် ရေလှောင်ကန်အဖြစ်လည်းကောင်း အသုံးပြုတည်ဆောက်ထားခြင်းဖြစ်ပါသည်။ ဖော်ပြပါ ရေတံခွန် တည်ဆောက်မှုနှင့် ပတ်သက်၍ သက်ဆိုင်ရာဌာနများသို့ ခွင့်ပြုချက် ရယူထားခြင်းမရှိကြောင်း တွေ့ရှိရပါတယ်။ သဘာဝပတ်ဝန်းကျင်ထိခိုက်မှုအနေဖြင့် ပသီချောင်းအား ထိန်းသိမ်းစောင့်ရှောက်ခြင်း၊ အလှပန်းပင်များစိုက်ပျိုးခြင်း၊ ပသီချောင်းအတွင်း အမှိုက်နှင့် ပုလင်းကွဲများအား ရှင်းလင်းခြင်း၊ အမှိုက်ပုံနှင့် ထိုင်ခုံများတည်ဆောက်ခြင်းများတွေ့ရှိရပြီး လျှိုအားပိတ်၍ ရေတံခွန်ပြုလုပ်ထားသော နေရာမှ ရေလမ်းကြောင်းသည်လည်း ပသီချောင်းအတွင်းသို့ ပုံမှန်စီးဝင်လျက်ရှိခြင်း၊ သစ်တော သစ်ပင် ခုတ်မှုတို့ ပြုလုပ်ခြင်းမရှိကြောင်း တွေ့ရှိရသဖြင့် သဘာဝပတ်ဝန်းကျင်ထိခိုက်မှုမရှိကြောင်း တွေ့ရှိရပါတယ်။ ခရီးသွားလာသူများထံမှ အခွန်ကောက်ခံမှုအနေဖြင့် သဘာဝအပန်းဖြေစခန်းတည်ဆောက် ဆဲကာလဖြစ်ပြီး ခရီးသွားများအတွက် ယာဉ်ရပ်နားစခန်း၊ နားနေဆောင်၊ သန့်စင်ခန်း၊ အဝတ် လဲခန်း၊ ပန်းအလှစိုက်ပျိုးခြင်း၊ ထိုင်ခုံအလှများ၊ ကြိုးတံတားများ တည်ဆောက်ခြင်း၊ အမှိုက်သိမ်း ခြင်းလုပ်ငန်းများအတွက် လူတစ်ဦးလျှင် ဝင်ကြေး (၁၀၀၀)ကျပ်၊ ဆိုင်ကယ်တစ်စီးလျှင်(၁၀၀၀)ကျပ်၊ ကားတစ်စီးလျှင် (၂၀၀၀)ကျပ် ကောက်ခံလျက်ရှိကြောင်း တွေ့ရှိရပါသည်။ အခွန်ပေးသွင်းမှုအနေဖြင့် ဇေကမ္ဘာကုမ္ပဏီသည် ကုမ္ပဏီများဆိုင်ရာအခွန်ရုံးတွင် ဝင်ငွေခွန်ပေးဆောင်ပါသည်။ ပန်းသဇင် စားသောက်နားနေဆိုင်သည် မြို့နယ်စည်ပင်သာယာရေးအဖွဲ့၏ လုပ်ငန်းလိုင်စင်ဖြင့် နှစ်စဉ်အခွန် ထမ်းဆောင်လျက်ရှိကြောင်း တွေ့ရှိရပါသည်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ဒေသအကျိုးပြုမှုအနေဖြင့် ဆက်လက် တင်ပြသွားမှာဖြစ်ပါတယ်။ ဒေသသို့ အကျိုးပြုမှုအနေဖြင့် ဒေသခံပြည်သူ (၄၀)ဦးခန့်သည် ဇေကမ္ဘာ ကုမ္ပဏီတွင် အလုပ်လုပ်ကိုင်လျက်ရှိခြင်း၊ ဒေသခံပြည်သူများမှ ဈေးဆိုင်ငယ်များ ဖွင့်လှစ်ရောင်းချ နိုင်ခြင်း၊ သံတောင်မြို့၊ အမှတ်(၁)ရပ်ကွက် မီးလင်းရေးငွေ ကျပ်သိန်း(၅၀) လှူဒါန်းခြင်း၊ မြို့တော် ဦးဘုန်းတော်ကြီးသင်ပညာရေး ဆရာ၊ ဆရာမများကို လစဉ် လစာ တစ်လလျှင် ငွေကျပ်(၂၄၀၀၀၀) နှုန်းဖြင့် ၂၀၁၄ ခုနှစ်၊ ဇူလိုင်လမှ ယနေ့အထိ (၅)နှစ်ကျော် ထောက်ပံ့ပေးခြင်း၊ ကျွဲဖြူတောင်ကျေးရွာ သောက်သုံးရေရရှိရေးအတွက် ၂၀၁၅ ခုနှစ်တွင် ငွေကျပ်သိန်း(၅၀) လှူဒါန်းခြင်း၊ သံတောင်မြို့ လွတ်လပ်ရေးကျောက်တိုင် ကြွေပြားခင်းခြင်းအား ၂၀၁၅ ခုနှစ်တွင် ငွေကျပ်(၁၁)သိန်းလှူဒါန်းခြင်း၊ ရန်ကင်းဘုန်းကြီးကျောင်း အုတ်တံတိုင်းနှင့် မုခ်ဦးအတွက် ၂၀၁၆ ခုနှစ်တွင် ငွေကျပ်သိန်း(၁၂၀) လှူဒါန်းခြင်း၊ သံတောင်မြို့၊ အမှတ်(၃)ရပ်ကွက် ရေမြောင်းပြုလုပ်ခြင်းအတွက် ၂၀၁၅ ခုနှစ်တွင် ငွေကျပ်(၁၀)သိန်းလှူဒါန်းခြင်း၊ သံတောင်မြို့ အထွေထွေအုပ်ချုပ်ရေးဦးစီးဌာနရုံးပြုပြင်ရန်အတွက် ၂၀၁၅ ခုနှစ်တွင် ငွေကျပ်(၂၅)သိန်း၊ သံတောင်မြို့နယ်အုပ်ချုပ်ရေးမှူးဖလား ဘောလုံးပြိုင်ပွဲအတွက် ၂၀၁ရ ခုနှစ်တွင် ငွေကျပ်(၂)သိန်း၊ သံတောင်ကြီးမြို့နယ်၊ တောပြာကြီးကျေးရွာ လမ်းပြုပြင်ရန် အတွက် ဘိလပ်မြေအိတ်(၅၀)၊ မြင့်မြတ်ရတနာ နာရေးကူညီမှုအသင်း လူနာတင်ယာဉ် ဝယ်ယူခြင်း အတွက် ငွေကျပ်(၁၀)သိန်း၊ ကရင်နှစ်သစ်ကူးနေ့နှင့် သက်ကြီးရွယ်အိုများ ပူဇော်ပွဲများတွင်လည်း ပါဝင်ကူညီခဲ့ခြင်း၊ လက်ရှိ သံတောင်မြို့၊ သာသနာ့ဗိမာန် တည်ဆောက်ရေးအတွက် မြေပြုပြင်ခြင်း၊ ကျောက်တုံးကြီးများ၊ သစ်ပင်ကြီးများဖယ်ရှားခြင်းတို့အား ယန္တရားကြီးတို့ဖြင့် ကူညီဆောင်ရွက်ပေး ဆဲဖြစ်ကြောင်း စိစစ်တွေ့ရှိရပါတယ်။ မြေယာနှင့်ပတ်သက်၍ ဥယျာဉ်မြေ (၇၇.၇၉)ဧကအား လယ-၃၀(ခ) လျှောက်ထားခဲ့ သော်လည်း အခြားနည်းအသုံးပြုခွင့် ရရှိထားခြင်း မရှိသေးပါကြောင်းနှင့် သစ်တောမြေဧရိယာ (၇) ဧက သည်လည်း အသုံးပြုရန် လျှောက်ထားဆဲသာဖြစ်ပြီး၊ သစ်တောမြေအသုံးပြုခွင့် မရရှိသေးကြောင်း တွေ့ရှိရပါသဖြင့် အခြားနည်းသုံးစွဲခွင့်မရရှိဘဲ အသုံးပြုခြင်းများအပေါ် သက်ဆိုင်ရာ လယ်ယာမြေ ဥပဒေ၊ သစ်တောဥပဒေနှင့် စည်ပင်သာယာရေးဥပဒေ၊ လုပ်ထုံးလုပ်နည်းများနှင့်အညီ အရေးယူ ဆောင်ရွက်နိုင်ရေး ပြည်နယ်အစိုးရအဖွဲ့ မှ ၃၁-၁၀-၂၀၁၉ ရက်စွဲပါ စာအမှတ် ၂၀၀/၅-၄/ဦး ၆ (၈၆၇၈)ဖြင့် သက်ဆိုင်ရာဌာနများသို့ အကြောင်းကြားထားပြီးဖြစ်ပါကြောင်းနှင့် ကရင်ပြည်နယ် အစိုးရအဖွဲ့၏ကိုယ်စား ကျွန်တော်မှ ရှင်းလင်းဖြေကြား တင်ပြအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">မေးပါ။</speech>
<speech><mp id="901">နော်ခရစ္စထွန်း(ခ)ဒေါက်တာအားကာမိုး၊ ကရင်ပြည်နယ် မဲဆန္ဒနယ်အမှတ်(၇)</mp>ကျေးဇူးတင်ပါတယ်။ သို့ပေမယ့် ကျွန်မရဲ့ မေးခွန်းထဲမှာပါရှိတာ တည်ဆဲဥပဒေအရ ကျော်လွန် နေသည့်ကိစ္စတွေကို အရေးယူဆောင်ရွက်ပေးဖို့ ဖြစ်ပါတယ်။ အဲဒီ အရေးယူဆောင်ရွက်ပေးဖို့ အတွက် ဆက်ပြီးလုပ်ဆောင်နိုင်ဖို့ ရှိ/မရှိ၊ ဆက်လက်ပြီး နောက်ဆက်တွဲ မေးခွန်းအနေနဲ့ မေးမြန်းလိုပါတယ်။ ထိထိရောက်ရောက် အရေးယူဆောင်ရွက်ပေးနိုင်ဖို့ ရှိ/မရှိ နောက်ဆက်တွဲ မေးခွန်းအနေနဲ့ မေးမြန်းလိုပါတယ်။</speech>
<speech type="speaker">ဖြေကြားနိုင်ရင် ဖြေကြားပေးပါ။</speech>
<speech><agency id="40">ဦးညီထွန်း (နေပြည်တော်ကောင်စီဝင်)</agency>လွှတ်တော်ကိုယ်စားလှယ်ကြီး၏ မေးခွန်း က တိတိကျကျ သိရှိလိုကြောင်း မေးမြန်းထားတာ ဖြစ်ပါတယ်။ ဒီအချက်နှင့်ပတ်သက်လို့ ကျွန်တော်တို့ နောက်ဆုံးအပိုဒ်မှာ ဒါက ကရင်ပြည်နယ်၊ ပြည်နယ်အစိုးရအဖွဲ့မှ ဖြေကြားတာဖြစ်သည့်အတွက် လက်အောက်ဌာနများကို ကျွန်တော်တို့ ဆက်လက်ဆောင်ရွက်ဖို့အတွက် ညွှန်ကြားထားကြောင်းကို ဖော်ပြထားပြီး ဖြစ်ပါတယ်။ လက်အောက်ဌာနများမှနေပြီး ဆောင်ရွက်မှုအခြေအနေကို ယခု ြန်လည်မသိရှိရသေးသည့်အနေအထားဖြစ်ပါတယ်။ နောက်ဆုံးအပိုဒ်မှာ ကျွန်တော်တို့ ခုနက တင်ပြသည့် ပြည်နယ်အစိုးရအဖွဲ့၏ ၃၁-၁၀-၂၀၁၉ စာဖြင့် ဒီအပေါ်မှာတွေ့ရှိသည့် သစ်တောမြေ အသုံးပြုခွင့်မရသေးတာ၊ လျှောက်ထားဆဲဖြစ်နေတာတွေအတွက် အခြားနည်း သုံးစွဲခွင့်မရရှိသည့် အတွက် သက်ဆိုင်ရာလယ်ယာမြေဥပဒေနှင့် သစ်တောဥပဒေ၊ စည်ပင်သာယာရေးဥပဒေ၊ လုပ်ထုံး လုပ်နည်းများနှင့်အညီ အရေးယူဆောင်ရွက်သွားနိုင်ရန်ဆိုပြီး ပြည်နယ်အစိုးရအဖွဲ့မှ သက်ဆိုင်ရာ ခရိုင်၊ မြို့နယ်အဆင့်တွေကို ညွှန်ကြားဆောင်ရွက်ထားရှိကြောင်း တွေ့ရှိရပါတယ်။ ဒါကြောင့်မို့လို့ ခရိုင်၊ မြို့နယ်တို့မှ ဆက်လက်ပြီး တိတိကျကျ ဆက်လက်ဆောင်ရွက်မယ့် အခြေအနေကို ပြန်လည် တင်ပြထားခြင်းမရှိသေးဘဲ လောလောဆယ် ကရင်ပြည်နယ်အစိုးရအဖွဲ့အနေနှင့် ညွှန်ကြားထားပြီး ဖြစ်ကြောင်းကို ကျွန်တော်တို့ တွေ့ရှိရပါတယ်ဆိုတာလေးပဲ ဖြေကြားနိုင်မှာဖြစ်ပါတယ်။ ကျေးဇူး တင်ပါတယ်။</speech>
</section>
<section value="Bill">
<bill>
<title>အမျိုးသားလွှတ်တော်ဒုတိယဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံလူမွဲခံယူခြင်းဆိုင်ရာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာခြင်းနှင့် စပ်လျဉ်း၍ ပြည်သူ့လွှတ်တော်၏ ပြင်ဆင်ချက်ကို အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံလူမွဲခံယူခြင်းဆိုင်ရာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး အမျိုးသားလွှတ်တော်သို့ ပြန်လည်ပေးပို့လာပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပြန်လည်ပေးပို့လာခြင်းကို အမျိုးသားလွှတ်တော်သို့ အသိပေးတင်ပြခဲ့ပြီး ဖြစ်ပါတယ်။ ပြည်သူ့လွှတ်တော်၏ ပြင်ဆင်ချက်ကို ဆွေးနွေးလိုသည့် လွှတ်တော်ကိုယ်စားလှယ်များရှိပါက အမည်စာရင်းတင်သွင်းနိုင်ကြောင်း ကြေညာ ခဲ့သော်လည်း ဆွေးနွေးရန် အမည်စာရင်းတင်သွင်းထားသည့် လွှတ်တော်ကိုယ်စားလှယ်မရှိသည့် အတွက် ပြည်သူ့လွှတ်တော်၏ ပြင်ဆင်ချက်ကို အတည်ပြုရန် လွှတ်တော်ရဲ့ သဘောထားရယူပါမယ်။ ပြည်သူ့လွှတ်တော်၏ ပြင်ဆင်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူသူ မရှိပါ။ သဘောမတူတဲ့သူ မရှိတဲ့အတွက် ပြည်သူ့လွှတ်တော်၏ ပြင်ဆင်ချက် အတည်ဖြစ်သည်။</speech>
</bill>
</section>
<section value="Motion">
<motion>
<title>ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)၏ ပြည်ထောင်စုသမ္မတမြန်မာနိုင်ငံ အတွင်းရှိ မြို့နယ်အသီးသီးတွင် အစိုးရအဆက်ဆက် အသုံးပြုခဲ့သော လက်ရှိအသုံးပြုခြင်းမရှိ တော့ဘဲ တဖြည်းဖြည်း ဟောင်းနွမ်းယိုယွင်းပျက်စီးနေပြီဖြစ်သည့် အဆောက်အအုံများတည်ရှိရာ ဝန်ကြီးဌာနပိုင်မြေများ၊ ကျေးရွာများရှိ စပါးဒိုင်အဆောက်အအုံနှင့် မြေနေရာများအား မြို့ပြဖွံ့ဖြိုးရေး လုပ်ငန်းများ၊ ကျေးလက်ဒေသဖွံ့ဖြိုးရေးလုပ်ငန်းများ၊ အများပြည်သူအကျိုးဖြစ်ထွန်းသော လုပ်ငန်းများ အကောင်အထည်ဖော်နိုင်ရန် မြို့ပြမြေရှားပါးမှုကို ဖြေရှင်းနိုင်ရန်အတွက်လည်းကောင်း၊ မြို့စီမံ ခန့်ခွဲခွင့်ရ မြေနေရာများ(City Land) အဖြစ် သက်ဆိုင်ရာ ဝန်ကြီးဌာနများမှ ပြန်လည်စွန့်လွှတ် လွှဲပြောင်းပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့် မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးကိုကိုနိုင် က ပြည်ထောင်စုသမ္မတ မြန်မာနိုင်ငံအတွင်းရှိ မြို့နယ်အသီးသီးတွင် အစိုးရအဆက်ဆက် အသုံးပြုခဲ့သော လက်ရှိအသုံး ပြုခြင်းမရှိတော့ဘဲ တဖြည်းဖြည်း ဟောင်းနွမ်းယိုယွင်းပျက်စီးနေပြီဖြစ်သည့် အဆောက်အအုံများ တည်ရှိရာ ဝန်ကြီးဌာနပိုင်မြေများ၊ ကျေးရွာများရှိ စပါးဒိုင်အဆောက်အအုံနှင့် မြေနေရာများအား မြို့ပြဖွံ့ဖြိုးရေးလုပ်ငန်းများ၊ ကျေးလက်ဒေသဖွံ့ဖြိုးရေးလုပ်ငန်းများ၊ အများပြည်သူ အကျိုးဖြစ် ထွန်းသောလုပ်ငန်းများ အကောင်အထည်ဖော်နိုင်ရန် မြို့ပြမြေရှားပါးမှုကို ဖြေရှင်းနိုင်ရန်အတွက် လည်းကောင်း၊ မြို့စီမံခန့်ခွဲခွင့်ရ မြေနေရာများ (City Land) အဖြစ် သက်ဆိုင်ရာ ဝန်ကြီးဌာနများမှ ပြန်လည်စွန့်လွှတ်လွှဲပြောင်းပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု ဦးကိုကိုနိုင် အဆိုတင်သွင်းဖို့ ဖြစ်ပါတယ်။</speech>
<speech><mp id="962">ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)</mp>လေးစားရပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ ကျွန်တော် နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ကျွန်တော့်အနေနှင့် ဒီနေ့ အမျိုးသား လွှတ်တော်မှာ ပြည်ထောင်စုသမ္မတမြန်မာနိုင်ငံအတွင်းရှိ မြို့နယ်အသီးသီးတွင် အစိုးရအဆက်ဆက် အသုံးပြုခဲ့သော လက်ရှိအသုံးပြုခြင်းမရှိတော့ဘဲ တဖြည်းဖြည်း ဟောင်းနွမ်းယိုယွင်းပျက်စီးနေပြီ ဖြစ်သည့် အဆောက်အအုံများတည်ရှိရာ ဝန်ကြီးဌာနပိုင်မြေများ၊ ကျေးရွာများရှိ စပါးဒိုင်အဆောက်အအုံ နှင့် မြေနေရာများအား မြို့ပြဖွံ့ဖြိုးရေးလုပ်ငန်းများ၊ ကျေးလက်ဒေသဖွံ့ဖြိုးရေးလုပ်ငန်းများ၊ အများ ပြည်သူအကျိုးဖြစ်ထွန်းသောလုပ်ငန်းများ အကောင်အထည်ဖော်နိုင်ရန် မြို့ပြမြေရှားပါးမှုကို ဖြေရှင်း နိုင်ရန်အတွက်လည်းကောင်း မြို့စီမံခန့်ခွဲခွင့်ရမြေနေရာများ (City Land) အဖြစ် သက်ဆိုင်ရာ ဝန်ကြီးဌာနများမှ ပြန်လည်စွန့်လွှတ် လွှဲပြောင်းပေးနိုင်ပါရန် ပြည်ထောင်စုအစိုးရအား တိုက်တွန်း ကြောင်းအဆိုကို တင်သွင်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ မြို့နယ်ပေါင်း (၃၃၀)ရှိသည့်အနက် ရန်ကုန်တိုင်းဒေသကြီး၊ မန္တလေးတိုင်းဒေသကြီးအပါအဝင် မြို့နယ် အတော်များများမှာ ယခင်အစိုးရအဆက်ဆက် ဝန်ကြီးဌာနများမှ တည်ဆောက်အသုံးပြုခဲ့ပြီး လက်ရှိ ပကတိအခြေအနေမှာ လုံးဝအသုံးပြုခြင်းမရှိသည့် အဆောက်အအုံများ များစွာကျန်ရှိနေပါတယ်။ ထိုအဆောက်အအုံများဟာဆိုရင်ဖြင့် လက်ရှိအခြေအနေမှာ လုံးဝအသုံးပြုခြင်းမရှိတော့တဲ့အတွက် အဆောက်အအုံများမှာ တဖြည်းဖြည်းနှင့် ယိုယွင်းပျက်စီးလာတာကိုလည်း တွေ့ရှိရပါတယ်။ အထူးသဖြင့် ထိုအဆောက်အအုံများ ဆောက်လုပ်ထားသည့်မြေနေရာများဟာ မြို့ပြ ဧရိယာအတွင်းမှာရှိပြီး အချို့သောမြေများဟာ မြို့ပြ၏ အချက်အချာကျသည့် နေရာများမှာ တည်ရှိ နေသည့် မြို့ပြဖွံ့ဖြိုးရေးလုပ်ငန်းများအတွက်လည်းကောင်း၊ ပညာရေး၊ ကျန်းမာရေးဆိုင်ရာ အဆောက်အအုံများ၊ အများပြည်သူအကျိုးဖြစ်ထွန်းနိုင်မည့် အဆောက်အအုံများဆောက်လုပ်နိုင်ရန် အတွက် အင်မတန် သင့်လျော်ကောင်းမွန်သည့် နေရာကောင်းများအဖြစ် တည်ရှိနေပါတယ်။ ထို့အတူ ကျေးရွာများမှာလည်း ယခင်စပါးအဝယ်ဒိုင်များကလည်း ကျေးရွာဖွံ့ဖြိုးရေးလုပ်ငန်းများအတွက် အသုံးပြုသင့်သည့် နေရာကောင်းများအဖြစ် လက်ရှိတည်ရှိနေလျက်ရှိပါတယ်။ အထူးသဖြင့် ယခင် ကုန်သွယ်ရေးဝန်ကြီးဌာနပိုင်မြေနေရာနှင့် အဆောက်အအုံများ၊ စက်မှု ဝန်ကြီးဌာနပိုင် မြေနေရာများ၊ ဝင်းသူဇာအရောင်းဆိုင် မြေနေရာများ၊ စားသောက်ကုန်နှင့် အဖျော် ယမကာဦးစီးဌာနပိုင် မြေနေရာများ၊ မြန်မာ့မီးရထားဝန်ကြီးဌာနပိုင် မြေနေရာများ၊ သမဝါယမ ဝန်ကြီးဌာနပိုင်မြေနေရာများ၊ စိုက်ပျိုးရေးဝန်ကြီးဌာနပိုင်မြေနေရာများနှင့် အကောက်ခွန်ဦးစီးဌာနပိုင် မြေနေရာများဟာ အများစုအထိတည်ရှိနေကြောင်း လေ့လာတွေ့ရှိရပါတယ်။ ယခုလက်ရှိအစိုးရ အနေဖြင့် မြို့ပြနှင့်ကျေးလက်ဒေသဖွံ့ဖြိုးရေးလုပ်ငန်းတွေကို အရှိန်အဟုန်နှင့် မြှင့်တင်ဆောင်ရွက် နေသည့်ကာလဖြစ်တဲ့အတွက် ထိုလုပ်ငန်းများကို ဟန်ချက်ညီညီ အကောင်အထည်ဖော်ဆောင်ရွက် နိုင်ဖို့အတွက် မြေနေရာများလိုအပ်လာသည့်အခါ အဆောက်အအုံ ဆောက်လုပ်ရန်အတွက် မြေနေရာ အခက်အခဲများနှင့် ကြုံတွေ့ကြရပါတယ်။ လက်ရှိဝန်ကြီးဌာနများဟာ ၎င်းတို့ ဆက်လက်အသုံးမပြုတော့သည့် ဝန်ကြီးဌာနပိုင် အဆောက်အအုံများနှင့် မြေနေရာများကို ပုဂ္ဂလိကပြုရေးကော်မရှင်လက်သို့အပ်နှံပြီးမှ ထိုကော်မရှင်မှ တစ်ဆင့် ပုဂ္ဂလိကသို့ လေလံတင်ရောင်းချသည့်အခါမှာ ငွေကြေးပြည့်စုံပြီး တတ်နိုင်သည့် စီးပွားရေး လုပ်ငန်းရှင်များကသာ ဝယ်ယူအသုံးပြုခွင့်ရသွားသည့်အတွက် အများပြည်သူအသုံးပြုရမည့် မြေ နေရာကောင်းများကို လက်လွှတ်ဆုံးရှုံးခဲ့ရပါတယ်။ Power Point သုံးစွဲခွင့်ပြုရန် တောင်းခံ အပ်ပါတယ်ခင်ဗျား။ ဒါတွေက ကျွန်တော့်၏ မဲဆန္ဒနယ်(၃)ခုမှ အစိုးရအဆက်ဆက် အသုံးပြုခဲ့သည့် ဝန်ကြီးဌာနပိုင်မြေနေရာများဖြစ်ပါတယ်။ လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ အလျဉ်းသင့်လို့ တင်ပြရရင် ကျွန်တော် မဲဆန္ဒနယ်ဖြစ်သည့် ကလေးမြို့ ဗိုလ်ချုပ်လမ်းမကြီးပေါ်မှာရှိသည့် ဝင်းသူဇာ အရောင်းဆိုင် အဆောက်အအုံနှင့်နေရာကို ပုဂ္ဂလိကလုပ်ငန်းရှင်တစ်ယောက်က ငှားရမ်းပြီး သူ့ရဲ့ လုပ်ငန်းဆောင်ရွက်သည့်နေရာဟာ မြို့နယ်စည်ပင်သာယာဈေးကြီးကို အမှီသဟဲပြုပြီး ဝင်းသူဇာ အရောင်းဆိုင် အဆောက်အအုံရဲ့ ရှေ့မှာ ဆိုင်ခန်းများဆောက်လုပ်ပြီး တစ်ဆင့်ပြန်လည်ငှားရမ်း ဆောင်ရွက်နေတယ်လို့ လေ့လာသိရှိရပါတယ်။ ဒီလို တစ်ဆင့်ပြန်လည်ငှားရမ်းတာဟာ စာချုပ်ပါ စည်းမျဉ်းစည်းကမ်းများနှင့် မကိုက်ညီဘူးလို့လည်း သိရှိရပါတယ်။ ဒီလို နေရာမျိုးတွေဟာ အရှိန်အဟုန်နှင့် ဖွံ့ဖြိုးတိုးတက်လာသည့် ကလေးမြို့ပြအတွက် သဘာဝဘေးဒဏ်ခံနိုင်သည့် အဆင့်မြင့်ဈေးကြီးတည်ဆောက်ဖို့အတွက် အင်မတန်သင့်လျော် ကောင်းမွန်သည့်နေရာ ဖြစ်ပါတယ်။ အခုလက်ရှိဈေးကြီးဟာ ၂၀၁၅ ခုနှစ်၊ တစ်နိုင်ငံလုံး ရေကြီးစဉ် တုန်းက ရေကြီးနစ်မြုပ်ခဲ့သည့် ဈေးကြီးတစ်ခုလည်း ဖြစ်ပါတယ်။ ဒီလို နေရာမျိုးကို ပြည်သူလူထု အကျိုးအတွက် သက်ဆိုင်ရာဝန်ကြီးဌာနများမှ အမြန်ဆုံးလုပ်ထုံးလုပ်နည်းများနှင့်အညီ မြို့စီမံခန့် ခွဲခွင့်ရနေရာများအဖြစ် အမြန်ဆုံးပြန်လည်စွန့်လွှတ်သင့်သည့်နေရာဖြစ်ပြီး ပုဂ္ဂလိကအကျိုးစီးပွား၊ ဌာနအကျိုးစီးပွားအတွက် မဆောင်ရွက်သင့်တော့ဘူးဟု ယူဆမိပါတယ်။ ထို့အတူပါပဲ ကလေးမြို့၊ မြို့နယ်စည်ပင်သာယာရေးဈေးကြီးနှင့် ကပ်လျက်ရှိသည့် ယခင် ကုန်သွယ်ရေးဝန်ကြီးဌာနပိုင်၊ ယခု စားသုံးသူဝန်ကြီးဌာနပိုင် မြေနေရာ(၇.၇၆)ဧကနှင့် ဂိုဒေါင်(၂)လုံးကို ကလေးမြို့ ဈေးသစ်ကြီးတည်ဆောက်ဖို့၊ ပြန်လည်စွန့်လွှတ်ပေးရန် ကျွန်တော်တို့ ကိုယ်စားလှယ်များ၊ ကလေးခရိုင်စည်ပင်သာယာရေးကော်မတီများ၊ အရပ်ဖက်အဖွဲ့အစည်းများမှမကျန်၊ မြို့မိမြို့ဖများနှင့် တကွ တင်ပြတောင်းဆိုခဲ့ကြလို့ သတင်းစာထဲမှာကြော်ငြာပြီး ပုဂ္ဂလိကသို့ လေလံတင်ရောင်းချလု ဆဲဆဲမှာပဲ ကျွန်တော်တို့မြို့အတွက် ပြန်လည်ရရှိလိုက်ပါတယ်။ ဒီလိုဆက်လက်အသုံးမပြုတော့ဘဲ ကျန်ရှိနေသည့် ဝန်ကြီးဌာနပိုင်မြေနေရာများ၊ အဆောက်အအုံများဟာ ရန်ကုန်တိုင်းဒေသကြီးနှင့် မန္တလေးတိုင်းဒေသကြီးမှာ တော်တော်ကျန်ရှိနေအုံးမယ်လို့ ယုံကြည်မိပါတယ်။ လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ ယခုအခါ မြို့ပြ ဖွံ့ဖြိုးရေးလုပ်ငန်းများ အရှိန်အဟုန်နှင့် ဆောင်ရွက်နေသည့်ကာလမှာ မြို့ပြနှင့်ကျေးလက်ဒေသ ဖွံ့ဖြိုးတိုးတက်ရေးအတွက် ဟန်ချက်ညီညီ စနစ်တကျ အကောင်အထည်ဖော်ဆောင်ရွက်သည့်အခါ မြို့ပြနှင့်ကျေးလက်ဒေသတွေမှာ မြေနေရာရှားပါးမှုပြဿနာကို ရင်ဆိုင်ကြုံတွေ့နေလို့မဖြစ်တော့ ပါဘူး။ ဒါကြောင့်မို့လို့ အစိုးရအဆက်ဆက် အသုံးပြုခြင်းမရှိတော့ဘဲ ဝန်ကြီးဌာနပိုင်မြေနေရာ များဟာ မြို့ပြနှင့်ကျေးလက်ဒေသစီမံခန့်ခွဲခွင့်ရ မြေနေရာများအဖြစ် အဆင်သင့်တည်ရှိနေဖို့ လိုအပ် ပါတယ်။ ဒီလိုတည်ရှိနေမှသာ မြို့ပြနှင့်ကျေးလက်လူထုအတွက် အကျိုးဖြစ်ထွန်းနိုင်မည့် လုပ်ငန်းများ အကောင်အထည်ဖော်ဆောင်နိုင်ဖို့အတွက် သက်ဆိုင်ရာဝန်ကြီးဌာနများမှ ပုဂ္ဂလိကပြုရေးကော်မရှင်သို့ အပ်နှံရောင်းချခြင်းမပြုဘဲ၊ လုပ်ထုံးလုပ်နည်းများနှင့်အညီ အများပြည်သူအတွက် ပြန်လည်စွန့်လွှတ် ပေးဖို့ လိုအပ်နေပြီဖြစ်ပါတယ်။ ဒီလို မြို့ပြနှင့်ဒေသဖွံ့ဖြိုးတိုးတက်ဖို့ဆောင်ရွက်သည့်အခါမှာလည်း ရုပ်ပိုင်းဆိုင်ရာသာမက စိတ်ပိုင်းဆိုင်ရာဖွံ့ဖြိုးတိုးတက်ဖို့ အများနှင့်ဆိုင်သည့်နေရာများကလည်း အရေးကြီးသည့်အစိတ်အပိုင်းတစ်ခုအဖြစ် ပါဝင်လာပါတယ်။ ကျွန်တော်တို့နိုင်ငံမှာ အများပြည်သူအတွက် အခမဲ့အပန်းဖြေအနားယူနိုင်မည့်နေရာတွေ မြို့နယ်တိုင်းမှာ လိုအပ်လျက်ရှိပြီး အဲဒီလို စိတ်အပန်းဖြေအနားယူနိုင်မှသာလျှင် စိတ်ရောကိုယ်ပါ ကျန်းမာသည့် နိုင်ငံသူနိုင်ငံသားတွေအဖြစ် ရပ်တည်နေနိုင်မှာဖြစ်ပါတယ်။ နိုင်ငံသား တစ်ဦးချင်းစီ အတွက် အများပိုင်၊ ပြည်သူပိုင် နေရာအကျယ်အဝန်း မည်မျှထားသင့်သည်ဟူသည့် စံသတ်မှတ် ချက်ကို မြို့နယ်တစ်ခုခြင်းစီအလိုက် လိုအပ်နေကြောင်းကိုလည်း မြို့ပြဒေသစီမံကိန်းပညာရှင်များ အကြံပြုထားတာကိုလည်း လေ့လာဖတ်ရှုခဲ့ရပါတယ်။ သို့ဖြစ်ပါ၍ ခေတ်အဆက်ဆက် အသုံးပြုခဲ့ပြီး လက်ရှိအသုံးပြုခြင်းမရှိတော့ဘဲ ဝန်ကြီး ဌာနပိုင် မြေနေရာများနှင့်အဆောက်အအုံများကို ပုဂ္ဂလိကပြုရေးကော်မရှင်လက်သို့ အပ်နှံခြင်းမပြု တော့ဘဲ၊ ဒေသခံပြည်သူလူထုအတွက် အမှန်တစ်ကယ်အကျိုးဖြစ်ထွန်းနိုင်သည့် လိုအပ်လျက်ရှိသော အဆောက်အအုံများ ဆောက်လုပ်နိုင်ရန်အတွက်လည်းကောင်း၊ မြို့ပြဒေသ၏မြေနေရာရှားပါးမှုကို ဖြေရှင်းနိုင်ရန်အတွက်လည်းကောင်း၊ သက်ဆိုင်ရာတိုင်းဒေသကြီးနှင့် ပြည်နယ်အစိုးရအဖွဲ့များမှ တစ်ဆင့် သက်ဆိုင်ရာမြို့နယ်များသို့ လုပ်ထုံးလုပ်နည်းများနှင့်အညီ လွှဲပြောင်းအပ်နှံ၍၊ မြို့ပြ စီမံခန့်ခွဲခွင့်ရနေရာများ (City Land) များအဖြစ် ပြန်လည်စွန့်လွှတ်လွှဲပြောင်းပေးနိုင်ပါရန် နိုင်ငံအကျိုး၊ နိုင်ငံသူနိုင်ငံသားများ၏ အကျိုးကိုရှေးရှုလျက် လေးစားစွာဖြင့် အဆိုတင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်သူရှိပါက ဖိတ်ခေါ်ပါတယ်။</speech>
<speech><mp id="914">ဦးဝင်းမြင့်၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော ဒုတိယဥက္ကဋ္ဌကြီး၊ ပြည်ထောင်စုဝန်ကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း မေတ္တာပို့သရင်း လေးစားစွာ ဂါရဝပြုနှုတ်ခွန်းဆက်သအပ်ပါတယ်။ မကွေးတိုင်းဒေသကြီး၊ မဲဆန္ဒနယ်အမှတ်(၈)မှ ကျွန်တော် ဦးဝင်းမြင့် မှ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးကိုကိုနိုင် ၏ အဆိုကို ထောက်ခံတင်ပြမှာ ဖြစ်ပါတယ်။ ဦးကိုကိုနိုင် တင်ပြသလိုပဲ ကျွန်တော်တို့မြို့တွေမှာ ဝန်ကြီးဌာနတွေအသုံးမပြုဘဲ ကျန် နေသည့် ဂိုဒေါင်အဟောင်း၊ အမြည့်တွေ၊ မြက်ရိုင်းထနေသည့်မြေတွေဟာ တချို့က မြို့ အပြင်ဘက် မှာရှိပြီး တချို့က မြို့၏အကွက်အကွင်းကျတဲ့နေရာမှာ ရှိနေပါတယ်။ ဥပမာ ကျွန်တော်တို့မြို့မှာ အခု လက်ရှိပဲ ဌာနဆိုင်ရာနှစ်ခုက ရုံးမြေနေရာတောင်းတာကို ကျွန်တော်တို့ စဉ်းစားနေရဆဲလည်း ဖြစ်ပါတယ်။ တချို့ရပ်ကွက်တွေမှာ ရပ်ကွက်အသစ်ဖွဲ့စည်းစဉ်ကာလတုန်းက ရပ်ကွက်နေရာတွေ အတွက်၊ ရုံးနေရာတွေအတွက်၊ လူထုတွေအတွက် နေရာချန်မထားဘဲနှင့် အိမ်ကွက်တွေပဲဆိုတော့ ရပ်ကွက်အုပ်ချုပ်ရေးမှူးရုံးလေးတွေက ကိုယ့်အိမ်မှာကိုယ် အပေါ်ထပ်ကို ရုံးလုပ်ပေါ့။ အောက်ထပ် ကို လူနေပေါ့။ ဒီလိုလည်းရှိသည့်အတွက် ယခု ကျွန်တော်တို့ ဌာနကနေပြီး ရပ်ကွက်ရုံးတွေအတွက် မြေနေရာရရင် ရုံးအဆောက်အအုံပေးမယ်ဆိုတော့ အခက်အခဲရှိနေပါတယ်။ အဲဒီ ရပ်ကွက်ကလေး တွေမှာဆိုရင် သူ့နားမှာ ကျွန်တော်တို့ ကုန်သွယ်ရေး(၁)က ဆန်ဂိုဒေါင် ရှိပါတယ်။ အဲဒီ ဆန်ဂိုဒေါင် ကလည်း ခုနကပြောသလိုအတိုင်းပါပဲ။ ဘယ်သူမှ လွှဲပြောင်းမှုမရှိဘဲနှင့် ဒီအတိုင်းထားပါတယ်။ တကယ်လို့ အဲဒါလေးကို ပြန်လွှဲပေးမယ်ဆိုရင် ဒီရုံး(၂)နေရာရော၊ ရပ်ကွက်ရုံးလေးအတွက်ရော ရမှာပါ။ နောက်တစ်ခုက ကျွန်တော်တို့ ရွာဘက်မှာပါ။ အဲဒါက ဘုန်းကြီးကျောင်းဘေးမှာ အရင်တုန်းက မသိဘူးပေါ့။ မြေကွက်လပ်ရှိ အဲဒီတုန်းက ကုန်သွယ်ရေးဆန်ဂိုဒေါင်ထားပါတယ်။ အဲဒီဆန်ဂိုဒေါင်ကနေ နောက်အဖွဲ့တစ်ဖွဲ့ပေါ့နော်။ အဲဒါကို သူတို့လွှဲပေးတယ်ပေါ့။ အဲဒီအဖွဲ့တစ်ဖွဲ့ ကလည်း သူတို့အဖွဲ့ သက်တမ်းကုန်သွားတဲ့အခါ ပြန်မအပ်တော့ဘဲနှင့် ပုဂ္ဂလိကကိုရောင်းစားလိုက် တယ်။ အဲဒီပုဂ္ဂလိက တစ်ဆင့်ဆက်ပြီးရောင်းတယ်။ အခု ကျွန်တော်တို့ပြန်ပြီး မြေကိုပြန်ကြည့် လိုက်တော့ ရွာမြေပြန်တောင်းဖို့ကျ ဟိုလူက ငါ ငွေကျပ်သိန်း(၄၀၀)နဲ့ဝယ်ထားရတာ မင်းတို့ရွာက ဘာလုပ်ဖို့လဲဆိုတော့ ဘုန်းကြီးကျောင်းဝင်းမှာကျင်းပမယ့် ပွဲတော်တွေအတွက် ပြန်တောင်းတာ ဆိုတော့ မရဘူးပေါ့။ ဒါတွေက လက်လွန်ကုန်ပြီ၊ ရွာကလည်းပဲ ပေးနိုင်သလောက်ပေးဆိုတော့ ငွေကျပ်သိန်း(၂၀၀)နဲ့ ပြတ်ပါတယ်။ အဲလိုတွေပေါ့။ အဲဒီ ငွေကျပ်သိန်း(၂၀၀)စုနေတုန်းရွာကလည်းပဲ ငွေကျပ်သိန်း(၂၀၀)ကို မနည်းစုနေရတယ်။ အချုပ် ဆိုချင်တာက ဒီမြေတွေကိုမသုံးတော့ဘူးဆိုရင် အခုလက်ရှိ လိုအပ်လျက်ရှိသည့် ရုံးမြေနေရာတွေ၊ နောက် ခုနက ကျေးရွာ၏ ဘာသာရေးပွဲတွေ၊ နောက် ယခု ခေတ်ပေါ်ကလေးတွေအတွက် လူငယ်စင်တာလေးတွေ၊ လူမှုစွမ်းအားမြှင့်တင်သည့် လူငယ်စင်တာလေးတွေ၊ နောက် ပရဟိတမှာလည်း သက်ကြီးဆေးခန်းလေးတွေကို အိမ်တွေမှာပဲ လုပ်နေရတယ်။ ဒါကြောင့်မို့လို့ (City Land) အနေနှင့် ပြန်လည်ပြီးပေးမယ်ဆိုရင် မြို့နယ်၏ စီမံ ခန့်ခွဲမှုနှင့် ကျွန်တော်တို့က လိုတဲ့နေရာလေးတွေပြန်လျှောက်ရင် အဆင်ပြေနိုင်ပါတယ်။ ဒါကြောင့် မို့လို့ စစ်ကိုင်းတိုင်းဒေသကြီး မဲဆန္ဒနယ် အမှတ်(၈)မှ ဦးကိုကိုနိုင် ၏ အဆိုကို လက်ခံဆွေးနွေး သင့်ပါကြောင်း ထောက်ခံတင်ပြအပ်ပါတယ်။ အားလုံးကို ဂါရဝပြုပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဦးကိုကိုနိုင် တင်သွင်းသည့် အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ပြည်ထောင်စုသမ္မတမြန်မာနိုင်ငံအတွင်းရှိ မြို့နယ်အသီးသီးတွင် အစိုးရအဆက်ဆက် အသုံးပြုခဲ့သော လက်ရှိအသုံးပြုခြင်း မရှိတော့ဘဲ တဖြည်းဖြည်း ဟောင်းနွမ်းယိုယွင်းပျက်စီးနေပြီဖြစ်သည့် အဆောက်အအုံများတည်ရှိရာ ဝန်ကြီးဌာနပိုင်မြေများ၊ ကျေးရွာများရှိ စပါးဒိုင်အဆောက်အအုံနှင့် မြေနေရာများအား မြို့ပြဖွံ့ဖြိုးရေးလုပ်ငန်းများ၊ ကျေးလက်ဒေသဖွံ့ဖြိုးရေးလုပ်ငန်းများ၊ အများ ပြည်သူအကျိုးဖြစ်ထွန်းသော လုပ်ငန်းများအကောင်အထည်ဖော်နိုင်ရန် မြို့ပြမြေရှားပါးမှုကို ဖြေရှင်း နိုင်ရန်အတွက်လည်းကောင်း၊ မြို့စီမံခန့်ခွဲခွင့်ရ မြေနေရာများ (City Land) အဖြစ် သက်ဆိုင်ရာ ဝန်ကြီးဌာနများမှ ပြန်လည်စွန့်လွှတ် လွှဲပြောင်းပေးနိုင်ပါရန် ပြည်ထောင်စုအစိုးရအား တိုက်တွန်း ကြောင်းအဆို ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့် မသင့် လွှတ်တော်ရဲ့ ဆန္ဒရယူပါမယ်။ မြေနေရာများ တည်ရှိရာ ဝန်ကြီးလည်း မောင်းနှင့် အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူသည့် လွှတ်တော်ကိုယ်စားလှယ် မရှိတဲ့အတွက် ဦးကိုကိုနိုင် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။ ဦးကိုကိုနိုင် တင်သွင်းသည့် အဆိုကို ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေး ရပ်နားသည့်အခါ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော် ဒုတိယဥက္ကဋ္ဌက ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန် အစည်းအဝေး ဒသမနေ့ ရပ်နားကြောင်းနှင့် (၁၁)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့် ြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး (၁၁)ရက် မြောက်နေ့ကို ၂၀၁၉ ခုနှစ်၊ ဒီဇင်ဘာလ ၄ ရက် (ဗုဒ္ဓဟူးနေ့)နံနက် ၁၀:ဝဝ နာရီဆက်လက်ကျင်းပမည်ဖြစ်ကြောင်း ကြေညာပါတယ်။</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့ကို ၁၁:၂၀ နာရီ ရပ်နားပါသည်။</speech>
</postface>
</transcript>
</doc>
