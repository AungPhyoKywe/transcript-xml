<doc>
<docinfo>
<docno>02-10-09.xml</docno>
<pdf>02-10-09.pdf</pdf>
<term value='02'>ဒုတိယအကြိမ်</term>
<session value='10' />
<sittingday value='09' />
<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့မှတ်တမ်း</title>
<date value='04-12-2018'>၁၃၈၀ ပြည့်နှစ်၊ တန်ဆောင်မုန်းလပြည့်ကျော် ၁၂ ရက် (၂၀၁၈ ခုနှစ်၊ ဒီဇင်ဘာလ ၄ ရက်)အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒသမပုံမှန်အစည်းအဝေး နဝမနေ့ အစီအစဉ်ကို ၁၀းဝဝ နာရီင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>အမျိုးသားလွှတ်တော်ကိုယ်စားလှယ်များခင်ဗျား။ ယခြီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေးရဲ့ နဝမနေ့ အစီအစဉ် စတင်ပါတော့မယ်။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း 
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၇)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၇.၉၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေးအထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာ မြောက်ကြောင်းနဲ့ အစည်းအတော်ဆိုင်ရာ နည်းဥပဒေ တယ်။ (ဩဘာသံများ)</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေးရဲ့ နဝမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။</speech>
<title>အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်။</speech>
<speech><mp id='1283'>ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့ ၄ - ၁၂ - ၂၀၁၈ ရက်နေ့တွင် အစည်းအဝေးသို့ တက်ရောက်နိုင်ခြင်း မရှိသော အမျိုးသားလွှတ်တော်ကိုယ်စားလှယ်များရဲ့ ကိုယ်စား မကွေးတိုင်းဒေသကြီး မဲဆန္ဒနယ်အမှတ် (၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေ က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးခွန်သိန်းဖေ၊ ရှမ်းပြည်နယ် မဲဆန္ဒနယ်အမှတ်(၉)၊ ဒေသဖွံ့ဖြိုးရေး။ ဦးစောမိုးမြင့်(ခ)ဆင်မြူရယ်၊ ကရင်ပြည်နယ် မဲဆန္ဒနယ်အမှတ်(၁)၊ ဆွေးနွေးပွဲတက်ရောက်ရန်။ ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)၊ ပညာရေးဖွံ့ဖြိုးတိုးတက်မှု နှီးနှောဖလှယ်ပွဲ တက်ရောက်ရန်။ ဦးသိန်းဆွေ၊ ဧရာဝတီ တိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ် အမှတ်(၇)၊ ၎င်းအတိုင်း။ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးသန်းစိုး(ခ)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးလှဦး၊ စစ်ကိုင်းတိုင်း ဒေသကြီး မဲဆန္ဒနယ်အမှတ်(၄)၊ ကျန်းမာရေး။ ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ် အမှတ်(၁၁)၊ ကိုယ်တိုင်ဆောင်ရွက်ရန်။ ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၉)၊ ကိုယ်တိုင်ဆောင်ရွက်ရန်။ ဒေါ်လွီဇာ၊ ကယားပြည်နယ် မဲဆန္ဒနယ်အမှတ်(၆)၊ ဒေသ ဖွံ့ဖြိုးရေး။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်၊ ဦးတက်ထွန်းအောင်၊ ရခိုင် ပြည်နယ် မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်။ ဦးနိုင်သီဟ၊ မွန်ပြည်နယ် မဲဆန္ဒနယ် အမှတ်(၇)၊ ဆွေးနွေးပွဲတက်ရောက်ရန်။ ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)၊ အလုပ်ရုံဆွေးနွေးပွဲတက်ရောက်ရန်။ ဦးအေးသာအောင်၊ ရခိုင်ပြည်နယ် မဲဆန္ဒနယ်အမှတ်(၆)၊ ကျန်းမာရေး။ ဒေါက်တာခင်မောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးဂျေယောဝူ၊ ကချင်ပြည်နယ် မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်။ ဦးလင်းတင်ဌေး၊ မွန် ပြည်နယ် မဲဆန္ဒနယ်အမှတ်(၄)၊ ဒေသဖွံ့ဖြိုးရေး။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ် အမှတ်(၁၂)၊ ကိုယ်တိုင်ဆောင်ရွက်ရန်။ ဦးစိုင်းလုံစံခတ်၊ ရှမ်းပြည်နယ် မဲဆန္ဒနယ်အမှတ်(၇)၊ ကျန်းမာရေး နှင့် ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်တို့ပဲ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၃)ဦးနှင့် ယနေ့ ခွင့်ပန်ကြားသူ (၂၄)ဦးဖြစ်ပြီး စုစုပေါင်း ခွင့်ပန်ကြားသူ(၂၇)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၃)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၂၄)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၇)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</speech>
<speech type='speaker'>လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်ခြောက်ဦး မေးမြန်းတဲ့ မေးခွန်းများဟာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့်ရဒေသတွင် လေကြောင်းပို့ဆောင်ရေးဦးစီးဌာန၏ ခွင့်ပြုချက်ဖြင့် ခရီးသည် (၁၀)ဦးနှင့်အထက် စီးနင်းလိုက်ပါနိုင်မည့် အသေးစား လေယာဉ်ကွင်းငယ် ဖြစ်မြောက်ရေး၊ လေယာဉ်ခရီးစဉ် ပုံမှန် ပျံသန်းခွင့်ရရှိရေးအတွက် ဆောင်ရွက်မည့် လုပ်ငန်းစဉ် အဆင့်ဆင့်တို့ကို နိုင်ငံတော်အစိုးရမှ ကြီးကြပ်လမ်းညွှန်ပေးပြီး အောင်မြင်စွာ အကောင်အထည်ဖော် ပေးနိုင်မည့် အစီအစဉ်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ ရှမ်းပြည်နယ် မဲဆန္ဒနယ်အမှတ်(၁၁)မှ ဦးကျော်နီနိုင် က ရှမ်းပြည်နယ်၊ ကိုးကန့် ကိုယ်ပိုင်အုပ်ချုပ်ခွင့်ရဒေသတွင် လေကြောင်းပို့ဆောင်ရေးဦးစီးဌာန၏ ခွင့်ပြုချက်ဖြင့် ခရီးသည် (၁၀)ဦးနှင့်အထက် စီးနင်းလိုက်ပါနိုင်မည့် အသေးစား လေယာဉ်ကွင်းငယ် ဖြစ်မြောက်ရေး၊ လေယာဉ်ခရီးစဉ် ပုံမှန်ပျံသန်းခွင့်ရရှိရေးအတွက် ဆောင်ရွက်မည့် လုပ်ငန်းစဉ် အဆင့်ဆင့်တို့ကို နိုင်ငံတော်အစိုးရမှ ကြီးကြပ်လမ်းညွှန်ပေးပြီး အောင်မြင်စွာ အကောင်အထည်ဖော် ပေးနိုင်မည့် အစီအစဉ်ကို သိရှိလိုခြင်း နှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id='456'>ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>မင်္ဂလာပါခင်ဗျား။ လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ဒုတိယဝန်ကြီး အားလုံး ကျန်းမာရွှင်လန်းကြပါစေကြောင်း နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ ကိုးကန့်ကိုယ်ပိုင်အုပ်ချုပ်ခွင့်ရဒေသ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးကျော်နီနိုင် ဖြစ်ပါတယ်။ ၂၄ - ရ - ၂၀၁၈ ခုနှစ် ထုတ်ဝေတဲ့ မြန်မာ့အလင်း သတင်းစာမှာ မြို့နယ်သတင်းများတွင် ချင်းပြည်နယ် လိုင်လင်းမြို့၌ အသေးစား လေယာဉ်ကွင်းငယ် တစ်ခုကို ၂၀၂၀ ပြည့်နှစ်တွင် အပြီးတည်ဆောက်သွားမည့်သတင်းကို ဖတ်ရှုလိုက်ရသဖြင့် ကျွန်တော်တို့ ဒေသအတွက် အထူးလိုအပ်ချက်တစ်ရပ်အနေဖြင့် ဒီမေးခွန်းကို မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကိုးကန့် ကိုယ်ပိုင်အုပ်ချုပ်ခွင့်ရဒေသသည်လည်း နိုင်ငံတော်၏ နယ်စပ်အစွန်အဖျားပိုင်းဒေသတွင် ကျရောက်ပြီး ဆက်သွယ်သွားလာရေး ဝေးလံခက်ခဲ ခြင်းတို့ကြောင့် ခေတ်အဆက်ဆက်တွင် လေယာဉ်ခရီးစဉ်၊ လေကြောင်းလိုင်း ပြေးဆွဲခွင့်ရရှိအောင် ကြိုးပမ်းခဲ့ကြပါတယ်။ သို့ရာတွင် အကြောင်းကြောင်းတို့ကြောင့် ယနေ့အကောင်အထည် မဖော်နိုင်ခဲ့ကြပါ။ ယခုအခါ ဝေးလံခေါင်သီပြီး စီးပွားရေးဖွံ့ဖြိုးမှု မရှိသေးတဲ့ ချင်းပြည်နယ်ဒေသတွင် လေယာဉ်ကွင်းငယ် တည်ဆောက်ပေးခြင်းကို MAF မြန်မာအမည်ရှိတဲ့ NGO အဖွဲ့အစည်းနှင့် ကျန်းမာ ခြင်းနှင့် မျှော်လင့်ခြင်းမြန်မာ အဖွဲ့အစည်းတို့မှ ချင်းပြည်နယ်အစိုးရနဲ့ ပူးပေါင်းဆောင်ရွက်နေကြောင်း၊ အစိုးရဘတ်ဂျက်ဖြင့် တည်ဆောက်ခြင်းမဟုတ်ဘဲ အလှူငွေ ကောက်ခံရရှိမှုအပေါ်မှာမူတည်၍ ဆောင်ရွက်နေကြောင်း ဖတ်ရှုရသဖြင့် ကျွန်တော်တို့ ကိုးကန့်ကိုယ်ပိုင်အုပ်ချုပ်ခွင့်ဒေသတွင်လည်း ဤကဲ့သို့ စီမံကိန်းမျိုးကို ပူးပေါင်းပါဝင်ဆောင်ရွက်လိုပါတယ်။ ကျွန်တော်တို့ ကိုးကန့်ဒေသတွင် လေယာဉ်ကွင်းဆောင်ရွက်ရန် မြေနေရာ အဆင်သင့်ရှိနေပါတယ်။ ပူပေါင်းထည့်ဝင်မည့် အလှူရှင်နှင့် အဖွဲ့အစည်းများလည်း ရှိကြပါတယ်။ လေယာဉ်ကွင်းဖြစ်မြောက်ရေး ဘဏ္ဍာငွေကို ဒေသဦးစီးအဖွဲ့မှ ဝိုင်းဝန်းရှာဖွေပြီး နိုင်ငံတော်အဆင့် ကြီးကြပ်လမ်းညွှန်မှုဖြင့် ဆောင်ရွက်မည်ဆိုပါက အောင်မြင်စွာ အကောင်အထည်ဖော် ဆောင်ရွက်နိုင်လိမ့်မည်ဟု ယုံကြည်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ၂၀၁၈ - ၂၀၁၉ ဘဏ္ဍာရေးနှစ် ပို့ဆောင်ရေးနှင့် ဆက်သွယ်ရေးဝန်ကြီးဌာန၏ ဦးစားပေးဆောင်ရွက်မည့် လုပ်ငန်းများတွင် လေယာဉ် ကွင်းများ ဘေးအန္တရာယ်ကင်းရှင်းစွာ ဆင်းသက်နိုင်ရေးနှင့် လေယာဉ်များ လုံခြုံ စိတ်ချစွာ ရပ်နား နိုင်ရန်အတွက် ပြည်တွင်းလေဆိပ်များ ဖွံ့ဖြိုးရေးလုပ်ငန်းနှင့် လေဆိပ်သစ်တည်ဆောက်ရေးလုပ်ငန်းများ ဆောင်ရွက်မည်ဟု ချမှတ်ထားတာကို တွေ့ရှိရပါတယ်။ ကျွန်တော်တို့ ကိုးကန့်ကိုယ်ပိုင်အုပ်ချုပ်ခွင့်ရ ဒေသတွင် မမျှော်လင့်နိုင်တဲ့ စစ်ဘေး၊ စစ်ဒဏ်များ း ကြုံတွေ့ခံစားခဲ့ရခြင်း၊ နယ်စပ်ဒေသ ဖြစ်ခြင်း၊ ဆက်သွယ်သွားလာရေးအတွက် အထူးဦးစားပေး ဆောင်ရွက်ရန် လိုအပ်ခြင်းတို့ကြောင့် အောက်ပါမေးခွန်းကို တင်ပြမေးမြန်းရခြင်း ဖြစ်ပါတယ်။ ကိုးကန့်ကိုယ်ပိုင်အုပ်ချုပ်ခွင့်ရဒေသတွင် လေကြောင်းပို့ဆောင်ရေးဦးစီးဌာန၏ ခွင့်ပြုချက်ဖြင့် ခရီးသည်(၁၀)ဦးနှင့်အထက် စီးနင်းလိုက်ပါ နိုင်မည့် အသေးစားလေယာဉ်ကွင်း ဖြစ်မြောက်ရေး၊ လေယာဉ်ခရီးစဉ် ပုံမှန်ပျံသန်းခွင့်ရရှိရေးတို့ အတွက် ဆောင်ရွက်ပေးမည့် လုပ်ငန်းစဉ်အဆင့်ဆင့်တို့ကို နိုင်ငံတော်အစိုးရမှ ကြီးကြပ်လမ်းညွှန် ပေးပြီး အောင်မြင်စွာ အကောင်အထည်ဖော်ပေးနိုင်မည့် အစီအစဉ်ကို သိရှိလိုပါတယ်။ ကျေးဇူးတင်ပါတယ်။</speech>
<title>ကယားပြည်နယ်၊ မယ်စဲမြို့နယ်၊ နန်းမန်းကျေးရွာ အုပ်စု၊ မယ်ဆည်နမ်ကျေးရွာအုပ်စုနှင့် ဟိုဂျစ်ကျေးရွာ အုပ်စု(၃)စုတွင် MPT ဆက်သွယ်ရေး တာဝါတိုင်များ တပ်ဆင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ကယားပြည်နယ် မဲဆန္ဒနယ်အမှတ်(၁၂)မှ ဦးစိုင်းပန်ဖ က ကယားပြည်နယ်၊ မယ်စဲမြို့နယ်၊ နန်းမန်းကျေးရွာအုပ်စု၊ မယ်ဆည်နမ်ကျေးရွာအုပ်စုနှင့် ဟိုဂျစ်ကျေးရွာ အုပ်စု(၃)စုတွင် MPT ဆက်သွယ်ရေး တာဝါတိုင်များ တပ်ဆင်ပေးရန် အစီအစဉ် ရှိ/မရှိ နှင့် စပ်လျဉ်း တဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1219'>ဦးစိုင်းပန်ဖ၊ ကယားပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးနှင့် အမျိုးသားလွှတ်တော်တစ်ရပ်လုံး မင်္ဂလာပါ။ ကျွန်တော် ကတော့ ကယားပြည်နယ် မဲဆန္ဒနယ်အမှတ်(၁၂)က အမျိုးသားလွှတ်တော်ကိုယ်စားလှယ် ဦးစိုင်းပန်ဖ ဖြစ်ပါတယ်။ ပြီးခဲ့တဲ့ (၂)နှစ်ကျော်လောက်ကတည်းက ပြည်နယ်အစိုးရနှင့် ညှိနှိုင်းပြီး မေးခွန်းပါအုပ်စု (၃)အုပ်စုကို ဖုန်းဆက်သွယ်ရေးရရှိဖို့ ကြိုးစားခဲ့ပါတယ်။ ရနိုးနိုးနဲ့ မရသေးတာကြောင့် ယခု မေးခွန်းကို လွှတ်တော်မှာ မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့် မဲဆန္ဒနယ် မယ်စဲမြို့နယ်ထဲက နန်းမန်းကျေးရွာအုပ်စု၊ မယ်ဆည်နမ်ကျေးရွာအုပ်စုနှင့် ဟိုဂျစ်ကျေးရွာ (၃)အုပ်စုတို့မှာ တယ်လီဖုန်း ဆက်သွယ်ရေး ယခုအထိ ရရှိခြင်း မရှိသေးပါဘူး။ အဆိုပါ ကျေးရွာအုပ်စုရှိ ကျေးရွာများမှာ သတင်းရရှိမှု နှောင့်နှေးခြင်းကြောင့် ကျန်းမာရေး၊ ပညာရေး၊ စီးပွားရေး၊ လူမှုရေး၊ နိုင်ငံရေး၊ ဘာသာရေး၊ သာရေးနာရေးကိစ္စတွေမှာ ် တစ်ပြေးညီ မရရှိနိုင်ဘဲ နောက်ကျနေပါတယ်။ ဒီလို နောက်ကျခြင်းကြောင့် မဆုံးရှုံးသင့်ဘဲ ဆုံးရှုံးရပါတယ်။ မနစ်နာသင့်ဘဲ နစ်နာရပါတယ်။ နိုင်ငံရေးသတင်း၊ ဘာသာရေးသတင်းတွေမှာ ဆိုရင်လည်း သတင်းအမှန်ကို နောက်ကျမှသိရတဲ့အတွက် အရင်ဆုံးကောလဟာလသတင်းမှားတွေ သိရပြီး စိုးရိမ်သောက ဖြစ်ကြရပါတယ်။ ဒွိဟဖြစ်စရာနှင့် စိတ်ကသိကအောက်ဖြစ်စရာ အခက်အခဲတွေ ကြုံရပါတယ်။ ဥက္ကဋ္ဌကြီးခင်ဗျား။ ယခုခေတ်မှာ နည်းပညာတွေ မြင့်လာခြင်း၊ သွားရေး၊ လာရေး၊ ဆက်သွယ်ရေး လွယ်ကူပြီး သတင်းအချက်အလက်ရရှိမှု မြန်ဆန်တာကြောင့် ကမ္ဘာကြီးဟာ ရွာကြီး တစ်ရွာလို့ တင်စားခေါ်ဝေါ်လာကြတာ အားလုံး အသိပဲ ဖြစ်ပါတယ်။ သို့သော် ကျွန်တော့် မဲဆန္ဒနယ် ထဲက ဒီကျေးရွာအုပ်စု (၃)အုပ်စုဟာ ကမ္ဘာကြီးနဲ့ မဆိုနဲ့ဦး သူတို့ဆီကနေ မယ်စဲမြို့ပေါ်ကိုတောင်မှ ဆက်သွယ်ရန် ခက်ခဲနေတုန်း ဖြစ်ပါတယ်။ ဒါကြောင့် ကျွန်တော့်မဲဆန္ဒနယ်ထဲက ဒီကျေးရွာအုပ်စုတွေ ်တစ်ပြေးညီ သတင်းအချက်အလက်တွေ ရရှိဖို့ MPT ဆက်သွယ်ရေး တာဝါတိုင်များ တပ်ဆင် ပေးနိုင်ခြင်း အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင် ပါတယ်။</speech>
<title>ကြာအင်းဆိပ်ကြီးမြို့နှင့် ကျိုက်ဒုံမြို့သည် (၃၁)မိုင်ကျော်ကွာဝေးပြီး ဆက်သွယ်ရေး ပြတ်တောက်သည့် ဒေသ ဖြစ်ပါသဖြင့် တယ်လီဖုန်း ဆက်သွယ်၍ မရခြင်းကြောင့် လမ်း၏ အလယ်ဗဟိုဖြစ်သော ခုတ်ဓါး တောင်ထိပ်တွင် MPT သို့ မဟုတ် Telenor တာဝါတိုင် စိုက်ထူပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ကရင်ပြည်နယ် မဲဆန္ဒနယ်အမှတ်(၁၁)မှ ဒေါ်နော်ဆာမူထူး က ကြာအင်းဆိပ်ကြီးမြို့နှင့် ကျိုက်ဒုံမြို့ သည် (၃၁)မိုင်ကျော်ကွာဝေးပြီး ဆက်သွယ်ရေး ပြတ်တောက် သည့်ဒေသ ဖြစ်ပါသဖြင့် တယ်လီဖုန်း ဆက်သွယ်၍ မရခြင်းကြောင့် လမ်း၏ အလယ်ဗဟိုဖြစ်သော ခုတ်ဓါးတောင်ထိပ်တွင် MPT သို့မဟုတ် Telenor တာဝါတိုင် စိုက်ထူပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း မေးမြန်းဖို့ဖြစ်ပါတယ်။</speech>
<speech><mp id='1228'>ဒေါ်နော်ဆာမူထူး၊ ကရင်ပြည်နယ် မဲဆန္ဒနယ်အမှတ်(၁၁)</mp>လူကြီးမင်းများ အားလုံးကို မင်္ဂလာပါဟု နှုတ်ဆက်ရင်းနဲ့ ဂါရဝပြုပါတယ်။ ကျွန်မကတော့ ကရင်ပြည်နယ် မဲဆန္ဒနယ် အမှတ်(၁၁) ကြာအင်းဆိပ်ကြီးမြို့နယ် ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်နော်ဆာမူထူး ဖြစ်ပါတယ်ရှင်။ လေးစားအပ်သော ဥက္ကဋ္ဌကြီးနှင့် လူကြီးမင်းများအားလုံးရှင်။ တိုးတက်လျက်ရှိသော မြန်မာနိုင်ငံ ဆက်သွယ်ရေးအား အမှီပြု၍ ကျွန်မ၏ မဲဆန္ဒနယ်မြေမှာ အမှန်တကယ် လိုအပ်လျက် ရှိသော နယ်မြေခံဆန္ဒရှင်များ နားမဆံ့အောင် တောင်းဆိုနေတဲ့ ဆက်သွယ်ရေးတာဝါတိုင်ကို ဥက္ကဋ္ဌကြီး မှတစ်ဆင့် ပြည်ထောင်စုဝန်ကြီးအား တောင်းဆိုမေးမြန်းသွားမှာ ဖြစ်ပါတယ်ရှင်။ ကျိုးကြောင်းတင်ပြရမယ်ဆိုရင် လေးစားအပ်သော ဥက္ကဋ္ဌကြီးရှင်။ ကြာအင်းဆိပ်ကြီးမြို့နှင့် ကျိုက်ဒုံမြို့ သည် (၃၁)မိုင်ခန့် ကွာဝေးပြီး ဆက်သွယ်ရေး ပြတ်တောက်နေပါသည်။ ဤအကွာအဝေးရှိ ဒေသတစ်ဝိုက်မှာ ရွာပေါင်းအားဖြင့် (၉)ရွာ၊ အိမ်ခြေပေါင်းအားဖြင့် (၈၅၂)အိမ်၊ လူဦးရေ စုစုပေါင်း (၄၄၀၃)ဦး နေထိုင်သော ဒေသတစ်ခု ဖြစ်ပါတယ်။ တယ်လီဖုန်း ဆက်သွယ်ရေး ပြတ်တောက်သော ဒေသတစ်ခုဖြစ်သည့်အတွက်ကြောင့် ကြာအင်းဆိပ်ကြီးမြို့ ကျိုက်မြို့ လမ်းပေါ်ရှိ ခုတ်ဓါးတောင်ထိပ် တွင် MPT သို့မဟုတ် Telenor တာဝါတိုင် တစ်တိုင် စိုက်ထူပေးပါက လုံခြုံရေး၊ စီးပွားရေး၊ လူမှုရေး၊ ကျန်းမာရေးကိစ္စများအတွက် အဆင်ပြေချောမွေ့မည် ဖြစ်ပါသည်။ လွှတ်တော်ကိုယ်စားလှယ်များ အတွက်သော်လည်းကောင်း၊ ဒေသခံလူထုများအတွက် အလုပ်လုပ်ရာတွင် အလွန်အကျိုးဖြစ်ထွန်း မည်ဖြစ်သည့်အတွက် လိုအပ်သော တာဝါတိုင်ကို ဒေသခံပြည်သူများ တောင်းဆိုမှုအား ဆောင်ရွက် ပေးရန် ရှိ/မရှိ။ ရှိပါက မည်သည့်နှစ်မှ ထူပေးမည်ဟု သိရှိလိုသောကြောင့် ကျွန်မ နော်ဆာမူထူး မှ ဤဒေသခံလူထုကိုယ်စား တင်ပြတောင်းဆိုမေးမြန်းအပ်ပါသည်။ အားလုံးကို ကျေးဇူးတင်ပါတယ်။</speech>
<title>ချင်းပြည်နယ်၊ ပလက်ဝမြို့နယ်အတွင်း သတင်းအချက်အလက်များ ်တစ်ပြေးညီ ရရှိနိုင်ရေး အတွက် ဆက်သွယ်ရေးကွန်ရက် လွှမ်းခြုံမှုရှိစေရန် လိုအပ်သောနေရာများတွင် တယ်လီဖုန်းတာဝါတိုင်များ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၁)မှ ဦးဝှေ့တင်း က ချင်းပြည်နယ်၊ ပလက်ဝမြို့နယ်အတွင်း သတင်းအချက်အလက်များ ်တစ်ပြေးညီ ရရှိနိုင်ရေး အတွက် ဆက်သွယ်ရေးကွန်ရက် လွှမ်းခြုံမှုရှိစေရန် လိုအပ်သောနေရာများတွင် တယ်လီဖုန်း တာဝါတိုင်များ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1239'>ဦးဝှေ့တင်း၊ ချင်းပြည်နယ် မဲဆန္ဒနယ်အမှတ်(၁၁)</mp>လေးစားအပ်ပါသော လွှတ်တော် ဥက္ကဋ္ဌကြီး၊ ဒုတိယဝန်ကြီး၊ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးဝှေ့တင်း ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ်ဖြစ်သော ပလက်ဝမြို့နယ်သည် ဖွံ့ဖြိုးမှု နောက်ကျကျန်ရစ်သော မြို့နယ်တစ်ခု ဖြစ်ပါတယ်။ အရှေ့မှ အနောက် သို့ (၅၉.၂၀)မိုင်နှင့် တောင်မှ မြောက်သို့ (၉၈.၄၀)မိုင် ရှည်လျားသော မြို့နယ်တစ်ခု ဖြစ်ပါတယ်။ ပလက်ဝမြို့တွင် ကျေးရွာပေါင်း (၃၈၄)ရွာရှိပြီး လူဦးရေ (၁)သိန်းကျော် နေထိုင်လျက်ရှိပါတယ်။ မြို့နယ်အတွင်းရှိ ကျေးရွာများနှင့် ဆမီးမြို့ အပါအဝင် ဆက်သွယ်မှုကွန်ရက်လွှမ်းခြုံမှုမှာ မြို့နယ် တစ်ခုလုံး၏ (၁၅)ရာခိုင်နှုန်းသာ ရှိမည်ဟု ခန့်မှန်းရပါတယ်။ မြို့ပြနေလူဦးရေမှာ (၁၁)ရာခိုင်နှုန်း သာရှိပြီး ကျေးလက်နေလူဦးရေမှာ (၈၉)ရာခိုင်နှုန်းရှိကြောင်း စာရင်းများအရ သိရှိရပါတယ်။ ယခု လက်ရှိ ပလက်ဝမြို့ပေါ်တွင် ဆက်သွယ်ရေးတာဝါတိုင်(၃)ခုရှိပြီး တောင်ကုန်း၊ တောင်ခမူစာများ ရှိတဲ့ အတွက် မြို့၏ အရှေ့ဘက်တွင်(၄)မိုင်၊ အနောက်ဘက်တွင် (၁)မိုင်၊ တောင်ဘက်တွင် (၅)မိုင်နှင့် လူဦးရေများပြားသော မြောက်ဘက်တွင်(၆)ဖာလုံခန့်သာ တယ်လီဖုန်းလိုင်းများရရှိသည်ကို တွေ့ရှိ ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ပလက်ဝမြို့၏ မြောက်ဘက်ပိုင်းတွင် ကျေးရွာအများအပြားရှိကာ လူဦးရေများပြားစွာနေထိုင်ပြီး ဆက်သွယ်ရေးအခက်အခဲများစွာ ရှိပါတယ်။ မြောက်ဘက် ကုလားတန်မြစ်အထက်ပိုင်း ရေမိုင်(၂၉)မိုင်အကွာ ထရွန်အိုင်ကျေးရွာတွင် MPT ဆက်သွယ်ရေးတာဝါတိုင်တစ်ခု ရှိပါတယ်။ အနီးအနား (၈)ရွာခန့်သာ ပြောဆို၍ အဆင်ပြေပါတယ်။ ဒီအတွက်လည်း သက်ဆိုင်ရာဝန်ကြီးဌာနကိုလည်း ကျေးဇူးတင်ပါတယ်။ ထို့အတွက်ကြောင့် ထရွန်အိုင် ကျေးရွာ၊ ပလက်ဝမြို့ကြား ကျေးရွာများ ဆက်သွယ်ရေးကွန်ရက် ရရှိစေရေးအတွက် သင့်တော်သော ကျေးရွာဒေသများတွင် တပ်ဆင်ပေးရန်ဖြစ်ပါတယ်။ ယနေ့ခေတ်တွင် ခေတ်မီနည်းပညာများအသုံးပြု ကာ သတင်းအချက်အလက်များ စက္ကန့်၊ မိနစ်နှင့်အမျှ မြိုင်မြိုင်ဆိုင်ဆိုင် လွယ်လင့်တကူ ထုတ်လွှင့်ပြန်ကြား ပေးနိုင်သည့် ခေတ်ကာလသို့ ရောက်ရှိလာ၍ ကျေးလက်ဒေသနေ ပြည်သူများ လူ့အရင်းအမြစ် စွမ်းအား ဖွံ့ဖြိုးလာနိုင်ရေးအတွက် အမြန်ဆုံးဆောင်ရွက်ပေးဖို့ဖြစ်ပါတယ်။ သို့ဖြစ်ပါ၍ ချင်းပြည်နယ်၊ ပလက်ဝမြို့နယ်အတွင်း သတင်းအချက်အလက်များ ် တစ်ပြေးညီ ရရှိနိုင်ရေးအတွက် ဆက်သွယ်ရေးကွန်ရက် လွှမ်းခြုံမှုရှိစေရန် လိုအပ်သောနေရာများတွင် တယ်လီဖုန်းတာဝါတိုင်များ၊ ဆောက်လုပ်ပေးရန် အစီအစဉ် ရှိ/မရှိ သိရှိလိုပါကြောင်း လွှတ်တော် ဥက္ကဋ္ဌကြီးမှတစ်ဆင့် သက်ဆိုင်ရာဝန်ကြီးသို့ မေးမြန်းတင်ပြအပ်ပါတယ်။ အားလုံးကို ကျေးဇူးတင်ပါ တယ်ခင်ဗျား။</speech>
<title>ချင်းပြည်နယ်၊ ဖလမ်းမြို့နယ်၊ ကလောမွန်ကျေးရွာ၊ အိုင်ကွန်တောင်နှင့် လုပ်သဲကျေးရွာရှိ တောင်ထိပ် စခန်းများတွင်MPT တာဝါတိုင်များ ဆောက်လုပ်ပေးရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး ချင်းပြည်နယ် မဲဆန္ဒနယ်အမှတ်(၄)မှ ဦးဇုန်လှယ်ထန်း က ချင်းပြည်နယ်၊ ဖလမ်းမြို့နယ်၊ ကလောမွန်ကျေးရွာ၊ အိုင်ကွန်တောင်နှင့် လုပ်သဲကျေးရွာရှိ တောင်ထိပ် စခန်းများတွင် MPT တာဝါတိုင်များ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='38'>ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့် ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ဥက္ကဋ္ဌကြီးခင်ဗျား။ ကျွန်တော် မေးမြန်းလိုတဲ့ မေးခွန်းကတော့ ချင်းပြည်နယ်၊ ဖလမ်းမြို့နယ်၊ ကလောမွန်ကျေးရွာ၊ အိုင်ကွန်တောင်နှင့် လုမ်သဲ ကျေးရွာရှိ တောင်ထိပ်စခန်းတို့တွင် MPT တာဝါတိုင်များ ဆောက်လုပ်ပေးရန် အစီအစဉ် ရှိ/မရှိ ပဲ ဖြစ်ပါတယ်။ ဒီနှစ်နေရာမှာ ဆောက်လုပ်ပေးနိုင်မည်ဆိုပါက အိုင်ရဲကွာလ်၊ ဇာထလိရ်၊ ခင်ကန်၊ ကျဲရ်မွန်၊ ခွာရွာ၊ ရာလ်လန်၊ လျန်နို့၊ ဒါရ်သဲသီး၊ ခွန်လုံး၊ ခွေးစိ၊ ကလောမွန်၊ ငါလ်သီး၊ ကြောင်း၊ ခိယန်းရွန်၊ တလန်ဇောလ်၊ ဇောင်သဲ၊ မွှန်ထာ၊ ကွာလ်ဟရယ်၊ ဖါရ်တလန် ကျေးရွာတို့နှင့် လုပ်သဲ၊ ဗန်နိုအမ်၊ လျန်၊ ငိုင်ဇမ်း၊ ကြောင်းကွာ၊ လိုကြွမ်း၊ မွန်လီ၊ တလန်ဖိုင်၊ ချမ်းဇိန်း၊ ထန်လွန်း၊ ဆိမ်ကျိန်း၊ ဇူးလ်သူကျေးရွာတို့အား ဆက်သွယ်ရေး လွှမ်းခြုံမှုရရှိလာမှာ ဖြစ်ပါတယ်။ ကျွန်တော်တို့နိုင်ငံမှာ ကျေးလက်က(၇၀)ရာခိုင်နှုန်းလောက် ရှိတဲာ့ ကျွန်တော်တို့ ဒီမြို့ပြနဲ့ကျေးရွာတွေ၊ ဖွံ့ဖြိုးတိုးတက်မှု ကွာဟမှုတွေကို နည်းနိုင်သမျှနည်းအောင် ဆောင်ရွက်ပေးနိုင်ဖို့ လိုပါတယ်။ Connectivity ဆိုတဲ့ ဒီဆက်သွယ်ရေး ကွန်ရက်လွှမ်းခြုံလာခြင်းအားဖြင့် ခုန ကျွန်တော် ရှေ့မှာ လွှတ်တော်ကိုယ်စားလှယ်ကြီးများ တင်ပြတဲ့အတိုင်းပဲ ပညာရေး၊ ကျန်းမာရေးအစရှိသဖြင့် ဖွံ့ဖြိုးတိုးတက်ရေး အားလုံးပေါ့။ အများကြီးပေါ့။ ဒီနေရာတွေမှာ နောက်ကျကျန်မနေတော့ဘဲ ဖွံ့ဖြိုး တိုးတက်လာမှာ ဖြစ်ပါတယ်။ အဲဒီဟာကြောင့် ကျွန်တော် မြို့ပြနှင့်ကျေးရွာတွေ ဖွံ့ဖြိုးတိုးတက်မှု သိပ်မကွာဟသွားအောင် ကျေးရွာတွေမှာ ဆက်သွယ်ရေး ကွန်ရက်လွှမ်းခြုံနိုင်ရေးကို ပြည်ထောင်စု အစိုးရမှ အလေးပေးဆောင်ရွက်ဖို့တိုက်တွန်းရင်းနဲ့ ဒီနေရာ နှစ်နေရာမှာ MPT တာဝါတိုင် ဆောက်လုပ် ပေးရန် အစီအစဉ် ရှိ /မရှိ မေးမြန်းအပ်ပါတယ်။ ကျေးဇူးတင်ပါတယ်။</speech>
<title>မွန်ပြည်နယ်၊ သထုံခရိုင်၊ ဘီးလင်းမြို့နယ်အတွင်း ရေဘေးကြုံတွေ့ခဲ့ရမှုအပေါ် ဆုံးရှုံးမှုများ ဖြစ်ပေါ်ခဲ့ပြီး ယင်းဆုံးရှုံးမှုများအား အနာဂတ်တွင် ဖြစ်ပေါ်မှု လျော့နည်းစေရေး၊ ထိခိုက်မှု အနည်းဆုံး လျှော့ချ နိုင်ရေး၊ ရေရှည်စီမံကိန်းများ ရေးဆွဲနိုင်ရန်အတွက် ရေအရင်းမြစ်နှင့်မြစ်ချောင်းများ ဖွံ့ဖြိုးတိုးတက်ရေး ဦးစီးဌာနနှင့် သဘာဝပတ်ဝန်းကျင်ထိန်းသိမ်းရေး ဦးစီးဌာနတို့အား ပူးတွဲ၍ အသေးစိတ် ကွင်းဆင်း လေ့လာဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type='speaker'>ဆက်လက်ပြီး မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ က မွန်ပြည်နယ်၊ သထုံခရိုင်၊ ဘီးလင်းမြို့နယ်အတွင်း ရေဘေးကြုံတွေ့ခဲ့ရမှုအပေါ် ဆုံးရှုံးမှုများ ဖြစ်ပေါ် ခဲ့ပြီး ယင်းဆုံးရှုံးမှုများအား အနာဂတ်တွင် ဖြစ်ပေါ်မှု လျော့နည်းစေရေး၊ ထိခိုက်မှု အနည်းဆုံး လျှော့ချ နိုင်ရေး၊ ရေရှည်စီမံကိန်းများ ရေးဆွဲနိုင်ရန်အတွက် ရေအရင်းမြစ်နှင့်မြစ်ချောင်းများ ဖွံ့ဖြိုးတိုးတက်ရေး ဦးစီးဌာနနှင့် သဘာဝပတ်ဝန်းကျင်ထိန်းသိမ်းရေး ဦးစီးဌာနတို့အား ပူးတွဲ၍ အသေးစိတ် ကွင်းဆင်း လေ့လာဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id='1308'>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>မင်္ဂလာပါရှင်။ လေးစား အပ်ပါသော လွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံး စိတ်၏ချမ်းသာခြင်း၊ ကိုယ်၏ ကျန်းမာခြင်းနှင့် ပြည့်စုံကြပါစေ။ ကျွန်မကတော့ မွန်ပြည်နယ် မဲဆန္ဒနယ်အမှတ်(၁၂)မှ အမျိုးသား လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေး ကော်မတီဝင် ဖြစ်သူ ဒေါ်သီရိရတနာ ဖြစ်ပါတယ်။ ဒီနေ့ ကျွန်မမေးမယ့်မေးခွန်းက ကျွန်မ မဲဆန္ဒနယ်မှာရှိတဲ့ ဘီးလင်းမြစ်ကို ပြန်လည်ကုသ ဖို့အတွက်နှင့် ရလဒ်ဖြစ်တဲ့ ရေကြီး၊ ရေလျှံမှုဖြစ်စဉ်များ အနာဂတ်ကာလမှာ မဖြစ်ပေါ်စေရေးအတွက် ရည်ရွယ်ပါတယ်။ ဒီမေးခွန်းဟာ ကျွန်မတို့ မဲဆန္ဒရှင်များရဲ့ ဆန္ဒနှင့်အသံကိုလည်း ကိုယ်စားပြု နေပါတယ်။ ဘီလင်းမြို့နယ်အတွင်း ရေဘေးကြုံတွေ့ခဲ့ရမှုများနဲ့ ပျက်စီးဆုံးရှုံးများရဲ့ အကြောင်းအရင်းဟာ ဘီးလင်းမြစ်ပျက်စီးသွားခြင်းရဲ့ နောက်ဆက်တွဲ ဆိုးကျိုးများကြောင့် ဖြစ်ပါတယ်။ ဥက္ကဋ္ဌကြီးရှင်။ ကျွန်မတို့ရဲ့ မြို့နယ်မှာရှိတဲ့ ဘီးလင်းမြစ်ဟာ အရင်က အင်မတန် လှပခဲ့တဲ့ မြစ်တစ်စင်းဖြစ်ခဲ့ပြီးတော့ ဘီးလင်းမြို့နယ်အတွက် လုံလောက်တဲ့ ငါး၊ ပုစွန်များ ရရှိခဲ့ဖူးတဲ့ အကျိုးပြု မြစ်တစ်စင်းလည်း ဖြစ်ခဲ့ပါတယ်။ အဲဒီနောက်ပိုင်းကာလတွေမှာ မြစ်အထက်ပိုင်းမှာ ရွှေလုပ်ငန်း တွေရဲ့ စွန့်ပစ်မြေစာများ၊ မြစ်ဖျားပိုင်းနေရာမှာ သဲနုန်းများပို့ချမှုများကြောင့် ကျွန်မတို့ရဲ့ မြစ်ဟာ တဖြည်းဖြည်းချင်း ပျက်စီးတိမ်ကောလာခဲ့တာ နှစ်ပေါင်းအတော်ကြာခဲ့ပြီ ဖြစ်ပါတယ်။ တာဝန်ရှိသူ များမှ ကြိုးစားဆောင်ရွက်ပေမယ့်လို့လည်း ထိရောက်တဲ့ရလဒ် မရရှိခဲ့ပါဘူး။ ကျွန်မတို့က မြစ်ကြောင်း ထိန်းသိမ်းရေးပညာရှင်များ မဟုတ်တဲ့အတွက် မဲဆန္ဒရှင်ပြည်သူများကိုယ်စား တောင်းဆိုရာမှာ ဘာလိုအပ်ပါတယ်လို့ ရွေးချယ်တောင်းဆိုဖို့အတွက် ခက်ပါတယ်။ ဥက္ကဋ္ဌကြီးရှင်။ ဘီးလင်းမြစ် ယိုယွင်းပျက်စီးသွားတဲ့အတွက် ရေကြီးမှုဒဏ်ကို ကျွန်မတို့ မြို့နယ်ဟာ အလူးအလဲ ခံစားနေရပြီ ဖြစ်ပါတယ်။ မြစ်ကြမ်းပြင် မြင့်တက်ခြင်း၊ ကမ်းပါးပြိုခြင်း၊ စွန့်ပစ်မြေစာနှင့် ဓာတုဓာတ်ကြွင်းများကြောင့် ရေအတွင်း Arsenic ပါဝင်မှုမြင့်မားပြီး ဒီရေကို သောက်သုံးမိတဲ့ ကျွဲ၊ နွား၊ တိရစ္ဆာန်တွေ သေဆုံးရခြင်း၊ နောက်ပြီးတော့ ရေသတ္တဝါတွေ မရှိသလောက် ရှားပါးလာခြင်းများကို ၂၀၀၀ ပြည့်နှစ်၊ နောက်ပိုင်းနှစ်တွေမှာ ပိုမိုဆိုးရွားစွာ ခံစားလာခဲ့ရပါတယ်။ ပြီးခဲ့တဲ့ ဇူလိုင်လအတွင်း ဘီးလင်းမြစ်ရေဟာ စိုးရိမ်ရေမှတ်အထက် များစွာ ကျော်လွန်ခဲ့တဲ့အတွက် လူဦးရေသောင်းနဲ့ချီပြီး ရေဘေးသင့်ခဲ့ရသလို မိုးစပါး၊ လူ၊ ကျွဲ၊ နွား၊ ဆိတ်၊ ဝက်၊ လမ်း၊ တံတားနှင့် လူနေအိမ်များပါ ပျက်စီးခဲ့ရပြီးတော့ ပျက်စီးဆုံးရှုံးမှုတန်ဖိုးဟာ (၂၇၆၁.၄၂)ကျပ်သန်းရှိခဲ့ပါတယ်။ ပြည်ထောင်စုအစိုးရနှင့် ပြည်နယ်အစိုးရတို့မှလည်း ဘတ်ဂျက် အမြောက်အမြား အသုံးပြုပြီးတော့ ကူညီကယ်ဆယ် ထောက်ပံ့ခဲ့ရပါတယ်။ ဒီလိုမျိုး ငွေကြေးမြောက်များစွာ အကုန်ကျခံကူညီနေရခြင်းမျိုးဟာ ရှေ့လျှောက်လည်း များစွာကြုံတွေ့နိုင်ဖွယ်အခြေအနေမှာ ရှိနေတယ်ဆိုတာလည်း ဒေသခံကိုယ်စားလှယ် တစ်ယောက်အနေနဲ့ အထူးအသိပေးချင်ပါတယ်။ မြစ်ရဲ့ အစွန်းနှစ်ဖက်ရောက်နေတဲ့ အခြေအနေကို တင်ပြချင်ပါတယ်။ Power Point အသုံးပြုခွင့်ပေးပါ ဥက္ကဋ္ဌကြီးရှင်။ ဒါကျွန်မတို့ရဲ့ မြစ်ကြောင်းအနေအထား ဖြစ်ပါတယ်။ ဒါကျွန်မတို့ အဓိက ဘီးလင်းမြစ်ရေကြီးလာတဲ့ မြစ်ကြောင်းရဲ့ ကွေ့ကောက်သွားတဲ့ အနေအထား၊ ကမ်းပါးပြို ပြီးတော့ ကွေ့ကောက်သွားတဲ့ အနေအထား ဖြစ်ပါတယ်။ ဒါကို ကျွန်မတို့က ဖျက်လိုက်မယ်ဆိုလို့ရှိရင် အများကြီး ရေစီးရေလာကောင်းသွားတဲ့အတွက် အများကြီး ဖြစ်နိုင်တဲ့အတွက် ပညာရှင်များအနေနဲ့ လည်းထည့်သွင်းစဉ်းစားဖို့ အကြံပြုချင်ပါတယ်။ ဒါက ကျွန်မတို့ရဲ့ သာမန်အခြေအနေပါ။ မြစ်က အဲဒီလောက်ကြီး ကောလာတဲ့အတွက်ကြောင့်မို့လို့ မြစ်နဲ့မတူတော့တဲ့ဟာကို မြင်ရမှာဖြစ်ပါတယ်။ ဒါက ကျွန်မတို့ရဲ့ တခြား ဒီ မိုးရာသီမဟုတ်တဲ့ သာမန်ှာ ဖြတ်သန်းသွားရာမှာ ဒေသခံတွေ အဲဒီလိုပဲ သွားလာရပါတယ်။ ဖောင်လည်းသွားလို့မရဘူး။ လှေလည်းစီးလို့ မရတဲ့အတွက် ဒီအတိုင်းပဲ သွားလာရတဲ့အနေအထား ဖြစ်ပါတယ်။ ဒါ သာမန်ကွင်းပါ။ ဒါဟာ ကျွန်မတို့ ပြီးခဲ့တဲ့ ဇူလိုင်လ ရေကြီးတဲ့ကျွန်မတို့ ရပ်ကွက်ရဲ့ အနောက်ဘက်မှာ လယ်ကွင်းတွေထဲမှာ အားလုံး မြစ်ရေပြင်လိုမျိုးဖြစ်သွားတဲ့ အနေအထားဖြစ်ပါတယ်။ ဒါဟာ ကျွန်မတို့ရဲ့ ဘီးလင်းမြို့နယ်ပါ။ မြို့နယ် တစ်ခုလုံး ရေဖုံးလွှမ်းသွားတဲ့ အနေအထားဖြစ်ပါတယ်။ ကျေးဇူးတင်ပါတယ်။ ဥက္ကဋ္ဌကြီးရှင်။ ဒီပြဿနာရဲ့ အရင်းအမြစ်ကို ရှာဖွေကုစားနိုင်မှ ဒီလိုအမြဲကူညီထောက်ပံ့ နေရခြင်းမှ ကင်းဝေးစေမှာလည်း ဖြစ်တဲ့အတွက် ပြည်ထောင်စုအဆင့်အနေနဲ့ ကျွန်မတို့ ဘီးလင်းမြစ် ပျက်စီးနေခြင်းရဲ့ ဘေးထွက်ဆိုးကျိုးတွေဖြစ်တဲ့ အထက်ပါဖြစ်စဉ်မျိုး အနာဂတ်မှာ မဖြစ်ပေါ်စေရေး၊ ထိခိုက်မှုကို အနည်းဆုံးလျှော့ချနိုင်ရေး ရေရှည်စီမံကိန်းများ ရေးဆွဲနိုင်ရေးအတွက် ရေအရင်းအမြစ် နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနနှင့် သဘာဝပတ်ဝန်းကျင်ထိန်းသိမ်းရေးဦးစီးဌာနတို့ ပူးပေါင်းပြီး အသေးစိတ်ကွင်းဆင်းလေ့လာဆောင်ရွက်ပေးရန် အစီအစဉ် ရှိ/မရှိနှင့် ရှိပါက မည်သို့ စီမံဆောင်ရွက်ပေးမည်ကို သိရှိလိုပါကြောင်း ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာန လေးစားစွာမေးမြန်းအပ်ပါတယ်။ အားလုံးကိုကျေးဇူးတင်ပါတယ်ရှင်။ ဘီးလင်းမြစ်၏ ကောင်းကင်ဓာတ်ပုံမှ မြင်ကွင်းပုံ (၃) နွေရာသီမှာ ဖြစ်ပေါ်နေသော မြစ်ကောလုနီးပါးအခြေအနေ မြင်ကွင်းပုံ (၃-၁) သာမန်မြင်တွေ့ရသော ဘီးလင်းမြစ်အခြေအနေ မြင်ကွင်းပုံ (၃-၂)</speech>
<speech type='speaker'>မေးခွန်းများနဲ့ ပတ်သက်ပြီး ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန။ ။လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ အားလုံး၊ ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်း တောင်းအပ် ပါတယ်။ ရှမ်းပြည်နယ် မဲဆန္ဒနယ်အမှတ်(၁၁)မှ အမျိုးသားလွတ်တော် ကိုယ်စားလှယ် ဦးကျော်နီနိုင်၏ ရှမ်းပြည်နယ်၊ ကိုးကန့် ကိုယ်ပိုင်အုပ်ချုပ်ခွင့်ရဒေသတွင် လေကြောင်းပို့ဆောင်ရေးညွှန်ကြားမှုဦးစီး ဌာန၏ ခွင့်ပြုချက်ဖြင့် ခရီးသည် (၁၀)ဦးနှင့်အထက် စီးနင်းလိုက်ပါနိုင်မည့် အသေးစား လေယာဉ် ကွင်းငယ် ဖြစ်မြောက်ရေး၊ လေယာဉ်ခရီးစဉ် ပုံမှန်ပျံသန်းခွင့်ရရှိရေးအတွက် ဆောင်ရွက်မည့် လုပ်ငန်းစဉ် အဆင့်ဆင့်တို့ကို နိုင်ငံတော်အစိုးရမှ ကြီးကြပ်လမ်းညွှန်ပေးပြီး အောင်မြင်စွာ အကောင်အထည်ဖော် ပေးနိုင်မည့် အစီအစဉ် ရှိ/မရှိ စပ်လျဉ်းသည့်မေးခွန်းအပေါ် ပို့ဆောင်ရေးနှင့်ဆက်သွယ်ရေးဝန်ကြီး ဌာန၊ ဒုတိယဝန်ကြီး ကျွန်တော် ဦးကျော်မျိုး က ပြန်လည်ဖြေကြားမှာ ဖြစ်ပါတယ်။ မြန်မာနိုင်ငံမှာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လေကြောင်းပို့ဆောင်ရေး ညွှန်ကြားမှုဦးစီးဌာနက ထိန်းသိမ်းကြီးကြပ်ဆောင်ရွက်လျက်ရှိသည့် အပြည်ပြည်ဆိုင်ရာလေဆိပ် (၃)ခု၊ ပြည်တွင်းလေဆိပ်(၃၁)ခု၊ စုစုပေါင်း လေယာဉ်ပျံဆင်းသက်အသုံးပြုနိုင်တဲ့ လေယာဉ်ကွင်း(၃၄)ခု ရှိပါတယ်။ အပြည်ပြည်ဆိုင်ရာလေဆိပ်(၃)ခုကို ပုဂ္ဂလိက ပူးပေါင်းပါဝင်မှုဖြင့် လေဆိပ်လုပ်ငန်းများကို ဆောင်ရွက်စေလျက်ရှိပြီး ပြည်တွင်းလေဆိပ်(၃၁)ခုကို နှစ်စဉ် ငွေလုံးငွေရင်းအသုံးစရိတ် ခွင့်ပြု ရန်ပုံငွေများဖြင့် ပြည်တွင်းလေဆိပ်များ ဖွံ့ဖြိုးရေးလုပ်ငန်းနှင့် လေဆိပ်အသစ်တည်ဆောက်ရေး လုပ်ငန်းများကို ဆောင်ရွက်ပေးလျက်ရှိပါတယ်။ လက်ရှိမှာ မြန်မာနိုင်ငံ ခရီးသွားလုပ်ငန်း ဖွံ့ဖြိုးရေး အတွက် အရေးပါတဲ့ ပြည်တွင်းလေဆိပ်(၃)ခုကို ပုဂ္ဂလိကနှင့်ပူးပေါင်း၍ PPP စနစ်ဖြင့် အဆင့်မြှင့်တင်ရန် စီမံဆောင်ရွက်လျက်ရှိပါတယ်။ ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့်ရဒေသတွင် လေယာဉ်ကွင်း တည်ဆောက်ရန်ကိစ္စမှာ ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ JICA ၏ အကူအညီဖြင့် ၂၀၁၄ ခုနှစ်တွင် ရေးဆွဲခဲ့သည့် မြန်မာနိုင်ငံ၏ National Transport Master Plan နှင့် လေကြောင်းပို့ဆောင်ရေးညွှန်ကြားမှုဦးစီးဌာန၏ ၂၀၂၀ - ၂၀၂၁ ခုနှစ်အထိ ဆောင်ရွက်ရန် လျာထားစီမံချက်များတွင်လည်း ပါဝင်ခြင်းမရှိသေးပါ။ လေယာဉ်ကွင်းအသစ်တစ်ခု တည်ဆောက်ရန် အတွက် ဖြစ်နိုင်ခြေဆန်းစစ်လေ့လာမှု (Fedsibility Study-FS)ကို ဦးစွာဆောင်ရွက်ပြီး သဘာဝ ပတ်ဝန်းကျင်ထိခိုက်မှု ရှိ/မရှိ လေ့လာဆန်းစစ်ခြင်း (EIA) လူမှုပတ်ဝန်းကျင်ထိခိုက်မှု ရှိ/မရှိ လေ့လာ ဆန်းစစ်ခြင်း (SIA)နှင့် ဒေသဆိုင်ရာ လုံခြုံမှုအစီအမံများ ပြည့်စုံစေခြင်းတို့ကို ဆောင်ရွက်သွားရန် လိုအပ်မည် ဖြစ်ပါသည်။ လေးစားအပ်ပါသောအမျိုးသားလွှတ်တော်ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးက အလားတူကိစ္စရပ်တစ်ခုအဖြစ် တင်ပြသွားသည့် လိုင်လင်းပီလေယာဉ်ကွင်းငယ်နှင့် ပတ်သက်၍ အနည်းငယ် ရှင်းလင်းတင်ပြခွင့်ပြုပါခင်ဗျား။ နိုင်ငံတော်သမ္မတရုံးမှ ၁၅ - ၃ - ၂၀၁ရ ရက်နေ့မှာ ပို့ဆောင်ရေးနှင့် ဆက်သွယ်ရေးဝန်ကြီးဌာနသို့ အကြောင်းကြားလာသည့် ဒုတိယသမ္မတ -၂ ၏ ၂၆ -၂ - ၂၀၁ရ ရက်နေ့ကနေပြီးတော့ ၁ - ၃ - ၂၀၁ရ ရက်နေ့အထိ ချင်းပြည်နယ် ခရီးစဉ်အတွင်း လမ်းညွှန် မှာကြားချက်များတွင် နိုင်ငံတကာလူသားချင်းစာနာထောက်ပံ့ရေး လေကြောင်းအဖွဲ့အစည်း ဖြစ်သည့် Mission Aviction Fellowship (MAF)၏ ထောက်ပံ့မှုဖြင့် လိုင်လင်းမြို့တွင် လေယာဉ်ကွင်းငယ် တည်ဆောက်နိုင်ရေးအတွက် လိုအပ်သောတိုင်းတာမှုများ၊ နည်းပညာအကူအညီများ ဖြည့်ဆည်းပေး သွားရန် လမ်းညွှန်မှုပြုခဲ့ပါတယ်။ အဆိုပါလမ်းညွှန်မှုအရ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လေကြောင်းပို့ဆောင် ရေးညွှန်ကြားမှုဦးစီးဌာနက (MAF)နှင့် ကျန်းမာခြင်းနှင့် မျှော်လင့်ခြင်း၊ မြန်မာပြည်အဖွဲ့တို့နှင့်တွေ့ဆုံ ညှိနှိုင်း၍ ဌာန၏ ကျွမ်းကျင်ပညာရှင်များ ပါဝင်တဲ့အဖွဲ့မှ လေယာဉ်ကွင်း ဖောက်လုပ်နိုင်မည့်နေရာကို ကွင်းဆင်းတိုင်းတာမှုများ ဆောင်ရွက်ပေးခဲ့ပါတယ်။ ၎င်းနောက် Mission Aviction Fellowship (MAF)၏ ကုန်ကျစရိတ်ဖြင့် လေယာဉ်ကွင်းငယ်တည်ဆောက်ခြင်းကို ခွင့်ပြုပေးရေးအတွက် ကျန်းမာ ခြင်းနှင့်မျှော်လင့်ခြင်း၊ မြန်မာပြည်အဖွဲ့၏ တင်ပြလျှောက်ထားလာမှုကို ပို့ဆောင်ရေးနှင့် ဆက်သွယ်ရေး ဝန်ကြီးဌာနက စီးပွားရေးရာကော်မတီမှတစ်ဆင့် ၂၂ - ၆ - ၂၀၁ရ ရက်နေ့တွင် ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးသို့တင်ပြ၍ ခွင့်ပြုချက်ရရှိခဲ့ခြင်းဖြစ်ပါတယ်။ တည်ဆောက်ရေး လုပ်ငန်းများ ဆောင်ရွက်ပြီးစီးသည့်အခါတွင်လည်း အဆိုပါလေယာဉ်ကွင်းငယ်ကို နိုင်ငံတော်သို့ အပ်နှံပြီး လေဆိပ်လုပ်ငန်းများကို လေကြောင်းပို့ဆောင်ရေး ညွှန်ကြားမှုဦးစီးဌာနက ကြီးကြပ် ဆောင်ရွက်ရမှာ ဖြစ်ပါတယ်။ အထက်တွင် ဖြေကြားခဲ့သလို ကိုးကန့် ကိုယ်ပိုင်အုပ်ချုပ်ခွင့်ရဒေသတွင် လေယာဉ်ကွင်းငယ် တည်ဆောက်ရေးမှာ မြန်မာနိုင်ငံရဲ့ National Transport Master Plan နှင့် လေကြောင်းပို့ဆောင်ရေး ညွှန်ကြားမှုဦးစီးဌာနရဲ့ လျာထားစီမံချက်များဖြင့် မပါဝင်သော်လည်း လွှတ်တော်ကိုယ်စားလှယ်ကြီး တင်ပြသွားတဲ့ မြေနေရာအဆင်သင့်ရှိခြင်း၊ ကုန်ကျစရိတ်အတွက် အလှူရှင်နှင့် အဖွဲ့အစည်းများ ရှိခြင်းတို့အပေါ် အခြေခံ၍ ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့်ရဒေသ၏ အစီအစဉ်ဖြင့် ခရီးသည်(၁၀)ဦးနှင့်အထက် စီးနင်းလိုက်ပါနိုင်မည့် လေယာဉ်ငယ်များ ဆင်းသက် အသုံးပြု နိုင်ရန် လေယာဉ်ကွင်းငယ် တည်ဆောက်မည်ဆိုပါက သက်ဆိုင်ရာအဖွဲ့အစည်းအနေဖြင့် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လေကြောင်းပို့ဆောင်ရေးညွှန်ကြားမှုဦးစီးဌာနနှင့် လေယာဉ်ကွင်းတစ်ကွင်း တည်ဆောက်ရေးနှင့်ပတ်သက်၍ လိုအပ်ချက်များအပေါ် ဦးစွာညှိနှိုင်း ဆွေးနွေးပြီးနောက် သက်ဆိုင်ရာ အထက်အဖွဲ့အစည်း အာဏာပိုင်အဆင့်ဆင့်သို့ တင်ပြ၍ လမ်းညွှန်မှုနှင့် သဘောတူခွင့်ပြုချက်ရယူ ဆောင်ရွက်ရန် လိုအပ်မည်ဖြစ်ပါကြောင်း ခွင့်ပြုချက်များရရှိပါက ပို့ဆောင်ရေးနှင့် ဆက်သွယ်ရေး ဝန်ကြီးဌာန၊ လေကြောင်းပို့ဆောင်ရေးညွှန်ကြားမှုဦးစီးဌာနအနေဖြင့် နည်းပညာနှင့် လေကြောင်း ဆိုင်ရာကိစ္စရပ်များကို ကူညီဆောင်ရွက်ပေးသွားမည်ဖြစ်ပါကြောင်းနှင့် အချက်အလက်များ ပြီးပြည့်စုံ တဲ့အခါမှာ ဆောင်ရွက်မည့် အစီအမံများနှင့်အတူ ပို့ဆောင်ရေးနှင့် ဆက်သွယ်ရေးဝန်ကြီးဌာနမှ တစ်ဆင့် ပြည်ထောင်စုအစိုးရအဖွဲ့သို့ ဆက်လက်တင်ပြဆောင်ရွက်သွားရမည်ဖြစ်ပါကြောင်း ရှင်းလင်း ဖြေကြားအပ်ပါတယ်။ အားလုံး ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကယားပြည်နယ် မဲဆန္ဒနယ်အမှတ်(၁၂)မှ အမျိုးသား လွှတ်တော် ကိုယ်စားလှယ် ဦးစိုင်းပန်ဖ ၏ ကယားပြည်နယ်၊ မယ်စဲမြို့နယ်၊ နန်းမန်းကျေးရွာအုပ်စု၊ မယ်ဆည်နမ်ကျေးရွာအုပ်စုနှင့် ဟိုဂျစ်ကျေးရွာ အုပ်စု(၃)စုတွင် MPT ဆက်သွယ်ရေး တာဝါတိုင်များ တပ်ဆင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းအပေါ် ဆက်လက် ရှင်းလင်းဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ် ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန်မာ့ဆက်သွယ်ရေးလုပ်ငန်း MPT အနေဖြင့် ကယားပြည်နယ်၊ မယ်စဲမြို့အတွင်းရှိ မယ်ဆည်ကျေးရွာမှာ GSM စခန်းတစ်ခုကို ၉-၂-၂၀၁၆ ရက်နေ့ တွင်လည်းကောင်း၊ ဟိုနဲ့ကျေးရွာမှာ GSM စခန်းတစ်ခုကို ၉-၂-၂၀၁၆ ရက်နေ့တွင်လည်းကောင်း၊ အသီးသီးဖွင့်လှစ်ပေးခဲ့ပြီး မိုဘိုင်းဆက်သွယ်ရေး ဝန်ဆောင်မှုလုပ်ငန်းများ ဆောင်ရွက်ပေးလျက်ရှိ ပါတယ်။ MPT အနေဖြင့် နိုင်ငံတစ်ဝန်းလုံးရှိ မြို့ပြနှင့်ကျေးလက်ဒေသများပါမကျန် ဆက်သွယ်ရေး ကဏ္ဍ ပိုမိုဖွံ့ဖြိုးတိုးတက် ကောင်းမွန်စေရန်အတွက် မိုဘိုင်းဆက်သွယ်ရေးစခန်းများနှင့် တာဝါတိုင် များကို တည်ဆောက် ပေးလျက်ရှိသော်လည်း မိုဘိုင်းစခန်းများတည်ဆောက်ရာမှာ မြေနေရာရရှိနိုင်မှု အခြေအနေ မိုက္ကရိုဝေ့ဗ်၊ ဖိုင်ဘာ၊ ဂြိုဟ်တု စတဲ့ အဝေးဆက်သွယ်ရေးဆက်ကြောင်းများ ချိတ်ဆက် နိုင်မှု အခြေအနေ၊ လျှပ်စစ်မီးရရှိနိုင်မှုအခြေအနေ၊ မြေပြင်အနေအထား၊ ဒေသရာသီဥတုအခြေအနေ၊ လွှမ်းခြုံနိုင်မည့်လူဦးရေ၊ နယ်မြေဒေသတည်ငြိမ်အေးချမ်းမှုအခြေအနေ၊ ရင်းနှီးမြှုပ်နှံမှုကုန်ကျစရိတ်နှင့် ပြန်လည်ရရှိနိုင်မည့် ဝင်ငွေတို့ကို ထည့်သွင်းတွက်ချက်ရခြင်း စသည်တို့အပေါ်မူတည်၍ တည်ဆောက် ရခြင်းတို့ကြောင့် ကယားပြည်နယ်၊ မယ်စဲမြို့နယ်အတွင်းရှိ နန်းမန်းကျေးရွာအုပ်စု၊ မယ်ဆည်နမ် ကျေးရွာအုပ်စုနှင့် ဟိုဂျစ်ကျေးရွာအုပ်စုတို့မှာ ဆက်သွယ်ရေးတာဝါတိုင်များ တည်ဆောက်ပေးရန် လောလောဆယ် အစီအစဉ်မရှိသေးပါကြောင်းတင်ပြအပ်ပါသည်။ Telenor Ooredoo နှင့် Mytel တို့အနေဖြင့်လည်း ကယားပြည်နယ်၊ မယ်စဲမြို့နယ်အတွင်းရှိ နန်းမန်းကျေးရွာအုပ်စု၊ မယ်ဆည်နမ်ကျေးရွာအုပ်စုနှင့် ဟိုဂျစ်ကျေးရွာအုပ်စုတို့တွင် ဆက်သွယ်ရေး တာဝါတိုင်များ လောလောဆယ်တည်ဆောက်ပေးနိုင်ခြင်း မရှိသေးကြောင်း သိရှိရပါသည်။ သို့ရာတွင် ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဆက်သွယ်ရေးညွှန်ကြားမှုဦးစီးဌာနအနေဖြင့် ဆက်သွယ်ရေး အော်ပရေတာများမှ အချိုးကျထည့်ဝင်၍ တည်ထောင်မည့် အခြေခံဆက်သွယ်ရေး လိုအပ်ချက် ဖြည့်ဆည်းခြင်းဆိုင်ရာ ရန်ပုံငွေ Universal Service Fund (USF)၏ သတ်မှတ်စည်းမျဉ်းများအရ ဆက်သွယ်မှုကွန်ရက် လွှမ်းခြုံနိုင်မှုမရှိသေးတဲ့ နေရာဒေသများသို့ အဆင့်အလိုက် ဦးစားပေး အစီအစဉ်ဖြင့် ဆက်သွယ်မှုရရှိနိုင်ရေး ညှိနှိုင်းဆောင်ရွက်ပေးသွားမည်ဖြစ်ပါကြောင်း ရှင်းလင်း ဖြေကြားအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တင်ပြခဲ့သည့် USF ရန်ပုံငွေနဲ့ပတ်သက်ပြီး အနည်းငယ်ဖြည့်စွက် ရှင်းလင်းပြောလိုပါတယ်။ ဒုတိယအကြိမ် အမျိုးသားလွှတ်တော် နဝမပုံမှန် အစည်းအဝေး ပထမနေ့ ၂၃ - ရ - ၂၀၁၈ ရက်နေ့မှာ ကရင်ပြည်နယ်၊ မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဦးစောချစ်ဦး၏ ကြယ်ပွင့်ပြမေးခွန်းအပေါ် ပို့ဆောင်ရေးနှင့် ဆက်သွယ်ရေး ဝန်ကြီးဌာနက ဖြေကြားခဲ့တဲ့နေရာမှာ USF ရန်ပုံငွေနဲ့ပတ်သက်ပြီး အမျိုးသားလွှတ်တော်ကိုယ်စားလှယ် ကြီးများက ရည်ညွှန်းနိုင်ရန် ပို့ဆောင်ရေးနှင့် ဆက်သွယ်ရေးဝန်ကြီးဌာန Website မှာ လွှင့်တင် ထားတဲ့ စာမျက်နှာများကို ဖြည့်စွက်တင်ပြခဲ့ပြီး ဖြစ်ပါတယ်။ အဲဒီနောက်ပိုင်းမှာ USF ရန်ပုံငွေ တည်ထောင်ခြင်းဆိုင်ရာ စည်းမျဉ်းများကို ၈-၈-၂၀၁၈ ရက်နေ့တွင် ကျင်းပပြုလုပ်သည့် ပြည်ထောင်စု အစိုးရအဖွဲ့အစည်းအဝေးအမှတ်စဉ် (၁၄/၂၀၁၈)က သဘောတူခဲ့သဖြင့် ၂၈ - ၈ - ၂၀၁၈ ရက်နေ့မှာ အမိန့်ကြော်ငြာစာအမှတ်(၉/၂၀၁၈) ဖြင့် ထုတ်ပြန်ထားခဲ့ပါတယ်။ အဆိုပါ စည်းမျဉ်းများအရ USF ကို အကောင်အထည်ဖော် ဆောင်ရွက်ခြင်းနှင့် ရန်ပုံငွေ ထူထောင်သုံးစွဲခြင်းတို့အတွက် စနစ်တကျရှိ စေရေးနှင့် ပွင့်လင်းမြင်သာမှုရှိစေရေးတို့အတွက် ကြီးကြပ်ကွပ်ကဲနိုင်ရန် အဖွဲ့ဝင်(၅)ဦးပါဝင်တဲ့ ကြီးကြပ်ကွပ်ကဲရေးအဖွဲ့ကို ဖွဲ့စည်းနိုင်ရေးအတွက် ပြည်ထောင်စုအစိုးရအဖွဲ့ လုံခြုံ ရေး၊ တည်ငြိမ် အေးချမ်းရေးနှင့် တရားဥပဒေစိုးမိုးရေးကော်မတီတို့ တင်ပြဆောင်ရွက်ထားပြီး ဖြစ်ပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကရင်ပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော် ကိုယ်စားလှယ် ဒေါ်နော်ဆာမူထူး ၏ ကြာအင်းဆိပ်ကြီးမြို့နှင့် ကျိုက်ဒုံမြို့ သည် (၃၁)မိုင် ကျော်ကွာဝေးပြီး ဆက်သွယ်ရေး ပြတ်တောက်သည့်ဒေသ ဖြစ်ပါသဖြင့် တယ်လီဖုန်း ဆက်သွယ်၍ မရခြင်းကြောင့် လမ်း၏အလယ်ဗဟိုဖြစ်သော ခုတ်ဓါးတောင်ထိပ်တွင် MPT သို့မဟုတ် Telenor တာဝါတိုင် စိုက်ထူပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းအပေါ် ဆက်လက် ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပေးပါရန် တင်ပြအပ် ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ မြန်မာ့ဆက်သွယ်ရေးလုပ်ငန်းနှင့် MPT အနေဖြင့် ကရင်ပြည်နယ်၊ ကြာအင်းဆိပ်ကြီးမြို့နယ်အတွင်းရှိ ကြာအင်းဆိပ်ကြီး အော်တိုအိတ်ချိန်းဝင်းထဲ၌ CDMA 450 MHz စခန်းတစ်ခုနှင့် GSM စခန်းတစ်ခု၊ သံပုရာကျေးရွာ၊ ဘုရားသုံးဆူမြို့၊ ကျိုက်ဒုံမြို့၊ တံခွန်တိုင်ကျေးရွာ၊ ကျုံခဝန်ကျေးရွာ၊ ထီးပေါ့ကလိုးကျေးရွာ၊ ဖားပြကျေးရွာ၊ ကျိတ်ရွာ၊ နောင်တခို ကျေးရွာအုပ်စု၊ ဓနိုးကျေးရွာနှင့် တောင်ကျေးရွာတို့တွင် GSM စခန်းတစ်ခုစီဖြင့် ဓနိုးကျေးရွာနှင့် တောင်ဒီးကျေးရွာတို့မှာ GSM စခန်းတစ်ခုစီဖြင့် ကြာအင်းဆိပ်ကြီးမြို့နယ်အတွင်း စုစုပေါင်း CDMA 450 MHz စခန်းတစ်ခုနှင့် GSM စခန်း(၁၂)ခုတို့ကို ဖွင့်လှစ်ထားရှိပြီး မိုဘိုင်းဆက်သွယ်ရေး ဝန်ဆောင်မှုများ ပေးလျက်ရှိပါတယ်။ Telenor အနေဖြင့်လည်း ကြာအင်းဆိပ်ကြီးမြို့နယ်အတွင်းတွင် ကြာအင်းဆိပ်ကြီးမြို့ အမှတ်(၆)ရပ်ကွက် အရဟံဓမ္မရိပ်သာ ဘုန်းကြီးကျောင်း၊ ဘုရားသုံးဆူမြို့ အမှတ်(၂)ရပ်ကွက် ဘုရင့် နောင်လမ်း၊ သံပုရာချောင်းဖျားကျေးရွာ၊ ဆင်မြီးကျေးရွာ၊ မြို့ဟောင်းကျေးရွာ၊ တံခွန်တိုင်ကျေးရွာ၊ နန်းဖားပေါ့ကျေးရွာ၊ လှိုင်ကနီကျေးရွာ၊ အင်းကျေးရွာ၊ ချောင်းဆုံကျေးရွာ၊ သံဖြူဇရပ် - ဘုရားသုံးဆူ လမ်းမကြီး/ဇီးနှစ်ပင်ကျေးရွာ၊ ဂျပန်ရေတွင်းကျေးရွာနှင့် လက်ဖောကျေးရွာတို့တွင် GSM စခန်း တစ်ခုစီဖြင့် ကြာအင်းဆိပ်ကြီးမြို့နယ်အတွင်း စုစုပေါင်း GSM စခန်း (၁၃)ခုကို ဖွင့်လှစ်ထားရှိပြီး မိုဘိုင်း ဆက်သွယ်ရေးဝန်ဆောင်မှုများ ပေးလျက်ရှိပါတယ်။ Ooredoo အနေဖြင့်လည်း ကြာအင်းဆိပ်ကြီး မြို့နယ်အတွင်းတွင် ကြာအင်းဆိပ်ကြီးမြို့၊ စိုက်ပျိုးရေးလမ်း၊ ခလယ်ကျေးရွာ၊ တောင်ဒီးကျေးရွာအုပ်စု၊ ကွမ်ကသောင်ကျေးရွာနှင့် ကမော့ ကျေးရွာတို့မှာ GSM စခန်း တစ်ခုစီဖြင့် ကြာအင်းဆိပ်ကြီးမြို့နယ်အတွင်း စုစုပေါင်း GSM စခန်း (၅)ခုကို ဖွင့်လှစ်ထားရှိပြီး မိုဘိုင်း ဆက်သွယ်ရေးဝန်ဆောင်မှုလုပ်ငန်းများ ပေးလျက်ရှိပါတယ်။ ထို့အတူ Mytel အနေဖြင့်လည်း ကြာအင်းဆိပ်ကြီးမြို့နယ်အတွင်းရှိ အမှတ်(၄)ရပ်ကွက် ဓနိုးကျေးရွာ၊ တံခွန်တိုင် ကျေးရွာ၊ နန်းဖားပေါ့ကျေးရွာ၊ အင်းကွကျေးရွာတို့မှာ GSM စခန်း တစ်ခုစီဖြင့် စုစုပေါင်း ကြာအင်းဆိပ်ကြီး မြို့နယ်အတွင်းတွင် GSM စခန်း (၅)ခုကို ဖွင့်လှစ်ထားရှိပြီး မိုဘိုင်းဆက်သွယ်ရေးဝန်ဆောင်မှုများ ပေးလျက်ရှိပါတယ်။ သို့ဖြစ်ပါ၍ ကရင်ပြည်နယ် ကြာအင်းဆိပ်ကြီးမြို့နယ်အတွင်း ပြည်တွင်းပြည်ပ ဆက်သွယ်ရေး အော်ပရေတာများအနေဖြင့် CDMA 450 စခန်းတစ်ခုနှင့် GSM စခန်း (၃၅)ခုတို့ကို ဖွင့်လှစ်ထားရှိပြီး မိုဘိုင်းဆက်သွယ်ရေးဝန်ဆောင်မှုများ ဆောင်ရွက်ပေးလျက်ရှိပါတယ်။ ပြည်တွင်းပြည်ပ ဆက်သွယ်ရေး အော်ပရေတာများဖြစ်ကြတဲ့ MPT, Telenor, Ooredoo နှင့် Mytel တို့အနေဖြင့် တိုင်းဒေသကြီး၊ ပြည်နယ်များရှိ မြို့တော်များ၊ ခရိုင်မြို့များအပြင် ပထဝီဝင်အနေအထားအရ တိုးတက်ဖွံ့ဖြိုးမှု နောက်ကျလျက်ရှိတဲ့ ဝေးလံခေါင်သီတဲ့ လမ်းပန်းဆက်သွယ်ရေး ခက်ခဲတဲ့ ကျေးလက်ဒေသရှိ ပြည်သူ များ၏ ပညာရေး၊ ကျန်းမာရေး၊ စီးပွားရေးနှင့် လူနေမှုအဆင့်အတန်း ဖွံ့ဖြိုးတိုးတက်လာစေရေး တို့အတွက် တစ်နိုင်ငံလုံးအတိုင်းအတာဖြင့် ဆက်သွယ်မှုကွန်ရက်လွှမ်းခြုံ နိုင်ရေး ဦးစားပေး၍ ဆောင်ရွက်ပေးလျက်ရှိပါတယ်။ သို့ရာတွင် ရှေ့မှာတင်ပြခဲ့တဲ့အတိုင်း မိုဘိုင်းစခန်းများ တည်ဆောက်ရာမှာ မြေနေရာရရှိနိုင်မှု အခြေအနေ၊ အဝေးဆက်သွယ်ရေး ဆက်ကြောင်းများ ချိတ်ဆက်နိုင်မှုအခြေအနေ၊ လျှပ်စစ်မီးရရှိနိုင်မှု အခြေအနေ၊ မြေပြင်အနေအထား၊ ရာသီဥတုအခြေအနေ၊ နယ်မြေဒေသ တည်ငြိမ်အေးချမ်းမှုအခြေအနေ စသည်တို့အပြင် ရင်းနှီးမြှုပ်နှံမှု ကုန်ကျစရိတ်နှင့် ပြန်လည်ရရှိနိုင်မည့် ဝင်ငွေတို့ကို ထည့်သွင်း တွက်ချက်ရခြင်းတို့အပေါ် မူတည်၍ တည်ဆောက်ရပါတယ်။ လက်ရှိဆက်သွယ်ရေး အော်ပရေတာများအနေဖြင့် လွှတ်တော်ကိုယ်စားလှယ်ကြီး မေးမြန်းသည့် ကရင်ပြည်နယ် ကြာအင်းဆိပ်ကြီးမြို့နယ်အတွင်း ကြာအင်းဆိပ်ကြီး - ကျိုက်ဒုံလမ်းမပေါ်ရှိ ပုပ္ပါးတောင်ပေါ်တွင် GSM ဆက်သွယ်ရေးစခန်းတစ်ခုကို တည်ဆောက်ပေးနိုင်ရန် လောလောဆယ် အစီအစဉ်မရှိသေးပါကြောင်း သိရှိရပါတယ်။ သို့ရာတွင် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဆက်သွယ်ရေးညွှန်ကြားမှု ဦးစီးဌာနအနေဖြင့် ဆက်သွယ်ရေးအော်ပရေတာများမှ အချိုးကျထည့်ဝင်၍ တည်ထောင်သည့် USF ရန်ပုံငွေ သတ်မှတ်စည်းမျဉ်းများအရ ဆက်သွယ်ရေးကွန်ရက် လွှမ်းခြုံနိုင်မှု မရှိသည့်နေရာဒေသ များသို့ အဆင့်အလိုက်ဆက်သွယ်မှုရရှိနိုင်ရေး ဦးစားပေးအစီအစဉ်အလိုက် ညှိနှိုင်းဆောင်ရွက် ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ် ဦးဝှေ့တင်း ၏ ချင်းပြည်နယ်၊ ပလက်ဝမြို့နယ်အတွင်း သတင်း အချက်အလက်များ ်တစ်ပြေးညီ ရရှိနိုင်ရေးအတွက် ဆက်သွယ်ရေးကွန်ရက် လွှမ်းခြုံနိုင်မှု ရှိစေရန် လိုအပ်သောနေရာများတွင် တယ်လီဖုန်း တာဝါတိုင်များ ဆောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့မေးခွန်းကို ဆက်လက်ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ် ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ မြန်မာ့ဆက်သွယ်ရေးလုပ်ငန်း MPT အနေဖြင့် ချင်းပြည်နယ်၊ ပလက်ဝမြို့နယ်အတွင်းရှိ ပလက်ဝအော်တိုအိတ်ချိန်းဝင်းအတွင်း၌ CDMA 450 စခန်းတစ်ခုနှင့် GSM စခန်းတစ်ခု၊ တုံးမဝကျေးရွာ၊ အလင်းဝကျေးရွာ၊ သဲမဝကျေးရွာ၊ ငမြင်းသောင် ကျေးရွာနှင့် ထရွန်အိုင်ကျေးရွာတွင် GSM စခန်းတစ်ခုစီဖြင့် ပလက်ဝမြို့နယ်အတွင်း စုစုပေါင်း CDMA 450 စခန်းတစ်ခုနှင့် GSM စခန်း(၆)ခုတို့ကို ဖွင့်လှစ်ထားရှိပြီး မိုဘိုင်းဆက်သွယ်ရေး ဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ Telenor အနေဖြင့်လည်း ပလက်ဝမြို့ပေါ်ရှိ အမှတ်(၁၀၅) မြေနီကုန်းလမ်း မြို့မရပ်ကွက်နှင့် အမှတ်(၃၄) ရွာမရပ်ကွက်တို့တွင် GSM စခန်း တစ်ခုစီ၊ နှမဒါကျေးရွာ၊ မိတ်စာဝ(၃)ကျေးရွာနှင့် စမီးမြို့ အမှတ်(၁)ရပ်ကွက် ရောင်ဝလမ်းတို့တွင် GSM စခန်းတစ်ခုစီဖြင့် ပလက်ဝမြို့နယ်အတွင်း စုစုပေါင်း GSM စခန်း(၅)ခုတို့ကို ဖွင့်လှစ်ထားရှိပြီး မိုဘိုင်းဆက်သွယ်ရေး ဝန်ဆောင်မှုလုပ်ငန်းများပေးလျက်ရှိပါတယ်။ သို့ဖြစ်ပါ၍ ပလက်ဝမြို့နယ် အတွင်း MPT နှင့် Telenor တို့မှ CDMA 450 စခန်းတစ်ခုနှင့် GSM စခန်း(၁၁)ခုတို့ကို ဖွင့်လှစ် ထားရှိပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရှေ့တွင် လွှတ်တော်ကိုယ်စားလှယ်ကြီးများကို ရှင်းလင်းတင်ပြခဲ့သည့်အတိုင်း မိုဘိုင်းစခန်းများ တည်ဆောက်ရာ၌ ထည့်သွင်းစဉ်းစားရသည့် အချက် များစွာရှိသဖြင့် လွှတ်တော်ကိုယ်စားလှယ်ကြီး မေးမြန်းထားသည့် ချင်းပြည်နယ် ပလက်ဝမြို့နယ်၊ ထရွန်အိုင်ကျေးရွာအကြားရှိ ကျေးရွာများတွင် ဆက်သွယ်ရေးကွန်ရက်များ တည်ဆောက်ပေးရာမှာ ရင်းနှီးမြှုပ်နှံမှုကုန်ကျစရိတ်မြင့်မားခြင်း လူဦးရေနည်းပါးခြင်း၊ ပြန်လည်ရရှိမည့် ဝင်ငွေနည်းပါးခြင်း စသည်တို့ကြောင့် ဆက်သွယ်ရေးအော်ပရေတာများအနေဖြင့် လောလောဆယ်တွင် တည်ဆောက် ပေးရန် အစီအစဉ်မရှိသေးကြောင်း သိရှိရပါတယ်။ သို့ရာတွင် ပို့ဆောင်ရေးနှင့်ဆက်သွယ်ရေးဝန်ကြီး ဌာန၊ ဆက်သွယ်ရေးညွှန်ကြားမှုဦးစီးဌာနအနေနဲ့ ဆက်သွယ်ရေးအော်ပရေတာများမှ အချိုးကျ ထည့်ဝင်သည့် USF ရန်ပုံငွေ၏ စည်းမျဉ်းများနှင့်အညီ ပထမအဆင့် မိုဘိုင်းဆက်သွယ်ရေးစခန်းများ တည်ဆောက်ပေးမည့် ဦးစားပေးမြို့နယ် (၁၉) မြို့နယ်မှာ ဆက်သွယ်ရေးကွန်ရက် အပြည့်အဝ လွှမ်းခြုံ နိုင်မှုမရှိသေးသည့် ချင်းပြည်နယ်၊ ပလက်ဝမြို့နယ် ပါဝင်ပါတယ်။ မိုဘိုင်းဆက်သွယ်ရေးစခန်းများ တည်ဆောက်ပေးနိုင်ရေးအတွက် ၂၀၁၉ ခုနှစ်၊ ပထမသုံးလပတ်အတွင်း မိုဘိုင်းဆက်သွယ်ရေး အော်ပရေတာများကို တင်ဒါခေါ်ယူပြီးနောက် လုပ်ငန်းများ ဆက်လက်ဆောင်ရွက်သွားရန် စီစဉ်လျာ ထားပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ချင်းပြည်နယ် မဲဆန္ဒနယ်အမှတ်(၄)မှ အမျိုးသား လွှတ်တော်ကိုယ်စားလှယ် ဦးဇုန်လှယ်ထန်း ၏ ချင်းပြည်နယ်၊ ဖလမ်းမြို့နယ်၊ ကလောမွန်ကျေးရွာ၊ အိုင်ကွန်တောင်နှင့် လုပ်သဲကျေးရွာရှိ တောင်ထိပ်စခန်းများတွင် MPT တာဝါတိုင်များ ဆောက်လုပ် ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းအပေါ် ဆက်လက် ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ် ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ MPT အနေဖြင့် ချင်းပြည်နယ်၊ ဖလမ်းမြို့နယ် အတွင်း ဆက်သွယ်မှုအဆင်ပြေ လွယ်ကူစေရန်အတွက် ဖလမ်းမိုက္ကရိုဝေ့ဗ် စခန်းဝင်းအတွင်း၊ ဗားလုံ မိုက္ကရိုဝေ့ဗ် စခန်းဝင်းအတွင်း၊ အသဲကွဲတောင်၊ သုဖိုင်ကျေးရွာ၊ ရန်လှလိုကျေးရွာ၊ လုံပီးကျေးရွာ၊ ရိခေါ်ဒါရ်ကျေးရွာ၊ ရှာလ်လမ်းကျေးရွာနှင့် ဇောလ်သဲကျေးရွာ အသီးသီးတို့တွင် GSM စခန်းတစ်ခု စီဖြင့် စုစုပေါင်း GSM စခန်း (၉)ခုကို ဖွင့်လှစ်ထားရှိပြီး မိုဘိုင်းဆက်သွယ်ရေးဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ Telenor အနေဖြင့်လည်း ဖလမ်းမြို့နယ်အတွင်းရှိ အထက်ဗလိုင်းရပ်ကွက်၊ မြို့ပတ်လမ်း/ တလန်လိုးရပ်ကွက်၊ အမှတ် (က/၂)ကျင်မွာလ်ရပ်ကွက်၊ နွယ်နီလမ်း/ကျင်ဟွန်းကျေးရွာ၊ တီးကွာလ် ကျေးရွာ၊ ရိခေါ်ဒါရ်ကျေးရွာ၊ ခေါ်ဒါရ်ကျေးရွာ၊ ဝီဘမ်းကျေးရွာ၊ လုံးဟော့ကျေးရွာ၊ ဇာထလိဂ်ကျေးရွာ၊ ရာလ်လန်းကျေးရွာ၊ လာသီးကျေးရွာ၊ ဆတောမ်ကျေးရွာ၊ ကျော့သဲကျေးရွာနှင့် ထလန်ဖိုင်ကျေးရွာ အသီးသီးတို့မှာ GSM စခန်းတစ်ခုစီဖြင့် စုစုပေါင်း GSM စခန်း (၁၅)ခုကို ဖွင့်လှစ်ထားရှိပြီး မိုဘိုင်း ဆက်သွယ်ရေးဝန်ဆောင်မှုများ ဆောင်ရွက်ပေးလျက်ရှိပါတယ်။ Ooredoo အနေဖြင့်လည်း ဖလမ်း မြို့နယ်အတွင်းရှိ ဆောင်ဒိုကျေးရွာ၊ ခွန်လီကျေးရွာ၊ လုံဘန်းကျေးရွာ၊ တလန်ဇောလ်ကျေးရွာ၊ ဇောင်လေး ကျေးရွာ၊ ဇောင်ကောင်းကျေးရွာ၊ လုံပီးကျေးရွာနှင့် ဖလမ်းမြို့ပေါ် အသီးသီးတို့တွင် GSM စခန်း တစ်ခုစီဖြင့် စုစုပေါင်း GSM စခန်း (၈)ခုကို ဖွင့်လှစ်ထားရှိပြီး မိုဘိုင်းဆက်သွယ်ရေးဝန်ဆောင်မှုများ ပေးလျက်ရှိပါတယ်။ သို့ဖြစ်ပါ၍ ချင်းပြည်နယ်၊ ဖလမ်းမြို့နယ်အတွင်း MPT, Telenor နှင့် Ooredoo တို့မှ စုစုပေါင်း GSM ဆက်သွယ်ရေးစခန်း (၃၂)ခုဖြင့် မိုဘိုင်းဆက်သွယ်ရေး ဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံရဲ့ ပြည်တွင်းပြည်ပ ဆက်သွယ်ရေး အော်ပရေတာများအနေဖြင့် နိုင်ငံတစ်ဝန်းလုံးမှာ ဆက်သွယ်ရေး တိုးတက်ကောင်းမွန်စေရန်အတွက် မိုဘိုင်းဆက်သွယ်ရေးစခန်းများနှင့် တာဝါတိုင်များ တိုးချဲ့ တည်ဆောက်ပေးလျက်ရှိသော်လည်း ရှေ့တွင် လွှတ်တော်ကိုယ်စားလှယ်ကြီးများကို ရှင်းလင်းတင်ပြခဲ့သည့်အတိုင်း မိုဘိုင်းစခန်းများ တည်ဆောက် ရာတွင် ထည့်သွင်းစဉ်းစားရသည့် အချက်များစွာရှိပါသဖြင့် ချင်းပြည်နယ်၊ ဖလမ်းမြို့နယ်အတွင်းရှိ ကလောမွန်ကျေးရွာ၊ အိုင်ကွန်တောင်နှင့် လုပ်သဲကျေးရွာတို့တွင် ဆက်သွယ်ရေး တာဝါတိုင်များ တည်ဆောက်ပေးနိုင်ရန် လောလောဆယ် အစီအစဉ်မရှိသေးပါကြောင်း သိရှိရပါတယ်။ သို့ရာတွင် ရှေ့တွင်တင်ပြခဲ့တဲ့အတိုင်း ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဆက်သွယ်ရေးညွှန်ကြားမှုဦးစီးဌာနအနေဖြင့် USF ရန်ပုံငွေ တည်ထောင်ပြီးတဲ့နောက်မှာ သတ်မှတ် စည်းမျဉ်းများနှင့်အညီ ဆက်သွယ်မှုကွန်ရက် လွှမ်းခြုံနိုင်မှုမရှိသည့် နေရာဒေသများသို့ အဆင့်အလိုက် ဆက်သွယ်မှုရရှိနိုင်ရေး ဦးစားပေးအစီအစဉ်အလိုက် ညှိနှိုင်းဆောင်ရွက်ပေးသွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မွန်ပြည်နယ် မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဒေါ်သီရိရတနာ ၏ မွန်ပြည်နယ်၊ သထုံခရိုင်၊ ဘီးလင်းမြို့နယ်အတွင်း ရေဘေးကြုံတွေ့ခဲ့ရမှုအပေါ် ဆုံးရှုံးမှုများ ဖြစ်ပေါ်ခဲ့ပြီး ယင်းဆုံးရှုံးမှုများအား အနာဂတ်တွင် ဖြစ်ပေါ်မှု လျော့နည်းစေရေး၊ ထိခိုက်မှု အနည်းဆုံး လျှော့ချနိုင်ရေး၊ ရေရှည်စီမံကိန်းများ ရေးဆွဲနိုင်ရန်အတွက် ရေအရင်းမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနနှင့် သဘာဝပတ်ဝန်းကျင်ထိန်းသိမ်းရေး ဦးစီးဌာနတို့အား ပူးတွဲ၍ အသေးစိတ် ကွင်းဆင်းလေ့လာ ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်း၍ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနှင့် ပေါင်းစပ်ညှိနှိုင်း၍ ပို့ဆောင်ရေးနှင့်ဆက်သွယ်ရေးဝန်ကြီးဌာနက ဆက်လက်ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပြည့်ပြည့်စုံစုံ ရှင်းလင်းတင်ပြနိုင်ရန်အတွက် လိုအပ် လာပါက ွင့်ပြုပေးပါရန် လေးစားစွာ တင်ပြအပ်ပါတယ်။ ၂၀-၈-၂၀၁၈ ရက်နေ့နှင့် ၃၀-၈၂၀၁၈ ရက်နေ့တို့တွင် အမျိုးသားအဆင့် ရေအရင်းအမြစ်ကော်မတီမှ ကြီးမှူးကျင်းပတဲ့ ရေကြီးရေလျှံမှု လျော့ပါးစေရေး ညှိနှိုင်းအစည်းအဝေးများတွင် ရေကြီးရေလျှံမှုဖြစ်ပွားရခြင်း အကြောင်းအရင်းများကို ဖော်ထုတ်ဖြေရှင်းဆောင်ရွက်ရန်၊ လာမည့်(၃)နှစ်အတွင်း ရေတိုရေရှည် အစီအမံများ ဆောင်ရွက်ရန် နှင့်အဆိုပါလုပ်ငန်းများ အကောင်အထည်ဖော်နိုင်ရေးအတွက် သက်ဆိုင်ရာ ပြည်နယ်/တိုင်းဒေသကြီး များတွင် ရေကြီးရေလျှံမှုလျော့ပါးစေရေး ကော်မတီများ ဖွဲ့စည်းဆောင်ရွက်သွားကြရန် ဆုံးဖြတ်ခဲ့ပါတယ်။ အဆိုပါဆုံးဖြတ်ချက်များအရ မွန်ပြည်နယ်ရှိ မြို့နယ်(၁၀)မြို့နယ်အနက် မိုးရာသီုးရေချိန်အများဆုံးမြို့နယ်များတွင် တစ်ခုအပါအဝင်ဖြစ်သော ဘီးလင်းမြို့နယ်သည် နှစ်စဉ် ရေကြီး ရေလျှံမှုများ ဖြစ်ပေါ်ရပြီး လွှတ်တော်ကိုယ်စားလှယ်ကြီး တင်ပြသွားတဲ့အတိုင်းပဲ ဆုံးရှုံးထိခိုက်မှု များပြားသဖြင့် မွန်ပြည်နယ်အစိုးရအဖွဲ့မှ ရေရှည်မှာ ရေကြီးရေလျှံမှု ထပ်မံမဖြစ်ပေါ်စေရေးအတွက် ၂၆-၉-၂၀၁၈ ရက်စွဲပါစာဖြင့် မွန်ပြည်နယ်အစိုးရအဖွဲ့ဝင် စိုက်ပျိုးမွေးမြူရေးနှင့် ပို့ဆောင်ဆက်သွယ်ရေး ဝန်ကြီးမှ ဥက္ကဋ္ဌအဖြစ်ဦးဆောင်ပြီး အဖွဲ့ဝင်(၁၀)ဦးပါဝင်တဲ့ ရေကြီးရေလျှံမှု လျော့ပါးရေးကော်မတီကို ဖွဲ့စည်းပေးခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါခင်ဗျား။ ဒီဟာ ကတော့ ကျွန်တော်တို့ မွန်ပြည်နယ်အစိုးရအဖွဲ့က ဖွဲ့စည်းခဲ့တဲ့ ကော်မတီနဲ့ အဖွဲ့ဝင်တွေပါ။ ကျွန်တော်တို့ သက်ဆိုင်ရာဌာနများပါဝင်ပါတယ်။ ကျွန်တော်တို့ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနကလည်း အတွင်းရေးမှူးအသစ် ပါဝင်ပါတယ်။ မွန်ပြည်နယ်အစိုးရအဖွဲ့က ဖွဲ့စည်းပေးထားတဲ့ ဘီးလင်းမြစ် ရေကြီးရေလျှံမှု လျော့ပါးစေရေးကော်မတီမှာ ပါဝင်တဲ့ ရေ အရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနနှင့် ပတ်ဝန်းကျင်ထိန်းသိမ်းရေးဦးစီးဌာန တို့အပြင် ဆက်စပ်ဌာနများမှ ရေတိုအစီအမံ ခေါင်းစဉ်(၁၁)ခု၊ လုပ်ငန်းခွဲ(၃၃)ခု၊ ရေရှည်အစီအမံ ခေါင်းစဉ်(၄)ခု၊ လုပ်ငန်းခွဲ(၆)ခု ရေးဆွဲဆောင်ရွက်ထားရှိပြီး သက်ဆိုင်ရာ ပြည်ထောင်စုဝန်ကြီးဌာန များနှင့် မွန်ပြည်နယ်အစိုးရအဖွဲ့၏ ဦးဆောင်မှုဖြင့် လုပ်ငန်းများကို အကောင်အထည်ဖော် ဆောင်ရွက် သွားမည်ဖြစ်ပါတယ်။ ဘီးလင်းမြစ် ရေကြီးရေလျှံလျော့ပါးစေရေးအတွက် ရေတိုဆောင်ရွက်မည့် အစီအမံများကို ဆက်လက်တင်ပြခွင့်ပြုပါခင်ဗျား။ ဒီဟာကတော့ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီး ဌာန၏ ရေတိုအစီအမံ(၃)ခုအနက် ပထမအစီအမံဖြစ်တဲ့ ဘီးလင်းမြစ်၏ သဘာဝရေပိုလွှဲဖြစ်သော ဆားချောင်ကို လုပ်ငန်းအပိုင်းခွဲ၍ သဲနုန်းတူးဖော်ခြင်းလုပ်ငန်းဖြစ်ပါတယ်။ တင်ပြပါအတိုင်း အခုဟာ ဆိုရင် ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၏ ဆောင်ရွက်ပြီးတဲ့လုပ်ငန်းများ (၁၄) ရာခိုင်နှုန်းခန့် ပြီးစီးနေပြီဖြစ်ပါတယ်။ ဒီ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၏ ဒုတိယ ရေတိုအစီအမံဖြစ်သည့် ဘီးလင်းမြစ်ဝှမ်းဒေသ၊ စစ်တောင်းမြစ်ဝှမ်းဒေသများနှင့် ဆက်စပ်တည်ရှိသည့် ရေနုတ်မြောင်း (၁၃)ခု သဲနုန်းတူးဖော်ခြင်းလုပ်ငန်းများဖြစ်ပါတယ်။ အမှတ်စဉ် (၁)ကနေ (၅)အထိ ရေနုတ်မြောင်း(၅)ခုအား ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ ၂၀၁၈ - ၂၀၁၉ ဘဏ္ဍာရေးနှစ် မွန်ပြည်နယ်အစိုးရအဖွဲ့ရန်ပုံငွေဖြင့် ဆောင်ရွက်ရန်လျာထားပြီး ကျန်ရေနုတ်မြောင်း (၈)ခုအတွက်ကိုတော့ နှစ်အလိုက် ရန်ပုံငွေဖြင့် ဆက်လက်တင်ပြတောင်းခံပြီး ရန်ပုံငွေခွဲဝေရရှိမှု အပေါ်မူတည်၍ ဆောင်ရွက်သွားမှာဖြစ်ပါတယ်။ စောစောကတင်ပြခဲ့တဲ့ ကျွန်တော်တို့ တူးဖော်ရန်လိုအပ်တဲ့ ရေနုတ်မြောင်း တည်နေရာ ပြပုံဖြစ်ပါတယ်။ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၏ ဘီးလင်းမြို့နယ်အတွင်းရှိ နွေစပါး စိုက်ပျိုးရေပေးဝေရေးအတွက် တတိယရေတိုအစီအမံမှာ နှစ်စဉ် ဆောင်ရွက်ရသည့် မြေသား ချောင်းပိတ်တံ(၆)နေရာတွင် ရေတံခါး(၆)ခုတည်ဆောက်ခြင်းလုပ်ငန်းများ တည်နေရာပြပုံ ဖြစ်ပါတယ်။ ဒီနေရာမှာ တစ်ခုတောင်းပန်ပါတယ်ခင်ဗျား။ ဒီ ဆည်မြောင်းဦးစီးဌာနက ပေးပို့တဲ့နေရာမှာ တစ်နေရာကျန်ခဲ့ပါတယ်။ ဒီမှာကတော့ (၅)နေရာပဲ ပြသွားတာဖြစ်ပါတယ်။ ဒီတော့ အမှတ်စဉ်(၁) လိမ္မော်ရောင်နဲ့ပြထားတဲ့ အမှတ်စဉ်(၁)ဖြစ်တဲ့ ကွင်းညီနောင်ရေတံခါးကို ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနကနေပြီးတော့မှ ၂၀၁၈ - ၂၀၁၉ ဘဏ္ဍာရေးနှစ် မွန်ပြည်နယ်အစိုးရ ရန်ပုံငွေဖြင့် ဆောင်ရွက်ရန်လျာထားပြီး ကျန်ရေတံခါး(၅)ခုကိုတော့ လိုအပ်တဲ့ စူးစမ်းလေ့လာတိုင်းတာမှု လုပ်ငန်းများ ဆောင်ရွက်ပြီးတော့ ဒီဇိုင်းပြုစုတွက်ချက်ပြီး လိုအပ်တဲ့ရန်ပုံငွေကို ဘဏ္ဍာနှစ်အလိုက် ပြည်နယ်အစိုးရရန်ပုံငွေမှာ ထည့်သွင်းလျာထားတောင်းခံ၍ ရန်ပုံငွေခွဲဝေရရှိမှုအပေါ်မူတည်ပြီး ဆောင်ရွက်သွားမှာဖြစ်ပါတယ်။ လမ်းဦးစီးဌာနနှင့် မြန်မာ့မီးရထား၏ ရေတိုအစီအမံများ ဖြစ်ပါတယ်။ လမ်းဦးစီးဌာန အနေနဲ့ ရန်ကုန် - မော်လမြိုင် မော်တော်ကားလမ်း မိုင်တိုင်(၁၂၅)နှင့် (၁၃၂) ကြား ဘီးလင်း မြစ်ရေနှင့် ဆက်စပ်နေတဲ့အပိုင်းတွင် လမ်းအမြင့် မြှင့်တင်ခြင်း၊ ရေထုတ်ပေါက်များ တိုးချဲ့ တည်ဆောက်ခြင်းနှင့် ရေထုတ်ပေါက်များ အသစ်ထပ်မံတည်ဆောက်ခြင်းတို့ကို ဆောင်ရွက်မှာ ဖြစ်ပါတယ်။ မြန်မာ့မီးရထား အနေနဲ့ကတော့ ရန်ကုန် - မော်လမြိုင် ရထားလမ်း၊ ဘီးလင်းမြစ်ရေနှင့် ဆက်စပ်နေတဲ့အပိုင်းရှိ တံတား(၄)ခုကို ရေထွက်ပေါက်အကျယ် ထပ်မံတိုးချဲ့ တည်ဆောက်သွားမှာ ဖြစ်ပါတယ်။ ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာန၏ ရေတိုအစီအမံ ဖြစ်တဲ့ ဘီးလင်းမြစ်အတွင်း သဲသောင် ရှင်းလင်းခြင်းလုပ်ငန်း ဆောင်ရွက်မှာဖြစ်ပါတယ်။ ဘီးလင်းမြစ်၊ နှင်းပုလဲကျေးရွာအနီး နတ်ကျွန်းမှ မြစ်ညာဘက် ဘုရားဆိပ်အထိ ဘီးလင်းမြစ်သည် သဲသောင်များ၊ ရေလယ်ကျွန်းများ ဖြစ်ထွန်းလျက်ရှိသောကြောင့် ရေစီးရေလာကောင်းမွန်ရေးအတွက် ရေလယ်သောင် (၃)ခုကို တူးဖော်ရှင်းလင်းရန်လျာထားပါတယ်။ တူးဖော်ရှင်းလင်းမည့် ပမာဏကတော့ (၁၇၁၄၄၄၀)ကျင်း ဖြစ်ပြီး ခန့်မှန်းကုန်ကျစရိတ်မှာ ကျပ်(၁၁၅၇.၈)သန်းဖြစ်ပါတယ်။ ပတ်ဝန်းကျင်ထိန်းသိမ်းရေးဦးစီးဌာန၏ ရေတိုအစီအမံ (၅)ခုအနေဖြင့် ဘီးလင်းမြစ်၏ အထက်ပိုင်း ရေဝေရေလဲဒေသတွင် တရားမဝင် ရွှေတူးဖော်ခြင်းလုပ်ငန်းများ၊ ကျောက်ထုတ်လုပ်ခြင်း၊ သဲတူးဖော်ခြင်း စသည့် သယံဇာတကျောက် တူးဖော်ထုတ်လုပ်ခြင်းလုပ်ငန်းများ၊ သစ်ခိုးထုတ်ခြင်း လုပ်ငန်းများမရှိစေရန် တားဆီးဆောင်ရွက်ခြင်း၊ တရားဝင်ခွင့်ပြု ထားတဲ့ သယံဇာတ တူးဖော်ထုတ်လုပ် ခြင်းလုပ်ငန်းများကိုလည်း ပတ်ဝန်းကျင်ထိခိုက်မှု လျော့နည်းသက်သာစေသောနည်းဖြင့် ထုတ်လုပ် စေပြီး နုန်းအနည်အနှစ်များ မြစ်အတွင်းသို့ ပို့ချခြင်းအား ထိန်းချုပ်နိုင်ရန် စွန့်ပစ်မြေစာများ မြစ် အတွင်းသို့ မစွန့်ပစ်စေခြင်း၊ နုန်းတာတမံများ ထည့်သွင်းတည်ဆောက်စေရေး ကြီးကြပ်ဆောင်ရွက် သွားခြင်း၊ စိမ်းလန်းစိုပြည်ရေး အစီအစဉ်အရ သယံဇာတ တူးဖော်ထုတ်လုပ်သည့် လုပ်ငန်းရှင်များမှ ထုတ်လုပ်မှုဧရိယာ၏ (၂၀)ရာခိုင်နှုန်းအား အစားထိုးစိုက်ခင်းအဖြစ် ဘီးလင်းမြစ်၏ ရေဝေရေလဲ ဒေသတွင် ပြန်လည်စိုက်ပျိုးစေခြင်း၊ ကမ်းပြိုမှုမရှိစေရန် ဘီးလင်းမြစ်နှင့် မြစ်လက်တက်များမှာ သဲထုတ်လုပ်ခြင်းလုပ်ငန်းများအား စိစစ်၍ ခွင့်ပြုစေခြင်းနှင့် ဘီးလင်းမြစ်နှင့် မြစ်လက်တက်များကို ပုံမှန် မြစ်ကြောင်းရှင်းလင်းရေးလုပ်ငန်းများနှင့် မြစ်ကမ်းထိန်းသိမ်းရန်အတွက် ကြီးမြန်သစ်ပင်များ စိုက်ပျိုးခြင်းလုပ်ငန်းအား ပြည်နယ်သစ်တောဦးစီးဌာနနှင့် ပူးပေါင်းဆောင်ရွက်ခြင်းတို့ ဆောင်ရွက် သွားမှာဖြစ်ပါတယ်။ အခုဆက်လက်၍ ရေရှည်အစီအမံများကို တင်ပြသွားမှာ ဖြစ်ပါတယ်။ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၏ ရေရှည်အစီအမံကတော့ ဘီးလင်းမြစ်၏ လက်တက်ဖြစ်သော ယင်းအုံချောင်းနှင့် သဲဖြူချောင်း၏ ချောင်းလက်တက်ခွဲများအပေါ်တွင် ရေလှောင်တမံ(၃)ခု တည်ဆောက် သွားရန်ဖြစ်ပါတယ်။ ပတ်ဝန်းကျင်ထိန်းသိမ်းရေးဦးစီးဌာန၏ ရေရှည်အစီအမံများမှာ မွန်ပြည်နယ်၊ သထုံခရိုင်အတွင်းရှိ တောင်တန်းဒေသများ၊ ရေလွှမ်းမိုးမှု ဒဏ်ခံရနိုင်သည့် ဒေသများ၊ အထူးသဖြင့် ရာသီဥတုပြောင်းလဲမှုကြောင့် ထိခိုက်လွယ်သည့်နေရာများတွင် ရေသယံဇာတ ထိန်းသိမ်းသည့် နည်းပညာများနှင့် ရေလွှမ်းမိုးမှုဒဏ်ခံရသည့်ဒေသတွင် ရေသွင်းရေထုတ်စနစ်ကဲ့သို့ နည်းလမ်းများ နည်းတူ အခြားသင့်လျော်သည့် စနစ်များဖြင့် ထိရောက်သော ရေသယံဇာတစီမံခန့်ခွဲမှုနှင့် အုပ်ချုပ်မှု နည်းလမ်းကောင်းများကို ချမှတ်အကောင်အထည်ဖော် ဆောင်ရွက်စေခြင်းနှင့် ရေသိုလှောင်မှု ပိုမိုရရှိ စေခြင်း၊ ရေဝေရေလဲ ဒေသကာကွယ်ခြင်းနှင့် ပြန်လည်ထိန်းသိမ်းခြင်းကို တိုးမြှင့်ဆောင်ရွက်ရာတွင် ရာသီဥတုပြောင်းလဲမှုနှင့် လိုက်လျောညီထွေဖြစ်စေမည့် မဟာဗျူဟာများချမှတ်ခြင်း အပါအဝင် ဘက်စုံ သယံဇာတများ စီမံခန့်ခွဲခြင်းနှင့် အခြားသင့်လျော်တဲ့ နည်းလမ်းများဖြင့် ရေသယံဇာတများကို ရေရှည် တည်တံ့စေရန် စဉ်းစားဆောင်ရွက်စေခြင်းတို့ ဆောင်ရွက်သွားမှာဖြစ်ပါတယ်။ ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနက ရေရှည်အစီအမံအနေဖြင့် ဘီးလင်းမြစ် မြစ်ကြောင်းဖြောင့်ခြင်းလုပ်ငန်းကို ဆောင်ရွက်သွားမှာ ဖြစ်ပါတယ်။ ဒုံဝန်းကျေးရွာမှ ဇုက္ကလိကျေးရွာ(ပင်လယ်ဝ)အထိ ဘီးလင်းမြစ်ဟာ အကွေ့ကောက်များသည့်နေရာဖြစ်ပြီး အလျား အားဖြင့် (၂၈)မိုင်ခန့်ရှည်လျားသဖြင့် ပင်လယ်ဘက်သို့ ရေထွက်နှေးပြီးတော့ ရေထွက်အား ကောင်းမွန် စေရန် နှင်းပုလဲကျေးရွာအောက်ဘက် ရွှေလှေကျေးရွာမှ မြစ်ကွေး(၃)နေရာအား မြစ်ကြောင်းဖြောင့်ခြင်း လုပ်ငန်းဆောင်ရွက်သင့်တာ တွေ့ရှိရပါတယ်။ မြစ်ကြောင်းဖြောင့်ခြင်းကြောင့် နောက်ဆက်တွဲဆိုးကျိုး ဖြစ်တဲ့ နွေရာသီရေငန်ဝင်ရောက်ခြင်းမှ ကာကွယ်နိုင်ရန် ရေထိန်းတံခါးများ ထည့်သွင်းတည်ဆောက်ရန် လိုအပ်မှာဖြစ်ပါတယ်။ မြစ်ကြောင်းဖြောင့်ရန် ကနဦးလမ်းကြောင်း (၂)နေရာ လျာထားပါတယ်။ မြစ် ဖြောင့်ရန်လျာထားတဲ့ (၂)နေရာနှင့် ခန့်မှန်းကုန်ကျစရိတ် အသီးသီးကို တင်ပြထားတာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဘီးလင်းမြစ် ရေကြီးရေလျှံမှုလျော့ပါးသက်သာ စေရေးအတွက် ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၊ လမ်းဦးစီးဌာန၊ မြန်မာ့မီးရထား နှင့် ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနတို့မှ လာမည့် (၃)နှစ်အတွင်း ဆောင်ရွက်မည့် ရေတိုအစီအမံများ၏ ခန့်မှန်းကုန်ကျစရိတ်များကို မွန်ပြည်နယ်အစိုးရအဖွဲ့၏ ငွေလုံးငွေရင်းရန်ပုံငွေသို့ တင်ပြတောင်းခံပြီး ဆောင်ရွက်သွားမှာ ဖြစ်ပါတယ်။ ရေရှည်အစီအမံဖြင့် ဆောင်ရွက်မည့် လုပ်ငန်းစဉ်များဖြစ်သည့် ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနမှ တည်ဆောက်မည့် ရေလှောင်တမံ (၃)ခုနှင့် ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေး ဦးစီးဌာနမှ ဆောက်ရွက်မည့် မြစ်ကြောင်းဖြောင့်လုပ်ငန်းများ၏ ကုန်ကျစရိတ်များကို ပြည်ထောင်စု ရန်ပုံငွေသို့ တင်ပြတောင်းခံပြီး ဆောင်ရွက်သွားမှာ ဖြစ်ပါတယ်။ သို့ဖြစ်ပါ၍ ရေရှည်တွင် ဘီးလင်းမြို့နယ်အတွင်း ရေဘေးကြုံတွေ့မှုမရှိစေရေး၊ အနာဂတ်တွင် ဖြစ်ပေါ်မှု လျော့နည်းစေရေး၊ ထိခိုက်မှုအနည်းဆုံး လျှော့ချနိုင်ရေးအတွက် ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနနှင့် ပတ်ဝန်းကျင်ထိန်းသိမ်းရေးဦးစီးဌာနတို့အပြင် မွန် ပြည်နယ်အစိုးရအဖွဲ့မှ ဖွဲ့စည်းတာဝန် ပေးအပ်ထားတဲ့ ဘီးလင်းမြစ် ရေကြီးရေလျှံမှုလျော့ပါးစေရေး ကော်မတီ၏ ဆက်စပ်ဌာနများမှ ရေတို၊ ရေရှည်အစီအမံများ ရေးဆွဲဆောင်ရွက်ထားပြီး ဖြစ်ပါသည်။ မွန်ပြည်နယ်အစိုးရအဖွဲ့နှင့် ပူးပေါင်းအကောင်အထည်ဖော် ဆောင်ရွက်သွားမှာ ဖြစ်ပါကြောင်း ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။
<speech type='speaker'>လိုရင်းမေး။</speech>
<speech><mp id='456'>ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>ဥက္ကဋ္ဌကြီး။ ကျွန်တော် အနည်းငယ်မေးရန်။</speech>
<speech type='speaker'>ဟိုမှာ မေးနေတယ်။ ဟိုမှာ တစ်ယောက် မေးနေတယ်။</speech>
<speech><mp id='456'>ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>ဟုတ်ကဲ့။</speech>
<speech><mp id='1219'>ဦးစိုင်းပန်ဖ၊ ကယားပြည်နယ် မဲဆန္ဒနယ်အမှတ်(၁၂)</mp>မေးခွန်းမေးခွင့်ပြုတဲ့ ဥက္ကဋ္ဌကြီးကို အထူးပဲ ကျေးဇူးတင်ပါတယ်။ ဝန်ကြီး ခင်ဗျား။ ကျွန်တော် မယ်ဆည်နမ်ကျေးရွာအုပ်စုထဲက ကျောက်ဆု ကျေးရွာမှာ တာဝါတိုင်တစ်တိုင်လောက် ထောင်ပေးလို့ရနိုင်မလားဆိုတာ မေးမြန်းချင်ပါတယ်။ အဲဒီတိုင် ထောင်ပေးရင် ကျွန်တော်တို့ လေး၊ ငါးရွာလောက် ဆက်သွယ်ရေးအဆင်ပြေမှာ ဖြစ်မှာမို့လို့ပါခင်ဗျား။ ကျေးဇူးတင်ပါတယ်။</speech>
<speech type='speaker'>နားလည်လား။ နားလည်ရင် ဖြေ။</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>ဟုတ်ကဲ့။ လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးမြန်းတာလည်း ကျွန်တော် ကျေးဇူးတင်ပါတယ်။ ကျွန်တော်တို့ ပို့ဆောင်ရေးနှင့်ဆက်သွယ်ရေးဝန်ကြီးဌာနအနေနဲ့လည်း စောစောက တင်ပြသွားသလိုပေါ့နော်။ ကျွန်တော်တို့က နိုင်ငံတစ်ဝန်းမှာရှိတဲ့ နေရာတွေမှာ ကျွန်တော်တို့က ဆက်သွယ်ရေးကွန်ရက် လွှမ်းခြုံနိုင်ဖို့အတွက်ကို ဦးတည်ပြီးတော့ ဆောင်ရွက်လျက်ရှိပါတယ်။ ဒါပေမဲ့ စောစောက တင်ပြသွားသလိုပဲ။ ကျွန်တော်တို့အနေနဲ့ ဝေးလံခေါင်သီပြီးတော့ လူနေမှုတဲ့ နေရာတွေ ကိုတော့ လောလောဆယ် ဒီော့ ဆောင်ရွက်နိုင်ခြင်း၊ Operator တွေအနေနဲ့ကလည်း ဆောင်ရွက်နိုင်ခြင်းမရှိတဲ့အတွက် ကျွန်တော်တို့က ခုန ရှင်းလင်းတင်ပြသွားတဲ့ Universal Service Fund ရန်ပုံငွေ တည်ထောင်ပြီးတော့ ဆောင်ရွက်သွားမှာ ဖြစ်ပါတယ်။ အဲဒီတော့ စောစောကဆိုရင် ကျွန်တော်တို့က လောလောဆယ် ကမ္ဘာ့ဘဏ်အကူအညီနဲ့ Pilot Project (၄)မျိုးနဲ့ ကျွန်တော်တို့ စပြီးဆောင်ရွက်သွားမှာ ဖြစ်ပါတယ်။ အဲဒါပြီး စောစောကတင်ပြ သွားသလို ပလက်ဝမြို့နယ် အပါအဝင် ကျွန်တော်တို့ (၁၉)မြို့နယ်။ အဲဒီတော့ ဦးစားပေးအစီအစဉ် အလိုက် ကျွန်တော်တို့က ဒီဟာကို သေချာလေ့လာတွက်ချက်ပြီးတော့ တကယ်လိုအပ်တဲ့၊ ဝေးလံ ခေါင်သီတဲ့ နေရာ၊ ခုန လူဦးရေ၊ ကျန်းမာရေး၊ စီးပွားရေးအတွက် အဓိကကျတဲ့နေရာတွေကို ကျွန်တော် တို့က အတိုင်ပင်ခံတွေနဲ့ ကျွန်တော်တို့က ညှိနှိုင်းတိုင်ပင်ပြီးတော့ တစ်ဆင့်နဲ့တစ်ဆင့် ကျွန်တော် ဆောင်ရွက်ပေးမှာဖြစ်ပါတယ်။ ဒါကြောင့်မို့လို့ ကျွန်တော်တို့ ခုန လွှတ်တော်ကိုယ်စားလှယ်ကြီး တင်ပြ သွားတဲ့ နေရာတွေမှာလည်း တစ်ချိန်မှာ ဆောင်ရွက်ပေးသွားနိုင်မယ်လို့ ကျွန်တော် မျှော်လင့်ပါတယ်။ ဖြေကြားအပ်ပါတယ်ခင်ဗျား။</speech>
<speech><mp id='456'>ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)</mp>ဟုတ်ကဲ့။ ဝန်ကြီးရှင်းလင်း ပေးခြင်းကို ကျွန်တော်တို့ ကျေးဇူးတင်ကြောင်း ထပ်မံတင်ပြလိုပါတယ်။ လေယာဉ်ကွင်းဖြစ်မြောက်ရေး ကိုလည်း ကျွန်တော်တို့ ကိုးကန့်ဒေသဦးစီးအဖွဲ့မှ ပြည်နယ်အစိုးရကို ဆက်လက်တင်ပြသွားမှာဖြစ်ပါတယ်။ ကျွန်တော် သီးခြားအနေနဲ့ တစ်ခုမေးချင်တာကတော့ ကျွန်တော်တို့ အကယ်၍ လေယာဉ်ကွင်း တည်ဆောက်ပေးခဲ့မယ်ဆိုပါက ကိုးကန့်ဒေသ တည်ငြိမ်အေးချမ်းရေးအတွက် တိုက်လေယာဉ် ဆင်းသက် နိုင်အောင် ဆောင်ရွက်ပေးနိုင်ခြင်းအစီအစဉ် ရှိ/မရှိ သိလိုပါတယ်ခင်ဗျား။</speech>
<speech type='speaker'>ခင်ဗျား မေးခွန်းက နေပါဦး။ ခင်ဗျား စမေးတုန်းက လူ(၁၀)ယောက် ကူးဖို့ လေယာဉ်ပျံကွင်း ဆောက်ပေးဆိုပြီးတော့မှ ဘယ်လိုဖြစ်လို့ တိုက်လေယာဉ်က ပါလာတာတုန်း။ ဆက်စပ်မှုမှ မဟုတ်တာကြီးကို။ ဟုတ်တယ်မို့လား။ ခင်ဗျား(၁၀)ယောက်နဲ့အထက် လေယာဉ် ခရီးသည် သွားပြီးတော့ တိုက်လေယာဉ်ပါ ဆိုတော့။ ခင်ဗျား ဒါကတော့ လုံခြုံ ရေးနဲ့သွားဆိုင်လို့။ ဒါပဲ ထားလိုက်။ ခင်ဗျား မေးခွန်းနဲ့က (၁၀)ယောက်ပဲမေးပေါ့။ ဒါ ဆက်စပ်မေးခွန်းမှမဟုတ်တာ။ ဒါ ခွင့်မပြုပါဘူး။</speech>
<speech type='speaker'>အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေးကို (၂၅) မိနစ်ခန့် ခေတ္တရပ်နားပါမယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျာ။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ အစည်းအဝေးကို ၁၁၀၂ နာရီ ခေတ္တရပ်နားပြီး ၁၁၃၃ နာရီ ပြန်လည်ကျင်းပပါသည်။</speech>
</section>
<section value = 'Bill'>	
<bill>
<speech type='mc'>အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်ခင်ဗျား။</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type='speaker'>အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ၂၀၁ရ ခုနှစ်၊ မြန်မာ့ကျောက်မျက် ရတနာ ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြား ရှင်းလင်းဖို့ ဖြစ်ပါတယ်။</speech>
<speech><mp id='30'>ဒေါ်နန်းနီနီအေး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီးနှင့်တကွ ကိုယ်စားလှယ်တော်ကြီးများအားလုံး မင်္ဂလာပါရှင်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် ဥပဒေကြမ်းကော်မတီဝင် ဒေါ်နန်းနီနီအေး ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီ၏ တာဝန်ပေးချက်အရ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းအပေါ် စိစစ်တင်ပြခြင်း အစီရင်ခံစာကို လွှတ်တော်သို့ ဖတ်ကြားတင်ပြပါမယ်။ အမျိုးသားလွှတ်တော်၊ ဥပဒေကြမ်းကော်မတီ၏ ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ-၁)၁/၂၀၁၈ - ၆၃၁ ရက်စွဲ၊ ၂၀၁၈ ခုနှစ်၊ နိုဝင်ဘာလ ၂၈ ရက် ၁။ ပြည်သူ့လွှတ်တော်က ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေကြမ်းကို ၃၁-၈-၂၀၁၈ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီး အမျိုးသားလွှတ်တော်သို့ ပြန်လည်ပေးပို့လာ ပါသည်။ ယင်းဥပဒေကြမ်းနှင့်စပ်လျဉ်း၍ ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ် အမှတ်(၁၁)၊ ဦးထွန်းထွန်းဦး၊ မန္တလေးတိုင်းဒေသကြီး မဲဆန္ဒနယ်အမှတ်(၂)၊ ဦးဟန်ဝင်းသိန်း၊ တနင်္သာရီ တိုင်းဒေသကြီး မဲဆန္ဒနယ်အမှတ် (၄)၊ ဦးကျော်သီဟ၊ မန္တလေးတိုင်းဒေသကြီး မဲဆန္ဒနယ်အမှတ်(၁၂)၊ ဦးခင်မောင်မြင့်၊ ကချင်ပြည်နယ် မဲဆန္ဒနယ်အမှတ်(၉)၊ ဦးခင်မောင်ဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၇)တို့က ၁၃ - ၁၁ - ၂၀၁၈ ရက်နေ့နှင့် ၁၄ - ၁၁ - ၂၀၁၈ ရက်နေ့တို့တွင် အကြံပြု ဆွေးနွေးခဲ့ကြပါသည်။ အမျိုးသားလွှတ်တော်၊ ဥပဒေကြမ်းကော်မတီသည် အကြံပြု ဆွေးနွေးခဲ့သည့် အမျိုးသားလွှတ်တော်ကိုယ်စားလှယ်များ၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီး ဌာန၊ ပြည်ထောင်စုရှေ့နေချုပ်ရုံး၊ အမျိုးသားလွှတ်တော်၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီ၊ ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေး ကော်မတီ၊ ပြည်ထောင်စုလွှတ်တော်၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်အဖွဲ့ဝင် ပညာရှင်တို့နှင့် ၁၉ - ၁၁ - ၂၀၁၈ ရက်နေ့တွင် တွေ့ဆုံညှိနှိုင်းဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော် ဥပဒေကြမ်းကော်မတီသည် ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို လေ့လာစိစစ်ရာတွင် - (က) အဓိပ္ပာယ်ပိုမိုပြည့်စုံမှုရှိစေရန် ပြည်သူ့လွှတ်တော်က အတည်ပြု ထားသည့် ဥပဒေကြမ်း အပိုဒ် ၂၊ အပိုဒ်ခွဲ(မ) ၏ နောက်တွင် အပိုဒ်ခွဲ(ယ)အဖြစ် ရတနာနယ်မြေ ဆိုသည်မှာ ကျောက်မျက်ရတနာကို စီးပွားဖြစ်ထုတ်လုပ်နိုင်ကြောင်း သတင်းရရှိသည့် သို့မဟုတ် ရှာဖွေတွေ့ရှိသည့် နယ်မြေကို ပြည်ထောင်စုအစိုးရအဖွဲ့၏ သဘောတူညီချက်ဖြင့် ဝန်ကြီးဌာနက ရတနာနယ်မြေအဖြစ် သတ်မှတ်ရန် ရည်ရွယ်ကြောင်း အများပြည်သူ သိရှိရန် အမိန့်ကြော်ငြာစာ ထုတ်ပြန်သတ်မှတ်ထားသည့် နယ်မြေကို ဆိုသည်။ ဆိုသည့် စကားရပ်ကို အသစ်ဖြည့်စွက်၍လည်းကောင်း၊ အပိုဒ် ၁၀ ကို မလိုအပ်၍ ပယ်ဖျက်သင့်ပါကြောင်းနှင့် အပိုဒ် ၁၂ တွင် ဖော်ပြထားသော အသင်းဖွဲ့စည်းပုံ စည်းမျဉ်းအရလည်းကောင်း ဆိုသည့်စကားရပ်ကို ဖွဲ့စည်းပုံအခြေခံစည်းမျဉ်းအရ လည်းကောင်း ဆိုသည့်စကားရပ်ဖြင့်လည်းကောင်း၊ အပိုဒ် ၁၆၊ အပိုဒ်ခွဲ(ခ)တွင် ဖော်ပြထားသော ၃ နှစ်ထိ တစ်ကြိမ်သာဆိုသည့်စကားရပ်ကို သက်တမ်းတိုးမြှင့် ခွင့်ပြုမိန့်ထုတ်ပေးရာတွင် ပိုမိုကျယ်ပြန့်စွာ ဆောင်ရွက်နိုင်ရန်အတွက် တစ်ကြိမ်လျှင် (၃)နှစ်ထက်မပိုစေဘဲ (၉)နှစ်အထိ ဆိုသည့်စကားရပ်ဖြင့်လည်းကောင်း၊ အပိုဒ် ၁ရ တွင်ဖော်ပြထားသော အဆိုပြုသော ပုဂ္ဂိုလ်(၃)ဦးထက်မနည်း ဆိုသည့် စကားရပ်ကို အရေးအသားရှင်းလင်းမှု ရှိစေရန်အတွက် အဆိုပြု သော ဒေသခံပုဂ္ဂိုလ် ၃ ဦး ထက်မနည်း ဆိုသည့်စကားရပ်ဖြင့်လည်းကောင်း၊ အပိုဒ် ၁၈၊ အပိုဒ်ခွဲ(ဃ)တွင် ဖော်ပြထားသော စကားရပ်များအား ပယ်ဖျက်၍လည်းကောင်း၊ အပိုဒ် ၁၉၊ အပိုဒ်ခွဲ (ဂ)တွင် ဖော်ပြထားသော (၂)နှစ်ထိ တစ်ကြိမ်သာ ဆိုသည့်စကားရပ်ကို တစ်ကြိမ်လျှင် (၂)နှစ်ထက်မပိုစေဘဲ (၆)နှစ်အထိ ဆိုသည့်စကားရပ်ဖြင့်လည်းကောင်း၊ အပိုဒ် ၂၂။ အပိုဒ်ခွဲ(ဂ)တွင် ဖော်ပြထားသော ရှာဖွေတူးဖော် ဆိုသည့်စကားရပ်ကို တူးဖော် ဆိုသည့်စကားရပ်ဖြင့်လည်းကောင်း၊ အပိုဒ် ၂၆ တွင် ဖော်ပြထားသော သတင်း ပေးပို့အပ်နှံရမည် ဆိုသည့်စကားရပ်ကို ခွင့်ပြုမိန့်ရရှိသူသည် သတ်မှတ်ချက်များ နှင့်အညီ ဆောင်ရွက်နိုင်ရန်အတွက် သတင်းပေးပို့၍ သတ်မှတ်ချက်များနှင့်အညီ ဆက်လက်ဆောင်ရွက်ရမည် ဆိုသည့်စကားရပ်ဖြင့် အသီးသီး ပြင်ဆင်ဖြည့်စွက် သင့်ကြောင်း လေ့လာတွေ့ရှိရပါသည်။ ပြည်သူ့လွှတ်တော်က အတည်ပြု ထားသည့် ဥပဒေကြမ်း အပိုဒ် ၃၁၊ အပိုဒ်ခွဲ(က) နှင့် အပိုဒ် ၃၂၊ အပိုဒ်ခွဲ(က)တို့တွင် ဖော်ပြထားသော ရွေးချယ်တာဝန်ပေးအပ်သူများ ဆိုသည့် စကားရပ်ကို ရွေးချယ်တာဝန်ပေးအပ်သူ ဒေသခံများ ဆိုသည့်စကားရပ်ဖြင့် အစားထိုးပြင်ဆင်ဖြည့်စွက်သင့်ပါကြောင်းနှင့် ပြစ်ဒဏ်ချမှတ်ရာတွင် လုပ်ငန်း အမျိုး အစား ပမာဏအလိုက် စီရင်ဆောင်ရွက်နိုင်စေရန်အတွက် အပိုဒ် ၅၁ တွင် ဖော်ပြထားသော စကားရပ်များကို အောက်ပါအတိုင်းအစားထိုး ပြင်ဆင်သင့်ပါကြောင်း လေ့လာတွေ့ရှိရပါသည် - ၅၁။ (က) မည်သူမဆို လက်လုပ်လက်စားကျောက်မျက်ရတနာတူးဖော်ထုတ်လုပ်ခြင်း လုပ်ငန်းကို ခွင့်ပြုမိန့်မရရှိဘဲ လုပ်ကိုင်ကြောင်း ပြစ်မှုထင်ရှားစီရင်ခြင်း ခံရလျှင် ထိုသူကို အနည်းဆုံး ၁ နှစ်မှ အများဆုံး ၃ နှစ်ထိ ထောင်ဒဏ် ချမှတ်ရမည့်ပြင် ငွေဒဏ်လည်း ချမှတ်နိုင်သည်။ (ခ) မည်သူမဆို အသေးစားနှင့် အလတ်စား ကျောက်မျက်ရတနာတူးဖော် ထုတ်လုပ်ခြင်းလုပ်ငန်းကို ခွင့်ပြုမိန့်မရရှိဘဲ လုပ်ကိုင်လိုကြောင်း ပြစ်မှု ထင်ရှားစီရင်ခြင်းခံရလျှင် ထိုသူကို အနည်းဆုံး(၃)နှစ်မှ အများဆုံး (၇)နှစ်ထိ ထောင်ဒဏ်ချမှတ်ရမည့်အပြင် ငွေဒဏ်လည်း ချမှတ်နိုင်သည်။ ကော်မတီ၏သဘောထားမှတ်ချက် ။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ၂၀၁ရ ခုနှစ်၊ မြန်မာ့ ကျောက်မျက်ရတနာဥပဒေကြမ်းနှင့် စပ်လျဉ်း၍ အကြံပြုဆွေးနွေးခဲ့ကြသည့် အမျိုးသားလွှတ်တော် ကိုယ်စားလှယ်များ၊ သက်ဆိုင်ရာဝန်ကြီးဌာန၊ ပြည်ထောင်စုရှေ့နေချုပ်ရုံး၊ အမျိုးသားလွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ၊ ပြည်သူ့လွှတ်တော်၊ သယံဇာတ နှင့်သဘာဝပတ်ဝန်းကျင် ထိန်းသိမ်းရေးကော်မတီ၊ ပြည်ထောင်စုလွှတ်တော်၊ ဥပဒေရေးရာနှင့် အထူး ကိစ္စရပ်များ လေ့လာဆန်းစစ် သုံးသပ်ရေးကော်မရှင်အဖွဲ့ဝင် ပညာရှင်တို့နှင့် အသေးစိတ်ညှိနှိုင်း ဆွေးနွေးခဲ့ပြီးဖြစ်ပါသဖြင့် အမျိုးသားလွှတ်တော်၊ ဥပဒေကြမ်းကော်မတီ၏ ထပ်မံပြင်ဆင်ချက်များကို အတည်ပြု သင့်ပါကြောင်းနှင့် ဤဥပဒေကြမ်း၏ ကျန်အပိုဒ်၊ အပိုဒ်ခွဲများကို ပြည်သူ့လွှတ်တော်၏ အတည်ပြုချက်အတိုင်း ဆက်လက်အတည်ပြု သင့်ပါကြောင်း အစီရင်ခံတင်ပြအပ်ပါသည်။ လွှတ်တော် နှစ်ရပ် သဘောကွဲလွဲချက်များကိုလည်း ပြည်ထောင်စုလွှတ်တော်၏ အဆုံးအဖြတ်ခံယူဆောင်ရွက်သင့် ပါကြောင်း တစ်ပါတည်း တင်ပြအပ်ပါသည်။ အမျိုးသားလွှတ်တော်၊ ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာသော ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင် ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး အမျိုးသားလွှတ်တော်သို့ ပြန်လည် ပေးပို့လာပါတယ်။ ပြည်သူ့လွှတ်တော်၏ ပြင်ဆင်ချက်များအနက် အဆုံးအဖြတ်ရယူလိုသည့် ဥပဒေကြမ်းပါ အပိုဒ်၊ အပိုဒ်ခွဲများကို ဥပဒေကြမ်းကော်မတီက တစ်ပိုဒ်ချင်းစီအလိုက် တင်ပြဖို့ ဖြစ်ပါတယ်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော်ကြီးများအားလုံး မင်္ဂလာပါခင်ဗျား။ ဥက္ကဋ္ဌကြီးခင်ဗျား။ ပထမဦးဆုံး ကျွန်တော်တို့ လွှတ်တော်ကိုယ်စားလှယ်ကြီးများထံကို ဖြန့်ဝေထားတဲ့ ကန့်လန့်ဖြတ်ဇယားမှာ Typing Error လေးတစ်ချို့ ရှိနေတဲ့အတွက် အဲဒါလေးကို ရှေးဦး တင်ပြလိုပါ တယ်။ ကျွန်တော်တို့ စုစုပေါင်း လွှတ်တော်ကိုယ်စားလှယ်တော်ကြီးများကို ဖြန့်ဝေထားတဲ့ ကန့်လန့်ဖြတ် ဇယားမှာ စာမျက်နှာ ၅ မျက်နှာ ပါ ပါတယ်။ အမှတ်စဉ် ၁ ကနေ ၁၂ ထိ ဖြစ်ပါတယ်။ အဲတော့ အမှတ်စဉ် ၁ နဲ့ အမှတ်စဉ် ၂ မှာတော့ ကျွန်တော်တို့ အပိုဒ် ၂၊ အပိုဒ်ခွဲ(ဃ)၊ အပိုဒ် ၁၀၊ ဒီ အပိုဒ်ညွှန်း တွေက မှန်ပါတယ်ခင်ဗျား။ အမှတ်စဉ် ၃ မှာတော့ ကျွန်တော်တို့ အမျိုးသားလွှတ်တော် ဥပဒေကြမ်း ကော်မတီရဲ့ ထပ်မံပြင်ဆင်ချက်မှာ အပိုဒ် ၁၂ လို့ ဒါ ဖော်ပြထားတာ Typing Error ဖြစ်ပါတယ်။ တကယ့်တကယ်တော့ အပိုဒ် ၁၁ ဖြစ်ပါတယ်။ ဒီလိုပါပဲ အမှတ်စဉ် ၄ မှာလည်း အပိုဒ် ၁၆ (ခ)ဆိုတဲ့ နေရာမှာလည်း ၁၅(ခ)လို့ ပြင်ဆင်ပြီးတော့ ဖတ်ရှုစေလိုပါတယ်။ အမှတ်စဉ် ၅ မှာလည်း အပိုဒ် ၁ရ ဆိုတာကို အပိုဒ် ၁၆ လို့ ပြင်ဆင်ဖတ်ရှုစေလိုပါတယ်။ အမှတ်စဉ် ၆ ကတော့ မှန်ပါတယ်။ အမှတ်စဉ် ရ မှာလည်း အပိုဒ် ၁၉ (ဂ)ကို အပိုဒ် ၁၈(ဂ)၊ အမှတ်စဉ် ၈ မှာတော့ အပိုဒ် ၂၂ (ဂ)ကို အပိုဒ် ၂၁(ဂ)၊ အမှတ်စဉ် ၉ မှာ အပိုဒ် ၂၆ ကို အပိုဒ် ၂၅ ၊ အမှတ်စဉ် ၁၀ မှာ အပိုဒ် ၃၁(က)ကို ၃၀(က)၊ အမှတ်စဉ် ၁၁ မှာ အပိုဒ် ၃၂(ဃ)ကို ၃၁(ဃ) နောက်ဆုံးအမှတ်စဉ်ဖြစ်တဲ့ အမှတ်စဉ် ၁၂ မှာ အပိုဒ် ၅၁(က)ကို ၅၀(က)လို့ အမှတ်စဉ် တစ်ခုစီလျော့ပြီးတော့ ပြင်ဆင်ဖတ်ရှုစေလိုပါတယ်။ Typing Error ဖြစ်ကြောင်း ရှေးဦးစွာဖြင့် တင်ပြလိုပါတယ်။ ပထမဦးဆုံးတော့ အမျိုးသားလွှတ်တော် ဥပဒေကြမ်းကော်မတီရဲ့ ပြင်ဆင်ဖြည့်စွက်ချက်များကို တင်ပြပါ့မယ်။ အမျိုးသားလွှတ်တော် ဥပဒေကြမ်းကော်မတီရဲ့ ဖြည့်စွက် ချက်များဖြစ်တဲ့ ဥပဒေကြမ်းရဲ့ - အပိုဒ် ၂၊ အပိုဒ်ခွဲ(ဃ)၊ အပိုဒ် ၁၁၊ အပိုဒ် ၁၅၊ အပိုဒ်ခွဲ(ခ)၊ အပိုဒ် ၁၆၊ အပိုဒ် ၁၈၊ အပိုဒ်ခွဲ (ဂ) ပြင်ဆင်ဖြည့်စွက်ချက်များကို လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ် ခင်ဗျား။</speech>
<speech type='speaker'>ဒီပြင်ဆင်ဖြည့်စွက်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဒီပြင်ဆင်ဖြည့်စွက်ချက် အတည် ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အပိုဒ် ၂၊ အပိုဒ်ခွဲ(ဃ)၊ အပိုဒ် ၁၁၊ အပိုဒ် ၁၅၊ အပိုဒ်ခွဲ(ခ)၊ အပိုဒ် ၁၆၊ အပိုဒ် ၁၈၊ အပိုဒ်ခွဲ(ဂ) သည် ဤဥပဒေကြမ်း၏ အစိတ်အပိုင်းဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းကော်မတီရဲ့ ပြင်ဆင်ချက်များဖြစ်တဲ့ - အပိုဒ် ၂၁၊ အပိုဒ်ခွဲ(ဂ)၊ အပိုဒ် ၂၅၊ အပိုဒ် ၃၀၊ အပိုဒ်ခွဲ(က)၊ အပိုဒ် ၃၁၊ အပိုဒ်ခွဲ(က)၊ အပိုဒ် ၅၀ ပြင်ဆင်ချက်များကို လွှတ်တော်က အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type='speaker'>ဒီပြင်ဆင်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ချက် အတည် ဖြစ်သည်။</speech>
<speech><mp id='1262'>ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>လို ဆိုတဲ့ စာလုံးတစ်လုံးဟာ ပိုနေသလားလို့ ကျွန်တော် တင်ပြတာပါခင်ဗျား။ အပိုဒ် ၅၀(က)မှာ လုပ်ငန်းကို ခွင့်ပြုမိန့် မရရှိဘဲ လုပ်ကိုင်လိုကြောင်း ပြစ်မှုထင်ရှား စီရင်ခြင်းခံရသည် ဆိုတဲ့နေရာမှာ လုပ်ကိုင်ကြောင်း ပြစ်မှု ထင်ရှား စီရင်ခြင်းခံရသည်ဆိုတဲ့ ဟာကိုပိုပြီး သင့်လျော်ပါတယ်။ လို တစ်လုံး ပိုနေတယ်လို့ ထင်နေပါ တယ်ခင်ဗျား။ အပိုဒ်(ခ)မှာလည်း အဲဒီလိုဖြစ်နေပါတယ်။ လုပ်ကိုင်ကြောင်းဆိုတာ ဖြစ်နိုင်မယ်။ လုပ်ကိုင်လိုကြောင်းဆိုတာ မဖြစ်သင့်ပါဘူး။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ကျွန်တော်တို့ လွှတ်တော်ကို အစီရင်ခံစာ တင်သွင်းသွားတဲ့အခါမှာ ခုနက ကိုယ်စားလှယ်တော်ကြီး ဒေါ်နန်းနီနီအေး ဖတ်ကြားတင်ပြပြီး ဖြစ်ပါတယ်။ အဲဒီမှာ လုပ်ကိုင်ကြောင်းလို့ပဲ တင်ပြသွားတာ ဖြစ်ပါတယ်ခင်ဗျား။ ဒါ Typing Error ပါခင်ဗျား။ ဒီဟာကလည်း လိုလေးတစ်လုံး ပိုနေတာပါခင်ဗျား။ လွှတ်တော်မှာ အတည် ပြုတဲ့အခါကျရင်တော့ ပြစ်မှုပြစ်ဒဏ်ပြဋ္ဌာန်းချက် ဖြစ်တဲ့အတွက်ကြောင့်မို့လို့ လုပ်ကိုင်ကြောင်း ပြစ်မှု ထင်ရှား စီရင်ခြင်းခံရသည်ဆိုပြီးတော့ ဒီလိုပဲ အတည်ပြု မှာဖြစ်ပါတယ်။ ခုန ဥပဒေကြမ်းကော်မတီရဲ့ အစီရင်ခံစာမှာလည်း လုပ်ကိုင်ကြောင်းလို့ပဲ တင်ပြသွားတာဖြစ်ပါတယ် ဆိုတာကို လေးစားစွာ တင်ပြ အပ်ပါတယ်ခင်ဗျား။</speech>
<speech type='speaker'>ကိုယ်စားလှယ်က ကန့်ကွက်တာမဟုတ်ဘူးပေါ့နော်။ သဘောတူတယ်ပေါ့။ သဘောမတူတဲ့သူ မရှိတဲ့အတွက် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၂၁(ဂ)၊ အပိုဒ် ၂၅၊ အပိုဒ် ၃၀(က)၊ အပိုဒ် ၃၁(က)၊ အပိုဒ် ၅၀ သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းကော်မတီရဲ့ ပယ်ဖျက်ချက်များကို တင်ပြမှာဖြစ်ပါတယ်။ ဒီ ပယ်ဖျက်ချက် ၂ ချက်ကတော့ ပြည်သူ့လွှတ်တော်ကနေ ထပ်မံဖြည့်စွက်လိုက်တဲ့ ဖြည့်စွက်ချက်များ ဖြစ်ပါတယ်။ အဲဒါတွေကတော့ အပိုဒ် ၁၀ နဲ့ အပိုဒ် ၁၈(ဃ)ဖြစ်ပါတယ်။ အပိုဒ် ၁၈(ဃ)ကလည်း လက်လုပ်လက်စား လုပ်ကိုင်ခွင့်ပြုတဲ့ လိုင်စင်ထုတ်ပေးဖို့ ဖြစ်ပါတယ်။ ဒီပြဋ္ဌာန်းချက်က ရှေ့မှာပါပြီးသား ဖြစ်တဲ့အတွက် ကြောင့်မို့လို့ လိုအပ်ခြင်းမရှိတဲ့အတွက် ပယ်ဖျက်ရန် ဖြစ်ပါတယ်။ အပိုဒ် ၁၀ မှာကတော့ ပြည်သူ့ လွှတ်တော်က အသစ်ဖြည့်စွက်ထားတာက ဝန်ကြီးဌာနသည် နိုင်ငံတော်နှင့် နိုင်ငံသားများအကျိုးဟာ နိုင်ငံတော်ပိုင်လုပ်ငန်းအဖြစ် လုပ်ကိုင်ရန်လိုအပ်ပါက ပြည်ထောင်စုအစိုးရအဖွဲ့၏ သဘောတူညီချက်ဖြင့် သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရများနှင့် ပူးပေါင်း၍ နိုင်ငံတကာအဆင့် စံချိန်စံညွှန်းများနှင့်အညီ အကောင်အထည်ဖော် ဆောင်ရွက်နိုင်သည်လို့ ဒီလိုမျိုး အသစ်ဖြည့်စွက် ၃၁(က)၊ အက်တာမြတ်ဉာဏစ်မတီရဲ့ ပယ်ဖျက် စွက် ထားတာဖြစ်ပါတယ်။ ဆိုလိုရင်း အဓိပ္ပာယ်ကတော့ အကြီးစားလုပ်ကွက်များကိုလည်း နိုင်ငံတော်အစိုးရ အနေနဲ့ ခွင့်ပြု ပေးနိုင်တယ်ဆိုပြီးတော့ ဒီလို ထည့်သွင်းထားတာဖြစ်ပါတယ်။ ဒီ ကျွန်တော်တို့ ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေကြမ်းရဲ့ အဓိပ္ပာယ်ဖွင့်ဆို ချက်များမှာ အကြီးစားလုပ်ကွက် လုံးဝမပါရှိတော့ပါဘူး။ အလတ်စား၊ အသေးစားနဲ့ လက်လုပ်လက်စား လုပ်ကွက်များပဲ လုပ်ကိုင်ခွင့်များလည်း ပါရှိပါတယ်။ အဲဒီတော့ ဒီလိုဖြည့်စွက်ချက်ကို ကျွန်တော်တို့က အတည်ပြု လိုက်မယ်ဆိုရင် ဥပဒေကြောင်းအရ အဟောသိကံ ပြဋ္ဌာန်းချက်မျိုးပဲ ဖြစ်ပါ လိမ့်မယ်။ ဒီမှာ ဖော်ပြထားပေမယ့် ဥပဒေတစ်ရပ်လုံးမှာ အကြီးစားလုပ်ဆောင်ခွင့်ကို ဖော်ညွှန်းထားခြင်းမရှိတဲ့အတွက် ကြောင့်မို့လို့ ဒါကိုလည်း ပယ်ဖျက်ပြီးတော့ အတည်ပြုဖို့ဖြစ်ပါတယ်။ ဒီအတွက် ပြည်သူ့လွှတ်တော်က အတည်ပြု ထားတဲ့ အပိုဒ် ၁၀ နဲ့ အပိုဒ် ၁၈၊ အပိုဒ်ခွဲ (ဃ) အသစ်ဖြည့်စွက်ချက်များကို အမျိုးသား လွှတ်တော်က ပယ်ဖျက်အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီ ပယ်ဖျက်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပယ်ဖျက်ချက် အတည် ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ တင်ပြလိုတာက အမျိုးသားလွှတ်တော်က ယခုပြင်ဆင်ချက်တွေနဲ့ ပြန်လည် အတည်ပြုထားသော ဥပဒေကြမ်း၏ အပိုဒ်၊ အပိုဒ်ခွဲများမှအပ ကျန်ရှိတဲ့ အပိုဒ်၊ အပိုဒ်ခွဲများကို ပြည်သူ့ လွှတ်တော်၏ အတည်ပြုချက်အတိုင်း ဆက်လက်အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type='speaker'>ဒီ တင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက် အတည်ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ ထပ်ဆင့်တင်ပြရမှာကတော့ ဒီနေ့ အမျိုးသားလွှတ်တော်က ပြင်ဆင်ချက်တွေနဲ့ ပြန်လည်အတည်ပြု လိုက်တဲ့ အပိုဒ်၊ အပိုဒ်ခွဲတွေ ရှိပါတယ်။ ပြီးတဲ့အခါမှာ ပြည်သူ့လွှတ်တော်ရဲ့ အတည်ပြုချက်အတိုင်း ဆက်လက်ထားရှိရမယ့် အပိုဒ်၊ အပိုဒ်ခွဲတွေ ရှိပါတယ်။ ကျန်ရှိတဲ့ ဥပဒေကြမ်း တစ်ရပ်လုံးမှာရှိတဲ့ အပိုဒ်၊ အပိုဒ်ခွဲများကိုတော့ အမျိုးသားလွှတ်တော်ရဲ့ အတည်ပြုချက်အတိုင်း ဆက်လက်အတည်ပြု နိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီ တင်ပြချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက် အတည်ဖြစ်သည်။</speech>
<title>ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ၂၀၁ရ ခုနှစ်၊ မြန်မာ့ကျောက်မျက် ရတနာ ဥပဒေကြမ်းနှင့်စပ်လျဉ်း၍ အမျိုးသားလွှတ်တော်နှင့် ပြည်သူ့လွှတ်တော်တို့ သဘောကွဲလွဲသည့် အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော်ကိုယ်စားလှယ် တစ်ဦးက အဆို တင်သွင်းခြင်း</title>
<speech type='speaker'>အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်တွင် ပြန်လည်ဆွေးနွေးရာ၌ ပြည်သူ့လွှတ်တော်၏ ပြင်ဆင်ချက်ကို လွှတ်တော်က သဘော မတူကြောင်း တွေ့ရှိရသည့်အတွက် လွှတ်တော်ကိုယ်စားလှယ်တစ်ဦးက ထိုသို့ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၁၉၇၊ နည်းဥပဒေခွဲ(က)အရ အဆို တင်သွင်းရန် ဖြစ်ပါတယ်။</speech>
<speech><mp id='1180'>ဦးကျော်သီဟ၊ မန္တလေးတိုင်းဒေသကြီး၊ မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များခင်ဗျား။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၁၂)က အမျိုးသားလွှတ်တော်ကိုယ်စားလှယ်၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီဥက္ကဋ္ဌ ဦးကျော်သီဟ ဖြစ်ပါတယ်။ ပြည်သူ့ လွှတ်တော်က ပြင်ဆင်ချက်နှင့် ပေးပို့လာတဲ့ ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေနဲ့ ပတ်သက်ပြီး အမျိုးသားလွှတ်တော်နဲ့ ပြည်သူ့လွှတ်တော်တို့ သဘောထားကွဲလွဲသည့် အချက်များကို ပြည်ထောင်စု လွှတ်တော်တွင် ဆွေးနွေးဆုံးဖြတ်သင့်ပါကြောင်း အဆိုကို တင်သွင်းအပ်ပါတယ်ခင်ဗျား။</speech>
<title>၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲသည့် အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ဥက္ကဋ္ဌက ကြေညာခြင်း</title>
<speech type='speaker'>အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘော ကွဲလွဲသည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ကြေညာပါတယ်။</speech>
</bill>
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ် သော ကော်မတီဝင်က တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type='speaker'>အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id='1246'>ဦးဇော်မင်း(ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် ဥပဒေကြမ်းကော်မတီ ဥက္ကဋ္ဌ ဦးဇော်မင်း ဖြစ်ပါတယ်။ ကျွန်တော် ဒီနေ့ အမျိုးသားလွှတ်တော် ဥပဒေကြမ်းကော်မတီရဲ့ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်တဲ့ ဥပဒေကြမ်းအပေါ်မှာ စိစစ်တင်ပြခြင်း အစီရင်ခံစာကို ပြန်လည်ဖတ်ကြား တင်ပြသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ တရားလွှတ်တော်ရှေ့နေများကောင်စီအက်ဥပဒေကို ပြင်ဆင်သည့် ဥပဒေကြမ်းအပေါ် စိစစ်တင်ပြခြင်းအစီရင်ခံစာ စာအမှတ်၊ ၁/ အမ(ကော်မတီ-၁) ၁/၂၀၁၈ - ၅၈၆ ရက်စွဲ ၊ ၂၀၁၈ ခုနှစ်၊ နိုဝင်ဘာလ ၁၃ ရက် တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်းတဲ့ အစီရင်ခံစာကို ၁၈ - ၉ - ၂၀၁၈ ရက်နေ့မှာ အမျိုးသားလွှတ်တော်သို့ တင်သွင်းခဲ့ပါတယ်။ ယင်းဥပဒေကြမ်းနှင့် စပ်လျဉ်းပြီးတော့ အမျိုးသားလွှတ်တော်ကိုယ်စားလှယ် ဦးဌေးဦး၊ ရန်ကုန်တိုင်း ဒေသကြီး မဲဆန္ဒနယ်အမှတ်(၂)က ၁၂ - ၁၁ - ၂၀၁၈ ရက်နေ့မှာ အမျိုးသားလွှတ်တော်မှာ အကြံပြု ဆွေးနွေးခဲ့ပြီးဖြစ်ပါတယ်။ အဲဒါကြောင့် အမျိုးသားလွှတ်တော်၊ ဥပဒေကြမ်းကော်မတီဟာ အကြံပြု ဆွေးနွေးခဲ့တဲ့ အမျိုးသားလွှတ်တော်ကိုယ်စားလှယ်နှင့် ၁၃ - ၁၁ - ၂၀၁၈ ရက်နေ့မှာ ဆွေးနွေးညှိနှိုင်း ခဲ့ပြီးဖြစ်ပါတယ်။ လေ့လာတွေ့ရှိချက် ၂။ အမျိုးသားလွှတ်တော်၊ ဥပဒေကြမ်းကော်မတီအနေနဲ့ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်တဲ့ ဥပဒေကြမ်းအပေါ်မှာ အကြံပြု ဆွေးနွေးခဲ့တဲ့ အမျိုးသားလွှတ်တော် ကိုယ်စားလှယ်နှင့် ညှိနှိုင်းဆွေးနွေးခဲ့တဲ့အခါမှာ အောက်ပါ သဘောတူညီချက်များကို ရရှိခဲ့ကြပါတယ်။ (က) တရားလွှတ်တော်ရှေ့နေများ ကောင်စီအက်ဥပဒေကို ပြင်ဆင်တဲ့ ဥပဒေကြမ်းရဲ့ အဓိကရည်ရွယ်ချက်က တရားလွှတ်တော်ရှေ့နေများကောင်စီရွေးချယ်တဲ့ကဏ္ဍမှာ တရားလွှတ်တော်ရှေ့နေများအနေနဲ့ ဒီမိုကရေစီနည်းလမ်းကျကျ ဆန္ဒမဲနဲ့ ကောင်စီကို ရွေးချယ်တင်မြှောက်ဖို့ ရည်ရွယ်တာဖြစ်ပါတယ်။ ဒီလို ရွေးချယ်တင်မြှောက်တဲ့ နေရာမှာ ပြည်ထောင်စုတရားလွှတ်တော်ချုပ်အပြင် တိုင်းဒေသကြီးနှင့် ပြည်နယ် တရားလွှတ်တော်များမှာလည်းပဲ သက်ဆိုင်ရာတရားလွှတ်တော်အလိုက် ရှေ့နေများ ကောင်စီအသီးသီးကို ဖွဲ့စည်းဆောင်ရွက်ရန် ရည်ရွယ်ခြင်းဖြစ်ပါတယ်။ အခု ပြင်ဆင်ခဲ့တဲ့ ဥပဒေပြဋ္ဌာန်းပြီးနောက်မှာ ပေါ်ပေါက်လာမယ့် တရားလွှတ်တော် ရှေ့နေများကောင်စီ အသစ်က အဆင့်ဆင့်သော တရားလွှတ်တော်ရှေ့နေများ ကောင်စီတွေ ဖွဲ့စည်းနိုင်ဖို့အတွက် ဆက်လက်၍ ဆောင်ရွက်မှာ ဖြစ်ပါတယ်။ ထိုသို့ဆောင်ရွက်တဲ့အခါမှာ လိုအပ်တဲ့ ဥပဒေများ ပြဋ္ဌာန်းခြင်း၊ ပြင်ဆင်သည့် ဥပဒေကြမ်းကို ပြုစု၍ ပြည်ထောင်စုလွှတ်တော်သို့ တင်သွင်းခြင်း လုပ်ငန်းစဉ် အဆင့်ဆင့်ကို ်တစ်ပြေးညီ ဆောင်ရွက်သွားရန် လုပ်ငန်းတွေရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက်အတိုင်း ဆက်လက်အတည်ပြုပေးဖို့ လိုအပ်ကြောင်း ကျွန်တော်တို့ သဘောတူညီခဲ့ပါတယ်။ ကော်မတီ၏ သဘောထားမှတ်ချက် ၃။ အဲဒါကြောင့် တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်တဲ့ ဥပဒေကြမ်း အပေါ်မှာ အကြံပြု ဆွေးနွေးခဲ့တဲ့ အမျိုးသားလွှတ်တော်ကိုယ်စားလှယ်နှင့် အသေးစိတ်ညှိနှိုင်း ဆွေးနွေး ခဲ့ပြီးဖြစ်ပါသဖြင့် ဥပဒေကြမ်းကော်မတီက မူလတင်ပြထားတဲ့ ပြင်ဆင်ချက်အတိုင်း အမျိုးသား လွှတ်တော်က အတည်ပြု ဆောင်ရွက်ပေးနိုင်ပါရန် အမျိုးသားလွှတ်တော် ဥပဒေကြမ်းကော်မတီကို လေးစားစွာ တင်ပြအပ်ပါတယ်ခင်ဗျား။ အမျိုးသားလွှတ်တော် ဥပဒေကြမ်းကော်မတီ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော် ဥက္ကဋ္ဌက တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအားတစ်ပိုဒ်ချင်းစီအလိုက်အတည်ပြုရန်အမျိုးသားလွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ်(၁၁) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူမှာ ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီက အဆုံးအဖြတ် ရယူလိုသည့် ဥပဒေကြမ်းပါ အပိုဒ်၊ အပိုဒ်ခွဲများကို တစ်ပိုဒ်ချင်းစီအလိုက် ဖတ်ကြားတင်ပြဖို့ဖြစ်ပါတယ်။</speech>
<speech><mp id='136'>ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီး ခင်ဗျား။ ရှေးဦးစွာ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက်ကို တင်ပြမှာ ဖြစ်ပါတယ်။ ဥပဒေကြမ်းရဲ့ ခေါင်းစဉ် ပြင်ဆင်ချက် - ပြည်ထောင်စုတရားလွှတ်တော်ချုပ်ရှေ့နေများ ကောင်စီအက် ဥပဒေကို ပြင်ဆင်သည့် ဥပဒေ (၂၀၁၈ ခုနှစ်၊ ပြည်ထောင်စုလွှတ်တော်ဥပဒေအမှတ် ။ ) (၁၃၈၀ ပြည့်နှစ်၊ လ ရက် (၂၀၁၈ ခုနှစ်၊ လ ရက်) ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည်။ ဒီခေါင်းစဉ်ပြင်ဆင်ချက်ကို လွှတ်တော်က အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type='speaker'>ဒီ ပြင်ဆင်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် ဥပဒေကြမ်း ခေါင်းစဉ်သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၊ အပိုဒ် ၂၊ အပိုဒ် ၃၊ အပိုဒ် ၄၊ အပိုဒ် ၅ ၊ အပိုဒ် ၆ ပြင်ဆင် ဖြည့်စွက်ချက်များကို လွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ဒီ ပြင်ဆင်ဖြည့်စွက်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ဖြည့်စွက်ချက် အတည်ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အပိုဒ် ၁၊ အပိုဒ် ၂၊ အပိုဒ် ၃၊ အပိုဒ် ၄၊ အပိုဒ် ၅၊ အပိုဒ် ၆ သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id='136'>ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ဆက်လက်ပြီးတော့ ဥပဒေကြမ်းကော်မတီရဲ့ အပိုဒ် ၇၊ အပိုဒ် ၈၊ အပိုဒ် ၉၊ အပိုဒ် ၁၀၊ အပိုဒ် ၁၁၊ အပိုဒ် ၁၂ နဲ့ အပိုဒ် ၁၃ ပြင်ဆင်ဖြည့်စွက်ချက်များကို လွှတ်တော်က အတည်ပြု ပေးနိုင်ပါရန် လေးစားစွာ အဆိုပြု တင်ပြအပ်ပါတယ်ခင်ဗျား။</speech>
<speech type='speaker'>ဒီ ပြင်ဆင်ဖြည့်စွက်ချက်ကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် ပြင်ဆင်ဖြည့်စွက်ချက် အတည်ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အပိုဒ် ၇၊ အပိုဒ် ၈၊ အပိုဒ် ၉၊ အပိုဒ် ၁၀၊ အပိုဒ် ၁၁၊ အပိုဒ် ၁၂၊ အပိုဒ် ၁၃ သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech type='speaker'>ယခုအဆိုမှာ ဤဥပဒေကြမ်း အပိုဒ် ၁ မှ ၁၃ တို့သည် ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် အဆို အတည်ဖြစ်သည်။ အဆို အတည်ဖြစ်တဲ့အတွက် အပိုဒ် ၁ မှ ၁၃ တို့သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech type='speaker'>ယခုအဆိုမှာ ဤဥပဒေကြမ်းအမည်သည် ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် အဆိုအတည်ဖြစ်သည်။ အဆို အတည်ဖြစ်တဲ့အတွက် ဤဥပဒေကြမ်းအမည်သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<title>ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)က တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား အတည်ပြုရန် အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးက ထောက်ခံခြင်း</title>
<speech type='speaker'>အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၁၊ နည်းဥပဒေခွဲ(ခ)အရ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား ပြင်ဆင်ထားသည့်အတိုင်း အမျိုးသားလွှတ်တော်က အတည်ပြုပေးဖို့ ဧရာဝတီတိုင်းဒေသကြီး မဲဆန္ဒနယ်အမှတ်(၁)မှ ဦးစိုးမိုး က အဆို တင်သွင်းရန် ဖြစ်ပါတယ်။</speech>
<speech><mp id='1337'>ဦးစိုးမိုး၊ ဧရာဝတီတိုင်းဒေသကြီး၊ မဲဆန္ဒနယ်အမှတ်(၁)</mp>အားလုံးပဲ မင်္ဂလာပါခင်ဗျား။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးစိုးမိုး ဖြစ်ပါတယ်။ ကျွန်တော့်အနေနဲ့ ၂၃ - ၈ - ၂၀၁၈ ရက်နေ့မှာပြုလုပ်တဲ့ ဒုတိယအကြိမ် အမျိုးသား လွှတ်တော် နဝမပုံမှန်အစည်းအဝေး (၁၂)ရက်မြောက်နေ့မှာ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်တဲ့ ဥပဒေကြမ်းကို အမျိုးသားလွှတ်တော်က လက်ခံဆွေးနွေးနိုင်ရန် အဆို တင်သွင်းခဲ့ပါတယ်။ အဲဒါနဲ့ပတ်သက်ပြီးတော့ အမျိုးသားလွှတ်တော်ကနေပြီး လက်ခံဆွေးနွေးပြီးတော့ ဥပဒေကြမ်းကော်မတီနဲ့လည်း ညှိနှိုင်းဆွေးနွေးပြီး ဖြစ်တဲ့အတွက်ကြောင့် တရားလွှတ်တော်ရှေ့နေများ ကောင်စီ အက်ဥပဒေကို ပြင်ဆင်တဲ့ ဥပဒေကြမ်းအား အမျိုးသားလွှတ်တော်ကြီးမှ အတည်ပြုပေးနိုင် ပါရန် အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ်ပါတယ်။</speech>
<speech><mp id='1339'>ဦးဆန်းမြင့် ၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါ။ ဧရာဝတီ တိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးစိုးမိုး က တရား လွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား အတည်ပြုရန် အဆိုတင်သွင်းခြင်းအား ဧရာဝတီတိုင်းဒေသကြီး မဲဆန္ဒနယ်အမှတ်(၃) အမျိုးသားလွှတ်တော် ကိုယ်စားလှယ် ကျွန်တော် ဦးဆန်းမြင့် က လေးလေးနက်နက် ထောက်ခံအပ်ပါတယ်ခင်ဗျား။</speech>
<title>အမျိုးသားလွှတ်တော်ဥက္ကဋ္ဌက တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ်(၁၃) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု အဆိုမှာ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား ပြင်ဆင်ထားသည့်အတိုင်း အတည်ပြုရန် ဖြစ်ပါတယ်။ ဒီအဆိုကို သဘောတူလျှင် တူတယ်လို့ ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိပါ။ သဘောမတူတဲ့သူ မရှိတဲ့အတွက် အဆိုအတည်ဖြစ်သည်။ အဆို အတည်ဖြစ်တဲ့အတွက် တရားလွှတ်တော်ရှေ့နေများကောင်စီ အက်ဥပဒေကို ပြင်ဆင် သည့် ဥပဒေကြမ်းသည် ပြင်ဆင်ထားသည့်အတိုင်း အတည်ဖြစ်သည်။</speech>
</bill>
</section>
<section value = 'Motion'>	
<motion>
<title>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)၏ ပြည်ထောင်စုသမ္မတ မြန်မာနိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြားသော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏အစိတ်အပိုင်းများ ပြောင်ပြောင်တင်းတင်း ရောင်းဝယ် ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြု လုပ်ခြင်းဖြင့် ယ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များကဆွေးနွေးခြင်း</title>
<speech type='speaker'>အစီအစဉ်(၁၄) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ တင်သွင်းထားတဲ့ ပြည်ထောင်စုသမ္မတမြန်မာ နိုင်ငံတော်အနေဖြင့် နိုင်ငံတော်၏ သက်ရှိသဘာဝသယံဇာတဖြစ်သော ဆင်အပါအဝင် အခြားသော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်လျက် အများပြည်သူ သတိပြုမှု မြင့်တက်စေရန်နှင့် ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ်နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ်တင်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၁၄)ဦး အမည်စာရင်း တင်သွင်းထားပါတယ်။ ဆွေးနွေးမယ့် လွှတ်တော်ကိုယ်စားလှယ်များ တစ်ဦးလျှင် (၈)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေးနိုင် </speech>
<speech><mp id='1267'>ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ အဆိုရှင် ဒေါ်သီရိရတနာ ရဲ့ နိုင်ငံတော်ရဲ့ သက်ရှိသဘာဝသယံဇာတဖြစ်တဲ့ တောဆင်ရိုင်းအပါအဝင် အခြားသောတောရိုင်းတိရစ္ဆာန်များ မျိုးတုံးခြင်းမှ ကာကွယ်ပေးဖို့အတွက် ပြည်သူတွေသတိပြုမှု မြင့်တက်ဖို့နဲ့ တိရစ္ဆာန်တွေကို ၎င်းတို့ရဲ့ အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်တဲ့အထိ ထိရောက်စွာ အရေးယူမှုများ ပြုလုပ်နိုင်ဖို့ ယ်ဖို့ဆိုတဲ့ အဆိုရှင်ရဲ့ အဆိုမှာ ကျွန်မအနေနဲ့ ဒီ တောရိုင်းတိရစ္ဆာန်တွေနဲ့ သူတို့ရဲ့ အစိတ်အပိုင်း တွေကို ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ဖို့အတွက် ထိရောက်စွာ အရေးယူမှုနဲ့ ပတ်သက်ပြီးတော့မှ အဓိက ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးရှင်။ အဆိုရှင် တင်ပြထားသလိုပဲ မြန်မာနိုင်ငံမှာ ၁၉၉ရ ခုနှစ်လောက်က တောဆင်ရိုင်း အကောင်ရေ (၁)သောင်းလောက်ရှိရာ ယနေ့ဆိုလို့ရှိရင်တော့ တောဆင်ရိုင်း အကောင်ရေ(၁၄၀၀)ကနေပြီးတော့ (၂၀၀၀)လောက်ထိ ကျန်တယ်လို့ သိရှိရပါတယ်။ ဒါဟာဆိုလို့ရှိရင် သစ်တောရဲ့ သဘာဝအလှတရားလည်း ဖြစ်တယ်။ ကျွန်မတို့ တန်ဖိုးထားရတဲ့ သဘာဝ သက်ရှိရတနာ တစ်ပါးဖြစ်တဲ့ တောဆင်ရိုင်းတွေ တဖြည်းဖြည်းနဲ့ မျိုးတုံးပျောက်ကွယ်သွားနိုင်တယ် ဆိုတဲ့အချက်ကို မီးမောင်ထိုးပြနေတာပဲ ဖြစ်ပါတယ်ရှင်။ သစ်တောဦးစီးဌာနရဲ့ တရားဝင် သတင်းအချက်အလက်များအရ တောဆင်ရိုင်းတွေ သေဆုံး ရတာဟာ တစ်ပတ်မှာ တစ်ကောင်နှုန်းဖြစ်နေလို့ တစ်လမှာဆိုရင် (၄)ကောင်၊ တစ်နှစ်မှာဆိုရင် (၄၈)ကောင်၊ အခုဆိုရင် အကောင်(၅၀)နီးပါး၊ နောက်အနှစ်(၂၀)ဆိုရင် အကောင်ရေ(၁၀၀၀)ခန့် ဆုံးရှုံးရမှာ ဖြစ်ပါတယ်။ ဒီ အဓိက တောဆင်ရိုင်းတွေ မျိုးတုံးရခြင်းအကြောင်းအရင်းတွေကို ကျွန်မ အနေနဲ့ သုတေသနတွေ၊ စာစောင်တွေ၊ သတင်းအချက်အလက်တွေကနေ ကောက်နုတ်ယူတဲ့အခါမှာ အရေးကြီးဆုံးက (၁)အမဲလိုက်ခံရခြင်းကြောင့် ဖြစ်တယ်။ (၂)ကတော့ အရှင်လတ်လတ် အရောင်းခံရ ခြင်းကြောင့် ဖြစ်ပါတယ်။ (၃)ကတော့ စားကျက်မြေတွေ ပျောက်ဆုံးနေရတာဖြစ်တယ်။ နောက်တစ်ချက် ကတော့ ဓမ္မတာအတိုင်းပေါ့နော်။ သာမန်သေဆုံးရခြင်းကြောင့် ဖြစ်ပါတယ်။ နောက် ဆက်စပ်အကြောင်းအရင်းတွေကတော့ (၁)ဝန်ထမ်းတွေ မလုံလောက်တာပါ။ (၂) ကတော့ နည်းပညာတွေ၊ ဒီတောဆင်ရိုင်းတွေကို စောင့်ကြပ်ကြည့်ဖို့၊ ဒီလိုမျိုး ဖမ်းဆီးတဲ့သူတွေ ကြည့်ဖို့၊ ကိရိယာတွေပေါ့ ထောက်လှမ်းဖို့ ကိရိယာတွေ၊ နည်းပညာတွေ အားနည်းနေတာ ဖြစ်ပါတယ်။ သင်တန်းတွေလည်း အားနည်းနေတာဖြစ်ပါတယ်။ (၃)အချက်အနေနဲ့ကတော့ သယံဇာတနဲ့ သဘာဝ ပတ်ဝန်းကျင် ထိန်းသိမ်းရေးဝန်ကြီးဌာနအပြင် ဆက်စပ်ဝန်ကြီးဌာနအဖွဲ့အစည်းတွေနဲ့ ပြည်သူလူထုရဲ့ ပူးပေါင်းပါဝင်မှု အားနည်းလို့ ဖြစ်ပါတယ်။ နောက်တစ်ချက်ကတော့ သက်ဆိုင်ရာ တရားရုံးတွေက ပြစ်ဒဏ်ချမှတ်မှုတွေ အားနည်းနေ တာလည်း ဖြစ်ပါတယ်။ နောက်တစ်ခါ ကျွန်မတို့ ဆုပေး၊ ဒဏ်ပေးစနစ်လည်း အားနည်းနေပါတယ်။ အဲဒီအပြင် နိုင်ငံတကာရဲ့ စာချုပ်တွေကို လက်မှတ်ရေးထိုးထားတာတွေရှိတယ်။ နောက်တစ်ခါ ပြည်တွင်း မှာလည်း ပြဋ္ဌာန်းထားတာ ဥပဒေရှိပါတယ်။ အဲဒီဥပဒေရဲ့ စိုးမိုးမှု၊ လိုက်နာမှုတွေ အားနည်းနေလို့ပဲ ဖြစ်ပါတယ်။ ဥက္ကဋ္ဌကြီးရှင်။ အဲဒီထဲကမှ အဓိက အမဲလိုက်ခံရတဲ့အကြောင်းနဲ့ ပတ်သက်ပြီးတော့မှ ထပ်မံ ဆွေးနွေးလိုပါတယ်။ သစ်တောဌာနရဲ့ တရားဝင်ထုတ်ပြန်တဲ့ သတင်းအချက်အလက်တွေအရ ၂၀၁၄ ခုနှစ်ကနေပြီးတော့ ၂၀၁၈ ခုနှစ်အထိ အသတ်ခံရတဲ့ တောဆင်ရိုင်း အကောင်ရေက (၉၇)ကောင်၊ သာမန်သေဆုံးတာ (၅၃)ကောင်ရှိတယ်လို့ သိရပါတယ်။ တကယ်တော့ အမှန်တကယ်မှာတော့ တခြား ဌာန၊ အခြားအဖွဲ့အစည်းက ထုတ်ပြန်တဲ့သတင်းအရဆိုရင် ဒီထက်များဖို့ရှိပါတယ်။ ဒါဆိုရင် ဘာကြောင့် အမဲလိုက်သလဲဆိုလို့ရှိရင် ကမ္ဘာတစ်ဝန်းမှာ ဒီဆင်စွယ်ရောင်းဝယ်တဲ့ ဈေးကွက်က နှစ်စဉ် အမေရိကန် ဒေါ်လာ ဘီလီယံ(၄၀)လောက်ရှိပြီးတော့ ဒါဟာ လက်နက်ကုန်ကူးမှု၊ လူကုန်ကူးမှု၊ မူးယစ်ဆေးဝါး ကုန်ကူးမှုတွေပြီးရင် အကြီးမားဆုံးသော တရားမဝင်ရောင်းဝယ်ရေး ဖြစ်တဲ့အတွက်ကြောင့်မို့လို့ ဒီကနေ ငွေကြေးအမြောက်အမြား အမြတ်အစွန်းတွေ အများကြီးရရှိလို့ပဲ ဖြစ်ပါတယ်။ အဲဒီတော့ ကမ္ဘာမှာ ဆင်စွယ်အများဆုံး ဝယ်ယူတင်သွင်းပြီးတော့မှ ဆင်စွယ်နဲ့ ပြုလုပ်တဲ့ ပစ္စည်းတွေကို အများဆုံးသုံးတာကတော့ ကျွန်မတို့ရဲ့ အိမ်နီးချင်း တရုတ်နိုင်ငံပဲ ဖြစ်ပါတယ်ရှင်။ ဒါပေမဲ့ အံ့သြစရာကောင်းတာပါပဲ။ ဒီတရုတ်နိုင်ငံအစိုးရကတော့ ဒီဆင်စွယ်ရောင်းဝယ်တာကို တရားဝင် ပိတ်ပင် တားမြစ်ထားတာ၊ ဒါဆိုရင် ဒါတွေက ဘယ်ကရသလဲပေါ့နော်။ ဆိုလို့ရှိရင် သုတေသနတွေပေါ့နော်။ သတင်းအချက်အလက်တွေအရ တရုတ် - မြန်မာနယ်စပ် မိုင်းလားဒေသမှာဆိုရင် လွန်ခဲ့တဲ့ (၃)နှစ် အတွင်းမှာ တရားမဝင်ဆင်စွယ်အပါအဝင် ဆင်စွယ်နဲ့ပြုလုပ်တဲ့ပစ္စည်း ရောင်းဝယ်မှု (၆၀)ရာခိုင်နှုန်း တိုးမြှင့်ခဲ့ပါတယ်ဆိုတော့ ဒါဆိုရင် တစ်ခါ မြန်မာ - ထိုင်း - လာအိုနယ်စပ် ရွှေတြိဂံမှာဆိုရင် ဒီလိုမျိုး ဆင်စွယ်နဲ့ ဆက်စပ်ပစ္စည်းရောင်းဝယ်တဲ့ ဈေးကွက်ကြီးက အကြီးအကျယ်ပဲ ရှိပါတယ်။ တစ်ခါ နောက် ခိုင်လုံတဲ့သတင်းတစ်ခုအရဆိုရင် တော်တော် အံ့သြစရာကောင်းပါတယ်။ အာဖရိကဆင်စွယ်တွေကို မြန်မာနိုင်ငံကနေပြီးတော့မှ တရုတ်ဆီကို တစ်ဆင့်ရောင်းချပါတယ်။ ဒါဆိုလို့ရှိရင် ကျွန်မတို့ ခုနတုန်းကပြောတဲ့ နိုင်ငံတကာစာချုပ်တွေကို လက်မှတ်ရေးထိုးထားတယ်။ ပြည်တွင်းမှာလည်း တည်ဆဲဥပဒေပြဋ္ဌာန်းပြီးတော့မှ ဒီတောရိုင်းတိရစ္ဆာန်တွေ၊ အပင်တွေကို ကာကွယ် ထားပါလျက်နဲ့ ဘာဖြစ်လို့ ဒီလိုမျိုးပေါ့နော်။ အမဲလိုက်မှုတွေ ကြီးထွားနေရသလဲဆိုရင် ကြီးမားတဲ့ အကျိုးအမြတ်ပေါ့၊ တရားမဝင် အကျိုးအမြတ်တွေရရှိတယ်။ အဲဒီအတွက် ဒါ ထင်ရှားပါတယ်။ နောက်တစ်ခါ အရှင်လတ်လတ်ရောင်းတယ်။ အရှင်လတ်လတ် ရောင်းတာကတော့ ထိုင်းနိုင်ငံကို ရောင်းချတာဖြစ်ပါတယ်။ ထိုင်းနိုင်ငံမှာဆိုရင် ဒါ ကျွန်မ လေ့လာသလောက်ဆိုရင် ဒီ Go - tourism မှာဆိုရင် ဆင်တွေကို အများကြီးအသုံးချပါတယ်။ အဲဒီအပြင် အခြားနည်းလမ်းတွေအနေနဲ့ ဆင်သားရောင်းတယ်၊ နောက်တစ်ခုကကျတော့ ကျွန်မတို့ နောက်ထပ် ဈေးကွက်တစ်ခုပေါ့နော်။ အဲဒါကတော့ Online ဈေးကွက်ပါ။ Online မှာ ဆင်သားရေတွေကို ရောင်းဝယ်တဲ့ ဈေးကွက်သည် အရမ်းကိုပဲ ကြီးထွားလာပါတယ်။ အဲဒီတော့ ဒီမှာဆိုလို့ရှိရင် Elephant Family ဆိုတဲ့ အဖွဲ့ တစ်ခုကနေပြီးတော့ စစ်တမ်းလေး ကောက်ထား ပါတယ်။ ဘာလဲဆိုလို့ရှိရင် အဲဒီမှာ ဒီတရားမဝင် Online ဆင်စွယ် ရောင်းဝယ်တဲ့ ကုန်သည်(၁၁)ဦး အင်တာဗျူးလိုက်တဲ့အခါမှာတဲ့ (၁၁)ဦးထဲက (၉)ဦးကတော့ ဘယ်ကနေရသလဲပေါ့နော်။ ဒီ ဆင်စွယ်၊ သားရေတွေကို ဘယ်ကနေ အဓိက မူရင်းနိုင်ငံ ဘယ်ကနေရသလဲဆိုရင် မြန်မာနိုင်ငံကတဲ့၊ နှစ်ခု ကတော့ လာအိုနိုင်ငံပါတဲ့ရှင်။ အဲဒီအခါကျတော့ ကျွန်မတို့က ဒါဆိုလို့ရှိရင် ဒါဘာကြောင့်လဲ ဥပဒေ စိုးမိုးမှု အားနည်းနေတယ်ဆိုတဲ့ အကြောင်းအချက်လည်း ဖြစ်ပါတယ်။ အဲဒီတော့ နောက်တစ်ခါ၊ နောက်တစ်ချက်ပေါ့နော်။ စားကျက်မြေတွေ ပျောက်ဆုံး ရတယ်။ စားကျက်မြေပျောက်ဆုံးတယ်၊ တောဆင်ရိုင်းတွေ ရေရှည်ရပ်တည်ဖို့ဆိုလို့ရှိရင် စဉ်ဆက်မပြတ်ဆိုရင် တောဆင်ရိုင်းတွေရဲ့ အသက်က ကျွန်မတို့ လူသက်တမ်းလိုပါပဲ။ (၇၅) နှစ်။ ဒါဆိုရင် သူ့တို့အတွက် ပေါ့နော်။ သစ်တောတွေလည်း နည်းပါးလာမယ်။ သူတို့ တကယ်ပဲ၊ သူတို့အတွက် စားကျက်မြေတွေ ပျောက်ဆုံးရတယ်။ အဲဒီတော့ ဘာလိုလဲဆိုရင် ကျွန်မတို့က ဒီ ပြည်သူလူထုရဲ့ အသိပညာနဲ့ နောက်တစ်ခါ အဲဒီ တောဆင်ရိုင်းတွေကို တကယ် အမဲလိုက်တာတွေက ဘယ်သူတွေ ပါဝင်နေသလဲဆိုတော့ပေါ့။ ဌာနဆိုင်ရာတွေလည်း ပါဝင်နေပါတယ်။ တစ်ခါ ဒေသခံပြည်သူလူထုလည်း ပါဝင်နေပါတယ်ဆိုတော့ ခုနတုန်းက တင်ပြတဲ့ အခြားဆက်စပ်ဌာန အဖွဲ့အစည်းက ပြည်သူလူထုရဲ့ ပူးပေါင်းပါဝင်မှု အားနည်း ပါတယ်။ သတင်းတစ်ချက်၊ တစ်ခုအရဆိုလို့ရှိရင် ဒီ ရဲဌာနကလူ သူတို့အနေနဲ့ တာဝန်မရှိဘူး။ သူတို့ဆီမှာ သတင်းပေးတာ ဒီတောဆင်ရိုင်းတွေနဲ့ ပတ်သက်ပြီးတော့မှ ရောင်းဝယ် ဖောက်ကားမှု၊ အမဲလိုက်မှု ဒါတွေနဲ့ ပတ်သက်ပြီးတော့မှ သတင်းပေးမှု၊ သတင်းပေးသူဆိုပြီးတော့မှ သီးသန့်ခန့်ထားတာ မရှိပါဘူး။ ဒေသခံ တာဝန်သိပြည်သူတွေရဲ့ သတင်းပေးချက်အရသာ ဒါကိုပေါ့နော်၊ ကျွန်မတို့က သိရှိရခြင်း ဖြစ်ပါတယ်။ ဒါဆိုလို့ရှိရင် ကျွန်မတို့က ဒီ သက်ဆိုင်ရာ ဝန်ကြီးဌာနအပြင် အခြားဆက်စပ်ဌာန၊ ဥပမာ ရဲဌာန၊ တရားရုံး၊ သက်ဆိုင်ရာ တရားရုံးတွေကလည်း ပြစ်ဒဏ်ချမှတ်မှု နည်းပါတယ်။ တကယ်လို့ ရဲဌာနက သတင်းပေါ့။ ဒီလိုမျိုး အမဲလိုက်တဲ့လူရဲ့ သတင်းကိုရလို့ ပြစ်ဒဏ် တရားရုံးကို တင်တယ်ဆိုရင်တောင်မှ အဲဒီ သတင်းရတဲ့သူအထဲကမှ ကျွန်မတို့က အနည်းငယ်လောက် ကိုပဲ အသေအချာ အပြစ်ဒဏ်ချမှတ်တယ်။ တချို့လူတွေဆိုရင် လွတ်သွားတယ်ဆိုတာတောင်မှ သတင်း ရရှိပါတယ်။ ဒါကြောင့်မို့လို့ ကျွန်မကတော့ ဒီလိုမျိုး အမဲလိုက်ခံရပြီးတော့မှ တရားမဝင်ရောင်းချတဲ့ ဈေးကွက်ကို သေသေချာချာ တားဆီးဖို့ဆိုလို့ရှိရင် ကျွန်မတို့ ဝန်ထမ်းတွေပေါ့၊ သက်ဆိုင်ရာဝန်ထမ်း တွေကို လုံလုံလောက်လောက်ခန့်ထားမယ်။ ပြီးလို့ရှိရင် သူတို့ ဖမ်းဆီးတာပဲဖြစ်ဖြစ်၊ ကျွန်မတို့ တခြား ပေါ့နော်၊ နည်းပညာတွေ၊ လက်နက်ကိရိယာတွေ သေချာတပ်ဆင်ပေးရပါမယ်။ အဲဒီအတွက်လည်း ကျွန်မတို့ဆီမှာ အမျိုးသားစီမံကိန်းမှာ ဆိုလို့ရှိရင် ဒီနှစ် ၂၀၁ရ - ၂၀၁၈ စီမံကိန်း အစီရင်ခံစာမှာဆိုရင် တောဆင်ရိုင်းတွေ ထိန်းသိမ်းမှုနဲ့ ပတ်သက်ပြီးတော့မှ နိုင်ငံတော်က ဘတ်ဂျက်တွေနဲ့ စီမံချက်တွေချပြီး တော့မှ ဆောင်ရွက်နေတာရှိပါတယ်။ အဲဒီစီမံချက်ကိုလည်း ထိထိရောက်ရောက်နဲ့ လုပ်ဖို့လိုပါတယ်။ တစ်ခါ ခုနပြောသလိုပဲ၊ သက်ဆိုင်ရာ တရားရုံးတွေ ပြစ်ဒဏ်ချမှတ်မှုကိုလည်း ကျွန်မတို့ ၂၀၁၈ ခုနှစ် မှာဆိုရင် ဇီဝမျိုးစုံနှင့် သဘာဝထိန်းသိမ်းရေးနယ်မြေများ ကာကွယ်စောင့်ရှောက်ရေးဆိုင်ရာဥပဒေမှာ သားငှက်တိရစ္ဆာန်နဲ့ ပတ်သက်တဲ့ ပြစ်မှုကျူးလွန်မှုတွေကို ပြစ်ဒဏ်ချမှတ်ပြီးတော့မှ ချမှတ်ထားတာရှိ ပါတယ်။ ဒါကြောင့်မို့လို့ အဲဒီလို ဥပဒေတွေစိုးမိုးဖို့ နောက်တစ်ခုက ပြည်သူလူထုကို အသိပညာ ပေးဖို့နဲ့ ပူးပေါင်းဆောင်ရွက်ဖို့ကို ကျွန်မအနေနဲ့ အစိုးရဌာနနဲ့ အားလုံး ဝိုင်းဝန်းဆောင်ရွက်ပါလို့ တိုက်တွန်းရင်းနဲ့ အဆိုရှင် - မတို့ဆီမှာ အရေး လက်နက်သည်။</speech>
<speech type='speaker'>ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း (ခ) ဦးမောင်စိုး ဆွေးနွေးနိုင်ပါပြီ။</speech>
<speech><mp id='1262'>ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</mp>လေးစား အပ်ပါတဲ့ အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ ကိုယ်ရောစိတ်ပါဘေးရန်ကွာပြီးတော့ ကျန်းမာစေကြောင်းဆုမွန်တောင်းလို့ မင်္ဂလာပါလို့ နှုတ်ခွန်းဆက် ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးစိုးသိန်း(ခ) ဦးမောင်စိုး ဖြစ်ပါတယ်။ ကျွန်တော် အခုဆွေးနွေးမှာကတော့ မွန်ပြည်နယ် မဲဆန္ဒနယ်အမှတ်(၁၂)က အမျိုးသားလွှတ်တော်ကိုယ်စားလှယ် ဒေါ်သီရိရတနာ တင်သွင်းတဲ့ ပြည်ထောင်စုသမ္မတမြန်မာနိုင်ငံတော်အနေနဲ့ နိုင်ငံတော်ရဲ့ သက်ရှိသဘာဝသယံဇာတဖြစ်တဲ့ ဆင် အပါအဝင် အခြားသော တောရိုင်းတိရစ္ဆာန်များ မျိုးတုံးခြင်းမှ ကာကွယ်နိုင်ရန် ရည်ရွယ်ပြီးတော့ အများပြည်သူ သတိပြုမှု မြင့်တက်စေရန် ဆင်အပါအဝင် အခြားသော တောရိုင်းတိရစ္ဆာန်များနှင့် ၎င်းတို့၏ အစိတ်အပိုင်းများကို ပြောင်ပြောင်တင်းတင်း ရောင်းဝယ်ဖောက်ကားနေမှုကို ရပ်တန့်ပစ် နိုင်ရန်အတွက် ထိရောက်စွာ အရေးယူမှုများ ပြုလုပ်ခြင်းဖြင့် ယ်တင်နိုင်ရန် ပြည်ထောင်စု အစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဆင်တွေဟာ သဘာဝပတ်ဝန်းကျင်နဲ့ သစ်တောတွေ အတွက်တော့ သူတို့ဟာ အကောင်းဆုံး ဥယျာဉ်မှူးတွေပဲ ဖြစ်ပါတယ်။ ဆင်သတ္တဝါတွေဟာ တောတောင် တွေကို ပြုန်းတီးခြင်းမရှိသလို သက်ရှိသတ္တဝါတွေကို အန္တရာယ်မပြုနိုင်ဘဲနဲ့ သဘာဝပတ်ဝန်းကျင်ကို အစစ်အမှန် ထိန်းသိမ်းစောင့်ရှောက်သူတွေဖြစ်တဲ့အတွက် သူတို့အတွက် အသက်ရှင်နေထိုင်နိုင်အောင် ကာကွယ်စောင့်ရှောက်ထိန်းသိမ်းပေးရမှာ ဖြစ်ပါတယ်။ ဆင်ရှိပြီဆိုရင် အခြားသောတိရစ္ဆာန်တွေကပါ လာရောက်နေထိုင်နိုင်တဲ့ ပတ်ဝန်းကျင်ရှိနေပြီ ဖြစ်တဲ့အတွက် ဆင်ဆိုတာ တိရစ္ဆာန်တွေ အားလုံးကို ကိုယ်စားပြုတဲ့ သံတမန်လို့ တင်စားသတ်မှတ်ထားတာ ဖြစ်ပါတယ်။ ဆင်တွေကို တောရိုင်းတိရစ္ဆာန်နဲ့ အလုပ်ဆင်ဆိုပြီးတော့ အမျိုးအစားနှစ်မျိုး သတ်မှတ်ထားတာ ဖြစ်ပါတယ်။ တောတောင် လျှိုမြောင် တွေမှာ သဘာဝအတိုင်းနေထိုင် ကျက်စားနေတဲ့ တောဆင်ရိုင်းနဲ့ သစ်ထုတ်လုပ်ရာမှာ အသုံးပြုတဲ့ အလုပ်သင်ဆင်ဆိုပြီးတော့ ကျွန်တော်တို့ နှစ်မျိုးနှစ်စား သတ်မှတ်ထားရာမှာ မြန်မာ့သစ်လုပ်ငန်းပိုင်နဲ့ ပုဂ္ဂလိက ကပိုင်တဲ့ အိမ်မွေးဆင်လို့ခေါ်တဲ့ အလုပ်ဆင်တွေကိုတော့ ဆင်ဦးစီးတွေ ခန့်ထားပြီးတော့ ကျွန်တော်တို့ စနစ်တကျ ထိန်းသိမ်းမွေးမြူထားပေမယ့် တောတောင်တွေထဲမှာ သဘာဝအတိုင်း အကာအကွယ်မဲ့ သွားလာလှုပ်ရှားနေတဲ့ တောရိုင်းဆင်တွေကိုတော့ ဆင်မုဆိုးတွေက သတ်ဖြတ် ဖမ်းဆီးလေ့ ရှိပါတယ်။ အရင်က တောဆင်ရိုင်းတွေကို ဆင်စွယ်ရလိုမှုကြောင့်သာ သတ်ဖြတ်ခဲ့ကြပေမယ့် လွန်ခဲ့တဲ့ (၅)နှစ်ခန့်က စပြီးတော့ တရုတ်နိုင်ငံက ဈေးကောင်းပေး ဝယ်နေတဲ့အတွက် ဆင်အရေခွံခြောက်တွေ၊ အသား၊ နှာမောင်းတို့အတွက် အစွယ်မရှိတဲ့ဆင်တွေကိုပါ ပိုမိုသတ်ဖြတ်လာကြပါတယ်။ နောက်တစ်ခုက သစ်တောတွေ ပြုန်းတီးလာပြီးတော့ စားကျက်တွေ ပျောက်ဆုံးလာတာကြောင့်လည်း ဆင်နဲ့ ဒေသခံ လူတို့ရဲ့ ပဋိပက္ခဖြစ်ပွားခြင်းကလည်း ဆင်တွေကို သတ်ဖြတ်ရန် တွန်းအားပေးသလို ဖြစ်နေပါတယ်။ ဒေသခံတွေက တောရိုင်းဆင်တွေကို တွေ့တဲ့အခါမှာ ဒီ ဆင်မုဆိုးတွေကိုခေါ်ပြီး လက်ညှိုးထိုးပြလေ့ ရှိပါတယ်။ အဲဒီလို ထိုးပြလိုက်ခြင်းဟာလည်း ဆင်ရိုင်းတွေကို သတ်ဖြတ်ဖို့အားပေးတာတစ်ခု ဖြစ်နေ ပါတယ်။ နောက် အခြားဒေသကနေလာတဲ့ ဆင်မုဆိုးတွေက ဆင်ရိုင်းတွေရှိတဲ့ဒေသကို ဆင်ဖမ်းရေး လာလုပ်ရင်းနဲ့ပဲ (၃)၊ (၄)နှစ်ကြာတဲ့အခါမှာ နယ်မြေခံမုဆိုးတွေကပါ ဆင်ဖမ်းတတ်လာတဲ့အတွက် ဆင်မုဆိုးတွေက ပိုများလာပြီးတော့ ဒီ ဒေသခံတွေကပါ ဆင်တွေသတ်ဖြတ်ဖို့အတွက် အားပေးပါဝင် လာကြတာတွေက ဆင်မှောင်ခိုဈေးကွက်တွေ၊ ရောင်းဝယ်မှုတွေကို တစ်ဖက်တစ်လမ်းက အားပေးနေခြင်း လည်းဖြစ်ပါတယ်။ ကမ္ဘာပေါ်မှာ မူးယစ်ဆေးဝါး ရောင်းဝယ်ဖောက်ကားမှု၊ လက်နက်မှောင်ခိုမှု၊ နောက် လူကုန်ကူးမှုပြီးရင် တောရိုင်းတိရစ္ဆာန်နဲ့ ဒီ တောရိုင်းတိရစ္ဆာန်ရဲ့ အစိတ်အပိုင်းတွေ တရားမဝင်ရောင်းဝယ် မှုဟာ စတုတ္ထအကြီးမားဆုံး မှောင်ခိုဈေးကွက်ကြီး ဖြစ်နေပါတယ်ခင်ဗျား။ တောရိုင်းတိရစ္ဆာန် မှောင်ခို ရောင်းဝယ်ဖောက်ကားမှုရဲ့ (၅၀)ရာခိုင်နှုန်းက မန္တလေး၊ လားရှိုး၊ မူဆယ် လမ်းကြောင်းကိုသုံးပြီးတော့ သယ်ဆောင်ရောင်းဝယ်နေကြတာ ဖြစ်ပါတယ်။ တောရိုင်းတိရစ္ဆာန်အရှင်တွေကိုတော့ တနင်္သာရီတိုင်း ဒေသကြီးမှာရှိတဲ့တရားမဝင်လမ်းကြောင်းကနေပြီးတော့ ထိုင်းနိုင်ငံကို ရောင်းဝယ်နေကြတာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ တရုတ်နိုင်ငံက အခုဆိုရင် ဆင်စွပ်ပြုတ်တွေကို တန်ဖိုးထား စားလာတာကြောင့် ဆင်နဖူးနဲ့ နှာမောင်းကြားမှာရှိတဲ့ ဆင်ဦးကင်းကို ခုတ်ဖြတ်ပြီးတော့ တရုတ်နိုင်ငံကို တင်ပို့ရောင်းချနေတာကို တွေ့ရပါတယ်။ အဲဒီ ဆင်စွပ်ပြုတ်တစ်ပွဲကို မြန်မာငွေနဲ့ဆိုရင် သိန်းချီပေးရတယ်လို့လည်း ကျွန်တော်တို့ သိရပါတယ်။ တရုတ်ဈေးကွက်မှာ ဆင်ကို အလှအပပစ္စည်း လုပ်တယ်။ နောက် ဆေးဝါးဖော်စပ်တယ်။ နောက် အသားစားသုံးရန်ဆိုပြီး ဝယ်လိုအား (၃)မျိုးရှိပါတယ်။ ဒီ ဝယ်လိုအားတိုးမြှင့်လာမှုကြောင့်လည်း တောရိုင်းဆင်တွေက ဆင်သတ်ဂိုဏ်းတွေရဲ့ ပစ်မှတ်ဖြစ်လာကြ ပါတယ်။ ဒီ ဆင်စွယ်နဲ့ လက်ရာမြောက်အောင်လုပ်ထားတဲ့ အလှအပ အသုံးအဆောင်ပစ္စည်းတွေနဲ့ ဆင်အရေခွံ၊ ကျားအရေခွံ၊ သင်းခွေချပ်၊ တောင်ဆိတ်စတဲ့ ရှားပါးတိရစ္ဆာန်တွေရဲ့ ခန္ဓာကိုယ်အစိတ်အပိုင်း တွေကို နယ်စပ်ဒေသတွေမှာ ပြောင်ပြောင်တင်းတင်း ရောင်းချတာတွေရှိသလို ဆင်အရှင် မှောင်ခို ဈေးကွက်တွေလည်း ရှိနေပါတယ်။ ကမ္ဘာပေါ်မှာ အာရှဆင်၊ အိမ်မွေးဆင် အများဆုံး ပိုင်ဆိုင်ထားတဲ့ မြန်မာနိုင်ငံက ဆင်အရှင်တွေကိုတော့ ထိုင်းနိုင်ငံဘက်ကို အများဆုံး ခိုးထုတ်ရောင်းချနေကြပါတယ်။ သဘာဝပတ်ဝန်းကျင် ထိန်းသိမ်းရေးတစ်ခုဖြစ်တဲ့ (EFU) ရဲ့ ၂၀၁၂ ခုနှစ် ထုတ်ပြန်ချက်မှာ တစ်နှစ်ကို မြန်မာနိုင်ငံကဆင်ကောင်ရေ (၅၀)ကနေ (၁၀၀)အကြား ထိုင်းနိုင်ငံကို ခိုးထုတ်ခံနေရတယ်လို့ ဖော်ပြ ထားပါတယ်။ မှောင်ခိုထုတ်လုပ်နေတဲ့ ဆင်တွေဟာ ဆင်ပေါက်ကလေးတွေနဲ့ ဆင်အမတွေဖြစ်တယ် လို့လည်း ဆိုပါတယ်။ ဆင်စွယ်ရောင်းဝယ်ရာမှာလည်း ကျွန်တော်တို့ ပြည်တွင်းက ဆင်စွယ်တွေတင် မဟုတ်ဘဲနဲ့ ဒီပြည်ပက အာဖရိကဆင်စွယ်တွေကိုပါ ထိုင်းနိုင်ငံ၊ မယ်ဆိုင်မြို့ကနေတစ်ဆင့် တာချီလိတ် ကိုဖြတ်ပြီးတော့ တင်ပို့ရောင်းချနေတာကိုလည်း နိုင်ငံတကာ တောရိုင်းတိရစ္ဆာန် စောင့်ကြည့်ရေးအဖွဲ့ ဧရာဝတီ ARAFFIC ရဲ့ ထုတ်ပြန်ချက်မှာ ဖော်ပြထားတာတွေ့ရမှာ ဖြစ်ပါတယ်။ မိုင်းနားဈေးကွက်မှာ ရောင်းချနေတဲ့ ဆင်စွယ်ရဲ့ မူလအရင်းအမြစ်ဟာ မြန်မာနိုင်ငံက ဆင်တွေဆီကရတယ်လို့ဆိုတယ်။ အမေရိကန်ဒေါ်လာ(၁.၂)သန်းခန့်တန်ဖိုးရှိတဲ့ ဆင်စွယ်နဲ့လုပ်ထားတဲ့ ပစ္စည်းပေါင်း(၃၄၉၄)ခုကိုလည်း လေ့လာတွေ့ရှိခဲ့ကြောင်းကိုလည်း ကျွန်တော်တို့ Oxford တက္ကသိုလ်က တောရိုင်းတိရစ္ဆာန်ကုန်သွယ်မှု သုတေသနပညာရှင်တွေက ၂၀၁၃ - ၂၀၁၄ အစီရင်ခံစာမှာ ဖော်ပြ ထားတာ တွေ့ရမှာဖြစ်ပါတယ်။ ဒီလိုတရားမဝင် ရောင်းဝယ်မှုတွေကို ပြောင်ပြောင်တင်းတင်း လုပ်နေ ကြတာတွေဟာ ကမ္ဘာကြီးရဲ့ အနာဂတ်ကို ခြိမ်းခြောက်နေတာ ဖြစ်ပါတယ်။ ကျွန်တော်တို့ နိဂုံးချုပ်အနေနဲ့ ပြောရမယ်ဆိုရင် ဒီ မျိုးတုံးလုနီးပါးဖြစ်နေတဲ့ ဆင်အပါအဝင် တောရိုင်းတိရစ္ဆာန်တွေကို ကာကွယ်စောင့်ရှောက်တဲ့နေရာမှာ သစ်တောဝန်ထမ်းတွေက ် စောင့်ကြည့်နိုင်ခြင်းမရှိတဲ့အတွက် ဒေသခံပြည်သူတွေကလည်း ဒီ ဆင်သတ်ဂိုဏ်းတွေ၊ ဆင်မုဆိုးတွေ တွေ့တဲ့အခါမှာ သက်ဆိုင်ရာကို သတင်းပေးဖို့ လိုအပ်သလို သက်ဆိုင်ရာကလည်း သတင်းပေးသူ တွေကို လျှို့ဝှက်ပြီးတော့ အကာအကွယ်ပေးဖို့ လိုအပ်ပါတယ်။ ဘာဖြစ်လို့လဲဆိုတော့ ဆင်မုဆိုးလုပ် နေတဲ့လူတွေနဲ့ ရောင်းဝယ်ဖောက်ကားသူတွေထဲမှာ ဒေသခံအချို့နဲ့ လက်နက်ကိုင်အချို့ ပါနေတာဖြစ်ပါတယ်။ ဒါတွေကြောင့် သတင်းပေးသူမှာ အန္တရာယ်အဖြစ်ခံရမှာ ကြောက်တဲ့အတွက် သတင်းပေးတာ မရှိခဲ့ပါဘူး။ သတင်းပေးမှုတွေ ပျောက်ဆုံးနေခဲ့တယ်။ နောက် သတင်းအတိအကျ ရပြန်တော့လည်း သွားဖမ်းဖို့ ်ကြာနေတာကြောင့် ဆင်မုဆိုးတွေက ဆင်တွေကို သတ်ဖြတ်ပြီး အစွယ်ထုတ်၊ အရေခွံခွာပြီးတော့မှ ပြန်သွားတော့မှ ဖမ်းတဲ့အဖွဲ့အစည်းတွေ ရောက်သွားပြီးတော့ ဒီ ဆင်မုဆိုးတွေ လွတ်မြောက်သွားကြတာက များပါတယ်။ ဒါကြောင့်မို့လို့ ထိထိရောက်ရောက် ဆောင်ရွက်နိုင်ဖို့ဆိုရင်တော့ ကျွန်တော်တို့ တောရိုင်း တိရစ္ဆာန်တွေကို စောင့်ကြည့်နိုင်တဲ့ ဒရုန်းကင်မရာတွေရှိတယ်။ ဒါတွေကို ကျွန်တော်တို့ ဖမ်းဆီးရေး အဖွဲ့တွေမှာ ခေတ်မီ ဒီ ပစ္စည်းတွေ တပ်ဆင်ပေးရမယ်။ လက်နက်တွေ တပ်ဆင်ပေးရမယ်။ တောရိုင်းတိရစ္ဆာန် သတ်ဖြတ်မှုတွေကို ကာကွယ်တားဆီးမယ့် အထူးအဖွဲ့တစ်ဖွဲ့တော့ လိုအပ်ကြောင်းကို အကြံပြု ရင်းနဲ့ ကျွန်တော် နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ ဦးမောင်မောင်အုန်း ဆွေးနွေးနိုင်ပါပြီ။</speech>
<speech><mp id='1341'>ဦးမောင်မောင်အုန်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီး၊ လွှတ်တော်ကိုယ်စားလှယ်များ၊ ပြည်ထောင်စုအဆင့်ပုဂ္ဂိုလ် များနဲ့ လေ့လာသူများ ကိုယ်စိတ်နှစ်ပါး ကျန်းမာချမ်းသာစေကြောင်း ဆုမွန်ကောင်းတောင်းလိုက်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမောင်မောင်အုန်း ဖြစ်ပါတယ်။ မွန်ပြည်နယ် မဲဆန္ဒနယ်အမှတ်(၁၂)မှ ဒေါ်သီရိရတနာ ရဲ့ အဆိုကို ထောက်ခံဆွေးနွေးမှာ ဖြစ်ပါတယ်။ Power Point အသုံးပြုခွင့်ပြုပါခင်ဗျား။ ဒီ အဆိုမှာ ရည်ရွယ်ချက် (၂)မျိုးရှိပါတယ်။ ကုန်းမြေပေါ်မှာရှိတဲ့ တိရစ္ဆာန်များထဲမှာ အသိ ဉာဏ်နဲ့ ကိုယ်ခန္ဓာအကြီးဆုံးဖြစ်တဲ့ ဆင်သတ္တဝါ၊ နောက် တောရိုင်းတိရစ္ဆာန်တွေကို မျိုးမတုံးစေရန် စီမံချက်နဲ့ သတ်ဖြတ်ကာ ခန္ဓာကိုယ်အစိတ်အပိုင်းတွေကို ရောင်းဝယ်မှုများ တရားဥပဒေအရ အရေးယူ တားမြစ်ခြင်းပေးရန် ဖြစ်ပါတယ်။ ကျွန်တော်တို့မှာ တည်ဆဲဥပဒေက ၂၀၁၈ ခုနှစ်၊ မေလ ၁ ရက်နေ့က ဇီဝမျိုးစုံမျိုးကွဲနဲ့ သဘာဝထိန်းသိမ်းရေးနယ်မြေများ ကာကွယ်စောင့်ရှောက်ရေးဆိုင်ရာဥပဒေကို ပြည်ထောင်စုလွှတ်တော်က ပြဋ္ဌာန်းပြီး ဖြစ်ပါတယ်။ ကျွန်တော်တို့ ကုန်းနေရေနေသတ္တဝါတွေ ဘယ်လို အကြောင်းအရင်းတွေနဲ့ သေကြေပျက်စီးရသလဲဆိုလို့ရှိရင် ဂေဟစနစ်တွေ ပျက်သုန်းခြင်းနဲ့ လူတွေက သတ်ဖြတ်ခြင်းကြောင့် ဖြစ်ပါတယ်။ လေမှာကျက်စားတဲ့ ငှက်ငယ်တွေက ဆိုလို့ရှိရင် လူတွေရဲ့ မဆင် မခြင် စည်းကမ်းမဲ့ သတ်ဖြတ်မှု၊ လယ်ယာကိုင်းကျွန်းတွေမှာ သုံးတဲ့အဆိပ်ဖြစ်စေတဲ့ ပိုးသတ်ဆေးတွေ၊ ဓာတ်မြေဩဇာတွေကြောင့် သေဆုံးမှု၊ ငှက်တို့ မူလနေထိုင်ရာ အင်းအိုင်ချောင်းမြောင်းတောတောင် ဒေသနဲ့ ပြောင်းရွှေ့ရာ ဆောင်းခိုရာဒေသတွေကို သူတို့ကျူးကျော်ဖျက်ဆီးမှု၊ ပင်လယ်ပျော်ငှက်များနဲ့ ဂေဟစနစ်ကိုတော့ ပင်လယ်တွင်း ဆီယိုဖိတ်မှုနဲ့ စွန့်ပစ်မှု၊ ပင်လယ်တွင်း ဓာတုပစ္စည်းတွေ ယိုဖိတ်မှုနဲ့ စွန့် ပစ်ခြင်း၊ ပင်လယ်တွင်း ပလတ်စတစ်အမှိုက်များ စွန့်ပစ်ခြင်းတို့ကြောင့် ဖြစ်ရပါတယ်။ ဒါ မိုးယွန်းကြီးအင်းပါ။ ငှက်ဖမ်းနေတာ ဖြစ်ပါတယ်။ ရေမှာကျက်စားတဲ့ သတ္တဝါတွေ သေဆုံး ရခြင်းအကြောင်းကတော့ စည်းကမ်းမဲ့ လောဘတကြီး ဖမ်းဆီးသတ်ဖြတ်မှုတွေ၊ ဥပဒေမဲ့စွာ အဆိပ်နဲ့ ဖမ်းဆီးသတ်ဖြတ်မှုတွေ၊ လျှပ်စစ်ဓာတ်လွှတ်ကာ ဖမ်းဆီးမှုတွေ၊ ပင်လယ်မှာ အထက်ကပြောသလို ဆီယိုဖိတ်ခြင်း၊ စွန့်ပစ်ခြင်း၊ ပင်လယ်မှာ ဓာတုပစ္စည်းတွေယိုဖိတ်ခြင်း၊ စွန့်ပစ်ခြင်းနဲ့ ပင်လယ်တွင်း မှာရော ရေတွေပါ ရေတွင်းထဲမှာ ပလတ်စတစ်နဲ့ အမှိုက်တွေ စွန့်ပစ်ခြင်းတို့ကြောင့် ဖြစ်ပါတယ်။ ဒါ့အပြင် ကုန်းနေတောရိုင်းတိရစ္ဆာန်တွေ ရှားပါးတဲ့အကြောင်းကတော့၊ ပျက်သုန်းသွားရတဲ့ အကြောင်း ကတော့ တရားမဝင် လိုင်စင်မဲ့ ခိုးဝှက်သတ်ဖြတ်မှုတွေ၊ တရားမဝင် စီးပွားဖြစ် ဖမ်းဆီးသတ်ဖြတ်မှုတွေ၊ ဒေသလိုအပ်ချက်အရ သားငါးတိရစ္ဆာန်တွေကို ဖမ်းဆီးသတ်ဖြတ်စားသောက်ခြင်းကြောင့် ဖြစ်ပါတယ်။ ကျွန်တော် ဒီအဆိုမှာ အဓိကဆွေးနွေးလိုတာကတော့ လူနဲ့ဆင်တို့ရဲ့ ပဋိပက္ခကြောင့် ဆင်များ သေဆုံးမှု ဖြစ်ပါတယ်။ ပဋိပက္ခဆိုတော့ အကျိုးစီးပွားလုခြင်း၊ နေရာဒေသလုခြင်း၊ ပိုင်ဆိုင်လိုခြင်း၊ အယူ အဆမတူခြင်းဆိုတာ ဖြစ်ပါတယ်။ ဆင်ဟာ သစ်တောဦးစီးဌာနက ၂၆ - ၁၀ - ၁၉၉၄ ခုနှစ် ရက်စွဲနဲ့ အမိန့် ကြော်ငြာစာအမှတ် (၅၈၃/၉၄)နဲ့ ကာကွယ်ထားတဲ့ တောရိုင်းတိရစ္ဆာန် နို့တိုက်သတ္တဝါ ဖြစ်ပါတယ်။ အာရှ တိုက်မှာ ဆင်ဦးရေ အများဆုံးပိုင်ဆိုင်တာ အိန္ဒိယဖြစ်ပြီးတော့ ဒုတိယမြန်မာနိုင်ငံ ဖြစ်ပါတယ်။ ၁၉၇၉ ခုနှစ် FAO ရဲ့ စစ်တမ်းအရ မြန်မာနိုင်ငံမှာ တောဆင်ရိုင်း အကောင်ရေ (၆၀၀၀) ခန့်ရှိပြီး၊ ၂၀၀၁ - ၂၀၀၃ မှာတော့ ဆင်ကောင်ရေ (၄၀၀၀)ခန့်သာ ရှိပါတယ်။ ယနေ့အထိတော့ ဆင်ကောင်ရေ (၃၀၀၀)ခန့်ရှိ ပါတယ်။ နှစ်ပေါင်း (၄၀)အတွင်းမှာ ဆင်ကောင်ရေ (၃၀၀၀)ကတော့ ပျောက်ဆုံးသွားပြီး တစ်နှစ်မှာ ဆင်(၇၅)ကောင်လောက် သေဆုံးနေတာ တွေ့ရပါတယ်။ တောဆင်ရိုင်းတွေ ဖမ်းယူပြီးတော့ လေ့ကျင့် သင်ကြားကာ လုပ်ငန်းခွင်မှာ အသုံးပြုတဲ့အတွက်ကြောင့်လည်း ဆင်များဟာ အသက်(၃)(၄)နှစ် ပိုပြီးတော့ အသက်တိုပါတယ်လို့လည်း ဆိုကြပါတယ်။ အစောဆုံးဆင်တွေ ထိန်းသိမ်းကာကွယ်ရေး ဥပဒေကိုတော့ ၁၈၇၉ ခုနှစ်မှာ စတင်ရေးဆွဲခဲ့ပြီး ၁၈၈၃ ခုနှစ်မှာ ပြဋ္ဌာန်းခဲ့ပါတယ်။ သီးခြားဥပဒေအဖြစ်နဲ့တော့ ၁၉၁၂ ခုနှစ်မှာ ပြဋ္ဌာန်းခဲ့ပါတယ်။ မြန်မာနဲ့ အာရှတိုက်မှာ ဆင်ရတနာ၊ မြင်းရတနာဆိုပြီးတော့ တန်ဖိုးထားပြီး အသုံးပြုကြပါတယ်။ ခေတ် အဆက်ဆက် ဘုရင်မင်းမြတ်တွေနဲ့ အုပ်ချုပ်သူလူတန်းစားတွေက ဆင်တွေကို စစ်အင်္ဂါရပ်အဖြစ် လည်းကောင်း၊ ဆင်ဖြူရတနာတွေကိုတော့ ဘုန်းတန်ခိုးအရ အမှတ်လက္ခဏာ၊ နိုင်ငံရဲ့ အမှတ်လက္ခဏာ အဖြစ် အသုံးပြု တာတွေ့ရပါတယ်။ ကမ္ဘာမှာရော မြန်မာမှာပါ လူဦးရေတွေ တိုးပွားလာတဲ့အတွက် နီးကပ်လွယ်တဲ့ ဆင်အပါအဝင် သားငှက်တိရစ္ဆာန်တွေ ဖမ်းယူသတ်ဖြတ်စားသောက်ခြင်း၊ ရောင်းဝယ် ခြင်းဟာ တစ်နေ့တခြား တိုးပွားလာပါတယ်။ ဒါက ကမ္ဘာ့လူဦးရေ တိုးတက်လာခြင်းဖြစ်ပါတယ်။ ကမ္ဘာ့ ဆင်များနေ့ကိုတော့ သြဂုတ်လ ၁၂ ရက်နေ့မှာ သတ်မှတ်ထားပါတယ်။ ဒီနေ့မှာ ကျွန်တော်တို့ ပြည်သူတွေ ရော၊ ပြည်သူ့ထံရောက်အောင် လှုံ့ဆော်ပြီးတော့ ကျယ်ကျယ်ပြန့်ပြန့် ကျင်းပပေးခြင်းအားဖြင့်လည်း ဆင်သတ္တဝါများကို တန်ဖိုးထား ကာကွယ်လိုတဲ့စိတ် ပေါ်လာနိုင်ပါတယ်။ အချုပ်အားဖြင့် အကြံပြု တင်ပြလိုတာက ရှားပါးပြီး မျိုးတုံးကာနီးဖြစ်တဲ့ တောဆင်ရိုင်းများ အနက် တောဆင်ရိုင်းထိရောက် ကာကွယ်မှု အထောက်အကူပြုရန်အတွက် မြန်မာ့ဆင်ပြတိုက် (Myanmar Elephant Museum) တိရစ္ဆာန်ဥယျာဉ်မှာ ဖွင့်လှစ်မှာလို့ ပြောထားပါတယ်။ အဲဒီမှာ အမြန်ဆုံး အကောင်အထည်ဖော်ဖို့လည်း လိုအပ်ပါတယ်။ သတ်ဖြတ်ခံ ဆင်စွယ်၊ ဆင်ရိုး၊ အရေခွံ စတာတွေကို ကျွန်တော်တို့ ဖျက်ဆီးပစ်တာတွေ့ရပါတယ်။ ဖျက်ဆီးပစ်မယ့်အစား လူအများ သနား ကရုဏပွားပြီးတော့ စာနာစိတ်ထားနိုင်ဖို့အတွက် ဒီ Museum မှာ ပြထားဖို့လိုတယ်လို့ အကြံပြု ချင်ပါတယ်။ နောက် ကလေးသူငယ်တွေကို အထူးရည်ရွယ်ပြီးတော့ တီဗွီ၊ ရေဒီယို၊ FM တို့မှ အပတ်စဉ် မပါမနေရ သဘောမျိုးနဲ့ အစီအစဉ်မျိုးထည့်ပြီးတော့လည်း အသံလွှင့်ပေးစေချင်ပါတယ်။ နောက် စတုတ္ထအနေနဲ့ ပညာရေးကဏ္ဍ သင်ရိုးတွေမှာ သဘာဝပတ်ဝန်းကျင်နဲ့ တောရိုင်းတိရစ္ဆာန် သယံဇာတ တန်ဖိုးထားတဲ့ စာပေတွေ မူလတန်းကစပြီး ဘာသာရပ်တစ်ခုအနေနဲ့ သင်ကြားစေချင်ပါတယ်။ တောဆင်ရိုင်း သတ်ဖြတ်မှုတွေဟာ ဧရာဝတီတိုင်းဒေသကြီးမှာ အများဆုံးဖြစ်တဲ့အတွက် ကျွန်တော်တို့ ဧရာဝတီတိုင်းဒေသကြီးမှာ ဘေးမဲ့တောတစ်ခု သတ်မှတ်ပြီး အမြန်ဆုံး အကောင်အထည်ဖော်ဖို့လည်း လိုအပ်ပါတယ်။ အစိုးရရဲ့ နိုင်ငံတော် စီးပွားရေးမူဝါဒမှာ သဘာဝသယံဇာတများကို စနစ်တကျ ရေရှည် ထိန်းသိမ်းကာ ဂေဟစနစ်များကို မပျက်စီးစေတဲ့ စီးပွားရေးလုပ်ငန်းများကို ချမှတ်ဆောင်ရွက်ခြင်းများကို ထိရောက်စွာ လုပ်ကိုင်သင့်ကြောင်း တင်ပြရင်းနဲ့ ဒေါ်သီရိရတနာ ရဲ့ အဆိုကို ထောက်ခံဆွေးနွေးပါတယ်။ အားလုံးကျေးဇူးတင်ပါတယ်။</speech>
<speech type='speaker'>ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၇)မှ ဒေါ်သန်းသန်းအေး ဆွေးနွေးနိုင်ပါပြီ။</speech>
<speech><mp id='1281'>ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)</mp>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံပါစေလို့ ဆုတောင်းမေတ္တာပို့သလိုက်ပါတယ်ရှင်။ မကွေး တိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဒေါ်သန်းသန်းအေး ဖြစ်ပါ တယ်ရှင်။ ဒီနေ့ ကျွန်မအနေနဲ့ မွန်ပြည်နယ် မဲဆန္ဒနယ်အမှတ်(၁၂) ဘီလင်းမြို့နယ်မှ အမျိုးသားလွှတ်တော် ကိုယ်စားလှယ် ဒေါ်သီရိရတနာ တင်သွင်းတဲ့ ဆင်အပါအဝင် တောရိုင်းတိရစ္ဆာန်များရဲ့ အစိတ်အပိုင်းများ ပြောင်ပြောင်တင်းတင်း ရောင်းဝယ်ဖောက်ကားနေမှုကို ထိရောက်စွာတားဆီးနိုင်ရန် အရေးယူမှုများ အရှိန်မြှင့်လုပ်ဆောင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေး သွားမှာ ဖြစ်ပါတယ်ရှင်။ လေးစားရပါသော ဥက္ကဋ္ဌကြီးရှင်။ အဆိုရှင် ဆွေးနွေးသွားသလိုပဲ ကျွန်မတို့ မြန်မာနိုင်ငံဟာ အဖိုးတန် သယံဇာတပေါကြွယ်ဝတဲ့ နိုင်ငံဖြစ်ပါတယ်။ ကျွန်မတို့မြန်မာနိုင်ငံဟာ အရှေ့တောင်အာရှမှာ အိန္ဒိယပြီးရင် တောဆင်ရိုင်းအပါအဝင် တောရိုင်းတိရစ္ဆာန်များ ဒုတိယအများဆုံး ပိုင်ဆိုင်တဲ့ နိုင်ငံ တစ်နိုင်ငံ ဖြစ်ပါတယ်။ ရှေ့ က ကိုယ်စားလှယ်ကြီးတွေ ပြောသွားတာလည်း တော်တော်ပြည့်ပြည့်စုံစုံ ပါ ပါတယ်။ ဆင်တွေကို ရှေးမြန်မာမင်းလက်ထက်ကတည်းကနေ ကမ္ဘာ့ရတနာတစ်ပါး နှစ်ပေါင်း(၃၀၀)အထိ အသက်ရှည်တယ်လို့ ဆိုခဲ့ပြီးတော့ ခေါ်ဝေါ်တင်စားခဲ့တာကိုလည်း ကြားခဲ့ရပါတယ်။ သို့သော်လည်း လက်ရှိမှာ တောဆင်ရိုင်းအကောင်ရေမှာ (၂၅၀၀)ခန့်သာ ရှိပါတော့တယ်။ မြန်မာ့သစ်လုပ်ငန်းပိုင်ဆင် နှင့်ပုဂ္ဂလိကပိုင်ဆင်ကတော့ အကောင်ရေ(၅၀၀၀)ခန့်သာ ရှိပါတော့တယ်။ အဲဒီလိုမျိုးကို သစ်တော ဦးစီး၊ စာရင်းဌာနမှကြားသိရပါတယ်။ လေ့လာသိရှိချက်အရ ၂၀၁၄ ခုနှစ်မှာ ဆင်(၇)ကောင်၊ ၂၀၁၅ ခုနှစ်မှာ အ ကောင်(၂၀)၊ ၂၀၁၆ ခုနှစ်မှာ (၁၈)ကောင်၊ ၂၀၁ရ ခုနှစ်မှာ (၅၉)ကောင်၊ ၂၀၁၈ ခုနှစ်၊ ဇန်နဝါရီလမှ မေလအထိ (၁၁)ကောင်၊ စုစုပေါင်း (၁၁၅)ကောင် ဆင်အကောင်ရေ သတ်ခံခဲ့ရပါတယ်။ ဒီ အရေအတွက်ဟာ နှစ်စဉ်နှစ်တိုင်း သတ်ဖြတ်မှုတွေ ဆက်လက်ပေါ်လာမယ်ဆိုရင် နောင်ကာလ များမှာ နဂိုရှိရင်းထက် အကောင်ရေမှာ လျော့နည်းသွားမည် ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ လွန်ခဲ့တဲ့ရက်ပိုင်းကပဲ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနက အမေရိကန်ဒေါ်လာ (၁.၃)သန်းတန်ဖိုးရှိတဲ့ ဆင်အပါအဝင် ဆင်အစိတ် အပိုင်းအလိုက် တောရိုင်းတိရစ္ဆာန်အစိတ်အပိုင်းများကို မီးရှို့သတ်ဖြတ်ခဲ့တဲ့ အခမ်းအနားတစ်ခုကိုလည်း လေ့လာတွေ့ရှိခဲ့ရပါတယ်။ တရားမဝင်ရောင်းဝယ်နေတဲ့ ဆင်အပါအဝင် တောရိုင်းတိရစ္ဆာန်အစိတ်အပိုင်း များကို လုံးဝမရောင်းဝယ် မဖောက်ကားရဲအောင် ထိရောက်စွာ အရေးယူမှုပြုမှသာ အဆုံးသတ်နိုင်မှာ ဖြစ်ပါတယ်ရှင်။ လေးစားရပါသော ဥက္ကဋ္ဌကြီးရှင်။ Power Point ပြသခွင့်ပြုပါရန် တောင်းခံအပ်ပါတယ်။ အားလုံးကို ကျေးဇူးတင်ပါတယ်။ ဆင်စွယ်တွေဟာ သိမ်းဆည်းမှုများ များပြားပြီး တရားခံမပေါ်ခြင်းများ၊ ထိရောက်စွာ အရေးယူဆောင်ရွက်မှု အားနည်းခြင်းများဟာလည်း ပြစ်မှုဆိုင်ရာ ရာဇဝတ်မှုတွေကို ထပ်မံ ပေါ်ပေါက်လာစေနိုင်ပါတယ်။ သုံးစွဲမှုတွေ ရှိနေသရွေ့ သတ်ဖြတ်မှုတွေ ရှိနေဦးမှာပဲ၊ ထိရောက်တဲ့ အရေးယူမှု၊ အပြစ်ပေးမှုတွေ နိုင်နိုင်နင်းနင်းဖြစ်အောင် မလုပ်နိုင်သရွေ့ သတ်ဖြတ်မှုတွေ ဒီထက်မက ပိုရှိလာဦးမှာ ဖြစ်ပါတယ်။ ဒါကြောင့် ဖမ်းဆီးအရေးယူ အပြစ်ပေးမှုကို အရှိန်မြှင့်လုပ်ဆောင်ရမှာ ဖြစ်သလို သစ်တောဝန်ထမ်းများကိုလည်း ကောင်းမွန်တဲ့ လက်နက်များ တပ်ဆင်ပေးသင့်ပါတယ်။ အဲဒီ အတွက် ဘတ်ဂျက်ပိုလျှံသုံးစွဲစေပြီး ရေရှည်ထိန်းသိမ်းဖို့လိုအပ်တဲ့ ဆင်အပါအဝင် တောဆင်ရိုင်းများကို တရားမဝင် သတ်ဖြတ်ရောင်းဝယ်နေမှုကို ထိရောက်သော အရေးယူမှု၊ ဆောင်ရွက်မှုများ အရှိန်မြှင့် လုပ်ဆောင်ရန် လိုအပ်နေပြီဖြစ်ကြောင်း အကြံပြုရင်း ဒေါ်သီရိရတနာ ရဲ့ အဆိုကို ဆွေးနွေးထောက်ခံ လိုက်ရပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိတဲ့ လွှတ်တော် ကိုယ်စားလှယ်များ မနက်ဖြန် ကျင်းပမယ့် အစည်းအဝေးတွင် ဆက်လက် ဆွေးနွေးသွားမှာ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့ ရပ်နားကြောင်းနှင့် ဒသမနေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို </title>
<speech type='speaker'>အစီအစဉ်(၁၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေး နဝမနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် ဒသမပုံမှန် အစည်းအဝေး ဒသမနေ့ကို ၂၀၁၈ ခုနှစ်၊ ဒီဇင်ဘာလ ၅ ရက် (ဗုဒ္ဓဟူးနေ့) နံနက် ၁၀းဝဝ နာရီ ဆက်လက် ကျင်းပမည်ဖြစ်ကြောင်း ကြေညာပါတယ်။</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး နဝမနေ့ကို ၁၂:၃၀ နာရီ ရပ်နားပါသည်။</speech></postface>
</transcript>
</doc>
 
