<doc>
<docinfo>
<docno>02-06-02.xml</docno>
<pdf>02-06-02.pdf</pdf>
<term value='02'>ဒုတိယအကြိမ်</term>
<session value='06'/>
<sittingday value='02'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့မှတ်တမ်း
</title>
<date value='19-10-2017'>၁၃၇၉ ခုနှစ်၊ သီတင်းကျွတ်လပြည့်ကျော် ၁၄ ရက် (၂ဝ၁၇ ခုနှစ်၊ အောက်တိုဘာလ ၁၉ ရက် )ကြာသပတေးနေ့</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဆဋ္ဌမပုံမှန်အစည်းအဝေး ဒုတိယနေ့ အစီအစဉ်ကို ၁၀း၀၀ နာရီအချိန်၌ စတင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေးရဲ့ ဒုတိယနေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၉)ဦး တက်ရောက်ပါတယ်။
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၈.၈၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေးအထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ ဒုတိယနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='963'>
ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား﻿ လွှတ်တော် ဆဋ္ဌမပုံမှန်အစည်းအဝေး ဒုတိယနေ့ ၁၉-၁၀-၂၀၁၇ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးအေးသာအောင်၊ ရခိုင်ပြည်နယ် မဲဆန္ဒနယ်အမှတ်(၆)၊ အင်းသားအမျိုးသားနေ့ အခမ်းအနား တက်ရောက်ရန်။ ဒေါက်တာမျိုးအောင်၊ ကရင်ပြည်နယ် မဲဆန္ဒနယ်အမှတ်(၁၀)၊ အလုပ်ရုံဆွေးနွေးပွဲ တက်ရောက်ရန်။ ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)၊ ပုသိမ်ကြီးမြို့နယ်သို့ ကွင်းဆင်းလေ့လာရေးဆောင်ရွက်ရန်။ ဦးမင်းဆွေနိုင်၊ ကချင်ပြည်နယ် မဲဆန္ဒနယ်အမှတ်(၆)၊ ၎င်းအတိုင်း။ ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း ဦးအောင်မျိုး၊ စစ်ကိုင်း တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ် အမှတ်(၉)၊ ကျန်းမာရေး။ ဦးကျော်ဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင် ဆောင်ရွက်ရန်။ ဦးအောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁)၊ တနင်္သာရီတိုင်း ဒေသကြီး လွှတ်တော်ရုံးဖွင့်ပွဲတက်ရောက်ရန်။ ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)၊ ကိုယ်တိုင် ဆောင်ရွက်ရန်။ နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)၊ အလုပ်ရုံဆွေးနွေးပွဲ တက်ရောက်ရန်နှင့် ဒေါ်ရှီလာနန်တောင်(ခ)အမ်နန်တောင်၊ ကချင်ပြည်နယ် မဲဆန္ဒနယ်အမှတ်(၂)၊ ကျန်းမာရေးတို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၂) ဦးနှင့် ယနေ့ ခွင့်ပန်ကြားသူ (၁၃) ဦးဖြစ်ပြီး၊ စုစုပေါင်း ခွင့်ပန်ကြားသူ (၂၅)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြု ပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ တင်ပြအပ်ပါတယ်ခင်ဗျား။﻿
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၂)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ(၁၃) ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထား သူ(၂၅)ဦးဖြစ်ပြီး ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ ပညာရေးဝန်ကြီးဌာန၊ ပြည်ထောင်စုဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ် များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။﻿
</speech>
<title>
သံတောင်ကြီးမြို့နယ်၊ လိပ်သိုမြို့ အခြေခံပညာ အထက်တန်းကျောင်းဟောင်း မြေနေရာအား ဒေသ အကျိုးပြု အသက်မွေးဝမ်းကျောင်း ပညာသင်ကျောင်းတစ်ခုအဖြစ် သတ်မှတ်ဖွင့်လှစ်ပေးနိုင်ပါရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ) ဒေါက်တာအားကာမိုး က သံတောင်ကြီးမြို့နယ်၊ လိပ်သိုမြို့ အခြေခံပညာ အထက်တန်းကျောင်းဟောင်း မြေနေရာအား ဒေသအကျိုးပြု အသက်မွေးဝမ်းကျောင်း ပညာသင်ကျောင်းတစ်ခုအဖြစ် သတ်မှတ် ဖွင့်လှစ်ပေးနိုင်ပါရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='901'>
ဒေါ်နော်ခရစ္စထွန်း(ခ)ဒေါက်တာအာကာမိုး၊ ကရင်ပြည်နယ် မဲဆန္ဒနယ်အမှတ်(၇)
</mp>
လေးစားအပ်တဲ့ အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ အားလုံး မင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္စထွန်း(ခ)ဒေါက်တာအာကာမိုး ဖြစ်ပါတယ်။ ကျွန်မ မေးမြန်းလိုတဲ့ မေးခွန်းကတော့ သံတောင်ကြီးမြို့နယ်၊ လိပ်သိုမြို့ အခြေခံပညာအထက်တန်းကျောင်းဟောင်း အဆောင်နဲ့ မြေနေရာမှာ ဒေသအကျိုးပြု အသက်မွေးဝမ်းကျောင်း ပညာသင်ကျောင်းတစ်ခုအဖြစ် သတ်မှတ်ဖွင့်လှစ်ပေးနိုင်ရန် အစီအစဉ် ရှိ/မရှိနဲ့ မည်သို့စီမံဆောင်ရွက်ပေးမည်ကို သိရှိလိုတဲ့မေးခွန်း ဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးဖို့ မေတ္တာရပ်ခံအပ်ပါတယ်။ ဒါက လက်ရှိ အခြေခံပညာအထက်တန်းကျောင်းဆောင်သစ်ရဲ့ပုံ ဖြစ်ပါတယ်။ ကျောင်းသူ၊ ကျောင်းသား စုစုပေါင်း (၁၇၀၀)ကျော် ပညာသင်ကြားနေတာ ဖြစ်ပါတယ်။ ဒါက ကျောင်းဆောင်သစ်ပါပဲ။ ဒါက အခြေခံပညာ အထက်တန်းကျောင်းဟောင်းရဲ့ ပုံစံ(၁၀၅)မြေပုံ ဖြစ်ပါတယ်။ အကျယ်အဝန်းက (၁၉.၃၂)ဧကရှိပါတယ်။ ဒါက အခြေခံပညာ အထက်တန်းကျောင်းဟောင်းရဲ့ ကျောင်းဆောင်နဲ့ မြေနေရာပုံပဲ ဖြစ်ပါတယ်။ ကျေးဇူးတင်ပါတယ်။ လေးစားအပ်တဲ့ ဥက္ကဋ္ဌကြီးရှင်။ သံတောင်ကြီးမြို့နယ်၊ လိပ်သိုဒေသဟာ ကျေးရွာအုပ်စု (၄၀)နဲ့ လူဦးရေ တစ်သိန်းခန့်ရှိတဲ့ တောင်ပေါ်ဒေသ ဖြစ်ပါတယ်။ လိပ်သိုမြို့ အခြေခံပညာ တွဲဖက် အထက်တန်းကျောင်းကို ၁၉၈၆-၁၉၈၇ ခုနှစ်မှာ ဆောက်လုပ်တည်ရှိခဲ့ပြီးတဲ့နောက် ၁၉၉၄ မှာ ကျောင်းဆောင်သစ်တစ်ဆောင်လည်း ဆောက်လုပ်ခဲ့ပါတယ်။ ကျောင်းသားဦးရေ တိုးတက်များပြား လာတာကတစ်ကြောင်း၊ ရပ်ကွက်နဲ့ အနည်းငယ် အလှမ်းကွာဝေးနေတာကတစ်ကြောင်းတို့ကြောင့် ၁၉၈၈ ခုနှစ်မှာ အခု အထက်တန်းကျောင်းဆောင်အသစ်ကို ပြောင်းရွှေ့ပြီးတော့ ပညာသင်ကြားခဲ့တာ ဖြစ်ပါတယ်။ ကျောင်းဆောင်ဟောင်းကို ကော်မတီဖွဲ့ပြီးတော့ ယနေ့ထိတိုင်အောင် ထိန်းသိမ်းထားတာ ဖြစ်ပါတယ်။ ဒေသတစ်ခုလုံးအနေနဲ့ ကျွန်မတို့မြို့နယ်ရဲ့ ပညာရေးဟာ နိမ့်ကျလျက်ရှိပါတယ်။ ဒေသခံ အများစုဟာ စိုက်ပျိုးရေးနဲ့ပဲ အသက်မွေးဝမ်းကျောင်းပြုနေတာ ဖြစ်ပါတယ်။﻿ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကလည်း အော်ဂဲနစ်ဇုန်အဖြစ် သတ်မှတ် ထားပါတယ်။ ဟိုတယ်နှင့် ခရီးသွားလာရေးလုပ်ငန်း ဝန်ကြီးဌာနကလည်း Tour Point အနေနဲ့ သတ်မှတ်ထားမှုများလည်း ရှိပါတယ်။ စက်မှု၊ လက်မှုအနေနဲ့ မထွန်းကားတဲ့ဒေသလည်း ဖြစ်ပါတယ်။ ဒေသခံများကလည်း အဆင့်မြင့်ပညာရပ်ဆိုင်ရာ ဒေသအကျိုးပြု အသက်မွေးဝမ်းကျောင်း ပညာသင် ကျောင်းတစ်ကျောင်းအဖြစ် သတ်မှတ်ဖွင့်လှစ်ပေးစေလိုကြပါတယ်။ ဒါကြောင့် (၁၉)နှစ်ကြာ အသုံးပြုမှု မရှိခဲ့တဲ့ လိပ်သိုမြို့၊ အခြေခံပညာအထက်တန်းကျောင်းဟောင်းအဆောင်နဲ့ မြေနေရာကို အသက်မွေး ဝမ်းကျောင်း ကျောင်းတစ်ကျောင်းအဖြစ် ဖွင့်လှစ်ပေးနိုင်ရန်နှင့် မည်သို့ စီမံဆောင်ရွက်ပေးနိုင်မည်ကို ဒေသခံများကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။ (ဩဘာသံများ)
</speech>
<title>
နည်းပညာတက္ကသိုလ်များတွင် သတ္တု တူးဖော်ရေး အင်ဂျင်နီယာ ဒီပလိုမာ [A.G.T.I (Mining] ဘာသာရပ်သင်တန်းများ ပြန်လည်ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ကရင်ပြည်နယ် မဲဆန္ဒနယ်အမှတ်(၁)မှ ဦးစောမိုးမြင့်(ခ) ဆင်မြူရယ် က နည်းပညာတက္ကသိုလ်များတွင် သတ္တု တူးဖော်ရေး အင်ဂျင်နီယာ ဒီပလိုမာ [A.G.T.I (Mining)] ဘာသာရပ်သင်တန်းများ ပြန်လည်ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='892'>
ဦးစောမိုးမြင့်(ခ)ဆင်မြူရယ်၊ ကရင်ပြည်နယ် မဲဆန္ဒနယ်အမှတ်(၁)
</mp>
လေးစားရပါသော ဥက္ကဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ် (၁)က အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီဝင် ဦးစောမိုးမြင့် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ မေးခွန်းကို Power Point ဖြင့် တင်ပြခွင့်ပြုပါရန် လေးစား စွာ တောင်းခံအပ်ပါတယ်။ အစိုးရနည်းပညာကောလိပ်နဲ့ အစိုးရစက်မှု လက်မှုသိပ္ပံများမှာ သတ္တု တူးဖော်ရေးအင်ဂျင်နီယာဒီပလိုမာဘွဲ့ [A.G.T.I (Mining)] သင်တန်းများကို ပြန်လည်ဖွင့်လှစ်ပေးရန် အစီအစဉ်ရှိ/မရှိဆိုတဲ့ မေးခွန်းကို မေးရခြင်းဖြစ်ပါတယ်။ ဥက္ကဋ္ဌကြီးခင်ဗျား။ တွင်းထွက်သယံဇာတ ပေါကြွယ်ဝတဲ့ မြန်မာနိုင်ငံမှာ မြေပေါ် မြေအောက် သတ္တု သယံဇာတများကို ယခင်က သတ္တုတူးဖော်ရေးအင်ဂျင်နီယာများက စနစ်တကျ တာဝန်ယူ တူးဖော်ထုတ်လုပ်ပေးခဲ့ကြပါတယ်။ အဲဒီလို စနစ်တကျ တူးဖော်ထုတ်လုပ်နိုင်ဖို့ အရည်အချင်းပြည့်ဝတဲ့ သတ္တုတူးဖော်ရေးအင်ဂျင်နီယာများကို အင်းစိန် စက်မှုလက်မှုသိပ္ပံ၊ နောင်တွင် ကလော စက်မှုလက်မှု သိပ္ပံ၊ အေးသာယာ စက်မှုလက်မှုသိပ္ပံများက ဒီပလိုမာအဆင့် A.G.T.I အင်ဂျင်နီယာများအနေနဲ့ မွေးထုတ်ပေးခဲ့ပါတယ်။ အလားတူပဲ ရန်ကုန်စက်မှုတက္ကသိုလ်၊ နောင်တွင် ရန်ကုန်နည်းပညာတက္ကသိုလ်၊ မန္တလေး နည်းပညာတက္ကသိုလ်၊ ရန်ကုန်အနောက်ပိုင်းတက္ကသိုလ်များကလည်း B.E ဘွဲ့ရ အင်ဂျင်နီယာများကို လေ့ကျင့်သင်ကြား မွေးထုတ်ပေးခဲ့ကြပါတယ်။ ဒါပေမဲ့ လွန်ခဲ့တဲ့ ၂၀၁၅-၂၀၁၆ ပညာသင်နှစ်မှာရော၊ ဒီနှစ်မှာပါ နည်းပညာကောလိပ်များနှင့် စက်မှုလက်မှုသိပ္ပံများက ဒီပလိုမာသင်တန်းများ ခေါ်ယူရာမှာ သတ္တုတူးဖော်ရေးအင်ဂျင်နီယာဘာသာရပ်သင်တန်း မပါဝင်ခဲ့တာကို တွေ့ရှိရပါတယ်။ ယနေ့ မြန်မာနိုင်ငံ တစ်ဝန်း သတ္တုတူးဖော်ထုတ်လုပ်နေကြတဲ့ လုပ်ငန်းရှင်အများစုဟာ သတ္တု တူးဖော်ထုတ်လုပ်ရေး လုပ်ငန်းများကို စနစ်တကျ သင်ကြားလေ့ကျင့် တတ်မြောက်ခဲ့တဲ့ သတ္တုတူးဖော်ရေးအင်ဂျင်နီယာများ ကို ခန့်ထားတာဝန်ပေးထားခြင်းမရှိတာကို ဝမ်းနည်းဖွယ် တွေ့ရှိရပါတယ်။﻿ ဥက္ကဋ္ဌကြီးခင်ဗျား။ စနစ်တကျရေးဆွဲထားသော သတ္တု ထူထောင်မှု အစီအမံ၊ သတ္တု တူးဖော် ထုတ်လုပ်ခြင်း အစီအမံ၊ သတ္တုတွင်းပိတ်သိမ်းခြင်း အစီအမံ ရေးဆွဲထားခြင်းမရှိဘဲ၊ စက်ယန္တရားကြီး များကို မတန်တဆအသုံးပြုပြီး အချိန်တိုကာလအတွင်းမှာ ရနိုင်သမျှ တူးဖော်နေကြသလို အပေါ်ယံ မြေစာများကိုလည်း စနစ်တကျ စွန့်ပစ်ခြင်းမရှိဘဲ အလျဉ်းသင့်သလို စွန့်ပစ်နေကြပါတယ်။ ဒီလို တူးဖော်ထုတ်လုပ်တာကို စစ်ဆေးကြီးကြပ်မယ့် တာဝန်ရှိသူအဆင့်ဆင့်တွေမှာလည်း ကျွမ်းကျင်တဲ့ ပညာရှင်တွေ နည်းပါးနေတာကြောင့် ရေ၊ မြေ၊ တောတောင် ပျက်စီးရုံမက အဖိုးတန်တဲ့သတ္တုတွေ ဟာလည်း ရသင့်သလောက်မရဘဲ နိုင်ငံတော်အတွက် ဆုံးရှုံးမှုတွေ ဖြစ်ပေါ်နေရပါတယ်။ ဒါကြောင့်မို့ နောင်အနာဂတ် မျိုးဆက်သစ်များအတွက် သဘာဝပေးတဲ့ အဖိုးတန် သတ္တု သယံဇာတများ ရေရှည်တည်တံ့ ထုတ်ယူသုံးစွဲနိုင်ရေးအတွက် မှန်ကန်တဲ့နည်းစနစ်များနှင့် သတ္တု သယံဇာတများ တူးဖော်ထုတ်လုပ်ရေးကို ဦးဆောင်တာဝန်ယူနိုင်မယ့် သတ္တုတူးဖော်ရေးအင်ဂျင်နီယာ များ ပေါ်ထွက်လာရေးကို ရည်မှန်းပြီး အောက်ပါမေးခွန်းကို မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ တစ်ခုလောက် ဖြည့်စွက်တင်ပြခွင့်ပြုပါ။ ဒီပလိုမာအဆင့် A.G.T.I သင်ကြားပေးတဲ့ ပညာရေးဌာနဟာ နည်းပညာကောလိပ်၊ ဒါမှမဟုတ် စက်မှုလက်မှုသိပ္ပံ ဖြစ်ပါတယ်။ ကျွန်တော့်အနေနဲ့ တက္ကသိုလ်ဆိုပြီး သုံးစွဲမိခဲ့တာကို နားလည်ခွင့်လွှတ်ပေးပါရန် ထပ်လောင်းတင်ပြ အပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<title>
မန္တလေးတိုင်းဒေသကြီး၊ မြစ်သားမြို့ အခြေခံပညာအထက်တန်းကျောင်း၊ ပင်မကျောင်းဆောင် (ကျန်စစ်သားဆောင်)ကို အန္တရာယ်ရှိ ကျောင်းဆောင်အဖြစ် သတ်မှတ်၍ အစားထိုးကျောင်းဆောင်သစ် တစ်ဆောင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၄)မှ ဒေါ်လှဌေး(ခ)ဒေါ်အုန်းကြည် က မန္တလေးတိုင်းဒေသကြီး၊ မြစ်သားမြို့ အခြေခံပညာအထက်တန်း ကျောင်း၊ ပင်မကျောင်းဆောင် (ကျန်စစ်သားဆောင်)ကို အန္တရာယ်ရှိ ကျောင်းဆောင်အဖြစ် သတ်မှတ် ၍ အစားထိုးကျောင်းဆောင်သစ်တစ်ဆောင် ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။
</speech>
<speech>
<mp id='922'>
ဒေါ်လှဌေး(ခ)ဒေါ်အုန်းကြည်၊ မန္တလေးတိုင်းဒေသကြီး မဲဆန္ဒနယ်အမှတ်(၄)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများကို မင်္ဂလာပါလို့ နှုတ်ခွန်းဆက် ဂါရဝပြု ပါတယ်ရှင်။ ကျွန်မကတော့ မန္တလေး တိုင်းဒေသကြီး မဲဆန္ဒနယ်အမှတ်(၄)က အမျိုးသားလွှတ်တော်ကိုယ်စားလှယ်၊ ဥပဒေကြမ်းကော်မတီ အဖွဲ့ဝင် ဒေါ်အုန်းကြည် ဖြစ်ပါတယ်ရှင်။ ကျွန်မအနေနဲ့ ဒီမေးခွန်းကို မေးမြန်းရတဲ့အကြောင်းကတော့ မန္တလေးတိုင်းဒေသကြီး၊ ကျောက်ဆည်ခရိုင်၊ မြစ်သားမြို့နယ်၊ မြစ်သားမြို့ အခြေခံပညာအထက်တန်း ကျောင်းရဲ့ မြေဧရိယာ (၂၉.၇၅)ဧကရှိပါတယ်။ မြို့နယ်ပညာရေးမှူးရုံး၊ စာသင်ဆောင်များ အလောင်း﻿ ဘုရား၊ ဗန္ဓုလ၊ ဘုရင့်နောင်၊ ရန်ကြီးအောင်၊ ကျန်စစ်သား၊ အနော်ရထာ၊ ကနောင်ဆောင်နှင့် ပြုံးနှင်း မေတ္တာအားကစားကွင်းအပါအဝင် (၅)ဧကဖြစ်တဲ့အတွက် မြေလွတ်(၂၄)ဧကရှိပါတယ်။ ၂၀၁၇-၂၀၁၈ ပညာသင်နှစ်မှာ KG တန်းကနေပြီးတော့ ဒသမတန်းအထိ ကျောင်းသား၊ ကျောင်းသူပေါင်း(၂၈၁၇) ယောက် ပညာသင်ကြားလျက်ရှိပါတယ်။ ပင်မကျောင်းဆောင်(ကျန်စစ်သား)ဟာ ၁၉၅၄ ခုနှစ်က နိုင်ငံတော်ရဲ့ ဘဏ္ဍာငွေကျပ် သုံးသိန်းဖြင့် တည်ဆောက်ခဲ့ရာ နှစ်ပေါင်း(၆၃)နှစ် ကြာမြင့်ပြီဖြစ်ပါသည်။ နံရံကပ် နှစ်ထပ်ကျောင်း ဆောင် E-Type ဖြစ်၍ အလျား×အနံ×အမြင့်(၂၆၀x၃၀x၃၅)ပေ၊ အောက်ခြေကွန်ကရစ်၊ ကြမ်းခင်း သစ်မာ၊ အမိုး(မီးခံကျောက်ပြား)၊ အောက်ခြေအုတ်ခုံအမြင့်(၂.၅)ပေဖြင့် တည်ဆောက်ထားပါတယ်။ (၉၇x၂၄)ပေ ခန်းမအပါအဝင် (၂၄)ခန်းရှိပါတယ်။ ယခုအခါ အဆိုပါ ကျောင်းဆောင်ကြီးဟာ သဘာဝ ဘေးဒဏ် လေ၊ ရေ၊ ငလျင် အမျိုးမျိုးခံခဲ့ရ၍ အဘက်ဘက်မှ ယိုယွင်းပျက်စီးလျက်ရှိပါတယ်။ ခေတ်အဆက်ဆက် နိုင်ငံတော်ရဲ့ ပံ့ပိုးကူညီပြုပြင်ထိန်းသိမ်းစရိတ် ရရှိခဲ့ခြင်းမရှိပါ။ ကျောင်းအုပ်ကြီး အဆက်ဆက်တို့လက်ထက်မှာ ယိုယွင်းပျက်စီးသွားသည်များကို တတ်စွမ်းသမျှ ၁၉၉၈ ခုနှစ်၊ ၂၀၀၈ ခုနှစ်၊ ၂၀၁၁ ခုနှစ်နှင့် ၂၀၁၂ ခုနှစ်တို့တွင် (၄) ကြိမ် ပြုပြင်ထိန်းသိမ်းခဲ့ခြင်းသာ ရှိခဲ့ပါသည်။ အဆိုပါ ကျောင်းဆောင်မှာ ယခုပညာသင်နှစ်မှာ နဝမတန်း(A) မှ (H) အထိ (၅၄၄)ဦး၊ ဒသမတန်း (A) မှ (G) အထိ (၄၉၂) ဦးတို့ဟာ စာသင်ခန်း(၁၅)ခန်းနဲ့ သိပ္ပံဆောင်၊ ကွန်ပျူတာဆောင်တို့မှာ သင်ကြားနေလျက် ရှိပါတယ်။ ကျွန်မတို့ အဲဒီကျောင်းဆောင်ကြီးရဲ့ အခြေအနေကို လွှတ်တော်နားတဲ့အခါမှာ သွားရောက် ပြီးတော့ ကွင်းဆင်းလေ့လာခဲ့ပါတယ်။ ကျောင်းဆောင်ကြီးရဲ့ အခြေအနေကို Power Point ဖြင့် တင်ပြခွင့်ပြုပါရန် ပန်ကြားအပ်ပါတယ်။ အဆိုပါ ကျောင်းဆောင်ကြီးရဲ့ လက်ရှိအခြေအနေကတော့ Foundation အုတ်မြစ်အုတ်ခုံတွေဟာ ဘေးကို (၅)လက်မ ကားထွက်ပြီးတော့ (၃)လက်မကျွံကျနေ ပါတယ်။ အောက်ခြေကြမ်းခင်းကတော့ (၆)လက်မခန့် ကျွံကျပြီးတော့ နံရံများဟာလည်း တိုင်တွေ တန်းတွေနဲ့ (၂)လက်မခန့် ကွာဟနေပါတယ်။ တိုင်များ၊ ထုပ်လျောက်၊ ရက်မ၊ စင်၊ မျက်နှာကြက်၊ ကြမ်းခင်းတွေဟာ ခြပုံတွေဝင်ပြီးတော့ ဆွေးမြည့်ပျက်စီးနေပါတယ်။ လှေကားနှင့် ဝရန်တာလက်ရန်းများ၊ ထုပ်လျောက်၊ ရက်မ၊ စင်တို့ အပါအဝင် စရွေးများဟာ (၂)လက်မခန့်စီ ကျွတ်ထွက်လာနေခြင်းများ ဖြစ်ပေါ်ပြီးတော့ အချိန်မရွေး ပြိုကျပျက်စီးပြီးတော့ (၁၁၀၀)ကျော်သော ကျောင်းသား၊ ကျောင်းသူ များရဲ့ အသက်အန္တရာယ်ကို စိုးရိမ်ရတဲ့အခြေအနေမှာ ရှိနေပါတယ်။ အကြီးစားပြင်ဆင်မှုဖြင့် လုံးဝ မဖြစ်နိုင်တော့ပါ။ ကျောင်းဆောင်ကြီးရဲ့ လက်ရှိအခြေအနေအရဆိုရင် စာသင်ခန်းတစ်ခန်းမှာ ကျောင်းသား၊ ကျောင်းသူ (၆၀)ဦးကနေပြီးတော့ (၇၀)ဦးကြားမှာ ထားပြီးတော့ ပညာသင်ကြားနေရပါတယ်။ ကျောင်းဆောင်ကြီးရဲ့ ခံနိုင်ဝန်နှင့် စာသင်ခန်းဧရိယာအရ ကျန် မဆံ့သော ကျောင်းသူ၊ ကျောင်းသား များကို သိပ္ပံလက်တွေ့ဆောင်သို့ခွဲ၍ သင်ကြားနေရပါတယ်။ လက်ရှိ ကျောင်းသား၊ ကျောင်းသူ စာရင်း အရ လိုအပ်တဲ့စာသင်ခန်းက (၂၈)ခန်းရှိပါတယ်။ လက်ရှိ ပင်မကျောင်းဆောင်(ကျန်စစ်သား)ဟာ အန္တရာယ်ရှိတဲ့ အဆောက်အဦ ဖြစ်နေပါ၍ ၂၀၁၇-၂၀၁၈ ပညာသင်နှစ်တွင် ကျောင်းသား၊ ကျောင်းသူ﻿ များ၏ ငြိမ်းချမ်းစွာ ပညာသင်ကြားရေးနှင့် အန္တရာယ်ကင်းစင်ရေးအတွက် အစားထိုး ကျောင်းဆောင် သစ်တစ်ဆောင် အမြန်ဆုံး လိုအပ်နေပါသည်။ ကျွန်မတို့ အမျိုးသားပညာရေး မဟာဗျူဟာစီမံကိန်း ၂၀၁၆-၂၀၂၀ ရဲ့ အပိုဒ် ၅.၅ မှာလည်း ကျောင်းဆောင်အဆောက်အအုံအတွက် ပိုမိုရင်းနှီးမြှုပ်နှံခြင်းဖြင့် အခြေခံပညာသင်ယူမှု အခွင့်အလမ်းကို တိုးချဲ့ပေးခြင်းလို့ ဖော်ပြထားပါတယ်။ ကျောင်းသားတွေရဲ့ အကျိုးတော်ဆောင်အဖွဲ့နဲ့ မိဘတွေ ကတော့ ကျောင်းဆောင်သစ်ကို လက်ရှိ E ပုံသဏ္ဌာန်အတိုင်း လိုချင်ပါတယ်လို့ ကျွန်မတို့ကို တင်ပြ ပါတယ်။ လက်ရှိ ပုံသဏ္ဌာန်အတိုင်း ဆောက်လုပ်မယ်ဆိုလို့ရှိရင် ယခုနှစ်ဈေးနှုန်းအရ ကျပ်ငွေ(၃၇၅) သန်းခန့် ကုန်ကျမည်ဖြစ်ပြီး အဆောက်အအုံသစ် ဆောက်လုပ်ရန် မြေနေရာအကျယ်အဝန်းလည်း ရှိပါတယ်။ သို့ဖြစ်ပါ၍ ဝန်ကြီးဌာနအနေဖြင့် မန္တလေးတိုင်းဒေသကြီး၊ ကျောက်ဆည်ခရိုင်၊ မြစ်သားမြို့ အခြေခံပညာ အထက်တန်းကျောင်းရှိ ပင်မကျောင်းဆောင်(ကျန်စစ်သားဆောင်)အား အန္တရာယ် ဆောင် ------------ (ဩဘာသံများ)
</speech>
<speech type='speaker'>
အချိန်ပြည့်သွားပါပြီ။ မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='16'>
ဒေါက်တာမျိုးသိမ်းကြီး (ပြည်ထောင်စုဝန်ကြီး၊ ပညာရေးဝန်ကြီးဌာန)
</agency>
လေးစားရပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စု အဖွဲ့အစည်းဝင်များအားလုံး မင်္ဂလာပါလို့ နှုတ်ခွန်းဆက်သပါတယ်။ ပညာရေးဝန်ကြီးဌာန၊ ပြည်ထောင်စု ဝန်ကြီး ကျွန်တော် ဒေါက်တာမျိုးသိမ်းကြီး က ကရင်ပြည်နယ် အမှတ်(၇)မဲဆန္ဒနယ် အမျိုးသား လွှတ်တော်ကိုယ်စားလှယ် ဒေါ်နော်ခရစ္စထွန်း(ခ)ဒေါက်တာအာကာမိုးရဲ့ သံတောင်ကြီးမြို့နယ်၊ လိပ်သိုမြို့ အထက်တန်းကျောင်းဆောင်ဟောင်း မြေနေရာအား ဒေသအကျိုးပြု အသက်မွေးဝမ်းကျောင်း ပညာသင် ကျောင်းတစ်ခုအဖြစ် သတ်မှတ်ဖွင့်လှစ်ပေးပါရန် အစီအစဉ် ရှိ/မရှိနှင့် လွှတ်တော်ကိုယ်စားလှယ်များရဲ့ မေးခွန်းများအပေါ် ဖြေကြားရှင်းလင်း တင်ပြသွားမှာဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် လေးစားစွာ တင်ပြအပ်ပါတယ်။ ဒါကတော့ ကျွန်တော်တို့ လိပ်သို အခြေခံပညာအထက်တန်းကျောင်းရဲ့ နေရာအသစ် ဖြစ်ပါတယ်။ ဒီမှာဆိုလို့ရှိရင် ကျွန်တော်တို့ ဒီကျောင်းဆောင်ဟောင်းသည် (၁၉.၃၂)ဧကရှိပြီးတော့မှ လက်ရှိ ကျောင်းဆောင်သစ်ရဲ့ မြေပိုင်ဆိုင်မှု ပုံစံ(၁၀၅)အရ (၃.၆၉)ဧကပဲရှိပါတယ်။ ဒါကြောင့်မို့လို့ ကျွန်တော်တို့ နှစ်ခုစလုံး ပေါင်းလိုက်မယ်ဆိုရင်တော့ ဒီအထက်တန်းကျောင်းရဲ့ မြေပိုင်ဆိုင်မှုသည် စုစုပေါင်း (၂၃.၀၁)ဧကဖြစ်ပြီးတော့မှ ကျောင်းဆောင်အဟောင်းနဲ့ ကျောင်းဆောင်အသစ် နေရာတွေဟာ (၁)မိုင်ခွဲခန့် ကွာဝေးတာကို တွေ့ရှိရပါတယ်။ ဒါကတော့ ကျွန်တော်တို့ ကျောင်းဆောင်ဟောင်းရဲ့ မြေနေရာဖြစ်ပါတယ်။ ဒါကတော့ ကျောင်းဆောင်ဟောင်းရဲ့ မြေနေရာမှာရှိတဲ့ ကျောင်းဆောင်များ ဖြစ်ပါတယ်။ ကျောင်းဆောင် ဒါ မြေနေရာအသစ်မှာ ဒါရှိတာဖြစ်ပါတယ်။ ဒီ ကျောင်းဆောင်အဟောင်း မြေနေရာဟာဆိုလို့ရှိရင် ကျွန်တော်တို့ ဒါ တောင်ပေါ်ဒေသဖြစ်တဲ့အတွက်ကြောင့်မို့လို့ မြေနေရာ ပြန့်ပြူးမှုမရှိတဲ့အတွက် ၁၉၉၈ ခုနှစ်မှာ ကျောင်းသားဦးရေ တိုးတက်များပြားလာတဲ့ အတွက်ကြောင့် ကော၊ မြေနေရာအနည်းငယ်ပြန့်ပြူးတဲ့ လက်ရှိကျောင်းဆောင်သစ်မြေနေရာတွေကို ပြောင်းရွှေ့ခဲ့ခြင်း ဖြစ်ကြောင်း စိစစ်တွေ့ရှိရပါတယ်။ ဒါ ကျောင်းဆောင်သစ် မြေနေရာဖြစ်ပါတယ်။ လက်ရှိပညာသင်နှစ် ၂၀၁၇-၂၀၁၈ ပညာ သင်နှစ်မှာတော့ အထက်တန်းအဆင့် ကျောင်းသား၊ ကျောင်းသူ(၄၁၅) ဦး၊ အလယ်တန်းအဆင့် ကျောင်းသား၊ ကျောင်းသူ(၈၃၆)ဦး၊ မူလတန်းအဆင့် ကျောင်းသား၊ ကျောင်းသူ(၃၉၉)ဦးနဲ့ စုစုပေါင်း ကျောင်းသား၊ ကျောင်းသူ(၁၆၅၀)ဦးနဲ့ စာသင်ဆောင်(၄)ဆောင်မှာ ပညာသင်ယူလျက်ရှိကြောင်း တွေ့ရှိရပါတယ်။ ယခုလက်ရှိ မြေနေရာအသစ်ဟာဆိုလို့ရှိရင် ကျွန်တော်တို့ ဒါ မြေဧကအားဖြင့် (၃.၆၉)ဧကပဲ ရှိတဲ့အတွက်ကြောင့်မို့လို့ တိုးတက်လာတဲ့၊ များပြားလာတဲ့ ကျောင်းသားဦးရေတွေအရ﻿ ကျွန်တော်တို့ ဒါ ကျောင်းဆောင်တွေ ဆောက်လုပ်ဖို့လို့အတွက် မြေနေရာလိုအပ်ပါတယ်။ သိပ္ပံဆောင် လည်းပဲ ဆောက်လုပ်ဖို့ လိုအပ်ပါတယ်။ ကျောင်းဆောင်သစ်တွေလည်းပဲ ထပ်မံဆောက်လုပ်ဖို့လို့ အတွက် မြေနေရာလက်ကျန် လိုအပ်နေပါတယ်။ ဒါကြောင့်မို့လို့ ဒီကျောင်းရဲ့ ကျောင်း(ခွဲ)အဖြစ် မူလတန်းအဆင့် ကျောင်းသား၊ ကျောင်းသူတွေအတွက် ဒါ သင်ကြားဖွင့်လှစ်ပေးနိုင်ဖို့လို့အတွက် မြေနေရာလိုအပ်နေသလို ကျောင်းသား၊ ကျောင်းသူတွေကလည်းပဲ ဒါ ကာယအချိန်တွေမှာ အားကစား ဆောင်ရွက်ဖို့လို့အတွက်လည်းပဲ ကျွန်တော်တို့ ဒါ အားကစားကွင်း အသုံးပြုဖို့လို့အတွက်လည်းပဲ လိုအပ်နေပါတယ်။ ဒါကြောင့်မို့လို့ ကျွန်တော်တို့ လောလောဆယ်မှာတော့ ကျွန်တော်တို့အနေနဲ့ ယခုလက်ရှိ မြေနေရာအသစ်မှာ စာသင်ဆောင်တွေ တိုးချဲ့ဆောက်လုပ်ဖို့လို့အတွက် အခက်အခဲရှိတဲ့ အတွက်ကြောင့်မို့လို့ မူလတန်း ကျောင်းသား၊ ကျောင်းသူတွေအတွက် ကျွန်တော်တို့ တိုးချဲ့ပြီးတော့မှ ဒါ ဆောက်လုပ်ဖို့လို့အတွက် လျာထားဆောင်ရွက်ရတာ ဖြစ်ပါတယ်။ သို့သော် ကျွန်တော်တို့ ဒေသရဲ့ လိုအပ်ချက်အရလည်းပဲ သက်မွေးသင်တန်းကျောင်း တွေဟာလည်းပဲ အထူးပဲအရေးကြီးပြီးတော့ လိုအပ်နေတယ်ဆိုတာကိုလည်းပဲ ကျွန်တော်တို့ ဝန်ကြီး ဌာနအနေနဲ့ ဒါ နားလည်သဘောပေါက်ပါတယ်။ ဒါကြောင့်မို့လို့ ယခုလောလောဆယ်မှာတော့ အသက်မွေးဝမ်းကျောင်း ပညာသင်ကျောင်းတစ်ကျောင်းအနေနဲ့ ဖွင့်လှစ်ပေးနိုင်ခြင်း မရှိသေးသော် လည်းဘဲ ဘားအံမှာရှိတဲ့ ကျွန်တော်တို့ နည်းပညာအထက်တန်းကျောင်းကနေ သင်တန်းဆရာ၊ ဆရာမ များနဲ့ ကာလတို သက်မွေးသင်တန်းတွေဖြစ်တဲ့ အုတ်စီခြင်း၊ သံချည်သံကွေး၊ ပြီးရင် တစ်လုံးထိုး အင်ဂျင်ပြင်တဲ့ သင်တန်းဆိုတာသည် ကျွန်တော်တို့ စိုက်ပျိုးရေးလုပ်ငန်းတွေမှာသုံးတဲ့ လယ်ယာသုံး စက်ပစ္စည်းကိရိယာတွေကို ကျွန်တော်တို့ ပြင်တဲ့သင်တန်းတွေ၊ ဆိုင်ကယ်ပြင်တဲ့သင်တန်းတွေ၊ ပြီးရင် ကျွန်တော်တို့ အိမ်တွင်းလျှပ်စစ်ဓာတ်ကြိုး တပ်ဆင်တဲ့သင်တန်းတွေ၊ Electricd Wiring သင်တန်း တွေ၊ ပြီးရင် အပ်ချုပ်စက်သင်တန်းတွေ၊ အခြေခံအပ်ချုပ်စက်သင်တန်း၊ ကျွန်တော်တို့ ခြေနင်း အပ်ချုပ်စက်သင်တန်း၊ ပြီးရင် Motorized အပ်ချုပ်စက်သင်တန်း၊ ပြီးရင် ကျွန်တော်တို့ Front office desk calcooson 86330 MWS:0 Tourism ö. 1:00:00 O QUOD 6300 goodsaopas Front office desk သင်တန်း၊ House Keeping သင်တန်း စတဲ့သင်တန်းတွေကိုလည်းပဲ ကျွန်တော်တို့ အနေနဲ့ ဒါကာလတိုသင်တန်းအနေနဲ့ ဘားအံနည်းပညာအထက်တန်းကျောင်းမှ သင်တန်းဆရာ၊ ဆရာမ များနဲ့ ကျွန်တော်တို့ ဒီဟာကိုတော့ မဖွင့်လှစ်နိုင်သေးခင် ကြားကာလမှာတော့ ဒီလိုမျိုး စီစဉ် ဆောင်ရွက်ပေးနိုင်တယ်ဆိုတာလေးကို ကျွန်တော်တို့အနေနဲ့ တင်ပြလိုပါတယ်။ ဒီ နည်းပညာနဲ့ သက်မွေးပညာရေးနဲ့ လေ့ကျင့်ရေးကဏ္ဍသည် အရေးကြီးတာမှန်သော် လည်းပဲ ကျွန်တော်တို့မှာ သင်တန်းဆရာ၊ ဆရာမတွေကလည်းပဲ ကျွန်တော်တို့ အခုမှ ပြုစုပျိုးထောင် ဆဲကာလ ဖြစ်ပါတယ်။ ယခုလက်ရှိ တာဝန်ထမ်းဆောင်နေတဲ့ သင်တန်းဆရာ၊ ဆရာမတွေ ဆိုတာ လည်း B.E ဘွဲ့ရတို့၊ M.E တို့ ဒါတွေကို ကျွန်တော်တို့က သင်တန်းပေးပြီးတော့မှ ဒီ T.H.S တို့ G.T. တွေမှာ ကျွန်တော်တို့ ဒါ သင်တန်းဆရာ၊ ဆရာမများအဖြစ် တာဝန်ပေးဆောင်ရွက်နေတာ ဖြစ်တဲ့ အတွက်ကြောင့်မို့လို့ ကျွန်တော်တို့ တိုင်းဒေသကြီး၊ ပြည်နယ်တွေ တော်တော်များများမှာတော့ ဖော်ပြပါ ကာလတိုသင်တန်းတွေကိုလည်း ဆောင်ရွက်နေတာဖြစ်တဲ့အတွက်ကြောင့်မို့လို့ ကျွန်တော်တို့အနေနဲ့ ဒီ﻿ အသက်မွေးဝမ်းကျောင်း ပညာသင်ကျောင်းတစ်ကျောင်း ဖွင့်လှစ်ပေးနိုင်ခြင်းမရှိသော်လည်းပဲ ဒါတွေကို ကျွန်တော်တို့အနေနဲ့ စီစဉ်ဆောင်ရွက်ပေးသွားမည်ဖြစ်ပါကြောင်းနှင့် ဆက်လက်ပြီးတော့ ပူးပေါင်း ပါဝင် ဆောင်ရွက်ပေးဖို့လို့အတွက် မေတ္တာရပ်ခံပါကြောင်း လေးစားစွာ တင်ပြအပ်ပါတယ်။ ဆက်လက်ပြီး ကရင်ပြည်နယ် အမှတ်(၁)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးစောမိုးမြင့်(ခ)ဆင်မြူရယ် ရဲ့ နည်းပညာတက္ကသိုလ်များမှာ သတ္တုတူးဖော်ရေးအင်ဂျင်နီယာ ဒီပလိုမာ [A.G.T.I (Mining)] ဘာသာရပ်သင်တန်းများ ဖွင့်လှစ်ပေးရန် အစီအစဉ် ရှိ/မရှိ မေးခွန်းအပေါ် ဆက်လက် ရှင်းလင်းတင်ပြသွားမှာ ဖြစ်ပါတယ်။ ကျေးဇူးပြု၍ Power Point အသုံးပြုခွင့်ပြုဖို့ တင်ပြအပ်ပါတယ်။ ကျွန်တော်တို့ ဒါ [A.G.T.I (Mining)] သင်တန်းတွေကို ၂၀၁၂-၂၀၁၃ ပညာသင်နှစ်အထိ လွှတ်တော်ကိုယ်စားလှယ်ကြီး တင်ပြသွားသလိုပဲ ရန်ကုန်အနောက်ပိုင်း နည်းပညာတက္ကသိုလ်၊ နည်းပညာတက္ကသိုလ် (မန္တလေး)၊ နည်းပညာတက္ကသိုလ် (တောင်ကြီး)၊ ၂၀၁၁-၂၀၁၂ ပညာသင်နှစ်အထိ နည်းပညာတက္ကသိုလ် (ကျောက်ဆည်)တွေမှာ ကျွန်တော်တို့ ဖွင့်လှစ်သင်ကြားခဲ့ပါတယ်။ ၂၀၁၃-၂၀၁၄ ပညာသင်နှစ်က စပြီးတော့မှ A.G.T.I ဒီပလိုမာ အောင်လက်မှတ်ပေးတဲ့သင်တန်းစနစ် မရှိတော့ဘဲနဲ့ ကျွန်တော်တို့ နည်းပညာတက္ကသိုလ်တွေမှာ B.Tech ဘွဲ့(၄)နှစ် တိုက်ရိုက်သင်တန်းကနေ B.E ဘွဲ့အတွက် သင်တန်းကာလ(၂)နှစ် ဆက်လက်တက်ရောက်စေတဲ့စနစ်ကို ပြောင်းလဲဆောင်ရွက်ခဲ့တဲ့အတွက် ကြောင့်မို့လို့ နည်းပညာတက္ကသိုလ်တွေမှာတော့ ကျွန်တော်တို့ ဒါ A.G.T.. ဒီပလိုမာ အောင်လက်မှတ် သင်တန်းပေးတဲ့သင်တန်းတွေ မရှိတော့ပါဘူး။ သို့သော် ဒီနည်းပညာ တက္ကသိုလ်(တောင်ကြီး)မှာတော့ ကျွန်တော်တို့ B.Tech (Mining) ဘွဲ့သင်တန်းနဲ့ B.E (Mining) ဘွဲ့ သင်တန်းတွေကို ကျွန်တော်တို့ ဖွင့်လှစ်သင်ကြား ပို့ချပေးလျက်ရှိပါတယ်။ ဒါကြောင့်မို့လို့ ကျွန်တော်တို့ ဒီ Mining ဟာလည်းပဲ ဒါ ကျွန်တော်တို့ အရေးကြီးတဲ့ သင်တန်းတစ်ခု ဖြစ်ပါတယ်။ ဒါကြောင့်မို့လို့ ကျွန်တော်တို့ နည်းပညာတက္ကသိုလ် (တောင်ကြီး)မှာ ကျွန်တော်တို့ ဒီ နိုင်ငံတကာတက္ကသိုလ်တွေနဲ့ ပူးပေါင်းပြီးတော့မှ Mining သင်တန်းတွေကို ကျွန်တော်တို့ ဆရာ၊ ဆရာမတွေကို ကျွန်တော်တို့ အရည်အသွေးမြှင့်တင်နိုင်ရေးအတွက် ကျွန်တော်တို့ ဆောင်ရွက်လျက်ရှိပါတယ်။ အဲဒီလိုပဲ အင်ဂျင်နီယာပညာရေးနဲ့ သက်မွေးပညာရေးမှာလည်းပဲ ၂၀၁၃၂၀၁၄ ပညာသင်နှစ်ကစပြီးတော့မှ ကျွန်တော်တို့ ဒီ ရန်ကုန်နည်းပညာတက္ကသိုလ်မှာ Mining 0970009893 Environmental Impact Assessment Environmental Management System saco: Gloage Diploma in Environmental Impact Assessment Environmental Management System ဒီပလိုမာ သင်တန်းကိုလည်းပဲ ကျွန်တော်တို့ အချိန်ပြည့် (၁)နှစ်သင်တန်း အဖြစ် ကျွန်တော်တို့ နှစ်စဉ် ဖွင့်လှစ်ဆောင်ရွက်ပေးလျက်ရှိပါတယ်။ ဒါကြောင့်မို့လို့ ကျွန်တော်တို့ သက်ဆိုင်ရာနယ်မြေဒေသတွေအလိုက် ဥပမာ ရှမ်းပြည်နယ်တို့၊ ကယားပြည်နယ်တို့၊ ကရင်ပြည်နယ်တို့၊ တနင်္သာရီတိုင်းဒေသကြီးတို့သည် ကျွန်တော်တို့ Mining ဘာသာရပ်တွေသည် ကျွန်တော်တို့ ဒါ အင်မတန်အရေးကြီးတဲ့ဘာသာရပ်တွေ ဖြစ်ပါတယ်။﻿ ဒါကြောင့်မို့လို့ ဒီလို Mining ဘာသာရပ်တွေကို နည်းပညာကောလိပ်တွေမှာရော၊ $28:02ponga Scozypomp maięcosso. [A.G.T. (Mining)] 399007981. B.Tech (Mining), B.E (Mining) သင်တန်းတွေကို ဖွင့်လှစ်ပေးနိုင်ဖို့လို့အတွက် ကျွန်တော်တို့ ဆရာ၊ ဆရာမတွေကို ပြုစုပျိုးထောင်ပြီးတော့မှ ကျွန်တော်တို့အနေနဲ့ ပညာရေးဝန်ကြီးဌာနအနေနဲ့ ဆက်လက်ပြီးတော့ တိုးချဲ့ စီစဉ် ဆောင်ရွက်ပေးသွားနိုင်မည်ဖြစ်ပါကြောင်း တင်ပြအပ်ပါတယ်။ လောလောဆယ်မှာတော့ ကျွန်တော်တို့အနေနဲ့ ဖွင့်လှစ်ဆောင်ရွက်ပေးနိုင်ခြင်းမရှိသေးပါကြောင်း လေးစားစွာ တင်ပြအပ်ပါတယ်။ ဆက်လက်ပြီး မန္တလေးတိုင်းဒေသကြီး အမှတ်(၄)မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါ်လှဌေး(ခ)ဒေါ်အုန်းကြည်ရဲ့ မန္တလေးတိုင်းဒေသကြီး၊ မြစ်သားမြို့ အခြေခံပညာ အထက်တန်းကျောင်း ပင်မကျောင်းဆောင် (ကျန်စစ်သားဆောင်)ကို အန္တရာယ်ရှိကျောင်းဆောင် အဖြစ် သတ်မှတ်၍ အစားထိုး ကျောင်းဆောင်သစ်တစ်ဆောင် ဆောက်လုပ်ပေးရန် အစီအစဉ် ရှိ/မရှိ မေးခွန်းအပေါ် ဆက်လက်ရှင်းလင်း တင်ပြသွားမှာ ဖြစ်ပါတယ်။ ကျေးဇူးပြု၍ Power Point အသုံး ပြုခွင့်ပြုဖို့ တင်ပြအပ်ပါတယ်။ ဒါကတော့ ကျွန်တော်တို့ လွှတ်တော်ကိုယ်စားလှယ်ကြီး တင်ပြသွားတဲ့အတိုင်းပဲ ကျွန်တော်တို့ ဒါ ကျန်စစ်သား ကျောင်းဆောင် ဖြစ်ပါတယ်။ ကျွန်တော်တို့ နှစ်ပေါင်း(၅၀)ကျော် (၆၀)လောက် ကျွန်တော်တို့ ရှိနေတဲ့ ကျောင်းဆောင်ကြီး (E)ပုံစံကျောင်းဆောင်ကြီး ဖြစ်ပါတယ်။ ဒါကတော့ ကျွန်တော်တို့ (၇၂x၄၂)ပေ တစ်ထပ် တေဇဆောင်ဖြစ်ပါတယ်။ ဒါကတော့ ကျွန်တော်တို့ နှစ်ထပ် ရန်ကြီးအောင် အုတ်ညှပ်နှစ်ထပ် ကျောင်းဆောင်ဖြစ်ပါတယ်။ (၁၄၀x၃၀)ပေဖြစ်ပါတယ်။ ဒါကတော့ အနော်ရထာကျောင်းဆောင်ဖြစ် ပါတယ်။ RC(၁၉၂x၂၈)ပေ နှစ်ထပ်ဆောင်ဖြစ်ပါတယ်။ ဒါကတော့ ကျွန်တော်တို့ ဘုရင့်နောင် ကျောင်းဆောင်ဖြစ်ပါတယ်။ အုတ်ညှပ် (၁၅၀x၃၀)ပေ တစ်ထပ်ဆောင်ဖြစ်ပါတယ်။ ဒါကတော့ ဗန္ဓုလ ကျောင်းဆောင်ဖြစ်ပါတယ်။ အုတ်ညှပ် (၁၄၀x၃၀)ပေ နှစ်ထပ်ဆောင်ဖြစ်ပါတယ်။ ဒါကတော့ ပြုံးနှင်း မေတ္တာဆောင် RC(၉၀x၃၀)ပေ တစ်ထပ် စာသင်ဆောင်ဖြစ်ပါတယ်။ ဒါကတော့ အလောင်းဘုရားဆောင် အုတ်ညှပ် (၁၂၀×၃၀)ပေ တစ်ထပ်ဆောင်ဖြစ်ပါတယ်။ ဒါကတော့ သိပ္ပံဆောင်၊ ကနောင်ဆောင် အုတ်ညှပ် (၉၀x၃၀)ပေ တစ်ထပ်ဆောင်ဖြစ်ပါတယ်။ ဒါကြောင့်မို့လို့ ကျွန်တော်တို့ မြစ်သားမြို့ အခြေခံပညာအထက်တန်းကျောင်းမှာ စာသင် ဆောင်စုစုပေါင်း (၉)ဆောင်ရှိကြောင်း တင်ပြအပ်ပါတယ်။ ပညာသင်ယူလျက်ရှိတဲ့ ကျောင်းသား၊ ကျောင်းသူတွေကတော့ မူလတန်းအဆင့် ကျောင်းသား၊ ကျောင်းသူ(၄၂၉)ဦး၊ အလယ်တန်းအဆင့် ကျောင်းသား၊ ကျောင်းသူ(၁၁၉၈)ဦး၊ အထက်တန်းအဆင့် ကျောင်းသား၊ ကျောင်းသူ(၁၁၄၃)ဦးဖြစ်တဲ့ အတွက် စုစုပေါင်း ကျောင်းသား၊ ကျောင်းသူ(၂၇၇၀)ဦး ပညာသင်ယူလျက်ရှိကြောင်း တွေ့ရှိရပါတယ်။ ပင်မဆောင် (ကျန်စစ်သားဆောင်)သည် ကျွန်တော်တို့ အန္တရာယ်ရှိကျောင်းဆောင် ဖြစ်တယ်ဆိုတာကို ကျွန်တော်တို့ ဒါ ဓာတ်ပုံမှတ်တမ်းများအရ ကျွန်တော်တို့ ဒါ တွေ့ရှိရပါတယ်။ ကျွန်တော်တို့ ဒါ အန္တရာယ်ရှိကျောင်းဆောင်အခြေအနေ ဖြစ်ပါတယ်။ ကျွန်တော်တို့ ကွာနေတာ၊ ပြီးလို့ ရှိရင် ကျွန်တော်တို့ ဒီ ကြမ်းခင်းတွေကလည်းပဲ ကျွန်တော်တို့ ကျွံကျနေပါတယ်။ ပြီးရင် ကျောင်းဆောင်ရဲ့﻿ မျက်နှာကြက်အထိ ကျွန်တော်တို့ ဒါ ခြစားနေတာတွေကိုလည်းပဲ ကျွန်တော်တို့ တွေ့ရှိရပါတယ်။ ဒါကြောင့်မို့လို့ ဒီ ပင်မဆောင်(ကျန်စစ်သားဆောင်)ကို အန္တရာယ်ဆောင်အဖြစ် သတ်မှတ်ပြီးတော့ ကျောင်းသား၊ ကျောင်းသူတွေကို စာသင်ကြားခြင်းမပြု ဘဲနဲ့ ကျွန်တော်တို့ စာသင်ကျောင်းဆောင် အနီးကလည်း ဖြတ်သန်းသွားလာခြင်း မပြုဖို့လို့အတွက် ကန့်သတ်နယ်မြေအဖြစ် ကြိုးဝိုင်းပြီးတော့ ဆိုင်းဘုတ် ချိတ်ဆွဲထားဖို့လို့အတွက် အရေးကြီးပါတယ်။ ဒီကျောင်းဆောင်မှာ စာသင်ကြားနေတဲ့၊ သင်ယူနေတဲ့ ကျောင်းသား၊ ကျောင်းသူ(၅၄၄)ဦးအတွက် စာသင်ကြားသင်ယူမှု အဆင်ပြေစေဖို့လို့အတွက် အနော်ရထာဆောင်၊ တေဇဆောင်နဲ့ သိပ္ပံလက်တွေ့ခန်းတွေမှာ ကျွန်တော်တို့ ဒါ အစားထိုးပြီးတော့မှ သင်ကြားသင်ယူမှုတွေကို ကျွန်တော်တို့ စီစဉ်ဆောင်ရွက်လျက်ရှိပါတယ်။ ဒီ ကျောင်းဆောင်ကို ကျွန်တော်တို့ ဒီ အန္တရာယ်ရှိကျောင်းဆောင်အဖြစ် သတ်မှတ်ပြီးတော့မှ ဒီ ကျောင်းဆောင်အသစ် တည်ဆောက်ဖို့လို့အတွက် ဆိုလို့ရှိရင်တော့ နိုင်ငံတော်ရဲ့ ငွေလုံးငွေရင်း ခွင့်ပြုရန်ပုံငွေ ကျွန်တော်တို့ အဆိုပြု တင်ပြခဲ့ရမှာဖြစ်ပါတယ်။ ယခု ပညာသင်နှစ်မှာ လိုအပ်တယ် ဆိုလို့ရှိရင် ကျွန်တော်တို့ တည်ဆောက်ရေး လိုအပ်တယ်ဆိုရင် ယမန်နှစ်ကတည်းက ကျွန်တော်တို့က အဆိုပြုပြီးတော့မှ ဒါ ဆောင်ရွက်ရမှာ ဖြစ်ပါတယ်။ သို့သော် ၂၀၁၇-၂၀၁၈ ခုနှစ်၊ ဘဏ္ဍာရေးနှစ်မှာ ငွေလုံးငွေရင်း ခွင့်ပြု ရန်ပုံငွေမှာ ဒီကျောင်းဆောင်အတွက် ကျွန်တော်တို့ ခွင့်ပြုရန်ပုံငွေ မပါခဲ့ပါဘူး။ ကျွန်တော်တို့ မပါခဲ့တဲ့အတွက်ကြောင့်မို့လို့ ကျွန်တော်တို့ ဒီ စာသင်ဆောင်လည်းပဲ လိုအပ်နေတာ အမှန်တကယ်ဖြစ်တယ်။ ကျောင်းသား၊ ကျောင်းသူတွေ တိုးတက်များပြား လာတာအရလည်းကောင်း၊ ဒီ အန္တရာယ်ရှိကျောင်းဆောင်အရ စာသင်ဆောင် လိုအပ်နေတာဖြစ်တဲ့အတွက် ပညာရေးဝန်ကြီးဌာန အနေနဲ့ ယခုပညာသင်နှစ်မှာ ကျွန်တော်တို့ စီစဉ်ဆောင်ရွက်ပေးလို့ရတာသည် ကျွန်တော်တို့ရဲ့ သာမန် ခွင့်ပြုရန်ပုံငွေထဲက (၀၄၀၂) ဒီ ဘဏ္ဍာရေးခေါင်းစဉ်အောက်ကနေပြီးတော့မှ (၉၀x၃၀)ပေ ယာယီ ဆောင်(Type-C) (၂)ဆောင်ကိုတော့ ကျွန်တော်တို့အနေနဲ့ ပညာရေးဝန်ကြီးဌာနအနေနဲ့ လောလောဆယ် လိုအပ်နေတဲ့ စာသင်ဆောင်အတွက် ဒါကိုတော့ ကျွန်တော်တို့အနေနဲ့ ဆောက်လုပ်ဆောင်ရွက်ပေး သွားလို့ရတယ်ဆိုတာလေးကို လေးစားစွာ တင်ပြလိုပါတယ်။ ဒီ နှစ်ထပ် (E)ပုံစံ စာသင်ဆောင်ကြီး အတွက်ကိုတော့ ပြန်ဆောက်ဖို့ဆိုလို့ရှိရင်တော့ နောက် ဘဏ္ဍာရေးနှစ်အတွက်ကို ကျွန်တော်တို့ အဆိုပြု စီစဉ်ဆောင်ရွက်သွားရမှာဖြစ်တဲ့အတွက် ဒါကိုတော့ ဘဏ္ဍာရေး လုပ်ထုံးလုပ်နည်းနဲ့အညီ ဆက်လက် ပြီးတော့ တင်ပြစီစဉ် ဆောင်ရွက်သွားမည်ဖြစ်ပါကြောင်း လေးစားစွာ တင်ပြအပ်ပါတယ်။ အားလုံးကို ကျေးဇူးအထူးတင်ရှိပါတယ်။ (ဩဘာသံများ)
</speech>
<speech type='speaker'>
မေးခွန်းလာရောက် ဖြေကြားပေးတဲ့ ပညာရေးဝန်ကြီးဌာန၊ ပြည်ထောင်စု ဝန်ကြီး မိမိအစီအစဉ်ပြီးဆုံးလျှင် ပြန်လည်ထွက်ခွာနိုင်ပါတယ်။﻿
</speech>
</section>
<section value = 'Motion'>
<title>
ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၏ မြန်မာနိုင်ငံ၏ ငါးလုပ်ငန်းနှင့် ရေလုပ်ငန်း ရေရှည်ဖွံ့ဖြိုးတိုးတက်စေရန် ငါးနှင့်ရေသယံဇာတများမှ ရသင့်ရထိုက်သော အခွန်အခများ ရရှိစေရန်၊ မြန်မာ့ရေသယံဇာတများ ထိန်းသိမ်းနိုင်ရန် မြန်မာ့ပင်လယ် ကမ်းနီးကမ်းဝေးမှ ဖမ်းဆီး ရရှိလာသော ငါးနှင့်ရေသယံဇာတများကို စစ်ဆေးရေးဂိတ်များရှိသော ငါးတင်/ငါးချ ဆိပ်ကမ်း များပေါ်တွင် တင်ဆောင်ပြီး သေချာစိစစ် ကြပ်မတ်စစ်ဆေး မှတ်တမ်းတင်ပြီးမှသာ စက်ရုံ သို့မဟုတ် ပြည်ပသို့ FOB , CIF ကဲ့သို့သော ငါးသယ်လှေများဖြင့် ပို့ဆောင်ခွင့်ပြုရန် ပြည်ထောင်စုအစိုးရအားတိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်းတင်သွင်းတဲ့ မြန်မာနိုင်ငံ၏ ငါးလုပ်ငန်းနှင့်ရေလုပ်ငန်း ရေရှည်ဖွံ့ဖြိုးတိုးတက်စေရန် ငါးနှင့်ရေသယံဇာတများမှ ရသင့်ရထိုက်သောအခွန်အခများ ရရှိစေရန်၊ မြန်မာ့ရေသယံဇာတများ ထိန်းသိမ်းနိုင်ရန် မြန်မာ့ပင်လယ် ကမ်းနီး ကမ်းဝေးမှ ဖမ်းဆီးရရှိလာသော ငါးနှင့်ရေသယံဇာတများကို စစ်ဆေးရေးဂိတ်များရှိသော ငါးတင်/ငါးချ ဆိပ်ကမ်းများပေါ်တွင် တင်ဆောင်ပြီး သေချာစိစစ် ကြပ်မတ်စစ်ဆေး မှတ်တမ်းတင်ပြီးမှသာ စက်ရုံ သို့မဟုတ် ပြည်ပသို့ FOB , CIF ကဲ့သို့သော ငါးသယ်လှေများဖြင့် ပို့ဆောင်ခွင့်ပြုရန် ပြည်ထောင်စု အစိုးရအား တိုက်တွန်းကြောင်းအဆိုကို ဒုတိယအကြိမ် အမျိုးသားလွှတ်တော် ပဉ္စမပုံမှန်အစည်းအဝေး (၅၁)ရက်မြောက် ၂၉-၈-၂၀၁၇ ရက်နေ့တွင် အဆိုတင်သွင်းပြီး ဆွေးနွေးဖို့ လွှတ်တော်ကိုယ်စားလှယ် (၁၃)ဦး အမည်စာရင်း တင်သွင်းထားပါတယ်။ ဆွေးနွေးမည့် ကိုယ်စားလှယ်များ တစ်ဦးလျှင် (၆)မိနစ် ထက်မပိုဘဲ ဆွေးနွေးခွင့်ပြုမှာဖြစ်ပါတယ်။
</speech>
<speech type='speaker'>
ပထမဦးစွာ တနင်္သာရီတိုင်းဒေသကြီး မဲဆန္ဒနယ်အမှတ်(၄)မှ ဦးဟန်ဝင်းသိန်း ဆွေးနွေးနိုင်ပါပြီ။
</speech>
<speech>
<mp id='981'>
ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ တနင်္သာရီ တိုင်းဒေသကြီး မဲဆန္ဒနယ်အမှတ်(၄)က အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း ဖြစ်ပါ တယ်။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း တင်သွင်းတဲ့အဆိုကို ဖြည့်စွက် အကြံပြု ဆွေးနွေးသွားမှာဖြစ်ပါတယ်။ အဆိုမှာ အဓိက ရည်ရွယ်ချက်(၄)ချက်ကို တွေ့ရပါတယ်။ ငါးသယံဇာတများ အခွန်ပိုမို ရရှိပြီး နိုင်ငံခြားဝင်ငွေ ပိုမိုရရှိစေရန်ရယ်၊ ငါးသုတေသနလုပ်ငန်းများမှ ရေသယံဇာတ ထိန်းသိမ်း နိုင်ရေး၊ ပြည်သူများ အလုပ်အကိုင် အခွင့်အလမ်းများ ပိုမိုရရှိစေရန်ရယ်၊ တရားမဝင် ငါးဖမ်းဆီးခြင်းမှ ကာကွယ်စေရန်ရယ်၊ နောက်တစ်ခုက ပြည်ပနိုင်ငံများသို့ ရောင်းချတဲ့ငါးများအတွက် Catch Certificate ပေါ့၊ တာဝန်ယူမှု၊ တာဝန်ခံမှု ရှိဖို့ဆိုတဲ့အချက်တွေ ပါဝင်တာကို တွေ့ရပါတယ်။ ဒါပေမဲ့ အဆိုမှာ အဓိကအချက်က Catch Certificate ကိုပဲ ဇောင်းပေးပြောထားတာတွေ့ပြီးတော့ ဖမ်းဆီးရတဲ့ ငါးပစ္စည်းတွေကို ငါးတင်/ငါးချ ဆိပ်ကမ်းပေါ်တင်ဆောင်ပြီး ရရှိလာတဲ့ ငါးအမျိုးအစား၊ ကုန်ချိန် စတာတွေကို စိစစ်ကြပ်မတ်ပြီးမှ Cutch Certificate ထုတ်ပေးမှသာ နိုင်ငံခြားဝင်ငွေတွေ ပိုမိုရရှိမယ်ဆိုပြီးတော့ ဒါအဆိုရှင်ကနေပြီးတော့ ဆိုထားပါတယ်။ ကျွန်တော်တို့ Catch Certificate ဘယ်လိုဖြစ်ပေါ်လာသလဲဆိုတော့ ကျွန်တော်တို့နိုင်ငံဟာ အပြည်ပြည်ဆိုင်ရာ ငါးလေလံဈေးကြီး မရှိတဲ့အတွက်ကြောင့် အနောက်နိုင်ငံ၊ ဥရောပနိုင်ငံတွေကို တိုက်ရိုက် မရောင်းနိုင်ပါဘူး။ ထိုင်းနိုင်ငံကို ရောင်းရပါတယ်။ ထိုင်းနိုင်ငံက တရားမဝင် ရောင်းမှုတွေ၊ တရားမဝင်ဝယ်မှုတွေ ဖြစ်လာတယ်။ ပြီးတော့ ထိုင်းနိုင်ငံက ငါးခိုးဖမ်းတာတွေ ဖြစ်လာတယ်။ အဲဒီတော့ အဲဒါတွေ သိလာတဲ့အချိန်ကျတော့ ဒါ အနောက်နိုင်ငံတွေက ကျွန်တော်တို့ဆီက ဒီထိုင်းနိုင်ငံက ငါးတွေကို တိုက်ရိုက်မဝယ်တော့ဘူး။ အဲဒီတော့ Catch Certificate ကိုပြမှ ကျွန်တော်တို့ငါးတွေကို သူတို့က ဝယ်တဲ့အပိုင်းတွေ ဖြစ်လာတယ်။ အဲဒီတော့ အခု အခြေအနေမှာဆိုရင်လည်း ထိုင်းနိုင်ငံကို Woning ပေးတဲ့အဆင့်ကို ခံထားရပါတယ်။ အဲဒီတော့ အဆိုရှင်ပြောသလို ရလာတဲ့ ရေထွက်ပစ္စည်းတွေကို ငါးတင်/ငါးချ ဆိပ်ကမ်း ပေါ်တင်ပြီး စိစစ်ကြပ်မတ်ရမယ်ဆိုတဲ့နေရာမှာ စစ်ဆေးရေးဝန်ထမ်းတွေရဲ့ လုပ်ငန်းကျွမ်းကျင်မှုတွေ၊ ဝန်ဆောင်ပေးနိုင်မှုတွေက သိပ်အရေးကြီးပါတယ်။ ရေထွက်ပစ္စည်းဆိုတာ Quality Control အရမ်း လိုအပ်ပါတယ်။ အရည်အသွေးကျသွားပြီဆိုရင် ဈေးက မရနိုင်တော့ပါဘူး။ တချို့နိုင်ငံတွေမှာဆိုရင် ငါးက မျက်စိ အရောင်ပြောင်းတာတွေ၊ ကြေးခွံလေး တစ်ခု၊ နှစ်ခု ကျွတ်တာနဲ့တောင် ငါးရောင်းလို့မရတဲ့ဟာတွေရှိပါတယ်။ ဒါကြောင့် ကျွန်တော်ဆိုလိုတာက ငါးတင်/ငါးချတဲ့ဆိပ်ကမ်းမှာ တင်ပြီးတော့က စစ်ဆေးကြပ်မတ်ပေးမယ့် အဲဒီကျွမ်းကျင်တဲ့ဝန်ထမ်းတွေ အများကြီးလိုအပ်ပါတယ်။ ပြီးတော့ ဝန်ဆောင်မှုပေးနိုင်ဖို့ အချိန်တိုတိုအတွင်းမှာ ဒါပြီးအောင်လုပ်နိုင်ဖို့ဆိုတာတွေ ကျွန်တော်တို့ ကြို တင်လုပ်ထားရမှာ ဖြစ်ပါတယ်။ ပြီးတော့ ငါးလုပ်ငန်းဦးစီးဌာနက ထုတ်ပြန်ထားတဲ့ စည်းကမ်း(၁၀)ချက်ထဲမှာလည်း သတ်မှတ်တဲ့ ဆိပ်ကမ်းတွင်သာ Certificate ထုတ်ပေးရမယ်။ ငါးအမျိုးအစားနဲ့ကုန်ချိန် မျက်မြင် စစ်ဆေးပြီးမှသာ ထုတ်ပေးရမယ်။ နေ့စဉ် ငါးဖမ်းမှတ်တမ်း ကုန်တက်စာရင်းတွေကို ပို့ပေးရမယ်။ စစ်ဆေးရာတွင်လည်း လိုအပ်သည်ထက် အချိန်မကြန့်ကြာစေရန်နဲ့ လာဘ်ပေးလာဘ်ယူကိစ္စများကို ကင်းရှင်းစေရမယ်ဆိုတဲ့အချက်တွေ ပါ ပါတယ်။ ပြစ်ဒဏ် သတ်မှတ်ချက်မှာလည်း ပထမအကြိမ် စည်းကမ်းဖောက်ဖျက်ရင် ဒဏ်ငွေကျပ် သိန်း(၃၀)နဲ့(၃)လ ရပ်ဆိုင်းမယ်။ ဒုတိယအကြိမ် ဖောက်ဖျက် ပါက ဒဏ်ငွေနှစ်ဆ သိန်း(၆၀)နဲ့(၆)လ ရပ်ဆိုင်းပြီးတော့ တတိယအကြိမ် စည်းကမ်းဖောက်ဖျက်မယ် ဆိုရင် ဒီငါးဖမ်းရေယာဉ်နဲ့ ငါးဖမ်းရေယာဉ်ပေါ် ပါလာတဲ့ပစ္စည်းတွေကို ကျွန်တော်တို့ ပြည်သူပိုင် အဖြစ် သိမ်းယူမယ်ဆိုတဲ့အကြောင်းတွေ ပါ ပါတယ်။ ဒါပေမဲ့ အဓိကဖြစ်တဲ့ပြဿနာက အကျင့်ပျက် ခြစားမှု၊ ဥပဒေ၊ စည်းကမ်းတွေ ဘယ်လောက်ကောင်းကောင်း ဥပဒေစိုးမိုးမှု၊ စည်းကမ်းလိုက်နာမှု မရှိဘူးဆိုရင် ကျွန်တော်တို့က အိတ်ပေါက်နဲ့ ဖားကောက်နေသလို ဖြစ်နေပါမယ်။﻿ နောက်တစ်ခု ကျွန်တော်ဆွေးနွေးချင်တာက တရားမဝင် ဖမ်းဆီးခြင်းပါ။ အရင်တုန်းက တော့ ပြည်ပငါးခိုးလှေတွေဟာ ကျွန်တော်တို့ဆီမှာ လာခိုးတယ်။ အခု ယနေ့ဖြစ်နေတာကတော့ ကျွန်တော်တို့ ကမ်းဝေးငါးဖမ်းလှေတွေ ကမ်းနီးကို ဝင်ဆွဲတဲ့ကိစ္စပါ။ အဲဒီတော့ ကျွန်တော့်မဲဆန္ဒနယ် မှာဆိုရင် ကမ်းကတောင် လှမ်းမြင်နေရတဲ့ကိစ္စတွေရှိပါတယ် ဒီကိစ္စတွေက အဲဒီလိုဆိုတော့ ပြီးတော့ ဒီငါးဖမ်းသင်္ဘောပေါ်မှာပါတဲ့ ပိုက်ကွက်လေးတွေက ဥပမာ (၂)လက်မဆိုပါတော့၊ (၂)လက်မခွဲဆိုတော့ လက်သန်းလေးတောင် လျှိုးလို့မရတဲ့ ပိုက်ကွက်လေးတွေ တင်ပြီးတော့ ဆွဲတဲ့အချိန်ကျတော့ အဲဒီ ငါးသားပေါက်လေးတွေပေါ့ အကုန်လုံးပါသွားပါတယ်။ ပြီးတော့ အဲဒီငါးတွေ အကုန်မယူဘူး။ ပြီးတော့ သွန်ပစ်ကြတာတွေရှိတယ်။ အဲဒီတော့ အဲဒီဟာတွေ ကျွန်တော်တို့က ဘယ်လိုလုပ်ရမလဲဆိုတော့ အဲဒီ ငါးဖမ်းသင်္ဘောတွေမထွက်ခင် Check Point မှာကတည်းက ကျွန်တော်တို့က သေသေချာချာ စိစစ်ဖို့ လိုတယ်။ အဲဒီတော့ အကျင့်ပျက်ခြစားမှုတွေရှိလာတယ်။ အဲဒါတွေကို ကျွန်တော်တို့ ထိထိရောက်ရောက် အရေးယူဖို့လည်းလိုအပ်ပါတယ်။ ပြီးတော့ အဲဒီငါးဖမ်းသင်္ဘောတွေမှာ VMS တပ်ဆင်တာမျိုးတွေ၊ ပြီးတော့ အဲဒီ Mobile Team တွေပေါ့။ အဖွဲ့ပေါင်းစုံပါဝင်တဲ့ Mobile Team တွေဖွဲ့ပြီးတော့ လိုအပ်ရင် လိုအပ်သလို ကျွန်တော်တို့ ဝင်ရောက်စစ်ဆေးတာမျိုးတွေ လုပ်သင့်ပါတယ်။ ပြီးတော့ နောက်ပြီးတော့ ကျွန်တော်တို့ ငါးသုတေသနလုပ်ငန်းပါ။ ကျွန်တော်တို့ ငါးသုတေသနလုပ်ငန်း ကျွန်တော်တို့ဆီမှာ တစ်အား အားနည်းပါတယ်။ ပြီးတော့ အဲဒါတွေဟာ အဆက်မပြတ် လုပ်နေရမယ့်ကိစ္စပါ။ ပြီးတော့ ကျွန်တော်တို့ အဏ္ဏဝါကို ဘယ်လိုထိန်းသိမ်းမလဲ။ ပြီးတော့ အဲဒီငါးဖွံ့ဖြိုးရေးလုပ်ငန်းတွေ၊ ငါးသယံဇာတတွေ ဘယ်လိုတိုးတက်အောင်လုပ်မလဲဆိုတာ ကျွန်တော်တို့ အမြဲတမ်း သုတေသနလုပ်ထားဖို့လိုပါတယ်။ လက်ရှိ ကျွန်တော်တို့ရှိနေတာ ရေပေါ်ငါး(၁၀)ရာခိုင်နှုန်းနဲ့ ရေအောက်ငါး(၃၀)ရာခိုင်နှုန်း လောက်ပဲ ရှိတော့တယ်လို့ ဆိုပါတယ်။ ဒီနှစ်ဆိုရင် ပိုပြီးတော့ ဒီထက်နည်းသွားနိုင်ပါတယ်။ အဲဒီတော့ ကျွန်တော်တို့ ရေပြင်မှာ ဒါတွေကို မထိန်းသိမ်းဘူး။ မျိုးတွေ စိုက်မထည့်ဘူး။ သုတေသန မလုပ်ဘူး ဆိုရင် တဖြည်းဖြည်း ငါးက ကျွန်တော်တို့ နိုင်ငံခြားထွက်နိုင်မှာ မဟုတ်ပါဘူး။ အဲဒီ ရေထွက် ပစ္စည်းတွေက ပြဿနာတွေ ဖြစ်နိုင်ပါတယ်။ ပြီးတော့ သုတေသနပညာရှင်တွေ ထောက်ပြတာ နောက်တစ်ခုရှိပါတယ်။ ကျွန်တော်တို့တွေက Closed Season ပေါ့။ အဲဒီဟာ တစ်နိုင်ငံလုံးနဲ့ မလွှမ်းခြုံ ဘူးလို့ သူတို့ကပြောပါတယ်။ အဲဒီ ကျွန်တော်တို့ မြေပုံအရဆိုရင်တော့ D-1 ကနေ D-18 အတွင်းမှာပေါ့။ အဲဒီက ငါးသားပေါက်တွေက ဧပြီ၊ မေ၊ ဇွန်လတွေမှာ သားပေါက်တယ်လို့ဆိုတယ်။ အဲဒီလိုဆိုတော့ ကျွန်တော်တို့ လက်ရှိသတ်မှတ်ထားတဲ့ ငါးသားပေါက်ရာသီပေါ့၊ ငါး Closed Season ပေါ့။ ငါးမဖမ်းရရာသီတွေက နည်းနည်းကွဲလွဲနေတာတွေရှိပါတယ်။ အဲဒီတော့ ကျွန်တော် နောက်ဆုံးအနေနဲ့ တင်ပြချင်တာကတော့ ကျွန်တော်တို့ အဲဒီ Certificate တစ်ခုတည်း မစိစစ်ဘဲနဲ့ ခုနတုန်းက ငါးသုတေသနတွေလုပ်မယ်။ ပြီးတော့ ကျန်တဲ့ပိုင်း ဆိုင်ရာကလည်း အကုန်ဖွံ့ဖြိုးတိုးတက်အောင် လုပ်ရမယ်ဆိုတာ ကျွန်တော် အကြံပြုဆွေးနွေးရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်ခင်ဗျား။ (ဩဘာသံများ)﻿
</speech>
<speech type='speaker'>
ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၈)မှ ဦးဥက္ကာမင်း ဆွေးနွေးနိုင်ပါပြီ
</speech>
<speech>
<mp id='985'>
ဦးဥက္ကာမင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၈)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးဥက္ကာမင်း ဖြစ်ပါတယ်။ မဲဆန္ဒနယ်အမှတ်(၁၂)က ဦးခင်မျိုးဝင်း တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ အဲဒီတော့ ထောက်ခံမဆွေးနွေးခင်မှာ အဆိုရှင်အနေနဲ့ နိုင်ငံတော်ရဲ့ ဝင်ငွေပေါ်မှာ ဆုံးရှုံး နေတဲ့ဟာတွေပေါ်မှာ ကျွန်တော်တို့ စေတနာထားပြီးတော့ တင်ပေးတဲ့အတွက် ကျေးဇူးတင်ကြောင်း လည်းပြောလိုပါတယ်။ အဲဒီတော့ Power Point ပြခွင့်ပြုပါ။ ကျွန်တော်တို့ ဒီအဆိုကို ဆွေးနွေးတဲ့ နေရာမှာ တနင်္သာရီတိုင်းနဲ့ အခြေခံပြီးတော့ ကျွန်တော် ဆွေးနွေးသွားမှာဖြစ်ပါတယ်။ ကျွန်တော်တို့ တနင်္သာရီတိုင်းမှာ ကော့သောင်းဒေသ စစ်ဆေးရေးစခန်းနဲ့ မြိတ်ဒေသ စစ်ဆေးရေးစခန်း ဆိုပြီးတော့ စစ်ဆေးရေးစခန်း(၂)ခု ရှိပါတယ်။ အဲဒီမှာမှ ကျွန်တော့်ရဲ့ မဲဆန္ဒနယ်မြေမှာ ပါဝင်တဲ့ မြိတ်ဒေသ စစ်ဆေးရေးစခန်းကို အခြေခံပြီးတော့ ဆွေးနွေးသွားမှာဖြစ်ပါတယ်။ ကျွန်တော်တို့ ငါးလုပ်ငန်းဦးစီး ဌာန မြိတ်စစ်ဆေးရေးစခန်းမှာ One Stop Service ဆိုတဲ့ Oss မြိတ် ရှိပါတယ်။ အဲဒီမှာ ကျွန်တော်တို့ Oss မြိတ်ကို ယခုအချိန်မှာတော့ ကျွန်တော်တို့ MFI ဆိုတဲ့ ဒီတံတားမှာ ပြောင်းလဲ ဖွင့်လှစ်ခဲ့ပြီးတော့ ပူးပေါင်းဆောင်ရွက်နေတဲ့အဖွဲ့ ဌာန(၉)ဖွဲ့ရှိပါတယ်။ အဲဒါကတော့ ကျွန်တော် Power Point မှာ တင်ပြထားတဲ့အတိုင်း ဖြစ်ပါတယ်။ အဲဒီတော့ မြိတ်ဒေသ စစ်ဆေးရေးစခန်းမှာ အစစ်ဆေးခံပြီးတော့ ငါးလုပ်ငန်း လုပ်ကိုင် နေတဲ့ ငါးသယ်ရေယာဉ်က ကျွန်တော်တို့ စုစုပေါင်း ငါးဖမ်းရေယာဉ် (၁၁၂၈)စီးရှိပြီးတော့ နိုင်ငံခြား ဖက်စပ် ငါးဖမ်းရေယာဉ်က (၅)စီး ရှိပါတယ်။ ငါးသယ်တဲ့ရေယာဉ်ကတော့ (၃၃)စီး ရှိပါတယ်။ အဲဒီတော့ နှစ်အလိုက် ရေထွက်ပစ္စည်း ပြည်ပတင်ပို့ရောင်းချမှုအခြေအနေမှာတော့ ၂၀၁၆-၂၀၁၇ မှာ မျှော်မှန်းထားတာ အမေရိကန်ဒေါ်လာ သန်း(၁၀၀) မျှော်မှန်းထားသော်လည်းပဲ ကျွန်တော်တို့ အမေရိကန်ဒေါ်လာ (၁၃၄.၇၈)သန်း ရရှိပါတယ်။ ၂၀၁၇-၂၀၁၈ မှာ ဧပြီလကနေ စက်တင်ဘာလ ယနေ့အချိန်အထိ ကျွန်တော်တို့ အမေရိကန်ဒေါ်လာ(၅၁.၅၉)သန်း ရရှိပြီးဖြစ်ပါတယ်။ အများဆုံး တင်ပို့နေတဲ့နိုင်ငံက ကျွန်တော်တို့က ထိုင်းနိုင်ငံနဲ့ မလေးရှားနိုင်ငံကို တင်ပို့နေခြင်းဖြစ်ပါတယ်။ အဲဒီတော့ ကျွန်တော်တို့ စစ်ဆေးရေးအဖွဲ့က ဘယ်လိုစစ်ဆေးနေလဲဆိုရင် စစ်ဆေးမှုပုံစံ (၄)မျိုးရှိပါတယ်။ နံပါတ်တစ်က ကျွန်တော်တို့ လိုင်းဖြူငါးသယ်ရေယာဉ် အထွက်စစ်ဆေးခြင်းဖြစ်ပါတယ်။ လိုင်းဖြူငါးသယ်ရေယာဉ်ဆိုတာက ကျွန်တော်တို့ ငါးဖမ်းရေယာဉ်မဟုတ်ဘဲနဲ့ သယ်ယူဖို့ ဖမ်းမိရရှိ လာတဲ့ငါးတွေကို ကျွန်တော်တို့က ဒီ လိုင်းဖြူဆိုတဲ့လှေပေါ်မှာတင်မယ်။ တင်ပြီးတော့ ကျွန်တော်တို့ ပြည်ပမှာ တင်ပို့ရောင်းချမယ်။ အဲဒီလှေတွေ မထွက်ခွာခင်မှာ စစ်ဆေးတဲ့ပုံစံတစ်မျိုးဖြစ်ပါတယ်။﻿ အဲဒီတော့ ငါးသယ်ရေယာဉ်တွေရောင်းပြီး ပြန်ဝင်လာတဲ့အချိန်မှာ ကျွန်တော်တို့ အဝင်စစ်ဆေးခြင်း ဆိုတာ နံပါတ်နှစ် တစ်မျိုးရှိပါတယ်။ နံပါတ်(၃)က ကျွန်တော်တို့ ကမ်းဝေးငါးဖမ်းရေယာဉ်တွေက ပင်လယ်ပြင်မှာ ငါးထွက်မဖမ်းခင်မှာ ကျွန်တော်တို့ စစ်ဆေးတဲ့ပုံစံတစ်မျိုးရှိပါတယ်။ ပင်လယ်ပြင်မှာ ငါးထွက် ဖမ်းပြီးမှ ပြန်ဝင်လာတဲ့အချိန်မှာ စစ်ဆေးတဲ့ စစ်ဆေးတဲ့ပုံစံ စုစုပေါင်း(၄)မျိုးရှိပါတယ်။ အဲဒီတော့ လိုင်းဖြူ ငါးသယ်ရေယာဉ်တွေ အထွက်စစ်ဆေးခြင်းကတော့ အချက်(၉)ချက် ရှိပါတယ်။ အချိန်အကန့်အသတ်အရ ကျွန်တော် ဒီဟာကို တင်ပြခြင်းမပြုတော့ပါဘူး။ ဒါကတော့ ကျွန်တော်တို့ကိုယ်တိုင် ဒီလ(၉)ရက်နေ့မှာ ကျွန်တော်တို့ ကိုယ်စားလှယ်တွေ သွားရောက်ပြီးတော့ စစ်ဆေးခဲ့တဲ့ဟာ သွားရောက်လေ့လာခဲ့တဲ့ဟာ ဖြစ်ပါတယ်။ စစ်ဆေးရေးစခန်းကို အဲဒီတော့ အပေါ်ပုံမှာ ပြထားတာကတော့ ကျွန်တော်တို့ ဒီ OS ပေါ့နော်။ မြိတ်စစ်ဆေးရေးစခန်းရဲ့ ရုံးခန်းဖြစ်ပါတယ်။ အဲဒီတော့ အောက်မှာပြထားတာ ကျွန်တော်တို့ တံတားတစ်ခု ဖြစ်ပါတယ်။ နောက်ဆုံးပုံမှာ ကျွန်တော်တို့ ဒီတံတားပေါ် တံတားတွေမှာ စက်လှေတွေဟာ လာရောက်ကပ်ထားတာ မဟုတ်ဘဲနဲ့ စက်လှေတွေက ငါးသယ်ရေယာဉ်တွေက ရေပြင်ပေါ်မှာ နားထားတယ်။ ကျွန်တော်တို့က ဒီတံတားကနေတစ်ဆင့် ကျွန်တော်တို့က စက်လှေအသေးလေးတွေကို ငှားပြီးတော့ သွားရောက် စစ်ဆေးရတဲ့ပုံစံ ဖြစ်ပါတယ်။ အဲဒီတော့ ကျွန်တော်တို့ စက်လှေပေါ်ကို ရောက်ပြီဆိုတာနဲ့ ကျွန်တော်တို့က ကုမ္ပဏီတွေ၊ အေးဂျင့်တွေကနေ သက်ဆိုင်ရာ ငါးသယ်လှေကနေ ကုမ္ပဏီတွေ၊ အေးဂျင့်တွေကနေ ကျွန်တော်တို့ကို စာရွက်ပေးပါတယ်။ ဒီလှေနဲ့သက်ဆိုင်တဲ့ဟာ ရှိပါတယ်။ အဲဒီ နမူနာစာရွက်ပုံလေး ကျွန်တော် ပြထားခြင်းဖြစ်ပါတယ်။ အပေါ်ကန့်လန့်ဖြတ်ဇယားမှာတော့ ဒီစက်လှေမှာ ကုန်သေတ္တာအကန့် ဘယ်နှစ်ကန့်ရှိလဲ။ ဥပမာ (၁)လား၊ (၂)လား၊ (၃)လား၊ (၄)လား။ အဲဒီတော့ ဒီနံပါတ်တစ် အကန့်မှာ ကျွန်တော်တို့က ဘာကို ထည့်ထားလဲ။ ဘယ်နှစ်လွှာ ထည့်ထားလဲ။ ဘယ်နှစ်လုံး ထည့်ထားလဲဆိုတဲ့ ဟာကို ပြထားတာဖြစ်ပါတယ်။ အောက်က ကျွန်တော်တို့ ဒေါင်လိုက် ဇယားကွက်ကတော့ ကျွန်တော်တို့ ငါးအမျိုးအစားကို အင်္ဂလိပ်လိုရေးထားပြီးတော့ ဘေးနားမှာ ကျွန်တော်တို့ ဒီငါးရဲ့ ကီလိုအလေးချိန်တွေကို ရေးထားခြင်း ဖြစ်ပါတယ်။ အဲဒီတော့ ပြောချင်တာကတော့ ကျွန်တော်တို့သည် စစ်ဆေးတဲ့နေရာမှာ ကုမ္ပဏီကပေးတဲ့ စာရွက်ပေါ်မှာသာ ကျွန်တော်တို့ကြည့်ပြီး စစ်ဆေးရပါတယ်။ အဲဒီလို စစ်ဆေးတဲ့နေရာမှာလည်း ကျွန်တော်တို့က အကုန်လုံးကို စစ်ဆေးနိုင်ခြင်းမျိုးမဟုတ်ဘဲနဲ့ ခုနပြောတဲ့ ငါးကို ထည့်ထားတဲ့ ဝါးလပ်ပုံ အထောင် အပြာရောင်ထဲမှာ ခြင်းဘယ်နှစ်ခြင်းခံ့လဲ။ အဲဒီခြင်းတစ်ခြင်းမှာ ကီလိုဘယ်လောက်ရှိလဲ ဆိုတာ ကျွန်တော်တို့က နမူနာအားဖြင့် ယေဘုယျဆန်ဆန် စစ်ဆေးရခြင်းဖြစ်ပါတယ်။ အဲဒီလို ကီလို ချိန်တဲ့နေရာမှာလည်း ငါးအမျိုးအစားက ဘယ်ငါးအမျိုးအစားပါလဲဆိုတာ တစ်ခါတည်း ဖော်ပေးရ ပါတယ်။ အဲဒီဟာကို ကျွန်တော်တို့က တိုက်ပြီးတော့ ခုနကပေးထားတဲ့ စာရွက်နဲ့ ကျွန်တော်တို့ တိုက်ဆိုင်စစ်ဆေးရတာ ဖြစ်ပါတယ်။ ပြောချင်တဲ့ အဓိကပြောချင်တဲ့အရာသည် ကျွန်တော်တို့ အကုန်လုံးကို စစ်ဆေးနိုင်ခြင်း မဟုတ်ပါဘူး။ ဒါ ကျွန်တော်တို့ စစ်ဆေးတဲ့ပုံစံ ဖြစ်ပါတယ်။ Kit ထဲမှာ ဘာတွေရှိလဲ ကျွန်တော်တို့ စစ်ဆေးတာဖြစ်ပါတယ်။ အဲဒီတော့ နောက်ဆုံးအနေနဲ့ ကျွန်တော် ပြောချင်တာကတော့ ကျွန်တော်တို့ တိုင်းပြည်မှာ နစ်နာနေတဲ့ဟာတွေ အများကြီး ရှိပါတယ်။﻿ အဲဒီတော့ ကျွန်တော် သုံးသပ်အကြံပြုချက်ကိုပဲ တင်ပြပါမယ်။ ကျွန်တော်တို့ တံတားပေါ်မှာ စစ်ဆေးဖို့ဆိုရင် ကျွန်တော်တို့က နိုင်ငံပိုင်တဲ့တံတားတစ်ခုရှိဖို့ လိုပါတယ်။ နိုင်ငံပိုင်တဲ့တံတားသည် ကြီးမားကျယ်ဝန်းတဲ့တံတား ဖြစ်ရပါမယ်။ စက်လှေအများကြီး တစ်ပြိုင်တည်း ဆိုက်ကပ်နိုင်ဖို့အတွက် နေရာရှိရပါမယ်။ မြေနေရာလည်းရှိရပါမယ်။ ပြီးတော့ အထူးသဖြင့် ဒီရေအတက်အကျမှာ အလုပ် လုပ်ရတာဖြစ်တဲ့အတွက် ဒီရေအတက်အကျ အချိန်တိုင်းမှာ ဆိုက်ကပ်နိုင်တဲ့အတွက် ကျွန်တော်တို့ ရေဆိပ်ခံတံတား ကောင်းမွန်တဲ့ ရေဆိပ်ခံတံတား ဖြစ်ဖို့လိုပါတယ်။ နောက်တစ်ချက်က ကျွန်တော်တို့က ဒီငါးတွေကို ရှေ့ကကိုယ်စားလှယ်ကြီး ပြောခဲ့သလိုပဲ Quality မလျော့ကျအောင် ကျွန်တော်တို့ လုပ်ဖို့ဆိုရင် လူအင်အားနဲ့မရပါဘူး။ နည်းပညာတွေ၊ ယန္တရားတွေ၊ ကျွန်တော်တို့ အအေးခန်းစက်ရုံ ကြီးတွေ ကျွန်တော်တို့ လိုအပ်ပါတယ်။ အဲဒီ အအေးခန်းစက်ရုံ ကြီးတွေကို လည်ပတ်ဖို့ဆိုတာ ကျွန်တော်တို့ လျှပ်စစ်မီးလည်း အဓိကလိုအပ်ပါတယ်။ အဲဒီတော့ ကျွန်တော်တို့ တနင်္သာရီတိုင်းက ကျွန်တော်တို့က နိုင်ငံခြားဝင်ငွေသာ ရေလုပ်ငန်းနဲ့ အများကြီး ရှာဖွေထားသော်လည်းပဲ ယနေ့အချိန်အထိ ကျွန်တော်တို့က နိုင်ငံတော်ကပေးတဲ့ လျှပ်စစ်မီးကို ကျွန်တော်တို့ ရရှိခြင်းမရှိပါဘူး။ တစ်ယူနစ်ကို(၃၇၀)ကျပ်နဲ့ ယနေ့အချိန်အထိ သုံးရဆဲပဲ ဖြစ်ပါတယ်။ နောက်တစ်ခုက ကျွန်တော်တို့က တရားမဝင် ငါးသယ်ယူမှုတွေမရှိအောင် ကျွန်တော်တို့ စစ်ဆေးကြပ်မတ်သင့်ပါတယ်။ တရားမဝင် ငါးသယ်ယူမှုဆိုတဲ့နေရာမှာ ကျွန်တော်တို့ ခုန ပင်လယ် ပြင်မှာ ကျွန်တော်တို့ လုံးဝစစ်ဆေးခံခြင်းမရှိဘဲနဲ့ ထွက်ခွာတာတစ်မျိုးရယ်၊ ကျွန်တော်တို့ လိုင်စင် ရှိပေမယ့်လည်း အစစ်ဆေးခံတဲ့အချိန်မှာတုန်းက ကျွန်တော်တို့ ဒီတစ်မျိုး စစ်ဆေးခံတယ်။ စစ်ဆေး ခံပြီးမှ ပင်လယ်ပြင်ထွက်ခွာသွားတဲ့အချိန်မှာ တစ်နေရာမှာ ချိန်းဆိုပြီးမှ ကျွန်တော်တို့ ပြန်ထည့်သွားတဲ့ ငါးတွေမျိုး အဲဒီလို တရားမဝင် စစ်ဆေးမှုတွေကို ကျွန်တော်တို့ စစ်ဆေးကြပ်မတ်သင့်ပါတယ်။ ပြီးတော့ နောက်ထပ်ကျွန်တော် မေးခွန်းမှာ အရင်တုန်းက ကျွန်တော် မေးခွန်းမေးဖူး ပါတယ်။ ငါးဖမ်းရေယာဉ် စောင့်ကြည့်ထိန်းသိမ်းတဲ့စနစ် (VMS System) အမြန်ဆုံး အကောင်အထည် ဖော်ဆောင်ရွက်သင့်ပါတယ်။ ဒါမှသာ မြန်မာနိုင်ငံရဲ့ ငါးလုပ်ငန်းနဲ့ ရေလုပ်ငန်းကို ကျွန်တော်တို့ ထိန်းသိမ်းလာနိုင်မယ်။ ရေရှည်ထုတ်ယူသုံးစွဲနိုင်မှုတွေ ဖြစ်ပေါ်လာမယ်။ ရေလုပ်ငန်းကဏ္ဍ၊ သားငါး ကဏ္ဍ ကျွန်တော်တို့ ဖွံ့ဖြိုးတိုးတက်လာနိုင်မှာလည်း ကျွန်တော်တို့ ဖြစ်ပါတယ်။ ပြီးတော့ ငါးနှင့် ရေသယံဇာတကနေ ကျွန်တော်တို့ ရသင့်ရထိုက်တဲ့အခွန်အခတွေ ဆုံးရှုံးနေမှုတွေကနေ ပြန်လည်ပြီးတော့ ကာကွယ်နိုင်မှာဖြစ်တဲ့အကြောင်း ပြောကြားရင်းနဲ့ပဲ နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။ (ဩဘာသံများ)﻿
</speech>
<speech type='speaker'>
ဆက်လက်ပြီး တပ်မတော်သားကိုယ်စားလှယ်၊ ဒုတိယဗိုလ်မှူးကြီးစိုးနိုင် ဆွေးနွေးနိုင်ပါပြီ
</speech>
<speech>
<mp id='000'>
ဒုတိယဗိုလ်မှူးကြီးစိုးနိုင် တပ်မတော်သားကိုယ်စားလှယ်
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ တပ်မတော်သားလွှတ်တော်ကိုယ်စားလှယ် ဒုတိယဗိုလ်မှူးကြီးစိုးနိုင် ဖြစ်ပါတယ်။ ကျွန်တော့်အနေနဲ့ တနင်္သာရီတိုင်းဒေသကြီး အမှတ်(၁၂)မဲဆန္ဒနယ်မှ ဦးခင်မျိုးဝင်း ရဲ့ အဆိုကို အကြံပြုဆွေးနွေးတင်ပြ သွားမှာဖြစ်ပါတယ်။ Power Point သုံးစွဲခွင့်ပြု နိုင်ပါရန် တင်ပြအပ်ပါတယ်။ မြန်မာနိုင်ငံ၌ (၂၈၃၂)ကီလိုမီတာ ရှည်လျားသော ကမ်းရိုးတန်းတစ်လျှောက်မှာ ရခိုင်၊ မွန်၊ ဧရာဝတီ၊ တနင်္သာရီ ငါးဖမ်းဧရိယာများ ပိုင်းခြားပြီး ငါးသယံဇာတများ ထုတ်ယူလျက်ရှိပါတယ်။ နှစ်အလိုက် ထုတ်ယူမှု ငါးတန်ချိန်မှာ တင်ပြပါအတိုင်း တိုးတက်ထုတ်ယူလျက်ရှိသော်လည်း အခွန်အခ ရရှိမှုမှာ ကျဆင်းလျက်ရှိကြောင်း အဆိုရှင်မှ တင်ပြထားပါတယ်။ အခွန်အခရရှိမှု လျော့နည်းနေခြင်းမှာ ငါးဖမ်းလှေများအနေဖြင့် ငါးလုပ်ငန်းဦးစီးဌာနမှ ထုတ်ပြန်ထားတဲ့ စည်းမျဉ်းစည်းကမ်းများအတိုင်း လိုက်နာဖမ်းဆီးမှုမရှိခြင်း၊ တရားမဝင် ပြည်တွင်းပြည်ပ ငါးဖမ်းရေယာဉ်များမှ ဝင်ရောက်ဖမ်းဆီးနေ ခြင်း၊ ငါးနှင့်ရေသယံဇာတဆိုင်ရာ သုတေသနလုပ်ငန်းများ ထိရောက်စွာဆောင်ရွက်နိုင်မှု အားနည်း နေခြင်းတို့ကြောင့်ပဲဖြစ်ပါတယ်။ ပြည်တွင်းငါးဖမ်းလှေများအနေနဲ့ ကမ်းနီးကမ်းဝေး ငါးဖမ်းလှေများ လိုက်နာရမယ့် သတ်မှတ်စည်းမျဉ်းများ မလိုက်နာခြင်း၊ ငါးကဲ့လှေများဖြင့် တရားမဝင် ဝယ်ယူ၍ ပြည်ပသို့ တိုက်ရိုက်တင်ပို့နေခြင်း၊ တရားဝင်ငါးဖမ်းလှေများဖြင့် သဏ္ဌာန်တူပြုလုပ်ထားသည့် ငါးဖမ်း လှေများဖြင့် ဖမ်းဆီးနေခြင်းကြောင့် နိုင်ငံတော်အတွက် ရသင့်ရထိုက်သော ကုန်ကြမ်းများ၊ ရသင့်ရထိုက်﻿ သောအခွန်များ ဆုံးရှုံးလျက်ရှိပါတယ်။ တပ်မတော်အနေဖြင့် ပိုင်နက်ပင်လယ်ပြင်ကို ကာကွယ်ရမယ့် အပြင် အမျိုးသားအကျိုးစီးပွားကိုလည်း ကာကွယ်စောင့်ရှောက်ရမယ့်တာဝန်ရှိတဲ့အလျောက် ပြည်တွင်း စည်းကမ်းပျက် ငါးဖမ်းလှေများနဲ့ ပြည်ပငါးခိုးလှေများကို နှစ်စဉ် ဖမ်းဆီးမှုပြုလုပ်လျက်ရှိရာမှာ နှစ်အလိုက် ဖမ်းဆီးခဲ့သည့် ငါးဖမ်းလှေစာရင်းမှာ တင်ပြပါအတိုင်းဖြစ်ပါတယ်။ ဥက္ကဋ္ဌကြီးခင်ဗျား။ ကမ္ဘာပေါ်မှာ ပင်လယ်ပြင်လုံခြုံရေးဆောင်ရွက်နေတဲ့ ရေယာဉ်များနှင့် ငါးဖမ်းလှေများ အပြန်အလှန် အကူအညီပေးဆောင်ရွက်မှု (Seg Culture များ ပြု လုပ်နေတဲ့ နိုင်ငံတွေအနက် နော်ဝေနိုင်ငံရဲ့ ဆောင်ရွက်မှုကို တင်ပြရမယ်ဆိုရင် နော်ဝေရေတပ်ဟာ ၎င်းနိုင်ငံရှိ ငါးဖမ်းလှေများကို Electronic Equipment များတပ်ဆင်ပေးခြင်း၊ ရေယာဉ်ဆိုင်ရာ ချို့ယွင်းမှုများ ဖြစ်လာပါက ကူညီပြုပြင်ပေးခြင်း၊ ငါးဖမ်းကိရိယာများ ထောက်ပံ့ပေးခြင်း၊ သဘာဝဘေးအန္တရာယ် ကြုံတွေ့နေရသော ငါးလှေများအား ရှာဖွေကယ်ဆယ်ရေးလုပ်ငန်းများ ဆောင်ရွက်ပေးသကဲ့သို့ အပြန်အလှန်အနေနဲ့ ငါးဖမ်းလှေများမှလည်း ပင်လယ်ပြင်သတင်းအချက်အလက်များ၊ ပြည်ပ ငါးခိုး လှေများရဲ့ သတင်းများ၊ ရေကြောင်းအကျိုးစီးပွားဆိုင်ရာ အချက်အလက်များပေးပို့ခြင်းဖြင့် အောင်မြင်စွာ ပူးပေါင်းဆောင်ရွက်လျက်ရှိကြောင်း တွေ့ရှိရပါတယ်။ မိမိတို့ တပ်မတော်(ရေ)အနေဖြင့်လည်း စည်းကမ်းပျက်ငါးဖမ်းလှေများအား အရေးယူမှုများဆောင်ရွက်သလို တစ်ဖက်မှလည်း ငါးဖမ်းလှေများ ရဲ့ အခက်အခဲများကို အကူအညီပေး ဆောင်ရွက်ပေးလျက်ရှိရာ အပြန်အလှန် ကူညီမှုရလဒ်အဖြစ် Y-8 လေယာဉ်ပျက်ကျမှု ရှာဖွေရေးမှာ ငါးဖမ်းလှေများနဲ့ပူးပေါင်းပြီး အောင်မြင်စွာရှာဖွေနိုင်ခဲ့ခြင်းကို သာဓကအဖြစ် တင်ပြအပ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံဟာ ပထဝီအခြေအနေအရ ကမ္ဘာ့ကုန်သွယ်ရေးလမ်းကြောင်း များအတွက် အရေးပါတဲ့တည်နေရာမှာ တည်နေရာကိုပိုင်ဆိုင်ထားတဲ့ နိုင်ငံတစ်ခုဖြစ်ပါတယ်။ ရှည်လျားတဲ့ကမ်းရိုးတန်းအပြင် ငါးနဲ့ရေသယံဇာတများစွာ ပိုင်ဆိုင်ထားပြီး ထုတ်လုပ်နိုင်စွမ်းရှိသော်လည်း ပြည်ပသို့ ပို့ကုန်အဖြစ်တင်ပို့တဲ့နေရာမှာ ကုန်ကြမ်းအဖြစ်သာ တင်ပို့နေတဲ့အတွက် ရသင့်ရထိုက်သော နိုင်ငံခြားဝင်ငွေများ လျော့နည်းဆုံးရှုံးလျက်ရှိပါတယ်။ အဆိုပါအခြေအနေကို ဖြေလျှော့နိုင်ရန်အတွက် လိုအပ်တဲ့ Infrastructure များဖြစ်တဲ့ ကုန်ကြမ်းများထားသိုရန် အအေးခန်းစက်ရုံများမှ အစပြုပြီး ပြည်တွင်းပြည်ပသို့တင်ပို့နိုင်တဲ့ ကုန်ချောအဆင့်အထိ ရောက်ရှိနိုင်ဖို့အတွက်ကို Long Term Plan များ ချမှတ်ဆောင်ရွက်သင့်ပါတယ်။ ဒါ့အပြင် ကုန်ချောများအား တင်ပို့ရောင်းချနိုင်ရန် ဈေးကွက် ရရှိရေးအတွက် နိုင်ငံတကာအဖွဲ့အစည်းများ၊ ပြည်တွင်းပြည်ပကုမ္ပဏီများနဲ့ ချိတ်ဆက်ဆောင်ရွက်နိုင် သည်အထိ ရေရှည်စီမံကိန်းများ ထည့်သွင်းဆောင်ရွက်သင့်ကြောင်း အကြံပြု တင်ပြအပ်ပါတယ်။ ငါးလုပ်ငန်းနှင့် ရေလုပ်ငန်းများ ရေရှည်ဖွံ့ဖြိုးတိုးတက်ရန်အတွက် သဘာဝအတိုင်းထုတ်လုပ် ခြင်းအပြင် မျိုးပွားခြင်း၊ မွေးမြူခြင်းလုပ်ငန်းများကိုလည်း ထိရောက်စွာ အားပေးဆောင်ရွက်သင့် ပါတယ်။ အလားတူ သုတေသနလုပ်ငန်းများမှာလည်း ရင်းနှီးမြှုပ်နှံမှုများ ဆောင်ရွက်ရမှာဖြစ်ပြီး၊ နည်းပညာနှင့်လူသားအရင်းအမြစ်ဖွံ့ဖြိုးတိုးတက်ရေးပါ တစ်ခါတည်း ဆောင်ရွက်ရမှာဖြစ်တဲ့အတွက် Fishery University ကဲ့သို့ တက္ကသိုလ်များဖွင့်လှစ်နိုင်ရေးပါ ရေရှည်စီမံကိန်းမှာ ထည့်သွင်းရေးဆွဲ သင့်ကြောင်း အကြံပြု တင်ပြအပ်ပါတယ်။﻿ မိမိတို့အနေဖြင့် ကုန်ချောထုတ်ကုန်အထိ ထုတ်လုပ်နိုင်ပြီး နိုင်ငံတကာသို့ တင်ပို့ရောင်းချ နိုင်သည့်အဆင့်အတွက် လိုအပ်သော Process တစ်ခုအား ဆောင်ရွက်နိုင်ရန်အတွက် ပြည်တွင်း လုပ်ငန်းရှင်များအနေဖြင့် အခက်အခဲရှိမှာဖြစ်ပြီး ပြည်ပအဖွဲ့အစည်းများ၊ လုပ်ငန်းရှင်များနဲ့ အကျိုးတူ ပူးပေါင်းဆောင်ရွက်နိုင်မှသာ ရေရှည်အကျိုးအတွက် ပြည်ထောင်စုအစိုးရမှ ဦးဆောင်ပြီးတော့ စီမံကိန်းရေးဆွဲ ဆောင်ရွက်သင့်ကြောင်း အကြံပြု တင်ပြအပ်ပါတယ်။ ထိုင်းနိုင်ငံဟာ ငါးနှင့်ရေသယံဇာတများ တင်ပို့ရောင်းချရာ၌ ဈေးကွက်ရရှိပြီးဖြစ်တဲ့အတွက် ၂၀၂၀ ပြည့်နှစ်မှာ ရေထွက်ပစ္စည်းကနေ အမေရိကန်ဒေါ်လာသန်းပေါင်း(၁၂၀၀၀) ရရှိနိုင်ရေး ဆောင်ရွက်လျက်ရှိပါတယ်။ ထိုင်းနိုင်ငံအနေဖြင့် ရေထွက်ပစ္စည်းထုတ်လုပ်ရာမှာ နိုင်ငံအတွင်း သဘာဝအတိုင်း ထုတ်ယူခြင်းနဲ့ မျိုးဆက်ပွားမွေးမြူခြင်းများမှ ကုန်ကြမ်းထုတ်လုပ်ခြင်းများ ရှိသော်လည်း မိမိနိုင်ငံမှ ကုန်ကြမ်းအများစုအပေါ်မှာ အခြေခံထားပြီး ထုတ်လုပ်နေကြောင်း တွေ့ရှိရပါတယ်။ သို့ဖြစ်ပါ၍ မိမိနိုင်ငံအနေဖြင့် ကုန်ကြမ်းထွက်ရှိမှုကို အသာစီးရယူ၍ ကုန်ချောထုတ်လုပ်နိုင်သည်အထိ ကဏ္ဍပေါင်းစုံမှ ပူးပေါင်းဆောင်ရွက်သင့်ပြီ ဖြစ်ပါတယ်။ နိဂုံးချုပ်အနေနဲ့ အဆိုရှင်တင်ပြသကဲ့သို့ နိုင်ငံတော်အတွက် ရသင့်ရထိုက်သော အခွန်အခများ 1369:9aozas Check Point cozmo$ odcə0:ga saospolo: Free On Boardi Cast Insurrances Freight ကဲ့သို့သော ငါးသယ်လှေများဖြင့်တင်ပို့ရေးကို ရေတိုစီမံကိန်းထားရှိ အကောင်အထည်ဖော် ဆောင်ရွက်သင့်ပြီး မိမိနိုင်ငံအတွင်း ကုန်ချောအဆင့်အထိထုတ်လုပ်၍ ဈေးကွက် ကိုထိုးဖောက်ကာ နိုင်ငံတကာသို့ တင်ပို့ရောင်းချနိုင်သည့်အဆင့်အထိရောက်ရှိအောင် ပြည်ထောင်စု အစိုးရမှ ရေရှည်စီမံကိန်းများရေးဆွဲ၍ နိုင်ငံခြားငွေတိုးတက်ရရှိရေးအတွက် အလေးထားဆောင်ရွက် သင့်ပါကြောင်း အကြံပြု တင်ပြရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဒေါက်တာစန်းမောင်မောင် ဆွေးနွေးနိုင်ပါပြီ
</speech>
<speech>
<mp id='844'>
ဒေါက်တာစန်းမောင်မောင်၊ ပဲခူးတိုင်းဒေသကြီး မဲဆန္ဒနယ်အမှတ်(၁)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ပြည်ထောင်စု﻿ ဝန်ကြီးများ၊ ဧည့်သည်တော်များ စိတ်ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေလို့ ဦးစွာ ပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဒေါက်တာစန်းမောင်မောင် ဖြစ်ပါတယ်။ ကျွန်တော့် အနေနဲ့ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ မြန်မာနိုင်ငံတက္ကသိုလ်များ၌ အဏ္ဏဝါသိပ္ပံဘာသာရပ်များ သင်ကြားနေသော်လည်း မြန်မာ့ ပင်လယ် ကမ်းနီးကမ်းဝေးမှ ဖမ်းဆီးရမိသော ငါးနှင့်ရေထွက်ပစ္စည်းများကို သတ်မှတ်ထားသော ငါးတင်/ငါးချ ဆိပ်ကမ်းများတွင် တင်ဆောင်စစ်ဆေးခြင်းမရှိသည့်အတွက် တက္ကသိုလ်ကျောင်းသား၊ ကျောင်းသူများအနေဖြင့် သုတေသနလုပ်ငန်းများပြုလုပ်ရန် အခက်အခဲများရှိပါတယ်။ ငါးတင်/ငါးချ ဆိပ်ကမ်းများတွင် မတင်ချသည့်အတွက် မည်သည့်ငါးဖမ်းအကွက်က မည်သည့်ငါးအမျိုးအစားများ ဖမ်းဆီးရမိလာသည်ကို မသိရှိနိုင်ပါ။ ဒါကြောင့် မည်သည့်ငါးအမျိုးအစားများ ပျောက်ကွယ်ပြီး မည်သည့်ငါးအမျိုးအစားများ လျော့နည်းလာသည့်အန္တရာယ်နှင့် ရင်ဆိုင်နေရသည်ကို မသိရှိသည့် အတွက် သုတေသနလုပ်ငန်းများတွင် တိကျသည့်အချက်အလက်များမရရှိနိုင်ပါ။ မြန်မာနိုင်ငံတွင် တစ်နိုင်ငံလုံး ငါးမဖမ်းရရာသီ (Closed Season) ကို ယခုနှစ်တွင် မေ ဇွန်၊ ဇူလိုင် (၃)လပိတ်ခဲ့ပါတယ်။ ငါးများရဲ့ သဘောသဘာဝသည် ငါးဖမ်းကွက်အလိုက် ကွဲပြားသလို ငါးဥချ သည့်အချိန်တွေလည်း မတူညီပါ။ ရေရှည် ရေလုပ်ငန်းတိုးတက်စေရန် မြန်မာ့ပင်လယ်ပြင်မှ ဖမ်းဆီး ရမိသောငါးများကို ကုန်းပေါ်တွင် တင်/ချစစ်ဆေး၍ သုတေသနပြုမှသာလျှင် နောင် ငါးကို အရုပ် မရေးရ အဖြစ်မျိုးမှ ရှောင်ရှားနိုင်မည်ဖြစ်ပါတယ်။ ငါးတင်/ငါးချဆိပ်ကမ်းများပေါ်သို့ တင်/ချ စစ်ဆေးပြီးမှ စက်ရုံသို့လည်းကောင်း၊ ပြည်ပနိုင်ငံများသို့လည်းကောင်း တင်ပို့သင့်ပါတယ်။ တနင်္သာရီတိုင်းဒေသကြီး၊ မြိတ်မြို့တွင် ဖမ်းဆီးရမိသောရေထွက်ပစ္စည်းကို ကုန်းပေါ်တွင် တင်/ချစစ်ဆေးခြင်းမရှိသလို၊ ငါးဖမ်းလှေများသွားရာလမ်းကြောင်းအား ခြေရာခံသည့် Vessel Monitoring System (VMS) များ တပ်ဆင်ခြင်းမရှိသည့်အတွက်ကြောင့် ထိုင်းနိုင်ငံ၊ ရနောင်းမြို့နှင့် နီးစပ်သော မြိတ်ကျွန်းစုမှထွက်ရှိသည့် ရေထွက်ပစ္စည်းများကို စနစ်တကျ ထိန်းသိမ်းကာကွယ်နိုင်စွမ်း မရှိပါ။ ထို့ကြောင့် ကမ်းနီးကမ်းဝေးမှ ဖမ်းဆီးရမိသော ငါးနှင့်ရေထွက်ပစ္စည်းများကို ငါးတင်/ငါးချ ဆိပ်ကမ်းများတွင် မျက်မြင်စစ်ဆေးပြီးမှသာ ဖမ်းဆီးရမိသည့် ငါးဖမ်းကွက်အမျိုးအစား၊ ငါးကုန်ချိန်များကို အတိအကျမှတ်တမ်းတင်ပြီး နိုင်ငံတော်မှ တားမြစ်ထားသည့် ရေထွက်ကုန်ပစ္စည်းများနှင့် နိုင်ငံတကာမှ တားမြစ်ပိတ်ပင်ထားသည့် ရေထွက်ပစ္စည်းများ မဖမ်းဆီးရေးကို ကာကွယ်နိုင်မည်ဖြစ်ပါသည်။ ဥက္ကဋ္ဌကြီးခင်ဗျား။ ကျေးဇူးပြု၍ Power Point ပြခွင့်ပြုပါရန် မေတ္တာရပ်ခံပါတယ်။ ဒါကတော့ ကျွန်တော်တို့ ဒီ ငါးဖမ်းတဲ့စစ်ဆေးရေးဂိတ်တွေမှာ ငါးတွေကိုဖမ်းပြီးတဲ့အခါမှာ မစစ်ဆေးဘဲနဲ့ ဒီ သူတို့က On paper ပေါ့။ On Poper ယူတဲ့အခါမှာ တစ်ဖက်နိုင်ငံဖြစ်တဲ့ ထိုင်းနိုင်ငံကို သွားရောင်းတဲ့အခါမှာ မြန်မာနိုင်ငံက ရသင့်ရထိုက်တဲ့ အခွန်အခတွေ ဆုံးရှုံးနေတဲ့လမ်းကြောင်းကို ပြတာဖြစ်ပါတယ်။ ဒါလည်း အဲဒီအတိုင်းပါပဲ။ အခွန်အခတွေ ဆုံးရှုံးနေတဲ့အကြောင်းကိုပြတာပါ။ nitoring မင်းမရှိသသကြီး မြင်ငံများသို့ တင်ပြမှသာလျှင်﻿ မြိတ်ဒေသက ငါးဖမ်းလှေများ ကိုယ့်ငါးကိုယ်အခွန်ဆောင်ပြီး တစ်ဖက်နိုင်ငံသို့ သွားရောင်း နေသော်လည်း ငွေကြေးစီးဆင်းမှုသည် တရားဝင်မဟုတ်ပါ။ အများစုသည် ကုမ္ပဏီလက်ရင်း မရှိ သောကြောင့် ရှိသောကုမ္ပဏီများရဲ့ စာရွက်စာတမ်းများအား အမည်ခံခိုင်းပြီး သွားရောင်းနေကြ ပါတယ်။ ဒါကြောင့် ရောင်းရငွေသည် ထိုကုမ္ပဏီရဲ့ ငွေကြေးအစစ်မဟုတ်သလို သွားရောင်းသော ငါးပိုင်ရှင်များ အနေဖြင့်လည်း မည်သည့်ကရသည့် ဝင်ငွေပါလို့ တရားဝင် တင်ပြခွင့်မရှိသောကြောင့် ထိုသူတို့အတွက် ငွေဖြူမဟုတ်ပါ။ တိုင်းပြည်အတွက် ဝင်ငွေခွန်မရ ဖြစ်နေပါတယ်။ ဒါကြောင့် နိုင်ငံတော်အတွက် သယံဇာတထွက်သွားသလောက် ဝင်ငွေမရသဖြင့် ကုန်သွယ်ရေးလိုငွေပြနေရတာ ဖြစ်ပါတယ်။ Londing Site နှင့် အသေအချာစစ်မှန်သော FOB (Free On Board) နှင့် ဆိပ်ကမ်းတွင် တင်ပြီး စစ်ဆေးစာရင်းပြုစုနိုင်လျှင် တိုင်းပြည်ရဲ့ ကုန်သွယ်ရေး လိုငွေပြမှုသည် များစွာ နည်းပါးသွားနိုင်မည် ဖြစ်ပါသည်။ အမှန်ဆိုလျှင် မူဆယ်ကဲ့သို့သော မြန်မာနိုင်ငံဘက်သို့ လာဝယ်ရမှာ ဖြစ်ပြီး မြန်မာပြည်ရှိဘဏ်တွေမှာ Deposit သွင်းရမှာဖြစ်သလို သူတို့လှေတွေ မြန်မာနိုင်ငံကို လာခဲ့လျှင် ဆိပ်ကမ်းခ၊ ဂိုဒေါင်ခ စသည့်ငွေကြေးအခွန်အခများကိုရပြီး အလုပ်အကိုင်အခွင့်အလမ်းများ၊ အအေးခန်း၊ စက်ရုံများကြောင့် အခြားဝင်ငွေနဲ့အခွန်များ တိုးလာမှာဖြစ်ပါတယ်။ ယခုမှာမူ သယံဇာတများ ဒလဟောထွက်သွားပြီး မြန်မာနိုင်ငံသို့ ရောင်းရငွေပြန်ဝင်မလာ၊ မြန်မာနိုင်ငံမှ ရောင်းတဲ့သူရဲ့ လက်ထဲ တွင်လည်း တရားမဝင်ငွေတွေဖြစ်ပေါ်နေတဲ့အတွက်ကြောင့် အစိုးရနဲ့တိုင်းပြည်ပါ သိသာစွာ နစ်နာ နေပါတယ်။ ဥပမာ မြန်မာဘက်ခြမ်းမှာ အခွန်ဆောင်ရာတွင် ရောင်းရငွေကျပ်(၁၀၀၀၀၀)ပေါ်မှာ အခွန် ဆောင်သွားပေမယ့် ထိုင်းရောက်တော့ ရောင်းရငွေကျပ်(၃၀၀၀၀၀)ဖြစ်ပါက နိုင်ငံတော်က ရောင်းရ ငွေကျပ်(၂၀၀၀၀၀)အပေါ် အခွန်မကောက်နိုင်တော့ပါ။ ဒီဘက်ခြမ်းမှာ (၂)ရာခိုင်နှုန်းသာ ဆောင်ပြီး ဟိုဘက်ခြမ်း သွားရောင်းတော့ ငါးပိုင်ရှင်ထံမှ Income Tax မရလို့ ကုန်သွယ်ခွန်သာရပြီး ဝင်ငွေခွန် ပျောက်နေပါတယ်။ ဥပမာ ဝင်ငွေခွန်မရတဲ့အတွက်ကြောင့် လှေတစ်စီး ကြိုတင်အခွန် တစ်ခေါက်ထွက်လျှင် ကျပ်(၁၅၀၀၀၀) ကြိုသွင်းရမည်ဆိုပါက တစ်နှစ်(၁၀)ခေါက်ဆိုလျှင် ကျပ်(၁၅)သိန်း ပေးဆောင်ရမှာ ဖြစ်ပါတယ်။ နှစ်ကုန်ဆောင်ရမည့် ငွေကျပ်သိန်း(၃၀)တွင် ကျန်သည့်ကျပ်(၁၅)သိန်းကို ဒဏ်ကြေးငွေ သွင်းလိုက်ရုံသာ ဖြစ်ပါတယ်။ အမှန်ဆိုလျှင် လှေတစ်စီးအတွက် ဝင်ငွေခွန်ကောက်လျှင် အနည်းဆုံး ကျပ်သိန်း(၂၀၀)လောက် ဆောင်သင့်ပြီး လှေအစီး(၁၀၀၀)ဆိုလျှင် တိုင်းပြည်အတွက် အမေရိကန် ဒေါ်လာသန်း(၂၀)လောက် မြိတ်တစ်ခုတည်းတွင် နစ်နာနေပါတယ်။ ဒါကြောင့် နိုင်ငံတော်မှ အစုရှယ်ရာ (၃၀)ရာခိုင်နှုန်းပါဝင်သော တရားဝင် ငါးတင်/ငါးချ ဆိပ်ကမ်း မြိတ်ဒေသတွင်ရှိနေပါလျက် ထိရောက်စွာ အသုံးမပြုဘဲ ဝတ်ကျေတမ်းကျေ On Paper လုပ်နေခြင်းကို ယခု အစိုးရလက်ထက်တွင် ပြုပြင်သင့်ပါပြီ။ ဒီဆိပ်ကမ်းများကို ကောင်းစွာအသုံးချခဲ့ လျှင် လှေတွေကြောင့် ထိုင်းနိုင်ငံက ရနေသောအခွန်အခများ မြန်မာနိုင်ငံက ရရှိလာမှာဖြစ်တဲ့အပြင် စာရင်းရှိလှေအတိုင်း Income Tax များလည်း ပြန်ဝင်လာမှာဖြစ်ပါတယ်။ နိုင်ငံခြားမှ တိုက်ရိုက် ဝင်လာလျှင် ၎င်းတို့ရဲ့ Deposit များကို မြန်မာနိုင်ငံကဘဏ်တွေမှာ ထည့်ရမှာဖြစ်ပြီး ငွေကြေး စီးဆင်းမှုကိုလည်း တရားဝင်ထိန်းချုပ်နိုင်မှာဖြစ်ပြီး အစိုးရကို (၂)ရာခိုင်နှုန်း အခွန်ဆောင်ရအောင်﻿ တိကျစွာလုပ်ပေးနိုင်တဲ့အပြင် ၎င်းတို့ကလည်း (၄)ရာခိုင်နှုန်းရမှာမို့ မှန်မှန်ကန်ကန်လုပ်ဆောင်နေတဲ့ Data Base 6$92603G980: Gê:9 Prepaid Tax op: Invoice op:86995wpS: အကောင်းဆုံးဝန်ဆောင်မှုပေးနိုင်မှာဖြစ်ပါတယ်။ ပြည်တွင်းပြည်ပဝယ်သူများအတွက် ပြဋ္ဌာန်းထားသောဥပဒေရဲ့ အကာအကွယ်အောက်မှာ မျှတစွာယှဉ်ပြိုင်မှုများကိုလည်း ဖြစ်ပေါ်ရုံမက ဈေးကွက်အနေနဲ့လည်း နိုင်ငံတကာအတိုင်းဖြစ်မှာမို့ ငါးဖမ်းလုပ်သား၊ လုပ်ငန်းရှင်နဲ့ နိုင်ငံတော်အတွက် ဝင်ငွေပိုရမှာ ဖြစ်ပါတယ်။ စာရွက်ပေါ်မှာပဲ သူတို့ ပြောသလောက်၊ ပေးသလောက်စာရင်းကိုသာ အတည်ပြု နေရပြီးတော့ တိုင်းပြည်ရဲ့အခွန်နစ်နာမှုများ ကိုလည်း ပြုပြင်သင့်ပါပြီ။ ယခင် ငါးလုပ်ငန်းဦးစီးဌာနက လုပ်ထားတဲ့ Survey အရ ဒီဆိပ်ကမ်းကို အောင်မြင်စွာ အကောင်အထည်ဖော်နိုင်ခဲ့လျှင် နိုင်ငံတော်အနေနဲ့ အမေရိကန်ဒေါ်လာ(၁၄)သန်း နိုင်ငံတော်ကို အခွန်ဆောင်နိုင်မှာဖြစ်ပြီး လုပ်သား(၅)သိန်းနီးပါးကိုလည်း အလုပ်အကိုင် ဖန်တီး ပေးနိုင်မှာဖြစ်ပါတယ်။ ဒါကြောင့် ယခင်စနစ်တွေ မည်ကဲ့သို့ပင်ဖြစ်ခဲ့ဖြစ်ခဲ့ နိုင်ငံတကာမှ အခွန်နှင့်သာ တိုင်းပြည်ရဲ့ တိုးတက်မှုကို ရပ်တည်နေရသလို ယနေ့ အခွန်ယဉ်ကျေးမှုစနစ်ကို တည်ထောင်နေချိန်တွင် ရေလုပ်ငန်းတွင် အစဉ်အဆက် လျော့ရဲခဲ့သည်များကို ထိန်းချုပ်ရန် အမြန်လိုအပ်သဖြင့် နံပါတ်(၁) landing Site ကို MIC က သတ်မှတ်ထားသည့် စည်းကမ်းနှင့်အညီ နေရာမှာအမှန်လုပ်ရန်၊ နံပါတ်(၂) FOB က လွဲချော်နေမှုကို စီးပွားရေးနှင့် ကူးသန်းရောင်းဝယ်ရေးဝန်ကြီးဌာနနှင့် ပြန်လည်သုံးသပ်ရန်၊ နံပါတ်(၃) ငါးကဲ့လှေများ၊ ငါးဖမ်းရက်တွေမြောက်မြားစွာ ခွင့်ပြုထားသည်ကို အချိန်မီပြုပြင်လျှော့ချရန် စသည်များကို ဆောင်ရွက်နိုင်ရန်အတွက် တာဝန်ရှိသူများ အချိန်မီဆောင်ရွက်သင့်သည့်အတွက် တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း ရဲ့ အဆိုကို လေးနက်စွာ ထောက်ခံ ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ်
</speech>
<speech>
<mp id='849'>
ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)
</mp>
လေးစားအပ်ပါသော ဥက္ကဌကြီးနှင့် အားလုံးပဲ မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အမှတ်(၃)မဲဆန္ဒနယ်မြေ ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ပဲ ဖြစ်ပါတယ်။ ကျွန်မအနေနဲ့ အဆိုရှင် ဦးခင်မျိုးဝင်း ရဲ့ အဆိုနဲ့ပတ်သက်တဲ့ ရည်ရွယ်ချက်တွေဟာ ဒေသခံ ပြည်သူလူထုတွေရဲ့ အကျိုးစီးပွား၊ အသက်မွေးဝမ်းကျောင်း၊ လူမှုရေး၊ နောက်တစ်ခါ နိုင်ငံရဲ့ စားနပ် ရိက္ခာလုံခြုံမှု၊ စီးပွားရေး၊ လူမှုရေးဖွံ့ဖြိုးတိုးတက်မှု၊ ပင်လယ်ဂေဟစနစ်နဲ့ ပတ်ဝန်းကျင်ထိန်းသိမ်း စောင့်ရှောက်ရေး၊ ကောင်းမွန်တဲ့အုပ်ချုပ်ရေးစနစ်၊ နိုင်ငံတကာနဲ့ ပူးပေါင်းဆောင်ရွက်မှု၊ ငါးလုပ်ငန်းနှင့် ရေလုပ်ငန်း ဖွံ့ဖြိုးတိုးတက်မှုအတွက် အများကြီးအထောက်အကူဖြစ်တဲ့ကြောင့်မို့လို့ ကြိုဆိုထောက်ခံပြီးတော့ လိုအပ်မယ်ထင်တာလေးတွေကိုတော့ အကြံပြု ဆွေးနွေးသွားမှာဖြစ်ပါတယ်။ အဆိုရှင်ရဲ့ ဆွေးနွေးချက်မှာ တရားမဝင်ငါးဖမ်းခြင်း (legd Fishing) ၊ သတင်းပို့ရန် ပျက်ကွက်ခြင်း (Unreported Fishing)၊ ပုံမှန်မဟုတ်တဲ့ စည်းကမ်းမဲ့ငါးဖမ်းဝင်ရောက်ခြင်း (Unregulated Fishing) စတဲ့ ဒေသတွင်း သို့မဟုတ် နိုင်ငံတွင်း သို့မဟုတ် နိုင်ငံတကာစည်းမျဉ်း စည်းကမ်းတွေကို ဖောက်ဖျက်ပြီးတော့ ဥပဒေမဲ့ငါးဖမ်းခြင်း၊ (IUU Fishing) နဲ့ ပတ်သက်ပြီးတော့မှ ကာကွယ်နိုင်ဖို့အတွက် ဒီငါးဖမ်းလှေတွေမှာ ငါးဖမ်းရေယာဉ်ကို စောင့်ကြည့်ထိန်းချုပ်ရေးကိရိယာ VMS ကိုတပ်ဆင်ဖို့အတွက် ဆွေးနွေးသွားတာဖြစ်ပါတယ်။ ဒီ IUU ပြဿနာဟာဆိုရင် ကျွန်မတို့နိုင်ငံ တွေမှာမကပါဘူး။ ဒေသတွင်းမှာရော နိုင်ငံတကာမှာပါ အကြီးအကျယ်ဖြစ်နေတဲ့ တွေ့ကြုံနေရတဲ့ ပြဿနာပဲဖြစ်ပါတယ်။ ဥက္ကဋ္ဌကြီးရှင်။ တရားမဝင်ငါးဖမ်းခြင်း (Illegd Fishing) ဆိုတာ ငါးဖမ်းလုပ်ငန်းဆိုင်ရာ ဥပဒေများကို ချိုးဖောက်ပြီး ငါးဖမ်းခြင်းဖြစ်ပါတယ်။ ဥပမာအားဖြင့်ဆိုရင် ဖမ်းဆီးရန်တားမြစ်ထားတဲ့ ငါးမျိုးငါးစိတ်တွေကို ဖမ်းဆီးခြင်း၊ ဥပမာဆို ခုနတုန်းက ကိုယ်စားလှယ်ကြီး ဒါ ဆွေးနွေးသွားသလိုပါပဲ။ ငါးဖမ်းလှေတွေမှာဆိုရင် ကျွန်မတို့ တပ်ဆင်ထားတဲ့ ဥပမာဆို ငါးဖမ်းပိုက်တွေရဲ့ အရွယ်အစားရှိပါတယ်။ ဒါပေမယ့်လို့ llegdi Fishing မှာဆိုလို့ရှိရင် ခုနတုန်းကပြောတဲ့ ငါးသားပေါက်လေးတွေကို မဖမ်းရ ဘဲနဲ့ သတ်မှတ်ထားတဲ့ ငါးအရွယ်အစားကို ဖမ်းရမှာရှိပါတယ်။ ဒါမျိုးတွေမှာ သူတို့က ပိုက်တွေကို အမျိုးအစားတွေကို ပြောင်းလဲပြီးတော့မှ တပ်ဆင်တာတွေဖြစ်ပါတယ်။ နောက်တစ်ခါမှာ စံချိန်စံညွှန်းနဲ့ မညီတဲ့ငါးဖမ်းကိရိယာတွေ၊ သတ်မှတ်ချက်နဲ့ မကိုက်ညီတဲ့ ငါးဖမ်းကိရိယာတွေကို တပ်ဆင်ပြီးတော့ ငါးဖမ်းတာဖြစ်ပါတယ်။ နောက်တစ်ခါမှာ ပမာဏထက်ပိုမိုပြီးတော့ ငါးဖမ်းခြင်း။ ကျွန်မတို့နိုင်ငံမှာတော့ ဒီကိစ္စဟာ သိပ်ပြီးတော့မှ အန္တရာယ်မရှိသေးပေမယ့် အိမ်နီးချင်းထိုင်းနိုင်ငံတို့မှာဆိုရင် ဒါဟာဆိုလို့ရှိရင် တော်တော် ကိုပဲ ငါးပမာဏထက်ပိုပြီး ဖမ်းဆီးတဲ့အတွက်ကြောင့်မို့လို့ အဲဒီက ငါးဖမ်းယာဉ် llegalငါးဖမ်းယာဉ် တွေဟာ ကျွန်မတို့နိုင်ငံထိကို လာပြီးတော့ဖမ်းဆီးနေတာ ဒါလက်တွေ့ပဲ ဖြစ်ပါတယ်။ နောက်တစ်ခါမှာ ကျွန်မတို့သတ်မှတ်ထားတဲ့ လိုင်စင်မဲ့၊ မှတ်ပုံတင်မလုပ်တာ၊ လိုင်စင်မဲ့ငါးဖမ်းခြင်း ဒါတွေကတော့﻿legdi Fishing တွေဖြစ်ပါတယ်။ ဒါဆိုလို့ရှိရင် ကျွန်မတို့ ဒီဟာတွေဟာ ကျွန်မတို့ရဲ့ ရေပိုင်နက်မှာရော၊ နိုင်ငံတကာရေပိုင်နက်တွေမှာရော ဖြစ်ထွန်းပါတယ်။ ဒီတရားမဝင် ငါးဖမ်းလုပ်ငန်းတွေဟာ ဒီငါးဖမ်း လုပ်ငန်းအားလုံးရဲ့ (၃၀)ရာခိုင်နှုန်းရှိပါတယ်။ ကျွန်မတို့နိုင်ငံမှာတော့ ကျွန်မတို့နိုင်ငံရဲ့ ဒီစုစုပေါင်း ငါးဖမ်း နေတဲ့လုပ်ငန်းတွေရဲ့ ဘယ်လောက်တန်ဖိုးထိရှိတယ်ဆိုတာကို ကျွန်မတို့နိုင်ငံမှာ တိကျတဲ့ သတင်း အချက်အလက်စနစ်တွေမရှိဘူး။ နောက်တစ်ခါမှာ စောင့်ကြည့်ထိန်းချုပ်ပြီးတော့မှ ဒါဖမ်းဆီး တဲ့စနစ်တွေ အားနည်းတဲ့အတွက်ကြောင့်မို့လို့ ကျွန်မတို့ တန်ဖိုးဘယ်လောက်ဆုံးရှုံးတယ်ဆိုတာ မသိနိုင်ပါဘူး။ အင်ဒိုနီးရှားနိုင်ငံမှာဆိုလို့ရှိရင် စုစုပေါင်းငါးလုပ်ငန်းရဲ့ (၃၀)ရာခိုင်နှုန်း၊ ကမ္ဘာမှာလည်း အဲဒီလောက်ရှိပါတယ်။ ဘာကြောင့်လဲဆိုလို့ရှိရင် ဒီ Illegal ငါးဖမ်းလုပ်ခြင်းအားဖြင့် သူတို့ဟာ တန်ဖိုး သတ်မှတ်ထားတဲ့ တန်ဖိုးကြီးငါးတွေကို ဖမ်းနိုင်တယ်။ ပြီးလို့ရှိရင် အခကြေးငွေလည်း၊ ကုန်ကျငွေ လည်း သက်သာတဲ့အတွက်ကြောင့်မို့လို့ သူတို့က ဒီငါးဖမ်းလုပ်ငန်းကို အများကြီးပဲ တိုးချဲ့ပြီးတော့ လုပ်ကိုင်ကြတာဖြစ်ပါတယ်။ ဒါကြောင့်မို့လို့ ကျွန်မတို့က ဒီစောင့်ကြည့်ထိန်းကျောင်း၊ ဒီငါးဖမ်း ရေယာဉ်တွေမှာ ကျွန်မတို့ ဒီ VMS ကို တပ်ဆင်ခြင်းအားဖြင့်၊ နောက်တစ်ခါ ကျွန်မတို့နိုင်ငံမှာလည်း ခုနတုန်းကပြောတဲ့ VMS ကို ထိန်းချုပ်နိုင်တဲ့၊ ဂြိုဟ်တုကနေ ထိန်းချုပ်နိုင်တဲ့စနစ်တွေ တည်ဆောက် မှသာ ဒီ VMS တပ်ဆင်တဲ့လုပ်ငန်းက အောင်မြင်မှာဖြစ်ပါတယ်။ အဲဒီလိုလုပ်နိုင်ဖို့ဆိုရင် ကျွန်မတို့မှာ ဥပဒေအရ အသစ်ရေးဆွဲရမှာတွေရှိတယ်။ နည်းဥပဒေတွေ ပြန်ဆွဲရမှာတွေရှိတယ်။ အဲဒီအတွက် ကျွန်မတို့ စုပေါင်းပြီးတော့မှ လုပ်ဆောင်ဖို့ရှိတယ်။ အဲဒီအပြင် ငွေကြေး၊ နည်းပညာ၊ လူသားအရင်းအမြစ် glolzop:onoqofessopos asoor Marine soleşšu Fishery Development Master Plan တွေ လုပ်ဖို့လိုပါတယ်။ တခြားနိုင်ငံတွေမှာလည်း အဲဒီလိုပဲ ဆောင်ရွက်တာဖြစ်ပါတယ်။ နောက်တစ်ခါ သတင်းပို့ရန်ပျက်ကွက်ခြင်း (Unreported Fishing) ကတော့ ခုနတုန်း ကလိုပဲ အဆိုရှင်မှာလည်း ဆွေးနွေးသွားတာရှိပါတယ်။ ဒီသက်ဆိုင်ရာ အာဏာပိုင်အဖွဲ့အစည်းတွေ၊ နောက်တစ်ခါမှာ ဒီ RFMO လို့ခေါ်တဲ့၊ RFMO လို့ခေါ်တဲ့ ဒေသဆိုင်ရာ ငါးလုပ်ငန်းအဖွဲ့အစည်းတွေကို အကြောင်းမကြားဘဲနဲ့ ဖမ်းယူတာမျိုးဖြစ်ပါတယ်။ စောနတုန်းက အဆိုရှင်ကဆိုလို့ရှိရင် တန်သာရီ ကမ်းရိုးတန်းမှာဆိုရင် ကျွန်မတို့နိုင်ငံမှာ နိုင်ငံခြားတင်ပို့တဲ့စာရင်းအရပေါ့နော်။ ကျွန်မတို့ သုံးဆ ကျွန်မတို့ စာရင်းမပို့တာရှိပါတယ်။ သုံးဆ ကွာဟမှုရှိပါတယ်။ ဒီ သုံးဆ ကွာတယ်ဆိုရင် အခွန်မှာလည်း သုံးဆ ကွာဟမှုရှိပါတယ်။ ဒီ အခွန်တွေသာရမယ်ဆိုရင် ဒေသခံပြည်သူတွေရဲ့ အကျိုးစီးပွား၊ နောက်တစ်ခါ ကျွန်မတို့တစ်နိုင်ငံလုံးရဲ့ အကျိုးစီးပွားကို အများကြီးပဲလုပ်နိုင်လို့၊ ကောင်းမွန်တဲ့ အုပ်ချုပ်ရေးစနစ် (Good Governance) ကိုလည်း ကျွန်မတို့ အထောက်အကူပြု မှာဖြစ်ပါတယ်။ ဒါကြောင့်မို့လို့ ကျွန်မအနေနဲ့ VMS စနစ်ကို တပ်ဆင်ပြီးတော့မှ ခုနတုန်းကပြောသလို ဒီကောင်းမွန်တဲ့ အုပ်ချုပ်ရေး စနစ်ကို ကျွန်မတို့က အားပေးနိုင်မှာ ဖြစ်ပါတယ်။ ပြီးလို့ရှိရင်လည်း အခွန်စနစ်ကိုလည်း ကျွန်မတို့က ပိုပြီးတော့အားကောင်းစေမှာဖြစ်သလို တိုင်းပြည်ရဲ့ ဝင်ငွေလည်း တိုးတက်စေမှာ ဖြစ်ပါတယ်။ နောက်ပုံမှန်မဟုတ်တဲ့ စည်းကမ်းမဲ့ငါးဖမ်းခြင်း (Unregulated Fishing) ကတော့ ဒီ RFMO ရဲ့ ရေပိုင်နက်တွေမှာ ခိုင်လုံတဲ့ကိုယ်ရေးအချက်အလက်မပြနိုင်တဲ့ ငါးဖမ်းယာဉ်နဲ့ ငါးဖမ်းခြင်း၊ သတ်မှတ်ထားတဲ့စည်းကမ်းတွေကို ဖောက်ဖျက်ခြင်း၊ ငါးသယံဇာတအရင်းအမြစ်တွေက ထိန်းသိမ်း﻿ ရမယ့်နေရာရှိပါတယ်။ ငါးဖမ်းလုပ်ကွက်တွေ မလုပ်ရမယ့်နေရာရှိပါတယ်။ အဲဒီနေရာတွေမှာ ကျူးကျော် ပြီးတော့မှ ငါးဖမ်းတာဖြစ်ပါတယ်။ ဒါကြောင့်မိုလို့ ဆိုလို့ရှိရင် ကျွန်မတို့ ဒီတစ်ကမ္ဘာလုံးမှာကော၊ ဒီငါးလုပ်ငန်း လုပ်ကိုင်နေတဲ့နိုင်ငံတွေကော၊ ထိုင်းနိုင်ငံလို၊ ဗီယက်နမ်လို ကျွန်မတို့ဒေသတွင်းနိုင်ငံ 60393 2$ mişoogooo Marine Fishery Management Master Plan Gozma og:60s? ချရေးဆွဲပြီးတော့မှ ဒီ IUU Fishing ကို စောင့်ကြည့်မယ့်၊ ထိန်းချုပ်မယ့်၊ နောက်တစ်ခါမှာ အဆုံးသတ်ဖို့ ဆောင်ရွက်နေတာဖြစ်တဲ့အတွက်ကြောင့်မို့လို့ ကျွန်မတို့နိုင်ငံမှာလည်း ဒီ Marine Fishery Management Plan ပေါ့။ ဒီ ပင်လယ်အဏ္ဏဝါ ငါးဖမ်းလုပ်ငန်းနဲ့ပတ်သက်ပြီးတော့ စီမံခန့်ခွဲမှုစနစ် ကို အသေအချာရေးဆွဲပြီးတော့မှ ကျွန်မတို့ လွှတ်တော်အပါအဝင် သက်ဆိုင်ရာဝန်ကြီးဌာနများ အားလုံးပေါ့၊ သက်ဆိုင်ရာ Stakeholder အားလုံး၊ လုပ်ငန်းရှင်တွေကော၊ နောက်တစ်ခါမှာ ပြည်သူ တွေကိုလည်းအသိပေးမယ်။ ငါးဖမ်းလုပ်သားတွေ အားလုံးပေါ့နော်၊ ဒါတွေကို ကျွန်မတို့ အသိပေး ပြီးတော့မှ တိကျခိုင်မာတဲ့ သတင်းအချက်အလက်စနစ် တည်ဆောက်ပြီးတော့မှ ဒီဟာကို အကောင်အထည် ဖော်မှသာ အောင်မြင်မယ်ဖြစ်တဲ့အတွက်ကြောင့်မို့လို့ ကျွန်မအနေနဲ့ အဆိုရှင်ရဲ့ အဆိုကို ထောက်ခံ ဆွေးနွေးပြီးတော့မှ အကြံပြု တင်ပြရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့် စပ်လျဉ်း၍ ဆွေးနွေးရန်ကျန်ရှိတဲ့ လွှတ်တော်ကိုယ်စားလှယ်များ မနက်ဖြန် ကျင်းပမယ့် အစည်းအဝေးမှာ ဆက်လက် ဆွေးနွေးသွားမှာ ဖြစ်ပါတယ်။
</speech>
</section>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့ ရပ်နားကြောင်းနှင့် တတိယနေ့ အစည်းအဝေး ဆက်လက်ကျင်းပမည့် နေ့ရက်နှင့် အချိန်ကို ကြေညာခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး တတိယနေ့ကို ၂၀၁၇ ခုနှစ်၊ အောက်တိုဘာလ ၂၀ ရက်(သောကြာနေ့)နံနက် ၁၀း၀၀ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဒုတိယနေ့ကို ၁၁၀၈ နာရီအချိန်တွင် ရပ်နားပါသည်။
</p>
</postface>
</transcript>
</doc>
