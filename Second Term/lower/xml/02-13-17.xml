<doc>
<docinfo>
<docno>02-13-17.xml</docno>
<pdf>02-13-17.pdf</pdf>
<term value='02'>ဒုတိယအကြိမ်</term>
<session value='13' />
<sittingday value='17' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှတ်တမ်း</title>
<date value='05-09-2019'>၁၃၈၁ ခုနှစ်၊ တော်သလင်းလဆန်း ၇ ရက် (၂ဝ၁၉ ခုနှစ်၊ စက်တင်ဘာလ ၅ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲမှုအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၉၅ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၁.၂၂ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='1476'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ စက်တင်ဘာလ ၅ ရက်နေ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၉၅ ဦးရှိကာ ယနေ့ခွင့်ပန်ကြားသူ ၁၆ ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့(၁) ဒဂုံမဲဆန္ဒနယ်မှ ဒေါက်တာဒေါ်သက်သက်ခိုင် ခွင့် ၉ ရက်၊ (၂) ကျိုက်လတ်မဲဆန္ဒနယ်မှ ဦးရန်လင်း ခွင့် ၁ ရက်၊ (၃) မြောင်မဲဆန္ဒနယ်မှ ဦးဌေးငွေ ခွင့် ၂ ရက်၊ (၄) သီပေါမဲဆန္ဒနယ်မှ ဦးစိုင်းသန့်ဇင် ခွင့် ၁ ရက်၊ (၅) မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း ခွင့် ၁ ရက်၊ (၆) သာစည်မဲဆန္ဒနယ်မှ ဦးသန်းစိုး ခွင့် ၁ ရက်၊ (၇) မိုင်းဖြတ်မဲဆန္ဒနယ်မှ ဦးလင်းဇော်ထွန်း ခွင့် ၂ ရက်၊ (၈) ပုဇွန်တောင်မဲဆန္ဒနယ်မှ ဦးမြင့်လွင် ခွင့် ၂ ရက်၊ (၉) ဆိပ်ကမ်းမဲဆန္ဒနယ်မှ ဦးတင်မောင်ဝင်း ခွင့် ၁ ရက်၊ (၁၀) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၂ ရက်၊ (၁၁) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၁၂) ဖရူဆိုမဲဆန္ဒနယ်မှ ဦးပဲ့ဒူ ခွင့် ၁ ရက်၊ (၁၃) ထန်တလန်မဲဆန္ဒနယ်မှ ဒေါ်နီရွှေလျန်း ခွင့် ၂ ရက်၊ (၁၄) ဇီးကုန်းမဲဆန္ဒနယ်မှ ဦးဉာဏ်ထွန်း ခွင့် ၂ ရက်၊ (၁၅) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်နှင့် (၁၆) ပန်းဘဲတန်းမဲဆန္ဒနယ်မှ ဦးနေဖူးဗဆွေ အစည်းအဝေးပြီးဆုံးသည်ထိ တို့ဖြစ်ကြပါတယ်။ ယခင် ခွင့်ပန်ကြားသူ ၂၂ ဦး၊ ယနေ့ခွင့်ပန်ကြားသူ ၁၆ ဦး စုစုပေါင်း ခွင့်ပန်ကြားသူ ၃၈ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြု ပေးပါရန် လေးစားစွာဖြင့် ပန်ကြားအပ်ပါတယ်။ ခင်ဗျား။</speech>
<speech type='speaker'>သဘောတူခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၂ ဦး၊ ယနေ့ ခွင့်ပြုထားသူ ၁၆ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၃၈ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>သံတောင်မြို့ ပြည်သူ့စာကြည့်တိုက်ကို မြို့ရုံးပြည်သူ့စာကြည့်တိုက်အင်္ဂါရပ်နှင့်အညီ ပြန်လည် ဖွဲ့စည်းပေးနိုင်ခြင်းရှိ/မရှိသိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>။ပထမဦးစွာ သံတောင်ကြီးမဲဆန္ဒနယ်မှ ဦးစောဗစ်တာခလိုက် မေးမြန်းဖို့ ဖြစ်ပါတယ်။</speech>
<speech><mp id='1372'>ဦးစောဗစ်တာခလိုက်(သံတောင်ကြီးမဲဆန္ဒနယ်)</mp>ချစ်ခင်လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ လေ့လာသူဧည့်သည်တော်များနှင့် ပြည်သူ့ လွှတ်တော်ကိုယ်စားလှယ်များခင်ဗျား။ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ ကရင်ပြည်နယ်၊ သံတောင်ကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက် ဖြစ်ပါတယ်။ ကျွန်တော့်အနေနဲ့ ပြန်ကြားရေးနှင့် ပြည်သူ့ဆက်ဆံရေးဌာန၊ သံတောင်ကြီးမြို့နယ်၊ သံတောင်မြို့ ပြည်သူ့စာကြည့်တိုက်ကို မြို့ရုံးပြည်သူ့စာကြည့်တိုက်အင်္ဂါရပ်နှင့် အညီ ပြန်လည်ဖွဲ့စည်းပေးနိုင်ခြင်းရှိ/မရှိ မဲဆန္ဒနယ်ပြည်သူများ၏ကိုယ်စား ပြည်သူ့လွှတ်တော်ဥက္ကဋ္ဌမှ တစ်ဆင့် မေးမြန်းရမှာဖြစ်ပါတယ်။ ဥက္ကဋ္ဌကြီးခင်ဗျား။ ပြန်ကြားရေးနှင့် ပြည်သူ့ဆက်ဆံရေးဦးစီးဌာန၊ သံတောင်ကြီးမြို့နယ်ဟာ သံတောင်မြို့ ရုံးအဟောင်းသည် ၁၉၆၁ ခုနှစ် တော်လှန်ရေးကောင်စီမတက်မီဆောက်လုပ်ခဲ့တဲ့ အဆောက်အအုံဖြစ်ပြီးတော့ အချိန်ကာလဟာတော်တော်လေးကြာပါပြီ။ အဲဒီအချိန်ကစပြီးတော့ စာကြည့်တိုက်ဖွင့်လှစ်ဆောင်ရွက်ခြင်းဖြစ်ပါတယ်။ စာကြည့်တိုက်မှူး၊ စာကြည့်ခန်းထိန်းနှင့် ညစောင့် ဟူ၍ ဝန်ထမ်းသုံးဦးရှိပါတယ်။ ၂၄-၁-၁၉၉၁ ရက်နေ့တွင် ပြန်ကြားရေးနှင့် ပြည်သူ့ဆက်ဆံရေးဦးစီး ဌာနကို စတင်ဖွင့်လှစ်ဆောင်ရွက်ခဲ့ပါတယ်။ ၁-၁၀-၂၀၀၇ ရက်နေ့မှာ သံတောင်မြို့ကို မြို့နယ်ရုံးစိုက် ရာဖျက်သိမ်းပြီးတော့ သံတောင်ကြီးမြို့ကို မြို့နယ်ရုံးစိုက်ရာမြို့အဖြစ် တိုးမြှင့်ခဲ့ပါတယ်။ အဲဒါကြောင့် ၂၀-၁၂-၂၀၀၇ ရက်နေ့မှာ သံတောင်မြို့၊ မြို့နယ်စာကြည့်တိုက် မြို့နယ်ခွဲရုံးကိုဖျက်သိမ်းကာ သံတောင် မြို့ရှိ စာကြည့်တိုက်မှ ပရိဘောဂများ၊ စာအုပ်စာစောင်များကို လိပ်သိုသို့တစ်ဝက်၊ ဘောကလင်းမြို့သို့ တစ်ဝက် ခွဲဝေပေးခဲ့ပါတယ်။ ၁-၉-၂၀၁၄ ရက်နေ့မှာ သံတောင်မြို့ကို မြို့အုပ်ချုပ်ရေးပြန်လည်ဖွင့်လှစ် ပြီး မြို့အဆင့်ဌာနဖြင့်သာ ပူးပေါင်းဆောင်ရွက်လျက်ရှိပါတယ်။ မြို့အုပ်ချုပ်ရေးမှူးရုံး၊ ရပ်ကွက်လေးရပ်ကွက် အုပ်ချုပ်ရေးမှူးရုံး၊ သံတောင်မြို့နယ် နယ်မြေ ရဲစခန်း၊ မြန်မာ့စီးပွားရေးဘဏ်၊ ပြည်သူ့ဆေးရုံ၊ လျှပ်စစ်ဓာတ်အားဖြန့်ဖြူးရေးလုပ်ငန်း၊ အ.ထ.က (သံတောင်)၊ အ.မ.က ငါးကျောင်း၊ စာတိုက်၊ ဆက်သွယ်ရေး၊ အိတ်ချိန်း၊ မီးသတ်ဦးစီးဌာန၊ တိုင်းရင်း ဆေးခန်း စသည်တို့နဲ့ဆက်ဆံပြီးတော့ စာကြည့်တိုက်လုပ်ငန်းကို ဆောင်ရွက်ခဲ့ပါတယ်။ ၂၀၁၈ ခုနှစ် ပြည်နယ်လွှတ်တော်ကိုယ်စားလှယ် ဦးစောလှမြင့်မှ ကရင်ပြည်နယ်လွှတ်တော်သို့ စာကြည့်တိုက် ပြန်လည်ဖွဲ့စည်းဖွင့်လှစ်နိုင်ရန်အတွက်တင်ပြခဲ့ရာ ရောင်းမကုန်မူလအဆောက်အအုံများ ပျက်စီး ယိုယွင်းနေပြီး ပြန်ကြားရေးနှင့် ပြည်သူ့ဆက်ဆံရေးဦးစီးဌာနရုံးချုပ်မှ ၁-၉-၂၀၁၈ ရက်နေ့ ခွင့်ပြု ရန်ပုံငွေ ကျပ်သိန်း ၉၀၄၇၀၀၀ တိတိ ခွဲဝေချထားပေးပြီး ပြင်ဆင်ဆောင်ရွက်ခဲ့ပါတယ်။ ၃-၄-၂၀၁၉ ရက်နေ့မှာ မြို့ပြည်သူ့စာကြည့်တိုက် ဖွင့်လှစ်ဆောင်ရွက်နိုင်ခဲ့ပါတယ်။ ဥက္ကဌကြီးခင်ဗျား။ မည်ကဲ့သို့ဖွင့်လှစ်ပြီး စာကြည့်တိုက်ယာယီကော်မတီဖွဲ့ကာ စာကြည့်တိုက် လုပ်ငန်းများကို ဆောင်ရွက်လျက်ရှိပါတယ်။ မြို့နယ်ပြန်ကြားရေးနှင့် ပြည်သူ့ဆက်ဆံရေးဦးစီးမှူး၏ ပံ့ပိုးမှုကြောင့်သော်လည်းကောင်း၊ ယာယီကော်မတီများ၏ဝိုင်းဝန်းဆောင်ရွက်မှုဖြင့် မြို့စာကြည့်တိုက် ကို လည်ပတ်နိုင်ရန်အတွက် ကြိုးစားဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ သံတောင်မြို့ သည် သံတောင်ကြီးမြို့နယ်တစ်ခုလုံးရဲ့ အချက်အချာအလယ်ဗဟိုကျတဲ့နေရာဖြစ်သည်သာမက ယခင် မြို့နယ်ရုံးစိုက်သည့်နေရာဖြစ်သည့်အတွက် မြို့နယ်တစ်ခုလုံးရဲ့ ပညာရေး၊ အားကစား၊ ကျန်းမာရေး၊ လူမှုရေးလုပ်ငန်းများ စုစည်းဆောင်ရွက်ရန်အသင့်တော်ဆုံးနေရာလည်း ဖြစ်ခဲ့ပါတယ်။ ဒါကြောင့် မြို့ရုံးစာကြည့်တိုက်အင်္ဂါရပ်နှင့်အညီ ဖွဲ့စည်းကြပ်မတ်ဆောင်ရွက်ပေးပါက မြို့နေပြည်သူများအတွက်သော်လည်းကောင်း၊ မြို့နယ်တစ်ခုလုံးအတွက်သော်လည်းကောင်း များစွာအကျိုးဖြစ်ထွန်းမှာ ဖြစ်ပါ တယ်။ ဥက္ကဌကြီးခင်ဗျား။ ဒါကြောင့် မြို့စာကြည့်တိုက်ကို မြို့ရုံးအင်္ဂါရပ်နှင့်အညီ ပြန်လည်ဖွဲ့စည်း ပေးနိုင်ခြင်းရှိ/မရှိ မဲဆန္ဒရှင်ပြည်သူများ၏ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်း ရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ပြန်ကြားရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='24'>ဦးအောင်လှထွန်း(ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်များ၊ ဖိတ်ကြားထားသောဧည့်သည်တော် များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ပြည့်စုံပါစေကြောင်း ဆုတောင်းမေတ္တာ ပို့သဂါရဝပြု အပ်ပါတယ်။ ကျွန်တော်ကတော့ ပြန်ကြားရေးဝန်ကြီးဌာန ဒုတိယဝန်ကြီး ဦးအောင်လှထွန်း ဖြစ်ပါတယ်။ ကျွန်တော့်အနေနဲ့ ကရင်ပြည်နယ်၊ သံတောင်ကြီးမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးစောဗစ်တာခလိုက်ရဲ့ ကြယ်ပွင့်ပြမေးခွန်းကို ပြန်ကြားရေးဝန်ကြီးဌာန ကိုယ်စား ဖြေကြားသွားမှာဖြစ်ပါတယ်။ သံတောင်ကြီးမြို့နယ်၊ သံတောင်မြို့ ပြည်သူ့စာကြည့်တိုက်ကို မြို့ရုံး ပြည်သူ့စာကြည့်တိုက်အင်္ဂါရပ်နှင့်အညီ ပြန်လည်ွဲ့စည်းပေးနိုင်ခြင်းရှိ/မရှိ မေးခွန်းမေးမြန်းခဲ့တဲ့ ကရင်ပြည်နယ်၊ သံတောင်ကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက်ကို အထူးပင်ကျေးဇူးတင်ရှိပါတယ်။ လေးစားအပ်ပါသောဥက္ကဌကြီးခင်ဗျား။ ကရင်ပြည်နယ်၊ ဘားအံခရိုင်၊ သံတောင်မြို့၊ အမှတ်(၄) ရပ်ကွက်၊ မြေဧက ၀.၂၇၃ မှာရှိတဲ့(၆၀ ပေ x ၂၀ ပေ x ၁၂ ပေ) သွပ်မိုး၊ ပျဉ်ကာ၊ သမံတလင်းခင်း တစ်ထပ်အဆောက်အအုံမှာ ၁၉၉၁ ခုနှစ်၊ ဇန်နဝါရီလ ၂၄ ရက်နေ့ကစတင်ပြီးတော့ ပြန်ကြားရေးနှင့် ပြည်သူ့ဆက်ဆံရေးဦးစီးဌာန ပြည်သူ့စာကြည့်တိုက်ကို စတင်ဖွင့်လှစ်ခဲ့ပါတယ်။ ၂၀၀၂ ခုနှစ်၊ အောက်တိုဘာလ ၁ ရက်နေ့မှာ သံတောင်မြို့နယ်ရှိ သံတောင်ကြီးမြို့ကို မြို့နယ်ခွဲအဆင့်တိုးမြှင့်ခဲ့တဲ့ အတွက် ၂၀၀၇ ခုနှစ်၊ အောက်တိုဘာလ ၁ ရက်နေ့မှာ သံတောင်မြို့နယ်ရုံးဖွင့်လှစ်ထားခြင်းကို ဖျက်သိမ်းပြီး သံတောင်မြို့နယ်ခွဲရုံးအဖြစ်ထားရှိကာ သံတောင်မြို့နယ်ခွဲကို သံတောင်ကြီးမြို့နယ် အဖြစ် တိုးမြှင့်ခဲ့ပါတယ်။ အဲဒီနောက် ပြန်ကြားရေးနှင့် ပြည်သူ့ဆက်ဆံရေးဦးစီးဌာနက သံတောင်ကြီး မြို့နယ်နှင့် သံတောင်မြို့နယ်ဟူ၍ ရုံးနှစ်ရုံးဖွင့်လှစ်ဆောင်ရွက်ခဲ့ပါတယ်။ ၂၀၀၇ ခုနှစ်၊ ဒီဇင်ဘာလ ၂၀ ရက်နေ့မှာတော့ ပြည်ထဲရေးဝန်ကြီးဌာနရဲ့ အမိန့်ကြော်ငြာစာ အမှတ် ၂၀၀/၂၄-၆၅/ဦး ၁ ဖြင့် သံတောင်မြို့နယ်ခွဲကို မြို့နယ်ခွဲစာရင်းမှပယ်ဖျက်ပြီး သံတောင်ကြီး မြို့နယ်ရဲ့ လက်အောက်ခံမြို့အဖြစ် သတ်မှတ်ခဲ့ပါတယ်။ အဲဒီနောက်မှာတော့ သံတောင်မြို့နယ်ခွဲရုံးကို ဆက်လက်ဖွင့်လှစ်နိုင်ခြင်းမရှိတော့ဘဲ အသစ်ဖွင့်လှစ်တဲ့ လိပ်သိုမြို့နယ်ခွဲနှင့် ဘောဂလိမြို့နယ်ခွဲ များအတွက် စာအုပ်စာစောင်များ၊ ရုံးသုံးပရိဘောဂများနှင့် စက်ပစ္စည်းများကို တစ်ဝက်စီခွဲဝေပြီးတော့ ရုံးများဖွင့်လှစ်ခဲ့ရပါတယ်။ ၂၀၁၈ ခုနှစ်၊ မေလ ၂၁ ရက်နေ့မှာ သံတောင်ကြီးမြို့နယ်၊ အမှတ်(၁) မဲဆန္ဒနယ် ပြည်နယ်လွှတ်တော်ကိုယ်စားလှယ် ဦးစောလှမြင့်က သံတောင်မြို့စာကြည့်တိုက်ပြန်လည် ဖွင့်လှစ်ပေးနိုင်ခြင်းရှိ/မရှိ ကြယ်ပွင့်မပြမေးခွန်းမေးမြန်းလာခဲ့ပါတယ်။ အဲဒီနောက် ၂၀၁၉ ခုနှစ်၊ ဧပြီလ ၃ ရက်နေ့မှာ သံတောင်မြို့ရှိ ယခင်စာကြည့်တိုက်အဆောက်အအုံဟောင်းကို ဌာနခွင့်ပြု ရန်ပုံငွေကျပ် ၉၀၄၇၀၀၀(ကျပ်သိန်းကိုးဆယ်လေးသောင်းခုနစ်ထောင်တိတိ)ဖြင့် ပြန်လည်ပြုပြင်ပြီး သံတောင်မြို့ ပြည်သူ့စာကြည့်တိုက်အဖြစ် ပြန်လည်ဖွင့်လှစ်ပေးခဲ့ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ပြန်ကြားရေးနှင့် ပြည်သူ့ဆက်ဆံရေးဦးစီးဌာနအနေ ဖြင့် အထွေထွေအုပ်ချုပ်ရေးဦးစီးဌာန၊ ယခင်ပြည်ထဲရေးဝန်ကြီးဌာနရဲ့ မြို့နယ်များ၊ မြို့များအဆင့် သတ်မှတ်ချက်အမိန့်ကြော်ငြာစာအပေါ်မှာမူတည်ပြီးတော့ မြို့နယ်ရုံး၊ မြို့ရုံးများ ဖွင့်လှစ်ဆောင်ရွက် ရပါတယ်။ သံတောင်မြို့မှာ မြို့ ရုံးအဆင့်ဖွင့်လှစ်ပေးရန်ကိစ္စနှင့်ပတ်သက်၍ အထွေထွေအုပ်ချုပ်ရေး ဦးစီးဌာနနှင့် ပြည်ထောင်စုအစိုးရအဖွဲ့ရုံးတို့ရဲ့ ထုတ်ပြန်ချက်ရရှိတဲ့အခါမှသာ ဖွင့်လှစ်နိုင်ရေးကို စီစဉ် ပေးနိုင်မှာ ဖြစ်ပါတယ်။ ယခုအခါ သံတောင်မြို့မှာ မြို့ရုံးအဆင့်ဖွင့်လှစ်နိုင်ခြင်းမရှိသော်လည်း ဝန်ထမ်းနှစ်ဦးဖြင့် ပြည်သူ့စာကြည့်တိုက်ဖွင့်လှစ်ပြီး သုတရသစာအုပ်ပေါင်း ၁၅၀၀ အုပ်၊ စာအုပ်ဗီရိုသုံးလုံး၊ စာအုပ်စင် နှစ်စင်၊ ရုံးသုံးစားပွဲ(၆ ပေ x ၃ ပေ)နှစ်လုံး၊ ပလတ်စတစ်ထိုင်ခုံအလုံး ၃၀၊ ကလေးစာဖတ်ခန်းသုံးစားပွဲ လေးလုံးတို့ဖြင့် ပြည်သူ့စာကြည့်တိုက်ဝန်ဆောင်မှုလုပ်ငန်းများကို ဆောင်ရွက်ပေးလျက်ရှိပါကြောင်း ဥက္ကဋ္ဌကြီးမှတစ်ဆင့် ဖြေကြားအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ပြန်ကြားရေးဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>သံတွဲခရိုင်အတွင်းရှိ ပြည်ထဲရေးအမည်ပေါက် ကျေးရွာတချို့တွင် အမည်နှစ်မျိုး ခေါ်ဝေါ်သုံးစွဲနေခြင်း အား မည်သည်ကအမှန်ဖြစ်သည်ကိုသိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>သံတွဲမဲဆန္ဒနယ်မှ ဦးမင်းကြည် မေးမြန်းဖို့ ဖြစ်ပါတယ်</speech>
<speech><mp id='1528'>ဦးမင်းကြည်(သံတွဲမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် တက်ရောက် လာကြသော ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ သံတွဲ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမင်းကြည်ဖြစ်ပါတယ်။ ကျွန်တော်မေးမယ့်မေးခွန်း ကတော့ ရခိုင်ပြည်နယ်၊ သံတွဲခရိုင်အတွင်း ပြည်ထဲရေးအမည်ပေါက် ကျေးရွာတချို့မှာ အမည်နှစ်မျိုး ခေါ်ဝေါ်သုံးစွဲနေခြင်းက မည်သည်ကအမှန်ဖြစ်သည်ကို သိလို၍မေးမြန်းအပ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့သံတွဲခရိုင်အတွင်း ဂွမြို့နယ်၊ သံတွဲမြို့နယ်နှင့် ကျိန်တလီမြို့ များမှာ ပြည်ထဲရေးအမည်ပေါက်လေးရွာကို နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ တာဝန် ယူစဉ်က အမည်ပြောင်းလဲခဲ့တာကို သိရှိရပါတယ်။ သို့သော်လည်း ပညာရေးဝန်ကြီးဌာန လက်အောက် ရှိစာသင်ကျောင်းများရဲ့ အမည်ကိုပြောင်းလဲခြင်းမရှိဘဲ ယနေ့ထက်တိုင် ယခင်အတိုင်း ခေါ်ဝေါ်သုံးစွဲ လျက်ရှိပါတယ်။ ၎င်းအပြင် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနလက်အောက်ရှိ ကြေးတိုင်နှင့်မြေစာရင်းဦးစီးဌာနရှိ ကွင်းအမည်များမှာလည်း ယခင်အတိုင်း အမည်မပြောင်းလဲဘဲ ခေါ်ဆိုနေတာကို တွေ့ရှိရပါတယ်ခင်ဗျား။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါ။ ဒါကတော့ သံတွဲခရိုင်အတွင်းမှာရှိတဲ့ ပြည်ထဲရေးအမည်ပေါက်ကျေးရွာတွေကို အမည်ပြောင်းလဲထားတဲ့ အမည်စာရင်းပါ။ ပြည်ထဲရေး အမည်ပေါက်ကျေးရွာတွေကတော့ (၁)မုဆိုးမကျေးရွာကို သပြေကုန်းကျေးရွာလို့ ပြောင်းထားပါတယ်။ (၂) ကုလားကျွန်းကျေးရွာကို သာယာကျွန်းကျေးရွာလို့ပြောင်းထားပါတယ်။ (၃) ကုလားပုန်းကျေးရွာ ကို ခရေတန်းကျေးရွာလို့ ပြောင်းထားပါတယ်။ (၄) ကုလားပြင်ကျေးရွာကို ရတနာမြိုင်ကျေးရွာလို့ ပြောင်းထားပါတယ်ခင်ဗျား။ ဒါကတော့ သပြေကုန်းကျေးရွာက စာသင်ကျောင်းတွေမှာ သပြေကုန်း ကျေးရွာလို့ နာမည်ပြောင်းထားပေမဲ့ ဆရာဆရာမတွေ၊ ဝန်ထမ်းတွေရဲ့ အပြောင်းအရွှေ့နှင့် လစာ ထုတ်တဲ့ ဇယားတွေပါတဲ့အခါကျတော့ မုဆိုးမရွာဆိုပြီးတော့ပဲ အမည်နှင့်ခေါ်တွင်နေတာကို တွေ့ရပါ တယ်။ ဒါကတော့ ကျွန်တော်တို့ ကျေးပင်သာယာကျွန်းပါ။ ကျောင်းအမည်ကို ဆိုင်းဘုတ်အဲဒီလိုတပ်ထား ပေမဲ့လည်း ဆရာဆရာမတွေဝန်ထမ်းအပြောင်းအရွှေ့နှင့် လစာထုတ်တာတွေကျတော့ ကုလားကျွန်း ကျေးရွာဆိုပြီးတော့ပဲ ခေါ်ဝေါ်သုံးစွဲနေတာကို တွေ့ရပါတယ်။ ဒီဟာကတော့ ကုလားပုန်းကျေးရွာ အခြေခံပညာ မူလတန်းကျောင်းလို့ ဆိုင်းဘုတ်တပ်ထားပေမဲ့ ဟိုဘက်မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက VDP Project ကျေးရွာဖွံ့ဖြိုးရေးစီမံကိန်းပေးတဲ့ အချိန်ကျတော့ ခရေတန်း ကျေးရွာဆိုပြီးတော့ ဆိုင်းဘုတ်တပ်ထားတာကို တွေ့ရပါတယ်။ ဒါကတော့ ကျွန်တော်တို့ အခြေခံပညာ မူလတန်းကျောင်း ကုလားပြင်ကုန်းပိုင်းဖြစ်ပါတယ်။ ဒီဘက်ကဆိုင်းဘုတ်ကတော့ ကုလားပြင်ရွာ အထက်တန်းကျောင်းပါ။ ကုလားပြင်ရွာဆိုပြီးတော့ တပ်ထားတဲ့ဆိုင်းဘုတ်ဖြစ်ပါတယ်။ ဒီဟာလည်း ကျန်းမာရေးနှင့် အားကစားဝန်ကြီးဌာနမှာရှိတဲ့ ကျေးလက်ကျန်းမာရေးဌာနမှာ ကုလားပြင်ဆိုပြီး အရင်အတိုင်းပဲ ခေါ်ဝေါ်သုံးစွဲပြီးတော့ တပ်ထားတာကို တွေ့ရပါတယ်။ ဒါကတော့အခုပြောင်းလိုက်တဲ့။ ကုလားပြင်ကို ရတနာမြိုင်ဆိုပြီးတော့ ပြောင်းလဲထားတာကို တွေ့ရပါတယ်။ သို့ဖြစ်ပါ၍ ကျွန်တော်တို့ ကျေးရွာတွေကို အမည်နှစ်မျိုးခေါ်ဝေါ်သုံးစွဲနေတာကို မည်သည်ကအမှန်ဖြစ်သည်ကို သိလို၍ ဒီမေးခွန်းကို လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ပြည်ထောင်စုအစိုးရအဖွဲ့ရုံးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည် တော်များအားလုံး မင်္ဂလာအပေါင်းနှင့်ပြည့်စုံကြပါစေကြောင်း ဦးစွာပထမ နှုတ်ခွန်းဆက်သအပ်ပါ တယ်။ ရခိုင်ပြည်နယ်၊ သံတွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းကြည်၏ ကြယ်ပွင့်ပြ မေးခွန်းအပေါ်မှာ ရခိုင်ပြည်နယ်အစိုးရအဖွဲ့ကိုယ်စား ပြည်ထောင်စုအစိုးရအဖွဲ့ရုံးဝန်ကြီးဌာနမှ ဒုတိယဝန်ကြီး ဦးတင်မြင့်မှ ရှင်းလင်းတင်ပြခွင့်ပြုပါရန်နှင့် Power Point အသုံးပြုခွင့်ပြုပါရန် လေးစားစွာဖြင့် တင်ပြအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ရခိုင်ပြည်နယ်၊ သံတွဲခရိုင်၊ သံတွဲမြို့နယ်ကို မြို့နှစ်မြို့၊ ရပ်ကွက် ၁၃ ရပ်ကွက်၊ ကျေးရွာအုပ်စု ၅၉ အုပ်စု၊ ကျေးရွာ ၂၄၄ ရွာဖြင့်လည်းကောင်း၊ ဂွမြို့နယ်ကို မြို့နှစ်မြို့၊ ရပ်ကွက်ခြောက်ရပ်ကွက်၊ ကျေးရွာအုပ်စု ၃၃ အုပ်စု၊ ကျေးရွာ ၁၅၆ ရွာဖြင့်လည်းကောင်း ဖွဲ့စည်းထားရှိပါတယ်။ သံတွဲမြို့နယ်၊ ပုဇွန်ဖြေကျေးရွာအုပ်စုအတွင်းရှိ ကုလားကျွန်းကျေးရွာကို သာယာကုန်းကျေးရွာဟုလည်းကောင်း၊ ကုလားပုန်းကျေးရွာကို ခရေတန်းကျေးရွာဟုလည်းကောင်း၊ ကြာညို ကျေးရွာအုပ်စုအတွင်းရှိ မုဆိုးမကျေးရွာကို သပြေကွင်းကျေးရွာဟုလည်းကောင်း၊ ဂွမြို့နယ် အတွင်းရှိ ကုလားပြင်ကျေးရွာအုပ်စု၊ ကုလားပြင်ကျေးရွာကို ရတနာမြိုင်ကျေးရွာအုပ်စု၊ ရတနာမြိုင် ကျေးရွာဟုလည်းကောင်း ပြည်ထဲရေးဝန်ကြီးဌာနရဲ့ ၉-၆-၂၀၁၀ ရက်စွဲပါ အမိန့်ကြော်ငြာစာဖြင့် ကျေးရွာအုပ်စုနှင့် ကျေးရွာအမည်များကို ပြောင်းလဲပြင်ဆင်သတ်မှတ်ခဲ့ကြောင်း တင်ပြအပ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ်ကြီး မေးမြန်းတဲ့ ကြယ်ပွင့်ပြမေးခွန်းနှင့်စပ်လျဉ်း၍ အချို့သောဒေသခံပြည်သူများအနေဖြင့် ကျေးရွာအမည်များအား ယခင်ဒေသန္တရအခေါ်အဝေါ်များ ခေါ်ဝေါ်သုံးစွဲနေခြင်းတို့ရှိသော်လည်း ယခင်ပြည်ထဲရေးဝန်ကြီးဌာနမှ ဥပဒေ၊ လုပ်ထုံးလုပ်နည်းများ နှင့်အညီ အမိန့်ကြော်ငြာစာထုတ်ပြန်ပြီး နိုင်ငံတော်ပြန်တမ်းတွင် တရားဝင်သတ်မှတ်ထားသည့် သာယာကုန်းကျေးရွာ၊ ခရေတန်းကျေးရွာ၊ သပြေကွင်းကျေးရွာ၊ ရတနာမြိုင်ကျေးရွာအုပ်စု၊ ရတနာမြိုင် ကျေးရွာ စတဲ့အမည်များသည်သာ အမှန်ဖြစ်ပါကြောင်းနှင့် ဒေသန္တရအခေါ်အဝေါ်များ ခေါ်ဝေါ် သုံးစွဲခြင်းကိုလည်း ကန့်သတ်ရန်အစီအစဉ်မရှိပါကြောင်း ရခိုင်ပြည်နယ်အစိုးရအဖွဲ့နှင့် ညှိနှိုင်းပေါင်းစပ်ကြားအပ်ပါတယ်ခင်ဗျား။ ကျေးဇူးတင်ရှိပါတယ်။</speech>
<title>ကျေးလက်နေတောင်သူများဘဝ တိုးတက်မြင့်မားလာရေး ကျွဲ၊ နွားအရှင် တင်ပို့ခွင့်အရ နိုင်ငံ၏ မွေးမြူရေးကဏ္ဍတိုးတက်လာရေးနှင့် GDP တိုးတက်လာစေရေးအတွက် မိမိပိုင်လယ်မြေတွင် စားကျက်မြေစိုက်ပျိုးနိုင်ခွင့်၊ စိုက်ပျိုးနည်းပညာနှင့် အထောက်အပံ့ချေးငွေများ ဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>လှိုင်းဘွဲ့မဲဆန္ဒနယ်မှ ဦးခင်ချို မေးမြန်းဖို့ ဖြစ်ပါတယ်</speech>
<speech><mp id='1371'>ဦးခင်ချို (လှိုင်းဘွဲ့မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော်မေးမြန်းလိုတာကတော့ လက်ရှိ နိုင်ငံအတွင်းဖြစ်ပေါ်လျက်ရှိတဲ့ ကျေးလက်နေပြည်သူများရဲ့ ဘဝ မြင့်မားရေးနဲ့ပတ်သက်ပြီးတော့ မအူပင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိန်ဝင်းက အဆိုအဖြစ်တင်သွင်းခဲ့တဲ့ ကျွဲ၊ နွားများမွေးမြူရေးနဲ့ပတ်သက်တဲ့မေးခွန်းဖြစ်ပါတယ်။ ကျွန်တော့်ကို Power Point သုံးစွဲခွင့်ပြုဖို့နဲ့ တစ်ဆက်တည်းပြပေးဖို့ မေတ္တာရပ်ခံပါတယ်။ ဦးစိန်ဝင်းရဲ့ အဆိုအရ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနရဲ့ ၉-၁၀-၂၀၁၇ ရက်စွဲပါ အမိန့်ကြော်ငြာစာအမှတ်(၄၇/၂၀၁၇)အရ ယခင်ကကန့်သတ်ကုန်အဖြစ် သတ်မှတ်ထားတဲ့ ကျွဲ၊ နွားအရှင်များ ပြည်ပတင်ပို့မှုနှင့်ပတ်သက်ပြီး ပိတ်ပင်ထားမှုကိုပယ်ဖျက်ပြီးတော့ တရားဝင် တင်ပို့ခွင့်ပြုခဲ့လို့ ပြည်တွင်းမှာ ကျွဲ၊ နွားရှားပါးပျောက်ကွယ်လာမှာကိုစိုးရိမ်လို့ အဆိုအဖြစ်တင်သွင်း ခဲ့တဲ့အပေါ်မှာ ကိုယ်စားလှယ်များက ဝိုင်းဝန်းဆွေးနွေးအကြံပြု တင်ပြခဲ့ကြဖူးပါတယ်။ လက်ရှိ အခြေအနေအရ ကျွန်တော်တို့နယ်မြေတွေ ကွင်းဆင်းသွားတဲ့အခါမှာ ကျွန်တော့်မြို့နယ်က တောရွာ တော်တော်များများမှာလည်းပဲ ကျွဲ၊ နွားမွေးမြူတာတွေ အတော်လေးနည်းပါးလာတာ တွေ့ရပါတယ်။ ကျွဲ၊ နွားမွေးမြူဖို့ အခက်အခဲက စားကျက်မြေမရှိလို့ စိုက်ပျိုးလယ်မြေတွေမှာ ကျွဲ၊ နွားတွေ ဝင်ရောက်လို့ ဒေသနေတောင်သူအချင်းချင်း ပြဿနာဖြစ်ကြတာကြောင့် မမွေးကြတော့တာ ဖြစ်ကြောင်း သိရပါတယ်။ ၂၈-၃-၂၀၁၈ ရက်စွဲနဲ့ စားကျက်မြေဖော်ထုတ်ရေးကြယ်ပွင့်မပြမေးခွန်း အပေါ်မှာ ပြည်ထဲရေးဝန်ကြီးဌာနရဲ့ ဖြေကြားမှုအရ စားကျက်မြေဧက ၈၆၆၈၈၂. ၀၅ ရှိတဲ့အနက် စားကျက်မြေအဖြစ်ကနေ ပယ်ဖျက်ပေးလိုက်ရတာက ၁၃၅၈၃၆.၅၇ ဧကနှင့် ကမ်းပါးပြို လို့ဖျက်လိုက်ရတာက ၁၀၄.၆၀ ဧကရှိလို့ လက်ကျန်က ၇၃၀၉၄၀.၈၈ ဧက ကျန်ရှိကြောင်း သိရပါတယ်။ ဒါကလည်း စာရင်းအရသာဖြစ်ပြီးတော့ မြေပြင်မှာ အမှန်တကယ်မရှိနိုင်ဘူးလို့ ယူဆပါတယ်။ လက်ရှိ နိုင်ငံရဲ့ အခြေအနေအရ ကျေးလက်နေတောင်သူများရဲ့ ဘဝ တိုးတက်မြင့်မားလာဖို့ဟာ စိုက်ပျိုးရေး လုပ်ငန်းတစ်ခုတည်းနဲ့မဖြစ်နိုင်ဘဲနဲ့ မွေးမြူရေးလုပ်ငန်းနဲ့တွဲပြီးတော့ လုပ်ကိုင်မှဖြစ်နိုင်မှာမို့ ဘိုးဘွားစဉ်ဆက်မွေးမြူလာခဲ့တဲ့ ကျွဲ၊ နွားတွေ ပြန်ပြီးမွေးမြူလာမယ်ဆိုရင် လက်ရှိ ကျွဲ၊ နွားတွေရဲ့ ဈေးနှုန်းအရ မိသားစုတစ်စုမှာ ကျွဲ၊ နွား ငါးကောင်လောက်မွေးရင် တစ်နှစ် တစ်သားကျတဲ့ အတွက်ကြောင့် တစ်နှစ်ကို သိန်း ၅၀၊ ၆၀ လောက် ငွေစုလာနိုင်မှာဖြစ်ပါတယ်။ ဒါကြောင့်မို့လို့ နိုင်ငံတော်အနေနဲ့ ပညာပေး၊ တွန်းအားပေး ကူညီဆောင်ရွက်မှုတွေ ဆောင်ရွက် ပေးသင့်တယ်လို့ ယူဆပါတယ်။ ကျွန်တော့်မြို့နယ်မှာ ၂၀၁၅-၂၀၁၆ ဘဏ္ဍာရေးနှစ်မှာ မွေး/ကု ဦးစီး ဌာနက မြစိမ်းရောင်ရန်ပုံငွေနဲ့ နောင်ဘိုကြီးကျေးရွာမှာ ရန်ပုံငွေကျပ် ၃၃၇.၅ သိန်း၊ ၂၀၁၇-၂၀၁၈ ခုနှစ်မှာ ဒိုင်းဖြတ်ကျေးရွာမှာ တောင်သူ ၃၀ ဦးကို နွားတစ်ကောင် ၁၀ သိန်းနှုန်းနဲ့ ကျပ်သိန်း ၃၀၀၊ ကရင်ပြည်နယ်အစိုးရအဖွဲ့ရန်ပုံငွေနဲ့ နွား၊ ဝက်မွေးမြူရေးလုပ်ငန်းအကောင်အထည်ဖော်နေတာ တွေလည်း ဆောင်ရွက်နေကြောင်းနှင့် စားကျက်မြေနှင့်ပတ်သက်လို့ အောက်မြန်မာနိုင်ငံမြေခွန် နည်းဥပဒေ ၄၄ အမိန့်ဆင့်ဆိုချက် ၁၃ အရ နယ်ပိုင်ဝန်ထောက်က စားကျက်ငါးဧကနဲ့ အရေးပိုင်က ၂၅၀ ဧကအထိ ခွင့်ပြုချထားပေးနိုင်ကြောင်းသိရပေမဲ့ လက်ရှိမြေပြင်မှာ မြေလွတ်၊ မြေလပ်နှင့် မြေရိုင်း အမှန်တကယ် ကျန်ရှိနေမှုရှိ/မရှိမသိနိုင်တဲ့အတွက်လည်း အခက်အခဲတစ်ခုဖြစ်နေတဲ့အတွက်ကြောင့် ဒီပြဿနာကို ဖြေရှင်းနိုင်ဖို့အတွက် လယ်သမားများ မိမိပိုင်လယ်မြေများမှာပဲ ၂၀၁၂ ခုနှစ်၊ လယ်ယာမြေဥပဒေပါပြဋ္ဌာန်းချက်များနှင့်အညီ စားကျက်စိုက်ပျိုးတဲ့စနစ်ဆောင်ရွက်နိုင်မယ်ဆိုရင် အဆင်ပြေနိုင်မယ်လို့ ယူဆပါတယ်။ လက်ရှိထိုင်းနိုင်ငံမှာ စိုက်ပျိုးအောင်မြင်ဖြစ်ထွန်းနေတဲ့ နေဗီယာမြက်အမျိုးအစားဟာ တစ်လခွဲ၊ နှစ်လလောက်ကို တစ်ကြိမ်ရိတ်သိမ်းနိုင်ပြီးတော့ တစ်နှစ် တစ်ဧက တန် ၁၅၀၊ ၂၀၀ အထိထွက်လို့ တစ်ဧက တစ်နှစ် မြန်မာငွေနဲ့ ကျပ်သိန်း ၅၀ လောက် ဝင်ငွေရနိုင်ကြောင်းသိရပြီးတော့ ကျွဲ၊ နွားမွေးမယ်ဆိုရင် တစ်ဧကကို ၁၅ ကောင်မွေးနိုင်ကြောင်းနှင့် ခုနစ်ရက်တစ်ကြိမ်ရိတ်သိမ်းနိုင်ကြောင်း သိရပါတယ်။ ကျွဲ၊ နွားများအတွက် သာမန်မြက်များထက်ကို အာဟာရပိုကြွယ်ပြီးတော့ မြက်ချဉ်ပြုလုပ်မယ်ဆိုရင် ခြောက်လအထိထားနိုင်ကြောင်းသိရတဲ့အတွက်ကြောင့် ဒီမြက်ချဉ်က မိုးရာသီကာလရေကြီးလာရင် ကျွဲ၊ နွားတွေအတွက် အစာသိုလှောင်နိုင်တယ်လို့ သိရပါတယ်။ ဒါကြောင့် နိုင်ငံအတွင်း ကျွဲ၊ နွားများ တရားဝင်နိုင်ငံခြားတင်ပို့မှုအပေါ် အထောက်အကူပြုနိုင် ရေး၊ ကျေးလက်နေတောင်သူများဘဝ မြင့်မားအဆင်ပြေလာရေး၊ ကျွဲ၊ နွားများ နိုင်ငံအတွင်း တဖြည်းဖြည်းပျောက်ဆုံးလျော့နည်းသွားမှုနှင့် အသားရှားပါးမှု၊ အသားဈေးနှုန်းမြင့်မားလာနေမှု၊ ပြည်သူများ အသားဈေးနှုန်းမြင့်မားစွာ ဝယ်ယူစားသုံးရမှုအန္တရာယ်ကို ကာကွယ်နိုင်ဖို့အတွက် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ ကျေးလက်နေတောင်သူများဘဝ တိုးတက် မြင့်မားလာရေး၊ ကျွဲ၊ နွားအရှင်တင်ပို့ခွင့်အရ နိုင်ငံအတွင်း ကျွဲ၊ နွားများ လျော့နည်းပျောက်ဆုံးမှု၊ အသားရှားပါးပြီး ဈေးနှုန်းကြီးမြင့်လာမှု၊ ပြည်သူများစားသုံးမှုလိုအပ်ချက် ပြည့်ပြည့်ဝဝဖြည့်ဆည်း နိုင်ရန် ခက်ခဲလာမှုအန္တရာယ်ကြိုတင်ကာကွယ်နိုင်ရေး၊ နိုင်ငံရဲ့ မွေးမြူရေးကဏ္ဍတိုးတက်လာရေးနဲ့ နိုင်ငံ GDP တိုးတက်လာစေရေးအတွက် ကျွဲ၊ နွားမွေးမြူရန်လိုအပ်တဲ့ စားကျက်မြေအတွက် မိမိပိုင် လယ်မြေမှာ စားကျက်မြေစိုက်ပျိုးနိုင်ခွင့်၊ စိုက်ပျိုးနည်းပညာနှင့်ထောက်ပံ့ချေးငွေများ ထောက်ပံ့ဆောင်ရွက်ပေးနိုင်ရေး အစီအစဉ်ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ် ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ပြည်ထောင်စုအစိုးရအဖွဲ့ရုံးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကရင်ပြည်နယ်၊ လှိုင်းဘွဲ့မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်ချို၏ ကြယ်ပွင့်ပြမေးခွန်းအပေါ် ပြည်ထောင်စုအစိုးရအဖွဲ့ရုံးဝန်ကြီးဌာနမှ ကျွန်တော် ဒုတိယဝန်ကြီး ဦးတင်မြင့်မှ ဆက်လက်ရှင်းလင်း တင်ပြခွင့်ပြုပါရန်နှင့် Power Point အသုံးပြုခွင့်ပြုပါရန် လေးစားစွာဖြင့်တင်ပြအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံအတွင်း ကျွဲ၊ နွားများ လျော့နည်း ပျောက်ဆုံးမှု၊ အသားရှားပါးပြီး ဈေးနှုန်းကြီးမြင့်လာမှု၊ ပြည်သူများစားသုံးမှုလိုအပ်ချက် ပြည့်ပြည့်ဝဝဖြည့်ဆည်းရန် ခက်ခဲလာမှုအန္တရာယ်ကြိုတင်ကာကွယ်နိုင်ရေး၊ နိုင်ငံ၏မွေးမြူရေးကဏ္ဍ တိုးတက်လာရေးအတွက်ကျေးလက်နေတောင်သူများ၏ နွားမများကို မေထုန်မဲ့သားစပ်လုပ်ငန်းများ ဆောင်ရွက်ပေးခြင်း၊ ကျေးရွာများတွင် သဘာဝသားစပ်လုပ်ငန်းများကို စနစ်တကျဖြစ်အောင် စောင့်ရှောက်မှုပေးခြင်း၊ အသိပညာပေးခြင်း၊ ကူးစက်ရောဂါများကြောင့် ကျွဲ၊ နွားများ သေဆုံးမှုမရှိစေရန်အတွက် ကူးစက် ရောဂါကာကွယ်ဆေးထိုးလုပ်ငန်းများကို မွေးမြူရေးနှင့်ကုသရေးဦးစီးဌာနမှ စီမံချက်များချမှတ်ဆောင်ရွက်ပေးခြင်း၊ မွေးမြူရေးကဏ္ဍဖွံ့ဖြိုးတိုးတက်စေရန်အတွက် နိုင်ငံတော်မှ မြစိမ်းရောင်စီမံကိန်း ကဲ့သို့သော ထောက်ပံ့ငွေအစီအစဉ်များကို သက်ဆိုင်ရာဌာနများနှင့်ပူးပေါင်း၍ ဆောင်ရွက်ပေးလျက် ရှိပြီး မွေးမြူရေးဆိုင်ရာပညာပေးသင်တန်းများကိုလည်း ဆောင်ရွက်ပေးလျက်ရှိကြောင်း သိရှိတင်ပြ အပ်ပါတယ်။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ၂၀၁၂ ခုနှစ်၊ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေပုဒ်မ ၄ တွင် မြေလွတ်၊ မြေလပ်နှင့်မြေရိုင်း စီမံခန့်ခွဲရေးဗဟိုကော်မတီသည် နိုင်ငံတော်အတွင်းရှိ မြေလွတ်၊ မြေလပ်နှင့်မြေရိုင်းများကို ပုဒ်မခွဲ(က) တွင် စိုက်ပျိုးရေးလုပ်ငန်း၊ ပုဒ်မခွဲ(ခ)တွင် မွေးမြူရေးလုပ်ငန်းနှင့် ပုဒ်မခွဲ(ဃ)တွင် အစိုးရက ခွင့်ပြုထားသော ဥပဒေနှင့်ညီညွတ်သည့် အခြားလုပ်ငန်းများအတွက် လုပ်ပိုင်ခွင့်၊ အသုံးပြုခွင့် ပြုနိုင်သည်ဟု ပြဋ္ဌာန်းထားရှိပါကြောင်း တင်ပြအပ်ပါတယ်။ သို့ဖြစ်ပါ၍ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေအရ မြေလွတ်၊ မြေလပ်နှင့်မြေရိုင်းများအား မွေးမြူရေးအတွက်ဖြစ်စေ၊ စားကျက်မြေအတွက်ဖြစ်စေ အသုံးပြုရန်ခွင့်ပြုချက်ရရှိပါက နေဗီယာမြက်အမျိုးအစား စိုက်ပျိုးနိုင်မှာ ဖြစ်ပါတယ်။ ၂၀၁၂ ခုနှစ်၊ လယ်ယာမြေဥပဒေ ပုဒ်မ ၂၈ ပုဒ်မခွဲ(က)နှင့် ပုဒ်မ ၂၈ ပုဒ်မခွဲ(ခ)တို့အရ လယ်ယာမြေ သို့မဟုတ် လယ်ယာမြေမှတစ်ပါး လယ်ယာမြေတွင် သီးနှံပြောင်းလဲစိုက်ပျိုးရန်ဖြစ်ပါက သတ်မှတ်ချက်များနှင့်အညီ စိစစ်ပြီးခွင့်ပြုနိုင်ကြောင်း ပြဋ္ဌာန်းထားပါတယ်။ ထို့အပြင် တောင်သူ လယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ ပုဒ်မ ၈ ပုဒ်မခွဲ(ခ)တွင် နိုင်ငံတော်၏အဓိကစားသုံးသီးနှံဖြစ်သည့် ဆန်စပါးစိုက်ပျိုးမှုကိုမထိခိုက်စေဘဲ မိမိတို့လယ်မြေပေါ်တွင် မိမိတို့ကြိုက်နှစ်သက်သည့်သီးနှံကို လွတ်လပ်စွာရွေးချယ်စိုက်ပျိုးခွင့်ရှိသည်ဟု ပြဋ္ဌာန်းထားပါတယ်။ သို့သော်လည်း နေဗီယာမြက်အနေဖြင့်တော့ သီးနှံအမျိုးအစား မဟုတ်တဲ့အတွက် အဆိုပါပြဋ္ဌာန်းချက် များအရ ဆောင်ရွက်၍မရနိုင်ကြောင်း သိရှိရပါတယ်။ သို့သော်လည်း ၂၀၁၂ ခုနှစ်၊ လယ်ယာမြေ ဥပဒေ ပုဒ်မ ၃၀ တွင် အများပြည်သူအကျိုးငှာ လယ်မြေကို အခြားနည်းဖြင့်အသုံးပြုရန် လျှောက်ထား ချက်နှင့်စပ်လျဉ်း၍ ပုဒ်မခွဲ(က)တွင် ဗဟိုလယ်ယာမြေ စီမံခန့်ခွဲမှုအဖွဲ့သည် လယ်မြေကိုအခြား နည်းဖြင့် အသုံးပြု နိုင်ရေးအတွက် တိုင်းဒေသကြီး သို့မဟုတ် ပြည်နယ်လယ်ယာမြေစီမံခန့်ခွဲမှုအဖွဲ့ရဲ့ စိစစ်ထောက်ခံချက်ဖြင့် ခွင့်ပြုနိုင်သည်ဟု ပြဋ္ဌာန်းထားတဲ့အတွက် လယ်မြေကို အခြားနည်းဖြင့် အသုံးပြုခွင့်ရရှိပါက နေဗီယာမြက်ကို စိုက်ပျိုးနိုင်မှာဖြစ်ပါကြောင်း တင်ပြအပ်ပါတယ်။ လေးစားအပ်ပါသော ဥက္ကဌကြီးခင်ဗျား။ ပြည်ထောင်စုအစိုးရအဖွဲ့ရုံးဝန်ကြီးဌာန၊ အထွေထွေ အုပ်ချုပ်ရေးဦးစီးဌာနအနေဖြင့် နေပြည်တော်၊ တိုင်းဒေသကြီး/ ပြည်နယ်များရှိ တောင်သူများမှ မွေးမြူ ထားသော ကျွဲ၊ နွားများ၏အစားအစာအတွက် လိုအပ်၍ သက်ဆိုင်ရာကျေးရွာအုပ်စု၊ မြို့နယ်၊ ခရိုင် များမှ ဥပဒေနှင့်အညီ အခြားနည်းအသုံးပြုခွင့်ရရှိပြီး အဆိုပြု တင်ပြလာပါက အထက်မြန်မာပြည် မြေနှင့်အမိန်ဆင့်ဆိုချက် (၉၁) အရလည်းကောင်း၊ ၁၈၇၆ ခုနှစ်၊ အောက်မြန်မာနိုင်ငံ မြေနှင့် အခွန်နည်းဥပဒေ အပိုဒ် ၇၀ အရလည်းကောင်း စိုက်ပျိုးမြေများနှင့် ကြိုးဝိုင်း/ကြိုးပြင်ကာကွယ်တော များ၊ အခြားသစ်တောများ၊ သဘာဝပတ်ဝန်းကျင်များကို ထိခိုက်မှုမရှိစေဘဲ ကျွဲ၊ နွားနှင့် အခြားတိရစ္ဆာန်များအတွက် လုံလောက်သည့်စားသုံးမှုဖူလုံစေရန်အတွက် လိုအပ်သည့်ပမာဏကို စနစ်တကျတွက်ချက်ပြီး လုပ်ထုံးလုပ်နည်းနှင့်အညီ အမှုတွဲတည်ဆောက်၍ ပြည်ထောင်စုအစိုးရအဖွဲ့ ရုံးဝန်ကြီးဌာန ပြည်ထောင်စုဝန်ကြီးထံ တင်ပြခွင့်ပြုချက်ရယူပြီး စားကျက်မြေများ Posture Land သို့မဟုတ် Grqzing Ground အဖြစ် ဖော်ဆောင်ပေးနိုင်မည်ဖြစ်ကြောင်း တင်ပြအပ်ပါတယ်။ သို့ဖြစ်ပါ၍ မိမိပိုင်လယ်မြေတွင်ဖြစ်စေ၊ မြေလွတ်၊ မြေလပ်နှင့်မြေရိုင်းတွင်ဖြစ်စေ အခြားနည်း ခွင့်ပြုချက်များရရှိပြီးပါက စားကျက်မြေစိုက်ပျိုးအသုံးပြုခွင့်များ ရရှိလာမည်ဖြစ်ပြီး နေဗီယာမြက် အမျိုးအစားများအား စိုက်ပျိုးလုပ်ကိုင်နိုင်မည်ဖြစ်ပါကြောင်း၊ စိုက်ပျိုးရေးဦးစီးဌာနအနေဖြင့်လည်း စိုက်ပျိုးရေးနည်းပညာများကို အသိပညာပေးဟောပြောခြင်း၊ ကွင်းဆင်း၍နည်းပညာပေးခြင်းနှင့် ကျေးလက်နေတောင်သူများဘဝ တိုးတက်မြင့်မားရေးအတွက် မြန်မာ့လယ်ယာဖွံ့ဖြိုးရေးဘဏ်မှလည်း မိုးစပါးနှင့်ဆောင်းသီးနှံများစိုက်ပျိုးရန်အတွက် စိုက်ပျိုးစရိတ်ချေးငွေများ ထုတ်ချေးပေးခြင်း၊ သမဝါယမဦးစီးဌာနမှလည်း စိုက်ပျိုးရေးသမဝါယမနှင့် မွေးမြူရေးသမဝါယမစသည်ဖြင့် ချေးငွေများ ထုတ်ချေးပေးလျက်ရှိရာ ယခုထက်ပိုမိုထုတ်ချေးပေးနိုင်ပါက မွေးမြူရေးလုပ်ငန်း၊ စိုက်ပျိုးရေး လုပ်ငန်းများကို တိုးချဲ့လုပ်ကိုင်နိုင်မည်ဖြစ်ပါ၍ နိုင်ငံတော်၏ GDP ကိုလည်း တိုးတက်လာစေမည် ဖြစ်ပါကြောင်း သက်ဆိုင်ရာဝန်ကြီးဌာနများနှင့် ပေါင်းစပ်ဖြေကြားချက်များအရ ရှင်းလင်းဖြေကြား အပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<title>ကျောင်းကုန်းမြို့နယ်တွင် နိုင်ငံတကာအဖွဲ့အစည်းဖြင့် ဆောင်ရွက်ရန်လျာထားသည့် ကျေးလက်လမ်း ခြောက်လမ်းအား မည်သည့်အချိန်တွင် ဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ကျောင်းကုန်းမဲဆန္ဒနယ်မှ ဦးသိန်းထွန်း မေးမြန်းဖို့ဖြစ်ပါတယ်</speech>
<speech><mp id='474'>ဦးသိန်းထွန်း(ကျောင်းကုန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်က ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ကျွန်တော့်အနေနဲ့ နိုင်ငံတကာအဖွဲ့အစည်းဖြင့်ဆောင်ရွက်မယ့် ကျေးလက်လမ်းလုပ်ငန်းများအား မည်သည့်အချိန်တွင် ဆောင်ရွက်ပေးမည်ကို သိရှိ လိုကြောင်း မေးမြန်းသွားမှာဖြစ်ပါတယ်။ Power Point သုံးစွဲခွင့်ပြုပါရန် လေးစားစွာ တင်ပြအပ်ပါ တယ်။ ရေခလုတ်-ဒေါင့်ကြီးလမ်းက ၁၀ မိုင် ၄ ဖာလုံရှိပါတယ်။ သူ့ကို ကျွန်တော်တို့ လွှတ်တော် ကိုယ်စားလှယ်များ၊ ဌာနဆိုင်ရာများပေါင်းစပ်ပြီးတော့ Chind Spoke ရဲ့ အကူအညီနဲ့ နိုင်ငံတကာ အဖွဲ့အစည်းကနေပြီးတော့ ဆောင်ရွက်မယ့် တင်ထားတဲ့လမ်းဖြစ်ပါတယ်။ ၂၀၁၄-၂၀၁၅ ခုနှစ်တုန်းက ၁၀ မိုင် ၄ ဖာလုံကို အမာခံကျောက်ခင်းလမ်းအဖြစ် ခင်းထားပြီးဖြစ်ပါတယ်။ ဒီနှစ်ဘတ်ဂျက်အရ ကွန်ကရစ်လမ်း ၁ မိုင်နဲ့ ကျေးလက်က ၅.၅ ဖာလုံဆိုတော့ ၁ မိုင်နဲ့ ၅.၅၅ ဖာလုံဖြစ်ပါတယ်။ ဒါက ရေခလုတ်-ဒေါင့်ကြီးလမ်းဖြစ်ပါတယ်။ ဒါကတော့ ရင်ဆိုင်-မရမ်းချောင် ဇီးချောင်လမ်းဖြစ်ပါတယ်။ ရင်ဆိုင်-မရမ်းချောင်လမ်းက ၂၀၁၄-၂၀၁၅ ခုနှစ်မှာ ၂ မိုင်နဲ့ ၁ ဖာလုံ ကျောက်ခင်းလမ်းဖြစ်ပြီးတော့ ဒီဘက်က ဇီးချောင်လမ်းက ၁ မိုင်နဲ့ ၆ ဖာလုံ ကျောက်ခင်းလမ်းဖြစ်ပါတယ်။ စုစုပေါင်း ဒီလမ်းနှစ်လမ်းဆက်မယ်ဆိုလို့ရှိရင်တော့ ၁၁ မိုင်နဲ့ ၅ ဖာလုံဖြစ်ပါတယ်။ ဒါကိုလည်း ကျွန်တော်တို့ လွှတ်တော်ကိုယ်စားလှယ်များ၊ ဌာနဆိုင်ရာ များကနေပြီးတော့မှ World Bank အစီအစဉ်၊ နိုင်ငံတကာအစီအစဉ်နဲ့ ဆောင်ရွက်မယ့်လမ်း ဆိုပြီးတော့ ကျွန်တော်တို့ တင်ထားခြင်းဖြစ်ပါတယ်။ ရုံးတော-ပုဂံစု-ကျုံတာလမ်းဖြစ်ပါတယ်။ ဒါကို ရုံးတော-ပုဂံစု-ကျုံတာလမ်းကလည်း ၂၀၁၄-၂၀၁၅ ခုနှစ်မှာ အမာခံကျောက်ခင်းလမ်းအဖြစ် ၃ မိုင်နဲ့ ၂ ဖာလုံခင်းထားပြီးဖြစ်ပါတယ်။ ကျုံတာအထိဆိုလို့ရှိရင်တော့ ၆ မိုင်ဖြစ်ပြီးတော့ ဒါကိုလည်း လွှတ်တော်ကိုယ်စားလှယ်များ၊ ဌာနဆိုင်ရာများပေါင်းစပ်ပြီးတော့၊ အုပ်ချုပ်ရေးအဖွဲ့များပေါင်းစပ် ပြီးတော့ ဂျပန်အစိုးရရဲ့ထောက်ပံ့ငွေနဲ့ ခင်းမယ်ဆိုပြီးတော့ တင်ထားတဲ့လမ်းတစ်လမ်း ဖြစ်ပါတယ်။ နောက်တစ်လမ်းကတော့ ပိန်းဂရက်လေး-ကျောင်းအိုင်-ပိန်းဂရက်ကြီးလမ်းဖြစ်ပါတယ်။ အရှည်အားဖြင့် ၃ မိုင်နဲ့ ၅.၈၈ ဖာလုံဖြစ်ပါတယ်။ ဒါကိုလည်း (၁၃) ကြိမ်မြောက် ကြယ်ပွင့်ပြမေးခွန်း မှာလည်း မေးခွန်းအရ ဝန်ကြီးဖြေပြီးဖြစ်ပါတယ်။ ဒါကိုတော့ ၂၀၂၀ ခုနှစ်နောက်ပိုင်းမှာပဲ အစီအစဉ် အရ ဆောင်ရွက်ပေးနိုင်မယ့်လမ်းဖြစ်ပါတယ်။ လက်ရှိအနေအထားအရ ဒီလမ်းက မြေသားလမ်း ဖြစ်ပါတယ်။ ဒါကို ဂျပန်အစိုးရချေးငွေနဲ့ဆောင်ရွက်ဖို့ တင်ထားတဲ့လမ်းဖြစ်ပါတယ်။ အခုကတော့ အမှတ်(၃)-ရွှေဘိုတန်း-ဇီးငူလမ်း ၇ မိုင်နဲ့ ၃ ဖာလုံဖြစ်ပါတယ်။ ဒါကတော့ (၁၂)ကြိမ်မြောက်မှာ မေးထားတဲ့ ကြယ်ပွင့်ပြမေးခွန်းအရ ဝန်ကြီးဌာနကလည်း ဖြေထားပြီးတော့မှ သတ်မှတ်ထားတဲ့ ဘဏ္ဍာရေးနှစ်မှာ တင်ပြပြီးတော့ ဆောင်ရွက်မယ်ဆိုတဲ့လမ်းဖြစ်ပါတယ်။ အဲဒီလမ်းကတော့ ၂၀၁၄၂၀၁၅ ခုနှစ်မှာ ညာဘက်က ဇီးငူလမ်းက ကျောက်ခင်းလမ်း ၁ မိုင်ရပါတယ်။ ပြီးခဲ့တဲ့ ၂၀၁၇-၂၀၁၈ ခုနှစ်မှာတော့ ရွှေဘိုတန်းဘက်ကနေပြီးတော့ ကျောက်ခင်းလမ်း ၁ မိုင်ရပါတယ်။ ဟိုဘက်ဖျားမှာ ၁ မိုင်၊ ဒီဘက်ဖျားမှာ ၁ မိုင်ဖြစ်ပြီးတော့ ကြားထဲကမြေသားလမ်းက ၅ မိုင်နဲ့ ၃ ဖာလုံကျန်ရှိတဲ့လမ်း ဖြစ်ပါတယ်။ အဲဒီလမ်းကိုလည်း ဌာနဆိုင်ရာများ၊ ကျွန်တော်တို့ လွှတ်တော်ကိုယ်စားလှယ်များ ပေါင်းစပ်ပြီးတော့ ကိုရီးယားနိုင်ငံအကူအညီနဲ့ ဆောင်ရွက်မယ့် နိုင်ငံတကာအကူအညီနဲ့ လမ်းဖြစ်ပြီး တော့ ကျွန်တော်တို့ တင်ပြထားခြင်းဖြစ်ပါတယ်။ ဒါကတော့ ချောင်းဝ-ဘုရားကြီးကုန်း-ဆင်ကူးလမ်းဖြစ်ပါတယ်။ ဒီနှစ်ဘတ်ဂျက်မှာပဲ ကျောက်ခင်းလမ်းနဲ့ပတ်သက်ပြီးတော့ ၂ မိုင်နဲ့ ၁.၂ ဖာလုံရတဲ့ လမ်းဖြစ်ပါတယ်။ မိုင်အားဖြင့် ၁၀ မိုင် နဲ့ ၃ ဖာလုံရှိပါတယ်။ ဒါကိုတော့ ကိုရီးယားနိုင်ငံအကူအညီနဲ့ တင်ပြထားတဲ့လမ်းဖြစ်ပါတယ်။ အားလုံးကျေးဇူးတင်ပါတယ်။ ဒါကြောင့်မို့လို့ ကျွန်တော့်အနေနဲ့ မေးခွန်းတင်ပြလိုတာကတော့ ကျွန်တော်တို့ ကျောင်းကုန်းမြို့နယ်မှာ နိုင်ငံတကာအဖွဲ့အစည်းနဲ့ ဆောင်ရွက်မယ့် ဖော်ပြပါ ကျေးလက် လမ်းခြောက်လမ်းအား မည်သည့်အချိန်တွင် ဆောင်ရွက်ပေးမည်ကိုသိရှိလိုကြောင်း ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့်အနေဖြင့် ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသိန်းထွန်းမေးမြန်းထားတဲ့ ကျောင်းကုန်းမြို့နယ်အနေဖြင့် နိုင်ငံတကာအဖွဲ့အစည်း ဖြင့် ဆောင်ရွက်ရန်လျာထားသည့် ကျေးလက်လမ်းခြောက်လမ်းအား မည်သည့်အချိန်တွင် ဆောင်ရွက် ပေးနိုင်ခြင်းရှိ/မရှိ သိရှိလိုခြင်းနဲ့စပ်လျဉ်းတဲ့မေးခွန်းအား ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတကာအဖွဲ့အစည်းများဖြင့်ဆောင်ရွက်မည့် ကျေးလက်လမ်းလုပ်ငန်းများနှင့်ပတ်သက်၍ ဆောက်လုပ်ရေးဝန်ကြီးဌာန၏ မူဝါဒနှင့်အညီ စီမံကိန်း ဆိုင်ရာအချက်အလက်များအား သက်ဆိုင်ရာမြို့နယ်များအလိုက် ပြုစုရေးဆွဲပြီး သက်ဆိုင်ရာဝန်ကြီး ဌာနအဖွဲ့အစည်းများမှ သဘောထားမှတ်ချက်များရယူပြီးတော့ စီမံကိန်းများအား အကောင်အထည် ဖော်ဆောင်ရွက်လျက်ရှိပါတယ်။ ဧရာဝတီတိုင်းဒေသကြီး၊ ကျောင်းကုန်းမြို့နယ်အတွင်းရှိ ကျေးလက် လမ်းခြောက်လမ်းအား နိုင်ငံတကာအကူအညီ၊ အထောက်အပံ့ချေးငွေများဖြင့် လတ်တလော ရရှိအောင် ဆောင်ရွက်နိုင်ခြင်းမရှိသေးသော်လည်းပဲ ပြည်ထောင်စုအစိုးရအဖွဲ့နှင့် တိုင်းဒေသကြီး အစိုးရအဖွဲ့တို့၏ရန်ပုံငွေဖြင့် လက်ရှိဆောင်ရွက်လျက်ရှိပါတယ်။ ရေခလုတ်-ဒေါင့်ကြီးလမ်းအရှည် ၁၀ မိုင် ၄ ဖာလုံအနက် ၁ မိုင်အား ကွန်ကရစ်လမ်းအဖြစ် ၂၀၁၈-၂၀၁၉ ဘဏ္ဍာရေးနှစ် ပြည်ထောင်စု ငွေလုံးငွေရင်းရန်ပုံငွေဖြင့် ဆောင်ရွက်ပေးခဲ့ပြီးဖြစ်ပါတယ်။ ရင်ဆိုင်-မရမ်းချောင်-ဇီးချောင်လမ်းအရှည် ၁၁ မိုင် ၅ ဖာလုံအနက် ၁ မိုင်ခန့်အား ကွန်ကရစ် လမ်းအဖြစ်ဆောင်ရွက်ရန် ၂၀၁၉-၂၀၂၀ ဘဏ္ဍာရေးနှစ် ဧရာဝတီတိုင်းဒေသကြီးအစိုးရအဖွဲ့ ရန်ပုံငွေမှာ လျာထားတင်ပြထားပြီး ဖြစ်ပါတယ်။ ရုံးတော-ပုဂံစု-ကျုံတာလမ်းအရှည် ၁၁ မိုင် ၅ ဖာလုံ အနက် ၁ မိုင်ခန့်အား ကွန်ကရစ်လမ်းအဖြစ်ဆောင်ရွက်ရန် ၂၀၁၉-၂၀၂၀ ဘဏ္ဍာရေးနှစ် ဧရာဝတီ တိုင်းဒေသကြီးအစိုးရအဖွဲ့ရန်ပုံငွေမှာ လျာထားတင်ပြပြီးဖြစ်ပါတယ်။ ပိန်းဂရက်လေး-ကျောင်းအိုင်ပိန်းဂရက်ကြီးလမ်းအရှည် ၃ မိုင် ၄ ဖာလုံအား အဆင့်မြှင့်တင်ခြင်းလုပ်ငန်းများဆောင်ရွက်ရန် ၂၀၂၀-၂၀၂၁ ဘဏ္ဍာရေးနှစ် တိုင်းဒေသကြီးအစိုးရအဖွဲ့ရန်ပုံငွေမှာ ထည့်သွင်းလျာထားတင်ပြ သွားမှာဖြစ်ပါတယ်။ အမှတ်(၃) ရွှေဘိုတန်း-ဇီးငူလမ်းအရှည် ၇ မိုင် ၃ ဖာလုံ အနက် ၂ မိုင်အား ကျောက်ချောလမ်းအဖြစ် ၂၀၁၆-၂၀၁၇ ဘဏ္ဍာရေးနှစ်နှင့် ၂၀၁၇-၂၀၁၈ ဘဏ္ဍာရေးနှစ်တို့မှာ ပြည်ထောင်စုရန်ပုံငွေဖြင့် ဆောင်ရွက်ခဲ့ပြီးဖြစ်ပါတယ်။ ချောင်းဝ-ဘုရားကြီး-ဆင်ကူးလမ်းအရှည် ၁၀ မိုင် ၃ ဖာလုံအနက် ၂ မိုင်အား ကျောက်ချောလမ်းအဖြစ် ၂၀၁၈-၂၀၁၉ ဘဏ္ဍာရေးနှစ် ပြည်ထောင်စုရန်ပုံငွေဖြင့် ဆောင်ရွက်ခဲ့ပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ ကျောင်းကုန်းမြို့နယ်အတွင်း ရှိ ကျေးလက်လမ်းများအား နိုင်ငံတကာအကူအညီ၊ အထောက်အပံ့ချေးငွေများ ရရှိမှုပေါ်မူတည်၍ဆောင်ရွက်သွားမည်ဖြစ်ပါကြောင်းနှင့် နိုင်ငံတကာအကူအညီ၊ အထောက်အပံ့ချေးငွေများတွင် ပါဝင်ခြင်းမရှိခဲ့ပါကလည်း ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာန၏ နှစ်ရှည်စီမံကိန်းများတွင် ဆောင်ရွက်ရန်ထည့်သွင်းလျာထား ဆောင်ရွက်လျက်ရှိပါကြောင်း ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='474'>ဦးသိန်းထွန်း(ကျောင်းကုန်းမဲဆန္ဒနယ်)</mp>ကျွန်တော့်အနေနဲ့ ဆက်စပ်မေးခွန်း မေးလိုပါတယ်။ ဒုတိယအကြိမ်တက်တဲ့ အစိုးရသစ်ပေါ့နော်။ ဒီလမ်းတွေကို ဌာနဆိုင်ရာများ၊ လွှတ်တော်ကိုယ်စားလှယ်များနှင့် ပေါင်းစပ်ပြီးတော့ နိုင်ငံတကာကနေပြီးတော့ လာတယ်။ ထောက်ပံ့ မယ့်လမ်းတွေလာတယ်။ ကြိုတင်ပြုစုထားပါဆိုတော့ နှစ်စပိုင်းကတည်းက ၂၀၁၆ ခုနှစ်ကတည်းက လျာထားထားတဲ့အတွက်ကြောင့် အခု ဝန်ကြီးဌာနပြောပုံအရဆိုရင်တော့ ဒီဘက်အစိုးရသက်တမ်း ထဲမှာတော့ ရနိုင်မယ့်အလားအလာမရှိပါဘူး။ မရှိတဲ့အခါကျတော့ ဒီဘက်မှာရနိုင်တဲ့ကိစ္စတွေကလည်း ၂၀၂၀-၂၀၂၁ ခုနှစ်ဆိုတဲ့အခါကျတော့ လောလောဆယ် ဒုတိယအကြိမ်အစိုးရလည်း ရှိတော့မှာ မဟုတ်ပါဘူး။ ဒါတွေကိုတော့ ဘဏ္ဍာငွေအရ တိုင်းဒေသကြီးအစိုးရနဲ့ ဆောင်ရွက်ပေးမယ်ဆိုတဲ့အခါ ကျတော့ နောက်ဘက်သက်တမ်းသွားတဲ့အခါကျတော့ ဒီဘက်ကတိကဝတ်တွေက မှတ်တမ်းမှာ ဥပမာ အားဖြင့် ရှိနိုင်အုံးမလား။ ဌာနဆိုင်ရာမှတ်တမ်းမှာ ရှိနိုင်အုံးမလား။ ဒါလေးလည်း ကျွန်တော်တို့ သိချင်ပါတယ်။ နောက်တစ်ခုက ဇီးငူလမ်းဆိုလို့ရှိရင် ၂၀၁၅-၂၀၁၆ ခုနှစ်မှာ ဟိုဘက် ၁ မိုင်ခင်းထားတယ်။ ဒီဘက်မှာကျတော့ နှစ်ဘက်ဖြစ်နေတဲ့အတွက်ကြောင့် ရွှေဘိုတန်းမှာ ၁ မိုင်ခင်းထားတယ်။ ကြားထဲမှာ ၅ မိုင် ၃ ဖာလုံလောက်ရှိတယ်။ အဲဒီဟာ မခင်းတဲ့အခါကျတော့ ပထမခင်းတဲ့လမ်းတွေကလည်း တော်တော်များများပျက်စီးကုန်ပြီ။ ကြားထဲမှာ ဘယ်လိုမှသွားလို့မရတော့ဘူး။ လမ်းတွေကလည်း ဆက်စပ်မှုမရှိတဲ့အတွက်ကြောင့် လမ်းတစ်လမ်းကို ကျွန်တော်တို့က အပြီးသတ်စေချင်တာပေါ့။ ဒီနှစ် ဆိုလို့ရှိရင်လည်း ၁၀ မိုင် ၃ ဖာလုံရှိတဲ့ ချောင်းဝ-ဘုရားကြီးကုန်းလမ်းဆိုလို့ရှိရင်လည်း ၂ မိုင်နဲ့ ၁.၂ ဖာလုံပဲရတယ်။ ၈ မိုင်လောက်ကျန်နေတဲ့အခါကျတော့ ဒါသည် ဘယ်တော့ရမှန်းမသိဘူး။ အဲဒီတော့ နောက်ထပ်ရတဲ့အခါမှာလည်း ပထမခင်းထားတဲ့လမ်းတွေကလည်း ပျက်သွားတဲ့အတွက်ကြောင့် ကျွန်တော့်အနေနဲ့ ဆက်စပ်မေးလိုတာကတော့ ဒီဘက်အစိုးရသက်တမ်းကာလမှာ နိုင်ငံတကာက နေပြီးတော့ လာဖို့ရောအလားအလာရှိသလား။ ကျွန်တော်တို့မြို့နယ်မှာ ပေးနိုင်မယ့်အလားအလာ ရှိသလား။ ဒါလေးတစ်ချက် ကျွန်တော်မေးချင်တယ်။ နောက်တစ်ချက်ကလည်း ဒီလမ်းတွေကို လမ်းတစ်ခုမပြတ်ဘဲနဲ့ နောက်တစ်လမ်းကူးသွားတော့ ဒီလိုအပြတ်အပြတ်တွေရော ဒီဘက်အစိုးရပိုင်း က၊ ဝန်ကြီးဌာနပိုင်းက ဘယ်လိုလုပ်ပေးနိုင်မလဲ။ နောက်တစ်ခုကတော့ ၂၀၂၀-၂၀၂၁ ခုနှစ်ဆိုတော့ ဟိုဘက်ရောက်သွားတဲ့အခါကျတော့ ဒီဘက်မှာပေးထားတဲ့ကတိတွေကရော မှတ်တမ်းထဲမှာ ပါသွားနိုင်မလား စသည်အားဖြင့် အဲဒါလေးကို ကျွန်တော်တို့သိချင်တဲ့အတွက်ကြောင့် ဆက်စပ် မေးခွန်း မေးမြန်းခြင်းဖြစ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ မေးခွန်း(၁)ဖြစ်တဲ့ ဒီအစိုးရသက်တမ်းအတွင်းမှာ နိုင်ငံတကာအကူအညီတွေ ရနိုင်ပါအုံးမလားဆိုတဲ့ မေးခွန်းက နိုင်ငံတကာချေးငွေတွေရရှိဖို့အတွက် အချိန်လေးယူရပါတယ် ခင်ဗျ။ တချို့လုပ်ငန်းတွေစတင်နိုင်ဖို့အတွက်ဆိုရင် နှစ်နှစ်လောက်အထိ Feasibility Study မြေပြင်ကွင်းဆင်းခြင်း၊ EIA, SIA စသည်ဖြင့် ဒီလိုလုပ်ရတာဖြစ်တဲ့အတွက် ဒီမေးခွန်းကို ဖြေရမယ် ဆိုရင်တော့ ဒီအစိုးရသက်တမ်းအတွင်းမှာ ရကောင်းရနိုင်ပါတယ်။ တကယ်လို့ ဒီအစိုးရသက်တမ်း အတွင်းမှာ မရသေးလဲ ဒီမှာဆွေးနွေးထားတဲ့ ဆွေးနွေးချက်တွေဟာ ပျက်ပြယ်မသွားဘဲနဲ့ ၂၀၂၁ ခုနှစ် နောက်ပိုင်းကို နိုင်ငံတကာတွေနဲ့ ဆက်လက်ဆောင်ရွက်သွားမည်ဖြစ်ကြောင်း မေးခွန်း(၁) ဖြေကြား အပ်ပါတယ်။ မေးခွန်း (၂)ကတော့ အပြတ်အပြတ်လေးတွေဆိုတာက ဥပမာအားဖြင့်ပြောရလို့ရှိရင် လမ်း ၁၀ လမ်းရှိတယ်။ ၁၀ လမ်းရှိတဲ့အထဲမှာ တစ်လမ်းတည်းပြီးအောင်လုပ်လိုက်ပါလား။ တစ်လမ်းအစအဆုံး ပြီးအောင်လုပ်လိုက်။ အဲဒါက ဘယ်ပေါ်မူတည်သလဲဆိုရင် ဒေသခံပြည်သူတွေပေါ်မူတည်ပါတယ်။ ဒေသခံပြည်သူတွေက သူ့ရွာလည်းလုပ်ချင်တယ်။ ငါ့ရွာလည်းလုပ်ချင်တယ်ဆိုတဲ့အခါကျတော့ တစ်လမ်းထဲကိုလုပ်လိုက်ရင် ကျန်တဲ့ရွာတွေက အခက်အခဲအများကြီးဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ အခုဆိုရင် ၂ မိုင် ၃ ဖာလုံလုပ်တယ်။ ၈ မိုင်ကျန်တယ်။ ကျန်တဲ့ ၈ မိုင်အပိုင်းကို လည်း သွားလို့လာလို့ရအောင် ကျွန်တော်တို့က သာမန်ပြင်ဆင်ထိန်းသိမ်းခြင်းအနေနဲ့ ဆောင်ရွက် သွားမှာဖြစ်ပါတယ်။ ဆိုလိုတာကတော့ ဒီတိုင်းပဲဆိုလိုတာကတော့ လမ်း ၈ လမ်းရှိရင် ၈ လမ်းစလုံး အပေါ်မှာ ရန်ပုံငွေထည့်ပြီးတော့ ဆောင်ရွက်သွားခြင်းအားဖြင့် ဒေသခံပြည်သူတွေအားလုံး တစ်ပြေးညီ ကျေနပ်မှုရမည်ဖြစ်ကြောင်း တင်ပြအပ်ပါတယ်။ နောက်တစ်ချက်ဖြစ်တဲ့ အခု လွှတ်တော် မှာ ကတိကဝတ်ပေးထားတာသည် ၂၀၂၀-၂၀၂၁ ခုနှစ်နောက်ပိုင်းကာလတွေမှာလည်း ကျွန်တော်တို့ ဝန်ကြီးဌာနအနေနဲ့ ကတိကဝတ်အဖြစ် မှတ်တမ်းထားပြီးတော့ အောင်မြင်အောင်ဆောင်ရွက်ပေးသွား မည်ဖြစ်ကြောင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>တည်ဆောက်ရေးလုပ်ငန်းတစ်ခုတည်းတွင် မြို့နယ် QC နှင့် အခြားအရည်အသွေးစစ်ဆေးရေးအဖွဲ့ တို့သည် မည်ကဲ့သို့ တာဝန်ယူဆောင်ရွက်နေသည်နှင့် တည်ဆောက်ရေးလုပ်ငန်းတစ်ခု သတ်မှတ် ကာလမတိုင်မီ ပျက်စီးပါက တင်ဒါအောင်ကုမ္ပဏီနှင့် အရည်အသွေးစစ်ဆေးရေးအဖွဲ့များက မည်သို့ တာဝန်ယူမည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ဘုတလင်မဲဆန္ဒနယ်မှ ဦးမြင့်ဟန်ထွန်း မေးမြန်းဖို့ ဖြစ်ပါတယ်</speech>
<speech><mp id='1396'>ဦးမြင့်ဟန်ထွန်း(ဘုတလင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ဘုတလင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဟန်ထွန်း ဖြစ်ပါတယ်။ ကျွန်တော့်အနေနဲ့ နိုင်ငံတော်အစိုးရမှ အကောင်အထည်ဖော်ဆောင်ရွက်နေတဲ့ တည်ဆောက်ရေးလုပ်ငန်းတွေမှာ အရည်အသွေးစစ်ဆေးရေးအဖွဲ့များ၏တာဝန်ယူမှု၊ တာဝန်ခံမှုနှင့် ပတ်သက်တဲ့မေးခွန်းကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၈-၂၀၁၉ ဘဏ္ဍာရေးနှစ်မှာ တည်ဆောက်ရေးလုပ်ငန်းများ ဆောင်ရွက် ရာမှာ အရည်အသွေးစစ်ဆေးရေးအဖွဲ့များ ဖွဲ့စည်းပြီးတော့ စစ်ဆေးဆောင်ရွက်နေတာကို တွေ့ရှိရပါ တယ်။ မြို့နယ်အရည်အသွေးစစ်ဆေးရေးအဖွဲ့တွေ၊ ခရိုင်အရည်အသွေးစစ်ဆေးရေးအဖွဲ့တွေ၊ ရုံးချုပ် အရည်အသွေးစစ်ဆေးရေးအဖွဲ့နှင့် Third Party ဆိုပြီးတော့ တည်ဆောက်ရေးလုပ်ငန်းတွေ အမျိုး အစားအလိုက် အဖွဲ့မျိုးစုံစစ်ဆေးဆောင်ရွက်နေတာကို တွေ့ရပါတယ်။ အချို့သော တည်ဆောက်ရေး လုပ်ငန်းများမှာ Third Party ငှားရမ်းခ တင်ဒါလုပ်ငန်းတစ်ခုလုံးရဲ့ ကုန်ကျငွေရဲ့ ၁.၅ ရာခိုင်နှုန်းနဲ့ ရုံးချုပ်မှာ Design နှင့် QC အတွက်ဆိုပြီး လုပ်ငန်းတစ်ခုလုံးရဲ့ ကုန်ကျစရိတ် နှစ်ရာခိုင်နှုန်းအသုံးပြု ထားတာကိုလည်း တွေ့ရပါတယ်။ ကျွန်တော့်ရဲ့ မဲဆန္ဒနယ်ဖြစ်တဲ့ ဘုတလင်မြို့နယ်မှာ ဆောက်လုပ်ရေး ဝန်ကြီးဌာနအောက်မှာရှိတဲ့ ကျေးလက်လမ်းဖွံ့ဖြိုးရေးဦးစီးဌာန၊ လမ်းဦးစီးဌာန ဒီနှစ်ခုမှာတော့ ရုံးချုပ် QC Third Party စတဲ့ အရည်အသွေးစစ်ဆေးရေးဝန်ဆောင်မှုတွေကို ငှားရမ်းအသုံးပြု နေတာ တွေ့ရပါတယ်။ လမ်းဦးစီးဌာနက ခင်းနေတဲ့ လမ်းတစ်ခုတည်းမှာတော့ QC အဖွဲ့ကို နှစ်ဖွဲ့ငှားရမ်း အသုံးပြု နေတာကို တွေ့ရှိရပါတယ်။ ဒါပေမဲ့ ကျန်တဲ့ဝန်ကြီးဌာနတွေက အကောင်အထည်ဖော် ဆောင်ရွက်နေတဲ့လုပ်ငန်းတွေမှာတော့ QC ဝန်ဆောင်မှုလုပ်ငန်းကို ငှားရမ်းအသုံးပြု ထားတာ မတွေ့ရ သေးပါဘူး။ နိုင်ငံတော်ရဲ့ တည်ဆောက်ရေးလုပ်ငန်းတွေမှာ အရည်အသွေးစစ်ဆေးရေးအဖွဲ့တွေ ငှားရမ်းအသုံးပြုဖို့ရာအတွက် အဆိုကို ပြည်သူ့လွှတ်တော်မှာလည်း အတည်ပြု ထားပြီးလည်း ဖြစ်ပါ တယ်။ ဒီနေရာမှာ Third Party အရည်အသွေးစစ်ဆေးရေးဝန်ဆောင်မှုတွေ ဘယ်လိုလုပ်ငန်းမျိုးမှာမှ ငှားရမ်းအသုံးပြုပါသလဲဆိုတဲ့ မေးခွန်းမျိုးကို ထုတ်ရမလို ဖြစ်နေပါပြီ။ ဥက္ကဌကြီးခင်ဗျား။ လက်ရှိငှားရမ်းအသုံးပြုနေတဲ့ Third Party ဆိုတာတွေကလည်း ဒီပုတ်ထဲ က ဒီပဲလို ဖြစ်နေပါပြီ။ Company Profile မှာတော့ စမ်းသပ်ကိရိယာတွေက ဝေဝေဆာဆာဖော်ပြ ထားပါတယ်။ ဒါပေမဲ့ တကယ့်လက်တွေ့မြေပြင်မှာတော့ အရည်အသွေးစစ်ဆေးတဲ့ကိရိယာတွေ ပါမလာလို့ ဌာနပိုင်ပစ္စည်းတွေကိုပဲ ငှားရမ်းအသုံးပြုနေတာတွေ တွေ့ရပါတယ်။ စာချုပ်ထဲမှာတော့ ကြီးကြပ်စစ်ဆေးခြင်းတွေ၊ အစီရင်ခံစာတင်ပြခြင်းတွေ စတဲ့လုပ်ငန်းတွေကို ပြည့်ပြည့်စုံစုံထည့်သွင်း ချုပ်ဆိုထားတာလည်း တွေ့ရပါတယ်။ ဥပမာ စာချုပ်ထဲက အချက်တစ်ခုကို ဖော်ပြရမယ်ဆိုရင် 62000869:98c$:0@RE:OP BLYc Water Quality Testi Concrete Cube Testi သံချောင်းတွေရဲ့ Test Result တွေ၊ ပြီးရင် လမ်းပိုင်ဆိုင်ရာလုပ်ငန်းတွေဖြစ်တဲ့ CBR Test Plote Bearing Test SIT Test စတဲ့ စမ်းသပ်စစ်ဆေးလုပ်ငန်းတွေကို စစ်ဆေးပြီးရင် လုပ်ငန်းအပ်နှံသူ သက်ဆိုင်ရာဌာန၏အကြီးအကဲထံသို့ တင်ပြရမယ်လို့ ပါပါတယ်။ ဒါပေမဲ့ တချို့ တည်ဆောက်ရေး လုပ်ငန်းတွေကသာ ပြင်နေပါပြီ။ Test Result တွေကတော့ တင်ပြထားတာ မရှိသေးဘူးလို့ သိရပါ တယ်။ အချို့သောတည်ဆောက်ရေးလုပ်ငန်းများမှာ လုပ်ငန်းသာပြီးဆုံးသွားသော်လည်း Third Party အဖွဲ့က ရောက်ရှိလာခြင်းတော့မရှိသေးဘူးလို့ သိရပါတယ်။ ဥက္ကဌကြီးခင်ဗျား။ အခုလိုဝန်ဆောင်ခယူပြီး အရည်အသွေးစစ်ဆေးပေးနေတဲ့အဖွဲ့များ ပေါ်ပေါက်လာတာကို ကြိုဆိုရမှာ ဖြစ်ပါတယ်။ ဒါပေမဲ့ စစ်ဆေးရာမှာ ဘာကိရိယာမှမပါဘဲ ဝတ်ကျေ တမ်းကျေစစ်ဆေးပြီး ဖြစ်ကတတ်ဆန်းလုပ်နေခြင်း၊ နိုင်ငံ့ဘဏ္ဍာကို အလကားသက်သက်ဖြုန်းတီးနေ ခြင်းသာ ဖြစ်ပါတယ်။ ဒါကြောင့် ကျွန်တော့်အနေနဲ့မေးမြန်းလိုတာကတော့ (၁) တည်ဆောက်ရေး လုပ်ငန်းတစ်ခုတည်းတွင် မြို့နယ် ဇင၊ အခြားအရည်အသွေးစစ်ဆေးရေးအဖွဲ့တွေ စစ်ဆေးရာမှာ မည်သည့်အဖွဲ့က မည်သို့တာဝန်ယူစစ်ဆေးမည်နှင့် (၂) တည်ဆောက်ရေးလုပ်ငန်းတစ်ခုကို သတ်မှတ် ကာလမတိုင်မီပျက်စီးပါက တည်ဆောက်ရေးတင်ဒါအောင်ကုမ္ပဏီနှင့် အရည်အသွေးစစ်ဆေးရေး အဖွဲ့များတွင် မည်သူက မည်သည့်တာဝန်ယူပြီး ပြန်လည်ပြုပြင်ပေးမည်ကို သိရှိလိုပါသဖြင့် မဲဆန္ဒရှင် ပြည်သူများကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် စစ်ကိုင်းတိုင်းဒေသကြီး၊ ဘုတလင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးမြင့်ဟန်ထွန်းမှမေးမြန်းထားတဲ့ တည်ဆောက်ရေးလုပ်ငန်းတစ်ခုတည်း တွင် မြို့နယ် QC နှင့် အခြားအရည်အသွေးစစ်ဆေးရေးအဖွဲ့တို့သည် မည်ကဲ့သို့တာဝန်ယူဆောင်ရွက် နေသည်နှင့် တည်ဆောက်ရေးလုပ်ငန်းတစ်ခု သတ်မှတ်ကာလမတိုင်မီပျက်စီးပါက တင်ဒါအောင် ကုမ္ပဏီနှင့် အရည်အသွေးစစ်ဆေးရေးအဖွဲ့များက မည်သို့တာဝန်ယူမည်ကို သိလိုခြင်းနှင့်စပ်လျဉ်း သည့်မေးခွန်းအား စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနနှင့် စစ်ကိုင်းတိုင်းဒေသကြီး အစိုးရအဖွဲ့တို့မှပေးပို့လာတဲ့ ဖြေကြားချက်များနှင့် ပေါင်းစပ်ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တည်ဆောက်ရေးလုပ်ငန်းများ ဆောင်ရွက်တဲ့နေရာ မှာ သက်ဆိုင်ရာဝန်ကြီးဌာနအဖွဲ့အစည်းများအနေဖြင့်သော်လည်းကောင်း၊ လုပ်ငန်းတင်ဒါအောင်မြင် ၍ တာဝန်ယူဆောင်ရွက်ရသည့် ကုမ္ပဏီများအနေဖြင့်သော်လည်းကောင်း၊ သက်ဆိုင်ရာလုပ်ငန်း၏ သတ်မှတ်ထားသည့် Design Drawing၊ Specification များအတိုင်းတိကျစွာ လိုက်နာဆောင်ရွက် ရမည်ဖြစ်ပြီး အရည်အသွေးနှင့် စံချိန်စံညွှန်းပြည့်မီစွာဖြင့် အဆိုပြု ပုံစံများအတိုင်း သက်တမ်း ကာလကြာမြင့်၍ ခိုင်ခံ့မှုရှိစေရန် အပြည့်အဝတာဝန်ယူဆောင်ရွက်ပေးရမှာဖြစ်ပါတယ်။ အရည် အသွေးနှင့် စံချိန်စံညွှန်းမမီသော တည်ဆောက်ရေးပစ္စည်းများဖြင့် တည်ဆောက်ထား၍သော်လည်းကောင်း၊ သတ်မှတ် Design နှင့် Drawing များတွင် အသုံးပြု ဆောင်ရွက်မည့်ပစ္စည်းများ အသုံးမပြုဘဲ ဆောင်ရွက်လျှင်သော်လည်းကောင်း၊ အသုံးပြုသည့်ပစ္စည်းများ ပြည့်စုံကောင်းမွန် သော်လည်း လုပ်ငန်းအား ကြီးကြပ်ဆောင်ရွက်သည့်ကုမ္ပဏီအင်ဂျင်နီယာ၏ အားနည်းချက်ကြောင့် အဆင့်ဆင့်ဆောင်ရွက်ရမည့် လုပ်ငန်းနည်းစနစ်များ လွဲမှားဆောင်ရွက်လျှင်သော်လည်းကောင်း စသည်ဖြင့် တည်ဆောက်ခဲ့လျှင် တည်ဆောက်ရေးလုပ်ငန်းသည် ခိုင်ခန့်မှုမရှိဘဲ အချိန်ကာလ အနည်းငယ်အတွင်း ပျက်စီးမှုများဖြစ်ပေါ်နိုင်မှာ ဖြစ်ပါတယ်။ တည်ဆောက်ရေးလုပ်ငန်းများ အရည်အသွေးနှင့် စံချိန်စံညွှန်းပြည့်မီစွာ အချိန်မီပြီးစီးရေး၊ နိုင်ငံတော်ရန်ပုံငွေများ အလေအလွင့်နည်းပါးစွာ ဆောင်ရွက်နိုင်ရေးတို့အတွက် အရည်အသွေး စစ်ဆေးရေးအဖွဲ့များနှင့် မြို့နယ်တည်ဆောက်ရေးလုပ်ငန်း အရည်အသွေးစစ်ဆေးရေးကော်မတီတို့မှ စစ်ဆေးဆောင်ရွက်လျက်ရှိပါတယ်။ မြို့နယ်တည်ဆောက်ရေးလုပ်ငန်း အရည်အသွေးစစ်ဆေးရေး ကော်မတီသည် တိုင်းဒေသကြီး/ပြည်နယ်အစိုးရအဖွဲ့များက ဖွဲ့စည်းပေးထားသော အဖွဲ့အစည်းများ ဖြစ်ပြီးတော့ ဝန်ဆောင်ခရယူခြင်းမရှိဘဲ ပြီးစီးမှုရာခိုင်နှုန်းအပေါ် အရည်အသွေးပြည့်မီစွာ ပြီးစီးခြင်း ရှိ/မရှိ စစ်ဆေးတဲ့အဖွဲ့ဖြစ်ပါတယ်။ နှစ်ဦးနှစ်ဖက်စာချုပ်ချုပ်ဆိုထားသည့် သတ်မှတ်စည်းကမ်းချက် များအတိုင်း အရစ်ကျငွေပေးချေမှု ဆောင်ရွက်သည့်အချိန်တွင် မြေပြင်၌လုပ်ငန်းများ အမှန်တကယ်ဆောင်ရွက်ပြီးစီးမှုရှိ/မရှိ၊ ဒေသအတွက် အကျိုးရှိပြီး အရည်အသွေးနှင့် စံချိန်စံညွှန်းပြည့်ဝသော တည်ဆောက်မှုဖြစ်စေရန် စစ်ဆေးဆောင်ရွက်ခြင်းဖြစ်ပြီး ကုမ္ပဏီများမှ လိုက်နာဆောင်ရွက်ရမည့် အချက်များကို ထိန်းကျောင်းဆောင်ရွက်ပေးနိုင်မှုသာ ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အရည်အသွေးထိန်ကွပ်မှု Third Party အဖွဲ့များ အနေဖြင့် ကုမ္ပဏီများမှဆောင်ရွက်သော တည်ဆောက်ရေးလုပ်ငန်းများတွင် သတ်မှတ် Design နှင့် Drawing ပုံစံများအတိုင်း ဆောင်ရွက်ခြင်းရှိ/မရှိ၊ Technicd Specification နည်းပညာဆိုင်ရာ စံချိန်စံညွှန်းသတ်မှတ်ချက်များ၊ အင်ဂျင်နီယာဆိုင်ရာလုပ်ထုံးလုပ်နည်းများ၊ တည်ဆောက်မှု လုပ်ငန်းစဉ်များအတိုင်း စနစ်တကျဆောင်ရွက်မှုရှိ/မရှိ၊ သတ်မှတ်အရည်အသွေးပြည့်မီသော တည်ဆောက်ရေးလုပ်ငန်းသုံး ပစ္စည်းများသုံးစွဲမှုရှိ/မရှိစစ်ဆေးပြီးတော့ အန္တရာယ်ရှိနိုင်တဲ့ ချို့ယွင်းချက်တွေ စစ်ဆေးတွေ့ရှိရင် ချက်ချင်းသတင်းပေးပို့စေပြီး ပြန်လည်ပြုပြင်စေခြင်းများကိုဆောင်ရွက်လျက်ရှိပါတယ်။ တင်ဒါအောင်မြင်သူသည် လုပ်ငန်း၏ပုံစံပြု သက်တမ်းအတိုင်း ခိုင်ခံ့မှုကို အပြည့်အဝတာဝန်ယူရမှာဖြစ်ပြီးတော့ တရားဝင်လွှဲပြောင်းပြီးစီးသည့်ရက်မှ နှစ်နှစ်အတွင်းပျက်စီးမှု များ ဖြစ်ပေါ်လာပါက ကုမ္ပဏီ၏အသုံးစရိတ်ဖြင့် ပြန်လည်ပြင်ဆင်ဆောင်ရွက်ပေးရမည်ဖြစ်ကြောင်း စာချုပ်ပါစည်းမျဉ်းစည်းကမ်းများတွင် ထည့်သွင်းချုပ်ဆိုထားပါတယ်။ Defects lidbility Period အတွင်းပျက်စီးပါက ကုမ္ပဏီက အပြည့်အဝတာဝန်ယူ ပြင်ဆင်ပေးရမှာဖြစ်ပါတယ်။ ပစ္စည်းတင်ဒါစနစ် ဖြင့် ဝန်ကြီးဌာနမှ တာဝန်ယူဆောင်ရွက်ရသော လုပ်ငန်းများအား အရည်အသွေးနှင့်စံချိန်စံညွှန်း ပြည့်မီစွာဖြင့် အချိန်မီပြီးစီးရေးတို့အတွက် တာဝန်ရှိသူအဆင့်ဆင့် စစ်ဆေးကြီးကြပ်ခြင်း၊ သုတေသန ဓာတ်ခွဲခန်းများမှ တည်ဆောက်မှုဆိုင်ရာ အရည်အသွေးထိန်းသိမ်းခြင်း၊ စီမံကိန်းလုပ်ငန်းများစတင် သည်မှ ပြီးစီးအောင်မြင်သည်အထိ ပြဋ္ဌာန်းခဲ့သည့် ပြည်သူ့လုပ်ငန်းငွေစာရင်းကိုဓဥပဒေနှင့် ပြည်သူ့ လုပ်ငန်းဌာနကိုဓဥပဒေများမှာ လုပ်ထုံးလုပ်နည်းသတ်မှတ်ချက်များနှင့်အညီ ထိန်းကွပ်ဆောင်ရွက် ခြင်း၊ မြို့နယ်အရည်အသွေးစစ်ဆေးရေးကော်မတီနှင့် အခြားအရည်အသွေးစစ်ဆေးရေးအဖွဲ့များ၏ စစ်ဆေးကြီးကြပ်ခြင်းများ ဆောင်ရွက်လျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြို့နယ်အရည်အသွေးစစ်ဆေးရေးကော်မတီနှင့် အခြား Third Party စစ်ဆေးရေးအဖွဲ့များသည် တည်ဆောက်သည့်လုပ်ငန်းအရည်အသွေးနှင့် စံချိန်စံညွှန်းပြည့်မီစေရေး၊ အချိန်မီပြီးစီးရေးတို့အတွက် သတ်မှတ် Design နှင့် Drawing များအတိုင်း တည်ဆောက်ရေးလုပ်ငန်းစဉ်များတွင်ပါဝင်သော အသုံးပြု သည့်တည်ဆောက်ရေးလုပ်ငန်း များ အရည်အသွေးနှင့်စံချိန်စံညွှန်းတို့ ပြည့်မီစေရေးတို့အတွက် အနီးကပ်ကြီးကြပ်ညှိနှိုင်းပေးတဲ့အဖွဲ့ များသာ ဖြစ်ပါတယ်။ ဆောက်လုပ်ရေးဝန်ကြီးဌာနသည် ရန်ကုန်တိုင်းဒေသကြီးနှင့် မန္တလေးတိုင်း ဒေသကြီးတို့မှာ ဆောက်လုပ်ရေးလုပ်ငန်းများနှင့်ပတ်သက်ပြီးတော့ ပင်မဓာတ်အားခွဲခန်းကြီးများ ထားရှိပြီး တိုင်းဒေသကြီးနှင့် ပြည်နယ် ၁၄ ခုတို့မှာတော့ သီးခြားဓာတ်ခွဲခန်းများ ဖွင့်လှစ်ထားရှိပါတယ်။ QC စစ်ဆေးရေးအဖွဲ့များ၊ Third Party စစ်ဆေးရေးအဖွဲ့များသည် နည်းပညာမြင့်မားသည့် စစ်ဆေးရေးကိစ္စရပ်များ ဆောင်ရွက်လိုပါက သက်ဆိုင်ရာတိုင်းဒေသကြီး/ပြည်နယ်များမှာရှိတဲ့ ဓာတ်ခွဲခန်းများမှာ စမ်းသပ်နိုင်ကြောင်း အကြောင်းကြားထားပြီး ဖြစ်ပါတယ်။ အဆိုပါစစ်ဆေးတဲ့ အဖွဲ့များမှာ စစ်ဆေးတဲ့စက်ပစ္စည်းကိရိယာများ မပြည့်စုံပါကလည်း ဆောက်လုပ်ရေးဝန်ကြီးဌာန ကနေပြီးတော့မှငှားရမ်းပြီး စစ်ဆေးမှုအဖြေတွေ မှန်ကန်စွာရရှိစေဖို့အတွက် ကူညီပေးလျက် ရှိပါတယ်။ လေးစားအပ်ပါသော ဥက္ကဌကြီးခင်ဗျား။ ဆောက်လုပ်ရေးဝန်ကြီးဌာနမှ ၂၀၁၄ ခုနှစ်က olg:com mięsosso com@869:06:g$ups World Road Association de အဖွဲ့ဝင်ဖြစ်လာခဲ့ပါတယ်။ အဲဒီလိုဖြစ်လာတဲ့အတွက် Fidic ရဲ့ လမ်းညွှန်ချက်များကို စဉ်ဆက် မပျက်ရရှိခဲ့ပါတယ်။ Power Point တင်ပြခွင့်ပြုပါရန် တင်ပြအပ်ပါတယ်။ FIDIC ကနေပြီးတော့ ညွှန်ကြားလာတဲ့ Defects Licbility Period နဲ့ပတ်သက်တဲ့ အခန်း(၁၁)မှာ ရှင်းလင်းစွာဖော်ပြထား ချက်ဖြစ်ပါတယ်။ ကန်ထရိုက်တာလုပ်ငန်းစဉ်များနှင့်ပတ်သက်တဲ့ Pink Book ၁၅ အုပ်ရှိပါတယ်။ လက်ခံရရှိခဲ့ပြီးတော့ အခန်း(၁၁)မှာ Defects Licbility Period နဲ့ပတ်သက်ပြီးတော့ အသေးစိတ်ရှင်းလင်း ဖော်ပြထားပါတယ်။ နိုင်ငံတကာမှာလည်း အခုကဲ့သို့ Consultant နှင့် Third Party cozilo:309:[g8uSCOS:ò c$iguossung: Defects Liability Period saozê:9 ပျက်စီးမှုတွေအားလုံးကို ဆောင်ရွက်တဲ့ကုမ္ပဏီကသာလျှင် ကျခံရမည်ဆိုပြီးတော့ Fidic မှာ အတိအလင်း ဖော်ပြထားတာဖြစ်ပါတယ်။ Defects Licbility Period ကျော်လွန်ချိန်မှာ ပျက်စီးမှု ဖြစ်ပေါ်လာရင်တော့ Client မှာ တာဝန်ရှိကြောင်း FIDIC ကနေ ရေးသားထားခြင်း ဖြစ်ပါတယ်။ တည်ဆောက်ရေးလုပ်ငန်းတစ်ခု သတ်မှတ်ကာလမတိုင်မီပျက်စီးပါက အဓိကတာဝန်ရှိသူမှာ တည်ဆောက်ရေးလုပ်ငန်းဆောင်ရွက်သော တင်ဒါအောင်ကုမ္ပဏီဖြစ်ပြီးတော့ ပြန်လည်ပြုပြင် ပေးရမှာ ဖြစ်ပါတယ်။ ပြုပြင်နိုင်ခြင်းမရှိပါက ပျက်စီးမှုတန်ဖိုးကိုပေးလျော်ရမှာဖြစ်ပြီးတော့ အရည် အသွေးပြည့်မီမှုမရှိဘဲ ဆိုးရွားစွာဆောင်ရွက်ထားပါက ကုမ္ပဏီအား Black List ရေးသွင်းခြင်း၊ တာဝန်ခံအင်ဂျင်နီယာအား အင်ဂျင်နီယာကောင်စီမှ အရေးယူခြင်းများကို ဆောင်ရွက်ရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာနမှ ဆောက်လုပ်ရေး ကဏ္ဍ ဖွံ့ဖြိုးတိုးတက်ရေးဥပဒေ(Construction Industry Development Law)ကို ရေးဆွဲလျက်ရှိ ပြီးတော့ တည်ဆောက်ရေးကုမ္ပဏီများနှင့် အရည်အသွေးစစ်ဆေးရေးအဖွဲ့များ၊ တာဝန်ခံ အင်ဂျင်နီယာ၊ မှတ်ပုံတင်အင်ဂျင်နီယာပညာရှင်၊ မှတ်ပုံတင်အင်ဂျင်နီယာများ၏တာဝန်ယူမှု၊ တာဝန်ခံမှုများကို ထည့်သွင်းရေးဆွဲဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='1396'>ဦးမြင့်ဟန်ထွန်း(ဘုတလင်မဲဆန္ဒနယ်)</mp>ဥက္ကဌကြီးခင်ဗျား။ တစ်ဆက်တစ်စပ် တည်းမေးခွန်းမေးခွင့်ပြုပါ။ တချို့ လုပ်ငန်းတွေမှာ ကျွန်တော့်ရှေ့မှာလည်း တင်ပြခဲ့ပါတယ်။ Third Party ကုမ္ပဏီဟာ လာရောက်စစ်ဆေးခြင်းမရှိတဲ့လုပ်ငန်းတွေ ရှိနေပါတယ်။ တချို့မြို့နယ်တွေမှာ။ အဲဒီအခါကျတော့ အခုဝန်ကြီးက တင်ဒါအောင်ကုမ္ပဏီကပဲ အစစအရာရာအားလုံးကို တာဝန်ပြန်ခံ nowfaqe Third Party B 47:98:003:0) Odcə:60: l wodoodod Third Party ဝန်ဆောင်မှုလုပ်ငန်းကို ရယူထားတဲ့ကုမ္ပဏီတွေကိုကျရင် ဘယ်လိုများစိစစ်ဖော်ထုတ်ပြီး အရေးယူ သွားမလဲဆိုတဲ့ အစီအစဉ်လေးကို သိချင်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ Third Party စစ်ဆေးဖို့ကိစ္စဆိုတာကလည်းပဲ လွှတ်တော်ကြီးကနေပြီးတော့ အဆိုကို အတည်ပြုပေးလိုက်ပါတယ်။ အတည်ပြုပြီးတဲ့နောက်ပိုင်းမှာ တစ်နိုင်ငံလုံးမှာရှိတဲ့ လုပ်ငန်း တွေအားလုံးကို Third Party ငှားရမ်းစစ်ဆေးပါဆိုပြီး ကျွန်တော်တို့ဝန်ကြီးဌာနကနေ တိုင်းဒေသကြီး၊ ပြည်နယ် ၁၄ ခုလုံးကို ညွှန်ကြားချက်တွေ ထုတ်ပြန်လိုက်ပါတယ်။ ထုတ်ပြန်တဲ့အခါမှာ အဲဒီနေရာမှာ og:6930 63: gossussao:q sagd.copm Third Party mosjooqe apo beos Third Party ဘယ်သူကို ထားရမလဲဆိုတော့ အဲဒါက မိမိတို့တိုင်းဒေသကြီးအစိုးရအဖွဲ့အလိုက် စိစစ်ပြီး၊ ဖွဲ့စည်းပြီးတော့ ဆောင်ရွက်ပါဆိုပြီး လမ်းညွှန်ချက်တွေ ပေးလိုက်ပါတယ်။ ပေးတဲ့အခါကျတော့ ဒီနေရာမှာ အခုနက ကိုယ်စားလှယ်တော်ကြီးပြောသွားတာက တချို့ Third Party တွေက မလာဘူး။ လာပြီးတော့ သေချာမကြီးကြပ်ဘူး စသည်ဖြင့် ဒီလိုမျိုးကို Complaint တက်တာ ဖြစ်ပါတယ်။ အဲဒါ ဆိုရင်တော့ သက်ဆိုင်ရာတိုင်းဒေသကြီးအစိုးရအဖွဲ့က အဲဒီ Third Party ကို Blacklist လုပ်ပြီးတော့မှ နောက်နှစ်ဆိုလို့ရှိရင် တာဝန်မပေးတော့ဘူးစသည်ဖြင့်။ အဲဒီ Blacklist လုပ်တဲ့စာရင်းကိုလည်း ကျွန်တော်တို့ဆီကို ပေးပို့။ ကျွန်တော်တို့ရဲ့ Website မှာတင်လိုက်ရင် ကျန်တဲ့တိုင်းဒေသကြီး၊ ပြည်နယ်တွေမှာလည်း တာဝန်ပေးလို့မရတော့ပါဘူး။ ဒါကြောင့်မို့လို့ ဒီ Third Party တွေကလည်းပဲ လက်ရှိအခြေအနေမှာ နှစ်မျိုးနှစ်စားတွေ့ရပါတယ်။ အခုဟာက တိုင်းဒေသကြီး၊ ပြည်နယ်အစိုးရအဖွဲ့ m 9:28:posod Third Party şoeiliados:m upousadil:9003:M6o poem Third Party ဆိုတာကို တကယ့်သူတို့ကိုယ်သူတို့ ပညာရှင်ကြီးတွေလို့ ယူဆပြီးကြတော့မှ သူတို့က အာဏာပြပြီးတော့မှ လုပ်တဲ့ကုမ္ပဏီလေးတွေကို အာဏာပြတဲ့ Third Party မျိုးရှိသလို၊ တချို့ Third Party တွေ ကြတော့ မဟုတ်ဘူး။ အဲဒီလုပ်တဲ့ ကုမ္ပဏီနဲ့ပေါင်းပြီးတော့ ဒါလေးကို ဒီလိုလေးလျှော့လုပ်လိုက်၊ ဒါလေးက ဒီလိုလေးလျှော့လို့ရတယ်။ ဘယ်သူမှ ဘာမှမသိဘူး စသည်ဖြင့် အဲဒီလိုမျိုး။ ဆိုလိုတာက နှစ်မျိုးနှစ်စားတွေ့သလို နောက်ထပ်တစ်မျိုးကတော့ မှန်မှန်ကန်ကန်ကြီးကြပ်နေတဲ့ Third Party ကုမ္ပဏီလည်း ရှိပါတယ်။ အဲဒီတော့ သုံးမျိုးသုံးစားရှိတယ်လို့ ပြောလို့ရပါတယ်။ တစ်မျိုးကတော့ လုပ်တဲ့ကုမ္ပဏီတွေအပေါ်မှာ အာဏာပြနဲ့ခြိမ်းခြောက်တဲ့ Third Party တစ်မျိုး၊ နောက်တစ်မျိုးက တော့ သူကတော့ လုပ်နေတဲ့ကုမ္ပဏီနဲ့ သွားပြီးတော့ ပူးပေါင်းလိုက်တဲ့ Third Party၊ နောက်တစ်မျိုး ကျတော့ မှန်မှန်ကန်ကန်လုပ်တဲ့ကုမ္ပဏီ။ ကျွန်တော်တို့က မှန်မှန်ကန်ကန်လုပ်တဲ့ကုမ္ပဏီတွေကို တစ်နိုင်ငံလုံးမှာ ပြန့်ပွားအောင်လို့ တိုင်းဒေသကြီးနှင့်ပြည်နယ်အစိုးရအဖွဲ့တွေကို Checklist တွေ ပေးပို့ပြီးတော့ ကျွန်တော်တို့ဆောင်ရွက်သွားမှာဖြစ်ကြောင်း တင်ပြအပ်ပါတယ်ခင်ဗျား။</speech>
<title>မြန်မာနိုင်ငံအနှံ့အပြားရှိ ကြိုးတံတားများကို သံကူကွန်ကရစ်တံတားများ အစားထိုးတည်ဆောက်သွား မည့်အစီအစဉ်အစား လက်ရှိကြိုးတံတားကြီးများ၏ ခိုင်ခံ့မှုပိုမိုလာစေရန် ကြိုးအစားထိုးခြင်း သို့မဟုတ် အခြားနည်းလမ်းရှာ၍လုပ်ဆောင်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဒဂုံမြို့သစ်(မြောက်ပိုင်း)မဲဆန္ဒနယ်မှ ဒေါက်တာခင်မောင်မောင် မေးမြန်းဖို့ ဖြစ်ပါတယ်</speech>
<speech><mp id='1545'>ဒေါက်တာခင်မောင်မောင်(ဒဂုံမြို့သစ်(မြောက်ပိုင်း)မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အစည်းအဝေးခန်းမအတွင်းမှာရှိတဲ့ ပြည်သူ့လွှတ်တော် ကိုယ်စားလှယ်များ၊ ဧည့်သည်တော်များအားလုံးကို မင်္ဂလာပါလို့ ရှေ့ဦးစွာနှုတ်ခွန်းဆက်သပါတယ်။ ကျွန်တော်ကတော့ ဒဂုံမြို့သစ်(မြောက်ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ ခင်မောင်မောင်ဖြစ်ပါတယ်။ ကျွန်တော်ဒီနေ့ ပြည်သူ့လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာကို မေးမယ့်မေးခွန်းကတော့ ကျွန်တော်တို့မြန်မာနိုင်ငံအနှံ့အပြားမှာ ကြိုးတံတားများရှိပါတယ်။ ကြိုးတံတား ၂၉ စင်းရှိပါတယ်။ အဲဒီကြိုးတံတား ၂၉ စင်းကို သံကူကွန်ကရစ်တံတားများအဖြစ် အစားထိုးတည်ဆောက်သွားမည့် အစီအစဉ်ကို ဒုတိယဝန်ကြီးက ပြည်သူ့လွှတ်တော်မှာ လာရောက် ဖြေကြားတဲ့အထဲမှာ ပါသွားပါတယ်။ အဲဒီတော့ ကျွန်တော်တို့နိုင်ငံက ကြိုးတံတားများကိုသံကူ ကွန်ကရစ်တံတားများနှင့် အစားထိုးမည့်အစား ကြိုးတံတားတွေကို ပိုမိုခိုင်ခံ့သွားအောင် ကြိုးလဲလှယ် ခြင်း ဒါမှမဟုတ်ရင် ကြိုးကိုထပ်ပိုးအသုံးပြုခြင်း သို့မဟုတ် အခြားနည်းနဲ့ ဒီကြိုးတံတားတွေကို သက်တမ်းရှည်အောင် ဆောင်ရွက်နိုင်တဲ့ နည်းလမ်းရှိ/မရှိသိလိုတဲ့အတွက် မေးခွန်းမေးရခြင်းဖြစ်ပါ ကျွန်တော်တို့ ပြီးခဲ့တဲ့နှစ်ပိုင်းတုန်းက မြောင်းမြတံတားပျက်ကျခဲ့ပါတယ်။ အဲဒီမြောင်းမြတံတား ကြိုးပျက်ကျခဲ့တဲ့အခါမှာရော ဒီကြိုးတွေကပို့ဆောင်ရေး၊ ဆက်သွယ်ရေးနှင့်ဆောက်လုပ်ရေးဆိုင်ရာကော်မတီအဖွဲ့ဝင်တစ်ယောက်ဖြစ်တဲ့အတွက် ကျွန်တော်တို့ကော်မတီက ဆောက်လုပ်ရေးဝန်ကြီးဌာန ကတာဝန်ရှိသူများကိုခေါ်ပြီးတော့ မေးမြန်းစုံစမ်းတဲ့အခါမှာ ဘာကြောင့်ဒီလိုဖြစ်ရသလဲလို့မေးတဲ့ အခါမှာ ဒီဥစ္စာစီးပွားရေးပိတ်ဆို့ထားခံရတဲ့ကာလတုန်းက ဝယ်ယူရတဲ့ကြိုးတွေဖြစ်တဲ့အတွက် အာမခံ ချက်မရှိဘူး။ အာမခံချက်မရှိတဲ့အတွက် ဒီလိုဖြစ်ရပါတယ်လို့ ဖြေကြားသွားပါတယ်။ ဖြေကြား သွားတော့ ကျွန်တော်တို့ကမေးပါတယ်။ အဲဒီကြိုးတံတားတွေကို ကြိုးလဲလို့မရဘူးလား။ အခုဝယ်လို့ ရတဲ့အချိန်မှာ ဝယ်လို့မရဘူးလား၊ အာမခံချက်ရှိတဲ့ကြိုးနှင့်လဲပြီး အသုံးပြုလို့ရှိရင်မရဘူးလား။ အဲဒီတော့ တံတားတစ်ခုကို သံကူကွန်ကရစ်တံတားနှင့်ပြင်ပြီး ဆောက်မယ်ဆိုလို့ရှိရင် အင်မတန် ကုန်ကျစရိတ်များပါတယ်။ ဥပမာပြောရမယ်ဆိုလို့ရှိရင် ပုသိမ်ကနေသာပေါင်းမြို့နယ်ကို သွားတဲ့အခါ ချောင်းသာသွားတဲ့လမ်းမှာ အဲဒီလမ်းမှာရှိတဲ့ ကြိုးတံတားကြီးဟာ သက်တမ်းဘာမှမရှိသေးပါဘူး။ ဒါပေမဲ့ အဲဒီကြိုးတံတားကြီးကို မခိုင်တော့ဘူးဆိုပြီးတော့ ပုသိမ်မြို့ထဲကနေ သံကူကွန်ကရစ်တံတား တစ်စင်းတည်ဆောက်နေတာကို တွေ့ရပါတယ်။ ကုန်ကျစရိတ် ဘယ်လောက်ရှိသလဲဆိုတော့ ၂၁ ဘီလီယံကုန်မယ်လို့ အဲဒီကတာဝန်ရှိတဲ့သူတွေက ဖြေပါတယ်။ အဲဒီတော့ ကျွန်တော်တို့ဒီမှာ တံတား ပေါင်း ၂၉ စင်းရှိတဲ့နေရာမှာ အဲဒီ ၂၉ စင်းကို သံကူကွန်ကရစ်တံတားတွေနှင့် အစားထိုးမယ်ဆိုရင် ကျွန်တော်တို့နိုင်ငံက ဘတ်ဂျက်လိုငွေပြနေတဲ့ နိုင်ငံဖြစ်တဲ့အတွက် ကျွန်တော်တို့ ဘတ်ဂျက်က နိုင်ငံ ရှေ့ကိုတိုးတက်ဖို့အတွက် အဲဒီအဟောင်းတွေပြန်ပြင်နေရတဲ့ကာလနှင့်ပဲ အဆုံးသတ်နေမှာဖြစ်ပါတယ်။ ဒါကြောင့်မို့ ကျွန်တော်မေးချင်တဲ့မေးခွန်းက ကြိုးတံတားများကို သံကူကွန်ကရစ်တံတားများနှင့် အစားထိုးမည့်အစား ကြိုးတံတားတွေကို ကြိုးလဲလှယ်တပ်ဆင်ခြင်း သို့မဟုတ် ထပ်ပိုးခြင်း၊ ပြုခြင်း၊ ပိုမိုခိုင်ခံ့အောင် ဆောင်ရွက်၍မရဘူးလားဆိုတဲ့ မေးခွန်းကိုမေးရခြင်းဖြစ်ပါတယ်။ ကျေးဇူးတင်ပါ တယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေဖြင့် ရန်ကုန်တိုင်းဒေသကြီး ဒဂုံမြို့သစ်မြောက်ပိုင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာခင်မောင်မောင် မေးမြန်းထားတဲ့ မြန်မာနိုင်ငံအနှံ့အပြားရှိ ကြိုးတံတားများကို သံကူကွန်ကရစ်တံတားများအစားထိုး တည်ဆောက်သွားမည့်အစီအစဉ်အစား လက်ရှိကြိုးတံတားကြီးများ၏ ခိုင်ခံ့မှုပိုမိုလာစေရန် ကြိုးအစားထိုးခြင်း သို့မဟုတ် အခြားနည်းလမ်း ရှာ၍လုပ်ဆောင်ရန် အစီအစဉ်ရှိ/မရှိသိရှိလိုခြင်းနဲ့ စပ်လျဉ်းသည့်မေးခွန်းအား ရှင်းလင်းဖြေကြား သွားမှာ ဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ Power Point ဖြင့်ရှင်းလင်းခွင့်ပြုပါရန် တင်ပြအပ် ပါတယ်။ ဆောက်လုပ်ရေးဝန်ကြီးဌာနအနေဖြင့် လမ်းပန်းဆက်သွယ်ရေး လျင်မြန်စွာဖွံ့ဖြိုးတိုးတက် လာစေရန်အတွက် လမ်းများဖောက်လုပ်ခြင်း၊ တံတားများတည်ဆောက်ခြင်းတို့ကို ဆောင်ရွက်ခဲ့ ပါတယ်။ တံတားများတည်ဆောက်ရာတွင် မြစ်ချောင်းများအနေအထား၊ မြစ်ကြမ်းပြင်အနေအထား၊ မြေအမျိုးအစားနှင့် တည်ဆောက်ရေး စက်ယန္တရားများပေါ်မူတည်၍ တချို့ဒေသများတွင် ကြိုးတံတားများကို မဖြစ်မနေတည်ဆောက်ခြင်းဖြစ်ပါတယ်။ အဆိုပါကြိုးတံတားများတည်ဆောက် ချိန်တွင် မြန်မာနိုင်ငံသည် စီးပွားရေးပိတ်ဆို့မှုခံထားရခြင်း၊ တိုင်းပြည်၌နိုင်ငံခြားငွေကြေးအခက်အခဲ ရှိခြင်းတို့ကြောင့် နိုင်ငံတကာအဆင့်မီတံတားပစ္စည်းများနှင့် စက်ယန္တရားများကို ဝယ်ယူသုံးစွဲခွင့် မရဘဲနဲ့ ကန့်သတ်မှုများကြားမှ ခက်ခဲစွာတည်ဆောက်ခဲ့ကြရပါတယ်။ ၁၉၉၄ ခုနှစ်မှစပြီးတော့ ကြိုးတံတားအစင်းပေါင်း ၃၀ စင်းနှင့်ကြိုးဆိုင်းတံတားသုံးစင်းကို တည်ဆောက်နိုင်ခဲ့ပါတယ်။ မြောင်းမြတံတားနှင့်နည်းပညာတူတည်ဆောက်ခဲ့တဲ့ တံတား ၁၀ စင်းရှိပါ တယ်။ ၁-၄-၂၀၁၈ ရက်နေ့တွင် မြောင်းမြကြိုးတံတားဟောင်း ပြိုကျမှုဖြစ်ပွားခဲ့ပြီးနောက် ကြိုးတံတား များ၏ကြံ့ခိုင်မှုနှင့် အခြေအနေများကို ခေတ်မီနည်းစနစ်၊ ကိရိယာတို့ဖြင့်စစ်ဆေးပြီး ခံနိုင်ဝန်နှင့် ကြံ့ခိုင်မှုအဆင့်အတန်းများကို ဆန်းစစ်နိုင်ရန် တရုတ်ပြည်သူ့သမ္မတနိုင်ငံ၊ ဂျပန်နိုင်ငံ၊ ကိုရီးယားနိုင်ငံ၊ မြန်မာနိုင်ငံအင်ဂျင်နီယာအသင်းချုပ်၊ မြန်မာနိုင်ငံအင်ဂျင်နီယာကောင်စီနှင့် ရန်ကုန်နည်းပညာ တက္ကသိုလ်တို့မှ ပြည်တွင်း/ပြည်ပကျွမ်းကျင်တံတားပညာရှင်အဖွဲ့များ လေးဖွဲ့ ခွဲ၍ အသေးစိတ် စစ်ဆေးခြင်းများကို ဆောင်ရွက်ခဲ့ပါတယ်။ အဆိုပါကျွမ်းကျင်ပညာရှင်များ၏ စစ်ဆေးချက်များအရ လက်ရှိကြိုးတံတားများအား ယခင် ခွင့်ပြု တန်ချိန်ထက် ထပ်မံလျှော့ချရန်၊ တံတား၏အားနည်းသောအပိုင်းများကို အကြီးစားပြုပြင်ရန်၊ လက်ရှိတံတားကိုအသုံးမပြုဘဲ အသစ်အစားထိုးဆောက်လုပ်ရန်စသည်ဖြင့် ကြံ့ခိုင်မှုအဆင့်အတန်း သုံးမျိုးခွဲခြားသတ်မှတ်ခဲ့ပြီးတော့ အဆင့်မြှင့်တင်ခြင်းလုပ်ငန်းများ ဆောင်ရွက်ခဲ့ပါတယ်။ ယခင် တည်ဆောက်ခဲ့သည့် ကြိုးတံတားများ၏ Design မှာ Main Cable ကြိုးများကို ကြိုးထိန်းခုံ Anchor Block ထဲတွင် ကွန်ကရစ်ငုံလောင်းတဲ့ နည်းစနစ်ကိုအသုံးပြု ထား၍ အသေးစိတ်စစ်ဆေးနိုင်မှု မရှိတဲ့အတွက်ကြောင့် အချိန်ကာလကြာမြင့်သည့်အခါတွင် ကွန်ကရစ်အတွင်း သံချေးစားပြီး မြောင်းမြကြိုးတံတားကဲ့သို့ ပြတ်ကျခြင်းများ ဖြစ်ပေါ်လာတဲ့အတွက် အချို့ကြိုးတံတားများကို အသစ် ပြန်လည်တည်ဆောက်ရန် စီစဉ်ဆောင်ရွက်ခဲ့ခြင်းဖြစ်ပါတယ်။ လေးစားအပ်ပါသောဥက္ကဌကြီးခင်ဗျား။ ခေတ်မီနည်းပညာများ တိုးတက်လာသည့်အချိန်တွင် oppscaddəcəO$:c8f1:00:00 High-Strength i Galvanized Strand op:go Se opsicod:20p Main Cable soci:9003:{yagę Fatigue Resistance sayfem:g£8: Anchorage System မှာလည်းတပ်ဆင်ရလွယ်ကူ၍ အလွန်စိတ်ချရသော တံတားဖြစ်ပါတယ်။ Pylon တာဝါတိုင်တွင်လည်း ပြင်ဆင်ထိန်းသိမ်းရန်လိုအပ်ပါက အဆင်ပြေစေရန် Manhole များ တပ်ဆင်ထားပါတယ်။ ကလေးဝမြို့နယ်မှာရှိတဲ့ မြစ်သာတံတားကလည်းပဲ ဥရောပနည်းပညာဖြင့် တည်ဆောက်ခဲ့ခြင်းဖြစ်သောကြောင့် တံတားကြံ့ခိုင်မှုမှာ တောင့်တင်းခိုင်မာမှုရှိပါတယ်။ ကြိုးတံတား များ၏ Cable အပိုင်းကိုသာလဲလှယ်ရန် ဆောင်ရွက်မည်ဆိုပါက အငှားတာဝါကိုအရင်ဦးစွာ ဆောက်လုပ်ရပါတယ်။ အငှားတာဝါဆောက်လုပ်၍ Anchor Block ပြုလုပ်ပြီးတော့ ၎င်းတာဝါတွင် ယာယီ cable ကြိုးကို အထိုင်ချဆောင်ရွက်ရပါတယ်။ Cable ကြိုးအထိုင်ချပြီးပါက မူလတံတားမှ Stiffening Girder op:osaçë: Suspender op:[gę gjosa deagoSqulosuši COD:GODDÈ:9 Suspender sp:ş© Main Cable Boss:8: Main Cable အသစ်ကိုမူလ Anchor Block တွင်ပြန်လည်ထည့်သွင်းတပ်ဆင်ခြင်းများ ပြုလုပ်ရမှာဖြစ်ပါတယ်။ Main Cable oa8:0lm wojos: Stiffening Girder sprog Suspender soweşę တွဲဆက်ခြင်းပြုလုပ်ရမှာဖြစ်ပါတယ်။ ၎င်း Stiffening Girder နှင့် Cable များချိတ်ဆက်ပြီးမှ ယာယီ Suspender wow Cable oil op: LOSOSS:96pg Solosusu dcérop:6207qnae အချိန်များစွာယူရမှာဖြစ်ပြီးတော့ ကုန်ကျစရိတ်မှာလည်း တံတားအသစ် ဆောက်လုပ်တာထက် လွန်စွာ ပိုမိုများပြားမှာဖြစ်ပါတယ်။ တန်ချိန်သတ်မှတ်ချက်အနေနဲ့လည်း PC တံတားတို့လို Steel Box Girder တံတားများလောက် ကြံ့ခိုင်မှုရှိမှာမဟုတ်ပါဘူး။ Load Class အားတန် ၆၀ အထိတိုးမြှင့်နိုင်မှု မရှိခြင်း၊ အဆင့်မြင့်နည်းပညာလိုအပ်ခြင်းတို့အပြင် နိုင်ငံခြားငွေလည်း သုံးစွဲဖို့လိုအပ်နေပါတယ်။ ကြိုးတံတားအဟောင်းကို ဖြုတ်ချပြီးတော့ အလယ်မှာရေလယ်တိုင်ထားရှိပြီး Design Loading (HS25-44) ဖြင့် ခံနိုင်ဝန် ၆၀ တန်အထိရှိသော တံတားများကို ပြန်လည်တည်ဆောက်ခြင်းဖြစ်ပါတယ်။ အခုလက်ရှိ ကျွန်တော်တို့ဝါးခယ်မကြိုးတံတား ရေလယ်ခေါင်မှာ ကျွန်တော်တို့ကြိုးတံတားကို ဖြုတ်ပြီးရေလယ်ခေါင်မှာ တိုင်ထောက်လိုက်တာဖြစ်ပါတယ်။ ဒီတိုင်းပါပဲ လပွတ္တာတံတားနဲ့ ကျွန်တော်တို့ဒီကျွန်းကုန်းတံတားတို့ဆိုလို့ရှိရင်လည်း အလားတူဖြစ်ပါတယ်။ နောက်ကျွန်တော်တို့ ဒီဘက်မှာရှိနေတဲ့ ရွှေလောင်းတံတား ဆိုလို့ရှိရင်လည်း အလယ်ခေါင်ကိုဖြုတ်ချပြီးတော့ ရေလယ်ခေါင် မှာတိုင်ထောက်လိုက်တဲ့အတွက် ဆိုလိုတာကတော့ ချဉ်းကပ်တံတားတွေကို ကျွန်တော်တို့ကပြန်လည် အသုံးပြုမှာဖြစ်ပြီး ရေလယ်မှာရှိတဲ့ ကြိုးတံတားနေရာကိုသာလျှင် R.C တံတားနဲ့အစားထိုးမှာဖြစ်တဲ့ အတွက် ကုန်ကျစရိတ်များစွာသက်သာခဲ့ပါတယ်ခင်ဗျာ။ ကြိုးတံတားအပိုင်းများကို ဖြုတ်သိမ်း၍ အဆင့်မြှင့်တင်ဆောက်လုပ်ရာတွင် ဂျပန်နည်းပညာသုံး ပြည်တွင်းသံဘောင်စက်ရုံများမှ အခန်း ဖွင့်ကျယ်သံပေါင်များထုတ်လုပ်ပြီး တံတားခံနိုင်ဝန် ၆၀ တန်မှ ၇၅ တန်အထိရှိမည်ဖြစ်ပါသဖြင့် နှစ်စဉ် ထိန်းသိမ်းပြုပြင်ခြင်းဆောင်ရွက်ထားပါက တံတားသက်တမ်း(Service life) ၇၅ နှစ်အထိခံနိုင်မှာ ဖြစ်ပါတယ်။ နိုင်ငံခြားငွေလည်း သုံးစွဲရန်မလိုအပ်တော့ဘဲ ပြည်တွင်းငွေသုံးငွေဖြင့် ဆောက်လုပ် နိုင်မည်ဖြစ်ခြင်းကြောင့် ကုန်ကျစရိတ်သက်သာမှာ ဖြစ်ပါတယ်။ ကြိုးတံတားများကို ပြုပြင်တဲ့နေရာမှာ အများစုကိုပင်မကြိုးတံတားအပိုင်းကိုသာ ဖြုတ်သိမ်းတည်ဆောက်ပြီးတော့ ကျန်ချဉ်းကပ်တံတား အပိုင်းများကို မူလအတိုင်းသာ ဆက်လက်အသုံးပြုခြင်းဖြင့် ကုန်ကျစရိတ်သက်သာအောင်စီမံဆောင်ရွက်လျက်ရှိပါတယ်။ ဥပမာအားဖြင့် မဲဇလီတံတား၊ လပွတ္တာတံတား၊ ဝါးခယ်မတံတား၊ ရွှေလောင်းတံတားများနှင့် တချို့သောတံတားများကိုမဖြစ်မနေ ကျွန်တော်တို့ရေလယ်ပိုင်းမှာ အသစ် တည်ဆောက်ရခြင်းများကို ဆောင်ရွက်ပါတယ်။ တစ်ချို့ အသစ်တည်ဆောက်ရတဲ့ တံတားတွေ ကတော့ ဥပမာအားဖြင့် ရာမောင်တံတားနဲ့ ကျွန်းကုန်းတံတားတို့ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ နိုင်ငံတော်၏ စီးပွားရေးဖွံ့ဖြိုးတိုးတက်လာသည်နှင့် မျှ ခရီးသွားလာမှု၊ ကုန်စည်စီးဆင်းမှုများတိုးတက်များပြားလာပြီး ယာဉ်စီးရေများပြားလာမှုနှင့်အတူ တန်ချိန်များပြားသောယာဉ်ကြီးများ လမ်းမကြီးပေါ်တွင် နေ့စဉ်ဖြတ်သန်းသွားလာလျက်ရှိတဲ့နေရာမှာ ပြည်သူများ ဘေးကင်းလုံခြုံရေးအတွက် တံတားကြီးများ၏ ကြိုးအပိုင်းများအား Load Class မြင့်မားသော Steel Box Girder Steel Truss တို့ဖြင့် အဆင့်မြှင့်တင်တည်ဆောက်လျက် ရှိပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<title>ကန်ပက်လက်မြို့နယ်၊ မုန်းချောင်းကူးဘေလီတံတား ပေ ၄ဝဝ နှင့် မှေးချောင်းကူးဘေလီတံတား ပေ ၂၀၀ တံတားနှစ်စင်းအား ပြည်ထောင်စုဘတ်ဂျက်ဖြင့် တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ကန်ပက်လက်မဲဆန္ဒနယ်မှ ဦးညွန့်ဝင်း မေးမြန်းဖို့ ဖြစ်ပါတယ်</speech>
<speech><mp id='2247'>ဦးညွန့်ဝင်း(ကန်ပက်လက်မဲဆန္ဒနယ်)</mp>ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ မင်္ဂလာပါခင်ဗျား။ ကျွန်တော်ကတော့ ချင်းပြည်နယ်၊ ကန်ပက်လက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်ဝင်း ဖြစ်ပါတယ်။ ဒီနေ့ ကျွန်တော်မေးမြန်းလိုတဲ့ မေးခွန်းကတော့ ကန်ပက်လက်မြို့နယ်၊ ကျင်ဒွေးမြို့မှ အောက်လယ်အုပ်စု၊ လုံအိမ်နူးအုပ်စု၊ ခါရိုင်း အုပ်စုများနှင့် ချိတ်ဆက်ဆက်သွယ်သည့်လမ်းပိုင်းပေါ်ရှိ အောက်လယ်အုပ်စုနှင့် တင်ကျင်း ကျေးရွာကြား မုန်းချောင်းဘေလီကူးတံတား၊ ဘေလီတံတား ပေ ၄၀၀ တစ်စင်းနှင့် တင်ပုံကျင်းရွာနှင့် ခပ်ဒိုင်းရွာကြားရှိ မှေးချောင်းဘေလီတံတား ပေ ၂၀၀ တစ်စင်းအား ပြည်ထောင်စုဘတ်ဂျက်ဖြင့် တည်ဆောက်ပေးရန်အစီအစဉ်ရှိ/မရှိမေးခွန်း မေးမြန်းသွားမှာ ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကန်ပက်လက်မြို့နယ်၊ ကျင်ဒွေးမြို့နှင့် ခါရိုင်းအုပ်စု၊ လုံအိမ်နူးအုပ်စုတို့ကို ချိတ်ဆက်ဆက်သွယ်မှု လမ်းအပိုင်းပေါ်မှာရှိတဲ့ အောက်လယ် ကျေးရွာနှင့် တင်ပုံကျင်းကျေးရွာကြားမှာ မုန်းချောင်းဟာ ဒီနေ့အထိ လူကူးတံတားငယ်တစ်စင်းပဲရှိပြီး မိုးတွင်းကာလမှာ ဘာယာဉ်မှမသွားလာနိုင်ပါဘူး။ မုန်းချောင်းရေကြောင့် နွေပေါက်လောက်မှာပဲ မုန်းချောင်းကိုဖြတ်ကူးပြီး ခါရိုင်းအထိ ကားသွားလာနိုင်တာ ဖြစ်ပါတယ်။ အဲဒီလမ်းပိုင်းပေါ်မှာပဲ တင်ပုံကျင်းရွာ၊ ခပ်ဒိုင်းရွာကြားမှာလည်း မှေးချောင်းတံတားမရှိတဲ့အတွက် ချိတ်ဆက်ဆက်သွယ်ဖို့၊ ဒေသထွက်ကုန် သယ်ယူပို့ဆောင်ဖို့အတွက် အခက်အခဲဖြစ်နေပါတယ်။ အနီးစပ်ဆုံး တိုက်နယ်ဆေးရုံ တည်ရှိနေတဲ့ ကျင်ဒွေးမြို့နှင့် လုံအိမ်နူးအုပ်စု၊ ခါရိုင်းအုပ်စုတွေမှာရှိကြတဲ့ ဒေသခံပြည်သူလူထုဟာ တင်ပြချက်ပါ ချောင်းရေတွေကို ဖြတ်ကျော်ပြီး မိုးတွင်းကာလမှာ ပညာရေး၊ ကျန်းမာရေး၊ စားဝတ်နေရေး အခြေခံလိုအပ်ချက်တွေအတွက် အမှီပြု ချိတ်ဆက်သွားလာနေကြရတာဖြစ်ပါတယ်။ အခု တောင်းခံတင်ပြထားတဲ့ တံတားနှစ်စင်းကို နိုင်ငံတော်အစိုးရက ဒေသခံချင်းတိုင်းရင်းသားတွေရဲ့ အခက်အခဲတွေကို စာနာပြီး လူသားချင်းစာနာတဲ့စိတ်နဲ့ တိုင်းရင်းသားတွေရဲ့ အခက်အခဲတွေကို ဖြေရှင်းပေးနိုင်မယ်ဆိုရင် အဲဒီဒေသမှာ မှီတင်းနေထိုင်ကြတဲ့ အဘက်ဘက်ကဆင်းရဲနိမ့်ကျနေတဲ့ ဒေသခံချင်းတိုင်းရင်းသား ကျေးလက်နေပြည်သူတွေအတွက် ဒေသထွက်စိုက်ပျိုးထုတ်ကုန်တွေ သယ်ယူပို့ဆောင်ရာမှာ အဆင်ပြေချောမွေ့မှာဖြစ်ပါတယ်။ အဲဒီဒေသမှာ မှီတင်းနေထိုင်ကြတဲ့ကျေးရွာ ၁၅ ရွာကိုလည်း ပညာရေး၊ ကျန်းမာရေး၊ လူမှုစီးပွားရေးဘဝတွေအတွက် များစွာအထောက် အကူပြုပေးနိုင်မှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လက်ရှိပြည်သူ့အစိုးရသက်တမ်း အတွင်း ချင်းပြည်နယ်နှင့် ချင်းတိုင်းရင်းသားများဖွံ့ဖြိုးတိုးတက်ရေးအတွက် ဦးစားပေးအစီအစဉ်တွေ အနေနဲ့ အင်တိုက်အားတိုက်ပြည်ထောင်စုအစိုးရက အဘက်ဘက်ဘက်ပေါင်းစုံကနေ ဆောင်ရွက်ပေး နေတာကိုလည်း ကျွန်တော်တို့ ချင်းတိုင်းရင်းသားတွေအနေနဲ့ များစွာကျေးဇူးတင် ဝမ်းသာပီတိနှင့် အားလုံးက ကျေးဇူးတင်နေကြတာဖြစ်ပါတယ်။ Power Point သုံးစွဲတင်ပြခွင့်ပြုပါခင်ဗျား။ ဒါကတော့ အခုကျွန်တော် တောင်းခံထားတဲ့ ခပ်ဒိုင်းကျေးရွာနှင့် တင်ပုံကျင်းကျေးရွာကြားမှာရှိတဲ့ ဒီမေးချောင်း တံတားတည်ဆောက်ဖို့လိုအပ်နေတဲ့ မှေးချောင်းပြပုံဖြစ်ပါတယ်။ ဒါကတော့ ကျွန်တော်တင်ပြချက်ပါ အောက်လယ်ကျေးရွာနှင့် တင်ပုံကျင်းကျေးရွာကြားမှာရှိတဲ့ မုန်းချောင်းတံတားတည်ဆောက်ဖို့ လိုအပ် တဲ့နေရာဖြစ်ပါတယ်။ ဒါကတော့ ဒီတံတားနှစ်စင်းကို တည်ဆောက်ပေးမယ်ဆိုရင် အကျိုးပြုပေးမယ့် ကျေးရွာစာရင်း၊ လူဦးရေစာရင်းတွေဖြစ်ပါတယ်။ ကျေးဇူးတင်ပါတယ်။ ဒါကြောင့် အောက်လယ် ကျေးရွာနှင့် တင်ပုံကျင်းကျေးရွာကြား ပေ ၄၀၀ မုန်းချောင်းကူးတံတားတစ်စင်းနှင့် တင်ပုံကျင်းကြား၊ ခပ်ဒိုင်းကြား မှေးချောင်းကူးတံတား ပေ ၂၀၀ တစ်စင်း တံတားနှစ်စင်းကို ပြည်ထောင်စုဘတ်ဂျက်ဖြင့် တည်ဆောက်ပေးရန်အစီအစဉ်ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျေးလက်နေ ချင်းတိုင်းသားပြည်သူများကိုယ်စား မေးခွန်းမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေဖြင့် ချင်းပြည်နယ်၊ ကန်ပက်လက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးညွန့်ဝင်းမေးမြန်းထားတဲ့ ကန်ပက်လက်မြို့နယ်၊ မုန်းချောင်းကူးဘေလီတံတား ပေ ၄၀၀ နှင့် မှေးချောင်းကူးဘေလီတံတား ပေ ၂၀၀ တံတားနှစ်စင်းအား ပြည်ထောင်စုဘတ်ဂျက် ဖြင့် တည်ဆောက်ပေးရန် အစီအစဉ်ရှိ/မရှိနှင့်စပ်လျဉ်းတဲ့မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ချင်းပြည်နယ်၊ ကန်ပက်လက်မြို့နယ်၊ ကျင်ဒွေးမြို့မှ အောက်လယ်ကျေးရွာအုပ်စု၊ လုံအိမ်နူးကျေးရွာအုပ်စု၊ ခါရိုင်းကျေးရွာအုပ်စုတို့ကို ဆက်သွယ်ထား သည့် လမ်းပေါ်တွင်တည်ရှိသော မုန်းချောင်းကူးတံတားနှင့် မှေးချောင်းကူးတံတားတို့သည် ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနမှ စီမံခန့်ခွဲသောတံတားများ ဖြစ်ပါ တယ်။ အဆိုပါတံတားနှစ်စင်း တည်ဆောက်ပြီးလို့ရှိရင်တော့ ကျေးရွာခြောက်ရွာ၊ အိမ်ခြေပေါင်း ၄၀၀ ကျော်နှင့် လူဦးရေ ၂၄၀၀ ခန့်တို့ အလွယ်တကူဆက်သွယ်သွားလာနိုင်မှာ ဖြစ်ပါတယ်။ တင်ပုံကျမ်း ကျေးရွာနှင့် ခပ်ဒိုင်းကျေးရွာကြားရှိ မှေးချောင်းကူးဘေလီတံတားသည် လမ်းအဆင့်သတ်မှတ်ချက် အရ Class(A)၊ ဦးစားပေးအဆင့်(၂)လမ်းစာရင်းတွင် ပါဝင်သော တံတားဖြစ်ပါသဖြင့် ၂၀၂၀-၂၀၂၁ ဘဏ္ဍာရေးနှစ် နောက်ပိုင်းကာလများမှာ ချင်းပြည်နယ်အစိုးရအဖွဲ့ ရန်ပုံငွေတွင် ထည့်သွင်းလျာထား တင်ပြသွားမှာ ဖြစ်ပါတယ်။ အောက်လယ်ကျေးရွာနှင့် တင်ပုံကျေးရွာကြားရှိ မုန်းချောင်းကူးကွန်ကရစ်တံတားတည်ဆောက် ဖို့အတွက်ကိုတော့ အခုလာမယ့် ၂၀၁၉-၂၀၂၀ ဘဏ္ဍာရေးနှစ် ချင်းပြည်နယ်အစိုးရအဖွဲ့ရန်ပုံငွေတွင် လျာထား တင်ပြထားပြီးဖြစ်ပါတယ်။ ရန်ပုံငွေခွဲဝေရရှိမှုအပေါ်မူတည်ပြီးတော့ အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ် ပြီးပါပြီ</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တရပ်နားမှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</section>
<section value = 'Bill'>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ ခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်ထောင်စုအစိုးရအဖွဲ့ရုံးကပေးပို့လာသော ရေနံစူးစမ်းရှာဖွေခြင်း၊ တူးဖော်စမ်းသပ်ခြင်းနှင့် ထုတ်လုပ်ခြင်းဆိုင်ရာဥပဒေကြမ်းနှင့်စပ်လျဉ်း၍ လွှတ်တော်သို့အသိပေးတင်ပြခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့ရုံးကပေးပို့သော ရေနံစူးစမ်းရှာဖွေခြင်း၊ တူးဖော်စမ်းသပ်ခြင်းနှင့် ထုတ်လုပ် ခြင်းဆိုင်ရာဥပဒေကြမ်းကို ပြည်ထောင်စုလွှတ်တော်က ၂၈-၈-၂၀၁၉ ရက်နေ့တွင် ပြည်သူ့လွှတ်တော် တွင် စတင်ဆောင်ရွက်နိုင်ရန် ပေးပို့လာပါတယ်။ ပြည်သူ့လွှတ်တော် လျှပ်စစ်နှင့်စွမ်းအင်ဖွံ့ဖြိုး တိုးတက်ရေးကော်မတီက အလားတူ ဥပဒေကြမ်းဖြစ်သောရေနံစူးစမ်းရှာဖွေခြင်း၊ ရေနံတူးဖော် စမ်းသပ်ခြင်းနှင့် ရေနံထုတ်လုပ်ခြင်းဆိုင်ရာဥပဒေကြမ်းကို တင်သွင်းခဲ့သဖြင့် ပြည်ထောင်စုလွှတ်တော် က ၃-၁၀-၂၀၁၈ ရက်နေ့တွင် ပြည်သူ့လွှတ်တော်သို့ ပေးပို့ခဲ့ပါတယ်။ အဆိုပါဥပဒေကြမ်းကို ၁၂-၁၁-၂၀၁၈ ရက်နေ့တွင် ပြည်သူ့လွှတ်တော်ကိုယ်စားလှယ်များအားလုံး လေ့လာနိုင်ရန်ဖြန့်ဝေခဲ့ပြီး ဥပဒေကြမ်းကော်မတီက အစီရင်ခံစာတင်ပြနိုင်ရန် ဆောင်ရွက်နေဆဲဖြစ်ပါတယ်။ ယခု ပြည်ထောင်စု အစိုးရအဖွဲ့ရုံးကပေးပို့လာတဲ့ ရေနံစူးစမ်းရှာဖွေခြင်း၊ တူးဖော်စမ်းသပ်ခြင်းနှင့် ထုတ်လုပ်ခြင်းဆိုင်ရာ ဥပဒေကြမ်းနှင့် ပြည်သူ့လွှတ်တော် လျှပ်စစ်နှင့်စွမ်းအင်ဖွံ့ဖြိုးတိုးတက်ရေးကော်မတီက တင်သွင်းသော ရေနံစူးစမ်းရှာဖွေခြင်း၊ ရေနံတူးဖော်စမ်းသပ်ခြင်းနှင့် ရေနံထုတ်လုပ်ခြင်းဆိုင်ရာဥပဒေကြမ်းမှာ တူညီနေပါသဖြင့် တပေါင်းတည်း စိစစ်သွားနိုင်ရန် ပြည်သူ့လွှတ်တော်ဥပဒေကြမ်းကော်မတီသို့ လွှဲပြောင်းပေးပို့သွားမည်ဖြစ်ကြောင်း လွှတ်တော်သို့အသိပေးတင်ပြအပ်ပါတယ်။</speech>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့လာသော လယ်ယာမြေဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့် အတည်ပြုရန် လွှတ်တော်၏အဆုံးအဖြတ်ရယူခြင်း</title>
<speech type='speaker'>သဘောတူအစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်ဖြင့်အတည်ပြု၍ပေးပို့လာသော လယ်ယာမြေဥပဒေကို ပြင်ဆင်သည့်ဥပဒေကြမ်းကို ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ (၂၇-၁၀-၂၀၁၇ ရက်နေ့)တွင် လွှတ်တော်သို့လက်ခံရရှိကြောင်းအသိပေးခြင်းနှင့် ဥပဒေကြမ်းကော်မတီ ၏အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုသည့်အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၃၁-၁၀-၂၀၁၇ ရက်နေ့ နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ ကိုယ်စားလှယ် ၃၇ ဦးတို့က အမည် စာရင်း တင်သွင်းလာပါတယ်။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသား များ၏မူလအခွင့်အရေးဆိုင်ရာကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုး တိုးတက်ရေးကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ ပြင်ဆင်ချက်အဆို တင်သွင်းထားတဲ့လွှတ်တော်ကိုယ်စားလှယ်များနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက် ပါမယ်။ ဒီလိုဆွေးနွေးရာမှာ ဥပဒေကြမ်း၏ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်း တစ်ခုလုံးပါဝင်မှာဖြစ်ပါတယ်။ ယခု ပြင်ဆင်ချက်အဆိုတင်သွင်းထားတဲ့ ဥပဒေကြမ်းကော်မတီနဲ့ လွှတ်တော်ကိုယ်စားလှယ်များက သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းများပြု လုပ်ပြီး လွှတ်တော်ရဲ့ ဆန္ဒ၊ သဘောထားရယူ၍ ဆုံးဖြတ်အတည်ပြုခြင်း၊ အမျိုးသားလွှတ်တော်၏ပြင်ဆင်ချက် များအနက် သဘောတူသင့်သည့်အချက်များကို အတည်ပြုခြင်းများ ဆောင်ရွက်မှာဖြစ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ လယ်ယာမြေဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအနက် သဘောတူသင့်သည့်(၁၈)ချက်ကို ဥပဒေကြမ်းကော်မတီက တင်ပြဖို့ဖိတ်ခေါ်ပါတယ်</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်ဝင်း ဖြစ်ပါတယ်။ ဥပဒေကြမ်းကော်မတီရဲ့ အဖွဲ့ဝင်တစ်ဦး ဖြစ်ပြီးတော့ ဥပဒေကြမ်းကော်မတီရဲ့ တာဝန်ပေးချက်အရလယ်ယာမြေဥပဒေကိုပြင်ဆင်တဲ့ဥပဒေကြမ်း နှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်က အတည်ပြု ပေးနိုင်ပါရန် အဆိုတင်သွင်းသွားမှာဖြစ်ပါတယ်။ ၁။ ပြည်ထောင်စုအစိုးရအဖွဲ့ရုံးကပေးပို့သော လယ်ယာမြေဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်၌ ၂၅-၇-၂၀၁၇ ရက်နေ့မှာ စတင်တင်သွင်းခဲ့ပြီး ၁၈-၈-၂၀၁၇ ရက်နေ့ အမျိုးသားလွှတ်တော်ရဲ့ အစည်းအဝေးမှ ပြင်ဆင်ချက်များနဲ့အတည်ပြုခဲ့ပြီး ပြည်သူ့လွှတ်တော်မှာ ဆွေးနွေးနိုင်ရန် ပေးပို့လာခဲ့ပါတယ်။ ၂။ ယင်းဥပဒေကြမ်းကို ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ ဖြစ်တဲ့ ၂၇-၁၀-၂၀၁၇ ရက်(သောကြာနေ့)မှာ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်အစီရင်ခံစာကို လွှတ်တော်သို့ တင်ပြခဲ့ပြီး ပြင်ဆင်ချက်အဆိုများကို ၃၁-၁၀-၂၀၁၇ ရက် (အင်္ဂါနေ့)နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် အောက်ဖော်ပြပါ ပြည်သူ့ လွှတ်တော်ကိုယ်စားလှယ်များက ဆွေးနွေးရန်နှင့် ပြင်ဆင်ချက်အဆိုများတင်သွင်းလာပါတယ်။ (က) ဦးတင်ထွေး(ဝေါမဲဆန္ဒနယ်)၊ (ခ) ဦးခင်မောင်လတ်(မြန်အောင်မဲဆန္ဒနယ်)၊ (ဂ) ဦးအောင်တင်လင်း (နတ်မောက်မဲဆန္ဒနယ်)၊ (ဃ) ဦးစောဗစ်တာခလိုက်(သံတောင်ကြီးမဲဆန္ဒနယ်)၊ (င) ဦးကံဦး(စလင်းမဲဆန္ဒနယ်)၊ (စ) ဦးဝင်းဝင်း(မင်းဘူးမဲဆန္ဒနယ်)၊ (ဆ) ဦးထွန်းထွန်း(ပွင့်ဖြူမဲဆန္ဒနယ်)၊ (ဇ) ဦးမျိုးဇော်ဦး(လယ်ဝေးမဲဆန္ဒနယ်)၊ (၅) ဦးလုံဂျုံဆန်မိုင်(ဆွမ်ပရာဘွမ်မဲဆန္ဒနယ်)၊ (ည) ဦးစိန်ဝင်း(မအူပင်မဲဆန္ဒနယ်)၊ (ဋ) ဒေါ်တင်တင်ရီ(ကျွန်းစုမဲဆန္ဒနယ်)၊ (ဌ) ဒေါ်ဝင့်ဝါထွန်း(ရှားတောမဲဆန္ဒနယ်)၊ (၃) ဦးမြင့်သိန်း(ဝက်လက်မဲဆန္ဒနယ်)၊ (ပ) ဒေါက်တာမင်းသိန်း(ရေဦးမဲဆန္ဒနယ်)၊ (ဏ) ဦးတင်ကိုကိုဦး(ဘီးလင်းမဲဆန္ဒနယ်)၊ (တ) ဦးထွန်းဝေ(ဖောင်းပြင်မဲဆန္ဒနယ်)၊ (ထ) ဦးမြင့်ဟန်ထွန်း(ဘုတလင်မဲဆန္ဒနယ်)၊ (ဒ) ဦးကျော်မင်း(မိုးညို မဲဆန္ဒနယ်)၊ (ဓ) ဦးမြတ်လေးဦး(ထီးလင်းမဲဆန္ဒနယ်)၊ (န) ဦးထွန်းထွန်းနိုင်(ကနီမဲဆန္ဒနယ်)၊ (ပ) ဦးအောင်ကျော်ဇံ(ပေါက်တောမဲဆန္ဒနယ်)၊ (ဖ) ဒေါက်တာသန်းအောင်စိုး(မင်းလှမဲဆန္ဒနယ်)၊ (ဗ) ဦးသိန်းထွန်း(ကျောင်းကုန်းမဲဆန္ဒနယ်)၊ (ဘ) ဦးသိန်းတန် (လှည်းကူးမဲဆန္ဒနယ်)၊ (မ) ဦးမြင့်ထွန်း(တန့်ဆည်မဲဆန္ဒနယ်)၊ (ဃ) ဦးဖေသန်း(မြေပုံမဲဆန္ဒနယ်)၊ (ရ) ဦးစောသလေးစော (ရွှေကျင်မဲဆန္ဒနယ်)၊ (လ) ဒေါ်သန္တာ(အိမ်မဲမဲဆန္ဒနယ်)၊ (၀) ဦးသိန်းထွန်း(သာပေါင်းမဲဆန္ဒနယ်)၊ (သ) ဦးမြင့်ကြည် (ကသာမဲဆန္ဒနယ်)၊ (ဟ) ဒေါက်တာဒေါ်စိုးစိုးကြည်(ပြည်မဲဆန္ဒနယ်)၊ (ဠ) ဒေါ်အေးမြမြမျိုး(ကျောက်တန်းမဲဆန္ဒနယ်)၊ (အ) ဦးကျော်စိုး (ဗန်းမောက်မဲဆန္ဒနယ်)၊ (၁) ဦးဇော်မင်းလွင်(မတ္တရာမဲဆန္ဒနယ်)၊ (-) ဦးစောတင်ဝင်း (ကြာအင်းဆိပ်ကြီးမဲဆန္ဒနယ်)၊ (-) ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)နှင့် (-) ဒေါ်ချိုချို (အုတ်တွင်းမဲဆန္ဒနယ်)တို့ ဖြစ်ပါတယ်။ ၃။ ပြည်သူ့လွှတ်တော် ဥပဒေကြမ်းကော်မတီဟာ ၁၉-၁၁-၂၀၁၈ ရက်၊ ၂၆-၁၁-၂၀၁၈ ရက်၊ ၂၈-၁၁-၂၀၁၈ ရက်နှင့် ၂၉-၁၁-၂၀၁၈ ရက်တို့မှာ ပြင်ဆင်ချက်အဆိုတင်သွင်းတဲ့ ပြည်သူ့လွှတ်တော် ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီ၊ တောင်သူလယ်သမား နှင့်အလုပ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စု ရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များလေ့လာဆန်းစစ် သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်လည်းကောင်း၊ ၂၀-၅-၂၀၁၉ ရက်၊ ၂၁-၅-၂၀၁၉ ရက်၊ ၂၇-၅-၂၀၁၉ ရက်၊ ၁၉-၈-၂၀၁၉ ရက်နှင့် ၂၀-၈-၂၀၁၉ ရက်တို့မှာတော့ ဆွေးနွေးရန်နှင့် ပြင်ဆင်ချက်အဆိုတင်သွင်းသူ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသား များ၏မူလအခွင့်အရေးဆိုင်ရာကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုး တိုးတက်ရေးကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် လည်းကောင်း၊ ၂၇-၈-၂၀၁၉ ရက်တွင် ပြည်သူ့လွှတ်တော် စိုက်ပျိုးရေး၊ မွေးမြူရေးနှင့် ကျေးလက် လူမှုဘဝဖွံ့ဖြိုးတိုးတက်ရေးကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စီမံကိန်းနှင့်ဘဏ္ဍာရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်လည်းကောင်း အစည်းအဝေးများ ကျင်းပ ပြု လုပ်ခဲ့ပါတယ်။ ၄။ ယင်းညှိနှိုင်းအစည်းအဝေးများရဲ့ သဘောတူဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီဟာ အမျိုးသားလွှတ်တော်မှ ပြင်ဆင်အတည်ပြုခဲ့တဲ့ အချက်များအနက် အချက်(၁၈) ချက်ကို အမျိုးသားလွှတ်တော်၏အတည်ပြုချက်များအတိုင်း သဘောတူလက်ခံခဲ့ပြီး ပြည်သူ့လွှတ်တော် ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ (ပြည်သူ့လွှတ်တော် ဥပဒေကြမ်းကော်မတီက သဘောတူညီသည့် အမျိုးသားလွှတ်တော်၏ အတည်ပြုချက် အချက်(၁၈)ချက်မှာ အောက်ပါအတိုင်းဖြစ်ပါသည်။ တာဝန်ရှိ +ပ်ရုံးတို့မှ ရက်တွင် ပြည်သူ့လ လူမှုဘဝဖွံ့ဖြိုးဖြင့်စာမျက်နှာ အမှတ်စဉ် အပိုဒ်နှင့်အပိုဒ်ခွဲ အပိုဒ် ၁ (ခ) ၃ မှ ၁၀ ၅၊ ၆၊ ၁၃၊ ၁၄ အပိုဒ် ၃ အပိုဒ်ခွဲ (ခ) {ပုဒ်မ ၃ ပုဒ်မခွဲ(ဂ)ကို အစားထိုးခြင်း)၊ ပုဒ်မခွဲ(ဂ) {ပုဒ်မ ၃ ပုဒ်မခွဲ(ဂ)၏ နောက်တွင် ပုဒ်မခွဲ(ဃ)နှင့် (င)တို့ကို ဖြည့်စွက်ခြင်း)၊ အပိုဒ်ခွဲ(စ) {ပုဒ်မ ၃ ပုဒ်မခွဲ(၎)ကို ပုဒ်မခွဲ(၃)အဖြစ် အစားထိုးခြင်းနှင့် အပိုဒ်ခွဲ(ဆ) {ပုဒ်မ ၃ ပုဒ်မခွဲ(ဌ)ကို ပုဒ်မခွဲ(၃)အဖြစ် အစားထိုးခြင်း)၊ အပိုဒ်၄ {ပုဒ်မ ၇ ပုဒ်မခွဲ(က) ပုဒ်မခွဲငယ် (၂) ကို အစားထိုးခြင်း} ၁၂ မှ ၁၅ ၁၇၊ ၁၉၊ ၂၁ အပိုဒ် ၆ {ပုဒ်မ ၁၀ ကို ပြင်ဆင်ခြင်း)၊ အပိုဒ် ၈ အပိုဒ်ခွဲ(က) {ပုဒ်မ ၁၂ ပုဒ်မခွဲ(ခ)ကို ပြင်ဆင်ခြင်း)၊ အပိုဒ်ခွဲ(ဂ) {ပုဒ်မ ၁၂ ပုဒ်မခွဲ(စ)ကို ပယ်ဖျက်ခြင်း)နှင့် အပိုဒ်ခွဲ(ဃ) {ပုဒ်မ ၁၂ ပုဒ်မခွဲ(ဇ)နှင့်(၅)ကို ပြင်ဆင်ခြင်း} (ဃ) ၁၆ မှ ၁၈ ၂၃၊ ၂၆ အဆိုပြုပြဋ္ဌာန်းချက် အပိုဒ် ၅ အပိုဒ်ခွဲ(င) {ပုဒ်မ ၁၂ ပုဒ်မခွဲ(ည) ကို မူလဥပဒေပြဋ္ဌာန်းချက်အတိုင်း ထားရှိခြင်း)၊ အပိုဒ် ၁၁ {ပုဒ်မ ၁၅ ပုဒ်မခွဲ(က) ကို ပြင်ဆင်ခြင်း} ၁၉ မှ ၂၀ အပိုဒ် ၁၃ ပုဒ်မ ၁၇ အပိုဒ်ခွဲ(က)ကို ပြင်ဆင်ခြင်း} အပိုဒ် ၁၃ {ပုဒ်မ ၁၇ အပိုဒ်ခွဲ(ဈ)ကို ပြင်ဆင်ခြင်း} ၃၆၊ ၃၇ အပိုဒ် ၁၆ {ပုဒ်မ ၂၀ ကို ပြင်ဆင်ခြင်း)၊ အပိုဒ် ၁၇ {ပုဒ်မ ၂၁ ကို ပြင်ဆင်ခြင်း} စဉ် စာမျက်နှာ (ဇ) ၃၂ မှ ၃၄ အမှတ်စဉ် အပိုဒ်နှင့်အပိုဒ်ခွဲ ၄၉၊ ၅၀၊ ၅၁၊ အပိုဒ် ၂၄ {ပုဒ်မ ၃၅ ကိုပြင်ဆင်ခြင်း၊ အပိုဒ် ၂၅ ပုဒ်မ ၃၇ကို ပြင်ဆင်ခြင်း)၊ အပိုဒ် ၂၆ {ပုဒ်မ ၃၇ ၏ နောက်တွင် ပုဒ်မ ၃၇-က ကို ပြင်ဆင်ခြင်း)၊ အပိုဒ် ၂၇ {ပုဒ်မ ၃၈ ကို ပြင်ဆင်ခြင်း} သို့ဖြစ်ပါ၍ ပြည်သူ့လွှတ်တော် ဥပဒေကြမ်းကော်မတီက သဘောတူတဲ့ အမျိုးသားလွှတ်တော်၏ အတည်ပြုချက် အချက်(၁၈)ချက်ကို လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ် ပါတယ်ခင်ဗျား။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအနေနဲ့ သဘောတူပါကြောင်း တင်ပြအပ်ပါတယ်။</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် (၁၈)ချက်ကို ဥပဒေကြမ်းကော်မတီက သဘောတူထားပါတယ်။ ဥပဒေကြမ်းကော်မတီ သဘောတူထားတဲ့ (၁၈)ချက်ကို အမျိုးသားလွှတ်တော်၏ ပြင်ဆင်ချက်များအတိုင်း အတည်ပြုရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် လယ်ယာမြေဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက် များအနက် ဥပဒေကြမ်းကော်မတီက သဘောတူထားသည့် (၁၈) ချက်ကို အမျိုးသားလွှတ်တော်၏ ပြင်ဆင်ချက်များအတိုင်း အတည်ပြုကြောင်းကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ လယ်ယာမြေဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက်(၃၀)ချက်ကို တင်သွင်းဖို့ ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်။</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>ညှိနှိုင်းအစည်းအဝေးရဲ့ သဘောတူ ဆုံးဖြတ်ချက်အရ အမျိုးသားလွှတ်တော်ရဲ့ အတည်ပြုချက်အတိုင်း သဘောမတူဘဲ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်တင်ပြချက် အချက်(၃၀)ရှိပြီးတော့ တင်ပြချက်ဇယားကို ပြည်သူ့ လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ သို့ဖြစ်ပါ၍ ပြည်သူ့လွှတ်တော် ဥပဒေ ကြမ်းကော်မတီရဲ့ ပြင်ဆင်တင်ပြချက် (၃၀)ချက်ကို လွှတ်တော်ကအတည်ပြုပေးနိုင်ပါရန် လေးစားစွာ တင်ပြအပ်ပါတယ်။ [ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်တင်ပြချက် (၃၀)ချက်မှာ အောက်ပါ အတိုင်းဖြစ်ပါသည်။] စဉ် စာမျက်နှာ အမှတ်စဉ် အပိုဒ်နှင့်အပိုဒ်ခွဲ (က) ၁ မှ၂ ၁၊ ၃၊ ၄ ဥပဒေခေါင်းစီး၊ အပိုဒ် ၂၊ အပိုဒ် ၃ {ပုဒ်မ ၃ ပုဒ်မခွဲ(က)ကို ပြင်ဆင်ခြင်း} ၄ မှ ၅ အပိုဒ် ၃ အပိုဒ်ခွဲ(က) {ပုဒ်မ 3 ပုဒ်မခွဲ(ဂ)၏နောက်တွင် ပုဒ်မခွဲ(င) ဖြည့်စွက်ခြင်း၊ အပိုဒ်ခွဲ(ဃ){ပုဒ်မ ၃ ပုဒ်မခွဲ(ဆ)ခြေဆင်းနှင့် ပုဒ်မခွဲငယ်(၁)နှင့်(၂)တို့ကို ပြင်ဆင်ခြင်း} အပိုဒ် ၃ အပိုဒ်ခွဲ(င){ပုဒ်မ ၃ ပုဒ်မခွဲ(ည)ကို (ဌ)အဖြစ် ပြင်ဆင်ခြင်း} (ဃ) ၁၁ မှ ၁၂ ၁၆ အပိုဒ် ၅ {ပုဒ်မ ၉ ပုဒ်မခွဲ(က)နှင့်(ခ)တို့ကို ပြင်ဆင်ခြင်း} စာမျက်နှာ အမှတ်စဉ် အပိုဒ်နှင့်အပိုဒ်ခွဲ မှ ၁၇ ၁၈၊ ၂၀၊ ၂၂၊ အပိုဒ် ၇ {ပုဒ်မ ၁၁ ကိုပြင်ဆင်ခြင်း၊ အပိုဒ် ၈ အပိုဒ်ခွဲ(ခ){ပုဒ်မ ၂ ၂၄၊ ၂၅ ၁၂ ပုဒ်မခွဲ(ဂ)ကိုပြင်ဆင်ခြင်း)၊ အပိုဒ် အပိုဒ်ခွဲ(ဃ) ပုဒ်မ ၁၂ ပုဒ်မခွဲ(၅)ကိုပြင်ဆင်ခြင်း)၊ အပိုဒ် ၉ {ပုဒ်မ ၁၃ ကိုပြင်ဆင်ခြင်း)၊ အပိုဒ် ၁၀ {ပုဒ်မ ၁၄ ကိုပြင်ဆင်ခြင်း၊ (စ) ၁၈ မှ ၁၉ ၊ ၂၇၊ ၂၈၊ ၂၉ အမျိုးသားလွှတ်တော်၏အတည်ပြုချက် အပိုဒ် ၁၁ {ပုဒ်မ ၁၆ ပုဒ်မခွဲ(က) ပုဒ်မခွဲငယ်(၁)}ကို မူလဥပဒေပြဋ္ဌာန်းချက်အတိုင်းထားရှိခြင်း၊ အပိုဒ် ၁၂ ပုဒ်မ ၁၆ ပုဒ်မခွဲ(ခ)၏နောက်တွင်ပုဒ်မခွဲ(ဂ)နှင့်(ဃ)တို့ကို ဖြည့်စွက်ခြင်း)၊ အပိုဒ် ၁၃ ခြေဆင်း (ဆ) | ၂၀ မှ ၂၃ ၃၁၊ ၃၃၊ ၃၄၊ အပိုဒ် ၁၃ {ပုဒ်မ ၁၇ ပုဒ်မခွဲ(ဃ) (စ)နှင့်(ဇ)တို့ကိုပြင်ဆင်ခြင်း)၊ အပိုဒ် ၁၃ {ပုဒ်မ ၁၇ ပုဒ်မခွဲ(ည) ကိုပြင်ဆင်ခြင်း)၊ အပိုဒ် ၁၄ {ပုဒ်မ ၁၈ ကိုပြင်ဆင်ခြင်း} အပိုဒ် ၁၅ {ပုဒ်မ ၁၉ ခြေဆင်းကို ပြင်ဆင်ခြင်း။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ရန် တင်ပြချက်အချက်(၃၀)ကို သဘောတူပါ ကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက်(၃၀)ချက်အား အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် လယ်ယာမြေဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်(၃၀)ချက်သည် ဥပဒေကြမ်းကော်မတီ၏ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းထားသော ဥပဒေကြမ်းကော်မတီနှင့် လွှတ်တော်ကိုယ်စားလှယ်တို့က ပြင်ဆင်ချက်(၆)ချက်အား ဆွေးနွေးမှာဖြစ်ပါတယ်။ ယခု စတင်ဆောင်ရွက်ပါမယ်။ လွှတ်တော်ကိုယ်စားလှယ်များခင်ဗျား။ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)နှင့် စပ်လျဉ်းပြီး အဆိုတင်သွင်းဖို့ မြေပုံမဲဆန္ဒနယ်မှ ဦးဖေသန်းကို ဖိတ်ခေါ်ပါတယ်</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါခင်ဗျား။ ကျွန်တော်ကတော့ မြေပုံမဲဆန္ဒနယ်မှ ဦးဖေသန်းဖြစ်ပါတယ်။ ကျွန်တော့် အနေနဲ့ လယ်ယာမြေဥပဒေ ပုဒ်မ ၃ ပုဒ်မခွဲ(ဆ) တောင်သူလယ်သမားအဓိပ္ပာယ်ဖွင့်ဆိုချက် ပုဒ်မခွဲငယ် (၃)ကို ပယ်ဖျက်ဖို့ အဆိုတင်သွင်းထားပါတယ်။ ဘာဖြစ်လို့လဲဆိုတော့ ဒီလယ်သမားအဓိပ္ပာယ် ဖွင့်ဆိုချက်(၅)ချက်ရှိပါတယ်။ အချက် (၁) နှင့် (၂) မှာ အဓိပ္ပာယ်ဖြစ်စဉ်ကို လုံလောက်နေပြီလို့ ယူဆတဲ့ အတွက် ဖြစ်ပါတယ်။ အဲဒီမှာ စိုက်ပျိုးရေးလုပ်ငန်း သို့မဟုတ် မွေးမြူရေးလုပ်ငန်း သို့မဟုတ် နှစ်ရပ် စလုံးကို မိမိကိုယ်တိုင်လုပ်ကိုင်သူ သို့မဟုတ် မိမိကိုယ်တိုင်အစဉ်တစိုက်လုပ်ကိုင်သူဆိုပြီးတော့ ဆိုပြီးတော့ အချက်(၁)မှာ ဖော်ပြထားပါတယ်။ အချက်(၂)မှာတော့ အဲဒီလုပ်ငန်းကိုပဲ လုပ်ငန်းလုပ်ကိုင်စဉ် တစ်လျောက် မိမိကိုယ်တိုင်လုပ်ကိုင်သူဆိုပြီးတော့ ဖော်ပြထားပါတယ်။ အဲဒီ(၃)ချက်ဆိုရင် ဒါလယ်သမား ရဲအဓိပ္ပာယ်ဖွင့်ဆိုချက်ပြည့်စုံလုံလောက်တယ်လို့ ကျွန်တော့်အနေနဲ့ ယူဆပါတယ်။ ပြီးတော့ အပိုဒ် ၃ မှာကျတော့ အရင်းအနှီးမတည်စိုက်ထုတ်၍ လုပ်ငန်းလုပ်ကိုင်စဉ်တစ်လျှောက် ကိုယ်တိုင်လုပ်ကိုင်သူ သို့မဟုတ် ကြီးကြပ်လုပ်ကိုင်သူဆိုပြီးတော့ ဖော်ထားပါတယ်။ အဲဒီမှာ အဓိကကတော့ အရင်းအနှီး မတည်စိုက်ထုတ်၍ဆိုတဲ့စကား ဒါနဲ့အထူးပြု ထားပါတယ်။ ဆိုတော့ လယ်သမားပဲဖြစ်ဖြစ်၊ ဟင်းသီး ဟင်းရွက်ရောင်းတဲ့ဈေးသည်ပဲဖြစ်ဖြစ်၊ အရင်းအနှီးမတည်ရတာဟာ အနည်းနဲ့အများတော့ မတည်ရ တယ်။ အဲဒါကို ဘာလို့ဥပဒေထဲမှာ ဆွဲသွင်းပြီးတော့ ထည့်ထားသလဲဆိုတော့ အဲဒါရဲ့ နောက်ကွယ်မှာ အများကြီးပြဿနာတွေရှိပါတယ်။ ဒီတော့ အဓိကကတော့ ဒီအရင်းရှင်တွေ၊ ငွေရှင်၊ ကြေးရှင်တွေကို စိုက်ပျိုးရေးလုပ်ငန်းမှာ ပါဝင်လာစေချင်လို့ ဖြစ်ပါတယ်။ စိုက်ပျိုးရေးလုပ်ငန်းကို တောင်သူနှင့် အရင်းရှင်တွေ ပူးပေါင်းလုပ်ဆောင်မယ်ဆိုရင် ဒီထက်တိုးတက်မယ်ဆိုတာ လက်ခံပါတယ်။ ဒါပေမဲ့ ပူးပေါင်းဆောင်ရွက်လို့ရတယ်၊ အကျိုးတူပူးပေါင်းဆောင်ရွက်လို့ရတယ်။ စာချုပ်ချုပ် Contract Farming လုပ်လို့ရတယ်။ လယ်သမားဆိုတဲ့လူတန်းစားထဲမှာ အရင်းရှင်ကို အယောင် ဆောင်ပြီးတော့ပါလာမှာကို မလိုလားတဲ့အတွက် ကျွန်တော့်အနေနဲ့က ကန့်ကွက်ခြင်း ဖြစ်ပါတယ်။ တောင်သူလယ်သမားရဲ့ အားနည်းချက်က ပထမတစ်ချက်က တောင်သူလယ်သမားဆိုတာ စိုက်ပျိုးရေး ပဲ။ မွေးမြူရေးလုပ်ငန်းပါ ထပ်လာတယ်။ နောက်တစ်ချက်က အခု အရင်းအနှီး မတည်စိုက်ထုတ် ၍ဆိုတာ ထပ်လာပါတယ်။ အဲဒါဟာ ဒီအရင်းရှင်ငွေရှင်တွေကို ဒီလုပ်ငန်းထဲမှာ ပါဝင်စေချင်လို့ ဖြစ်ပါတယ်။ အဲဒီအနက် ဒါက ၂၀၁၂ ခုနှစ်၊ လယ်ယာမြေဥပဒေ ပြည်ထောင်စုလွှတ်တော်ကနေပြီးတော့ အမှတ်(၁၀)နှင့်ထုတ်ခဲ့တာပါ။ အမှတ်(၁၁)က မြေလွတ်၊ မြေလပ်၊ မြေရိုင်းများစီမံခန့်ခွဲရေးဥပဒ ၂၀၁၃ ခုနှစ်မှာကျတော့ တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေး ဥပဒေကို ပြဋ္ဌာန်းပါတယ်။ အဲဒီထဲမှာလည်း လယ်သမားအဓိပ္ပာယ်ဖွင့်ဆိုချက်ကို ဟိုဘက်က ငါးချက် စလုံးကို ပုံတူဆွဲထား လိုက်တယ်။ ပြီးတော့ ဘာပါလဲဆိုတော့ လယ်သမားတွေ တစ်ခုခုဖြစ်ရင် ပိုးမွှားအန္တရာယ်၊ သဘာဝ အန္တရာယ်ဖောက်ပြန်ရင်သာ လျော်ကြေးပေးမှာတို့၊ နောက်ပြီးတော့ နိုင်ငံတော်ကကူညီထောက်ပံ့ ရမှာတို့၊ နောက်တစ်ချက်က တောင်သူလယ်သမားအဖွဲ့အစည်းတွေမှာ ပါဝင်ခွင့်ရပါတယ်။ အဲဒါနှင့် ထပ်ပြီးတော့ လယ်ယာမြေဥပဒေ ဒီငွေရှင်၊ ကြေးရှင်တွေကို တစ်ဖက်ကပြန်ပြီး အထောက်အကူ ပြုအောင် ဒီဥပဒေနှင့်ပြန်ပြီးထောက်ခံထားတယ်။ ဆိုတော့ ကျွန်တော်တို့က အဲဒီအချိန်တုန်းကပေါ့နော် ပထမအကြိမ်လွှတ်တော်ကတည်းက ဆွေးနွေးတယ်။ မြေကို အသုံးပြု၍ဆိုတဲ့နေရာမှာ မိမိပိုင်မြေကို အသုံးပြု၍ဆိုပြီးတော့ ပြင်ဆင်ခဲ့တယ်။ အမေမရှိတဲ့သား မြေမရှိတဲ့လယ်သမားမရှိရဘူးလို့ ပြင်ဆင်တဲ့ အခါမှာလည်း ရှုံးတယ်။ မြေလွတ်၊ မြေလပ်နှင့်မြေရိုင်းများစီမံခန့်ခွဲရေးဥပဒေမှာလည်း ကျွန်တော် အဲဒီလိုပဲ ရှုံးခဲ့တာတွေရှိတယ်။ ထားပါတော့။ အခြေအနေက အဲဒီတုန်းက လွှတ်တော်ထဲမှာ စီးပွားရေး လုပ်ငန်းရှင်တွေ အင်နဲ့အားနဲ့ကို ရှိနေတယ်။ ဥပဒေပြုကော်မတီမှာလည်းရှိနေတယ်။ ဒါကြောင့် ကျွန်တော်တို့ ဒီဥပဒေရဲ့ လာခြင်းဟာ မကောင်းဘူး။ သန္ဓေတည်ခြင်းဟာ မမှန်ဘူး။ အဲဒါကြောင့် ဒီလိုပြဿနာတွေရှုပ်ထွေးအောင် ဒီပုဒ်မက ဝင်ပေါက်တစ်ခုအနေနဲ့ ဖွင့်ပေးလိုက်တယ်။ ဝင်ပေါက်တစ်ခုအနေနဲ့ စီးပွားရေးအရင်းရှင်လုပ်ငန်းတွေကို ဖွင့်ပေးတယ်။ မွေးမြူရေးလုပ်ငန်းဆိုတာ က လယ်သမားတွေ တစ်နိုင်တစ်ပိုင်ပဲမွေးတယ်။ ဒါပေမဲ့ အဲဒါကို မွေးမြူရေးလုပ်ငန်းတစ်ခုအနေနဲ့ ထည့်ပေးတယ်။ ထည့်ပေးချင်ရင် အများကြီးမွေးတဲ့ လယ်သမားလည်းရှိချင်ရှိမယ်။ ထပ်ပေးချင်ရင် မွေးမြူရေးလုပ်ငန်းလုပ်ပါ။ အဲဒီလိုမဟုတ်ဘဲ လယ်သမားဆိုတဲ့ဟာမျိုးက ဆွဲသွင်းတော့ အဲဒီပယောဂ က ဘယ်အထိသွားရလဲဆိုတော့ ခုနကလို တောင်သူလယ်သမား အခွင့်အရေး ကာကွယ်ရေးအကျိုး စီးပွားမြှင်တင်ရေးဥပဒေမှာ သွားပြီးတော့ အခွင့်အရေးတွေခံစားခွင့်ရတယ်။ လုပ်ကွက်ငယ်တွေက နည်းနည်းပဲရမယ်။ လုပ်ကွက်ကြီးတဲ့သူက အများကြီးရတယ်။ နောက်ပြီးတော့ သီးနှံယိုယွင်းပျက်စီးခြင်း၊ ပိုးမွှားပျက်ဆီးခြင်းဖြစ်လာရင်လည်းပဲ လုပ်ငန်းရှင်ငွေကပဲ အများကြီးရတယ်။ တောင်သူလယ်သမား အဖွဲ့အစည်းထဲမှာ ဒီလူတွေပါဝင်ခြင်းအားဖြင့်လည်း ပယောဂတွေပူးပြီးတော့ မလိုလားအပ်တာတွေ ဖြစ်လာနိုင်ပါတယ်။ ဒါကြောင့် အဲဒါကိုအကြောင်းပြုပြီးတော့ တအချိန်က သန္ဓေမမှန်ခဲ့တဲ့လာခြင်း မကောင်းခဲ့တဲ့ ဥပဒေထဲက ဒီအပိုဒ်ကတော့ ထည့်ပေးဖို့လိုအပ်ပါတယ်။ အပိုဒ် ၁ နဲ့ ၂ ကတော့ လုံလောက်တယ်ဆိုတဲ့အကြောင်း လွှတ်တော်ဥက္ကဋ္ဌကြီးမှတစ်ဆင့် လွှတ်တော်ကြီးကို တင်ပြပါတယ် ခင်ဗျား။ ကျေးဇူးတင်ပါတယ်။</speech>
<speech type='speaker'>ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)နှင့်စပ်လျဉ်းပြီး ပြင်ဆင်ချက်အဆို တင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ ဒီပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)နှင့်စပ်လျဉ်းပြီးတော့ တောင်သူလယ်သမားရဲ့ အဓိပ္ပာယ်ကို ငါးမျိုးဖွဲ့ဆိုထားတာ ရှိပါ တယ်။ ဒီနေရာလေးမှာ ဦးစွာ ပြောကြားလိုတာကတော့ တောင်သူလယ်သမား အဓိပ္ပာယ်ဖွင့်ဆိုထားတဲ့ ငါးချက်က တောင်သူလယ်သမားအခွင့်အရေး၊ ကာကွယ်ရေးနှင့် အကျိုးစီးပွားမြှင့်တင်ရေးမှာပါတဲ့ အဓိပ္ပာယ်ဖွင့်ဆိုချက်နဲ့ အားလုံးအတူတူဖြစ်ပါတယ်။ အဲဒီတော့ တောင်သူလယ်သမား အခွင့်အရေး၊ ကာကွယ်ရေးနှင့် အကျိုးစီးပွားမြှင့်တင်ရေးကို ဒုတိယအကြိမ် လွှတ်တော်သက်တမ်း။ ဒီသက်တမ်းပါပဲ။ အဋ္ဌမအကြိမ်ရဲ့ ဆဌမမြောက်နေ့မှာ ဒီအဓိပ္ပာယ်ဖွင့်ဆိုချက်နဲ့ပတ်သက်ပြီးတော့ ဥပဒေကြမ်းနဲ့ ဝေါမဲဆန္ဒနယ် ဦးတင်ထွေးကပြင်ဆင်ချက်အဆိုတင်သွင်းလို့ လွှတ်တော်ထဲမှာမဲခွဲပြီးတော့ အတည် ပြုခဲ့ပါတယ်။ ဒီလွှတ်တော်ကပဲ၊ ဒီကိုယ်စားလှယ်တွေကပဲ၊ ဒီ Definition ကို တောင်သူလယ်သမား နဲ့ပတ်သက်တဲ့ အဓိပ္ပာယ်ဖွင့်ဆိုချက်ကို မူလပြဋ္ဌာန်းတဲ့ငါးချက်အတိုင်း အတည်ပြုဆုံးဖြတ်ခဲ့တာ ဖြစ်ပါတယ်။ ဒီလိုအတည်ပြု ဆုံးဖြတ်ခဲ့တဲ့အထဲမှာ ဥပဒေကြမ်းကော်မတီအနေနဲ့က လွှတ်တော်က အတည်ပြုပြီး ဆုံးဖြတ်ထားတာဖြစ်တဲ့အတွက်ကြောင့် ဒီအပေါ်မှာတန်ဖိုးထားပြီးလေးစားရတဲ့အနေနဲ့ ကျွန်တော်တို့ ဒီအတိုင်းပဲ မူလပြဋ္ဌာန်းချက်အတိုင်းရပ်တည်ရခြင်းဖြစ်ပါတယ်။ နောက်တစ်ခုကတော့ ဒီသုံးမှာပါတဲ့ ကိုယ်စားလှယ်ကြီးဆွေးနွေးသွားတဲ့ အရင်းအနှီးမတည်စိုက်ထုတ်တဲ့အရင်းရှင်တွေ၊ အရင်းအနှီးစိုက်ထုတ်တဲ့စီးပွားရေးလုပ်ငန်းရှင်တွေကို ရည်ညွှန်းတယ်လို့ပြောပါတယ်။ အဲဒီတော့ ကျွန်တော်တို့က ဒီလယ်ယာမြေဥပဒေရဲ့ ပုဒ်မ ၉ ပုဒ်မခွဲ(ခ)မှာပါပါတယ်။ ပုဒ်မ ၉ ရဲ့ ခြေဆင်းက လယ်ယာမြေလုပ်ပိုင်ခွင့်ရရှိသူသည် အောက်ပါအခွင့်အရေးများကို ရရှိစေရမည်။ ဒါက လယ်ယာမြေလုပ်ပိုင်ခွင့်ရရှိသူရဲ့အခွင့်အရေးဖြစ်ပါတယ်။ ပုဒ်မ(ခ)မှာ လယ်ယာမြေအားလုံးကိုဖြစ်စေ၊ တစ်စိတ်တစ်ပိုင်းကိုဖြစ်စေ လုပ်ပိုင်ခွင့်အား သတ်မှတ်ထားသော စည်းကမ်းချက်များနှင့်အညီရောင်းချခြင်း၊ ပေါင်နှံခြင်း၊ ငှားရမ်းခွင့်၊ ရောင်းချခွင့်၊ ပေါင်နှံခွင့်၊ လဲလှယ်ခွင့်နှင့် ပေးကမ်းခွင့်။ ဥပဒေ က သူ့ကိုပေးထားတဲ့အခွင့်အရေး။ အဲဒီတော့ တောင်သူလယ်သမားက သူကိုယ်တိုင် သူ့ရမ်းခနဲ့ပဲ ဖြစ်ဖြစ် သူကျေနပ်ရင် ဘယ်သူ့ကိုမဆို သူ့မှာဥပဒေအရ ငှားရမ်းခွင့်ရှိပါတယ်။ စီးပွားရေးလုပ်ငန်းရှင် ကလည်း ဒီအပေါ်မှာ သူတို့နှစ်ဦးနှစ်ဖက် ငှားရမ်းခပြေလည်မယ်ဆိုရင် လုပ်ပိုင်ခွင့်ရှိပါတယ်။ အဲဒီတော့ ဒီလိုလုပ်တာကို ဥပဒေအရခွင့်ပြု ပေးပြီးသား ဖြစ်ပါတယ်။ ဒါကြောင့်မို့ ဒီဟာက လုပ်ငန်းရှင် ကို အဓိကထားပြီးတော့ ရည်ညွှန်းပြီးရေးထားတာ မဟုတ်ပါဘူး။ တောင်သူလယ်သမားတွေရထိုက်တဲ့ အခွင့်အရေးပေါ်မှာ ဥပဒေအရပေးထားတာ ဖြစ်ပါတယ်။ ဒါကြောင့်မို့လို့ ဒီအပိုဒ် ၃ ကိုတော့ အခုနက လွှတ်တော်ကလည်း ယခင်က အတည်ပြုပြီးသားဖြစ်တဲ့အတွက်ကြောင့်မို့လို့ ဆက်လက်ပြီးတော့ အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ယခုတင်ပြဆွေးနွေးနေတဲ့ ၂၀၁၂ ခုနှစ်၊ လယ်ယာမြေဥပဒေကို ပြင်ဆင်တဲ့ဥပဒေကြမ်းနှင့်ပတ်သက်ပြီးတော့ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)မှာ မြေကိုအသုံး ပြု၍သော်လည်းကောင်း၊ အခြားနည်းကို အသုံးပြု၍သော်လည်းကောင်း၊ ရာသီသီးနှံ၊ ဥယျာဉ်ခြံသီးနှံ၊ နှစ်ရှည်သီးနှံပင်များ၊ စိုက်ပျိုးထုတ်လုပ်မှု သို့မဟုတ် မွေးမြူရေးလုပ်ငန်း လုပ်ကိုင်ရန် အလို့ငှာ နောင်ရေးအာမခံချက်ရရှိစေ လယ်သမားအခွင့်အရေး ညီညွတ်စွာဆောင်ရွက် အရင်းအနှီးကို မတည်စိုက်ထုတ်၍ လုပ်ငန်းလုပ်ကိုင်ချိန်တစ်လျှောက်လုံး ကိုယ်တိုင်လုပ်ကိုင်သူ သို့မဟုတ် ကြီးကြပ်စီမံလုပ်ကိုင်သူဆိုတာ ပြဋ္ဌာန်းချက်ရှိပါတယ်။ ဒီပြဋ္ဌာန်းချက်မှာ အရင်းအနှီးမတည် စိုက်ထုတ်၍ဆိုတဲ့ စကားရပ်ပါဝင်ခြင်းအားဖြင့် တောင်သူလယ်သမားတွေရဲ့ အမည်၊ အဓိပ္ပာယ် ဖွင့်ဆိုချက်ကို ပိုမိုလေးနက်ပြီးတော့မှ ဖွင့်ဆိုချက်ဖြစ်တယ်ဆိုတာကို သုံးသပ်ရရှိပါတယ်။ စိုက်ပျိုးရေး သို့မဟုတ် မွေးမြူရေးလုပ်ငန်းကို အဓိကအသက်မွေးဝမ်းကျောင်းအဖြစ် ကိုယ်တိုင်လုပ်ကိုင်တဲ့သူ၊ ကိုယ်တိုင်အစဉ်တစိုက်လုပ်ကိုင်ခဲ့သူ၊ လုပ်ငန်းလုပ်ကိုင်ချိန်တစ်လျှောက်လုံး ကိုယ်တိုင်ကြီးကြပ် လုပ်ကိုင်သူအပြင် အရင်းအနှီးငွေကြေးစိုက်ထုတ်ပြီး ကြီးကြပ်လုပ်ကိုင်တဲ့ အသက်အရွယ်ကြီး သူတွေကို လက်ငုတ်တိုက်တဲ့ကိစ္စ၊ ဂရုမစိုက်ပစ်ပယ်ခြင်းစတဲ့ကိစ္စတို့မှာ ကင်းဝေးစေပြီးတော့မှ ဘဝ နောင်ရေးအာမခံချက်ရရှိစေဖို့ ရည်ရွယ်ပြီး အဆိုပါစကားရပ်ကို ထည့်သွင်းထားခြင်း ဖြစ်ပါတယ်။ မိမိတို့ပြဋ္ဌာန်းထားပြီးဖြစ်တဲ့ တောင်သူလယ်သမားအခွင့်အရေး ကာကွယ်ရေးနှင့် အကျိုးစီးပွား မြှင့်တင်ရေးဥပဒေပုဒ်မ ၂ ပုဒ်မခွဲ(ဃ) ပုဒ်မခွဲငယ်(၃)ပါ ပြဋ္ဌာန်းချက်များနှင့် ညီညွတ်စွာဆောင်ရွက်မှု ဖြစ်တဲ့အတွက် ပြည်သူ့လွှတ်တော်ဥပဒေကြမ်းကော်မတီရဲ့ တင်ပြအချက်အတိုင်း အတည်ပြု သင့်ပါ ကြောင်း တင်ပြအပ်ပါတယ်။</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ယခုဆွေးနွေးသည့်ဥပဒေကြမ်း၏ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ချက်အဆိုတင်သွင်းထားပြီး မြေပုံမဲဆန္ဒနယ်မှ ဦးဖေသန်းက ပယ်ဖျက်ရန် အဆိုတင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်အဆိုကို မူတည်၍ မဲခွဲဆုံးဖြတ်ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီရဲ့ ပြင်ဆင်ရန်တင်ပြချက်က အတည်ဖြစ်ပါမယ်။ ကန့်ကွက်ဆန္ဒမဲများလျှင် ဦးဖေသန်း၏ ပယ်ဖျက်ရန်တင်ပြချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးသည့်နည်းလမ်းဖြင့် မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။</speech>
<speech type='speaker'>ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲ ၃၀၂ မဲ၊ ကန့်ကွက်ဆန္ဒမဲ ၁၅ မဲ၊ ကြားနေဆန္ဒမဲ ၃ မဲ ဖြစ်ပါတယ်</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲများတဲ့အတွက် ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၃)ကို ဥပဒေကြမ်းကော်မတီ၏ ပြင်ဆင်ရန်တင်ပြချက်အတိုင်း ဤဥပဒေကြမ်း ၏အစိတ်အပိုင်းဖြစ်ကြောင်း အတည်ပြုကြေညာပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၄)နှင့် စပ်လျဉ်းပြီး အဆိုတင်သွင်းဖို့ မြေပုံမဲဆန္ဒနယ်မှ ဦးဖေသန်းကို ဖိတ်ခေါ်ပါတယ်</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော့်အနေနဲ့ အပိုဒ်ခွဲငယ်(၄)ကို ဒီနေရာမှာ ဖော်ပြထားတာကတော့ မြေကိုအသုံးပြု၍သော်လည်းကောင်း၊ အခြား နည်းကို အသုံးပြု၍သော်လည်းကောင်း၊ စိုက်ပျိုးရေးလုပ်ငန်း၊ မွေးမြူရေးလုပ်ငန်းများတွင် ပါဝင်ဆောင်ရွက်နေသူ ဖြစ်ပါတယ်။ အဲဒီတော့ အချက်(၁)၊ (၂)နဲ့တောင်မှ လုံလောက်တယ်။ အချက်(၃)မှာ လည်း ထပ်ပြီးတော့ အတည်ပြု တယ်။ အချက်(၄)ကလည်း ဒီမှာ ပါဝင်ဆောင်ရွက်နေသူဆိုပြီးတော့ တစ်ခါ ယေဘုယျစကားလုံးနဲ့သုံးထားတယ်။ အဲဒီတော့ ကျွန်တော် တစ်ခုဒါကိုမပြောခင် ပြောချင် တာက ဒီလယ်ယာမြေဥပဒေမှာပါတဲ့အချက်တွေဟာ တောင်သူလယ်သမား အဓိပ္ပာယ်ဖွင့်ဆိုချက်တွေ ဟာ တောင်သူလယ်သမားအကျိုးစီးပွားကာကွယ်ခြင်းဥပဒေမှာ ပါဝင်တဲ့ အတွက် ဒါကိုလုပ်လို့မရဘူး။ လုပ်လို့မကောင်းဘူး။ လွှတ်တော်ရဲ့ ဂုဏ်သိက္ခာကျတယ်ဆိုတဲ့ဟာမျိုး ကျွန်တော်လုံးဝလက်မခံပါဘူး။ ဘာဖြစ်လို့လဲဆိုတော့ ဒါက မြေယာဥပဒေက အရင်ဆုံးပြဋ္ဌာန်းတဲ့ ဥပဒေပါ။ ဒီဥပဒေက ၂၀၁၃ ခုနှစ်မှ ပြဋ္ဌာန်းတဲ့ဥပဒေ။ ဒီတော့ ဘယ်သူ့ဆီက ဘယ်သူလဲ။ မြေယာဥပဒေကဟာကို ဒီမှာလာပြီးတော့ ထည့်သွင်းထားတာ။ ဒါကြောင့်မိဘနှင့်သားသမီးလို ဖြစ်နေတယ်။ အဲဒီတော့ ဒီမှာပါတဲ့အတွက် ပြန်ဖျက်လို့မကောင်းဘူးဆိုရင် ဒီမှာပါတဲ့ မြေကိုအသုံး၍သော်လည်းကောင်း၊ အခြားနည်းကိုအသုံးပြု ၍သော်လည်းကောင်းဆိုတာ တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွား မြှင့်တင်ရေးဥပဒေမှာပါတယ်။ အခုဘာလို့ဒီဥပဒေမှာ ထည့်တာလဲ။ ပြောင်းပြန်ဘာလို့ထည့်တာလဲ။ ကျွန်တော်အဆိုတင်သွင်းတဲ့ကိစ္စက ဒီကိစ္စနှင့်သာပယ်နေရင်တော့ ဘာတစ်ခုမှ အောင်တော့မှာမဟုတ် တော့ဘူး။ အဲဒါက သဘောသဘာဝကို ပြောပြတာပါ။ ဒီမှာ မြေကိုအသုံးပြု၍ဆိုတဲ့စကား တောင်သူ လယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေမှာ မြေကိုအသုံးပြု၍သော် လည်းကောင်း၊ အခြားနည်းဖြင့် အသုံးပြု၍သော်လည်းကောင်းဆိုပြီးတော့ ပြင်ခဲ့တယ်။ အဲဒါကို ယခု မြေယာဥပဒေမှာ ထပ်ပြီးတော့ ဒီဘက်မှာ ပြင်တယ်။ နဂိုအတိုင်းဘာလို့မသွားတာလဲ။ အဲဒီတော့ဒီဥပဒေမှာပါလို့ ဒီဥပဒေမှာမထည့်ရဘူး။ ဒီဥပဒေမှာရှိလို့ ဒီဥပဒေမှာ မပယ်ဖျက်ရဘူးဆိုတာ ဥပဒေ ပြုခြင်းလုပ်ငန်းမဟုတ်ပါဘူး။ အဲဒါကိုတော့ ကျွန်တော် ဦးစွာတင်ပြလိုပါတယ်။ လုပ်ငန်းခွင်တွေမှာ အလုပ်သမားတွေအနေနဲ့လည်း လုပ်ငန်းရှင်တွေကို တကယ်တမ်းကျတော့ ထည့်တာမဟုတ်ပါဘူးလို ပြောတာဟာလည်း အထောက်အထားနဲ့ ပြောသင့်ပါတယ်။ ဘာကြောင့် ထည့်တာမဟုတ်ဘူး။ နောက်တစ်ခါ အသက်ကြီးတဲ့သူတွေကိုပဲ မလုပ်နိုင်လို့ဆိုတဲ့အပေါ်မှာ ကြီးကြပ် စီမံသူဆိုတာ ပါပြီးသားပါ။ အရင်းအနှီးမတည်တာနဲ့ ဘာမှမဆိုင်ပါဘူး။ ဒီအကျိုးဆက်တွေကြောင့် ဒီဥပဒေကိုပြဌာန်းတဲ့အခါမှာ နောင်တစ်ချိန်မှာ အားနည်းချက်တွေ အများကြီးဖြစ်လာနိုင်ပါတယ်။ အခုလည်းပဲ ဒီဥပဒေမှာပါတဲ့ အခုနက အပိုဒ် ၄ မှာ စိုက်ပျိုးရေး၊ မွေးမြူရေးလုပ်ငန်းတွင် ပါဝင်ဆောင်ရွက်နေသူဆိုတော့ ဘယ်သူ့ကိုပြောတာလဲ။ လယ်သမားဆိုတဲ့ လူတန်းစားကို ကျွန်တော်တို့က ပီပီပြင်ပြင်ဆွဲထုတ်နိုင်ရမှာ။ သူတို့ဥပဒေပြု နေတာ။ လယ်သမားဆိုတာ ဘယ်လိုလူမျိုးလည်း၊ ဒါကို အတိအကျဖော်ထုတ်နိုင်ရမှာ။ ဘာဖြစ်လို့လဲဆိုတော့ ဒီဥပဒေဟာ အကျိုးခံစားခွင့်တွေပါတယ်။ တာဝန်တွေပါတယ်။ ပြစ်ဒဏ်တွေပါတယ်။ အဲဒါမျိုးနဲ့ပတ်သက်ပြီးတော့ စကားလုံးကို စကားရပ်အဓိပ္ပာယ် ဖွင့်ဆိုတဲ့အခါမှာ တိတိကျကျဖွင့်ဆိုဖို့လိုတယ်။ ပြီးတော့ စိုက်ပျိုးရေး၊ မွေးမြူရေးလုပ်ငန်းတွင်ကို ပါဝင်ဆောင်ရွက်နေသူ၊ ထွန်စက်မောင်းသမားကိုပြောတာလား။ ကောက်စိုက်တဲ့ကောက်စိုက်သမတွေကို ပြောတာလား။ ကောက်ရိတ်တဲ့သူတွေကို ပြောတာလား။ အလုပ်သမားတွေကိုပြောတာလား။ နေ့စား တွေကိုပြောတာလား။ တစ်ခါပြန်လာပြီးတော့ ကျေးရွာတွေက လက်ကူလိုက်တဲ့သူတွေကို ပြောတာ လား။ အကုန်လုံးပါဝင်ဆောင်ရွက်နေသူတွေပဲ။ ဒါဆိုလယ်သမားဆိုတဲ့ တောင်သူလယ်သမားပုံရိပ် ဘယ်ရောက်သွားလဲ။ ဘယ်လိုဟာကိုခေါ်လဲ။ တစ်နိုင်ငံလုံး၊ တစ်ရွာလုံး၊ တစ်မြို့လုံး လယ်သမားတွေ ချည်းပဲဖြစ်ကုန်မယ်ဆိုရင် ဒီဥပဒေရဲ့ စကားရပ်ဟာ ဘယ်လိုအဓိပ္ပာယ်အားလျော့သွားသလဲ။ လယ်သမား ကိုပီပီပြင်ပြင်မျက်စိထဲမှာ မြင်ပါတယ်။ ဒါကြောင့် လယ်သမားနှင့်တစ်နေ့တာ တာဝန်ထမ်းဆောင် နေတဲ့၊ အကူလိုက်နေတဲ့၊ ပုတ်ပြတ်လိုက်နေတဲ့သူတွေကို ရောထွေးပြီးတော့ စဉ်းစားမယ်ဆိုရင် လယ်သမားရဲ့ အဓိပ္ပာယ်ကို ဖွင့်ဆိုချက်ဟာ ကျယ်ပြန့်ပြီးတော့ ဝေဝါးသွားပါတယ်။ အားနည်းသွား ပါတယ်ဆိုတဲ့အကြောင်းနှင့် ပယ်ဖျက်ခြင်းဖြစ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၄)နှင့်စပ်လျဉ်းပြီး ပြင်ဆင်ချက်အဆို တင်သွင်း ဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>တောင်သူလယ်သမားရဲ့ အဓိပ္ပာယ် ဖွင့်ဆိုချက်နှင့်ပတ်သက်လို့ အခုနတုန်းက လွှတ်တော်က အတည်ပြုခဲ့တယ်လို့လည်း ပြောကြားခဲ့ပါ တယ်။ ဒီတစ်ပိုဒ်တည်းနဲ့တင် ကျွန်တော်တို့ဆိုလိုခြင်းမဟုတ်ပါဘူး။ အခုနတုန်းကလည်း ဥပဒေပုဒ်မ ၉ မှာ ပြဋ္ဌာန်းထားတဲ့အချက်နဲ့ ကျွန်တော်တို့ထောက်ပြခဲ့တာရှိပါတယ်။ အဲဒီတော့ တောင်သူလယ်သမား ဆိုတဲ့ဟာကိုက ကျွန်တော်တို့က Definition ကို ပြည့်ပြည့်စုံစုံဖွင့်ဆိုထားတာက ဒါ ဘယ်လိုပဲဖြစ်ဖြစ်၊ တောင်သူလယ်သမားအလုပ်ကလုပ်တဲ့ဟာက ကျွန်တော်တို့က လုပ်ငန်းတစ်ခုကို လယ်ယာမှာ လုပ်တဲ့ နေရာမှာ တောင်သူလယ်သမားတစ်ဦးတစ်ယောက်တည်းနဲ့လုပ်လို့ရတာ မဟုတ်ပါဘူး။ ဒါကြောင့် ဒီလုပ်ငန်းအောင်မြင်ဖို့အတွက် လုပ်တဲ့နေရာမှာ ပါဝင်တဲ့သူတွေအားလုံးကိုပါ ပါလို့ ဒီအပိုဒ်ကို ထည့်သွင်းထားတာဖြစ်ပါတယ်။ အခု အပိုဒ်(၄)မှာက ပါဝင်ဆောင်ရွက်နေသူတွေ ဖြစ်ပါတယ်။ အဲဒီတော့ ကျွန်တော်တို့လယ်ယာမြေဥပဒေပုဒ်မ ၇ မှာ ခြေဆင်းလေးကို ကျွန်တော်အကျဉ်းချုပ် ပြောပြရမယ်ဆိုရင် မြို့နယ်လယ်ယာမြေစီမံခန့်ခွဲမှုအဖွဲ့ကို သတ်မှတ်ချက်တွေနဲ့အညီ မှတ်ပုံတင် လျှောက်မယ်ဆိုရင် မှတ်ပုံတင်လယ်ယာမြေလုပ်ပိုင်ခွင့်လက်မှတ်ထုတ်ပေးဖို့ ဖြစ်ပါတယ်။ အဲဒီ ပုဒ်မခွဲ(က)ရဲ့ခြေဆင်းမှာ လူပုဂ္ဂိုလ်ဖြစ်ပါကဆိုပြီးတော့ ပုဒ်မခွဲငယ်(၁)မှာ လယ်ယာမြေကို အသုံးပြု၍ စိုက်ပျိုးရေးလုပ်ငန်းကို ပါဝင်ဆောင်ရွက်နေသူဖြစ်ရမည်လို့ ဖော်ပြထားတာရှိပါတယ်။ ဒါဟာ ဒီပုဒ်မ နဲ့က ချိတ်ထားတာ ဖြစ်ပါတယ်။ ဒီမှာပါတဲ့သူကို လျှောက်ခွင့်ပေးမယ့်အထဲမှာ၊ ဦးစားပေးမယ့်အထဲမှာ လယ်မဲ့၊ ယာမဲ့တွေပါသလို လယ်ယာမြေမှာ ပါဝင်ဆောင်ရွက်နေမယ့်သူတွေ ဦးစားပေးထားတာ ဖြစ်ပါတယ်။ အဲဒီတော့ ဒီဟာကိုသာ ကျွန်တော်တို့က သွားပယ်ဖျက်လိုက်မယ်ဆိုရင် ပုဒ်မ ၇ မှာရှိတဲ့ဟာနဲ့လည်း ကွဲလွဲချက်ဖြစ်သွားမယ်။ သူရဲ့ ရသင့်တဲ့အခွင့်အရေးလည်း ဆုံးရှုံးသွားမှာ ဖြစ်ပါတယ်။ ဒါကြောင့်မို့လို့ ဒီဟာကို ကျွန်တော်တို့ဥပဒေကြမ်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၄)မှာ အဆိုပါပြဋ္ဌာန်းချက်ကို ထည့်သွင်းမှသာ ပြည့်စုံမှာဖြစ်ပါတယ်။ စိုက်ပျိုးရေး၊ မွေးမြူရေးလုပ်ငန်းကို စိတ်ပါဝင်စားပြီးတော့ မိမိတို့သဘာဝ ပတ်ဝန်းကျင်ထိန်းသိမ်းရေးလုပ်ခြင်းကြောင့် အများပြည်သူအကျိုးငှာအပြင် မိမိရဲ့ အသက်မွေးဝမ်း ကျောင်းမဟုတ်သော်လည်းပဲ ကိုယ်တိုင်ပါဝင်ဆောင်ရွက်နေသူတွေနဲ့ တောင်သူလယ်သမား အိမ်ထောင်သားစုများကိုပါ မကျန်ရှိစေရေးအတွက် ရည်ရွယ်ပြီး ထည့်သွင်းထားခြင်းလည်း ဖြစ်ပါ တယ်။ မိမိတင်ပြခဲ့သလိုပဲ တောင်သူလယ်သမားအခွင့်အရေး ကာကွယ်ရေးနှင့် အကျိုးစီးပွားမြှင့်တင် ရေးဥပဒေ ပုဒ်မ ၂ ပုဒ်မခွဲ(ဃ) ပုဒ်မခွဲငယ်(၄)ပါ ပြဋ္ဌာန်းချက်နှင့်ညီညွတ်စွာ ဆောင်ရွက်ထားမှုဖြစ်တဲ့ အတွက် ပြည်သူ့လွှတ်တော် ဥပဒေကြမ်းကော်မတီရဲ့ အတည်ပြုချက်အတိုင်း၊ တင်ပြချက်အတိုင်း အတည်ပြုပေးသင့်ကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ယခုဆွေးနွေးသည့်ဥပဒေကြမ်း၏ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၄)နှင့်စပ်လျဉ်း၍ ဥပဒေကြမ်းကော်မတီက ပြင်ဆင်ချက်အဆို တင်သွင်းထားပြီး မြေပုံမဲဆန္ဒနယ်မှ ဦးဖေသန်းက ပယ်ဖျက်ရန် အဆိုတင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်အဆိုကို မူတည်၍ မဲခွဲဆုံးဖြတ်ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီရဲ့ ပြင်ဆင်ရန်တင်ပြချက်က အတည်ဖြစ်ပါမယ်။ ကန့်ကွက်ဆန္ဒမဲများလျှင် ဦးဖေသန်း၏ ပြင်ဆင်ရန်တင်ပြချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးသည့်နည်းလမ်းဖြင့် မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ</speech>
<speech type='speaker'>ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲ ၃၀၅ မဲ၊ ကန့်ကွက်ဆန္ဒမဲ ၁၆ မဲ၊ ကြားနေဆန္ဒမဲ ၆ မဲ ဖြစ်ပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲများတဲ့အတွက် ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၄)ကို ဥပဒေကြမ်းကော်မတီ၏ ပြင်ဆင်ရန်တင်ပြချက်အတိုင်း ဤဥပဒေကြမ်း ၏အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅)နှင့် စပ်လျဉ်းပြီး အဆိုတင်သွင်းဖို့ မြေပုံမဲဆန္ဒနယ်မှ ဦးဖေသန်းကို ဖိတ်ခေါ်ပါတယ်</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp>အားလုံးမင်္ဂလာပါ။ ကျွန်တော့်အနေနဲ့ ဒီပုဒ်မခွဲငယ်(၅) ကို ပယ်ဖျက်ပေးဖို့ ဆက်လက်တင်ပြသွားပါမယ်။ စိုက်ပျိုးရေးလုပ်ငန်း၊ မွေးမြူရေးလုပ်ငန်းများနှင့် ယင်းတို့နှင့်ဆက်နွှယ်လျက်ရှိသော ကုန်ထုတ်လုပ်ငန်းအလို့ငှာ မြေကိုအသုံးပြု၍သော်လည်းကောင်း၊ အခြားနည်းကို အသုံးပြု၍သော်လည်းကောင်း၊ ပျိုးပင်၊ မျိုးစေ့၊ မျိုးနှင့် သားပေါက်များကို ကိုယ်တိုင် ထုတ်လုပ်ရောင်းချသူဆိုပြီးတော့ ပါထားပါတယ်။ အဓိပ္ပာယ်ဖွင့်ဆိုချက် (၄)ချက်ရှိပါပြီ။ ဒီအချက်က လည်း ကျွန်တော်က မလိုအပ်ဘူးထင်လို့ ထပ်ပြီးတော့ ပယ်ဖျက်ထားတာပါ။ အဲဒီတော့ ဒီမှာ ပျိုးပင်၊ မျိုးစေ့၊ မျိုး၊ သားပေါက် ကိုယ်တိုင်ထုတ်လုပ်ရောင်းချသူဆိုတော့ ဒါကိုလည်း လယ်သမားနေရာမှာ ထည့်မယ်ဆိုရင်တော့ တော်တော့်ကို လူတန်းစားတစ်ခုကို ထပ်ပြီးတော့ ဒီဘက်မှာဆွဲသွင်းသလို ဖြစ်သွားပါတယ်။ မျိုးစေ့၊ သားပေါက်ထုတ်လုပ်တယ်ဆိုတဲ့လုပ်ငန်းက သပ်သပ်ရှိပါတယ်။ ပြီးတော့ ရောင်းချတယ်ဆိုတဲ့လုပ်ငန်းကလည်း သက်သက်ရှိပါတယ်။ ကျွန်တော်တို့ဆီမှာဆိုရင် ပုစွန်သားပေါက် တွေကို ဒီအလုပ်သမားလေးတွေက ပင်လယ်ကမ်းနားမှာသွားပြီးတော့ ပိုက်တွေနဲ့ဖမ်းပါတယ်။ အဲဒါကိုလာပြီးတော့ ဒိုင်တွေမှာရောင်းချပါတယ်။ ဒါလည်း တောင်သူလယ်သမားပဲဆိုရင် နောက်ပြီး တော့ ကိုယ့်ဟာကိုပျိုးပင်ထောင်တယ်။ ဒါမှမဟုတ် အခြားသူဆီကဝယ်တယ်။ ပြီးတော့ ဆိုင်မှာတင်ပြီး တော့ ရောင်းတယ်။ အဲဒါလည်း တောင်သူလယ်သမားပဲ။ အဲဒါမျိုးဆိုတော့ ဒါကရောင်းချတဲ့သူနဲ့ ထုတ်လုပ်တဲသူဟာ ဒီနေရာမှာ အကုန်လုံးတောင်သူလယ်သမား ဖြစ်သွားပါတယ်။ အဲဒါနဲ့ ကျွန်တော် ကလည်း ဒါဟာမလိုအပ်ဘူး။ အကုန်လုံးလည်း ရှေ့ကလည်းပြည့်စုံသွားပါပြီ။ ဒါလည်း ထပ်ပေးမယ် ဆိုရင် နဂိုကပါလို ထပ်ထည့်ရတယ်ဆိုတာမျိုးမဟုတ်ဘဲ ကျွန်တော်တို့ လွှတ်တော်ကိုယ်စားလှယ်များ ကိုယ်၌က ဒါဟာတစ်ချိန်က လုပ်ပိုင်ခွင့်ရှိတဲ့သူတွေက လုပ်ခဲ့တဲ့အခါမှာ ကျွန်တော်တို့ကလည်း မှန်ပါတယ်ဆိုပြီးတော့ ထောက်ခံနေမယ်ဆိုရင် ဥပဒေပြု လုပ်ငန်းတွေမှာ ကျွန်တော်တို့ ပြည်သူဘက်က ရပ်တည်မှုအားနည်းသွားပါလိမ့်မယ်။ ဥပဒေစိုးမိုးရေးဘက်က ရပ်တည်မှု အားနည်းသွားပါလိမ့်မယ် ဆိုတဲ့အကြောင်းပဲ ကျွန်တော်ပြောလိုပါတယ်။ ကျေးဇူးတင်ပါတယ်။</speech>
<speech type='speaker'>သဘောတူပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅)နှင့်စပ်လျဉ်းပြီး ပြင်ဆင်ချက်အဆို တင်သွင်း ဖို့ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>ဒီ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅) နှင့်ပတ်သက်လို့ကတော့ ကျွန်တော်တို့ ခုနပြောသလိုပါပဲ။ တောင်သူလယ်သမားရဲ့ Definition ကို ပြည့်ပြည့်စုံစုံဖြစ်စေဖို့ ထည့်သွင်းထားတာဖြစ်ပါတယ်။ ဒီနေရာမှာတော့ စိုက်ပျိုးရေးနှင့်ပတ်သက်တာ ဖြစ်တဲ့အခါကျတော့ ကျွန်တော်တို့က စိုက်ပျိုးတဲ့နေရာမှာ ပျိုးပင်တွေ၊ မျိုးစေ့တွေကလည်း စိုက်ပျိုးရေးနှင့်နွှယ်ပြီးတော့ ဖြစ်နေတာတွေရှိပါတယ်။ ဒါလယ်စိုက်မယ်ဆိုရင်လည်း ပျိုးပင်တွေ ဘာတွေစိုက်ရတာရှိပါတယ်။ အဲဒီတော့ မွေးမြူရေးနှင့်ပတ်သက်တဲ့ဟာကတော့ မျိုးနဲ့စပါးပေါက် လုပ်ငန်းတွေဖြစ်ပါတယ်။ ဒီနေရာမှာ Definition မှာ ရေးထားတာကတော့ ကိုယ်တိုင်ထုတ်လုပ် ရောင်းချသူဆိုတာ တစ်ဦးတည်းပါ။ အပြင်မှာယူပြီး ရောင်းချတဲ့သူတွေကို ပြောတာမဟုတ်ပါဘူး။ သူကိုယ်တိုင်ကိုက ပျိုးပင်ကို ကိုယ်တိုင်ပဲပျိုးတယ်။ သူ့ဘာသာလယ်ကွက်ထဲမှာ စိုက်ထုတ်ပြီးတော့မှ သူရောင်းတဲ့ ဒီလိုလယ်သမားကို လယ်သမားလို့ အခွင့်အရေးပေးချင်တဲ့အတွက်ကြောင့်မို့လို့ ဒီဟာကို ထည့်သွင်းပေးထားခြင်းဖြစ်ပါတယ်။ ဒါတွေက ခုနတုန်းက ကျွန်တော်ပြောတဲ့ ပုဒ်မ ၇ နဲ့ဆက်နွယ်ပါ တယ်။ ပုဒ်မ ၇ မှာ မှတ်ပုံတင်ခွင့် လျောက်လို့ဦးစားပေးမယ်ဆိုရင် ကျွန်တော်တို့က ဒီလိုလယ်ယာ စိုက်ပျိုးရေးနှင့် မွေးမြူရေးလုပ်ငန်းတွေမှာ လုပ်တဲ့သူတွေကို ဦးစားပေးလို့ရအောင်လို့ ဒီလယ်သမား ရဲ့ Definition မှာ ပြည့်ပြည့်စုံစုံ ထည့်ထားခြင်းဖြစ်ပါတယ်။ ဒါကြောင့်မို့လို့ ဥပဒေကြမ်းကော်မတီရဲ့ ပြင်ဆင်ရန်တင်ပြချက် မူလပြဋ္ဌာန်းချက်အတိုင်း တင်ပြချက်ပေါ်မှာ လွှတ်တော်ကအတည်ပြုပေးနိုင် ပါရန် လေးစားစွာတင်ပြအပ်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဌကြီးခင်ဗျား။ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅)မှာ အဆိုပါပြဋ္ဌာန်းချက်ကို ထည့်သွင်းမှ တောင်သူလယ်သမားတွေဆိုတဲ့ စကားရပ်က အဓိပ္ပာယ်ပြည့်ဝမှာဖြစ်ပါတယ်။ ပြည့်စုံမှာဖြစ်ပါတယ်။ စိုက်ပျိုးရေး သို့မဟုတ် မွေးမြူရေးလုပ်ငန်းကို လုပ်ကိုင်တယ်ဆိုတာဟာ မြေကိုအခြေခံပြီး လုပ်ကိုင်ဆောင်ရွက်ရခြင်းဖြစ်ပါတယ်။ စိုက်ပျိုးရေး၊ မွေးမြူရေးလုပ်ငန်းကို စိတ်ပါဝင်စားပြီး သဘာဝ ပတ်ဝန်းကျင်ထိန်းသိမ်းလိုတဲ့အတွက်ကြောင့် အများပြည်သူအကျိုးငှာ မိမိရဲ့ အသက်မွေးဝမ်းကျောင်း လုပ်ငန်းအတွက် ကိုယ်တိုင်ပါဝင်ဆောင်ရွက်နေသူတွေ စိုက်ပျိုးမှုအတွက် အထောက်အကူပြုတဲ့ ပျိုးပင်၊ မျိုးစေ့၊ မျိုးထုတ်လုပ်ရောင်းချသူများ၊ သားပေါက်များကိုယ်တိုင်မွေးမြူထုတ်လုပ်သူ၊ ရောင်းသူ များ မကျန်ရှိစေရေးကို ရည်ရွယ်ပြီးတော့ ထည့်သွင်းထားခြင်းဖြစ်ကြောင်း သုံးသပ်ရရှိပါတယ်။ စိုက်ပျိုးရေးနှင့် မွေးမြူရေးလုပ်ငန်းတွေ ကျယ်ကျယ်ပြန့်ပြန့်တိုးတက်ဖွံ့ဖြိုးစေရန် ရည်ရွယ်ခြင်း ဖြစ်ပါကြောင်းနှင့် ပြဋ္ဌာန်းထားပြီးတဲ့ တောင်သူလယ်သမားအခွင့်အရေး ကာကွယ်ရေးနှင့် အကျိုး စီးပွားမြှင့်တင်ရေးဥပဒေပုဒ်မ ၂ ပုဒ်မခွဲ(ဃ) ပုဒ်မခွဲငယ်(၅)ပါ ပြဋ္ဌာန်းချက်နှင့်ညီညွတ်မှုလည်းရှိတဲ့ အလျောက် ပြည်သူ့လွှတ်တော် ဥပဒေကြမ်းကော်မတီရဲ့ တင်ပြချက်အတိုင်း အတည်ပြု သင့်ပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ယခုဆွေးနွေးသည့်ဥပဒေကြမ်း၏ ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅)နှင့်စပ်လျဉ်း၍ ဥပဒေကြမ်းကော်မတီက ပြင်ဆင်ချက်အဆို တင်သွင်း ထားပြီး မြေပုံမဲဆန္ဒနယ်မှ ဦးဖေသန်းက ပယ်ဖျက်ရန် အဆိုတင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်အဆိုကို မူတည်၍ မဲခွဲဆုံးဖြတ်ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီရဲ့ ပြင်ဆင်ရန်တင်ပြချက်က အတည်ဖြစ်ပါမယ်။ ကန့်ကွက်ဆန္ဒမဲများလျှင် ဦးဖေသန်း၏ ပယ်ဖျက်ရန်တင်ပြချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးသည့်နည်းလမ်းဖြင့် မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ</speech>
<speech type='speaker'>ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲ ၃၀၃ မဲ၊ ကန့်ကွက်ဆန္ဒမဲ ၁၈ မဲ၊ ကြားနေဆန္ဒမဲ ၃ မဲဖြစ်ပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲများတဲ့အတွက် ပုဒ်မ ၃ ပုဒ်မခွဲ(ဆ) ပုဒ်မခွဲငယ်(၅)ကို ဥပဒေကြမ်းကော်မတီ၏ ပြင်ဆင်ရန်တင်ပြချက်အတိုင်း ဤဥပဒေကြမ်း ၏အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပုဒ်မ ၈ နဲ့စပ်လျဉ်းပြီး ပြင်ဆင်ချက် အဆိုတင်သွင်းဖို့ ဖောင်းပြင်မဲဆန္ဒနယ်မှ ဦးထွန်းဝေကို ဖိတ်ခေါ်ပါတယ်</speech>
<speech><mp id='1413'>ဦးထွန်းဝေ(ဖောင်းပြင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးကို မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်ခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ ဖောင်းပြင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးထွန်းဝေ ဖြစ်ပါတယ်။ ကျွန်တော့်အနေနဲ့ ၂၀၁၂ ခုနှစ်၊ လယ်ယာမြေဥပဒေ ပုဒ်မ ၈ မှ မူလပြဋ္ဌာန်းချက်ထဲက မြေလွတ်၊ မြေလပ်နှင့် မြေရိုင်းများလုပ်ပိုင်ခွင့် အသုံးပြုခွင့်ရရှိ၍ စိုက်ပျိုးမြေအဖြစ် ဖော်ထုတ်ပြီး နောက် ဤဥပဒေနှင့်အညီ လယ်ယာမြေလုပ်ပိုင်ခွင့် လျှောက်ထားသူအားလည်းကောင်းဆိုတဲ့ Plots ကို ပယ်ဖျက်ပြီးမှ ပြင်ဆင်လိုခြင်းဖြစ်ပါတယ်။ ဥက္ကဋ္ဌကြီးခင်ဗျား။ ဒီမြေလွတ်၊ မြေလပ်နှင့်မြေရိုင်းများဥပဒေပြဋ္ဌာန်းခဲ့တာကို မူအားဖြင့် ကျွန်တော်တို့လက်ခံပါတယ်။ အခု ကျွန်တော်တို့ ပြင်ဆင်ချင်တယ် ဆိုတာကလည်းပဲ ဒီ Plots ကို ဖြုတ်လိုက်ခြင်းအားဖြင့် မြေလွတ်၊ မြေလပ်နှင့်မြေရိုင်းများ လုပ်ပိုင်ခွင့်၊ အသုံးပြုခွင့်ရရှိပြီးတဲ့ ပုဂ္ဂိုလ်များအတွက် မြေလွတ်၊ မြေလပ်နှင့်မြေရိုင်းများစီမံခန့်ခွဲမှုဥပဒေအရ နှစ်ပေါင်း ၃၀ ကို အကြိမ်ကြိမ်လုပ်ပိုင်ခွင့်ပြုထားတဲ့အတွက် နစ်နာမှုမရှိဘူးလို့ ကျွန်တော်တို့ယူဆပါ တယ်။ နောက် ကြောင်းကျိုးဖော်ပြချက်တစ်ခုအနေနဲ့ကတော့ မြေလွတ်၊ မြေလပ်နှင့်မြေရိုင်းများ လုပ်ပိုင်ခွင့်ရရှိသူကို လယ်ယာမြေလုပ်ပိုင်ခွင့် ခွင့်ပြု လက်မှတ်ပုံစံ(၇)ထုတ်ပေးလိုက်မယ်ဆိုလို့ရှိရင် မြေလွတ်၊ မြေလပ်နှင့်မြေရိုင်းအပေါ်မှာ မြေအသုံးပြုမှုကောက်ခံတဲ့ အခွန်နှုန်းထားထက် အများကြီး လျော့ကျသွားပြီးမှ နိုင်ငံတော်ရဲ့ အခွန်ကို များစွာ နစ်နာစေမယ်လို့ ထင်ပါတယ်။ ယူဆပါတယ်။ စိုက်ပျိုးမြေတစ်ဧက ၃၀၀၀ ကျပ်ကောက်ခံရာကနေ တစ်ကျပ်ခွဲလောက်အထိ ဖြစ်သွားမှာ ဆိုတော့ နိုင်ငံတော်ရဲ့ အခွန်တွေ လျော့ကျသွားမှာဖြစ်ပါတယ်။ နောက်တစ်ချက်ကတော့ မြေလွတ်၊ မြေလပ်နှင့်မြေရိုင်း ဖော်ထုတ်လုပ်ကိုင်စိုက်ပျိုးတဲ့မြေတွေဟာ ယခင်က သစ်တောဖုံးလွှမ်းတဲ့ မြေတွေဖြစ်တဲ့အတွက် နိုင်ငံတော်အနေနဲ့ရော၊ နိုင်ငံတော်နှင့်နိုင်ငံသားများအနေနဲ့ နစ်နာမှုရှိခဲ့တဲ့ အတွက် ပိုင်ဆိုင်ခွင့်ပေးတာမျိုးမဟုတ်ဘဲနဲ့ အငှားဂရန်ချထားပေးခြင်းသာလျှင် ဖြစ်သင့်တယ်လို့ ယူဆတဲ့အတွက် ဒီပုဒ်မကို ပြင်ဆင်လိုခြင်းဖြစ်ပါတယ်။ နောက်တစ်ချက်ကတော့ အဆိုပါမြေများကို လယ်ယာမြေလုပ်ပိုင်ခွင့်ပုံစံ(၇) ထုတ်ပေးခြင်းအားဖြင့် မြေကိုလက်ဦးမှုရအောင် ယူထားကြတဲ့ လုပ်ငန်းရှင်များအနေနဲ့ မြေကိုများစွာ ပိုင်ဆိုင်ခွင့်ရသွားပြီးမှ နိုင်ငံသားအချင်းချင်းကြားမှာ မြေယာ ပိုင်ဆိုင်မှုကွာဟချက်တွေ ကြီးမားစွာဖြစ်ပေါ်လာနိုင်တာလည်း ရှိပါတယ်။ ဥက္ကဌကြီးခင်ဗျား။ ၂၀၁၂ ခုနှစ်၊ လယ်ယာမြေဥပဒေဟာ ရှေးမြန်မာမင်းများလက်ထက်က စပြီးမှ ခေါ်ဝေါ်သုံးစွဲခဲ့ကြတဲ့ ဘိုးဘွားပိုင်မြေ၊ ဓားမဦးချမြေဆိုတဲ့ အသုံးအနှုန်းတွေကွယ်ပျောက်ပြီးမှ တရားမဝင်သင့်တဲ့အရာတွေ၊ legitimacy မဖြစ်သင့်တဲ့အရာတွေက တရားဝင်ဖြစ်သွားတယ် ဆိုတဲ့အားနည်းချက်တွေလည်း ဒီဥပဒေမှာရှိပါတယ်။ ဒါ့ကြောင့် ကျွန်တော့်အနေနဲ့ မူလဥပဒေပြဋ္ဌာန်း ချက်မှာ မြေလွတ်၊ မြေလပ်နှင့်မြေရိုင်း လုပ်ပိုင်ခွင့်၊ အသုံးပြုခွင့်ရရှိ၍ စိုက်ပျိုးမြေအဖြစ် ဖော်ထုတ် စိုက်ပျိုးပြီးနောက် ဤဥပဒေနှင့်အညီ လယ်ယာမြေလုပ်ပိုင်ခွင့်လျှောက်ထားသူအား ၎င်းဆိုတဲ့ Cross ကို ပယ်ဖျက်ပြီးမှ မြို့နယ်လယ်ယာမြေစီမံခန့်ခွဲမှုအဖွဲ့သည် ဤဥပဒေပါပြဋ္ဌာန်းချက်နှင့်အညီ လယ်ယာမြေလုပ်ပိုင်ခွင့်ကို ဝယ်ယူခြင်း၊ လဲလှယ်ရယူခြင်း သို့မဟုတ် ပေးကမ်းသည်ကို လက်ခံခြင်းပြု သူအားလည်းကောင်း၊ အမွေဆက်ခံခြင်းဖြင့် လယ်ယာမြေလုပ်ပိုင်ခွင့်ကို ရရှိသူအားလည်းကောင်း၊ မြို့နယ် ဦးစီးဌာနရုံးတွင် သတ်မှတ်ချက်များနှင့်အညီ မှတ်ပုံတင်ကြေးပေးဆောင်စေ၍ မှတ်ပုံတင်ပြီး လယ်ယာမြေလုပ်ပိုင်ခွင့်လက်မှတ်ကို ထုတ်ပေးရမည်လို့ ပြင်ဆင်လိုခြင်းဖြစ်ပါတယ်ခင်ဗျား။ အားလုံး ကိုကျေးဇူးတင်ပါတယ်ခင်ဗျား။</speech>
<speech type='speaker'>ပုဒ်မ ၈ နဲ့စပ်လျဉ်းပြီး ပြင်ဆင်ချက်အဆိုတင်သွင်းဖို့ မတ္တရာမဲဆန္ဒနယ်မှ ဦးဇော်မင်းလွင်ကို ဖိတ်ခေါ်ပါတယ်</speech>
<speech><mp id='1484'>ဦးဇော်မင်းလွင်(မတ္တရာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲ မင်္ဂလာပါခင်ဗျား။ လွှတ်တော်ဥက္ကဋ္ဌကြီးခင်ဗျ။ ကျွန်တော့်ရဲ့ ပြင်ဆင်ချက် တင်ပြထားချက်အား Power Point ဖြင့် အသုံးပြု တင်ပြခွင့်ပြုပါခင်ဗျား။ ဒါကတော့ အနီနဲ့ပြထားတဲ့ ဟာက မူလပြဋ္ဌာန်းချက်မှာပါတဲ့ စကားရပ်ပါ။ အဲဒီမှာ မြေလွတ်၊ မြေလပ်နှင့်မြေရိုင်းလုပ်ပိုင်ခွင့်၊ အသုံးပြုခွင့်ရရှိ၍ စိုက်ပျိုးမြေအဖြစ်မှဖော်ထုတ်ပြီးနောက် လယ်ယာမြေလုပ်ပိုင်ခွင့် လျှောက်ထားသူ အား ၎င်းဆိုတဲ့စကားရပ်ကို ပယ်ဖျက်ပြီး ကျွန်တော်ပြင်ဆင်သွားမှာဖြစ်ပါတယ်။ ဒါကြောင့်မို့လို့ ကျွန်တော့်ရဲ့ ပြင်ဆင်ချက်ဟာ ဖောင်းပြင်မဲဆန္ဒနယ်က ဦးထွန်းဝေရဲ့ ပြင်ဆင်ချက်သဘောထားနဲ့ ထပ်တူကျတယ်ဆိုတာကို ကျွန်တော်တင်ပြအပ်ပါတယ်။ ဒီလို မြေလွတ်၊ မြေလပ်နှင့်မြေရိုင်းကို ပေါ်ပေါက်လာတဲ့ အခြေအနေကိုလေ့လာယ်ဆိုရင် ၁၉၉၁ ခုနှစ်၊ ပြည်ထောင်စုမြန်မာနိုင်ငံတော် နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ အမိန့်ကြော်ငြာစာအမှတ်ကနေပြီးတော့ မြေလွတ်၊ မြေလပ်နှင့်မြေရိုင်း စီမံခန့်ခွဲရေးလုပ်ထုံးလုပ်နည်းများနှင့် မြေယာလုပ်ပိုင်ခွင့်တွေ ရရှိခဲ့ပါတယ်။ အဲဒီလိုရရှိခဲ့တဲ့ ပုဂ္ဂိုလ်တွေကတော့ ကျွန်တော့် Slide မှာပြထားတဲ့အတိုင်း ပုဂ္ဂိုလ်တွေ၊ ဧက ဖော်ပြထားပါတယ်။ အရင်အစိုးရလက်ထက်က လုပ်ပိုင်ခွင့်ရရှိတဲ့လူတွေဖြစ်ပါတယ်။ မြေလွတ်၊ မြေလပ်နှင့်မြေရိုင်းများ စီမံခန့်ခွဲမှုမှာ ခွင့်ပြုချက်နဲ့ အချိန်ကာလဟာ ပြဋ္ဌာန်းချက်အရ တိကျစွာ သတ်မှတ်ဋ္ဌာန်းပြီးသားဖြစ်ပါတယ်။ မြေလွတ်၊ မြေလပ်နှင့်မြေရိုင်းများမှာ ဗဟိုကော်မတီမှာလည်း တိကျတဲ့၊ သတ်မှတ်တဲ့အချိန်ကာလ သတ်မှတ်ထားတယ်။ နောက် သက်ဆိုင်ရာစီမံခန့်ခွဲရေးကော်မတီ မှာလည်း အချိန်ကာလသတ်မှတ်ပြဋ္ဌာန်းထားတဲ့ဥပဒေ အတိအကျပြဋ္ဌာန်းပြီးသားဖြစ်ပါတယ်။ နောက် မြေလွတ်၊ မြေလပ်နှင့်မြေရိုင်းများလုပ်ပိုင်ခွင့်ကို အသုံးပြုခွင့်ရရှိသူတွေအတွက် ဗဟိုကော်မတီက ပံ့ပိုး ဆောင်ရွက်ခြင်းအပိုင်းမှာလည်း ပံ့ပိုးပေးနိုင်ဖို့ ဥပဒေနှင့်အညီပြဌာန်းပေးပြီးသား ဖြစ်ပါတယ်။ အဲဒီမှာ မြေလွတ်၊ မြေလပ်နှင့်မြေရိုင်းကို လုပ်ပိုင်ခွင့်ရရှိတာနဲ့ လယ်ယာမြေမှာ လုပ်ပိုင်ခွင့်ရရှိတဲ့ စည်းကမ်း ချက်တွေမှာတော့ ကွာခြားချက်ရှိပါတယ်။ မြေလွတ်၊ မြေလပ်နှင့်မြေရိုင်းလုပ်ပိုင်ခွင့်၊ အသုံးပြုခွင့်ရရှိ သူကတော့ လိုက်နာရမယ့်စည်းကမ်းချက်က (၇)ချက်ရှိပါတယ်။ လယ်ယာမြေလုပ်ပိုင်ခွင့်ရရှိသူ ကတော့ လိုက်နာရမယ့်စည်းကမ်းချက် (၁၄)ချက်ရှိပါတယ်။ အဲဒီအထဲက လယ်ယာမြေလုပ်ပိုင့်ခွင့် ရရှိသူဟာ ပုဒ်မ ၁၂ ပုဒ်မခွဲ(ဂ)မှာ လယ်ယာမြေလုပ်ပိုင်ခွင့်ရရှိသူသည် ရောင်းချခြင်း၊ ပေါင်နှံခြင်း၊ ငှားရမ်းခြင်း၊ လဲလှယ်ခြင်းနှင့် ပေးကမ်းခြင်းတို့ကို ဆောင်ရွက်သည့်အခါ တံဆိပ်ခေါင်းခွန်နှင့် စာချုပ် စာတမ်းမှတ်ပုံတင်ခတို့ကို ပေးဆောင်၍ သက်ဆိုင်ရာမြို့နယ်ဦးစီးဌာနရုံးတွင် မှတ်ပုံတင်ရမည် ဆိုတာပါပါတယ်။ အလွယ်တကူရောင်းချ၊ ပေါင်နှံ၊ လွှဲပြောင်းလုပ်လို့ရတဲ့ သဘောပါ။ မြေလွတ်၊ မြေလပ်နှင့်မြေရိုင်းဥပဒေမှာတော့ ပြည်ထောင်စုအစိုးရအဖွဲ့ရဲ့ ခွင့်ပြုချက်ရမှာပဲ ခွဲခြမ်းစိတ်ဖြာ ရောင်း၊ ပေါင်၊ ပေး၊ ငှားလုပ်လို့ရပါတယ်။ ဒါကြောင့်မို့လို့ လယ်ယာမြေဥပဒေ ပုဒ်မ ၈ မှာ မြေလွတ်၊ မြေလပ်နှင့်မြေရိုင်းလုပ်ပိုင်ခွင့်၊ အသုံးပြုခွင့်ရရှိတဲ့သူတွေအတွက် ပုဒ်မ ၈ အရ အခွင့်အရေးအထူးပေးတဲ့ သဘောမျိုးဖြစ်နေပါတယ်။ ထွန်ယက်စိုက်ပျိုးမြေအဖြစ် ဖော်ထုတ်စိုက်ပျိုးပြီးနောက် လယ်ယာမြေလုပ်ပိုင်ခွင့်လျှောက်ထားသူဟာ ပေးရမယ်ဆိုတဲ့အတွက် ဒီလယ်ယာမြေ မြေလွတ်၊ မြေလပ်ရရှိတဲ့သူတွေဟာ အချိန်တိုအတွင်းမှာ အကျိုးစီးပွားတွေများစွာ ရရှိလာမှာဖြစ်ပါတယ်။ နောက်တစ်ခုက ဒီလိုရောင်းချခြင်း၊ ပေါင်နှံခြင်း အားဖြင့်ဓနကြီးတဲ့လူတွေရဲ့ မြေယာလက်ဝါးကြီးအုပ်မှုတွေဖြစ်ပေါ် လာနိုင်ပါတယ်။ ဒီလိုသာ မြေလွတ်၊ မြေလပ်၊ မြေရိုင်းတွေကို မြေယာလက်ဝါးကြီးအုပ်မှုတွေဖြစ်ပေါ်နေမယ်ဆိုရင် ကျွန်တော်တို့ နိုင်ငံရဲ့ မြေယာမဲ့နိုင်ငံသားတွေအတွက် မြေယာဝယ်ရမ်းနိုင်ဖို့ မြေလွတ်၊ မြေလပ်၊ မြေရိုင်းဟာ မကျန်တော့တဲ့အခြေအနေမျိုးနဲ့ ကြုံရတော့မှာ ဖြစ်ပါတယ်။ ဒါကြောင့် မြေလွတ်၊ မြေလပ်၊ မြေရိုင်းမှာ စည်းကမ်းချက်တွေ၊ ကာလသတ်မှတ်ချက်တွေ၊ ပြဋ္ဌာန်းချက်တွေ၊ ပံ့ပိုးချက်တွေဟာ ဥပဒေနှင့်အညီ ပြဋ္ဌာန်းပြီးဖြစ်တဲ့အတွက် သူ့အတိုင်းပဲ သီးသီးသန့်သန့်ထားရှိသင့်ပါတယ်။ လယ်ယာမြေဥပဒေနှင့် ချိတ်တွဲရန်မသင့်ပါဘူး။ ဒါကြောင့် ကျွန်တော့်ရဲ့ ပြင်ဆင်ရန်တင်ပြချက်ဟာ ပုဒ်မ ၈ မှာ မြို့နယ် လယ်ယာမြေစီမံခန့်ခွဲမှုအဖွဲ့သည် ဤဥပဒေပါ ပြဋ္ဌာန်းချက်များနှင့်အညီ လယ်ယာမြေလုပ်ပိုင်ခွင့်ကို ဝယ်ယူခြင်း၊ လဲလှယ်ရယူခြင်း သို့မဟုတ် ပေးကမ်းခြင်းကို ပြု သူလည်းကောင်း၊ အမွေဆက်ခံခြင်းဖြင့် လယ်ယာမြေလုပ်ပိုင်ခွင့်ကို ရရှိသူအားလည်းကောင်း၊ မြို့နယ်ဦးစီးဌာနရုံးတွင် မှတ်ပုံတင်ကြေးပေးဆောင်၍ မှတ်ပုံတင်ပြီး လယ်ယာမြေလုပ်ပိုင်ခွင့်ပြု လက်မှတ်ထုတ်ပေးရမည်ဆိုတဲ့ တင်ပြချက်အား လွှတ်တော်ကြီးမှ အတည်ပြု ပေးနိုင်ပါရန် ရိုသေလေးစားစွာတင်ပြအပ်ပါတယ်ခင်ဗျား။</speech>
<speech type='speaker'>သဘောတူဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်တို့ ဒီလယ်ယာမြေဥပဒေရဲ့ ပုဒ်မ ၈ မှာ ဆွေးနွေးသွားတဲ့ ကိုယ်စားလှယ်ကြီးရဲ့ အဓိကကတော့ မြေလွတ်၊ မြေလပ်၊ မြေရိုင်းစီမံခန့်ခွဲမှု ဥပဒေ ကနေပြီးတော့ပေးထားတဲ့ မြေကို ဒီဘက်ကလယ်ယာမြေအဖြစ် မှတ်ပုံတင်ခြင်းအရ မပါရှိစေဖို့ အတွက်ကို ဖယ်ထုတ်ချင်တာဖြစ်ပါတယ်။ ကျွန်တော်တို့က မြေလွတ်၊ မြေလပ်၊ မြေရိုင်းစီမံခန့်ခွဲရေး ဥပဒေအရမြေတွေကို လျှောက်ထားပြီးတော့ အသုံးပြုခွင့်၊ လုပ်ပိုင်ခွင့်ကို လျှောက်ထားပြီးတော့မှ မြေကိုလက်ဦးမှုရယူပြီးတော့ လုပ်ခဲ့တဲ့ဟာကို ကျွန်တော်တို့ရှိခဲ့ပါတယ်။ ဒီအပေါ်မှာမူတည်ပြီးတော့ ကိုယ်စားလှယ်ကြီးတွေကလည်း စိုးရိမ်ပူပန်မှုတွေနဲ့ ဒီဟာကိုဖြစ်တာပါ။ အဲဒီတော့ ဒီဘက် ၂၀၁၆ က တက်လာတဲ့ အစိုးရသစ်လက်ထက်မှာတော့ မြေလွတ်၊ မြေလပ်၊ မြေရိုင်းစီမံခန့်ခွဲရေးဥပဒေနှင့်အညီ အကောင်အထည်မဖော်တဲ့ဟာတွေကို ပြန်လည်သိမ်းယူခဲ့တာရှိပါတယ်။ မြေလွတ်၊ မြေလပ်၊ မြေရိုင်း များရဲ့ စီမံခန့်ခွဲရေးဥပဒေအရ မြေတစ်ခုကိုအသုံးပြုခွင့်လျှောက်ထားရင် လေးနှစ်အတွင်းမှာ စီမံကိန်းကို အကောင်အထည်ဖော်ပေးရပါတယ်။ အဲဒီတော့ အရင်တုန်းက ဒီလက်ဦးမှုတွေယူပြီးတော့ အကောင်အထည်မဖော်ခဲ့တဲ့ဟာတွေဟာ အားလုံးခွင့်ပြု ထားတဲ့ မြေလွတ်၊ မြေလပ်၊ မြေရိုင်းဧက ၂၃ သိန်းကျော်လောက်က အခုဆိုကျွန်တော်တို့က ၁၅ သိန်းကျော်လောက်ကို အသုံးပြုခွင့်၊ လုပ်ပိုင်ခွင့် လက်မှတ်ကိုပြန်လည်သိမ်းယူထားပြီး ဖြစ်ပါတယ်။ အဲဒီတော့ တကယ်ဥပဒေနှင့်အညီ ဥပဒေအရ ပေးထားတဲ့ ဥပဒေအတိုင်းလုပ်ကိုင်တဲ့သူတွေကို ကျွန်တော်တို့က ဥပဒေအရ အခွင့်အရေးပေးရပါ မယ်။ အဲဒီတော့ မြေလွတ်၊ မြေလပ်၊ မြေရိုင်းဘက်မှာကတော့ မှန်ပါတယ်။ သူက နှစ် ၃၀ ထက်မပိုတဲ့ ဂရန်ကိုပဲရရှိပါတယ်။ လယ်ယာမြေဘက်မှာကတော့ ခုနတုန်းက ပုဒ်မ ၉ အရ ပုံစံ(၇)ရရှိမယ်။ ပိုင်ဆိုင်မှုရမယ်။ ရောင်းချတာ၊ ပေါင်နှံတာ၊ ချေးငှားတာ၊ လဲလှယ်တာတွေရရှိပါတယ်။ အဲဒီတော့ ဒီဥပဒေနှစ်ခုကို ချိတ်ဆက်ထားတဲ့ဟာရှိပါတယ်။ အဲဒီတော့ ကျွန်တော်တို့က ဒီဘက်က လယ်ယာမြေ ဥပဒေမှာ လယ်ယာမြေဆိုတဲ့ အဓိပ္ပာယ်ဖွင့်ဆိုချက်မှာ နှစ်ရှည်သီးနှံပင်တွေ၊ ရာသီသီးနှံတွေ၊ နောက် ဥယျာဉ်ခြံမြေတွေစိုက်တဲ့မြေတွေကို လယ်ယာမြေလို့ ဒီဘက်မှာအဓိပ္ပာယ်ဖွင့်ဆိုခဲ့ပြီးတော့မှ ထုတ်ခဲ့တယ်။ မြေလွတ်၊ မြေလပ်၊ မြေရိုင်းများဥပဒေမှာပေးထားတဲ့ အသုံးပြုခွင့်နှင့် လုပ်ပိုင်ခွင့်က လျှောက်ထားတဲ့နေရာမှာ လေးခုရပါတယ်။ စိုက်ပျိုးရေးလုပ်ငန်းရတယ်။ မွေးမြူရေးလုပ်ငန်းရတယ်။ နောက်တစ်ခါ ဓာတ်သတ္တုထုတ်လုပ်ခြင်းလုပ်ငန်းရတယ်။ နောက်တစ်ခု အစိုးရကနေပြီးတော့ ဥပဒေ နှင့်အညီ ခွင့်ပြုထားတဲ့ အခြားလုပ်ငန်းဆိုတာကတော့ ရင်းနှီးမြှုပ်နှံဖို့ မြန်မာနိုင်ငံရင်းနှီးမြှုပ်နှံမှု ဥပဒေအရ ပေးတဲ့ဟာပါ။ အဲဒီတော့ အဲဒီဘက်မှာ ကျွန်တော်တို့က ဒီဘက်မှာပေးထားတဲ့ မြေလွတ်၊ မြေလပ်၊ မြေရိုင်းဥပဒေအရ လုပ်ပိုင်ခွင့်ပေးထားတဲ့ထဲမှာစိုက်တဲ့ နှစ်ရှည်သီးနှံတွေ၊ စက်မှုကုန် ထုတ်သီးနှံတွေ၊ ရာသီသီးနှံတွေ၊ နောက်တစ်ခါ ဥယျာဉ်ခြံမြေတွေကို တကယ်လို့ စိုက်ပျိုးလာပြီး အကောင်အထည်ဖော်ပြီးလို့ တည်ငြိမ်တဲ့ အနေအထားတစ်ခုကိုရောက်ပြီဆိုရင်တော့ ဒီဘက်က လယ်ယာမြေကို ပြောင်းလဲခွင့်ပေးရမှာဖြစ်ပါတယ်။ ဘာဖြစ်လို့လဲဆိုတော့ လယ်ယာမြေရဲ့ အဓိပ္ပာယ် ဖွင့်ဆိုချက်မှာလည်း နှစ်ရှည်သီးနှံစိုက်တာ၊ နောက်တစ်ခါ ဥယျာဉ်ခြံမြေစိုက်တဲ့မြေလို့ အဓိပ္ပာယ် ဖွင့်ပြီးတော့ ပေးခဲ့တာဖြစ်တဲ့အတွက်ကြောင့်မို့လို့ ဒါဥပဒေနှစ်ခုအရ ချိတ်ဆက်နေတာပါ။ ဒါကြောင့် မို့လို့ ကျွန်တော်တို့က ဥပဒေနှင့်အညီ လုပ်ကိုင်တဲ့ မည်သူကိုမဆိုဥပဒေအရ ပေးရမည့်အခွင့်အရေး ကိုပေးရမှာဖြစ်ပါတယ်။ ဒါကြောင့်မို့လို့ ဥပဒေကြမ်းကော်မတီကနေပြီးတော့ မူလပြဋ္ဌာန်းချက်အတိုင်း ထားရှိမှုအပေါ်မှာ လွှတ်တော်ကအတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ လယ်ယာမြေဥပဒေ ပုဒ်မ ၃ ပုဒ်မခွဲ(က)မှာ လယ်ယာမြေဆိုသည်မှာ လယ်မြေ၊ ယာမြေ၊ ကိုင်းကျွန်းမြေ၊ တောင်ယာမြေ၊ နှစ်ရှည်ပင်စိုက်ပျိုးတဲ့မြေ၊ ဓနိမြေ၊ ဥယျာဉ်မြေဟူသော် လည်းကောင်း၊ ဟင်းသီးဟင်းရွက်၊ ပန်းမန်စိုက်ပျိုးတဲ့ ခြံမြေဟုသော်လည်းကောင်း၊ မြေနုကျွန်းမြေ ဟုသော်လည်းကောင်း၊ ရွှေ့ပြောင်းတောင်ယာမြေဟုသော်လည်းကောင်း သတ်မှတ်တဲ့မြေများလို့ ဆိုထားပါတယ်။ မိမိတို့လုပ်ပိုင်ခွင့်၊ အသုံးပြုခွင့်ထားတဲ့ မြေလွတ်၊ မြေလပ်နှင့်မြေရိုင်းတွေမှာ စိုက်ပျိုး တဲ့ သီးနှံအမျိုးအစားအလိုက် လယ်ယာမြေဆိုတဲ့စကားရပ်မှာ အကျုံးဝင်ပါဝင်ခြင်းဖြစ်ပါတယ်။ မြေလွတ်၊ မြေလပ်နှင့် မြေရိုင်း လုပ်ပိုင်ခွင့်၊ အသုံးပြုခွင့်ရပြီးစိုက်ပျိုးမြေအဖြစ် ဖော်ထုတ်စိုက်ပျိုးပြီး တဲ့နောက်မှာ အဲဒီဥပဒေတွေအရ လယ်ယာမြေလုပ်ပိုင်ခွင့် လျှောက်ထားသူကို ခွင့်ပြုခြင်းအားဖြင့် နိုင်ငံသားတစ်ယောက်ရဲ့ အခွင့်အရေးတွေကို အပြည့်အဝရရှိခံစားနိုင်မှာ ဖြစ်ပါတယ်။ ဒါမှသာ မြေလွတ်၊ မြေလပ်နှင့်မြေရိုင်းများစီမံခန့်ခွဲရေးဥပဒေနှင့်အညီ လုပ်ပိုင်ခွင့်ရယူထားတဲ့ မြေယာမဲ့နိုင်ငံသား တွေနဲ့ လုပ်ကိုင်နေတဲ့တောင်သူလယ်သမားအပါအဝင် စိုက်ပျိုးလုပ်ကိုင်သူများအနေနဲ့ နိုင်ငံသား တစ်ယောက်ရဲ့ အခွင့်အရေးတွေကို အပြည့်အဝရရှိခံစားနိုင်ပြီးတော့ မြေယာမဲ့ နိုင်ငံသားတွေနဲ့ လုပ်ကွက်ငယ်တောင်သူတွေရဲ့ ဖော်ထုတ်စိုက်ပျိုးလုပ်ကိုင်ခွင့်ကိုလည်း မြှင့်တင်ပေးရာရောက်မှာ ဖြစ်ပါတယ်။ အဆိုပါဇယားကို ထည့်သွင်းခြင်းမပြုလို့ရှိရင်တော့ မြေလွတ်၊ မြေရိုင်းများဖော်ထုတ် လုပ်ကိုင်စိုက်ပျိုးခြင်းအပေါ် အားပေးမှုမမြောက်တဲ့သဘော သက်ဝင်သွားနိုင်တာဖြစ်ပါတယ်။ တစ်ဆက်တည်းမှာပဲ စိုက်ပျိုးထုတ်လုပ်မှုသည် လျော့ပါးသွားမှာဖြစ်တဲ့အတွက်ကြောင့်မို့လို့ ပြည်သူ့ လွှတ်တော် ဥပဒေကြမ်းကော်မတီရဲ့ တင်ပြချက်အတိုင်း အတည်ပြု သင့်ပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ပုဒ်မ ၈ နှင့် စပ်လျဉ်းပြီး ဥပဒေကြမ်းကော်မတီက မူလအဆိုပြု ပြဋ္ဌာန်းချက်အတိုင်း ထားရှိရန်တင်ပြပြီး ဖောင်းပြင် မဲဆန္ဒနယ်မှ ဦးထွန်းဝေနှင့် မတ္တရာမဲဆန္ဒနယ်မှ ဦးဇော်မင်းလွင်တို့က ပြင်ဆင်ရန်ဆွေးနွေးခဲ့ပါတယ်။ ၎င်းတို့နှစ်ဦးရဲ့ ဆွေးနွေးချက်အရ တစ်သဘောတည်းရှိကြောင်းလည်း တင်ပြသွားတာကို ကြားသိရပါ တယ်။ ဒါကြောင့် ဥပဒေကြမ်းကော်မတီရဲ့ တင်ပြချက်နဲ့ ဦးထွန်းဝေနှင့် ဦးဇော်မင်းလွင်တို့၏ တင်ပြချက်တို့က တစ်သဘောတည်းဖြစ်တဲ့အတွက် ဥပဒေကြမ်းကော်မတီရဲ့ တင်ပြချက်နှင့် မဲခွဲ ဆုံးဖြတ်ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီရဲ့ တင်ပြချက်က အတည်ဖြစ်ပါမယ်။ ကန့်ကွက်ဆန္ဒမဲများလျှင် ဦးထွန်းဝေနှင့် ဦးဇော်မင်းလွင်တို့၏တင်ပြချက်က အတည်ဖြစ်ပါမယ်။ ယခု ဆွေးနွေးတဲ့ အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးသည့်နည်းလမ်းဖြင့် မဲခွဲဆုံးဖြတ် သွားမှာ ဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ကြပါပြီ</speech>
<speech type='speaker'>ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါ့မယ်။ ထောက်ခံ ဆန္ဒမဲ ၂၆၇ မဲ၊ ကန့်ကွက်ဆန္ဒမဲ ၅၅ မဲနဲ့ ကြားနေမဲ ၁ မဲဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ ထောက်ခံဆန္ဒမဲကများတဲ့အတွက် ပုဒ်မ ၈ သည် ဥပဒေကြမ်းကော်မတီ၏တင်ပြချက်က အတည်ဖြစ်ကြောင်း ကြေညာပါတယ်</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ပုဒ်မ ၃၄ နှင့်စပ်လျဉ်းပြီး အဆိုတင်သွင်းဖို့ မတ္တရာမဲဆန္ဒနယ်မှ ဦးဇော်မင်းလွင်ကို ဖိတ်ခေါ်ပါတယ်။</speech>
<speech><mp id='1484'>ဦးဇော်မင်းလွင်(မတ္တရာမဲဆန္ဒနယ်)</mp>လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် များအားလုံး မင်္ဂလာပါခင်ဗျား။ ပုဒ်မ ၃၄ အဆိုအား ရုတ်သိမ်းဖို့ ကျွန်တော်တင်သွင်းအပ်ပါတယ် ခင်ဗျား။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>အခု ပုဒ်မ ၃၄ က စောစောက မဲခွဲဆုံးဖြတ်လိုက်တဲ့ပုဒ်မ ၈ နဲ့ဆက်သွယ်စရာဖြစ်ပါတယ်။ ဒါကြောင့်မို့ ကိုယ်စားလှယ်ရဲ့ ရုပ်သိမ်းမှု အပေါ်မှာ ဘာမှကန့်ကွက်စရာမရှိပါဘူးခင်ဗျား။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ပြည်သူ့လွှတ်တော် ဥပဒေကြမ်းကော်မတီရဲ့ တင်ပြချက်အတိုင်း အတည်ပြု သင့်ပါကြောင်း သဘောတူ တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပုဒ်မ ၄၀ နှင့်စပ်လျဉ်းပြီး အဆိုတင်သွင်းဖို့ မြန်အောင်မဲဆန္ဒနယ်မှ ဦးခင်မောင်လတ်ကို ဖိတ်ခေါ်ပါတယ်</speech>
<speech><mp id='1608'>ဦးခင်မောင်လတ်(မြန်အောင်မဲဆန္ဒနယ်)</mp>အားလုံးမင်္ဂလာပါခင်ဗျား။ ဒီပုဒ်မ ၄၀ ကတော့ တရားစွဲဆိုပိုင်ခွင့်ကို တားမြစ်ထားတဲ့ပုဒ်မဖြစ်ပါတယ်။ ကျွန်တော်တို့က ဒါကို တရားရုံးတစ်ရုံး ရဲ့ လယ်ယာမြေစီမံခန့်ခွဲရေးအဖွဲ့က လေးဆင့်ရှိပါတယ်။ အဆင့်(၁)က ကျေးလက်မှာရှိပါတယ်။ နောက်တစ်ဆင့်က မြို့နယ်၊ ခရိုင်၊ တိုင်းမှာရှိပါတယ်။ လယ်ယာမြေစီမံခန့်ခွဲခွင့်ရှိတဲ့ တည်ဆောက်ပုံဟာ တရားရုံးအသေးစား(Mini Court)သဘောမျိုး၊ တရားရုံးအသေးစားတည်ဆောက်ပုံနှင့်အတူ တည်ဆောက်ထားခြင်းဖြစ်ပါတယ်။ သူတို့ဟာအဖွဲ့နှင့်ဆုံးဖြတ်တယ်။ နောက်ပြီးတော့ အယူခံခွင့် အဆင့်ဆင့်ကို ကျေးလက်ကမကျေနပ်ရင်မြို့နယ်၊ မြို့နယ်ကတစ်ဆင့်ခရိုင်၊ ခရိုင်ကနေတိုင်းအထိ အယူခံခွင့်ပေးထားတဲ့ တရားရုံးပုံစံဖြစ်ပါတယ်။ ဒီတရားရုံးပုံစံဖြစ်တဲ့အတွက် တကယ်လို့များ ဒီပုဒ်မဟာ ပါဝင်သူတွေအတွက် အကာအရံဒိုင်းအဖြစ်သုံးတဲ့ပုဒ်မ မဟုတ်ပါဘူး။ တရားရေးစီရင်ရေးစနစ်ရဲ့ ရှုပ်ထွေးသွားမယ့်ပြဿနာတွေကို သူကကာကွယ်ထားတဲ့ပုဒ်မတစ်ခု ဖြစ်ပါတယ်။ တကယ်လို့ ကျွန်တော်တို့က ရပ်/ကျေးမှာ ဆုံးဖြတ်ချက်ကိုမကျေနပ်လို့ ကျွန်တော်တို့က မြို့နယ်ကိုတင်တယ်။ အဲဒီအချိန်မှာပဲ ရပ်/ကျေးမှာဆုံးဖြတ်တဲ့အခါ ဒါတရားရုံးပုံစံအရ ဘက်နှစ်ဖက်ရှိပါတယ်။ ဘက်နှစ်ဖက်က တစ်ဘက်ဘက်ကတော့ရှုံးမှာ တစ်ဘက်ဘက်ကတော့ နစ်နာမယ့်သဘောရှိပါတယ်။ ဒါကြောင့်မို့လို့ ဒီပုဂ္ဂိုလ်ဟာ မကျေနပ်ဘူးလို့ တိုင်ရင် သူတိုင်တဲ့အချက်ဟာ သူ့နစ်နာချက်ကို တိုင်နေတဲ့အချိန်မှာပဲ ကျွန်တော်တို့ကအယူခံမှုကို မြို့နယ်ကိုတက်မယ်။ မြို့နယ်မှာသူကပြန်နိုင်မယ် ဆိုရင် ဒီတိုင်ချက်ဟာ ပြဿနာအများကြီးရှိပါတယ်။ ဒီအတိုင်းပဲ မြို့နယ်မှာရှုံးတဲ့သူက တိုင်တယ်၊ ခရိုင်မှာ ပြန်နိုင်နိုင်ပါတယ်။ ခရိုင်မှာရှုံးတဲ့သူကလည်း တိုင်းဒေသကြီးမှာပြန်နိုင်နိုင်တဲ့အဆင့် သဘော ရှိပါတယ်။ တရားရုံးရဲ့ ပုံစံအရ အယူခံအဆင့်ဆင့်ပေးထားတဲ့တရားရုံးပုံစံမှာ ကျွန်တော်တို့ ပါဝင် ဆုံးဖြတ်တဲ့လူတွေကို ကျွန်တော်တို့က ကာကွယ်ဖို့အတွက် ဒီပုဒ်မကိုပြဋ္ဌာန်းထားခြင်းဖြစ်ပါတယ်။ ပြီးတော့ ဒီပုဒ်မမှာ ကျွန်တော်တို့ရဲ့ ရပ်ကျေးတရားစီရင်ရေးမှာ ရပ်မိရပ်ဖတစ်ဦး၊ နောက်တောင်သူ လယ်သမားကိုယ်စားလှယ်တစ်ဦးဆိုတာလည်းပဲ ပြဋ္ဌာန်းထားတာရှိပါတယ်။ နောက်ဒီမြို့နယ်မှာဆိုရင် ဌာနဆိုင်ရာ ခုနစ်ဦးအထိ ထည့်ထားပါတယ်။ ဒီတကယ်လို့များ တရားစွဲဆိုခွင့်ကို ခွင့်ပေးမယ်ဆိုရင် ဒီလူတွေဟာ အများကြီးနစ်နာမယ့်သဘောရှိပါတယ်။ ပြီးတော့သူတို့က လယ်ယာမြေအကြောင်းနဲ့ ပတ်သက်လို့ ဒီဌာနဆိုင်ရာရဲ့ ကျွမ်းကျင်မှုလည်းပဲ နည်းမယ်ဖြစ်ပါတယ်။ ဒါကြောင့်မို့လို့ဒီပုဒ်မဟာ ကျွန်တော်တို့ တရားရေးစီရင်ရေးစနစ်ကို ဒီပုဒ်မကိုဖြုတ်လိုက်ခြင်းအားဖြင့် ရှုပ်ထွေးသွားစေနိုင် တယ်လို့ ကျွန်တော်ယူဆတဲ့အတွက် ဒီပုဒ်မကို မူလအဆိုပြုချက်အတိုင်းပြန်လည်ထားဖို့ တင်ပြရခြင်း ဖြစ်ပါတယ်။ အားလုံး ကျေးဇူးတင်ပါတယ်။</speech>
<speech type='speaker'>ပုဒ်မ ၄၀ နဲ့စပ်လျဉ်းပြီး ပြင်ဆင်ချက်အဆိုတင်သွင်းဖို့ ကျွန်းစုမဲဆန္ဒနယ်မှ ဒေါ်တင်တင်ရီ ကိုဖိတ်ခေါ်ပါတယ်</speech>
<speech><mp id='1164'>ဒေါ်တင်တင်ရီ(ကျွန်းစုမဲဆန္ဒနယ်)</mp>ဥက္ကဋ္ဌကြီးရှင့်။ ကျွန်မအနေနဲ့ ပုဒ်မ ၄၀ ကို မူလပြဋ္ဌာန်းချက်မှာ အသစ်ဖြည့်စွက်ချက်အနေနဲ့ ကျွန်မပြင်ဆင်ချင်တာကတော့ သို့ရာတွင် လုပ်ကိုင်ခွင့်ကာလကိုကျော်လွန်၍ ဆောင်ရွက်ခြင်းကြောင့်သော်လည်းကောင်း ဥပဒေပါပြဋ္ဌာန်းချက် တို့အရ အပ်နှင်းထားသည့် လုပ်ပိုင်ခွင့်အာဏာကို ကျင့်သုံးရန်ငြင်းဆန်ခြင်းဖြင့်သော်လည်းကောင်း မည်သည့်စီမံခန့်ခွဲမှုတစ်ရပ်ရပ်ကိုမဆို အမှန်သို့ရောက်အောင် တရားရုံး၏ကြေညာဆောင်ရွက်ခွင့်ကို နစ်နာသူကတရားစွဲဆိုဆောင်ရွက်ခွင့်ကို တားဆီးပိတ်ပင်ခြင်းမမှတ်ယူရဆိုပြီးတော့ ကျွန်မ အသစ် ဖြည့်စွက်ချက်ကို တင်သွင်းခြင်းဖြစ်ပါတယ်ရှင့်။ အဲဒီလိုတင်သွင်းရခြင်းရဲ့ အကြောင်းအရင်းကတော့အများအားဖြင့် ကျွန်မတို့ဟာလုပ်ပိုင်ခွင့်ရထားပြီးသား ပုံစံ(၇)ရပြီးသား မူလလက်ငုတ်ပိုင်ရှင်လည်း ဖြစ်တယ်။ အစဉ်တစိုက်လုပ်ကိုင်ခဲ့တဲ့သူမသိဘဲနဲ့ အောက်ခြေမှာ ကျွန်မတို့ဟာ ရပ်ကျေး အုပ်ချုပ်ရေးမှူးတွေ အမည်စာရင်းတွေပူးပေါင်းပြီးတော့ ပုံစံ(၇)အသစ်ထပ်ထုတ်ပေးတဲ့အခါကျတော့ ခုနက မူလပိုင်ရှင်က သွားပြီးကန့်ကွက်တဲ့အခါကျတော့ ဘယ်လိုဖြစ်လဲဆိုတော့ လယ်/ဆည် အဆင့်ဆင့်ကပေါ့နော်။ ပြန်ပြီးတော့ ပုံစံ(၇)ကိုဖျက်သိမ်းပြီးတော့ အသစ်ပြန်လျှောက်ခိုင်းတယ်။ လျှောက်တဲ့အခါကျတော့ ဘယ်လိုဖြစ်သလဲဆိုတော့ သူတို့ကနောက်ပေးတဲ့သူကို ဘက်လိုက်ပြီးတော့ အရင် အစဉ်တစိုက်လုပ်ဆောင်ခဲ့တဲ့လူကိုမပေးဘဲနဲ့ အသစ်ကိုထုတ်ပေးတဲ့အခါကျတော့ ပြန်ကြည့် လိုက်မယ်ဆိုရင် သူတို့က လုပ်ပိုင်ခွင့်ကိုကျော်လွန်ပြီးတော့ ဆောင်ရွက်ခြင်းဖြစ်တဲ့အတွက် ကျွန်မ ကတော့ ဒါကို ဒီလိုမျိုးဆောင်ရွက်တဲ့ တာဝန်ရှိတဲ့ပုဂ္ဂိုလ်တွေ တရားစွဲဆိုပိုင်ခွင့်ကို ဒါကိုတားဆီး ပိတ်ပင်ခြင်းမပြုသင့်ဘူးလို့ ကျွန်မယူဆတဲ့အတွက် အသစ်ပြင်ဆင်ချက်ကို တင်သွင်းရခြင်း ဖြစ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>ကိုယ်စားလှယ်ကြီးရဲ့ ဆွေးနွေးချက် ကတော့ မူလတစ်ဦးကတော့ မူလပြဋ္ဌာန်းချက်အတိုင်း လယ်ယာမြေစီမံခန့်ခွဲရေးကော်မတီအဆင့်ဆင့် ကို တရားစွဲဆိုပိုင်ခွင့်မရှိဖို့ တင်ပြတာဖြစ်ပါတယ်။ နောက် ကျန်တဲ့တစ်ဦးကတော့ ဥပဒေနဲ့အညီ လုပ်ကိုင်တဲ့အပေါ်မှာတော့ တရားစွဲဆိုခွင့်မရှိဘူး။ လုပ်ပိုင်ခွင့်ကိုကျော်လွန်ပြီး လုပ်မယ်ဆိုရင်တော့ တရားစွဲလို့ရတယ်ဆိုတဲ့ ဒီဟာပြင်ထားတာဖြစ်ပါတယ်။ အဲဒီတော့ ကျွန်တော်တို့က ဒီပုဒ်မ ၄၀ မှာ ဤဥပဒေနှင့်အညီဖြစ်စေ၊ ဤဥပဒေအရပြု သည့် နည်းဥပဒေများနှင့်အညီဖြစ်စေ သဘောရိုးဖြင့်ဆောင်ရွက်သည့်ကိစ္စတစ်ရပ်ရပ်ကို လယ်ယာမြေစီမံခန့်ခွဲမှုအဖွဲ့အဆင့်ဆင့်ရှိ အဖွဲ့ဝင်များကို မည်သည့်တရားရုံးတွင်မျှ တရားစွဲဆိုခွင့်မရှိစေရလို့ ပြဋ္ဌာန်းထားတာဖြစ်ပါတယ်။ ဒါကို ကျွန်တော်တို့ ဥပဒေကြမ်းကော်မတီက ပယ်ဖျက်ဖို့ ပြင်ဆင်ထားတာဖြစ်ပါတယ်။ ကျွန်တော်တို့ ဖွဲ့စည်းပုံအခြေခံ ဥပဒေရဲ့ အခန်း(၈)ရဲ့ နိုင်ငံသားနှင့်နိုင်ငံသားများရဲ့ မူလအခွင့်အရေးနှင့်တာဝန်များ ပုဒ်မ ၃၄၇ မှာ နိုင်ငံတော်သည် မည်သူ့ကိုမဆို ဥပဒေအရာတွင် တန်းတူညီမျှအခွင့်အရေးရရှိစေရမည်။ ထို့အပြင် ဥပဒေ၏အကာအကွယ်ကိုလည်း တန်းတူညီမျှစွာ ရယူပိုင်ခွင့်ရှိသည်။ အဓိက ကျွန်တော်တို့ဆိုလိုချင်တာကတော့ ဘယ်သူပဲဖြစ်ဖြစ် တရားစွဲဆိုပိုင်ခွင့်ရှိသလို၊ တရားစွဲဆိုခံပိုင်ခွင့် ရှိရပါမယ်။ ဒါမှ ကျွန်တော်တို့က တန်းတူညီမျှမှုရှိတယ်။ တရားမျှတမှုရှိတယ်လို့ ဒီလိုသတ်မှတ်ရမှာ ဖြစ်ပါတယ်။ အဲဒီတော့ ဒီစာပိုဒ်ထဲမှာရှိတဲ့ အဓိကက ပြဋ္ဌာန်းဖို့မလိုဘူးဆိုတဲ့အကြောင်းအရင်းကတော့ ဘာကြောင့်လဲလိုရင် ဤဥပဒေနှင့်အညီ ဆောင်ရွက်သည့်ကိစ္စရပ်၊ ကျွန်တော်တို့က ဥပဒေနှင့်အညီ လုပ်တဲ့အပေါ်မှာ သဘောရိုးဖြင့်ဆောင်ရွက်တဲ့ကိစ္စဆိုရင် တရားစွဲဆိုခွင့်မရှိဘူးလို့ပြောပါတယ်။ ဥပဒေနှင့်အညီလုပ်မယ်ဆိုရင်တော့ သဘောရိုးနဲ့ပဲလုပ်လုပ်၊ သဘောမရိုးဘဲလုပ်လုပ် တရားရုံးမှာ တရားစွဲလို့ကတော့ ပြစ်ဒဏ်ကျစရာအကြောင်း လုံးဝမရှိပါဘူး။ ဘာဖြစ်လို့လဲဆိုတော့ ဥပဒေနှင့်အညီ လုပ်ထားတာ ဖြစ်ပါတယ်။ အဲဒီတော့ ဒီလိုဥပဒေနဲ့အညီလုပ်တဲ့ဟာကို ဒီလိုပြဋ္ဌာန်းပြီးထည့်ပေးလိုက်တဲ့ အခါမှာ အောက်မှာရှိတဲ့အဖွဲ့အစည်းတွေကနေပြီးတော့ အဓိပ္ပာယ်ကောက်လွဲသွားပြီးတော့ သူတို့ ကိုတော့ တရားစွဲဆိုပိုင်ခွင့်မရှိဘူးဆိုပြီးတော့ မဟုတ်မမှန်တွေလုပ်လာပြီးတော့ အဆိုးဘက်ကိုပဲ လက်တွေ့မှာ သွားနေတာတွေများပါတယ်။ ဒါကြောင့်မို့လို့ ကျွန်တော်တို့ကတော့ ဒီဟာကိုပယ်ဖျက် ရမယ်လို့ ကျွန်တော်တို့ဥပဒေကြမ်းကနေပြီးတော့ တင်သွင်းထားတာဖြစ်ပါတယ်။ နောက်တစ်ခုက ကျွန်တော်တို့ ဒီဘက် ဒုတိယအကြိမ် လွှတ်တော်သက်တမ်းဘက်မှာ ဥပဒေမှာ ပါတဲ့ ဒီပုဒ်မမျိုးတွေကို အမြဲတမ်းဥပဒေကြမ်းက ပယ်ဖျက်ခဲ့ပါတယ်။ ကျွန်တော် ဥပမာအားဖြင့်ပြောရမယ်ဆိုရင် ကျွန်တော်တို့ ရပ်ကွက် သို့မဟုတ် ကျေးရွာအုပ်စုဥပဒေကို ပြင်ဆင်တဲ့ဥပဒေမှာ ဒီပုဒ်မကို ကျွန်တော်တို့ ဖြုတ်ပါတယ်။ နောက်တစ်ခါ ဒီဘက်က လုပ်ငန်းခွင်လုံခြုံရေးနဲ့ ကျန်းမာရေး ဆိုင်ရာဥပဒေမှာလည်း ကျွန်တော်တို့ ဒီပုဒ်မတွေကိုဖြုတ်ခဲ့ပါတယ်။ နောက် ပြည်ထောင်စုမှာပြီးခဲ့တဲ့ အခွန်စီမံအုပ်ချုပ်မှုဆိုင်ရာဥပဒေမှာလည်း ဒီလိုပုဒ်မတွေကိုဖြုတ်ခဲ့ပါတယ်။ ဒါ တခြားဥပဒေမှာလည်း အမြဲတမ်းဖြုတ်သွားပါတယ်။ ဘာဖြစ်လို့လဲဆိုတော့ ဥပဒေနဲ့အညီလုပ်နေရင် ကျွန်တော်တို့က ဒါဖော်ပြ ပေးစရာမလိုပါဘူး။ ဥပဒေနဲ့အညီလုပ်တဲ့သူက ဘာမှာပဲတရားစွဲစွဲ အပြစ်ကျခံစရာလုံးဝမရှိပါဘူး။ ဒါကြောင့်မို့လို့ ဥပဒေကြမ်းကော်မတီက ဒီပုဒ်မကိုပြဋ္ဌာန်းစရာမလိုတဲ့အတွက်ကြောင့် ပယ်ဖျက်ဖို့ ပြင်ဆင်ချက်အပေါ်မှာ လွှတ်တော်ကအတည်ပြုပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='16'>ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ဥက္ကဌကြီး ခင်ဗျား။ ဒီပုဒ်မ ၄၀ က အင်မတန်လေးနက်ပါတယ်။ သူ့ရဲ့ ပြဋ္ဌာန်းချက်ဖြစ်တဲ့ ဤဥပဒေနဲ့အညီဖြစ်စေ၊ ဤဥပဒေအရပြုတဲ့ နည်းဥပဒများနှင့်အညီဖြစ်စေ သဘောရိုးနဲ့ဆောင်ရွက်တဲ့ကိစ္စတစ်ရပ်ရပ် အတွက် လယ်ယာမြေစီမံခန့်ခွဲမှုအဆင့်ဆင့်ရှိတဲ့ အဖွဲ့ဝင်တွေကို မည်သည့်တရားရုံးတွင်မှ တရား စွဲဆိုခွင့်မရှိစေရဆိုတဲ့ ပြဋ္ဌာန်းချက်ဖြစ်ပါတယ်။ ပုဒ်မ ၄၀ ရဲ့အနှစ်သာရကို ပြန်လည်သုံးသပ်ကြည့်မယ် ဆိုရင် လယ်ယာမြေဥပဒေ၊ နည်းဥပဒေနဲ့ ဆောင်ရွက်တဲ့အခါမှာ သဘောရိုးနဲ့ဆောင်ရွက်တဲ့ကိစ္စ တစ်ရပ်ရပ်အတွက် လယ်ယာမြေစီမံခန့်ခွဲမှုအဖွဲ့အဆင့်ဆင့်မှာရှိတဲ့ မည်သည့်တရားရုံးတွင်မှ တရား စွဲဆိုခွင့်မရှိစေရန်သာ ပြဋ္ဌာန်းထားခြင်းဖြစ်ပါတယ်။ မသမာတဲ့ကိစ္စတွေအတွက်တော့ သက်ဆိုင်ရာ လယ်ယာမြေစီမံခန့်ခွဲမှုအဖွဲ့တွေမှာပါဝင်နေတဲ့ ဝန်ထမ်းတွေကို ကျောထောက်နောက်ခံပြုပြီး ထူးကဲစွာ အကာအကွယ်ပေးထားမှုမရှိကြောင်း တင်ပြအပ်ပါတယ်။ ပြစ်မှုဆိုင်ရာကျင့်ထုံးဥပဒေပုဒ်မ ၅၂ မှာ သဘောရိုးဆိုတဲ့ အနက်အဓိပ္ပာယ်ကို ထိုက်သင့်တဲ့သတိပြုခြင်းနဲ့ စိတ်အာရုံပြုခြင်းတို့ကင်းသော ပြုလုပ်မှုသည် သို့မဟုတ် ယုံကြည်မှုသည် သဘောရိုးနှင့်မညီ သို့တည်းမဟုတ် ယုံကြည်သည်မမည်ဟု ဖွင့်ဆိုပြဋ္ဌာန်းထားပြီးဖြစ်ပါတယ်။ သဘောရိုးမဟုတ်ဘဲ ဥပဒေနဲ့အညီဆောင်ရွက်ခြင်းမရှိတဲ့သူကို တရားရုံးမှာ တရားစွဲဆိုပိုင်ခွင့်ရှိပါတယ်။ တရားစွဲဆိုခွင့်ရှိ/မရှိကို တရားရုံးရဲ့ အဆုံးအဖြတ်ကိုခံယူရမှာ ဖြစ်ပါတယ်။ မြန်မာနိုင်ငံဟာ Common Law ကျင့်သုံးတဲ့နိုင်ငံဖြစ်ပါတယ်။ ဒီပုဒ်မ ၄၀ ကိုဖျက်လိုက် မယ်ဆိုရင် တရားစွဲဆိုဖြေရှင်းနေရခြင်းကြောင့် ကျေးလက်နေတောင်သူလယ်သမားအနေနဲ့လည်း မြို့ပေါ်အကြိမ်ကြိမ်သွား အချိန်ကုန်လူပန်းငွေပန်းဖြစ်နိုင်တဲ့အပြင် အဆင့်ဆင့်သောလယ်ယာမြေ စီမံခန့်ခွဲရေးအဖွဲ့အနေနဲ့လည်း တရားရုံးမှာရင်ဆိုင်ဖြေရှင်းနေရတဲ့အလျောက် မိမိတို့ရဲ့ သက်ဆိုင်ရာ ဌာနတွေရဲ့ လုပ်ငန်း၊ တာဝန်တွေလည်း လစ်ဟင်းလာမှာဖြစ်တဲ့အတွက် ပုဒ်မ ၄၀ ကို မူလပြဋ္ဌာန်းချက် အတိုင်းထားပြီး ပယ်ဖျက်ရန်မသင့်ပါကြောင်း တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ပုဒ်မ ၄၀ နှင့်စပ်လျဉ်း ပြီး ဥပဒေကြမ်းကော်မတီက အမျိုးသားလွှတ်တော်၏ အတည်ပြုချက်အတိုင်း ပယ်ဖျက်ရန်တင်ပြ ထားပြီး မြန်အောင်မဲဆန္ဒနယ်မှ ဦးခင်မောင်လတ်က မူလဥပဒေပြဋ္ဌာန်းချက်အတိုင်းထားရှိရန် ဆွေးနွေးခဲ့ပါတယ်။ ကျွန်းစုမဲဆန္ဒနယ်မှ ဒေါ်တင်တင်ရီက ပြင်ဆင်ရန်တင်ပြထားပါတယ်။ ဒါ့ကြောင့် ပထမဦးစွာ ဥပဒေကြမ်းကော်မတီရဲ့ တင်ပြချက်နှင့် ဦးခင်မောင်လတ်ရဲ့ တင်ပြချက်ကို မဲခွဲပါမယ်။ ယင်းမဲခွဲဆုံးဖြတ်မှုမှ အနိုင်ရရှိသူနှင့် ဒေါ်တင်တင်ရီ၏တင်ပြချက်ကို ဆက်လက်ပြီးမဲခွဲပါမယ်။ ယခု ဥပဒေကြမ်းကော်မတီရဲ့ တင်ပြချက်နှင့် ဦးခင်မောင်လတ်ရဲ့ တင်ပြချက်ကို မဲခွဲပါမယ်။ ဥပဒေကြမ်း ကော်မတီရဲ့ တင်ပြချက်ကိုမူတည်၍ မဲခွဲဆုံးဖြတ်ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီရဲ့ ပယ်ဖျက်ရန်တင်ပြချက်က အနိုင်ရရှိမှာဖြစ်ပါတယ်။ ကန့်ကွက်ဆန္ဒမဲများလျှင် ဦးခင်မောင်လတ်ရဲ့ တင်ပြချက်က အနိုင်ရရှိမှာဖြစ်ပါတယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းဖြင့် မဲခွဲဆုံးဖြတ် သွားမှာဖြစ်ပါတယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ</speech>
<speech type='speaker'>ယခု ဆန္ဒမဲပေးလို့ပြီးပါပြီ။ ရရှိတဲ့ ဆန္ဒမဲစာရင်းကို ကြေညာပါ့မယ်။ ထောက်ခံ ဆန္ဒမဲ ၂၈၆ မဲ၊ ကန့်ကွက်မဆန္ဒမဲ ၁၆ မဲနှင့် ကြားနေဆန္ဒမဲ ၁ မဲဖြစ်ပါတယ်။ လွှတ်တော်ကိုယ်စားလှယ် များခင်ဗျား။ ထောက်ခံဆန္ဒမဲကများတဲ့အတွက် ပုဒ်မ ၄၀ နှင့်စပ်လျဉ်း၍ ဥပဒေကြမ်းကော်မတီ၏ ပယ်ဖျက်ရန် တင်ပြချက်က အနိုင်ရရှိကြောင်း ကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ယခု ဆက်လက်ပြီး မဲခွဲဆုံးဖြတ်မှုမှ အနိုင်ရရှိတဲ့ ဥပဒေကြမ်းကော်မတီ၏ ပယ်ဖျက်ရန် တင်ပြချက်နှင့် ဒေါ်တင်တင်ရီ၏ ပြင်ဆင်ရန် တင်ပြချက်ကို မဲခွဲပါမယ်။ ဥပဒေကြမ်းကော်မတီ၏ ပယ်ဖျက်ရန်တင်ပြချက်ကို မူတည်၍ မဲခွဲဆုံးဖြတ် ပါမယ်။ ထောက်ခံဆန္ဒမဲများလျှင် ဥပဒေကြမ်းကော်မတီ၏ ပယ်ဖျက်ရန်တင်ပြချက်က အတည်ဖြစ်ပါ မယ်။ ကန့်ကွက်ဆန္ဒမဲများလျှင် ဒေါ်တင်တင်ရီ၏ ပြင်ဆင်ရန်တင်ပြချက်က အတည်ဖြစ်ပါမယ်။ ယခု ဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းဖြင့် မဲခွဲဆုံးဖြတ်သွား မှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ကြပါပြီ</speech>
<speech type='speaker'>ယခု ဆန္ဒမဲပေးလို့ပြီးပါပြီ။ ရရှိတဲ့ ဆန္ဒမဲစာရင်းကို ကြေညာပါ့မယ်။ ထောက်ခံ ဆန္ဒမဲ ၂၉၂ မဲ၊ ကန့်ကွက်မဆန္ဒမဲ ၁၁ မဲနှင့် ကြားနေဆန္ဒမဲ ၁ မဲဖြစ်ပါတယ်။ လွှတ်တော်ကိုယ်စားလှယ် များခင်ဗျား။ ထောက်ခံဆန္ဒမဲကများတဲ့အတွက် ပုဒ်မ ၄၀ သည် ဥပဒေကြမ်းကော်မတီ၏ ပယ်ဖျက်ရန် တင်ပြချက်အတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ လယ်ယာမြေဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီး ဖြစ်ပါတယ်။ ဒီလိုဆောင်ရွက်ရာမှာ ပြည်သူ့လွှတ်တော်နှင့် အမျိုးသားလွှတ်တော်တို့က ပြင်ဆင်ခြင်း မပြုတဲ့ အပိုဒ်၊ အပိုဒ်ခွဲများကို မူလအဆိုပြုချက်အတိုင်း အတည်ပြု သွားမှာ ဖြစ်ပါတယ်။ ဒီနေရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကို လည်း တစ်ပါတည်း အတည်ပြုချက်ရယူမှာဖြစ်ပါတယ်။ ဒါကြောင့် လယ်ယာမြေဥပဒေကို ပြင်ဆင် သည့်ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော် က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူ မရှိတဲ့အတွက် အမျိုး သားလွှတ်တော်မှ စတင်တင်သွင်းပြီး ပြင်ဆင်ချက်ဖြင့်အတည်ပြု၍ ပြည်သူ့လွှတ်တော်သို့ ပေးပို့လာ တဲ့ လယ်ယာမြေဥပဒေကို ပြင်ဆင်သည့်ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲ အတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်နိုင်ရန်အတွက် အစည်းအဝေးကို ၁ နာရီခန့် ခေတ္တရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၁ နာရီခန့် ခေတ္တရပ်နားပါသည်။</p>
</section>
<section value = 'Motion'>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ ခင်ဗျား။ အစည်းအဝေးပြန်လည် စတင်တော့မှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ဒေါက်တာစိုးမိုးသူ၊ မြောင်းမြမဲဆန္ဒနယ်က တင်သွင်းသည့် ဘဏ္ဍာရေးနှစ် ပြောင်းလဲသတ်မှတ်ခြင်း၏ အနှစ်သာရအား ပိုမိုထိရောက်စွာ အကောင်အထည်ဖော်နိုင်စေရေးအတွက် လာမည့် ဘဏ္ဍာရေးနှစ်မှစတင်ကာ ည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်၏ ပထမသုံးလပတ်အတွင်း အပြီးအပြတ်ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များကဆွေးနွေးခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒေါက်တာစိုးမိုးသူ၊ မြောင်းမြမဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန် အစည်းအဝေး သတ္တမနေ့(၂-၈-၂၀၁၉ ရက်နေ့)တွင် တင်သွင်းသွားတဲ့ ဘဏ္ဍာရေးနှစ်ပြောင်းလဲ သတ်မှတ်ခြင်း၏ အနှစ်သာရအား ပိုမိုထိရောက်စွာ အကောင်အထည်ဖော်နိုင်စေရေးအတွက် လာမည့်ဘဏ္ဍာရေးနှစ်မှစတင်ကာ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေး နှစ်၏ ပထမသုံးလပတ်အတွင်း အပြီးအပြတ်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက် သွားမှာဖြစ်ပါတယ်။ ယင်းအဆိုနဲ့စပ်လျဉ်းပြီး ဆွေးနွေးမယ့်ကိုယ်စားလှယ် ၂၃ ဦးရှိပါတယ်။</speech>
<speech type='speaker'>ပထမဦးစွာ သရက်မဲဆန္ဒနယ်မှ ဦးကံမြင့်က ဆွေးနွေးဖို့ ဖြစ်ပါတယ်</speech>
<speech><mp id='1464'>ဦးကံမြင့်(သရက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲ စိတ်၏ချမ်းသာခြင်း၊ ကိုယ်၏ကျန်းမာခြင်း နှင့် ပြည့်စုံကြပါစေလို့ ကျွန်တော် သရက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကံမြင့်မှ ဆုတောင်းမေတ္တာပို့သအပ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ်က ဒေါက်တာစိုးမိုးသူရဲ့ ဘဏ္ဍာရေးနှစ်ပြောင်းလဲသတ်မှတ်ခြင်း ၏ အနှစ်သာရအား ပိုမိုထိရောက်စွာ အကောင်အထည်ဖော်နိုင်စေရေးအတွက် လာမည့်ဘဏ္ဍာရေး နှစ်မှစတင်ကာ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်၏ ပထမ သုံးလပတ်အတွင်း အပြီးအပြတ်ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ မြန်မာနိုင်ငံဟာ ဖွံ့ဖြိုးစတိုင်းပြည် ဖြစ်တဲ့အတွက်ကြောင့် ဘတ်ဂျက်လိုငွေတွေနဲ့ ၂၀၁၆-၂၀၁၇ ခုနှစ်ကနေစပြီးတော့ ဘတ်ဂျက်လိုငွေ ၃၂၈၈ ဘီလီယံ၊ နောက် ၂၀၁၇-၂၀၁၈ ခုနှစ်မှာ ၃၉၈၉ ဘီလီယံ၊ ၂၀၁၈-၂၀၁၉ ခုနှစ်မှာ ၄၇၇၇ ဘီလီယံ၊ နောက် အခု ၂၀၁၉-၂၀၂၀ ခုနှစ်မှာ ၇၀၂၇ ဘီလီယံနဲ့ အသီးသီး လိုငွေတွေနဲ့ တိုင်းပြည်ရဲ့ လူမှုရေး၊ စီးပွားရေးဘဝ၊ နောက် အခြေခံအဆောက်အဦတွေ တစ်ဟုန်ထိုး ဖွံ့ဖြိုးစတိုင်းပြည် ဖြစ်တဲ့အတွက်ကြောင့် stimulating ပေါ့။ တိုင်းပြည်ရဲ့ တစ်ဟုန်ထိုးတိုးတက်အောင်ဆိုပြီးတော့ လိုငွေတွေနဲ့ တိုင်းပြည်ကို ဆောင်ရွက်ခဲ့ပါတယ်။ ဆောင်ရွက်နေတော့ တစ်ဖက်မှာလည်း ဘဏ္ဍာရေး နှစ်ကို ကျွန်တော်တို့က ပြောင်းလဲချင်လို့ သမ္မတရုံးရဲ့ ၂၉-၉-၂၀၁၇ ရက်နေ့က အမိန့်ကြော်ငြာ စာအမှတ်(၃(၁)/၁)သမ္မတရုံးကနေပြီးတော့ ၂၀၁၈-၂၀၁၉ ဘဏ္ဍာရေးနှစ် အခြေခံအဆောက်အဦ တွေကို တစ်ဟုန်ထိုးတိုးတက်အောင်လုပ်ဖို့ရယ်၊ နောက်တစ်ခုက အခြေခံအဆောက်အဦတွေဆောက်တဲ့ အခါမှာ ပွင့်လင်းတဲ့ကာလကို များများယူနိုင်အောင်ရယ်၊ နောက်တစ်ခုက သုံးလပတ်အလိုက် ရန်ပုံငွေ တွေကို ညီညွတ်မျှတအောင်သုံးနိုင်အောင်ဆိုပြီးတော့ ရည်ရွယ်ချက်ကောင်းတွေနဲ့ စတာပါ။ ကျွန်တော်တို့က တကယ့်တကယ်ဆိုရင် တင်ဒါတွေလုပ်တဲ့အခါမှာ ပထမဘဏ္ဍာရေးနှစ်ရဲ့ သုံးလဆိုလို့ ရှိရင် ဇန်နဝါရီလပထမပတ်မှာ ကျွန်တော်တို့က တင်ဒါလုပ်ငန်းနှင့် သဘောတူညီမှုတွေ၊ သဘောတူ စာချုပ်တွေပြီးတဲ့အထိ လုပ်ရမှာပါ။ အခုတော့ အဲဒီလိုမဟုတ်ဘဲနဲ့ ကျွန်တော်တို့မြို့နယ်မှာလည်း ဒီတိုင်းပဲ။ အခုဆိုလို့ရှိရင် ဧပြီလ၊ မေလလောက်မှာ လုပ်တယ်။ တကယ့်တကယ်ဆိုလို့ရှိရင် တင်ဒါကိုခေါ်တယ်။ တင်ဒါတွေဖွင့်ဖောက် တယ်။ တင်ဒါတွေဖွင့်ပြီးတော့ သဘောတူစာချုပ်လုပ်တဲ့အထိကို သုံးလနဲ့တစ်ပတ်ဆိုရင် ကျွန်တော်တို့ က အခြေခံအဆောက်အဦတွေကို လုပ်ရမှာပါ။ အဲဒီလိုမဟုတ်ဘဲနဲ့ ကျွန်တော်တို့မြို့မှာလည်း ဧပြီလ၊ မေလလောက်မှာလုပ်နိုင်တယ်။ မိုးတွင်းကာလကို လွတ်အောင်ဆိုပြီးတော့ ပွင့်လင်းရာသီကို များများ လုပ်ပါမှ ကျေးလက်လမ်းတွေဆိုရင် တော်တော်များများ မိုးတွင်းမှာသွားမိနေတယ်။ အဲဒါ ကျွန်တော်တို့ လွှတ်တော်ကိုယ်စားလှယ်တွေကိုတောင်မှ မဲဆန္ဒနယ်ပြည်သူတွေက လွှတ်တော်ကိုယ်စားလှယ်တွေ လမ်းတွေလာပြီးဖျက်နေတယ်လို့ ကျွန်တော်တို့ကို အဲဒီလိုအပြောခံရပါတယ်။ အဲဒါကြောင့် ကျွန်တော်တို့က ဒီနေရာမှာ ဘာတွေချို့ယွင်းတယ်ဆိုတာကို တင်ဒါလုပ်ငန်းစဉ်အဆင့်ဆင့်ရဲ့ ဘဏ္ဍာရေးငွေချေတဲ့နေရာမှာ ချို့ယွင်းချက်တွေအများကြီးရှိတယ်လို့ ကျွန်တော်က သုံးသပ်ပါတယ်။ အဲဒီတော့ ဘယ်လောက်ပဲညွှန်ကြားချက်တွေထုတ်နေနေ တကယ့်တကယ်တော့ ကျွန်တော်တို့ တိုင်းပြည်ဟာ ညွှန်ကြားချက်တို့၊ ဥပဒေတို့လိုက်နာမှု အားနည်းတာ အလေ့အထလိုဖြစ်နေတယ်။ စာရင်းစစ်ချုပ်ရုံးကလည်း ရေးပါတယ်။ နောက် လွှတ်တော်ကိုယ်စားလှယ်တွေကလည်း ဆွေးနွေးတယ်။ ဒါပေမဲ့ ကျွန်တော်တို့တိုင်းပြည်မှာ အစီရင်ခံစာတွေက တစ်နှစ်ထက်တစ်နှစ်ပိုပိုထူလာတယ်။ အဲဒါကြောင့် အလုပ်တွေက အမြဲတမ်းနှောင့်နှေး(Delay)ဖြစ်နေတာများပါတယ်။ ကျွန်တော်က ဒီဟာကို တကယ်ပြည့်ပြည့်ဝဝနဲ့ အချိန်မီလုပ်လို့ရှိရင်တော့ တိုင်းပြည်က Purchasing Power တွေ တက်လာမယ်။ လူတွေအလုပ်အကိုင်တွေရမယ်။ နောက် ဘဏ္ဍာငွေတွေလည်း သူ့ဟာနဲ့သူ ကောင်းကောင်းမွန်မွန်နဲ့ အဆင်ပြေစွာသုံးနိုင်မယ်။ အဲဒီလိုမဟုတ်ဘဲနဲ့ ပြီးခဲ့တဲ့နှစ်တွေမှာဆိုရင် လိုငွေနဲ့ဘတ်ဂျက်အချိုးဟာ ပထမ ၂၀၁၆-၂၀၁၇ ခုနှစ်မှာ ၃.၉၁၈ ကနေ ၂.၃၇ ဖြစ်သွားတယ်။ နောက်တော့ ၂၀၁၇-၂၀၁၈ ခုနှစ်မှာ ၄.၃၇ ကနေပြီးတော့ ၂.၆၃ ဖြစ်သွားတယ်။ ဒါဘာကြောင့် ဖြစ်လဲ ဆိုတော့ ပိုငွေတွေကို ကျွန်တော်တို့က မလုပ်ဖြစ်လို့ပြန်အပ်တာ။ တကယ်တော့ အချိုးကနည်းတော့ နည်းပါတယ်။ နည်းတာကကောင်းတဲ့အချိုးမဟုတ်ပါဘူး။ ဘာလို့လဲဆိုတော့ ဘဏ္ဍာငွေတွေကို ပြန်အပ်တယ်ဆိုတာက ပြည်တွင်းပြည်ပကြွေးမြီတွေနဲ့ တကယ်လုပ်လို့ရှိရင် ကျွန်တော်တို့က အတိုးတွေပေးရမှာပါ။ နောက်တစ်ခုက အဆင်မပြေ၊ ဘတ်ဂျက်တွေလည်းအောက်တဲ့ အနေအထား မျိုးဖြစ်နေပါတယ်။ အဲဒါကြောင့် ကျွန်တော့်အနေနဲ့က ရှေ့လာမယ့်ကာလမှာ ၂၀၁၈-၂၀၁၉ ခုနှစ်အပြီး ၂၀၁၉-၂၀၂၀ ခုနှစ်မှာ တင်ဒါညွှန်ကြားချက်တွေအတိုင်း၊ ဘဏ္ဍာရေးကာလအတိုင်း တိတိကျကျ လုပ်ဆောင်သွားဖို့ ဒေါက်တာစိုးမိုးသူရဲ့ နိုင်ငံတော်အစိုးရအား တိုက်တွန်းကြောင်းအဆိုကို ထောက်ခံ ရင်းဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဘိုကလေးမဲဆန္ဒနယ်မှ ဦးမင်းသိုင်း ဆွေးနွေးဖို့ ဖြစ်ပါတယ်</speech>
<speech><mp id='1620'>ဦးမင်းသိုင်း(ဘိုကလေးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော် များအားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဘိုကလေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမင်းသိုင်းဖြစ်ပါတယ်။ လေးစားရပါသော ပြည်သူ့လွှတ်တော် ဥက္ကဌကြီးခင်ဗျား။ ကျွန်တော်က မြောင်းမြမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ စိုးမိုးသူတင်သွင်းတဲ့အဆိုဖြစ်တဲ့ ဘဏ္ဍာရေးနှစ်ပြောင်းလဲသတ်မှတ်ခြင်းရဲ့ အနှစ်သာရအား ပိုမို ထိရောက်စွာ အကောင်အထည်ဖော်နိုင်စေရေးအတွက် လာမယ့်ဘဏ္ဍာရေးနှစ်မှစတင်ကာ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်ရဲ့ ပထမသုံးလပတ်အတွင်းအပြီးအပြတ်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံ ဆွေးနွေးသွားမှာ ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဘဏ္ဍာရေးနှစ်ပြောင်းလဲလိုက်တာ ဟာ ပွင့်လင်းရာသီအတွင်း ဆောက်လုပ်ရေးလုပ်ငန်းများကို အင်တိုက်အားတိုက်လုပ်ကိုင်နိုင်ဖို့ ဖြစ်ပါ တယ်။ သို့ရာတွင် ပြည်နယ်နှင့်တိုင်းဒေသကြီးအချို့မှာ အဆိုပါမူဝါဒအား အကောင်အထည်ဖော်ရာမှာ စီမံခန့်ခွဲမှုအားနည်းချက်များရှိတာကို တွေ့ရပါတယ်။ ဆောက်လုပ်ရေးတင်ဒါခေါ်ယူတဲ့အခါမှာ ခြောက်လနီးပါးအချိန်ယူတာကိုလည်း တွေ့ရပါတယ်။ မူလရည်ရွယ်ချက်နှင့်ဆန့်ကျင်ပြီးတော့ ပွင့်လင်းရာသီမှာ တည်ဆောက်နိုင်ခွင့် ဆုံးရှုံးလက်လွှတ်လိုက်ရပါတယ်။ ဥပမာတင်ပြရမယ်ဆိုရင် ၂၀၁၈-၂၀၁၉ ဘဏ္ဍာရေးနှစ်အတွက် တင်ဒါခေါ်ယူတဲ့အခါမှာ ဘိုကလေးမြို့နယ်အတွက် အ.ထ.က၊ အ.လ.က အ.မ.က ၃၄ ကျောင်းအတွက် မတ်လမှာတင်ဒါခေါ်ယူပါတယ်။ ဧပြီလပထမအပတ်မှာ စာချုပ်ချုပ်ဆိုကြရပါတယ်။ ဧပြီလမှာ စာချုပ်ချုပ်ဆိုကြတဲ့အတွက်ကြောင့် တင်ဒါအောင်ပြီးတဲ့ကုမ္ပဏီ တွေဟာ မိမိဆောက်လုပ်မယ့်ကျောင်းတွေကို သင်္ကြန်အပြီးမှာ သွားရောက်ကြပါတယ်။ တကယ်တမ်း ကျတော့ ဧရာဝတီတိုင်းဒေသကြီးဟာ မေလ ၂၂ ရက်၊ ၂၃ ရက်ဆိုရင် မိုးရွာပါတော့မယ်။ ထို့အတူ မေလ ၂၅ ရက်ဆိုရင် ကျောင်းသားသစ်တွေ လက်ခံရပါမယ်။ ဒီနေရာမှာ ကျောင်းဆောက်လုပ်ရေး ကုမ္ပဏီတွေက လုံးလစိုက်ထုတ်ပြီးတော့ အင်တိုက်အားတိုက်လုပ်နိုင်မယ်ဆိုရင် အမိုးနှင့်အောက်ခံ ပြီးတယ်ဆိုရင် ကျောင်းသားတွေလက်ခံလို့ရပါပြီ။ သို့သော် အချို့သောကျောင်းများဟာ အောက်ခံ ဖောင်ဒေးရှင်းတောင် မပြီးသေးပါဘူး။ ယခု ဒုတိယအကြိမ် ပြည်သူ့လွှတ်တော် (၁၃)ကြိမ်မြောက် ပုံမှန်အစည်းအဝေးတက်ရန် ကျွန်တော်ထွက်လာတဲ့ ၁၀-၇-၂၀၁၉ ရက်နေ့အထိ အ.မ.က(၁၀)ကျောင်း ကို ကုမ္ပဏီတွေရောက်မလာသေးပါဘူး။ မနေ့တစ်နေ့က ၄-၉-၂၀၁၉ ရက်နေ့အထိ အ.မ.က နှစ်ကျောင်းကို မည်သည့်ကုမ္ပဏီမှ လာရောက်လုပ်ကိုင်ခြင်းမရှိသေးပါဘူး။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ဒီနေရာမှာတင်ပြလိုတာက ဘတ်ဂျက်မစတင်မီ စီမံကိန်းများစတင်ဆောင်ရွက်တဲ့အချိန်ကတည်းက တည်ဆောက်ရေးလုပ်ငန်းများ အတွက် BP၊ BQ တွေကို မြေပြင်နှင့်အမှန်တကယ်ဆောင်ရွက်နိုင်မယ့်လုပ်ငန်းဖြစ်ဖို့ လိုအပ်နေပါ တယ်။ Feasibility Study (FS) မဖြစ်မနေလုပ်ဖို့ လိုအပ်ပါတယ်။ လိုအပ်တဲ့ F.S နှင့်ကိုက်ညီ မယ့်ဒီဇိုင်းပုံစံတွေရှိရပါမယ်။ ဒီဒီဇိုင်းပုံစံဟာ နယ်မြေဒေသလိုအပ်ချက်နှင့် ကိုက်ညီတဲ့ပုံစံဖြစ်ရပါမယ်။ :c7:20Brodssalo? Estimate sopašos: qulausn BPI BQ 607 69:28:603şg Soil Test တွေလုပ်ရပါမယ်။ ဒါတွေကို မလုပ်ဘူးလားဆိုတော့ လုပ်ပါတယ်။ သို့သော် အားထည့်ဖို့ ကျွန်တော်တို့ တိုက်တွန်းနေတာပါ။ အားထည့်ပြီးလုပ်မှ အချိန်မီဖြစ်ပါမယ်။ ဒီဒီဇိုင်းပုံစံတွေဟာ မြေပြင်နဲ့အမှန် တကယ်ကိုက်ညီဖို့မရှိတဲ့ဟာတွေကို တွေ့ရပါတယ်။ အခုလောလောဆယ်မှာ ဘိုကလေးမြို့နယ်မှာ အ.မ.က လေးကျောင်းဟာ မူလပေးထားတဲ့ပုံစံအတိုင်း မကိုက်ညီတဲ့အတွက်ကြောင့် Pinty Level မြှင့်ရပါမယ်။ ရေငန်ဝင်ရောက်တဲ့ဒေသဖြစ်လို့ သူဟာ ခြောက်ပေပလင့် Pinty level မြှင့်ရပါမယ်။ အဲဒီအတွက် ပြန်တင်တဲ့အခါမှာ ယနေ့အထိ ပြန်ပြီးကျမလာသေးပါဘူး။ အဲဒီတော့ ဥက္ကဋ္ဌကြီးခင်ဗျား။ နိုင်ငံတော်သမ္မတရုံးမှထုတ်ပြန်ထားတဲ့ တင်ဒါလုပ်ထုံးလုပ်နည်း (၁/၂၀၁၇)အား အထူးလိုက်နာဖို့ လိုအပ်ပါတယ်။ Regulation ကို သေချာဆန်းစစ်လေ့လာရပါမယ်။ တင်ဒါတာဝန်ယူတဲ့အရာထမ်းတွေကိုလည်း စွမ်းရည်မြှင့်တင်ဖို့လိုအပ်ပါတယ်။ အဂတိကင်းရှင်းဖို့ လည်းလိုအပ်ပါတယ်။ သို့မှသာ ပြည်သူ့ဘဏ္ဍာနှင့် ပြည်သူတွေအသုံးပြု မယ့် တည်ဆောက်ရေး လုပ်ငန်းများဟာ ထိရောက်အောင်မြင်မှာဖြစ်ပါတယ်။ နယ်မြေဒေသ မြို့၊ ရွာတို့ရဲ့ ရာသီဥတု အခြေအနေတွေ၊ ပထဝီမြေပြင်အနေအထားတွေ၊ ကားလမ်းပေါက်/မပေါက်တွေ၊ ရေတက်/ရေကျ အခြေအနေတွေ၊ ရေထရက်တွေ၊ ရေတိမ်ရက်တွေစသဖြင့် ဘက်ပေါင်းစုံဆုံးဖြတ်ပြီးမှ စီမံကိန်းကို ရေးဆွဲဖို့ အကြံပြု တင်ပြလိုပါတယ်။ ထပ်မံဆွေးနွေးလိုတာက ဆောက်လုပ်ရေးတည်ဆောက်ရုံနှင့် မပြီးဘဲနဲ့အရည်အသွေးစစ်ဆေးတဲ့အဖွဲ့ဟာ နှစ်ရာခိုင်နှုန်းပေးဆောင်ထားတာဖြစ်တဲ့အတွက်ကြောင့် တာဝန်ကျေပြွန်စွာ အဂတိကင်းကင်းနဲ့စစ်ဆေးပေးဖို့ သက်ဆိုင်ရာနယ်မြေခံလွှတ်တော်ကိုယ်စားလှယ် များနှင့်လည်း ချိတ်ဆက်ဖို့လိုအပ်ကြောင်း တင်ပြလိုပါတယ်။ ဒါကြောင့်မို့လို့ ဒီလစ်ဟာချက်တွေကို မဖြစ်ရလေအောင် မြောင်းမြမဲဆန္ဒနယ်မှ ဒေါက်တာစိုးမိုးသူရဲ့အဆိုကို ထောက်ခံဆွေးနွေးတင်ပြအပ် ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>နန်းယွန်းမဲဆန္ဒနယ်မှ ဦးဝမ်းလှ ဆွေးနွေးဖို့ ဖြစ်ပါတယ်</speech>
<speech><mp id='1418'>ဦးဝမ်းလှ(နန်းယွန်းမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော် များအားလုံး မင်္ဂလာပါခင်ဗျား။ ကျွန်တော်ကတော့ မြောင်းမြမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာစိုးမိုးသူတင်သွင်းတဲ့အဆိုကို ထောက်ခံဆွေးနွေးသွားမည့် ပြည်သူ့လွှတ်တော်ကိုယ်စားလှယ်ဦးဝမ်းလှဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပြည်ထောင်စု အစိုးရအနေနဲ့ တစ်နိုင်ငံလုံးမှာ လိုအပ်လျက်ရှိနေတဲ့ အခြေခံအဆောက်အဦတွေကို ခြောက်သွေ့ပြီး ပွင့်လင်းရာသီမှာ အရှိန်အဟုန်မြှင့်ဆောင်ရွက်နိုင်ပြီးတော့ သတ်မှတ်ကာလအတွင်း အချိန်မီ အရည် အသွေးပြည့်မီတဲ့ အဆောက်အဦတွေဖြစ်လာစေဖို့၊ ပြည်သူ့ဘဏ္ဍာငွေတွေကို အလေအလွင့်မရှိစေဘဲ အကျိုးရှိရှိသုံးစွဲနိုင်ဖို့၊ လက်တွေ့မြေပြင်ကလိုအပ်ချက်တွေကို အမှန်တကယ်အကျိုးရှိစွာ အကောင် အထည်ဖော်ဆောင်ရွက်နိုင်ဖို့ ရည်ရွယ်ချက်ကောင်းတဲ့ ဘဏ္ဍာရေးနှစ်ပြောင်းလဲသတ်မှတ်ခဲ့တာလို့ သုံးသပ်မိပါတယ်။ သို့သော်လည်း လက်ရှိအခြေအနေမှာ တင်ဒါခေါ်ယူမှုတွေ နောက်ကျနေခြင်းကြောင့် ဒေသဖွံ့ဖြိုးရေးလုပ်ငန်းကို တာဝန်ယူဆောင်ရွက်နေကြတဲ့ လုပ်ငန်းရှင်တွေအတွက် အများကြီး အခက်အခဲဖြစ်စေသလို တာဝန်ယူကြီးကြပ်နေရတဲ့ ဦးစီးဌာနတွေအတွက်လည်း အခက် အခဲတွေဖြစ်စေပါတယ်။ အထူးသဖြင့် လမ်းပန်းဆက်သွယ်ရေးခက်ခဲပြီး ဝေးလံခေါင်သီတဲ့ နာဂဒေသ အပါအဝင် နယ်စပ်ဒေသတွေမှာ မိုးရာသီနှင့် ဆောင်းရာသီပဲရှိတဲ့အတွက်ကြောင့် လက်ရှိတင်ဒါ ခေါ်ယူနေတဲ့ အခြေအနေတွေဟာ နှစ်ဝက်ကျော်လောက်ကြန့်ကြာနေတာကို တွေ့ရှိရပါတယ်။ ဒါတွေက ဒေသအခြေအနေနှင့် လုံးဝလိုက်လျောညီထွေမှုမရှိတာကိုလည်းပဲ တွေ့ရှိရပါတယ်။ တင်ဒါ စာချုပ်ကို မေလမှချုပ်တာဆိုတော့ ဖေဖော်ဝါရီလောက်ကတည်းက မိုးဝင်နေပြီဖြစ်တဲ့ ကျွန်တော်တို့ နာဂဒေသအတွက် အတော်ကြီးကို ခက်ခဲလွန်းပါတယ်။ လမ်းခရီးခက်ခဲတဲ့ကြားက တင်ဒါစာချုပ်ချုပ် ရဖို့ကို နေပြည်တော်ဆင်းလိုက်၊ မုံရွာသွားလိုက်၊ ဒေသဦးစီးရုံးကို ပြေးလိုက်နဲ့ လုပ်ငန်းရှင်တွေမှာ လုံးချာလည်နေရပြီး ရရှိတဲ့လုပ်ငန်းထဲက ကုန်ကျစရိတ်တွေပြန်လည်ကျခံရတာမို့ လုပ်ငန်းအရည် အသွေးလည်း များစွာထိခိုက်ပြီး ဒေသနှင့်ပြည်သူအတွက် နစ်နာဆုံးရှုံးစေပါတယ်။ တင်ဒါခေါ်ယူတာ နောက်ကျတဲ့အတွက် တည်ဆောက်ရေးလုပ်ငန်းတွေ အချိန်မီမပြီးစီးနိုင်ခြင်းတွေ ဖြစ်ရပါတယ်။ တည်ဆောက်ရေးပစ္စည်းတွေ သယ်ယူစုဆောင်းတဲ့ အချိန်ဟာ မိုးများတဲ့ဒေသဖြစ်ခြင်းနှင့် လမ်းခရီး ခက်ခဲခြင်းကြောင့် တည်ဆောက်ရေးပစ္စည်းများ အချိန်မီမရောက်နိုင်ဘဲ တည်ဆောက်ရေးလုပ်ငန်းများ ဆောင်ရွက်နိုင်ခြင်းမရှိတာတွေ ဖြစ်ပေါ်နေတာကိုလည်း တွေ့ရှိရပါတယ်။ နန်းယွန်းမြို့နယ်ဟာ စစ်ကိုင်းတိုင်းဒေသကြီးအတွင်းမှာပါဝင်ပြီး ခန္တီး-လဟယ်-ဒုံဟီး- နန်းယွန်းပန်ဆောင်အထိ မိုင်ပေါင်း ၁၆၀ ခန့်အကွာအဝေးရှိပြီး အတက်အဆင်းမတ်စောက်လွန်းတဲ့ အတွက် တည်ဆောက်ရေးပစ္စည်းတွေကို သယ်ယူဖို့အင်မတန် ခက်ခဲပါတယ်။ ဒါကြောင့် ဘယ်လိုပဲအခက်အခဲဖြစ်ဖြစ် ကချင်ပြည်နယ်ဘက် မြစ်ကြီးနား-တနိုင်း-ချီဖွေ-နန်းယွန်း-ပန်ဆောင်အထိ ဒီလို လမ်းမကြီးအတိုင်း ခက်ခက်ခဲခဲသယ်ယူကြရပါတယ်။ မိုးကာလဖြစ်တာမို့လို့ လမ်းခက်ခဲတာက တစ်ကြောင်း၊ စက်သုံးဆီ၊ ဆန်နှင့် အခြားတည်ဆောက်ရေးပစ္စည်းတွေ အကန့်အသတ်နဲ့သယ်ယူရ တာကတစ်ကြောင်း တာဝန်ယူဆောင်ရွက်တဲ့လုပ်ငန်းရှင်တွေအတွက် မလိုလားအပ်ဘဲ အချိန်ကုန်၊ ငွေကုန်မှုတွေဖြစ်စေပြီး လုပ်ငန်းများလည်း ပိုမိုနှောင့်နှေးကြန့်ကြာသွားစေပါတယ်။ ဒီလို ဆန်နှင့် စက်သုံးဆီတွေ၊ တည်ဆောက်ရေးပစ္စည်းတွေ သယ်ယူမှုတွေကို လွတ်လွတ်လပ်လပ်သယ်ယူလို့ ရအောင်လည်း ပြည်ထောင်စုအစိုးရအနေနဲ့ အလေးထားဖြေရှင်းဆောင်ရွက်ပေးဖို့ တပေါင်းတည်း တင်ပြလိုပါတယ်။ တင်ဒါစာချုပ်ချုပ်တာ နောက်ကျရတဲ့အထဲ လမ်းခရီးမှာ မကြန့်ကြာသင့်ဘဲ ကြန့်ကြာရတာတွေကလည်း အခြေခံအဆောက်အဦတွေ တည်ဆောက်တဲ့လုပ်ငန်းရှင်များကို များစွာ အနှောင့်အယှက်၊ အတားအဆီးဖြစ်စေပါတယ်။ အဆိုရှင်တင်ပြတဲ့အတိုင်း ပြည်ထောင်စုအစိုးရအဖွဲ့ က တင်ဒါခေါ်ယူခြင်းလုပ်ငန်းတွေကို အလေးအနက်ထား အကောင်အထည်ဖော်ဆောင်ရွက်ပေးရင်တော့ နယ်စပ်ဒေသတွေမှာ ဇန်နဝါရီလနှင့် မိုးသိပ်မများသေးတဲ့ ဖေဖော်ဝါရီလနှစ်လအတွင်းမှာ တည်ဆောက်ရေးပစ္စည်းတွေကို သယ်ယူစုဆောင်းထားလို့ရမှာဖြစ်ပြီး လုပ်ငန်းဆောင်ရွက်မှုလည်း အများကြီးအဆင်ပြေမှာဖြစ်ပါတယ်။ စာချုပ်ချုပ်တာ နောက်ကျမှချုပ်ပြီး တည်ဆောက်ရေးလုပ်ငန်း တွေကို ဆောင်ရွက်ကြတာဖြစ်လို့ အချိန်လုပြီးလုပ်ကြရတဲ့အထဲ လုပ်ငန်းတိုးတက်မှုတွေကို မြို့နယ် အရည်အသွေးစိစစ်ရေးအဖွဲ့ကို တင်ပြတဲ့အခါမှာ မြို့နယ်အရည်အသွေး စိစစ်ရေးအဖွဲ့က အချိန်နှင့်တစ်ပြေးညီ ကွင်းဆင်းစိစစ်ဆောင်ရွက်မှုတွေ ပြုလုပ်ပေးရမှာဖြစ်ပေမဲ့ ဆောင်ရွက်ပေးမှု မရှိတာတွေကို တွေ့ရှိရပါတယ်။ ဒီလိုမြို့နယ် ဒC အဖွဲ့က အချိန်နှင့်တစ်ပြေးညီ ဆောင်ရွက်မပေး နိုင်တဲ့အတွက်လည်း လုပ်ငန်းရှင်တွေရှေ့ဆက်လို့မရတဲ့ မလိုလားအပ်ဘဲ အချိန်တွေ နှောင့်နှေး ကြန့်ကြာပြီး သတ်မှတ်ဘဏ္ဍာရေးနှစ်ကာလအတွင်း တည်ဆောက်ရေးလုပ်ငန်းတွေ မပြီးမြောက်နိုင်တာ တွေဖြစ်ရပါတယ်။ ဒါကြောင့် ဒေသခံပြည်သူတွေအတွက်၊ နိုင်ငံတော်အတွက် နစ်နာဆုံးရှုံးမှုတွေ မဖြစ် စေရလေအောင် တင်ဒါခေါ်ယူမှုလုပ်ငန်းတွေကို အလေးအနက်ထားပြီးတော့ ဆောင်ရွက်ဖို့ တင်ပြ လိုပါတယ်။ နိဂုံးချုပ်အနေနဲ့ အရည်အသွေးပြည့်မီပြီး ပြည်သူ့ဘဏ္ဍာငွေတွေကို အလေအလွင့်မရှိဘဲ အကျိုးရှိရှိ အကောင်အထည်ဖော်ဆောင်ရွက်နိုင်ဖို့၊ ပွင့်လင်းရာသီကာလမှာ တည်ဆောက်ရေး လုပ်ငန်းများကို သတ်မှတ်ကာလအတွင်း အချိန်မီပြီးစီးအောင် ဆောင်ရွက်နိုင်ဖို့ ဘဏ္ဍာငွေပြန်လည် အပ်နှံခြင်းများမဖြစ်စေဖို့နှင့် ပြည်ထောင်စုအစိုးရအဖွဲ့က ဘဏ္ဍာရေးနှစ်ပြောင်းလဲသတ်မှတ်ခြင်းရဲ့ ရွည်ရွယ်ချက်၊ အနှစ်သာရများ အမှန်တကယ် အကောင်အထည်ဖော် ဆောင်ရွက်နိုင်ဖို့အတွက် မြောင်းမြမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူရဲ့အဆိုကို ဒေသရဲ့ လက်ရှိ မြေပြင်ပကတိအခြေအနေကို အခြေခံပြီး လေးလေးနက်နက် ထောက်ခံဆွေးနွေးလိုက်ရပါတယ်။</speech>
<speech type='speaker'>လောင်းလုံးမဲဆန္ဒနယ်မှ ဒေါ်ခင်စန္ဒီ ဆွေးနွေးဖို့ ဖြစ်ပါတယ်</speech>
<speech><mp id='1420'>ဒေါ်ခင်စန္ဒီ(လောင်းလုံးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါရှင်။ ကျွန်မကတော့ လောင်းလုံးမဲဆန္ဒနယ် ပြည်သူ့လွှတ်တော် ဒေါ်ခင်စန္ဒီ ဖြစ်ပါ တယ်။ မြောင်းမြမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူတင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်ရှင်။ ဥက္ကဋ္ဌကြီးရှင်။ အဆိုရှင်အနေဖြင့် ကျွန်မတို့နိုင်ငံရဲ့ တည်ဆောက်ရေးလုပ်ငန်းများအားလုံးကို အရည်အသွေးမီတဲ့လုပ်ငန်းများဖြစ်စေဖို့နဲ့ ပြည်သူများ အဆင်ပြေချောမွေ့စွာအသုံးပြုနိုင်စေဖို့အတွက် ရည်ရွယ်ထားတာကို တွေ့ရပါတယ်။ ကျွန်မတို့နိုင်ငံရဲ့ ရာသီစက်ဝန်းဟာ မိုးရွာတာခြောက်လ၊ မိုးပြတ်တာခြောက်လဖြစ်နေတာကို အားလုံးသိပြီးဖြစ်ပါတယ်။ ဒါကြောင့် ခြောက်သွေ့ရာသီမှာ တည်ဆောက်ရေးလုပ်ငန်းများကို လုပ်ကိုင်နိုင်စေဖို့အတွက် နိုင်ငံတော်အစိုးရနဲ့ ကျွန်မတို့လွှတ်တော်ကြီးကလည်း ဘတ်ဂျက်နှစ်ကာလကို ပြောင်းလဲသတ်မှတ် ပေးခဲ့တာဖြစ်ပါတယ်။ ဒါကို လက်တွေ့မှာ ထိထိရောက်ရောက်အသုံးချနိုင်မှသာ ရည်ရွယ်ချက်ကို ရောက်ရှိနိုင်မှာဖြစ်ပြီး အရည်အသွေးပြည့်မီတဲ့လုပ်ငန်းများကို ပြည်သူထံအရောက်ပေးအပ်နိုင်မှာ ဖြစ်ပါတယ်။ ဥက္ကဌကြီးရှင်။ ဘတ်ဂျက်နှစ် စတင်ပြောင်းလဲခဲ့တဲ့ ၂၀၁၈-၂၀၁၉ ဘဏ္ဍာရေးနှစ်ရဲ့ တည်ဆောက်ရေးလုပ်ငန်းတွေကို လေ့လာကြည့်တဲ့အခါ အချိန်မီပြီးစီးမှုနည်းပါးတာကို တွေ့ရှိရပါ တယ်။ လမ်းပန်းဆက်သွယ်ရေးခက်ခဲတဲ့ပြည်နယ်တွေသာမက သွားလာရေးလွယ်ကူတဲ့၊ တိုင်းဒေသ ကြီးတွေမှာရှိတဲ့ မြို့နယ်အများစုမှာလည်း လုပ်ငန်းစတင်မှုတွေ နောက်ကျခဲ့ကြတာကို တွေ့နိုင်ပါတယ်။ ဒီလိုဖြစ်ရတာဟာ တင်ဒါလုပ်ငန်းအဆင့်ဆင့်ကြန့်ကြာနေမှုတွေရှိနေတဲ့အတွက်ကြောင့် လုပ်ငန်း မစတင်နိုင်တဲ့အပြင် တချို့ ဝန်ကြီးဌာနအောက်မှာရှိတဲ့တည်ဆောက်ရေးလုပ်ငန်းတွေဟာ တင်ဒါ ဝင်ရောက်ယှဉ်ပြိုင်သူမရှိတဲ့အတွက် ဒုတိယအကြိမ် တင်ဒါခေါ်ယူခြင်းပြု လုပ်ရတာမို့ ပိုပြီးနောက်ကျခဲ့တာကို တွေ့ရပါတယ်။ တချို့ တိုင်းဒေသကြီးတွေမှာ သုံး၊ လေးကြိမ်ထိ တင်ဒါပြန်ခေါ်ကြရတာကို ကြားသိရပါတယ်။ ဒီအချက်ကိုကြည့်မယ်ဆိုရင် ဒေသအလိုက်ပေါက်ဈေးနဲ့ကိုက်ညီတဲ့ PAE ကို တိတိကျကျတွက်ချက်ထားကြရမှာဖြစ်ပါတယ်။ ဒါမှသာ ကုမ္ပဏီများမှ တင်ဒါဝင်ရောက်ယှဉ်ပြိုင်မှာ ဖြစ်ပါတယ်။ ဥက္ကဋ္ဌကြီးရှင့်။ အဆိုရှင်တင်ပြခဲ့သလို ဘဏ္ဍာရေးနှစ်ပြောင်းလဲသတ်မှတ်ခဲ့ခြင်းရဲ့ အဓိက ရည်ရွယ်ချက်တွေဖြစ်တဲ့ ပွင့်လင်းရာသီခြောက်လတာမှာ လုပ်ငန်းများဆောင်ရွက်နိုင်ဖို့နဲ့ သုံးလပတ် အလိုက် ဘဏ္ဍာငွေသုံးစွဲမှုများညီညွတ်မျှတစေဖို့ ငွေလုံးငွေရင်းလုပ်ငန်းများ၊ ဆောင်ရွက်ကြရမယ့် ဝန်ကြီးဌာနများ၊ တိုင်းဒေသကြီး/ပြည်နယ်အစိုးရများမှာ တိကျပြီးထိရောက်တဲ့လုပ်ငန်းဆောင်ရွက်နိုင် ရန် အချိန်စီမံခန့်ခွဲမှု Plan နဲ့တင်ဒါလုပ်ငန်းအဆင့်ဆင့်အတွက် လုပ်ငန်းစဉ်လျာထားမှု Plan များ ရေးဆွဲချမှတ်ထားဖို့လိုအပ်ကြောင်းကိုလည်း အကြံပြု တိုက်တွန်းလိုပါတယ်။ ယခု ၂၀၁၉-၂၀၂၀ ဘဏ္ဍာရေးနှစ်အတွက် သာမန်နှစ်ငွေလုံးငွေရင်းခွဲဝေချထားမှုကို မကြာခင်မှာပဲ ပြည်ထောင်စု လွှတ်တော်မှာ အတည်ပြုတော့မှာဖြစ်ပါတယ်။ အတည်ပြုပြီးတဲ့ဘတ်ဂျက်ပမာဏကို စီမံကိန်းနှင့် ဘဏ္ဍာရေးဝန်ကြီးဌာန၊ ရသုံးမှန်းခြေငွေစာရင်းဦးစီးဌာနမှ ဝန်ကြီးဌာနနှင့် တိုင်းဒေသကြီး/ ပြည်နယ်၊ ပြည်ထောင်စုနယ်မြေတို့ကို ယခုစက်တင်ဘာလမကုန်ခင်ပေးပို့ဖို့ တိုက်တွန်းလိုပါတယ်။ ဒီလိုပေးပို့နိုင် မှသာ သက်ဆိုင်ရာဌာနအသီးသီးအနေနဲ့ သာမန်သုံးငွေတွေဖြစ်တဲ့ လစာစရိတ်၊ ဓာတ်ဆီ၊ ပြင်ဆင် စရိတ်များ အစရှိတာတွေကို ငွေစာရင်းခေါင်းစဉ်အလိုက် စတင်သုံးစွဲနိုင်မှာဖြစ်ပါတယ်။ ဥက္ကဋ္ဌကြီးရှင်။ ဆက်လက်ဆွေးနွေးလိုတာကတော့ ပိုအရေးကြီးတဲ့ငွေလုံးငွေရင်းသုံးစွဲမှုကဏ္ဍပဲ ဖြစ်ပါတယ်။ ယခင်နှစ်ကကြုံတွေ့ခဲ့ရသလို တည်ဆောက်ရေးလုပ်ငန်းများ စတင်မှုနောက်မကျစေဖို့ အတွက် ဘဏ္ဍာရေးနှစ်တစ်နှစ်ရဲ့ ပထမသုံးလပတ်မှာ တင်ဒါခေါ်ယူခြင်းလုပ်ငန်းတွေကို ပြီးစီးအောင်ဆောင်ရွက်နိုင်ဖို့က အလွန်အရေးကြီးတဲ့အချက်ဖြစ်ပါတယ်။ တင်ဒါလုပ်ငန်းတွေဟာ ခေတ်အဆက် ဆက် နှစ်စဉ်ဆောင်ရွက်ခဲ့တဲ့လုပ်ငန်းတွေဖြစ်ပြီး သမ္မတရုံးညွှန်ကြားချက်(၁/၂၀၁၇)ကိုသာ တိတိ ကျကျလိုက်နာဆောင်ရွက်မယ်ဆိုရင် ပထမသုံးလပတ်မှာမပြီးနိုင်စရာမရှိဘူးလို့ ဆွေးနွေးလိုပါတယ်။ ဥက္ကဋ္ဌကြီးရှင်။ ဝန်ကြီးဌာနများနှင့် တိုင်းဒေသကြီး/ပြည်နယ်အစိုးရအဖွဲ့တို့အနေနှင့် ရသုံးမှန်းခြေ ငွေစာရင်းဦးစီးဌာနမှ ရန်ပုံငွေခွဲဝေချထားတဲ့အတည်ပြုစာကို လက်ခံရရှိပြီးတဲ့နောက်မှာ သက်ဆိုင်ရာ ဌာနများက တိုင်းဒေသကြီး/ ပြည်နယ်များမှာရှိတဲ့ တင်ဒါကော်မတီသို့ တင်ဒါခေါ်ယူခွင့်ပြုရန် တင်ပြ တောင်းခံခြင်း၊ သတင်းစာမှတင်ဒါခေါ်ယူခြင်းတို့ကို အောက်တိုဘာလအတွင်း ပြီးစီးအောင် ဆောင်ရွက်ရပါမယ်။ သတင်းစာမှတင်ဒါခေါ်ပြီး တစ်လစောင့်ဆိုင်းရမှာဖြစ်လို့ တင်ဒါဖွင့်ဖောက် စစ်ဆေးခြင်း၊ တင်ဒါအောင်ကုမ္ပဏီများနှင့် စာချုပ်ချုပ်ဆိုခြင်းတို့ကို ဒီဇင်ဘာလမှာအပြီး ဆောင်ရွက် သင့်ပါတယ်။ ဒါမှသာ ဒုတိယသုံးလပတ်ရဲ့ အစဖြစ်တဲ့ ဇန်နဝါရီလမှာ ဆောက်လုပ်ရေးလုပ်ငန်းတွေကို ထိရောက်စွာစတင်နိုင်ပြီး ဖေဖော်ဝါရီလ၊ မတ်လနှင့် တတိယသုံးလပတ်ပွင့်လင်းရာသီအတွင်းမှာ အနည်းဆုံးလုပ်ငန်းတစ်ခုရဲ့ ၈၀ ရာခိုင်နှုန်းလောက်ပြီးစီးထားဖို့လိုပါတယ်။ ကျန်တဲ့ နောက်ဆုံးသုံး လမှာ အချောသတ်လုပ်ငန်းများဆောင်ရွက်ရန်သာ သင့်လျော်တဲ့အချိန်ဖြစ်ပါကြောင်း အကြံပြု လိုပါ တယ်ရှင်။ အထက်ကဆွေးနွေးတဲ့လုပ်ငန်းစဉ်တွေမှာ သက်ဆိုင်ရာတာဝန်ရှိသူအသီးသီးကလည်း တင်ဒါလုပ်ငန်းစဉ်အဆင်ပြေချောမွေ့စေဖို့ ဆောင်ရွက်ရမှာဖြစ်ပါတယ်။ နိုင်ငံနှင့် ပြည်သူအပေါ် စေတနာအပြည့်ထားပြီး အဂတိတရားကင်းရှင်းကြဖို့လည်း လိုပါတယ်။ ဝန်ကြီးဌာနများနှင့် တိုင်းဒေသကြီး/ပြည်နယ်အစိုးရအဖွဲ့ရဲ့ ဝန်ကြီးချုပ်များနှင့် အစိုးရအဖွဲ့ဝင်ဝန်ကြီးများအားလုံးကလည်း တင်ဒါလုပ်ငန်းအပါအဝင် တည်ဆောက်ရေးလုပ်ငန်းများ သုံးလပတ်အလိုပြီးစီးနိုင်စေရေး၊ ဘဏ္ဍာငွေ များမသုံးဖြစ်တဲ့အတွက် ပြန်လည်အပ်နှံရခြင်းများမရှိစေရေး၊ လုပ်ငန်းမပြီးစီးမှုများလျော့နည်းစေရေး နှင့် သတ်မှတ်ထားတဲ့ဘဏ္ဍာရေးနှစ်အတွင်း လုပ်ငန်းများ ၁၀၀ ရာခိုင်နှုန်းပြီးစီးနိုင်စေရေးတို့အတွက် တိတိကျကျထိရောက်စွာ စီမံခန့်ခွဲဖို့လိုအပ်ကြောင်း တိုက်တွန်းဆွေးနွေးလိုပါတယ်။ နိဂုံးချုပ်အားဖြင့် ပြောင်းလဲသတ်မှတ်လိုက်တဲ့ဘဏ္ဍာရေးနှစ်ရဲ့ အနှစ်သာရနဲ့ အဓိပ္ပာယ်ပြည့်ဝ စေရေးအတွက် ပြည်ထောင်စုအဆင့်ဝန်ကြီးဌာနအသီးသီးမှတာဝန်ရှိသူများ၊ တိုင်းဒေသကြီး/ပြည်နယ် အစိုးရအဖွဲ့များ၊ တင်ဒါလုပ်ငန်းအဆင့်ဆင့်တာဝန်ရှိသူများ၊ ခရိုင်နှင့် မြို့နယ်တည်ဆောက်ရေးလုပ်ငန်းဆောင်ရွက်မည့်သူများမှ အချိန်မီပြီးစီးနိုင်ရေးအတွက် တင်ဒါခေါ်ယူခြင်းမှစပြီး တည်ဆောက်ရေး လုပ်ငန်းအဆင့်ဆင့်ပြီးမြောက်သည်အထိ ကြီးကြပ်အကောင်အထည်ဖော် ဆောင်ရွက်ပေးပါရန် တိုက်တွန်းဆွေးနွေးရင်း အဆိုအားထောက်ခံအပ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>ပေါင်းတည်မဲဆန္ဒနယ်မှ ဦးအေးမင်းအောင် ဆွေးနွေးဖို့ ဖြစ်ပါတယ်</speech>
<speech><mp id='1443'>ဦးအေးမင်းအောင်(ပေါင်းတည်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ပေါင်းတည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမင်းအောင်(ခေါ်)ဦးမင်းမင်း ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ်မှ ဒေါက်တာစိုးမိုးသူ တင်သွင်းသွားတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ ဘဏ္ဍာရေးနှစ်ကို အောက်တိုဘာလမှ စက်တင်ဘာလ ၃၀ ရက်နေ့အထိ ပြောင်းလဲသတ်မှတ်ခြင်းဟာ အလွန်တစ်ရာကောင်းမွန်ပြီး သင့်တော်သောကာလဖြစ်ပါတယ်။ ယခု ၂၀၁၈-၂၀၁၉ ဘဏ္ဍာရေးနှစ်မှာ တိုင်းဒေသကြီး/ပြည်နယ် အစိုးရတွေရဲ့ တင်ဒါခေါ်ယူမှုဟာ အလွန်နောက်ကျပြီးတော့ အပြီးသတ်စာချုပ်ချုပ်ဆိုမှုတွေဟာ မေလ၊ ဧပြီလလောက်အထိကြန့်ကြာခဲ့တာတွေ ရှိပါတယ်။ ဝေးလံသော၊ လမ်းခရီးခက်ခဲသော ဒေသ များရှိဆောက်လုပ်ရေးလုပ်ငန်းများကို တင်ဒါဝင်ရောက်ယှဉ်ပြိုင်မှုများ မရှိခြင်းကိုလည်း တွေ့ရှိရပါ တယ်။ ၎င်းဒေသမှာရှိတဲ့ အဆောက်အဦတွေကို ဘဏ္ဍာငွေပိုမိုတွက်ချက်ပေးရန် လိုအပ်ပါတယ်။ တင်ဒါဝင်ရောက်ယှဉ်ပြိုင်ခြင်းမရှိတဲ့အတွက် အကြိမ်ကြိမ်ခေါ်ယူရခြင်း၊ တိုက်ရိုက်ချပေးရခြင်းများ လည်းရှိပါတယ်။ ကုမ္ပဏီများအနေဖြင့် လုပ်ငန်းလုပ်ကိုင်ချိန်မှာ လေးလ၊ ငါးလလောက်သာရှိပြီးတော့ မိုးတွင်းကာလဖြစ်နေတဲ့အတွက် လုပ်ငန်းလုပ်ကိုင်ရာမှာ အခက်အခဲများ၊ လမ်းပန်းဆက်သွယ်ရေး ကြောင့် သွားလာ၍မရခြင်းများ ဖြစ်နေပါတယ်။ သတ်မှတ်ကာလအတွင်း ပြီးစီးအောင်ဆောင်ရွက် နိုင်ခြင်းမရှိ ဖြစ်နေပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပေါင်းတည်မဲဆန္ဒနယ် မှာဆိုရင် တောင်ပေါ်ရွာဖြစ်တဲ့ ရုပ်ဆိုင်မူလွန်ကျောင်းဟာဆိုရင် ပစ္စည်းတွေ ၂၅ ရာခိုင်နှုန်းပို့ပြီးပြီ ဖြစ်သော်လည်းပဲ ဇူလိုင်လကုန်အထိ ဆောင်ရွက်နိုင်ခြင်းမရှိဘဲ ကျောင်းဆောက်လုပ်မှုရာခိုင်နှုန်းဟာ သုညရာခိုင်နှုန်း လုံးဝမစနိုင်ခြင်း ဖြစ်နေပါတယ်။ ကုမ္ပဏီကို လုပ်ငန်းစီမံကိန်းအစည်းအဝေးမှာ ဒီအခက်အခဲတွေကိုတင်ပြခိုင်းရာမှာ ချောင်းရေကြီးနေခြင်းကြောင့် သွားလာ၍မရသဖြင့် ပစ္စည်းများ ထပ်မံမပို့နိုင်ခြင်းဖြစ်နေတယ်လို့ တင်ပြကြပါတယ်။ ဒါကြောင့် အမှန်တကယ်ဝေးလံသော၊ လမ်းပန်း ဆက်သွယ်ရေးခက်ခဲသောဒေသများအတွက် တည်ဆောက်ရေးကာလကို ထပ်မံတိုးမြှင့်ပေးရန် လိုအပ်ကြောင်း အလေးအနက်ပြောကြားလိုပါတယ်။ တည်ဆောက်ရေးကာလကို ထပ်မံတိုးပေးရန်၊ ထပ်မံမတိုးပေးလျှင် ဘဏ္ဍာငွေပြန်လည်အပ်ရမယ့်အခြေအနေဖြစ်နေပြီးတော့ ဒေသခံပြည်သူတွေ အနေနဲ့ အလွန်စိုးရိမ်ပူပန်လျက်ရှိပါတယ်။ ကျွန်တော့်မဲဆန္ဒနယ်မှာဆိုလို့ရှိရင် အဆောက်အဦလုပ်ငန်း ပေါင်း ၁၆ ခု၊ လမ်းပေါင်း ၁၀ ခု၊ စည်ပင်လုပ်ငန်းပေါင်း ၃၁ ခုနဲ့ ဒီအခြားဌာနတွေလုပ်တဲ့ ကျေးလက်လမ်း၊ လျှပ်စစ်၊ ဆောက်လုပ်ရေး၊ ကျေးလက်ဖွံ့ဖြိုးရေးစတဲ့ ဌာနတွေကလုပ်တဲ့ လုပ်ငန်း တွေနဲ့ ကုမ္ပဏီပေါင်း ၁၇ ခုက ဆောက်လုပ်လျက်ရှိပါတယ်။ ပြီးခဲ့တဲ့ ဇူလိုင်လကုန်အထိ ပြီးစီးမှု အခြေ အနေဟာဆိုလို့ရှိရင် လုံးဝမဆောင်ရွက်နိုင်သေးတဲ့လုပ်ငန်းတစ်ခု၊ ၂၅ ရာခိုင်နှုန်းသာ ပြီးစီးသေးတဲ့ လုပ်ငန်းသုံးခု၊ ၃၀ ရာခိုင်နှုန်းပဲပြီးတဲ့လုပ်ငန်းလေးခု၊ ၅၀ ရာခိုင်နှုန်းသာပြီးတဲ့လုပ်ငန်း ၁၃ ခု စသည် ဖြင့်ရှိပါတယ်။ ယခုအချိန်မှာဆိုရင်တော့ အဲဒီရာခိုင်နှုန်းထက် အနည်းငယ်ပို၍ပြီးနေပြီ ဖြစ်ပါတယ်။ ဘဏ္ဍာရေးနှစ်အကူးအပြောင်းနှင့်တိုင်းဒေသကြီးအစိုးရတွေရဲ့ တင်ဒါခေါ်ယူမှုနောက်ကျခြင်းကြောင့် လုပ်ငန်းမပြီးစီးနိုင်မှုကို ပြီးစီးအောင်ဆောင်ရွက်နိုင်ရန်အတွက် လုပ်ငန်းဆောင်ရွက်ချိန်ကို တိုးပေးရန် လိုအပ်ကြောင်း ထပ်မံတိုက်တွန်းလိုပါတယ်။ ကုမ္ပဏီများအနေဖြင့် လုပ်ငန်းလုပ်ကိုင်ရာမှာလည်း ၂၅ ရာခိုင်နှုန်း၊ ၅၀ ရာခိုင်နှုန်း၊ ၇၅ ရာခိုင်နှုန်း၊ ၁၀၀ ရာခိုင်နှုန်းစသည်ဖြင့် ပြီးစီးမှုရာခိုင်နှုန်းအလိုက် ငွေထုတ်ပေးရာတွင်လည်း ကြန့်ကြာမှုများရှိနေပါတယ်။ အဲဒီအတွက် လုပ်ငန်းလုပ်ရာမှာ ပိုပြီး နှေးကွေပြီးတော့ အချိန်မီပြီးစီးအောင် မဆောင်ရွက်နိုင်ခြင်းများလည်း တွေ့ရပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အထက်ပါအခက်အခဲတွေကို ကျော်လွှားနိုင်ဖို့အတွက် အဆိုရှင်တင်ပြလာတဲ့ ဘဏ္ဍာရေးနှစ်၏ ပထမသုံးလပတ်အတွင်း တင်ဒါ ခေါ်ယူခြင်းလုပ်ငန်းများ၊ ဆောက်လုပ်ရေးလုပ်ငန်းများကို ပွင့်လင်းရာသီမှာ လုပ်ကိုင်နိုင်မယ်ဆိုရင် ပိုပြီးတော့ အချိန်ရပြီးတော့ လုပ်နိုင်မှာဖြစ်တဲ့အတွက် ပြီးစီးအောင်ဆောင်ရွက်နိုင်မှာဖြစ်ပါတယ်။ သို့ပါ သောကြောင့် လာမယ့်ဘဏ္ဍာရေးနှစ်မှစတင်ကာ တည်ဆောက်ရေးတင်ဒါခေါ်ယူခြင်းလုပ်ငန်းများ အား ဘဏ္ဍာရေးနှစ်၏ပထမသုံးလပတ်အတွင်း အပြီးအပြတ်ဆောင်ရွက်ရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကြီးမှ အတည်ပြု ပေးသင့်ပါကြောင်း ထောက်ခံဆွေးနွေး အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ဖားကန့်မဲဆန္ဒနယ်မှ ဦးတင့်စိုး ဆွေးနွေးဖို့ ဖြစ်ပါတယ်</speech>
<speech><mp id='1355'>ဦးတင့်စိုး(ဖားကန့်မဲဆန္ဒနယ်)</mp>ချစ်ခင်လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီး နှင့်အားလုံးပဲ မင်္ဂလာပါ။ ကျွန်တော်ကတော့ ဖားကန့်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင့်စိုးဖြစ်ပြီးတော့ မြောင်းမြမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူရဲ့ အဆိုကို ထောက်ခံဆွေးနွေးတင်ပြသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ဒီဘဏ္ဍာရေး နှစ်ပြောင်းလဲသတ်မှတ်ရခြင်းရဲ့ ရည်ရွယ်ချက်ကိုက နိုင်ငံတော်ရဲ့ တည်ဆောက်ရေးလုပ်ငန်းခွင်တွေမှာ ခြောက်သွေ့ရာသီမှာ အချိန်ကိုပိုမိုဆောင်ရွက်နိုင်စေရန်ရည်ရွယ်ပြီးတော့မှ အရည်အချင်းပြည့်ဝတဲ့ ဆောက်လုပ်ရေးလုပ်ငန်းတွေဖြစ်စေဖို့နဲ့ နိုင်ငံအတွင်းမှာရှိတဲ့ တောင်သူလယ်သမားတွေ အကျိုးရှိစေ နိုင်ဖို့အတွက်ကို ရည်ရွယ်ပြီးတော့မှ ဆောင်ရွက်ရခြင်းပဲဖြစ်ပါတယ်။ ဒါပေမဲ့ လက်တွေ့မြေပြင် အနေအထားမှာတော့ ခုနကရည်ရွယ်ချက်တွေနဲ့ ဆန့်ကျင်ဘက်ဖြစ်နေတာကို တွေ့နေရပါတယ်။ ခြောက်သွေ့ရာသီလို့ပြောပေမဲ့ တကယ်တမ်း အခုလက်ရှိလုပ်ငန်းတွေလုပ်နေရတာဟာ မိုးသည်း သည်းမည်းမည်းထဲမှာ ဒီမိုးရာသီမှာမှ လုပ်ငန်းတွေကို ကျုံးလုပ်နေရတဲ့အနေ အထားမျိုးတွေ့နေရ ပါတယ်။ ဒီလိုဖြစ်စဉ်မျိုးဟာ ကျွန်တော်တို့ဖားကန့်မြို့နယ်မှာလည်း အများကြီးရှိပါတယ်။ တစ်နိုင်ငံလုံး မှာလည်း ဒီလိုကိစ္စတွေအများကြီးတွေ့နေရတာဖြစ်ပါတယ်။ အဲဒီတော့ ကျွန်တော်တို့ဖားကန့်မြို့နယ်မှာဖြစ်နေတဲ့ကိစ္စရပ်များတွေကို ကျွန်တော့်အနေနဲ့ နှိုင်းယှဉ်ပြီးတင်ပြသွားမှာဖြစ်ပါတယ်။ Power Point အသုံးပြုခွင့်ပေးပါခင်ဗျား။ အခုလက်ရှိမြင်နေ ရတဲ့ပုံကတော့ ကျွန်တော်တို့ ဖားကန့်မြို့နယ်နဲ့ မိုးကောင်းမြို့နယ် ဆက်စပ်ထားတဲ့လမ်းပေါ်မှာရှိတဲ့ လဝါး-ကာမိုင်း-ဖားကန့်လမ်း ကွန်ကရစ်ခင်းနေခြင်းအနေအထားပဲ ဖြစ်ပါတယ်။ ဒီလမ်းကိုပြင်ဖို့ အတွက်ကို (၄)လပိုင်းမှာ ပစ္စည်းပေးသွင်းဖို့အတွက် တင်ဒါခေါ်ယူခဲ့ပါတယ်။ တင်ဒါခေါ်ယူပွဲကို ကျွန်တော်တို့ကိုယ်တိုင်တက်ရောက်ခဲ့ပါတယ်။ ဒါပေမဲ့ အဲဒီတင်ဒါခေါ်ယူပွဲမှာ တင်ဒါကိုလာပြီးတော့မှ ပေးသွင်းမယ့်လူ တစ်ယောက်မှမရှိပါဘူး။ ဒါကြောင့်မို့လို့ အဲဒီဟာ ပျက်ပယ်ခဲ့တယ်။ ဒါကြောင့်မို့လို့ ဒုတိယအကြိမ် တင်ဒါပြန်ခေါ်ရပါတယ်။ အဲဒါကြောင့်မို့လို့ လုပ်ငန်းကြီးလုပ်တဲ့အချိန်မှာ နှောင့်နှေး ကြန့်ကြာသွားခဲ့ရတာဖြစ်ပါတယ်။ ဒီဖားကန့်မြို့နယ်ကိုဝင်တဲ့ တစ်ခုတည်းသောလမ်းဖြစ်တဲ့ မိုးကောင်း-လက်ဝါးကားလမ်းဟာ ၂၀၁၅ ခုနှစ်၊ ၂၀၁၆ ခုနှစ်မှာပဲ မြောက်ပိုင်းတောင်ကျောက်စိမ်း ကုမ္ပဏီက တရုတ်ပြည်က အလုပ်သမားတွေခေါ်ယူပြီးတော့မှ တရုတ်လိုထန်ချီလိုလို့ခေါ်တဲ့ ပြောင်းဖူး ကျောက်စီလမ်းကို ခင်းခဲ့တာဖြစ်ပါတယ်။ ဒါပေမဲ့ ခင်းခဲ့ပြီးတော့မှတစ်နှစ်ကျော်အတွင်းမှာပဲ ဒီလမ်းက ခံနိုင်ဝန်အားထက် ပိုတဲ့ ယန္တရားကြီးတွေဖြတ်သန်းသွားလာနေတာရယ်၊ နေ့စဉ်အစီးရာထောင်ချီရှိတဲ့ ဆီကားကြီးတွေ၊ ကုန်တင်ကားကြီးတွေ၊ ၁၀ ဘီး၊ ၁၂ ဘီးကားကြီးတွေသွားနေတာကြောင့်မို့လို့ တစ်နှစ် ကျော်အတွင်းမှာ ပျက်စီးသွားခဲ့ပါတယ်။ အဓိကပျက်စီးဆုံးအပိုင်းကတော့ လုံးခင်းနဲ့ ၁၀ မိုင်ရှိတဲ့ တောင်ကြားလမ်းဒေသ ဖြစ်ပါတယ်။ အဲဒီတော့ အဲဒီဒေသ အဲဒီလမ်းကိုပြင်ဖို့အတွက်ကို လမ်းတစ်ခု လုံးကိုပြန်ပြီးမပြင်နိုင်တဲ့အတွက် အဓိကပျက်စီးနေတဲ့ လမ်းပိုင်းတွေကို ကွန်ကရစ်လမ်းအပိုင်းရှစ် နေရာမှာ ပေ ၃၀၀ အရှည်စီရှိတဲ့ ကွန်ကရစ်လမ်းတွေခင်းနေရတာ ဖြစ်ပါတယ်။ တင်ဒါနောက်ကျ ခေါ်ယူရတဲ့အတွက်ကြောင့်မို့လို့ အခုလိုမိုးတွင်းကာလမှာ ဒါတွေဆောင်ရွက်နေတာဖြစ်ပါတယ်။ ဒါလက်ရှိလုပ်နေတဲ့အနေအထား ဖြစ်ပါတယ်။ အဲဒီတော့ ဒီလမ်းမှာလည်း နေ့စဉ်အစီးရာထောင်ချီပြီး သွားနေတဲ့ကားတွေရှိနေတဲ့အခါကျတော့ လုပ်ငန်းလုပ်ရတာလည်း တော်တော်လေးကိုခက်ခက်ခဲခဲ ရှိပါတယ်။ တစ်ခါတလေကျရင် ယာဉ်ကြောပိတ်ဆို့မှုတွေဖြစ်တဲ့အခါမှာ ယာဉ်အစီး ၃၀၀၊ ၄၀၀ လောက်ပိတ်ဆို့နေတာကို တွေ့ရပါတယ်။ အဲဒီတော့ တချို့လူတွေဆိုရင် ဆင်နဲ့ဆွဲရတဲ့အနေအထား မျိုးတောင် ကျွန်တော်တို့တွေ့ရတာရှိပါတယ်။ ဒါကြောင့်မို့လို့ အဓိကဒီနေရာမှာ ဥက္ကဋ္ဌကြီးခင်ဗျား။ တင်ပြချင်တာကတော့ ကျွန်တော်တို့ ဖားကန့်မြို့နယ်မှာ ငါးသိန်းခန့်ရှိတဲ့ပြည်သူလူထုတွေအားထား နေရတဲ့ ဒီလမ်း။ နိုင်ငံတော်အတွက်ကို နှစ်စဉ်ဒေါ်လာငွေ ဘီလီယံနဲ့ချီပြီးရှာဖွေပေးနေတဲ့ ကျောက်စိမ်း ရတနာမြေရဲ့ ဒီထွက်ပေါက်လမ်းကို အခုဒီလိုလမ်းအခြေအနေကနေ ကွန်ကရစ်လမ်းအဖြစ်ကို အဆင့်မြှင့်တင်ပေးဖို့အတွက် B.O.T စနစ်နဲ့ဆောင်ရွက်ပေးဖို့ ကျွန်တော်တို့ ဒေသခံတောင်သူတွေက လိုလားတောင့်တလျက်ရှိတယ်ဆိုတဲ့အကြောင်းကို ဒီနေရာကနေတင်ပြလိုပါတယ်။ ဒီပုံမှာမြင်ရတာကတော့ ၁၀-၈-၂၀၁၉ ရက်နေ့မှ ပန္နက်ချရတဲ့ ကုတင် (၅၀) ဆံ့ ဖားကန့်မြို့နယ် ပြည်သူ့ဆေးရုံကြီးရဲ့ လေးခန်းတွဲသုံးထပ် ဝန်ထမ်းအိမ်ရာဖြစ်ပါတယ်။ ပထမအကြိမ်တင်ဒါခေါ်တဲ့ အချိန်မှာလာပြီးလျှောက်တဲ့လူမရှိဘူး။ ဘာဖြစ်လို့လဲဆိုတော့ ဒေသစရိတ်နဲ့ မကိုက်တဲ့အတွက်ကြောင့် မို့လို့ လာပြီးလျှောက်တဲ့လူမရှိဘူး။ ဒုတိယအကြိမ်လာပြီးလျှောက်တဲ့အခါကျတော့ ဒါ အခုမြင်ရတဲ့ အတိုင်းပဲ ၁၀-၈-၂၀၁၉ ရက်နေ့မှ ဒါကိုပန္နက်ချရတာဖြစ်တဲ့အတွက်ကြောင့်မို့လို့ ဘဏ္ဍာရေးနှစ် ကလည်းကုန်တော့မယ်။ လုပ်ရတဲ့အခါမှာလည်း တော်တော်လေးကစဉ့်ကလျားဖြစ်နေတာကို တွေ့ရ ပါတယ်။ ဒါကလည်း မထူးပါဘူး။ ကျွန်တော်တို့ ဒီ လှေခါတိုက်နယ်ဆေးရုံတည်ဆောက်မှုအနေအထား ဖြစ်ပါတယ်။ ၅-၈-၂၀၁၉ ရက်နေ့ကမှ စပြီးတော့ ပန္နက်ချပြီးလုပ်ရတာဖြစ်ပါတယ်။ ဒီ ဝေ့ခါတိုက်နယ် ဆေးရုံဟာ ၂၀၁၇-၂၀၁၈ ဘဏ္ဍာရေးနှစ်ကတည်းကနေ ဘတ်ဂျက်ကျထားတာဖြစ်ပါတယ်။ ဒါပေမဲ့ သူက ဟောင်ပါးကြိုးပြင်ကာကွယ်တောရဲ့ အတွင်းမှာကျရောက်နေတာရယ်၊ နောက်တစ်ခါ ရတနာ နယ်မြေအတွင်းကျရောက်နေတာရယ်ကြောင့်မို့လို့ ဒီဟာတွေကနေပယ်ဖျက်ပေးဖို့အတွက် ကျွန်တော် တို့ အကြိမ်ကြိမ်ကြိုးစားပြီးတော့မှ တစ်နှစ်လုံးအချိန်ကုန်ဆုံးသွားခဲ့တာဖြစ်ပါတယ်။ ခုနကပြောသလို နောက်ကျနေတာဖြစ်ပါတယ်။ ဒါတွေလည်း တင်ဒါခေါ်ယူချိန်နောက်ကျတဲ့အတွက်ကြောင့်ဖြစ်ရတာ ဖြစ်ပါတယ်။ ဒါတွေက နေဗလကုမ္ပဏီကတာဝန်ယူဆောင်ရွက်လျက်ရှိတဲ့ မဂါးပင်မူလတန်းကျောင်းရဲ့ အခြေအနေဖြစ်ပါတယ်။ စပြီးတော့မှလာလုပ်ကတည်းက အခုလက်ရှိလည်း ဒီတိုင်းပဲဖြစ်နေပါတယ်။ ဒါလည်းပဲ ဒီနေဗလကုမ္ပဏီကနေဆောင်ရွက်နေတဲ့ အ.ထ.က (ဆိပ်မူ)ဟောခန်းမဆောက်လုပ်နေတဲ့ အနေအထားဖြစ်ပါတယ်။ ဇူလိုင်လ မိုးသည်းတဲ့အချိန်ကြီးမှာမှ လာပြီးလုပ်တဲ့အခါကြတော့ မြင်တဲ့ အတိုင်းပဲ။ Foundation လုပ်တာဟာ ရေထဲမှာလုပ်နေရတဲ့အနေအထားဖြစ်ပါတယ်။ ဒါကြောင့်မို့လို့ အရည်အသွေးက ဘယ်လိုမှကောင်းနိုင်မှာမဟုတ်ပါဘူး။ ဒါကြောင့်မို့လို့ ကျွန်တော့်အနေနဲ့ နိဂုံးချုပ် အနေနဲ့ဆွေးနွေးချင်တာကတော့ တင်ဒါခေါ်ယူမှု နောက်ကျတာကြောင့်ဖြစ်ပေါ်လာတဲ့ နောက်ဆက်တွဲ ဆိုးကျိုးကနေကင်းဝေးရအောင်၊ နောက်တစ်ခါ ကျွန်တော်တို့ ဘဏ္ဍာရေးနှစ်ပြောင်းလဲခြင်းရဲ့ အနှစ် သာရတွေပိုမိုပီပြင်လာအောင်အတွက်ကို မြောင်းမြမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူ တင်သွင်းတဲ့အဆိုကို ပြည်သူ့လွှတ်တော်ကြီးကနေ အတည်ပြုပေးသင့်ပါကြောင်း ထောက်ခံအကြံပြု ဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>သဘောတူထီးချိုင့်မဲဆန္ဒနယ်မှ ဦးမောင်မောင် ဆွေးနွေးဖို့ ဖြစ်ပါတယ်။</speech>
<speech><mp id='1404'>ဦးမောင်မောင်(ထီးချိုင့်မဲဆန္ဒနယ်)</mp>ပြည်သူ့လွှတ်တော်ကိုယ်စားလှယ် ဒေါက်တာ စိုးမိုးသူရဲ့ အဆိုကို သဘောတရားနှင့်လက်တွေ့ကို အခြေခံပြီး ထောက်ခံဆွေးနွေးမယ့် ထီးချိုင့် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင် ဖြစ်ပါတယ်။ လေးစားအပ်ပါတဲ့ ဥက္ကဌကြီးခင်ဗျား။ အဆိုရှင်ရဲ့ အဆိုဟာ နိုင်ငံရဲ့ လက်ရှိပကတိအခြေအနေကို သင်ခန်းစာယူပြီး ရှေ့အနာဂတ်အတွက် လုပ်သင့်လုပ်ထိုက်တဲ့၊ တစ်နည်းအားဖြင့် မဖြစ်မနေလုပ်ရမယ့် လုပ်ငန်းစဉ် တစ်ရပ်ကို ထောက်ပြတိုက်တွန်းတဲ့အဆိုကောင်းတစ်ရပ် ဖြစ်ပါတယ်။ ပြည်သူ့အကျိုးငှာ အကောင် အထည်ဖော်ဆောင်ရွက်တဲ့ ပညာရေး၊ ကျန်းမာရေး၊ ဆက်သွယ်ရေးစတဲ့ တည်ဆောက်ရေးလုပ်ငန်း တွေကို နိုင်ငံတော်အစိုးရရဲ့ သက်ဆိုင်ရာဝန်ကြီးဌာနအလိုက် လက်တွေ့အကောင်အထည်ဖော်ရာမှာ ကျွန်တော်တို့ရဲ့ လွှတ်တော်ဥက္ကဋ္ဌကြီးတွေ အစဉ်တစိုက်မှာကြားခဲ့တဲ့ Parliamentary Oversight သဘောအရ အောက်ခြေမြေပြင်အခြေအနေကို အချိန်မီကုစားဖို့ မီးမောင်းထိုးတင်ပြလိုတဲ့ အပေါင်း လက္ခဏာဆောင်တဲ့ စေတနာတွန်းအားလို့ နားလည်မိပါတယ်။ ဒီနေရာမှာ မူဝါဒချမှတ်တဲ့ ပြည်ထောင်စုအစိုးရအဖွဲ့နှင့် ဦးတည်ချက်တွေကို သက်ဆိုင်ရာ တိုင်းဒေသကြီးနှင့်ပြည်နယ်အစိုးရ များက ဟန်ချက်ညီညီ၊ ဖြစ်ဖြစ်ဆိုသလို ဆောင်ရွက်ရမှာ ဖြစ်ပါတယ်။ အရှေ့က ဘယ်လို Policy တွေ၊ Guideline တွေချချ၊ နောက်ကနေ စည်းဝါးကိုက်အောင် တော်တည့်မှန်ကန်စွာ အကောင်အထည် မဖော်နိုင်ဘူးဆိုရင် ကျွန်တော်တို့မျှော်လင့်တဲ့ လူနေမှုဝန်းကျင်ကောင်းတစ်ခုကို တည်ဆောက်နိုင်မှာ မဟုတ်ပါဘူး။ လေးစားအပ်ပါတဲ့ ဥက္ကဋ္ဌကြီးခင်ဗျား။ ပိုမိုရှင်းလင်းနိုင်အောင်တင်ပြဖို့ Power Point သုံးစွဲ ခွင့်ပြုဖို့ မေတ္တာရပ်ခံအပ်ပါတယ်။ ဒီပုံကတော့ ယခင်ဘတ်ဂျက်နှစ်စက်ဝန်းမှာ တည်ဆောက်ရေး လုပ်ငန်းတွေ အကောင်အထည်ဖော်တဲ့ကာလကို ပြထားတာပါ။ ၁၂ လ ရာသီမှာ ကျွန်တော်တို့ပြည်သူ တွေအများစု ရင်ဆိုင်ရတဲ့လတွေအနက် ကျွန်တော်တို့ဒေသအရ ဇူလိုင်လ၊ ဩဂုတ်လ၊ စက်တင်ဘာလ တွေ၊ မြန်မာလို ဝါခေါင်လ၊ တော်သလင်းလတွေဟာ အခက်အခဲဆုံး၊ အကြပ်တည်းဆုံးလတွေ ဖြစ်ပါ တယ်။ အခုကျွန်တော်တို့နိုင်ငံကြုံတွေ့နေရတဲ့ သဘာဝဘေးဒဏ် မြစ်ရေကြီးခြင်းနှင့် မိုးများလို့ ရေဘေးဒုက္ခခံစားရပြီး ကယ်ဆယ်ရေးတွေ လုပ်နေရတဲ့ သြဂုတ်လဟာ အဆိုးဆုံးလဖြစ်ပါတယ်။ ဝင်ငွေကမရှိ၊ သွားရေးလာရေးက ခက်ခဲ၊ ဆက်သွယ်ရေးက ပြတ်တောက်ပြီး လုပ်လက်စအလုပ်တွေ ကို ရပ်နားထားရတဲ့ကာလမို့ စိန်ခေါ်မှုဇုန်လို့ ခေါ်ဆိုနိုင်ပါတယ်။ ဒီပုံအရဆိုရင် အကောင်အထည်ဖော် ချိန်ဟာ သင့်တင့်တယ်လို့ဆိုရမှာ ဖြစ်ပါတယ်။ ဒီပုံကတော့ ယခုပြောင်းလဲလိုက်တဲ့ ဘတ်ဂျက်စက်ဝန်း မှာ အကောင်အထည်ဖော်မှုကို ပြထားတာ ဖြစ်ပါတယ်။ အဆိုရှင်ရဲ့ ရည်ရွယ်ချက်ကို တိတိကျကျ အကောင်အထည်ဖော်ခဲ့မယ်ဆိုရင် ပုံမှပြထားတဲ့အတိုင်း ဇန်နဝါရီလ၊ ဖေဖော်ဝါရီလ၊ မတ်လ၊ ဧပြီလ၊ မေလ၊ ဇွန်လ ခြောက်လလုံးလုံး ပွင့်လင်းခြောက်သွေ့တဲ့ကာလကို တည်ဆောက်ရေးလုပ်နိုင်ပြီး ဖော်ပြခဲ့တဲ့ စိန်ခေါ်မှုဇုန်မျိုး မိုးတွင်းကာလရောက်တဲ့အခါ အပြီးသတ်လုပ်ငန်းတွေကို သက်သောင့်သက်သာနှင့် ဖြတ်သန်းကျော်လွှားနိုင်မှာ ဖြစ်ပါတယ်။ တစ်ဖက်ကကြည့်ရင် တည်ဆောက်ရေးလုပ်ငန်းရဲ့ ၅၀ ရာခိုင်နှုန်း သို့မဟုတ် ၇၅ ရာခိုင်နှုန်းပြီးစီးတဲ့အခြေအနေမို့ ချပေးထားတဲ့ဘတ်ဂျက်တွေဟာ ပြည်သူ လူထုထံစီးဆင်းတဲ့ Money Cycle မှာ လည်ပတ်နေပြီဖြစ်ပါတယ်။ တစ်နည်းအားဖြင့် ပြောရရင် စိန်ခေါ်မှုဇုန်ကို ကောင်းကောင်းဖြတ်ကျော်နိုင်မယ်လို့ မျှော်လင့်ရပါတယ်။ ဒီပုံကတော့ အခု ၂၀၁၈၂၀၁၉ ဘတ်ဂျက်နှစ်စက်ဝန်းမှာ အမှန်တကယ်လုပ်ဆောင်ခဲ့ကြတဲ့ကာလကို ပြထားတာ ဖြစ်ပါတယ်။ ဒီမှာဆိုရင် တင်ဒါလုပ်ငန်းတွေနောက်ကျတဲ့အတွက် တကယ့်မြေပြင်မှာ မေလလယ်နှင့် ဇွန်လမှာစပြီး ဒီလုပ်ငန်းတွေကို စတင်နိုင်ပါတယ်။ ပုံမှာတင်ပြထားတဲ့အတိုင်း လုပ်ငန်းစတာနဲ့တစ်ပြိုင်နက် မကြာခင်မှာပဲ စိန်ခေါ်မှုဇုန် မိုးရာသီထဲရောက်ပြီး အလုံးစုံဒုက္ခတွေ့တော့တာပါ။ တာဝန်ယူရတဲ့ ကုမ္ပဏီကလည်း မိမိငွေနှင့် ကြိုတင်စိုက်ထုတ်လုပ်ရတဲ့အခါမှာ မိုးတွေရွာ၊ ရေတွေကြီးနဲ့ လုပ်ငန်းက ရှေ့မရောက်၊ ပြီးစီးတဲ့လုပ်ငန်းအလိုက်၊ ပမာဏအလိုက် QC အဖွဲ့ထောက်ခံချက်နဲ့ ငွေထုတ်ရတာမို့ သက်ဆိုင်ရာလုပ်ငန်းရှင်တွေ ငွေမလည်ပတ်မှုတွေ ဖြစ်တော့တာပါ။ သူတို့မလည်ပတ်တဲ့အခါ အမှီပြု တဲ့လုပ်သားတွေလည်း ဒုက္ခပင်လယ်ဝေကြတော့တာပါပဲ။ အခုလက်ရှိပကတိအခြေအနေကလည်း ဒီစိန်ခေါ်မှုဇုန်ထဲကို ရောက်ရှိနေတာ ဖြစ်ပါတယ်။ လက်ရှိလုပ်ငန်းတွေဆီက ရတဲ့ငွေကလည်း ပြီးသင့် သလောက်မပြီးလို့ ထုတ်မရ။ စိုက်ထုတ်ထားရတဲ့ငွေကလည်းအတိုးတက်နှင့် တင်ဒါနောက်ကျခြင်းဟာ လုပ်ငန်းရှင်တွေရော၊ ပြည်သူကိုပါ သက်ရောက်မှုအလွန်ကြီးမားပါတယ်။ နောက်ပြီး ဘတ်ဂျက်နှစ်ရဲ့ ဒုတိယခြောက်လအတွက် ဖြည့်စွက်ဘတ်ဂျက်ကို ဘယ်လိုခန့်မှန်းတောင်းခံမလဲ ဆိုတာလဲ စဉ်းစားရမယ့်အချက်တစ်ခုဖြစ်ပါတယ်။ အခုစက်တင်ဘာလကုန် တစ်နည်းအားဖြင့် မြန်မာလို သီတင်းဝါလကျွတ်မှသာ မြန်မာပြည် တစ်နံတစ်လျားက တောင်သူလယ်သမားတွေ စတင်ကြတာမို့ ဘဏ်တွေကတစ်ဆင့်၊ ပွဲစားကုန်သည် တွေဆီကနေ ငွေတွေဟာ ပြည်သူထံကို ပြန်လည်စီးဆင်းပြီး တင်ပြပါစိန်ခေါ်မှုဇုန်ထဲက ထွက်နိုင်ကြ တော့တာပါ။ တင်ပြပါအချက်တွေကို ခြုံကြည့်လိုက်ရင် အဆိုရှင်တိုက်တွန်းတဲ့အဆိုဟာ လက်ရှိ နိုင်ငံအတွက် အကောင်အထည်ဖော်ဖို့ လျော်ကန်သင့်မြတ်တဲ့ အချိန်အခါကောင်းလို့ ဆိုနိုင်ပါတယ်။ ဒါကတော့ ကျွန်တော်ရဲ့ ဇာတိ ကမ်းနီးရွာလေးမှာ ဒီနေ့ တိုင်းဒေသကြီးဘတ်ဂျက်နဲ့ကျတဲ့ အကျယ် ၁၂ ပေ၊ ကွန်ကရစ်လမ်းတစ်မိုင်ခင်းတဲ့လုပ်ငန်း ဖြစ်ပါတယ်။ ဇွန်လ ပထမအပတ်မှာမှ စတင်ခင်းရတဲ့ ဒီလမ်းပိုင်းကို ပုံမှန်တိုးနေကြ ဧရာဝတီမြစ်ရေဝင်လာတဲ့အတွက် ကွင်းလမ်းတွေ ရေမြုပ်ပြီး ခက်ခဲစွာ သွားရတဲ့အခြေအနေ ဖြစ်ပါတယ်။ ဒါကလည်း ကွင်းလမ်းရေဝင်တဲ့အခါ ကားတွေသွားမရလို့ ကျွဲနဲ့ ဆွဲနေရတဲ့ပုံ ဖြစ်ပါတယ်။ ဒါကလည်း ကွင်းလမ်းကို ရေဝင်နေတာပါ။ ဒါလည်း အတူတူပါပဲ။ ဒါကတော့ ဖော်ပြခဲ့တဲ့လမ်းတွေမှာ ရေတွေမြုပ်လို့ မပြီးသေးတဲ့ Box Culvert နံရံတွေကို လူသွားရရုံကူးထားရ တာပါ။ ဒါကတော့ အချိန်မီမပြီးတဲ့အတွက် ဆရာမတွေပါ ဖြစ်သလိုသွားရတဲ့အခြေအနေ ဖြစ်ပါတယ်။ ဒါကလည်း မပြီးသေးတဲ့လမ်းပိုင်းပုံတွေ ဖြစ်ပါတယ်။ ဒါလည်း တင်ပြပါလမ်း ရေနစ်မြုပ်ခါနီး လုပ်ငန်းခွင်ပုံ ဖြစ်ပါတယ်။ လေးစားအားထားရတဲ့ ဥက္ကဋ္ဌကြီးခင်ဗျား။ အခုတင်ပြတဲ့လမ်းဟာဆိုရင် တစ်လလောက်လေး စောပြီးရင်ကို အားလုံးအဆင်ပြေသွားနိုင်ပါတယ်။ ကုမ္ပဏီလည်း ခြောက်ခြောက်သွေ့သွေ့လုပ်ရ၊ ဒေသခံကလည်း ရေထဲ၊ မိုးထဲ ဒုက္ခမရောက်။ အေးအေးချမ်းချမ်းသွားလာရမှာပါ။ အဲဒီလမ်းမပြီးတဲ့ အတွက် ဒေသတစ်ခုလုံးရဲ့ ကုန်စည်စီးဆင်းမှုကို အဟန့်အတားဖြစ်စေပါတယ်။ နိုင်ငံတော်က ချထား ပေးတဲ့ငွေ၊ ကုမ္ပဏီကလုပ်ရတဲ့လုပ်အား၊ စိုက်ထုတ်ရတဲ့နည်းပညာအားလုံးဟာ တင်ဒါစောသည် ဖြစ်စေ၊ နောက်ကျသည်ဖြစ်စေ ဘာမှမထူးခြားနားပါဘူး။ ဒါပေမဲ့ ပြည်သူဘက်က ကြည့်တဲ့အခါ အလွန်တရာမှ နစ်နာဆုံးရှုံးရပါတယ်။ တိုက်နယ်ဆေးရုံလာတဲ့လူနာတွေ၊ အ.ထ.က ကို စာလာသင်တဲ့ ဆရာဆရာမတွေ၊ ကုန်ကားတွေသွားမရလို့ လှေမပေါက်၊ လှည်းမပေါက် သယ်ယူရတဲ့ ဒုက္ခတစ်လှေကြီး ခါးစည်းခံစားကြရတာပါ။ တစ်လစောပြီးရင် တစ်လပိုပြီးအကျိုးရှိရှိသုံးစွဲရတဲ့ အတွက် ငွေတွေ၊ အချိန်တွေ အပိုမကုန်တော့ပါဘူး။ ဒါကြောင့်မို့ နိုင်ငံတော်နှင့် နိုင်ငံသားများ အကျိုးကိုရှေးရှုပြီး တင်သွင်းတဲ့ ဒေါက်တာစိုးမိုးသူရဲ့ အဆိုကို လေးလေးနက်နက်ထောက်ခံလိုက်ရ ပါတယ်။ အားလုံးကို ကျေးဇူးတင်ပါ တယ်။</speech>
<speech type='speaker'>ကျုံပျော်မဲဆန္ဒနယ်မှ ဦးစိုးအောင်နိုင် ဆွေးနွေးဖို့ ဖြစ်ပါတယ်</speech>
<speech><mp id='1603'>ဦးစိုးအောင်နိုင်(ကျုံပျော်မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးပဲမင်္ဂလာပါ။ ကျွန်တော်ကတော့ ကျုံပျော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုးအောင်နိုင် ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာစိုးမိုးသူရဲ့ ဘဏ္ဍာရေးနှစ်ပြောင်းလဲသတ်မှတ်ခြင်း၏အနှစ်သာရအား ပိုမို ထိရောက်စွာအကောင်အထည်ဖော်နိုင်ရေးအတွက် လာမည့်ဘဏ္ဍာရေးနှစ်မှစတင်ကာ တည်ဆောက် ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်၏ပထမသုံးလပတ်အတွင်း အပြီးအပြတ်ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေး သွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ အဆိုရှင်ဟာ ပြောင်းလဲသတ်မှတ်လိုက်တဲ့ ဘဏ္ဍာရေးနှစ်ရဲ့ရည်ရွယ်ချက် အနှစ်သာရကို ထိရောက်အောင်မြင်စွာ ဆောင်ရွက်စေလိုတဲ့ စေတနာ ကောင်းနဲ့တင်ပြထားတာကို တွေ့ရပါတယ်။ အဆိုရှင်တင်ပြထားသလို ရည်ရွယ်ချက်ကောင်းတွေနဲ့ ဘဏ္ဍာရေးနှစ်ကို ပြောင်းလဲသတ်မှတ်ခဲ့ပေမဲ့ လက်တွေ့မှာတော့ စီမံခန့်ခွဲမှုအားနည်းချက်တွေကို တွေ့နေရပါသေးတယ်။ ၂၀၁၈-၂၀၁၉ ဘဏ္ဍာရေးနှစ် ဖြည့်စွက်ရန်ပုံငွေတောင်းခံတဲ့အခါ ဝန်ကြီးဌာန အများစုအနေဖြင့် ပထမနှစ်ဝက် ဘတ်ဂျက်ငွေလုံးငွေရင်း အသုံးစရိတ်တွေကို အသုံးမပြုရသေးတာကို တွေ့ရပါတယ်။ ဘာကြောင့်မသုံးဖြစ်သေးလဲလို့မေးကြည့်တဲ့အခါ တင်ဒါလုပ်ငန်းစဉ်များ မပြီးပြတ် သေးသောကြောင့် ဆောက်လုပ်ရေးလုပ်ငန်းများနှင့် ပစ္စည်းဝယ်ယူရေးလုပ်ငန်းများ မဆောင်ရွက်ရ သေးတာကို တွေ့ရပါတယ်။ တိုင်းဒေသကြီးနှင့် ပြည်နယ်များမှာလည်း ထိုနည်းတူစွာပါပဲ။ တင်ဒါ လုပ်ငန်းစဉ်နောက်ကျတာကို တွေ့ရပါတယ်။ ၂၂-၈-၂၀၁၉ ရက်နေ့ လေးမျက်နှာမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဇော်မင်းသိန်းရဲ့ ကြယ်ပွင့်ပြမေးခွန်းကို ပညာရေးဝန်ကြီးဌာန ပြည်ထောင်စုဝန်ကြီး ဖြေကြားသွားရာမှာ တိုင်းဒေသကြီးနှင့် ပြည်နယ်အစိုးရများကို ပညာရေးဝန်ကြီး ဌာန ဆောက်လုပ်ရေးတင်ဒါများကို ၂၀၁၈ ခုနှစ်၊ အောက်တိုဘာလ ၁၉ ရက်နေ့မှာ စတင်လုပ်ကိုင် စေခဲ့တယ်လို့ သိရပါတယ်။ ဒါပေမဲ့ ကျွန်တော်တို့ဧရာဝတီတိုင်းဒေသကြီးမှာတော့ ၂၀၁၈-၂၀၁၉ ဘဏ္ဍာရေးနှစ် ကျောင်းဆောင်သစ်များ ဆောက်လုပ်ရေးအိတ်ဖွင့်တင်ဒါကို ၁၀-၁၂-၂၀၁၈ ရက်နေ့မှာ စတင်ရောင်းချပြီး တင်ဒါပိတ်ရက်ကတော့ ၁၀-၁-၂၀၁၉ ရက်နေ့ဖြစ်ပါတယ်။ ကုမ္ပဏီများအတွက် ၂၇-၁၂-၂၀၁၈ ရက်နေ့မှာ နောက်ဆုံးလက်ခံပြီး ၂၇-၂-၂၀၁၉ ရက်နေ့မှာ Profile ဖွင့်ပါတယ်။ ၉-၃-၂၀၁၉ ရက်နေ့မှာ ဈေးနှုန်းဖွင့်ပါတယ်။ လုပ်ငန်းအပ်နှံစာချုပ်ကို ၂၀၁၉ ခုနှစ် မတ်လကုန်မှာ ချုပ်ဆိုနိုင်ခဲ့ပါ တယ်။ စာချုပ်အပြီး သင်္ကြန်ကာလဖြစ်တဲ့အတွက် သင်္ကြန်အပြီးမှာ လုပ်ငန်းတွေစတင်နိုင်ခဲ့တဲ့အတွက် လုပ်ငန်းများစတင်ပြီး မကြာခင်မှာပဲ မိုးတွင်းကာလဖြစ်တဲ့အတွက် အခက်အခဲများ တွေ့ကြရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်မြို့နယ်ရဲ့ ဆောက်လုပ်ရေးလုပ်ငန်းအချို့ကို Power Point ဖြင့် တင်ပြခွင့်ပြုပါခင်ဗျား။ ဒါကတော့ (၁၆) ခုတင်ဆံ့ တိုင်းရင်းဆေးရုံဖြစ်ပါတယ်။ ၂-၄-၂၀၁၉ ရက်နေ့မှာ စာချုပ်ချုပ်ဆိုပြီး ၂၂-၄-၂၀၁၉ ရက်နေ့မှာမှ လုပ်ငန်းစတင်နိုင်ပါတယ်။ ဒါကလည်း (၁၆) ခုတင်ဆံ့ တိုင်းရင်းဆေးရုံ တည်ဆောက်ဆဲကာလပုံဖြစ်ပါတယ်။ ဒါကတော့ (၁၆) ခုတင်ဆံ့ တိုင်းရင်း ဆေးရုံလေးခန်းတွဲလေးထပ် ဝန်ထမ်းအိမ်ရာ ဖြစ်ပါတယ်။ ၁၂-၄-၂၀၁၉ ရက်နေ့မှာ စာချုပ်ချုပ်ဆိုပြီး ၂၀-၄-၂၀၁၉ ရက်နေ့မှာ လုပ်ငန်းစတင်နိုင်ခဲ့ပါတယ်။ ဒါကလည်း ဝန်ထမ်းအိမ်ရာရဲ့ ဆောက်လုပ်ဆဲပုံ ဖြစ်ပါတယ်။ ဒါကတော့ အထောင်မြို့ မီးသတ်စခန်း ဖြစ်ပါတယ်။ ၁၀-၄-၂၀၁၉ ရက်နေ့မှာ စာချုပ် ချုပ်ဆိုပြီး ၁၉-၄-၂၀၁၉ ရက်နေ့မှာမှ လုပ်ငန်းစတင်နိုင်ခဲ့ပါတယ်။ ဒါကလည်း ဆောက်လက်စ အထောင်မြို့မီးသတ်စခန်းရဲ့ပုံ ဖြစ်ပါတယ်။ အဲဒီလုပ်ငန်းစဉ်အားလုံးကို ကုမ္ပဏီတစ်ခုတည်းကပဲ တင်ဒါအောင်တာဖြစ်ပြီး အဲဒီကုမ္ပဏီက အခြားမြို့တွေမှာလည်း တင်ဒါအောင်လုပ်ငန်းတွေ များစွာ ရှိတယ်ဆိုတာကို သိရပါတယ်။ ဒါကတော့ မိုးတွင်းကာလမှာ ဆောက်လုပ်နေရတဲ့ စာသင်ကျောင်းများကူသလို အချိန်မီပြီးစီးဖို့အချိန်မီမပြီးစီးနိုင်တဲ့အတွက်လည်း မြင့်တက်လာပါ ရဲ့ အနေအထား ဖြစ်ပါတယ်။ ဒါကတော့ မိုးတွင်းကာလမှာ သတ်မှတ်ရက်အမီပြီးစီးအောင် လမ်းပန်း ဆက်သွယ်ရေးခက်ခဲတဲ့ကျေးရွာများက စာသင်ကျောင်းဆောက်လုပ်ရေးအတွက် ပစ္စည်းများကို ခက်ခက်ခဲခဲသယ်ယူနေရတဲ့ပုံ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခုပုံမှာမြင်တွေ့နေရတာတွေကတော့ တင်ဒါ လုပ်ငန်းစဉ် နောက်ကျခြင်းရဲ့ အကျိုးဆက်တွေ ဖြစ်ပါတယ်။ တင်ဒါနောက်ကျတဲ့အတွက် လုပ်ငန်းခွင် မှာ အခက်အခဲတွေ များစွာတွေ့ကြရပါတယ်။ သယ်ယူပို့ဆောင်ရန်ခက်ခဲခြင်း၊ ကုန်ကျစရိတ် ပိုမို များပြားခြင်း၊ မိုးထဲမှာဆောက်လုပ်ရတဲ့အတွက် လုပ်ငန်းခွင်အဆင်မပြေမှုတွေကို ကုမ္ပဏီတွေ ခံစားကြ ရသလို အဲဒီအခက်အခဲတွေကြောင့် လုပ်ငန်းအရည်အသွေးပြည့်မီဖို့ မလွယ်ကူသလို အချိန်မီပြီးစီးဖို့ လည်း ခက်ခဲနေပါတယ်။ အဲဒီလို အချိန်မီမပြီးစီးနိုင်တဲ့အတွက် ပိုလျှံရန်ပုံငွေများ ပြန်လည်အပ်နှံမှု များလည်း မြင့်တက်လာပါတယ်။ ပစ္စည်းဝယ်ယူရေးမှာလည်း တင်ဒါလုပ်ငန်းစဉ်ကြန့်ကြာမှုကြောင့် ငွေဈေးအပြောင်းအလဲများ ဖြစ်ပေါ်လာပြီး ပစ္စည်းတန်ဖိုးများ မူလခန့်မှန်းတန်ဖိုးထက် ပိုမိုမြင့်တက် လာပြီး ကုန်ကျစရိတ်ပိုမိုများပြားလာတာတွေကို တွေ့ရပါတယ်။ အဲဒီက ငွေဈေးပြောင်းလဲမှုကြောင့် မူလသတ်မှတ်ချက်ထက် ပစ္စည်းအရေအတွက်လျှော့ပြီးသုံးရတာသည်လည်း ဖြစ်ပေါ်လာပါတယ်။ ကျွန်တော်တို့ရဲ့ ဧရာဝတီတိုင်းဒေသကြီးဟာ မြစ်ချောင်းများ ပေါများတာနှင့်အညီ လမ်းပန်းဆက်သွယ် ရေးခက်ခဲတာကြောင့် လုပ်ငန်းသုံးပစ္စည်းများကို အချိန်မီလုပ်ငန်းခွင်ကို ရောက်ရှိဖို့ လိုအပ်ပါတယ်။ နောက်တစ်ချက်က တစ်မြို့နှင့်တစ်မြို့ အခြေအနေချင်းမတူပါဘူး။ ဥပမာ ငပုတောမြို့နယ်လို ပင်လယ်ပိုင်းဒေသတွေက ရေချိုရှားပါးပါတယ်။ မြေသားကန်များပြုလုပ်ပြီး မိုးရေကိုလှောင်ကာ တစ်နှစ်တာ သောက်ရေသုံးရေကို အသုံးပြု ကြရတာပါ။ အဲဒီလိုဒေသမျိုးတွေမှာ ကန်ထဲမှာ ရေများများ ရှိတဲ့အစောပိုင်းကာလတွေမှာ လုပ်ငန်းသုံးအတွက် ရေယူရတာ အခက်အခဲမရှိပေမဲ့ နွေနှောင်းပိုင်း ကန်ထဲမှာ ရေနည်းချိန်မှာ ဆောက်လုပ်ရေးစမယ်ဆိုရင်တော့ ဒေသခံပြည်သူများ သောက်သုံးရေ ပြတ်လပ်မှာစိုးတဲ့အတွက် လုပ်ငန်းသုံးရေယူဖို့မလွယ်ကူတော့ဘဲ လုပ်ငန်းများရပ်ဆိုင်းထားရတတွေ လည်း ရှိပါတယ်။ အကယ်၍သာ တင်ဒါလုပ်ငန်းများကို အချိန်မီဆောလျင်စွာဆောင်ရွက်နိုင်မည် ဆိုပါက ထိုပြဿနာများကို ပြေလည်အောင်ဖြေရှင်းနိုင်မှာ ဖြစ်ပါတယ်။ နောက်ထပ် ဆွေးနွေးလိုတာက တင်ဒါခေါ်ယူရေးအဖွဲ့များရဲ့ တင်ဒါရဲ့ လုပ်ထုံးလုပ်နည်း၊ လမ်းညွှန်(၁/၂၀၁၇)ကို စာရွက်ပေါ်မှာတင်မထားဘဲ လက်တွေ့မှာ တိတိကျကျဆောင်ရွက်ဖို့ လိုပါတယ်။ တင်ဒါခေါ်ယူရေးအဖွဲ့များရဲ့ ဆင်ခြင်တုံတရားကလည်း အင်မတန်အရေးကြီးပါတယ်။ အချို့ ကုမ္ပဏီများက တင်ဒါများများစွာအောင်မြင်ပြီး လုပ်ငန်းမနိုင်နင်းဖြစ်နေချိန်မှာ အချို့ကုမ္ပဏီများက တင်ဒါအောင်ဘဲ လုပ်ငန်းလုံးဝမရရှိတာတွေလည်း ရှိပါတယ်။ လုပ်ငန်းမရတဲ့ကုမ္ပဏီတွေက Profile အောင်ပြီးမှ ဈေးနှုန်းအနည်းငယ်ကွာဟမှုကြောင့်မရခဲ့တာတွေ ရှိပါတယ်။ ဒါကြောင့်တည်ဆောက်ရေး လုပ်ငန်းများ အရည်အသွေးပြည့်မီပြီး အချိန်မီပြီးစီးနိုင်ရေးအတွက် ကုမ္ပဏီများကို မျှတစွာ အခွင့် အရေးရရှိဖို့လည်း လိုအပ်ပါတယ်။ ထိုကြောင့် နိဂုံးချုပ်အနေနဲ့ဆွေးနွေးလိုတာကတော့ ပြောင်းလဲ သတ်မှတ်လိုက်တဲ့ ဘဏ္ဍာရေးနှစ်ရဲ့ရည်ရွယ်ချက်အနှစ်သာရများ ပြည့်ဝစွာအကောင်အထည်ဖော်ပြီး အရည်အသွေးပြည့်မီသော ဆောက်လုပ်ရေးလုပ်ငန်းစဉ်များကို အချိန်မီပြီးစီးအောင် ဆောင်ရွက် နိုင်ရန်အတွက် တင်ဒါလုပ်ငန်းစဉ်များ အဓိကဖြစ်တဲ့အတွက် ဒေါက်တာစိုးမိုးသူရဲ့အဆိုကို လေးလေး နက်နက်ထောက်ခံရင်း နိဂုံးချုပ်အပ်ပါတယ်။</speech>
<speech type='speaker'>မင်းလှမဲဆန္ဒနယ်မှ ဦးကျော်ကြီး(ခ) ဦးအုန်းခင် ဆွေးနွေးဖို့ ဖြစ်ပါတယ်</speech>
<speech><mp id='1465'>ဦးကျော်ကြီး(ခ)ဦးအုန်းခင်(မင်းလှမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့် ကြွရောက်လာသော ပြည်ထောင်စုဝန်ကြီးများ၊ ဒုတိယဝန်ကြီးများနှင့် လွှတ်တော် ကိုယ်စားလှယ်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုတောင်းမေတ္တာပို့သလိုက်ရပါ တယ်။ ကျွန်တော်ကတော့ မကွေးတိုင်းဒေသကြီး၊ မင်းလှမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ကြီး(ခ)ဦးအုန်းခင် ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာစိုးမိုးသူတင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါတယ်။ အဆိုကိုလေ့လာကြည့်တဲ့အခါမှာ အဆိုမှာအချက်နှစ်ချက်တွေ့ရပါတယ်။ ပထမတစ်ချက်ကတော့ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်ရဲ့ ပထမသုံးလပတ်အတွင်းမှာ အပြီးအပြတ်ဆောင်ရွက်ပေးနိုင်ပါရန်ဆိုတဲ့အချက်နဲ့ နောက်တင်ပြထားတဲ့အချက်တစ်ချက်ကတော့ နိုင်ငံတော်သမ္မတရုံးက တင်ဒါလုပ်ထုံးလုပ်နည်းဆိုင်ရာညွှန်ကြားချက်ဖြစ်တဲ့ (၁/၂၀၁၇)အား လိုက်နာဆောင်ရွက်ပေးဖို့ဆိုတဲ့အချက်နှစ်ချက်တွေ့ရပါတယ်။ အဲဒီအပေါ်မှာ ကျွန်တော့်အနေနဲ့ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ အဆိုမှာပါတဲ့အတိုင်း နိုင်ငံတော် တည်ဆောက်ရေးလုပ်ငန်းများမှာ ဘဏ္ဍာရေးနှစ်ရဲ့ ပထမသုံးလပတ်အတွင်းမှာ တင်ဒါခေါ်ယူခြင်း လုပ်ငန်းကို ပြီးပြတ်အောင်ဆောင်ရွက်နိုင်ဖို့ လိုပါတယ်။ အဲဒီလိုဆောင်ရွက်နိုင်ဖို့ဆိုရင် သက်ဆိုင်ရာ ဝန်ကြီးဌာနတွေမှာ ပထမဦးစွာ ဒီဇိုင်းကိုအရင်ဆုံးအတည်ပြု ထားတာရှိဖို့ လိုအပ်မှာဖြစ်ပါတယ်။ ဒီဇိုင်းအတည်ပြုထားပြီးရှိတယ်ဆိုရင် ဘဏ္ဍာရေးနှစ်ရဲ့ ပထမလဖြစ်တဲ့ အောက်တိုဘာလမှာ တင်ဒါ ခေါ်ပြီးတော့ နိုဝင်ဘာလမှာပိတ် ဒီဇင်ဘာလမှာစိစစ်ပြီး ဇန်နဝါရီလမှာ စာချုပ်နိုင်မယ်ဆိုရင် ဇန်နဝါရီလဆန်းလောက်မှာ ချုပ်နိုင်မယ်ဆိုရင် တည်ဆောက်ရေးလုပ်ငန်းအသေးများကို မိုးမကျမီ ပြီးအောင် ဆောင်ရွက်နိုင်မှာဖြစ်ပါတယ်။ အဓိကကတော့ သက်ဆိုင်ရာဝန်ကြီးဌာနများမှာ ဒီဇိုင်း အဆင်သင့်ရှိနေဖို့အရေးကြီးတာ လိုတယ်လို့ထင်မြင်မိပါတယ်။ ဒါကတော့ အဆိုရဲ့ အဓိကဖြစ်တဲ့ ဘဏ္ဍာရေးနှစ်ရဲ့ ပထမသုံးလပတ်အတွင်းမှာ တင်ဒါခေါ်ယူခြင်းပြီးပြတ်အောင် ဆောင်ရွက်နိုင်ဖို့ အခြေအနေဖြစ်ပါတယ်။ ဒီနေရာမှာ ဒီဇိုင်းတွေ၊ Estimgte တွေမှာလည်း ဒေသကုန်ကျစရိတ်နှင့် ကိုက်ညီတဲ့ PE တွေရှိဖို့၊ ပါဝင်ဖို့လိုပါတယ်။ ဒေသပေါက်ဈေးတွေနဲ့ကိုက်ညီတဲ့ဈေးနှုန်းတွေ ပါဝင်ဖို့ လိုမှာဖြစ်ပါတယ်။ ဒီလိုဆောင်ရွက်နိုင်ရင် လုပ်ငန်းများအချိန်မီမပြီးစီးခြင်း၊ လျာထားချက်နှင့် လက်တွေ့ကွာခြားမှုလျော့ကျခြင်း၊ အရည်အသွေးကျဆင်းခြင်း၊ ဘဏ္ဍာငွေပြန်လည်အပ်နှံခြင်းများ စသည်တို့ကို ကုစားနိုင်မှာဖြစ်ပါတယ်။ သက်ဆိုင်ရာ တိုင်းဒေသကြီးအစိုးရမှ သက်ဆိုင်ရာမြို့နယ်အထွေထွေအုပ်ချုပ်ရေးဦးစီးဌာနသို့ တင်ဒါအောင်မြင်သောလုပ်ငန်းများရဲ့ Estimote များလည်း ပေးထားဖို့လိုမယ်ဖြစ်ပါတယ်။ သို့မှသာ မြို့နယ် QC ကို တိတိကျကျစစ်ဆေးနိုင်မှာဖြစ်ပါတယ်။ Estimate တွေ Drawing တွေအတိုင်းဆောင်ရွက်နေကြရဲ့လားဆိုတာကိုလည်း ပြန်လည်သုံးသပ်ဖို့လိုပါတယ်။ လက်တွေ့မြေပြင်မှာတော့ အဲဒီအတိုင်းမဖြစ်တာများနေတာကို တွေ့ရပါတယ်။ အဆိုမှာပါဝင်တဲ့ ဒုတိယအချက်အနေနဲ့ နိုင်ငံတော် သမ္မတရုံးရဲ့ ညွှန်ကြားချက်ဖြစ်တဲ့ (၁/၂၀၁၇)မှာပါဝင်တဲ့စည်းမျဉ်းစည်းကမ်း၊ လုပ်ထုံးလုပ်နည်းများကို ဗဟိုအစိုးရ၊ ပြည်ထောင်စုအဆင့်ဌာနအဖွဲ့အစည်းများ၊ တိုင်းဒေသကြီးနှင့် ပြည်နယ်အစိုးရများမှ လိုက်နာဆောင်ရွက်ကြရမှာဖြစ်တယ်လို့ အဆိုမှာဖော်ပြထားပါတယ်။ လက်တွေ့မြေပြင်မှာတော့ လိုက်နာဆောင်ရွက်ခြင်းမရှိတာတွေ တွေ့နေရပါတယ်။ ဘာကြောင့်မလိုက်နာကြတာပါလဲ အဖြေရှာ ကြည့်ဖို့လိုမှာဖြစ်ပါတယ်။ တည်ဆောက်ရေးလုပ်ငန်းတွေကို လုပ်ကိုင်နေကြတဲ့အချို့သောဌာနများ ဟာ ဘဏ္ဍာရေးနှစ်များအတွင်း ဆောင်ရွက်ရမယ့်လုပ်ငန်းများရဲ့ ၅၀ ရာခိုင်နှုန်းကို တင်ဒါပေးပြီးတော့ ၅၀ ရာခိုင်နှုန်းကို ဌာနကကိုယ်တိုင်ဆောင်ရွက်နေတာကို တွေ့ရပါတယ်။ ဆီးသီးဗန်း မှောက်တာတွေ ရှိနေသေးလား စိစစ်ဖို့လိုပါလိမ့်မယ်။ စည်းတဲ့၊ ကမ်းတဲ့၊ ကျမ်းတဲ့ ဂန်တဲ့မလွတ်စေပါနဲ့တဲ့ လယ်တီ ဆရာတော်ဘုရားကြီးရဲ့ မိန့်မှာတဲ့စကားပါ။ (၁/၂၀၁၇)ဟာ အလကားချမှတ်ထားတာမဟုတ်ပါဘူး။လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ အခုအချိန်မှာ ဆင်းရဲမှုနွံထဲကနေပြီး ကုန်းရုန်းပြီးကြိုးစားရုန်းထွက်ဖို့ ကြိုးစားနေရတဲ့အချိန်ဖြစ်ပါတယ်။ ကျွန်တော်တို့နိုင်ငံဟာ နိုင်ငံတကာချေးငွေတွေ၊ အကူအညီတွေ၊ ပြည်သူ့ဘဏ္ဍာအခွန်ငွေတွေနဲ့ တိုင်းပြည်ဖွံ့ဖြိုးတိုးတက်အောင် ကြိုးစားပမ်းစားဆောင်ရွက်နေရတဲ့ကာလဖြစ်ပါတယ်။ ဒီလိုအချိန် ကာလမှာပြည်သူ့ဘဏ္ဍာငွေကြေးတွေဟာ တည်ဆောက်ရေးဖွံ့ဖြိုးရေးလုပ်ငန်းတွေထဲ ပြည့်ပြည့်ဝဝ ရောက်ရှိအသုံးချဖို့လိုပါလိမ့်မယ်။ လေလွင့်ပြုန်းတီးနေရင်တော့ အိတ်ပေါက်နှင့်ဖားကောက်ဆိုသလို ရှေ့ကိုမတိုးဖြစ်နေမှာပါ။ တာဝန်ရှိသူအားလုံး နိုင်ငံရေး Mind-Set ရှိဖို့ လိုမယ်လို့ထင်ပါတယ်။ အရေးကြီးဆုံးကတော့ တည်ဆောက်ရေးလုပ်ငန်းတွေကို ဌာနဆိုင်ရာတွေက မဆောင်ရွက်ဘဲနဲ့ (၁/၂၀၁၇) နှင့်အညီတင်ဒါဆောင်ရွက်ရမှာဖြစ်သလို လုပ်ငန်းတွေကိုစိစစ်တဲ့ Third Pqrty တွေကို လည်း Performance Guarantee လို့ခေါ်တဲ့ တာဝန်ခံမှုရှိစေဖို့လိုမယ်လို့ ထင်ပါတယ်။ ဘယ်လို အာမခံမလဲ။ ဘယ်နှစ်နှစ်ထိအာမခံပေးနိုင်မလဲ။ စည်းကမ်းတွေထည့်သွင်းဖို့ လိုပါလိမ့်မယ်။ မနက်က မေးခွန်းတစ်ခုမှာဝန်ကြီးဖေသွားရာမှာ ဒီလိုတာဝန်ခံမှု၊ တာဝန်ယူမှုတွေကို ကုမ္ပဏီတွေကသာ တာဝန်ခံရပါတယ်လို့ပြောပါတယ်။ ကျွန်တော်တို့လက်တွေ့မြေပြင်မှာတော့ အဲဒီကုမ္ပဏီတွေဟာ တည်ဆောက်တဲ့အဆောက်အအုံတွေမှာ၊ လမ်း၊ တံတားတွေမှာ အားနည်းချက်ရှိလို့ ပြန်လည်ပြင်ဆင် ပေးဖို့ရှာရင် ကုမ္ပဏီတွေပျောက်နေတာတွေ့ရပါတယ်။ ဒါတွေကိုလည်း ပြင်ဆင်ဖို့လိုတယ်လို့ ထင်ပါတယ်။ သို့မှသာ နိုင်ငံတော်ရဲ့ တည်ဆောက်ရေးလုပ်ငန်းများ အရည်အသွေးမီ၊ စံချိန်မီ အဆောက်အအုံများ၊ လမ်းများ၊ တံတားများဖြစ်ပေါ်လာမယ်လို့ယူဆမိပါတယ်။ ဒါကြောင့် ဒေါက်တာစိုးမိုးသူရဲ့ အဆိုကို အလေးအနက်ထောက်ခံပါကြောင်း တင်ပြဆွေးနွေးလိုက်ရပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ကျေးသီးမဲဆန္ဒနယ်မှ ဦးစိုင်းအောင်ကျော် ဆွေးနွေးဖို့ ဖြစ်ပါတယ်</speech>
<speech><mp id='2234'>ဦးစိုင်းအောင်ကျော်(ကျေးသီးမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီး၊ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ ကျေးသီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းအောင်ကျော် ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာစိုးမိုးသူတင်သွင်းတဲ့ ဘဏ္ဍာရေးနှစ်ပြောင်းလဲသတ်မှတ်ခြင်း အနှစ်သာရအား ပိုမိုထိရောက်စွာအကောင်အထည်ဖော်နိုင်ရေးဆိုတဲ့ အဆိုကိုထောက်ခံဆွေးနွေးသွား မှာဖြစ်ပါတယ်။ ပြည်ထောင်စုအစိုးရအနေနဲ့ ဘဏ္ဍာရေးနှစ်ပြောင်းလဲသတ်မှတ်လိုခြင်းဟာ တည်ဆောက်ရေးရဲ့ အခြေခံအဆောက်အဦများ အရှိန်အဟုန်အမြန်နဲ့ တည်ဆောက်နေသောကြောင့် တည်ဆောက်ရေးကာလတစ်ဆက်တည်း ပွင့်လင်းရာသီရရန်နှင့် သုံးလပတ်ဘဏ္ဍာသုံးစွဲမှု ပိုမိုညီညွတ် စေရန်ရည်ရွယ်ပြီး ဘဏ္ဍာရေးနှစ်ပြောင်းလဲသတ်မှတ်သော်လည်းပဲ လက်တွေ့အကောင်အထည် ဖော်နိုင်မှုဟာ ထင်သလောက်ခရီးမပေါက်ခဲ့တာကို တွေ့ရပါတယ်။ ဘာကြောင့်လဲဆိုတော့ အဆင့်ဆင့်တာဝန်ရှိသူများက မူဝါဒအကောင်အထည်ဖော်ရာတွင် စီမံ ခန့်ခွဲမှုအားနည်းလျက်ရှိနေတာကို တွေ့ရပါတယ်။ စီမံခန့်ခွဲမှုအားနည်းသောကြောင့် တင်ဒါခေါ်ယူမှု လုပ်ငန်းများမှာလည်း ပထမသုံးလပတ်အတွင်း ပြီးစီးအောင်မဆောင်ရွက်နိုင်ဘဲ ခြောက်လကြာ အချိန်ယူဆောင်ရွက်နေရသောကြောင့် ပွင့်လင်းရာသီကာလတွင် လုပ်ငန်းများတည်ဆောက်နိုင်မှု အခွင့်အရေးများဆုံးရှုံးကာ ထင်သလောက်ခရီးမပေါက်ဘဲ အခက်အခဲများစွာ ကြုံတွေ့နေရပါတယ်။ တည်ဆောက်မှုအချိန်ကာလတစ်ပြေးညီပြီးစီးမှုမရှိသောကြောင့် သုံးလပတ်အလိုက် ဘဏ္ဍာရေးသုံးစွဲမှု များမှာလည်းပဲ မညီမျှမှုဖြစ်ပေါ်စေတာကို တွေ့ရပါတယ်။ ထိုသို့သော အခွင့်အရေးကောင်းများ လက်လွှတ်လိုက်ရပြီး မိုးတွင်းကာလကြမှ တည်ဆောက်ရေးလုပ်ငန်းများ စုပြုံ တည်ဆောက်နေရသော ကြောင့် ပစ္စည်းများသယ်ယူပို့ဆောင်မှုခက်ခဲခြင်း၊ ကြန့်ကြာခြင်း၊ ပစ္စည်းတန်ဖိုးမြင့်မားလာခြင်း၊ စက်ကိရိယာယာဉ်ယန္တရားများ ရွေ့လျားသယ်ယူမှုအခက်အခဲများကိုလည်း တွေ့ကြုံကြရပါတယ်။ တစ်ဆက်တည်း လုတည်ဆောက်နေရခြင်းကြောင့် စံချိန်စံညွှန်းမပြည့်မီခြင်း၊ သတ်မှတ်ကာလ မပြီးစီး နိုင်ခြင်းစသည့် ပြဿနာများပေါ်ပေါက်ပြီး နောက်ဆုံးဌာနသို့ လုပ်ငန်းပြန်လည်အပ်နှံရတဲ့အထိ လုပ်ငန်းများဆုံးရှုံးမှုကို ရင်ဆိုင်နေရပါတယ်။ ရရှိထားတဲ့ ဘဏ္ဍာငွေအပြည့်အဝမသုံးစွဲနိုင်မှုကြောင့် ပြည်သူအတွက် မျှော်မှန်းသော ရလဒ်ကောင်းလက်လွတ်ရသည်အထိ ဖြစ်ပေါ်နေရပါတယ်။ ဥပမာစာသင်ကျောင်းများတည်ဆောက်တဲ့အခါမှာ ကျောင်းဖွင့်ရာသီမပြီးစီးနိုင်သောကြောင့် သင်ကြားရေး အတွက်စာသင်ခန်းများခက်ခဲခြင်း၊ လုပ်ငန်းခွင်ကြောင့် ကျောင်းသားကျောင်းသူများ အန္တရာယ်စိုးရိမ် နေရကြောင်းလည်း ကြုံတွေ့ရပါတယ်။ အလားတူ လမ်းတံတားတည်ဆောက်မှု၌လည်း တောင်ပေါ်ဒေသတွင် မိုးများပြီးရေတိုက်စားမှု၊ ရေကြီးမှုများကြုံတွေ့ကာ လုပ်ငန်းခွင်အဆင်မပြေမှု၊ စံချိန်စံညွှန်းမပြည့်မီမှု၊ လမ်းလွှဲများ ဖောက်လုပ် ပေးနေရမှု အခက်အခဲပေါင်းများစွာကြုံ တွေ့နေရပါတယ်။ ပွင့်လင်းရာသီတွင် တည်ဆောက်ကာလ အပြည့်အဝမရခဲ့လို့ ရာသီဥတုကြောင့် တည်ဆောက်မှုနှောင့်နှေးမှုရှိနေတဲ့အပြင် တင်ဒါအောင် ကုမ္ပဏီက လုပ်ငန်းပမာဏ ၂၅ ရာခိုင်နှုန်း၊ ၅၀ ရာခိုင်နှုန်း၊ ၇၅ ရာခိုင်နှုန်းပြီးစီးတိုင်း အမြန်စိစစ်ပြီး တစ်ပတ်အတွင်း ငွေပေးချေရမည်ဟုဆိုသော်လည်းပဲ QC စစ်ဆေးမှု၊ ငွေပေးချေမှုလချီကြာမြင့် နေကြောင်း စစ်ဆေးတွေ့ရှိရပါတယ်။ လုပ်ငန်းပြီးစီးမှုရာခိုင်နှုန်းတင်ပြရတဲ့အခါမှာ သတ်မှတ်သည့် စံချိန်စံညွှန်းပြည့်မီပါက အချိန်နှင့်တစ်ပြေးညီ ငွေထုတ်ပေးသင့်ပါတယ်။ တချို့ တာဝန်ရှိသူများက မြို့တစ်မြို့နယ်အလိုက်၊ ခရိုင်ချင်းအလိုက်အားလုံးတန်းတူပြီးမှ၊ အားလုံးစုံမှခွဲ ဝင်ငွေမရှိဘူး။ လကုန်မှ ဆိုပြီး အကြောင်းအမျိုးမျိုးပြကာ ငွေမထုတ်သေးဘဲ အချိန်ဆွဲနေမှုလည်းရှိနေတာကို တွေ့ရပါတယ်။ ဆောလျင်စွာပြီးစီးသော ကုမ္ပဏီများအတွက် များစွာနစ်နာခဲ့တာကို တွေ့ရပါတယ်။ သို့ဖြစ်ပါ၍ အဆင့်ဆင့်စိစစ်ကြပ်မတ်သင့်ပါကြောင်း အကြံပြုလိုပါတယ်။ QC များကလည်း အချိန်နှင့်တစ်ပြေးညီ မစစ်ဆေးသောကြောင့် လုပ်ငန်းလိုအပ်ချက်များ ပေါ်ပေါက်လာပါက အချိန်နှင့် တစ်ပြေးညီမပြင်ဆင်နိုင်ဘဲ လုပ်ငန်းအခက်အခဲကြုံတွေ့နေရမှုများလည်း တွေ့နေရပါတယ်။ တင်ဒါ ရွေးချယ်ရာတွင်လည်းပဲ နိုင်ငံတော်သမ္မတရုံးမှ ညွှန်ကြားချက်(၁/၂၀၁၇) ထုတ်ပြန်ထားပြီးဖြစ်သော်လည်း တချို့ဌာနများတွင် တင်ဒါရွေးချယ်မှုလွဲမှားနေတာကို တွေ့ရပါတယ်။ အမှန်တကယ် တည်ဆောက်ရေးလုပ်ငန်းတည်ဆောက်မှု၊ တာဝန်ခံမှု၊ တာဝန်ယူမှုရှိရန်လိုအပ်ပါတယ်။ တင်ဒါအောင် ကုမ္ပဏီတစ်ချို့ သည် လုပ်ငန်းပြီးစီးမှုရာခိုင်နှုန်းအလိုက် ပြီးစီးပြီးသော်လည်း နှစ်နှစ်အတွင်းပျက်စီးမှု ဖြစ်ပေါ်ပါက ကန်ထရိုက်တာက ပြုပြင်ပေးရမယ်ဆိုသော်လည်းပဲ ပြန်စစ်ဆေးမှုအရ ပျက်စီးမှုများ ရှိပါက ပြန်လည်ပြုပြင်ပေးရန် ဆက်သွယ်မရပြီး ပြီးလျှင်ပြီးရောဆိုတဲ့အတိုင်း ပြစ်ပြစ်ခါခါနေကြတာ တွေ့ရပါတယ်။ ရပ်ဝေးကုမ္ပဏီများဖြစ်သောကြောင့် ဆက်သွယ်မှုခက်ခဲစွာ ကြုံတွေ့နေရပါတယ်။ သို့ဖြစ်ပါ၍ ဆက်သွယ်ရလွယ်ကူသော၊ တာဝန်ခံမှု၊ တာဝန်ယူမှုရှိသော ကုမ္ပဏီများကို ဦးစားပေး ရွေးချယ်သင့်ပါတယ်။ ၁၀ သန်းအောက်တန်ဖိုးရှိလုပ်ငန်းများ ဆောင်ရွက်ရာတွင်လည်းပဲ တင်ဒါခေါ် ရန် မလိုအပ်ဘဲ ယုံကြည်စိတ်ချရသော ကုမ္ပဏီသုံးခုအား စည်းလုံးအဆိုပြု တောင်းခံရန်ဆိုသော် ငြားလည်း ဌာနဆိုင်ရာတချို့သည် လက်သင့်ရာသူနှင့်ပေးအပ်ကာ လုပ်ငန်းမနိုင်မနင်း စံချိန်စံညွှန်း မမီမှုများ စိစစ်တွေ့နေရပါတယ်။ သို့ဖြစ်ပါ၍ မှန်ကန်သောကုန်ကျစရိတ်ဖြစ်စေရန်၊ အရည်အသွေး ပြည့်ဝစေရန်၊ လုပ်ငန်းများသတ်မှတ်ချိန်ပြီးစေရန်၊ မလိုလားအပ်သော မသမာမှုများကာကွယ်နိုင်ရန် အတွက် တင်ဒါခေါ်ယူမှုလုပ်ငန်းများ ဘဏ္ဍာရေးနှစ်ပထမသုံးလပတ်တွင် အပြီးပြတ်ဆောင်ရွက် ပေးသင့်ပါကြောင်း ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>တန့်ဆည်မဲဆန္ဒနယ်မှ ဦးမြင့်ထွန်း မေးမြန်းဖို့ ဖြစ်ပါတယ်</speech>
<speech><mp id='1394'>ဦးမြင့်ထွန်း(တန့်ဆည်မဲဆန္ဒနယ်)</mp>လေးစားရပါသော ဥက္ကဌကြီးနှင့် အားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ တန့်ဆည်မဲဆန္ဒနယ်မှ ဦးမြင့်ထွန်း ဖြစ်ပါတယ်။ ကျွန်တော့်အနေနဲ့ ကျွန်တော့်မြို့နယ်မှာ ဖြစ်ပျက်နေတဲ့တင်ဒါလုပ်ငန်းစဉ်တွေကို ထောက်ပြပြီးတော့ ဒေါက်တာစိုးမိုးသူရဲ့အဆိုကို ထောက်ခံဆွေးနွေးသွားမှာဖြစ်ပါတယ်။ ကျွန်တော့် မြို့နယ်မှာ ဒီ ၂၀၁၈-၂၀၁၉ ဘဏ္ဍာရေးနှစ်မှာ လုပ်ငန်းပေါင်း ၇၀ တည်းကနေပြီးတော့ ၄၀ ကို ကုမ္ပဏီ အသီးသီးက ဆောင်ရွက်နေပါတယ်။ အဲဒီလုပ်ငန်းတွေကိုလေ့လာတဲ့အခါမှာ အစောဆုံးလုပ်ငန်း စတင်တဲ့ ကုမ္ပဏီက အခု ၂ လပိုင်းမှာစတင်နိုင်ပါတယ်။ အချို့ဆိုရင် အခု ၈ လပိုင်းမှစတင်နိုင်တာ ဖြစ်ပါတယ်။ ဒါလုပ်ငန်းစတင်တာကို ပြောတာဖြစ်ပါတယ်။ ပြီးဆုံးတာကိုကြည့်မယ်ဆိုရင် အချို့ဆိုရင် အခုချိန်ထိအောင် ၂၅ ရာခိုင်နှုန်းခန့်လောက်ပဲပြီးတာတွေ့ရပါတယ်။ ဘတ်ဂျက်အကုန် စက်တင်ဘာလ မှာ လုံးဝမပြီးနိုင်ဘူးဆိုတာ သေချာနေပါတယ်။ ဒါတွေဘာကြောင့်ဖြစ်သလဲလို့ ကျွန်တော်တို့ စဉ်းစားကြည့်မယ်ဆိုရင်တော့ တင်ဒါကိုကိုင်တွယ်ဆောင်ရွက်သူတွေမှာ အဓိကတာဝန်ရှိတယ်လို့ကျွန်တော်ထင်ပါတယ်။ ဘာကြောင့်လဲဆိုတော့ တင်ဒါခေါ်ယူတဲ့လုပ်ငန်းစဉ်ဟာ လိုအပ်သည်ထက် ပိုကြာနေပြီးတော့ လေးလ၊ ငါးလ၊ ခြောက်လထိအောင် ကြာမြင့်တာတွေ့ရပါတယ်။ ဒီလိုကြာတာတွေဟာ တင်ဒါကိုကိုင်တွယ်ဆောင်ရွက်သူတွေရဲ့ မရိုးသားမှုကြောင့် ကြန့်ကြာနေ တာပါ။ ဒါမှမဟုတ် တင်ဒါလုပ်ငန်းစဉ်တွေ ရှုပ်ထွေးများပြားလို့ ကြန့်ကြာတာလားဆိုတာတော့ စဉ်းစား သုံးသပ်ဖို့ လိုပြီထင်ပါတယ်။ တင်ဒါကိုင်တွယ်ဆောင်ရွက်သူတွေ ရိုးသားမှုကြောင့် ကြန့်ကြာတယ်ဆို ရင်တော့ ထိထိရောက်ရောက်ကိုင်တွယ်အရေးယူဖို့ လိုပါတယ်။ တင်ဒါလုပ်ငန်းစဉ်တွေ ရှုပ်ထွေး များပြားလို့ ကြန့်ကြာတယ်ဆိုရင်တော့ ဒီလုပ်ငန်းစဉ်တွေကို အမြန်ဆုံးပြင်ဆင်ဖို့လိုတယ်လို့ အကြံပြု ချင်ပါတယ်။ နောက်ပြဿနာတစ်ခုကတော့ ကျွန်တော်တို့ တင်ဒါအောင်မြင်တဲ့ကုမ္ပဏီတွေဟာ ဘဏ္ဍာရေးအင်အား၊ ငွေကြေးအင်အားတောင့်တင်းမှုမရှိပါဘူး။ အဲဒီလိုမရှိတဲ့အတွက် လုပ်သား အင်အား၊ ယာဉ်ယန္တရားစက်စွမ်းအားတွေကို အပြည့်အဝအသုံးမချနိုင်ပါဘူး။ အဲဒီလိုအသုံးမချနိုင်တဲ့ အတွက် လိုအပ်သည်ထက်ကို ပိုကြာနေတယ်။ အချို့က လုပ်ငန်းသုံးခုယူထားတယ်။ တစ်ခုစနေတယ်။ နောက်တစ်ခုကို မလုပ်နဲ့အုံးပစ်ထားရတယ်။ အင်အားမရှိလို့၊ ငွေမရှိလို့ဖြစ်နေတယ်။ ဒါတွေကို ကျွန်တော်တို့ စိစစ်ဖို့လိုပါတယ်။ ကျွန်တော် ပြီးခဲ့တဲ့လွှတ်တော်ပိတ်ရက်တုန်းက စာသင်ကျောင်းတွေကို လိုက်စစ်ပါတယ်။ အချို့က Foundation ပဲပြီးသေးတယ်။ Foundation တောင်မှ ရွာက လိုင်းကျင်းတူးတာ။ သဲ၊ ကျောက်အကြွေးနဲ့လုပ်ပေးတာတဲ့။ အုတ်ဆိုရင်ရွာက အကြွေးနဲ့အာမခံဝယ်ပေးထားရတယ်။ ကုမ္ပဏီ ကရွာကို သိန်း ၇၀၊ ၁၀၀ လောက် အကြွေးမပေးနိုင်ဘူး ဖြစ်နေတယ်။ အချို့ကလုပ်အားခမရတော့ ကျွန်တော်တို့ကို တင်ပြတာတွေရှိတယ်။ အချို့ လုပ်ငန်းတွေဆိုရင် ပန်းရံတွေက လုပ်အားခမရလို့ ဘိလပ်မြေတွေရောင်းပြီးတော့ အပျံစားတွေဖြစ်အောင်ကို ဖြစ်ပျက်နေတာတွေ့ရပါတယ်။ ဒီလို ဖြစ်ပျက်နေတာကလည်း ကျွန်တော်ကထင်တာကတော့ ဒီတင်ဒါကိုင်သူတွေရဲ့ ဆောင်ရွက်သူတွေမှာ တာဝန်ရှိတယ်လို့ထင်ပါတယ်။ ဘာကြောင့်လဲဆိုတော့ ကန်ထရိုက်လုပ်ငန်းများဆောင်ရွက်ရာမှာ လိုက်နာရမယ့်လမ်းညွှန်ချက်စာအုပ်အမှတ်စဉ်(၃၂)မှာပါပါတယ်။ ဒီတင်ဒါစစ်ဆေးရေးကော်မတီက တင်ဒါဆွဲမယ့်ကုမ္ပဏီတွေကို ယာဉ်ယန္တရားစက်စွမ်းအား၊ လက်ဝယ်ပိုင်ဆိုင်မှုအခြေအနေ၊ ဘဏ္ဍာရေး ငွေရေးကြေးရေးအင်အားတောင့်တင်းမှုအခြေအနေတွေကို စစ်ဆေးရမယ်လို့ပါပါတယ်။ တကယ်ရော စစ်ဆေးရဲ့ လားဆိုတာ မေးခွန်းထုတ်ချင်ပါတယ်။ အချို့ကုမ္ပဏီများဆိုရင် ကျွန်တော်တို့ Performance Guarantee လို့ခေါ်တဲ့ လုပ်ငန်းအာမခံကြေး ငါးရာခိုင်နှုန်းတောင်မှ မသွင်းနိုင်ဘဲနဲ့ လုပ်ငန်းကို စတင်နေရပါတယ်။ အဲဒီလောက်ထိကိုဆိုးရွားနေပါတယ်။ ဒါဆိုရင် ကျွန်တော်တို့ အဓိကနှစ်ချက်တွေ့ရပါတယ်။ ပထမအချက်က တင်ဒါခေါ်ယူတာတွေ နောက်ကျလို့၊ နောက်တစ်ခုက ကုမ္ပဏီတွေရဲ့ ဓနအင်အား၊ စက်စွမ်းအားတွေ မပြည့်စုံလို့ ဒါတွေကို ကျွန်တော်တို့ စိစစ်ဖို့လိုပါတယ်။ ပြောမယ်ဆိုရင်တော့ လွှဲချော်နေတာတွေအများကြီးပါပဲ။ တချို့ ကုမ္ပဏီတွေဆိုရင် ကိုယ်ကိုယ်တိုင်မလုပ်ဘဲနဲ့ ကိုယ့်လုပ်ငန်းကို တစ်ဆင့်ခံရောင်းချပြီးတော့ လုပ်ကိုင် ခိုင်းနေတာတွေ တွေ့ရပါတယ်။ တချို့ ပိုင်ရှင်ကတစ်ဦးတည်း၊ ကုမ္ပဏီကနှစ်ခု၊ သုံးခုအမည်ခံပြီးတော့ တင်ဒါတွေ ကျွန်တော်တို့ ဆွဲယူနေတာတွေလည်း တွေ့ရပါတယ်။ နောက်ပြီးတော့ သမ္မတရုံးက ညွှန်ကြားတဲ့(၁/၂၀၁၇)မှာလည်းပါတာတစ်ခုရှိပါတယ်။ ဒီတင်ဒါဆွဲယူမယ့်ကုမ္ပဏီတွေဟာ ဝန်ကြီးတွေ၊ ဝန်ကြီးချုပ်တွေရဲ့ မိသားစုအရ၊ လူမှုရေးအရ၊ စီးပွားရေးအရ ပတ်သက်မှုရှိရင် ပြည်ထောင်စု အစိုးရကို ခွင့်ပြုချက်တောင်းပြီးမှ တင်ရမယ်လို့ပြောပါတယ်။ အခု ပတ်သက်မှုတွေရှိနေတာတွေ့ရ ပါတယ်။ အစိုးရကိုတင်လားဆိုတာ ကျွန်တော်တို့မသိပါဘူး။ ကျွန်တော် နိဂုံးချုပ်ပြောချင်တာကတော့ကျွန်တော်တို့အခု တိုင်းပြည်ဟာ တည်ဆောက်ရေးကာလတွေ လိုအပ်နေတဲ့အချိန် ဖြစ်ပါတယ်။ ဒါကြောင့် မှန်မှန်ကန်ကန်သုံးစွဲဖို့ တိုက်တွန်းရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech type='speaker'>ဘီးလင်းမဲဆန္ဒနယ်မှ ဦးတင်ကိုကိုဦး(ခ) ဦးအတွက် ဆွေးနွေးဖို့ ဖြစ်ပါတယ်</speech>
<speech><mp id='1517'>ဦးတင်ကိုကိုဦး(ခ)ဦးအတွတ်(ဘီးလင်းမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာသော ဒုတိယဝန်ကြီးနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ကိုကိုဦးဖြစ်ပြီးတော့ မြောင်းမြမဲဆန္ဒနယ်က ဒေါက်တာ စိုးမိုးသူရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point အသုံးပြုခွင့်ပေးပါခင်ဗျား။ အဆိုရှင်ရဲ့ တိုက်တွန်းချက်အတိုင်းသာ အကောင်အထည်ဖော် မယ်ဆိုရင် ဘဏ္ဍာရေးနှစ်ရဲ့ ပထမသုံးလပတ်အတွင်းမှာ တင်ဒါလုပ်ငန်းတွေပြီးမယ်ဆိုရင် တည်ဆောက်ရေးလုပ်ငန်းတွေ ခြောက်လခန့်အင်တိုက်အားတိုက် အဆက်မပြတ်ဆောင်ရွက်နိုင်မှာ ဖြစ်လို့ တည်ဆောက်သူတွေရဲ့ အချိန်အလုံအလောက်ရရှိစေမှာဖြစ်ပါတယ်။ ဇူလိုင်လ၊ ဩဂုတ်လ၊ စက်တင်ဘာလ သုံးလဟာ မိုးတွင်းကာလဖြစ်ပေမယ့်လည်း အမိုးမိုးပြီးတဲ့အဆောက်အဦအတွင်းမှာ ကျန်လုပ်ငန်းတွေကို လက်စသတ်နိုင်တဲ့အခွင့်အရေးလည်း ရှိပါတယ်။ ယခင်ဘဏ္ဍာရေးနှစ်မပြောင်းလဲခင်ကတော့ တင်ဒါလုပ်ငန်းစဉ်တွေက ခြောက်လတာ အချိန်ရ ခဲ့ပါတယ်။ ပိုမြန်အောင်လုပ်လို့လည်းမရပါဘူး။ ဘာဖြစ်လို့လည်းဆိုရင် မိုးများတဲ့ မြန်မာပြည်အောက်ပိုင်းဒေသတွေမှာ စက်တင်ဘာလကုန်ခဲ့တဲအထိ မိုးရွာတာမို့ တည်ဆောက်ရေးလုပ်ငန်းတွေက အစောဆုံး အောက်တိုဘာလမှစတင်လို့ရတာဖြစ်ပါတယ်။ တင်ဒါလုပ်ငန်းစဉ်တွေကို သုံးလနှင့်အပြီး အကောင်အထည်ဖော်ခဲ့ရင်လည်း မိုးတွင်းကာလမို့ အကောင်အထည်ဖော်လို့ ရနိုင်စရာမရှိပါဘူး။ အခု ၂၀၁၉-၂၀၂၀ ဘဏ္ဍာရေးနှစ်အတွက်ဆိုရင် ဘတ်ဂျက်ရေးဆွဲတင်ပြရာမှာ Drawing Estimote ကို မြေနေရာရရှိမှုနှင့်အတူ တစ်ပါတည်းတင်ပြရမယ်လို့ ၂၀၁၉ ခုနှစ် ဖေဖော်ဝါရီလမှာ စီမံကိန်းနှင့် ဘဏ္ဍာရေးဝန်ကြီးဌာနကနေပြီးတော့ အမိန့်ကြော်ငြာစာတစ်ရပ် ထုတ်ခဲ့ပြီးလည်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်ကို လုပ်ငန်းတွေ၊ စီမံကိန်းတွေ တင်ပြ ပြီးတော့ ဘတ်ဂျက်ခွင့်ပြုချက်တောင်းခံစဉ်ကတည်းက ညွှန်ကြားထားတဲ့အတိုင်း Drawing နဲ့ Estimate တွေ ပြည့်စုံအောင်ဆောင်ရွက်ခဲ့မယ်ဆိုရင် တင်ဒါလုပ်ငန်းတွေဟာ ဘဏ္ဍာရေးနှစ်ရဲ့ ပထမ သုံးလပတ်အတွင်းမှာ မပြီးစရာအကြောင်းမရှိပါဘူး။ လေးစားအပ်ပါသော ဥက္ကဋ္ဌကြီးခင်ဗျား။ လုပ်ငန်း အပ်နှံသူက မိမိစိတ်တိုင်းကျ ဒီဇိုင်း(Drawing)ရေးဆွဲပြီး ကုမ္ပဏီတွေကို ယှဉ်ပြိုင်စေတယ်ဆိုရင် နိုင်ငံတော်အနေနဲ့လည်း လိုအပ်တဲ့အတိုင်း စိတ်ကြိုက်ရရှိနိုင်မှာဖြစ်သလို ကုမ္ပဏီတွေအနေနဲ့လည်း SęE:(Drawing)R: mếnjo puoi os83180869:sad sozsacsecoups: : (Drawing) s03 အတွက် ယှဉ်ပြိုင်သူတွေရဲ့ ပုံကို ကြည့်ရှုစစ်ဆေးနေစရာမလိုလို့ ကုန်ကျစရိတ်နဲ့အချိန်ကာလကြာမြင့်မှု ကို လျှော့ချနိုင်မှာဖြစ်ပါတယ်။ ဒါ့အပြင် လုပ်ငန်းပြီးစီးသလောက် ငွေထုတ်ရခက်ခဲနေခြင်းနှင့် အချိန် ကာလကြာမြင့်စွာ စောင့်ဆိုင်းရခြင်းတွေကလည်း အရင်းအနှီးနည်းတဲ့ ကုမ္ပဏီငယ်တွေကို အခက်အခဲ ဖြစ်စေပြီး အကျိုးဆက်အနေနဲ့လုပ်ငန်းတွေက မလိုအပ်ဘဲကြန့်ကြာခြင်း၊ အဆင်မပြေခြင်းတွေ ဖြစ်စေ ပါတယ်။ ဘတ်ဂျက်တွေရေးဆွဲတင်ပြတဲ့အချိန်မှာ Drawing နဲ့ Estimgte တွေပြည့်စုံဖို့၊ စီမံကိန်းနှင့် ဘဏ္ဍာရေးဝန်ကြီးဌာနက ညွှန်ကြားချက်ကိုလိုက်နာရာမှာ Drawing နဲ့ မြေပြင်အနေအထားကို လက်တွေ့ကွင်းဆင်းပြီးမှ ရေးဆွဲဖို့လိုအပ်သလို Estimate ဆွဲတဲ့နေရာမှာလည်း အမှန်တကယ်ကုန်ကျ နိုင်တဲ့စရိတ်နှင့် ကွာခြားခြင်းများစွာမရှိဖို့အတွက် လိုအပ်ပါတယ်။ မြန်ဖို့လိုသလို၊ မှန်ဖို့လည်းလိုတာ ဖြစ်တဲ့အတွက်ကြောင့် ဒီနေရာမှာ တွေ့ရှိချက်တချို့ကို တင်ပြပါ့မယ်။ မွန်ပြည်နယ် စည်ပင်သာယာရေးအဖွဲ့ ၂၀၁၈-၂၀၁၉ ဘဏ္ဍာရေးနှစ် လမ်းတံတားတင်ဒါ လုပ်ငန်းတွေဖြစ်ပါတယ်။ အဲဒီမှာ အမှတ်စဉ်(၇)ဆိုရင် ခွင့်ပြု တဲ့ရန်ပုံငွေဟာ ၆၇၅.၂၂ သန်းဖြစ်ပြီးတော့ တင်ဒါအောင်တဲ့ဈေးနှုန်းကတော့ ကျပ်သိန်း ၄၇၀ ဖြစ်ပါတယ်။ ပိုငွေက ၂၀၅.၂၂ သိန်းဖြစ်လို့ ၃၀ ရာခိုင်နှုန်းများနေပါတယ်။ တင်ဒါခေါ်လို့ ၃၀ ရာခိုင်နှုန်းပိုတာဖြစ်ပြီးတော့ ဌာနကလုပ်ရင်တော့ ဒီလိုပိုလျှံငွေ ထွက်တဲ့အစဉ်အလာမရှိပါဘူး။ အဲဒီလုပ်ငန်းတွေရဲ့ Estimgte တွေက ဘာကြောင့် ဒီလောက်ကွာနေရတာလဲ။ ဘတ်ဂျက်ပိုလျှံတာကောင်းပေမယ့် အလွန်အကျွံပိုလျှံနေခြင်းကတော့ အဖြေရှာဖို့လိုပါတယ်။ အမှတ်စဉ်(၄)၊ (၅)၊ (၆)ဆိုရင် ခွင့်ပြုတဲ့ရန်ပုံငွေနဲ့အောင်မြင်တဲ့တန်ဖိုးက ကွက်တိကျပါတယ်။ တန်ဖိုးတွေက ၅၅၆.၃၄ သိန်း၊ ၄၀၉.၆၄ သိန်း၊ နောက် ၅၃၉.၆၉ သိန်း အလွန်တော်တဲ့ကုမ္ပဏီတွေ ဖြစ်ပါတယ်။ ဒီအခြေအနေက ဖြစ်ရိုးဖြစ်စဉ်လားဆိုတာ ကျွန်တော်တို့ လည်း မသိပါဘူး။ ဒါကတော့ ၂၀၁၈-၂၀၁၉ ဘဏ္ဍာရေးနှစ်မှာ ဘီးလင်းမြို့နယ်က အခြေခံပညာကျောင်းတွေ တင်ဒါအောင်မြင်တဲ့ စာရင်းတွေဖြစ်ပါတယ်။ တင်ဒါအောင်မြင်တဲ့ကျောင်းအားလုံး (၁၂)ကျောင်း အောင်မြင်ပြီးတော့ ၁၀ ကျောင်းကိုတော့ တာဝန်ပေးတယ်ဆိုပြီးတော့ တာဝန်ပေးခံရပါတယ်။ တာဝန် ပေးတာကတော့ နဝရတ်စံအိမ်ဆိုတဲ့ ကုမ္ပဏီတစ်ခုကို တစ်ကျောင်းပေးပြီးတော့ လိုင်စင်ရ ကန်ထရိုက်တာလုပ်ငန်းရှင်များအသင်း (မွန်)ကိုကိုးကျောင်းပေးပါတယ်။ ကျိန်းသေတာက ဒီကျောင်း ၁၀ ကျောင်းက တာဝန်ပေးတာခံရတဲ့အတွက် ပြိုင်ဆိုင်စရာမလိုလို့ လွှတ်တော်ကခွင့်ပြု တဲ့ ဘတ်ဂျက် အတိုင်းပေးလိုက်ရတာ ဖြစ်တာပါ။ ပိုလျှံငွေ လုံးဝရစရာမရှိတော့ပါဘူး။ ဒီနေရာမှာ စိတ်ဝင်စားစရာက အဲဒီကျောင်းကိုးကျောင်းရဲ့ လိုင်စင်ရကန်ထရိုက်တာလုပ်ငန်းရှင်များအသင်း(မွန်)က အဲဒီအသင်းဝင် ကုမ္ပဏီတွေကိုပဲ ပြန်လည်ခွဲဝေလုပ်ကိုင် စေခြင်းဖြစ်ပါတယ်။ ဒီလိုသာဆိုရင် တင်ဒါကော်မတီဆိုတာ လိုပါအုံးမလားဆိုတာ စဉ်းစားစရာဖြစ်ပါတယ်။ အဲဒါအပြင်ကို ခွဲဝေလုပ်ကိုင်ခွင့်ပေးတဲ့အထဲမှာ လုပ်နေတာ ဒေသခံကုမ္ပဏီတွေကလည်း ပြန်လုပ်ရတာရှိပြန်ပါတယ်။ ဒီနေရာမှာ ဒီကျောင်းတွေနဲ့ ပတ်သက်ပြီးတော့ အရည်အသွေးကို ကန်ထရိုက်တာအသင်းကပဲ တာဝန်ယူမလား၊ ဆောက်လုပ်တဲ့ ကုမ္ပဏီကပဲ တာဝန်ယူမလားဆိုတာလည်း မသဲကွဲပါဘူး။ နိဂုံးချုပ်အနေနဲ့ နိုင်ငံတော်သမ္မတရုံးက အမိန့်ကြော်ငြာစာ ထုတ်ပြန်ထားတဲ့(၁/၂၀၁၇)နဲ့ပတ်သက်ပြီးတော့ ပြည့်စုံစွာလိုက်နာအကောင် အထည်မဖော်နိုင်သေးတာတွေကို ကြည့်ပြီးတော့ အဆိုရှင်ရဲ့ တိုက်တွန်းမှုကလည်း အတိုင်းအတာ တစ်ခုအထိ ထိရောက်နိုင်ပါစေလို့ ဆန္ဒပြု ရင်းနဲ့အဆိုကို ထောက်ခံဆွေးနွေးအပ်ပါတယ်။ အားလုံး ကျေးဇူးတင်ပါတယ်။</speech>
<speech type='speaker'>သဘောတူခေါင်လန်ဖူးမဲဆန္ဒနယ်မှ ဦးအာမိုးဆီ ဆွေးနွေးဖို့ ဖြစ်ပါတယ်။</speech>
<speech><mp id='1363'>ဦးအာမိုးဆီ(ခေါင်လန်ဖူးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုအဆင့်အဖွဲ့အစည်းဝင်များ လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ခေါင်လန်ဖူးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးအာမိုးဆီ ဖြစ်ပါတယ်။ ကျွန်တော့်အနေဖြင့် မြောင်းမြမဲဆန္ဒနယ်က ဒေါက်တာစိုးမိုးသူ တင်သွင်းသည့်အဆိုအား ထောက်ခံဆွေးနွေးသွားမှာဖြစ်ပါတယ်။ ဥက္ကဌကြီးခင်ဗျား။ မြန်မာနိုင်ငံ၏ ၂၀၁၈-၂၀၁၉ ဘဏ္ဍာရေးနှစ်မှစတင်ကာ အောက်တိုဘာလ ၁ ရက်နေ့မှ စက်တင်ဘာလ ၃၀ ရက်နေ့အထိ ပြောင်းလဲသတ်မှတ်မှုဟာ ၃၁-၁၀-၂၀၁၇ ရက်နေ့တွင် ဆွေးနွေးအတည်ပြုခဲ့ပြီး ဖြစ်ပါတယ်။ ပြည်ထောင်စုအစိုးရအဖွဲ့မှ ဘဏ္ဍာရေးနှစ် ပြောင်းလဲသတ်မှတ် လိုက်ခြင်းမှာ လိုအပ်နေသောအခြေခံအဆောက်အဦများ အရှိန်အဟုန်ဖြင့် တည်ဆောက်ရန် လိုအပ် နေသောကြောင့် ဖြစ်ကြောင်း၊ သူတို့ဆောင်ရွက်ရန် တစ်ဆက်တည်းဖြစ်သော ပွင့်လင်းရာသီအများဆုံး ရရှိနိုင်စေရန်နှင့် သုံးလပတ်အလိုက် ဘဏ္ဍာငွေသုံးစွဲမှုများ ပိုမိုညီညွတ်မျှတလာစေရန်အတွက် ဖြစ်ကြောင်း စီမံကိန်းနှင့်ဘဏ္ဍာရေးဝန်ကြီးဌာနမှ တင်ပြခဲ့သည်ကို တွေ့ရှိရပါတယ်။ သို့ရာတွင် ၂၀၁၈-၂၀၁၉ ဘဏ္ဍာရေးနှစ်တွင် ဆောင်ရွက်ခဲ့မှုများကိုကြည့်ပါက အားနည်းချက်များစွာရှိနေသေး သည်ကို တွေ့ရှိရပါတယ်။ ပြည်ထောင်စုအစိုးရအဖွဲ့မှ ချမှတ်ထားသောမူဝါဒများသည် နိုင်ငံတော် အတွက် အလွန်ကောင်းမွန်တယ်လို့ ပြောနေသော်လည်း အချို့ဒေသများတွင် ဆောင်ရွက်လျက်ရှိသည့် တင်ဒါလုပ်ငန်းများမှာ နှောင့်နှေးကြန့်ကြာမှုများဖြစ်သည့်အပြင် စီမံခန့်ခွဲမှုအားနည်းချက်များစွာ ဖြစ်ပေါ်နေပြီး သတ်မှတ်အချိန်အမီ ဆောင်ရွက်နိုင်ခြင်းမရှိသည့် လုပ်ငန်းများစွာရှိနေသည်ကို တွေ့ရှိ ရပါတယ်။ ကျွန်တော်တို့ကချင်ပြည်နယ်ရှိ အချို့မြို့နယ်များမှာ နှစ်စဉ်မေလမှ အောက်တိုဘာလ ဒုတိယအပတ်အထိ မိုးများပြီး တည်ဆောက်ရေးလုပ်ငန်းများ လုပ်ကိုင်ရန် များစွာအခက်အခဲရှိနေ သည်ကို တွေ့ရှိနေရပါတယ်။ မိုးတွင်းကာလတွင် တည်ဆောက်ရေးလုပ်ငန်းများဆောင်ရွက်ရပါက လမ်းတံတားများ ပျက်စီး ခြင်းနှင့် တည်ဆောက်ရေးပစ္စည်းများ တန်ဖိုးအဆမတန်ကြီးမြှင့်ခြင်းတို့ကြောင့် တည်ဆောက်ရေး လုပ်ငန်းလုပ်ကိုင်နေသည့်အဖွဲ့အစည်းနှင့် ကုမ္ပဏီများမှာလည်း အခက်အခဲကြားတွင် ဒေသအကျိုးကို မျှော်ကိုးပြီး ဆောင်ရွက်နေသည်ကို တွေ့ရှိနေရပါတယ်။ ကျွန်တော့်ကို Power Point အသုံးပြုခွင့်ပြု ပါ။ ကျွန်တော်တို့ခေါင်လန်ဖူးမြို့နယ်ရဲ့ နှစ်စဉ်မိုးရွာရက်တွေကို ဖော်ပြထားတဲ့ပုံတွေ ဖြစ်ပါတယ်။ ဒီလို မိုးတွင်းမှာ လုပ်ငန်းတွေဆောင်ရွက်တဲ့အချိန်ကျတော့ ဆောက်လုပ်ရေးပစ္စည်းတွေ အခက်အခဲများစွာ၊ အခက်အခဲကြားထဲမှာ သယ်ယူနေရတဲ့ပုံတွေ ဖြစ်ပါတယ်။ လားတွေကိုအသုံးပြုပြီးမှ ပျဉ်တွေကို သယ်ယူနေခြင်းပုံတွေ ဖြစ်ပါတယ်။ ဒါတွေကတော့ ဆောက်လုပ်ရေးလုပ်ငန်းသုံးဘိလပ်မြေတွေ သယ်ယူနေတဲ့ပုံတွေ ဖြစ်ပါတယ်။ ဒါကြောင့် ဒီနှစ် ၂၀၁၉ ခုနှစ်မှာလည်း မေလလောက်ကတည်းက မိုးများအဆက်မပြတ်ရွာသွန်းသဖြင့် ပူတာအိုခရိုင်အခြေစိုက် ဆောက်လုပ်ရေးလုပ်ငန်းရှင်များအဖွဲ့မှ တည်ဆောက်ရေးလုပ်ငန်းများ လုပ်ကိုင်ရန်အခက်အခဲရှိသဖြင့် လုပ်ငန်းများရပ်နားခွင့်ပြု ပေးပါရန် သက်ဆိုင်ရာသို့ အသနားခံစာတင်ပြခဲ့သည်ကိုလည်း တွေ့ရှိနေရပါတယ်။ အဆိုပါနှစ်စဉ်မိုးများသည့်တောင်ပေါ်ဒေသဖြစ်သည့် ပူတာအိုခရိုင်အပါအဝင် ချီဖွေမြို့နယ်၊ ဆော့လော်မြို့နယ်များတွင် တည်ဆောက်ရေးလုပ်ငန်းများ ဆောင်ရွက်နိုင်ရန်အတွက် အကောင်းဆုံးအချိန်မှာ နိုဝင်ဘာလမှ ဧပြီလအတွင်းမှာဖြစ်သည်ကို တွေ့ရှိနေရပါတယ်။ မြေပြန့်ဒေသ၊ မိုးနည်းသည့်ဒေသများတွင် တည်ဆောက်ရေးလုပ်ငန်းများ ဆောင်ရွက်ရာတွင် တည်ဆောက်ရေးလုပ်ငန်းသုံးပစ္စည်းများကို ဖုန်းလေးတစ်ချက်ဆက်လိုက်ရုံနဲ့ လုပ်ငန်းခွင်သို့ အရောက်ပို့ဆောင်ပေးသော်လည်း ကျွန်တော်တို့ တောင်ပေါ်ဒေသ၊ မိုးများသည့်ဒေသနှင့် လမ်းပန်းဆက်သွယ်ရေးခက်ခဲသည့်ဒေသများတွင် တည်ဆောက်ရေးလုပ်ငန်းများ ဆောင်ရွက်ရာတွင် များစွာအခက်အခဲရှိနေသည်ကို တွေ့ရှိရပါတယ်။ ဥပမာအနေဖြင့် မိမိတို့ခေါင်လန်ဖူးမြို့နယ်တွင် ဆောင်ရွက်နေသည့် ကျေးလက်ကျန်းမာရေး ဌာနအဆောက်အအုံလေးလုံးမှာ ပွင့်လင်းရာသီမဟုတ်ဘဲ မိုးတွင်းကာလတွင် ဆောင်ရွက်နေရပါ သဖြင့် လက်ရှိအချိန်အထိ ပြီးစီးမှုရာခိုင်နှုန်းက ၁၀ ရာခိုင်နှုန်းအပြင်မရှိသည်ကို တွေ့ရှိနေရပါတယ်။ အဆိုပါအားနည်းချက် Institutional Awareness အား စီမံခန့်ခွဲမှုနည်းလမ်းများဖြင့် ကြပ်မတ်ဆောင်ရွက်ရန် လိုအပ်ပြီး နိုင်ငံတော်သမ္မတရုံးမှလည်း တင်ဒါလုပ်ထုံးလုပ်နည်းဆိုင်ရာ ညွှန်ကြားချက် အမှတ်(၁/၂၀၁၇)အား ထုတ်ပြန်ထားပြီးဖြစ်သည့်အတွက် အဆိုပါညွှန်ကြားချက်များတွင် ပါရှိသော စည်းမျဉ်းစည်းကမ်း၊ လုပ်ထုံးလုပ်နည်းများ၊ ပြည်ထောင်စုအဆင့် ဌာနဆိုင်ရာအဖွဲ့အစည်းများ၊ တိုင်းဒေသကြီးနှင့်ပြည်နယ်အစိုးရအဖွဲ့မှ လိုက်နာဆောင်ရွက်ရမှာဖြစ်ပြီး ပြောင်းလဲခဲ့သည့် ဘဏ္ဍာရေး နှစ်နှင့်အညီ တည်ဆောက်ရေးတင်ဒါခေါ်ယူခြင်းလုပ်ငန်းများအား နှစ်စဉ် ပထမသုံးလပတ်အတွင်း အပြီးပြတ်ဆောင်ရွက်နိုင်မှသာ လုပ်ငန်းများဆောင်ရွက်မည့်အဖွဲ့အစည်းနှင့် ကုမ္ပဏီတို့မှာလည်း အဆင်ပြေစွာဆောင်ရွက်နိုင်မှာ ဖြစ်ပါတယ်။ တည်ဆောက်သောအဖွဲ့အစည်းနှင့်ကုမ္ပဏီများ နစ်နာမှုမရှိစေ ရန်အတွက် လုပ်ငန်းပြီးစီးမှုအလိုက် ဘဏ္ဍာငွေများ အမြန်ပေးချေရန် လိုအပ်ကြောင်းတင်ပြလိုပါ တယ်။ သို့ဖြစ်ပါ၍ ဘဏ္ဍာရေးနှစ်ပြောင်းလဲသတ်မှတ်ခြင်း၏အနှစ်သာရအား ပိုမိုထိရောက်စွာ အကောင်အထည်ဖော်ဆောင်ရွက်နိုင်ရန်အတွက် လာမည့်ဘဏ္ဍာရေးနှစ်မှစ၍ တည်ဆောက်ရေး တင်ဒါခေါ်ယူခြင်းလုပ်ငန်းအား ဘဏ္ဍာရေးနှစ်၏ပထမသုံးလပတ်အတွင်း အပြီးပြတ်ဆောင်ရွက်sပါရန် ပြည်ထောင်စုအစိုးရအား တိုက်တွန်းကြောင်းအဆိုအား ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူချောက်မဲဆန္ဒနယ်မှ ဦးဘိုကြီး ဆွေးနွေးဖို့ ဖြစ်ပါတယ်။</speech>
<speech><mp id='1455'>ဦးဘိုကြီး(ချောက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ မြောင်းမြမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူ တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ နိုင်ငံတော်သမ္မတရုံးမှ ထုတ်ပြန်ထားတဲ့ တင်ဒါလုပ်ထုံးလုပ်နည်းဆိုင်ရာ ညွှန်ကြားချက် (၁/၂၀၁၇)တွင် ပါရှိသောအချက်များ၊ စည်မျဉ်းစည်းကမ်း၊ လုပ်ထုံးလုပ်နည်းများအတိုင်း မဆောင်ရွက် ကြသည်ကို အဆိုရှင်မှလည်းကောင်း၊ ယခုထောက်ခံဆွေးနွေးတင်ပြတဲ့ ပြည်သူ့လွှတ်တော် ကိုယ်စားလှယ်များမှလည်းကောင်း၊ သက်သေအထောက်အထားများဖြင့် ရှင်းလင်းဆွေးနွေးသွားကြ တာကို စိတ်မကောင်းစွာ ကြားသိရပါတယ်။ ဥပမာတစ်ခု တင်ပြလိုပါတယ်။ ချောက်မြို့ ကားကြီးကွင်း ဖြစ်ပေါ်လာစေရေး အခြေခံလုပ်ငန်းလုပ်ဆောင်ရန် ပထမကျပ်သိန်း ၁၅၀၀ ဖြင့် ခွင့်ပြုခဲ့ပါတယ်။ ၎င်း ခွင့်ပြုချက်အစား မြို့နယ်အတွင်း အခြားဖွံ့ဖြိုးရေးလုပ်ငန်းများ လုပ်ဆောင်ရန် ခွင့်ပြုခဲ့ပြန်ပါတယ်။ တစ်ဖန် ခွင့်ပြုချက်ကို ပယ်ဖျက်ပြီး စက်ယန္တရားဝယ်ရန် ဆောင်ရွက်ခဲ့သော်လည်း နောက်ဆုံးမှာတော့ ချောက်မြို့ ကားကြီးကွင်းအတွက် အခြေခံလုပ်ငန်းများ လုပ်ဆောင်ရန် တိုင်းဒေသကြီးစည်ပင် သာယာရေးအဖွဲ့မှ ကျပ်သိန်း ၇၈၀ ဖြင့် ခွင့်ပြုခဲ့ပါတယ်။ တင်ဒါလျှောက်ထားလိုတဲ့ကုမ္ပဏီများ အနေဖြင့် ၁၄-၈-၂၀၁၉ ရက်နေ့ နောက်ဆုံးထား တင်ဒါတင်ရန်သတ်မှတ်ပြီး ၁၅-၈-၂၀၁၉ ရက်နေ့ တွင် ချောက်မြို့နယ်တင်ဒါကော်မတီအဖွဲ့မှစိစစ်ရာ လျှောက်ထားသူကုမ္ပဏီကိုးခုအနက် နည်းပညာ ဆိုင်ရာကုမ္ပဏီငါးခုသာ အောင်မြင်ခဲ့ပြီး ဘဏ္ဍာရေးဆိုင်ရာအဆိုပြုလွှာကို ဆက်လက်စိစစ်ရာ ကုမ္ပဏီ လေးခုမှ တင်ပြမှုမှာ ကြမ်းခင်းဈေးသတ်မှတ်ဘောင်အတွင်း မမီသဖြင့် ကုမ္ပဏီတစ်ခုတည်းကသာ ကျပ်သိန်း ၇၈၀ နှင့် အောင်မြင်သည်ဟု တင်ဒါကော်မတီအဖွဲ့မှ ကြေညာခဲ့ပြီး တိုင်းဒေသကြီးသို့ တင်ပြခဲ့ပါတယ်။ သို့သော် ချောက်မြို့စည်ပင်သာယာရေးအဖွဲ့ရုံး၌ ၂၄-၈-၂၀၁၉ ရက်နေ့တွင် တိုင်းဒေသကြီးစည်ပင်သာယာရေးဝန်ကြီး၊ လွှတ်တော်ကိုယ်စားလှယ်များ၊ စည်ပင်သာယာရေးဝန်ထမ်း များ၊ ကုမ္ပဏီငါးခုနှင့် တင်ဒါကိစ္စအတွက် အစည်းအဝေးပြန်လည်ကျင်းပကာ တင်ဒါအောင်မြင်ခဲ့တဲ့ ကုမ္ပဏီက တင်ပြပါကျပ်သိန်း ၇၈၀ တွင် ကုန်သွယ်လုပ်ငန်းခွန်မပါဝင်သဖြင့် သတ်မှတ်ခွင့်ပြု ဈေး ထက် ကျော်လွန်နေ၍ တင်ဒါအောင်မြင်ပါဟု တိုင်းဒေသကြီးစည်ပင်သာယာရေးတာဝန်ရှိသူမှ ပြောကြားရာ တင်ဒါအောင်မြင်တဲ့ကုမ္ပဏီမှ တင်ဒါစည်းမျဉ်းအရ လျှောက်လွှာတွင် ကုန်သွယ်လုပ်ငန်း ခွန်အပါအဝင်ဟု ဖော်ပြထားသဖြင့် ၎င်းတို့အဆိုပြု ဈေးမှာ ကုန်သည်လုပ်ငန်းခွန်ပါဝင်သည်ဟု ရှင်းလင်းတင်ပြခဲ့သော်လည်း တင်ဒါအောင်မြင်သည်ဟု ကြေညာခံခဲ့ရသည့်ကုမ္ပဏီမှာ တင်ဒါ မအောင်မြင်ဟု ပယ်ဖျက်ခံရပြီး ယခင်နည်းပညာဆိုင်ရာ အောင်မြင်ခဲ့တဲ့ကုမ္ပဏီငါးခုအား ကြမ်းခင်း ဈေးမသတ်မှတ်ဘဲ အဆိုပြု ဈေးနှုန်းတင်ပြစေခဲ့ရာ ပထမအောင်မြင်ခဲ့တဲ့ကုမ္ပဏီက ရှုံးသွားပြီးတော့ ကျန်ကုမ္ပဏီတစ်ခုမှ ကျပ်သိန်း ၇၀၀ ဖြင့် တင်ဒါအောင်မြင်ခဲ့ပါတယ်။ မူလတင်ဒါပါလုပ်ငန်းအပြင် ခြံစည်းရိုးခတ်ရန် လုပ်ငန်းအပိုတစ်ခုပါ တည်ဆောက်ပေးမယ်လို့ ဒုတိယအကြိမ် တင်ဒါအောင်မြင်ခဲ့တဲ့ကုမ္ပဏီမှ သဘောတူခဲ့ပါတယ်။ ယနေ့ ၅-၉-၂၀၁၉ ရက်နေ့ဆို လျှင် ဘဏ္ဍာရေးနှစ်ကုန်ဆုံးရန် ရက်ပေါင်း ၂၅ ရက်သာ ကျန်ပါတော့တယ်။ လွှတ်တော်ကိုယ်စားလှယ် များနှင့် ပြည်သူများအနေဖြင့် တင်ဒါပါတည်ဆောက်ရေးလုပ်ငန်းအတိုင်း တင်ဒါစည်းမျဉ်းစည်ကမ်း များအရ ဆောင်ရွက်မှုရှိ/မရှိကို စောင့်ကြည့်ထိန်းကျောင်းပေးကြရန်သာရှိပါကြောင်း ဥက္ကဋ္ဌကြီးမှ တစ်ဆင့် ဆွေးနွေးအကြံပြုအပ်ပါတယ်။ ဒုတိယအချက်အနေဖြင့် တင်ဒါလုပ်ငန်း လုပ်ထုံးလုပ်နည်း ညွှန်ကြားချက်(၁/၂၀၁၇) အပိုဒ် ၄ တွင် ပြည်ထောင်စုတိုင်းဒေသကြီးနှင့် ပြည်နယ်အစိုးရဌာနအဖွဲ့ အစည်းများအနေဖြင့် ပြည်သူများအမြင်တွင် သံသယကင်းရှင်းစေရန်အတွက် တည်ဆောက်ခြင်း၊ ပစ္စည်းဝယ်ခြင်း၊ ဝန်ဆောင်မှုရယူခြင်း၊ ငှားရမ်းခြင်းနှင့် ရောင်းချခြင်းများ ဆောင်ရွက်တဲ့အခါ တင်ဒါ အောင်မြင်တဲ့လုပ်ငန်းရှင်ကုမ္ပဏီသည် သက်ဆိုင်ရာပြည်ထောင်စုဝန်ကြီးဌာန အကြီးအကဲများ၊ တိုင်းဒေသကြီး၊ ပြည်နယ်ဝန်ကြီးချုပ်များ၊ အစိုးရအဖွဲ့ဝင်များနှင့် မိသားစုအရ၊ လူမှုရေးအရ၊ စီးပွားရေးအရနှင့် လုပ်ငန်းအရ ပတ်သက်ခြင်းတို့ရှိပါက ပြည်ထောင်စုအစိုးရအဖွဲ့သို့တင်ပြ၍ ခွင့်ပြု ချက်ရယူပါမည်။ ထို့အပြင် တင်ဒါရွေးချယ်မှုကို မလျော်သြဇာသုံး၍ တစ်နည်းနည်းဖြင့် လွှမ်းမိုးဆောင်ရွက်ခြင်းများကိုလည်း လက်မခံဘဲ တရားမျှတမှုရှိစွာ၊ ပွင့်လင်းမြင်သာစွာ ဆောင်ရွက်ရန် ဖြစ်သည်ကိုလည်း ဖော်ပြပါပါရှိပါတယ်။ တင်ဒါလျှောက်လွှာနဲ့ လျှောက်တဲ့ကုမ္ပဏီတွေ၊ တင်ဒါ အောင်မြင်တဲ့ကုမ္ပဏီတွေမှာ အထက်ညွှန်ကြားပါအချက်အတိုင်း ဆက်စပ်မှုများရှိနေသော်လည်း အစိုးရအဖွဲ့သို့ တင်ပြ၍ ခွင့်ပြုချက်ရယူခြင်းမျိုး မတွေ့ရပါ။ သမ္မတ၏အမိန့်စာထုတ်ပြန်ပြီးလျှင် အစိုးရဌာန အားလုံးမှာ လိုက်နာဆောင်ရွက်ကြရန် အချိန်ကျရောက်နေပြီလို့ အကြံပြုပါတယ်။ သို့ပါ၍ ဘဏ္ဍာရေးနှစ်တစ်နှစ်ကုန်ပြီးတိုင်း တင်ဒါအောင်မြင်တဲ့ကုမ္ပဏီအားလုံးရဲ့ စာရင်းကို ပြည်သူများသိရှိ စေရန် ပွင့်လင်းမြင်သာစွာ တရားဝင်စာရင်းများ ထုတ်ပြန်သင့်ပါတယ်။ ၎င်းစာရင်းတွင် အထက်ပါ (၁/၂၀၁၇)ထုတ်ပြန်ချက်အတိုင်း တင်ဒါအောင်မြင်တဲ့ကုမ္ပဏီများ၏အမည်၏နောက်တွင် ဆက်စပ် နေတဲ့ ပတ်သက်သူများ၏အမည်များပါ ထည့်သွင်းကြော်ငြာပေးရန် အကြံပြု ပါတယ်။ တတိယအချက်အနေဖြင့် ဘဏ္ဍာရေးနှစ်စစချင်း တင်ဒါလုပ်ငန်းများ စတင်နိုင်ရန်အတွက် တင်ဒါခေါ်မည့်လုပ်ငန်းများအတွက် Soil Test စရိတ်များ၊ ဒီဇိုင်းဆွဲစရိတ်များစသည်တို့ကို ယခင်နှစ် ဖြည့်စွက်ရန်ပုံငွေများ ရေးဆွဲရာတွင် ခန့်မှန်းအသုံးစရိတ်များ ထည့်သွင်းတောင်းခံသင့်ပါတယ်။ သို့မှသာ ဘတ်ဂျက်နှစ်စတင်တင်ချင်း တင်ဒါခေါ်ယူခြင်းလုပ်ငန်းများကို စတင်လုပ်ကိုင်လာနိုင်ပြီး သတ်မှတ်ကာလအတွင်း အချိန်မီပြီးစီးနိုင်မည်ဖြစ်ကြောင်း အကြံပြု အပ်ပါတယ်။ နောက်ဆုံးအချက် အနေဖြင့် ပြည်ထောင်စုအဆင့် တိုင်းဒေသကြီး၊ ပြည်နယ်များနှင့် တင်ဒါလုပ်ငန်းများ ပြီးစီးစေရန်ဆောင်ရွက်မည့်၊ ကြာမြင့်မည့်လုပ်ငန်းများကို အသေအချာညှိနှိုင်းသတ်မှတ်ပေးရန် လိုအပ်ပါတယ်။ အားလုံးသဘောတူဆုံးဖြတ်ပြီးပါက တင်ဒါလုပ်ငန်းမှာ သတ်မှတ်ကာလထက် ကျော်လွန်လာလျှင် အထူးကိစ္စရပ်များကိုသာ တင်ဒါခေါ်ယူရန်ခွင့်ပြုပြီး ပုံမှန်ကိစ္စရပ်များအတွက် သတ်မှတ်ကာလထက်ကျော်လွန်ပြီး တင်ဒါများခေါ်ယူခွင့်မပြုရန်နှင့် စည်းကမ်းလိုက်နာမှုမရှိပါက သေချာစွာစိစစ်ပြီး ထိရောက်စွာအရေးယူသင့်ပါတယ်လို့ အကြံပြု တင်ပြရင်း အဆိုရှင်ရဲ့အဆိုကို အတည်ပြုပေးပါရန် ထောက်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မင်းလှမဲဆန္ဒနယ်မှ ဒေါက်တာသန်းအောင်စိုး ဆွေးနွေးဖို့ ဖြစ်ပါတယ်</speech>
<speech><mp id='1447'>ဒေါက်တာသန်းအောင်စိုး(မင်းလှမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များအားလုံးမင်္ဂလာပါ။ မြောင်းမြမဲဆန္ဒနယ်က ဒေါက်တာစိုးမိုးသူရဲ့ အဆိုကို ထောက်ခံ ဆွေးနွေးသွားမှာဖြစ်ပါတယ်။ အဆိုရှင်က ပွင့်လင်းရာသီမှာ တည်ဆောက်ရေးလုပ်ငန်းအပြီးဆောက် နိုင်ဖို့ ရည်ရွယ်ပါတယ်။ သမ္မတရုံးကလည်း တင်ဒါလုပ်ထုံးလုပ်နည်းဆိုင်ရာ ညွှန်ကြားချက်(၁/၂၀၁၇) ကိုထုတ်ပြန်ပြီးဖြစ်ပါတယ်။ မြေပြင်မှာ မပြီးစီးကြလို့သာ ဆွေးနွေးကြခြင်းဖြစ်ပါတယ်။ တင်ဒါပြီးပေမဲ့ စာချုပ်ချုပ်ရန်ကြန့်ကြာမှုတွေလည်း ရှိပါတယ်။ Power Point သုံးစွဲခွင့်ပြုဖို့ မေတ္တာရပ်ခံအပ်ပါတယ်။ မင်းလှမြို့နယ်မှာရှိတဲ့ အောက်ကိုင်းကြီးတံတားပါ။ ဒီတံတာကို တင်ဒါခေါ်ပြီးတော့ ဇန်နဝါရီလ ၂၀၁၈ က ချိုးဖြစ်တာပါ။ လုပ်သားနှစ်ဦးလောက်နဲ့ သုံးဦးလောက်နဲ့လုပ်နေလို့ မိုးမကျမီပြီးဖို့ သွားပြောပါ တယ်။ မင်းလှအနောက်ခြမ်းက ကုန်စိမ်းသည်ဟာ အဓိကလမ်းဖြစ်တဲ့အတွက်ကြောင့် တာဝန်ခံနှင့် ကုမ္ပဏီကိုပါ အကြိမ်ကြိမ်ဖုန်းဆက်ပြီး မေတ္တာရပ်ခံပါတယ်။ လူကိုယ်တိုင်လည်း အကြိမ်ကြိမ်သွားရောက် ပြောပါတယ်။ မေလကုန်ပြီးမယ်ပြောပါတယ်။ မပြီးတဲ့အတွက် ကျေးလက်လမ်းဦးစီးကိုခေါ်ပြီးတော့ သွားပြောပါတယ်။ ကျေးလက်လမ်းဦးစီးကလည်း သတိပေးစာသုံးကြိမ် ထုတ်ပါတယ်။ QC တွေကို လည်းဖုန်းဆက်ပါတယ်။ အဲဒီမှာ မပြီးနိုင်တဲ့အတွက် ဆောက်လုပ်ရေးပြည်ထောင်စုဒုတိယဝန်ကြီး လိုက်ပါကြည့်ရှုစစ်ဆေးပေးပါတယ်။ သုံးပတ်အတွင်း ပြီးအောင်လုပ်မယ်လို့ပြောပါတယ်။ ဒါပေမဲ့ အခု သြဂုတ်လကုန်တဲ့အထိ လုပ်ငန်းမအပ်ရသေးပါဘူး။ အဲဒီတောင်ညို ကုန်း-သနာပိုလမ်းပေါ်မှာရှိတဲ့ နောက်တံတားတစ်စင်းပါ။ ကညင်ပင်တံတားကြီး ကျိုးပေါက်နေတာဖြစ်ပါတယ်။ ၁၉၂၁ ခုနှစ်က ဂျွန်နှင့်ဘက်တလာကုမ္ပဏီက ဆောက်ထားပြီး ကုန်စိမ်းသည်ကအဓိကလမ်းကြီးဖြစ်လို့ ဒုတိယဝန်ကြီးအား တင်ပြတဲ့အခါမှာ ချက်ခြင်းဆောက်ပေး ပါတယ်။ ဧပြီလ ၁၈ ရက်နေ့က စဆောက်ပြီး မေလကုန်မှာပြီးစီးပါတယ်။ မင်းလှအနောက်ခြမ်းက ပြည်သူတွေလည်း ကျေးဇူးတင်လှတဲ့အတွက် ဒုတိယဝန်ကြီးနှင့်တွေ့ဆုံပွဲလုပ်ပေးပါတယ်။ တံတား အဟောင်းက နှစ် ၁၀၀ ပြည့်တော့မှာမို့ ထိန်းသိမ်းထားဖို့နှင့် ကတ္တရာလမ်းဟောင်းဖြစ်လို့ နောက်ခင်း ရင်လည်း ကတ္တရာလမ်းပဲခင်းဖို့ ဒုတိယဝန်ကြီးက မှာကြားခဲ့ပါတယ်။ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ လုပ်ငန်းအချိန်မီ မပြီးရင်၊ စံချိန်စံညွှန်းမပြည့်ရင်၊ ပြည်သူတွေကလည်း လွှတ်တော်ကိုယ်စားလှယ်တွေကိုအားကိုးတကြီး ရင်ဖွင့်ကြပါတယ်။ ကိုယ်စားလှယ်တွေကလည်း အလုပ်မှာဝင်ရောက်စွက်ဖက်မှုမဖြစ်အောင် ထိန်းညှိဆောင်ရွက်ကြရပါတယ်။ တင်ဒါကိုသုံးလအတွင်း အပြီးခေါ်ဖို့၊ စာချုပ်ကိုလည်း အမြန်ချုပ်ဖို့၊ ကုမ္ပဏီ တွေကို စိစစ်ရာမှာလည်း သမိုင်းကြောင်း လုပ်အားနှင့် တခြားနေရာတွေမှာ တင်ဒါအောင်ထားခြင်း တွေရှိ/မရှိ စိစစ်ဖို့လိုပါတယ်။ ကုမ္ပဏီတွေကို Black List စာရင်းသွင်းရင်လည်း တခြားနာမည်နှင့် ကုမ္ပဏီထောင်ခြင်း၊ တခြားလူအမည်နှင့်မှတ်ပုံတင်ခြင်းတွေကိုလည်း သတိထားဆောင်ရွက်ရမှာ ဖြစ်ပါတယ်လို့ ဆွေးနွေးရင်း အဆိုကို လေးလေးနက်နက်ထောက်ခံအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type='speaker'>လက်ပံတန်းမဲဆန္ဒနယ်မှ ဦးကျော်မင်း ဆွေးနွေးဖို့ ဖြစ်ပါတယ်</speech>
<speech><mp id='1168'>ဦးကျော်မင်း(လက်ပံတန်းမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါခင်ဗျား။ ၂-၈-၂၀၁၉ ရက်နေ့က ပြည်သူ့လွှတ်တော်(၁၃) ကြိမ်မြောက်ပုံမှန် အစည်းအဝေးမှာ အဆိုတင်သွင်းသွားတဲ့ ဒေါက်တာစိုးမိုးသူရဲ့ အဆိုနှင့်ပတ်သက်လို့ ကျွန်တော် ထောက်ခံအကြံပြု ဆွေးနွေးသွားမှာဖြစ်ပါတယ်။ ကျွန်တော့်ရှေ့က ကိုယ်စားလှယ်ကြီးများကလည်းပဲ ပြည့်ပြည့်စုံစုံ ဆွေးနွေးသွားပြီးဖြစ်တဲ့အတွက်ကြောင့် ကျွန်တော့်မြို့နယ်မှာ ဒီလိုပထမ သုံးလပတ် အတွင်းမှာ တင်ဒါလုပ်ငန်းတွေ နောက်ကျခဲ့တဲ့အတွက်ကြောင့် ဒါကိုသာဓကအနေနဲ့ Power Point နှင့် ကျွန်တော်တင်ပြပါရစေ။ ဒါကတော့ ကျွန်တော်တို့ ကျေးလက်ကျန်းမာရေးဌာနခွဲ ဖြစ်ပါတယ်။ ဒါကတော့ လက်ပံတန်းဟင်္သာတမဟာဗျူဟာကားလမ်းပေါ်မှာ Stabilization System နှင့်ဒေသဖြစ်တဲ့ ကျောက်တွေနဲ့ လုပ်ဖို့အတွက် ပျက်စီးနေတဲ့လမ်းပုံစံဖြစ်ပါတယ်။ အခုတော့နည်းနည်းကောင်းသွားပါပြီ။ ဒါကတော့ စောစောကပြောတဲ့ လက်ပံတန်း-ဟင်္သာတမဟာဗျူဟာကားလမ်းပေါ်မှာရှိတဲ့ တံတားဆောက်နေတာ ပါ။ အခုလည်း ဒီလိုပဲဖြစ်နေပါတယ်။ ဒါကတော့ အရင်လွှတ်တော်ထဲမှာ တင်ပြခဲ့တဲ့ နှစ်ပေါင်း ၁၀၀ လောက်ရှိတဲ့ ကျွန်းကလေးတံတားပါ။ ဒါကိုအခုလက်ရှိအခြေအနေက ဒီလောက်ပဲရှိနေပါသေးတယ်။ အခု မိုးထဲရေထဲမှာ တည်ဆောက်နေတဲ့ပုံလေးပါ။ အဲဒီတော့ ဒီလိုနောက်ကျနေတာတွေဟာ ပြောရမယ်ဆိုရင်တော့ အဆိုရှင်တင်သွင်းခဲ့တဲ့ ဘဏ္ဍာရေးနှစ်ရဲ့ ပထမသုံးလပတ်အတွင်းမှာ တင်ဒါ ခေါ်တဲ့လုပ်ငန်းတွေပြီးစီးအောင် မလုပ်နိုင်ခဲ့လို့ဆိုတာကို လုပ်ငန်းနှင့်သက်သေပြတာဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ အကြံပြု တင်ပြလိုတာကတော့ ဒီကိစ္စနှင့်ပတ်သက်ပြီးတော့ သမ္မတရုံးရဲ့ တင်ဒါလုပ်ငန်းစဉ်ဖြစ်တဲ့ (၁/၂၀၁၇) ညွှန်ကြားချက်တွေရှိတယ်။ နောက်တစ်ခါ ၂၀၁၇၂၀၁၈ ခုနှစ်တုန်းက ပညာရေးဝန်ကြီးဌာနရဲ့ အခြေခံပညာရေးဦးစီးဌာနကနေပြီးတော့မှ ဆောက်လုပ်ရေးဦးစီးဌာနကိုအပ်ပြီးတော့မှ လုပ်တဲ့တင်ဒါလုပ်ငန်းစဉ်တွေမှာလည်းပဲ ဒီလိုတင်ဒါ ခေါ်ယူတဲ့လုပ်ငန်းတွေဟာ ခုနစ်လ၊ ရှစ်လလောက်ကြာတဲ့အတွက်ကြောင့်မို့လို့ လုပ်ငန်းတွေမပြီးစီး ခဲ့ဘူး။ မပြီးစီးခဲ့တာကို ပြည်သူ့ငွေစာရင်းပူးပေါင်းအဖွဲ့ကနေပြီးမှစိစစ်ချက်၊ လေ့လာချက်၊ တွေ့ရှိချက်၊ သုံးသပ်ချက်၊ အကြံပြုချက်တွေနှင့် ပြည်ထောင်စုလွှတ်တော်ကြီးကလည်းပဲ ဒါအသိပေး ခဲ့ပြီးဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ နောက်ဆုံးအကြံပြုချင်တာကတော့ သမ္မတရုံးရဲ့ (၁/၂၀၁၇) ညွှန်ကြားချက်ကိုလည်း လိုက်နာရမယ်။ နောက်တစ်ခါ စောစောကပြောခဲ့တဲ့ ပြည်ထောင်စု လွှတ်တော် ပြည်သူ့ငွေစာရင်းပူးပေါင်းအဖွဲ့ရဲ့ တင်ဒါလုပ်ငန်းစဉ်အပေါ်မှာ သုံးသပ်အကြံပြုချက် တွေကို တိတိကျကျလိုက်နာမယ်ဆိုရင် ပထမသုံးလပတ်ဖြစ်တဲ့ အောက်တိုဘာလ၊ နိုဝင်ဘာလ၊ ဒီဇင်ဘာလမှာ ဒီတင်ဒါလုပ်ငန်းတွေစာချုပ်ချုပ်ပြီး ပြီးပြတ်သွားတဲ့အတွက်ကြောင့်မို့လို့ ဇန်နဝါရီလ၊ ဖေဖော်ဝါရီလ၊ မတ်လ၊ ဧပြီလ၊ ဇွန်လ ခြောက်လလောက်ဟာ တင်ဒါလုပ်ငန်းတွေ၊ တည်ဆောက်ရေး လုပ်ငန်းတွေဟာ စံချိန်စံညွှန်းမီမီနဲ့လုပ်နိုင်လိမ့်မယ်လို့ အကြံပြု ထောက်ပြဆွေးနွေးရင်းနဲ့ နိဂုံးချုပ် ပါတယ်။</speech>
<speech type='speaker'>ဒေးဒရဲမဲဆန္ဒနယ်မှ ဒေါက်တာဒေါ်ခင်ညို ဆွေးနွေးဖို့ ဖြစ်ပါတယ်</speech>
<speech><mp id='1622'>ဒေါက်တာဒေါ်ခင်ညို (ဒေးဒရဲမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ ဒေးဒရဲမဲဆန္ဒနယ်မှ ဒေါက်တာဒေါ်ခင်ညို ဖြစ်ပါ တယ်။ မြောင်းမြမဲဆန္ဒနယ်မှ ဒေါက်တာစိုးမိုးသူဆွေးနွေးသွားတဲ့ တည်ဆောက်ရေးတင်ဒါခေါ်ယူခြင်း လုပ်ငန်းများအား ဘဏ္ဍာရေးနှစ်ပထမပတ်သုံးလနှင့် အပြီးသတ်ဆောင်ရွက်ပေးနိုင်ရန် ပြည်ထောင်စု အစိုးရအားတိုက်တွန်းကြောင်းအဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးရှင့်။ ကျွန်မတို့နိုင်ငံတော်အစိုးရက တိုင်းပြည်ဖွံ့ဖြိုးတိုးတက်ရေးအတွက် Infrastructure အဆောက်အအုံများကို တည်ဆောက်ပေးနေပါတယ်။ စာသင်ကျောင်း၊ ဆေးရုံ၊ ဆေးပေးခန်း၊ လမ်း၊ တံတားများကို တောင်းဆိုသလောက်စိစစ်ပြီး ခွင့်ပြု ပေးနေပါတယ်။ ကျေးရွာတွေ ကလည်း စည်းကမ်း၊ ကျောင်း၊ လမ်းများကြောင့် အလွန်ပျော်ရွှင်ကျေနပ်ဝမ်းမြောက်ကြပါတယ်။ ကျေးရွာများမှာ ကျောင်း၊ ဆေးခန်း၊ လမ်းတစ်ခုခုရဖို့ဆိုတာ နှစ်တော်တော်ကြာမှ တစ်ခါပဲရကြတာပါ။ ဒီအဆောက်အဦမကောင်းလို့ နောက်တစ်ခါပြန်ပြင်ဖို့၊ ပြန်ရဖို့ဆိုရင်မလွယ်ပါဘူး။ အဆောက်အဦ ကောင်းကောင်းရဖို့ သူတို့လည်းမျှော်လင့်ကြပါတယ်။ ပြည်ထောင်စုက ဘတ်ဂျက်ကျတဲ့ အဆောက်အဦ တွေကို ပြည်နယ်နှင့် တိုင်းဒေသကြီးအစိုးရကစီမံပြီးတော့၊ တင်ဒါခေါ်ယူပြီးတော့ ဆောင်ရွက်ပေးရ ပါတယ်။ ကုမ္ပဏီတွေကို ဆောက်လုပ်ခွင့်ချပေးတဲ့ Process ကို သူတို့က တိုင်းဒေသကြီးအစိုးရက အကောင်အထည်ဖော်ရပါတယ်။ Process အမှန်က အဆောက်အဦ အမျိုးအစားရွေးချယ်တာနဲ့ ဆောက်လုပ်မှုကာလရွေးချယ်ခြင်းနှင့်ပတ်သက်ပြီး ကျွန်မတို့မြို့နယ်နဲ့ စံပြုပြီးတင်ပြဆွေးနွေးလိုပါ တယ်။ ကျွန်မရဲ့ မဲဆန္ဒနယ်ဖြစ်တဲ့ ဒေးဒရဲဟာ ပင်လယ်ကမ်းခြေနဲ့နီးပါတယ်။ ၂၀၀၈ ခုနှစ် နာဂစ် မုန်တိုင်းကာလက ကျောင်းတော်တော်များများပျက်စီးခဲ့ပါတယ်။ အလှူရှင်တွေနဲ့ ကျေးရွာလူထုက ကိုယ်ထူကိုယ်ထရတဲ့သစ်တွေနဲ့ အရေးပေါ်ဆောက်ခဲ့ကြတဲ့အတွက် ၁၀ နှစ်ကျော်ကြာလာတဲ့အခါ ကျမှ ဒီအဆောက်အအုံတွေဟာ သစ်တွေကမကောင်းတော့ တော်တော်များများပျက်စီးလာပြီး အန္တရာယ်ရှိအဆောက်အအုံဖြစ်လာပါတယ်။ ၂၀၁၈-၂၀၁၉ မှာ ဒေးဒရဲမြို့နယ်မှာ ကျောင်း ၂၃ ကျောင်းဆောက်လုပ်ခဲ့ကြပါတယ်။ မြို့ အနီးအနားမှာ ခြောက်ကျောင်းလောက်နဲ့ ကျန်တာတွေက ရွာတွေမှာပါ။ ပင်လယ်နဲ့ထိစပ်တဲ့ရွာငါးရွာပါပါတယ်။ ကျောင်းအမျိုးအစားတွေ၊ အဆောက်အအုံ အမျိုးအစားတွေကတော့ သံကူကွန်ကရစ်က ရှစ်ကျောင်းကျပြီးတော့ Steel Structure က ၁၅ ကျောင်းဖြစ်ပါတယ်။ ပင်လယ်နဲ့စပ်နေတဲ့ရွာငါးရွာမှာ Steel Structure ကျောင်းငါးကျောင်းပါပါ တယ်။ အမျိုးအစားနှစ်ခုအနက်မှ RC သံကူကွန်ကရစ်နဲ့ Steel Structure နှစ်မျိုးမှာ Steel Structure ဆိုတာ ပင်လယ်ရေငန်နဲ့ထိတွေ့တဲ့အခါမှာလည်းကောင်း၊ ဒီတိုင်းနေရင် ပင်လယ်ရေထဲမှာ ပါလာတဲ့ အငန်အထိအတွေ့သော်လည်းကောင်း အချိန်ကြာလာတဲ့အခါမှာ သံချေးတက်တတ်တဲ့ အတွက် ရေရှည်မှာဆိုရင် Steel Structure က RC လောက် ခိုင်ခန့်မှုမရှိနိုင်ပါဘူး။ ပင်လယ်ကမ်းခြေနေရာများမှာ အခုလိုမျိုး Steel Structure ချတဲ့အတွက် ကျွန်မတို့ဒေသ အတွက် အဆင်မပြေနိုင်ဘူးလို့ ယူဆပါတယ်။ နောက်တစ်ခုကတော့ ဆောက်လုပ်ခွင့်ကာလဖြစ်ပါ တယ်။ ဧပြီလမှာ ပြီးတော့ လုပ်ငန်းစပါတယ်။ ပြင်ဆင်တာနဲ့ ငါးလပိုင်းမှာစပြီးတော့ စက်တင်ဘာလ ကိုးလပိုင်းမှာအပြီးဆောက်ရမယ်လို့ ပြောပါတယ်။ လုပ်ငန်းစတဲ့ကာလက ငါးလပိုင်းစပြီးတော့ခြောက်လပိုင်း၊ ခုနစ်လပိုင်း မိုးတွင်းကာလတည့်တည့်ဖြစ်နေပါတယ်။ လုပ်ငန်းအစ မြေကြီးစတူးတဲ့ အခါတည်းက မြေကြီးကရေတွေပန်းထွက်လာပြီးတော့ ရေပြည့်လာပါတယ်။ ရေထဲမှာ ရေတွင်းတူးပြီးတော့ ဘိလပ်မြေကွန်ကရစ်ကို ရေကိုစုပ်လိုက် ဘိလပ်မြေလောင်းလိုက်၊ ပြန်စုပ်လိုက် ပြန်လောင်း လိုက် ဒီလိုမျိုးလုပ်ရပါတယ်။ ရေတောထဲမှာ ကွန်ကရစ်လောင်းရတဲ့အတွက်ကြောင့်မို့လို့ အဆင်မပြေ ပါဘူး။ မုန်တိုင်းရက်ရှိလို့ရှိရင် မိုးများများရွာပြီး ရက်ရှည်မိုးရွာနေရင် ပိုပြီးတော့ဆိုးပါတယ်။ တစ်နေရာမှာ ကွန်ကရစ်လောင်းထားတဲ့အလွှာနဲ့ နောက်နေ့ထပ်လောင်းတဲ့အလွှာနဲ့ကြားထဲမှာ နုန်းမြေကိုမစုတ်မိဘဲနဲ့ ကွန်ကရစ်လောင်းလိုက်တဲ့အတွက်ကြောင့်မို့လို့ ဒီကွန်ကရစ်နှစ်လွှာကြားထဲမှာ နုန်းလွှာခံသွားတဲ့အတွက်ကြောင့်မို့လို့ တိုင်ကိုတိုင်လှုပ်နေတာကို ရွာကပြောတဲ့အတွက် သွားရောက်စစ်ဆေးတဲ့အခါမှာ တွေ့ရှိခဲ့ရပါတယ်။ ပြန်ဖျက်ပြီး ပြန်ပြင်ခိုင်းခဲ့ရပါတယ်။ ဥက္ကဋ္ဌကြီးရှင့်။ Power Point အသုံးပြုခွင့်ပေးပါရှင့်။ ဒါကတော့ နမူနာပြောတာပါ။ ဒါကတော့ လက်ရှိ ရှိနေတဲ့ကျောင်းလေးတွေက ဒီလိုပဲသုံးနေရသေးတာရှိပါတယ်။ ဒါလိုနေသေးတယ်ဆိုတာ ပြောတာပါ။ နောက်တစ်ခုက ဒီဥစ္စာ Cyclone Shelter ဖြစ်ပါတယ်။ ကလေးတွေက ကျောင်းက ဆောက်နေဆဲဖြစ်တဲ့အတွက်ကြောင့် Cyclone Shelter မှာသွားပြီးတော့ တည်နေရပါတယ်။ Cyclone Shelter ရဲ့ အခြေအနေဖြစ်ပါတယ်။ ကလေးတွေက အဲဒီလိုအပေါ်မှာ ခုံလည်းမပါဘဲနဲ့ ဒီလိုသင်ရပါတယ်။ အဆောက်အဦရဲ့နေရာဖြစ်ပါတယ်။ ဒီဟာကိုစုပြီးတော့ လောင်းတဲ့အခါမှာ မိုးရေ ထဲမှာ Foundation ချပြီးလောင်းရတာဟာ၊ မိုးရွာကြီးထဲမှာလောင်းရတာဟာ ခြောက်သွေ့တဲ့ရာသီမှာ လုပ်ရသလောက်အဆင်မပြေနိုင်ပါဘူး။ ဒါကြောင့်မို့လို့ နိုင်ငံတော်ရဲ့ စေတနာနဲ့ ပြည်သူများရဲ့ မျှော်လင့်ချက်ကို အကောင်အထည်ဖော်တဲ့နေရာမှာ စီမံခန့်ခွဲတတ်မှုကအရေးကြီးပါတယ်။ အချိန် ကာလကို သတ်မှတ်တဲ့အခါမှာ ပွင့်လင်းရာသီမှာဆိုရင်တော့ ပိုပြီးတော့အဆင်ပြေပါလိမ့်မယ်။ Power Point ရပါပြီ။ ဒါကြောင့်မို့လို့ အဆိုရှင်တင်ပြသည့်အတိုင်း ဘတ်ဂျက်ကျအဆောက်အဦများ ဆောက်လုပ်ပြီး တင်ဒါခေါ်တဲ့နေရာမှာ ဇန်နဝါရီလမှာစနိုင်မယ်ဆိုလို့ရှိရင် လုပ်ငန်းဆောင်ရွက်ရန် ကာလငါးလတာလောက်ရတဲ့အတွက်ကြောင့်မို့လို့ အချိန်ကလုံလောက်နိုင်ပါတယ်။ ပွင့်လင်းရာသီမှာ ပိုပြီးတော့ အဆင်ပြေပါလိမ့်မယ်။ ဒါကြောင့်မို့လို့ အဆောက်အဦအမျိုးအစားများကို ပင်လယ်ကမ်းရိုး တန်းဒေသများမှာ အမျိုးအစားကိုစိစစ်ပြီးရွေးချယ်ချထားပေးပါရန်နှင့် အဆိုရှင်ရဲ့ အဆိုကို ထောက်ခံ ဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type='speaker'>မြန်အောင်မဲဆန္ဒနယ်မှ ဦးခင်မောင်လတ် ဆွေးနွေးဖို့ ဖြစ်ပါတယ်</speech>
<speech><mp id='1608'>ဦးခင်မောင်လတ်(မြန်အောင်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး မင်္ဂလာပါ လို့နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ မြန်အောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်လတ် ဖြစ်ပါတယ်။ ဘဏ္ဍာရေးနှစ်ရဲ့ ပထမသုံးလပတ် အတွင်း တည်ဆောက်ရေးတင်ဒါခေါ်ယူခြင်းလုပ်ငန်းများ အပြီးအပြတ်ဆောင်ရွက်ရန်။ ဒီလို ဆောင်ရွက်ခြင်းအားဖြင့် ဘဏ္ဍာရေးနှစ်ပြောင်းလဲသတ်မှတ်ခြင်းရဲ့ အနှစ်သာရ ပိုမိုထိရောက်စွာ အကောင်အထည်ဖော်နိုင်မှာဖြစ်တဲ့အတွက် လာမယ့်ဘဏ္ဍာရေးနှစ်မှာစတင်ပြီး ပြည်ထောင်စုအစိုးရ ကိုတိုက်တွန်းကြောင်းအဆိုကို ဆွေးနွေးမှာဖြစ်ပါတယ်။ ဒီနေ့ ကျွန်တော်တို့ရဲ့ နိုင်ငံတော်ဟာ ပညာရေး၊ ကျန်းမာရေး၊ ကျေးလက်လမ်း၊ တံတားများ၊ လျှပ်စစ်ဓာတ်အားရရှိရေးလုပ်ငန်းများကို နိုင်ငံခြားထောက်ပံ့ငွေ၊ ချေးငွေ၊ ပြည်တွင်းဘတ်ဂျက်များဖြင့် အခြေခံတည်ဆောက်ရေးလုပ်ငန်းများကို စီမံချက်များချမှတ်ပြီး အရှိန်အဟုန်မြှင့်ဆောင်ရွက်နေချိန် ဖြစ်ပါတယ်။ အသစ်တည်ဆောက်မှုများ၊ မွမ်းမံပြင်ဆင်ထိန်းသိမ်းမှုများကို ၁၀ သန်းနှင့် ၁၀ သန်း အထက်လုပ်ငန်းများအတွက် (၁/၂၀၁၇)အညီ တင်ဒါခေါ်ယူဆောင်ရွက်ခဲ့ကြပါတယ်။ ဒီဖြစ်စဉ်က ကျွန်တော်တို့တည်ဆောက်ရေးလုပ်ငန်းများအတွက် ကုမ္ပဏီများလိုအပ်မှုကို ကြီးမားစွာဆွဲယူမှု (Demand Side)ကို ဖြစ်ပေါ်စေပါတယ်။ ဒီလိုအပ်မှုကိုဖြည့်တင်းရမယ့် Supply Side ဖြစ်တဲ့ ကုမ္ပဏီ များဘက်မှာ အရန်သင့်လုံလောက်တဲ့လုပ်သားအင်အား၊ လုပ်သားများရဲ့ အရည်အသွေးပြည့် ကျွမ်းကျင်မှု၊ Quantity ရော၊ Qudity ရော ပြည့်စုံတဲ့အဆင့် Level ကိုမရောက်ရှိနိုင်သေးတဲ့ အနေအထားမှာရှိပါတယ်။ တည်ဆောက်မှု Demand Side ကမြင့်တက်ပြီး ဖြည့်ဆည်းရမယ့် Supply Side က လိုက်မမီဘဲဖြစ်နေတာ ဖြစ်ပါတယ်။ တည်ဆောက်ရမယ့်လုပ်ငန်းများမှာ ကျေးလက်ဒေသများ က အများစုဖြစ်ပါတယ်။ လမ်းပန်းဆက်သွယ်ရေး၊ မြေနေ၊ ရေနေ၊ သဘာဝဝန်းကျင်အခက်အခဲများက ဖွံ့ဖြိုးဆဲနိုင်ငံများရဲ့ မတွေ့မဖြစ်၊ မရှိမဖြစ် ရင်ဆိုင်ရတဲ့ပြဿနာများဖြစ်ပါတယ်။ (၁/၂၀၁၇)အရ ညီညွတ်စွာအကောင်အထည်ဖော်ဆောင်ရွက်ကြပါတယ်။ တချို့တိုင်းဒေသကြီးနှင့် ပြည်နယ်အစိုးရအလိုက် တင်ဒါလုပ်ငန်းဆိုင်ရာလုပ်ထုံးလုပ်နည်းများ၊ လုပ်ငန်းစဉ်များနှင့် စည်းမျဉ်းစည်းကမ်းများ ချမှတ်ဆောင်ရွက်ခဲ့ကြပြီး တင်ဒါအောင်မြင်တဲ့ကုမ္ပဏီ များရွေးထုတ်ခဲ့ကြပါတယ်။ ကုမ္ပဏီအချို့သာ တင်ဒါဖြစ်စဉ်များကို ကျော်လွှားအောင်မြင်ခဲ့ပါတယ်။ အောင်မြင်တဲ့ကုမ္ပဏီများရဲ့ အားသာတဲ့အခြေခံ အချက်ကတော့ Technical Proposdl အောင်မြင်မှု ပါ။ အဲဒီအခြေအနေပေါ်မူတည်ပြီး ကုမ္ပဏီတစ်ခုတည်းက လုပ်ငန်းများစုပုံရတယ်။ ယူတယ်။ ဒေသ တစ်ခုတွင်းမှာပဲ ကုမ္ပဏီတစ်ခုတည်းက ငါးခုကနေ ၁၀ ခုအထိ လျာထားပြီး ကုမ္ပဏီများဟာဆောင်ရွက်လုပ်ကိုင်ခဲ့ပါတယ်။ ဆောင်ရွက်မယ့်ကျေးလက်အခြေခံဒေသမှာ လုံလောက်တဲ့လုပ်သား အရေအတွက်၊ လုံလောက်တဲ့ကျွမ်းကျင်အရည်အသွေး ပြည့်စုံအောင်မရနိုင်ဖြစ်ပြီး ဆက်စပ်မြို့နယ် များတွင်လည်း ၎င်းနည်းတူ လိုအပ်မှုများ တစ်ပြိုင်တည်းရှိနေသည်ကို တွေ့ရမှာဖြစ်ပါတယ်။ ကုမ္ပဏီတစ်ခုတည်းက လုပ်ငန်းများစွာရယူလုပ်ကိုင်ထားခြင်းဖြင့် ၎င်းရဲ့ ရင်းနှီးမြှုပ်နှံမှုစွမ်းရည် ကျဆင်းသွားပါတယ်။ ငွေကြေး၊ စက်ကိရိယာ၊ အင်ဂျင်နီယာ၊ အခြေခံလုပ်သားမလုံလောက်မှုများ ဖြစ်ပေါ်စေပါတယ်။ လုပ်ငန်းစွမ်းရည်၊ အရည်အသွေးနဲ့သတ်မှတ်ချိန်ပြီးစီးမှုများကို ထိခိုက်စေပါ တယ်။ ကျွန်တော်တို့ရဲ့ ဖွံ့ဖြိုးဆဲ၊ တည်ဆောက်ဆဲပြောင်းလဲချိန်ကာလမှာ အခြေခံကျွမ်းကျင်ပြီး အရည်အသွေးရှိတဲ့လုပ်သားအရင်းအမြစ်များကို တည်ဆောက်လေ့ကျင့်မွေးထုတ်ပေးမယ့် ဒေသ ဆိုင်ရာဆောက်လုပ်ရေးနည်းပညာ စာတွေ့၊ လက်တွေ့သင်တန်းများ၊ အခြေခံအင်ဂျင်နီယာဘာသာရပ် သင်အဖွဲ့အစည်း (Institution)များ၊ ဆောက်လုပ်ရေးကဏ္ဍအလိုက် ကျွမ်းကျင်လုပ်သားထုတ်လုပ်တဲ့ ကုမ္ပဏီများဖြင့် ဖြည့်စွက်ရန်လိုအပ်နေသည်ဟုယူဆမိပါတယ်။ ယခုလို တင်ဒါလုပ်ငန်းစဉ်ပြီးဆုံးချိန် နှစ်ဆခန့် အစွန်းရောက်နောက်ကျသွားတဲ့အခါ အင်္ကျီကြယ်သီးမှားတပ်မိသလို အမှားအယွင်းများ ဆင့်ကဲဆင့်ကဲဖြစ်ပေါ်လာပါတယ်။ ကုမ္ပဏီများရဲ့ ဘတ်ဂျက်ကာလ ကြွင်းကျန်ချိန်အတွင်း တစ်ပြိုင်နက် အလုအယက်ဆောင်ရွက်ရမှုကြောင့် လုပ်သားအရေအတွက်၊ အရည်အသွေးထိန်းချုပ်မရနိုင်ဖြစ်သလို တည်ဆောက်ရေးသုံးပစ္စည်းများ ပြတ်တောက်သွားခြင်းများအပြင် နည်းပညာကြီးကြပ်မှုများ၊ အရည်အသွေးစစ်ဆေးနိုင်မှုများ ကျဆင်းသွားပါတယ်။ ကုမ္ပဏီရဲ့ ငွေကြေးရင်းနှီးမြှုပ်နှံမှု ခါးပြတ်ရပ်ဆိုင်းသွားသည်အထိ ပြဿနာများကို အဆများစွာ ကြီးထွားပြိုလဲပျက်စီးစေပါတယ်။ အောင်မြင်မှုတစ်ခုမှာ အဆတစ်ရာမကရှိပါတယ်။ ကျဆုံးမှုဟာ အမိမဲ့သားဖြစ်ပါတယ်။ ဝိုင်းဝန်းအဖြေရှာဖို့ပါ။ အဖြေမရှိတဲ့ငွေကြေးတစ်ခု မဟုတ်ပါဘူး။ အနာသိရင် ဆေးရှိပါတယ်။ ကုသဖို့ပါ။ သေစေဖို့မဟုတ်ပါဘူး။ မည်းနေတဲ့နေရာကိုဖြူအောင်လုပ်ဖို့ပါ။ အိုးမဲ ထပ်သုတ်ဖို့ မဟုတ်ပါဘူး။ ယခုဒီအဆိုကို ပြည်သူ့လွှတ်တော်ကြီးကတိုက်တွန်းကြောင်း အတည်ပြု ခဲ့မယ်ဆိုရင် ဒီအတည်ပြုမှုဟာ စိန်ခေါ်မှုများကို ဖြေရှင်းပေးလိုကြတဲ့သူတွေရဲ့ အားထားရတဲ့ လက်ရုံး အင်အားဖြစ်လာမှာဖြစ်ပါတယ်။ တိုက်တွန်းအတည်ပြုမှုကဖြစ်တည်လာတဲ့ ပြည်ထောင်စုအစိုးရရဲ့ လမ်းညွှန်ဆောင်ရွက်မှုများဟာ ဒီစိန်ခေါ်မှုတွေကိုဖြေရှင်းပေးမယ့်စီရင်ထုံးများ ဖြစ်လာမှာ ဖြစ်ပါ တယ်။ ဒီလိုရလဒ်ကောင်းများပေါ်ထွက်လာမှာဖြစ်တဲ့အတွက် မြောင်းမြမြို့နယ် ပြည်သူ့လွှတ်တော် ကိုယ်စားလှယ် ဒေါက်တာစိုးမိုးသူ တင်သွင်းတဲ့အဆိုအား ထောက်ခံဆွေးနွေးလိုက်ရခြင်း ဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>တပ်မတော်သားကိုယ်စားလှယ် ဒုတိယဗိုလ်မှူးကြီးခင်မောင်ဆွေ ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးခင်မောင်ဆွေ(တပ်မတော်သားကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးခင်မောင်ဆွေ ဖြစ်ပါတယ်။ ကျွန်တော့်အနေနဲ့ ဒေါက်တာစိုးမိုးသူရဲ့အဆိုအပေါ်မှာ အပြု သဘောနဲ့အကြံပြု ထောက်ပြဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါရန် တင်ပြအပ်ပါတယ်။ ဥက္ကဋ္ဌကြီးခင်ဗျား။ အဆိုမှာ အပိုင်းနှစ်ပိုင်းပါဝင်တာတွေ့ရမှာ ဖြစ်ပါတယ်။ ပထမအပိုင်းက ဘဏ္ဍာရေးနှစ်ပြောင်းလဲသတ်မှတ်ခြင်းရဲ့ အနှစ်သာရကို ပိုမိုထိရောက်စွာ အကောင်အထည်ဖော်နိုင် ရေးဖြစ်ပြီး ဒုတိယအပိုင်းမှာ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်ရဲ့ ပထမသုံးလပတ်အတွင်း အပြီးအပြတ်ဆောင်ရွက်နိုင်ရေးတို့ပဲ ဖြစ်ပါတယ်။ ပထမပိုင်းအနေနဲ့ ဘဏ္ဍာရေးနှစ်ပြောင်းလဲသတ်မှတ်ခြင်းကြောင့် တည်ဆောက်ရေးလုပ်ငန်း များ အမှန်တကယ်ပိုမိုထိရောက်စွာ အကောင်အထည်ဖော်နိုင်မှုရှိ/မရှိနှင့် စပ်လျဉ်းပြီးတော့ ဆွေးနွေးလိုပါတယ်။ ယခုလက်ရှိဘဏ္ဍာရေးနှစ်ကို ၂၀၁၈-၂၀၁၉ ဘဏ္ဍာရေးနှစ်မှစတင်ကာ အောက်တိုဘာလ ၁ ရက်နေ့မှ စက်တင်ဘာလ ၃၀ ရက်နေ့အထိ သတ်မှတ်ခဲ့ပါတယ်။ ဘဏ္ဍာရေးနှစ် ပြောင်းလဲခြင်းဟာ တည်ဆောက်ရေးလုပ်ငန်းများ ပွ့်လင်းရာသီမှာ အရှိန်အဟုန်နဲ့လုပ်ဆောင်နိုင်ရန် ဖြစ်လို့ ရည်ရွယ်ချက်ကောင်းမွန်သော်လည်း တင်ဒါစနစ်ကို အချိန်မီမဆောင်ရွက်နိုင်တဲ့အတွက် အလုပ်ချိန်နည်းပါးသွားတာ တွေ့ရပါတယ်။ မြန်မာနိုင်ငံအနေနဲ့ ရာသီဥတုအနေအထားအရ တည်ဆောက်ရေးလုပ်ငန်းများဆောင်ရွက်ရန် အောက်တိုဘာလမှ မေလအထိ စုစုပေါင်းရှစ်လခန့် ရှိပါတယ်။ အဆိုရှင်တင်ပြသွားသလို တင်ဒါခေါ်ယူခြင်းလုပ်ငန်းကို ပထမသုံးလဖြစ်တဲ့ အောက်တိုဘာလမှ ဒီဇင်ဘာလအတွင်း ပြီးစီးပါက တည်ဆောက်ရေးကာလဟာ ဇန်နဝါရီလမှ မေလ အထိ ငါးလခန့်သာကျန်တော့မှာဖြစ်ပါတယ်။ မေလနောက်ပိုင်းမှစပြီး မိုးရာသီရောက်ရှိပြီဖြစ်၍ ဇွန်လ မှ စက်တင်ဘာလအထိ တည်ဆောက်ရေးလုပ်ငန်းများဆောင်ရွက်ရန် အခက်အခဲရှိသလို အရည်အသွေးထိန်းသိမ်းရေးနှင့် စိစစ်လက်ခံရေးမှာလည်း ကန့်သတ်ချက်များရှိမှာဖြစ်ပါတယ်။ တင်ဒါလုပ်ငန်းကို သုံးလအတွင်းပြီးပြတ်အောင်မလုပ်နိုင်ပါက တည်ဆောက်ရေးလုပ်ငန်းကာလ ပိုမို တိုတောင်းသွားမှာဖြစ်ပါတယ်။ ဒါ့အပြင် လုပ်ငန်းများမပြီးပြတ်၍ ဘဏ္ဍာငွေတိုးမြှင့်တောင်းခံရာမှာလည်း ခွင့်ပြုတဲ့အချိန်ဟာ မေလမှာဖြစ်နေလို့ ဘဏ္ဍာငွေရပေမဲ့ ဆောက်လုပ်ရေးလုပ်ငန်းများ မဆောင်ရွက်နိုင်တာကိုတွေ့ရမှာဖြစ်ပါတယ်။ ဥက္ကဌခင်ဗျား။ ယခင်ဘဏ္ဍာရေးနှစ်ကို နှစ်တစ်နှစ်ရဲ့ ဧပြီလမှ မတ်လအထိ သတ်မှတ် ထားတဲ့အတွက် တည်ဆောက်ရေးတင်ဒါလုပ်ငန်းများကို ဧပြီလမှ စက်တင်ဘာလအထိ ခြောက်လတိုင် အသေအချာစိစစ်စာချုပ်ချုပ်ဆိုနိုင်ပြီးတော့ အောက်တိုဘာမှ မတ်လအထိ ပွင့်လင်းရာသီဖြစ်တဲ့ ကျန် ခြောက်လကို တစ်ဆက်တစ်စပ်တည်းအကောင်အထည်ဖော်ဆောင်ရွက်နိုင်ခဲ့ပါတယ်။ ဘဏ္ဍာရေးနှစ် ပြောင်းလဲလာခြင်းကြောင့် တည်ဆောက်ရေးအချိန်ကာလ နည်းပါးခဲ့ပြီးတော့ ဘဏ္ဍာရေးနှစ်ပြောင်းလဲ ပြင်ဆင်ခြင်းရဲ့ ရည်ရွယ်ချက်အတိုင်း ထိရောက်အောင်မြင်မှုမရှိတာကို တွေ့ရမှာဖြစ်ပါတယ်။ ပြည်သူ့ ငွေစာရင်းပူးပေါင်းကော်မတီရဲ့ သုံးသပ်ချက်အစီရင်ခံစာ အမှတ်စဉ်(၈/၂၀၁၉) အပိုဒ် ၂၀ မှာလည်း ၂၀၁၈-၂၀၁၉ ဘဏ္ဍာရေးနှစ် ပထမခြောက်လတာကာလပြည့်ချိန်အထိ တည်ဆောက်ရေးရဲ့ ၅၀ ရာခိုင်နှုန်းကို လုပ်ငန်းစတင်ဆောင်ရွက်နိုင်ခြင်းမရှိသေးကြောင်းနှင့် ဘဏ္ဍာရေးနှစ်ပြောင်းလဲ သတ်မှတ်ရခြင်း၏ အဓိကရည်မှန်းချက်အနှစ်သာရကို ပြည့်မီအောင်လိုက်နာဆောင်ရွက်မှုမရှိကြောင်း သုံးသပ်တင်ပြထားပါတယ်။ ဒါဟာ ဘဏ္ဍာရေးနှစ်ပြုပြင်ပြောင်းလဲမှုရဲ့ ပထမဆုံးနှစ်မှာ စတင်တွေ့ရှိ ရတဲ့ ပကတိတရား အမှန်တရားများပဲဖြစ်ပါတယ်။ ဒီအမှန်တရားပေါ်မှာ ဆင်ခြင်သုံးသပ်ပြီးတော့ ဘဏ္ဍာရေးနှစ်အတွင်း လုပ်ငန်းများပြီးစီးရန် ဖြေရှင်းဆောင်ရွက်မယ့်နည်းလမ်းများ ရှာဖွေဆောင်ရွက် ရန်လိုအပ်ကြောင်း ထောက်ပြအကြံပြုလိုပါတယ်။ ဥက္ကဋ္ဌခင်ဗျား။ အဆိုရဲ့ဒုတိယပိုင်းဖြစ်တဲ့ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်ရဲ့ ပထမသုံးလအတွင်း အပြီးအပြတ်ဆောင်ရွက်နိုင်ရေးနဲ့စပ်လျဉ်းပြီးတော့ တင်ဒါ လုပ်ငန်းဆောင်ရွက်ရာမှာ တာဝန်ခံတည်ဆောက်မယ့်အဖွဲ့အစည်းအနေနဲ့ ခွင့်ပြု ဘဏ္ဍာငွေများလည်း မှန်ကန်စွာအသုံးပြု ရေး၊ အရည်အသွေးထိန်းညှိရေး၊ ပွင့်လင်းမြင်သာမှုရှိရေး၊ ရွေးချယ်တဲ့အဖွဲ့အစည်း အား အမြန်ဆုံးအတည်ပြုနိုင်ရေး၊ ကုမ္ပဏီများကို ငွေထုတ်ပေးတဲ့အပိုင်းအား ကြန့်ကြာမှုမရှိစေရေး၊ အဂတိတရားကင်းရှင်းရေးတို့ကို ဆောင်ရွက်ရန်လိုအပ်မှာဖြစ်ပါတယ်။ နိုင်ငံတော်သမ္မတရုံးမှလည်း တင်ဒါလုပ်ထုံးလုပ်နည်းနဲ့စပ်လျဉ်းပြီးတော့ ညွှန်ကြားချက်အမှတ်(၁/၂၀၁၇)ကို ထုတ်ပြန်ညွှန်ကြား ထားပါတယ်။ ဒီလိုညွှန်ကြားဆောင်ရွက်စေသော်လည်းပဲ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအမှတ်စဉ်(၁၀/၂၀၁၉) အပိုဒ် ၁၆ မှာ ၁ ၁၀-၂၀၁၈ ရက်နေ့မှ ၃၁-၃-၂၀၁၉ ရက်နေ့အထိ ပထမခြောက်လအတွင်း လုပ်ငန်းအရေအတွက် ၁၂၁၄၂ ခုရဲ့ လုပ်ငန်းပြီးစီးမှုအား ၁၉.၅၆ ရာခိုင်နှုန်းသာရှိကြောင်း၊ ၎င်းလုပ်ငန်းများအနက် ပထမ ခြောက်လပြီးဆုံးသည်အထိ ဆောင်ရွက်မှုမရှိတဲ့လုပ်ငန်းပေါင်းက ၆၁၄၂ ခု၊ ရာခိုင်နှုန်းအားဖြင့် ၅၀.၅၉ ရာခိုင်နှုန်းရှိကြောင်းနှင့် အဆိုပါလုပ်ငန်းများအား တင်ဒါလုပ်ငန်းများကို အချိန်မီပြီးစီးအောင် မဆောင်ရွက်နိုင်ခြင်းကြောင့်ဖြစ်ကြောင်း သုံးသပ်တင်ပြထားပါတယ်။ တချို့ လုပ်ငန်းတွေမှာဆိုရင် တင်ဒါလုပ်ငန်းမအောင်လို့ တင်ဒါထပ်မံခေါ်ရတဲ့အတွက် နှစ်လ၊ သုံးလ ထပ်မံကြာမြင့်နိုင်မှာ ဖြစ်ပါတယ်။ တင်ဒါလုပ်ငန်းဆောင်ရွက်ခြင်းကို ခြောက်လလုံးဆောင်ရွက်ခဲ့ရာမှာ ၄၉.၄၁ ရာခိုင်နှုန်း သာ ပြီးစီးခဲ့တဲ့အတွက် တင်ဒါလုပ်ငန်းအားလုံး သုံးလနှင့်ပြီးပြတ်အောင်ဆောင်ရွက်ရန် ဖြစ်နိုင်/မဖြစ်နိုင်နဲ့ တင်ဒါလုပ်ငန်းများ အချိန်တိုအတွင်းဆောင်ရွက်ခြင်းကြောင့် ဖြစ်ပေါ်လာနိုင်မယ့် ဘေးထွက်ဆိုးကျိုးကိုလည်း ကြိုတင်မျှော်တွေးထားရန်လိုအပ်ကြောင်း သုံးသပ်ဆွေးနွေးလိုပါတယ်။ နိဂုံးချုပ်အားဖြင့် တင်ပြလိုတာကတော့ ဘဏ္ဍာရေးနှစ်ပြောင်းလဲလိုက်ခြင်းကြောင့် ပွင့်လင်း ရာသီအစမှာ တင်ဒါလုပ်ငန်းများဆောင်ရွက်နေရခြင်း၊ မဖြစ်မနေလုပ်ငန်းလက်စသတ်ရမယ့်အချိန်မှာ မိုးရာသီကာလအခက်အခဲကြုံတွေ့ရခြင်းကို ထောက်ရှုခြင်းအားဖြင့် တည်ဆောက်ရေးလုပ်ငန်းများဆောင်ရွက်ရန် အချိန်နည်းသွားရခြင်းဟာ ပြောင်းလဲချိန်တန်ပြီဆိုတဲ့သဘောတွင် အလုပ်ဖြစ်ဖြစ် မဖြစ်ဖြစ် ပြောင်းလဲရင်ပြီးတာပဲဆိုတဲ့သဘော သက်ရောက်နေတယ်လို့ ယူဆရပါတယ်။ အဆိုပါ အချက်များကြောင့် ယခင်ဘဏ္ဍာရေးနှစ်ကာလသတ်မှတ်ချက်က ပိုမိုသင့်တော်တယ်လို့ သုံးသပ်မိ ပါတယ်။ ဘဏ္ဍာရေးနှစ်ပြောင်းလဲပြင်ဆင်ခြင်းကြောင့် လက်တွေ့အကျိုးရှိ/မရှိ ဆင်ခြင်သုံးသပ်ကြရန် နှင့် တင်ဒါလုပ်ငန်းဆောင်ရွက်ရာမှာ ခြောက်လအကောင်အထည်ဖော်တဲ့အတိုင်း ၅၀ ရာခိုင်နှုန်း လောက်သာ ပြီးတဲ့လုပ်ငန်းတွေကို သုံးလအတွင်းမှာ ၁၀၀ ရာခိုင်နှုန်း ပြီးပြတ်အောင်ဆောင်ရွက် စေခြင်းဟာ အခက်အခဲကိုကျော်လွှားနိုင်တဲ့နည်းလမ်းတွေကို အကြံပြု တင်ပြခြင်းမျိုးမဟုတ်ဘဲ အခက်အခဲများကို အချိန်တိုအတွင်းမှာ အကြပ်အတည်းပေါင်းများစွာနဲ့ ရင်ဆိုင်စေခြင်းဖြစ်နေပါသဖြင့် ဆိုးကျိုးများစွာဖြစ်ပေါ်စေနိုင်ကြောင်း အဆိုအပေါ်မှာအကြံပြု ထောက်ပြဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဒီပဲယင်းမဲဆန္ဒနယ်မှ ဦးဝင်းမြင့်အောင် ဆွေးနွေးဖို့ ဖြစ်ပါတယ်</speech>
<speech><mp id='1393'>ဦးဝင်းမြင့်အောင်(ဒီပဲယင်းမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များနှင့် ဧည့်သည်တော်များအားလုံးကို ကျန်းမာချမ်းသာ စေကြောင်းဆုတောင်းမေတ္တာ ပို့သအပ်ပါတယ်ခင်ဗျား။ ကျွန်တော်ကတော့ ဒီပဲယင်းမဲဆန္ဒနယ်က ဦးဝင်းမြင့်အောင် ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာစိုးမိုးသူရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ မြို့နယ်က အတွေ့အကြုံများနဲ့ဝေဖန်ညှိနှိုင်းပြီးတော့ ထောက်ခံသွားမှာ ဖြစ်ပါတယ်။ ကျွန်တော်တို့ ဒီပဲယင်းမြို့နယ်မှာဆိုရင် NEP စီမံကိန်းအရ လျှပ်စစ်မီးချိတ်ဆက်သွယ်တန်းတဲ့ ကုမ္ပဏီဟာ စုစုပေါင်း ကျေးရွာ ၄၆ ရွာဆောင်ရွက်ပေးရမှာ ဖြစ်ပါတယ်။ သို့သော်လည်းပဲ အခု ၂၀၁၈ -၂၀၁၉ ဘဏ္ဍာရေးနှစ် ကုန်ဆုံးရန် ၂၅ ရက်ပဲလိုတဲ့အချိန်မှာ ခြောက်ရွာပဲလျှပ်စစ်မီးလင်းပါတယ်။ ဒါလည်းပဲ အိမ်တွေကို လျှပ်စစ်မီးမလင်းသေးပါဘူး။ လမ်းမီးပဲချိတ်ဆက်နိုင်တဲ့အဆင့်မှာ ရှိပါတယ်။ ဒါကလည်း မူလကတည်းက ၁၁ KV ကြိုးလိုင်းရှိပြီးဖြစ်တဲ့ရွာတွေဖြစ်လို့ မီးလင်းတယ်လို့ ပြောလို့ရတာ ဖြစ်ပါတယ်။ တိုင်းဒေသကြီးအစိုးရရဲ့ ရန်ပုံငွေနဲ့ ဆောင်ရွက်တဲ့ ၃.၃ မိုင်သာရှိတဲ့ ၁၁ KV ကြိုးလိုင်းဆွဲတဲ့ ကုမ္ပဏီကလည်း ယနေ့ထိလုပ်ငန်းမပြီးသေးပါဘူး။ ကျွန်တော်တို့အရပ်သားအမြင်နဲ့ ပြောရလို့ရှိရင် ဒါက တစ်လကိုးသီတင်းလောက်ပဲ လုပ်ရတဲ့အလုပ်မျိုးဖြစ်ပါတယ်။ မြို့နယ်တွင်းက တောင်သူ လယ်သမားများရဲ့ လူနေမှုဘဝကို အရင်နဲ့မတူတစ်မူပြောင်းချင်လို့ ဒါတိုက်တွန်းနေမိတာပါ။ ကျေးရွာ မီးလင်းရေးကော်မတီအနေနဲ့လည်း ကိုယ့်ရွာကိုမီးလာမချိတ်မချင်း ဒုက္ခတစ်ခုကို ဝယ်ယူထားရသလို ခံစားနေရတတ်ပါတယ်။ အဆိုရှင်တင်ပြသလို ခုနစ်လနီးပါးအချိန်ယူရတဲ့ တင်ဒါခေါ်ယူတဲ့ကိစ္စအပြင် ပြဿနာက ကုမ္ပဏီကြီးများက လောဘတကြီးနဲ့ ဟိုမြို့နယ်မှာလည်းလုပ်ငန်းရချင်၊ ဒီမြို့နယ်မှာလည်း လုပ်ငန်းရချင် သူတို့အချိန်ငါးလအတွင်းမှာ ဘယ်မြို့နယ်ကိုမှထိရောက်အောင် လုပ်ငန်းဆောင်ရွက် နိုင်ခြင်းမရှိဘူးလို့ပဲ ယူဆပါတယ်။ ဥက္ကဋ္ဌခင်ဗျား။ ကျွန်တော်တို့မြို့နယ်မှာ စာသင်ကျောင်း ၁၉ ဆောင်တည်ဆောက်ဆဲ ဖြစ်ပါတယ်။ တင်ဒါအောင်ကုမ္ပဏီနှစ်ဖွဲ့ ဘဏ္ဍာနှစ်ရဲ့ ၇၅ ရာခိုင်နှုန်းသောအချိန်တွေ ကုန်မှရောက်လာ ပါတယ်။ ပြီးခဲ့တဲ့ခြောက်လဘတ်ဂျက်တုန်းက လုပ်ငန်းအရည်အသွေးညံ့လွန်းတာကြောင့် သက်ဆိုင်ရာ တာဝန်ရှိသူတွေကို အသိပေးတင်ပြပြီးဖြစ်ပါတယ်။ သို့သော်လည်းပဲ ပန်းပန်လျက်ပါ အနေအထားနဲ့မို့ ဒီနှစ်တော့ စာသင်ကျောင်းဆောင်များကို ကြည့်လည်းမကြည့်ပါဘူး။ ကောင်း၏ ဆိုး၏လည်း ဝေဖန်လိုစိတ်လည်းမရှိပါဘူး။ ကျေးလက်လမ်းတွေကို တည်ဆောက်တဲ့ကုမ္ပဏီကိုလည်း ကျေးလက် လမ်းကို ကောင်းအောင်လုပ်ပါလို့ တိုက်တွန်းတယ်။ ရပ်ရွာပြည်သူလူထုကိုလည်း ပြည်သူလူထုပါဝင် ပတ်သက်မှ ပိုပြီးတော့အဆင်ပြေပါတယ်။ ပိုပြီးတော့ကောင်းအောင်လုပ်ပါတယ်ဆိုပြီးတော့ တိုက်တွန်း ထားတဲ့အတွက် ခဏခဏလှမ်းပြီးတော့ အသိပေးပါတယ်။ ကျွန်တော်တို့က ပြန်ပြီးအသိပေးလိုက် သူတို့ကအချိန်မီစာချုပ်ပါစည်းကမ်းအတိုင်း ပြီးစီးအောင်ဆက်လုပ်ပါ့မယ်လို့ပဲ တုံ့ပြန်ပါတယ်။ အခု ထိတော့မပြီးသေးပါဘူး။ ဥက္ကဌကြီးခင်ဗျား။ ဆည်မြောင်းဦးစီးဌာနက စီမံကွပ်ကဲရတဲ့ ဆည်မြောင်းနဲ့ပတ်သက်တဲ့ လုပ်ငန်းကိုအကြံပြု ပြောကြားလိုတာကတော့ အဆိုရှင်တင်ပြသလို သုံးလအတွင်း တင်ဒါခေါ်တဲ့ လုပ်ငန်းပြီးမြောက်အောင် ဆောင်ရွက်ပေးရုံနဲ့တောင် မလုံလောက်ပါဘူး။ နှစ်လအတွင်းပြီးမှသာ ပိုမိုအဆင်ပြေမှာဖြစ်ပါတယ်။ ဘာကြောင့်လဲဆိုတော့ ကျွန်တော်တို့ ဒီပဲယင်းမြို့နယ် သဖန်းဆိပ် လက်ယာတူးမြောင်းမကြီးနဲ့ ကာဘိုဆည်ကလာတဲ့ ရေဦး၊ မြောင်းမတော်၊ မယားကန် မြောင်းမတော် ဆိုပြီးတော့ တူမြောင်းမကြီးသုံးခုကိုအမှီပြုပြီးတော့ စပါးစိုက်ပျိုးတဲ့တောင်သူ လယ်သမားများဖြစ်ကြပါ တယ်။ တောင်သူလယ်သမားများက အချိန်နှင့်တစ်ပြေးညီ ပျိုးကြဲတဲ့နေရာမှာ ပျိုးကြဲရပါတယ်။ စိုက်ပျိုးတဲ့အချိန်မှာ စိုက်ပျိုးရပါတယ်။ ရိတ်သိမ်းတဲ့အချိန်မှာ ရိတ်ရပါတယ်။ စပါးက အဲဒီလိုလုပ်မှ အဆင်ပြေပါတယ်။ တစ်ခါတရံတောင်သူလယ်သမားများက စိုက်ပျိုးချင်တဲ့အချိန်မှာ ဆည်မြောင်းဦးစီး ဌာနရဲ့ တည်ဆောက်ဆဲလုပ်ငန်းတွေကမပြီးသေး။ စိုက်ပျိုးရေက လွှတ်လိုလွှတ်၊ ရေကိုတားထားလို့ တားထားနှင့် ဗျာများနေကြရတာကို ခဏခဏတွေ့ကြုံနေကြရပါတယ်။ ယခုနှစ် အတွေ့အကြုံအရ ထန်းတပင်ရွာသားနှင့် မန်ကျည်းတောရွာသား တံတားနှစ်စင်းတည်ဆောက်နေတာကို တွေ့ပါတယ်။ နွေစပါးစိုက်ပျိုးရေကလည်း အချိန်ရောက်လို့ ရေလွှတ်လိုက်ပါတယ်။ တံတားအောက်က တံတား အဝင်/အထွက် Lining ကလည်း မစီရသေးပါဘူး။ တံတားရဲ့ ဘဲတောင်တွေနဲ့၊ တံတားရဲ့ တိုင်တွေက ဘယ်လောက်ခိုင်ခံ့အောင်လုပ်ထားလဲဆိုတာလည်း မသိနိုင်၊ မိုးရေနဲ့လွှမ်းထားသလိုဖြစ်နေပါတယ်။ ဘယ် Q.C က ဘယ်ကိုကြည့်ရမှန်းလည်းမသိ။ ဒါကြောင့် အဆိုရှင်တင်ပြသလို သုံးလနဲ့တင်ဒါ ခေါ်ယူတဲ့လုပ်ငန်းမဟုတ်ဘဲ ဒီဌာနအတွက်ကတော့ နှစ်လအတွင်းတင်ဒါခေါ်တဲ့လုပ်ငန်း ပြီးပြတ် အောင် ဆောင်ရွက်ဖို့လိုအပ်ပါတယ်။ တူးမြောင်းပြုပြင်ရေးလုပ်ငန်းများကို ဆောင်ရွက်တဲ့အခါမှာ ရေပေးဝေမှုရပ်နားထားတဲ့အချိန် ရေပြတ်ကာလမှာ ဆောင်ရွက်ရပါမယ်။ ရေပြတ်ကာလမှာ နှစ်စဉ် နိုဝင်ဘာလ ၂၀ ရက်နေ့ကနေ နောက်နှစ် ဖေဖော်ဝါရီလ ၂၀ ရက်နေ့အထိဖြစ်ပါတယ်။ သို့ပါ၍ ဥက္ကဋ္ဌကြီးခင်ဗျား။ အဆိုရှင်တင်ပြသလို လုပ်ငန်းအရည်အသွေးကောင်းမွန်စေခြင်း၊ လုပ်ငန်းပြီးစီးမှု အချိန်နှင့်တစ်ပြေးညီဖြစ်ခြင်း၊ ဘဏ္ဍာငွေအလေအလွင့်နည်းပါးခြင်း၊ လုပ်ငန်းဆောင်ရွက်ရာတွင် အဆင်ပြေချောမွေ့စွာရှိစေဖို့ အဆိုရှင်ရဲ့ အဆိုကိုထောက်ခံပါကြောင်း တင်ပြဆွေးနွေးရင်းနဲ့ နိဂုံးချုပ် ပါတယ်ခင်ဗျား။</speech>
<speech type='speaker'>ကန်ပက်လက်မဲဆန္ဒနယ်မှ ဦးညွန့်ဝင်း ဆွေးနွေးဖို့ ဖြစ်ပါတယ်</speech>
<speech><mp id='2247'>ဦးညွန့်ဝင်း(ကန်ပက်လက်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့် ဒုတိယဝန်ကြီးအပါအဝင် အားလုံးပဲ စိတ္တသုခ၊ ကာယသုခ၊ နှစ်ဖြာသောသုခလည်း ပြည့်စုံကြပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဒေါက်တာစိုးမိုးသူတင်သွင်းသွားတဲ့အဆိုကို ထောက်ခံဆွေးနွေးမယ့် ကန်ပက်လက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်ဝင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင်က ဘဏ္ဍာရေးနှစ်ပြောင်းလဲသတ်မှတ်ခြင်းအပေါ် နိုင်ငံတစ်ဝန်းလုံးရှိ ဖွံ့ဖြိုးရေးလုပ်ငန်းများ၊ တည်ဆောက်ရေးလုပ်ငန်းများ အကောင်အထည်ဖော်ဆောင်ရွက်ရာမှာ ပွင့်လင်းရာသီကာလအတွင်း စံချိန်စံညွှန်းမီ အင်တိုက်အားတိုက်လုပ်ငန်းတွင်ကျယ်စွာ ဆောင်ရွက် နိုင်ဖို့ ဘဏ္ဍာရေးနှစ်အမီ ပြီးစီးအောင်နိုင်ဖို့ရည်ရွယ်ပြီး နိုင်ငံတော်အစိုးရကို တိုက်တွန်းထားတဲ့ အင်မတန်မှ အရေးကြီးလိုအပ်နေတဲ့အဆိုဖြစ်ပါတယ်။ အဆိုရှင်တင်ပြချက်ပါအတိုင်း ၂၀၁၈-၂၀၁၉ ဘဏ္ဍာရေးနှစ်ကစတင်ပြီး ဘဏ္ဍာရေးနှစ်ကို အောက်တိုဘာလ ၁ ရက်နေ့ကနေ စက်တင်ဘာလ ၃၀ ရက်နေ့အထိ ပြောင်းလဲသတ်မှတ်ခဲ့ပေမယ့် နိုင်ငံတစ်ဝန်းလုံးမှာ အကောင်အထည်ဖော်ဆောင်ရွက်နေတဲ့ ဒေသဖွံ့ဖြိုးရေးလုပ်ငန်းတွေ၊ တည်ဆောက်ရေးလုပ်ငန်းတွေဟာ ထင်သလောက်ခရီးမပေါက်ဘဲ အခက်အခဲတွေကြုံတွေ့နေရတယ် ဆိုတာ အားလုံးအသိပဲဖြစ်ပါတယ်။ ဘတ်ဂျက်နှစ်ပြောင်းလဲသတ်မှတ်ခြင်းရဲ့ အကျိုးကျေးဇူးတွေကို ထိထိရောက်ရောက်ခံစားရမယ့်အစား မြန်မာပြည်တစ်ဝန်းလုံးမှာရှိတဲ့ ပြည်နယ်/တိုင်းဒေသကြီး အသီးသီးမှာ တင်ဒါစိစစ်ရွေးချယ်မှုလုပ်ငန်းတွေမှာ တန်ဖိုးရှိတဲ့အချိန်တွေ ကုန်ဆုံးခဲ့တာကြောင့် ဒေသ ဖွံ့ဖြိုးရေးလုပ်ငန်းနှင့် တည်ဆောက်ရေးလုပ်ငန်းတွေမှာ နောက်ကျနေတာကို စိတ်မကောင်းစရာတွေ့မြင်နေရပါတယ်။ ပေါ့စေလိုလို့ ကြောင်ရုပ်ထိုးပါမှ ဆေးအတွက်လေးရတာမျိုး ကြုံနေရတာ ဖြစ်ပါတယ်။ လေးစားအပ်တဲ့ ဥက္ကဌကြီးခင်ဗျား။ ကျွန်တော်တို့တစ်တွေဟာ ပြည်သူရွေးချယ်တင်မြှောက် ထားတဲ့ ကိုယ်စားလှယ်များဖြစ်တာနဲ့အညီ သက်ဆိုင်ရာမဲဆန္ဒနယ်ကို ပြည်သူတွေကို အပြည့်အဝ ကိုယ်စားပြု ရပါတယ်။ တာဝန်ခံကြရပါတယ်။ မိမိတို့ဒေသအတွင်း ဖွံ့ဖြိုးရေးလုပ်ငန်းတွေ၊ တည်ဆောက်ရေးလုပ်ငန်းတွေ အချိန်မီမပြီးစီးတာတွေ၊ အရည်အသွေးမပြည့်မီတာတွေဖြစ်ပေါ်ခဲ့ရင် မဲဆန္ဒနယ်ရှင် ပြည်သူက ကိုယ်စားလှယ်တွေကိုပဲ တင်ပြကြမှာကတော့ အသေအချာပဲဖြစ်ပါတယ်။ တင်ဒါခေါ်ယူဆုံးဖြတ်တာက သက်ဆိုင်ရာဝန်ကြီးဌာနနှင့် တင်ဒါစိစစ်ရေးကော်မတီ၊ သက်ဆိုင်ရာ တင်ဒါအောင်မြင်ရရှိတဲ့ကုမ္ပဏီတွေနဲ့ စာချုပ်ချုပ်ဆိုကြတာပါ။ အောက်ခြေလုပ်ငန်းဆောင်ရွက်မှုမှာ အဆင်မပြေမှုတွေပေါ်လာရင် ပြည်သူလူထုက ဝန်ကြီးဌာနနှင့်ကုမ္ပဏီတွေကိုမမြင်တော့ဘဲ သူတို့ကို ကိုယ်စားပြုတဲ့၊ သူတို့ရွေးချယ်တင်မြှောက်ထားတဲ့ ကိုယ်စားလှယ်တွေကိုပဲ အားမလိုအားမရ အပြစ်တင်မှုတွေဖြစ်နေတာပါ။ တည်ဆောက်ရေးလုပ်ငန်းတွေ၊ ဖွံ့ဖြိုးရေးလုပ်ငန်းတွေ၊ အရည်အသွေး မပြည့်မီမှုတွေ အချိန်မီမပြီးစီးမှုတွေဟာ လွှတ်တော်ကိုယ်စားလှယ်တွေရဲ့ ဂုဏ်သိက္ခာကိုထိခိုက် ရုံမကဘဲ လက်ရှိနိုင်ငံကိုဦးဆောင်နေတဲ့ အစိုးရအပေါ်မှာပါ အထင်အမြင်လွဲမှားမှုတွေ၊ အယုံအကြည် ကင်းမဲ့မှုတွေကို ဖြစ်ပေါ်စေပါတယ်။ တည်ဆောက်ရေးလုပ်ငန်းများ အချိန်မီမပြီးတာ၊ အရည်အသွေး မပြည့်မီတာတွေရဲ့ အကြောင်းရင်းတွေထဲမှာ တင်ဒါစိစစ်ရွေးချယ်မှုအချိန်ကာလ နောက်ကျခြင်းဟာ အဓိကအချက်တစ်ခုဖြစ်ပါတယ်။ ဒီလိုမလိုအပ်တဲ့ပြဿနာတွေကို ကျော်လွှားနိုင်ဖို့က အဆိုရှင် တင်ပြချက်အတိုင်း တင်ဒါခေါ်ယူဆုံးဖြတ်တဲ့လုပ်ငန်းကို ပထမသုံးလပတ်အတွင်း အပြီးသတ် ဆောင်ရွက်ဖို့ လိုအပ်မှာဖြစ်ပါတယ်။ လက်ရှိအခြေအနေမှာ ပြည်နယ်/တိုင်းဒေသကြီးအသီးသီးမှာ ဝန်ကြီးဌာနအချို့က (၁/၂၀၁၇) သမ္မတရုံးညွှန်ကြားချက်ပါ တင်ဒါလုပ်ထုံးလုပ်နည်းတွေကို လိုက်နာဆောင်ရွက်မှုမရှိတာတွေ တွေ့မြင် နေရပါတယ်။ (၁/၂၀၁၇)သမ္မတရုံးညွှန်ကြားချက်ဟာ အမြင့်ဆုံးသမ္မတရုံးက ထုတ်ပြန်ထားတာ ဖြစ်ပါတယ်။ ဒါကိုမလိုက်နာဘဲ ဆောင်ရွက်လို့ရပါသလားလို့ မေးခွန်းထုတ်စရာပါ။ တင်ဒါရွေးချယ်တဲ့ ဆုံးဖြတ်တဲ့အချိန်ကာလကြာမြင့်တာဟာ လုံးဝမကောင်းပါဘူး။ ဘာဖြစ်လို့လဲဆိုတော့ တင်ဒါစိစစ်ချိန် ကာလကြာမြင့်လေလေ အဂတိလိုက်စားမှုဖြစ်ပေါ်ဖို့ တံခါးပေါက်ကြာကြာဖွင့်ထားတာနဲ့ တူနေတယ်။ ဆိုတာကိုတော့ သတိမူမိကြဖို့လိုအပ်မှာဖြစ်ပါတယ်။ (၁/၂၀၁၇)တင်ဒါလုပ်ထုံးလုပ်နည်း ညွှန်ကြားချက် ပါအတိုင်း တိကျစွာလိုက်နာဆောင်ရွက်ဖို့ လိုအပ်မှာဖြစ်ပြီး သက်ဆိုင်ရာလုပ်ငန်းတင်ဒါခေါ်ယူတဲ့ ဝန်ကြီးဌာနများအနေနဲ့ မလိုလားအပ်တဲ့ကြန့်ကြာမှုများမဖြစ်ပေါ်စေဖို့ တင်ဒါဆိုင်ရာ အချက်အလက် များ၊ စာရွက်စာတမ်းများ၊ ကြိုတင်ပြင်ဆင်ထားရှိဖို့လည်း လိုအပ်မှာဖြစ်ပါတယ်။ တင်ဒါစိစစ်ရေး ကာလအချိန်တိုလေ အဂတိလိုက်စားမှုဖြစ်ပေါ်ဖို့ အခွင့်အလမ်းနည်းလေလို့လည်း ပြောချင်ပါတယ်။ ကျွန်တော့်ရဲ့ မဲဆန္ဒနယ်ဖြစ်တဲ့ ချင်းပြည်နယ်အတွင်း ချိန်ထိုးပြရမယ်ဆိုရင် ၂၀၁၈-၂၀၁၉ ဘဏ္ဍာရေးနှစ်အတွင်း တည်ဆောက်ရေးလုပ်ငန်းတွေဟာ ဘတ်ဂျက်နှစ်ကုန်ဆုံးချိန် စက်တင်ဘာလ ၃၀ ရက်နေ့အတွင်း ပြီးစီးအပ်နှံနိုင်ဖို့ မဖြစ်နိုင်တာတွေကို တွေ့မြင်နေရပါတယ်။ ဒီလိုဖြစ်နေရတဲ့ အကြောင်းအရင်းတွေက တင်ဒါခေါ်ယူစိစစ်နောက်ကျခြင်း၊ ကုမ္ပဏီများနှင့်အခြားစာချုပ်ချုပ်ဆို ကာလနောက်ကျခြင်း၊ ဒေသအခြေအနေအရ ရာသီဥတုဆိုးရွားခြင်း၊ လမ်းပန်းဆက်သွယ်ရေး ခက်ခဲခြင်းတွေကြောင့်ပဲ ဖြစ်ပါတယ်။ Power Point ဖြင့် သုံးစွဲတင်ပြခွင့်ပြုပါခင်ဗျား။ ဒါကတော့ ကျွန်တော်တို့ ကန်ပက်လက်မြို့နယ်က နယ်စပ်ဒေသပြည်ထောင်စုရန်ပုံငွေနဲ့ တည်ဆောက်တဲ့ ၆၂၅ သန်းတန် တံတားဖြစ်ပါတယ်။ ဒီတံတားကတော့ တွေ့မြင်တဲ့အတိုင်းပဲ ဒါဟာ အခုရက်ပိုင်းအတွင်းမှာ ရိုက်ယူထားတဲ့ပုံဖြစ်ပါတယ်။ ပြီးစီးဖို့မသေချာပါဘူး။ ဒါလည်း ကျွန်တော်တို့ ကန်ပက်လက်မြို့နယ် ခုတင် (၅၀) ဆံ့တိုးချဲ့လူနာဆောင် ဖြစ်ပါတယ်။ ဒါလည်းပဲ ဝန်ထမ်းအိမ်ရာဖြစ်ပါတယ်။ ကျေးဇူးတင်ပါ တယ်။ ဒီလိုမလိုလားအပ်တဲ့ စိန်ခေါ်မှုတွေ၊ အခက်အခဲတွေ၊ ပြဿနာတွေကို ရင်ဆိုင်ကျော်လွှား ဖြေရှင်းနိုင်ဖို့က အဆိုရှင်တင်ပြချက်ပါအတိုင်း ဒေသဖွံ့ဖြိုးရေး၊ တည်ဆောက်ရေးလုပ်ငန်းတွေ တင်ဒါခေါ်ယူတဲ့လုပ်ငန်းစဉ်ကို ဘတ်ဂျက်နှစ်ရဲ့ ပထမသုံးလပတ်အတွင်း အပြီးအပြတ်ဆောင်ရွက် နိုင်ရေး မူဝါဒတွေ၊ ညွှန်ကြားချက်တွေ အမြန်ဆုံးချမှတ်အကောင်အထည်ဖော်ရမှာပဲ ဖြစ်ပါတယ်။ ဒါ့ကြောင့် ဒေါက်တာစိုးမိုးသူတင်သွင်းတဲ့အဆိုကို ပြည်သူ့လွှတ်တော်ကြီးမှ အတည်ပြုပေးပါရန်နှင့် အတည်ပြုပြီး အမြန်ဆုံးလက်တွေ့အကောင်အထည်ဖော်ဆောင်ရွက်သင့်ပါကြောင်း လေးလေး နက်နက်ထောက်ခံဆွေးနွေးအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၂၂ အရ လွှတ်တော်အစည်းအဝေးကို သတ်မှတ်ချိန်ထက်ကျော်လွန်၍ ကျင်းပရန် လိုအပ်လျှင် လွှတ်တော်ရဲ့ အဆုံးအဖြတ်ကိုရယူ၍ ဆောင်ရွက်ရမည်ဖြစ်ပါသဖြင့် ယခု လွှတ်တော် (၁၂၁ အစည်းအဝေးကို ညနေ ၄ နာရီထက်ကျော်လွန်၍ဆောင်ရွက်ရန် လွှတ်တော်ရဲ့ သဘောထားရယူပြီး ဆက်လက်ကျင်းပသွားမှာဖြစ်ပါတယ်။ ဒါကြောင့် အစည်းအဝေးကို ညနေ ၄ နာရီထက်ကျော်လွန်၍ ဆက်လက်ကျင်းပရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိတဲ့အတွက် အစည်းအဝေးကို ညနေ ၄ နာရီထက်ကျော်လွန်၍ ဆက်လက်ကျင်းပသွားမည်ဖြစ်ကြောင်း ကြေညာ ပါတယ်။</speech>
<speech type='speaker'>သဘောတူလယ်ဝေးမဲဆန္ဒနယ်မှ ဦးမျိုးဇော်ဦး ဆွေးနွေးဖို့ ဖြစ်ပါတယ်။</speech>
<speech><mp id='1508'>ဦးမျိုးဇော်ဦး(လယ်ဝေးမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ လယ်ဝေးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမျိုးဇော်ဦး ဖြစ်ပါတယ်။ ကျွန်တော့်အနေနဲ့ မြောင်းမြမဲဆန္ဒနယ်က ဒေါက်တာ စိုးမိုးသူတင်သွင်းတဲ့အဆိုကို အကြံပြု ထောက်ခံဆွေးနွေးသွားမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အဆိုရှင်တင်ပြထားသလို ဘဏ္ဍာရေးနှစ်ပြောင်းလဲသတ်မှတ်ရခြင်းရဲ့ အနှစ်သာရ ကို ပိုမိုထိရောက်စွာအကောင်အထည်ဖော်နိုင်ဖို့ဆိုရင် တင်ဒါလုပ်ငန်းတွေကို ပထမသုံးလပတ်အတွင်း အပြီးဆောင်ရွက်ပေးဖို့ လိုအပ်ပါတယ်။ တင်ဒါလုပ်ငန်းစဉ်မှာ အပိုင်းသုံးပိုင်းပဲ ရှိပါတယ်။ ပထမပိုင်းအနေနဲ့ ဌာနတွေက ဘဏ္ဍာငွေရရှိမှုအပေါ်မူတည်ပြီး ကျပ်သန်း ၁၀၀ အောက် လုပ်ငန်းတွေကို ကြော်ငြာသင်ပုန်းမှာ ၁၄ ရက်ကပ်ပြီး တင်ဒါခေါ်ယူတာ။ ကျပ်သန်း ၁၀၀ အထက် လုပ်ငန်းတွေကိုတော့ သတင်းစာမှတစ်ဆင့် ရက်ပေါင်း ၃၀ အတွင်းကြော်ငြာကာ တင်ဒါခေါ်ယူခြင်း တို့ပဲဖြစ်ပါတယ်။ ဒုတိယပိုင်းအနေနဲ့ကတော့ ဝင်ရောက်ယှဉ်ပြိုင်ကြတဲ့ ကုမ္ပဏီများရဲ့ နည်းပညာ ဆိုင်ရာအဆိုပြုလွှာ၊ (Technical Proposal) ဖွင့်ဖောက်စစ်ဆေးခြင်းကိုလည်း ရက်ပေါင်း ၃၀ အတွင်း အပြီးဆောင်ရွက်နိုင်ပါတယ်။ တတိယပိုင်းအနေနဲ့ နည်းပညာအောင်တဲ့ ကုမ္ပဏီများရဲ့ ငွေကြေးဆိုင်ရာအဆိုပြုလွှာ (Price Proposal) ကိုလည်း ရက်ပေါင်း ၃၀ အတွင်း ဖွင့်ဖောက် ကြေညာပေးဖို့ပဲဖြစ်ပါတယ်။ ကျွန်တော်အထက်မှာ တင်ပြခဲ့တဲ့အတိုင်းဆောင်ရွက်ပါက တင်ဒါ လုပ်ငန်းများဟာ ဘဏ္ဍာရေးနှစ်ရဲ့ အစပိုင်းဖြစ်တဲ့ အောက်တိုဘာလ၊ နိုဝင်ဘာလ၊ ဒီဇင်ဘာလစတဲ့ သုံးလအတွင်းမှာ မပြီးနိုင်စရာအကြောင်းမရှိပါဘူး။ ဒါပေမဲ့ ဌာနရဲ့ စီမံခန့်ခွဲမှုအားနည်းမှုတွေကြောင့် တင်ဒါလုပ်ငန်းတစ်ခုတည်းမှာပဲ အနည်းဆုံးငါးလနီးပါးလောက် ကြာမြင့်နေတာကို တွေ့ရပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ တည်ဆောက်ရေးလုပ်ငန်းများ ဘဏ္ဍာရေးနှစ်အတွင်း အချိန်မီပြီးစီးနိုင်ဖို့အတွက် ထပ်မံထောက်ပြလိုတဲ့အချက်နှစ်ချက်ရှိပါတယ်။ ပထမအချက်အနေနဲ့ တင်ပြရမယ်ဆိုရင် ဌာနနှင့်ကုမ္ပဏီတွေကြားမှာ လုပ်ငန်းအပ်နှံခြင်းစာချုပ်ကို ချုပ်ဆိုရာမှာ အနည်းဆုံး လနှင့်ချီပြီး ကြာမြင့်နေတာပဲ ဖြစ်ပါတယ်။ ဘာကြောင့်ကြန့်ကြာနေရတာလဲလို့ လေ့လာကြည့်လိုက်တဲ့ အခါမှာ ဌာနတွေကတင်ဒါလုပ်ငန်းခေါ်ယူပြီး နောက်မှသာ ပြည်ထောင်စုရှေ့နေချုပ်ရုံး၊ ပြည်နယ်နှင့် တိုင်းဒေသကြီး၊ ပြည်ထောင်စုရှေ့နေချုပ်ရုံးများထံသို့ စာချုပ်ကိုတင်ပြပြီး အကြံဉာဏ်တောင်းခံနေ ကြလို့ပဲ ဖြစ်ပါတယ်။ ဌာနဆိုင်ရာတွေဘက်က စာချုပ်ချုပ်ဆိုရန် ကြိုတင်ပြင်ဆင်ထားတာ မရှိတာကြောင့် တည်ဆောက်ရေးလုပ်ငန်းတွေမှာ များစွာကြန့်ကြာနေရတာတွေ့ရှိရပါတယ်။ နမူနာအနေနဲ့ တင်ပြရမယ်ဆိုရင် လုပ်ငန်းအပ်နှံသူ၊ ဌာန၊ လုပ်ငန်းအပ်နှံခြင်းခံရသူ၊ ကုမ္ပဏီတွေရဲ့ အမည်များ၊ တည်ဆောက်ရေးလုပ်ငန်းများဖြစ်တဲ့ လမ်း၊ တံတား၊ အဆောက်အဦစတဲ့ လုပ်ငန်းများပေးချေရမည့် ငွေပမာဏ၊ လုပ်ငန်းပြီးစီးရမည့်နေ့ရက်၊ လစာတဲ့နေရာတွေမှာ ကွက်လပ်(Blank)များချန်ထားပြီး ကုမ္ပဏီတွေဘက်က လိုက်နာရမည့် စည်းကမ်းချက်များကို စာချုပ်မှာကြို တင်ရေးသားပြီး သက်ဆိုင်ရာ ရှေ့နေချုပ်များထံမှ အကြံဉာဏ်များကို ကြိုတင်ရယူထားသင့်ပါတယ်။ ဒါဆိုရင် တင်ဒါခေါ်ယူပြီး တာနှင့်လုပ်ငန်းအပ်နှံခြင်းစာချုပ်ကို အမြန်ချုပ်ဆိုနိုင်မှာဖြစ်ပါတယ်။ ဒုတိယအချက်အနေနဲ့ လုပ်ငန်း ပြီးစီးမှုအလိုက် ဌာနကကုမ္ပဏီတွေကို ငွေထုတ်မပေးနိုင်တာပဲ ဖြစ်ပါတယ်။ ငွေထုတ်ပေးတဲ့နေရာ မှာလည်း အဆင်ပြေချောမွေ့မှုမရှိဘဲ ကြန့်ကြာနေတာဟာ လုပ်ငန်းများအချိန်မီ မပြီးစီးရခြင်းရဲ့ အကြောင်းအရင်း တစ်ရပ်လည်းဖြစ်ပါတယ်။ တည်ဆောက်ရေးလုပ်ငန်းတွေကို ကျွန်တော်တို့သွားရောက်ပြီး စစ်ဆေးတဲ့အခါတိုင်း ကုမ္ပဏီ တွေဘက်က တည်ဆောက်ရေးလုပ်ငန်းများအနေနဲ့ ၅၀ ရာခိုင်နှုန်းကျော် ပြီးစီးနေတာတောင် ဌာနက ၂၅ ရာခိုင်နှုန်းအတွက်ပဲ ငွေထုတ်ပေးဖို့တောင် ကြန့်ကြာနေကြောင်း၊ လုပ်ငန်းပြီးစီးမှုအလိုက် ဌာနတွေ ဘက်က ငွေမြန်မြန်ထုတ်ပေးစေလိုကြောင်း ပြန်လည်တင်ပြကြပါတယ်။ ကျွန်တော်တို့ စုံစမ်း ကြည့်လိုက်တဲ့အခါမှာလည်း ဌာနဆိုင်ရာတွေဘက်က ငွေထုတ်ပေးတဲ့နေရာမှာ လနှင့်ချီပြီး ကြန့်ကြာ နေတာကို တွေ့ရှိရပါတယ်။ ဌာနဆိုင်ရာများအနေနဲ့ လုပ်ငန်းပြီးစီးမှုအလိုက် ငွေမြန်မြန်ထုတ်ပေးလိုက် ခြင်းအားဖြင့် သတ်မှတ်ဘဏ္ဍာနှစ်အတွင်း တည်ဆောက်ရေးလုပ်ငန်းများ အချိန်မီပြီးစီးအောင် ဆောင်ရွက်နိုင်မှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ တည်ဆောက်ရေးလုပ်ငန်းများနှင့် ပတ်သက်ပြီး သက်ဆိုင်ရာဌာနတွေက တင်ဒါခေါ်ယူတဲ့နေရာမှာ စာချုပ်ချုပ်ဆိုတဲ့နေရာမှာ ငွေထုတ်ပေးတဲ့နေရာ တွေမှာ ကြန့်ကြာနေတာဟာ အစိုးရရဲ့ မူဝါဒကောင်းတွေကို အကောင်အထည်မဖော်နိုင်အောင် တမင် ရည်ရွယ်ချက်အနေနဲ့များဆောင်ရွက်နေတာလားလို့ မေးခွန်းထုတ်ရမလိုဖြစ်နေပါတယ်။ ဒါ့ကြောင့် ပြည်ထောင်စုဝန်ကြီးဌာနများ၊ နေပြည်တော်ကောင်စီ၊ ပြည်နယ်/တိုင်းဒေသကြီးအစိုးရအဖွဲ့နှင့် ဌာနဆိုင်ရာတာဝန်ရှိသူတွေက တင်ဒါခေါ်ယူခြင်းလုပ်ငန်းကို သုံးလအတွင်းပြီးစီးအောင် ဆောင်ရွက် ပေးမယ်။ လုပ်ငန်းအပ်နှံခြင်းစာချုပ်ကိုလည်း ကြိုတင်ပြင်ဆင်ထားပြီး ဆောလျင်စွာချုပ်ဆိုပေးမယ်။ လုပ်ငန်းပြီးစီးမှုအလိုက် ငွေမြန်မြန်ထုတ်ပေးမယ်ဆိုပါက တည်ဆောက်ရေးလုပ်ငန်းများ အချိန်မီ ပြီးစီးနိုင်မှာဖြစ်ပါတယ်။ ဒါမှသာ ဘဏ္ဍာရေးနှစ်ပြောင်းလဲရခြင်းရဲ့ အနှစ်သာရကိုလည်း ပိုမိုထိရောက် စွာ အကောင်အထည်ဖော်နိုင်မှာဖြစ်ပါကြောင်း အကြံပြု ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ကျွန်းစုမဲဆန္ဒနယ်မှ ဒေါ်တင်တင်ရီက ဆွေးနွေးဖို့ ဖြစ်ပါတယ်</speech>
<speech><mp id='1164'>ဒေါ်တင်တင်ရီ(ကျွန်းစုမဲဆန္ဒနယ်)</mp>ကျွန်းစုမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်တင်တင်ရီဖြစ်ပါတယ်ရှင်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ကျွန်မအနေဖြင့် မြောင်းမြမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူ၏အဆိုကို အကြံပြု ထောက်ခံဆွေးနွေးသွားမှာ ဖြစ်ပါတယ်ရှင်။ မြန်မာနိုင်ငံ၏ ဘဏ္ဍာရေးနှစ်အား ၃၀-၁၀-၂၀၁၇ ရက်နေ့တွင် ၂၀၁၈-၂၀၁၉ မှစ၍ အောက်တိုဘာလ ၁ ရက်နေ့မှ စက်တင်ဘာလ ၃၀ ရက်နေ့အထိ ပြောင်းလဲသတ်မှတ်ကြောင်းကို ပြည်ထောင်စုလွှတ်တော်တွင် မှတ်တမ်းတင်ကြောင်း ကြေညာခဲ့ ပါတယ်။ ပြည်ထောင်စုအစိုးရမှ ဘဏ္ဍာရေးနှစ်အား ပြောင်းလဲသတ်မှတ်လိုခြင်း၏ အဓိကအကြောင်း အရင်းမှာ လိုအပ်နေသည့်အဆောက်အဦအပါအဝင် ဆောက်လုပ်ရေးလုပ်ငန်းများကို ပွင့်လင်းရာသီ အတွင်း အရှိန်အဟုန်မြှင့်ဆောင်ရွက်နိုင်စေရန် ဘဏ္ဍာငွေသုံးစွဲမှုကိုလည်း သုံးလပတ်အလိုက် အကျိုးရှိစွာ ဆောင်ရွက်နိုင်ရန် ရည်ရွယ်ကြောင်း စီမံကိန်းနှင့်ဘဏ္ဍာရေးဝန်ကြီးဌာနမှ ပြည်ထောင်စုလွှတ်တော်သို့ တင်ပြချက်အရ နိုင်ငံ့ဖွံ့ဖြိုးရေးလုပ်ငန်းအတွက် အလွန်ကောင်းမွန်သည့် အနှစ်သာရ နှင့် ပြီးပြည့်စုံသော မူဝါဒတစ်ရပ်ချမှတ်နိုင်ခဲ့ကြောင်းကို တွေ့ရှိရပါတယ်။ Power Point ကိုအသုံးပြုခွင့်ပေးပါရှင်။ သို့ရာတွင် အချို့သော တိုင်းဒေသကြီးနှင့် ပြည်နယ် များတွင် ၎င်းမူဝါဒကို ဖော်ဆောင်ရာတွင် စီမံခန့်ခွဲမှုအလွဲများနှင့် အားနည်းချက်အများအပြား ပေါ်ပေါက်နေခဲ့ပြီး တင်ဒါခေါ်ယူခြင်းလုပ်ငန်းများမှာလည်း ခုနစ်လနီးပါး အချိန်ယူဆောင်ရွက်နေမှု ကြောင့် ပွင့်လင်းရာသီအတွင်း လုပ်ငန်းများအားလုံးကို ဆောင်ရွက်နိုင်ခြင်းမရှိဘဲ စိန်ခေါ်မှုများစွာနှင့် ကျော်ဖြတ်နေရသည့်အနေအထားသို့ ကျရောက်သွားခဲ့ရပါတော့သည်။ တင်ဒါခေါ်ယူမှုလုပ်ငန်း နှောင့်နှေးကြန့်ကြာခြင်း၊ စာချုပ်ချုပ်ဆိုရန်အချိန်ကြာမြင့်နေခြင်း၊ Cabinet မှ ဆုံးဖြတ်ထားပြီးဖြစ် သော်လည်း သက်ဆိုင်ရာဝန်ကြီးဌာနမှ အသိပေးအကြောင်းကြားမှု နှောင့်နှေးအချိန်ဆွဲနေခြင်း အကြောင်းပြခြင်းအမျိုးမျိုးဖြင့် တာဝန်ယူမှု၊ တာဝန်ခံမှု အားနည်းချက်များကြောင့် အဆိုပါကိစ္စရပ်များအား ပြည်ထောင်စုအစိုးရအနေဖြင့် စီမံခန့်ခွဲမှုနည်းလမ်းဖြင့် ကြပ်မတ်ထိန်းကျောင်းပေးရန် လိုအပ် နေကြောင်းသိရှိရပါတယ်။ တင်ဒါလုပ်ထုံးလုပ်နည်းဆိုင်ရာ ညွှန်ကြားချက်(၁/၂၀၁၇)အား နိုင်ငံတော် သမ္မတရုံးမှ ထုတ်ပြန်ထားပြီးဖြစ်သော်လည်း တိုင်းဒေသကြီးနှင့် ပြည်နယ်အချို့တွင် ၎င်းအတိုင်း လိုက်နာဆောင်ရွက်မှု အားနည်းသည်ကို တွေ့ရှိနိုင်ပါသည်ရှင်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ Power Point ကိုဆက်ပြပေးပါရှင်။ Power Point မှာပါတဲ့ ကျွန်းစုနှင့် ကော့သောင်းမြို့နယ်တွင် တင်ဒါအောင်ရခြင်းရဲ့အကြောင်းအရင်း မှာ တင်ဒါခေါ်ချိန် ခုနစ်လခန့်နောက်ကျခြင်း၊ ခရီးလမ်းပန်းဆက်သွယ်ရေးခက်ခဲသည့် ကုန်းလမ်းခရီး နှင့် ရာသီဥတုဆိုးရွားပြင်းထန်သည့် ရေလမ်းခရီး ကျွန်မရဲ့ မဲဆန္ဒနယ်တွင် ဆောင်ရွက်ရန်ခက်ခဲပြီး အချိန်မလုံလောက်ခြင်းကြောင့် တင်ဒါလာရောက်ဆွဲယူသူမရှိဖြစ်ကာ တနင်္သာရီတိုင်းဒေသကြီး ပညာရေးဌာနမှာ အဆိုပါကျောင်းများကို ပြန်လည်အပ်နှံရန် စီစဉ်ခဲ့ပါတယ်။ အကြောင်းစုံကို နောက်ကျမှသိရပြီး ကျွန်မအပါအဝင် ဒေသခံကိုယ်စားလှယ်များမှ ဘတ်ဂျက်ပြန်လည်အပ်နှံခြင်းမရ ရှိအောင် ကုမ္ပဏီ၊ ဝန်ကြီးဌာန၊ အစိုးရတာဝန်ရှိသူများနှင့် ဝိုင်းဝန်းညှိနှိုင်းကြိုးပမ်းခဲ့ရပြီး တင်ဒါကို ပြန်လည်ခေါ်ယူခွင့်ရအောင် ကြိုးစားခဲ့ရပါတယ်။ အဆိုပါကျောင်းအဆောက်အဦများကို ရရှိလေ အောင် ကျွန်မအပါအဝင် သက်ဆိုင်ရာကိုယ်စားလှယ်များက ခက်ခဲစွာတောင်းခံထားသည့် အဆောက် အဦများဖြစ်ပါတယ်။ ဇူလိုင်လကုန်ခါနီးမှာ တင်ဒါကိုအတည်ပြုပြီး သြဂုတ်လဆနးပိုင်းတွင် တင်ဒါ အောင်ကုမ္ပဏီစာရင်းကို ကြေညာခြင်းမှာလည်း ကြန့်ကြာနေကြသဖြင့် တိုင်းဒေသကြီးကိုယ်စားလှယ် များမှ မနားမနေဆောင်ရွက်ခဲ့ရပါတယ်။ ကျွန်မမဲဆန္ဒနယ်သည် ဝေးလံခေါင်သီပြီး သွားရန်ခက်ခဲသည့် ဒေသအဖြစ် သတ်မှတ်ခြင်း ခံရသည့်ဒေသအတွင်း အချိန်နှောင်းမှရရှိသည့်လုပ်ငန်းများကို အားသွန်ခွန်စိုက် ကြိုးပမ်းဆောင်ရွက် နေချိန်တွင် သြဂုတ်လဆန်းမှစ၍ ကရင်ပြည်နယ်၊ မွန်ပြည်နယ်အပါအဝင်၊ တနင်္သာရီတိုင်းဒေသကြီး၊ မြိတ်၊ တနင်္သာရီ၊ လောင်းလုံးအပါအဝင် ကျွန်းစုမြို့နယ်ဒေသအနှံ့အပြားတွင် မိုးသည်းထန်စွာ ရွာသွန်းပြီး မြေပြိုခြင်း၊ တံတားပျက်ခြင်းစသည့် သဘာဝဘေးအန္တရာယ်ကို လူအသေအပျောက် များစွာဖြင့် လူနေအိမ်ပြိုပျက်ခြင်းများကြားမှ ရုန်းကန်နေကြရသည့် ဒေသခံများ၏ ဒုက္ခမှာလည်း အလွန်တရာပင် စိုးရိမ်ဖွယ်ရာအခြေအနေတစ်ခု ဖြစ်နေခဲ့ပါတယ်။ သဘာဝဘေးအန္တရာယ်မြေပြို၊ တံတားကျိုးပျက်မှုကြောင့်လည်းကောင်း၊ ရေလမ်းခရီးပိတ်ဆို့ထားခြင်းကြောင့်လည်းကောင်း၊ သွားလာရာအခက်အခဲ ကြုံတွေ့နေသည်ဖြစ်ရာ ဆောက်လုပ်ရေးလုပ်ငန်းများကို ဆောင်ရွက်ရာမှာ အချိန်မလုံလောက်သည့်ကြားမှာ ထပ်မံ၍ ကြီးမားသည့် စိန်ခေါ်မှုများကို ရင်ဆိုင်နေရပါတော့သည်။ ၎င်းအပြင် ဝန်ကြီးဌာနလေးခုမှလည်း နိုင်ငံတော်သမ္မတရုံး၏ညွှန်ကြားချက်အမှတ်(၁/၂၀၁၇)ပါ တင်ဒါလုပ်ငန်းများနှင့်အတူ ဆောင်ရွက်ထားခြင်းမရှိကြောင်းကို ပြည်သူ့ငွေစာရင်းပူးပေါင်း ကော်မတီမှ လွှတ်တော်သို့ အစီရင်ခံစာပေါ် လေ့လာတွေ့ရှိချက်သဘောထားမှတ်ချက်တွင် ပါရှိလာခဲ့ ပါတယ်။ သို့ပါ၍ ပြည်ထောင်စုအစိုးရမှ ဘဏ္ဍာရေးနှစ်၏ ပြောင်းလဲသတ်မှတ်ခြင်း အနှစ်သာရနှင့် ရည်ရွယ်ချက်ကို အောင်မြင်စွာ အကောင်အထည်ဖော်နိုင်ရန် အလေးထား၍ ဆောင်ရွက်သင့်ပါကြောင်းနဲ့တကွ ဒေါက်တာစိုးမိုးသူ၏ အဆိုကို အတည်ပြုသင့်ပါကြောင်း ထောက်ခံတင်ပြအပ် ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<title>ဒေါက်တာစိုးမိုးသူ၊ မြောင်းမြမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type='speaker'>အစီအစဉ် ၉ ဖြစ်ပါတယ်။ ဆောက်လုပ်ရေးဝန်ကြီးဌာနက ပြန်လည်ဆွေးနွေး ရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် ဧရာဝတီတိုင်းဒေသကြီး၊ မြောင်းမြမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူမှ တင်သွင်းထားသော ဘဏ္ဍာရေးနှစ် ပြောင်းလဲ သတ်မှတ်ခြင်း၏ အနှစ်သာရအား ပိုမိုထိရောက်စွာ အကောင်အထည်ဖော်နိုင်ရေးအတွက် လာမည့် ဘဏ္ဍာရေးနှစ်မှစတင်ကာ တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်၏ ပထမသုံးလပတ်အတွင်း အပြီးအပြတ်ဆောင်ရွက်ပေးနိုင်ပါရန် ပြည်ထောင်စုအစိုးရအားတိုက်တွန်းကြောင်းနဲ့စပ်လျဉ်းတဲ့အဆိုအား ပြည်ထောင်စုဝန်ကြီးဌာနများ၊ တိုင်းဒေသကြီးနှင့်ပြည်နယ်အစိုးရ အဖွဲ့များမှ ပေးပို့လာသော အချက်အလက်များဖြင့် ပေါင်းစပ်ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့်ရှင်းလင်းခွင့်ပြုပါရန် တင်ပြအပ်ပါတယ်။ ပြည်ထောင်စုရန်ပုံငွေနှင့် တိုင်းဒေသကြီး/ပြည်နယ်အစိုးရအဖွဲ့ရန်ပုံငွေတို့ဖြင့်ဆောင်ရွက်သော တည်ဆောက်ရေးလုပ်ငန်းများကို နိုင်ငံတော်သမ္မတရုံ၏ တင်ဒါလမ်းညွှန်ချက် (၁/၂၀၁၇)နှင့်အညီ လိုအပ်သောပုံစံအချက်အလက်များ ပြည့်စုံစွာဖြင့် စနစ်တကျတင်ဒါခေါ်ယူမှ သာ ကြန့်ကြာမှုမရှိဘဲလုပ်ငန်းများ ဆောလျင်စွာစတင်နိုင်မည်ဖြစ်ပြီး ဘဏ္ဍာရေးနှစ် ပြောင်းလဲခြင်း၏ အနှစ်သာရအား ပိုမိုထိရောက်စွာ အကောင်အထည်ဖော်ဆောင်ရွက်နိုင်မှာဖြစ်ပါတယ်။ ရန်ပုံငွေ ရရှိပြီးမှသာ တင်ဒါလုပ်ငန်းစတင်ရမည်ဖြစ်ပါသဖြင့် ဘဏ္ဍာရေးနှစ်၏ ပထမသုံးလပတ်ကာလ အတွင်း တည်ဆောက်ရေးတင်ဒါခေါ်ယူခြင်းလုပ်ငန်းများ အပြီးအပြတ်ဆောင်ရွက်နိုင်ရန်အတွက် ဘဏ္ဍာရေးအရအသုံးဆိုင်ရာ ရန်ပုံငွေခွင့်ပြုမိန့်နှင့် လုပ်ငန်းအတည်ပြုချက်များအား ဘဏ္ဍာရေးနှစ် မတိုင်မီ အတည်ပြုခွင့်ပြုမိန့်ချမှတ်ပေးရန် လိုအပ်ပါတယ်။ လုပ်ငန်းစီမံကိန်းအဆိုပြုလွှာ (Projet Proposals)များ တင်ပြရာတွင် Feasibility Study report စနစ်တကျ ရေးသားတင်ပြစေခြင်းနှင့် Designi Drawing Estimater B.Q op:oşdomy 69:20oznajocav@gmc03:00$ ösa ပါတယ်။ ဆောက်လုပ်ရေးလုပ်ငန်း စိစစ်ညှိနှိုင်းရေးအဖွဲ့(ငွေလုံးငွေရင်း) ဥက္ကဋ္ဌမှ ဘတ်ဂျက်ထဲတွင် ထည့်သွင်းလျာထားလိုသော တည်ဆောက်ရေးလုပ်ငန်းများကို ကြိုတင်လေ့လာဆန်းစစ်ခြင်း၊ မြေနေရာအတည်ပြုချက်ရယူခြင်း၊ ပုံထုတ်ခြင်းနှင့် ခန့်မှန်ခြေစာရင်း ရေးဆွဲခြင်းများကို တည်ဆောက် ရေးလုပ်ငန်းအကောင်အထည်ဖော်မည့် ဘဏ္ဍာရေးနှစ်မရောက်မီ တစ်နှစ်ကြို တင်၍ ဆောင်ရွက် ပြီးမှသာ ဘတ်ဂျက်တင်ပြတောင်းခံကြရန် ဝန်ကြီးဌာနများသို့ ဖြန့်ဝေထားပြီး ဖြစ်ပါတယ်။ လိုအပ်သည်များ ကြို တင်ဆောင်ရွက်ခြင်းအားဖြင့် တည်ဆောက်ရေးတင်ဒါခေါ်ယူခြင်းလုပ်ငန်းများအား ဘဏ္ဍာရေးနှစ်၏ ပထမသုံးလပတ်အတွင်း အပြီးအပြတ် ဆောင်ရွက်နိုင်မည်ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခုလက်ရှိ ဘဏ္ဍာရေးနှစ်အတိုင်း အကောင်အထည် ဖော်ဆောင်ရွက်ရာတွင် လက်ရှိတွေ့ကြုံနေရသည့် အခြေအနေကို အကျဉ်းချုပ်ရှင်းလင်းခွင့်ပြုပါရန် တင်ပြအပ်ပါတယ်။ ပြည်ထောင်စုဝန်ကြီးဌာနများနှင့် တိုင်းဒေသကြီး/ပြည်နယ်အစိုးရအဖွဲ့များမှ ပြည်ထောင်စုလွှတ်တော်သို့ ရန်ပုံငွေကိုတင်ပြတောင်းခံသော်လည်း တောင်းခံသည့်လုပ်ငန်းအတွက် တကယ့်အခြေအနေမှာ Soil test ပြုလုပ်ထားခြင်းမရှိသေးပါဘူး။ Feasibility Study အဆင့်ကတော့ မရှိသလောက်ပဲဖြစ်ပါတယ်။ Feasibility Study ဆောင်ရွက်ထားတဲ့လုပ်ငန်းတွေကတော့ များသော အားဖြင့် နိုင်ငံတကာချေးငွေအဖြစ် ရယူဆောင်ရွက်တဲ့လုပ်ငန်းများသာဖြစ်ပြီးတော့ အဆိုပါ Financial Study saopas Soil test POGOı 822m) Drawing op:64: oncogi Structure Drawing ရေးဆွဲတာတွေ၊ ရေသန့်ပိုင်း Drawing ရေးဆွဲတာတွေ၊ လျှပ်စစ်ပိုင်း Drawing 6qiwgombozze Landscaping çê: Drawing s omeoz esošodal buono ပတ်ဝန်းကျင်နဲ့ပတ်သက်တဲ့ EIA၊ SIA နဲ့ပတ်သက်ပြီးတော့ ကြို တင်ဆောင်ရွက်ထားတာတွေ နောက် Finical Model oppssaoudsc03:05:602sər:no:m Feasibility study casgrimacjë ပြီးစီးပြီးတော့မှ အဲဒါပြီးမှ တင်ဒါခေါ်ယူဆောင်ရွက်သွားကြတဲ့အစဉ်အလာက ကျွန်တော်တို့ နိုင်ငံတကာချေးငွေ Project တွေမှာပဲ တွေ့နေရပါတယ်။ တကယ့်လက်တွေ့အခြေအနေကျတဲ့အခါကျတော့ ပြည်ထောင်စုလွှတ်တော်ကိုတင်ပြပြီးတော့ အတည်ပြုပြီးချိန်မှာ ပြည်ထောင်စုဝန်ကြီးဌာနများ၊ တိုင်းဒေသကြီး/ ပြည်နယ်အစိုးရအဖွဲ့တွေမှာဆောင်ရွက်မယ့်လုပ်ငန်းတွေမှာက ဗိသုကာ Drawing တွေ၊ Structure Drawing တွေမရှိသေး ပါဘူး။ Soil test ဆိုတာလည်း မလုပ်ရသေးပါဘူး။ ရန်ပုံငွေခွင့်ပြုပြီးတော့မှ ရန်ပုံငွေ၏ ခွင့်ပြု ပြီးတော့မှ Structure Drawing တွေ၊ ဗိသုကာ Drawing တွေအားလုံးကို စတင်ရေးရတာ ဖြစ်ပါတယ်။ ရေသန့်တွေ၊ လျှပ်စစ်ပုံတွေ ဒီလို Drawing တွေရေးဆွဲဖို့က နှစ်လ၊ သုံးလလောက် အချိန်ယူရပါတယ်။ အဲဒီတော့အဆိုပါကိစ္စရပ်များပြီးမှ လုပ်ငန်းဆောင်ရွက်မည့်ကုမ္ပဏီကို တင်ဒါခေါ် ယူတယ်၊ လုပ်ငန်းတင်ဒါခေါ်ယူတယ်ဆိုတဲ့အခါကျတော့ နှစ်လ၊ သုံးလလောက်ထပ်ကြာသွားတော့ ဘဏ္ဍာရေးနှစ်စတင်ပြီး ခြောက်လလောက်ကြာမှ လုပ်ငန်းစလုပ်ရမယ့် အခြေအနေဖြစ်နေပါတယ်။ လုပ်ငန်းစလုပ်ဖို့ မြေကြီးလည်းတူးလည်းတူးရော မိုးရွာချတဲ့အခြေအနေမျိုးနဲ့ မိုးထဲလေထဲမှာ အခက်အခဲတွေ ကြုံတွေ့နေရတာ တကယ်လက်တွေ့ အခြေအနေဖြစ်နေပါတယ်။ တကယ့်လက်ရှိ အခြေအနေက အဲဒီထက်ပိုဆိုးတာလည်း ရှိပါတယ်။ တချို့ ဝန်ကြီးဌာနတွေက အဆောက်အဦကို တည်ဆောက်မည့်နေရာမှာ အမှိုက်ပုံကြီးဖြစ်နေတယ်။ အဲဒီအမှိုက်ပုံကြီး ရှိနေတာကိုလည်း တကယ့်လက်တွေ့မှာက အမှိုက်ပုံကို တကယ်တည်ဆောက်ဖို့ကျလည်းကျလာရော စည်ပင်သာယာကို ရှင်းမှာလား။ စည်ပင်သာယာကလည်း မရှင်းနိုင်ဘူး။ အကြီးကြီးဖြစ်နေတယ်။ အများကြီးဖြစ်နေတယ်။ ရပ်ကွက်ကရှင်းမှာလား။ ရပ်ကွက်ကလည်း မရှင်းနိုင်ဘူး။ ဝန်ကြီးဌာနကရှင်းရမလားဆိုပြီးတော့ ဒီအမှိုက်တွေ ဘယ်သွားပို့မလဲ။ ပို့တဲ့နေရာကရော လက်ခံမလား စသည်ဖြင့် ပြဿနာတွေဟာလည်း အချိန်ကြန့်ကြာနေတယ်။ တချို့ဝန်ကြီးဌာနတွေကျတော့ အသစ်တည်ဆောက်မယ့်နေရာမှာ အဆောက်အဦအဟောင်းက အဆောက်အဦအဟောင်းကို ဖျက်ရမယ်။ ဖျက်ဖို့အတွက် တင်ဒါခေါ်ရ မယ်။ လေလံပစ်ရမယ်။ ပစ်ပြီးတော့ကျမှ အဆောက်အဦဖျက်ပြီးမှ အသစ်ပြန်ဆောက်မယ်ဆိုတော့ အဲဒီလိုမျိုးအခြေအနေတွေကလည်း တော်တော်များများမှာ တွေ့နေရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ဝန်ကြီးဌာနအနေနဲ့ကတော့ ဘဏ္ဍာရေးနှစ် စစချင်းအကောင်အထည်ဖော်နိုင်ဖို့အတွက် သက်ဆိုင်ရာဝန်ကြီးဌာနတွေက ဗိသုကာ Drawing တွေ၊ Structure Drawing တွေ၊ ရေသန့်၊ လျှပ်စစ် Drawing တွေကို တစ်နှစ်ကြို တင်ဆောင်ရွက်ထားပါ။ ဥပမာအနေဖြင့် ၂၀၂၀-၂၀၂၁ ဘဏ္ဍာရေးနှစ်ရန်ပုံငွေ ၂၀၂၀ အောက်တိုဘာလ မှာ ရန်ပုံငွေရရှိမယ့်လုပ်ငန်းများအတွက် Drawing တွေကို အခုကတည်းက စတင်ရေးဆွဲဖို့ လိုအပ်နေပါပြီး။ ရေးဆွဲပြီးတော့ကျမှ ပြည်ထောင်စုလွှတ်တော် တင်တဲ့အချိန်မှာ Drawing တွေ အားလုံး ပြည့်စုံနေပါပြီဆိုတဲ့ အချက်အလက်နဲ့တင်ပြမှာ။ အဲဒါဆိုရင် စတင်ဆောင်ရွက်တာတွေ သုံးလနဲ့ပြီးမှာ ဖြစ်ပါတယ်။ နို့မို့ဆိုရင်တော့ ပေးမှ Drawing တွေ စဆွဲရင်တော့ ဆွဲတဲ့အချိန်ကိုက နှစ်လ၊ သုံးလလောက်ယူနေရမှာဖြစ်ပါတယ်။ Drawing ရေးဆွဲတဲ့နေရာမှာလည်း ကုန်ကျစရိတ် ရှိပါတယ်။ အဲဒီကုန်ကျ စရိတ်အတွက်ရန်ပုံငွေတွေကို သက်ဆိုင်ရာဝန်ကြီးဌာနတွေက တစ်နှစ်ကြို တောင်းပြီးတော့ ဒီ Drawing ရေးဆွဲထား၊ နောက်နှစ်ခါ ရန်ပုံငွေကျလာတဲ့အခါကျရော အဲဒီ Drawing စရိတ်သုံးမယ်ဆိုရင် ပထမသုံးလပတ်အတွင်းမှာအားလုံး လုပ်ငန်းတွေပြီးမှာဖြစ်ပါတယ်။ သက်ဆိုင်ရာလုပ်ငန်းများအားလုံးကို ဘဏ္ဍာရေးနှစ်ပြောင်းလဲပြီး အောက်တိုဘာလ ၁ ရက် ပွင့်လင်းရာသီအစမှာ ချက်ချင်းစနိုင်ဖို့အတွက် သက်ဆိုင်ရာဝန်ကြီးဌာနများက လိုအပ်တဲ့ Drawing များကို တစ်နှစ်ကြို တင်ရေးဆွဲပြီးတော့ Soil test တွေကြိုစုထားဖို့ တည်ဆောက်မည့်မြေနေရာမှာ ရှိနေတဲ့ ကျူးကျော်တွေကို ဖယ်ရှားထားဖို့၊ အဆောက်အဦအဟောင်းတွေရှိရင်လည်း ဖျက်သိမ်း ထားဖို့ ဒီလိုဆောင်ရွက်ထားဖို့အတွက်ကို တည်ဆောက်ရေးလုပ်ငန်း စိစစ်ရေးကော်မတီအစည်း အဝေးမှာ ကျွန်တော်တို့ဝန်ကြီးဌာနကနေပြီးတော့ သက်ဆိုင်ရာဝန်ကြီးဌာနအားလုံးနှင့် တိုင်းဒေသကြီး နှင့် ပြည်နယ်အစိုးရအဖွဲ့ အားလုံးကို မှာကြားခဲ့ပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေဖြင့် တင်ပြရမယ်ဆိုရင်တော့ ဘဏ္ဍာရေးနှစ်ပြောင်းလဲသတ်မှတ်ခြင်း၏ အနှစ်သာရမှာ ပိုမိုထိရောက်စွာ အကောင်အထည်ဖော် ဆောင်ရွက်နိုင်ရေးအတွက် လာမည့်ဘဏ္ဍာရေးနှစ်မှစတင်ပြီးတော့ တည်ဆောက်ရေး တင်ဒါ ခေါ်ယူရေးလုပ်ငန်းများကို ဘဏ္ဍာရေးနှစ်၏ ပထမသုံးလပတ်အတွင်း အပြီးအပြတ်ဆောင်ရွက်ပေး နိုင်ရန်အတွက် ပြည်ထောင်စုအစိုးရအား တိုက်တွန်းကြောင်းအဆိုကို ဆောက်လုပ်ရေးဝန်ကြီးဌာန အနေဖြင့် ထောက်ခံပါကြောင်းနှင့် ပြည်သူ့လွှတ်တော်မှ အတည်ပြု ပေးနိုင်ပါရန် တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='1611'>ဒေါက်တာစိုးမိုးသူ(မြောင်းမြမဲဆန္ဒနယ်)</mp>အားလုံးမင်္ဂလာပါခင်ဗျား။ နိုင်ငံသားများရဲ့ အကျိုးစီးပွားအတွက် ရည်ရွယ်ခဲ့တဲ့ ကျွန်တော့်ရဲ့ အဆိုအား ပြည်သူ့လွှတ်တော်မှ အတည်ပြု ပေးပါရန် လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့်တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒေါက်တာစိုးမိုးသူ၊ မြောင်းမြ မဲဆန္ဒနယ်က တင်သွင်းသွားတဲ့အဆိုကို လွှတ်တော်ကိုယ်စားလှယ် ၂၃ ဦးက ဆွေးနွေးပြီး ဆောက်လုပ်ရေး ဝန်ကြီးဌာနက အဆိုအားအတည်ပြုသင့်ကြောင်းရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြု ရန် လွှတ်တော် ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ဒေါက်တာစိုးမိုးသူ တင်သွင်းတဲ့အဆိုကို လွှတ်တော်ကအတည်ပြုကြောင်း ကြေညာပါတယ်</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ ရပ်နားကြောင်းနှင့် အစည်းအဝေး (၁၈)ရက်မြောက်နေ့ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ကို ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး (၁၈)ရက်မြောက်နေ့ ကို ၂၀၁၉ ခုနှစ်၊ စက်တင်ဘာလ ၁၀ ရက်(အင်္ဂါနေ့) နံနက် ၁၀ နာရီအချိန်မှာ ဆက်လက်ကျင်းပမှာ ဖြစ်ကြောင်းနဲ့ ယနေ့အတွက်အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ ကို ၄၀၅ နာရီအချိန်တွင် ရပ်နားပါသည်။</p>
</postface>
</transcript>
</doc>
