<doc>
<docinfo>
<docno>02-01-30.xml</docno>
<pdf>02-01-30.pdf</pdf>
<term value='02'>ဒုတိယအကြိမ်</term>
<session value='01'/>
<sittingday value='30'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၃၀)ရက်မြောက်နေ့မှတ်တမ်း
</title>
<date value='20-05-2016'>၁၃၇၈ ခုနှစ်၊ ကဆုန်လဆန်း ၁၄ ရက် (၂၀၁၆ ခုနှစ်၊ မေလ ၂၀ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၃၀)ရက်မြောက်နေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဌ ဦးဝင်းမြင့်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>
ပြည်သူ့လွှတ်တော်အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်သူ့လွှတ်တော် ပထယုံမှန်အစည်းအဝေး (၃၀)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၆ ဦးရှိတဲ့အနက် ၄၀၆ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၅.၃၁ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀-၅-၂၀၁၆ ရက်နေ့ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၃၀)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီ အတွင်းရေးမှူးကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က စုစည်းတင်ပြ သွားမှာဖြစ်ပါတယ်။ ပြည်သူ့လွှတ်တော်မှာ ယနေ့ တက်ရောက်ခွင့်ရှိသော ကိုယ်စားလှယ် ၄၂၆ ဦး ရှိပြီး တက်ရောက်သူကိုယ်စားလှယ် ၄၀၆ ဦးရှိကာ ယနေ့ ခွင့်ပန်ကြားသူ ၅ ဦး ရှိပါတယ်။ ၎င်းတို့ကတော့ (၁) ဆိပ်ကမ်းမဲဆန္ဒနယ်မှ ဦးတင်မောင်ဝင်း ခွင့် ၁ ရက်၊ (၂) မင်းပြားမဲဆန္ဒနယ်မှ ဦးစစ်နိုင် ခွင့် ၁ ရက်၊ (၃) တိုက်ကြီးမဲဆန္ဒနယ်မှ ဦးကျော်မြင့် ခွင့် ၁ ရက်၊ (၄) လပွတ္တာမဲဆန္ဒနယ်မှ ဒေါက်တာအေးကြူ ခွင့် ၁ ရက်နှင့် (၅) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်တို့ဖြစ်ကြပြီး ခွင့်မဲ့ပျက်ကွက်သူမရှိပါ ကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေး ပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်က ခွင့်ပန်ကြား၍ ခွင့်ပြုထားသူ ၁၅ ဦး၊ ယနေ့ခွင့်ပြု ထားသူ ၅ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၂၀ ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်များကို ဆက်လက်ဆောင်ရွက်ပါမယ်။ လွှတ်တော်ကိုယ်စားလှယ် များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
သာစည်မြို့နယ်အတွင်းရှိ 11 KV လိုင်းမှ ၂ မိုင်ပတ်လည်အတွင်းရှိ ကျေးရွာများအား လျှပ်စစ် ဓာတ်အားဆက်သွယ်တပ်ဆင် ဆောင်ရွက်ပေးနိုင်ပါရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ သာစည်မဲဆန္ဒနယ်မှ ဦးသန်းစိုး မေးမြန်းဖို့ ဖြစ်ပါတယ်။
</speech>
<speech><mp id='344'>ဦးသန်းစိုး(သာစည်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး ခင်ဗျား ။ ကျွန်တော်ကတော့ သာစည်မြို့နယ် ပြည်သူ့လွှတ်တော်ကိုယ်စားလှယ် ဦးသန်းစိုး ဖြစ်ပါတယ်။ ကျွန်တော့်အနေနဲ့ လျှပ်စစ်နဲ့ပတ်သက်၍ မေးခွန်းမေးမှာဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ မန္တလေးတိုင်းဒေသကြီး၊ သာစည်မြို့နယ်တွင် ရပ်ကွက် ခုနစ်ခု၊ ကျေးရွာ အုပ်စု ၈၀၊ ကျေးရွာပေါင်း ၂၄၉ ရွာ ပါဝင်ပါတယ်။ တချို့ ရွာမှာ ကိုယ်ထူကိုယ်ထလျှပ်စစ်ဓာတ်အား တပ်ဆင်ပြီးဖြစ်ပါတယ်။ ဒါပေမဲ့လည်း ကျေးရွာအများစုမှာ လျှပ်စစ်မီးလင်းရေးအတွက် ဆောင်ရွက် ပေးရန် လိုအပ်နေသေးတာ တွေ့ရပါတယ်။ အထူးသဖြင့် 11 KV လိုင်းမှ ၂ မိုင်အတွင်း ကျေးရွာများ အား လျှပ်စစ်မီးတပ်ဆင်ပေးရန် လိုအပ်နေပါတယ်။ လွှတ်တော်ဥက္ကဋ္ဌကြီးခင်ဗျား။ သာစည်မြို့နယ် အတွင်း 11 KV လိုင်းမှ ၂ မိုင်ပတ်လည်အတွင်း ကျရောက်နေသော ကျေးရွာများမှာ ဆင်ရွာ၊ မြိုင်သာ၊ အုတ်တွင်း၊ နန်းတော်ကုန်း၊ သာယာကုန်း၊ ရေတွင်းကြီး၊ အင်တိုင်းသာ၊ သမန်းကျား၊ ငှက်မင်းကုန်း၊ ကြာဘက်ကုန်း၊ ပုန်းမဲဇာကုန်၊ ညောင်ကန်၊ ပြွန်ကန်၊ ကန်ရှည်၊ ဥသျှစ်ကုန်း(မြောက်)စသည့် ရွာများ ပါဝင်တဲ့အတွက် ကျေးရွာပေါင်း ၂၀ ကျော် ရှိပါတယ်။ အဆိုပါ ကျေးရွာများအနက်မှ ဆင်ရွာ၊ မြိုင်သာ၊ အုတ်တွင်း၊ နန်းတော်ကုန်းကျေးရွာများမှာ 11 KV လိုင်းကို ကိုယ်အားကိုယ်ကိုးနဲ့ ဆောင်ရွက်ထားပါ တယ်။ ဒါပေမဲ့လည်း ရာသီဥတုဖောက်ပြန်၍ သီးနှံမရရှိ၍ ငွေရေးကြေးရေး အကြပ်အတည်းရှိခြင်း ကြောင့် ၄၀၀ ဗို့လိုင်း ဆက်သွယ်တပ်ဆင်ရန် အခက်အခဲများဖြစ်နေကြောင်းကို သိရှိရပါတယ်။ သို့ပါ၍ ကျေးရွာများ လျှပ်စစ်ဓာတ်အားဆက်သွယ်တပ်ဆင်ပေးပါက ဒေသခံပြည်သူများရဲ့ ပညာရေး၊ ကျန်းမာရေး၊ စီးပွားရေးအခြေအနေများ လျင်မြန်စွာဖွံ့ဖြိုးတိုးတက်လာမှာဖြစ်ပါတယ်။ လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ သို့ဖြစ်ပါ၍ သာစည်မြို့နယ်အတွင်းရှိ 11 KV လိုင်းမှ ၂ မိုင် ပတ်လည်အတွင်း ကျေးရွာများအား လျှပ်စစ်ဓာတ်အား ဆက်သွယ်တပ်ဆင်ဆောင်ရွက်ပေးပါရန် အစီအစဉ်ရှိ/မရှိကို ဒေသခံပြည်သူများကိုယ်စား လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ် ခင်ဗျား။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဦးဖေဇင်ထွန်း(ပြည်ထောင်စုဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံးမင်္ဂလာ ၅ ၊ အပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ မန္တလေးတိုင်းဒေသကြီး၊ သာစည်မြို့နယ် ပြည်သူ့လွှတ်တော်ကိုယ်စားလှယ် ဦးသန်းစိုးမှ သာစည်မြို့နယ် အတွင်း 11 KV လိုင်းမှ နှစ်မိုင်ပတ်လည်အတွင်းရှိ ကျေးရွာများအား လျှပ်စစ်ဓာတ်အား ဆက်သွယ်တပ်ဆင် ဆောင်ရွက်ပေးနိုင်ပါရန် အစီအစဉ်ရှိ/မရှိနှင့်စပ်လျဉ်းတဲ့ ကြယ်ပွင့်ပြ မေးခွန်းအပေါ်မှာ ကျွန်တော် လျှပ်စစ်နှင့်စွမ်းအင်ဝန်ကြီးဌာန၊ ပြည်ထောင်စုဝန်ကြီး ဦးဖေဇင်ထွန်းက ရှင်းလင်းဖြေကြားသွားမှာ ဖြစ်ပါတယ်။ မြန်မာတစ်နိုင်ငံလုံးသို့ လျှပ်စစ်ဓာတ်အား လုံလောက်စွာ ဖြန့်ဖြူးပေးနိုင်ရေးအတွက် ကြိုးပမ်းဆောင်ရွက်လျက်ရှိရာ အိမ်ထောင်စုပေါင်း ၁၀.၈၉ သန်းခန့်ရှိသည့်အနက် လက်ရှိအခြေအနေမှာ ဓာတ်အားစနစ်နဲ့ လျှပ်စစ်ဓာတ်အားရရှိသူ အိမ်ထောင်စုပေါင်း ၃.၆၅ သန်းခန့်သာ ရှိပါ၍ စုစုပေါင်း ၃၄ %သာ လျှပ်စစ်ဓာတ်အားရရှိလျက် golosašu sleppę myzon af (World Bank-WB)i saqld.ge:69:$(Asian Development Bank-ADB)၊ ဂျပန်အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ(Japan Internationd Cooperation Agency – JICA) opoffee German Development Bank KFW ood နိုင်ငံတကာအဖွဲ့အစည်းများထံမှ ချေးငွေများရယူပြီးတော့ လျှပ်စစ်ဓာတ်အား တိုးချဲ့ဖြန့်ဖြူးနိုင်ဖို့ ဆောင်ရွက်နေသကဲ့သို့ နိုင်ငံတော်ရဲ့ ဘဏ္ဍာငွေဖြင့်လည်း ဘတ်ဂျက်လျာထားပြီး လျှပ်စစ်ဓာတ်အား ဖြန့်ဖြူးရေးလုပ်ငန်းများကို ဟန်ချက်ညီညီ တစ်ပြိုင်နက် ဆောင်ရွက်လျက်ရှိပါတယ်။ လျှပ်စစ်နှင့် စွမ်းအင်ဝန်ကြီးဌာနအနေနဲ့ ၂၀၃၀ ခုနှစ်မှာ မြန်မာနိုင်ငံအတွင်း ဒေသများအားလုံး လျှပ်စစ်ဓာတ်အား အပြည့်အဝရရှိစေဖို့ရည်ရွယ်ပြီး ကမ္ဘာ့ဘဏ်ချေးငွေ အမေရိကန်ဒေါ်လာ ၃၁၀ သန်းဖြင့် အမျိုးသား လျှပ်စစ်ဓာတ်အားရရှိရေး စီမံကိန်းကိုအကောင်အထည်ဖော် ဆောင်ရွက်လျက်ရှိပါတယ်။ အဆိုပါစီမံကိန်းများကိုနှစ်အလိုက် ဦးစားပေး အစီအစဉ်များချမှတ်ပြီး ဓာတ်အားမရရှိသေးတဲ့ ကျေးရွာများကို လျှပ်စစ်ဓာတ်အားဖြန့်ဖြူးပေးဖို့ စီစဉ်ဆောင်ရွက် သွားမှာဖြစ်ပါတယ်။ လျှပ်စစ်နှင့်စွမ်းအင်ဝန်ကြီးဌာနအနေနဲ့ ကျေးရွာများလျှပ်စစ်မီး ရရှိရေးအတွက် စီမံဆောင်ရွက်လျက် ရှိရာမှာ ၂၀၁၆-၂၀၁၇ ဘဏ္ဍာရေးနှစ်မှစတင်ပြီး စီမံကိန်း ပထမအဆင့်အဖြစ် သာစည်မြို့နယ် အတွင်းရှိ 11 KV လိုင်းမှ ၂ မိုင်ပတ်လည်အတွင်းရှိသော ကျေးရွာ များအနက် သမန်းကျား၊ ငှက်မင်းကုန်း၊ ကြာဘက်ကုန်း၊ ညွှန်ကန်ကျေးရွာ လေးရွာတို့ကို လျှပ်စစ် ဓာတ်အား ဖြန့်ဖြူးပေးနိုင်ရန် ဆောင်ရွက်သွားမှာ ဖြစ်ပါတယ်။ ဆင်ရွာ၊ မြိုင်သာ၊ အုတ်တွင်း၊ နန်းတော်ကုန်း၊ သာယာကုန်း၊ ရေတွင်းကြီး၊ အင်တိုင်းသာ၊ ပုန်းမဲဇာကုန်း၊ ညောင်ကန်၊ ကန်ရှည်၊ ဥသျှစ်ကုန်း(မ)စတဲ့ ကျေးရွာများဟာ လက်ရှိ ၁၁ ကေဗွီ ဓာတ်အားလိုင်းမှ ၂ မိုင်အထက် ၅ မိုင် အတွင်းတွင်လည်းကောင်း၊ မောင်းမဆည်ကျေးရွာဟာ ယခု အသစ်တည်ဆောက်လျက်ရှိတဲ့ လှိုင်းတက် ခွဲရုံမှ ၁၁ ကေဗွီ ဓာတ်အားလိုင်း ၇ မိုင်သွယ်တန်းရမှာဖြစ်တဲ့အတွက်ကြောင့်လည်းကောင်း ရန်ပုံငွေ ရရှိမယ့် အပေါ် မူတည်ပြီး လျာထားဆောင်ရွက်ပေးသွားမှာဖြစ်ပါကြောင်း ဖြေကြားအပ်ပါတယ်။ ကျေးဇူးတင် ပါတယ်။</speech>
</Q-A>
<Q-A>
<title>
သာစည်မြို့နယ်၊ ညောင်ရမ်းကျေးရွာတွင် 33 KVA ဓာတ်အားခွဲရုံတစ်ခုတည်ဆောက်ပေးရန် အစီအစဉ် ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'> သာစည်မဲဆန္ဒနယ်မှ ဦးသန်းစိုး မေးမြန်းဖို့ဖြစ်ပါတယ်။</speech>
<speech><mp id='344'>ဦးသန်းစိုး(သာစည်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ သာစည်မြို့နယ်မှ ပြည်သူ့လွှတ်တော် ကိုယ်စားလှယ် ဦးသန်းစိုးဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ ကျွန်တော့် အနေနဲ့ လျှပ်စစ်နဲ့ပတ်သတ်၍ မေးခွန်းထပ်မံမေးမှာဖြစ်ပါတယ်။ မန္တလေးတိုင်းဒေသကြီး၊ မိတ္ထီလာ ခရိုင်၊ သာစည်မြို့နယ်ရဲ့ တောင်ဘက် ရှစ်မိုင်ခန့်အကွာတွင်ရှိသော ညောင်ရမ်းကျေးရွာဟာ လွန်ခဲ့တဲ့ နှစ်ပေါင်း ၂၀ ကျော်ကစပြီး ကိုယ့်အားကိုယ်ကိုးဖြင့် လျှပ်စစ်မီးလင်းရေးအတွက် 11 KV ဓာတ်အားခွဲရုံ ဖြင့် ဆောင်ရွက်ခဲ့ပါတယ်။ ထို့အတူ ယခုအခါမှာလည်း ၎င်းလိုင်းပေါ်မှ ကျေးရွာပေါင်း ၁၀ ခန့်က လည်း ကိုယ့်အားကိုယ်ကိုးဖြင့် လျှပ်စစ်မီးလင်းနိုင်ရေး ဆောင်ရွက်ခဲ့၍ မီးလင်းသွားပြီဖြစ်ပါတယ်။ သို့သော် ညောင်ရမ်းကျေးရွာအနီး ပတ်ဝန်းကျင်တွင်ရှိသော အခြားကျေးရွာ ၂၀ ကျော်ခန့်မှာ 11 KV လိုင်းပေါ်မှ ထပ်မံ၍ မီးသွယ်တန်းရာမှာ လုံးဝအခက်အခဲရှိနေပါတယ်။ ဒါကြောင့်မို့လို့ သာစည် မြို့နယ်၊ ညောင်ရမ်းကျေးရွာမှာ 33 KVA ဓာတ်အားခွဲရုံတစ်ရုံ တည်ဆောက်ပေးနိုင်ရန်အတွက် အများ ပြည်သူများရဲ့ ကိုယ်စား လွှတ်တော်ဥက္ကဌကြီးမှတစ်ဆင့် မေးမြန်းအပ်ပါတယ်ခင်ဗျား။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဦးဖေဇင်ထွန်း(ပြည်ထောင်စုဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မန္တလေးတိုင်း ဒေသကြီး၊ သာစည်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးသန်းစိုးမှ သာစည်မြို့နယ်၊ ညောင်ရမ်း ကျေးရွာမှာ 33 KVA ဓာတ်အားခွဲရုံ တစ်ခုတည်ဆောက်ပေးရန် အစီအစဉ် ရှိ/မရှိနှင့်စပ်လျဉ်းတဲ့ ကြယ်ပွင့်ပြမေးခွန်းနှင့်ပတ်သက်ပြီး ကျွန်တော် လျှပ်စစ်နှင့်စွမ်းအင် ဝန်ကြီးဌာန၊ ပြည်ထောင်စုဝန်ကြီး ဦးဖေဇင်ထွန်းက ဆက်လက်ရှင်းလင်းဖြေကြားသွားမှာဖြစ်ပါတယ်။ လျှပ်စစ်နှင့်စွမ်းအင်ဝန်ကြီးဌာနဟာ ဓာတ်အားဖြန့်ဖြူးခြင်းကဏ္ဍမှာ အရှိန်အဟုန်နဲ့ ဆောင်ရွက်ရန် ပြည်ထောင်စုရန်ပုံငွေနဲ့ လည်းကောင်း၊ တိုင်းဒေသကြီး/ ပြည်နယ်အစိုးရရဲ့ ရန်ပုံငွေနဲ့သော် လည်းကောင်း၊ နိုင်ငံတကာအဖွဲ့အစည်းများရဲ့ ချေးငွေအကူအညီအထောက်အပံ့များ နှင့်သော် လည်းကောင်း၊ သက်ဆိုင်ရာဒေသရှိ ပြည်သူလူထုရဲ့ ထည့်ဝင်ငွေများနဲ့ သော်လည်းကောင်း ဆောင်ရွက်လျက်ရှိပါတယ်။ ကမ္ဘာ့ဘဏ်ချေးငွေနဲ့ ကျေးရွာများအဆင့်လိုက် ဓာတ်အားရရှိရေး ဆောင်ရွက်ရာမှာ ဓာတ်အားစနစ်မှ ၂ မိုင်အတွင်းကျေးရွာများကို ပထမအဆင့်အနေနဲ့လည်းကောင်း၊ ဓာတ်အားစနစ်မှ ၅ မိုင်အတွင်း ကျေးရွာများကို ဒုတိယအဆင့်အနေနဲ့လည်းကောင်း၊ ဓာတ်အားစနစ်မှ ၁၀ မိုင်အတွင်းကျေးရွာများကို တတိယအဆင့်အနေနဲ့လည်းကောင်း၊ ၁၀ မိုင်အထက်ကျေးရွာများကို ၆၆ ကေဗွီ၊ 33 KVA ဓာတ်အားခွဲရုံများတိုးချဲ့ရန် စတုတ္ထအဆင့်အနေနဲ့လည်းကောင်း အသီးသီးလျာ ထားပြီး ဆောင်ရွက်သွားမှာဖြစ်ပါတယ်။ မန္တလေးတိုင်းဒေသကြီး၊ မိတ္ထီလာခရိုင်၊ သာစည်မြို့နယ်၊ ညောင်ရမ်းကျေးရွာဟာ ဓာတ်အားစနစ်မှ ၁၀ မိုင်ခန့်ဝေးကွာပြီး ၃၃ ကေဗွီဓာတ်အားလိုင်း ၁၀ မိုင်နှင့် ၃၃/၁၁ ကေဗွီ ဓာတ်အားခွဲရုံတည်ဆောက်ဖို့ လိုအပ်မှာဖြစ်ပါတယ်။ ဓာတ်အားခွဲရုံတည်ဆောက် ပြီးပါက နှစ်မိုင်အတွင်းရှိ ကျေးရွာ ၄၄ ရွာကို လျှပ်စစ်မီးသွယ်တန်းနိုင်မှာဖြစ်ပါတယ်။ ကျေးရွာ အတွင်းကို လျှပ်စစ်မီးရရှိဖို့ ကိုယ်ထူကိုယ်ထဆောင်ရွက်ရမှာလည်း ဖြစ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ်ကြီး မေးမြန်းထားတဲ့ ညောင်ရမ်းကျေးရွာဟာ စီမံကိန်းစတုတ္ထအဆင့်မှာ ပါဝင်ပြီး ၃၃/၁၁ ကေဗွီ ဓာတ်အားခွဲရုံတစ်ခု တည်ဆောက်ပေးဖို့ အထက်ပါကျေးရွာများအဆင့်လိုက် ဓာတ်အားရရှိရေး ဆောင်ရွက်နေမှုဟာ စီမံကိန်းစတုတ္ထအဆင့်ကြမှ ဆောင်ရွက်နိုင်မယ့်ကာလမှာ ကျွန်တော်တို့ ဘဏ္ဍာရေးနှစ်မှာ ရန်ပုံငွေထည့်သွင်းပြီးတော့ ခွင့်ပြုချက်တင်ပြမှာ ဖြစ်ပါတယ်။ ခွင့်ပြုချက်ရရှိပါက ဆက်လက်ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ ကျေးဇူး တင်ပါတယ်။</speech>
</Q-A>
<Q-A>
<title>
နိုင်ငံတော်မှ ကလေးငယ်များအတွက် လုံခြုံစိတ်ချရသော အသည်းရောင်အသားဝါ ဘီပိုးကာကွယ် ဆေးများ လုံလောက်စွာထုတ်လုပ်ဖြန့်ဖြူးပေးနိုင်ခြင်း သို့မဟုတ် ဝယ်ယူဖြန့်ဖြူးပေးနိုင်ခြင်း ရှိ/မရှိ တို့နှင့် ပြည်တွင်းပြည်ပမှ ထုတ်လုပ်တင်သွင်းသော ဆေးဝါးများ၏ စစ်မှန်မှုနှင့် စံချိန်စံညွှန်းကို မည်ကဲ့သို့ စိစစ်ကြပ်မတ်စစ်ဆေးမှုများ ရှိသည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
သနပ်ပင်မဲဆန္ဒနယ်မှ ဦးမြင့်ဦး မေးမြန်းဖို့ ဖြစ်ပါတယ်။
</speech>
<speech><mp id='1169'>ဦးမြင့်ဦး(သနပ်ပင်မဲဆန္ဒနယ်)</mp> အားလုံးပဲမင်္ဂလာခင်ဗျား။ ကျွန်တော်ကတော့ ပဲခူးတိုင်း ဒေသကြီး၊ သနပ်ပင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ မေးမြန်း လိုတာကတော့ အသည်းရောင်အသားဝါ(ဘီ)ပိုး ကာကွယ်ဆေးထိုးနိုင်ခြင်းနှင့် ပတ်သက်တဲ့ မေးခွန်းပဲ ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ၂၀၁၆ ခုနှစ်၊ မတ်လ ၇ ရက် နေ့က ပဲခူးမြို့ဆေးရုံကြီးမှာ ပြင်ပဆေးဆိုင်က ဝယ်ယူတဲ့ အသည်းရောင်အသားဝါ(ဘီ)ပိုး ကာကွယ် ဆေးနဲ့ ကလေးငယ် ၂၈ ဦးကို ထိုးနှံရာမှ သုံးဦးသေဆုံးကာ ခုနစ်ဦးကို ရန်ကင်းကလေးဆေးရုံကြီးမှာ အထူးကြပ်မတ်ကုသပေးရပြီးတော့ ကျန်ကလေးငယ်များကို ပဲခူးဆေးရုံကြီးမှ ကြပ်မတ်ကုသပေးခဲ့ရ ကြောင်း ကြားသိခဲ့ရပါတယ်။ သေဆုံးသွားတဲ့ကလေးငယ်များအတွက် အထူးပဲကြေကွဲဝမ်းနည်းရ သလို အထူးကြပ်မတ်ကုသခံနေရတဲ့ ကလေးများအတွက်လည်း အလွန်ပဲစိုးရိမ်ပူပန်မှု ဖြစ်ခဲ့ရပါတယ်။ ယင်းကိစ္စကို ကျွန်တော်တို့ ပြည်သူ့လွှတ်တော်၊ ကျန်းမာရေးနှင့်အားကစားဖွံ့ဖြိုးတိုးတက်မှုကော်မတီ မှာ တင်ပြဆွေးနွေးပြီးတော့ မေးခွန်းမေးမြန်းဖို့ ဖြစ်လာရတာပဲ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ၁၉-၃-၂၀၁၆ ရက်နေ့မှာ ကျွန်တော်နှင့်အတူ ပြည်သူ့ လွှတ်တော်ကိုယ်စားလှယ် ဒေါက်တာဒေါ်ရွှေပုံနဲ့ အမျိုးသားလွှတ်တော်ကိုယ်စားလှယ် ဒေါက်တာ စမ်းမောင်မောင်တို့ဟာ ပဲခူးမြို့ဆေးရုံကြီးကို သွားရောက်လေ့လာပြီး ဆေးရုံရှိဆရာဝန်ကြီးများနှင့် တွေ့ဆုံဆွေးနွေးကာ ဆေးရုံတက်နေတဲ့ကလေးငယ်များနှင့် မိသားစုများကို တွေ့ဆုံအားပေးပြီးတော့ ပဲခူးတိုင်းဒေသကြီး လွှတ်တော်ကိုယ်စားလှယ်များကိုယ်စား ထောက်ပံ့ကူညီမှုများလည်း ပြုခဲ့ကြပါ တယ်။ ယင်းဖြစ်စဉ်နှင့်ပတ်သက်၍ ကျန်းမာရေးဝန်ကြီးဌာနအနေဖြင့် စုံစမ်းတွေ့ရှိချက်တွေနှင့် သေဆုံးသွားတဲ့ ကလေးငယ်များနှင့်မိသားစုဝင်များ၊ ဝေဒနာခံစားနေရတဲ့ ကလေးငယ်များနှင့် ပတ်သက်လို့ တာဝန်ယူဆောင်ရွက်နေမှုများနှင့် နောင်ဤကဲ့သို့အဖြစ်မျိုးမရှိအောင် ကြို တင်ဆောင် ရွက်တဲ့ အစီအမံများကိုလည်း သိလိုကြပါတယ်။ သို့ပါ၍ မေးမြန်းလိုသည်မှာ နိုင်ငံတော်မှ ကလေး ငယ်များအတွက် လုံခြုံ စိတ်ချရတဲ့ အသည်းရောင်အသားဝါ (ဘီ)ပိုးကာကွယ်ဆေးများ လုံလောက်စွာ ထုတ်လုပ်ဖြန့်ဖြူးပေးနိုင်ခြင်း သို့မဟုတ် ဝယ်ယူဖြန့်ဖြူးပေးနိုင်ခြင်း ရှိ/မရှိနှင့် ပြည်တွင်းပြည်ပမှ ထုတ်လုပ်တင်သွင်းတဲ့ ဆေးဝါးများရဲ့ စစ်မှန်မှုနဲ့ စံချိန်စံညွှန်းကို မည်ကဲ့သို့စိစစ်ကြပ်မတ်စစ်ဆေးမှုများ ရှိသည်ကို သိရှိလိုပါကြောင်း ပြည်သူများကိုယ်စားလေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးဝန်ကြီးဌာန)</agency> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီး များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဦးစွာပထမ ဆုမွန်ကောင်း တောင်းအပ်ပါတယ်။ ကျွန်တော်ကတော့ ကျန်းမာရေးဝန်ကြီးဌာန၊ ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ မေးခွန်းမှာကြည့်ရင် နှစ်ပိုင်းပါပါတယ်။ ပထမအပိုင်းဖြစ်တဲ့ နိုင်ငံတော်မှ ကလေးငယ်များအတွက် လုံခြုံစိတ်ချရသော အသည်းရောင်အသားဝါ(ဘီ)ပိုး ကာကွယ်ဆေးများ လုံလောက်စွာထုတ်လုပ် ဖြန့်ဖြူးနိုင်ခြင်း သို့မဟုတ် ဝယ်ယူဖြန့်ဖြူးနိုင်ခြင်း ရှိ/မရှိပါ။ အဲဒီမေးခွန်းနှင့်ပတ်သက်၍ ပထမလုံလောက်စွာ ထုတ်လုပ်နိုင်ခြင်းမရှိပါ။ သို့သော် မြန်မာနိုင်ငံတွင် လူကြီးများအတွက် အသည်းရောင် အသားဝါ (ဘီ)ပိုးကာကွယ်ဆေးကို စက်မှုဝန်ကြီးဌာန၊ မြန်မာ့နိုင်ငံဆေးဝါးလုပ်ငန်းစက်ရုံမှ ထုတ်လုပ်ဖြန့်ဖြူးလျက်ရှိပါသည်။ တစ်နှစ်စာ ထုတ်လုပ်နိုင်သော ပမာဏကို စက်မှုဝန်ကြီးဌာနမှသာ အသေးစိတ် ဖြေကြားနိုင်မည်ဖြစ်ပါသည်။ သို့သော် စက်မှုဝန်ကြီးဌာနမှ ထုတ်လုပ်လျက်ရှိသော အသည်းရောင် အသားဝါ(ဘီ)ပိုး ကာကွယ်ဆေး အရည်အသွေးနှင့် စိတ်ချရမှုကို အစားအသောက်နှင့် ဆေးဝါးကွပ်ကဲရေးဦးစီးဌာနမှ စစ်ဆေး၍ လည်းကောင်း၊ ကာကွယ်ဆေးအသုတ်လိုက် ထုတ်လုပ်ရာတွင် (Lot Release Certificate)များ ရပါက အဆိုပါစက်ရုံမှ ကျွန်တော်တို့လိုအပ်ချက်များကို ဝယ်ယူ၍ မွေးကင်းစ ကလေးငယ်များ အတွက် သုံးစွဲရန်ညှိနှိုင်းမည်ဖြစ်ကြောင်းပြောကြားလိုပါသည်။ သို့သော် lot Release Certificdte၊ WHO Prequalification Certificate oqgsa:olu fosgwps wam 620:2260130$ ဦးစီးဌာနအောက်တွင်ထားရှိပြီး စက်မှုဝန်ကြီးဌာနကို ပေးလိုက်ရပါတယ် ခင်ဗျား။ ဒုတိယတစ်ချက်အနေနဲ့ ဝယ်ယူဖြန့်ဖြူးခြင်းကိစ္စပါ။ ဒီကိစ္စနှင့်ပတ်သက်လို့ ကလေးငယ်များ နှစ်လ၊ လေးလ၊ ခြောက်လအရွယ်မှာ အသည်းရောင်အသားဝါကာကွယ်ဆေးပါဝင်တဲ့ ငါးမျိုးစပ် (Pentavalent Vaccine)ovalecosso saepe. Gavi vaccine alliance sasosešsami နိုင်ငံတော်၏ ရန်ပုံငွေ ဆေးတစ်လုံးလျှင် 20 Cent ဖြင့် လုံလောက်စွာ ထိုးနှံပေးလျက်ရှိပါသဖြင့် မွေးကင်းစကလေးများမှာ ထိုးနှံရန် လိုအပ်သော အသည်းရောင်အသားဝါ (ဘီ)ပိုးကာကွယ်ဆေး လိုအပ်ချက်ကိုလည်း တရုတ်ပြည်သူ့သမ္မတနိုင်ငံမှ ၂၀၁၆ ခုနှစ် စက်တင်ဘာလတွင် ဒုတိယအသုတ် အခမဲ့ရရှိလာမည် ဖြစ်ပါသည်။ ၎င်းဆေးများကို ထိုးနှံသွားရန်လည်း စီစဉ်ထားပါတယ်။ ထပ်မံလိုအပ် ချက်ရှိပါကလည်း ကျန်းမာရေးဝန်ကြီးဌာနရဲ့ ခွင့်ပြုရန်ပုံငွေ သာမန်အသုံးစရိတ်ကို အသုံးပြုပြီး saqpsacp:6mErgfoo mgzmję:03:69:9ag sovesayos WHO Prequalified Vaccine များကို ဝယ်ယူပြီး ကလေးငယ်များ မွေးကင်းစကလေးများကို ထိုးနှံဖို့စီစဉ်ပါမယ်ခင်ဗျား။ ဒုတိယအပိုင်းဖြစ်တဲ့ ပြည်တွင်း/ပြည်ပထုတ်လုပ်တင်သွင်းသော ဆေးဝါးများ စစ်မှန်မှုနှင့် စံချိန်စံညွှန်းကို မည်ကဲ့သို့ စိစစ်ကြပ်မတ်စစ်ဆေးမှုများ သိရှိလိုခြင်းနှင့် ပတ်သက်၍ ကျွန်တော် ဖြေကြား ပါမယ်။ အချက်အများကြီးပါပါတယ်ခင်ဗျား။ သို့သော် တိုတိုနဲ့ကျွန်တော်ဖြေပါမယ်။ (က) ပြည်တွင်း Premarket ဈေးကွက်မတင်မီစစ်ဆေးခြင်း(၁) ထုတ်လုပ်သောစက်ရုံ၏ ကောင်းမွန်သော ထုတ်လုပ်မှုကျင့်စဉ် (GMP) နှင့် ညီညွတ်ခြင်းရှိ/မရှိကို Checklist အသုံးပြု၍ အစားအသောက်နှင့် ဆေးဝါး ကွပ်ကဲရေးဦးစီးဌာန(FDA)မှ စစ်ဆေးဆောင်ရွက်ပါတယ်။ (၂) ထုတ်လုပ်ပြီးသော ဆေးဝါးများကိုလည်း ကောင်းမွန်သော သိုလှောင်မှုစနစ် (Good Storage Pratctice) gloģior Checklist soo:GO: FDA 90862: ဆောင်ရွက်ပါတယ်။ (၃) ထို့ပြင် ကောင်းမွန်သော ဖြန့်ဖြူးမှုစနစ် Good Distribution Protctice (GDP) ရှိ/မရှိကို Checklist အသုံးပြုပြီးမှ ဖြန့်ဖြူးရန်နမူနာ Sample များကို FDA ဓာတ်ခွဲခန်းနှင့် Quality (အရည်အသွေး) Efficacy (အာနိသင်)၊ Safety (အန္တရာယ်ကင်းရှင်းမှုများကို ဓာတ်ခွဲစစ်ဆေးပါတယ်။ အောင်မြင်မှသာလျှင် လက်လီလက်ကား ဖြန့်ခွင့်ပေးပါတယ်ခင်ဗျား။ (ခ) ဈေးကွက်တင်ပြီး စောင့်ကြပ်ကြည့်ရှုစစ်ဆေးခြင်း(Post Market Surveillance) လုပ်ပါတယ်။ ဈေးကွက်တင်ပြီး စောင့်ကြပ်ကြည့်ရှုစစ်ဆေးခြင်းကို အောက်ပါအတိုင်း လုပ်ပါတယ်။ (၁) ဖွင့်ခွင့်ပြု ထားသော ဆေးဆိုင်များတွင် လုံလောက်သော အအေးထိန်းစနစ် (Cold Storage Protection) glog odcao:ą8:1 (၂) နမူနာ Sample များကို ပြန်ဝယ်ပြီးတော့ အရည်အသွေး၊ အာနိသင်၊ ဘေး အန္တရာယ်ကင်းရှင်းမှု (Qudity Efficacy Safety) ရှိ/မရှိကိုလည်း သုံးလ တစ်ကြိမ် နိုင်ငံအနှံ့မှာ ပုံမှန်ဆောင်ရွက်လျက် ရှိပါတယ်။ (ဂ) ပြည်ပမှ တင်သွင်းသော ဆေးဝါးများ၊ ဆေးဝါးဆိုတာ ကျွန်တော်တို့ Vaccine ပါပါတယ် ခင်ဗျား။ ပြည်ပမှ တင်သွင်းသော ဆေးဝါးများကိုတော့ (၁) တရားဝင်ခွင့်ပြုထားသော ကုမ္ပဏီများမှတင်သွင်းသော ဆေးဝါးများနှင့် ပတ်သက် တဲ့စာရွက်စာတမ်း(Documents)များကို အရင်တောင်းပါတယ်။ (၂) တောင်းပြီးလျှင် (Preview)အနေနဲ့ ညွှန်မှူးဦးဆောင်တဲ့ Expert Group ကနေ စိစစ်ပါတယ်။ ဒီ Expert Group က ကျေနပ်တယ်ဆိုလို့ရှိရင် Drug Advisory Council mcu:ulosofu Council a q Microbiologist Pharmacologisti Physician Logic အကုန်ပါပါတယ်ခင်ဗျား။ ဒီအဖွဲ့ရဲ့ သဘောတူညီမှုရပြီဆိုရင် ကျွန်တော်တို့က ဓာတ်ခွဲစစ်ဖို့အတွက်ကို ဆေးကုမ္ပဏီအား ဓာတ်ခွဲစစ်ဖို့ ပိုက်ဆံ တောင်းပါတယ်။ ရှစ်သောင်းကနေ တစ်သိန်းခွဲလောက် တောင်းပါတယ်။ ပြီးလို့ ရှိရင် ဓာတ်ခွဲစစ်ဆေးခြင်းကို Qudity Efficacy Safety စစ်ပြီး ဓာတ်ခွဲ စစ်ပါတယ်။ အကယ်၍ မြန်မာနိုင်ငံက မိမိတို့ ဓာတ်ခွဲခန်းတစ်ခု တည်းနှင့် အဆုံးအဖြတ်မပေးနိုင်ဘူး ဆိုလို့ရှိရင်တော့ ဥပမာ- Vaccine တွေဆိုလို့ရှိရင် my?saaệsao?$:8 US Pharmacopeia Convention Laboratory Rockville Maryland sugulosusu aposezeni mai cossos, gulosa 8:9 ဓာတ်ခွဲခန်းအဖြေ ကောင်းမွန်မယ်ဆိုလို့ ရှိရင်တော့ နိုင်ငံရဲ့ အခြေအနေ၊ လိုအပ်ချက် ပေါ်မူတည်၍ ပမာဏကို ကျွန်တော်တင်သွင်းခွင့်ပြုပါတယ်။ ပြည်သူ့လွှတ်တော် ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်များအားလုံးကို ကျေးဇူးတင် ရှိပါတယ်။ သို့သော်လည်း ဒီနေရာမှာ ကျွန်တော်တို့က Control Drug လည်း ရှိပါတယ်။ ဒီကိစ္စကို ကျွန်တော် မပြောတော့ပါဘူး။ Control Drug ကလည်း ဒါလည်းနည်းနည်းလေး ပိုပြီးတော့ တင်းတင်း ကြပ်ကြပ်စစ်ပါတယ်။ အားလုံး ကျေးဇူးတင်ပါတယ်။ လေးစားပါတယ်ခင်ဗျား။</speech>
</Q-A>
<speech type='speaker'>
ယခုလို တိတိကျကျနဲ့ ထိထိမိမိ ပွင့်ပွင့်လင်းလင်း ရှင်းရှင်းလင်းလင်းနဲ့ ဖြေကြားပေးတဲ့ ပြည်ထောင်စုဝန်ကြီးကိုလည်း ကျေးဇူးတင်ရှိပါတယ်။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</section>
<section value = 'Motion'>
<motion><new_section>
<new_section>
<title>
သက်ဆိုင်ရာ ပြည်ထောင်စုဝန်ကြီးများ ပြန်လည် ထွက်ခွာနိုင်ကြပါပြီ။ ဒေါ်ခင်စောဝေ၊ ရသေ့တောင်မဲဆန္ဒနယ်က တင်သွင်းသည့် ၁၉၈၂ ခုနှစ်၊ မြန်မာနိုင်ငံသားဥပဒေ အရ နိုင်ငံသားပြဿနာများကို မြန်မာနိုင်ငံတစ်ဝန်းတွင် ဤဥပဒေနှင့်အညီ ထိရောက်စွာ စိစစ်ဆောင်ရွက်ပေးနိုင်ပါရန် နိုင်ငံတော်အစိုးရအား တိုက်တွန်းကြောင်းအဆိုကို လွှတ်တော် ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါ်ခင်စောဝေ တင်သွင်းသွားတဲ့ အဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့် ကိုယ်စားလှယ်ခြောက်ဦးရှိပါတယ်။ ပထမဦးစွာ ပေါက်တော မဲဆန္ဒနယ်မှ ဦးအောင်ကျော်ဇံက ဆွေးနွေးဖို့ ဖြစ်ပါတယ်။
</speech>
<speech><mp id='362'>ဦးအောင်ကျော်ဇံ(ပေါက်တောမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်ကြီးများ၊ ဝန်ကြီးများနှင့် အထူးဧည့်သည်တော်များကို လေးစားပါကြောင်း ဦးစွာ နှုတ်ခွန်းဆက်သဂါရဝပြုပါတယ်။ ကျွန်တော်က ပေါက်တောမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်ကျော်ဇံ ဖြစ်ပါတယ်။ ကျွန်တော့်အနေနဲ့ ရသေ့တောင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်ခင်စောဝေရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ကျွန်တော် မဆွေးနွေးမီမှာ အဆိုရဲ့ အကျဉ်းချုပ်ကို ဦးစွာပထမတင်ပြခွင့်ပြုပါ။ မြန်မာနိုင်ငံတစ်ဝန်း လုံးရှိ နယ်စပ်ဒေသများမှာ တရားမဝင်အခြေချနေထိုင်လာသူတွေ များစွာတိုးပွားလျက်ရှိတယ်ဆိုတဲ့ အကြောင်း၊ သူတို့တွေရဲ့ ပယောဂကြောင့် ဒေသတွင်းမတည်မငြိမ်ဖြစ်လျက်ရှိကြောင်း၊ အထူးသဖြင့် ရခိုင်ပြည်နယ်၊ ဘူးသီးတောင်နှင့် မောင်တောနယ်စပ်ပြဿနာသည် အမျိုးသားလုံခြုံရေးကို တိုက်ရိုက် ခြိမ်းခြောက်လျက်ရှိကြောင်း၊ နောက်တစ်ချက်အနေနဲ့ လက်ရှိအခြေအနေမှာ မြန်မာနိုင်ငံသားဟုတ်/ မဟုတ် မခွဲခြားနိုင်တဲ့ ယာယီသက်သေခံလက်မှတ်ကိုင်ဆောင်သူ တစ်နိုင်ငံလုံးမှာ ၅၉၀၀၀၀ ကျော် ရှိတဲ့အနက် ရခိုင်ပြည်နယ်တစ်ခုတည်းမှာ ၄၉၀၀၀၀ ကျော် ရှိနေတဲ့အကြောင်း၊ ထို့ကြောင့် ၁၉၈၂ ခုနှစ်၊ မြန်မာနိုင်ငံသားဥပဒေအရ နိုင်ငံသားဟုတ်/မဟုတ်စိစစ်ရန် အရေးတကြီးလိုအပ်နေပါကြောင်း စသည်ဖြင့် တင်ပြထားပါတယ်။ တစ်ဖက်ကကြည့်ရင်လည်း ၈၄ ရာခိုင်နှုန်းသော ဘင်္ဂါလီများသည် တစ်နေရာတည်းမှာစုပြုံ နေတဲ့အတွက် ဒါဟာမဖြစ်သင့်ဘူးလို့ တင်ပြလိုပါတယ်။ အဲဒီလို နိုင်ငံသား စိစစ်ပြီးတဲ့နောက် နိုင်ငံသားဖြစ်ထိုက်သူများကိုတွေ့ရင် နိုင်ငံသားဖြစ်ခွင့်ပေးရမှာဖြစ်ပါတယ်။ နိုင်ငံသားဖြစ်ခွင့်ရသူများဟာ နိုင်ငံသားအခွင့်အရေး ရရှိကြမှာလည်းဖြစ်ပါတယ်။ အဲဒီလို အကျယ် တဝင့်တင်ပြထားတာကို တွေ့ရပါတယ်။ ကိုယ်စားလှယ် ဒေါ်ခင်စောဝေရဲ့ တင်ပြချက်ဟာ လက်တွေ့ အခြေအနေနဲ့ ကိုက်ညီမှန်ကန်နေတဲ့အတွက် ကျွန်တော် အလေးအနက်ထောက်ခံပါတယ်။ ဒီပြဿနာ ဟာ နေမြင့်လေအရူးရင့်လေဆိုသလို အချိန်ကြာမြင့်လာသည်နှင့်အမျှ ပိုမိုရှုပ်ထွေးလာပြီး အမျိုးသား လုံခြုံရေးကို ထိပါးလာနိုင်တာကြောင့် မြန်မြန်ဆန်ဆန်ကိုင်တွယ် ဆောင်ရွက်ဖို့လိုနေပါတယ်။ လွှတ်တော်ဥက္ကဋ္ဌကြီးခင်ဗျား။ ဒီပြဿနာဟာ အချို့ပုဂ္ဂိုလ်တွေမြင်သလို လူမျိုးရေး၊ ဘာသာရေးပြဿနာ မဟုတ်ပါဘူးခင်ဗျား။ တရားမဝင်အခြေချနေထိုင်လာသူတွေကြောင့် ဖြစ်တဲ့ ပြဿနာပါ။ ကျွန်တော်တို့နိုင်ငံထဲကို ဒီအတိုင်းသာ လှိမ့်ဝင်လာမယ်၊ ဒီအတိုင်းသာ မွေးဖွားနှုန်းတိုးနေ မယ်ဆိုရင် ကျွန်တော်ထင်တယ် Generation သုံးဆက် နောက်အနှစ် ဆယ်စုနှစ်အနည်းငယ် အတွင်းမှာ ကျွန်တော်တို့တိုင်းပြည် ပျောက်သွားနိုင်ပါတယ်။ ကျွန်တော်တို့ရဲ့ ထားရစ်ခဲ့တဲ့ ဘိုးဘွား အမွေဖြစ်တဲ့ ပြည်ထောင်စုကြီး အပျက်ခံနိုင်/မခံနိုင် ကျွန်တော် မေးခွန်းထုတ်ချင်ပါတယ်။ အလေး အနက်ထား ဖြေကြားကြည့်စေချင်ပါတယ်။ လွှတ်တော်ဥက္ကဋ္ဌကြီးခင်ဗျား။ ဤကိစ္စနှင့်ပတ်သက်လို့ နောက်ခံသမိုင်းကြောင်းကို အနည်းငယ် တင်ပြခွင့်ပြုပါ။ တော်လှန်ရေးကောင်စီအစိုးရလက်ထက် ၁၉၆၆ ခုနှစ်မှာ ဘင်္ဂါလီစာရင်းကောက်ယူဖို့ စတင်ကြိုးပမ်းခဲ့ပါတယ်။ ၁၉၆၉ ခုနှစ်မှာတော့ မြတ်မွန် စစ်ဆင်ရေး၊ ၁၉၇၄ ခုနှစ်မှာ စံပယ်စစ်ဆင်ရေးဆိုပြီးလည်း ဆောင်ရွက်ခဲ့ပါတယ်။ ထိထိရောက်ရောက် မဖြစ်ခဲ့ဘူးလို့ ပြောချင်ပါတယ်။ နောက် ၁၉၇၆ ခုနှစ်ရောက်တဲ့အခါမှာ လမ်းစဉ်ပါတီ အစိုးရ လက်ထက်မှာတော့ ပြဿနာကို လက်တွေ့ကျကျဖြေရှင်းဖို့ ကြိုးပမ်းခဲ့ပါတယ်။ ထိုစဉ်က ပြည်တွင်း နေသူများနှင့် ဥပဒေမဲ့ဝင်ရောက်လာသူများကို ခွဲခြားနိုင်ဖို့ တည်ဆဲလဝကဥပဒေများကို သုံးစွဲပြီးတော့ နဂါးမင်းစီမံချက်အရ စစ်ဆင်ရေးဆင်နွှဲခဲ့ပါတယ်။ သက်သေခံအထောက်အထား မပြနိုင်တဲ့ ဘင်္ဂါလီ များဟာ မိမိတို့ရပ်ရွာနှင့်နေအိမ်များကို မီးရှို့ပြီး မြေလှန်စနစ်ကျင့်သုံးကာ တစ်ဖက်နိုင်ငံသို့ ထွက်ပြေး ခဲ့ကြလို့ အစိုးရအချင်းချင်း အချင်းများရမယ့်အခြေအနေ ပေါ်ပေါက်ခဲ့ပါတယ်။ မြန်မာနိုင်ငံဟာ အိမ်နီးချင်းကောင်းပီသစွာနဲ့ နှစ်နိုင်ငံချစ်ကြည်ရေးကို မထိခိုက်စေလိုတာကြောင့် နှစ်နိုင်ငံ သဘော တူညီချက်အရ ၁၉၇၈ ခုနှစ်မှာ ဟင်္သာစီမံချက်ဖြင့် ထွက်ပြေးသွားသူများကို ပြန်လည်လက်ခံခဲ့ပါ တယ်။ စုစုပေါင်း ဒုက္ခသည်နှစ်သိန်းနီးပါး လက်ခံခဲ့ရာမှာ ပြန်ပို့တဲ့အခါကျတော့ လူသစ်တွေပါ ပါလာ တယ်လို့ဆိုပါတယ်။ လွှတ်တော်ဥက္ကဋ္ဌကြီးခင်ဗျား။ ထိုစဉ်က လက်ခံခဲ့ရတဲ့ ဘင်္ဂါလီဒုက္ခသည်များကို အချိန်ယူ စစ်ဆေးနိုင်ဖို့အတွက် ရခိုင်ပြည်နယ်သာမက မြန်မာတစ်နိုင်ငံလုံးမှာပါ အငြင်းပွားဖွယ်ဖြစ်နေတဲ့ နိုင်ငံသားပြဿနာကို စနစ်တကျကိုင်တွယ်ဆောင်ရွက်ရန် ၁၉၈၂ ခုနှစ်ကစလို့ အချိန်ယူပြင်ဆင်ခဲ့ပါ တယ်။ ၁၉၈၀ ခုနှစ်မှာ ဥပဒေကြမ်းရေးဆွဲ၊ ပြည်သူလူထုထံ အကြံဉာဏ်တောင်းပြီးတော့ ရရှိတဲ့ အကြံပြုချက်ပေါင်းတစ်သိန်းကျော်ကို အခြေခံပြီးတော့ ၁၉၈၂ ခုနှစ်၊ မြန်မာနိုင်ငံသားဥပဒေကို ထိုစဉ် က ပြည်သူ့လွှတ်တော်က ရေးဆွဲအတည်ပြုခဲ့ပါတယ်။ လွှတ်တော်ဥက္ကဋ္ဌကြီးခင်ဗျား။ ၁၉၈၂ ခုနှစ်၊ မြန်မာနိုင်ငံသားဥပဒေဟာ နိုင်ငံတကာစံနှုန်း၊ မြန်မာနိုင်ငံ၏ပထဝီအနေအထားနှင့် သမိုင်းကြောင်း ဖြစ်ပေါ်တိုးတက်မှုတို့ကိုအခြေခံ၍ ရေးဆွဲထားတာကြောင့် အထူးကောင်းမွန်သော စံချိန်မီဥပဒေ တစ်ရပ်ဖြစ်ပါတယ်။ လောလောဆယ် ပြင်စရာမလိုသေးတဲ့ တည်ဆဲဥပဒေတစ်ရပ်လည်းဖြစ်ပါတယ်။ ဥပဒေတစ်ရပ်ကိုပြဋ္ဌာန်းပြီးရင် အသက်ဝင်ဖို့လိုပါတယ်။ တစ်နည်းအားဖြင့် လက်တွေ့ကျင့်သုံးဖို့ လိုပါ တယ်။ ဒါမှ တရားဥပဒေစိုးမိုးရေးဆိုတာ ဖြစ်လာပါလိမ့်မယ်။ ကျွန်တော်တို့ လွှတ်တော်ကိုယ်စားလှယ် များရဲ့ တာဝန်ဟာ ဥပဒေများကိုပြင်ဆင်ခြင်း၊ ဖျက်သိမ်းခြင်း၊ အသစ်ရေးဆွဲခြင်းတို့ကို ဆောင်ရွက်ရန် တာဝန်ရှိသည်သာမက အစိုးရအဖွဲ့ကို ပြည်သူလူထုရဲ့ ဆန္ဒအတိုင်း လုပ်ကိုင်စေရန် တွန်းအားပေးဖို့ လည်း တာဝန်ရှိပါတယ်။ နိုင်ငံသားစိစစ်ရေးလုပ်ငန်းကို အလျင်အမြန်အကောင်အထည်ဖော်ရန်မှာ ပြည်သူ့ဆန္ဒအစစ်အမှန်ဖြစ်ကြောင်း စစ်တမ်းကောက်ယူကြည့်ရင်သိနိုင်ပါတယ်။ လွှတ်တော်ဥက္ကဋ္ဌကြီးခင်ဗျား။ ရခိုင်ပြည်နယ်ပဋိပက္ခတွင် နိုင်ငံတော်သမ္မတအမိန့်ဖြင့် ရခိုင် ပြည်နယ်ပဋိပက္ခစုံစမ်းရေးကော်မရှင်က နိုင်ငံအနှံ့ နိုင်ငံရေးသမားများ ပါဝင်ဖွဲ့စည်းထားပါတယ်။ အဲဒီအဖွဲ့က ၂၂-၄-၂၀၁၃ မှာ တင်ပြတဲ့အစီရင်ခံစာထဲမှာ အစိုးရသည် ဘင်္ဂါလီများ၏ နိုင်ငံသားဖြစ် နိုင်မှု/မဖြစ်နိုင်မှုကို တည်ဆဲဥပဒေအရ ပွင့်လင်းမြင်သာစွာနှင့် တိကျခိုင်မာစွာဆောင်ရွက်ရန်လိုအပ် ပါသည်။ နိုင်ငံမဲ့သူများကိစ္စကို နိုင်ငံတွင်းကျင့်သုံးသည့်ဥပဒေများဖြင့် အရေးယူဆောင်ရွက်သည်သာ မက အပြည်ပြည်ဆိုင်ရာသဘောတူညီချက်များနှင့်အညီ ဆက်လက်အရေးယူဆောင်ရွက်ရန် လိုအပ် ပါသည်။ နောက်တစ်ချက်အနေနဲ့ နိုင်ငံတော်အစိုးရအနေဖြင့် နိုင်ငံသားဖြစ်ရေး/မဖြစ်ရေးကို အမြန် စိစစ်နိုင်မှသာလျှင် ပြည်တွင်းရှိ အခြားနိုင်ငံသားများနည်းတူ ၎င်းတို့ပေါင်းစည်းနေနိုင်မည်ဖြစ်သည်။ ထို့အတူ ဘင်္ဂါလီများအနေဖြင့် နိုင်ငံသားအခွင့်အရေးရမှ မြန်မာနိုင်ငံအတွင်းပြောင်းလဲနေသော တိုင်းရေးပြည်ရာအခြေအနေများကို ပိုမိုစိတ်ဝင်စားလာမည်ဖြစ်ပြီး တိုင်းပြည်အတွင်း တာဝန်ရှိစွာ နေထိုင်သူများဖြစ်လာမည်ဖြစ်ပါမည်ဆိုပြီးတော့ အကြံပြုထားပါတယ်။ ဒေါ်ခင်စောဝေတင်ပြတဲ့အဆို ဟာ သင့်တော်မှန်ကန်တဲ့အတွက် ကျွန်တော် အလေးအနက်ထောက်ခံကြောင်းပြောကြားရင်းနဲ့ နိဂုံး ချုပ်ပါတယ်။</speech>
<speech type='speaker'>
လှည်းကူးမဲဆန္ဒနယ်မှ ဦးသိန်းတန် ဆွေးနွေးဖို့ ဖြစ်ပါတယ်။
</speech>
<speech><mp id='1534'>ဦးသိန်းတန်(လှည်းကူးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ စိတ်ချမ်းသာ၊ ကိုယ်ကျန်းမာစေ ကြောင်း ဆုတောင်းမေတ္တာပို့သအပ်ပါတယ်။ ကျွန်တော်ဟာ ရန်ကုန်တိုင်းဒေသကြီး၊ လှည်းကူး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းတန်ဖြစ်ပါတယ်။ ရခိုင်ပြည်နယ်၊ ရသေ့တောင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ခင်စောဝေတင်သွင်းသွားတဲ့ ၁၉၈၂ ခုနှစ်၊ မြန်မာနိုင်ငံသားဥပဒေကို ထိရောက်စွာစိစစ်ဆောင်ရွက်နိုင်ပါရန် နိုင်ငံတော်အစိုးရအား တိုက်တွန်း ကြောင်းအဆိုကို အကြံပြုချက်များနှင့်အတူ ထောက်ခံဆွေးနွေးသွားမှာဖြစ်ပါတယ်။ အဆိုမှာ မြန်မာ နိုင်ငံအတွင်းသို့ တရားမဝင်လာရောက်နေထိုင်သူများကို မြန်မာနိုင်ငံသားဟုတ်/မဟုတ် မခွဲခြားနိုင် သေးခင် ယာယီသက်သေခံလက်မှတ်(White Card) ထုတ်ပေးသောဦးရေမှာ ၅၉၀၀၁၆ ဦး ရှိနေ သည်ကို အစိုးရ၏တရားဝင်ထုတ်ပြန်ချက်အရ သိရှိရကြောင်း၊ ယခုအခါ White Card ရုပ်သိမ်းသွား သဖြင့် ၎င်းတို့အား ၁၉၈၂ ခုနှစ်၊ မြန်မာနိုင်ငံသားဥပဒေဖြင့် ထိရောက်မြန်ဆန်စွာ အကောင်အထည် ဖော်ဆောင်ရွက်ရန် အထူးလိုအပ်လျက်ရှိကြောင်း အဓိကထား တင်ပြသွားတာတွေ့ရပါတယ်။ ၁၉၈၂ ခုနှစ်၊ မြန်မာနိုင်ငံသားဥပဒေ အခန်း(၂) ပုဒ်မ ၅ မှာ တိုင်းရင်းသားတိုင်းသည်လည်းကောင်း၊ တိုင်းရင်းသားမိဘနှစ်ပါးမှ မွေးဖွားသူတိုင်းသည်လည်းကောင်း မွေးရာပါနိုင်ငံသားဖြစ်သည်ဟု ပါရှိပါ တယ်။ ဥပဒေအရ မွေးရာပါနိုင်ငံသားဖြစ်သူများအနေနဲ့ အသက်(၁၈)နှစ် ပြည့်မြောက်ကျော်လွန်သည့် တိုင် နိုင်ငံသားစိစစ်ရေးလက်မှတ်ကို အချိန်နှင့်တစ်ပြေးညီမရရှိသည့်အတွက် ပြည်သူများရဲ့ အခက် အခဲများကို ဖြေရှင်းဆောင်ရွက်နိုင်ရန် ထပ်ဆင့်ဖြည့်စွက်ပြီး ဒေါ်ခင်စောဝေရဲ့ အဆိုကို ထောက်ခံ သွားမှာဖြစ်ပါတယ်။ ဥက္ကဋ္ဌကြီးခင်ဗျား။ ၂၀၀၈ ခုနှစ်၊ မြန်မာနိုင်ငံ ဖွဲ့စည်းပုံအခြေခံဥပဒေ ပုဒ်မ ၃၄၆ အရ နိုင်ငံသားဖြစ်ခြင်းသည် ဥပဒေဖြင့်ပြဋ္ဌာန်းသည့်အတိုင်းဖြစ်ရမည်ဟု ပါရှိပြီးဖြစ်ပါတယ်။ ဒီလို မြန်မာ နိုင်ငံသားဥပဒေနှင့်အညီ နိုင်ငံသားစိစစ်ရေးလက်မှတ် ကိုင်ဆောင်နိုင်သူသာ တရားဝင်မြန်မာနိုင်ငံ သားအဖြစ် ပြီးပြည့်စုံခြင်းဖြစ်ပြီး ၎င်းအရည်အချင်းအရ အလုပ်လျှောက်ထားခြင်း၊ ခရီးသွားလာခြင်း၊ ကတိကဝတ်စာချုပ် ချုပ်ဆိုခြင်းစတဲ့ တရားဥပဒေနဲ့အညီ လုပ်ငန်းများဆောင်ရွက်နိုင်မှာဖြစ်ပါတယ်။ ၁၉၈၂ ခုနှစ်၊ မြန်မာနိုင်ငံသားဥပဒေကို အခြေပြုပြီး မြန်မာနယ်နိမိတ်အတွင်း နေထိုင်သူတိုင်းရင်းသား နှင့် တိုင်းရင်းသားမဟုတ်သူအားလုံး မွေးသည်မှသေဆုံးသည်အထိ လူဝင်မှုကြီးကြပ်ရေးနှင့် ပြည်သူ့ အင်အားဦးစီးဌာနအဆင့်ဆင့်တို့နှင့် ဆက်စပ်ပတ်သက်နေပါတယ်။ နိုင်ငံသားဖြစ်ထိုက်သူများ မဖြစ် သေးခြင်း၊ ဧည့်နိုင်ငံသားများ မဖြစ်ထိုက်သူများဖြစ်နေခြင်း၊ ဧည့်နိုင်ငံသားပြုမှု ပြုခွင့်မရသူများရနေ ခြင်းတို့နှင့်ပတ်သက်၍ ပြည်သူများရဲ့ ဝေဖန်သံများကိုလည်း ယနေ့တိုင်ကြားသိနေရပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကောင်းမွန်သောနိုင်ငံသားဥပဒေ ရှိပါလျက် နိုင်ငံသားစိစစ်ရေးလုပ်ငန်းကို အချိန်နှင့်တစ်ပြေးညီ ထိရောက်စွာမဆောင်ရွက်နိုင်ခြင်း သည် အဂတိတရားလေးပါးမကင်းတဲ့ကိစ္စများ ပါဝင်သလို သက်ဆိုင်ရာဦးစီးဌာနအဆင့်ဆင့်ရှိ ဝန်ထမ်းအင်အားမလုံလောက်မှုရှိနေတယ်လို့လည်း သုံးသပ်ရရှိပါတယ်။ ဥပမာအားဖြင့် ဖော်ပြရရင် လူဦးရေတစ်သိန်းခွဲကျော်ရှိတဲ့ မြို့နယ်တစ်ခုမှာ ဖွဲ့စည်းပုံအရခန့်ထားတဲ့ ဝန်ထမ်းဦးရေ ၂၅ ဦးရှိပြီး တကယ်ခန့်ထားနိုင်တာ ၁၅ ဦးသာရှိပါတယ်။ ဒီလိုလူဦးရေတစ်သိန်းခွဲကျော်ရှိတဲ့၊ ပတ်သက်တဲ့ နေ့စဉ် မွေးစာရင်း၊ ပြောင်းရွှေ့ စာရင်း၊ သေဆုံးစာရင်း၊ သန်းခေါင်စာရင်း၊ မှတ်ပုံတင်ခြင်းစာရင်းစတဲ့ လုပ်ငန်းတွေကိုဆောင်ရွက်ရာမှာ ဒီဖွဲ့စည်းပုံဝန်ထမ်းနှင့် ဘယ်လိုမှ အချိန်နှင့်တစ်ပြေးညီ ဆောင်ရွက် နိုင်မှာမဟုတ်ပါဘူး။ ဒီလိုအားနည်းချက်အပေါ်မှာလည်းပဲ မူတည်ပြီးတော့ အဂတိလိုက်စားမှုများ ဖြစ် ထွန်းပေါ်လာနိုင်တယ်လို့ သုံးသပ်ရရှိပါတယ်။ ယခု ၁၉၈၂ ခုနှစ်၊ မြန်မာနိုင်ငံသားဥပဒေ ပုဒ်မ ၇၅ အရ အပ်နှင်းထားသော လုပ်ပိုင်ခွင့်များကိုကျင့်သုံးပြီး နိုင်ငံတော်အစိုးရရဲ့ အမိန့်ကြော်ငြာစာအမှတ် (၁၃/၄၃)အရ မြန်မာနိုင်ငံသားဥပဒေနှင့်ပတ်သက်တဲ့ လုပ်ထုံးလုပ်နည်းများကို ပြဌာန်းထားတာ တွေ့ရပါတယ်။ အဲဒါတွေကို အကျဉ်းချုပ်ပြောရရင် ကလေးမွေးဖွားပြီးတာနဲ့ လဝကကိုသွားပြီးတော့ အိမ်ထောင်စုစာရင်းသွင်းရခြင်း၊ (၁၀)နှစ်ပြည့်တာနဲ့ ကိုယ်ရေးမှတ်တမ်းသွင်း၊ ဓာတ်ပုံနှင့်အတူ အသက်(၁၀)နှစ်ပြည့်နိုင်ငံသားစိစစ်ရေးကတ်ပြားထုတ်ပေးရခြင်း၊ တဖန် (၁၈)နှစ်ပြည့်တာနဲ့ တစ်နှစ် အတွင်း ကိုယ်ရေးမှတ်တမ်းသွင်း၊ ဓာတ်ပုံနှင့်အတူ အသက် (၁၈)နှစ်ပြည့်နိုင်ငံသားစိစစ်ရေးကတ်ပြား လဲလှယ်ထုတ်ပေးရခြင်း၊ တဖန် အသက် (၃၀)နှစ်ပြည့်တဲ့အချိန်နဲ့ အသက် (၄၅)နှစ်ပြည့်တဲ့အချိန် တွေမှာလည်း ဒီလိုပဲ ကိုယ်ရေးမှတ်တမ်းသွင်း၊ ဓာတ်ပုံအသစ်နဲ့နိုင်ငံသားစိစစ်ရေးကတ်ပြား ထုတ်ပေး ရမယ်လို့ ဖော်ပြထားပါတယ်။ တကယ့်လက်တွေ့မှာတော့ အသက် (၁၈) နှစ်ပြည့်မှတ်ပုံတင်ကိုပင် အလျင်မီအောင် မလုပ်ပေးနိုင်ပါဘူး။ ဒါကြောင့် ပြည်သူ့လွှတ်တော်ကိုယ်စားလှယ်တွေဟာ ပြည်သူနဲ့ တွေ့ကြတဲ့အခါမှာ ဒီလိုမှတ်ပုံတင်ကိစ္စ မပြေလည်မှုတွေကို အမြဲတမ်းပဲ တိုင်ကြားပြီးတော့ ကျွန်တော် တို့ကို ရင်ဖွင့်ကြပါတယ်။ နိဂုံးချုပ်အနေနဲ့ ရသေ့တောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်စောဝေ တင်သွင်းတဲ့ မြေပြို၍ လူမျိုးမပြုတ်၊ လူမျိုမှ လူမျိုးပြုတ်မယ်ဆိုတဲ့ လဝကဆောင်ပုဒ်အဖြစ်မျိုး မရောက်အောင် ၁၉၈၂ ခုနှစ်၊ မြန်မာနိုင်ငံသားဥပဒေတစ်ရပ်လုံး မြန်မာနိုင်ငံတစ်ဝန်းလုံး ထိရောက် စွာဆောင်ရွက်ပေးနိုင်ရေးအတွက် လက်ရှိအခြေအနေနှင့်ကိုက်ညီသော နည်းဥပဒေ၊ လုပ်ထုံးလုပ်နည်း များ အသစ်ပြဌာန်းခြင်း၊ လုပ်ငန်းပမာဏနှင့် ဝန်ထမ်းဖွဲ့စည်းပုံကို ပြန်လည်ဆန်းစစ်ခြင်း၊ ခေတ်မီ ကွန်ပျူတာစနစ်ကို တွင်ကျယ်စွာအသုံးပြု၍ ထိထိရောက်ရောက်ဆောင်ရွက်သင့်ကြောင်း ဆွေးနွေးရင်း နိဂုံးချုပ်အပ်ပါတယ်။</speech>
<speech type='speaker'>
မောင်တောမဲဆန္ဒနယ်မှ ဦးလှထွန်းကျော် ဆွေးနွေးဖို့ဖြစ်ပါတယ်။
</speech>
<speech><mp id='1524'>ဦးလှထွန်းကျော်(မောင်တောမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ပြည်ထောင်စုအဆင့် အဖွဲ့အစည်းအသီးသီး မှတာဝန်ရှိပုဂ္ဂိုလ်များအားလုံးကို လေးစားစွာဖြင့် မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်၊ မောင်တောမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးလှထွန်းကျော် ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ ရသေ့တောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ခင်စောဝေ အဆိုပြု တင်သွင်း သွားတဲ့ ၁၉၈၂ ခုနှစ်၊ မြန်မာနိုင်ငံသား ဥပဒေအရ နိုင်ငံသားပြဿနာများကို မြန်မာနိုင်ငံတစ်ဝန်းမှာ ဥပဒေနှင့်အညီ ထိရောက်စွာ စိစစ် ဆောင်ရွက်ပေးနိုင်ပါရန် နိုင်ငံတော်အစိုးရအား တိုက်တွန်းကြောင်း အဆိုကို ထောက်ခံဆွေးနွေးတင်ပြ သွားမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံဟာ လူဦးရေအဆမတန်ထူထပ်တဲ့ တရုတ်၊ အိန္ဒိယ၊ ဘင်္ဂလားဒေ့ရှ်နိုင်ငံများနှင့် မိုင်ပေါင်းထောင်ချီပြီးတော့ နယ်နိမိတ်ချင်းထိစပ်လျက် တည်ရှိနေတဲ့ နိုင်ငံတစ်နိုင်ငံဖြစ်ပါတယ်။ အထူးသဖြင့် ပထဝီမြေပြင်ဧရိယာဟာ မြန်မာနိုင်ငံရဲ့ ရှမ်းပြည်နယ်၊ ကချင်ပြည်နယ် ဧရိယာလောက်သာ ကျယ်ဝန်းတဲ့ လူဦးရေ သန်းပေါင်း ၁၆၀ ကျော်ရှိတဲ့ ဘင်္ဂလားဒေ့ရှ်နိုင်ငံနှင့် ကုန်းပိုင်း၊ ရေပိုင်းထိစပ်နေတဲ့ မြန်မာနိုင်ငံရဲ့ အနောက်တံခါးမြို့များဖြစ်ကြတဲ့ မောင်တော၊ ဘူးသီးတောင်မြို့နယ်များသို့ တစ်ဖက်နိုင်ငံက တရားမဝင် ကူးဝင်လာကြတဲ့ အခြေအနေ ကိုအကျဉ်းချုံးဆွေးနွေးတင်ပြသွားမှာဖြစ်ပါတယ်။ လေးစားအပ်ပါတဲ့ ဥက္ကဌကြီးခင်ဗျား။ ကိုလိုနီခေတ်နှောင်း ၁၉၂၁ ခုနှစ်မတိုင်မီ ရခိုင်ဒေသမှာ ဆန်စပါးကိုအကြောင်းပြုပြီးတော့ ကိုလိုနီအစိုးရက ဦးဆောင်ပြီး အရှေ့ဘင်္ဂလားပြည်နယ်က ဘင်္ဂလား နယ်သားများအား လယ်ယာအလုပ်သမားအဖြစ် ခေါ်သွင်းလာရာကနေပြီးတော့ အခြေချနေထိုင် လာကြပါတယ်။ မြန်မာနိုင်ငံကို ၁၉၄၁ ခုနှစ်နောက်ပိုင်း ဖက်ဆစ်ဂျပန်ဝင်ရောက်လာတဲ့အချိန်မှာ ဂျပန်ကိုကာကွယ်တိုက်ခိုက်ဖို့အတွက် ဗြိတိသျှအစိုးရကနေပြီးတော့ ရခိုင်ဒေသ ဘင်္ဂါလီများကို Volunteer ခေါ် လူစွမ်းကောင်းတပ်ဖွဲ့များဖွဲ့ပြီးတော့ လက်နက်တွေတပ်ဆင်ပေးခဲ့ပါတယ်။ အဲဒီ လက်နက်တွေနဲ့ ဂျပန်ကိုမတိုက်ဘဲနဲ့ ဘာလက်နက်မှမရှိတဲ့ မောင်တော၊ ဘူးသီးတောင်ဒေသမှာရှိတဲ့ ဒေသခံဌာနေတိုင်းရင်းသားများကို လူမျိုးတုန်းသတ်ဖြတ်ခဲ့တဲ့အတွက် ၁၉၄၂ ခုနှစ်မှာ ရခိုင်နှင့် မျိုးနွယ်စုတိုင်းရင်းသား ၄၀၀၀၀ ကျော် သေကျေပျက်စီးခဲ့ရပါတယ်။ အဲဒီလို ဌာနေတိုင်းရင်းသား တွေဟာ နေရပ်စွန့်ခွာ IDP ဘဝနဲ့ပဲ ထွက်ပြေးခဲ့ရပါတယ်။ ဒါကြောင့် ဘင်္ဂါလီများ နေရာယူလိုက်တဲ့ မောင်တော၊ ဘူးသီးတောင်ဒေသကို မြန်မာ့လွတ်လပ်ရေးကြိုးပမ်းနေချိန်မှာလည်း ဗြိတိသျှအစိုးရဆီက မူဆလင်နိုင်ငံတစ်ခု အသိအမှတ်ပြုဖို့ သီးခြားလွတ်လပ်ရေးပေးဖို့ တောင်းဆိုခဲ့တဲ့ သာဓကရှိခဲ့ဖူး ပါတယ်။ မြန်မာနိုင်ငံလွတ်လပ်ရေးရပြီး ၁၉၄၈ ခုနှစ်တွင် ဘင်္ဂါလီတို့က မူဂျာဟစ်သောင်းကျန်းသူ အဖြစ် ဆူပူသောင်းကျန်းခဲ့ကြလို့ မောင်တော၊ ဘူးသီးတောင်ဒေသမှာရှိတဲ့ ဌာနေတိုင်းရင်းသားများကို နှင်ထုတ်ပြီးတော့ ရွာပေါင်း ၂၀၀ ကျော် ဖျက်ဆီးခြင်းကိုခံခဲ့ရပါတယ်။ အဲဒီအချိန်ကစပြီးတော့ ယနေ့ တိုင်အောင် မောင်တော၊ ဘူးသီးတောင်မြို့နယ်မှာရှိတဲ့ ဌာနေတိုင်းရင်းသားလူမျိုးများ ဘိုးစဉ်ဘောင် ဆက်ပိုင်ဆိုင်ခဲ့တဲ့ သဘာဝအရင်းအမြစ် အကောင်းဆုံးရေ၊ မြေတွေနဲ့ သဘာဝမြစ်ချောင်းကမ်းရိုး တစ်လျှောက် ရေ၊ မြေသဘာဝအရင်းအမြစ်ကိုပါ နိုင်ငံသားမဟုတ်တဲ့သူများက ပိုင်ဆိုင်ပြီးတော့ ဌာနေတိုင်းရင်းသားတွေကတော့ တောရိုင်းမြေရိုင်းတွေကိုဖော်ထုတ်ပြီး မှီခိုအသက်မွေးဝမ်းကျောင်း ပြု နေရတဲ့အခြေအနေဖြစ်နေပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ မြန်မာနိုင်ငံမှာ ယခင်ကတည်းကရှိခဲ့တဲ့ ၁၉၄၈ ခုနှစ်၊ မြန်မာနိုင်ငံသားဥပဒေရဲ့ အားနည်းချက်တွေရှိနေတာကြောင့် ၁၉၇၄ ခုနှစ်ကစပြီးတော့ မြန်မာနိုင်ငံ သားဥပဒေကြမ်းကို သုံးကြိမ်ထိရေးဆွဲခဲ့ပြီး အများပြည်သူတို့ထံက အကြံဉာဏ်များ တောင်းခံခဲ့ကာ အကြံပေးစာပေါင်း ၁၀၀၀၀၀ ကျော် လက်ခံရခဲ့တဲ့အပေါ်မှာ အခြေခံပြီးတော့ ၁၉၈၂ ခုနှစ်၊ မြန်မာနိုင်ငံသားဥပဒေကို ပြည်သူ့လွှတ်တော်ဥပဒေအမှတ်(၄)နဲ့ ပြဌာန်းခဲ့ပြီး ၁၉၄၈ ခုနှစ်၊ မြန်မာနိုင်ငံသားဥပဒေကို အဲဒီဥပဒေနဲ့ရုပ်သိမ်းခဲ့ပါတယ်။ ဒါကြောင့် ၁၉၈၂ ခုနှစ်၊ မြန်မာနိုင်ငံသား ဥပဒေဟာ လက်ရှိအာဏာတည်ရှိနေတဲ့၊ ခိုင်မာတဲ့ တည်ဆဲဥပဒေတစ်ရပ်ဖြစ်နေတာကို ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးအသိပဲဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ၁၉၈၂ ခုနှစ်၊ မြန်မာနိုင်ငံသားဥပဒေနှင့်အညီ နိုင်ငံသား ဖြစ်ထိုက်တဲ့သူကို နိုင်ငံသားအဖြစ်သို့လည်းကောင်း၊ ဧည့်နိုင်ငံသားဖြစ်ထိုက်တဲ့သူကို ဧည့်နိုင်ငံသား အဖြစ်လည်းကောင်း၊ နိုင်ငံသားပြုခွင့်ရသူကို နိုင်ငံသားပြုခွင့်ရသူအဖြစ်လည်းကောင်း စသည့်အခွင့် အရေးများကို ဥပဒေလုပ်ထုံးလုပ်နည်းနဲ့အညီ မျှတတဲ့ ရပိုင်ခွင့် အခွင့်အရေးတွေပေးထားတာကို တွေ့ရမှာဖြစ်ပါတယ်။ ဒီလိုဤရွေ့ဤမျှ မျှတကောင်းမွန်တဲ့ တည်ဆဲဥပဒေ တည်ရှိနေပါလျက်နဲ့ ခေတ်အဆက်ဆက်က တာဝန်ရှိ အစိုးရအနေနဲ့ တရားမဝင်နေထိုင်ကြသူတွေကို နိုင်ငံသားစိစစ်ရေး လုပ်ငန်းများကို အချိန်နှင့်တစ်ပြေးညီ ထိရောက်အောင်မဆောင်ရွက်နိုင်ခဲ့တဲ့အတွက် အထူးသဖြင့် ကျွန်တော်တို့ မောင်တော၊ ဘူးသီးတောင်ဒေသမှာ နေထိုင်ကြတဲ့ ဒေသခံဌာနေတိုင်းရင်းသားများရဲ့ အခွင့်အရေးတစ်ရပ်ဆုံးရှုံးနေတယ်လို့ ခံစားနေရပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ဘယ်သူမဆို နိုင်ငံသားဖြစ်ခွင့်ရချင်ရင် ၁၉၈၂ ခုနှစ်၊ နိုင်ငံသားဥပဒေပါ အဆုံးအဖြတ်ကို ခံယူရမှာဖြစ်သလို ဥပဒေကို ကျူးလွန်ပြီးတော့ ဥပဒေကို လက်တစ်လုံးခြားဖြစ်စေ နိုင်ငံသားဖြစ်ခွင့်ပြုပေး၍မရနိုင်ခြင်းဟာ ယနေ့ နိုင်ငံတော်ရဲ့ အသက်တမျှအရေးကြီးတဲ့ အချက်တစ်ချက်ကို တွေ့နိုင်ပါတယ်။</speech>
<speech type='speaker'>နိဂုံးချုပ်ပါ။</speech>
<speech><mp id='1524'>ဦးလှထွန်းကျော်(မောင်တောမဲဆန္ဒနယ်)</mp> ဒီလိုအကောင်အထည်ဖော် ဆောင်ရွက် နိုင်ခြင်းဖြင့် နိုင်ငံတော်ရဲ့ တရားဥပဒေစိုးမိုးရေး၊ လုံခြုံအေးချမ်းတည်ငြိမ်ရေး၊ အချုပ်အခြာအာဏာ တည်တံ့ခိုင်မြဲရေးဦးတည်ချက်ကို ဥပဒေနှင့်အညီ ဆောင်ရွက်မှသာလျှင် မြန်မာနိုင်ငံနှင့်တကွ အနာဂတ် မျိုးဆက်သစ်များဖြစ်ကြတဲ့ ဌာနေတိုင်းရင်းသားညီအစ်ကိုများ အခွင့်အရေးကို ကာကွယ်ကူညီ စောင့်ရှောက်ပေးရာရောက်မှာဖြစ်တဲ့အတွက် ရသေ့တောင် မဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါ်ခင်စောဝေရဲ့ အဆိုကို လေးလေးနက်နက် ထောက်ခံပါကြောင်း ပြောကြားရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type='speaker'>
အင်ဂျန်းယန်မဲဆန္ဒနယ်မှ ဦးလမာနော်အောင် ဆွေးနွေးဖို့ ဖြစ်ပါတယ်။
</speech>
<speech><mp id='1350'>ဦးလမာနော်အောင်(အင်ဂျန်းယန်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ မင်္ဂလာအပေါင်းနှင့် ပြည့်စုံပါစေလို့ ဆုတောင်း မေတ္တာပို့သအပ်ပါတယ်။ ကျွန်တော်ကတော့ ကချင်ပြည်နယ်၊ အင်ဂျန်းယန်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးလမာနော်အောင် ဖြစ်ပါတယ်။ ကျွန်တော့်အနေနဲ့ ရသေ့တောင် မဲဆန္ဒနယ်က ဒေါ်ခင်စောဝေ တင်သွင်းသော ၁၉၈၂ ခုနှစ်၊ မြန်မာနိုင်ငံသားဥပဒေအရ နိုင်ငံသား ပြဿနာများကို မြန်မာနိုင်ငံတစ်ဝန်းတွင် ဤဥပဒေနှင့်အညီ ထိရောက်စွာဆောင်ရွက်ပေးနိုင်ပါရန် နိုင်ငံတော်အစိုးရအား တိုက်တွန်းကြောင်းအဆိုနှင့်ပတ်သက်ပြီး ထောက်ခံဆွေးနွေးသွားမှာဖြစ်ပါ တယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံသည် ကမ္ဘာ့လူဦးရေအများဆုံး ဖြစ်သော တရုတ်ပြည်သူ့သမ္မတနိုင်ငံနှင့် အိန္ဒိယနိုင်ငံအပြင် အခြားနိုင်ငံများနှင့် နယ်နိမိတ်ချင်း ဆက်စပ်နေသည့်အလျောက် အိမ်နီးချင်းနိုင်ငံများမှာ တရားမဝင်အခြေချနေထိုင်မှုဖြစ်ပေါ် နေကြောင်း ကြားသိနေရပါတယ်။ ကျွန်တော်တို့ ကချင်ပြည်နယ်တွင်လည်း သယံဇာတထွက်ရှိမှု၊ ဥပဒေစိုးမိုးခြင်း အားနည်းမှုတို့ကြောင့် ပထဝီဝင်အနေအထားအရ ဆက်စပ်နေသော အိမ်နီးချင်း နိုင်ငံများမှလူများ ကူးသန်းသွားလာနေသည်မှ အခြေချနေထိုင်မှုများပါ ရှိလာပါတယ်။ ထိုသို့ ဝင်ရောက်အခြေချနေထိုင်မှုကို မတားဆီးနိုင်ပါက တစ်နေ့တခြားများပြားလာပြီး ရခိုင်ပြည်နယ်ကဲ့သို့ ဖြေရှင်းရန်ခက်ခဲသည့် ပြဿနာများဖြစ်ပေါ်လာနိုင်ပါတယ်။ ဥက္ကဋ္ဌကြီးခင်ဗျား။ ထိုသို့အခြေချနေထိုင်လာမှုကို လေ့လာကြည့်တဲ့အခါ အကြောင်းတရား များစွာရှိတဲ့အနက် တာဝန်ရှိသောအချို့ဝန်ထမ်းများ၏ အဂတိလိုက်စားမှုနှင့် အရေးယူဆောင်ရွက်မှု အားနည်းခြင်းသည်လည်း အကြောင်းတစ်ခုဖြစ်နေကြောင်း သိရှိရပါတယ်။ တာဝန်ရှိသော နိုင်ငံ့ ဝန်ထမ်းများသည် ပေးအပ်ထားသော နိုင်ငံ့ဝန်ထမ်းတာဝန်ကို ကိုယ်ကျိုးအတွက်အသုံးချနေမည်ဆို ပါက ကျွန်တော်တို့နယ်စပ်ပြည်နယ်များ၏ ရှေ့ရေးသည် အိမ်နီးချင်းနိုင်ငံလူမျိုးများ၏ ဝါးမျိုခြင်းကို ကြုံတွေ့ရမည်ဖြစ်ပါသည်။ နယ်စပ်ပြည်နယ်များ၏ အရေးဟုသာမသတ်မှတ်ဘဲ နိုင်ငံ့အရေး၊ အမျိုးသားအရေးဟုခံယူပြီး ကာကွယ်တားဆီးရပါမည်။ တာဝန်ရှိသူများမှ ဥပဒေနဲ့အညီ ထိရောက် သော အရေးယူမှု၊ စစ်ဆေးမှုပြုလုပ်ပါက တရားမဝင် ဝင်ရောက်အခြေချနေထိုင်မှု အထိုက်အလျောက် လျော့ပါးသွားမည်ဟု ယူဆပါသည်။ ဥက္ကဌကြီးခင်ဗျား။ ဤသို့ တရားမဝင်အခြေချနေထိုင်မှုကို စိစစ်ဖော်ထုတ်ပြီး ဥပဒေအရ တားမြစ် အရေးယူခြင်းမပြုလုပ်ပါက နောင်တစ်ချိန်တွင် ပိုမိုရှုပ်ထွေးသော လူဝင်မှုပြဿနာများ၊ နယ်စပ်ပြဿနာများ၊ နိုင်ငံသားပြဿနာများကို ဖြေရှင်းရနိုင်ခြေရှိပါသဖြင့် ယင်းအန္တရာယ်ကို မလောင်ခင် ကြိုတင်ကာကွယ်သကဲ့သို့ နိုင်ငံသားပြဿနာများကိုလည်း အထူးအလေးထား ကာကွယ် ဆောင်ရွက်သင့်ပါကြောင်း တင်ပြအပ်ပါသည်။ သို့ဖြစ်ပါ၍ ရသေ့တောင်မဲဆန္ဒနယ်မှ ဒေါ်ခင်စောဝေ တင်သွင်းသော ၁၉၈၂ ခုနှစ်၊ မြန်မာနိုင်ငံသားဥပဒေအရ နိုင်ငံသားပြဿနာများကို မြန်မာနိုင်ငံ တစ်ဝန်းတွင် ဤဥပဒေနှင့်အညီ ထိရောက်စွာ စစ်ဆေးဆောင်ရွက်ပေးနိုင်ပါရန် နိုင်ငံတော်အစိုးရအား တိုက်တွန်းကြောင်းအဆိုကို လေးလေးနက်နက်ထောက်ခံ ဆွေးနွေးအပ်ပါသည်။ အားလုံးကို ကျေးဇူး တင်ပါတယ်။</speech>
<speech type='speaker'>
မြောက်ဦးမဲဆန္ဒနယ်မှ ဦးဦးလှစော ဆွေးနွေးဖို့ ဖြစ်ပါတယ်။
</speech>
<speech><mp id='1520'>ဦးဦးလှစော(မြောက်ဦးမဲဆန္ဒနယ်)</mp> လေးစားပါတယ်။ ကျွန်တော်က မြောက်ဦး မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးလှစောပါ။ ကျွန်တော့်အနေနဲ့ ဘယ်လူမျိုး၊ ဘယ်လူ့အဖွဲ့အစည်း၊ ဘယ်ဘာသာကိုမှ အမုန်းတရားမရှိဘဲ ကျွန်တော်တို့ ထွန်းသစ်စမြန်မာ့ ဒီမိုကရေစီ ရှင်သန်ရေးအတွက်ပဲ ကျွန်တော်ဦးတည်ပြီး ဆွေးနွေးသွားမှာပါ။ အဖြစ်အပျက်လေး တစ်ခုက စပြောပါမယ်။ လွန်ခဲ့တဲ့ဧပြီလမှာ ကျွန်တော်တို့ စစ်တွေတစ်ဖက်ကမ်း ဘင်္ဂါလီ-မူဆလင် ဒုက္ခသည် စခန်းကနေပြီးတော့ စစ်တွေဒီဘက်ကိုလာတဲ့ စက်လှေတစ်စီး မှောက်ခဲ့ပါတယ်။ အဲဒီကိစ္စနဲ့ပတ်သက်ပြီးတော့ အမေရိကန်သံရုံးက ထုတ်ပြန်သည့်ကြေညာချက်ထဲမှာ ရိုဟင်ဂျာဆိုတဲ့ စကားလုံးကို သုံးခဲ့ပါတယ်။ အဲဒီဝေါဟာရနဲ့ပတ်သက်ပြီးတော့ အမေရိကန်သံအမတ်ကြီး စကော့ မာရှယ်လ်ကလည်း သံတမန်ဆန်ဆန် ခုခံပြောဆိုခဲ့ပါတယ်။ ကျွန်တော်တို့ အစိုးရသစ်ရဲ့ နိုင်ငံခြားရေးဝန်ကြီးဌာနက ဒီဝေါဟာရကို မသုံးစွဲဖို့၊ ရှောင်ရှားဖို့ဆိုတာကို အမေရိကန်သံရုံးနဲ့ မြန်မာပြည် အခြေစိုက်နိုင်ငံတကာ သံရုံးအဖွဲ့အစည်းတွေကို သတိပေးအကြောင်းကြားခဲ့ပါတယ်။ ဒေါ်ခင်စောဝေရဲ့ အဆိုဟာ ဒီဝေါဟာရနဲ့ဆက်စပ်နေပါတယ်။ ဒီဝေါဟာရရဲ့ နောက်ကွယ်မှာ နိုင်ငံရေး သဘောအနှစ်သာရဆောင်တာ တွေရှိနေပါတယ်။ ဒီဝေါဟာရဟာ အင်မတန်ရှုပ်ထွေးပွေလီတဲ့ နိုင်ငံရေး ကစားကွက်တွေနဲ့လည်း ပတ်သက်နေပါတယ်။ ပြဿနာပေါင်းများစွာကိုလည်း ယူလာပါတယ်။ အဲဒီပြဿနာတွေကို ဖြေရှင်းဖို့ အတွက် နည်းလမ်းကောင်းတစ်ခုဟာ ၁၉၈၂ ခုနှစ်၊ မြန်မာနိုင်ငံသားဥပဒေကို ကျင့်သုံးခြင်းပဲ ဖြစ်တယ်ဆိုတာကို ကျွန်တော်အလေးအနက် ပြောချင်ပါ တယ်။ ဒီဝေါဟာရနဲ့ပတ်သက်ပြီးတော့ ဒီဝေါဟာရဟာ တရားဝင်တိုင်းရင်းသား ဖြစ်ခွင့်ရရေးကို ဦးတည်လာတဲ့ နိုင်ငံရေးလုပ်ရပ်တစ်ခုဖြစ်ပါတယ်။ တိုင်းရင်းသားလူမျိုးဖြစ်လာပြီဆိုရင် ကျွန်တော်တို့ ဒီသက်ဆိုင်ရာမြို့နယ်တွေရှိမယ်။ လူဦးရေ ရှစ်သိန်း ကျော်လောက်ရှိမယ်ဆိုရင် ၂၀၀၈ ခုနှစ်၊ ဖွဲ့စည်းပုံအရ ကိုယ်ပိုင်အုပ်ချုပ်ရေးဒေသတစ်ခုကို သူတို့ မျှော်မှန်းလာပါလိမ့်မယ်။ အဲဒီလိုဆိုလို့ရှိရင် ကျွန်တော်တို့ဆီမှာ နာဂ၊ ဓနု၊ ပအိုဝ်း၊ ပလောင်၊ ကိုးကန့်၊ “ဝ” တွေလို ကျွန်တော်တို့ ကိုယ်ပိုင် အုပ်ချုပ်ရေးဒေသ မူဆလင်ဒေသသစ်တစ်ခုဟာ ပေါ်လာပါလိမ့်မယ်။ ဒါဟာ အင်မတန်စိုးရိမ်စရာ ကောင်းပါတယ်။ ကျွန်တော်တို့အနေနဲ့ လူသားတွေရဲ့ ဖြစ်တည်မှု၊ လူ့အခွင့်အရေးကို လေးစားပါတယ်။ ဒီမိုကရေစီနဲ့ လူ့အခွင့်အရေးအတွက်လည်း ကျွန်တော်တို့ဒီမှာရှိတဲ့ မြန်မာနိုင်ငံသူ နိုင်ငံသားတွေဟာ အစွမ်းကုန်ကိုယ်ကျိုးစွန့်ပြီး တိုက်လာခဲ့ကြတာပါ။ ဒါပေမဲ့ အဲဒီလို တရားမဝင်တဲ့ နိုင်ငံသား၊ နိုင်ငံရဲ့ တိုင်းရင်းသားဖြစ်ခွင့်ဆိုတာမျိုးကိုတော့ ကျွန်တော်တို့ ဘယ်လိုနည်းနဲ့မှ လက်ခံနိုင်စရာအကြောင်း မရှိပါဘူး။ ဒီဟာလည်းပဲ ဒေါ်ခင်စောဝေရဲ့ အဆိုနဲ့ ပတ်သက်နေပါတယ်။ နောက်တစ်ချက်က ကျွန်တော်တို့ ကုန်ဆုံးခဲ့တဲ့ အစိုးရသစ်ဟာ နိုင်ငံသားဖြစ်ခွင့် ရရှိရေးအတွက် လမ်းကြောင်းဖွင့် ပေးခဲ့ပါတယ်။ အဲဒီတော့ နိုင်ငံသားဖြစ်ခွင့်ရရှိရေးအတွက် ဒီလမ်းကြောင်းဖွင့်ပေးခဲ့ပေးတာဟာ ဒီစိစစ်ခံမယ့်သူတွေအတွက် အကျိုးရှိသလို နိုင်ငံအတွက်လည်း အင်မတန်တန်ဖိုးရှိတဲ့ လုပ်ရပ် တစ်ခုပါ။ ဒါပေမဲ့ အမှောင့်ပယောဂဝင်ပူးတဲ့အတွက်ကြောင့် အဲဒီအလုပ်အပေါ်ကို ဆန့်ကျင်ခဲ့ ပါတယ်။ အဲဒီလုပ်ရပ်ဟာ မအောင်မြင်ခဲ့ပါဘူး။ နိုင်ငံတိုင်းမှာ လူဝင်မှုကြီးကြပ်ရေးနှင့် နိုင်ငံသားပြဿနာဆိုတာ ရှိပါတယ်။ ကျွန်တော်တို့ နိုင်ငံမှာ ဘယ်သူဟာ နိုင်ငံသားဖြစ်တယ်။ ဘယ်သူဟာ ဧည့်နိုင်ငံသားဖြစ်တယ်။ ဘယ်သူဟာ ဘယ် အဆင့်ရှိတယ်ဆိုတာကို ကျွန်တော်တို့ တည်ဆဲဥပဒေအရ စိစစ်ဖို့လိုပါတယ်။ ဒီနေ့လို နည်းပညာတွေ အင်မတန် ပေါက်ကွဲနေတဲ့ခေတ်၊ နိုင်ငံတကာအကြမ်းဖက်ဝါဒတွေ ပျံ့နှံ့နေတဲ့ခေတ်မှာ ဒါကို အမျိုးသားလုံခြုံရေးအရ ကျွန်တော်တို့ လုပ်ကိုလုပ်သင့်တဲ့ လုပ်ရပ်တစ်ခုအနေနဲ့ ယူဆပါတယ်။ ဒီမိုကရေစီစနစ်အောင်မြင်ဖို့အတွက်ဆိုလို့ရှိရင် တရားဥပဒေစိုးမိုးရေးဆိုတာ အရေးကြီးပါတယ်။ နိုင်ငံသားစိစစ်မှုအားနည်းခြင်းဟာ တရားဥပဒေစိုးမိုးမှု အားနည်းပြီး မမျှော်လင့်တဲ့ဆုံးရှုံးမှုကြီးတွေ နိုင်ငံ၌ဖြစ်ပေါ်လာတတ်တယ်ဆိုတာကို ၂၀၁၂ ခုနှစ်၊ ရခိုင်အရေးအခင်းက သက်သေပြသွားပြီး ဖြစ်ပါ တယ်။ ဥက္ကဋ္ဌကြီးခင်ဗျား။ ဘူးသီးတောင်၊ မောင်တောနယ်မှာ ဥပဒေအရ စိစစ်သတ်မှတ်ခြင်း မခံရသေးတဲ့ လူသားငါးသိန်းကျော်ရှိနေပါတယ်။ ချင်းပြည်နယ်ထက်ပိုများပါတယ်။ ဒီလူသားတွေကို ဥပဒေနှင့်အညီ စစ်ဆေးပြီး ရရှိခံစားထိုက်တဲ့ လူ့အခွင့်အရေး၊ နိုင်ငံသားအခွင့်အရေး ရရှိဖို့ကိစ္စဟာ နိုင်ငံတော်ရဲ့ တာဝန်နှင့် နိုင်ငံတော်ရဲ့ ဂုဏ်သိက္ခာဖြစ်ပါတယ်။ ဒီလူသားငါးသိန်းဟာ ရခိုင်ပြည်အတွက် ဝန်ထုပ်ဝန်ပိုးကြီးသာမက ကျွန်တော်တို့ ထွန်းသစ်စ ပြည်ထောင်စုမြန်မာနိုင်ငံတော်အတွက်လည်း ရေမြှုပ်မိုင်းတစ်လုံးလို ဖြစ်နေပါတယ်။ ဒါဟာ ကျွန်တော်တို့အတွက် စိန်ခေါ်မှုပါပဲ။ ဒါကို ကျွန်တော်တို့ စနစ်တကျရင်ဆိုင်ရပါလိမ့်မယ်။ ရှောင်လွှဲထားလို့မရပါ။ ဒီပြဿနာဟာ အဝေးရောက်အမှောင့် ပယောဂအင်အားစုတွေအတွက်၊ ဒီမိုကရေစီဆန့်ကျင်ရေးလက်မည်းကြီးတွေအတွက် ကစားကွင်း ဟောင်းတစ်ခုဖြစ်နေပါတယ်။ ဒါကြောင့် (၁) အမျိုးသားလုံခြုံရေး၊ (၂) တရားဥပဒေစိုးမိုးရေး၊ (၃) ဒီမိုကရေစီနိုင်ငံသစ် တောင့်တင်းခိုင်မာရေးကို ဦးထိပ်ထားပြီး ဒေါ်ခင်စောဝေတင်ပြတဲ့ လုပ်ငန်းစဉ်ကို ဆောင်ရွက်ရပါလိမ့်မယ်။ အကောင်အထည်ဖော်တဲ့နေရာမှာ ပျော့ပျောင်းညင်သာဖို့၊ စိတ်ရှည်ရှည် အသိပညာပေးဖို့၊ ဥပဒေကို လေးစားလိုက်နာဖို့လိုပါတယ်။ နောက်ဆုံးတစ်ချက်ပြောလိုတာက နိုင်ငံ တကာ အသိုင်းအဝိုင်း၊ နိုင်ငံတကာမီဒီယာတွေ၊ နိုင်ငံတကာလော်ဘီတွေ ဝင်မစွက်ဖက်နိုင်အောင် ကျွန်တော်တို့ဘက်က နိုင်ငံတော်အနေနဲ့ ပြင်ဆင်ဖို့လိုပါတယ်။ နိုင်ငံတကာက ကျွန်တော်တို့ရဲ့ ဒီလုပ်ရပ်အပေါ်မှာ သိနားလည်လာအောင်လည်း ကျွန်တော်တို့ စွမ်းစွမ်းတမံလုပ်ရပါလိမ့်မယ်။ နိုင်ငံ တကာပံ့ပိုးကူညီမှုတွေရရှိလာအောင်လည်း ကျွန်တော်တို့မှာ လုပ်နိုင်စွမ်းရှိရပါလိမ့်မယ်ဆိုတာကို ကျွန်တော် တင်ပြချင်ပါတယ်။ အဲဒါကြောင့် ဒေါ်ခင်စောဝေရဲ့အဆိုဟာ ကျွန်တော်တို့ တိုင်းရင်းသား ပေါင်း၊ လူမျိုးပေါင်းစုံနေထိုင်တဲ့ ပြည်ထောင်စုမြန်မာနိုင်ငံတော်ကြီး ရှင်သန်တိုးတက်ဖို့အတွက် လုပ်ကိုလုပ်ရမယ့် အမျိုးသားရေးတာဝန်တစ်ရပ်ဖြစ်တယ်ဆိုတာကို ကျွန်တော်တင်ပြရင်း နိဂုံးချုပ်ပါ တယ်။ အားလုံးကို လေးစားပါတယ်။</speech>
<speech type='speaker'> မြေပုံမဲဆန္ဒနယ်မှ ဦးဖေသန်း ဆွေးနွေးဖို့ဖြစ်ပါတယ်။</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ မြေပုံမြို့နယ် ပြည်သူ့လွှတ်တော်ကိုယ်စားလှယ် ဦးဖေသန်းဖြစ်ပါတယ်။ အဆိုရှင် ဒေါ်ခင်စောဝေရဲ့ အဆိုဖြစ်တဲ့ ၁၉၈၂ ခုနှစ်၊ နိုင်ငံသားဥပဒေနှင့်အညီ လက်ရှိ နိုင်ငံသားစိစစ်ရေး လုပ်ငန်းတွေကို စိစစ်ဖို့၊ စစ်ဆေးဖို့ နိုင်ငံတော်အစိုးရကို တိုက်တွန်းတဲ့အဆိုကို ထောက်ခံဆွေးနွေး သွားမှာ ဖြစ်ပါတယ်။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံဟာ ပထဝီအနေအထားအရ လူဦးရေထူထပ်ပေါများတဲ့နိုင်ငံတွေနဲ့ နယ်နိမိတ်ချင်း ထောင်ပေါင်းချီပြီးတော့ ထိစပ်နေပါတယ်။ အဲဒီနယ်စပ်တစ်လျှောက်မှာလည်း လူမျိုးစုတွေဟာ နယ်စပ်မျဉ်းရဲ့ ဟိုဘက်ဒီဘက်၊ နှစ်ဘက်စလုံးမှာ နေထိုင်ကြပြီးတော့ ကူးလူးသွားလာဆက်ဆံနေတာတွေလည်းရှိနေပါတယ်။ အဲဒါကြောင့် လူဝင်မှုပြဿနာကို ထိန်းချုပ်ရာမှာ အလွန်ခက်ခဲပါတယ်။ တစ်ဖက်နိုင်ငံသားတွေ အနေနဲ့လည်း စီးပွားရေး၊ လူမှုရေး အကြောင်းကြောင်းကြောင့် ကျွန်တော်တို့မြန်မာနိုင်ငံမှာ လာပြီးတော့ အခြေချဖို့ ကြိုးစားလာတာကို တွေ့ရှိရပါတယ်။ ဒီလိုလုပ်ရပ်မျိုးဟာ နိုင်ငံတော်နှင့် နိုင်ငံသားများရဲ့ အကျိုးစီးပွား၊ ဒီကတစ်ဆင့် နိုင်ငံတော်ရဲ့ အချုပ်အခြာအာဏာကို ထိပါးလာ စေနိုင်ပါတယ်။ ဥက္ကဌကြီးခင်ဗျား။ အကြောင်းကြောင်းကြောင့် ကျွန်တော်တို့နိုင်ငံမှာ နိုင်ငံသားမဟုတ်သူတွေ နည်းမျိုးစုံနဲ့ရှိနေပါတယ်။ ဒီလိုအရောအနှော၊ အတုအစစ်တွေကို ခွဲခြားဖို့ လိုပါတယ်။ ကျွန်တော်တို့နိုင်ငံမှာ အဲဒီလိုခွဲခြားနိုင်ဖို့အတွက်၊ ဆန်ခါတိုက် ခွဲခြားနိုင်ဖို့အတွက် ဥပဒေကောင်းတွေရှိပါတယ်။ အဲဒီဥပဒေကတော့ ၁၉၈၂ ခုနှစ်၊ မြန်မာနိုင်ငံသားဥပဒေနဲ့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၃၄၅ မှာ တိတိကျကျ ဖော်ပြထားပါတယ်။ အချိန်အကန့်အသတ်ကြောင့် ကျွန်တော် အဲဒီအချက်အလက်တွေကို အသေးစိတ် မပြောတော့ပါဘူး။ ဒီလို ပြည်ထောင်စုကို လုံခြုံအောင်ကာကွယ်ထားတဲ့၊ အမိုးအကာနဲ့တူတဲ့ ဥပဒေ တွေရှိရဲ့ သားနဲ့ အိမ်ထဲမှာ မိုးရေစိုရွှဲရခြင်းဟာ ဥပဒေကို လက်တွေ့အကောင်အထည်ဖော်ရာမှာ အားနည်းနေလို့ ဖြစ်တယ်လို့ ယူဆပါတယ်။ ဒီပြဿနာကို မွေးထားတာကြောင့် အပ်နှင့်ထွင်းရမှာကို ပုဆိန်နဲ့ထွင်းရမယ့်အဖြစ်မျိုး၊ ကင်ဆာရောဂါလို အမြစ်တွယ်ပြီးတော့ အားကောင်းလာပြီး နိုင်ငံရဲ့ အချုပ်အခြာအာဏာကို ခြိမ်းခြောက်လျက်ရှိလာနေတာကို တွေ့ရှိရပါတယ်။ အထူးသဖြင့် ရခိုင် ပြည်နယ်အတွင်းမှာ သန်းချီပြီးတော့နေထိုင်ကြတဲ့ ဘင်္ဂါလီတွေရဲ့ နိုင်ငံသားဖြစ်/မဖြစ် စိစစ်ရေးလုပ်ငန်းဟာ တိုင်းပြည်ရဲ့ ပြည်တွင်းအရေးကိစ္စဖြစ်ပေမယ့် ဥပဒေနှင့်အညီစစ်ဆေးဖို့ နှောင့်နှေးခဲ့တာကြောင့် တချို့ လူပုဂ္ဂိုလ် အဖွဲ့အစည်းများအနေနဲ့ နိုင်ငံတကာပြဿနာအဖြစ် ပုံဖော်ခြင်း၊ ဝင်ရောက်စွက်ဖက်ခြင်းများ ရှိလာနေပါတယ်။ ဒါကြောင့် ရခိုင်ပြည်နယ်ပဋိပက္ခစုံစမ်းရေးကော်မရှင်နဲ့ ရခိုင်အမျိုးသားညီလာခံ တို့က မြန်မာနိုင်ငံသားဥပဒေနဲ့အညီ နိုင်ငံသားစိစစ်ရေးလုပ်ငန်းကို လုပ်ဆောင်ဖို့ တိုက်တွန်းခဲ့ကြ ပါတယ်။ နိုင်ငံတော်အစိုးရက ရခိုင်ပြည်နယ် တည်ငြိမ်အေးချမ်းရေးနှင့် ဖွံ့ဖြိုးတိုးတက်မှု အကောင်အထည် ဖော်ရေးဗဟိုကော်မတီနှင့် လုပ်ငန်းကော်မတီခုနစ်ရပ်ကို လုပ်ငန်းတာဝန် သတ်မှတ်ပြီး ဖွဲ့စည်းပေးခဲ့ပါတယ်။ လုပ်ငန်းကော်မတီတစ်ခုဖြစ်တဲ့ လူဝင်မှုကြီးကြပ်ရေးနှင့် နိုင်ငံသား စိစစ်ရေးကော်မတီကို လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီး ကိုယ်တိုင် ဥက္ကဋ္ဌအဖြစ် ပါဝင်ဖွဲ့စည်းခဲ့ပေမယ့် နိုင်ငံသားစိစစ်ရေးလုပ်ငန်းများကို အောင်မြင်စွာ မဆောင်ရွက်နိုင်ခဲ့ဘူးဆိုတာ လွှတ်တော်မေးခွန်းတစ်ခုမှာ အောက်ပါအတိုင်း ပြောထားပါတယ်။ ဗဟို ကော်မတီ၏ လမ်းညွှန်ချက်ဖြင့် ၂၆-၄-၂၀၁၃ ရက်နေ့တွင် ရခိုင်ပြည်နယ် မြို့နယ် ၁၄ မြို့နယ်၌ အဖွဲ့ ဖွဲ့စည်း၍ တတိယအကြိမ် အိမ်ထောင်စုလူဦးရေစစ်ဆေးခြင်း၊ ဆွဲတင်စစ်ဆေးခြင်းလုပ်ငန်းများကို ဆောင်ရွက်ရာမှာ ရိုဟင်ဂျာအရေး တောင်းဆိုမှုနဲ့အတူ အကြမ်းဖက်မှုများ ဖြစ်လာခဲ့တဲ့အတွက် လုံခြုံရေးတပ်ဖွဲ့ဝင်အချို့နဲ့ မိမိဝန်ထမ်းအချို့ ထိခိုက်ဒဏ်ရာများရရှိခဲ့ပြီး လုံခြုံရေးအာမခံချက် မပေး နိုင်ခြင်း၊ အချိန်ယူဆောင်ရွက်ရန် လိုအပ်ခြင်းတို့ကြောင့် မြေပြင်စာရင်းကောက်လုပ်ငန်းများကို ယာယီ ရပ်ဆိုင်းထားခဲ့ရပါတယ်။ ကော်မတီအနေနဲ့ သွားရောက်စုံစမ်းစစ်ဆေးခြင်းမပြုနိုင်တာကြောင့် ကယ်ဆယ်ရေးစခန်း ၄၂ ခုမှာ သက်ဆိုင်ရာစခန်းခေါင်းဆောင်များကို အကူအညီတောင်းပြီးတော့ စာရင်းကောက်ယူခဲ့သော် လည်း ယနေ့အထိစာရင်းကောက်ခံခွင့်မပေးခြင်း၊ ရိက္ခာပိုမိုရရှိရေးအတွက် စာရင်းပိုမိုရေးသွင်းခြင်း၊ အမည်စာရင်းကို ဗမာအမည်နှင့် ပြောင်းလဲဖြည့်သွင်းခြင်း အပါအဝင် ရိုဟင်ဂျာလူမျိုးဟု ဖြည့်သွင်း ပေးမှသာ စာရင်းကောက်ခံမည်ဟု ဖြေကြားသဖြင့် လုပ်ငန်းများကို အောင်မြင်စွာဆောင်ရွက်နိုင်ခြင်း မရှိပါကြောင်း ဖော်ပြထားပါတယ်။ လက်တွေ့မှာလည်း အဲဒီ ဘင်္ဂါလီဒုက္ခသည်စခန်းတွေကိုရော၊ ရွာတွေကိုရော ဝင်ရောက်စစ်ဆေးဖို့ဆိုတာ လုံးဝမဖြစ်နိုင်တဲ့အခြေအနေဖြစ်ပါတယ်။ ဥက္ကဋ္ဌကြီး ခင်ဗျား။ အထက်ပါဖြေကြားချက်တွေကို ကြည့်ခြင်းအားဖြင့် ရခိုင်ပြည်နယ်အတွင်းမှာ နိုင်ငံသားစိစစ် ရေးလုပ်ငန်း မအောင်မြင်ခြင်းဟာ သွေးရိုးသားရိုးမဟုတ်ဘဲ နိုင်ငံရေးပယောဂစွဲကပ်နေခြင်းကြောင့် ဖြစ်တယ်ဆိုတာကို တွေ့ရမှာဖြစ်ပါတယ်။ ရိုဟင်ဂျာကို မသတ်မှတ်ရင် စာရင်းကောက်မခံဘူး။ ပြဿနာလုပ်တယ်ဆိုတာ နိုင်ငံသားဖြစ်ရေးအတွက် နိုင်ငံတော်ကလက်ခံအသိအမှတ်မပြု ချင်တဲ့ နာမည်ကို နိုင်ငံရေးရည်ရွယ်ချက်ရှိရှိနဲ့ တောင်းဆိုနေကြတာပဲဖြစ်ပါတယ်။ နိုင်ငံတော်အကြီးအကဲများ ကလည်း ရိုဟင်ဂျာဆိုတာကို လက်မခံဟု ပြောထားပြီးဖြစ်ပါတယ်။ ဘာကြောင့်လဲဆိုတော့ ဒီနာမည်ရဲ့ နောက်ကွယ်မှာ ဖြေရှင်းလို့မရနိုင်တဲ့ နောက်ဆက်တွဲပြဿနာတွေ တန်းစီနေရာယူလျက် ရှိပါတယ်။ ဒီလိုဥပဒေတွေရှိရဲ့ သားနဲ့ အစိုးရက အကောင်အထည်မဖော်နိုင်ဘူး။ ဒါဆိုရင် ဒါကတရား ဥပဒေစိုးမိုးရေးကို မလုပ်နိုင်တာဖြစ်ပါတယ်။ ဥပဒေစာအုပ်ကို ထောင်ထားရုံနဲ့ ပြဿနာတွေကို ဖြေရှင်းနိုင်မှာ မဟုတ်ပါဘူး။ ဥပဒေအတိုင်း အကောင်အထည်ဖော်ဆောင်ရွက်ဖို့ လိုပါတယ်။ ကိုယ့် နိုင်ငံသားတွေ နေစရာမရှိလို့ မြေလွတ်မြေရိုင်းတွေမှာ မရှိမဲ့ရှိမဲ့ တဲပျက်အိမ်ပျက်ကလေးကို ဆောက် ပြီးနေကြတာကို ဥပဒေနဲ့အညီဆိုပြီးတော့ မြေလှန်ဖျက်ဆီးခဲ့တဲ့လုပ်ရပ်တွေနဲ့ယှဉ်ပြီး ဘင်္ဂါလီတွေ နေထိုင်တဲ့ ဒုက္ခသည်စခန်းတွေ၊ ကျေးရွာတွေကျတော့ နိုင်ငံသားစိစစ်ရေးမလုပ်ရေး၊ မလုပ်နိုင်ဘူးဆို တာ အကြောင်းပြချက်ကို ကြားရတော့ ရင်နာနာနဲ့ ငိုရမလို၊ ရယ်ရမလို ဖြစ်ပါတယ်။ ဥက္ကဌကြီးခင်ဗျား။ မြန်မာနိုင်ငံနယ်စပ်တစ်လျှောက် ဘူးသီးတောင်-မောင်တောဒေသဟာ တစ်ခုတည်းသော သွပ်ဆူးကြိုးကာရံပြီး စောင့်ကြည့်နေရတဲ့ ဒေသဖြစ်ပါတယ်။ ဒီဒေသမှာ ဘင်္ဂါလီ ခုနစ်သိန်းကျော်ရှိပြီးတော့ ၉၇ ရာခိုင်နှုန်းက ဘင်္ဂါလီများဖြစ်ကြပါတယ်။ နိုင်ငံသားဟုတ်/မဟုတ် မခွဲခြားနိုင်သေးတဲ့ ဒီလူတွေဟာ တစ်ဖက်နိုင်ငံသားနဲ့ ရုပ်ရည်၊ ဘာသာစကား၊ ကိုးကွယ်ရာကအစ တူညီမှုရှိကြလို့ အလွန်ခွဲခြားရခက်ပါတယ်။ တစ်ဖက်နိုင်ငံမှာ ဆွေမျိုးသားချင်းတွေရှိနေလို့ ကူးလူး သွားလာမှုတွေကလည်း ရှိနိုင်ပါတယ်။ တစ်ဖက်နိုင်ငံဟာ ဧရိယာကျဉ်းမြောင်းပြီး လူဦးရေသိပ်သည်း ထူထပ်တာကြောင့် လူဦးရေပေါက်ကွဲနေတဲ့ နိုင်ငံတစ်နိုင်ငံလည်း ဖြစ်ပါတယ်။ တစ်ချိန်တည်းမှာ ရခိုင် ပြည်နယ်မှာ ဘင်္ဂါလီဦးရေ တစ်သန်းကျော်ရှိနေပြီးတော့ ပြည်မဘက်ကို နည်းမျိုးစုံနဲ့ တစိမ့်စိမ့် ဝင်ရောက်လျက်ရှိနေပါတယ်။ ဒီအခြေအနေမျိုးကို လက်ပိုက်ကြည့်နေဖို့၊ ဒီဥပဒေတွေရှိရဲ့ သားနဲ့ နိုင်ငံသားစိစစ်ခြင်း လူဦးရေတိုးပွားမှု ထိန်းညှိခြင်းများကို မလုပ်နိုင်တာဟာ ဒါတွေဟာ ကျွန်တော်တို့ အတွက် တဖြည်းဖြည်းဆိုးကျိုးများကို ရင်ဆိုင်ဖြေရှင်းရမယ့်အခြေအနေ ဖြစ်ပါတယ်။</speech>
<speech type='speaker'> မိုက်ပေးပါ။ နိဂုံးချုပ်ပါ။</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp>ဘင်္ဂါလီများအနေနဲ့ နိုင်ငံသားစိစစ်ရေးကို ရယူချင် တယ်ဆိုရင် ဥပဒေနှင့်အညီ အစစ်ဆေးခံရန်မှအပ အခြားနည်းလမ်းမရှိပါဘူး။ မှန်ကန်သူတွေဟာ ဥပဒေရဲ့ အဆုံးအဖြတ်ကို ခံရမှာမကြောက်ပါဘူး။ သဘောထားပျော့ပျောင်းတဲ့ ဘင်္ဂါလီများကတော့ ဘင်္ဂါလီ အမည်ခံပြီး ၁၉၈၂ ခုနှစ်၊ နိုင်ငံသားဥပဒေနှင့် နိုင်ငံသားစိစစ်မှုကို ခံကြပါတယ်။ မြေပုံမြို့၊ တောင်ပေါ် ဒုက္ခသည်စခန်းမှာ ဘင်္ဂါလီဦးရေ ၂၉၇၈ ဦးအနက် (၁၈)နှစ်ပြည့်ပြီးသူ ၁၀၉၄ ယောက် လျှောက်လွှာစိစစ်တဲ့အခါမှာ ၉၇ ဦးဟာ နိုင်ငံသားဖြစ်ပြီးတော့ ၉၆၉ ဦးဟာ ပြု နိုင်ငံသားဖြစ်လာပါ တယ်။ စုစုပေါင်း ၁၀၆၆ ဦးဟာ နိုင်ငံသားများဖြစ်လာကြပါတယ်။ ၁၉၈၂ ခုနှစ်၊ နိုင်ငံသားဥပဒေဟာ မလိုလားသူတွေ ဝါဒဖြန့်ချိနေသလို၊ ဘင်္ဂါလီများကို နိုင်ငံသားမဖြစ်အောင် တားဆီးတဲ့၊ တင်းကြပ်တဲ့ ဥပဒေမဟုတ်ဘူး။ တစ်နည်းအားဖြင့် နောက်ထပ်လျှော့ပေါ့ပြင်ဆင်စရာ မလိုအပ်ဘူးဆိုတာကို သက်သေပြနေပါတယ်။ ဥက္ကဋ္ဌကြီးခင်ဗျား။ နိဂုံးချုပ်အားဖြင့် နိုင်ငံသားစိစစ်ရေးလုပ်ငန်းဟာ နိုင်ငံ တစ်နိုင်ငံရဲ့ အချုပ်အခြာအာဏာ တည်တံ့ရေးနှင့် တိုက်ရိုက်သက်ဆိုင်နေပါတယ်။ နိုင်ငံသားများဟာ မိမိတို့အချုပ်အခြာအာဏာ၊ အမျိုးသားရေးအကျိုးစီးပွားကို ကာကွယ်နိုင်ဖို့အတွက် ဥပဒေတွေကို ပြဋ္ဌာန်းပြီး နိုင်ငံသားစိစစ်ရေးအကျိုးစီးပွားကို ထိထိရောက်ရောက်၊ ပြတ်ပြတ်သားသား အချိန်မဆိုင်း ဆောင်ရွက်နေကြပါတယ်။ ဒီမိုကရေစီအရေး၊ လူ့အခွင့်အရေးဆိုတဲ့စကားလုံးတွေနဲ့ နိုင်ငံ့အချုပ်အခြာ အာဏာကို ဝေဝါးရောထွေးမခံဘဲ တစ်ကန့်စီထားပြီးတော့ ခွဲခြားထားကြပါတယ်။ လာသမျှကို မစစ်ဆေးဘဲ နိုင်ငံသားအဖြစ်လက်ခံပေးတဲ့ သာလာယံဇရပ်ဥပဒေမျိုး ဘယ်နိုင်ငံမှာမှ မရှိပါဘူး ခင်ဗျား။ ဒေါ်ခင်စောဝေရဲ့ ၁၉၈၂ ခုနှစ်၊ နိုင်ငံသားဥပဒေနှင့်အညီ နိုင်ငံသားပြဿနာကို နိုင်ငံတစ်ဝန်း လုံးမှာ ထိရောက်စွာစစ်ဆေးဖို့ တိုက်တွန်းကြောင်းအဆိုကို လေးနက်စွာထောက်ခံကြောင်း ဆွေးနွေး တင်ပြအပ်ပါတယ်ခင်ဗျား။ ကျေးဇူးတင်ပါတယ်။ </speech>
<title>ဒေါ်ခင်စောဝေ၊ ရသေ့တောင်မဲဆန္ဒနယ်က တင်သွင်းသည့် အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနရဲ့ သဘောထားပြောပါ။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်ကြီးများခင်ဗျား။ မင်္ဂလာအပေါင်းနှင့်ပြည့်စုံပါစေလို့ ဆုတောင်းမေတ္တာပို့သအပ်ပါ တယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ အဆိုရှင်ဒေါ်ခင်စောဝေတင်သွင်းသွားတဲ့ အဆိုနဲ့ ပတ်သက်ပြီးတော့မှ ဝန်ကြီးဌာနရဲ့ သဘောထားကိုတင်ပြသွားမှာ ဖြစ်ပါတယ်။ ကျွန်တော်တို့ အစိုးရအဖွဲ့သစ်အနေနဲ့ ရက်ပေါင်း ၁၀၀ အတွင်းမှာ စီမံချက်နှင့် ပြည်သူလူထုကို တိုက်ရိုက်အကျိုးပြု မည့်လုပ်ငန်းတွေကို စီမံချက်ချပြီးတော့မှ ဆောင်ရွက်လျက်ရှိပါတယ်။ ကျွန်တော်တို့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဦးစီးဌာနကလည်းပဲ အဲဒီရက်၁၀၀ စီမံချက်နဲ့ ဆောင်ရွက် မည့်လုပ်ငန်းများထဲမှ လွှတ်တော်ကိုယ်စားလှယ်ကြီးတင်ပြသွားတဲ့ အဆိုမှာပါရှိတဲ့ ၁၉၈၂ ခုနှစ်၊ မြန်မာ နိုင်ငံသားဥပဒေနှင့်အညီ မြန်မာနိုင်ငံတစ်ဝန်းလုံးမှာ စနစ်တကျစိစစ်ဆောင်ရွက်ရန်ဆိုတဲ့ လုပ်ငန်းစဉ် ကို ဦးစားပေးလုပ်ငန်းစဉ်တစ်ခုအဖြစ် စီမံချက်ရေးဆွဲပြီးတော့မှ ဆောင်ရွက်သွားဖို့ စီစဉ်ထားပြီး လည်းဖြစ်ပါတယ်။ ဆောင်ရွက်သွားမည့်အစီအစဉ်များကိုလည်းပဲ အစိုးရအဖွဲ့အစည်းအဝေးမှာ တင်ပြ အတည်ပြုချက်ရရှိပြီးဖြစ်ပါတယ်။ သို့ရာတွင် အဲဒီနိုင်ငံသားဥပဒေနှင့်အညီ စိစစ်ရေးလုပ်ငန်းများကို လုပ်ဆောင်တဲ့အခါမှာ လုံခြုံမှုအပြည့်အဝရရှိရေးနဲ့ တည်ငြိမ်အေးချမ်းမှုရှိရေးဟာ မရှိမဖြစ် လိုအပ်ချက်များဖြစ်ကြောင်း လွှတ်တော်ကိုယ်စားလှယ်ကြီးများလည်း ကျယ်ကျယ်ပြန့်ပြန့်ဆွေးနွေးခဲ့ပြီး လည်းဖြစ်ပါတယ်။ ယခင်အတွေ့အကြုံ များကိုအခြေခံပြီးတော့မှ ကျွန်တော်တို့ဝန်ကြီးဌာနအနေနဲ့ ဗဟိုကော်မတီများ၊ လုပ်ငန်းကော်မတီများကိုလည်းပဲ သက်ဆိုင်ရာအထက်အဖွဲ့အစည်းများကို တင်ပြ ပြီးတော့မှ ဖွဲ့စည်းဆောင်ရွက်သွားမှာဖြစ်ပါတယ်။ အလားတူပါပဲ တိုင်းဒေသကြီးနဲ့ပြည်နယ်အစိုးရ အဖွဲ့များနဲ့ ညှိနှိုင်းပြီးတော့မှ တိုင်းဒေသကြီး/ပြည်နယ်၊ ခရိုင်/မြို့နယ်နှင့် ရပ်ကွက်ကျေးရွာအုပ်စု စိစစ် ရေးကော်မတီများကိုလည်းပဲ အဆင့်ဆင့်စနစ်တကျဖွဲ့စည်းပြီးတော့မှ ဆောင်ရွက်သွားမှာ ဖြစ်ပါတယ်။ ဆောင်ရွက်တဲ့နေရာမှာလည်းပဲ ပြည်သူကိုဗဟိုပြုပြီးတော့ဆောင်ရွက်မှာ ဖြစ်ပါတယ်။ ပွင့်လင်းမြင်သာ စွာဆောင်ရွက်မှာဖြစ်ပါတယ်။ ဥပဒေနှင့်အညီ စနစ်တကျ နယ်စပ်ဒေသများအပါအဝင် နိုင်ငံတစ်ဝန်း လုံးမှာ ဆောင်ရွက်သွားမှာဖြစ်ပါတယ်။ အဲဒီလို နိုင်ငံတစ်ဝန်းလုံးမှာ ကျယ်ကျယ်ပြန့်ပြန့်ဆောင်ရွက် သွားမှာဖြစ်တဲ့အတွက် လုပ်ငန်းများဟာ အလွန်ကျယ်ပြန့်တယ်ဆိုတာ လွှတ်တော်ကိုယ်စားလှယ်ကြီး များအပါအဝင် အားလုံးသိပြီးပြီဖြစ်ပါတယ်။ အလားတူပဲ လုပ်ငန်းများဟာ အလွန်ကြီးမားတဲ့အပြင် စိန်ခေါ်မှုများလည်းပဲ အများအပြား ကျွန်တော်တို့ရင်ဆိုင်ရမှာဖြစ်ပါတယ်။ အဲဒီလို ကျွန်တော်တို့ တွေ့ကြုံ လာတဲ့ စိန်ခေါ်မှုများကိုရင်ဆိုင်နိုင်ဖို့အတွက်ကိုလည်းပဲ စိစစ်ရေးအဖွဲ့များမှာပါတဲ့ သက်ဆိုင် ရာကော်မတီများ၊ ဌာနဆိုင်ရာအဖွဲ့အစည်းများ၊ အုပ်ချုပ်ရေးအဖွဲ့အစည်းများသာမကဘဲနဲ့ ပြည်သူ လူထုရဲ့ ပူးပေါင်းပါဝင်မှုဟာလည်းပဲ ဒီလုပ်ငန်းများအောင်မြင်ရေးအတွက်ကို အလွန်အရေးကြီးတဲ့ အခန်းကဏ္ဍက ပါဝင်နေပါတယ်။ ဒါ့အပြင် လွှတ်တော်ကိုယ်စားလှယ်ကြီးများ အနေနဲ့လည်းပဲ အဲဒီ လုပ်ငန်းစဉ်များ အောင်မြင်ရေးအတွက်ကိုလည်းပဲ ကျွန်တော်တို့ ဝိုင်းဝန်းကူညီဆောင်ရွက်ပေးဖို့ ကျွန်တော်တို့ အနူးအညွတ်ပန်ကြားလိုပါတယ်။ လုပ်ငန်းများဆောင်ရွက်တဲ့အခါမှာလည်း တွေ့ကြုံ ရတဲ့အခက်အခဲတွေ၊ လိုအပ်ချက်တွေရှိရင်လည်းပဲ ကျွန်တော်တို့ကိုအကြောင်းကြားပေးဖို့၊ အကြံဉာဏ် များရှိရင်လည်းပဲ ပေးအပ်သွားဖို့ မေတ္တာရပ်ခံလိုပါတယ်။ အနှစ်ချုပ်အနေနဲ့ ဝန်ကြီးဌာနအနေနဲ့တင်ပြ လိုတာကတော့ ကျွန်တော်တို့လွှတ်တော်ကိုယ်စားလှယ်ကြီးတင်ပြသွားတဲ့အဆိုမှာပါတဲ့ ၁၉၈၂ ခုနှစ်၊ မြန်မာနိုင်ငံဥပဒေနှင့်အညီ နိုင်ငံသားစိစစ်ရေးလုပ်ငန်းကို အစိုးရ၏ရက် ၁၀၀ စီမံချက်တွင် ဦးစားပေး လုပ်ငန်းတစ်ခုအနေနဲ့ပဲ သတ်မှတ်ဆောင်ရွက်သွားမှာဖြစ်တဲ့အတွက်ကြောင့် လွှတ်တော်ကိုယ်စားလှယ် ကြီးရဲ့ အဆိုအား မှတ်တမ်းအဖြစ်ထားရှိပေးပါရန် လွှတ်တော်ဥက္ကဋ္ဌကြီးမှတစ်ဆင့် လေးစားစွာတင်ပြ အပ်ပါတယ်ခင်ဗျား။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='363'>ဒေါ်ခင်စောဝေ(ရသေ့တောင်မဲဆန္ဒနယ်)</mp> မင်္ဂလာပါ။ လေးစားအပ်ပါတဲ့ ပြည်သူ့ လွှတ်တော် ဥက္ကဌကြီးရှင့်။ အခုလို ဒီအဆိုကို ပြည်သူ့လွှတ်တော်အတွင်းမှာ တင်သွင်းပေးပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ဆွေးနွေးပေးကြပါတဲ့ ပြည်သူ့လွှတ်တော်ကိုယ်စားလှယ်များ၊ ပြည့်ပြည့်စုံစုံနဲ့ လာရောက်ဖြေဆိုသွားပါတဲ့ ပြည်ထောင်စုဝန်ကြီးကိုလည်း အလွန်တရာမှ ကျေးဇူး တင်ရှိပါတယ်။ ဒီအဆိုဟာဆိုလို့ရှိရင် ၁၉၈၂ ခုနှစ်၊ မြန်မာနိုင်ငံသားဥပဒေကို ခြောက်နှစ်ကြာဆွေးနွေး ပြီးတော့မှ လွှတ်တော်အတွင်းမှာ ဥပဒေအမှတ်(၄)အဖြစ် ရေးဆွဲခဲ့တာဖြစ်ပါတယ်။ ကျွန်မအနေနဲ့က လည်း ဒါဟာရခိုင်ပြည်နယ်တစ်ခုတည်းအတွက် တင်သွင်းတဲ့အဆိုမဟုတ်ပါဘူး။ မြန်မာနိုင်ငံတစ်ဝန်း လုံးမှာ နိုင်ငံသားစိစစ်ဖို့ တိုက်တွန်းတဲ့ အဆိုဖြစ်ပါတယ်ရှင်။ အခု ဝန်ကြီးဖြေသွားတဲ့အထဲမှာလည်း ပါပါတယ်။ ဒါဟာ ရက် ၁၀၀ အတွင်းမှာ ပြုလုပ်ပေးမယ်ဆိုတာလည်းပါသွားပါတယ်။ ကျေးဇူးတင် ပါတယ်။ ဒါဟာ မဖြစ်မနေလုပ်ရမည့် ဥပဒေ ဖြစ်ပါတယ်။ ဆိုတော့ ဒီအဆိုကို မှတ်တမ်းတင်ဖို့ထက် ကျွန်မကတော့ အတည်ပြုစေချင်ပါတယ်။ ဒါကြောင့် အခု ပြည်သူ့လွှတ်တော်ဥက္ကဋ္ဌနှင့် တပ်မတော်သားလွှတ်တော်ကိုယ်စားလှယ်များ၊ ပြည်သူ့လွှတ်တော်ကိုယ်စားလှယ်များ ဒီအဆိုသည် ကျွန်မတို့ရခိုင်အရေးတစ်ခုတည်းမဟုတ်ပါဘူး။ တစ်နိုင်ငံလုံးနှင့်ဆိုင်တဲ့ အမျိုးသားအရေးတစ်ခု ဖြစ်ပါတယ်။ အဲဒီအတွက်ကြောင့် ကျွန်မအနေနဲ့ ဒီအဆိုကို လွှတ်တော်မှာ မှတ်တမ်းတင်ခြင်းမရှိဘဲနဲ့ အတည်ပြုပေးပါရန် ပြည်သူ့လွှတ်တော်ရဲ့ အဆုံးအဖြတ်ကို နာခံပါမယ်လို့ပြောကြားလိုပါတယ်ရှင့်။ အားလုံးကိုကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါ်ခင်စောဝေတင်သွင်းသွားတဲ့ အဆိုကို ကိုယ်စားလှယ်ခြောက်ဦးက ဆွေးနွေးပြီး သက်ဆိုင်ရာဝန်ကြီးဌာနကလည်း ရှင်းလင်း ပြောကြားသွားပါတယ်။ သက်ဆိုင်ရာဝန်ကြီးဌာနက ပြောကြားတဲ့အခါမှာ ပြည်သူ့လွှတ်တော်ကိုယ်စား လှယ်များ၊ ပြည်သူလူထု၊ အုပ်ချုပ်ရေးပိုင်းမှတာဝန်ရှိသူများ၊ ဌာနဆိုင်ရာအဖွဲ့အစည်းများအားလုံးက ဝိုင်းဝန်းကူညီဆောင်ရွက်ပေးဖို့ မေတ္တာရပ်ခံတာလည်း ပြောပါတယ်။ နောက်တစ်ခုက ဒီအဆိုမတိုင် ခင်ကတည်းကိုက နိုင်ငံတော်ရဲ့ ရက် ၁၀၀ စီမံချက်မှာ စီစဉ်ပြီးဖြစ်တယ်လို့လည်း ပြောကြားသွားပါ တယ်။ အဲဒီလိုပြောကြားသွားတဲ့အတွက် ဒီအဆိုနဲ့ပတ်သက်ပြီး သက်ဆိုင်ရာဝန်ကြီးရဲ့ သဘောထားက တော့ မှတ်တမ်းတင်ထားရှိပေးရန်ဖြစ်ပါတယ်။ အဆိုရှင်ရဲ့ သဘောထားကတော့ ဒီအဆိုကို လွှတ်တော်က အတည်ပြုပေးဖို့ဖြစ်ပါတယ်။ ဒါကြောင့်မို့လို့ ကျွန်တော်ဒီအဆိုနဲ့ပတ်သက်ပြီး ရှင်း အောင်ပြောပါမယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အဆိုရှင် ဒေါ်ခင်စောဝေတင်သွင်းတဲ့ အဆိုက ၁၉၈၂ ခုနှစ်၊ မြန်မာနိုင်ငံသားဥပဒေအရ နိုင်ငံသားပြဿနာများကို မြန်မာနိုင်ငံတစ်ဝန်းတွင် ဤဥပဒေနှင့်အညီ ထိရောက်စွာ စိစစ်ဆောင်ရွက်ပေးနိုင်ပါရန် နိုင်ငံတော်အစိုးရအား တိုက်တွန်း ကြောင်းအဆို ဖြစ်ပါတယ်။ ဒီအဆိုပေါ်မှာ မူတည်ပြီးတော့ လွှတ်တော်ရဲ့ အဆုံးအဖြတ်ကို ခံယူရမှာဖြစ် ပါတယ်။ ဒါကြောင့်မို့လို့ ဒေါ်ခင်စောဝေရဲ့ အဆိုပေါ်မှာ မူတည်ပြီးတော့ အဆိုတင်သွင်းမှာ ဖြစ်တဲ့ အတွက် ထောက်ခံမဲများရင် ဒေါ်ခင်စောဝေရဲ့ အဆိုသည် အတည်ဖြစ်ပါမယ်။ ကန့်ကွက်မဲများရင် ပြည်ထောင်စုဝန်ကြီးပြောတဲ့ လွှတ်တော်မှာမှတ်တမ်းတင်ထားရှိရန်သည် အတည်ဖြစ်ပါမယ်။ ကျွန်တော်ရှင်းအောင်ပြောပါမယ်။ အဆိုရှင်ရဲ့အဆိုပေါ်မှာမူတည်ပြီး မဲခွဲဆုံးဖြတ်မှာ ဖြစ်ပါတယ်။ အဆိုရှင်ရဲ့ အဆိုပေါ်မှာမူတည်ပြီး မဲခွဲဆုံးဖြတ်တဲ့အခါကျတော့ အဆိုရှင်ရဲ့ အဆိုပေါ်မှာမူတည်တဲ့ အတွက် ထောက်ခံမဲများရင် အဆိုအတည်ဖြစ်ပါမယ်။ ကန့်ကွက်မဲများရင် သက်ဆိုင်ရာဝန်ကြီးဌာန ရှင်းလင်းသလို ရက် ၁၀၀ စီမံချက်မှာ စီစဉ်ထားပြီးဖြစ်တဲ့အတွက် လွှတ်တော်ကမှတ်တမ်းတင်ရန် ဖြစ်ပါတယ်။ ဒါကြောင့်မို့လို့ ဒီအဆိုနဲ့စပ်လျဉ်းပြီး လွှတ်တော်ရဲ့ သဘောထားရယူရန် စက်ခလုတ်အသုံး ပြုပြီး ဆန္ဒမဲပေးတဲ့နည်းလမ်းနဲ့ ဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ကြပါပြီ။
</speech>
<speech type='speaker'>
ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံဆန္ဒမဲ ၁၅၄ မဲ၊ ကန့်ကွက်ဆန္ဒမဲ ၂၂၈ မဲ၊ ကြားနေဆန္ဒမဲ ၇ မဲဖြစ်ပါတယ်။ လွှတ်တော် ကိုယ်စားလှယ်များ ခင်ဗျား။ ကန့်ကွက်တဲ့ ကိုယ်စားလှယ်ဦးရေကများတဲ့အတွက် ဒေါ်ခင်စောဝေ တင်သွင်းတဲ့အဆိုကို လွှတ်တော်က အတည်မပြုကြောင်း ကြေညာပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ရှင်းလင်းတင်ပြပါ့မယ်။ ဒီအဆိုနဲ့ပတ်သက်ပြီး လွှတ်တော်မှာ မှတ်တမ်းတင်ထားရှိမည် ဖြစ်ကြောင်း ကြေညာပါတယ်။ (ဩဘာသံများ)
</speech>
</new_section>
</new_section></motion>
</section>
</discussion><postface>
<title>ပြည်သူ့လွှတ်တော် ဥက္ကဋ္ဌက ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၃၀)ရက်မြောက်နေ့ ရပ်နားကြောင်းနှင့် အစည်းအဝေး(၃၁)ရက်မြောက်နေ့ ဆက်လက် ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဒုတိယအကြိမ် ပြည်သူ့ လွှတ်တော် ပထမပုံမှန်အစည်းအဝေး (၃၀)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့ လွှတ်တော် ပထမပုံမှန်အစည်းအဝေး (၃၁)ရက်မြောက်နေ့ကို ၂၀၁၆ ခုနှစ်၊ မေလ ၂၄ ရက် (အင်္ဂါနေ့) နံနက် ၁၀း၀၀ နာရီ အချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>
