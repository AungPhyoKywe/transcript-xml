<doc>
<docinfo>
<docno>02-06-10.xml</docno>
<pdf>02-06-10.pdf</pdf>
<term value='02'>ဒုတိယအကြိမ်</term>
<session value='06'/>
<sittingday value='10'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဒသမနေ့မှတ်တမ်း
</title>
<date value='08-11-2017'>၁၃၇၉ ခုနှစ်၊ တန်ဆောင်မုန်းလပြည့်ကျော် ၅ ရက် (၂ဝ၁၇ ခုနှစ်၊ နိုဝင်ဘာလ ၈ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဒသမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် ဆဋ္ဌမပုံမှန်အစည်းအဝေး ဒသမနေ့မှာ ပြည်သူ့ လွှတ်တော် လွှတ်တော်အခွင့် အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၅ ဦးရှိတဲ့အနက် ၃၇၅ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၆.၂၁ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='1368'>ဒေါ်နန်းထွေးသူ(အတွင်းရေးမှူး၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ယနေ့ ၂၀၁၇ ခုနှစ်၊ နိုဝင်ဘာလ ၈ ရက်နေ့ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဒသမနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေးကော်မတီ အဖွဲ့ဝင် ကျွန်မ ဒေါ်နန်းထွေးသူ၊ ဖားဆောင်းမဲဆန္ဒနယ်က ကိုယ်စားခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၅ ဦးရှိပြီး တက်ရောက်သူ ကိုယ်စားလှယ် ၃၇၅ ဦးရှိကာ ယနေ့ခွင့်ပန်ကြားသူ ၂၉ ဦးရှိပါတယ်။ ခွင့်ပန်ကြားသူ ကိုယ်စားလှယ် များကတော့ (၁) သရက်ချောင်းမဲဆန္ဒနယ်မှ ဦးအောင်စိုး ခွင့် ၃ ရက်၊ (၂) အောင်မြေသာစံမဲဆန္ဒနယ်မှ ဒေါက်တာလှမိုး ခွင့် ၁ ရက်၊ (၃) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၁ ရက်၊ (၄) ကျိုင်းတုံမဲဆန္ဒနယ်မှ ဦးစတီဖန် ခွင့် ၁ ရက်၊ (၅) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၂ ရက်၊ (၆) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၇) ဆိပ်ကြီးခနောင်တို)မဲဆန္ဒနယ်မှ ဦးတင်ထွန်းနိုင် ခွင့် ၁ ရက်၊ (၈) တိုက်ကြီးမဲဆန္ဒနယ်မှ ဦးကျော်မြင့် ခွင့် ၁ ရက်၊ (၉) မန်တုံမဲဆန္ဒနယ်မှ ဒေါ်နန်းမိုး ခွင့် ၁ ရက်၊ (၁၀) ဂွမ်ဆန္ဒနယ်မှ ဦးမြင့်ငွေ ခွင့် ၃ ရက်၊ (၁၁) နမ့်စန်မဲဆန္ဒနယ်မှ ဦးဝင်းထူး ခွင့် ၁ ရက်၊ (၁၂) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ)ဦးစိုင်းထွန်းအေး ခွင့် ၁ ရက်၊ (၁၃) ရွှေကူမဲဆန္ဒနယ်မှ ဦးဇာနည်မင်း ခွင့် ၁ ရက်၊ (၁၄) ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ခွင့် ၁ ရက်၊ (၁၅) ဘီးလင်းမဲဆန္ဒနယ်မှ ဦးတင်ကိုကိုဦး(ခ)အတွတ် ခွင့် ၁ ရက်၊ (၁၆) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၁၇) လေရှီးမဲဆန္ဒနယ်မှ ဦးကျော်ဌေး ခွင့် ၂ ရက်၊ (၁၈) ကန့်ဘလူမဲဆန္ဒနယ်မှ ဒေါက်တာနိုင်မြင့်ဟန် ခွင့် ၁ ရက်၊ (၁၉) ကလေးဝမဲဆန္ဒနယ်မှ ဦးသန်းထွန်းမြင့် ခွင့် ၃ ရက်၊ (၂၀) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၂၁) မင်းပြားမဲဆန္ဒနယ်မှ ဦးစစ်နိုင် ခွင့် ၁ ရက်၊ (၂၂) မြောက်ဦးမဲဆန္ဒနယ်မှ ဦးဦးလှစော ခွင့် ၁ ရက်၊ (၂၃) ပူတာအိုမဲဆန္ဒနယ်မှ ဦးမိုးရွှေ ခွင့် ၁ ရက်၊ (၂၄) သန်လျင်မဲဆန္ဒနယ်မှ ဦးလွင်ကိုလတ် ခွင့် ၃ ရက်၊ (၂၅) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီးခွင့် ၃ ရက်၊ (၂၆) ခင်ဦးမဲဆန္ဒနယ်မှ ဒေါက်တာဝင်းအောင် ခွင့် ၁ ရက်၊ (၂၇) မိုးညို မဲဆန္ဒနယ်မှ ဦးကျော်မျိုးမင်း ခွင့် ၁ ရက်၊ (၂၈) မိုင်းဖြတ်မဲဆန္ဒနယ်မှ ဦးလင်းဇော်ထွန်း ခွင့် ၁ ရက်နှင့် (၂၉) ကော့ကရိတ်မဲဆန္ဒနယ်မှ ဦးစိုးဌေးခွင့် ၁ ရက်တို့ ဖြစ်ပါတယ်ရှင်။ ယခင် ခွင့်ပန်ကြားသူ ၃၁ ဦး၊ ယနေ့ခွင့်ပန်ကြားသူ ၂၉ ဦး စုစုပေါင်း ခွင့်ပန်ကြားသူ ၆၀ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှု အား ခွင့်အဖြစ်ခွင့်ပြု ပေးပါရန် လေးစားစွာဖြင့် တင်ပြအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၅ ဦး၊ ယခင်က ခွင့်ပန်ကြား၍ ခွင့်ပြုထားသူ ၃၁ ဦး၊ ယနေ့ ခွင့်ပြုထားသူ ၂၉ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၆၀ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက် ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
အစိုးရစီမံကိန်း သို့မဟုတ် အစိုးရခွင့်ပြုချက်ဖြင့် လုပ်ကိုင်လျက်ရှိသော ရေနံနှင့်သဘာဝဓာတ်ငွေ့ လုပ်ငန်းများဆောင်ရွက်ရာတွင် ပြင်ပအလုပ်သမားများအား အလုပ်သမားတစ်ယောက်ရရှိရမည့် လစာအခွင့်အရေးတို့အတွက် အာမခံပေးနိုင်ရန်လုပ်ကိုင်ခွင့်ရကုမ္ပဏီနှင့် အဆင့်ခံကုမ္ပဏီတို့အား ကြီးကြပ်ကွက်ကဲပေးရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ပန်းတောင်းမဲဆန္ဒနယ်မှ ဒေါ်ခင်နှင်းသစ် မေးမြန်းဖို့ ဖြစ်ပါတယ်။
</speech>
<speech><mp id='1442'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်အားလုံး မင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ဒေါ်ခင်နှင်းသစ် ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့မေးခွန်းကတော့ အစိုးရစီမံကိန်း သို့မဟုတ် အစိုးရခွင့်ပြုချက်ဖြင့် လုပ်ကိုင်လျက်ရှိသော ရေနံနှင့်သဘာဝဓာတ်ငွေ့ လုပ်ငန်းများ ဆောင်ရွက်ရာတွင် ဝင်ရောက်လုပ်ကိုင်သော အစိုးရမဟုတ်သည့် ပြင်ပအလုပ်သမားများအား အလုပ်သမားတစ်ယောက်ရရှိရမည့် လစာအခွင့်အရေးတို့အတွက် အာမခံပေးနိုင်ရန်လုပ်ကိုင်ခွင့်ရ ကုမ္ပဏီနှင့် တစ်ဆင့်ခံကုမ္ပဏီတို့အား ကြီးကြပ်ကွက်ကဲပေးရန်အစီအစဉ်ရှိ/မရှိဖြစ်ပါတယ်။ ဥက္ကဋ္ဌကြီးရှင့်။ မေးခွန်းမေးမြန်းရတဲ့ကျိုးကြောင်းဖော်ပြချက်ကို တင်ပြလိုပါတယ်။ Power Point အသုံးပြုခွင့်ပေးပါရှင်။ ဒီဖော်ပြချက်ကတော့ ပန်းတောင်းမြို့နယ်အတွင်း လက်ရှိလုပ်ကိုင်နေတဲ့ ရေနံလုပ်ငန်းမှ ပြည်သူကိုဖြန့်ဝေထားတဲ့ လက်ကမ်းစာစောင်ဖြစ်ပါတယ်။ ဒါကလည်း လက်ကမ်း စာစောင်ရဲ့ ဖော်ပြချက်ပဲဖြစ်ပါတယ်။ ဒီဖော်ပြချက်ကိုကြည့်ခြင်းအားဖြင့် လုပ်ငန်းရဲ့ အသေးစိတ် ဆောင်ရွက်ရမယ့်ကဏ္ဍပိုင်းကို မသိရှိနိုင်ပေမဲ့ လျှပ်စစ်နှင့်စွမ်းအင်ဝန်ကြီးဌာန၊ မြန်မာ့ရေနံနှင့် သဘာဝဓာတ်ငွေ့လုပ်ငန်း(MOGE)နဲ့ နိုင်ငံခြားကုမ္ပဏီတို့ပူးပေါင်းပြီး နိုင်ငံတော်စီမံကိန်းကို အတူပူးပေါင်းလုပ်ကိုင်တယ်ဆိုတာတော့ ပေါ်လွင်ထင်ရှားစေပါတယ်။ ။ ဥက္ကဌကြီးရှင့်။ အဆိုပါစီမံကိန်းဟာ ပန်းတောင်းမြို့နယ်အတွင်းဆောင်ရွက်နေရာမှာ ပြည်သူနဲ့ ထိတွေ့လုပ်ကိုင်ရတဲ့လုပ်ငန်းရဲ့ တစ်ရာခိုင်နှုန်းခန့်သာ ပြီးစီးပြီး ကျန်တဲ့ ၉၉ ရာခိုင်နှုန်းခန့်သော လုပ်ငန်းကို ဆက်လက်ဆောင်ရွက်ကြတော့မယ်လို့ သိရှိရပါတယ်။ ကျေးရွာအုပ်စု ၁၆ အုပ်စုရဲ့ ရွာ ၆၇ ရွာနဲ့ပတ်သက်လုပ်ကိုင်ရမှာဖြစ်ကြောင်းနဲ့ အစွန်းထွက်ဂဏန်းမျှသာရှိတဲ့ ရွာခုနစ်ရွာလောက်က ပြည်သူအချို့ကတော့ ကန့်ကွက်နေကြတယ်လို့လည်း ကြားသိရပါတယ်။ ယခုအချိန်မှာ နိုင်ငံရော ပြည်သူရဲ့ စွမ်းရည်လိုအပ်ချက်တွေကို ဖြည့်ဆည်းနိုင်ဖို့အတွက် အစိုးရနဲ့ပြည်သူ လက်တွဲညီစွာ ပူးပေါင်းပြီး အောင်မြင်အောင်ဆောင်ရွက်ရမယ့်အချိန်ဖြစ်ပါတယ်။ ဥက္ကဌကြီးရှင့်။ ယခုနှစ် ဇွန်လအတွင်း အဆိုပါလုပ်ငန်းကို ပန်းတောင်းမြို့နယ်အတွင်း ဆောင်ရွက်ရာမှာ အနယ်နယ်အရပ်ရပ်မှလာရောက်လုပ်ကိုင်ကြသလို ပန်းတောင်းမြို့နယ်မှလည်း ဝင်ရောက်လုပ်ကိုင်ခဲ့ကြပါတယ်။ ထိုဝင်ရောက်လုပ်ကိုင်သူများမှ မိမိတို့လုပ်ကိုင်ခဲ့တဲ့အတွက် လစာနဲ့ အခွင့်အရေးတွေရရှိရန် အခက်အခဲများကြုံတွေ့နေရကြောင်း ကျွန်မထံကိုတင်ပြရာ ကျွန်မကလည်း ဒီပြဿနာများကိုဖြေရှင်းနိုင်ရန်အတွက် MOGE မှတာဝန်ရှိသူများကို ဆက်လက်တင်ပြမေးမြန်းတဲ့ အခါမှာ ၎င်းတို့က MOGE နဲ့မသက်ဆိုင်ကြောင်း၊ ငှားရမ်းလုပ်ကိုင်တဲ့ တစ်ဆင့်ခံကုမ္ပဏီနှင့်သာ သက်ဆိုင်ကြောင်းကိုသာ ပြန်ပြီးတော့ ကျွန်မကိုဖြေခဲ့ပါတယ်။ ထိုလစာမရတဲ့ကိစ္စကြောင့် မကျေနပ်မှု တွေအထိ ကျွန်မတို့မြို့နယ်မှာဖြစ်ပွားခဲ့ပါတယ်။ ဒီအချက်ဟာ ဒေသခံပြည်သူတွေရဲ့ ယုံကြည်မှုကို ပျက်ပြားစေပါတယ်။ မည်သည့်ပြဿနာကြောင့်ဖြစ်စေ လုပ်ငန်းကိုထိခိုက်မယ်ဆိုရင်တော့ MOGE အနေနဲ့တာဝန်ရှိတယ်လို့ ဆိုနိုင်မှာဖြစ်ပါတယ်။ ဒါ့ကြောင့် မည်သည့်ပြဿနာများမျှမဖြစ်အောင် အတတ်နိုင်ဆုံး ကြိုတင်ပြင်ဆင်ပြီး ကြီးကြပ်ကွပ်ကဲရမှာဖြစ်ပါတယ်။ ။ ဥက္ကဋ္ဌကြီးရှင့်။ နိုင်ငံတော်စီမံကိန်းတွေ အကောင်အထည်ဖော်ဆောင်ရွက်တဲ့အခါမှာ ဒေသခံ ပြည်သူတွေရဲ့ အထင်အမြင်လွဲမှားမှုမဖြစ်စေဖို့၊ ယုံကြည်မှုနဲ့ပူးပေါင်းဆောင်ရွက်နိုင်ဖို့ တာဝန်ရှိ ဆောင်ရွက်သူတွေဘက်ကလည်း လုပ်ငန်းနဲ့ပတ်သက်ပြီး တာဝန်ယူမှု၊ တာဝန်ခံမှု အပြည့်အဝရှိဖို့ လိုအပ်ပါတယ်။ လုပ်ကိုင်ခွင့်ရကုမ္ပဏီက လုပ်ငန်းဖော်ဆောင်နိုင်ဖို့ တစ်ဆင့်ခံကုမ္ပဏီကို ထပ်မံ ငှားရမ်းလုပ်ကိုင်တယ်လို့ဆိုပေမဲ့လည်း ကျွန်မအထက်ကတင်ပြခဲ့သလို MOGE နဲ့လုပ်ကိုင်ခွင့်ရ ကုမ္ပဏီ ပူးပေါင်းဆောင်ရွက်တာဖြစ်တဲ့အတွက် နိုင်ငံတော်စီမံကိန်းအောင်မြင်ဖို့ဆိုရင် ဒီလုပ်ငန်းနဲ့ ပတ်သက်တဲ့အရပ်ရပ်ကိစ္စတွေကို MOGE မှကြီးကြပ်ကွပ်ကဲဖို့ လိုအပ်မှာဖြစ်တဲ့အတွက် အထက်ပါ မေးခွန်းကိုမေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ပြည်ထောင်စုဝန်ကြီးများ အားလုံး မင်္ဂလာအပေါင်းနှင့်ပြည့်စုံပါစေလို့ ဦးစွာနှုတ်ခွန်းဆက်သအပ်ပါတယ်။ ဒီနေ့ ပဲခူးတိုင်း ဒေသကြီး၊ ပန်းတောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်နှင်းသစ်ရဲ့ မေးမြန်းတဲ့ မေးခွန်းနဲ့ပတ်သက်ပြီးတော့ ကျွန်တော် လျှပ်စစ်နှင့်စွမ်းအင်ဝန်ကြီးဌာန ဒုတိယဝန်ကြီး ဒေါက်တာထွန်းနိုင်က ရှင်းလင်းဖြေကြားသွားမှာဖြစ်ပါတယ်။ ။ ကျွန်တော်တို့မြန်မာနိုင်ငံအတွင်းမှာရှိတဲ့ ပြည်တွင်းစွမ်းအင်လိုအပ်ချက်ကို ဖြည့်ဆည်းနိုင်ဖို့ အတွက် ရေနံရှာဖွေခြင်းနှင့် သဘာဝဓာတ်ငွေ့ရှာဖွေခြင်းလုပ်ငန်းများကို ပြည်ပရေနံကုမ္ပဏီများနဲ့ တင်ဒါခေါ်ဆိုပြီးတော့ တင်ဒါအောင်မြင်တဲ့သူများကို ကျွန်တော်တို့ထုတ်လုပ်မှုအပေါ်မှာ ခွဲဝေခံစားမှု ဆိုင်ရာစာချုပ်ချုပ်ဆိုပြီး ဆောင်ရွက်တဲ့လုပ်ငန်းများ ဆောင်ရွက်နေတာဖြစ်ပါတယ်။ ထိုကဲ့သို့ ဆောင်ရွက်တဲ့အချိန်မှာ ရေနံရှာဖွေစမ်းသပ်ခြင်းကို စတင်လုပ်ကိုင်တာဖြစ်ပါတယ်။ အဆိုပါကဲ့သို့ ရေနံနှင့်သဘာဝဓာတ်ငွေ့ရှိ/မရှိ ရှာဖွေစမ်းသပ်တဲ့လုပ်ကိုင်ခွင့်ရတဲ့ကုမ္ပဏီများဟာ မိမိတို့လုပ်ကိုင်ခွင့် ရရှိတဲ့လုပ်ကွက်နယ်မြေအတွင်းမှာ စတင်ပြီး တိုင်းတာခြင်းလုပ်ငန်းများ၊ စမ်းသပ်ရှာဖွေခြင်းလုပ်ငန်း များကို ဆောင်ရွက်ကြပါတယ်။ အဆိုပါကဲ့သို့ဆောင်ရွက်တဲ့အချိန်မှာ ပြည်တွင်းကုမ္ပဏီများကို ၎င်းတို့ ကထပ်ဆင့်တင်ဒါခေါ်ယူပြီးတော့ လုပ်ငန်းထပ်မံအပ်နှံတာဖြစ်ပါတယ်။ ထိုကဲ့သို့အပ်နှံခြင်းအားဖြင့် လည်း မြန်မာနိုင်ငံအတွင်းမှာရှိတဲ့ ပုဂ္ဂလိကကုမ္ပဏီများအနေနဲ့ ပြည်ပကုမ္ပဏီများနှင့်တွဲဖက်လုပ်ကိုင် ခွင့်ရရှိခြင်း၊ နိုင်ငံခြားဝင်ငွေရရှိခြင်း၊ နည်းပညာပူးပေါင်းဆောင်ရွက်နိုင်ခြင်း၊ အတွေ့အကြုံများ တိုးပွားလာခြင်း၊ အလုပ်အကိုင်များရရှိခြင်းစတဲ့ အခွင့်အလမ်းတွေရရှိတာဖြစ်ပါတယ်။ ယခုလွှတ်တော် ကိုယ်စားလှယ် မေးမြန်းတဲ့ကုန်းတွင်းပိုင်း EP4 လုပ်ကွက်ဟာ ပဲခူးတိုင်းအနောက်ပိုင်း ပန်းတောင်း Elsu saop:qopsal:cos q@com6q$monologoS BASHNEFT International B.V ကုမ္ပဏီနဲ့ မြန်မာကုမ္ပဏီ Sun Apex Company တို့ကနေပြီးတော့ တင်ဒါအောင်မြင်ကာ MOGE နဲ့ ၂၀၁၄ ခုနှစ်မှာ စာချုပ်ချုပ်ဆိုပြီး စမ်းသပ်ရှာဖွေတိုင်းတာရေးလုပ်ငန်းများကို ဆောင်ရွက်နေတာ ဖြစ်ပါတယ်။ အဆိုပါကုမ္ပဏီကနေပြီးတော့မှ Services ပေးတဲ့ကုမ္ပဏီဖြစ်တဲ့ Asign Oilfield Services opening sağj 6000 Services Qc$:op:00 Sacs=ofoong Selosofu samool Services ရတဲ့ကန်ထရိုက်တာကုမ္ပဏီကနေပြီးတော့မှ ပြည်တွင်းနောက်ထပ်ကုမ္ပဏီတစ်ခုဖြစ်တဲ့ PHYOE Drilling Services ကုမ္ပဏီကို ၂၀၁၇ ခုနှစ် ဖေဖော်ဝါရီလမှာ လုပ်ငန်းအပ်နှံပြီးတော့ ၎င်းတို့ရဲ့ အစီအစဉ်နဲ့ စာချုပ်ချုပ်ဆိုလုပ်ကိုင်ခဲ့ရတယ်လို့ သိရှိရပါတယ်။ အဆိုပါကဲ့သို့ မူလ MOGE နဲ့စာချုပ် ချုပ်ဆိုတဲ့ပြည်ပကုမ္ပဏီကနေ Services ကုမ္ပဏီတစ်ခု အဲဒီ Services ကုမ္ပဏီကနေပြီးတော့ ပြည်တွင်း Services ပေးတဲ့အခြားသောကုမ္ပဏီလေး၊ ငါး၊ ခြောက်ခုကို သက်ဆိုင်ရာလုပ်ငန်းအသီးသီး အလိုက် အပ်နှံဆောင်ရွက်တဲ့အချိန်မှာ ၎င်းတို့ထပ်ဆင့်ငှားရမ်းတဲ့ကုမ္ပဏီအချင်းချင်းကြားမှာ ငွေကြေး ပေးချေမှုများပျက်ကွက်ခဲ့တဲ့အခြေအနေဖြစ်ပါတယ်။ အဆိုပါကိစ္စများကြောင့် PHYOE ကုမ္ပဏီက ဝန်ထမ်းများ လစာမရရှိခြင်းဆိုတာဖြစ်ပေါ်တာ။ တကယ်တမ်းဆိုရင်တော PHYOE ကုမ္ပဏီပိုင်ရှင် ကိုယ်တိုင်က ၎င်းကုမ္ပဏီရဲ့ ဝန်ထမ်းများကို ၎င်းကလစာပေးရမှာဖြစ်ပါတယ်။ သို့သော်လည်းပဲ PHYOE ကုမ္ပဏီကို ထပ်ဆင့် Services ပေးတဲ့ကုမ္ပဏီက ငွေမပေးတာနဲ့ PHYOE ကုမ္ပဏီပိုင်ရှင် ကိုယ်တိုင်က ဒီတာဝန်ကိုတာဝန်မခံတာဖြစ်ပါတယ်။ MOGE အနေနဲ့တော့ တရားဝင်စာချုပ်စာတမ်း op:399 Sbor PSC contract a Sac09:0) BASHNEFT International B.V monos တိုက်ရိုက်တာဝန်ပျက်ကွက်မှုဆိုပါလျှင် မိမိတို့ MOGE အနေနဲ့တော့ တာဝန်ယူတာဝန်ခံကာ ဖြေရှင်း ဆောင်ရွက်ပေးနိုင်ပါကြောင်းနှင့် စာချုပ်စာတမ်းများအရ ပြည်တွင်းကုမ္ပဏီ၊ Services ကုမ္ပဏီ အချင်းချင်းချုပ်ဆိုထားတဲ့စာချုပ်များပျက်ကွက်မှုကိုတော့ MOGE အနေနဲ့ တိုက်ရိုက်ကိုင်တွယ် ဖြေရှင်းနိုင်ဖို့ မဖြစ်နိုင်ပါကြောင်း၊ သို့ရာတွင် ယခုကိစ္စနှင့်ပတ်သက်ပြီးတော့ MOGE နဲ့တိုက်ရိုက် obalSal Sa 009:09 BASHNEFT International momsarul 60s? MOGE 336$£. piše: ဖြေရှင်းဖိအားပေးတိုက်တွန်းသွားမှာဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။ ကျေးဇူး တင်ပါတယ်။</speech>
</Q-A>
<Q-A>
<title>
ဒိုက်ဦးမြို့နယ်၊ ဒရယ်မီးလမ်းဆုံမှ အုတ်ရှစ်ကုန်းကျေးရွာအထိ (၁၁)ကေဗွီဓာတ်အားပေးလိုင်း သွယ်တန်းပြီး (၁၆)မိုင်အတွင်း နေထိုင်သောကျေးရွာများရှိ ဒေသခံပြည်သူများအတွက် လျှပ်စစ် မီးသွယ်တန်းပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ဒိုက်ဦးမဲဆန္ဒနယ်မှ ဦးဝင်းမြင့်အောင် မေးမြန်းဖို့ ဖြစ်ပါတယ်။
</speech>
<speech><mp id='1432'>ဦးဝင်းမြင့်အောင်(ဒိုက်ဦးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ အားလုံး မင်္ဂလာအပေါင်းနှင့် ခညောင်းပါစေကြောင်း ဦးစွာဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင် ဖြစ်ပါတယ်။ ကျွန်တော် ဒီနေ့ မေးမြန်းလိုတဲ့ ကြယ်ပွင့်ပြမေးခွန်းကတော့ ဒိုက်ဦး မြို့နယ်၊ ဒိုက်ဦးမြို့ ဒရယ်မီးလမ်းဆုံမှ အုတ်ရှစ်ကုန်းကျေးရွာအထိ ၁၁ ကေဗွီဓာတ်အားပေးလိုင်း သွယ်တန်းပြီး အရှည် ၁၆ မိုင်အတွင်း နေထိုင်သောကျေးရွာများရှိ ဒေသခံပြည်သူများအတွက် လျှပ်စစ် မီးသွယ်တန်းပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းကို မေးမြန်းသွားမှာဖြစ်ပါတယ် ခင်ဗျား။ ဥက္ကဋ္ဌခင်ဗျား။ မေးခွန်းမေးရခြင်းရဲ့ ကျိုးကြောင်းဖော်ပြချက်အနေဖြင့် ဒိုက်ဦးမြို့နယ်ဟာ ရပ်ကွက်ကျေးရွာအုပ်စုပေါင်း ၅၃ အုပ်စုရှိပြီး ကျေးရွာပေါင်း ၁၈၂ ရွာဖြင့် ဖွဲ့စည်းထားခဲ့ပါတယ်။ မြို့နယ်ရဲ့အကျယ်အဝန်းဟာ ၄၉၇.၀၃ စတုန်းရန်းမိုင်ရှိပြီး လူဦးရေ ၂၀၅၀၀၀ ကျော်နေထိုင်သော မြို့နယ်တစ်ခုလည်း ဖြစ်ပါတယ်။ တောင်၊ မြောက်အလျားမိုင် ၃၀ ခန့်ရှိပြီး၊ အရှေ့အနောက် ၃၅ မိုင်ခန့် ကွာဝေးပါတယ်။ ကျွန်တော့်ရဲ့ မဲဆန္ဒနယ်မှာ ကျေးရွာပေါင်း ၁၈၂ ရွာရှိတဲ့အနက် မြို့ပေါ်ကိုးရပ်ကွက်နဲ့ ကျေးရွာ ၃၁ ရွာသာ မီးလင်းထားပါတယ်။ ကျေးရွာ ၃၁ ရွာထဲမှာ ၁၆ ရွာက ကိုယ့်အားကိုယ်ကိုးဖြင့် မီးလင်းထားတာလည်း ဖြစ်ပါတယ်။ ကျန်ရှိတဲ့ ၁၅ ရွာသာ နိုင်ငံတော်မှ လုပ်ဆောင်ပေးထားခြင်းဖြစ်ပါ တယ်။ မြို့နယ်တစ်ခုလုံးဖြင့် ခြုံငုံပြောရသော် မီးရရှိနည်းပါးပြီး ၁၄၂ ရွာ ကျန်ရှိနေပါတယ်။ နိုင်ငံတော် မှ လျှပ်စစ်မီးရရှိရေးအတွက် NEP လျှပ်စစ်မီးလင်းရေးအစီအစဉ်တွေကို ချမှတ်၍ ဘဏ္ဍာရေးနှစ် အလိုက် လုပ်ဆောင်တော့မှာကိုလည်း သိရှိရပါတယ်။ ဥက္ကဌကြီးခင်ဗျား။ နိုင်ငံတစ်နိုင်ငံဖွံ့ဖြိုးတိုးတက်ဖို့ဆိုရင် လျှပ်စစ်မီးလင်းရေးကဏ္ဍသည်လည်း အရေးပါဆုံးကဏ္ဍတစ်ရပ်ဖြစ်ပါတယ်။ ကျွန်တော်မေးမြန်းတဲ့ ဒိုက်ဦးမြို့၊ ဒရယ်မီးရပ်ကွက် အနောက်ဘက်၊ ဒရယ်မီးလမ်းဆုံမှ အုတ်ရှစ်ကုန်းကျေးရွာအထိဟာ ရန်ကုန်-မန္တလေးကား လမ်းဟောင်းနဲ့ ကားလမ်းသစ်(အမြန်လမ်း) ကြားတွင်တည်ရှိပြီး အရှည် ၁၆ မိုင်ကွာဝေးပါတယ်။ တစ်နည်းအားဖြင့် ပြောရမယ်ဆိုရင် လမ်းသစ်နဲ့ လမ်းဟောင်းကိုဆက်သွယ်ထားသော လမ်းမကြီး လည်း ဖြစ်ပါတယ်။ ထိုလမ်းမကြီးတစ်လျှောက် လမ်းဘေးဝဲ/ယာမှာနေထိုင်သော ကျေးရွာအုပ်စု စုစုပေါင်း ကိုးအုပ်စုရှိပြီး ကျေးရွာပေါင်း ၆၃ ရွာရှိနေပါတယ်။ အိမ်ထောင်စုပေါင်း ၁၅၀၀၀ ကျော်နှင့် လူဦးရေ ၄၀၀၀၀ ကျော် မှီတင်းနေထိုင်လျက်ရှိတာကိုလည်း တွေ့ရှိရပါတယ်။ ထိုလမ်းမတစ်လျှောက် ဒရယ်မီးတာဆုံမှ နှစ်မိုင်ခွဲခန့်အကွာတွင် ခြေမြန်တပ်ရင်း ခမရ(၄၄၀) တပ်ရင်းတစ်ခုသာ လျှပ်စစ်မီး ရရှိထားပါတယ်။ မီးလင်းရန်ကျန်ရှိနေသည်မှာ ၁၃ မိုင်ကျော်သာဖြစ်ပါတယ်။ ၎င်းလမ်းဘေးဝဲယာမှာ ရှိသော ကျေးရွာများရှိ ဒေသခံပြည်သူများမှ ဖွံ့ဖြိုးတိုးတက်နေသော ယနေ့ ဒီမိုကရေစီအစိုးရသစ် လက်ထက်မှာ လျှပ်စစ်မီးလင်းခြင်းရဲ့ အရသာကို ယခုအချိန်အထိ မခံစား၊ မစံစားရသေးပါဘူး။ လျှပ်စစ်မီးရရှိထားသော ကျေးရွာနှင့် လျှပ်စစ်မီးမရရှိသောကျေးရွာများမှာ ဖွံ့ဖြိုးတိုးတက်မှုခြင်း လုံးဝကွာခြားနေပြီး လူနေမှုအဆင့်အတန်းပါ ကွာခြားစေပါတယ်။ ပြည်သူက တင်မြှောက်သော ပြည်သူ့အစိုးရလက်ထက်မှာ မြို့နယ်အဆင့် အချိုးညီဖွံ့ဖြိုးတိုးတက်ဆိုတဲ့ နိုင်ငံတော်က ချမှတ်ကျင့်သုံး လျက်ရှိတဲ့ မဟာဗျူဟာနဲ့လည်း ဆန့်ကျင်နေတာကို တွေ့နေရပါတယ်။ သို့ပါသောကြောင့် ဒိုက်ဦးမြို့၊ ဒရယ်မီးတာဆုံမှ အုတ်ရှစ်ကုန်းကျေးရွာအထိ လမ်းမကြီးတစ်လျှောက် လျှပ်စစ်မီးသွယ်တန်းပေးရန် အစီအစဉ်ရှိ/မရှိ၊ ရှိပါက မည်သည့်ဘဏ္ဍာရေးနှစ်တွင် လုပ်ဆောင်ပါမည်နည်း။ မရှိပါက အဘယ်ကြောင့်နည်းဟု ဒေသခံမဲဆန္ဒရှင် ပြည်သူများရဲ့ ကိုယ်စား ပြည်သူ့လွှတ်တော်ဥက္ကဋ္ဌကြီးမှ တစ်ဆင့် သက်ဆိုင်ရာဝန်ကြီးဌာနသို့ မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ဒိုက်ဦး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင် မေးမြန်းတဲ့မေးခွန်းနှင့်ပတ်သက်၍ ကျွန်တော်ကပဲ ဆက်လက်ရှင်းလင်းဖြေကြားသွားမှာ ဖြစ်ပါတယ်။ ပဲခူးတိုင်းဒေသကြီး(အရှေ့)၊ ဒိုက်ဦး မြို့နယ်အတွင်းမှာ ကျေးရွာပေါင်း ၁၈၇ ရွာရှိပြီး ၃၂ ရွာကို လက်ရှိအချိန်မှာ ဒိုက်ဦးမှာတည်ရှိတဲ့ 33/11 KV 10 MVA ဓာတ်အားခွဲရုံကနေ လျှပ်စစ်ဓာတ်အားဖြန့်ဖြူးပေးနေတာဖြစ်ပါတယ်။ ကိုယ်စား လှယ်ကြီးရဲ့ မေးခွန်းနှင့်ပတ်သက်ပြီး ရှင်းလင်းဖြေကြားနိုင်ဖို့ Power Point အသုံးပြုခွင့် တင်ပြအပ်ပါ တယ်။ လွှတ်တော်ကိုယ်စားလှယ်ကြီးရဲ့ မေးခွန်းမှာပါရှိတဲ့ ဒရယ်မီးလမ်းဆုံကနေပြီးတော့ အုတ်ရှစ်ကုန်း ကျေးရွာအထိ 11 KV ဓာတ်အားလိုင်း ၁၆ မိုင် တည်ဆောက်မယ်ဆိုခဲ့လို့ရှိရင် မြေပုံမှာ အနီရောင် Dot Touch Line နဲ့ တင်ပြထားတာဖြစ်ပါတယ်။ အဆိုပါကဲ့သို့ 11 KV လိုင်းကို ၁၆ မိုင်အထိ ရှည်လျား အောင် တည်ဆောက်မယ်ဆိုရင် မူလရှိပြီး ဓာတ်အားလိုင်းနဲ့ပါပေါင်းလို့ရှိရင် 11 KV လိုင်းဟာ မိုင်ပေါင်းများစွာ ရှည်လျားသွားမှာဖြစ်ပါတယ်။ တကယ်တမ်း နည်းပညာအရ သင့်တော်တာကတော့ 11 KV လိုင်းကို ဝန်အားများများသုံးမယ်ဆိုရင် ၇ မိုင်၊ ၈ မိုင်ခန့်သာ တည်ဆောက်မှ ယနေ့ အများ တောင့်တလိုလားနေတဲ့ ဓာတ်အားပျောက်ဆုံးမှု လျော့ကျရေး၊ ဗို့အားတည်ငြိမ်မှန်ကန်ရေးတို့နဲ့ ကိုက်ညီမှာ ဖြစ်ပါတယ်။ ယခု အဆိုတင်ပြသကဲ့သို့ တည်ဆောက်ခဲ့မယ်ဆိုရင် လျှပ်စစ်ဓာတ်အားတော့ ရရှိနိုင်မှာဖြစ်ပါတယ်။ သို့ရာတွင် ဗို့အားအထူးကျဆုံးခြင်းနှင့် Losses အထူးများပြားခြင်းကို ကျွန်တော်တို့နိုင်ငံဟာ ကာလကြာရှည်ကြုံ တွေ့ကြရမှာဖြစ်ပါတယ်။ သို့ပါအတွက်ကြောင့် 11 KV လိုင်း ကိုတော့ ထိုမျှပမာဏအထိ တည်ဆောက်ရန်နည်းပညာအရ သင့်တော်မှုမရှိကြောင်း တင်ပြအပ်ပါ တယ်။ ဒါကြောင့် ဒရယ်မီးလမ်းဆုံကနေပြီးတော့ ၁၁ မိုင်အကွာခန့်မှာရှိတဲ့ အညိုရောင် Dot Touch Line နဲ့တင်ပြထားတဲ့ ဗျက်ကြီးကျေးရွာထံသို့ မူလ 33 KV ဓာတ်အားခွဲရုံထံကနေပြီးတော့ 33 KV ဓာတ်အားလိုင်းကို တည်ဆောက်သွားပြီးတော့ ဗျက်ကြီးကျေးရွာမှာ 33/11 KV 5 MVA ဓာတ်အားခွဲရုံ တစ်ရုံတည်ဆောက်မှသာလျှင် ၎င်းရဲ့ အနီးပတ်ဝန်းကျင် ပတ်လည်မှာရှိတဲ့ကျေးရွာများထံသို့ နောက်ထပ် 11 KV လိုင်းများဟာ နည်းပညာအရ သင့်တော်သော ၅ မိုင်၊ ၆ မိုင်၊ ၈ မိုင် ဝန်းကျင် ပတ်လည်ဖြင့် တည်ဆောက်ကာ ဓာတ်အားဖြန့်ဖြူးပေးနိုင်ခြင်း ဖြစ်ပါတယ်။ ထိုသို့ဆောင်ရွက်ခြင်းက နည်းပညာအရ ပိုပြီးနိုင်ငံအတွက်သင့်လျော်မှန်ကန်တဲ့နည်းလမ်း ဖြစ်ပါတယ်။ သို့အတွက်ကြောင့် ဒိုက်ဦးဓာတ်အားခွဲရုံထံမှ ဗျက်ကြီးကျေးရွာအထိကို 33 KV ဓာတ်အားလိုင်း ၁၀ မိုင် တည်ဆောက်ခြင်း နှင့် ဗျက်ကြီးကျေးရွာမှာ 5 MVA ဓာတ်အားခွဲရုံအသစ် တည်ဆောက်ဖို့ရာကိုလည်း မိမိတို့ဌာနက နောင်လာမည့်ငါးနှစ်စီမံကိန်းအတွင်းမှာ ၂၀၂၀-၂၀၂၁ ဘဏ္ဍာရေးနှစ်ရန်ပုံငွေမှာ ဘတ်ဂျက်လျာထား တောင်းခံရန် စီစဉ်ထားရှိပြီးတော့ အကောင်အထည်ဖော်ဆောင်ရွက်ပေးသွားမှာ ဖြစ်ပါတယ်။ အဆိုပါ ကဲ့သို့ ဆောင်ရွက်နိုင်ပီဆိုရင်တော့ ၎င်းရဲ့ ခွဲရုံရဲ့ ပတ်လည်မှာရှိတဲ့ ကျေးရွာပေါင်း ၄၉ ရွာခန့်ကို 11 KV လိုင်းများနဲ့ ဆက်လက်ဓာတ်အားဖြန့်ဖြူးနိုင်ရန်အတွက် သက်ဆိုင်ရာပဲခူးတိုင်းဒေသကြီးအစိုးရအဖွဲ့ရဲ့ ရန်ပုံငွေနဲ့ ပေါင်းစပ်ညှိနှိုင်းအကောင်အထည်ဖော် ဆောင်ရွက်ပေးသွားမှာဖြစ်ပါကြောင်း ရှင်းလင်း ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။ အစိုးရလျှပ်စစ်သုံးစွဲခများ အကြွေးတင်ကျန်ရှိနေရခြင်းအပေါ် မည်သို့ဖြေလျှော့ပေးနိုင်မည်နှင့် မီတာခခန့်မှန်းကောက်ယူမှုဖြင့် တာဝန်မကျေပွန်မှုကို မည်သို့အရေးယူမည်ကို သိလိုခြင်းနှင့် စပ်လျဉ်းသည့်မေးခွန်း က</speech>
<speech type='speaker'>
သံဖြူဇရပ်မဲဆန္ဒနယ်မှ ဦးဉာဏ်ဟိန်း မေးမြန်းဖို့ဖြစ်ပါတယ်။
</speech>
<speech><mp id='1511'>ဦးဉာဏ်ဟိန်း(သံဖြူဇရပ်မဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် အစည်းအဝေးခန်းမအတွင်းမှာရှိကြတဲ့ ဂုဏ်သရေရှိပုဂ္ဂိုလ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ သံဖြူဇရပ်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးဉာဏ်ဟိန်း ဖြစ်ပါတယ်။ ကျွန်တော်အခုမေးခွန်းကို မေးလိုတာက အစိုးရဝန်ထမ်း ဌာနရဲ့ အားနည်းချက်၊ တာဝန်ပျက်ယွင်းမှုတွေကြောင့် ဖြစ်ပွားရသော လျှပ်စစ်သုံးစွဲခများ ကြွေးကျန် တည်ရှိနေခြင်းအပေါ်မှာ မည်ကဲ့သို့ဖြေလျှော့ပေးနိုင်မည်နှင့် ထိုသို့မီတာခခန့်မှန်းကောက်ယူမှုဖြင့် တာဝန်မကျေပွန်မှုကို မည်သို့အရေးယူပြုပြင်ကုစားမည်ကို သိရှိလိုပါ၍ ဖြစ်ပါတယ်။ ပဉ္စမအကြိမ် အစည်းအဝေးကာလက ကျွန်တော့်မဲဆန္ဒနယ်က ပြည်သူလူထုတချို့ကနေ ဖုန်းဆက်ပြီးတော့ တင်ပြ လာပါတယ်။ သူတို့ဟာမီတာခကို လစဉ်ပုံမှန်သွင်းပါတယ်။ ယခင်သွင်းနေကျတဲ့ ပိုက်ဆံပိုကျခံလိုက် ရတာမို့ မီတာနံပါတ်မှတ်ပြီးတော့ သုံးစွဲယူနစ်တိုက်ကြည့်တဲ့အခါမှာ တစ်လကို ယူနစ် ၃၀၀ ပိုပေါင်းပြီး တော့ကောက်ခံနေတာကို တွေ့ရှိရကြောင်း၊ ဒါကြောင့် မြို့နယ်လျှပ်စစ်အင်ဂျင်နီယာရုံးကို သွားပြီး တော့မှ စောတကတတ်တဲ့အချိန်မှာ သူတို့အိမ်ရဲ့မီတာဘုတ်ဟာ မီတာဖတ်သမားကနေပြီးတော့ စိတ် မှန်းနဲ့ဖတ်ခဲ့တဲ့အတွက်ကြောင့် အကြွေးကျန် သုံးသိန်းနီးပါးရှိနေကြောင်း ဒါကို ပြန်ပြီးတော့မှ ကောက်ခံနေတာဖြစ်ကြောင်း ဖြေရှင်းတယ်လို့ပြောပါတယ်။ သူ့အနေနဲ့ကတော့ လစဉ်လည်းပုံမှန်ပေး တယ်။ ဒီမီတာတွေကိုလည်း သူတစ်ခါမှတော့မစစ်မိဘူးပေါ့နော်။ အခုလိုမျိုး သုံးသိန်းဆိုတာက နှစ်အနေနဲ့တွက်ရင် သူကပုံမှန်ယူနစ် ၄၀၀ လောက်သုံးတဲ့အိမ်။ နှစ်နဲ့တွက်ရင် နှစ်နှစ်ကျော်ကျော် လောက်ကို ခန့်မှန်းကောက်သွားတယ်ဆိုတာမျိုးဖြစ်တဲ့အခါကျတော့ သူမယုံကြည်နိုင်ပါဘူးတဲ့။ ဒါကြောင့် သူ့ကို ဒါကို လျှော်ပစ်ပေးဖို့အတွက်ကို အကူအညီတောင်းခြင်းဖြစ်ပါတယ်။ ဒါနဲ့ အမှန်က တော့ ဒီဟာက သူ့ကိုဒီလိုမျိုးအကြွေးထည့်ကောက်တယ်ဆိုတာကိုလည်း ကြိုပြီးတော့မှ ပြောပြထား မယ်ဆိုရင်လည်း ဒီလူထုအနေနဲ့ အဲဒီလောက်ခံစားရမှာမဟုတ်ပါဘူး။ သူဘာမှမသိဘဲနဲ့ သူ့မီတာခ တွေပိုကျတော့မှ သွားစုံစမ်းတော့မှ သိရတော့ သူပိုပြီးတော့ မသင်္ကာစိတ်ဖြစ်ရပါတာ ဖြစ်ပါတယ်။ ဒါနဲ့ ကျွန်တော် မြို့နယ်လျှပ်စစ်အင်ဂျင်နီယာရုံးနဲ့ ပေါင်းစပ်ညှိနှိုင်းပါတယ်။ သူ့တို့အဆင့်ကတော့ ဒါကို လျှော်ပစ်လို့ မတတ်နိုင်ပါဘူးလို့ ဖြေပါတယ်။ အခုလိုဖြစ်ရခြင်းကလည်းပဲ မီတာဘောက်အလုံး တစ်သောင်းကျော်ရှိပြီးတော့ တရားဝင်ဝန်ထမ်းသုံးဦးသာ ခန့်ထားနိုင်တဲ့အတွက်ကြောင့် ဒီလိုမျိုးဖြစ် ရတယ်လို့ အဖြေပေးပါတယ်။ ဒါနဲ့ကျွန်တော် ပြည်နယ်လျှပ်စစ်ဝန်ကြီးရုံးကို ထပ်ပြီးတော့ ပေါင်းစပ် ညှိနှိုင်းပါတယ်။ အဲဒီအချိန်မှာ ပြည်နယ်လျှပ်စစ်ဝန်ကြီးကလည်း ဒါမျိုးဟာဖြစ်တတ်တယ်။ ဝန်ထမ်းမလုံလောက်လို့ ဖြစ်ရတာ။ နောင်ကို ပြည်ထောင်စုလွှတ်တော်ကို ဘတ်ဂျက်တင်ရင် လူထုချို့ယွင်းချက်အဲဒီလိုပဲ ဖြစ်နေပါတယ်။ တွေ၊ ဖြည့်စွက်တာ။ ကျွန်တော်တို့က မဖြတ်ပါနဲ့လို့လည်း ကျွန်တော့်ကို ပြောပါတယ်။ သူကိုယ်တိုင်တောင်မှ လျှပ်စစ်ဝန်ကြီးမဖြစ်ခင်က အဲဒီလို ၃၀၀၀ ဖိုးကျော်ကျော်လောက်ကို ဆောင်ခဲ့ရကြောင်း အဖြေပေးပါတယ်။ ဥက္ကဌကြီးခင်ဗျား။ သာမန်ပြည်သူလူထုအများစုဟာ စားဝတ်နေရေးအတွက် မနေမနားလှုပ်ရှား နေကြရတာ ဖြစ်ပါတယ်။ အိမ်များက ကိုယ့်မီတာကိုသုံးစွဲယူနစ် မစစ်ဆေးကြသလို ဘောင်ချာတွေကို လည်း တယုတယဘယ်သူမှ သိမ်းမနေပါဘူး။ အစိုးရကို ယုံကြည်မှုထားကြတာ ဖြစ်ပါတယ်။ လျှပ်စစ် ဓာတ်အားဆိုတာ နိုင်ငံတစ်နိုင်ငံ ဖွံ့ဖြိုးတိုးတက်ဖို့အတွက် အဓိကလိုအပ်တဲ့ အခြေခံဝတ္တုပစ္စည်းဖြစ် သလို အဲဒီကဏ္ဍကြီးတိုးတက်လာဖို့အတွက်ကလည်းပဲ ပြည်သူလူထုပါဝင်ဖို့ ဖြစ်လာဖို့အတွက် အထူး အရေးကြီးတာကို ကျွန်တော်တို့အားလုံး အသိပဲဖြစ်ပါတယ်။ အဲဒီလို လူထုပါဝင်လာဖို့အတွက်ဆိုတာ ကို လူထုက ကျွန်တော်တို့အပေါ်မှာ စိတ်ချလက်ချယုံကြည်တဲ့ ဝန်ဆောင်မှုမျိုးကို ကျွန်တော်တို့ ပေးနိုင်ရမှာ ဖြစ်ပါတယ်။ ယခု အဖြစ်အပျက်မျိုးဟာ ကျွန်တော့်မဲဆန္ဒနယ်၊ ကျွန်တော့်ပြည်နယ်တစ်ခု တည်းဖြစ်လားလို့ စုံစမ်းကြည့်တော့ မဟုတ်ဘူး။ တစ်ပြည်လုံးမှာကို ကြိုကြားအဲဒီလိုပဲ ဖြစ်နေပါတယ် လို့ တွေ့ရှိရပါတယ်။ ဒီလို လူထုယုံကြည်မှုရှိဖို့နဲ့ လူထုချို့ယွင်းချက်တွေကိုပြင်ဖို့ကာ ဆိုင်ရာဝန်ကြီး ဌာနရဲ့ တာဝန်ဖြစ်ပါတယ်။ ကျွန်တော်တို့က အင်ဂျင်နီယာပညာနဲ့ တည်ဆောက်တာတွေ၊ ပြုပြင်တာ တွေ၊ ဖြည့်စွက်တာ ဒီလောက်မလုံလောက်သေးပါဘူး။ ပြည်သူလူထုကို ဝန်ဆောင်မှုပေးတဲ့နေရာမှာ လည်းပဲ ကျွန်တော်တို့ လူထုစိတ်တိုင်းကျ ဖြစ်ဖို့အထိကို ကျွန်တော်တို့ ဆောင်ရွက်ပေးရမှာဖြစ်ပါတယ်။ အခုလိုမျိုး ဒီမိုကရေစီအသွင်ကူးပြောင်းရေးကာလမှာ လူထုကိုယုံကြည်မှုပျက်စေမယ့် ဒီလိုကိစ္စမျိုးကို သာမဏလို့သဘောမထားဘဲနဲ့ အထူးအလေးစားပြီးတော့ ဖြေရှင်းဖို့ လိုနေတာဖြစ်ပါတယ်။ နောက် ကျွန်တော်တို့ ကိုယ်စားလှယ်တွေက စည်းရုံးရေးနည်းနဲ့ ဝိုင်းဝန်းပြီးတော့ ကူညီနေတဲ့အချိန်မှာ ကျွန်တော်တို့ဝန်ကြီးဌာနတွေကလည်းပဲ ကျွန်တော်တို့ရဲ့ စည်းရုံးရေးအောင်မြင်အောင် ပံ့ပိုးတဲ့အနေနဲ့ လုပ်သင့်လုပ်ထိုက်တဲ့ ဝန်ကြီးဌာနရဲ့ ပူးပေါင်းမှုများကို ဆောင်ရွက်ပေးကြဖို့လိုကြောင်း တင်ပြရင်း နိဂုံး ချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ မွန်ပြည်နယ်၊ သံဖြူဇရပ် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဉာဏ်ဟိန်း မေးမြန်းတဲ့မေးခွန်းနှင့်ပတ်သက်ပြီး ကျွန်တော်က ဆက်လက်ရှင်းလင်းဖြေကြားသွားမှာ ဖြစ်ပါတယ်။ ကနဦးပထမဦးစွာ တင်ပြလိုတာက တော့ ကိုယ်စားလှယ်ကြီးထံက ပေးပို့လာတဲ့ မေးခွန်းမှာတော့ ကိုယ်စားလှယ်ကြီး ယနေ့ရှင်းလင်း တင်ပြဆွေးနွေးသွားတဲ့အချက်တွေ တိတိကျကျမပါရှိလာတဲ့အတွက်ကြောင့် အဆိုပါဖြစ်စဉ်ဖြစ်ရပ် အပေါ်မှာတော့ ကျွန်တော်အဖြေပြုစုရှင်းပြနိုင်ခြင်းမရှိသေးပါ။ သို့အတွက် ကိုယ်စားလှယ်တော်ကြီး ထံကနေ တိကျတဲ့ လိပ်စာနှင့်ကာယကံရှင်ရဲ ဖြစ်စဉ်ကို နောက်ထပ် ထပ်မံရရှိတယ်ဆိုခဲ့ရင်တော့ ကျွန်တော်တို့ ဒါကို တိတိကျကျ စစ်ဆေးဖြေရှင်းဆောင်ရွက်ပေးမယ်ဆိုတာကို ဦးစွာဖြေကြားလိုပါ တယ်ခင်ဗျား။ ဒီမီတာစာရေးများ မီတာမှန်မှန်မဖတ်ခြင်းဆိုတဲ့ ကိစ္စနှင့်ပတ်သက်ရင်ကတော့ ယခင်က တိုင်းနှင့်ပြည်နယ်အနှံ့မှာ ဒီဇယ်ဓာတ်အားပေးစက်ကလေးတွေနဲ့ လူဦးရေနည်းနည်းကိုသာ ကျွန်တော် တို့ ဓာတ်အားပေးနိုင်ခဲ့တာ ဖြစ်ပါတယ်။ ထိုကဲ့သို့ ဓာတ်အားပေးနှိုင်ခဲ့စဉ်ကာလကတည်းက မိမိတို့ရဲ့ မြို့ရုံးများရဲ့ ဝန်ထမ်းဖွဲ့စည်းပုံအင်အားလေးဟာ ခွင့်ပြုချက်နည်းနည်းလေးပဲ ရရှိထားတာ ဖြစ်ပါတယ်။ အချို့သောမြို့ရုံးလေးများဆိုရင် ဝန်ထမ်းအင်အား ငါးဦးခန့်ခွင့်ရှိတယ်။ ခုနစ်ဦးခန့်ခွင့်ရှိတယ်ဆိုတာ သာဖြစ်ပါတယ်။ ဝန်ထမ်းအင်အား ငါးဦး၊ ခုနစ်ဦးခန့်ခွင့်ရှိတဲ့အထဲမှာမှ နိုင်ငံတော်အစိုးရရဲ့ ညွှန်ကြား ထားတဲ့အချက်အရ ဝန်ထမ်းဦးရေ သုံးပုံနှစ်ပုံထက်ပိုမခန့်ရဆိုတဲ့အခါမှာ ကျွန်တော်တို့ ခန့်ခွင့် တကယ်ရှိတဲ့ ဦးရေဟာ ခုနစ်ဦးရှိရင် ဖွဲ့စည်းပုံမှာရှိရင် ကျွန်တော်တို့က လေးဦး၊ သုံးဦးသာဖြစ်ခဲ့တာ ဖြစ်ပါတယ်။ ဒီအတွက်ကြောင့် ယခုခေတ်လိုတိုးတက်လာတဲ့အခါမှာ မီတာသုံးစွဲ လျှပ်စစ်ကလည်း ပိုမို ဖြန့်ဖြူးပေးနိုင်ပြီး လျှပ်စစ်ဓာတ်အားသုံးစွဲတဲ့ မီတာဦးရေများပြားလာတဲ့အခါမှာ မူလဝန်ထမ်း အရေး အတွက်နှင့် ထမ်းဆောင်ရတဲ့အခါမှာ နယ်မြေကျယ်ပြန့်လေ မီတာကိုလိုက်ဖတ်ရတဲ့ ဝန်ထမ်းရဲ့ ခရီး သွားလာရမည့်အချိန်နှင့် တာဝန်ဝတ္တရားဟာ အင်မတန်များပြားလာပါတယ်။ ကျွန်တော်တို့လည်း ဝန်ထမ်းများ တိုးတက်ခန့်ထားရေးကို အကြိမ်ကြိမ်တင်ပြတောင်းခံ ဆောင်ရွက်နေတဲ့ အကြောင်း အရင်းဟာလည်း ဒီအချက်ပဲ ဖြစ်ပါတယ်။ ဒီအတွက်ကြောင့် ဝန်ထမ်းတွေအနေနဲ့ အချိန်မီ ဖတ်ရတဲ့ အချိန်မှာ အားနည်းချက်ရှိနိုင်ပါတယ်ဆိုတာကို ကျွန်တော်တို့လက်ခံပါတယ်။ ဒီအတွက်ကြောင့် ကျွန်တော်တို့က မီတာတွေခန့်မှန်းဖတ်ရှုခြင်းနဲ့ ခန့်မှန်းကောက်ခံခြင်းကြောင့် မီးသုံးတဲ့လူတွေအပေါ် မှာ ဝန်ထုတ်ဝန်ပိုးမဖြစ်လာစေအောင်အတွက်လည်း ကျွန်တော်တို့ ကြိုးပမ်းဆောင်ရွက်နေပါတယ်။ မီတာတွေခန့်မှန်းကောက်ခံမှုမဖြစ်ပေါ်ရေးအတွက် ဆောင်ရွက်မှုအနေအထားနှင့်ပတ်သက်ရင်တော့ မီးသုံးသူဦးရေနှင့် အချိုးညီမီတာဖတ်ရှုတဲ့ မီတာဖတ်စာရေးတွေကို ခန့်ထားဆောင်ရွက်နိုင်ခွင့်ရရှိရေး ကို ကျွန်တော်တို့ အဆင့်ဆင့်တင်ပြတောင်းခံလျက်ရှိပါကြောင်း တင်ပြအပ်ပါတယ်။ ဒုတိယအချက်အနေနဲ့ကတော့ မူလကမီတာတွေဟာ အိမ်တွေမှာကြည့်လိုက်လို့ရှိရင် အဝိုင်း ပြားလေးလည်တယ်။ လည်နေပြီးမီတာတတ်တဲ့ Andlogue မီတာတွေကို အသုံးပြုရတဲ့အစား ယခုအခါမှာ ဒစ်ဂျစ်တယ်မီတာများနှင့် တပ်ဆင်ပြီးတော့ စက်နှင့်ဖတ်တဲ့စနစ်ကို ကျွန်တော်တို့ ကျင့်သုံး ပြီး စက်နှင့်ဖတ်လိုက်တဲ့အတွက်ကြောင့် လူကဖတ်တာထက်ပိုပြီး တိကျမှန်ကန်တဲ့စနစ်ဖြစ်အောင် ကျွန်တော်တို့ ပြောင်းလဲဆောင်ရွက်နေတာရှိပါတယ်။ သို့သော်လည်း အဆိုပါသကဲ့သို့ စနစ်ကို ပြောင်းတဲ့အခါမှာ တစ်နိုင်ငံလုံးကို ပြောင်းရတဲ့အခါမှာ ထုံးစံအတိုင်း ကျွန်တော်တို့ ရရှိတဲ့ ဘတ်ဂျက် နှင့် ဒီဟာကို ပြောင်းလဲရတာဖြစ်တဲ့အတွက်ကြောင့် အဆင့်အလိုက် ပြောင်းလဲဆောင်ရွက်နေတာ ဖြစ်ပါတယ်။ နောက်တစ်ခါ ဓာတ်အားခကောက်ခံတဲ့ဟာကိုတော့ ကွန်ပျူတာဘေစနစ်နဲ့ ကျင့်သုံးပြီး အဂတိလျော့နည်းအောင်ဆောင်ရွက်လျက်ရှိပါတယ်။ မီတာဖတ်စာရေးတွေက မိမိတို့ရဲ့ အိမ်မှာ လာဖတ်ရမည့် မီတာဖတ်ရမည့်ရက်ဟာ ဘယ်ရက်အတွင်းလာကိုလာဖတ်ရပါမယ်ဆိုတာကို အများ ပြည်သူသိရှိအောင် နိုင်ငံပိုင်သတင်းစာတွေမှာလည်းပဲ ကျွန်တော်တို့ အစဉ်သဖြင့် ထည့်သွင်းကြေညာ နေပြီးတော့ မြို့နယ်လျှပ်စစ်အင်ဂျင်နီယာရုံး တစ်နည်းအားဖြင့် ပြည်သူတွေကမီတာဘေလ် လာပြီးငွေ လာဆောင်တဲ့ ရုံးတွေမှာလည်း အများပြည်သူသိနိုင်အောင် တရားဝင်ကတ်ထားတာ ဖြစ်ပါတယ်။ အကယ်၍ ထိုကဲ့သို့ မီတာလာဖတ်ဖို့ ပျက်ကွက်ခဲ့တယ်၊ လာမဖတ်ဘူးဆိုရင် မီးသုံးသူအနေနှင့် မြို့နယ် လျှပ်စစ်အင်ဂျင်နီယာရုံးကိုလည်း တိုင်ကြားနိုင်ကြောင်းလည်း အဲမှာတစ်ခါတည်း အသိပေးထားတာ ဖြစ်ပါတယ်။ ကျွန်တော်တို့ ဓာတ်အားခကြွေးကျန်ကိစ္စနှင့်ပတ်သက်ရင်တော့ ကိုယ်စားလှယ်ကြီးတင်ပြတဲ့ ကိစ္စကိုတော့ ကျွန်တော်အတိအကျ ဒီမှာရှင်းပြနိုင်ခြင်းမရှိသော်ငြားလည်း ဓာတ်အားခပိုမိုကောက်ခံ ကြောင်း ကာယကံရှင်က မြို့နယ်လျှပ်စစ်အင်ဂျင်နီယာရုံးကို သွားရောက်ကွန်ပလိန်းတက်ခဲ့ရင်၊ စိစစ် မှန်ကန်ခဲ့ရင်၊ တကယ်လည်းပိုကောက်ခံတာမှန်ခဲ့ရင်တော့ နောက်လများမှာ အဆိုပါအိမ်က သုံးတဲ့ လျှပ်စစ်ယူနစ်ကို ပထမပိုကောက်ထားတဲ့ ယူနစ်နဲ့ ပြန်ထေပြီး လျှော့ပြီးကောက်ခံသွားတဲ့စနစ်ကို ကျင့် သုံးပါတယ်။ ဒါကမတော်တဆဖြစ်ခဲ့ရင် ဖြစ်ပါတယ်။ ဒါဟာ အဲဒီနည်းနဲ့ ဖြေရှင်းပေးတာတွေ ဆောင် ရွက်လျက်လည်းရှိပါတယ်။ သို့ရာတွင် ယခုကိစ္စကတော့ နှစ်နဲ့ချီပြီးကျန်တယ်ဆိုတာနှင့် ပတ်သက် ရင်တော့ ကျွန်တော်ချက်ခြင်းတော့ တင်ပြနိုင်ခြင်းမရှိပါဘူး။ သို့ရာတွင် အဆိုပါကဲ့သို့ မီတာလိုဖတ်၊ ပိုဖတ်ဖြစ်တဲ့ ဝန်ထမ်းတွေကို ပေါ်ပေါက်လာပြီဆိုရင် နိုင်ငံ့ဝန်ထမ်းနည်းဥပဒေ အခန်း(၁၉) အပိုဒ် ၂၁၀ အရ အပြစ်ပေးအရေးယူဆောင်ရွက်သွားတဲ့ ဖြစ်စဉ်နမူနာများကို တင်ပြပါမယ်ခင်ဗျား။ မကွေးတိုင်းဒေသကြီး ချောက်မြို့နယ် စစ်ကွင်းရပ်၊ စည်ပင်ရေးတင်ပန့်မှာ ကိုယ်တိုင်မဖတ်ဘဲ ခန့်မှန်းရေးသွင်းခဲ့တဲ့အတွက်ကြောင့် ဌာနဆိုင်ရာခုံစစ်ဆေးပြီးတော့ မြို့နယ်လျှပ်စစ်အင်ဂျင်နီယာ ရုံးမှ လက်ထောက်အင်ဂျင်နီယာကို စာဖြင့်သတိပေးပြီး ခြောက်လရာထူးတိုး ရပ်ဆိုင်းခြင်း၊ ဘဏ္ဍာရေး တာဝန်ခံစာရင်းကိုင်(၁)အား ရာထူးအဆင့်တစ်နှစ်လျော့ခြင်း၊ အငယ်တန်းအင်ဂျင်နီယာ(၂) ကို နှစ်တိုး လစာတစ်ကြိမ်ရပ်ခြင်း၊ စာရင်းကိုင်(၃)အား စာဖြင့်သတိပေးကာ ခြောက်လရာထူးတိုး ရပ်ဆိုင်းခြင်း၊ မြို့နယ်လျှပ်စစ်အင်ဂျင်နီယာအား နှစ်တိုးနှစ်ကြိမ်ရပ်ဆိုင်းခြင်းစတဲ့ အဆင့်ဆင့် အရေးယူဆောင်ရွက် ပါတယ်။ ၂၀၁၆ ခုနှစ် သြဂုတ်လ မွန်ပြည်နယ်၊ မော်လမြိုင်မြို့ ဦးခင်မောင်ရဲ့ နေအိမ်မှာရှိတဲ့ မီတာကို ကိုယ်တိုင်မဖတ်ဘဲ ခန့်မှန်းစာရင်းရေးသွင်းတဲ့ မီတာစာရေးကို ထိုစဉ်ကာလမှာ အလုပ်ကထုတ်ပစ် ခဲ့ပြီးတော့ မြို့နယ်လျှပ်စစ်အင်ဂျင်နီယာကို ခြောက်လရာထူးတိုးပြစ်ဒဏ်ပေးပြီး အရေးယူဆောင်ရွက် ခဲ့တာဖြစ်ပါတယ်။ ကျွန်တော်တို့ ရရှိရမည့် လျှပ်စစ်ဓာတ်အားခ ကြွေးကျန်များကတော့ ရငွေစာရင်းမှာ ရရန်ရှိစာရင်းအဖြစ် ပေးသွင်းစာရင်းဖော်ထားတာ ဖြစ်တဲ့အတွက်ကြောင့်တော့ ကျွန်တော်တို့ လျှော်ပစ်တဲ့ နည်းလမ်းနဲ့တော့ဆောင်ရွက်လို့မရပါကြောင်း ရှင်းလင်းဖြေကြားအပ်ပါတယ်။ ကိုယ်စားလှယ်ကြီးရဲ့ တကယ့်မြေပြင်ဖြစ်ရပ်ကိုတော့ လိပ်စာအတိအကျနဲ့ပေးခဲ့ရင် ကျွန်တော်တို့ ပြန်လည်စိစစ်ပေးမှာဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>
ကျွန်တော်တို့ ဝန်ထမ်းဖွဲ့စည်းပုံကတော့ လျှပ်စစ်ဝန်ကြီးဌာနတစ်ခုတည်း မဟုတ်ပါဘူး။ အားလုံးကို ဖွဲ့စည်းပုံနှင့် သုံးပုံနှစ်ပုံပဲ နိုင်ငံရဲ့ ဘတ်ဂျက်အခြေအနေအရ ဖွဲ့စည်းကြရ တာပါ။ ကျွန်တော်တို့ လွှတ်တော်လည်း ဒီလိုပဲပါပါတယ်။ သို့သော်လည်း ကိုယ့်ဌာနရဲ့ ကိုယ့်အဖွဲ့ အစည်းရဲ့ ယန္တရားမှန်မှန်ကန်ကန်လည်ပတ်နိုင်ဖို့တော့ အထူးလိုအပ်ပါတယ်။ ခုနက ပြောတဲ့ကိစ္စမှာ တချို့က မီတာခခန့်မှန်းကောက်လို့ လျော့နည်းပြီးကျန်တာရှိတယ်။ တချို့က ဦးဉာဏ်ဟိန်း ထိုင်ပါ။ တချို့က ကျွန်တော်တို့ ပိုသွားတာရှိတယ်။ ဒါက ခန့်မှန်းကောက်လို့ဖြစ်တဲ့ ကိစ္စပါ။ မေးခွန်းရှင်ရဲ့ ဆိုလိုရင်းက ခန့်မှန်းမကောက်ဖို့ပြောတာပါ။ အဲဒီတော့ ခန့်မှန်းကောက်တဲ့ဟာရှိရင် တိတိကျကျ တိုင်ရင် ဝန်ကြီးဌာနက မှန်မှန်ကန်ကန်အရေးယူပေးမယ်လို့ ပြေထားတာလည်း ရှိပါတယ်။ ဒါကြောင့် မို့လို့ ကျွန်တော်တို့ ကိုယ်စားလှယ်တွေက မိမိမြို့နဲ့ မိမိမဲဆန္ဒနယ်၊ မိမိအိမ်မှာပင်လည်း သိနေပါတယ်။ ခန့်မှန်းကောက်လား၊ မကောက်တာလား။ လာပြီးကြည့်လား၊ မကြည့်လား။ အဲ့ဒါတွေကို တိတိကျကျ ဖော်ထုတ်ပြီးတော့ သက်ဆိုင်ရာဝန်ကြီးဌာနကိုလည်း ပေးပေးဖို့လိုပါတယ်။ ကျွန်တော်တို့ကိုလည်း အ သိပေးဖို့လိုပါတယ်။ မိတ္တူပေးဖို့လိုပါတယ်။ အခုနက စက်နဲ့ဖတ်တဲ့စနစ်ပိုမိုတိကျအောင်ဆိုရင် တစ်နိုင်ငံလုံး အတိုင်းအတာအထိ မလုပ်ပေးနိုင်သေးတဲ့ အခြေအနေမှာ အခုမူလ လည်ပတ်လို့ဖတ်တဲ့ စနစ်နဲ့ ကြည့်တဲ့အခါမှာလည်းမီတာခက မှန်မှန်ကန်ကန်တော့ ဖြစ်ဖို့လိုတယ်။ မှန်မှန်ဖြစ်ဖို့ဆိုရင်လည်း လက်တွေ့ကျကျ ကိုယ်တိုင်ကိုယ်ကျ သွားကောက်ဖို့တော့လိုတယ်။ ဒီမကောက်တဲ့အခြေအနေတွေက ရှိပါတယ်။ ဒါဟာအားလုံးသိနေကျပါ။ ဒါကြောင့်မို့လို့ ဒါကိုတော့ ဝန်ကြီးဌာနအနေနဲ့ အဆိုရှင်က ပြောသလို ကြပ်မတ်ပေးဖို့လည်း လိုအပ်သလို အခုနက ဝန်ကြီးဌာနက ပြန်လည်ပြီးတော့ တောင်းဆိုတဲ့ ဒီလိုဟာတွေရှိရင် တိတိကျကျ ဖော်ပြပေးပါလို့ တောင်းဆိုထားတဲ့အတွက် ကိုယ်စားလှယ်တွေအနေနဲ့ ကလည်း ကိုယ့်ဒေသ၊ ကိုယ့်မဲဆန္ဒနယ်မှာ အားမနာတန်း ဒါလေးကိုတော့ စာရင်းပြုစုပြီးတော့ ဝန်ကြီး ဌာကို တိတိကျကျပေးပါ။ ဒါမှ နိုင်ငံတော်ရဲ့ ဘတ်ဂျက်က မှန်မှန်ကန်ကန်ခန့်မှန်းလိုရမယ်။ ကြွေးကျန် လည်းလျော့နည်းမယ်။ အဲ့ဒါလေးကိုတော့ ကျွန်တော်တို့ကိုယ်စားလှယ်များလည်း ဂရုစိုက်ပေးစေချင် ပါတယ်။
</speech>
</Q-A>
<Q-A>
<title>
ရှမ်းပြည်နယ် (တောင်ပိုင်း) ကျေးရွာပေါင်း ၄၁၆ ရွာသို့ လျှပ်စစ်ဓာတ်အား ဖြန့်ဖြူးပေးမည့်လုပ်ငန်း လျာထားချက်များ၊ လင်းခေးခရိုင်အတွင်း ဆောင်ရွက်ပေးမည့် ကျေးရွာများနှင့်ပတ်သက်သည့် စီမံချက်များ၊ မောက်မယ်မြို့နယ်၊ ခိုမတ်မွန်ကျေးရွာ၊ နားသဲကျေးရွာနှင့် ခိုဆိုင်းကျေးရွာတို့တွင် ဆောင်ရွက်ပေးမည့် အသေးစိတ်စီမံချက်များနှင့် ခန့်မှန်းပြီးစီးနိုင်မည့်ကာလကို သိလိုခြင်းတို့နှင့် စပ်လျဉ်းသည့်မေးခွန်း
</title>
<speech type='speaker'>
မောက်မယ်မဲဆန္ဒနယ်မှ ဦးစိုင်းဗောင်းဆိုင်ဟိန်း မေးမြန်းဖို့ဖြစ်ပါတယ်။
</speech>
<speech><mp id='438'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး ကျန်းမာ ရွှင်လန်းကြပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ် (တောင်ပိုင်း)၊ လင်းခေးခရိုင်၊ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆောင်ဟိန်း ဖြစ်ပါတယ်။ ကျွန်တော်တို့ ရှမ်းပြည်နယ်(တောင်ပိုင်း)အတွင်းရှိ ကျေးရွာများသို့ 11 KV ဓာတ်အားလိုင်းဖြင့် လျှပ်စစ်ဓာတ်အားဖြန့်ဖြူးပေးရမည့် အစီအစဉ်နဲ့စပ်လျဉ်းတဲ့မေးခွန်းကို မေးမြန်းခွင့်တောင်းခံအပ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ရှမ်းပြည်နယ် (တောင်ပိုင်း)၊ တောင်ကြီးခရိုင်၊ လွိုင်လင်ခရိုင်၊ လင်းခေးခရိုင်အတွင်းရှိ ကျေးရွာပေါင်း ၄၁၆ ရွာသို့ လျှပ်စစ်ဓာတ်အားဖြန့်ဖြူးသွယ်တန်းပေးရန် ဂျာမနီနိုင်ငံ KFW Development Bank ချေးငွေယူရို ၂၃.၈၈၃ သန်းဖြင့် လျာထားဆောင်ရွက်မည်ဖြစ်ကြောင်း ဒုတိယအကြိမ် ပြည်သူ့လွှတ်တော် စတုတ္ထ ပုံမှန်အစည်းအဝေးတွင် လျှပ်စစ်နှင့်စွမ်းအင်ဝန်ကြီးဌာနမှ လာရောက်ရှင်းလင်းခဲ့ပြီးဖြစ်ပါတယ်။ ဒီအစီအစဉ်မှာဆိုရင် မူလမဟာဓာတ်အားလိုင်းစနစ်ကနေပြီးတော့မှ ချိတ်ဆက်ပြီးဖြစ်တဲ့ လက်ရှိ 11 Kv ရဲ့ ဓာတ်အားလိုင်း ၂ မိုင်ကနေ ၅ မိုင်အတွင်းရှိ ကျေးရွာတွေကို လျှပ်စစ်ဓာတ်အားဖြန့်ဖြူးပေးမှာ ဖြစ်ပါတယ်။ လုပ်ငန်းအနေနဲ့ ဓာတ်အားလိုင်းများတည်ဆောက်ခြင်း၊ ဓာတ်အားခွဲရုံနှင့် ထရန်စဖော်မာ တိုးချဲ့ခြင်းလုပ်ငန်းများ ပါဝင်မယ်လို့လည်း သိရှိရပါတယ်။ ပြည်သူလူထုအနေနဲ့ လျှပ်စစ်မီးရရှိမည့် အခွင့်အရေးကို အထူးမျှော်လင့်တောင့်တနေပါတယ်။ လျှပ်စစ်မီးသွယ်တန်းဆောင်ရွက်ပေးမည့် အစီ အစဉ်များကိုလည်း သိရှိလိုပါတယ်။ သို့ဖြစ်ပါ၍ အောက်ပါမေးခွန်းများကို ဥက္ကဋ္ဌကြီးမှတစ်ဆင့် ကျေးလက်နေပြည်သူများကိုယ်စား တင်ပြမေးမြန်းအပ်ပါတယ်။ မေးခွန်း(၁) ရှမ်းပြည်နယ်(တောင်ပိုင်း)၊ တောင်ကြီးခရိုင်၊ လွိုင်လင်ခရိုင်၊ လင်းခေးခရိုင်အတွင်းရှိ ကျေးရွာပေါင်း ၄၁၆ ရွာသို့ လျှပ်စစ်ဓာတ်အားဖြန့်ဖြူးပေးမည့် လုပ်ငန်း လျာထားချက်နှင့် လင်းခေးခရိုင်အတွင်းဆောင်ရွက်ပေးမည့် စီမံချက်များသိရှိလိုပါသည်။ မေးခွန်း(၂) လင်းခေးခရိုင်၊ မောက်မယ်မြို့နယ် ခိုမတ်မွန်ကျေးရွာ၊ နားသဲကျေးရွာနှင့် ခိုဆိုင်း၊ မိုင်းပုတ်ကျေးရွာတို့ တွင် ဆောင်ရွက်ပေးမည့် အသေးစိတ်စီမံချက်များနှင့် ခန့်မှန်းပြီးစီးနိုင်မည့်ကာလတို့ကို သိရှိလိုပါ တယ်။ ကျေးဇူးတင်ပါတယ်ခင်ဗျား။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရှမ်းပြည်နယ်၊ မောက်မယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းဗောင်းဆိုင်ဟိန်း မေးမြန်းတဲ့မေးခွန်းနဲ့ ပတ်သက်ပြီး ကျွန်တော်က ဆက်လက်ရှင်းလင်းဖြေကြားသွားမှာဖြစ်ပါတယ်။ ရှမ်းပြည်နယ် (တောင်ပိုင်း)၊ တောင်ကြီးခရိုင်မှာ ကျေးရွာ ၃၄၀ ရွာ၊ လွိုင်လင်ခရိုင်မှာရှိတဲ့ ကျေးရွာ ၅၆ ရွာ၊ လင်းခေး ခရိုင်မှာရှိတဲ့ကျေးရွာပေါင်း ရွာ ၂၀ စုစုပေါင်း ကျေးရွာ ၄၁၆ ရွာ လျှပ်စစ်ဓာတ်အားရရှိဖို့အတွက် တည်ဆောက်ဖို့လိုအပ်တဲ့ ၆၆ ကေဗွီ၊ ၃၃ ကေဗွီ၊ ၁၁ ကေဗွီနဲ့ ၄၀၀ ဗို့ဓာတ်အားလိုင်းများနဲ့ ဆက်စပ်တဲ့ ဓာတ်အားခွဲရုံတည်ဆောက်ခြင်းလုပ်ငန်းများ ဆောင်ရွက်နိုင်ဖို့အတွက် ဂျာမနီနိုင်ငံ KFW Development Bank ထံမှ ချေးငွေယူရို ၂၃.၈၈၃ သန်းနဲ့ ထောက်ပံ့ငွေယူရို ၆.၅၃၅ သန်း စုစုပေါင်း ယူရို ၃၀.၄၁၈ သန်း ရယူဆောင်ရွက်မယ့်အစီအစဉ်ကို လွှတ်တော်က အတည်ပြု ပေးခဲ့ပြီးဖြစ်ပါတယ်။ ကိုယ်စားလှယ်ကြီးမေးမြန်းတဲ့ လင်းခေးခရိုင်၊ မောက်မယ်ခရိုင်များမှာရှိတဲ့ကျေးရွာတွေနဲ့ပတ်သက်ပြီး ရှင်းလင်းတင်ပြနိုင်ရန်အတွက် Power Point အသုံးပြုခွင့်ပြုပါခင်ဗျား။ ။ အဆိုပါကျေးရွာသုံးရွာအနက်မှ ခိုမတ်မွန်ကျေးရွာဓာတ်အားရရှိဖို့အတွက်ရယ်၊ နားသဲကျေးရွာ ရယ်၊ ခိုဆိုင်း၊ မိုင်းပုတ်ကျေးရွာတွေအတွက်ကို လျှပ်စစ်ဓာတ်အားရရှိဖို့ အနီရောင်လိုင်းနဲ့တင်ပြထားတဲ့ ဓာတ်အားလိုင်းများကို တည်ဆောက်ရမှာဖြစ်ပါတယ်။ ခိုမတ်ကျေးရွာအတွက်ဆိုရင် ၁၁ ကေဗွီ ဓာတ်အားလိုင်း လေးမိုင်၊ ၁၁.၄ ကေဗွီ၊ ၁၀၀ ကေဗွီထရန်စဖော်မာ တစ်လုံး၊ ၄၀၀ ဗို့ဓာတ်အားလိုင်း တစ်မိုင်တည်ဆောက်ပေးရပါမယ်။ နားသဲကျေးရွာအတွက်ဆိုရင် ၁၁ ကေဗွီဓာတ်အားလိုင်း နှစ်မိုင်၊ ၁၁.၄ ကေဗွီ၊ ၁၀၀ ကေဗွီ တစ်လုံး၊ ၄၀၀ ဗို့ဓာတ်အားလိုင်း တစ်မိုင်ခန့် ခိုဆိုင်း၊ မိုင်းပုတ်ကျေးရွာ လျှပ်စစ်ဓာတ်အားရရှိရေးအတွက်ဆိုရင် ၁၁ ကေဗွီဓာတ်အားလိုင်း နှစ်မိုင်၊ ၁၁.၄ ကေဗွီ၊ ၁၀၀ ကေဗွီ ထရန်စဖော်မာတစ်လုံးနဲ့ ၄၀၀ ဗို့ဓာတ်အားလိုင်း ၁.၅ မိုင်ခန့်တည်ဆောက်ပေးရမယ့်ကိစ္စရပ်များကို တင်ပြပါချေးငွေရယူမယ့်စီမံချက်ထဲမှာ ထည့်သွင်းလျာထားပြီးတော့ ချေးငွေရရှိရေးအတွက်ကို ပြည်ထောင်စုလွှတ်တော်က အတည်ပြုပြီးတဲ့နောက်မှာ ချေးငွေသဘောတူစာချုပ်ကို ၂၁-၉-၂၀၁၇ ရက်နေ့မှာ လက်မှတ်ရေးထိုးခဲ့ပြီးဖြစ်ပါတယ်။ ချေးငွေဆိုင်ရာလုပ်ငန်းများကို ဆောင်ရွက်ရာမှာ နိုင်ငံတကာချေးငွေလုပ်ထုံးလုပ်နည်းများနှင့်အညီ နိုင်ငံတကာ Consultant ငှားရမ်းခြင်းလုပ်ငန်းကို စတင်ဆောင်ရွက်ရတာဖြစ်တဲ့အတွက်ကြောင့် Consultant ငှားရန်အတွက် တင်ဒါကို ၁၉-၉-၂၀၁၇ ရက်နေ့မှာ စတင်ခေါ်ဆိုထားပြီဖြစ်ပါတယ်။ ရွေးချယ်ရေးလုပ်ငန်းများကို တင်ဒါများပိတ်တဲ့အချိန်မှာ ဆောင်ရွက်သွားမှာဖြစ်ပြီး Consultant ငှားရမ်းခြင်းစာချုပ်ချုပ်ဆိုခြင်းကို ၂၀၁၈ ခုနှစ်အတွင်းမှာ စာချုပ်ချုပ်ဆိုနိုင်မှာဖြစ်ပြီးတော့ တည်ဆောက်ရေးလုပ်ငန်းများအတွက် လိုအပ်တဲ့ပစ္စည်းများ ဝယ်ယူ ရေးအတွက် ချေးငွေလုပ်ထုံးလုပ်နည်းအရ နိုင်ငံတကာက ပါဝင်ယှဉ်ပြိုင်တဲ့ Internationdi Competitive Bidding တင်ဒါခေါ်ဆိုနိုင်ရေးလုပ်ငန်းများကို ၂၀၁၈ ခုနှစ်အတွင်း ဆောင်ရွက်သွား မှာဖြစ်ပါတယ်။ တင်ဒါခေါ်ပြီးပစ္စည်းတွေရောက်ရှိလာပြီဆိုရင်တော့ တည်ဆောက်ရေးလုပ်ငန်းများကို ၂၀၁၉-၂၀၂၀ ဘဏ္ဍာရေးနှစ်မှာ စတင်ဆောင်ရွက်ပေးသွားမှာဖြစ်ပါကြောင်း ရှင်းလင်းဖြေကြားအပ်ပါ တယ်ခင်ဗျား။ ကျေးဇူးတင်ပါတယ်။</speech>
</Q-A>
<Q-A>
<title>
မြစ်သားမြို့နယ်၊ ဒါးရဲကောင်းကျေးရွာတွင် 33/11 KVA (5)MVA ဓာတ်အားခွဲရုံတစ်ရုံ တည်ဆောက် ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
မြစ်သားမဲဆန္ဒနယ်မှ ဒေါက်တာလင်းလင်းကျော် မေးမြန်းဖို့ ဖြစ်ပါတယ်။
</speech>
<speech><mp id='1490'>ဒေါက်တာလင်းလင်းကျော်(မြစ်သားမဲဆန္ဒနယ်)</mp> လေးစားအပ်ပါတဲ့ ပြည်သူ့ လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ မြစ်သားမဲဆန္ဒနယ်က ဒေါက်တာ လင်းလင်းကျော် ဖြစ်ပါတယ်။ ကျွန်တော် ဒီနေ့အနေနဲ့ ကျွန်တော်တို့ ဒေသဆိုတာ မြစ်သားမြို့နယ်သာ မကဘဲနဲ့ ကျောက်ဆည်မြို့နယ်က ရွာတွေအပါအဝင် ရွာပေါင်း ၄၈ ရွာလောက်အတွက် အရေးကြီးတဲ့ မေးခွန်းတစ်ခုကို မေးမြန်းမှာပဲဖြစ်ပါတယ်။ ဒီမေးခွန်းကတော့ မြစ်သားမြို့နယ်၊ ဒါးရဲကောင်ကျေးရွာမှာ 33/11 KVA (5)MVA ဓာတ်အားခွဲရုံတစ်ရုံတည်ဆောက်ပေးရန် အစီအစဉ်ရှိ/မရှိဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ကျွန်တော်တို့မြို့နယ်မှာ တိုင်းဒေသကြီး(၁)နှင့် တိုင်းဒေသကြီး(၂) နှစ်ခုရှိတဲ့ နှိုင်းယှဉ်ကြည့်လိုက်လို့ရှိရင် တိုင်းဒေသကြီး(၁)က တိုင်းဒေသကြီး(၂)ထက် ဖွံ့ဖြိုးမှုအနည်းငယ်နောက်ကျလေ့ရှိပါတယ်။ ဒီလိုနောက်ကျရတဲ့ အဓိက အကြောင်းအရင်းကတော့ လျှပ်စစ်မီးမရရှိခြင်းပဲဖြစ်ပါတယ်။ ဘာကြောင့် လျှပ်စစ်မီးမရတာလဲဆိုလို့ ရှိရင် ဒီတိုင်းဒေသကြီး(၁)မှာရှိတဲ့ရွာတွေက ပင်မဓာတ်အားလိုင်း National ဒရစ် နဲ့ ဝေးတယ်။ နောက်ပြီး ဒီဒေသတွေကို ဖြန့်ဖြူးပေးဖို့ ခွဲရုံမရှိလို့ပဲဖြစ်ပါတယ်။ ဒီအတွက်ကြောင့်မို့လို့ ကိုယ် ကိုယ်ထနဲ့သော်လည်းကောင်း၊ World Bank က NEP နဲ့သော်လည်းကောင်း၊ တိုင်းဒေသကြီး ဘတ်ဂျက်နဲ့သော်လည်းကောင်း လျှပ်စစ်မီးရဖို့ အလှမ်းဝေးကွာလျက်ရှိပါတယ်။ နောက်ပြီးတော့ ကျွန်တော်တို့ NEP နဲ့ World Bank ကချေးငွေတို့၊ တိုင်းဒေသကြီးဘတ်ဂျက်တို့ကလည်း Feet one က ၂ မိုင်၊ Feet two က ငါးမိုင်အတွင်းကို ဦးစားပေးမှာဖြစ်တဲ့အတွက် ဒီအတိုင်းဆက်သွားနေရင် လည်း ကြာလေလေ ဖွံ့ဖြိုးမှုက အလှမ်းကွာလေလေဖြစ်မှာလည်းစိုးရိမ်မိပါတယ်။ ကျွန်တော် ဒီမေးခွန်း တင်ပြီးတဲ့အခါမှာ နောက်မှာတော့ တိုင်းဒေသကြီး(၁) လွှတ်တော်ကိုယ်စားလှယ်နဲ့ မန္တလေးတိုင်း ဒေသကြီးလွှတ်တော်က လျှပ်စစ်ကော်မတီအဖွဲ့ဝင်နဲ့ တိုင်းဒေသကြီး အင်ဂျင်နီယာများက လာရောက် ကွင်းဆင်းပြီး ကြည့်ရှုပြီးသွားပြီလို့လည်း သိရပါတယ်။ ဒီခွဲရုံတည်ဆောက်ဖို့ မြေနေရာကိုလည်း ရရှိပြီး ဖြစ်ပါတယ်။ ကျွန်တော် ဒီမေးခွန်းကို ၂၅-၉-၂၀၁၇ က မေးခဲ့ပါတယ်။ ကျွန်တော်ဘာကြောင့် အဲဒီကာလကမေးခဲ့လဲဆိုရင် အဲဒီကာလက ကျွန်တော်တို့ တိုင်းဒေသကြီးရော၊ ပြည်ထောင်စုရော ဘတ်ဂျက်တွေရေးဆွဲနေတဲ့ကာလဖြစ်တဲ့အတွက်ကြောင့်မို့လို့ ဒီခွဲရုံလေးများ ၂၀၁၈-၂၀၁၉ ဘတ်ဂျက် မှာပါလာလေမလားဆိုတဲ့ မျှော်လင့်ချက်နဲ့မေးမြန်းရခြင်းဖြစ်ပါတယ်။ သို့ဖြစ်ပါ၍ ကျွန်တော်တို့ ဒီမြစ်သားမြို့နယ်သာမက ကျောက်ဆည်မြို့နယ် ရွာပေါင်း ၅၀ လောက် မီးလင်းဖို့ အခွင့်အလမ်းရရှိနိုင်ရေးအတွက် ပြည်သူများရဲ့ ကိုယ်စား ပြည်သူ့လွှတ်တော် ဥက္ကဌကြီးမှတစ်ဆင့် ရိုသေစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံးခင်ဗျား။ မြစ်သားမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာလင်းလင်းကျော် မေးမြန်းတဲ့ မေးခွန်းကို ကျွန်တော်က ဆက်လက်ရှင်းလင်းဖြေကြားသွားမှာဖြစ်ပါတယ်။ ကျွန်တော် ရှင်းလင်း ဖြေကြားသွားမယ့်အချက်အချို့ကို ကိုယ်စားလှယ်ကြီးဆွေးနွေးတဲ့အထဲမှာကိုက တစ်ခါတည်းထည့်ပြီး ပြောသွားတဲ့အတွက်ကြောင့် အချက်အလက်တော့ ပြန်ထပ်နေမှာဖြစ်ပါတယ်။ မြစ်သားမြို့နယ်၊ ဒါးရဲကောင်းကျေးရွာမှာ 33/11 KVA (5)MVA ဓာတ်အားခွဲရုံ မြေနေရာ လျာထားဖို့ရယ်၊ လျှပ်စစ်ဓာတ်အားရရှိမယ့် ကျေးရွာတွေရဲ့ အခြေအနေတွေရယ်ကို လေ့လာနိုင်ဖို့ ဆိုပြီးတော့ ကိုယ်စားလှယ်ကြီး ဆွေးနွေးသွားတဲ့အထဲမှာပါဝင်တဲ့ ၂၉-၉-၂၀၁၇ ရက်နေ့က မန္တလေး တိုင်းဒေသကြီးလွှတ်တော် လျှပ်စစ်ရေးရာကော်မတီအဖွဲ့နဲ့ မိမိတို့ဝန်ကြီးဌာနလက်အောက်က မန္တလေးလျှပ်စစ်ဓာတ်အားပေးရေးကော်ပိုရေးရှင်းက အင်ဂျင်နီယာများပူးပေါင်းပြီး ကွင်းဆင်း ကြည့်ရှုခဲ့ကြပါတယ်။ ဒါးရဲကောင်း 33/11 KVA (5)MVA ဓာတ်အားခွဲရုံတည်ဆောက်မယ်ဆိုလို့ရှိရင် တည်ဆောက်နိုင်ရန်အတွက်ကို အင်းကုန်းမှာတည်ရှိနေတဲ့ ၁၃၂ ကေဗွီ ဓာတ်အားခွဲရုံထံမှ အင်းကုန်းမြစ်သားကို ဆွဲထားတဲ့ ဓာတ်အားလိုင်းပေါ်ကနေပြီးတော့ လိုင်းဖောက်ယူပြီး ချိတ်ဆက်ရမှာဖြစ်ပါ တယ်။ ဒီအတွက်ကြောင့် မင်းစုကျေးရွာအနီးကနေ လိုင်းဖောက်ချိတ်ဆက်ပြီး ၃၃ ကေဗွီလိုင်း နောက်ထပ် ၆ မိုင်တည်ဆောက်ဖို့လိုအပ်တယ်ဆိုတာကို ကွင်းဆင်းတိုင်းတာရရှိပါတယ်။ ပြီးလို့ရှိရင် ၃၃ ကေဗွီ ခွဲရုံတည်ဆောက်ပြီးလို့ရှိရင် အဲဒီခွဲရုံကနေပြီးတော့ ၁၁ ကေဗွီလိုင်း နောက်ထပ် ဘေးဝန်းကျင်ရွာများထံကို စုစုပေါင်းတော့ ၉ မိုင်ခန့် တည်ဆောက်ပေးရမှာဖြစ်ပါတယ်။ အဲဒီလို တည်ဆောက်နိုင်ခဲ့လို့ရှိရင် ကိုယ်စားလှယ်ကြီးမျှော်လင့်သကဲ့သို့ ဒါးရဲကောင်းကျေးရွာအပါအဝင် အနားမှာရှိတဲ့ ကျေးရွာ ၂၅ ရွာနှင့် ကျောက်ဆည်မြို့နယ် အနောက်တောင်ခြမ်းမှာရှိတဲ့ ကျေးရွာ ၂၃ ရွာ စုစုပေါင်း ၄၈ ရွာ လျှပ်စစ်ဓာတ်အားရရှိနိုင်အောင် ဖြန့်ဖြူးပေးနိုင်မယ့်အလားအလာ ရရှိသွားမှာဖြစ် ပါတယ်။ အဆိုပါတည်ဆောက်ရေးလုပ်ငန်းများအတွက် လိုအပ်တဲ့ဘတ်ဂျက်ကတော့ ခန့်မှန်း ကုန်ကျငွေ ကျပ်သန်း ၉၁၃ သန်းခန့်ကုန်ကျနိုင်ပြီး ၂၀၁၈-၂၀၁၉ ဘဏ္ဍာရေးနှစ်၊ မန္တလေးတိုင်း ဒေသကြီး အစိုးရရဲ့ ဘတ်ဂျက်မှာ လျာထားပြီးတော့ ဆောင်ရွက်ပေးသွားမှာဖြစ်ပါတယ်ဆိုတဲ့ အကြောင်းရှင်းလင်းဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
<speech type='speaker'>
မေးခွန်းများဖြေကြားပြီးတဲ့ လျှပ်စစ်နှင့်စွမ်းအင်ဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါတယ်။
</speech>
</section>
<section value = 'Motion'>
<motion><new_section>
<title>
ဒေါ်ယဉ်မင်းလှိုင်၊ ဂန့်ဂေါမဲဆန္ဒနယ်က တင်သွင်းသည့် လူငယ်လူရွယ်များ အကျင့်စာရိတ္တ ပျက်ပြားစေခြင်း၊ ရပ်ရွာတည်ငြိမ်အေးချမ်းမှု ပျက်ပြားစေခြင်းတို့ကြောင့် IT နည်းပညာ အလွဲသုံးစွဲမှုကို လိုအပ်သလို စောင့်ကြည့်ထိန်းကျောင်းနိုင်ရန် (Monitoring) ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော် ကိုယ်စားလှယ် များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါ်ယဉ်မင်းလှိုင်၊ ဂန့်ဂေါမဲဆန္ဒနယ်က ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး စတုတ္ထနေ့(၂၅-၁၀-၂၀၁၇ ရက်နေ့) တွင် တင်သွင်းတဲ့ လူငယ်လူရွယ်များ အကျင့်စာရိတ္တပျက်ပြားစေခြင်း၊ ရပ်ရွာတည်ငြိမ်အေးချမ်းမှု ပျက်ပြား စေခြင်းတို့ကြောင့် IT နည်းပညာအလွဲသုံးစွဲမှုကို လိုအပ်သလို စောင့်ကြည့်ထိန်းကျောင်းနိုင်ရန် (Monitoring)ပြု လုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့် စပ်လျဉ်းပြီး ဆွေးနွေးမယ့်ကိုယ်စားလှယ်ငါးဦး ရှိပါတယ်။
</speech>
<speech type='speaker'>
ပထမဦးစွာ မင်းဘူးမဲဆန္ဒနယ်မှ ဦးဝင်းဝင်း ဆွေးနွေးဖို့ ဖြစ်ပါတယ်။
</speech>
<speech><mp id='1459'>ဦးဝင်းဝင်း(မင်းဘူးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ရှေးဦးပဏာမမေတ္တာပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုရှင် ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင် တင်သွင်းထားတဲ့ လူငယ်၊ လူရွယ်များ အကျင့်စာရိတ္တပျက်ပြားစေခြင်း၊ ရပ်ရွာ တည်ငြိမ်အေးချမ်းမှုပျက်ပြားစေခြင်းတို့ကြောင့် IT နည်းပညာအလွဲသုံးစွဲမှုကို လိုအပ်သလို စောင့်ကြည့် ထိန်းကျောင်းနိုင်ရန် (Monitoring)ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆို နှင့်ပတ်သက်ပြီး ဆွေးနွေးသွားမှာဖြစ်ပါတယ်။ အဆိုရှင်တင်သွင်းရခြင်းရဲ့၊ အဆိုရှင်ရဲ့ စိတ်စေတနာ ရည်ရွယ်ချက်ကို ကြည့်မယ်ဆိုရင် အင်မတန်မှ ကောင်းမွန်ကြောင်း တွေ့ရှိရပါတယ်။ သို့သော်လည်းပဲ ကျယ်ပြန့်ရှုပ်ထွေးနက်နဲလှတဲ့ IT နည်းပညာတစ်ရပ်လုံးကို စောင့်ကြည့်ထိန်းကျောင်းဖို့ဆိုတာကတော့ ဖြစ်နိုင်ပါ့မလားဆိုတာ စဉ်းစားစရာဖြစ်ပါတယ်။ လူမှုကွန်ရက်သုံးသူတွေထဲမှာ မမှန်သတင်းဖြန့်သူ တွေ၊ လူမျိုးရေးလှုံ့ဆော်သူတွေရှိသလို တာဝန်သိပြည်သူတွေကလည်း အမှန်တရားကို ပြန်လည် ဖြေရှင်းတင်ပြနေတာတွေ ရှိနေကြောင်းကို အဆိုရှင်ကိုယ်တိုင် ရှင်းလင်းတင်ပြပြီးဖြစ်ပါတယ်။ အမှန် တော့ အဲဒီလိုတွေဖြစ်လာတာတွေဟာ သုံးစွဲသူတစ်ယောက်ချင်းစီရဲ့ စိတ်ဓာတ်နှင့်သက်ဆိုင်နေကြောင်း ကိုလည်း သိသာစွာမြင်နိုင်ပါတယ်။ အဆိုရှင်ရဲ့ ဆွေးနွေးချက်အရဆိုလို့ရှိရင် Facebook လို လူမှု ကွန်ရက်ကို ဆိုလိုချင်တာလား။ IT ဆိုတဲ့ ကျယ်ပြန့်လှတဲ့ နည်းပညာတစ်ရပ်လုံးကို စောင့်ကြည့် ထိန်းကျောင်းနိုင်ရန် (Monitoring) ပြုလုပ်နိုင်ရန်ဆိုရင် အဆင်ပြေနိုင်ပါ့မလားဆိုတာကို စဉ်းစားစရာ ပဲဖြစ်ပါတယ်။ တကယ်တော့ လက်တွေ့အခြေအနေတွေအပေါ်မှာ ဖြစ်ချင်တာနဲ့၊ ဖြစ်နိုင်တာတွေ၊ ဖြစ်သင့်တာတွေ ဘယ်ဟာကို ဦးစားပေးမလဲဆိုတာ စဉ်းစားဆင်ခြင်သင့်လှပါတယ်။ အဆိုရှင် ဆိုလိုချင်သလို IT နည်းပညာသုံးစွဲမှုကြောင့် လူငယ်တွေ အကျင့်စာရိတ္တပျက်ပြားနေကြတာလား။ IT နည်းပညာသုံးစွဲမှုကြောင့် ရပ်ရွာတည်ငြိမ်အေးချမ်းမှုတွေ ပျက်ပြားစေတာလားဆိုတာကို ပြန်လည် စဉ်းစားသင့်လှပါတယ်။ IT နည်းပညာသုံးစွဲမှုကို လိုအပ်သလို စောင့်ကြည့်ထိန်းကျောင်းမယ်ဆိုရင် လည်း မကြာသေးမီကမှ အတည်ပြုပြဋ္ဌာန်းလိုက်တဲ့ နိုင်ငံသားများ၏ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေပါပြဋ္ဌာန်းချက်တွေနဲ့ ကိုက်ညီပါ့မလား။ အဲဒီဥပဒေရဲ့ အခန်း(၁) ပုဒ်မ ၂ ပုဒ်မခွဲ(ဃ)မှာဆိုရင် ပုဂ္ဂိုလ်ဆိုင်ရာလုံခြုံမှုဆိုသည်မှာ နိုင်ငံသားများ၏ နိုင်ငံသား တစ်ဦး၏ ပုဂ္ဂိုလ်ရေးဆိုင်ရာကိစ္စရပ်များ လုံခြုံမှုကို ဆိုလိုသည်လို့ ပါရှိပါတယ်။ ယင်းစကားရပ်မှာ နိုင်ငံသားတစ်ဦးရဲ့ နေအိမ်၊ အဆောက်အဦ သို့မဟုတ် ပရဝဏ်နှင့် ပရဝဏ်အတွင်းရှိ အဆောက်အဦ လုံခြုံမှု၊ ပစ္စည်းလုံခြုံမှု၊ စာပေးစာယူနှင့် အခြားဆက်သွယ်ရေးဆိုင်ရာလုံခြုံမှုတို့ ပါဝင်တယ်လို့ ပြဋ္ဌာန်း ပါရှိပါတယ်။ အဲဒီဥပဒေရဲ့ ပုဒ်မ ၈ ပုဒ်မခွဲ(ခ)မှာဆိုရင် နိုင်ငံသားတစ်ဦးရဲ့ ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို အနှောင့်အယှက်ဖြစ်စေသော သို့မဟုတ် လူ့ဂုဏ်သိက္ခာထိခိုက်စေနိုင်သော နောက်ယောင်ခံစောင့်ကြည့်ခြင်း၊ စုံထောက်ခြင်းနှင့် စုံစမ်းခြင်းမပြုရလို့ ပါရှိပါတယ်။ ပုဒ်မ ၈ ပုဒ်မခွဲ(ဂ)မှာဆိုလို့ရှိရင် ပုဂ္ဂိုလ်တစ်ဦးနှင့် တစ်ဦးအကြား ဆက်သွယ်ရေးပစ္စည်းကိရိယာတစ်မျိုးမျိုး ဖြင့် ဆက်သွယ်ပြောကြားခြင်းကို ကြားဖြတ်ဖမ်းယူနားထောင်ခြင်း သို့မဟုတ် တစ်နည်းနည်းဖြင့် အနှောင့်အယှက်ပေးခြင်းမပြုရလို့ ပါရှိပါတယ်။ ပုဒ်မခွဲ(ဃ)မှာဆိုလို့ရှိရင် ဆက်သွယ်ရေး အော်ပရေတာများထံမှ ပုဂ္ဂိုလ်ဆိုင်ရာ တယ်လီဖုန်းနှင့် အီလက်ထရောနစ်ဆက်သွယ်ရေးသတင်း အချက်အလက်များအား တောင်းယူခြင်း၊ ထုတ်ပေးခြင်းမပြုရလို့ ပါရှိပါတယ်ခင်ဗျား။ ပုဒ်မ ၁၀ မှာ ဆိုလို့ရှိရင် ပုဒ်မ ၇ ပါ တားမြစ်ချက်ကိုသော်လည်းကောင်း၊ ပုဒ်မ ၈ ပါတားမြစ်ချက်တစ်ရပ်ရပ်ကို သော်လည်းကောင်း ကျူးလွန်ပါက အနည်းဆုံးခြောက်လမှ သုံးနှစ်အထိ ထောင်ဒဏ်ချရမည့်အပြင် အနည်းဆုံးကျပ်ငွေသုံးသိန်းမှ အများဆုံး ကျပ် ၁၅ သိန်းအထိ ဒဏ်ငွေချမှတ်နိုင်တယ်လို့လည်း ပြဋ္ဌာန်း ပါရှိပြီးဖြစ်ပါတယ်။ အဲဒီအပြင် ဆက်သွယ်ရေးဥပဒေပုဒ်မ ၆၆ ပုဒ်မခွဲ(ဃ)မှာဆိုလျှင်လည်း ဆက်သွယ်ရေးကွန်ရက်တစ်ခုကို အသုံးပြု၍ ပုဂ္ဂိုလ်တစ်ဦးဦးအား ခြောက်လှန့်တောင်းယူခြင်း၊ အသေရဖျက်ခြင်း၊ နှောင့်ယှက်ခြင်း သို့မဟုတ် ခြိမ်းခြောက်ခြင်း။ အဲဒီ ပုဒ်မ ၆၆ ပုဒ်မခွဲ(ဃ)မှာပါတဲ့ တစ်ရပ်ရပ်ကို ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူအား နှစ်နှစ်ထက်မပိုသော ထောင်ဒဏ်ဖြစ်စေ၊ ကျပ် ၁၀ သိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည် ဟု ပြင်ဆင်ပြဋ္ဌာန်းပြီးဖြစ်ပါတယ်။ အဲဒီအပြင် ဆက်သွယ်ရေးဥပဒေပုဒ်မ ၆၈ ပုဒ်မခွဲ(က)မှာဆိုရင်လည်းပဲ မမှန်ကန်သောသတင်း အချက်အလက်များကို မရိုးမဖြောင့်သောသဘောဖြင့် ဆက်သွယ်ခြင်း၊ ဖမ်းယူခြင်း၊ ပို့လွှတ်ခြင်း၊ ဖြန့်ချိ ခြင်း သို့မဟုတ် ပေးဝေခြင်း သို့မဟုတ် ပါဝင်ဆောင်ရွက်ခြင်း။ ပုဒ်မခွဲ(ခ)မှာဆိုရင် သတင်းအချက် အလက်ပို့လွှတ်ခြင်း၊ ဖမ်းယူခြင်း၊ ဆက်သွယ်ခြင်း၊ ပေးဝေခြင်း သို့မဟုတ် ဖြန့်ချိခြင်းကို ခွင့်ပြုချက် မရှိဘဲ တားမြစ်ပိတ်ပင်ခြင်း သို့မဟုတ် နှောင့်ယှက်ခြင်း၊ ၎င်းကိစ္စတစ်ရပ်ရပ်ကို ကျူးလွန်ကြောင်း ပြစ်မှုထင်ရှားစီရင်ခြင်းခံရမယ်ဆိုလို့ရှိရင် တစ်နှစ်ထက်မပိုသော ထောင်ဒဏ်ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်ဟု ပြဋ္ဌာန်းပါရှိပြီးဖြစ်ပါတယ်။ အဲဒီအပြင် ဆက်သွယ်ရေးဥပဒေရဲ့ ပုဒ်မ ၇၅၊ ပုဒ်မ ၇၆ နှင့် ပုဒ်မ ၇၇ တို့မှာလည်း ပြည်ထောင်စုအစိုးရနှင့် ပြည်ထောင်စုဝန်ကြီးတွေက ပြည်သူအတွက် ဆောင်ရွက်နိုင်တဲ့ကိစ္စရပ်တွေကို အသေးစိတ်ပြဋ္ဌာန်းပါရှိပြီး ဖြစ်ပါတယ်။ သို့ဖြစ်ပါ၍ နိဂုံးချုပ်အနေနဲ့ တင်ပြလိုတာကတော့ အဆိုရှင်ရဲ့ ရည်ရွယ်ချက်နှင့် စိတ်စေတနာ တွေဟာ အင်မတန်ကောင်းမွန်ပြီး ကျယ်ပြန့်နက်နဲလှတဲ့ IT နည်းပညာတစ်ရပ်လုံးကို စောင့်ကြည့် ထိန်းကျောင်းနိုင်ရန် ဖြစ်သင့်/မဖြစ်သင့်နှင့် ဖြစ်နိုင်ချေရှိ/မရှိ သေချာစဉ်းစားသုံးသပ်ဖို့ လိုအပ် ကြောင်းနှင့် အတည်ပြုပြဋ္ဌာန်းပြီးဖြစ်တဲ့ နိုင်ငံသားများ၏ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာ လုံခြုံမှုကို ကာကွယ်ပေးရေးဥပဒေနှင့် မဆန့်ကျင်စေဖို့လည်း လိုအပ်သလို အချို့ကိစ္စရပ်များကို ဆက်သွယ်ရေးဆိုင်ရာဥပဒေပါပြဋ္ဌာန်းများနှင့် ဆောင်ရွက်၍ ရနိုင်ပါကြောင်း အကြံပြု ဆွေးနွေးတင်ပြ ရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးနေဝင်း ဆွေးနွေးဖို့ ဖြစ်ပါတယ်။
</speech>
<speech><mp id='000'>ဗိုလ်မှူးနေဝင်း(တပ်မတော်သားကိုယ်စားလှယ်)</mp>လွှတ်တော်ဥက္ကဋ္ဌနှင့် ကိုယ်စားလှယ် များအားလုံးမင်္ဂလာပါ။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူး နေဝင်း ဖြစ်ပါတယ်။ ဒေါ်ယဉ်မင်းလှိုင်ရဲ့ အဆိုကို အကြံပြု ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါရန် တင်ပြအပ်ပါတယ်။ ကျွန်တော်တို့နိုင်ငံဟာ ဒီမိုကရေစီအသွင်ကူးပြောင်းမှုနှင့်အတူ ပြန်ကြားရေးနှင့်ဆက်သွယ်ရေးကဏ္ဍဟာလည်း ပွင့်လင်းမြင်သာစွာနဲ့ သိသိသာသာပြောင်းလဲခဲ့ပါ တယ်။ အရင်အစိုးရလက်ထက်တွင် ဖုန်းဆင်းကတ်များကို လူတိုင်းလက်လှမ်းမီတဲ့ဈေးနှုန်းဖြင့် ရောင်းချနိုင်ခဲ့ပြီး ပြည်တွင်းပြည်ပအော်ပရေတာများကိုလည်း တင်ဒါခေါ်ယူခဲ့တဲ့အတွက် မြန်မာ့ ဆက်သွယ်ရေးလုပ်ငန်း MPT အပြင် Telenor နှင့် Ooredoo မြန်မာလီမိတက်တို့ တင်ဒါအောင်မြင် ခဲ့ကြပါတယ်။ ဆက်သွယ်ရေးအော်ပရေတာများရဲ့ ဘဏ္ဍာရေးနှစ်အလိုက်ရောင်းချခဲ့တဲ့ ဆင်းကတ် အရေအတွက်စာရင်းကတော့ Power Point မှာ တင်ပြထားတဲ့အတိုင်း ဖြစ်ပါတယ်။ လက်ရှိဆင်းကတ် အသုံးပြုမှုမှာ ၅၄.၃၄ သန်းရှိတဲ့အတွက် နိုင်ငံ့လူဦးရေဟာ ၅၃.၃၉ သန်းနဲ့ နှိုင်းယှဉ်ပါက ၁၀၁.၇၈ ရာခိုင်နှုန်းအထိ သုံးစွဲနေတာ ဖြစ်ပါတယ်။ ဆက်သွယ်ရေးကဏ္ဍဟာ အချိန်တိုအတွင်း နိုင်ငံအနှံ့ ကွန်ရက်များ ဖုံးလွှမ်းချိတ်ဆက်မိလာပြီး လူတိုင်းလက်ကိုင်ဖုန်းများ တွင်ကျယ်စွာ အသုံးပြုနေကြပြီ ဖြစ်ပါတယ်။ မြန်မာနိုင်ငံမှာ အင်တာနက်၊ Facebook သုံးစွဲသူ ၁၂ သန်းကျော်ရှိပြီး အသက် ၁၃ နှစ်မှ ၂၅ နှစ်ကြား လူငယ်၊ လူရွယ် ငါးသန်းကျော်ရှိကြောင်း စစ်တမ်းများအရ သိရပါတယ်။ အင်တာနက်ကို လူတိုင်းသုံးစွဲနိုင်တဲ့အနေအထားကို ရောက်ရှိနေပြီဖြစ်သော်လည်း အကျိုးရှိစွာအသုံးပြုမှုမှာ လွန်စွာ အားနည်းနေကြောင်းတွေ့ရှိရပါတယ်။ ဆိုရှယ်မီဒီယာ အထူးသဖြင့် Facebook သုံးစွဲရာတွင်လည်း လိုက်နာသင့်သည့်ကျင့်ဝတ်များကို သိရှိစေရန် အခြားမီဒီယာများမှတစ်ဆင့် ပညာပေးသင့်ကြောင်း အကြံပြု လိုပါတယ်။ အထူးသဖြင့် မြန်မာ့ယဉ်ကျေးမှုကို ထိခိုက်စေသော အသုံးအနှုန်းများ၊ ကြည့်ရှုသူ၊ အသုံးပြုသူများအတွက် အကျိုးမဲ့စေမည့် အကြောင်းအရာ၊ နိုင်ငံတော်လုံခြုံရေးနှင့် အမျိုးသားအကျိုး စီးပွားကို ထိခိုက်စေမယ့်အကြောင်းအရာများ၊ တစ်ဦးနှင့်တစ်ဦး၊ လူမျိုးတစ်မျိုးနှင့် တစ်မျိုး၊ အဖွဲ့ အစည်းတစ်ခုနှင့်တစ်ခု၊ ဘာသာတစ်ခုနှင့်တစ်ခုကြား အမုန်းပွားစေမည့် အကြောင်းအရာအချက် အလက်များ၊ တိုင်းရင်းသားစည်းလုံးညီညွတ်မှုနဲ့ တရားဥပဒေစိုးမိုးမှုကို ထိခိုက်စေမယ့် ဖော်ပြချက် များလည်း မဖြစ်စေရန် အထူးပင်အရေးကြီးကြောင်း အကြံပြုလိုပါတယ်။ ယနေ့အထိ ဆိုရှယ်မီဒီယာ များဟာ လူထုကိုစည်းရုံးလှုံ့ဆော်ရာမှာ အကောင်းဆုံးနှင့် အထိရောက်ဆုံးလက်နက်ဖြစ်တဲ့အတွက် လူပုဂ္ဂိုလ်နှင့် အဖွဲ့အစည်းများအနေဖြင့် အများပြည်သူအတွက် အကျိုးပြုတဲ့နယ်ပယ်တွင်သာ တွင်တွင်ကျယ်ကျယ်အသုံးပြု သင့်ပါတယ်။ အနာဂတ်ရဲ့ သားကောင်းရတနာများဖြစ်တဲ့ လူငယ်၊ လူရွယ် တချို့ ဟာ IT နည်းပညာကို လွဲမှားစွာအသုံးပြုနေကြတဲ့အတွက် လူလူချင်းအတွက်သော်လည်းကောင်း၊ နိုင်ငံအတွက်သော်လည်းကောင်း ဆုံးရှုံးမှုများဖြစ်စေပါတယ်။ ဒါ့အပြင် လူမှုကွန်ရက်သုံးစွဲမှုမှာသာ အချိန်ကုန်နေကြပြီး အကျိုးပြု စာအုပ်စာပေဖတ်ရှုမှုအားနည်းတဲ့အတွက် အသိပညာ၊ ဗဟုသုတ နည်းပါးလာကာ အမျိုးဘာသာကို စောင့်ရှောက်လိုစိတ်၊ ယဉ်ကျေးမှုနှင့် ဓလေ့ထုံးစံများကို ထိန်းသိမ်း လိုစိတ်နဲ့ မှန်မှန်ကန်ကန်ဖြင့် ကြီးပွားတိုးတက်လိုစိတ်များ လျော့နည်းလာတဲ့အတွက် နိုင်ငံရဲ့ လူသား အရင်းအမြစ်ဖွံ့ဖြိုးတိုးတက်မှုကို များစွာထိခိုက်ဆုံးရှုံးမှုဖြစ်စေပါတယ်။ ။ သို့ဖြစ်ပါ၍ စာသင်ကျောင်းများနှင့် ပညာပေးဟောပြောခြင်း၊ မီဒီယာအသီးသီးမှလည်း ပညာ ပေးခြင်းများ ဆောင်ရွက်သင့်ကြောင်း အကြံပြုလိုပါတယ်။ လူမှုကွန်ရက်ဖြစ်တဲ့ Facebook အလွန် အကျွံအသုံးပြုခြင်းကြောင့် အချိန်ငွေကြေးနှင့် ရုပ်ပိုင်းဆိုင်ရာများ ထိခိုက်မှုများဖြစ်နေတာကိုလည်း တွေ့ရပါတယ်။ မိသားစုအတွင်းမှာ မိဘရော သားသမီးပါ ဖုန်းကိုယ်စီဖြင့် အချိန်ကုန်နေကြတဲ့အတွက် မိသားစုရဲ့ စည်းလုံးညီညွတ်မှုနှင့် စိတ်ဓာတ်၊ မြန်မာ့လူဘောင်အဖွဲ့အစည်းရဲ့ အပြုအမှုများပါ ပျက်သုဉ်း လာတာကို တွေ့ရပါတယ်။ အာဆီယံနိုင်ငံအပါအဝင် တင်ပြပါနိုင်ငံများမှာ ဆိုရှယ်မီဒီယာတွေ အကြောင်းအရာတစ်ခုအပေါ်မှာမူတည်ပြီး တစ်စိတ်တစ်ပိုင်းပိတ်ပင်ခြင်း၊ လုံးဝပိတ်ပင်ခြင်းတွေ ပြု လုပ်ခဲ့ကြတာကို တွေ့ရပါတယ်။ မြန်မာနိုင်ငံမှာ ယခင်က ဆင်းကတ်များကို အလွယ်တကူဝယ်ယူ နိုင်သော်လည်း နောက်ပိုင်းတွင် နိုင်ငံတကာနည်းတူ ဆင်းကတ်များကို နိုင်ငံသားစိစစ်ရေးကတ်ဖြင့် မှတ်ပုံတင်ပြုလုပ်၍ အသုံးပြု စေခဲ့ပါတယ်။ အွန်လိုင်းမှ မှတ်ပုံတင်ခြင်းမှာ လွယ်ကူစေသည်မှာ မှန်သော်လည်း မသမာသည့်နည်းဖြင့် မှတ်ပုံတင်နိုင်ကြောင်း တွေ့ရှိရပါတယ်။ ကိုယ်စားဝယ်ယူမှု၊ အလွယ်တကူလွှဲပြောင်းနေမှုများရှိကြောင်း တွေ့ရှိရပါတယ်။ သို့ဖြစ်ပါ၍ ဆင်းကတ်များကို စနစ်တကျ မှတ်ပုံတင်၍ ဝယ်ယူအသုံးပြု စေခြင်းဖြင့် အသုံးပြု သူအနေနှင့် မဟုတ်မမှန်အသုံးပြုခြင်းမှလည်း ကာကွယ်နိုင်မှာဖြစ်ပါတယ်။ ဒါကြောင့် ဆင်းကတ်များအား ထိရောက်မှုရှိပြီး၊ စနစ်တကျမှတ်ပုံတင်၍ ရောင်းချခြင်းကို ကုမ္ပဏီများ၊ တာဝန်ရှိသူများအနေဖြင့် ထိထိရောက်ရောက် စိစစ်ကြပ်မတ် သင့်ပါကြောင်း အကြံပြု ဆွေးနွေးအပ်ပါတယ်။ ဆက်သွယ်ရေးစနစ်ကောင်းမွန်လာသည်နှင့်အမျှ သတင်းစီးဆင်းမှု မြန်ဆန်တဲ့အတွက် သတင်းလက်ဦးမှု ရရန်ပြီးရောဆိုပြီး မှန်/မမှန် စိစစ်မှုမရှိဘဲ ရရှိ သတင်းကို လူမှုကွန်ရက်များမှာ တင်နေကြတာကို တွေ့ရပါတယ်။ မိမိတင်လိုက်တဲ့ သတင်းကြောင့် ဖြစ်ပေါ်လာမည့်အကျိုးဆက်များကို စဉ်းစားချင့်ချိန်ရန် လိုအပ်ပါတယ်။ ယခုကဲ့သို့ ဒီမိုကရေစီ လမ်းကြောင်းပေါ် လျှောက်လှမ်းစအချိန်၊ နိုင်ငံတော်တည်ငြိမ်ရေးနှင့် ဖွံ့ဖြိုးရေးအတွက် အဘက်ဘက်က ဝိုင်းဝန်းဆောင်ရွက်နေချိန်၊ ပြည်တွင်းငြိမ်းချမ်းရေးကို ကြိုးပမ်းတည်ဆောက်နေချိန်၊ အဖွဲ့အစည်းအချင်းချင်း အပြန်အလှန်ယုံကြည်မှုတည်ဆောက်နေချိန်များမှာ ရည်ရွယ်ချက်ရှိရှိဖြင့် မမှန်သတင်းထုတ်လွှင့်နေမှုများကို တည်ဆဲဥပဒေနှင့်အညီ ကာကွယ်တားဆီးသင့်ကြောင်း အကြံပြု လိုပါတယ်။ ဒီမိုကရေစီနိုင်ငံကြီးဖြစ်တဲ့ အမေရိကန်နိုင်ငံမှာပင်လျှင် အင်တာနက်လွတ်လပ်ခွင့်ကို တရားရေးဌာနက ဖိအားပေးတောင်းဆိုမှုများ ရှိလာကြောင်းသိရှိရပါတယ်။ ဥက္ကဌကြီးခင်ဗျား။ မြန်မာနိုင်ငံတွင် လူအများစုဟာ အင်တာနက်နှင့် Facebook ကို အချိန် အကန့်အသတ်ချက်မရှိ အသုံးပြု နေတဲ့အတွက် ကုန်ကျစရိတ်ကို ခန့်မှန်းတွက်ချက်ကြည့်နိုင်ပါတယ်။ အဆိုပါကုန်ကျစရိတ်များဟာ လူတစ်ဦးချင်းစီအတွက်၊ မိသားစုတစ်စုအတွက်၊ နိုင်ငံဖွံ့ဖြိုးရေးအတွက် ထိထိရောက်ရောက်အသုံးပြုနိုင်ခြင်းမရှိဘဲ ဖုန်းအော်ပရေတာများသာ အကျိုးရှိမည်ဖြစ်ပြီး မိမိနိုင်ငံ အတွင်းမှာတော့ အချို့သောသုံးစွဲသူတွေက လူတစ်ဦးနှင့်တစ်ဦး၊ အဖွဲ့အစည်းတစ်ခုနှင့်တစ်ခု၊ ဘာသာ တစ်ခုနှင့်တစ်ခုကြား အကျိုးမပြုဘဲ အမုန်းတရားများ ပွားများမှုကို ယခုကဲ့သို့ ငွေကြေးအမြောက် အမြားအကုန်အကျခံကာ ဆောင်ရွက်နေခြင်းအပေါ် သုံးစွဲသူများအနေဖြင့် အသိတရားဖြင့် ချင့်ချင့် ချိန်ချိန်ဆောင်ရွက်ရန် လိုအပ်နေပြီဖြစ်ပါတယ်။ နည်းပညာမြင့်မားတဲ့ခေတ်တွင် လက်ကိုင်ဖုန်းများကို အသုံးပြု ကာ ဖောက်ခွဲရေးလုပ်ငန်းများကို တွင်ကျယ်စွာဆောင်ရွက်လာကြပြီဖြစ်၍ ဖုန်းကတ်များကို ယခုကဲ့သို့ အလွယ်တကူရရှိနေခြင်း၊ အထောက်အထားမဲ့လွှဲပြောင်းမှု ပြုလုပ်နေခြင်း၊ လူတစ်ဦးလျှင် ဖုန်းကတ်များစွာ ကိုင်တွယ်အသုံးပြုနေခြင်းသည် နိုင်ငံတော်လုံခြုံရေးကို ထိပါးစေနိုင်ပါသဖြင့် စနစ်တကျမှတ်ပုံတင်ကာ ထိန်းကျောင်းသင့်ကြောင်း အကြံပြုလိုပါတယ်။ IT နည်းပညာသုံးစွဲမှုကို လိုအပ်သလိုစောင့်ကြည့်ထိန်းကျောင်းရာမှာ နည်းပညာအခက်အခဲနှင့် အသုံးပြု သည့်စက်ကိရိယာ များမှာလည်း လွန်စွာတန်ဖိုးကြီးမားကြောင်း သိရတဲ့အတွက် နိုင်ငံတော်ရဲ့ ဘတ်ဂျက်အခြေအနေအရ လက်ရှိအနေအထားမှာ အသုံးပြုရန်သင့်/မသင့် သေချာစွာစဉ်းစားပြီးမှဆုံးဖြတ်ရန် လိုအပ်ပါတယ်။ နိုင်ငံခြားအကူအညီဖြင့် ဆောင်ရွက်မည်ဆိုပါကလည်း လုံခြုံရေးရှုထောင့်ကို မဖြစ်မနေထည့်သွင်း စဉ်းစားရမှာ ဖြစ်ပါတယ်။ ဒါ့အပြင် နိုင်ငံသားများရဲ့ ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာ လုံခြုံမှုကို ကာကွယ်ရေးဥပဒေနှင့် ညှိစွန်းမှုမရှိအောင်လည်း ဆောင်ရွက်ရန် လိုအပ်ကြောင်း အကြံပြု လိုပါတယ်။ ဖွဲ့စည်းပုံအခြေခံဥပဒေ ပုဒ်မ ၃၅၄ ပုဒ်မခွဲ(က)အရ ပေးအပ်ထားတဲ့အခွင့်အရေးများကို လည်း အပြည့်အဝခံစားခွင့်ရရှိရေးကို သတိပြုရမှာဖြစ်ပါတယ်။ နိုင်ငံတွင်လည်း Cyber Law ပြဋ္ဌာန်း နိုင်ရေး ဆောင်ရွက်နေကြောင်းသိရသဖြင့် အမြန်ဆုံးပြဋ္ဌာန်းနိုင်ရေး ဆောင်ရွက်သင့်ပါကြောင်း အကြံ ပြုလိုပါတယ်။ သို့ဖြစ်ပါ၍ လူမှုကွန်ရက်များကို လူငယ်၊ လူရွယ်များ အလွန်အကျွံအသုံးပြု နေခြင်း၊ အမုန်း တရားများ ပွားများအောင် မဟုတ်မမှန် လှုံ့ဆော်ဝါဒဖြန့်နေမှုများကိုလည်း လူတစ်ဦးချင်း၏အသိ တရားဖြင့် ဆောင်ရွက်ခြင်း၊ အဖွဲ့အစည်း၊ ဌာနများအလိုက် ပညာပေးကြပ်မတ်ခြင်း၊ မီဒီယာများဖြင့် ကျယ်ပြန့်စွာအသိပညာပေးခြင်း၊ လူထုကို စည်းရုံးဟောပြောခြင်း၊ ပြစ်မှုကျူးလွန်သူများကိုလည်း ဥက္ကဌကြီးနှင့် ကိုယ်စားလှယ် ဦးနိုင်ထောက်ခံအကြံပြုဆွေးနက်ကို ၁၉၆၉ တည်ဆဲဥပဒေများနှင့်အညီ ဖော်ထုတ်အရေးယူခြင်းများ ဆောင်ရွက်သင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
နွားထိုးကြီးမဲဆန္ဒနယ်မှ ဦးနိုင်ထူးအောင် ဆွေးနွေးဖို့ဖြစ်ပါတယ်။
</speech>
<speech><mp id='1493'>ဦးနိုင်ထူးအောင်(နွားထိုးကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါခင်ဗျား။ ကျွန်တော်ကတော့ နွားထိုးကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်ထူးအောင်ဖြစ်ပြီး ဂန့်ဂေါမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ယဉ်မင်းလှိုင်ရဲ့ အဆိုကို ထောက်ခံအကြံပြုဆွေးနွေးသွားမှာဖြစ်ပါတယ်။ Power Point အသုံးပြုခွင့်ပြုပါခင်ဗျား။ လွှတ်တော်ဥက္ကဋ္ဌကြီးခင်ဗျား။ အင်တာနက်ကို ၁၉၆၆ ခုနှစ်ခန့်မှာ စတင်စမ်းသပ်အသုံးပြုခဲ့ကာ လူအများတွင်တွင်ကျယ်ကျယ် အသုံးပြုလာခဲ့ကြတာကတော့ ၂၀ ရာစု အကုန်ပိုင်းမှာဖြစ်ပြီး ၂၁ ရာစုအစပိုင်းမှာတော့ သုံးစွဲသူဦးရေဟာ လျင်မြန်စွာနဲ့ တိုးတက်လာခဲ့ပါ တယ်။ ကျွန်တော်တို့နိုင်ငံအနေနဲ့တော့ ၂၁ ရာစုအစပိုင်းမှာ စတင်အသုံးပြုခဲ့ပြီး ၂၀၁၂ နှောင်းပိုင်းက စလို့ အသုံးပြုမှုဟာ မြန်ဆန်စွာနဲ့ တိုးတက်လာခဲ့ပါတယ်။ လွှတ်တော်ဥက္ကဋ္ဌကြီးခင်ဗျား။ အင်တာနက် နဲ့ IT နည်းပညာတွေကို အသုံးပြုမှုတွေကနေ ကောင်းကျိုးတွေအများကြီးရနိုင်ပါတယ်။ ရနိုင်တဲ့ ကောင်းကျိုးတွေကတော့ သတင်းအချက်အလက်နည်းပညာတွေကို ရှာဖွေရယူရာမှာ၊ ဖြန့်ချိရာတွေမှာ ပိုမိုမြန်ဆန်စေနိုင်ပါတယ်။ မိတ်ဆွေအသစ်တွေရနိုင်သလို မိတ်ဆွေဟောင်းတွေနဲ့လည်း ပိုမိုလွယ်ကူ စွာ ဆက်သွယ်နိုင်စေပါတယ်။ မတူညီတဲ့အကြံဉာဏ် အတွေအမြင်များကို အလွယ်တကူ ဖလှယ်နိုင်မှာ ဖြစ်သလို စီးပွားရေးဖွံ့ဖြိုးတိုးတက်မှုကိုလည်း အထောက်အကူဖြစ်စေပါတယ်။ အင်တာနက်အသုံးပြု မှု ၁၀ ရာခိုင်နှုန်းတိုး GDP ၁.၃ ရာခိုင်နှုန်းတိုးနိုင်ပြီး အင်တာနက်အသုံးပြုမှုကြောင့် SME တွေရဲ့ ထုတ်လုပ်နိုင်စွမ်းအား ၁၀ ရာခိုင်နှုန်းခန့် တိုးတက်လာနိုင်ပါတယ်။ ကောင်းကျိုးတွေအများကြီး ရနိုင် သလို ဆိုးကျိုးတွေလည်း အများကြီးရှိပါတယ်။ အင်တာနက်အသုံးပြုခြင်းကနေ သတင်းအချက် အလက် အလွဲအမှားတွေကို ရရှိတတ်တာ၊ ပြင်ပလူနေမှုဘဝကိုထိခိုက်တာ၊ အကျင့်စာရိတ္တထိခိုက်တဲ့ ကိစ္စတွေကို အလွယ်တကူပြုလုပ်မိစေတာ စတဲ့ဆိုးကျိုးတွေ ဖြစ်စေနိုင်ပါတယ်။ ကိုယ်ရေးကိုယ်တာ ကိစ္စတွေပေါက်ကြားနိုင်သလို အင်တာနက်ကိုအသုံးပြုရင် အလိမ်ခံရတာ၊ ခြိမ်းခြောက်ခံရတာတွေ လည်း အများအပြားရှိပါတယ်။ ဒါ့အပြင် အွန်လိုင်းကနေ အမုန်းတရားပွားများစေတဲ့ လှုံ့ဆော်မှုတွေ၊ မမှန်သတင်းဖြန့်ချိမှုတွေကြောင့် တည်ငြိမ်အေးချမ်းမှုတွေလည်း ပျက်ပြားနိုင်ပါတယ်။ ဒါကြောင့် IT နည်းပညာများကို ပြည်သူတွေက ဆင်ခြင်တုံတရားကောင်းမွန်စွာနဲ့ အသုံးပြု နိုင်မှ စနစ်ကျစွာနဲ့ အသုံး ပြုနိုင်မှသာလျှင် အကျိုးကျေးဇူးတွေ အများကြီးရနိုင်မှာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံရဲ့ အင်တာနက်အသုံးပြုမှုကို လေ့လာ ကြည့်တဲ့အခါ ထူးခြားတဲ့အချက်တစ်ခုကို တွေ့ရပါတယ်။ အဲဒီအချက်ကတော့ မြန်မာနိုင်ငံရဲ့ Facebook အသုံးပြုတဲ့သူအရေအတွက်နဲ့ အင်တာနက်အသုံးပြုသူအရေအတွက်ဟာ ထပ်တူ လောက်ဖြစ်နေတယ်ဆိုတာပဲ ဖြစ်ပါတယ်။ တစ်ကမ္ဘာလုံးအနေနဲ့ Facebook အသုံးပြုတဲ့သူအရေ အတွက်နဲ့ အင်တာနက်အသုံးပြု သူအရေအတွက်အချိုးဟာ ၅၀ ရာခိုင်နှုန်းတောင်မရှိပါဘူး။ ပညာရှင် တချို့ဆိုရင် မြန်မာနိုင်ငံဟာ Facebook ရဲ့ သက်ရောက်မှု အများဆုံးခံရတဲ့နိုင်ငံဖြစ်တယ်လို့ ပြောဆို ခဲ့ဖူးပါတယ်။ လွှတ်တော်ဥက္ကဋ္ဌကြီးခင်ဗျား။ Facebook ဟာ သတင်းအချက်အလက်မှန်ကန်မှုနဲ့ ပတ်သက်ရင် အင်မတန်စိတ်မချရတဲ့အနေအထားမှာရှိပါတယ်။ ၁၁.၂ ရာခိုင်နှုန်းသော Account တွေဟာ Account အတုတွေဖြစ်ကြောင်း Facebook ရဲ့ Report မှာ ဖော်ပြထားပါတယ်။ ဒါ့အပြင် တစ်စက္ကန့်အတွင်းမှာကို Power Point မှာပြထားတဲ့အတိုင်း သိန်းနဲ့ချီနေတဲ့ဓာတ်ပုံတွေ၊ ရေးသားမှု တွေကို စိစစ်မှုမရှိဘဲ အွန်လိုင်းမှာတင်နေတာဖြစ်လို့ သတင်းအမှားပေါင်းများစွာ ပျံ့နှံ့နေနိုင်ပါတယ်။ သတင်းအမှားတွေနဲ့ အထင်အမြင်လွဲအောင်ပြုလုပ်လိုသူတွေ၊ မတည်မငြိမ်ဖြစ်အောင် လှုံ့ဆော်လိုသူ တွေအတွက်တော့ Facebook ဟာ လက်နက်တစ်ခုသဖွယ် ဖြစ်လာပါတယ်။ ကျွန်တော်တို့မြန်မာနိုင်ငံ မှာလည်း Facebook ကသတင်းမှားတွေကို လူများစွာက အမှန်လို့ထင်မှတ်ခဲ့တာတွေ၊ သတင်းမှား များကြောင့် အထင်အမြင်လွဲမှု၊ အချင်းများမှုဖြစ်ပွားခဲ့တာတွေ အများကြီးရှိခဲ့ပါတယ်။ ဥပမာအနေနဲ့ ပြောရရင် မကြာသေးမီက Facebook သုံးစွဲမှုအပေါ် အခွန်ကောက်ခံမယ်ဆိုတဲ့သတင်း ပျံ့နှံ့ခဲ့ပြီး အဲဒီသတင်းကို အမှန်အဖြစ်မှတ်ယူသူတွေ အများအပြားရှိခဲ့သလို ဒီသတင်းကိုအကြောင်းပြု ကာ အစိုးရအပေါ် တိုက်ခိုက်ထိုးနှက်မှုတွေလည်း ရှိခဲ့ပါတယ်။ ဒီကိစ္စနဲ့ အလားသဏ္ဌာန်တူတဲ့ကိစ္စရပ်တွေ အများအပြားဖြစ်ခဲ့ပြီးဖြစ်သလို ဆက်လက်ပြီးလည်း ဖြစ်နေဆဲဖြစ်ပါတယ်။ လွှတ်တော်ဥက္ကဋ္ဌကြီး ခင်ဗျား။ သတင်းမှားတွေ Facebook လို Social Media မှတစ်ဆင့် လျင်မြန်စွာပျံ့နှံ့ပြီး လူထုက အမှန်လို့မှတ်ထင်မှုတွေများနေခြင်းဟာ တိုင်းပြည်ရဲ့ တည်ငြိမ်မှု၊ စီးပွားရေးနှင့် ရွေးကောက်ပွဲရလဒ် တွေအထိ သက်ရောက်မှုများစွာရှိနိုင်တာမို့ အလေးအနက်ထားပြီး အမြန်ဆုံးဖြေရှင်းဖို့ လိုပါတယ်။ နိုင်ငံတကာမှာလည်း အွန်လိုင်းကသတင်းများကို ဆင်ခြင်သုံးသပ်ပြီးမှ လက်ခံကြဖို့အတွက် ပညာပေး တာ၊ လူထုလှုပ်ရှားမှုပြုလုပ်ပြီး တိုက်တွန်းတာတွေ လုပ်နေကြပါတယ်။ Power Point မှာပြထားတာ ကတော့ စင်ကာပူအမျိုးသားစာကြည့်တိုက်ကနေ ဦးဆောင်ပြုလုပ်တဲ့ Share Campaign ပဲဖြစ်ပါ တယ်။ နောက်တစ်ခုကတော့ IFLA အဖွဲ့ရဲ့ အသိပေးလှုံ့ဆော်တဲ့ Info graphic ဖြစ်ပါတယ်။ ကျွန်တော်တို့နိုင်ငံအနေနဲ့ Information Literacy လို့ခေါ်တဲ့ သတင်းအချက်အလက်ဆိုင်ရာ အသိပညာတွေကို နိုင်ငံသားအားလုံးသိရှိနားလည်လာအောင် ပညာပေးတာ၊ အသိပေးလှုံ့ဆော်တာ တွေ ဆောင်ရွက်ရပါလိမ့်မယ်။ ဖြစ်နိုင်ရင် ကျောင်းသင်ရိုးညွှန်းတမ်းမှာပါ ထည့်သွင်းပြဋ္ဌာန်းသင့်ပါ တယ်။ လွှတ်တော်ဥက္ကဋ္ဌကြီးခင်ဗျာ။ ကျွန်တော်တို့နိုင်ငံမှာ ပြည်သူအားလုံး ဘေးကင်းလုံခြုံစွာနဲ့ IT နည်းပညာများကို သုံးစွဲနိုင်ဖို့၊ တိုင်းပြည်တည်ငြိမ်အေးချမ်းစေရန်အတွက် အင်တာနက်နဲ့ IT အသုံးပြု မှုတွေကို လိုအပ်သလို စောင့်ကြည့်လေ့လာထိန်းကျောင်းမှုတွေပြုလုပ်ဖို့ စီမံတဲ့အခါမှာ အပိုင်းနှစ်ပိုင်း ခွဲဖို့လိုပါတယ်။ တစ်ပိုင်းကတော့ သုံးစွဲသူအားလုံးနဲ့သက်ဆိုင်တဲ့အပိုင်း ဖြစ်ပါတယ်။ ဒီအပိုင်းမှာ ပထမဆုံးအနေနဲ့ တစ်နိုင်ငံလုံးက အင်တာနက်သုံးစွဲသူတွေဟာ ဘယ်လိုအကြောင်းအရာတွေကို ပြောနေကြသလဲ။ စိတ်ဝင်စားနေကြသလဲ။ ဘယ်သတင်းမှားတွေ ပျံ့နှံ့နေသလဲ။ စတာတွေကို ပုဂ္ဂိုလ် ရေးလွတ်လပ်ခွင့် လုံးဝမထိခိုက်စေဘဲ သုတေသနပြုတာ၊ လေ့လာသုံးသပ်တာတွေ လုပ်ရပါလိမ့်မယ်။ ရလာတဲ့အချက်တွေပေါ်မူတည်လို့ လိုအပ်တဲ့ ပညာပေးခြင်း၊ သတင်းအမှန်ထုတ်ပြန်ခြင်းတွေကို အလျင်မြန်ဆုံး ဆောင်ရွက်ရပါမယ်။ နောက်တစ်ပိုင်းကတော့ တည်ငြိမ်အေးချမ်းမှုပျက်ပြားအောင် ရည်ရွယ်ချက်ရှိစွာနဲ့ လှုံ့ဆော်နေသူတွေ၊ သတင်းမှာထုတ်ပြန်နေသူတွေကိစ္စဖြစ်ပါတယ်။ ဒီလိုပြုလုပ် နေသူတစ်ဦးချင်းကိုတော့ ဥပဒေနဲ့အညီ စုံစမ်းဖော်ထုတ်အရေးယူဖို့ လိုအပ်ပါတယ်။ နောက်ပြီးတော့ အွန်လိုင်းမှာမတည်ငြိမ်အောင်လှုံ့ဆော်မှုတွေ၊ သတင်းအမှားဖန်တီးမှုတွေအတွက် လိုအပ်တဲ့ဥပဒေများ ပြဋ္ဌာန်းတာ၊ ပြင်ဆင်တာ ပြုလုပ်ရပါလိမ့်မယ်။ ဒါ့အပြင် သက်ဆိုင်ရာပုဂ္ဂိုလ်၊ အဖွဲ့အစည်းများနဲ့ q:6018:8:60s? sàs account, Page, Website copii BoSucos:8:60202S: nsasane ဆောင်ရွက်ရပါလိမ့်မယ်။ လွှတ်တော်ဥက္ကဋ္ဌကြီးခင်ဗျား။ နိဂုံးချုပ်အနေနဲ့ပြောရရင် IT နည်းပညာ သုံးစွဲမှုကို လိုအပ်သလို စောင့်ကြည့်ထိန်းကျောင်းတဲ့အခါမှာ ပုဂ္ဂိုလ်ရေးလွတ်လပ်ခွင့်ကို မထိခိုက်ဖို့ လိုသလို တိုင်းပြည်ရဲ့ လုံခြုံရေးနှင့် တည်ငြိမ်ရေးကို မထိပါးဖို့လည်း လိုပါတယ်။ ပြည်သူများ သတင်း အချက်ရယူပိုင်ခွင့်ကို အဟန့်အတားမဖြစ်ဖို့လိုသလို သတင်းအမှားများပျံ့နှံ့ခြင်းတွေကို တားဆီးဖို့ လည်းလိုပါတယ်။ ဒီလို ဟန်ချက်ညီညီနဲ့ဆောင်ရွက်နိုင်မယ်ဆိုရင် လျင်မြန်စွာနဲ့တိုးတက်လာတဲ့ IT နည်းပညာသုံးစွဲမှုကနေ ကျွန်တော်တို့နိုင်ငံအနေနဲ့ အကျိုးကျေးဇူးများစွာ ရရှိစေမှာဖြစ်ပါတယ်လို့ ပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကောလင်းမဲဆန္ဒနယ်မှ ဦးမျိုးဇော်အောင် ဆွေးနွေးဖို့ ဖြစ်ပါတယ်။
</speech>
<speech><mp id='1406'>ဦးမျိုးဇော်အောင်(ကောလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံး မင်္ဂလာပါ။ ကျွန်တော်ကတော့ ကောလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့်အနေနဲ့ ဒေါ်ယဉ်မင်းလှိုင် ဂန့်ဂေါမဲဆန္ဒနယ် က တင်သွင်းထားတဲ့ အဆိုနဲ့ပတ်သက်ပြီး အကြံပြု ဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ အပိုင်း(၃)ပိုင်း တင်ပြလိုပါတယ်။ ပထမပိုင်းကတော့ လက်ရှိ IT နည်းပညာသုံးစွဲမှု အခြေအနေ ဖြစ်ပါတယ်။ IT နည်းပညာမြင့်မားလာပြီးတော့မှ သတင်းအချက်အလက်ခေတ် ဖြစ်လာတဲ့ အတွက်ကြောင့်မို့လို့ သတင်းအချက်အလက်ရရှိမှုပေါ်မူတည်ပြီးတော့မှ ဆုံးဖြတ်ချက်ချနိုင်စွမ်းအား တွေဟာလည်း ကြောက်လှရပါတယ်။ သတင်းအချက်အလက်များများရမယ်၊ မှန်မှန်ကန်ကန်ရမယ့် လူတွေ၊ အဖွဲ့အစည်းတွေက ခိုင်မာတဲ့ဆုံးဖြတ်ချက်တွေချနိုင်ပြီးတော့မှ သတင်းအချက်အလက်မရတဲ့ သူတွေက မှားယွင်းတဲ့ဆုံးဖြတ်ချက်တွေ ချနိုင်တယ်ဆိုတာဟာ သက်သေထင်ရှားရှိပြီးဖြစ်ပါတယ်။ ဒါကြောင့် အစိုးရတွေ၊ အဖွဲ့အစည်းတွေ၊ စီးပွားရေးလုပ်ငန်းစုတွေ၊ လူပုဂ္ဂိုလ်တွေဟာ ပညာရေး တိုးတက်မှု၊ စီးပွားရေးတိုးတက်မှုတို့အပါအဝင် ရည်ရွယ်ချက်မျိုးစုံနဲ့ IT နည်းပညာကို အသုံးပြုနေ ကြတာဖြစ်ပါတယ်။ မှန်ကန်တဲ့သုံးစွဲမှုတွေအပြင် တလွဲအသုံးပြုမှုတွေကြောင့်မို့လို့ ဘေးထွက်ဆိုးကျိုး တွေ ဖြစ်လာတာလည်း အမှန်ဖြစ်ပါတယ်။ လူမှုကွန်ရက်စာမျက်နှာတွေမှာ Account အတုတွေ သုံးစွဲတာတွေ၊ သတင်းအမှားထုတ်လွှင့်တာတွေ၊ အမုန်းစကားတွေပြောတာတွေဟာ ယနေ့မြန်မာနိုင်ငံ ရဲ့ ပစ္စကအခြေအနေမှာ ဒါ မျက်ဝါးထင်ထင်တွေ့နေရတဲ့ ပြဿနာတွေဖြစ်ပါတယ်။ Online Identity လို့ခေါ်တဲ့ သဘောတရားကို နားမလည်ကြပါဘူး။ Account တစ်ခုပျက်သွားရင် တစ်ခုဖွင့်လိုက်တာ ပါပဲ။ အဆိုရှင်ရဲ့ အဆိုထဲကပါတဲ့၊ အကြောင်းအရင်းထဲမှာပါတဲ့ ရပ်ရွာတည်ငြိမ်မှုကို ပျက်ပြားစေခြင်း ဆိုတဲ့ဆိုးကျိုးဟာလည်း အမှန်ဖြစ်တယ်လို့ ယူဆပါတယ်။ ဘာဖြစ်လို့လဲဆိုတော့ ဒီအင်တာနက် လူမှုကွန်ရက်စာမျက်နှာတွေကနေတစ်ဆင့် Command Conflict လို့ခေါ်တဲ့ ကျွန်တော်တို့ ရပ်ရွာ မတည်မငြိမ်မှုဖြစ်စေတာတွေ၊ Suiting Cyber Bulling လို့ခေါ်တဲ့ ရာဇဝတ်မှုတွေကို ပိုမိုအားပေးတာ တွေ ဖြစ်နေတာတွေကို မြင်တွေ့နေရလို့ပဲဖြစ်ပါတယ်။ ဥက္ကဋ္ဌကြီးခင်ဗျား။ ဒုတိယတင်ပြလိုတာကတော့ မူဝါဒပိုင်းဖြစ်ပါတယ်။ ပြဿနာတစ်ရပ်ဖြစ်လာ ပြီဆိုရင် ပြဿနာဖြစ်ရတဲ့အကြောင်းရင်းနဲ့ ပြဿနာရဲ့ ဆိုးရွားတဲ့အခြေအနေပေါ်မူတည်ပြီး မူဝါဒချရ တာဖြစ်ပါတယ်။ အလားတူပြဿနာကြောင့် ကျွန်တော့်အနေနဲ့ မကြာခင်ကပဲ Information Literacy နဲ့ Digital Literacy ဘာသာရပ်တွေကို ကျယ်ကျယ်ပြန့်ပြန့် သင်ပေးနိုင်ခြင်းရှိ/မရှိ မေးခွန်းမေးမြန်း golc3:09Ufli 60:qopsae moa:M6o? Smart Phone cogi Internet Connection Gogi Facebook လို လူမှုကွန်ရက်စာမျက်နှာတွေဟာ ဖုန်းတောင်မကိုင်ဖူးသေးတဲ့ လူသန်းပေါင်းများစွာ လက်ထဲကို တစ်ပြိုင်နက်တည်းနီးပါး ထည့်ပေးလိုက်သလိုဖြစ်သွားတဲ့အခါမှာ မှန်မှန်ကန်ကန်အသုံး ပြုနိုင်လို့ အကျိုးရလဒ်တွေအများကြီးရှိသလို မမှန်မကန် အသုံးပြုတဲ့လူတွေကြောင့်မို့လို့လည်းပဲ ဆိုးကျိုး တွေအများကြီး ရှိပြီးတော့မှ အသုံးမပြုတဲ့သူတွေဟာ အသုံးချခံရတဲ့ဘဝကို ရောက်ရှိနေလို့ဖြစ်ပါ တယ်။ အခုဆိုလို့ရှိရင် အခုအဆိုရှင်တင်ပြထားတဲ့ ချဉ်းကပ်ပုံကတော့ တစ်မျိုးဖြစ်ပါတယ်။ IT သုံးစွဲမှု ကို လိုအပ်သလို စောင့်ကြည့်ထိန်းကျောင်းပေးဖို့ Monitoring ဖြစ်ပါတယ်။ မူဝါဒတစ်ခုချမှတ်တဲ့ အခါမှာ ပြဿနာဖြစ်ရတဲ့အကြောင်းအရင်းကို ရှင်းလင်းဖို့၊ ပြဿနာဖြစ်ရတဲ့အခြေအနေကို ရှင်းလင်း ဖို့ မူဝါဒချတာတွေလည်းရှိပါတယ်။ အဲဒီလိုပဲ ဒီပြဿနာတွေဖြစ်တဲ့နေရာမှာ မပါရဲအောင်၊ မလုပ်ရဲ အောင်နဲ့ တရားမျှတမှုကို ရှာဖွေနိုင်အောင်လည်းပဲ ပြဿနာဖြစ်ပြီးမှ အရေးယူဆောင်ရွက်ရတာမျိုး တွေကိုလည်း လုပ်ရတာဖြစ်ပါတယ်။ ဥက္ကဌကြီးခင်ဗျား။ နောက်ဆုံးအနေနဲ့ အကြံပြု ပိုင်းကို ဆွေးနွေး လိုပါတယ်။ အဆိုရှင်တင်ပြတဲ့စောင့်ကြည့်ခြင်းဟာ လူတွေကို Shadow လိုက်သလို ဖုန်းတွေကို ကြားဖြတ်နားထောင်သလို၊ စာအိတ်တွေဖောက်ဖတ်သလို စောင့်ကြည့်ခြင်းမျိုး မဖြစ်သင့်ပါဘူး။ ဒီလိုသာလုပ်မယ်ဆိုရင် ဒီမိုကရေစီစံချိန်စံညွှန်းတွေနဲ့ ဝေးသွားမှာဖြစ်ပါတယ်။ သို့သော် အဆိုရှင် တင်ပြထားတဲ့ စောင့်ကြည့်ထိန်းမတ်ခြင်းဟာ Identity လို့ခေါ်တဲ့ သုတေသနလုပ်ဖို့ရာအတွက် Monitoring လုပ်တဲ့ဟာမျိုးဖြစ်မယ်ဆိုလို့ရှိရင်တော့ ဒါဟာ အင်မတန် သင့်တော်တယ်လို့မြင်ပါတယ်။ ဒါမှသာလျှင် ဘာလုပ်သင့်တယ်ဆိုတဲ့ အဖြေရမှာဖြစ်ပါတယ်။ ပြည်သူတွေရဲ့ လွတ်လပ်မှုနဲ့ လုံခြုံမှု မျှခြေကို ရှာနိုင်မှာဖြစ်ပါတယ်။ Cyber Crime Act လို့ခေါ်တဲ့ Cyber ဥပဒေကိုလည်းပဲ အမြန်ဆုံး ပြဋ္ဌာန်းသင့်ပါတယ်။ ဒါမှသာလျှင် အမုန်းစကားပွားတာတွေ၊ လိင်ပိုင်းဆိုင်ရာ စော်ကားမှုတွေ၊ Identity : pqogi Online sorme$e cosmo:cosm:elgaço Cyber Bulling voor အမျိုးမျိုးသော အင်တာနက်နဲ့ပတ်သက်တဲ့၊ IT နဲ့ပတ်သက်တဲ့ ရာဇဝတ်မှုတွေကို ထိန်းချုပ်နိုင်မှာဖြစ် ပါတယ်။ နောက်ဆုံးအနေနဲ့ တင်ပြလိုတာကတော့ Cyber ရဲတွေအနေနဲ့ မမှန်မကန်သတင်းဖြန့်ဝေမှု တွေ၊ အမုန်းစကားပွားမှုတွေကို အလွယ်တကူသတင်းပို့နိုင်အောင် ဖန်တီးထားပြီးတော့မှ ကျွန်တော်တို့ မြန်မာနိုင်ငံရဲ့ မကောင်းဖြစ်နေတဲ့၊ ရာဇဝတ်မှုတွေဖြစ်နေတဲ့ အစိတ်အပိုင်းတွေကို ထိန်းချုပ်နိုင်အောင် လုပ်ပြီး ပြည်သူလူထုရဲ့ လွတ်လပ်မှုနဲ့ လုံခြုံရေးကိုလည်း ကာကွယ်ပေးဖို့ရာအတွက် ပြောကြားရင်းနဲ့ အကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'> အလုံမဲဆန္ဒနယ်မှ ဦးရဲလွင် ဆွေးနွေးဖို့ ဖြစ်ပါတယ်။</speech>
<speech><mp id='1559'>ဦးရဲလွင်(အလုံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံး မင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး၊ အလုံမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးရဲလွင်ဖြစ်ပြီး ဒေါ်ယဉ်မင်းလှိုင် တင်သွင်းတဲ့အဆိုကို ထောက်ခံဆွေးနွေးသွားမှာပဲ ဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့မြန်မာနိုင်ငံရဲ့နိုင်ငံရေးဖြစ်စဉ်ပြောင်းလဲမှုနဲ့အတူ ၂၀၁၀ ခုနှစ်ကစလို့ မိုဘိုင်းဖုန်းအသုံးပြုမှုဟာ နိုင်ငံတစ်ဝန်းမှာကျယ်ကျယ်ပြန့်ပြန့်ဖြစ်ထွန်းပေါ်ပေါက်လာခဲ့ ပါတယ်။ တစ်ပြိုင်နက်တည်း မိုဘိုင်းဖုန်းနဲ့ယှဉ်တွဲဆက်စပ်နေတဲ့လူမှုကွန်ယက်၊ Facebook, Viber, Messenger အသုံးပြုမှုတွေကလည်း အချိန်တိုအတွင်းမှာ အရှိန်ဟုန်ကြီးမားစွာနဲ့ ကျွန်တော်တို့ ပြည်သူလူထုကြားမှာ တွင်ကျယ်လာပါတယ်။ အကျိုးဆက်အနေနဲ့ သတင်းမှား၊ သတင်းတု၊ သတင်း လိမ်တွေ လူမှုကွန်ယက်ကတစ်ဆင့် လူထုအကြား စိမ့်ဝင်ပျံ့နှံ့စေပြီး မလိုလားအပ်တဲ့ နိုင်ငံရေး၊ လူမှု ရေး၊ စီးပွားရေးဆိုးကျိုးတွေ ဖြစ်ပွားပေါ်ပေါက်လာပါတယ်။ Facebook ကိုအသုံးပြုပြီး ဗဟုသုတ တွေ မျှဝေကြတယ်။ လူမှုကူညီကယ်ဆယ်ရေးတွေ ဆောင်ရွက်ကြတယ်။ တိုင်းကျိုးပြည်ရာ ကောင်းရာ မွန်ရာ ဦးတည်ရာတွေအတွက် ခံစားချက်တူသူတွေစုစည်းမိကြတယ်။ စတဲ့ကောင်းကျိုးတွေဖြစ်ထွန်း စေသလို တစ်ဖက်မှာလည်း ကျွန်တော်တို့နိုင်ငံရဲ့အကျယ်ပြန့်ဆုံးလူမှုကွန်ယက် Facebook ဟာ တစ်လွဲအသုံးချလိုသူတွေ၊ မဟုတ်မမှန်ဝါဒဖြန့်လိုသူတွေ၊ တိုင်းပြည်အကျိုးစီးပွားပျက်စီးရာပျက်စီး ကြောင်း လုပ်လိုသူတွေရဲ့ အသုံးချခံမီဒီယာတစ်ခုလိုဖြစ်နေတာတွေကို ဝမ်းနည်းဖွယ်ရာတွေ့မြင်ရပါ တယ်။ အထူးသဖြင့် ဒီမိုကရေစီအသွင်ကူးပြောင်းစကာလ ကျွန်တော်တို့နိုင်ငံမှာ ပြည်သူလူထုရဲ့ အတွေးအမြင်ဝေဝါးသွားအောင် သတင်းတု၊ သတင်းလိမ်တွေနဲ့ သွေးထိုးလှုံ့ဆော်တာတွေ၊ တိုင်းပြည် မငြိမ်မသက်ဖြစ်အောင် ဝါဒဖြန့်ချိတာတွေ၊ လူမျိုးရေး၊ ဘာသာရေးကို ခုတုံးလုပ်ပြီး တိုင်းပြည်မငြိမ် မသက်လုပ်နေတာတွေကို အစိုးရအနေနဲ့ မဖြစ်မနေထိန်းကျောင်းတည့်မတ်ဖို့ အရေးတကြီးလိုအပ်လှ ပါတယ်။ ဒီလိုကိစ္စတွေနဲ့ပတ်သက်ပြီး ကျွန်တော်တို့ထက် ဒီမိုကရေစီဖွံ့ဖြိုးနေတဲ့နိုင်ငံတွေမှာတောင် လူငယ်လူရွယ်များရဲ့ အကျင့်စာရိတ္တမပျက်ပြားစေရေး၊ တိုင်းပြည်တည်ငြိမ်အေးချမ်းရေး၊ မလိုလား အပ်တဲ့သွေးထိုးလှုံ့ဆော်မှုတွေ မဖြစ်စေရေး၊ ဆိုရှယ်မီဒီယာနဲ့ပတ်သက်တဲ့အထိန်းအကွပ်မူဝါဒတွေ ချမှတ်ပြီး ဆောင်ရွက်လျက်ရှိပါတယ်။ လေးစားအပ်ပါတဲ့ဥက္ကဋ္ဌကြီးခင်ဗျား။ ကျွန်တော့်အနေနဲ့ မီဒီယာလွတ်လပ်ခွင့်နဲ့ လူပုဂ္ဂိုလ် တစ်ဦးချင်းတွေရဲ့ လွတ်လပ်ခွင့်တွေကို ထိန်းချုပ်ကန့်သတ်ဖို့ တင်ပြဆွေးနွေးနေတာမဟုတ်ပါဘူး။ ဒါပေမဲ့ မီဒီယာ ဒါမှမဟုတ် သတင်းအချက်အလက်ဖြန့်ဝေမှုနဲ့ ဒီနဲ့အားလုံးနဲ့အကျွမ်းဝင်နေတဲ့ Facebook နဲ့အကြောင်းအချင်းအရာတွေကို ဆွေးနွေးရခြင်းဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြု ပါ။ အခုပြထားတဲ့တြိဂံလေးကိုကြည့်မယ်ဆိုရင် စိတ်ဆန္ဒကစပါတယ်။ အဲဒီကနေ ရိုးသားခဲ့ရင်တော့ ဒါတစ်ပိုင်းပါ။ ဒါပေမဲ့ မရိုးသားပြီဆိုတာနဲ့ သူလုပ်ရမယ့်နည်းဗျူဟာတွေနဲ့ အများ ကြိုက်လှုံ့ဆော်မှုတွေ ကြံစည်ရပါတော့တယ်။ ဒါကိုအသုံးချဖို့ မီဒီယာကြားခံအနေနဲ့ Facebook ကို သုံးရမယ်ဆိုရင် ဒီကနေ ဇာတ်လမ်းကစတာပါပဲ။ Facebook ဟာ သတင်းပျံ့နှံ့မှုအတွက် လမ်းကြောင်းတစ်ခုဖြစ်နေခဲ့ပြီဆိုရင်တော့ ကျွန်တော်တို့အတွက် အရေးကြီးနေပါပြီ။ သူ့ကို ကျွန်တော် တို့ ပြည်သူတွေလွတ်လပ်စွာဖွင့်ဟဖို့အတွက် အသုံးပြုနိုင်ပါတယ်။ သိပ်ကောင်းတဲ့အခွင့်အရေးပါ။ ဒါပေမဲ့ သတင်းမှားပျံ့နှံ့မှုအတွက်ကျတော့ တော်တော်လေးကို ထိန်းချုပ်ရခက်ပါတယ်။ ဥက္ကဋ္ဌကြီးခင်ဗျား။ ပုံမှာပြထားတဲ့အတိုင်း ပြောရပါမယ်။ နမူနာပုံလေးတွေအတိုင်းပြောရရင် Facebook စာမျက်နှာပေါ်မှာ လူကြိုက်များမှုကို တစ်ဖြည်းဖြည်းတည်ထောင်လာတာပါ။ အဲဒီကနေ Facebook Group တွေကြားထဲဖြန့်ဝေပြီး တစ်ခါဟိုလူတွေ၊ ဒီလူတွေ မိတ်ဆွေကို Tag လုပ်ရင်း ပိုမို လူသိများလာခဲ့ပါတယ်။ ဒီနည်းလမ်းနဲ့ ရက်သတ္တပတ်အတွင်း Like တွေ၊ Share တွေနဲ့ လူသိများလာ ပြီး မကြာခင်မှာ သိန်းပေါင်းများစွာသောလူတွေသိသွားအောင် လုပ်နိုင်သွားပါတယ်။ လွှတ်တော်ဥက္ကဋ္ဌကြီးခင်ဗျား။ ယနေ့နိုင်ငံတော်သည် ပြည်တွင်းငြိမ်းချမ်းရေး၊ စီးပွားရေးဖွံ့ဖြိုး ရေး စတဲ့အခြေခံစိန်ခေါ်မှုများကို အလေးထားဆောင်ရွက်နေရတဲ့အခြေအနေဖြစ်ပါတယ်။ ရခိုင် ပြည်နယ်ပြဿနာ၊ ဘာသာရေးသွေးခွဲမှုပြဿနာ၊ အခြားပြဿနာများစွာကို ကိုင်တွယ်ဖြေရှင်းနေရတဲ့ အချိန်လည်းဖြစ်ပါတယ်။ ဒီအချိန်မှာ နည်းပညာအသုံးပြု တိုက်ခိုက်မှုများဟာ အကန့်အသတ်မပြု လျှင် မဖြစ်တော့တဲ့အခြေအနေဖြစ်ပါတယ်။ သို့ဖြစ်ပါ၍ အမျိုးသားကြီးပွားတိုးတက်ရေး၊ ပြည်ထောင်စု ညီညွတ်ရေး၊ ဒီမိုကရေစီအရေးအပေါ် စိန်ခေါ်မှုများအား ကြိုးစားရင်ဆိုင်ရာတွင် အနှောင့်အယှက်ဖြစ် နေသော ICT အသုံးပြုမှု သတင်းအမှား၊ သတင်းလိမ် ဖြန့်ဝေမှုများအား နိုင်ငံတော်အစိုးရက စိစစ် ကန့်သတ်ပေးရန်မှာ အရေးပေါ်အခြေအနေလည်းဖြစ်ပါတယ်။ ဒါကြောင့် နိဂုံးချုပ်အနေနဲ့လူငယ် လူရွယ်များ အကျင့်စာရိတ္တပျက်ပြားစေခြင်း၊ ရပ်ရွာတည်ငြိမ်အေးချမ်းမှုကို ပျက်ပြားစေခြင်း၊ ထို့ကြောင့် IT နည်းပညာသုံးစွဲမှုကို လိုအပ်သလို စောင့်ကြည့်ထိန်းကျောင်းသွားနိုင်ရန် ပြည်ထောင်စု အစိုးရအား တိုက်တွန်းကြောင်းအဆိုကို၊ ဒေါ်ယဉ်မင်းလှိုင်ရဲ့ တိုက်တွန်းကြောင်းအဆိုကို ပြည်သူ့ လွှတ်တော်ကြီးက အတည်ပြု ပေးနိုင်ပါရန် လေးလေးနက်နက်ထောက်ခံဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။ </speech>
</new_section>
<new_section>
<title>ဒေါ်ယဉ်မင်းလှိုင်၊ ဂန့်ဂေါမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံး အဖြတ်ရယူခြင်း</title>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ပြန်လည်ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များအားလုံးကို ကိုယ်စိတ်နှစ်ပါး ကျန်းမာရွှင်လန်းကြပါ စေကြောင်း ဆုတောင်းမေတ္တာပို့သအပ်ပါတယ်။ ကျွန်တော့်အနေနဲ့ မကွေးတိုင်းဒေသကြီး၊ ဂန့်ဂေါ မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်က လူငယ်လူရွယ်များ အကျင့်စာရိတ္တ ပျက်ပြားစေခြင်း၊ ရပ်ရွာတည်ငြိမ်အေးချမ်းမှု ပျက်ပြားစေခြင်းတို့ကြောင့် IT နည်းပညာသုံးစွဲမှုကို လိုအပ်သလိုစောင့်ကြည့်ထိန်းကျောင်းခြင်း (Monitoring) ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုနှင့်စပ်လျဉ်းပြီးတော့ ကျွန်တော့်အနေနဲ့ ရှင်းလင်းဖြေကြားသွားမှာဖြစ်ပါတယ်။ ခုနတုန်းက တပ်မတော်သားကိုယ်စားလှယ်ကြီးတင်ပြတဲ့ အားလုံးသော ပြည်သူ့လွှတ်တော် ကိုယ်စားလှယ်တွေ ဆွေးနွေးကြတဲ့အထဲမှာပါတဲ့ဟာတွေကြည့်လိုက်ရင် နိုင်ငံပိုင်ဆက်သွယ်ရေးကဏ္ဍ ကို ယှဉ်ပြိုင်နိုင်တဲ့ဈေးကွက်အဖြစ်နဲ့ ပြုပြင်ပြောင်းလဲမှုရဲ့ အကျိုးဆက်အနေနဲ့ မြို့ပြဒေသတွေသာမက ဘဲနဲ့ ကျေးလက်ဒေသတွေမှာ နိုင်ငံတကာဆက်သွယ်ရေးဆိုင်ရာ အခြေခံတွေဖြစ်တဲ့ မိုဘိုင်း၊ ရေဒီယို ဆက်သွယ်ရေးစခန်းတွေ၊ တာဝါတိုင်တွေ၊ ဖိုက်ဘာဆက်ကြောင်းတွေ၊ မိုက်ခရိုဝေ့ဆက်ကြောင်းတွေ၊ ဂြိုလ်တုဆက်ကြောင်းတွေကို တိုးချဲ့ တပ်ဆင်တဲ့အတွက်ကြောင့် မိုဘိုင်းတယ်လီဖုန်းနဲ့ အင်တာနက် သုံးစွဲမှုတွေဟာ နှစ်စဉ်တိုးတက်လျက်ရှိတယ်။ ၂၀၁၇ ခုနှစ် စက်တင်ဘာလအထိ Sim Card သုံးစွဲမှုဟာ ၅၆.၁၂၇ သန်းရှိတဲ့အတွက်ကြောင့် လူဦးရေနဲ့နှိုင်းယှဉ်ရင် ၁၀၈.၅၆ ရာခိုင်နှုန်း၊ အင်တာနက်သုံးစွဲမှု ဟာ ၄၆.၃၉၁ သန်း ရှိတဲ့အတွက်ကြောင့် သိပ်သည်းဆ ၈၉.၇၃ ရာခိုင်နှုန်းထိ အင်တာနက်သုံးစွဲနေတာ goulosusn så sya sa conşodao:g2230op: om Facebook, Massa ger, Viber, Twitter oor Social Media တွေကို အသုံးပြုလျက်ရှိပြီးတော့ Facebook ကိုအများဆုံးသုံးစွဲလျက်ရှိပါတယ်။ ၂၀၁၇ ခုနှစ် ဇန်နဝါရီလအထိဆိုရင် ခန့်မှန်းခြေစာရင်းအရ ၁၄ သန်းခန့်ရှိတယ်လို့ပြောပါတယ်။ အဆိုရှင်တင်သွင်း တဲ့အဆိုမှာပါရှိတဲ့ထဲမှာ IT နည်းပညာအလွဲသုံးစားမှုအများစုဟာ Socid Media မှာဖြစ်ပေါ်နေတာ ဖြစ်ပါတယ်။ Social Media ရဲ့အကျိုးသက်ရောက်မှုက အကောင်းအဆိုးတွေ ရောယှက်နေတဲ့အကြောင်း ခုနတုန်းက ပြည်သူ့လွှတ်တော်ကိုယ်စားလှယ်ကြီးငါးဦးဟာ ပြည့်ပြည့်စုံစုံ ဆွေးနွေးပြီးဖြစ်ပါတယ်။ တကယ်တမ်းသာ စနစ်တကျသာသုံးစွဲမယ်ဆိုရင် မိုးလေဝသအခြေအနေ၊ သဘာဝဘေးအန္တရာယ်အခြေအနေ၊ ပြည်တွင်းသတင်း၊ နိုင်ငံတကာသတင်း၊ စီးပွားရေး၊ လူမှုရေး၊ ပညာရေး၊ နိုင်ငံရေးသတင်းတွေကို အချိန်နဲ့တစ်ပြေးညီ သိရှိလာကြပြီးတော့ ပြည်သူတွေရဲ့ အသိပညာ ဗဟုသုတတွေ တိုးတက်လာနိုင်ကြပါတယ်။ ဒါပေမဲ့ သတင်းအချက်အလက်တွေကို အမှားအမှန်ဝေဖန် ပိုင်းခြားခြင်းမရှိရင်တော့ လူငယ်လူရွယ်တွေ အကျင့်စာရိတ္တပျက်ပြားနိုင်တယ်။ လောင်းကစားမှု ပြုလုပ်တာတွေပါလာတယ်။ မူးယစ်ဆေးဝါးရောင်းဝယ်ဖောက်ကားတာတွေ ပါလာတယ်။ လိင်စေ့ဆော်မှုတွေပါလာတယ်။ တစ်ဦး၊ တစ်ယောက်၊ တစ်သင်း၊ တစ်ဖွဲ့ရဲ့ ဂုဏ်သိက္ခာကျဆင်းစေရန်၊ အရှက်ရစေရန် လုပ်ကြံဖန်တီးစွပ်စွဲတာတွေ၊ ဘာသာရေး၊ လူမျိုးရေးပဋိပက္ခတွေ ဖြစ်ပေါ်စေရန် လှုံ့ဆော်တာတွေ၊ ရပ်ရွာတည်ငြိမ်အေးချမ်းမှုပျက်ပြားစေတာတွေ ဒါနိုင်ငံတော်နဲ့နိုင်ငံသားအားလုံး အတွက် ထိခိုက်ဆုံးရှုံးနစ်နာမှုတွေ ဖြစ်စေမှာဖြစ်ပါတယ်။ ခုနတုန်းကပြောတဲ့အတိုင်းပဲ။ တချို့ Pages တွေမှာ မှန်ခြင်း၊ မမှန်ခြင်း၊ မမှန်ကန်ပေမဲ့လည်း လူအများစိတ်ဝင်စားတဲ့သတင်းကို အပြေးအလွှား တင်ကြပါတယ်။ ခုနတုန်းက ဩဂုတ်လ ၄ ရက်နေ့မှာဆိုရင် ဂျာမနီနိုင်ငံ ကမ္ဘာကျော်ဆက်သွယ်ရေး ကုမ္ပဏီကြီး Sweet Telecom ဟာ မြန်မာနိုင်ငံမှာလာရောက်ပြီးတော့လုပ်တော့မယ်။ သူဟာ လေးဦးမြောက် ဆက်သွယ်ရေးအော်ပရေတာဖြစ်တယ်ဆိုပြီးတော့ မမှန်ဘဲနဲ့ အဲဒီမှာလည်းပဲ SIM Card သန်း ၅၀ ကို အလကားအခမဲ့ပေးဝေမယ်ဆိုပြီး ဒါမျိုးတွေ တင်တာတွေရှိပါတယ်။ ခုနတုန်းက နွားထိုးကြီးလွှတ်တော်ကိုယ်စားလှယ်ကြီးတင်ပြသွားတဲ့အတိုင်းပဲ ဒီ Social Media Test ကောက်ခံမယ်ဆိုပြီးတော့ သတင်းမှားတွေကိုဖြန့်ချိတာတွေ ဖြစ်ပါတယ်။ ဒါကြောင့် ဒီအမှား တွေကိုလည်း မြန်မြန်ဆန်ဆန် ချေဖျက်နိုင်ဖို့ရာအတွက် သက်ဆိုင်ရာကဏ္ဍအသီးသီး၊ အဖွဲ့အစည်း အသီးသီးက တစ်ပြိုင်တည်းပဲ အချိန်နှင့်တစ်ပြေးညီ အမှန်တွေကိုသိရှိနိုင်ဖို့ ပူးပေါင်းဆောင်ရွက် သွားရမှာဖြစ်ပါတယ်။ အားလုံး လွှတ်တော်ကိုယ်စားလှယ်ကြီးတွေ ဆွေးနွေးတဲ့အထဲမှာ တပ်မတော် သားလွှတ်တော်ကိုယ်စားလှယ်ပြောတဲ့ နိုင်ငံတော်ဖွဲ့စည်းပုံအခြေခံ ၃၅၄ မှာ နိုင်ငံတော်လုံခြုံရေး၊ တရားဥပဒေစိုးမိုးရေး၊ ရပ်ရွာအေးချမ်းသာယာရေး ဒါမှမဟုတ် ပြည်သူတို့၏ကိုယ်ကျင့်တရားအလို့ငှာ ပြဋ္ဌာန်းထားတဲ့ဥပဒေများနဲ့မဆန့်ကျင်လျှင် မိမိရဲ့ ယုံကြည်ချက်၊ ထင်မြင်ယူဆချက်များကို လွတ်လပ် စွာ ထုတ်ဖော်ပြောဆိုရေးသားခွင့်ရှိတယ်ဆိုပြီးတော့ ပြည်သူတွေရဲ့ အခွင့်အရေးကိုလည်း ဖော်ပြထား ပါတယ်။ အဲဒီလိုပဲ ပုဒ်မ ၂၁၉ မှာ ပြည်ထောင်စုအစိုးရသည် နိုင်ငံတော်တည်ငြိမ်ရေး၊ ရပ်ရွာအေးချမ်း သာယာရေးနှင့်တရားဥပဒေစိုးမိုးရေး ထိန်းသိမ်းစောင့်ရှောက်သည်လို့လည်း ဖော်ပြထားပါတယ်။ ဒီကြားထဲ ခုနတုန်းက နိုင်ငံသားတွေရဲ့ ပုဂ္ဂလိကအခွင့်အရေးကာကွယ်ရေးဥပဒေမှာလည်းပဲ အဲဒီမှာ ကျတော့ ပြည်သူလူထုရဲ့ ပုဂ္ဂလိကပိုင် လွတ်လပ်ခွင့်တွေကိုလည်းပဲမထိခိုက်ဖို့ တာဝန်ရှိတယ်ဆိုတဲ့ အချက်ကိုလည်းပဲ ပြည်ထောင်စုလွှတ်တော် ဥပဒေအမှတ်(၅)မှာ နိုင်ငံသားများရဲ့ ပုဂ္ဂိုလ်ဆိုင်ရာ လွတ်လပ်မှုတွေကိုလည်းပဲ လိုက်နာဖို့ရာအတွက် အကြံပြု ဆွေးနွေးသွားတာဖြစ်ပါတယ်။ အဲဒီဥပဒေတွေနဲ့အညီ ကျွန်တော်တို့ ပြည်ထောင်စုအစိုးရအနေနဲ့ ထိန်းသိမ်းဆောင်ရွက်ရမှာ ဖြစ်ပါတယ်။ အဲဒီမှာ ဆောင်ရွက်ရမယ့်အချက်တွေကို ကျွန်တော် အကျဉ်းချုပ်လိုက်ရင် (၁) ပြည်သူလူထုကို ပညာပေးရမှာဖြစ်ပါတယ်။ တာဝန်သိတဲ့၊ တာဝန်ကျေပွန်တဲ့ လူမှု ကွန်ရက်အသုံးပြုသူ တွေဖြစ်လာဖို့ရာအတွက် ပြည်သူလူထုအများဆုံးအသုံးပြု နေတဲ့ Socid Media တစ်ခုဖြစ်တဲ့ Facebook အသုံးပြုရာမှာ လိုက်နာသင့်သည့်အချက်များ၊ သတိပြုရမည့်အချက်များကို ပြည်သူလူထု အကြား ကျယ်ကျယ်ပြန့်ပြန့်သိရှိစေရန် ပြန်ကြားရေးဝန်ကြီးဌာနနှင့်ပူးပေါင်းပြီး နိုင်ငံပိုင် ရုပ်သံ၊ ရေဒီယိုတို့မှ ထည့်သွင်းထုတ်လုပ်ခြင်း၊ ပညာပေးဇာတ်လမ်းတိုထုတ်လွှင့်ခြင်း၊ NGO များ၊ လူမှု အထောက်အကူပြုပစ္စည်းများနှင့် ပူးပေါင်းဆောင်ရွက်သွားမှာဖြစ်ပါတယ်။ Universd Service Bank rosa:GB:com basaraqoqea: Digital Literacy 09:0506E?:0960 ဆောင်ရွက်သွားမှာဖြစ်ပါတယ်။ (၂) လိုအပ်သော ဥပဒေပြဋ္ဌာန်းခြင်း၊ ဒီနေရာမှာ ၂၀၁၃ ခုနှစ်က ပြဋ္ဌာန်းခဲ့တဲ့ ဆက်သွယ်ရေးဥပဒေ ပုဒ်မ ၆၈ (က)မှာ မည်သူမဆို မမှန်မကန်သော သတင်း အချက်အလက်နှင့် မရိုးမဖြောင့်သောသဘောဖြင့် ဆက်သွယ်ခြင်း၊ ဖမ်းယူခြင်း၊ ပို့လွှတ်ခြင်း၊ ဖြန့်ချိခြင်း၊ ပေးဝေခြင်း ပါဝင်ဆောင်ရွက်ခြင်းတို့ပြုကြောင်း ထင်ရှားလျှင် ထိုသူအား တစ်နှစ်ထက်မပို သော ထောင်ဒဏ် ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေချမှတ်ရမှာဖြစ်ပါတယ်။ သို့ရာတွင် Internet ကို အသုံးပြုပြီးတော့ ကျူးလွန်တဲ့ပြစ်မှုများကို ထိထိရောက်ရောက်အရေးယူအပြစ်နိုင်ရန် အတွက် နိုင်ငံတကာစံနှုန်းများနှင့်ညီတဲ့ Cyber Law တစ်ရပ်ပေါ်ထွန်းလာစေရေးအတွက် ကော်မတီ ဖွဲ့ ဆောင်ရွက်လျက်ရှိပါတယ်။ ဒီနေရာမှာလည်း ၂၀၀၄ ခုနှစ်က ထုတ်တဲ့ Electronic Transom Law ကို ပြုပြင်မလား။ အသစ်ရေးဆွဲမလားဆိုတဲ့အချက်လေး ကျွန်တော်တို့ ညှိနှိုင်းဆောင်ရွက် လျက်ရှိပါတယ်။ (၃)ကတော့ ဆက်သွယ်ရေးဝန်ဆောင်မှုလုပ်ငန်းလိုင်စင်အရ ကုမ္ပဏီများနှင့် ထိန်းသိမ်းကြပ်မတ်ခြင်း၊ Socid Medid နှင့် လူမှုကွန်ရက်ဝန်ဆောင်မှုပေးသူများနှင့် ပူးပေါင်း ဆောင်ရွက်ခြင်း ဆိုပြီးတော့ ကျွန်တော်တို့ ဆောင်ရွက်ရမှာဖြစ်ပါတယ်။ ဒီနေရာမှာ ISP ဆိုတဲ့ Internet Service Provider တွေ၊ ဆက်သွယ်ရေးဝန်ဆောင်မှုလုပ်ငန်းလိုင်စင်ရကုမ္ပဏီတွေ Mobile Operator တွေနဲ့ ဥပဒေ၊ နည်းဥပဒေများနှင့်အညီ ထိန်းသိမ်းကြပ်မတ်ဆောင်ရွက်သွားစေမှာဖြစ်ပါ တယ်။ Facebook ကနေပြဌာန်းထားတဲ့ လူမှုကွန်ရက်ဆိုင်ရာ စံနှုန်းတွေ ဝေငှထားပါတယ်။ အဲဒါကလည်းပဲ ကျွန်တော်တို့ နဲ့ Facebook နဲ့ နှစ်ကြိမ် ရှိပါပြီ။ ဒီ Regiond Director တွေနဲ့ ကျွန်တော်တို့ လာရောက်ပြီးတော့ ညှိနှိုင်းပါတယ်။ ကျွန်တော်တို့အနေနဲ့ Facebook တွေကို ခင်ဗျား တို့ ကွပ်ကဲမပေးဘူးလား။ ထိန်းကျောင်းမပေးဘူးလားလို့ ဆွေးနွေးတဲ့အခါမှာ သူတို့အနေနဲ့က ဒီအားလုံးလိုလို သူပြောတဲ့အချက်ကတော့ သူတို့သည် Facebook ကိုသုံးစွဲတာများတဲ့အတွက်ကြောင့် Internet သုံးစွဲမှုနှုန်းဟာ ကမ္ဘာမှာ အများဆုံးသုံးစွဲနေတဲ့ နိုင်ငံဖြစ်တယ်ဆိုပြီးတော့ ပထမချီးကျူးပါတယ်။ ဒုတိယကတော့ ကျွန်တော်တို့ ပြည်သူလူထုဟာ Sign In မလုပ်ခင်မှာ ဖတ်ရမယ့် Community Standard တွေ မဖတ်ပါဘူး။ Sign In မလုပ်ခင်မှာ ဒါတွေကိုတော့ လိုက်နာရမှာပဲ ဆိုတဲ့အချက်တွေ ကို မဖတ်ဘဲနဲ့ သုံးစွဲနေကြတာပါဆိုပြီးတော့ ပြောတော့ ကျွန်တော် နည်းနည်းတော့ တကယ်လည်းပဲ ကျွန်တော်တို့ ဒီလို အားလုံးကို ပညာပေးဖို့လိုတယ်။ ပြည်သူလူထုကိုတော့ သိအောင်လုပ်ဖို့လိုတယ် ဆိုတဲ့အချက်ကတော့ အများကြီးမှန်ကန်ပါတယ်။ ဒါကြောင့်လည်းပဲ ဒီဟာတွေကို တတ်နိုင်သမျှ အခုနက Facebook တွေနဲ့ပဲ ညှိနှိုင်းပြီးတော့ ပြောပါတယ်။ အဲဒီမှာလည်း Facebook Gozo Monitor Qq692 International mouse: 26092009:01200 ဆိုတော့လည်းပဲ သူက ကြည့်ရှုခွင့်ရှိပါတယ်။ ကျွန်တော်တို့ ဝင်ရောက်ပြီး ကြည့်ရှုခွင့်ရှိပါတယ်။ ဒါတွေဟာ Privacy ရှိထားသော အခုနက Limited Group တွေကိုတော့ ဝင်ခွင့်မရှိပါဘူး။ အားလုံးကို Share ထားတဲ့ဆိုခဲ့ရင်တော့ အဲဒီ Account တွေကိုကြည့်ရှုလို့ရပါတယ်ဆိုပြီးတော့ ဆွေးနွေးထားတာရှိပါတယ်။ ဒါကြောင့် ကျွန်တော်တို့ ဒီ ဆောင်ရွက်မယ်ဆိုရင်လည်း ဥပဒေနဲ့အညီ ဆောင်ရွက်မှာဖြစ်ပါတယ်။ သက်ဆိုင်ရာ အဖွဲ့အစည်းတစ်ခုခုက စောင့်ကြပ်ကြည့်ရှုဖော်ထုတ် အရေးယူခြင်းဆိုတဲ့ တစ်ခုကိုလည်း ကျွန်တော်တို့ လုပ်ဖို့ရာအတွက် ကျွန်တော်တို့ ဝန်ကြီးဌာနနဲ့၊ သမ္မတရုံးနဲ့၊ ရှေ့နေချုပ်ရုံးတို့နဲ့ အားလုံးညှိနှိုင်းပြီးတော့ ကျွန်တော်တို့ Monitoring လုပ်ဖို့အဖွဲ့။ အခုနကတုန်းကပြောတဲ့ ပုဂ္ဂလိကအခွင့်အရေးကို ကာကွယ်တဲ့ဥပဒေကိုလည်း မထိခိုက်စေဘဲ အခုနက အခြေခံဥပဒေပါအချက်အလက်တွေ၊ ပြည်သူတွေရဲ့ လွတ်လပ်ခွင့်ကိုလည်း မထိခိုက်စေဘဲ ကျွန်တော်တို့ရဲ့ တာဝန်နဲ့အညီ ဆောင်ရွက်ထားလျက်ရှိပါကြောင်း တင်ပြအပ်ပါတယ်။ ဒီနေရာမှာ အခုနတုန်းက ကော်မတီတစ်ခုတည်း၊ ဝန်ကြီးဌာနတစ်ခုတည်း၊ အစိုးရတစ်ဖွဲ့တည်း နဲ့ ဆောင်ရွက်လို့မရဘဲနဲ့ အားလုံးအကြံပြု ကြတဲ့အတိုင်းပဲ ပြည်သူ့လွှတ်တော်ကိုယ်စားလှယ်တွေရော၊ ကျောင်းသူကျောင်းသားတွေကို သင်ပြမယ့် ဆရာဆရာမတွေရော၊ မိဘတွေရော တစ်ဦးချင်းစီ တစ်ဦး ချင်းစီအားလုံး ပြည်သူလူထုတစ်ရပ်လုံး ပူးပေါင်းပါဝင်ဆောင်ရွက်ကြမှသာလျှင် ပိုပြီးတော့ကောင်းတဲ့ တကယ့်တာဝန်သိတဲ့ လူမှုကွန်ရက်ကို သုံးစွဲတဲ့သူတွေဖြစ်လာမယ်ဖြစ်ပါတယ်။ IT နည်းပညာအလွဲ သုံးစွဲမှုတွေကိုလည်း ကာကွယ်နိုင်မှာဖြစ်ပါတယ်။ ဒါကြောင့် ကျွန်တော်ကတော့ ဒီအဆိုရှင်နဲ့တကွ အားလုံးသော ဆွေးနွေးကြသော ပြည်သူ့လွှတ်တော် အားလုံးကိုလည်း ကျေးဇူးတင်ပါတယ်။ သူရဲ့အဆို ကို ကျွန်တော်က အတည်ပြု သင့်ကြောင်း ထောက်ခံတင်ပြဆွေးနွေးအပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type='speaker'>
ဒီနေရာမှာ တစ်ခုပဲ ကျွန်တော် ရှင်းရှင်းလင်းလင်းသိချင်ပါတယ်။ ဝန်ကြီးဌာနက ရှေ့ပိုင်းကပြောသွားတာကတော့ ဆိုးကျိုးကောင်းကျိုးတွေပြောသွားပြီးတော့ ခုနပြောသွားတဲ့ထဲမှာ ကျွန်တော်မှတ်မိသလောက်က အလွဲသုံးပြီးတော့လုပ်တာတွေကို ပြောသွားတယ်။ အခုနောက်ဆုံးပြော တဲ့အခါကျတော့ ဘာပြောလဲဆိုရင် သူ့ရဲ့အဆိုကို အတည်ပြုဖို့ဆိုပြီးပြောသွားတယ်။ အဲဒီတော့ ကျွန်တော်ပွင့်ပွင့်လင်းလင်းပေးမယ်။ အဆိုရှင်သဘောထားမမေးခင်။ ဝန်ကြီးဌာနက အဆိုရှင်ပြောတဲ့ IT နည်းပညာသုံးစွဲမှုကို လိုအပ်သလိုစောင့်ကြည့်ထိန်းကျောင်းနိုင်ရန် Monitoring ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို အတည်ပြုချင်တာလား၊ ဝန်ကြီးဌာန ဒီနေရာမှာ ရှင်းအောင်မေးရပါမယ်။ ဒါမှမဟုတ် ရှေ့ပိုင်းမှာဆွေးနွေးသွားသလို IT နည်းပညာအလွဲသုံးစားပြုပြီးတော့လုပ်တဲ့ဟာတွေကို Monitoring လုပ်ပြီးတော့ ပြည်ထောင်စုအစိုးရအား တိုက်တွန်းကြောင်းအဆို ကို အတည်ပြု ချင်တာလား၊ ဒါလေးက နည်းနည်းကွာတယ်။ ဒါကြောင့်မို့ ရှင်းအောင်ပြောပေးပါ။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ IT နည်းပညာသုံးစွဲမှုဆိုတဲ့စကားလုံးနဲ့ဆိုရင်တော့ အမှန်ကတော့ IT နည်းပညာ သည် နည်းပညာသာဖြစ်ပါတယ်။ Tools သာ လက်နက်သုံးအသုံးကိရိယာသာဖြစ်ပါတယ်။ တကယ် တမ်းတော့ ဒီဟာကြီးကလည်း အင်မတန်ကျယ်ပြန့်ပါတယ်။ ဒီအဆိုရှင်ဆိုလိုတာကလည်းပဲ အလွဲသုံးစွဲ တာကို ကာကွယ်စေချင်တာလို့ ကျွန်တော်နားလည်ပါတယ်။ သူ့ရဲ့အဆိုတင်သွင်းတဲ့စာတွေလည်း ကျွန်တော်အကုန်လုံးနားထောင်ပါတယ်။ ဖတ်ရှုပါတယ်။ ဒါကြောင့် အဆိုရှင်ရော အားလုံးဟာ အလွဲ သုံးစွဲမှုလို့ ကျွန်တော်နားလည်ပါတယ်။ ဒါကြောင့် ကျွန်တော့်အနေနဲ့တော့ IT နည်းပညာအလွဲသုံးစွဲ မှုကို လိုအပ်သလို စောင့်ကြည့်ထိန်းသိမ်းခြင်းဆိုတဲ့ဟာကို ကျွန်တော် စောင့်ကြည့်ထိန်းသိမ်းခြင်း ပြုလုပ်ရန် ပြည်ထောင်စုအစိုးရအား တိုက်တွန်းကြောင်းဆိုတဲ့အဆိုကို အတည်ပြုသင့်ပါကြောင်း ကျွန်တော်ထောက်ခံတင်ပြအပ်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='1473'>ဒေါ်ယဉ်မင်းလှိုင်(ဂန့်ဂေါမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များရှင့်။ ကျွန်မ၏အဆိုကို အကြံပြု ဆွေးနွေးခဲ့ကြသော လွှတ်တော်ကိုယ်စားလှယ်များကိုလည်းကောင်း၊ ထောက်ခံဆွေးနွေးခဲ့ကြသော လွှတ်တော်ကိုယ်စားလှယ်များကိုလည်းကောင်း အထူးကျေးဇူးတင်ကြောင်း ပြောကြားလိုပါတယ်။ အသေးစိတ်ပြန်လည်ဖြေကြားပေးသော ပြည်ထောင်စုဝန်ကြီးကိုလည်း ကျေးဇူးတင်ပါတယ်ရှင်။ ရှေ့က ကိုယ်စားလှယ်များ ဆွေးနွေးခဲ့ကြသလိုပါပဲ။ ကျွန်မ ဒီအဆိုကို တင်ခဲ့တာဟာ ပြည်သူလူထုရဲ့ ပုဂ္ဂိုလ်ရေး လွတ်လပ်ခွင့်ကိုလည်းကောင်း၊ သတင်းအချက်အလက်ရယူပိုင်ခွင့်ကိုလည်းကောင်း၊ ထိခိုက်စေချင်လို့မဟုတ်ပါဘူး။ ကိုယ်စားလှယ်ကြီး ဦးနိုင်ထူးအောင် ဆွေးနွေးသွားသလိုပါပဲ။ လျင်မြန်စွာနဲ့ တိုးတက်လာတဲ့ IT နည်းပညာသုံးစွဲမှုကနေ သတင်းအမှားများ၊ အမုန်းစကားများ ပျံ့နှံ့ ခြင်းတွေကိုသာ တားဆီးနိုင်ပြီး နည်းပညာရဲ့အကျိုးကျေးဇူးကို ပြည်သူတို့ အပြည့်အဝရရှိနိုင်ဖို့ အတွက် ဒီအဆိုကို တင်ခဲ့တာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင့်။ ကျွန်မရဲ့ အဆိုတင်သွင်းမှုနိဂုံးချုပ်မှာ လည်း ပါပါတယ်။ IT နည်းပညာအလွဲသုံးစွဲမှုများကို စောင့်ကြည့်ထိန်းကျောင်းနိုင်ရန် ဒီအဆိုကို တင်သွင်းခဲ့ခြင်းဖြစ်ပေမဲ့ အဆိုရဲ့ခေါင်းစဉ်မှာတော့ Typing Error ကြောင့် အလွဲဆိုတဲ့ စာလုံး ကျန်ရှိခဲ့ ပါတယ်။ သို့ဖြစ်ပါ၍ ပို့ဆောင်ရေးနှင့် ဆက်သွယ်ရေးဝန်ကြီးဌာန ဝန်ကြီး ရှင်းလင်းပြောကြားခဲ့သလိုပဲ ကျွန်မရဲ့အဆိုကို လူငယ်လူရွယ်များ အကျင့်စာရိတ္တပျက်ပြားစေခြင်း၊ ရပ်ရွာတည်ငြိမ်အေးချမ်းမှု ပျက်ပြားစေခြင်းတို့ကြောင့် IT နည်းပညာအလွဲသုံးစွဲမှုကို လိုအပ်သလို စောင့်ကြည့်ထိန်းကျောင်းနိုင် ရန်၊ Monitoring ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို အတည်ပြု ပေး နိုင်ရန် တင်ပြအပ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါ်ယဉ်မင်းလှိုင်၊ ဂန့်ဂေါမဲဆန္ဒနယ်က တင်သွင်းတဲ့အဆိုကို ကိုယ်စားလှယ်ငါးဦးက ဆွေးနွေးပြီး ပို့ဆောင်ရေးနှင့် ဆက်သွယ်ရေးဝန်ကြီးဌာန က အဆိုအား လူငယ်လူရွယ်များအကျင့်စာရိတ္တပျက်ပြားစေခြင်း၊ ရပ်ရွာတည်ငြိမ်အေးချမ်းမှုပျက်ပြား စေခြင်းတို့ကြောင့် IT နည်းပညာအလွဲသုံးစွဲမှုကို လိုအပ်သလို စောင့်ကြည့်ထိန်းကျောင်းနိုင်ရန်၊ (Monitoring) ပြုလုပ်နိုင်ရန် ပြည်ထောင်စုအစိုးရအား တိုက်တွန်းကြောင်းဟု ပြင်ဆင်သင့်ကြောင်း တင်ပြခဲ့ပြီး အဆိုရှင်ကလည်း ၎င်းစာသားအတိုင်း သဘောတူကြောင်း ပြောကြားခဲ့ပါတယ်။ ဒါကြောင့် ဒေါ်ယဉ်မင်းလှိုင် တင်သွင်းတဲ့အဆိုကို အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဒေါ်ယဉ်မင်းလှိုင် တင်သွင်းတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာန ပြည်ထောင်စုဝန်ကြီး ပြန်လည် ထွက်ခွာနိုင်ပါတယ်။
</speech>
</new_section></motion>
</section>
<section value = 'Bill'>
<bill>
<title>သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီက တင်သွင်းသည့် တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်း ရေးဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့် အတည်ပြုရန် လွှတ်တော်၏ အဆုံးအဖြတ် ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ သယံဇာတနှင့် သဘာဝပတ်ဝန်းကျင် ထိန်းသိန်းရေးဆိုင်ရာကော်မတီက တင်သွင်းသော တောရိုင်းတိရစ္ဆာန်နှင့် သဘာဝအပင်များ ကာကွယ် ရေးနှင့် သဘာဝနယ်မြေများ ထိန်းသိမ်းရေးဥပဒေကြမ်းနှင့်စပ်လျဉ်းပြီး ဒုတိယအကြိမ် ပြည်သူ့ လွှတ်တော် ဆဋ္ဌမပုံမှန်အစည်းအဝေး တတိယနေ့ (၂၀-၁၀-၂၀၁၇ ရက်နေ့)တွင် ဥပဒေကြမ်း ကော်မတီက အစီရင်ခံစာကို ဖတ်ကြားရှင်းလင်းခြင်းပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂၄-၁၀-၂၀၁၇ ရက် နောက်ဆုံးထားပြီး အမည်စာရင်းတင်သွင်းရန် တောင်းခံခဲ့သော်လည်း ပြင်ဆင်ချက်အဆို တင်သွင်းလာတဲ့ ကိုယ်စားလှယ်တစ်ဦးမျှမရှိပါ။ ဒါကြောင့် တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေးဥပဒေကြမ်းနှင့်စပ်လျဉ်းပြီး ဥပဒေကြမ်း ကော်မတီရဲ့ အစီရင်ခံစာတင်ပြချက်အတိုင်း ပြင်ဆင်ချက်ဖြင့် အတည်ပြုရန် လွှတ်တော်က သဘောတူ ပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် တောရိုင်းတိရစ္ဆာန်နှင့် သဘာဝအပင်များကာကွယ်ရေးနှင့် သဘာဝနယ်မြေများထိန်းသိမ်းရေးဥပဒေ ကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ အစီရင်ခံစာတင်ပြချက်အတိုင်း ပြင်ဆင်ချက်ဖြင့် အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၁ အရ ဆက်လက် ဆောင်ရွက်သွားမည်ဖြစ်ကြောင်း ကြေညာပါတယ်။ (ဩဘာသံများ)
</speech>
</bill></section>
</discussion><postface>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဒသမနေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် ဆဋ္ဌမ ပုံမှန်အစည်းအဝေး (၁၁)ရက်မြောက်နေ့ကို ၂၀၁၇ ခုနှစ်၊ နိုဝင်ဘာလ ၁၄ ရက် (အင်္ဂါနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါ တယ်။ (ဩဘာသံများ)
</speech>
</postface>
</transcript>
</doc>
