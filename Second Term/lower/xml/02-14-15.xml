<doc>
<docinfo>
<docno>02-14-15.xml</docno>
<pdf>02-14-15.pdf</pdf>
<term value="02">ဒုတိယအကြိမ်</term>
<session value="14" />
<sittingday value="15" />
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့မှတ်တမ်း</title>
<date value='13-12-2019'>၁၃၈၁ ခုနှစ်၊ နတ်တော်လပြည့်ကျော် ၂ ရက် (၂၀၁၉ ခုနှစ်၊ ဒီဇင်ဘာလ ၁၃ ရက်)သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့ လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို နံနက် ၁၀ နာရီင်ကျင်းပပါသည်။ ပြည်သူ့လွှတ်တော် အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယ အကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ အစီအစဉ် စတင်ပါတော့မယ်။</speech>
<title>ပြည်သူ့လွှတ်တော်ဥက္ကဋ္ဌ နေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။ ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက် သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။ ကိုယ်စားလှယ်များ။ ။ မင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့မှာ ပြည်သူ့ လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့် ရှိတဲ့ ပြည်သူ့လွှတ်တော်ကိုယ်စားလှယ် ၄၃၂ ဦးရှိသည့်အနက် ၃၈၁ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေစုစုပေါင်းရဲ့ ၈၈.၁၉ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ် ၄ ဖြစ်ပါတယ်။ ယခုအစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။</speech>
<speech><mp id="1482">ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ ဒီဇင်ဘာလ ၁၃ ရက်နေ့ ဒုတိယအကြိမ် ပြည်သူ့လွှတ်တော်(၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူလွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၂ ဦးရှိပြီး တက်ရောက်သူကိုယ်စားလှယ် ၃၈၁ ဦးရှိကာ ယနေ့ခွင့်ပန်ကြားသူ ၂၂ဦး ရှိပါတယ်။ ခွင့်ပန်ကြားသူများမှာ - (၁) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၁ ရက်၊ (၂) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၃) လသာမဲဆန္ဒနယ်မှ ဒေါ်ခင်မို့မို့အောင် ခွင့် ၁ ရက်၊ (၄) ဇီးကုန်းမဲဆန္ဒနယ်မှ ဦးဉာဏ်ထွန်း ခွင့် ၁ ရက်၊ (၅) နတ်တလင်းမဲဆန္ဒနယ်မှ ဦးခင်အေး ခွင့် ၁ ရက်၊ (၆) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၈ ရက်၊ (၇) အလုံမဲဆန္ဒနယ်မှ ဦးရဲလွင် ခွင့် ၁ ရက်၊ (၈) ပလက်ဝမဲဆန္ဒနယ်မှ ဦးစိန်အောင် ခွင့် ၁ ရက်၊ (၉) လေရှီးမဲဆန္ဒနယ်မှ ဦးကျော်ဌေး ခွင့် ၈ ရက်၊ (၁၀) ဝက်လက်မဲဆန္ဒနယ်မှ ဦးမြင့်သိန်း ခွင့် ၁ ရက်၊ (၁၁) တန့်ဆည်မဲဆန္ဒနယ်မှ ဦးမြင့်ထွန်း ခွင့် ၁ ရက်၊ (၁၂) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၁ ရက်၊ (၁၃) ရှားတောမဲဆန္ဒနယ်မှ ဒေါ်ဝင့်ဝါထွန်း ခွင့် ၁ ရက်၊ (၁၄) အုတ်တွင်းမဲဆန္ဒနယ်မှ ဒေါ်ချိုချို ခွင့် ၁ ရက်၊ (၁၅) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၁ ရက်၊ (၁၆) မြစ်သားမဲဆန္ဒနယ်မှ ဒေါက်တာလင်းလင်းကျော် ခွင့် ၁ ရက်၊ (၁၇) ပင်လည်ဘူးမဲဆန္ဒနယ်မှ ဦးမင်းနောင် ခွင့် ၁ ရက်၊ (၁၈) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၁၉) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁ ရက်၊ (၂၀) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၈ ရက်၊ (၂၁) တိုက်ကြီးမဲဆန္ဒနယ်မှ ဦးကျော်မြင့် ခွင့် ၁ ရက်နှင့် (၂၂) ပြင်ဦးလွင်မဲဆန္ဒနယ်မှ ဒေါက်တာအောင်ခင် ခွင့် ၁ ရက်တို့ဖြစ်ကြပါတယ်။ ယခင်ခွင့် ပန်ကြားသူ ၂၉ ဦး၊ ယနေ့ခွင့်ပန်ကြားသူ ၂၂ ဦး စုစုပေါင်း ခွင့်ပန်ကြားသူ ၅၁ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် သတ်မှတ်ခွင့်ပြုပေးပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၂ ဦး၊ ယခင်က ခွင့်ပန်ကြား၍ခွင့်ပြုထားသူ ၂၉ ဦး၊ ယနေ့ ခွင့်ပြုထားသူ ၂၂ ဦးဖြစ်၍ လွှတ်တော်ကခွင့်ပြုထားသူ စုစုပေါင်း ၅၁ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်ကသဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<Q-A>
<title>ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့ အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။</speech>
<title>ဒဂုံမြို့သစ်(တောင်ပိုင်း)မဲဆန္ဒနယ် ရေစီးရေလာကောင်းမွန်ရေးအတွက် စီမံချက်ရေးဆွဲ၍ ဘဏ္ဍာငွေ လျာထားသတ်မှတ်ပေးပြီး လမ်းမကြီး(၁၀)လမ်းကို အုတ်ပါတ်ကားရေမြောင်းများ သို့မဟုတ် ပရီကတ်ရေမြောင်းများ အမြန်ဆုံးပြုလုပ်ပေး၍ ဆက်စပ်လျက်ရှိသော သိမ်ကျောင်းချောင်း၊ ဘဲတန်းချောင်း၊ ကွေ့မချောင်း၊ မဓမကြီးရိုးချောင်းနှင့် ဧရာဝဏ်ဆက်စပ်မြောင်းများကို ရှင်းလင်း ပေးပါရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ ဒဂုံမြို့သစ်(တောင်ပိုင်း)မဲဆန္ဒနယ်မှ ဦးအေးနိုင် မေးမြန်းဖို့ဖြစ်ပါ တယ်။</speech>
<speech><mp id="1546">ဦးအေးနိုင်(ဒဂုံမြို့သစ်(တောင်ပိုင်း)မဲဆန္ဒနယ်</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး၊ ဒုတိယဥက္ကဋ္ဌကြီးနှင့် ပြည်ထောင်စုအဆင့်အဖွဲ့ အစည်းဝင်များ၊ ပြည်သူ့ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်က တော့ ဒဂုံမြို့သစ်(တောင်ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးနိုင် ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုသည့်မေးခွန်းကတော့ ဒဂုံမြို့သစ် (တောင်ပိုင်း)ရေစီးရေလာကောင်းမွန်စေရေးအတွက် စီမံချက်များရေးဆွဲ၍ ဘဏ္ဍာငွေလျာထား သတ်မှတ်ပေးပြီးတော့ လမ်းမကြီး(၁၀)လမ်းကို အုတ်ပါတ်ကားရေမြောင်းများ သို့မဟုတ် ပရီကတ် ရေမြောင်းများ အမြန်ဆုံးပြုလုပ်ပေး၍ ဆက်စပ်လျက်ရှိသော သိမ်ကျောင်းချောင်း၊ ဘဲတန်းချောင်း၊ ကွေ့မချောင်း၊ မဓမကြီးရိုးချောင်းနှင့် ဧရာဝဏ်ဆက်စပ်မြောင်းများကို ရှင်းလင်းပေးပါရန်အစီအစဉ် ရှိ/မရှိမေးခွန်း ဖြစ်ပါတယ်။ = - ဒီမေးခွန်းကတော့ ကျွန်တော်တို့မြို့နယ်အတွင်း လွှတ်တော် ကိုယ်စားလှယ်များနှင့် ပြည်သူလူထုတွေ့ဆုံပွဲတိုင်းမှာ မြို့နယ်နေပြည်သူလူထုမှ အထူးဆောင်ရွက် ပေးစေချင်သော လုပ်ငန်းစဉ်တစ်ခုတည်းက ဖြစ်ပါတယ်။ ကျွန်တော်တို့ ဒဂုံမြို့သစ်(တောင်ပိုင်း) ကောင်းမွန်ရေးဟာ နှစ်စဉ်ကြုံတွေ့နေရသော အခက်အခဲလုပ်ငန်းစဉ်တစ်ခုဖြစ်ပါတယ်။ နှစ်စဉ် မိုးတွင်းရောက်ပီဆိုတိုင်း စာသင်ကျောင်းတချို့ ရေမြုပ်၍ကျောင်းပိတ်နေရခြင်း၊ ရပ်ကွက်အချို့ လမ်းများ၊ အိမ်အောက်ထပ်များ ရေမြုပ်နေရခြင်း၊ ရေမြောင်းများပိတ်ဆို့၍ ရေစီးရေလာမကောင်း ခြင်းတို့ကို ကြုံတွေ့နေရပြီး ၁၀၆၊ ၁၀၇၊ ၁၀၄၊ ၁၀၅ ရပ်ကွက်များဟာ နွေရာသီမှာပင် ရေမြုပ်နေရ ပါတယ်။ စည်ပင်သာယာအဖွဲ့မြို့နယ်ပြည်သူများ စုပေါင်း၍ မြောင်းဆယ်ခြင်း၊ မြောင်းဖောက်ခြင်း များ နှစ်စဉ်နှစ်တိုင်းလုပ်နေကြပြီး ၎င်းမြောင်းများမှာလည်း နှစ်စဉ်ပြန်လည်ပိတ်မြဲပိတ်ပြီး လုံးချာ လည်နေရသဖြင့် လူပန်း၊ ငွေပန်းဖြစ်နေရပါတယ်။ အဓိကလမ်းမကြီးများဖြစ်တဲ့ ပြည်ထောင်စု လမ်းမကြီး၊ လှော်ကားလမ်းမကြီး၊ စည်ပင်သာယာလမ်းမကြီး၊ ရတနာပုံလမ်းမကြီး၊ မောင်းမကန် ကမ်းသာလမ်းမကြီး၊ ကျန်စစ်သားလမ်း၊ ပုဂံလမ်း၊ ရိုးမရိပ်သာလမ်း၊ ဂရုဏလမ်း၊ မင်းရဲကောင်းမွန် လမ်းများကို အုပ်ပါတ်ကားရေမြောင်းများ သို့မဟုတ် ပရီကတ်ရေမြောင်းများပြုလုပ်ပြီးတော့ အဓိက ရေထွက်ပေါက်များဖြစ်တဲ့ သိမ်ကျောင်းချောင်းရေထွက်ပေါက်၊ သနက(၃) ခြံစည်းရိုးဝင်းမှတစ်ဆင့် ဘဲတန်းချောင်းရေထွက်ပေါက်၊ မြယမုံစမ်းရေထွက်ပေါက်၊ မဓကကြီးချောင်းရေထွက်ပေါက်၊ ဧရာဝဏ်လမ်းမြောင်းရေထွက်ပေါက်များကို ရှင်းလင်းပြီး ရေများထွက်စေခြင်းဖြင့် ၎င်းရေစီးရေလာ ကိစ္စကို ပြေလည်သွားမှာဖြစ်ပါတယ်။ ဒါကြောင့် အုပ်ပါတ်ကားရေမြောင်းများ သို့မဟုတ် ပရီကတ်ရေမြောင်းများ ပြုလုပ်ပေးရန် မြို့နယ်တစ်ခုလုံးအတွက် စီမံချက်ရေးဆွဲပြီး ဘဏ္ဍာနှစ်အလိုက် ခွဲဝေချထားပြီး မည်သည့်ဘဏ္ဍာနှစ် တွင် တစ်မြို့နယ်လုံးပြီးစီးအောင်ဆောင်ရွက်ပေးသည်ကို ရှင်းရှင်းလင်းလင်းသိချင်ပါတယ်။ ချပြစေ ချင်ပါတယ်။ ပြည်သူများရဲ့ ဆန္ဒသဘောထားလည်း ဖြစ်ပါတယ်။ သို့အတွက် ယခုမေးခွန်းကို မေးခြင်းဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့်တင်ပြခွင့်ပြုပါ။ ယခုပုံကတော့ မြို့နယ်ရဲ့ ဒေသအလိုက်၊ရပ်ကွက်အလိုက်၊ လမ်းအလိုက် သက်ဆိုင်ရာမြစ်ချောင်းထွက်ပေါက်များကို တင်ပြထားခြင်းဖြစ်ပါတယ်။ ပြည်ထောင်စုလမ်းမကြီး၊ စည်ပင်သာလမ်းမကြီး၊ မောင်းမကန် လမ်းမကြီးနှင့် လှော်ကားလမ်းမကြီးများကို အုတ်ပါတ်ကားမြောင်းပြုလုပ်ပေးခြင်းဖြင့် သိမ်ကျောင်း ချောင်းနှင့် မြယမုံစမ်ရေထွက်ပေါက်မှ ငမိုးရိပ်မြစ်ထဲကို စီးဆင်းသွားမှာဖြစ်ပါတယ်။ ရတနာပုံ လမ်း၊ ကျန်စစ်သားလမ်း၊ ရိုးမရိပ်သာလမ်း၊ ဂရုဏာလမ်းများကို အုတ်ပါတ်ကားရေမြောင်းများ ပြုလုပ်ပေးခြင်းဖြင့် သနက(၃)ခြံစည်းရိုးမှတစ်ဆင့် ဘဲတန်းချောင်းမှတစ်ဆင့် ငမိုးရိပ်မြစ်ထဲကို စီးဆင်းသွားမှာ ဖြစ်ပါတယ်။ တခြားလမ်းများမှာတော့ မမရိုးချောင်း၊ ဧရာဝဏ်မြောင်းများမှာ စီးဝင်သွားမှာဖြစ်ပါတယ်။ ဆောင်ရွက်ပေးနိုင်ရန်အတွက် ရန်ကုန်မြို့တော်ဝန်ကြီး ဦးမောင်စိုးအား ဖိတ်ခေါ်၍ နှစ်ကြိမ်တိုင်လာရောက်ကြည့်ရှုခဲ့ပြီးတော့ ညွှန်ကြားပေးခဲ့ခြင်း၊ ရန်ကုန်မြို့တော် စည်ပင် သာယာမှ အတွင်းရေးမှူး ဒေါ်လှိုင်မော်ဦးအား ဖိတ်ခေါ်၍ နှစ်ကြိမ်တိုင် လာရောက်ညွှန်ကြား ပေးခဲ့တဲ့အတွက် ၂၀၁၈-၂၀၁၉ ဘဏ္ဍာရေးနှစ်မှာ ရှစ်ပေမြောင်း ၅၇၀ ပေတစ်ခုနှင့် ခြောက်ပေ မြောင်း ပေ ၁၃၀၀ တစ်ခုကို ဆောင်ရွက်ပေးခဲ့ပါတယ်။ ယခု ၂၀၁၉-၂၀၂၀ ဘဏ္ဍာရေးနှစ်တွင်လည်း ရှစ်ပေမြောင်း ပေ ၅၀၀ ချထားပေးခဲ့ပါတယ်။ ဒါကြောင့် အမြန်ဆုံးစီမံချက်များ ချမှတ်စီမံ ဆောင်ရွက်ပေးနိုင်ဖို့လည်း တောင်းဆိုရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားရန် ဖြစ်ပါတယ်။</speech>
<speech><agency id="40">ဦးညီထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ ပထမဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ရန်ကုန်တိုင်းဒေသကြီး၊ ဒဂုံမြို့သစ်(တောင်ပိုင်း)မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအေးနိုင်၏ ဒဂုံမြို့သစ်(တောင်ပိုင်း)မြို့နယ် ရေစီးရေလာကောင်းမွန်စေရေး အတွက် စီမံချက်ရေးဆွဲ၍ ဘဏ္ဍာငွေလျာထားသတ်မှတ်ပေးပြီး ပြည်ထောင်စုလမ်းမကြီး၊ လမ်းမကြီးအပါအဝင် လမ်းမကြီး(၁၀)လမ်းကို အုတ်ပါတ်ကားရေမြောင်းများ သို့မဟုတ် ပရီကတ် ရေမြောင်းများ အမြန်ဆုံးပြုလုပ်ပေး၍ ဆက်စပ်လျက်ရှိသော သိမ်ကျောင်းချောင်း၊ ဘဲတန်းချောင်း၊ ကွေ့မချောင်း၊ မဓမကြီးရိုးချောင်းနှင့် ဧရာဝဏ်ဆက်စပ်မြောင်းများကို ရှင်းလင်းပေးပါရန် အစီအစဉ် ရှိ/မရှိ သိရှိလိုခြင်းမေးခွန်းနှင့်စပ်လျဉ်းပြီး ရန်ကုန်တိုင်းဒေသကြီးအစိုးရအဖွဲ့ရဲ့ ဖြေကြားချက်ကို ကျွန်တော်ကိုယ်စား ဖြေကြားတင်ပြသွားမှာ ဖြစ်ပါတယ်။ ဖြေကြားချက်မှာ ဒဂုံမြို့သစ်(တောင်ပိုင်း)မြို့နယ်ရေစီးရေလာကောင်းမွန်စေရေးအတွက် စီမံချက်ရေးဆွဲ၍ ဘဏ္ဍာငွေလျာထားသတ်မှတ်ပေးပြီး လမ်းမကြီး(၁၀)လမ်းကို အုတ်ပါတ်ကား ရေမြောင်းများ သို့မဟုတ် ပရီကတ်ရေမြောင်းများ အမြန်ဆုံးပြုလုပ်ပေးရန်အတွက် လာမည့် ၂၀၂၀-၂၀၂၁ ဘဏ္ဍာရေးနှစ်တွင် ဘဏ္ဍာငွေခွဲဝေရရှိမှုအပေါ်မူတည်၍ ဆောင်ရွက်ပေးသွားမည် ဖြစ်ပြီး လမ်းမကြီး(၁၀)လမ်းနှင့်ဆက်စပ်လျက်ရှိသော သိမ်ကျောင်းချောင်း၊ ဘဲတန်းချောင်း၊ ကွေ့မချောင်း၊ မဓမကြီးရိုးချောင်းနှင့် ဧရာဝဏ်ဆက်စပ်မြောင်းများကို စီမံချက် ရေးဆွဲ၍ ရှင်းလင်းဆောင်ရွက်ပေးမည်ဖြစ်ကြောင်း ရန်ကုန်တိုင်းဒေသကြီးအစိုးရအဖွဲ့၏ ဖြေကြား ချက်ကို ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>မကွေးမြို့နယ်၊ အောင်မင်္ဂလာရပ်ကွက်၊ ရန်ကင်းရပ် မြို့ပတ်လမ်းတွင် တည်ရှိခဲ့သော ရေထိန်းကန် (ရွှေလက်ပံ)ရေကန် ပြန်လည်တူးဖော်ဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">မကွေးမဲဆန္ဒနယ်မှ ဦးမြင့်ဦး မေးမြန်းဖို့ဖြစ်ပါတယ်။</speech>
<speech><mp id="1453">ဦးမြင့်ဦး(မကွေးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ကြွရောက်လာကြတဲ့ ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး၊ မကွေးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ ကျွန်တော့်အနေနဲ့ မကွေးတိုင်းဒေသကြီး၊ မကွေး မြို့နယ်၊ အောင်မင်္ဂလာရပ်ကွက်အုပ်စု၊ ရန်ကင်းရပ်ကွက် မြို့ပတ်လမ်းမှာတည်ရှိခဲ့တဲ့ ရေထိန်းကန် ကို ပြန်လည်တူးဖော်ဆောင်ရွက်ပေးနိုင်ပါရန် အစီအစဉ်ရှိ/မရှိနှင့်ပတ်သက်ပြီး မဲဆန္ဒရှင်ပြည်သူများ ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ Power Point အသုံးပြုခွင့်ပြုပါခင်ဗျား။ ဒါကတော့ မကွေးမြို့ပတ်လမ်းဖြစ်ပါတယ်။ ဒီမြို့ပတ်လမ်းရဲ့ ဝဲ/ယာမှာရှိတဲ့ မြေဝိုင်း၊ အိမ်ဝိုင်းတွေဟာ အင်မတန်မှပဲ ဈေးကောင်းပါတယ်။ ဒါကတော့ တစ်ချိန်က နှစ်ပေါင်းများစွာက လက်ပံရိုးချောင်းကို ရေထိန်းကန်လုပ်ထားတဲ့ ရေထိန်း ကန်လေးရှိပါတယ်။ ဒါ က ရေထိန်းကန်လေးပါ။ ဘေးမှာလည်းပဲ ဆည်မြောင်းဝင်းရှိပါတယ်။ ဒီရေထိန်းကန်လေးကို ၂၀၁၀ ခုနှစ်ဝန်းကျင်က အိမ်ဝိုင်းကွက်ရှစ်ကွက်ချခဲ့ပါတယ်။ ဒါကတော့ အဲဒီလို အိမ်ဝိုင်းကွက်တွေချလိုက်တဲ့အခါမှာ ဒီကန်လေးဟာ အခုလိုအတိုင်းပဲ မြေဖို့ပြီးကျန်တဲ့ ရေမြောင်းဖြစ်လာရပါတယ်။ ဒါကတော့ မြေဖို့ပြီးကျန်တဲ့ကန်ရဲ့ အခြေအနေပါ။ ဘေးမှာတော့ အိမ်ဝိုင်းကွက်ကိုချပြီးတော့ အိမ်ဝိုင်းတွေယူသွားတဲ့အခြေအနေပါ။ ဒါကတော့ တစ်ချိန်တုန်းက ရေတံခါးရှိပါတယ်။ ဒါပေမဲ့ အခုတော့ ရေတံခါးမရှိတော့ပါဘူး။ ဆည်မြောင်းဝန်ကြီးဌာနက လုပ်ထားတဲ့ရေတံခါးပါ။ မိုးတွေရွာပြီဆိုမှဖြင့် ရပ်ကွက်အတွင်းမှာ ရေလျှံတဲ့အတွက် ဘယ်လောက်တောင်ဖြစ်ခဲ့သလဲဆိုရင် အောင်ဇေယျာရပ်ကွက်မှာ နှစ်စဉ်ရေဘေးဒုက္ခကြုံပြီးတော့ လွန်ခဲ့တဲ့ငါးနှစ်ခန့်ကဆိုရင် လူအသေအပျောက်တောင်ရှိပါတယ်။ အောင်မင်္ဂလာအုပ်စုဟာ အိမ်ထောင်စု ၆၀၀ ခန့်နဲ့ လူဦးရေ ၃၀၀၀ နီးပါးရှိပါတယ်။ မိုးသည်းထန်စွာရွာတဲ့အခါမှာ ရေထွက်ပေါက်မရှိတော့ဘဲနဲ့ အားလုံးပဲ ဒုက္ခတွေ့ကြုံကြရပါတယ်။ ဒါကတော့ ရေလျှံနေတဲ့ပုံပါ။ ခုနတုန်းကကန်ကနေပြီးတော့ ရေထိန်းတံခါးရှိတဲ့အခါမှာ အောက်ဘက်မှာရှိတဲ့ ကန်သာကန်ထဲကို တစ်ချိန်တုန်းက ရေဝင်ဖို့ရေစစ်ကန် လုပ်ခဲ့တာပါ။ ဒါကတော့ စည်ပင်သာယာရေးဝန်ကြီး ဦးဇော်မြင့် ကိုယ်တိုင် ရပ်ကွက်နေပြည်သူများနှင့်တွေ့ဆုံပြီးတော့ ဆွေးနွေးခဲ့တာပါ။ အားလုံးကျေးဇူးတင် ပါတယ်ခင်ဗျား။ ဒီအခြေအနေတွေကြောင့် မကွေးမြို့၊ အောင်မင်္ဂလာရပ်ကွက်၊ ရန်ကင်းရပ်ကွက် မြို့ပတ် လမ်းမှာရှိတဲ့ လက်ပံရိုးခေါ်တဲ့ ရွှေလက်ပံရေထိန်းကန်မှာ ရှေးနှစ်ပေါင်းများစွာကတည်းက တည်ရှိခဲ့ ပြီးတော့ ရေထိန်းတံခါးလည်း ဆည်မြောင်းဝန်ကြီးဌာနက တည်ဆောက်ခဲ့တယ်။ ၂၀၁၀ ခုနှစ် ပတ်ဝန်းကျင်က ဒီရေကန်မှာ အိမ်ဝိုင်းကွက်ရှစ်ကွက် ချထားခဲ့တဲ့အတွက် ရေကန်အတွင်း မြေဖို့ပြီး ဝိုင်းကွက်များဖန်တီးခဲ့တဲ့နောက်ပိုင်းမှာ အောင်ဇေယျရပ်ကွက်မှာ မိုးရာသီရောက်တိုင်း ရေကြီး ရေလျှံဖြစ်ခဲ့ရပါတယ်။ ကန်ရဲ့ အောက်ဘက်မှာရှိတဲ့ ရန်ကင်းရပ်၊ ရန်မျိုးလုံရပ်၊ ရန်မျိုးနိုင်ရပ်ကွက် တွေမှာလည်း နှစ်စဉ်ရေဘေးကြုံခဲ့ရပါတယ်။ ဒါကြောင့် ဥပဒေနဲ့အညီ ရွှေလက်ပံရေထိန်းကန်ကို ပြန်လည်တူးဖော်ပေးနိုင်ရန် အစီအစဉ်ရှိ/မရှိ မဲဆန္ဒရှင်ပြည်သူများကိုယ်စား လွှတ်တော်ဥက္ကဋ္ဌကြီးမှ တစ်ဆင့် လေးစားစွာ မေးမြန်းအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားရန် ဖြစ်ပါတယ်။</speech>
<speech><agency id="40">ဦးညီထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ဒီမေးခွန်းနဲ့ပတ်သက်လို့ ကျွန်တော် နေပြည်တော်ကောင်စီမှ ကောင်စီဝင် ဦးညီထွန်းမှပဲ ဆက်လက်ပြီးဖြေကြားတင်ပြသွားမှာဖြစ်ပါတယ်။ မကွေးတိုင်းဒေသကြီး၊ မကွေး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်ဦး၏ မကွေးမြို့နယ်၊ အောင်မင်္ဂလာရပ်ကွက်၊ ရန်ကင်းရပ် မြို့ပတ်လမ်းတွင်တည်ရှိခဲ့သော ရေထိန်းတန် ရွှေလက်ပံရေကန်ပြန်လည်တူးဖော် ဆောင်ရွက်ပေးနိုင်ပါရန်အစီအစဉ်ရှိ/မရှိ သိရှိလိုခြင်းမေးခွန်းနှင့်စပ်လျဉ်းပြီး မကွေးတိုင်းဒေသကြီး အစိုးရအဖွဲ့ရဲ့ ကိုယ်စား ဖြေကြားတင်ပြသွားမှာဖြစ်ပါတယ်။ မကွေးတိုင်းဒေသကြီးအစိုးရအဖွဲ့ရဲ့ ၃၀-၁၀-၂၀၁၉ ရက်နေ့တွင် ကျင်းပပြုလုပ်တဲ့ အစည်းအဝေးမှတ်တမ်း အမှတ်စဉ်(၄၁/၂၀၁၉) မြို့ပတ်လမ်းတွင်တည်ရှိခဲ့သော ရေထိန်းကန်(ရွှေလက်ပံ)ရေကန်သည် မြေပြင်အနေအထားအရ သဘာဝအတိုင်းဖြစ်ပေါ်နေသည့် ရေစုကန်ချိုင့်ဝှမ်းတစ်ခုဖြစ်ပါသည်။ အဆိုပါမြေနေရာသည် မကွေးမြို့၊ ရန်ကင်းရပ်ကွက်၊ ကွင်းအမှတ်(၂၀) ရန်ကင်းတောင်ဧရိယာ ၁.၃၇၉ ဧကခန့်ရှိ ကန်မြေနေရာကို အောက်ပါအတိုင်း စိစစ်တွေ့ရှိရပါတယ်။ ကန်မြေနေရာနဲ့ ပတ်သက်လို့ Power Point ဖြင့်တင်ပြခွင့်ပြုနိုင်ပါရန် တင်ပြအပ်ပါတယ်ခင်ဗျား။ | တင်ပြပါရန်ကင်းရပ်ကွက်ရဲ့ မျဉ်းကြောင်းများနဲ့ပြသထားတဲ့ နေရာကတော့ မူလရေထိန်း ကန် ရွှေလက်ပံရေထိန်းကန်နေရာပဲ ဖြစ်ပါတယ်။ ၎င်းအထက်မှ ဦးပိုင်အမှတ်၊ c(၁၈/၄၀)၊ C(၁၉/၅၁)၊ (၃၇/၅၃)အိမ်ဝိုင်းမြေကွက်များကို ၁၉၈၉ ခုနှစ်တွင် မြေကွက်များဖော်ထုတ်ရေး တိုင်းကြီးကြပ်မှု ကော်မတီမှချထားပေးခဲ့သော အိမ်ဝိုင်းမြေကွက်များဖြစ်ကြောင်း စိစစ်တွေ့ရှိရ ပါသည်။ ၎င်းမြေကွက်များသည် ရေကန်ပေါင်၏ နှုတ်ခမ်းအစပ်နေရာများတွင် ဖြစ်ပါတယ်။ ၁၉၈၉ ခုနှစ်မှ ချထားပေးခဲ့တဲ့မြေကွက်များ ဖြစ်ပါတယ်။ နောက် ဦးပိုင်အမှတ်၊ c(၁၇/၃၉)နှင့် c(၃၆/၃၈)၊ (၁၈၂/၄၁)သည် မကွေးတိုင်းဒေသကြီး မြို့ကွက်များဖော်ထုတ်ရေး တိုင်းကြီးကြပ်မှု ကော်မတီ၏ ၂၀-၃-၁၉၉၁ ရက်စွဲပါစာအမှတ်၊ ၁၁၀၉/၁-၉/တဝတ(မကွေး)မှ ချထားပေးခဲ့သော အိမ်ဝိုင်းမြေကွက်များဖြစ်ကြောင်း စိစစ်တွေ့ရှိရပါတယ်။ ၎င်းမြေကွက်များအနက် (၃၆/၃၈)နှင့် C(၁၇/၃၉)တို့ဟာ ကန်ပေါင်အစပ်တွင် တည်ရှိပြီးတော့ ကန်အစိတ်အပိုင်းရဲ့ အနည်းငယ် ၁၀ ပုံ တစ်ပုံခန့် ပါဝင်နေတာကို တွေ့ရှိရပါတယ်။ C(၁၈၂/၄၁)အကွက်ကတော့ ရေကန်ရဲ့ အတွင်းပိုင်းကို ရှစ်ပုံခုနစ်ပုံခန့်ရောက်ရှိနေတာကို တွေ့ရှိရပါတယ်။ နောက် ဦးပိုင်အမှတ်(၁၇၅/၄၉)၊ (၁၇၆/၄၇)မြေကွက်တို့ကတော့ မကွေးတိုင်းဒေသကြီး မြေကွက်များဖော်ထုတ်ရေး တိုင်းကြီးကြပ်မှုကော်မတီရဲ့ ၁၃-၁၁-၁၉၉ရ ရက်စွဲပါစာအမှတ်၊ ၁၁၁၉/၁-၉/တဝတ(မကွေး)မှ ချထားပေးခဲ့သော အိမ်ဝိုင်းမြေကွက်များဖြစ်ကြောင်း စိစစ်တွေ့ရှိ Consuferimenzimmecommendacione remos ASIA နောက် ဦးပိုင်အမှတ်(၁၇၇/၄၆)၊ (၁၇၈/၄၈)၊ (၁၇၉/၅၀)၊ (၁၈၀/၅၂)၊ (၁၈၁/၄၂)၊ (၁၈၃/၄၄)၊ (၁၈၄/၄၃)အိမ်ဝိုင်းမြေကွက်များမှာ မကွေးတိုင်းဒေသကြီး အေးချမ်းသာယာရေးနှင့် ဖွံ့ဖြိုးရေး ကောင်စီရဲ့ လမ်းညွှန်ချက်အရ ၂၀၀၈ ခုနှစ် စက်တင်ဘာလတွင် ကန်ကွက်အတွင်းမှာ အိမ်ဝိုင်း မြေကွက်ခုနစ်ကွက်နှင့် (၂)လမ်းမြေနေရာကို ဖော်ထုတ်ခဲ့ကြောင်း စိစစ်တွေ့ရှိရပါတယ်။ ၎င်း အထဲတွင် (၁၈၀/၅၂)မြေကွက်သည် ကန်အတွင်းတစ်ဝက်ရောက်ရှိနေပြီး ကျန်ခြောက်ကွက်နှင့် (၂)လမ်းဟာ ကန်ဧရိယာအတွင်းမှာရှိတဲ့မြေနေရာများကို ဖော်ထုတ်ထားတဲ့မြေကွက်များဖြစ်ကြောင်း တွေ့ရှိရပါတယ်။ အထက်ဖော်ပြပါအခြေအနေကို သုံးသပ်ကြည့်ခြင်းအားဖြင့် ၁၉၈၉ ခုနှစ်၊ ၁၉၉၂ ခုနှစ်နဲ့ ၁၉၉ရ ခုနှစ်များတွင် မြို့ကွက်ဖော်ထုတ်ရေး တိုင်းကြီးကြပ်မှုကော်မတီများမှ ကန်နှုတ်ခမ်းစပ် ပတ်ပတ်လည်ကို အိမ်ဝိုင်းမြေကွက်များချထားပေးခဲ့တာကို တွေ့ရှိရပါတယ်။ ၂၀၀၈ ခုနှစ် မကွေးတိုင်းဒေသကြီး အေးချမ်းသာယာရေးနှင့် ဖွံ့ဖြိုးရေးကောင်စီရဲ့ လမ်းညွှန်ချက်ဖြင့် ကန်ကွက် အတွင်း အိမ်ဝိုင်းမြေကွက်များချထားပေးရာမှာတော့ ရေကန်အတွင်းမှ မြေကွက်များကို ချထားခြင်း ဖြစ်ပြီးတော့ မြေကွက်ချထားပေးတဲ့ အသေးစိတ်အခြေအနေကတော့ ဆက်လက်တင်ပြသွားမှာ ဖြစ်ပါတယ်။ ဦးပိုင်အမှတ်(၁၇၇/၄၆)ဧရိယာ ၀.၁၁၉ ဧကနှင့် ဦးပိုင်အမှတ်(၁၇၈/၄၈) ဧရိယာ ၀.၁၁၉ ဧက တို့အား တိုင်းရဲမှူးကြီးတစ်ဦးအား ချထားပေးခဲ့ပြီး လက်ရှိမြေပြင်အသုံးချမှုအနေဖြင့် အဆောက်အအုံ ဆောက်လုပ်အသုံးပြုထားခြင်းမရှိကြောင်း၊ ဦးပိုင်အမှတ်(၁၇၉/၅၀) ဧရိယာ ၀.၁၁၉ ဧကအား ဒုတိယရဲမှူးကြီးတစ်ဦးသို့ ချထားပေးခဲ့ပြီး လက်ရှိမြေပြင်အသုံးချမှုအနေဖြင့် အဆောက်အအုံ ဆောက်လုပ်အသုံးပြုထားခြင်းမရှိကြောင်း တွေ့ရှိရပါတယ်။ ဦးပိုင်အမှတ်(၁၈၁/၄၂)ဧရိယာ ၀.၁၁၉ ဧကအား ရဲမှူးကြီးတစ်ဦးအမည်ဖြင့်လည်းကောင်း ချထားပေးခဲ့ပြီး ၁၀ နှစ်မြေငှားဂရန် ရရှိထားကာ OcEmniemanie moiminnaccone fanno more တွေ့ရှိရပါတယ်။ ဦးပိုင်အမှတ်(၁၈၃/၄၄)ဧရိယာ ၀.၁၁၉ ဧကနဲ့ ဦးပိုင်အမှတ် (၁၈၄/၄၃) ဧရိယာ ၀.၁၁၉ ဧကတို့အား ရဲမှူးကြီးတစ်ဦးသို့ ချထားပေးခဲ့ပြီး ၁၀ နှစ်စီ မြေငှားဂရန်ရရှိထားကာ ဒေါ်သန်းသန်းစောအမည်သို့ မူလဂရန်သက်တမ်းအတိုင်း အမည်ပြောင်းထားကြောင်းနှင့် လက်ရှိ မြေပြင်အသုံးချမှုအနေဖြင့် အဆောက်အအုံဆောက်လုပ်ထားခြင်းမရှိဘဲ ခြံဝန်းများခတ်ထား ကြောင်း တွေ့ရှိရပါတယ်။ ဦးပိုင်အမှတ်(၁၈၂/၄၁) ဧရိယာ ၀.၁၁၉ ဧကဟာ ၁-၈-၁၉၈၉ ရက်နေ့က ဦးသိန်းလှ၊ မွေးမြူရေးနှင့်ကုသရေးဦးစီးဌာနအား ချထားပေးခဲ့သော်လည်း အဆိုပါမြေနေရာကို ရေမြောင်း တံတားတည်ဆောက်ရေးဆပ်ကော်မတီက မြေသားတမံဖြင့် ရိုးပိတ်ရန် ရေလှောင်ကန် တည်ဆောက်ရမည်ဖြစ်၍ မလွဲမသွေပျက်စီးမည်ဖြစ်ပါကြောင်း တင်ပြချက်အရ ၎င်းမြေကို ဦးသိန်းလှအား ပေးထားရာမှ အခြားမြေကွက်ကို အစားထိုးပြောင်ရွှေ့ပေးခဲ့ကြောင်းကိုလည်း မြေစာရင်းရဲ့ မှတ်တမ်းများအရ သိရှိရပါတယ်။ ထို့ကြောင့် ၁၉၈၉ ခုနှစ်တွင် ဆောင်ရွက်နေသော မြို့ကွက်များဖော်ထုတ်ရေး တိုင်းကြီးကြပ်မှုကော်မတီနှင့် တိုင်းအေးချမ်းသာယာရေးနှင့် ဖွံ့ဖြိုးရေး ကောင်စီတို့သည် ၎င်းကန်မြေနေရာကို ကန်ပြန်လည်ဖော်ထုတ်ရန်အတွက် အစီအစဉ်ရှိနေကြောင်း သုံးသပ်တွေ့ရှိရပါတယ်။ ၂၀၀၈ ခုနှစ်တွင် မကွေးတိုင်းဒေသကြီး အေးချမ်းသာယာရေးနှင့် ဖွံ့ဖြိုးရေး ကောင်စီသည် ရေထိန်းကန်မြေနေရာတွင် မြေကွက်ချထားပေးခဲ့မှုကြောင့် ရေလမ်းကြောင်းများ ပိတ်ဆို့ပြီး ရေကြီးရေလျှံမှုများဖြစ်ပေါ်ကာ ရေဘေးဒုက္ခခံစားနေရခြင်းဖြစ်ပါတယ်။ ၂၀၀၈ ခုနှစ်မှာ အိမ်ဝိုင်းမြေကွက်များချထားပေးသကဲ့သို့ ၁၀ နှစ်ဂရန်များ ပေးထားသော အကွက်များဟာ ယခုထက်တိုင် ခြံဝန်းသာခတ်ထားပြီး အဆောက်အအုံဆောက်လုပ်ထားခြင်း မရှိသေးကြောင်းကိုလည်း တွေ့ရှိရပါတယ်။ ထို့ကြောင့် ထိုနေရာအား ရေထိန်းကန်ပြန်လည် တူးဖော်ပေးမည်ဆိုပါက ဂရန်သက်တမ်းများထပ်မံတိုးမပေးတော့ဘဲ ပြန်လည်သိမ်းယူပြီး minimum 20 Enfin soonfundinum in nogome, ရေတို့သည် အနီးရှိလယ်ကွက်များသို့ စီးဝင်ကြပါသည်။ ယခုအခါ လယ်ကွက်များလည်း မရှိတော့ပါ။ ထို့ကြောင့် ရေလမ်းကြောင်းပိတ်ဆို့၍ ရေကြီးရေလျှံမှုပြဿနာအား ၎င်းကန်ကို ပြန်လည်မတူးဘဲ ၎င်းကန်အလယ်နေရာဖြစ်သည့် ယခု (၂)လမ်းနေရာအား ရေမြောင်းကို ကျယ်ကျယ်ပြန့်ပြန့်တူး၍ ရေစီးရေလာကောင်းမွန်အောင် ဆောင်ရွက်ခြင်းဖြင့်လည်း ဖြေရှင်းဆောင်ရွက်နိုင်မည်ဟု သုံးသပ် ရရှိပါတယ်။ သို့ဖြစ်ပါ၍ ယခုအခါ ဒေသခံပြည်သူ ၁၀၀ ကျော် လက်မှတ်ရေးထိုးပြီး သဘောထား ဖော်ပြထားပါသဖြင့် ပြည်သူတို့ရဲ့ ဆန္ဒ၊ သက်ဆိုင်ရာတိုင်းဒေသကြီးအစိုးရ၏ သဘောထား၊ ပညာရှင် များ၏အကြံပြုချက်၊ ပြည်ထောင်စုအစိုးရ၏ လမ်းညွှန်ချက်၊ ဘဏ္ဍာရေးဆိုင်ရာကုန်ကျစရိတ် တွက်ချက်တွေ့ရှိမှု၊ ဘဏ္ဍာငွေရရှိနိုင်မှုအခြေအနေ စသည်တို့အပေါ်မူတည်၍ သင့်လျော်သည့် နည်းလမ်းတစ်ခုခုကို ရွေးချယ်ပြီး အောင်ဇေယျာရပ်ကွက် ရေကြီးရေလျှံခြင်းဒုက္ခ ကင်းဝေးစေရေး အတွက် အမြန်ကြိုးစားဆောင်ရွက်သွားမည်ဖြစ်ပါကြောင်း မကွေးတိုင်းဒေသကြီးအစိုးရအဖွဲ့ရဲ့ ကိုယ်စား ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="1453">ဦးမြင့်ဦး(မကွေးမဲဆန္ဒနယ်)</mp>အခုလို ပြည့်ပြည့်စုံစုံဖြေကြားသွားတဲ့အတွက် ကျေးဇူးတင်ပါတယ်။ ကျွန်တော့်အနေနဲ့လည်း နိုင်ငံတော်၏အတိုင်ပင်ခံပုဂ္ဂိုလ် မကွေးမြို့ကို ရောက်ရှိစဉ်က ရပ်ကွက်သူရပ်ကွက်သားများက တင်ပြခဲ့ကြတာလည်း ရှိပါတယ်။ နောက်တစ်ချက် ကျွန်တော် ဒီမှာမေးချင်ပါတယ်။ မိုးတွင်းမတိုင်ခင်မှာ ဒီကိစ္စကိုဆောင်ရွက်မှာလားဆိုတာ သိချင်ပါ တယ်။ တိုးချဲ့ရပ်ကွက်တွေ အိမ်နေရာတွေချထားတုန်းက သိရှိလိုက်နာရန်အချက်များဆိုပြီးတော့ စည်းကမ်းချက်တွေချပေးခဲ့တာရှိပါတယ်။ မိမိအိမ်ထောင်စုသာ အမှန်နေထိုင်ရမည်။ အိမ်ဝိုင်းကွက် အားရောင်းစားခြင်း၊ ပေါင်နှံခြင်း၊ ငှားရမ်းခြင်း၊ လုံးဝမပြုလုပ်ရ။ ဒီလိုအချက်တွေပါပါတယ်။ သတ်မှတ်ထားတဲ့ကာလအတွင်းမှာ ပြောင်းရွှေ့ နေထိုင်ခြင်းမပြုပါက ချထားပေးတဲ့အကွက်ကို Can? O more conferences. Cinconfondi ရပ်ကွက် စိစစ်နေရာချထားရေးဆပ်ကော်မတီဆိုပြီးတော့လည်း ကျွန်တော်တို့ ညွှန်ကြားချက်တွေ ထုတ်ထားပါတယ်။ တကယ်တော့ ဒီမေးခွန်းကို ကျွန်တော်မေးရတဲ့အကြောင်းရှိပါတယ်။ အာဏာ ရရင် စီးပွားဖြစ်တယ်။ အာဏာရရင်၊ ရာထူးရရင် တို့လုပ်ချင်တာတွေလုပ်လို့ရတယ်။ အဲဒီလိုစနစ် တွေ နောက်ထပ်မပေါ်ပေါက်အောင်လို့ မေးရခြင်းဖြစ်ပါတယ်။ ဒါ့ကြောင့် နောက်ဆုံးအနေနဲ့ကတော့ မိုးမတိုင်ခင် ဒီကိစ္စကို ဆောင်ရွက်ပေးနိုင်၊ မပေးနိုင်သိရှိလိုပါ၍ ရိုသေလေးစားစွာ မေးမြန်းအပ် ပါတယ်ခင်ဗျား။</speech>
<speech type="speaker">နေပြည်တော်ကောင်စီက ဖြေကြားနိုင်က ဖြေကြားပေးပါ။</speech>
<speech><agency id="40">ဦးညီထွန်း(ကောင်စီဝင်၊ နေပြည်တော်ကောင်စီ)</agency>ပြည်သူ့လွှတ်တော်ကိုယ်စားလှယ် ကြီးမှ မေးမြန်းထားတဲ့မေးခွန်းအနေနဲ့ နှစ်ခုကိုတွေ့ရှိရပါတယ်။ ပထမတစ်ခုကတော့ မြေကွက် တွေနဲ့ပတ်သက်လို့ စည်းကမ်းများလိုက်နာမှုအခြေအနေနဲ့ပတ်သက်လို့ မေးမြန်းထားခြင်းနှင့် နောက်တစ်ခုကတော့ မိုးမတိုင်မီဆောင်ရွက်ခြင်းရှိ/မရှိ မေးခွန်းနှစ်ခုကို တွေ့ရှိရပါတယ်။ ပထမ တစ်ခုဖြစ်တဲ့ စည်းကမ်းများလိုက်နာမှုနဲ့ပတ်သက်လို့ကတော့ သက်ဆိုင်ရာမြေကွက်ချထားတဲ့ ကော်မတီတိုင်းမှာ သူ့သက်ဆိုင်တဲ့မြေကွက်များ၊ စည်းကမ်းများချထားပြီး ဖြစ်ပါတယ်။ ဒါကြောင့်မို့လို့ သူတို့သတ်မှတ်ထားတဲ့စည်းကမ်းများအတိုင်း ဆက်လက်ဆောင်ရွက်နိုင်ဖို့အတွက် တိုင်းဒေသကြီးအစိုးရအဖွဲ့အနေနဲ့လည်း အပိုဒ် ရ မှာ ရေထိန်းကန်ပြန်လည်တူးဖော်ပေးမည် ဆိုပါက ဂရန်သက်တမ်းများ ထပ်မံတိုးမပေးတော့ဘဲ ပြန်လည်သိမ်းယူပြီး ဆက်လက်ဆောင်ရွက် လျှင်ရရှိနိုင်မည်ဟု သုံးသပ်ထားသည်ဆိုတဲ့အချက်တစ်ချက်ပါရှိပြီး ဖြစ်ပါတယ်။ ဒီအချက်တစ်ချက် ကိုလည်း ဂရန်တွေမပေးတော့ဘဲနဲ့ မြေကွက်ကိုပြန်သိမ်းပြီးတော့ ကန်တူးဖော်ရေးအတွက် လုပ်ဆောင်မယ်ဆိုတဲ့ အချက်တစ်ချက်ကိုလည်း တိုင်းဒေသကြီးအစိုးရက မမြင်တာမဟုတ်ဘဲနဲ့ စဉ်းစားဆောင်ရွက်နေတာကို ဖော်ပြထားတာကိုတွေ့ရှိရပါတယ်။ နောက် ဒုတိယတစ်ချက်အနေနဲ့ သူတို့အနေနဲ့ အဓိကကတော့ ရေကြီးရေလျှံတာကို ဖြေရှင်းဖို့ပဲဖြစ်တဲ့အတွက် ဒုတိယနည်းလမ်းဖြစ်တဲ့မြေကွက်ကို ပြန်မသိမ်းတော့ဘဲနဲ့ (၂)လမ်းနေရာ က ရေမြောင်းကိုပဲ ကျယ်ကျယ်ပြန့်ပြန့်တူးလို့ရှိရင်လည်း ရေစီးရေလာကောင်းပြီးတော့ ရေကြီး ရေလျှံမှုပြဿနာကတော့ ပြေလည်သွားနိုင်မယ်ဆိုတဲ့အချက်တစ်ချက် ဒီနှစ်ချက်ကို တိုင်းဒေသကြီး အစိုးရအဖွဲ့က စဉ်းစားနေတာဖြစ်တဲ့အတွက် ရေကြီးရေလျှံမှုပြဿနာအတွက်ကိုတော့ နည်းလမ်း တစ်ခုခုဖြင့်တော့ ဆောင်ရွက်ပေးမယ်ဆိုတာ တိုင်းဒေသကြီးအစိုးရအဖွဲ့က ထောက်ပြထားကြောင်း ကို ထပ်မံပြီးတော့ Highlight လုပ်ပြီး တင်ပြလိုပါတယ်။ ဒုတိယတစ်ချက်ဖြစ်တဲ့ မိုးရာသီမတိုင်ခင် ဆောင်ရွက်နိုင်ခြင်းရှိ/မရှိဆိုတာတော့ တိုင်းဒေသကြီးအစိုးရအဖွဲ့ကိုပဲ ပြန်လည်မေးမြန်းတင်ပြ သွားမှာဖြစ်ကြောင်း တင်ပြအပ်ပါတယ်။</speech>
<speech type="speaker">နေပြည်တော်ကောင်စီဝင် ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>တွံတေးမြို့နယ်၊ ပျော်ဘွယ်လေးကျေးရွာနေ ဒေါ်ကျင်သိန်းက သူ၏သိမ်းဆည်းခံမြေ ပြန်လည် ပေးအပ်ရေးကိစ္စတွင် အခက်အခဲအတားအဆီး အနှောင့်အယှက်များပေါ်ပေါက်နေမှုနှင့်စပ်လျဉ်း၍ သိရှိလိုခြင်းနှင့်စပ်လျဉ်းသည့်မေးခွန်း</title>
<speech><mp id="1551">ဦးမြင့်လွင်(တွံတေးမဲဆန္ဒနယ်)</mp>အားလုံးမင်္ဂလာပါ။ လေးစားအပ်ပါတဲ့ဥက္ကဋ္ဌကြီး ခင်ဗျာ။ ကျွန်တော်က ပုဂ္ဂလိကဆန်တဲ့မေးခွန်းတွေကို မေးလေ့သိပ်မရှိပါဘူး။ ဒါပေမဲ့ ကျွန်တော်တို့လွှတ်တော်ကိုယ်စားလှယ်သက်တမ်းလေးနှစ်ကာလမှာ ပြဿနာတွေကို လွှတ်တော် ကိုသယ်မလာဘဲနဲ့အောက်ခြေမှာပဲ တတ်နိုင်သလောက်ဖြေရှင်းပါတယ်။ ဒါပေမဲ့ ဒီကြိုးနီစနစ်ကပဲ အမြစ်တွယ်နေတာလား။ ဒါမှမဟုတ်လို့ရှိရင် အဂတိလိုက်စားမှုတွေပဲရှိနေလား မသိပါဘူး။ ကျွန်တော်တို့လွှတ်တော်ကိုယ်စားလှယ်တွေမှာ ဖြေရှင်းလို့မရတဲ့ပြဿနာတွေ တော်တော်များများ ရှိပါတယ်။ အဲဒီထဲကတစ်ခုကို ကျွန်တော်လွှတ်တော်မှာ မေးမြန်းခြင်းဖြစ်ပါတယ်။ လေးစားအပ်ပါ တူးမြောင်းဘေးကပါ ။ အဲဒီရွာမှာ ဒေါ်ကျင်သိန်းဆိုတဲ့လယ်သူမကြီးတစ်ယောက်ရှိပါတယ်။ သူ့ရဲ့ လယ်ငါးဧကကျော်ကျော်ကို ၁၉၉၈ ခုနှစ်လောက်မှာ ရဝတဥက္ကဋ္ဌလုပ်တဲ့သူက ကမ်းပြို အိမ် တွေကိုပေးမယ်ဆိုပြီးတော့ သူကသိမ်းလိုက်ပါတယ်။ ဒါပေမယ့် လက်တွေ့မှာအဲဒီ ကမ်းပြို အိမ်တွေ ကို သူကမပေးပါဘူး။ မပေးဘဲနဲ့ အိမ်ကွက်တွေရိုက်ပြီးတော့ရောင်းစားပါတယ်။ ရောင်းစားတဲ့အခါ ကျွန်တော်တို့အစိုးရတက်လာတဲ့အခါမှာ ဒေါ်ကျင်သိန်းက ဒီမြေကိုသူပြန်လည် ရရှိလိုပါတယ် ဆိုပြီးလျှောက်ထားပါတယ်။ လျှောက်ထားတဲ့အခါမှာ ကျွန်တော်တို့မြေစစ်အဖွဲ့ကနေပြီးတော့ အဆင့်ဆင့်စစ်ပါတယ်။ ရပ်ကျေး၊ မြို့နယ်၊ ခရိုင်၊ တိုင်းစစ်ပြီးတဲ့အခါကျတော့ နောက်ဆုံးတိုင်းက တိုင်းမြေစစ်အဖွဲ့ကနေပြီးတော့ ဒီမြေကိုဒေါ်ကျင်သိန်းကိုပြန်ပြီးတော့ပေးပါဆိုပြီးတော့ ညွှန်ကြား ချက်ပေးလိုက်ပါတယ်။ ဒါပေမယ့် လက်တွေ့မှာကျတော့ ပြန်လည်ရရှိခြင်းမရှိပါဘူး။ မရှိတဲ့အပြင် နောက်ဆုံးမှာဒေါ်ကျင်သိန်းကိုယ်တိုင်မှာ သူ့ကိုပြန်ပြီးတော့ ကျူးကျော်တယ်ဘာညာဆိုပြီး တော့ အဲဒီမှာတရားပြန်စွဲခံရပါတယ်။ ဒါပေမယ့် နောက်ဆုံးမှာသူက တိုင်းအစိုးရအဖွဲ့ကိုပြန် ပြီးတော့စာတင်ပါတယ်။ တင်တဲ့အခါမှာ အခြေအနေကိုကျွန်တော်ထင်ရှားဖို့အတွက် Power Point သုံးစွဲခွင့်ပြု ပါခင်ဗျာ။ အဲဒီတော့ဒီမှာ တိုင်းအစိုးရအဖွဲ့ကနေခရိုင်အုပ်ချုပ်ရေးမှူးကိုတင်ပါတယ်။ စာပို့လိုက်ပါ ယ်။ အဲဒီမှာ ပြန်လည်ပေးအပ်နိုင်ရေးဆောင်ရွက်ရန်နှင့် ဆောင်ရွက်ပြီးစီးမှုအား ပြန်လည်တင်ပြရန် ဆိုပြီးတော့ ၂၀၁၈ ခုနှစ်၊ မေလ ၃ ရက်နေ့မှာ ဝန်ကြီးချုပ်ကိုယ်စား ဒုတိယညွှန်ကြားရေးမှူး ကနေပြီးတော့ စာပို့လိုက်ပါတယ်။ နောက်တစ်ချက်ပြပါ။ အဲဒီအခါမှာမပေးပါဘူး။ အဲဒီတော့ အဆင့်ဆင့် ခရိုင်ကပေးဖို့ပြောတယ်။ ခရိုင်ကနေပြီးတော့ မြို့နယ်ကိုပေးဖို့ပြောတယ်။ မြို့နယ် ကနေပြီးတော့ ရပ်/ကျေးကိုပြောတယ်။ ရပ်/ကျေးကနေ ကျူးကျော်ပြီးတော့ဝယ်ယူထားတယ်ဆိုတဲ့ လူတွေကိုသွားပြီးတော့ ဖယ်ပေးဖို့ပြောတယ်။ ဒါပေမဲ့ မဖယ်ပေးဘူး။ မဖယ်ပေးတဲ့အခါမှာ ဒေါ်ကျင်သိန်းကနေပြီးတော့ ထပ်ပြီးတော့ ပြန်ပြီးတော့တိုင်ပါတယ်။ တိုင်တဲ့အခါမှာ ဘယ်လို ပြန်ပြီးတော့ထွက်လာလည်းဆိုတော့ ခုနကဝန်ကြီးချုပ်ကိုယ်စား ဒုတိယညွှန်ကြားရေးမှူးကပဲ ဒီကျူးကျော်တဲ့သူတွေကို မြို့နယ်လယ်/စီအဖွဲ့ကနေပြီးတော့ ဦးတိုက်လျှောက်ထား တရားစွဲဆို သင့်သောအမှုဖြစ်ကြောင်းတဲ့။ ဆိုတော့ မြို့နယ်လယ်/စီအဖွဲ့ ကနေပြီးတော့ တရားစွဲရမယ် ဆိုပြီးတော့ တွံတေးမြို့နယ်လယ်/စီဥက္ကဋ္ဌကို ညွှန်ကြားလိုက်ပါတယ်။ နောက်တစ်ချက်ပြပါ။ ဒါပေမဲ့ အဲဒီလိုပြောပေမယ့်လက်တွေ့မှာ သူကမရလာပါဘူး။ မရတဲ့အခါမှာ ကျွန်တော်တို့ဆီကို တိုင်လာ ပါတယ်။ အဲဒီအခါမှာ ကျွန်တော်က ကြယ်ပွင့်မပြမေးခွန်းကိုမေးပါတယ်။ မေးတဲ့အခါမှာ ဝန်ကြီးချုပ်ကိုယ်စား စိုက်/မွေး/သစ်တော/စွမ်းအင်ဝန်ကြီးက ဘယ်လိုပြန်ဖြေလည်းဆိုတော့ သူကတော့ဒီလိုညွှန်ကြားထားတာတွေရှိတယ်။ အဲဒီတော့ မြို့နယ်မြေစာရင်းအဖွဲ့ကို ညွှန်ကြား ထားတယ်။ တည်ဆဲဥပဒေအရလည်းအရေးယူဆောင်ရွက်ရန် ညွှန်ကြားထားပြီးဖြစ်ကြောင်း ပြန်လည်ဖြေကြားအပ်ပါတယ်ဆိုပြီးတော့ ဖြေပါတယ်။ ဒါကျွန်တော်တို့ဆီကို စာနဲ့ပြန်ပြီးတော့ ဖြေတာပါ။ သို့သော်လက်တွေ့မှာ မရောက်လာပါဘူး။ မရောက်တဲ့အခါမှာ ကျွန်တော်နဲ့ တိုင်းဒေသကြီး လွှတ်တော်ကိုယ်စားလှယ်အမှတ်(၂)နဲ့သွားပြီးတော့ သူ့ဆီကိုကိုယ်တိုင် ကျွန်တော်တို့ သွားပြီးတော့ မေးပါတယ်။ ဒါဟာ အခုမြို့နယ်လယ်/စီအဖွဲ့ကလည်း တရားလည်းမစွဲဘူး။ မြေလည်းပြန်မရဘူး။ ဒီကိစ္စကိုဘယ်လိုလုပ်ပေးမလဲ။ မြေပြန်ရအောင်ညွှန်ကြားချက်ကို မလိုက်နာတဲ့ မြို့နယ်လယ်/စီ အဖွဲ့ ဥက္ကဋ္ဌကိုအရေးယူပေးဖို့ ဒီကိစ္စကိုဆောင်ရွက်ပေးပါလို့ ကျွန်တော်တို့နှစ်ယောက်က လက်မှတ် ထိုးပြီးတော့ စာနဲ့ကျွန်တော်တို့တိုင်ပါတယ်။ တိုင်တဲ့အခါမှာ ဘယ်လိုပြန်ကြားလာလဲဆိုတော့။ နောက်တစ်ချက်ပြပါ။ ဒါဟာ ကျွန်တော်တို့နှစ်ယောက်တင်တဲ့စာပါ။ ကျွန်တော်နဲ့ အမှတ်(၂) တိုင်းဒေသကြီးလွှတ်တော်ကိုယ်စားလှယ်နှစ်ယောက်တင်တဲ့စာပါ။ အဲဒီစာအရ ဘယ်လိုပြန်ကြား လာလဲဆိုတော့။ နောက်တစ်ချက်ပြပါ။ ဒီမှာကျတော့ဘယ်လိုပြန်ဖြစ်သွားလဲဆိုတော့ ပထမတုန်းက မြို့နယ်လယ်/စီအဖွဲ့ဥက္ကဋ္ဌက တရားဥပဒေအရအရေးယူရမယ်၊ ဦးတိုက်လျှောက်ထားရမယ်လို့ ပြောတယ်။ အခုကျတော့ တစ်ခါနစ်နာသူမူလမြေပိုင်ရှင်က ဥပဒေကြောင်းအရ အရေးယူ ဆောင်ရွက်ရန်ဖြစ်ပါကြောင်းတဲ့။ ဆိုတော့ပထမတော့ မြို့နယ်လယ်/စီဥက္ကဋ္ဌက တရားစွဲရမယ် ပြောတယ်။ နောက်တစ်ကြိမ် ကျွန်တော်တို့ကထပ်ပြီးတော့တင်ပြတဲ့အခါကျတော့ နစ်နာသူမူလ မြေပိုင်ရှင်က အရေးယူဆောင်ရွက်ရန်ဖြစ်ကြောင်းဆိုပြီးတော့ ပြန်လာပါတယ်။ အဲဒီတော့ တိုင်းဒေသကြီးအစိုးရအဖွဲ့က ဒီလိုအမိန့်နှစ်ခုထုတ်နေတဲ့သဘောဖြစ်ပါတယ်။ အဲဒါကြောင့် ကျွန်တော်တို့လွှတ်တော်ကိုယ်စားလှယ်တွေလည်း ဘာဆက်လုပ်ရမှန်းမသိဘူး။ အောက်က ကာယကံရှင်လည်း ဘယ်လိုလုပ်ရမှန်းမသိတာဖြစ်တဲ့အတွက် ပြည်သူ့လွှတ်တော်ကို မေးခွန်း မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။ ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဥက္ကဋ္ဌ။ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရန်ကုန် တိုင်းဒေသကြီး၊ တွံတေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ဦးမြင့်လွင်ရဲ့ မေးခွန်းနှင့် စပ်လျဉ်းပြီး ရန်ကုန်တိုင်းဒေသကြီးအစိုးရအဖွဲ့ရဲ့ ဖြေကြားချက်ကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှဒုတိယဝန်ကြီး ကျွန်တော်ဦးလှကျော်မှ ကိုယ်စားဖြေကြားပါ့မယ်။ ဥက္ကဋ္ဌကြီး ခင်ဗျား။ တွံတေးမြို့နယ်၊ ပျော်ဘွယ်လေးကျေးရွာမှာနေတဲ့ ဒေါ်ကျင်သိန်းအနေနဲ့ သူ့ရဲ့ လယ်မြေဧက ၅.၄၄ ကို ၁၉၈ရ ကစပြီး ၎င်းရဲ့ခင်ပွန်းဖြစ်တဲ့ ဦးတရုတ်ကြီးတို့နဲ့အတူ စိုက်ပျိုးလုပ်ကိုင်ခဲ့ကြပါတယ်။ ၁၉၉ရ ခုနှစ်အထိ ဒေါ်ကျင်သိန်းအမည်နဲ့မြေခွန်ပြေစာထွက်ရှိပြီး အခွန်စည်းကြပ်ခံထားရတဲ့မြေလည်း ဖြစ်ပါတယ်။ ၁၉၉၇-၉၈ ခုနှစ်တဲ့အခါမှာ ထိုစဉ်ကကျေးရွာဥက္ကဋ္ဌဖြစ်တဲ့ ဦးသန်းစိုးအနေနဲ့ ကမ်းပြို ပြည်သူတွေမြေနေရာချထားရေးဆောင်ရွက်တဲ့အခါမှာ အဆိုပါလယ်မြေပါဝင်တယ်ဆိုပြီး Informonforsomosome ဒေါ်ကျင်သိန်းတင်ပြတဲ့ တွံတေးမြို့နယ်၊ ပျော်ဘွယ်လေးကျေးရွာအုပ်စု၊ ကွင်းအမှတ်(၁၉၂)၊ ပျော်ဘွယ်လေးကွင်း၊ ဦးပိုင်အမှတ်(၃၁/၂)၊ ဧရိယာ ၅.၄၄ ဧကရှိတဲ့လယ်မြေကို တွံတေးမြို့နယ် လယ်ယာမြေစီမံခန့်ခွဲမှုအဖွဲ့ရဲ့ ၂၀၁၅ ခုနှစ်၊ သြဂုတ်လ ၃၁ ရက် ရက်စွဲနဲ့ဖွဲ့စည်းပေးခဲ့တဲ့အဖွဲ့ရဲ့ မြေပြင်ကွင်းဆင်းစိစစ်မှုအရ ဒေါ်ကျင်သိန်းတင်ပြတဲ့နယ်နိမိတ်အရ တွေ့ရှိရတဲ့မြေမှာ ၅.၄၄ ဧက အနက် ၁၉၉၈ ခုနှစ်မှာ ပေ(၄၀x၁၂၀)မြေကွက် ၁၉ ကွက် ဖော်ထုတ်ထားတဲ့ ဧရိယာအားဖြင့် ၂.၀၉ ဧကရှိတဲ့မြေဖြစ်ကြောင်း စိစစ်တွေ့ရှိရတယ်လို့ဖြေကြားထားပါတယ်။ လက်ရှိလူနေအိမ်ရာ အဖြစ် အဆောက်အဦလေးလုံး၊ တဲတစ်လုံး စုစုပေါင်းငါးလုံးဆောက်ထားပြီးတော့ ကျန်အကွက် တွေကလည်း ခြံစည်းရိုးကာရံထားကြောင်းတွေ့ရပါတယ်။ မြေအမျိုးအစားက လယ်မြေမျိုးဖြစ်ပါတယ်။ တရားဝင်အခြားနည်းအသုံးပြုခွင့်မရှိဘဲ ဆောင်ရွက်ထားတဲ့အနေအထား ဖြစ်ပါတယ်။ ဒါကြောင့် လယ်ယာမြေလုပ်ပိုင်ခွင့်ပြုလက်မှတ်ပုံစံ(၇)လည်း ထုတ်ပေးထားခြင်းမရှိတာကို စိစစ် တွေ့ရှိရကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ ဒေါ်ကျင်သိန်းရဲ့ တင်ပြလာမှုအပေါ်မှာ ၁၅-၂-၂၀၁ရ ရက်နေ့မှာ ကျင်းပ ပြုလုပ်တဲ့ ရန်ကုန်တိုင်းဒေသကြီး၊ လယ်ယာမြေနှင့်အခြားမြေများသိမ်းဆည်းခံရမှုပြန်လည်စိစစ်ရေး ကော်မတီအစည်းအဝေးဆုံးဖြတ်ချက်အရ နစ်နာသူအတွက် မြေနေရာချထားပေးနိုင်ဖို့ ပြန်လည်စိစစ် တင်ပြရန်ဆုံးဖြတ်ခဲ့ကြောင်း သိရပါတယ်။ အဲဒီအပေါ်မှာ ခရိုင်၊ မြို့နယ်နှင့်ကျေးရွာအုပ်စု လယ်ယာမြေ စီမံခန့်ခွဲမှုအဆင့်ဆင့်က စိစစ်ဆောင်ရွက်ခဲ့ကြပါတယ်။ အဆိုပါစိစစ်ဆောင်ရွက်မှုများအရ ၁၉၉၇-၉၈ ခုနှစ်က ကမ်းပြို မြေများအကြောင်းပြုပြီး ကျေးရွာကောင်စီဥက္ကဋ္ဌဟောင်း ဦးသန်းစိုးက အာဏာကို အလွဲသုံးစားပြုလုပ်ပြီးတော့နောက် သိမ်းဆည်းခဲ့တယ်ဆိုတဲ့အကြောင်း၊ ၎င်းရဲ့ သားသမီးနှင့်ဇနီး အမည်ပေါက် မြေကွက် ၁၉ ကွက်ရိုက်ပြီး ယင်းတို့ကိုရောင်းစားခဲ့တဲ့အတွက်ကြောင့် ထို ၁၉ ကွက် ဝယ်ယူပိုင်ဆိုင်သူတွေအနေနဲ့ ဦးသန်းစိုးကွယ်လွန်ခဲ့သော်လည်း အမွေဆက်ခံသူမိသားစုဝင်များ နှင့်သာ သက်ဆိုင်ဖြေရှင်းသင့်ကြောင်းနှင့် နှစ်နာသူ၊ ဆုံးရှုံးသူ ဒေါ်ကျင်သိန်းအတွက် ပျော်ဘွယ် လေးကျေးရွာအုပ်စုမှာ မြေအစားပေးစရာနေရာမရှိတဲ့အတွက် အဆိုပါသိမ်းဆည်းခံမြေနေရာကိုသာ ပြန်လည်ပေးအပ်သင့်ကြောင်း စိစစ်တင်ပြခဲ့တယ်လို့သိရှိရပါတယ်။ ရန်ကုန်တိုင်ဒေသကြီးအစိုးရ အဖွဲ့အနေနဲ့ တိုင်းဒေသကြီးလယ်ယာမြေနှင့် အခြားမြေများသိမ်းဆည်းခံရမှုများပြန်လည်စိစစ်ရေး ကော်မတီအစည်းအဝေးအမှတ်စဉ်(၁၄/၂၀၁၇)ဆုံးဖြတ်ချက်အတိုင်း ဒေါ်ကျင်သိန်းနစ်နာဆုံးရှုံးခဲ့တဲ့ လယ်မြေတွေကို ပြန်လည်ပေးအပ်နိုင်ဖို့ဆောင်ရွက်သွားဖို့နဲ့ ဆောင်ရွက်ပြီးစီးမှုကိုပြန်လည်တင်ပြဖို့ ၂၀၁၈ခုနှစ်၊ မေလ ၃၁ ရက်နေ့မှာ တောင်ပိုင်းခရိုင်အုပ်ချုပ်ရေးဦးစီးဌာန(ရန်ကုန်တိုင်း)ကို အကြောင်း ကြားခဲ့ပါတယ်။ ရန်ကုန်တိုင်းတောင်ပိုင်းခရိုင်အထွေထွေအုပ်ချုပ်ရေးဦးစီးဌာနက တွံတေးမြို့နယ် အုပ်ချုပ်ရေးမှူးနဲ့ ပျော်ဘွယ်လေးကျေးရွာအုပ်ချုပ်ရေးမှူးထံကို အဆင့်ဆင့်အကြောင်းကြား စီမံ ဆောင်ရွက်မှုအရ ကျေးရွာအုပ်စု လယ်ယာမြေနှင့်အခြားမြေများသိမ်းဆည်းခံရမှုများပြန်လည်စိစစ် ရေးကော်မတီကနေ ဒေါ်ကျင်သိန်းတင်ပြတဲ့မြေပေါ်မှာရှိတဲ့ မြေကွက်ဝယ်ယူထားသူများနှင့် သက်ဆိုင် သူတွေကိုဖယ်ရှားပေးဖို့ ၂၀၁၈ ခုနှစ်၊ ဇွန်လ ၂၂ ရက်နေ့မှာ အကြောင်းကြားခဲ့သော်လည်း ဖျက်သိမ်း ဖယ်ရှားပေးခဲ့ခြင်းမရှိကြောင်း ဖြေကြားချက်အရ သိရပါတယ်။ ဥက္ကဋ္ဌကြီးခင်ဗျား။ လယ်ယာမြေပေါ်မှာ ကျူးကျော်ဆောက်လုပ်ထားသူများအနေနဲ့ လယ်ယာမြေဥပဒေ ပုဒ်မ ၁၉ ပုဒ်မခွဲငယ်(ဂ)၊ (ဃ)အရ ချမှတ်တဲ့အမိန့်ကိုလိုက်နာခြင်းမရှိလျှင် အဲဒီ အမိန့်ပါ သတ်မှတ်ရက်ထက်ကျော်လွန်ပါက ပုဒ်မ ၂၀ အရ သက်ဆိုင်ရာတရားရုံးကို မြို့နယ် လယ်ယာမြေစီမံခန့်ခွဲမှုအဖွဲ့က ဦးတိုက်လျှောက်ထားတရားစွဲဆိုသင့်တဲ့အမှုဖြစ်ကြောင်း စစ်ဆေး တွေ့ရှိရတဲ့အတွက် လယ်ယာမြေဥပဒေနှင့်အညီ လယ်မြေပေါ်မှာကျူးကျော်သူတွေကို တရားစွဲဆို နိုင်ဖို့ ဆက်လက်ဆောင်ရွက်သွားဖို့ တိုင်းဒေသကြီးအစိုးရအဖွဲ့ရဲ့ ၂၀၁၈ ခုနှစ်၊ စက်တင်ဘာလ ၄ ရက် ရက်စွဲနဲ့ အကြောင်းကြားဆောင်ရွက်ထားမှုရှိကြောင်းကိုလည်း သိရှိရပါတယ်။ တိုင်းဒေသကြီး အစိုးရအဖွဲ့မှ ညွန်ကြားအကြောင်းကြားလာမှုနှင့်အညီ မြို့နယ်လယ်ယာမြေစီမံခန့်ခွဲမှုအဖွဲ့ အတွင်းရေးမှူးအနေနဲ့ လယ်ယာမြေဥပဒေနှင့်အညီတရားစွဲဆိုနိုင်ရေး ဆောင်ရွက်ခဲ့ပါတယ်။ ဥက္ကဋ္ဌ ကြီးခင်ဗျား။ ဒေါ်ကျင်သိန်းတင်ပြတဲ့ လယ်မြေဟာဆိုရင် ၂၀၁၂ ခုနှစ်မတိုင်မီ လယ်ယာမြေအခြားနည်း အသုံးပြုခြင်း ပုံစံ(၇)ထွက်ရှိထားခြင်းမရှိတဲ့အတွက် ဥပဒေအကြောင်းအရမြို့နယ်လယ်ယာမြေ စီမံခန့်ခွဲမှုအဖွဲ့အနေနဲ့ တရားစွဲဆိုဆောင်ရွက်ရန်မဖြစ်တဲ့အတွက် အဆိုပါအခြေအနေကိုအဆင့်ဆင့် ပြန်လည်တင်ပြမှုအရ ၂၀၁၉ ခုနှစ်၊ ဇွန်လ ၂ရ ရက်မှာကျင်းပတဲ့ တိုင်းဒေသကြီးအစိုးရအဖွဲ့ အစည်း အဝေးအမှတ်စဉ်(၂၅/၂၀၁၉) ဆုံးဖြတ်ချက်နဲ့အညီ နစ်နာသူမြေပိုင်ရှင်ကနေ အချင်းဖြစ်မြေပေါ်မှာ ဆောက်လုပ်နေထိုင်သူတွေကို ဥပဒေကြောင်းအရအရေးယူဆောင်ရွက်ရန်ဖြစ်ကြောင်းကို မြို့နယ် လယ်/စီအဖွဲ့မှလည်းပဲ ၂၀၁၉ ခုနှစ်၊ သြဂုတ်လ ၉ ရက်နေ့မှာ အထွေထွေအုပ်ချုပ်ရေးဦးစီးဌာနရုံးမှာ ကာယကံရှင်တွေကိုရှင်းလင်းပြောကြားခဲ့ပါကြောင်း တိုင်းဒေသကြီးအစိုးရအဖွဲ့ရဲ့ ဖြေကြားချက်ကို ကိုယ်စားကြားအပ်ပါတယ်။</speech>
<speech type="speaker">မိုက်ပေးပါ။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်)</mp>ဆက်စပ်မေးခွန်းလေးမေးခွင့်ပြုပါခင်ဗျား။ ဒီမှာ နောက်ဆုံးထွက်လာတဲ့စာအရတော့ ကာယကံရှင်ကနေပြီးတော့ပဲ တရားစွဲရမယ်။ ၂၀၁၂ ခုနှစ် လယ်ယာမြေဥပဒေမထွက်ခင်တုန်းကဖြစ်တဲ့အမှု အဲဒီမှာ ပုံစံ(၇)လည်းမထွက်သေးဘူးဆိုတဲ့အခါ ကျတော့ ကာယကံရှင်ကပဲ တရားစွဲရမယ်ဆိုတဲ့ဟာက နောက်ဆုံးထွက်လာတဲ့ဟာပါ။ အဲဒီတော့ ဒီမှာရှေ့မှာတုန်းကလည်း မြို့နယ်လယ်/စီဥက္ကဋ္ဌကနေပြီးတော့ တရားစွဲရမယ်ဆိုတာပါတယ်။ အခုတော့ ကာယကံရှင်ကတရားစွဲရမယ်ဆိုပြီးတော့ ပြန်ပါပါတယ်။ အဲဒီတော့ ဒီမှာကသိမ်းသွား တယ်။ သိမ်းသွားတဲ့အခါကျတော့ အခုလက်ရှိမှာလည်းမရှိတော့ဘူး။ စာရွက်စာတမ်းဆိုလို့ ပြေစာတွေပဲရှိပါတော့တယ်။ ဒီပြေစာတွေအရ တရားစွဲလို့ရမလားဆိုတော့ ဒါလည်း အခု ပိုင်ရှင်က၊ ကာယကံရှင်က အသက်လည်းတော်တော်ကြီးနေပါပြီ။ ကျန်းမာရေးလည်း တော်တော် ချို့တဲ့နေ ပါပြီ။ သူ့မှာဆွေမျိုးအသိုင်းအဝိုင်းလည်း တော်တော်ကိုအားနည်းပါတယ်။ ဒီအခြေအနေမှာ အခု memerinnenfonem conformiranosummus မြေပြင်မှာ သုံးနှစ်ကျော်၊ လေးနှစ်နီးပါးလောက် ဒီကိစ္စတွေ ကျွန်တော်တို့လည်း ဦးနှောက်တွေ အများကြီးစားရတယ်။ ကာယကံရှင်တွေမှာလည်း အများကြီးဒုက္ခပင်ပန်းဆင်းရဲကြီးစွာ လုပ်ခဲ့ရ ပါတယ်။ အဲဒီတော့ ဒီမှာစောစောကတည်းက ဒီကိစ္စတွေကရှင်းရှင်းလင်းလင်းလုပ်လိုက်လို့ရှိရင် အစောကြီးကတည်းကတရားစွဲမယ်ဆို အခုကိစ္စကပြီးသလောက်တောင် ဖြစ်ကောင်းဖြစ်နေမှာပါ။ အဲဒီတော့ ဒါနဲ့ပတ်သက်ပြီးတော့ Power Point လေးတစ်ခုကို ကျွန်တော်ပြချင်ပါတယ်။ ကျေးဇူးပြုပြီးတော့ Power Point လေးတစ်ခုပြန်ပြပါခင်ဗျာ။ ဒီ Power Point လေးမှာ ကားရဲ့ ပစ္စည်းတွေအကုန်လုံးဖြုတ်ပြီးတော့မှ နောက်ဆုံးကားရပ်သွားတာ ဘာကြောင့်လဲဆိုရင် ဓာတ်ဆီ ကုန်သွားလို့ပါ။ ဆိုတော့ ဓာတ်ဆီကုန်တယ်ဆိုတဲ့ကိစ္စက ကားတွေအကုန်လုံးပစ္စည်းတွေဖြုတ်စရာ မလိုပါဘူး။ ဓာတ်ဆီကုန်တယ်ဆိုတဲ့ကိစ္စက အလွယ်တကူသိနိုင်ပါတယ်။ အခုလည်း ဒေါ်ကျင်သိန်း ကနေ တရားစွဲရမယ်ဆိုတဲ့ကိစ္စက လွန်ခဲ့တဲ့သုံးနှစ်လောက်ကတည်းက ဆုံးဖြတ်ပေးလိုက်လို့ရှိရင် တရားစွဲပါပြီ။ တရားစွဲရင် အခုဆိုရင် ကာလတစ်ခု၊ အခြေအနေတစ်ခုကိုရောက်နေပါပြီ။ အများကြီး ပင်ပန်းဆင်းရဲ၊ လွှတ်တော်ကိုယ်စားလှယ်တွေလည်း အများကြီးဒုက္ခတွေရောက်၊ အကြိမ်ကြိမ် ဝန်ကြီးဆီရောက်၊ ဝန်ကြီးချုပ်ဆီရောက် အဲဒီလိုတွေဖြစ်ပြီးတော့မှလုပ်ရတယ်ဆိုတော့ ဒီကိစ္စတွေကို ဒါတော့ပြန်ပြီးတော့သုံးသပ်သင့်တယ်လို့ထင်ပါတယ်။ ဒါ က တစ်ချက်ပါ။ နောက်တစ်ချက်က တကယ်လို့များ ဒေါ်ကျင်သိန်းက တရားပြန်စွဲမယ်ဆိုရင် မြို့နယ်မှာ သူပိုင်တယ်ဆိုတဲ့အချက်၊ ဒီမြေဟာ သူ့ရဲ့မြေဖြစ်တယ်ဆိုတဲ့အချက်ကို အချက်အလက်အထောက် အထားတွေထုတ်ပေးမှ ဒီဟာကိုကိုင်စွဲပြီးတော့ တရားစွဲလို့ရမှာဖြစ်ပါတယ်။ ဒီလိုပေးနိုင်တဲ့ အခြေအနေ တိုင်းဒေသကြီးအစိုးရအဖွဲ့နဲ့ မြို့နယ်လယ်/စီအဖွဲ့မှာရှိ/မရှိ ဒါကိုကိုင်ပြီးမှ တရားစွဲနိုင်မှာဖြစ်တဲ့ ဒီလိုအခြေအနေလေးဖန်တီပေးနိုင်ဖို့ရှိ/မရှိဆိုတာလေးကို ကျွန်တော် ဆက်စပ်မေးခွန်းအနေနဲ့ မေးလိုပါတယ်။ ကျေးဇူးတင်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းနဲ့ စပ်လျဉ်းပြီး မိမိတို့ဝန်ကြီးဌာနအနေနဲ့ ပြန်လည် ဖြေကြားပေးပါမယ်။ နောက်တစ်ခါ မေးတဲ့မေးခွန်းနဲ့စပ်လျဉ်းပြီးတော့ စီမံခန့်ခွဲမှုဆောင်ရွက်ရတဲ့ တိုင်းဒေသကြီးအစိုးရအဖွဲ့ကိုလည်းပဲ အသိပေးဆောင်ရွက်ပါမယ်။ အမှန်မှာ တရားစွဲလို့မရဘူးဆိုတဲ့ အခြေအနေက လက်ရှိတည်ဆဲဥပဒေ ၂၀၁၂ ခုနှစ်၊ လယ်ယာမြေဥပဒေအရ တရားစွဲဖို့အတွက်ကို နံပါတ်(၁)အချက်က ပုံစံ(၇)လက်ဝယ်ရှိတဲ့သူက စွဲရမှာဖြစ်ပါတယ်။ သို့သော်လည်းပဲ အချင်းဖြစ် မြေဟာ သိမ်းဆည်းခံရပြီးတော့ ပုံစံ(၇)မထုတ်ခင် ထိစဉ်ကာလက စီမံခန့်ခွဲမှုအမှားတွေနဲ့ ဆောင်ရွက်ခဲ့တဲ့ဖြစ်ရပ်ပေါ်မှာ အခြေတည်လာတဲ့အလျောက် သူ့မှာတရားစွဲဆိုပိုင်ခွင့် ကာယကံရှင် မှာ မရှိတဲ့အနေအထားမျိုး ဖြစ်ပါတယ်။ ဒါကြောင့်မို့လို့လည်းပဲ ဒီကိစ္စနှင့်စပ်လျဉ်းပြီးတော့ တစ်ဆက်တစ်စပ်တည်း မိမိတို့ အခု ၂၀၁၂ ခုနှစ်၊ လယ်ယာမြေဥပဒေကို ပြန်လည်ပြင်ဆင်မှုအပိုင်း မှာ မည်သူမဆိုတရားစွဲနိုင်ဖို့အတွက် အခွင့်အလမ်းပေးထားတဲ့အလျောက် ကာယကံရှင်အနေ နဲ့လည်း တရားစွဲဆိုနိုင်မယ့်အခြေအနေဖြစ်ပါတယ်။ နောက်တစ်ချက်ကလည်း လွှတ်တော် ကိုယ်စားလှယ်ကြီးပြောတဲ့အထောက်အထားဆိုတာက သူကမြေခွန်ပြေစာထောင်ထားတဲ့ သူ့ရဲ့ ခင်ပွန်း ဦးတရုတ်ကြီးနှင့်အတူဆောင်ရွက်ခဲ့တဲ့ မြေခွန်ပြေစာစည်းကြပ်ခံထားရတဲ့အတွက်ကြောင့် မို့လို့ ဒီအထောက်အထားတွေလည်းရှိတဲ့အလျောက် သက်ဆိုင်ရာလယ်ယာမြေစီမံခန့်ခွဲရေးနှင့် စာရင်းဦးစီးဌာနကနေ လိုအပ်တဲ့အထောက်အထားများ ပေးနိုင်မယ့်အခြေအနေမျိုးလည်း ဖြစ်ပါတယ်။ ဒီလိုဆောင်ရွက်တဲ့အခါမှာလည်း အပိုင်းနှစ်ပိုင်းဖြစ်ပါတယ်။ ဒီနေရာမှာ ကနဦး မြေကွက်ရောင်းချထားတဲ့ ကျေးရွာဥက္ကဋ္ဌက မြေယာလုပ်ပိုင်ခွင့်ပေးထားတဲ့ ပုဂ္ဂိုလ်တွေနဲ့ လက်ရှိ မြေကိုဝယ်ယူပြီးတော့ အိမ်ရာဆောက်လုပ်ထားတဲ့လူတွေနဲ့က အရေးဆိုရမယ့်အပိုင်းတစ်ပိုင်း ဖြစ်ပါတယ်။ နောက်တစ်ပိုင်းကတော့ ကာယကံရှင်နဲ့ သူရဲ့ လယ်မြေပေါ်မှာ အိမ်ရာဆောက်လုပ် ပြီးတော့မှ လုပ်ပိုင်ခွင့်ရထားတဲ့နည်းနဲ့နှစ်ပိုင်းဖြစ်ပါတယ်။ မည်သို့ပင်ဆိုစေကာမူ လက်ရှိမြေပြင် ပကတိအခြေအနေပေါ်မှာ အကောင်အထည်ဖော်ဆောင်ရွက်သွားနိုင်မည့် အနေအထားမျိုးတွေကို စီမံသွားနိုင်ဖို့အတွက် ရန်ကုန်တိုင်းဒေသကြီးအစိုးရအဖွဲ့ကို မိမိတို့ဝန်ကြီးဌာနအနေနဲ့ ဆက်စပ် အကြောင်းကြားဆောင်ရွက်ပေးမည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည်ဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>တန့်ယန်းမြို့နယ်၊ မန်ကတ်ကျေးရွာအုပ်စု၊ မန်ကောင်းရွာအနီး နမမိုက်ဆည်ကို RC ကွန်ကရစ်ဖြင့် အပြီးသတ်တည်ဆောက်ရန် စီစဉ်ဆောင်ရွက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">  တန့်ယန်းမဲဆန္ဒနယ်မှ ဦးစိုင်းမောင်ပွင့် မေးမြန်းဖို့ဖြစ်ပါတယ်။</speech>
<speech><mp id="1581">ဦးစိုင်းမောင်ပွင့်(တန့်ယန်းမဲဆန္ဒနယ်)</mp>ယနေ့ အစည်းအဝေးသို့ တက်ရောက်လာသူ အားလုံး ကိုယ်စိတ်နှလုံးကြည်သာချမ်းမြေ့ပါစေကြောင်း ဆုမွန်ကောင်းတောင်းလိုက်ပါတယ် ခင်ဗျား။ မဲဆန္ဒနယ်ရှိ လယ်ရေသွင်းဆည်ကလေးနဲ့ပတ်သက်ပြီး မေးမြန်းမယ့် ရှမ်းပြည်နယ် (မြောက်ပိုင်း)၊ တန့်ယန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းမောင်ပွင့် ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ရှမ်းပြည်နယ်(မြောက်ပိုင်း)၊ တန့်ယန်းမြို့ မန်ကတ်ကျေးရွာ အုပ်စု၊ မန်ကောင်းကျေးရွာအနီး နမ့်မိုက်ချောင်းပေါ်တွင် တောင်သူများမှ ကိုယ်ထူကိုယ်ထနှစ်စဉ် ဆောက်လုပ်လာခဲ့တဲ့ လယ်ရေသွင်းဆည်ကလေးတစ်ခုရှိပါတယ်။ ၎င်းဆည်လေးဟာ အလျားပေ ၂၀ x အမြင့် ၁၀ ပေ အရှေ့ဘက်ဘေးနံရံ ၆၀ ပေ၊ အနောက်ဘက်ဘေးနံရံ ၇၀ ပေခန့်ရှိပြီး ဒေသထွက် သစ်၊ ဝါးများအသုံးပြုတည်ဆောက်ထားရသဖြင့် နှစ်စဉ်ပြန်လည်ပြုပြင်တည်ဆောက် ရပြီး မိုးများရေကြီးတဲ့နှစ်တွေမှာ နှစ်ခါပြန်လုပ်ရတာလည်းရှိခဲ့ပါတယ်။ ၎င်းဆည်လေးဟာ လယ်ဧက ၁၀၀ ကျော်ရေရရှိရေးအတွက် အားထားနေရသဖြင့် ကွန်ကရစ်ဆည်အဖြစ် တည်ဆောက် ရှမ်းပြည်နယ်(မြောက်ပိုင်း)၊ လားရှိုးခရိုင်၊ တန်ယန်းမြို့နယ်၊ မန်ကတ်ကျေးရွာအုပ်စု၊ မန်ကောင်း ကျေးရွာအနီး နမ့်မိုက်ချောင်းပေါ်တွင် လယ်ရေသွင်းဆည်ကလေးကို သံကူကွန်ကရစ်ဆည်အဖြစ် တည်ဆောက်နိုင်ရန် ရန်ပုံငွေလျာထားဆောင်ရွက်ပေးနိုင်ခြင်းရှိ/မရှိနှင့် မရှိပါက မည်သို့စီစဉ် ဆောင်ရွက်ပေးမည်ကို ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်(မြောက်ပိုင်း)၊ တန့်ယန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းမောင်ပွင့် မေးမြန်းတဲ့ တန်ယန်းမြို့နယ်၊ မန်ကတ်ကျေးရွာအုပ်စု၊ မန်ကောင်းကျေးရွာအနီး နမ့်မိုက်ဆည်ကို RC ကွန်ကရစ်နှင့် အပြီးသတ်တည်ဆောက်နိုင်ဖို့ စီစဉ်ဆောင်ရွက်ပေးနိုင်မယ့် အစီအစဉ်နှင့်စပ်လျဉ်းတဲ့မေးခွန်းအပေါ်မှာ ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ ရှမ်းပြည်နယ်(မြောက်ပိုင်း)၊ တန့်ယန်းမြို့နယ်၊ မန်ကတ်ကျေးရွာအုပ်စု၊ မန်ကောင်းကျေးရွာအနီး နမ့်မိုက်ချောင်းပေါ်မှာ ဒေသနေတောင်သူတွေ အနေနဲ့ ၎င်းတို့ရဲ့ အစီအစဉ်နှင့် သစ်၊ ဝါးများ အသုံးပြုပြီး ယာယီရေလွှဲဆည်တစ်ခုကိုတည်ဆောက် ထားပါတယ်။ အဲဒီ ယာယီရေလွှဲဆည်ကနေပြီးတော့ လယ်မြေ ဧက ၁၂၀ ခန့်အတွက် စိုက်ပျိုးရေ ရယူလျက်ရှိပါတယ်။ နှစ်စဉ် မိုးရာသီမှာ ချောင်းရေတိုက်စားတဲ့အတွက်ကြောင့်မို့လို့ အဆိုပါ ယာယီရေလွှဲဆည်ကျိုးပေါက်ပျက်စီးပြီး စိုက်ပျိုးရေအခက်အခဲတွေဖြစ်ပေါ်လျက်ရှိတာကြောင့် S ရေလွှဲဆည်အဖြစ် တည်ဆောက်ပေးနိုင်ဖို့အတွက် လိုအပ်တဲ့ကွင်းဆင်းစူးစမ်းတိုင်းတာမှုလုပ်ငန်း များကို စီမံဆောင်ရွက်ရမှာဖြစ်ပါတယ်။ လက်ရှိအခြေအနေမှာ ကွင်းဆင်းတိုင်းတာခြင်းလုပ်ငန်း များ ဆောင်ရွက်ရမယ့်ဧရိယာမှာ နယ်မြေလုံခြုံ ရေးထိန်းသိမ်းဆောင်ရွက်နေရတဲ့ ဒေသဖြစ်တဲ့ အတွက် လတ်တလောအားဖြင့် အစီအစဉ်မရှိသေးပါကြောင်း၊ ဆောင်ရွက်ပေးနိုင်မယ့်အခြေအနေ မရှိသေးပါကြောင်း ဖြေကြားအပ်ပါတယ်။ နယ်မြေလုံခြုံရေးအခြေအနေကောင်းမွန်လာတာနဲ့အမျှ ကွင်းဆင်းတိုင်းတာခြင်းလုပ်ငန်းတွေဆောင်ရွက်ပြီး ဖြစ်မြောက်နိုင်စွမ်းအခြေအနေကို အသိပေး တင်ပြပေးသွားပြီး လုပ်ငန်းများအကောင်အထည်ဖော် ဆောင်ရွက်သွားမည်ဖြစ်ပါကြောင်း ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ရှင်းလင်းဖြေကြားအပ်ပါတယ်။</speech>
<speech type="speaker">မိုက်ပေးပါ။</speech>
<speech type="speaker">ဦးစိုင်းမောင်ပွင့်(တန့်ယန်းမဲဆန္ဒနယ်)။ ။ဆက်စပ်မေးခွန်းမေးခွင့်ပြုပါ။ အဲဒီမန်ကတ် ကျေးရွာအုပ်စုဟာ မန်ပန်ပြည်သူ့စစ်၊ ဌာနေပြည်သူ့စစ် လုံခြုံရေးယူထားတဲ့နေရာဖြစ်ပါတယ်။ နယ်မြေလုံခြုံရေးမရှိဘူးဆိုတာ မဖြစ်နိုင်ပါဘူး။ အဲဒီတော့ ဝန်ကြီးအနေနဲ့ ပြန်လည်စဉ်းစားပေးဖို့ ကျွန်တော်မေတ္တာရပ်ခံပန်ကြားအပ်ပါတယ်ခင်ဗျား။  သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းနဲ့စပ်လျဉ်းပြီး ပြည်နယ်အစိုးရအဖွဲ့နဲ့ ပြန်လည် စိစစ်ပါမယ်။ ပြန်လည်စိစစ်ပြီးတာနဲ့အလျောက် ကွင်းဆင်းစစ်ဆေးဆောင်ရွက်ပေးသွားမည် ဖြစ်ပါကြောင်းကြားအပ်ပါတယ်။</speech>
</Q-A>
<Q-A>
<title>သဘာဝပတ်ဝန်းကျင်ထိန်းသိမ်းရန်အတွက်မြန်မာနိုင်ငံအတွင်းရှိ ရွှေ့ပြောင်းတောင်ယာစိုက်ပျိုးရေး စနစ်ဖြင့် အသက်မွေးဝမ်းကျောင်းပြုနေကြသော တောင်ပေါ်နေတိုင်းရင်းသားပြည်သူများ၏ လူနေမှုဘဝကိုမြှင့်တင်စေနိုင်မည့် အမျိုးသားအဆင့်စီမံကိန်းများရေးဆွဲထားခြင်းရှိ/မရှိနှင့်စပ်လျဉ်း သည့်မေးခွန်း</title>
<speech type="speaker">  အင်ဂျန်းယန်မဲဆန္ဒနယ်မှ ဦးလမာဘ်အောင် မေးမြန်းဖို့ဖြစ်ပါတယ်။</speech>
<speech><mp id="1350">ဦးလမာနော်အောင်(အင်ဂျန်းယန်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်ကြီးများနှင့် ဧည့်သည်တော်များ အားလုံး မင်္ဂလာအပေါင်းနှင့်ပြည့်စုံပါစေကြောင်း ဆုတောင်းမေတ္တာပို့သအပ်ပါတယ်။ ကျွန်တော် ကတော့ ကချင်ပြည်နယ်၊ အင်ဂျန်းယန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလမာနော်အောင် ဖြစ်ပါတယ်။ ကျွန်တော့်အနေဖြင့် သဘာဝပတ်ဝန်းကျင်သစ်တောထိန်းသိမ်း ရာလည်းရောက် ရွှေ့ပြောင်းတောင်ယာစိုက်ပျိုးရေးစနစ်လည်း ပပျောက်စေပြီး ရွှေ့ပြောင်း တောင်ယာစိုက်ပျိုးရေးစနစ်ဖြင့် အသက်မွေးဝမ်းကျောင်းပြုနေသော တောင်ပေါ်ဒေသနေ တိုင်းရင်းသားပြည်သူများ၏လူနေမှုဘဝကိုမြှင့်တင်စေနိုင်မည့် အမျိုးသားအဆင့်စီမံကိန်းရေးဆွဲ ထားခြင်းရှိ/မရှိကိုသိရှိလိုသဖြင့် မေးမြန်းရခြင်းဖြစ်ပါတယ်။ ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ ယနေ့ ကမ္ဘာကြီးသည် ရာသီဥတု ဖောက်ပြန်ပြောင်းလဲမှုကြောင့် နှစ်စဉ်အပူချိန်မြင့်တက်ကာ ဝန်ရိုးစွန်းမှရေခဲများ အလျင်အမြန် ပျော်နေကြောင်း၊ အထူးဒေသများတွင် မိုးများပြီး လေပြင်းမုန်တိုင်းကျကာ ရေဘေးအန္တရာယ် ကြုံနေရကြောင်း၊ အချို့ဒေသတွင် မိုးခေါင်ရေရှားပြီး စိုက်ပျိုးရေးအတွက် ရေအခက်အခဲဖြစ်နေကာ နောင်စားနပ်ရိက္ခာရှားပါးကြုံတွေ့လာနိုင်ကြောင်း ပညာရှင်များမှ အသိပေးနှိုးဆော်နေခြင်းကို ကြားသိနေရပါတယ်။ ထိုသို့ ရာသီဥတု အလျင်အမြန်ပြောင်းလဲဖောက်ပြန်လာရခြင်းရဲ့ ခြင်းက အဓိကအကြောင်းအရင်းဖြစ်ကြောင်း သိရှိရပါတယ်။ ထိုသို့ပျက်စီးသွားရခြင်းသည် သဘာဝ ကြောင့်မဟုတ်ဘဲ ကျွန်တော်တို့လူသားများမဆင်မခြင်လုပ်ဆောင်မှု၏ သက်ရောက်မှုဖြစ်ကြောင်း လည်း သိရှိရပါတယ်။ ကိုယ်ကျိုးစီးပွားအတွက် သစ်ပင်များမတန်တဆခုတ်လှဲရောင်းဝယ်ခြင်း၊ တွင်းထွက်သယံဇာတများကို စက်ယန္တရားကြီးများဖြင့်ထုတ်ဖော်ခြင်းများသည် သဘာဝ ပတ်ဝန်းကျင်ပျက်စီးစေပြီး ဂေဟစနစ်များပျက်ယွင်းကာ ရာသီဥတုဖောက်ပြန်ရခြင်းရဲ့ အကြောင်းအရာ များဖြစ်ပါတယ်။ ထို့အတူ လူသားများအသက်ရှင်သန်ရေးအတွက် လုပ်ဆောင်နိုင်သောရွှေ့ပြောင်း တောင်ယာစိုက်ပျိုးရေးစနစ်အကြောင်းကို လည်း သစ်တောများဆုံးရှုံးပျက်စီးစေသည့် အကြောင်းအရာများ ဖြစ်ပါတယ်။ ဥက္ကဋ္ဌကြီးခင်ဗျား။ တောင်ပေါ်ဒေသများတွင် လယ်ယာမြေဖော်ထုတ်ရန် မြေပြန့်နည်းပါး ခြင်း၊မြေပြန့်ရှိသော်လည်း ရေရရှိရေးအတွက် မိမိတို့၏လုပ်အားငွေကြေးအရင်းအနှီးဖြင့် မစိုက် ထုတ်နိုင်ခြင်း၊ အသိပညာနည်းပါးခြင်းတို့ကြောင့် ရွှေ့ပြောင်းတောင်ယာစိုက်ပျိုးရေးစနစ်ကိုသာ အလွယ်တကူလုပ်ဆောင်နေကြရပါတယ်။ ရွှေ့ပြောင်းတောင်ယာစိုက်ပျိုးရေးစနစ်သည် မိမိတို့ စိုက်ပျိုးလိုသော နေရာရှိသစ်ပင်၊ ဝါးပင်များကို အပြောင်ခုတ်ထွင်ရှင်းလင်းပြီးနေလှန်းကာ ခြောက်တဲို့့စိုက်ပျိုးရသောစနစ်ဖြစ်ပါတယ်။ မီးရှို့ သောအခါ မိမိတို့စိုက်ပျိုးရန် ခုတ်ထားသောနေရာသာမက တောမီးများကူးစက်ကာ ဧကပေါင်းမြောက်မြားစွာလောင်ကျွမ်းကာ သစ်ပင်၊ ဝါးပင်၊ တိရစ္ဆာန်များ သေကြေပျက်စီးစေပြီး သဘာဝပတ်ဝန်းကျင်ပျက်စီးဆုံးရှုံးမှုများ ဖြစ်စေခဲ့ပါတယ်။ သယံဇာတ ထုတ်လုပ်မှုတွင်လည်း စက်စွမ်းအင်အလွန်တရာကြီးမားသည့် ယန္တရားများဖြင့် လုပ်ဆောင်နေခြင်းကြောင့် သစ်ပင်၊ ဝါးပင်၊ တောင်ကုန်းများ နေ့ချင်းညချင်းပျောက်ပျက်ကာ ကန္တာရကဲ့သို့ပြောင်းသွား သည်ကို ဖားကန့်ဒေသ၊ ရွှေမော်ဒေသများတွင် လက်တွေ့မြင်နေရပါတယ်။ သို့ဖြစ်ပါ၍ လယ်ယာမြေ ဖော်ထုတ်လို့ရသောနေရာတွင် လယ်ယာမြေဖော်ထုတ်ပေးခြင်း၊ ဒေသနဲ့သင့်လျော်သောသီးနှံစိုက် ပျိုးပင်များစိုက်ပျိုးရေးအတွက် နည်းပညာ၊ ငွေကြေး၊ မျိုးကောင်းမျိုးသန့်ပျိုးပင်များ ထောက်ပံ့ ပေးခြင်း၊ ဈေးကွက်ဖန်တီးပေးခြင်းတို့ပြုလုပ်ပေးကာ ရွှေ့ပြောင်းတောင်ယာစိုက်ပျိုးခြင်းကို ပပျောက်စေရန် စီမံကိန်းများရေးဆွဲဆောင်ရွက်ပေးသင့်ပြီး နိုင်ငံသားတောင်ပေါ်သားများ၏ လူနေမှုဘဝကိုမြှင့်တင်ပေးဖို့ လိုအပ်နေပါပြီ။ လေးစားရပါသောဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျာ။ ကျွန်တော်တို့မြို့နယ် ၏ နှစ် ၃၀ အတွင်း မြစ်၊ ချောင်း၊ အင်းအိုင်များ ခန်းခြောက်လာသည်ကိုလည်း မျက်မြင်ကြုံတွေ့နေရပါတယ်။ သစ်ပင်၊ သစ်တောများခုတ်ထွင်ရှင်းလင်းလိုက်သဖြင့် ရေဝေရေလဲဧရိယာများလျော့နည်းလာကာ မြစ်၊ ချောင်းများ ယခင်စီးဆင်းမှု၏ သုံးပုံနှစ်ပုံခန့်သာ စီးဆင်းနေမှုကို မျက်မြင်ကြုံတွေ့နေရပါတယ်။ တချို့ အင်းအိုင်များ လုံးဝခန်းခြောက်သွားတာတွေ ရှိနေပါပြီ။ သဘာဝသစ်တောများပျက်စီးပြီး ရာသီဥတုဖောက်ပြန် လာသလို ရာသီဥတု ဖောက်ပြန်မှုကြောင့် သဘာဝပတ်ဝန်းကျင်များ ပျက်စီးရသည့်အဆိုးသံသရာ လည်နေပြီ ဖြစ်ပါတယ်။ သို့ဖြစ်ပါ၍ အဆိုးသံသရာလည်နေမှုကို ကြိုတင်ကာကွယ်မတားဆီးနိုင်ပါက အမြဲတမ်းစိမ်းလန်းစိုပြည်နေသော၊ နေထိုးလို့မဝင်သော ကချင်ပြည်နယ်နှင့် မြန်မာနိုင်ငံ၏ အမြဲစိမ်းသစ်တော၏အကျိုးစီးပွားကို နောင်လာနောက်သားများ ခံစားနိုင်တော့မည်မဟုတ်ဘဲ တေးသီချင်းနှင့် ဝတ္ထု၊ ကဗျာစာပေများတွင်သာ ကျန်ရှိနေတော့မည် ဖြစ်ပါတယ်။ သို့ဖြစ်ပါ၍ ဥက္ကဋ္ဌကြီးမှတစ်ဆင့် ဒီမေးခွန်းကိုမေးမြန်းအပ်ပါတယ်။ ကျေးဇူးတင် ပါတယ်။ ။</speech>
<speech><agency id="11">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကချင် ပြည်နယ်၊ အင်ဂျန်းယန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးလမာနော်အောင်ရဲ့ မေးမြန်းတဲ့မေးခွန်းအပေါ် သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနရဲ့ ဖြေကြားချက်နှင့်အတူ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ နိုင်ငံအတွင်း သစ်တောပြုန်းတီးခြင်းနှင့် သစ်တော အတန်းအစားကျဆင်းခြင်းမှ ကာကွယ်နိုင်ဖို့အတွက် သစ်တောစိုက်ခင်းတည်ထောင်ခြင်းအပါအဝင် သစ်တောပြုစုထိန်းသိမ်းရေးလုပ်ငန်းတွေကို တိုးမြှင့်ဆောင်ရွက်လျက်ရှိပါတယ်။ နိုင်ငံရဲ့ သစ်တော ဖုံးလွှမ်းမှုပြန်လည်ကောင်းမွန်လာစေရေးနဲ့ ရာသီဥတုပြောင်းလဲမှုလျော့ကျရေးဆိုင်ရာ နိုင်ငံတကာ ကတိကဝတ်များကိုဖြည့်ဆည်းနိုင်ဖို့အတွက် မြန်မာနိုင်ငံမှာ သစ်တောများပြန်လည်ထူထောင်ရေး စီမံကိန်းကို ၂၀၁၇-၂၀၁၈ ခုနှစ်ကနေ ၂၀၂၆-၂၀၂ရ ခုနှစ်အထိ ၁၀ နှစ်စီမံကိန်းနဲ့ အကောင်အထည်ဖော် ဆောင်ရွက်လျက်ရှိကြောင်း တင်ပြအပ်ပါတယ်။ အဆိုပါ စီမံကိန်းမှာ ရွှေ့ပြောင်းတောင်ယာ စိုက်ပျိုးရေးစနစ်နဲ့ အသက်မွေးဝမ်းကျောင်းပြုနေကြတဲ့ တောင်ပေါ်နေ တိုင်းရင်းသားပြည်သူတွေရဲ့ လူနေမှုဘဝမြှင့်တင်ပေးနိုင်စေမယ့် သီးနှံသစ်တောရောနှော စိုက်ပျိုးခြင်းကိုလည်းပဲ ဧက ၁၆၇၀၀ ကျော်နှင့်ဒေသခံပြည်သူအစုအဖွဲ့ပိုင် သစ်တော တည်ထောင်ခြင်းလုပ်ငန်းကို ဧက ၇၇၀၃၀၀ ကျော် အကောင်အထည်ဖော်ဆောင်ရွက်သွားဖို့ဆိုပြီး လျာထားချက်ရေးဆွဲစီမံထားရှိပြီး ဖြစ်ပါတယ်။ ကချင်ပြည်နယ်မှာ ၂၀၁၉ ခုနှစ် ဩဂုတ်လကုန်အထိ ဧက ၄၀၀ ကျော်ကို အကောင်အထည် ဖော်ဆောင်ရွက်ပြီးဖြစ်ပါတယ်။ ဒေသခံပြည်သူအစုအဖွဲ့ပိုင် သစ်တောတည်ထောင်ခြင်းကို ၁၉၉၅ safe mominciamento in mo? Gamino အိမ်ထောင်စုပေါင်း ၃၄၀၀ ပါဝင်တဲ့ အသုံးပြုသူများအစုအဖွဲ့ ၆၃ ဖွဲ့ထံကို သစ်တောဧရိယာ ၂၇၇၀၀ ကျော်အား ဒေသခံပြည်သူ အစုအဖွဲ့ပိုင်သစ်တောအဖြစ် နှစ် ၃၀ စီမံအုပ်ချုပ်လုပ်ပိုင်ခွင့် ပေးအပ် ထားပြီးဖြစ်ပါတယ်။ ဥက္ကဋ္ဌကြီးခင်ဗျား။ ရွှေ့ပြောင်းတောင်ယာစနစ်ဖြင့် အသက်မွေးဝမ်းကျောင်း ပြုနေတဲ့ တောင်ပေါ်နေတိုင်းရင်းသားပြည်သူတွေရဲ့ လူနေမှုဘဝမြှင့်တင်နိုင်ဖို့ Asia Pacific Network for Sustainable Forest Management and Forest Rehabilitation(APFNet)ąę သစ်တောဦးစီးဌာန၊ သစ်တောသုတေသနဌာနတို့ပူးပေါင်းပြီး ထာဝစဉ်တည်တံ့တဲ့သစ်တော ပြန်လည်ဖွံ့ဖြိုးတိုးတက်လာစေရေးနှင့် ဂေဟစနစ်လုံခြုံရေးအတွက် အရှေ့တောင်အာရှတောင်ပေါ် သစ်တောထိန်းသိမ်းရေးစီမံကိန်းကို ၂၀၁၃ ခုနှစ်မှ ၂၀၁၅ ခုနှစ်အထိ ရှမ်းပြည်နယ်(မြောက်ပိုင်း)၊ ကျောက်မဲခရိုင်၊ နောင်ချိုမြို့နယ်၊ ညောင်ထောက်ကျေးရွာမှာ စတင်အကောင်အထည်ဖော် ဆောင်ရွက်ခဲ့ပါတယ်။ ဒါ့အပြင် ရှမ်းပြည်နယ် ပင်လောင်းမြို့နယ်မှာ ဘက်စုံရေဝေရေလဲဒေသများ စီမံအုပ်ချုပ်ခြင်းသရုပ်ပြစီမံကိန်းကို ၂၀၁၉ ခုနှစ်မှ ၂၀၂၄ ခုနှစ်အထိ ဆောင်ရွက်မှာဖြစ်ပါတယ်။ ရာသီသီးနှံတွေ ုက်ပျိုးနိုင်ဖို့၊ မျိုးစေ့ရရှိဖို့ကူညီပံ့ပိုးခြင်းနှင့် လိုအပ်တဲ့နည်းပညာ ပံ့ပိုး ကူညီခြင်း၊ ဈေးကွက်ဝင်သစ်မဟုတ်တဲ့ သစ်တောထွက်ပစ္စည်းများနှင့် ရေမြေထိန်းသိမ်းခြင်းကို ကာကွယ်နိုင်မယ့် သစ်ပင်/နှစ်ရှည်ပင်များစိုက်ပျိုးခြင်းကို တိုင်းရင်းသားပြည်သူများနှင့်ပူးပေါင်းပြီး သရုပ်ပြအကောင်အထည်ဖော်ခြင်းအပါအဝင် ဈေးကွက်နှင့်ချိတ်ဆက်ပေးမှု၊ တန်ဖိုးမြှင့်ရောင်းချ နိုင်ရေး စွမ်းဆောင်ရည်မြှင့်တင်ပေးမှုလုပ်ငန်းတွေကိုလည်းပဲ ဆက်လက်ဆောင်ရွက်သွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စိုက်ပျိုးရေးဦးစီး ဌာနအနေနဲ့ ရွှေ့ပြောင်းတောင်ယာစိုက်ပျိုးရေးစနစ်နဲ့ အသက်မွေးဝမ်းကျောင်းပြုနေကြတဲ့ တောင်ပေါ်နေတိုင်းရင်းသားတို့ကနေ မီးမရှို့ဘဲရွှေ့ပြောင်းရန်မလိုတဲ့ စိုက်ပျိုးနည်းစနစ်တွေကို လည်းပဲ ပညာပေးဆောင်ရွက်လျက်ရှိပါတယ်။ တောင်ယာကွက်ကိုခုတ်ပြီးသော်လည်းကောင်း၊ သီးနှံပင်အဟောင်းများကို ခုတ်ရှင်းလင်းပြီးလျှင်သော်လည်းကောင်း၊ မီးမရှို့ဘဲနဲ့ မြေပြင်ပေါ်အနှံ့ ဖုံးအုပ်ပေးခြင်း၊ မြေကြီးကို ထယ်ထိုး၊ ထွန်မွှေခြင်းများမပြုလုပ်ဘဲ စိုက်မည့်နေရာတွင်သာ စိုက်ကြောင်းဖော်စိုက်ပျိုးစေခြင်း၊ စူးထိုးစိုက်ပျိုးခြင်း၊ သီးနှံတစ်မျိုးတည်မစိုက်ပျိုးဘဲ သီးညှပ် စိုက်ပျိုးခြင်း စတဲ့ သီးနှံစုံရောနှောစိုက်ပျိုးခြင်းနဲ့ သီးနှံအလှည့်ကျစိုက်ပျိုးခြင်း စတဲ့စိုက်ပျိုး နည်းစနစ်တွေကိုလည်းပဲ ကျယ်ကျယ်ပြန့်ပြန့်လက်ခံကျင့်သုံးနိုင်ရေးအတွက် နည်းပညာပေး ဆွေးနွေးပွဲများနှင့်အတူ ကြိုးပမ်းဆောင်ရွက်ပေးလျက်ရှိကြောင်း တင်ပြအပ်ပါတယ်။ မိမိတို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် အပြည်ပြည်ဆိုင်ရာစိုက်ပျိုး 8G:op:csodpegel:qfóscsag. (International Fund for Agricultural DevelopmentIFAD)တို့နဲ့ပူးပေါင်းပြီး ကျေးလက်ဒေသဖွံ့ဖြိုးတိုးတက်ရေးဦးစီးဌာနက Focal အဖြစ် တာဝန်ယူ ဆောင်ရွက်မယ့်အနောက်ပိုင်းဒေသများ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်း(Western States Agribusiness Project-WSAP)မှ စီမံကိန်းကာလကိုလည်းပဲ ၂၀၁၉-၂၀၂၀ ခုနှစ်ကနေ ၂၀၂၄-၂၀၂၅ ခုနှစ်အတွင်းဆောင်ရွက်တဲ့အခါမှာ ခေတ်မီတောင်စောင်းစိုက်ပျိုးနည်းစနစ်ကို ချင်းပြည်နယ်၊ မင်းတပ်နှင့် ကန်ပက်လက်မြို့တို့မှာလည်းပဲ အကောင်အထည်ဖော်ဆောင်ရွက်သွားမှာဖြစ်ပါတယ်။ အလားတူ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနက ပင်မပြု အကောင်အထည်ဖော် ဆောင်ရွက်မယ့် အရှေ့ပိုင်းဒေသများ စိုက်ပျိုးစီးပွားဖွံ့ ဖြိုးတိုးတက်ရေးစီမံကိန်းဖြင့်လည်း စီမံကိန်း ကာလ ၂၀၁၈-၂၀၁၉ ခုနှစ်ကနေ ၂၀၂၃-၂၀၂၄ ခုနှစ်အတွင်း ခေတ်မီတောင်စောင်းစိုက်ပျိုးနည်း စနစ်ကို ရှမ်းပြည်နယ်၊ တောင်ကြီးမြို့နယ်၊ ဟိုပုံးမြို့နယ်နှင့် ဆီဆိုင်မြို့နယ်တို့မှာလည်းပဲ အကောင်အထည်ဖော်ဆောင်ရွက်သွားမှာဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်း အပေါ် ပြန်လည်ရှင်းလင်းဖြေကြားအပ်ပါတယ်။</speech>
</Q-A>
<Q-A>
<title>မြန်မာနိုင်ငံ မွေးမြူရေးလုပ်ကိုင်သူများအတွက် မျိုးကောင်းမျိုးသန့် ဝက်သားပေါက်၊ ကြက်သား ပေါက်များ ထုတ်လုပ်ဖြန့်ဖြူးမှုကို နိုင်ငံပိုင်ခြံများမှ ဆောင်ရွက်ပေးခြင်းရှိ/မရှိနှင့် ယခုအခါ ကြက်/ဝက်သားပေါက်များ ထုတ်လုပ်မှု၊ မျိုးသန့်စင်မှုနှင့် ရောဂါကင်းစင်မှုတို့ကို မည်သို့ဆောင်ရွက် နေကြောင်း သိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ကျိုက်လတ်မဲဆန္ဒနယ်မှ ဦးရန်လင်း မေးမြန်းဖို့ဖြစ်ပါတယ်။</speech>
<speech><mp id="1621">ဦးရန်လင်း(ကျိုက်လတ်မဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးနှင့် ယနေ့အစည်းအဝေးကို ကြွရောက်လာသူအားလုံးကို မင်္ဂလာပါလို့ ဦးစွာဂါရဝပြု နှုတ်ဆက်ပါတယ်။ ကျွန်တော်ကတော့ ကျိုက်လတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ယနေ့ မြန်မာနိုင်ငံမှာ မွေးမြူရေးနဲ့ ပတ်သက်တဲ့ ကြက်သားပေါက်၊ ဝက်သားပေါက်တွေ ထုတ်လုပ်နေတာနဲ့ပတ်သက်ပြီးတော့ ကျွန်တော် မေးခွန်းအနည်းငယ် မေးမြန်း လိုပါတယ်။ ကျွန်တော်တို့နိုင်ငံမှာ ကြက်မွေးမြူရေးအတွက် ကြက်ငှက်တုပ်ကွေးရောဂါတွေ အကြီးအကျယ်ဖြစ်ပြီးတော့မှ မွေးမြူရေးဇုန်တွေမှာ သုတ်သင်ရှင်းလင်းရတဲ့အဖြစ်ကြောင့် ကျွန်တော်တို့ ရောဂါကင်းစင်တဲ့ကြက်သားပေါက်တွေရဖို့ အခက်အခဲရှိနေပါတယ်။ ထို့အတူ ဝက်များမှာလည်းပဲ အရင်တုန်းက ဝက်နားရွက်ပြာရောဂါဆိုတာ တော်တော်များများ အကြီးအကျယ်ဖြစ်ခဲ့ပါတယ်။ အခုလက်ရှိအားဖြင့်လည်း အာဖရိကဝက်အပြင်းဖျားရောဂါလို့ခေါ်တဲ့ African Swine Fever လို့ခေါ်တဲ့ရောဂါဟာ တော်တော်များများ ဖြစ်ပွားလာပြီဖြစ်ပါတယ်။ ဒီရောဂါ ဟာ ၂၀၁၈ ခုနှစ် ဩဂုတ်လက တရုတ်ပြည်မှာစဖြစ်ခဲ့ပြီးတော့ Outbreak လို့ခေါ်တဲ့ အကြီးအကျယ် ဖြစ်ပွားမှုပေါင်း ၁၆၃ ကြိမ်ဖြစ်ပွားခဲ့တယ်။ ဆယ်လအတွင်းမှာ ၃၂ မြို့နယ်ကိုကူးပြီးတော့မှ ဝက်ပေါင်း ၁.၁ သန်းကို သုတ်သင်ရှင်းလင်းခဲ့ရပါတယ်။ အဲဒါကြောင့်မို့လို့ FAO က ဒီရောဂါက မြန်မာနိုင်ငံ၊ ဗီယက်နမ်နိုင်ငံ၊ လာအိုနိုင်ငံ၊ ကမ္ဘောဒီးယားနိုင်ငံများကို ကူးစက်လာလိမ့်မယ်လို့ from firmosanone Genomonfinion on ဩဂုတ်လမှာ ရှမ်းပြည်က မိုင်းလား၊ မိုင်းယောင်း၊ မိုင်းဖြတ်၊ ပန်ဆန်း စတဲ့နေရာတွေမှာ အကြီးအကျယ်ဖြစ်ပွားနေပြီးတော့မှ အဲဒီဒေသကထွက်တဲ့ ဝက်ပေါင်ခြောက်တို့၊ ဝက်အူချောင်းတို့ စတဲ့ Products တွေအကုန်လုံးကို မြန်မာနိုင်ငံကနေ ထိုင်းနိုင်ငံဘက်ကို တင်သွင်းခွင့်တွေကို ပိတ်ပင်ထားခဲ့ပါတယ်။ အဲဒါကြောင့်မို့လို့ ၁၁ ရက်နေ့၊ တစ်နေ့ကသတင်းစာမှာ မြန်မာနိုင်ငံအစိုးရက ဒီရောဂါဟာ တော်တော်ဆိုးဆိုးရွားရွားဖြစ်လာမှာကိုစိုးတဲ့အတွက် ဇီဝလုံခြုံမှုကိစ္စရပ်များကို ပြင်းပြင်းထန်ထန်လုပ်ပါဆိုပြီး ကြေးမုံသတင်းစာမှာ ကြေညာတာတွေ့ပါတယ်။ ထို့အတူပဲ အဲဒီကြေးမုံသတင်းစာမှာပဲ မြန်မာနိုင်ငံ မွေးမြူရေးအဖွဲ့ချုပ်က မြန်မာနိုင်ငံရဲ့ နယ်ခြား ဒေသတွေ၊ နောက် နယ်ခြားဂိတ်တွေ၊ International Airport တွေကနေပြီးတော့ ဝက်အရှင်နဲ့ ဝက်ကလုပ်တဲ့ပစ္စည်းများတင်သွင်းခွင့်ကို ယာယီပိတ်ထားဖို့ မွေးမြူရေးဌာနကို ပန်ကြားခဲ့ပါတယ်။ အဲဒီတော့ လက်ရှိအားဖြင့်ဆိုလို့ရှိရင် ဝက်သားပေါက်လေးရဖို့ခက်တယ်။ ကြက်သားပေါက်တွေလည်းရဖို့ခက်နေတဲ့အခြေအနေ ဖြစ်ပါတယ်။ ကျွန်တော်တို့ အရင်တုန်းက ရွာသာကြီးကြက်ခြံက ကြက်ပေါက်တွေကိုရပါတယ်။ အင်းတကော်ဝက်မွေးမြူရေးခြံက ဝက်သားပေါက်တွေရပါတယ်။ ဒီနေ့ ဝက်သားပေါက်၊ ကြက်သားပေါက်နဲ့ပတ်သက်ပြီးတော့ ကျွန်တော့်ကို မေးခွန်းလေးနှစ်ခုမေးခွင့်ပြုစေလိုပါတယ်။ နံပါတ်(၁)မေးခွန်းက အရင်တုန်းက နိုင်ငံတော်ပိုင်ခြံတွေက ထုတ်သလိုပဲ။ အခုရော ကြက်သားပေါက်၊ ဝက်သားပေါက်တွေကို ထုတ်လုပ်ပေးနေဆဲဖြစ်ပါသလား။ နံပါတ်(၂)မေးခွန်းက အဲဒီလိုမထုတ်တော့ဘူးဆိုရင် ပြည်ပက ထုတ်နေတဲ့ ဝက်သားပေါက်တွေ၊ ကြက်သားပေါက်တွေရဲ့ မျိုးသန့်စင်မှုနဲ့ရောဂါသန့်စင်မှုတွေကို နိုင်ငံတော်က ဘယ်လိုများထိန်းချုပ်ကွပ်ကဲနေပါသလဲဆိုတဲ့မေးခွန်းနှစ်ခုကို ဥက္ကဋ္ဌကြီးကတစ်ဆင့် မေးမြန်းလိုပါတယ်ခင်ဗျား။ အားလုံးကို ကျေးဇူးတင်ပါတယ်။ ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ရန်ကုန် တိုင်းဒေသကြီး၊ တွံတေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ဦးမြင့်လွင်ရဲ့ မေးခွန်းနှင့် စပ်လျဉ်းပြီး ရန်ကုန်တိုင်းဒေသကြီးအစိုးရအဖွဲ့ရဲ့ ဖြေကြားချက်ကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှဒုတိယဝန်ကြီး ကျွန်တော်ဦးလှကျော်မှ ကိုယ်စားဖြေကြားပါ့မယ်။ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းကြီးဌာန)</agency>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဧရာဝတီတိုင်းဒေသကြီး၊ ကျိုက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်းရဲ့ မြန်မာနိုင်ငံအတွင်း မွေးမြူရေးလုပ်ငန်းလုပ်ကိုင်သူတွေအတွက် မျိုးကောင်းမျိုးသန့်ဝက်သားပေါက်၊ ကြက်သားပေါက်တွေ ထုတ်လုပ်ဖြန့်ဖြူးမှုကို နိုင်ငံပိုင်ခြံတွေက ဆောင်ရွက်ပေးနေခြင်းရှိ/မရှိနှင့် ယခုအခါမှာ ကြက်သားပေါက်၊ ဝက်သားပေါက်များထုတ်လုပ်မှု၊ မျိုးသန့်စင်မှုနဲ့ ရောဂါကင်းစင်မှု တို့ကို မည်သို့ဆောင်ရွက်နေကြောင်း သိလိုခြင်းနဲ့စပ်လျဉ်းတဲ့မေးခွန်းအပေါ် ဆက်လက်ဖြေကြား ပါမယ်။ ဥက္ကဋ္ဌကြီးခင်ဗျား။ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၊ မွေးမြူရေးနှင့် ကုသရေးဦးစီးဌာနအနေနဲ့ ခေတ်မီမွေးမြူရေးလုပ်ငန်းတွေ ပြန့်ပွားစေဖို့ရည်ရွယ်ပြီးတော့ လွန်ခဲ့တဲ့ ၁၉၈၃ ခုနှစ်မှာ အစားအစာနှင့်နို့ထွက်ပစ္စည်းလုပ်ငန်းကို စတင်ဖွဲ့စည်းခဲ့ပါတယ်။ နိုင်ငံတော်ပိုင်ခြံ၊ စက်ရုံများကနေ တိရစ္ဆာန်မျိုးကောင်း၊ မျိုးသန့်နှင့် တိရစ္ဆာန်အစာ၊ တိရစ္ဆာန်သုံးဆေးဝါးများ၊ သဘာဝ ဇီဝမြေဩဇာများ တွင်ကျယ်စွာထုတ်လုပ်ဖြန့်ဖြူးရောင်းချခဲ့ပါတယ်။ အလားတူပဲ ကြက်/ဝက် မွေးမြူရေးကဏ္ဍဖွံ့ဖြိုးတိုးတက်စေဖို့အတွက် အသားတိုးကြက်၊ ဥစားကြက်၊ မိဘမျိုးကြက်နဲ့ အသားတိုးဝက်၊ မိဘမျိုးဝက်များကိုလည်းပဲ အပတ်စဉ်ဖြန့်ဖြူး ဆောင်ရွက်ခဲ့ပါတယ်။ အဲဒီလိုဖြန့်ဖြူးခဲ့ရာမှာ မွေးမြူရေး၊ အစားအစာနှင့်နို့ထွက်ပစ္စည်းလုပ်ငန်းများ အရှုံးပေါ်ခြင်း၊ နိုင်ငံတော်ပိုင် စီးပွားရေးလုပ်ငန်းတွေကို ပုဂ္ဂလိကကဏ္ဍသို့လွှဲပြောင်းပေးခြင်း၊ လျှော့ချခြင်းတို့ကြောင့် ၂၀၁၂-၂၀၁၃ ဘဏ္ဍာရေးနှစ်မှာ နိုင်ငံပိုင်ခြံတွေကနေ ဝက်သားပေါက်၊ fomentenemos conformation connus NIS ဥက္ကဋ္ဌကြီးခင်ဗျား။ ယခုအခါမှာတော့ ကြက်သားပေါက်ဖြန့်ဖြူးရောင်းချတဲ့ ပုဂ္ဂလိက ကုမ္ပဏီပေါင်း ၃၅ ခုနှင့် ဝက်သားပေါက်များရောင်းချတဲ့ ပုဂ္ဂလိကကုမ္ပဏီပေါင်း ၁၃ ခုတို့အနေနဲ့ ကြက်နှင့်ဝက်သားပေါက်များ ထုတ်လုပ်ဖြန့်ဖြူးမှုကို ဆောင်ရွက်လျက်ရှိပါတယ်။ အဆိုပါ ပုဂ္ဂလိကကုမ္ပဏီများကို ကောင်းမွန်တဲ့မွေးမြူရေးကျင့်စဉ်နှင့်အညီ ဆောင်ရွက်နိုင်ရေးအတွက် ကြီးကြပ်ဆောင်ရွက်လျက်ရှိပါကြောင်း တင်ပြအပ်ပါတယ်။ ပြည်ပမှတင်သွင်းတဲ့ ကြက်၊ ဝက်များ နှင့်စပ်လျဉ်းပြီးတော့ ကြက်သားပေါက်ကို ကမ္ဘာ့တိရစ္ဆာန်ကျန်းမာရေးအဖွဲ့က ကြက်ငှက်တုပ်ကွေး ရောဂါကင်းရှင်းကြောင်း ဖော်ပြထားတဲ့နိုင်ငံတွေကသာ တင်သွင်းခွင့်ပြုပါတယ်။ ဝက်တင်သွင်းမှုကို ခွာနာလျှာနာရောဂါ၊ ဝက်နားရွက်ပြာရောဂါ၊ အာဖရိကဝက်အပြင်းဖျားရောဂါ ကင်းရှင်းတဲ့နိုင်ငံများ ကသာ တင်သွင်းခွင့်ပြုပါတယ်။ သက်ဆိုင်ရာ တင်သွင်းတဲ့နိုင်ငံများမှ ကျန်းမာရေးထောက်ခံချက် လက်မှတ်တွေ၊ ကာကွယ်ဆေးထိုးမှတ်တမ်းတွေကို တောင်းခံခြင်းနှင့် မျိုးအတွက်ဖြစ်မယ်ဆိုရင် မိဘမျိုးရိုးထောက်ခံချက်တွေ ပူးတွဲတင်ပြစေခြင်းနှင့် တင်သွင်းရောက်ရှိလာပါက နမူနာပစ္စည်းများ ရယူပြီး ဇီဝလုံခြုံမှုအဆင့်(၂)ရှိ ရန်ကုန်တိရစ္ဆာန်ရောဂါရှာဖွေရေးဓာတ်ခွဲခန်းကနေပြီးတော့ လိုအပ် တဲ့ စစ်ဆေးမှုများပြုလုပ်လျက်ရှိကြောင်း တင်ပြအပ်ပါတယ်။ COo ဥက္ကဋ္ဌကြီးခင်ဗျား။ ရောဂါကင်းစင်မှုအတွက် မွေးမြူရေးနှင့်ကုသရေးဦးစီးဌာနမှာရှိတဲ့ ဇီဝ လုံခြုံမှုအဆင့်(၂)ဓာတ်ခွဲခန်းသုံးခုအပါအဝင် ရောဂါရှာဖွေရေးဓာတ်ခွဲခန်း ၁၁ ခုကနေ ကြက်/ဝက် ရောဂါများကို စနစ်တကျ ဓာတ်ခွဲစမ်းသပ်စစ်ဆေးပေးလျက်ရှိပါတယ်။ ကူးစက်ရောဂါကာကွယ် ထိန်းချုပ်မှုအနေနဲ့ ရောဂါဖြစ်ပွားတဲ့ဒေသတွေကို ကွင်းဆင်းအဖွဲ့တွေ ဖွဲ့စည်းစေလွှတ်ခြင်းနှင့် သွေးနမူနာတွေကို ဓာတ်ခွဲခန်းကိုပို့ဆောင်ပြီး ရောဂါဖြစ်ပွားမှုကို အတည်ပြုခြင်း၊ ရောဂါဖြစ်ပွားပြီး တဲ့နောက် သုံးပတ်အကြာ ရောဂါဖြစ်ပွားမှုမရှိပါက ကင်းစင်မှုဒေသအဖြစ် ကြေညာနိုင်ဖို့အတွက် လုပ်ဆောင်ခြင်းနှင့် ပြန်လည်ထူထောင်ရေးလုပ်ငန်းတွေကိုလည်းပဲ သက်ဆိုင်ရာ အစိုးရ အဖွဲ့အစည်းများနှင့် ပူးပေါင်းဆောင်ရွက်လျက်ရှိကြောင်း တင်ပြအပ်ပါတယ်။ သို့ဖြစ်တဲ့အတွက် မျိုးကောင်းမျိုးသန့်ကြက်သားပေါက်၊ ဝက်သားပေါက်များ ထုတ်လုပ်ဖြန့်ဖြူးမှုကို နိုင်ငံပိုင်ခြံတွေက ဆောင်ရွက်နေခြင်းမရှိတော့ပါကြောင်းနှင့် ထုတ်လုပ်ဖြန့်ဖြူးတင်သွင်းတဲ့ ပုဂ္ဂလိကကုမ္ပဏီတွေကို အသိပညာပေးခြင်း၊ ကူးစက်ရောဂါကာကွယ်ထိန်းချုပ်ခြင်းနှင့်ကောင်းမွန်တဲ့ မွေးမြူရေးကျင့်စဉ် များဖြင့် ဆောင်ရွက်ရန်ရှင်းလင်းပြသသရုပ်ပြပြီး ကြပ်မတ်ဆောင်ရွက်လျက်ရှိပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ဖြေကြားအပ်ပါတယ်။</speech>
<speech type="speaker">မိုက်ပေးပါ။</speech>
<speech><mp id="1621">ဦးရန်လင်း(ကျိုက်လက်မဲဆန္ဒနယ်)</mp>ဆက်စပ်မေးခွန်း မေးခွင့်ပြုပါခင်ဗျား။ ဒုတိယဝန်ကြီးရဲ့ ဖြေကြားချက် ကျွန်တော့်ရဲ့ မေးခွန်းနံပါတ်(၁)က ထုတ်လုပ်မှုမရှိတော့ဘူးဆိုတာ သိရပါတယ်။ ဒုတိယမေးခွန်းနဲ့ပတ်သက်လို့ ပုဂ္ဂလိကတွေကထုတ်လုပ်တဲ့ ကြက်သားပေါက်၊ ဝက်သားပေါက်တွေရဲ့ ရောဂါသန့်စင်မှု၊ မျိုးရိုးသန့်စင်မှု စတာတွေကို ဘယ်လိုများစစ်ဆေးသလဲလို့ ကျွန်တော့်ရဲ့ ဒုတိယမေးခွန်းဖြစ်ပါတယ်။ ဒီမေးခွန်းက ဘာကိုဆိုလိုသလဲဆိုရင် ထုတ်လုပ်လိုက်တဲ့ ကြက်သားပေါက်၊ ဝက်သားပေါက်တွေဟာ အဲဒီလို ရောဂါကင်းကြောင်း၊ မျိုးရိုးသန့်စင်ကြောင်းကို နိုင်ငံတော်အစိုးရက စစ်ဆေးပါသလား။ နောက်တစ်ခါ Certificate လို့ခေါ်တဲ့ အသိအမှတ်ပြု လက်မှတ်တွေ ထုတ်ပေးပါသလားလို့ မေးတဲ့မေးခွန်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">သက်ဆိုင်ရာဝန်ကြီးဌဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းနဲ့စပ်လျဉ်းပြီး ရောဂါကင်းစင်မှုနဲ့ပတ်သက်ပြီး တော့ မိမိတို့ မွေးမြူရေးနှင့်ကုသရေးဦးစီးဌာနအောက်မှာရှိတဲ့ ဇီဝလုံခြုံမှုအဆင့်(၂)ဓာတ်ခွဲခန်းသုံးခု ရှိပါတယ်။ ရောဂါရှာဖွေရေးဓာတ်ခွဲခန်း ၁၁ ခုကနေပြီးတော့ ကြက်/ဝက်ရောဂါတွေကို ဓာတ်ခွဲ စမ်းသပ်စစ်ဆေးပေးလျက်ရှိပါတယ်။</speech>
</Q-A>
<Q-A>
<title>ပခုက္ကူမြို့နယ်၊ ချောက်ကန်ကေးရွာအုပ်စု၊ ကွင်းအမှတ်(၃၄၄)၊ မကျီးသားတောင်၊ ဦးပိုင် တောင်သူ ၁၅ ဦး၏ မြေဧရိယာ ၃၈.၆၄ အား မကွေး တိုင်းဒေသကြီးအစိုးရအဖွဲ့မှ မူလတောင်သူ များအား ပြန်လည်စွန့်လွှတ်၍ ယာယီစိုက်ပျိုးလုပ်ကိုင်ခွင့် ပုံစံ(၃)ထုတ်ပေးနိုင်ရေး ဆောင်ရွက် နေစဉ် လယ်ယာမြေနှင့် အခြားမြေများ သိမ်းဆည်းခံရမှုပြန်လည်စိစစ်ရေးမူဝါဒအတိုင်း နစ်နာ သော မူလတောင်သူများအားတရားသဖြင့် ပြန်လည်စွန့်လွှတ်ရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">  ပခုက္ကူ မဲဆန္ဒနယ်မှ ဦးပိုက်ကို မေးမြန်းဖို့ဖြစ်ပါတယ်။</speech>
<speech><mp id="1170">ဦးပိုက်ကို(ပခုက္ကူ မဲဆန္ဒနယ်)</mp>ဥက္ကဋ္ဌကြီးနှင့် အားလုံးမင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်ကတော့ မကွေးတိုင်းဒေသကြီး၊ ပခုက္ကူ မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးပိုက်ကိုဖြစ်ပါတယ်။ ဥက္ကဋ္ဌကြီးမှတစ်ဆင့် ကျွန်တော်မေးမြန်းမှာကတော့ သိမ်းဆည်းခံလယ်ယာမြေများနှင့်ပတ်သက်လို့ မေးမြန်းမှာဖြစ်ပါတယ်။ မကွေးတိုင်းဒေသကြီး၊ ပခုက္ကူမြို့နယ်၊ ချောက်ကန်ကျေးရွာအုပ်စု၊ ကွင်းအမှတ်(၃၄၄)၊ မကျီးသားတောင်၊ ဦးပိုင်တောင်သူ ၁၅ ဦးရဲ့ မြေဧရိယာ ၃၈.၆၄ ဧကကို ၁၉၉၁ ခုနှစ် အမှတ်(၁၀၁) ခြေမြန်တပ်မဌာနချုပ်ကနေ တပ်ရင်းတပ်ဖွဲ့ တိုးချဲ့ရန်ဆိုပြီးတော့ သိမ်းဆည်းခဲ့ပါတယ်။ ကနေ့ှာဆိုလို့ရှိရင် နှစ်ပေါင်း ၂၀ ကျော်၊ ၂၈ နှစ်လောက်ရှိပါပြီ။ အဲဒီတော့ သိမ်းဆည်းစဉ် အခါတုန်းကတော့ တပ်ရင်းတပ်ဖွဲ့တွေ အတွက်ဆိုပြီးတော့ သိမ်းခဲ့တယ်။ စီမံကိန်းတွေလည်းဆောင်ရွက်ပါတယ်။ ကနေ့ကျွန်တော်တင်ပြတဲ့ မြေဧရိယာ ၃၈.၆၄ ဧကဟာ ရထားလမ်း၊ ကားလမ်းတွေနှင့်ကြားထဲမှာခံထား ပါတယ်။ သိမ်းဆည်းခံမြေတွေနဲ့ တစ်ဆက်တစ်စပ်တည်း မရှိတော့ပါဘူး။ ဒါကြောင့်မို့လို့ တောင်သူ များကတင်ပြလာတဲ့အတွက် ဒီကိစ္စနှင့်ပတ်သက်လို့ ဆွေးနွေးရခြင်းဖြစ်ပါတယ်။ ဥက္ကဋ္ဌကြီးခင်ဗျား။ Power Point တင်ပြခွင့်ပြုပါခင်ဗျား။ ဒါကတော့ စွန့်လွှတ်မြေများကို တိုင်းဒေသကြီးအစိုးရသို့ စွန့်လွတ်မည်ဖြင့် စာအမှတ်၊ ၇/၅၀၀ ဖြင့် ၁-၁၁-၂၀၁ရ ခုနှစ်မှာ လယ်ယာ မြေနှင့်အခြားမြေများသိမ်းဆည်းခံမှု ဗဟိုကော်မတီကို တင်ပြခဲ့ခြင်းဖြစ်ပါတယ်။ ဒါကတော့ စွန့်လွှတ်ခဲ့တဲ့မြေတွေကို ပခုက္ကူခရိုင် အထွေအထွေအုပ်ချုပ်ရေးဦးစီးဌာနမှ သက်ဆိုင်ရာ တာဝန်ရှိ သူများနှင့် တပ်မပုဂ္ဂိုလ်များကနေပြီးတော့ ပြန်လည်အပ်နှံခြင်းဖြစ်ပါတယ်။ ဒါကတော့ အပ်နှံပြီးတဲ့ အခါမှာ နိုင်ငံတော်မြေအဖြစ်နဲ့၊ State Land အဖြစ်နဲ့ ကြေညာချက်ဖြစ်ပါတယ်။ ဒါကတပ်က သိမ်းဆည်းထားတဲ့မြေဖြစ်ပါတယ်။ အဲဒီလိုဖြစ်စဉ်မှာ တိုင်းဒေသကြီးအစိုးရကနေ ညွှန်ကြားတဲ့ အတွက် အခင်းဖြစ်နေတဲ့ဖြစ်စဉ်ကို ညှိနှိုင်းဆောင်ရွက်ပေးဖို့ဆိုပြီးတော့ ညွှန်ကြားတဲ့စာဖြစ်ပါတယ်။ ဒါကတော့ ကာကွယ်ရေးဝန်ကြီးဌာနကနေပြီးတော့ သိမ်းဆည်းထားတဲ့ မြေတွေ စွန့်လွှတ်ပြီးကာမှာ ဒီမြေထဲမှာ အဆောက်အဦတွေဝင်ဆောက်ထားတာပဲ ဖြစ်ပါတယ်။ ဒါလည်း အဆောက်အဦတွေ ဝင်ဆောက်ထားခြင်းကို ပြတာဖြစ်ပါတယ်။ အဲဒီတော့ နိုင်ငံတော်ကို ကာကွယ်ရေးဝန်ကြီးဌာနကနေ ပြီးတော့ သိမ်းဆည်းထားတဲ့မြေတွေကို ပြန်အပ်တယ်။ အဲဒီအခါမှာ ပြန်လည်အပ်နှံထားတဲ့ ၃၈.၆၄ ဧကအတွင်းမှာ အဖွဲ့ အစည်းတစ်ခုကနေပြီးတော့ အဆောက်အဦ တွေဝင်ဆောက်ထားတာ ဖြစ်ပါတယ်။ ဒါကြောင့် အပ်နှံထားတဲ့မြေတွေထဲမှာ နှစ်ပေါင်း ၂၈ နှစ် ကျော်ကျော် တောင်သူများဟာ မိမိမြေကိုမရရှိခဲ့ပါဘူး။ ဒါကြောင့်မို့လို့ တောင်သူများကနေပြီးတော့ ဒီအပ်နှံထားတဲ့မြေတွေကို၊ စွန့်လွှတ်ထားတဲ့မြေတွေကို မူလပိုင်ရှင်သို့ ပြန်လည်ရရှိဖို့ဆိုပြီးတော့ တင်ပြလာတဲ့အတွက် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။ ၌ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)။ ဒေသကြီး၊ ပခုက္ကူမြို့နယ်၊ ပြည်သူ့လွှတ်တော်ကိုယ်စားလှယ် ဦးပိုက်ကိုရဲ့ မေးခွန်းအပေါ် မကွေး တိုင်းဒေသကြီးအစိုးရအဖွဲ့ရဲ့ ကိုယ်စား ဖြေကြားပါ့မယ်။ ဥက္ကဋ္ဌကြီးခင်ဗျား။ မကွေးတိုင်းဒေသကြီး အစိုးအရအဖွဲ့ရဲ့ ဖြေကြားချက်အရ၊ ကာကွယ်ရေးဝန်ကြီးဌာန၊ အမှတ်(၁၀၁)ခြေမြန်တပ်မဌာနချုပ် အနေနဲ့ မကွေးတိုင်းဒေသကြီး၊ ပခုက္ကူခရိုင်၊ ပခုက္ကူမြို့နယ်၊ ချောက်ကန်ကျေးရွာအုပ်စု ကွင်းအမှတ်(၃၄၄) မကျီးသားတောင်ရှိ မြေဧရိယာ ၃၈.၆၄ ဧကကို မကွေးတိုင်းဒေသကြီးအစိုးရ အဖွဲ့ကို လွှဲပြောင်းပေးဖို့ စွန့်လွှတ်မြေဖြစ်တဲ့အလျောက် နိုင်ငံတော်ကိုပြန်လည်အပ်နှံခွင့်ပြုဖို့ ကာကွယ်ရေးဝန်ကြီးဌာနကနေ လယ်ယာမြေနှင့်အခြားမြေများ သိမ်းဆည်းခံရမှုများပြန်လည် စိစစ်ရေးဗဟိုကော်မတီကို တင်ပြခဲ့ပါတယ်။ ဗဟိုကော်မတီရဲ့ ၂၀၁ရ ခုနှစ်၊ ဒီဇင်ဘာလ ၁၁ ရက် နေ့စွဲနှင့် နိုင်ငံတော်ကိုပြန်လည်အပ်နှံခွင့်ပြုကြောင်း ကာကွယ်ရေးဝန်ကြီးဌာနကို အကြောင်းကြား ခဲ့ပါတယ်။ အဆိုပါမြေကို ၂၀၁၈ ခုနှစ်၊ ဇန်နဝါရီလ ၁ရ ရက်ရက်စွဲနှင့် နိုင်ငံတော်ပိုင်မြေ(State Land) အဖြစ်သတ်မှတ်ကြောင်း အမိန့်ကြော်ငြာစာထုတ်ပြန်ခဲ့ပါတယ်။ ကာကွယ်ရေးဝန်ကြီးဌာန အမှတ်(၁၀၁) ခြေမြန်တပ်မဌာနချုပ်က အသုံးပြုရန်မရှိတဲ့ မြေလွတ်ဧရိယာ ၃၈.၆၄ ဧကကို ပခုက္ကူ ခရိုင် ကော်လိာ်အရာရှိ(ခရိုင်အုပ်ချုပ်ရေးမှူးထံကို လွှဲပြောင်းပေးအပ်လက်ခံဆောင်ရွက်ခဲ့ကြ ပါတယ်။ လွှဲပြောင်းလက်ခံပြီးတဲ့နောက်ပိုင်း မူလတောင်သူ(၁၅)ဦးထံ ပြန်လည်လွှဲပြောင်းပေးဖို့ အတွက် ဆောင်ရွက်တဲ့အခါမှာ အမှတ်(၁၀၁) ခြေမြန်တပ်မဌာနချုပ် ယခုတင်ပြသူတောင်သူ များနှင့် ခရိုင်/မြို့နယ် လယ်ယာမြေနှင့်အခြားမြေများ သိမ်းဆည်းခြင်းခံရမှုများပြန်လည်စိစစ်ရေး ကော်မတီတို့ အပြန်အလှန်ညှိနှိုင်းဆောင်ရွက်ခဲ့သော်လည်းပဲ ပြေလည်မှုမရရှိခဲ့ပါကြောင်း ဖြေကြား ထားပါတယ်။ ဥက္ကဋ္ဌကြီးခင်ဗျား။ အဆိုပါ စွန့်လွှတ်မြေပေါ်မှာ ပခုက္ကူမြို့စစ်မှုထမ်းဟောင်းအိမ်ရာ တည်ဆောက်ဖို့ တပ်ပိုင်မြေနေရာသတ်မှတ်ခွင့်ရရှိရေး အနောက်မြောက်တိုင်းစစ်ဌာနချုပ်မှ တင်ပြမှု ရှိခဲ့ပါတယ်။ ယင်းနဲ့စပ်လျဉ်းပြီး ၂၀၁၈ ခုနှစ်၊ နိုဝင်ဘာလ ၂၈ ရက်နေ့မှာ ကျင်းပပြုလုပ်တဲ့ မကွေး တိုင်းဒေသကြီးအစိုးရအဖွဲ့အစည်းအဝေးအမှတ်စဉ်(၄၇/၂၀၁၈) ဆုံးဖြတ်ချက်အရ လယ်ယာမြေနှင့် အခြားမြေများ သိမ်းဆည်းခံရမှုများ ပြန်လည်စိစစ်ရေးဗဟိုကော်မတီသို့ ကျိုးကြောင်းတင်ပြခဲ့ပါ တယ်။ ယင်းသို့ တင်ပြထားဆဲကာလမှာပဲ ဆက်လက်အရေးယူဆောင်ရွက်ခြင်းမပြုဘဲ ဆိုင်းငံ့ထားဖို့ အတွက်လည်း မကွေးတိုင်းဒေသကြီးအစိုးရအဖွဲ့က ညွှန်ကြားဆောင်ရွက်ခဲ့ပါတယ်။ နိုင်ငံတောင်ပိုင် မြေအဖြစ် ပြန်လည်စွန့်လွှတ်ထားတဲ့ အဆိုပါ မြေဧရိယာ ၃၈.၆၄ ဧကပေါ်မှာ အမှတ်(၁၀၁) ခြေမြန် တပ်မဌာနချုပ်မှ ထွန်စက်များနှင့် မြေပြုပြင်ခြင်း၊ အလံစိုက်ထူခြင်း၊ အဆောက်အဦဆောက်လုပ် ခြင်းများပြုလုပ်နေတဲ့အတွက် ဦးထွန်းလွင်ပါ တောင်သူ ၁၁ ဦးကနေ တိုင်ကြားမှုရှိပါတယ်။ အဆိုပါ ကိစ္စအပေါ် ပခုက္ကူမြို့နယ် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနမှူး ဦးဆောင်တဲ့ စုံစမ်းစစ်ဆေးရေးအဖွဲ့နဲ့ စုံစမ်းစစ်ဆေးခဲ့ပြီး စစ်ဆေးတွေ့ရှိမှုများအရ အထက်ဌာနအဆင့်ဆင့်ကို တင်ပြထားတဲ့အခြေအနေဖြစ်ပါတယ်။ အဆိုပါ တင်ပြထားဆဲကိစ္စဖြစ်တဲ့အတွက် မူလတောင်သူနှင့် အမှတ်(၁၀၁) ခြေမြန်တပ်မဌာနချုပ်မှ တာဝန်ရှိသူတို့အနေနဲ့ လတ်တလောလုပ်ငန်းတွေကို မည်သူမျှ မဆောင်ရွက်ဘဲ ဆိုင်းငံ့ထားသင့်ကြောင်း မကွေးတိုင်းဒေသကြီးအစိုးရအဖွဲ့ကို တင်ပြခဲ့မှု ရှိပါတယ်။ မကွေးတိုင်းဒေသကြီးအစိုးရအဖွဲ့ရဲ့ညွှန်ကြားချက်အရ ၂၀၁၉ ခုနှစ်၊ ဇွန်လ၂ရ ရက်နေ့မှာ ပခုက္ကူခရိုင် အထွေထွေအုပ်ချုပ်ရေးဦးစီးဌာန အစည်းအဝေးခန်းမမှာ ပြည်သူ့လွှတ်တော် ကိုယ်စားလှယ်၊ တိုင်းဒေသကြီး/ပြည်နယ်လွှတ်တော်ကိုယ်စားလှယ်၊ အမှတ်(၁၀၁)ခြေမြန်တပ်မ ဌာနချုပ်မှ တာဝန်ရှိပုဂ္ဂိုလ်များ၊ ပခုက္ကူခရိုင်/မြို့နယ်၊ လယ်ယာမြေနှင့်အခြားမြေများ သိမ်းဆည်းခြင်း ခံရမှုများပြန်လည်စိစစ်ရေးကော်မတီ ဥက္ကဋ္ဌနှင့် အဖွဲ့ဝင်များ၊ တင်ပြတိုင်ကြားသူတောင်သူများ တွေ့ဆုံညှိနှိုင်းဆွေးနွေးမှုရှိခဲ့ပါတယ်။ ဥက္ကဋ္ဌကြီးခင်ဗျာ။ ဦးခင်မောင်ညွန့်ပါ တောင်သူ(၁၁)ဦးကလည်း ၂၀၁၉ ခုနှစ်၊ ဇူလိုင်လ ၂၆ ရက် ရက်စွဲနဲ့ အချင်းဖြစ်မြေပေါ်မှာ ၂၀၁၉ ခုနှစ်၊ မိုးရာသီအမီ နေ့/ညဝင်ရောက် ထွန်ယက်စိုက်ပျိုး လိုကြောင်းနှင့် လုပ်ကိုင်ဆောင်ရွက်မည်ဖြစ်ကြောင်း ထပ်မံတင်ပြလာခဲ့ပါတယ်။ အဆိုပါကိစ္စနှင့် စပ်လျဉ်းပြီး တောင်သူတွေကို အမှုမပြီးပြတ်ခင်ဝင်ရောက်ထွန်ယက်ခြင်းမပြုဖို့နှင့် အမှတ်(၁၀၁) ခြေမြန်တပ်မဌာနချုပ်အနေနဲ့လည်း နိုင်ငံတော်ပိုင်မြေပေါ်မှာ ခွင့်ပြုချက်မရှိဘဲ အဆောက်အဦ ဆောက်လုပ်ခြင်းကို တားမြစ်စာထုတ်ပြန်ဆောင်ရွက်သွားဖို့ ခရိုင်အုပ်ချုပ်ရေးမှူးမှ အကြောင်းကြား တာနှင့်အညီ မြို့နယ်ကလည်းပဲ ဆက်လက်စီမံဆောင်ရွက်ခဲ့ပါတယ်။ မြို့နယ်အုပ်ချုပ်ရေးမှူးရုံး ကနေ အမှတ်(၁၀၁) ခြေမြန်တပ်မဌာနချုပ်သို့ အကြောင်းကြားခဲ့မှုအပေါ် ယင်းမြေပေါ်မှာ အဆောက်အဦဆောက်လုပ်နေမှုကို အထက်ဌာနကြီးများရဲ့ ညွှန်ကြားချက်နဲ့ သက်ဆိုင်ရာ အဖွဲ့အစည်းများမှ အကောင်အထည်ဖော်ဆောင်ရွက်မှုဖြစ်တဲ့အတွက် မြို့နယ်အထွေထွေ အုပ်ချုပ်ရေးဦးစီးဌာနအနေနဲ့ အထက်ဌာနအဆင့်ဆင့်ကနေတစ်ဆင့် သက်ဆိုင်ရာဌာနကြီးများကို တင်ပြဆောင်ရွက်သွားဖို့နှင့် အမှတ်(၁၀၁) ခြေမြန်တပ်မဌာနချုပ်ကို လိပ်မူပေးပို့ထားတဲ့ အကြောင်း ကြားစာကို ပယ်ဖျက်ပေးဖို့ ညှိနှိုင်းပြန်ကြားခဲ့ကြောင်း သိရပါတယ်။ မကွေးတိုင်းဒေသကြီးအစိုးရအဖွဲ့ အနေနဲ့လည်းပဲ နိုင်ငံတော်ပိုင်မြေအဖြစ် ပြန်လည်စွန့်လွှတ် ထားတဲ့ မြေဧရိယာ ၃၈.၆၄ ဧကနှင့်စပ်လျဉ်းပြီး စိစစ်တွေ့ရှိမှုအခြေအနေများကို ၂၀၁၈ ခုနှစ်၊ ဒီဇင်ဘာလ ၃ ရက် ရက်နေ့မှာ လယ်ယာမြေနှင့်အခြားမြေများ သိမ်းဆည်းခြင်းခံရမှုများ ပြန်လည် စိစစ်ရေးဗဟိုကော်မတီကို တင်ပြခဲ့ပြီး သက်ဆိုင်ရာကာကွယ်ရေးဝန်ကြီးဌာနသို့ မိတ္တူ ပေးပို့ ဆောင်ရွက်ခဲ့ကြောင်း ဖြေကြားထားပါတယ်။ ကာကွယ်ရေးဝန်ကြီးဌာနက ၂၀၁၈ ခုနှစ်၊ ဒီဇင်ဘာလ ၂၆ ရက်နေ့ ရက်စွဲနဲ့ လယ်ယာမြေနှင့်အခြားမြေများ သိမ်းဆည်းခြင်းခံရမှုများ ပြန်လည်စိစစ်ရေး ဗဟိုကော်မတီကို ပြန်လည်တင်ပြပြီး မကွေးတိုင်းဒေသကြီးအစိုးရအဖွဲ့ကိုလည်းပဲ မိတ္တူ ပေးပို့ အကြောင်းပြန်ကြားပါတယ်။ ကာကွယ်ရေးဝန်ကြီးဌာနရဲ့ ပေးပို့စာမှာပါရှိတဲ့ အကြောင်းအရာ များကို တင်ပြဖြေကြားထားရာမှာ (က) အမှတ်(၁၀၁) ခြေမြန်တပ်မဌာနချုပ်အနေနဲ့ စုစုပေါင်း ယာမြေ ၈၁၀.၁၆ ကိုလုပ်ထုံးလုပ်နည်းများနှင့်အညီ တပ်ပိုင်မြေအဖြစ်ရရှိခဲ့ကြောင်း၊ (ခ) စတင်သိမ်းဆည်း စဉ်ကပင် မူလပိုင်ရှင်ယာပိုင်ရှင် ၁၅၈ ဦးရဲ့ မြေ ၈၁၀.၁၆ ဧကအတွက် L မြေယာလျော်ကြေး စုစုပေါင်း ကျပ် ၁၈၆၂၂၉ရ ကျပ်ကို ပေးလျော်ပြီးဖြစ်ကြောင်း အဆိုပါတပ်ပိုင်မြေ ၈၁၀.၁ရ ဧကအတွင်းမှ ပခုက္ကူ -ရန်ကုန်မီးရထားလမ်းနှင့် ပခုက္ကူမြို့ရှောင်လမ်းဖောက်လုပ်ခဲ့တဲ့အတွက် မူလတပ်ပိုင်မြေမှာ နှစ်ခြမ်းကွဲသွားပြီး မီးရထားလမ်း အရှေ့ဘက်မှာ ၃၈.၆၄ ဧက သီးခြားဖြစ်သွားခဲ့ပါကြောင်း၊ (ဂ) တင်ပြပါမြေမှာ မူလတပ်ပိုင်မြေအတွင်းမှ မီးရထားလမ်းအရှေ့ဘက်ရှိ ၃၈.၆၄ ဧကဖြစ်ပြီး အဆိုပါ မြေကို ပခုက္ကူ စစ်မှုထမ်းဟောင်းအိမ်ရာများဆောက်လုပ်ရန် စီစဉ်ဆောင်ရွက်လျက်ရှိပါကြောင်းနှင့် မူလပိုင်ရှင်များကို ပြန်လည်ပေးအပ်ခြင်းမပြုဘဲ စစ်မှုထမ်းဟောင်းမြေအဖြစ် အသုံးပြုခွင့်ရရှိရေး ဆက်လက်ဆောင်ရွက်သွားမည်ဖြစ်ပါကြောင်း ဖော်ပြပါရှိမှုများကို ဖြေကြားထားပါတယ်။ ကာကွယ်ရေးဝန်ကြီးဌာနမှ စိစစ်တင်ပြခဲ့မှုအပေါ် လယ်ယာမြေနှင့်အခြားမြေများ သိမ်းဆည်းခြင်း ခံရမှုများ ပြန်လည်စိစစ်ရေးဗဟိုကော်မတီမှ ပေါင်းစပ်ဆောင်ရွက်သွားဖို့ မကွေးတိုင်းဒေသကြီး အစိုးရအဖွဲ့သို့ ၂၀၁၉ ခုနှစ်၊ ဧပြီလ ၂၅ ရက် ရက်စွဲနှင့် အကြောင်းကြားခဲ့ကြောင်း သိရှိဖြေကြား ထားပါတယ်။ ဥက္ကဋ္ဌကြီးခင်ဗျား။ ယင်းကိစ္စနှင့်စပ်လျဉ်းပြီး မကွေးတိုင်းဒေသကြီးအစိုးရအဖွဲ့ အစည်းအဝေး အမှတ်စဉ်(၁၈/၂၀၁၉) ရဲ့ဆုံးဖြတ်ချက်အတိုင်း ကာယကံရှင်များကို ညှိနှိုင်းဆောင်ရွက်စေခဲ့ပါတယ်။ ၂၀၁၉ ခုနှစ်၊ ဇွန်လ ၂ရ ရက်နေ့မှာ ခရိုင်အထွေထွေအုပ်ချုပ်ရေးဦးစီးဌာနက အမှတ်(၁၀၁) ခြေမြန် တပ်မဌာနချုပ်မှ ကိုယ်စားလှယ်နှင့် သိမ်းဆည်းခံတောင်သူ ဦးခင်မောင်ညွန့်ပါ ၁၁ ဦးတို့ကို ကာကွယ်ရေးဝန်ကြီးဌာနမှ စွန့်လွှတ်မြေ ၃၈.၆၄ ဧကနှင့်စပ်လျဉ်းပြီး ညှိနှိုင်းဆောင်ရွက်ပေးခဲ့ သော်လည်း ပြေလည်မှုမရရှိခဲ့ပါကြောင်း ဖြေကြားထားပါတယ်။ နှစ်ဦးနှစ်ဖက် အပြန်အလှန် ဆွေးနွေးခဲ့ကြတဲ့ ဆွေးနွေးပြောကြားမှုမှတ်တမ်းကို ခရိုင်လယ်ယာမြေနှင့်အခြားမြေများ သိမ်းဆည်း ခြင်းခံရမှုများ ပြန်လည်စိစစ်ရေးကော်မတီမှ ဆက်လက်တင်ပြခဲ့ရာမှာ တိုင်းဒေသကြီး လယ်ယာမြေ နှင့်အခြားမြေများ သိမ်းဆည်းခံရခြင်း ပြန်လည်စိစစ်ရေးကော်မတီမှ ၂၀၁၉ ခုနှစ်၊ သြဂုတ်လ ၁ ရက် ရက်စွဲနဲ့ ဗဟိုကော်မတီကို လမ်းညွှန်မှုပြုနိုင်ရန် တင်ပြထားရှိပါကြောင်း မကွေးတိုင်းဒေသကြီး အစိုးရအဖွဲ့ရဲ့ ဖြေကြားချက်အား ကိုယ်စားဖြေကြာအပ်ပါတယ်။  မိုက်ပေးပါ။ ဦးပိုက်ကို(ပခုက္ကူ မဲဆန္ဒနယ်)။ ။ ဥက္ကဋ္ဌကြီးခင်ဗျား။ ဆက်စပ်မေးခွန်းမေးခွင့်ပြုပါခင်ဗျာ။ ကျွန်တော်တို့ ဒုတိယဝန်ကြီးက ပြည့်ပြည့်စုံစုံဖြေကြား သွားပါတယ်။ Power Point ပြပေးပါ ခင်ဗျား။ ဒီဖြစ်စဉ်မှာ ကျွန်တော်တို့စတင်တုန်းက တပ်မ(၁၀၁)ကနေပြီးတော့ ဒီမြေတွေကို နိုင်ငံတော်သို့ပြန်အပ်မယ်ဆိုပြီးတော့ ပေးပါတယ်။ Power Point မှာပါပါတယ်။ ဒီပါတဲ့အရ ဗဟို မြေစစ်ကလည်း ဒါကိုလက်ခံပြီးတော့ State Land အဖြစ်သတ်မှတ်ခဲ့ပါတယ်။ သတ်မှတ်ပြီးတဲ့အခါများမှ တိုင်းဒေသကြီးအစိုးရကို အကြောင်းကြား တယ်။ တိုင်းဒေသကြီးအစိုးရကနေမှ မြို့နယ်မြေယာစီမံခန့်ခွဲမှုကော်မတီကို အကြောင်းကြား ရပါတယ်။ ဒါနှင့်ပတ်သက်လို့ လွှတ်တော် ကိုယ်စားလှယ်နှင့်အဖွဲ့ကနေပြီးတော့ ဒါနှင့်ပတ်သက်လို့ စိစစ်တဲ့အခါမှာ မူလစွန့်လွှတ်ပြီးသား မြေဖြစ်တဲ့အတွက် မူလပိုင်ရှင်တွေကို ပြန်ပေးသင့်တယ် ဆိုပြီးတော့ ဒီလိုမျိုးသတ်မှတ်လိုက်ပါတယ်။ အဲဒီတော့ အခုဒုတိယဝန်ကြီးဖြေတဲ့အထဲမှာ စစ်မှုထမ်းဟောင်းအဖွဲ့ ကိုပေးမယ်ဆိုပြီးတော့ အဲဒီ အထင်ကို ကျန်တော်ဒီလိုနားလည်လိုက်ပါတယ်။ အဲဒီတော့ ဒါဟာကျွန်တော်တို့ နိုင်ငံတော်ကို ပြန်အပ်ထားတဲ့မြေ၊ စွန့်လွှတ်ထားတဲ့မြေအပေါ်မှာ၊ အငြင်းပွားနေတဲ့မြေအပေါ်မှာ အခုအဖွဲ့အစည်းတစ်ခုက စစ်မှုထမ်းဟောင်းအဖွဲ့အစည်း တစ်ခုကနေပြီးတော့ ဝင်ရောက်ပြီးတော့ အဆောက်အဦဆောက်လုပ်တာ သင့်တော် ၏/မသင့် တော်၏ဆိုတဲ့ဟာ ကျွန်တော်တို့စဉ်းစားရမှာ ဖြစ်ပါတယ်။ ကနေ့ကျွန်တော်တို့ အဖွဲ့ အပါအဝင် လွှတ်တော်အပါအဝင် နိုင်ငံတော် အဖွဲ့ အစည်းများတွေက ဥပဒေတွေ၊ ညွှန်ကြားချက်တွေ၊ အမိန့်တွေကို ဥပဒေအတိုင်း လိုက်နာ ဆောင်ရွက်မယ့်စံပြအဖွဲ့အစည်းတွေ arcos amofonoi memegfinomremmende တို့နိုင်ငံသားတွေရဲ့ အကျိုးစီးပွား နောက် ဥပဒေကို ဘယ်လောက်လိုက်နာသလဲဆိုတဲ့အချက်တွေကို စောင့်ကြည့်နေတာဖြစ်ပါတယ်။ ဒါကြောင့်မို့လို့ ဒီဖြစ်စဉ်နှင့်ပတ်သက်ပြီးတော့ တရားဥပဒေအတိုင်း၊ အမိန့်ညွှန်ကြားချက်အတိုင်း ဆောင်ရွက်ပေးဖို့ အတွက် ပြန်လည်စိစစ်ပေးဖို့ရန်အစီအစဉ်ရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။ ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဥက္ကဋ္ဌကြီး ခင်ဗျား။ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းကို ပြန်လည်ဖြေကြားပေးပါမယ်။ ယခုဖြစ်စဉ် ဖြစ်ရပ်နှင့်စပ်လျဉ်းပြီး မကွေးတိုင်းဒေသကြီးအစိုးရအဖွဲ့ရဲ့ စီမံဆောင်ရွက်မှုအနေအထားကို မိမိ ဝန်ကြီးဌာနကနေပြီးတော့ ကိုယ်စားဖြေကြားပေးမှာဖြစ်ပါတယ်။ ခုနက စစ်မှုထမ်းဟောင်းနှင့် ပတ်သက်ပြီးတော့ ဒီမြေကိုရယူအသုံးချမယ်ဆိုတဲ့ သဘောထားကတော့ ကာကွယ်ရေးဝန်ကြီးဌာန အောက်မှာရှိတဲ့ အမှတ်(၁၀၁)ခြေမြန်တပ်မဌာနချုပ်က ဆွေးနွေးညှိနှိုင်းမှုမှာ ဒါနှစ်ဖက်ဆွေးနွေးချက် အရ ရရှိလာတဲ့အနေအထားများဖြစ်တယ်ဆိုတဲ့အပေါ်မှာ မကွေးတိုင်းဒေသကြီးအစိုးရအဖွဲ့က ဖြေကြားချက်မှာထည့်သွင်းဖော်ပြထားခြင်းပဲ ဖြစ်ပါတယ်။ လက်ရှိလည်းပဲ ဒီကိစ္စနှင့်ပတ်သက် ပြီးတော့ လယ်ယာမြေနှင့်အခြားမြေများ ပြန်လည်စိစစ်ရေးဗဟိုကော်မတီကို တင်ပြဆောင်ရွက် လာတဲ့အလျှောက် ဗဟိုကော်မတီအနေနဲ့ကလည်း ချမှတ်ထားတဲ့မူဝါဒတွေအပေါ်မှာ စိစစ်ဆုံးဖြတ် ရမည့် အခြေအနေဖြစ်ပါတယ်။ ဒါကြောင့်မို့လို့ လွှတ်တော်ကိုယ်စားလှယ်ကြီးရဲ့ အခုလို တစ်ဆက် တစ်စပ်တည်းမေးမြန်းချက်ကိုလည်းပဲ မကွေးတိုင်းဒေသကြီးအစိုးရအဖွဲ့ကို အသိပေးဆောင်ရွက် ပေးသွားမည်ဖြစ်ကြောင်း ကိုယ်စားလှယ်ကြီးရဲ့ ဆက်စပ်မေးခွန်းအပေါ် ပြန်လည်ဖြေကြားအပ် ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်း အစီအစဉ်ပြီးပါပြီ။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ထောင်စု ဒုတိယဝန်ကြီး ပြန်လည်ထွက်ခွာနိုင်ပါတယ်။</speech>
</Q-A>
</section>
<section value="Bill">
<bill>
<title>တိုင်းရင်းသားလူမျိုးများရေးရာဝန်ကြီးဌာနက တင်သွင်းသည့် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် နည်းဥပဒေများနှင့်စပ်လျဉ်း၍ ပြင်ဆင်ချက် အဆိုအား ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တိုင်းရင်းသားလူမျိုးများရေးရာဝန်ကြီးဌာနက ပေးပို့လာသော တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့်နည်းဥပဒေများနှင့်စပ်လျဉ်း၍ ဒုတိယအကြိမ် ပြည်သူ့ လွှတ်တော် (၁၄)ကြိမ်မြောက်ပုံမှန်အစည်းအဝေး သတ္တမနေ့ (၂၅-၁၁-၂၀၁၉ ရက်နေ့)တွင် လွှတ်တော်သို့ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၏ ပြင်ဆင်ချက်အဆိုများ တင်ပြခဲ့ပြီးဖြစ်ပါတယ်။ ၎င်းနည်းဥပဒေများနှင့်စပ်လျဉ်းပြီး ပြင်ဆင်လိုသည့် နည်းဥပဒေ၊ နည်းဥပဒေခွဲများအလိုက် ၂၇-၁၁-၂၀၁၉ ရက်နေ့တွင် နောက်ဆုံးထားပြီး အမည်စာရင်း တင်သွင်းရန် တောင်းခံခဲ့သော်လည်း ပြင်ဆင်ချက်အဆိုတင်သွင်းလာတဲ့ ကိုယ်စားလှယ်တစ်ဦး မျှမရှိပါ။ ယင်းနည်းဥပဒေများနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏ မူလ အခွင့်အရေးဆိုင်ရာကော်မတီ၊ ပြင်ဆင်ချက်အဆိုတင်သွင်းခဲ့တဲ့ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယခု ယင်းနည်းဥပဒေများနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ နည်းဥပဒေများ၏ ခေါင်းစဉ်၊ နိဒါန်းမှအစ နည်းဥပဒေ၊ နည်းဥပဒေခွဲများနဲ့ နည်းဥပဒေတစ်ခုလုံးပါဝင်မှာဖြစ်ပါတယ်။ နည်းဥပဒေ၊ နည်းဥပဒေခွဲအလိုက် အတည်ပြုနိုင်ရေးဆောင်ရွက်ရာမှာ ပြင်ဆင်ချက်မရှိပါက မူလအဆိုပြု ပြဋ္ဌာန်းချက်အတိုင်း အတည်ပြုနိုင်ရေး တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသောနည်းဥပဒေ၊ နည်းဥပဒေခွဲများကို ဥပဒေကြမ်းကော်မတီက ဆွေးနွေးခြင်းများပြုလုပ်ပြီး လွှတ်တော်ရဲ့ဆန္ဒသဘောထားရယူ၍ ဆုံးဖြတ်အတည်ပြုသွားမှာ ဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တိုင်းရင်းသားလူမျိုးများ၏ အခွင့်အရေး၊ ကာကွယ်စောင့်ရှောက်သည့်နည်းဥပဒေများနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့်အချက် (၁) ချက်အား တင်သွင်းဖို့ဖြစ်ပါတယ်။ ဥပဒေကြမ်းကော်မတီကို ဖိတ်ခေါ် ပါတယ်။</speech>
<speech><mp id="2235">ဦးစိုင်းထွန်းအေး(အဖွဲ့ဝင်၊ ဥပဒေကြမ်းကော်မတီ)</mp>အားလုံးပဲမင်္ဂလာပါ။ ကျွန်တော် ကတော့ ဥပဒေကြမ်းကော်မတီရဲ့ အဖွဲ့ဝင် မိုင်းရှူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းထွန်းအေး ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက်အရ တိုင်းရင်းသားလူမျိုး များ၏ အခွင့်အရေးကာကွယ်စောင့်ရှောက်သည့်နည်းဥပဒေများနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ အတည်ပြုပေးနိုင်ရန် တင်ပြသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ တိုင်းရင်းသားလူမျိုးများ ရေးရာဝန်ကြီးဌာနက ပေးပို့လာတဲ့ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက် သည့်နည်းဥပဒေများကို ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ဖြစ်တဲ့ ၃-၉-၂၀၁၉ ရက်(အင်္ဂါနေ့)မှာ ဖြန့်ဝေတင်ပြသည့်နေမှ ရက်ပေါင်း ၉၀ အတွင်း ဆောင်ရွက်နိုင်ရေးအတွက် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၂၀၁ ယင်းနည်းဥပဒေများကို ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး သတ္တမနေ့ဖြစ်တဲ့ ၂၅-၁၁-၂၀၁၉ ရက်(တနင်္လာနေ့)မှာ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီရဲ့ ပြင်ဆင်ချက်ကိုလည်း တင်ပြခဲ့ပြီးဖြစ်ပါတယ်။ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီရဲ့ ပြင်ဆင်ချက်အပေါ်မှာ ၂၇-၁၁-၂၀၁၉ ရက်(ဗုဒ္ဓဟူးနေ့)နောက်ဆုံးထားပြီး ပြင်ဆင်ချက်များကို တင်သွင်းနိုင်ကြောင်း ကြေညာခဲ့ပေမဲ့လည်း ပြင်ဆင်ချက်အဆိုတင်သွင်းသူ တစ်ဦးတစ်ယောက်မျှ မရှိခဲ့ပါ။ ပြည်သူ့လွှတ်တော် ဥပဒေကြမ်းကော်မတီဟာ ၃-၁၂-၂၀၁၉ ရက်(အင်္ဂါနေ့) ပြည်သူ့ လွှတ်တော် နိုင်ငံသားများရဲ့ မူလအခွင့်အရေးဆိုင်ရာကော်မတီ၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၊ တိုင်းရင်းသားလူမျိုးများရေးရာဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးကို ကျင်းပ ပြုလုပ်ခဲ့ပါတယ်။ ယင်းညှိနှိုင်းအစည်းအဝေးရဲ့ သဘောတူဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ရန်တင်ပြချက် (၁) ချက်မှာလည်း အောက်ပါအတိုင်း ဖြစ်ပါတယ်။ ပြင်ဆင်ရန်တင်ပြချက်ဇယားတွေကို ပြည်သူ့လွှတ်တော် ကိုယ်စားလှယ်များထံ ဖြန့်ဝေထားပြီး လည်းဖြစ်ပါတယ်။ သို့ဖြစ်ပါ၍ ဖော်ပြပါ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ရန် တင်ပြချက်(၁)ချက်ကို လွှတ်တော်က အတည်ပြုပေးနိုင်ပါရန် လေးစားစွာဖြင့် တင်ပြအပ်ပါတယ်။ ကျေးဇူးတင်ပါတယ်။ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ရန်တင်ပြချက်(၁)ချက်မှာ အောက်ပါ အတိုင်းဖြစ်ပါသည်။</speech>
<speech type="speaker">တိုင်းရင်းသားလူမျိုးများရေးရာဝန်ကြီးဌာနရဲ့ သဘောထားပြောပါ။</speech>
<speech><agency id="18">ဦးလှမော်ဦး(ဒုတိယဝန်ကြီး၊ တိုင်းရင်းသားလူမျိုးများရေးရာဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ မင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်ခင်ဗျား။ ကျွန်တော် တိုင်းရင်းသား လူမျိုးများရေးရာဝန်ကြီးဌာနက ဒုတိယဝန်ကြီး ဦးလှမော်ဦးကနေပြီးတော့ ဒီတင်ပြချက်နှင့် ပတ်သက်ပြီး ဖြေကြားသွားမှာဖြစ်ပါတယ်။ ၂၃-၈-၂၀၁၉ ရက်နေ့မှာ ကျွန်တော်တို့ တိုင်းရင်းသား လူမျိုးများရေးရာဝန်ကြီးဌာနအနေနဲ့ ထုတ်ပြန်ထားတဲ့ တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက်သည့်နည်းဥပဒေများ အခန်း(၂) နည်းဥပဒေ ၃ မှာ အမျိုးသားရေးလက္ခဏာနှင့် သမိုင်းအမွေအနှစ်ဆိုတဲ့စကားရပ်ကို ထည့်သွင်းဖြည့်စွက်လိုခြင်းနှင့် ပတ်သက်ပြီးတော့ အဆိုပါ စကားရပ်က ကျွန်တော်တို့ရဲ့ မူရင်းဥပဒေ အခန်း(၂) ဥပဒေရဲ့ရည်ရွယ်ချက်ဖြစ်တဲ့ ပုဒ်မ ၃ ပုဒ်မခွဲ(ဂ) မှာ ပါရှိပြီးဖြစ်တဲ့အတွက် အခုလိုထပ်မံ ထည့်သွင်းလိုတဲ့အချက်ဟာ လျော်ကန်သင့်မြတ်မှု ရှိပါကြောင်းနှင့် ဥပဒေကြမ်းကော်မတီရဲ့ ပြင်ဆင်ဖြည့်စွက်လိုတဲ့အချက်ကို သဘောတူညီပါကြောင်း ပြန်ကြားတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် နည်းဥပဒေများနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက်(၁)ချက်အား အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူရှိပါသလားခင်ဗျာ။ သဘောမတူတဲ့သူမရှိတဲ့အတွက် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် နည်းဥပဒေများနှင့် စပ်လျဉ်းပြီး ပြင်ဆင်ချက်(၁)ချက်သည် ဥပဒေကြမ်းကော်မတီ၏ ပြင်ဆင်ချက်အတိုင်း ဤဥပဒေကြမ်းများ၏ အစိတ်အပိုင်းဖြစ်ကြောင်း အတည်ပြု ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တိုင်းရင်းသားလူမျိုးများ၏ အခွင့်အရေး၊ ကာကွယ်စောင့်ရှောက်သည့် နည်းဥပဒေများနှင့်စပ်လျဉ်း၍ ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့ နည်းဥပဒေ၊ နည်းဥပဒေခွဲ များကိုလည်း တစ်ပါတည်းအတည်ပြုချက်ရယူသွားမှာ ဖြစ်ပါတယ်။ ဒါ ကြောင့် တိုင်းရင်းသား လူမျိုးများ၏ အခွင့်အရေးကာကွယ်စောင့်ရှောက်သည့်နည်းဥပဒေများတစ်ရပ်လုံးကို ပြင်ဆင်ထား သည့် နည်းဥပဒေ၊ နည်းဥပဒေခွဲများအတိုင်း အတည်ပြုရန် လွှတ်တော်ကသဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့်နည်းဥပဒေများတစ်ရပ်လုံးကို ပြင်ဆင်ထားသည့် နည်းဥပဒေ၊ နည်းဥပဒေခွဲများအတိုင်း အတည်ပြုကြောင်း ကြေညာပါတယ်။</speech>
<speech type="speaker">တိုင်းရင်းသားလူမျိုးများရေးရာဝန်ကြီးဌာန ပြည်ထောင်စု ဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
</bill>
</section>
<section value="Report">
<report>
<title>ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၏ နှစ်ပတ်လည် အစီရင်ခံစာကို ဦးဇော်မင်းသိန်း၊ လေးမျက်နှာမဲဆန္ဒနယ်က ဆွေးနွေးခြင်း၊</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး သတ္တမနေ့တွင် တင်သွင်းခဲ့တဲ့ နိုင်ငံသားများ၏မူလအခွင့်အရေးဆိုင်ရာကော်မတီရဲ့ နှစ်ပတ်လည်အစီရင်ခံစာနှင့်စပ်လျဉ်းပြီး ဆွေးနွေးလိုကြောင်း ဦးဇော်မင်းသိန်း လေးမျက်နှာမဲဆန္ဒနယ်က အမည်စာရင်းတင်သွင်းထား ပါတယ်။ လေးမျက်နှာမဲဆန္ဒနယ်မှ ဦးဇော်မင်းသိန်း ဆွေးနွေးရန်ဖိတ်ခေါ်ပါတယ်။</speech>
<speech><mp id="1607">ဦးဇော်မင်းသိန်း(လေးမျက်နှာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ လေးမျက်နှာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇော်မင်းသိန်း ဖြစ်ပါတယ်။ နိုင်ငံသားများ၏မူလအခွင့်အရေးဆိုင်ရာကော်မတီ၏နှစ်ပတ်လည် အစီရင်ခံစာ(၁/၂၀၁၉)ပေါ်မှာ အပြု သဘောဆောင်ပြီး အကြံပြု တိုက်တွန်းဆွေးနွေးသွားမှာ ဖြစ်ပါတယ်။ ကော်မတီရဲ့ အစီရင်ခံစာကိုလေ့လာကြည့်တဲ့အခါမှာ နိဒါန်းမှနိဂုံးအထိ အကြောင်းအရာ ၁၂ ခု ဖော်ပြထားပါတယ်။ ဦးစွာ ကော်မတီ၏တာဝန်များခေါင်းစဉ်အောက်က အပိုဒ်ခွဲ(က)မှာ ကော်မတီသည် နိုင်ငံသားများ၏ မူလအခွင့်အရေးဆိုင်ရာလုပ်ငန်းများ ဖွံ့ဖြိုးတိုးတက်စေရေးအတွက် ကူညီဆောင်ရွက်ရမည်။ (ခ) ကော်မတီသည် နိုင်ငံသားတိုင်း တန်းတူညီမျှအခွင့်အရေး၊ တရားမျှတမှု အခွင့်အရေးတို့ကို ခံစားခွင့်ရရှိရေးဆောင်ရွက်ရမည်ဟု ဆိုထားပါတယ်။ ဒါနဲ့ပတ်သက်လို့ ကျွန်တော်တို့နိုင်ငံမှာ လတ်တလောဖြစ်ပွားနေတဲ့ ကျားဖောင်လုပ်ငန်းနဲ့ တင်ပြဆွေးနွေးသွားပါမယ်။ ၁၈-၁၀-၂၀၁၉ ရက်နေ့ ည ရ နာရီမှာ ကျွန်တော့်မဲဆန္ဒနယ်ထဲက ခမောက်စုအုပ်စုအုပ်ချုပ်ရေးမှူးအပါအဝင် ၁၀ ဦးခန့် ကျွန်တော့်အိမ်ရောက်လာကာ ဖျာပုံ ငါးလုပ်ငန်းသို့ လူပွဲစားမှ လုပ်အားခ၊ အစားအသောက်၊ အလုပ်ချိန်၊ နေရေးထိုင်ရေး ပြောဆို ခေါ်ယူတဲ့အတွက် လူ ၁၃ ဦးလိုက်ပါသွားကြောင်း၊ လုပ်ငန်းခွင်ရောက်တဲ့အခါမှာ ယခင် ပြောဆို သဘောတူထားမှုများနှင့် လုံးဝမဟုတ်တော့ကြောင်း၊ အလုပ်ချိန်ကို နံနက် ၆ နာရီမှ ည ၁၁ နာရီ အထိခိုင်းကြောင်း၊ မလုပ်နိုင်ပါက ကိုယ်ထိလက်ရောက်ထိုးကြိတ်ကြောင်း၊ သို့အတွက် မလုပ်နိုင်၍ ပြန်မည်ဟုပြောရာတွင် မူလယူထားငွေ၏ နှစ်ဆပြန်ပေးရမည်ဟုပြောကြောင်း၊ မူလယူထားသည့် အတိုင်းသာလျော်၍ ပြန်လာချင်ကြကြောင်း လာရောက်ပြောဆိုမှုအပေါ်မှာ ဒေသခံတာဝန်ရှိသူများ နှင့်ချိတ်ဆက်ပြီး မူလပြောထားတဲ့လခတော့မဟုတ်ဘဲ သင့်တင့်တဲ့လခနှင့်ဖြတ်ခါ အလျော်ပေးပြီး ပြန်လာခဲ့ကြပါတယ်။ သူတို့ဒေသသို့ရောက်ရှိပြီး လုပ်ငန်းခွင်အကြောင်းကိုမေးမြန်းကြည့်ရာမှာ အဓမ္မခိုင်းစေနေတာတွေ၊ လူ့အခွင့်အရေးဆုံးရှုံးနေတာတွေ စတဲ့အခြေအနေတွေကို စတင်သိရှိရ ပါတယ်။ သိရှိတဲ့အခြေအနေကအစပြုပြီး ကျွန်တော့်မြို့နယ်အပါအဝင် ဆက်စပ်နေတဲ့ ဟင်္သာတ မြို့နယ်၊ အင်္ဂပူမြို့နယ်များကိုပါ ဒီလုပ်ငန်းလုပ်ကိုင်ခဲ့ဖူးသူများနှင့် တွေ့ဆုံမေးမြန်းတဲ့အခါမှာတော့ ပိုမိုသိရှိခဲ့ရပါတယ်။ ဥက္ကဋ္ဌကြီးခင်ဗျာ။ ကျွန်တော်နေထိုင်တဲ့ရပ်ကွက်အုပ်စုအတွင်းမှာပင် ကျားဖောင်ပေါ်မှာ မျောတိုင်ကြိုးခေါင်းရိုက်မိပြီးသေတာ၊ အဆုတ်ရေဝင်ပြီးသေတာ၊ ရေမကူးတတ်တဲ့သူကို ကြိုးချည် ပြီးရေထဲပစ်ချလို့သေရတာတွေဟာ အသက် ၃၀ နဲ့ ၄၀ ကြားအရွယ်ကောင်းတွေဖြစ်ပါတယ်။ လူပွဲစားမှလိမ်လည်ငွေထုတ်ယူသွားပြီး ကျားဖောင်ပေါ်မှာ ခန္ဓာကိုယ်အောက်ပိုင်းသေကာ မိသားစု များက ငွေနဲ့လိုက်ရွေးရတာ၊ ၄၊ ၅၊ ၆ နှစ်ထိ ချိနဲ့နေတဲ့သူတွေလည်း ယခိုပါတယ်။ ဟင်္သာတမြို့နယ်ရဲ့ ယုန်သလင်းတိုက်နယ်ထဲမှာတော့ ဦးအောင်ကြည် (အဘ)ဦးမောင်စိုး၊ အသက် ၂၉ နှစ်ဟာ ဖောင်ပေါ်သို့ရောက်ပြီး ငါးရက်အကြာ ၉-၉-၂၀၁၉ ရက်နေ့မှာရေထဲပြုတ်ကျသွားတယ် ဆိုတဲ့ ဖုန်းသတင်းလေးသာကြားရတယ်ဆိုတဲ့ သူ့မိခင်ကပြောပြပါတယ်။ ရန်နိုင်အောင် (အဘ) ဦးမောင်ကြိုင်၊ ၂၃ နှစ်ကတော့ ဖောင်ပေါ်သို့ရောက်ပြီး တစ်ပတ်အကြာမှာ ကြိုးဆွဲချသေဆုံး တယ်လို့ သူ့မိခင်ကပြောပါတယ်။ ဟင်္သာတမြို့နယ်ရဲ့ လိပ်ခုံးအုပ်စုထဲမှာတော့ ကျားဖောင်ပေါ်မှာ အကြောင်းအမျိုးမျိုးနဲ့သေခဲ့တဲ့သူ ၁၅ ဦးရဲ့ မိသားစုများနဲ့ တွေ့ခဲ့ရပါတယ်။ ယခုလောလောဆယ် ဟင်္သာတဆေးရုံကြီးပေါ်မှာ ဇော်မျိုးထက် (အဘ) ဦးဇော်သိန်းဝင်း၊ ၂၉ နှစ်ဟာလည်း ဖျာပုံ ဆေးရုံကြီးနှင့်ထူးကြီးဆေးရုံတွေမှာ နှစ်လခန့်တက်ခဲ့ရပြီး ဆိုးရွားတဲ့ဒဏ်နဲ့အခုချိန်ထိ ဆေးရုံက မဆင်းရသေးပါဘူး။ ်အသတ်အရ အကျဉ်းချုပ်တင်ပြရတာဖြစ်ပြီး ဖော်ပြရန်များစွာ ကျန်ရှိနေသေးတာ မိသားစုတစ်ဦးချင်းစီရဲ့ ရုပ်ပိုင်း၊ စိတ်ပိုင်းဆိုးရွားတဲ့အခြေအနေများကိုလည်း သိခဲ့ရပါတယ်။ နစ်နာသူကာယကံရှင်များရဲ့ ပုဂ္ဂိုလ်ရေးဂုဏ်သိက္ခာအတွက် Power Point မတင်ပြ ခြင်းပဲဖြစ်ပါတယ်။ ဒီလိုအချက်အလက်တွေကတော့ သက်ဆိုင်ရာ ရပ်/ကျေးအုပ်ချုပ်ရေးမှူးများ အပါအဝင် ကာယကံရှင်မိသားစုများနှင့် ကျွန်တော်ကိုယ်တိုင်မေးမြန်းစုံစမ်းမှတ်တမ်းတင်ထားတာ ဖြစ်ပါတယ်။ ပြီးခဲ့တဲ့ရက်ပိုင်းက ဒဂုံတက္ကသိုလ်နောက်ဆုံးနှစ် သမိုင်းထားတဲ့ မြတ်သူရထွန်း ကျားဖောင်လုပ်ငန်းထဲရောင်းစားခံရပြီး ဖောင်ဦးစီးမှ လူမဆန်စွာရိုက်နှက်နှိပ်စက်မှုကြောင့် လက်ကျိုး၊ ပွန်းပဲ့ ဒဏ်ရာများရရှိတဲ့အခြေအနေတွေကို အကိုဖြစ်သူမှကြိုးစားကယ်ထုတ်နိုင်လို့သာ မသေယုံတစ်မယ် ပြန်လည်လွတ်မြောက်လာခဲ့ပါတယ်။ ဒီလုပ်ငန်းအပေါ်မှာလည်း ပြည်သူများက သိရှိလာပြီး တစ်နိုင်ငံလုံးအာရုံစိုက်စောင့်ကြည့်လာကြပြီဖြစ်သလို လူကုန်ကူးမှုဖြစ်စဉ်များကိုလည်း ဆက်တိုက်ဖော်ထုတ်နေပြီဖြစ်ပါတယ်။ ဒီလိုအခြေအနေမှာ မြန်မာနိုင်ငံ အမျိုးသားလူ့အခွင့်အရေးကော်မရှင်အဖွဲ့ဝင်တစ်ဦးနှင့် မြန်မာနိုင်ငံ ငါးလုပ်ငန်းအဖွဲ့ အတွင်းရေးမှူး၊ ဖျာပုံကျားဖောင်လုပ်ငန်းရှင်များအသင်းဥက္ကဋ္ဌတို့ရဲ့ မီဒီယာများမှ ပြောစကားများဟာ နိုင်ငံတော်ကပြဋ္ဌာန်းထားတဲ့ ကျေးကျွန်ပြုမှုတားမြစ်ထားတာ၊ လူကုန်ကူးမှုတားမြစ်ထားတာ၊ အဓမ္မစေခိုင်းမှုတားမြစ်ထားခြင်းတို့နှင့် လိုက်လျောညီထွေမှုမရှိတဲ့ လူ့အခွင့်အရေးချိုးဖောက်မှုတွေကို ကာကွယ်မှုမပေးတဲ့စကားရပ်များအဖြစ် နိုင်ငံအတွင်းပျံ့နှံ့ နေတာကို စိတ်မကောင်းစွာကြားသိနေရပါတယ်။ ကော်မတီရဲ့ ဆောင်ရွက်ချက်များထဲမှာ အပိုဒ်(၄၁)မှာ ကော်မတီ၏စောင့်ကြည့်ထိန်းညှိရမယ့်ထဲမှာ မြန်မာနိုင်ငံ အမျိုးသားလူ့အခွင့်အရေး ကော်မရှင် ပါဝင်နေသည်ဟုဖော်ပြထားပြီး ကော်မတီ၏သုံးသပ်ချက်အပိုဒ်(၄၅)(ဃ)မှာ မြန်မာနိုင်ငံအမျိုးသား လူ့အခွင့်အရေးကော်မရှင်နှင့်တွေ့ဆုံမှုအကြိမ်တိုးမြှင့်၍ နိုင်ငံသားများ၏ မူလအခွင့်အရေးများကို ပိုမိုမြှင့်တင်ကာကွယ်ဆောင်ရွက်သွားရန်ဟု ဖော်ပြထားတဲ့အတွက် ကြိုဆိုထောက်ခံအပ်ပါတယ်။ ဒီကျားဖောင်လုပ်ငန်းဟာ ဒီရေအတက်အကျနှင့်လုပ်ရတဲ့ အလုပ်ဖြစ်တဲ့အတွက် နေ့တိုင်း ပြောင်းလဲ နေတဲ့ရေတက်ချိန်၊ ကျချိန်အပေါ်မှာ လှိုင်းမူးတာ၊ စားချိန်၊ အိပ်ချိန်မမှန်တာ၊ ငါးရရင်ရသလို ပင်ပန်းတာတွေကြောင့် နေ့စဉ်လိုလိုလူများ ပျက်စီးဆုံးရှုံးမှုတွေရှိနေတဲ့အတွက် လုပ်သားလိုအပ်ချက် အမြဲ ရှိပါတယ်။ ဒါကြောင့်လည်း ဆယ်စုနှစ်များစွာကတည်းက လူကုန်ကူးမှု၊ အဓမ္မစေခိုင်းမှု၊ ကျေးကျွန် ပြုမှုလိုမျိုးဖြစ်လျက်ရှိပြီး ထိုဒေသတွင်တော့ အသားကျနေတဲ့ပုံစံမျိုးဖြစ်နေပါတယ်။ ဒီအခြေအနေ မျိုးကို ထိန်းသိမ်းနိုင်ဖို့ကတော့ ကျန်းမာရေးစစ်ဆေးထောက်ခံချက်ရရှိထားသူများ၊ ရေလုပ်သား မှတ်ပုံတင်ကတ်ရရှိထားသူများကိုသာ ခွင့်ပြုဖို့လိုပါမယ်။ လူခေါ်ပွဲစားများကိုလည်း တရားဝင် ကိုယ်စားလှယ်အသိအမှတ်ပြု ကတ်ပြားများဖြင့်သာ ခွင့်ပြုရပါမယ်။ တိကျခိုင်မာသောတရားဝင် စာချုပ်ဖြင့် နှစ်ဦးနှစ်ဖက်ထားရှိရပါမယ်။ ရေရှည်တည်တံ့ကောင်းမွန်တဲ့ ဘေးအန္တရာယ်ကင်းရှင်းတဲ့ လုပ်ငန်းခွင်ဖြစ်စေဖို့ ကော်မတီအနေဖြင့် ပြည်သူ့လွှတ်တော်ဥက္ကဋ္ဌကြီးထံ ခွင့်ပြုချက်တောင်းခံ ရယူပြီး ကွင်းဆင်းလေ့လာကာ နိုင်ငံသားများ၏မူလအခွင့်အရေးများ ကာကွယ်ပေးနိုင်ရေး ပိုမိုဆောင်ရွက်ပေးပါရန် အကြံပြု တိုက်တွန်းဆွေးနွေးလိုက်ရပါတယ်။ အားလုံးကျေးဇူးတင်ပါတယ်။</speech>
<speech type="speaker">နိုင်ငံသားများ၏ မူလအခွင့်အရေးဆိုင်ရာကော်မတီမှ ပြန်လည်ရှင်းလင်းရန် ရှိက ရှင်းလင်းဖို့ဖြစ်ပါတယ်။</speech>
<speech><mp id="1608">ဦးခင်မောင်လတ်(အဖွဲ့ဝင်၊ နိုင်ငံသားများ၏မူလအခွင့်အရေးဆိုင်ရာကော်မတီ)</mp>အားလုံး မင်္ဂလာပါ။ ကျွန်တော်ကတော့ မြန်အောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်လတ် ဖြစ်ပါတယ်။ နိုင်ငံသားများ၏ မူလအခွင့်အရေးဆိုင်ရာကော်မတီရဲ့ အဖွဲ့ဝင်တစ်ဦးလည်းဖြစ်ပါတယ်။ ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာ ကော်မတီအနေနဲ့ ဖွဲ့စည်းပုံအခြေခံဥပဒေပါ အခန်း(၈)ဖြစ်တဲ့ နိုင်ငံသားများ၏မူလအခွင့်အရေးနှင့် တာဝန်များအခန်းတွင်ပါရှိတဲ့ ပြဋ္ဌာန်းချက်များဖြစ်တဲ့ ပုဒ်မ ၃၅၃၊ ၃၅၈ အရ မည်သူမဆိုတည်ဆဲ ဥပဒေနဲ့အညီမှတစ်ပါး အသက်ကိုဖြစ်စေ၊ ပုဂ္ဂိုလ်ဆိုင်ရာလွတ်လပ်မှုကိုဖြစ်စေ နစ်နာဆုံးရှုံးမှု မရှိစေရဟုလည်းကောင်း၊ နိုင်ငံတော်ဟာ ကျေးကျွန်ပြုမှုနဲ့ လူကုန်ကူးမှုများကို တားမြစ်သည်ဆိုတဲ့ ပြဋ္ဌာန်းချက်များနှင့်အညီ နိုင်ငံသားများအတွက် ပြဋ္ဌာန်းချက်များ၊ တည်ဆဲဥပဒေများအရ နိုင်ငံသား အခွင့်အရေးများကို တရားမျှတစွာရရှိနိုင်ဖို့ အခက်အခဲများ၊ အဟန့်အတားများ၊ စိန်ခေါ်မှုများကြားမှ ကော်မတီရဲ့ ဖြတ်သန်းမှုတွေ့ အကြုံများအပေါ်မူတည်ပြီး ကြိုးစားဆောင်ရွက် သွားမှာဖြစ်ပါတယ်။ ဒီလိုနစ်နာမှုအကြောင်းအရာများကို သက်ဆိုင်ရာဝန်ကြီးဌာနများ၊ ကော်မရှင်များ၊ တိုင်းဒေသကြီး/ပြည်နယ်အစိုးရများထံပေးပို့ပြီး ဆောင်ရွက်မှုရလဒ်များကိုစိစစ်၍ လိုအပ်ပါက ဖိတ်ခေါ်ဆွေးနွေးခြင်း၊ ကွင်းဆင်းကြည့်ရှု စစ်ဆေးခြင်း စတဲ့လုပ်ငန်းစဉ်အဆင့်ဆင့်ကို ဆောင်ရွက် လျက်ရှိပါတယ်။ ယနေ့မှာ နိုင်ငံသားများ၏အခွင့်အရေးဆုံးရှုံးထိခိုက်မှုများအတွက် အလေးအနက် ဂရုထားဝင်ရောက်ဆွေးနွေးပေးတဲ့ လေးမျက်နှာမဲဆန္ဒနယ် ပြည်သူ့လွှတ်တော် ကိုယ်စားလှယ်တော်ကြီး ဦးဇော်မင်းသိန်းရဲ့ ဆွေးနွေးမှု၊ သတင်းအရင်းအမြစ်များ၊ အကြံပြုချက်များ အတွက် ကော်မတီကိုယ်စား အထူးပင်ကျေးဇူးတင်ရှိပါကြောင်းနှင့် ဒီဖြစ်စဉ်များနှင့်ပတ်သက်၍ မြန်မာနိုင်ငံအမျိုးသားလူ့အခွင့်အရေးကော်မရှင်အပါအဝင် သက်ဆိုင်ရာဝန်ကြီးဌာနများ၊ အဖွဲ့ အစည်းများနှင့်ပူးပေါင်းပြီး အထူးအလေးထားဆောင်ရွက်သွားမည်ဖြစ်ပါကြောင်း အလေးအနက် ထားပြောကြားလို ပါတယ်။ အားလုံးကိုအထူးကျေးဇူးတင်ပါတယ်။</speech>
<title>ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာကော်မတီ၏ နှစ်ပတ်လည် အစီရင်ခံစာကို သဘောတူလက်ခံရန်အဆိုတင်သွင်းခြင်းနှင့် လွှတ်တော်၏ အတည်ပြုချက် ရယူခြင်း</title>
<speech type="speaker">အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၏နှစ်ပတ်လည်အစီရင်ခံစာကို လွှတ်တော်ကိုယ်စားလှယ်တစ်ဦးက ဆွေးနွေးခဲ့ပြီးဖြစ်ပါတယ်။ ယခုအစီရင်ခံစာနှင့်စပ်လျဉ်း၍ လွှတ်တော်က သဘောတူလက်ခံရန် အဆိုတင်သွင်းခြင်းနှင့် အတည်ပြုချက်ရယူခြင်းများ ဆောင်ရွက် မှာဖြစ်ပါတယ်။ အဆိုတင်သွင်းရန် နိုင်ငံသားများ၏မူလအခွင့်အရေးဆိုင်ရာကော်မတီကို ဖိတ်ခေါ် ပါတယ်။</speech>
<speech><mp id="1393">ဦးဝင်းမြင့်အောင်(အတွင်းရေးမှူး၊ နိုင်ငံသားများ၏မူလအခွင့်အရေးဆိုင်ရာကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံး မင်္ဂလာပါခင်ဗျား။ ကျွန်တော်ကတော့ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီရဲ့ အတွင်းရေးမှူး ဒီပဲယင်းမဲဆန္ဒနယ်မှ ဦးဝင်းမြင့်အောင် ဖြစ်ပါတယ်။ ကျွန်တော်တို့ ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာကော်မတီရဲ့ အစီရင်ခံစာအပေါ်မှာ အားနည်းချက်၊ အားသာချက်များကို ထောက်ပြဆွေးနွေးပေးပါသော လေးမျက်နှာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇော်မင်းသိန်းအား အထူးပဲကျေးဇူး တင်ပါတယ်။ လာမယ့်အနာဂတ်မှာ အားနည်းချက်များကိုပြုပြင်ပြီး ပိုမိုကောင်းမွန်တဲ့အစီရင်ခံစာ တစ်စောင်တင်သွင်းနိုင်ရန် ကျွန်တော်တို့ကော်မတီမှ ကြိုးစားဆောင်ရွက်သွားမှာဖြစ်ပါတယ်။ သို့ပါ၍ ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာကော်မတီရဲ့ ၂၆-၂-၂၀၁၈ ရက်နေ့မှာ ၂၅-၂-၂၀၁၉ ရက်အတွင်း ဆောင်ရွက်ချက်များကို ၂၅-၁၁-၂၀၁၉ ရက်နေ့တွင် တွင် တင်သွင်းခဲ့တဲ့ (၁/၂၀၁၉)ကော်မတီ၏အစီရင်ခံစာကို ပြည်သူ့လွှတ်တော်ကြီးမှ သဘောတူ လက်ခံအတည်ပြုပေးပါရန် အဆိုတင်သွင်းအပ်ပါသည်ခင်ဗျာ။ ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီရင်ခံစာကို အတည်ပြုနိုင်ဖို့ လွှတ်တော်ရဲ့ သဘောထားရယူပါမယ်။ ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာ ကော်မတီ၏ နှစ်ပတ်လည်အစီရင်ခံစာကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောတူတဲ့အတွက် နိုင်ငံသားများ၏မူလအခွင့်အရေးဆိုင်ရာကော်မတီ၏ နှစ်ပတ်လည်အစီရင်ခံစာကို လွှတ်တော်က အတည်ပြုကြောင်းကြေညာပါတယ်။</speech>
</report>
<report>
<title>ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၏ နှစ်ပတ်လည်အစီရင်ခံစာကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး နဝမနေ့တွင် တင်သွင်းခဲ့တဲ့ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၏ နှစ်ပတ်လည် အစီရင်ခံစာနှင့်စပ်လျဉ်းပြီး ဆွေးနွေးလိုကြောင်း လွှတ်တော်ကိုယ်စားလှယ်လေးဦးက အမည် စာရင်းတင်သွင်းထားပါတယ်။ ။ ပထမဦးစွာ ဒီးမော့ဆိုမဲဆန္ဒနယ်မှ ဦးပေါလ်ဆိုင်း ဆွေးနွေးရန် ဥက္ကဋ္ဌ။ ဖိတ်ခေါ်ပါတယ်။</speech>
<speech><mp id="1365">ဦးပေါလ်ဆိုင်း(ဒီးမော့ဆိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ ဝ ဝ ဝ ဝ ဝ ဝ ဝ ဝ ဝ ဝ ဝ ဝ ဝ ပြည်သူ့လွှတ်တော်ကိုယ်စားလှယ် ဦးပေါလ်ဆိုင်း ဖြစ်ပါတယ်။ တိုင်းရင်းသားရေးရာနှင့် ပြည်တွင်း ငြိမ်းချမ်းရေးဖော်ဆောင်မှုကော်မတီရဲ့ လုပ်ငန်းဆောင်ရွက်မှုအစီရင်ခံစာအပေါ် ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ အစီရင်ခံစာရဲ့ စာမျက်နှာ ၈ မှာ ဖော်ပြထားတဲ့အချက်တစ်ချက်ကတော့ တိုင်းရင်းသားလူမျိုးများ၏အမည်ကို မှားယွင်းခြင်း၊ အမည်ထပ်ခြင်း၊ နေထိုင်ရာဒေသကိုအစွဲပြု၍ လူမျိုး ၁၃၅ အမျိုးခေါ်ဝေါ်နေခြင်းတို့ကို ပြန်လည် စိစစ်ရန်ကိစ္စအား တိုင်းရင်းသားလူမျိုးများရေးရာဝန်ကြီးဌာနနှင့် ညှိနှိုင်းဆွေးနွေးခဲ့ကြောင်း၊ အဲဒီ ကိစ္စဟာ ချင်းပြည်နယ်၊ ရှမ်းပြည်နယ်တို့တွင်လည်း အများဆုံးတွေ့ရပြီး ာင်ရွက်ရမယ့် လုပ်ငန်းဖြစ်ကြောင်း စသည်တို့ကိုလည်း သိရှိရပါတယ်။ ဒီကိစ္စကို ကျွန်တော်ထောက်ပြချင်တာက တိုင်းရင်းသားလူမျိုး ၁၃၅ မျိုးအမည်မှားယွင်းတာ၊ အမည်ထပ်နေတာ၊ နေရာဒေသကိုအစွဲပြု ခေါ်တာဟာ ကျွန်တော်တို့ကယားပြည်နယ်မှာလည်း ရှိပါတယ်။ ကယားလူမျိုးများဟာ ကယား ပြည်နယ်၊ ရှမ်းပြည်နယ်(တောင်ပိုင်း)၊ ကရင်ပြည်နယ်၊ နေပြည်တော်ကောင်စီတို့မှာလည်း ပျံ့နှံ့ နေထိုင်ကြပါတယ်။ သူတို့ဟာ မိမိကိုယ်ကိုယ်မိမိ ကယန်းလို့ခေါ်ဆိုပါတယ်။ ဒါပေမဲ့ အခြား တိုင်းရင်းသားလူမျိုးများကျတော့ ကယန်း(ပဒေါင်)၊ ယင်းဘော်၊ ဇယိမ်း၊ ဂေခို စသည်ဖြင့်ခေါ်ပြန် ပါတယ်။ ဒါပေမဲ့ သူတို့အချင်းချင်းကျပြန်တော့ ဇယိမ်းကို လထာလို့ခေါ်ပါတယ်။ ကယန်း(ပဒေါင်)ကို ကခေါင်းလို့ခေါ်ပါတယ်။ ယင်းဘော်ကို ကငန်ယင်းဘော်လို့ခေါ်ပါတယ်။ ဂေခိုကို ကတောက်လို့ ခေါ်ပါတယ်။ အဲဒီလို ကယားမျိုးနွယ်စုလေးခုရှိပြီးမှ အဲဒီမျိုးနွယ်စုလေးမျိုးဟာ တကယ်တော့ ကယန်းလူမျိုးတစ်မျိုးတည်းသာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြု ပေးပါရန် လေးစားစွာဖြင့် တောင်းခံအပ်ပါ တယ်။ ၁၉၈၃ ခုနှစ် သန်းခေါင်စာရင်းအရ ကယားလူမျိုးစုကိုးမျိုး ဖော်ပြထားပါတယ်။ အဲဒီ Power Point ရှိတဲ့အတွက် အကုန်မဖတ်တော့ပါဘူး။ ဒါပေမဲ့ နံပါတ်(၆)၊ နံပါတ်(၇)၊ နံပါတ်(၈)၊ နံပါတ်(၉) ဟာ အဲဒါက ကယန်းမျိုးနွယ်စုဖြစ်ပြီးမှ အဲဒီမျိုးနွယ်စုလေးခုဟာ ကယန်းလူမျိုးတစ်မျိုးဖြစ်တဲ့ အကြောင်း ကျွန်တော်ဆွေးနွေးတင်ပြလိုပါတယ်။ အဲဒီကိုးမျိုးထဲက ကယန်း(ပဒေါင်)၊ ဂေခို၊ ယင်းဘော် အဲဒါတွေကို အဲဒီကယန်းမျိုးနွယ်စုဟာ အင်္ဂလိပ်လို Tribe အဲဒီ Tribe လေးမျိုးမှပဲ ကယန်းလူမျိုးလို့ ကျွန်တော်တို့ခေါ်ပါတယ်။ အဲဒီတော့ ကယန်းလူမျိုး ကယန်းအမျိုးသား၏ ဒုတိယညီလာခံကို ၃၁-၁-၂၀၁ရ ရက်နေ့မှ ၄-၂-၂၀၁ရ ရက်နေ့အထိ ဒီးမော့ဆိုမြို့၊ ကယားနှစ်ချင်း သာသနာခန်းမဆောင်မှာ ကျင်းပခဲ့ပါတယ်။ အဲဒီကယန်းမျိုးနွယ်စု လေးနွယ်အမည်ကျတော့ လထာ၊ ကခေါင်း၊ ကငန်(ယင်းဘော်)၊ ကဲ့ဒေါ့ ဟူ၍အတည်ပြုပါတယ်။ သို့သော် ဒီအမည်ဟာ မိမိအချင်းချင်းတွင်သာ အသိအမှတ်ပြုပြီး သုံးစွဲရတယ်။ အထက်ပါ လူမျိုးစုများအားလုံးဟာ မိမိမျိုးနွယ်စုအား လူမျိုးတစ်မျိုး ဒါမှမဟုတ်ရင် အမျိုးသားတစ်ရပ်လို ခေါ်ဝေါ်သုံးစွဲခြင်းမပြုရပါဘူး။ ၎င်းမျိုးနွယ်စုအားလုံးဟာ ကယန်းလူမျိုးများဟူ၍ တရားဝင်ခေါ်ဆို သုံးစွဲရပါမည်။ ဥပမာ- ခိုင်းနှိုင်းရမယ်ဆိုလို့ရှိရင် ဧရာဝတီမြစ်သည် မြစ်ဝကျွန်းပေါ်သို့ ရောက်တဲ့ အခါမှာ မြစ်ခွဲများနှင့်ပင်လယ်ထဲသို့ စီးဝင်သွားပါတယ်။ ထိုမြစ်ခွဲဟာ သူ့အမည်နှင့်သူရှိသော်လည်းပဲ ဧရာဝတီမြစ်ဟာ ဧရာဝတီမြစ်ပဲ ဖြစ်ပါတယ်။ ၂၀၁၄ ခုနှစ်မှာ ကောက်ယူခဲ့တဲ့ သန်းခေါင်စာရင်းဟာ ကယန်းလူမျိုးတစ်မျိုးတည်းကို Code လေးမျိုးဖြင့် ခွဲထားပါတယ်။ အဲဒီ Power Point မှာပါတဲ့ အတွက် အဲဒီအချက်ကိုလည်း ကယန်းအမျိုးသားအနေနဲ့ ပြင်ဆင်ပေးဖို့ သူတို့လိုလား တောင်းဆို ပါတယ်။ ၂၀၁၄ ခုနှစ်မှာကောက်ခံတဲ့ သန်းခေါင်စာရင်းမှာဖော်ပြတဲ့ ကယန်းမျိုးနွယ်စုဖြစ်ကြတဲ့ အဲဒီလေးမျိုးကလည်း Code တစ်မျိုးတည်းထားဖို့ ကယန်းလူမျိုးလို့ထားပေးဖို့လည်း သူတို့ တောင်းဆိုပါတယ်။ သို့ဖြစ်ပါ၍ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှု ကော်မတီမှ ကယန်းလူမျိုးအမည်မခံရေးအတွက် တိုင်းရင်းသားလူမျိုးများရေးရာဝန်ကြီးဌာနအား ဆက်လက်ပြီး ဆွေးနွေးညှိနှိုင်းပေးပါရန် ကယန်းလူမျိုးများကိုယ်စား တင်ပြအပ်ပါတယ်ခင်ဗျား။ အားလုံးပဲ ကျေးဇူးတင်ပါတယ်။</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးပဲမင်္ဂလာပါရှင်။ ကျွန်မကတော့ ရသေ့တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီရဲ့ အစီရင်ခံစာကို အကြံပြု ဆွေးနွေးသွားမှာဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးရှင်။ ကော်မတီ၏တာဝန်များ အပိုဒ် ၆ (ဂ)မှာ တိုင်းရင်းသားအချင်းချင်း စည်းလုံးညီညွတ်ရေး၊ ချစ်ကြည်လေးစားရေးနှင့် ရိုင်းပင်းကူညီရေး တို့ကို အလေးထားဆောင်ရွက်ရမယ်လို့ ဖော်ပြထားပါတယ်။ တိုင်းရင်းသားအချင်းချင်း ချစ်ခင် လေးစားမှုရှိမှသာ ပြည်တွင်းငြိမ်းချမ်းရေးဖြစ်ပေါ်လာမှာဖြစ်ပါတယ်။ ဒါ့အပြင်တိုင်းရင်းသား လူမျိုးဖြစ်ပြီဆိုတာနှင့် ဒီလူမျိုးရဲ့ ရသင့်ရထိုက်တဲ့ အခွင့်အရေးတွေရရှိအောင် နိုင်ငံတော်က ဆောင်ရွက်ပေးရမှာဖြစ်သလို သူတို့ရဲ့ အသက်အိုးအိမ်လုံခြုံမှုများကိုလည်း နိုင်ငံတော်က ကာကွယ် ဆောင်ရွက်ပေးရမှာဖြစ်ပါတယ်ရှင်။ ဥက္ကဋ္ဌကြီးရှင်။ ကော်မတီရဲ့ အစီရင်ခံစာ အပိုဒ် ၉ အပိုဒ်ခွဲ(ခ)မှာ နိုင်ငံသားမဟုတ်သူများကို ကမန်တိုင်းရင်းသာအဖြစ် နိုင်ငံသားကတ်ထုတ်ပေးတဲ့ကိစ္စနှင့်စပ်လျဉ်းပြီးတော့ အကြံပြုချက် အပေါ်မှာ ကျွန်မအနေနဲ့ ဆွေးနွေးလိုပါတယ်။ ၂၀၁၈ ခုနှစ် ဇန်နဝါရီလမှ သြဂုတ်လအတွင်း ရမ်းဗြဲ မြို့နယ်၊ ကျောက်လိပ်မော်ကျေးရွာမှ နိုင်ငံသားမဟုတ်သူ ဘင်္ဂါလီ ၃၃၀၆ ဦးကို ကမန်လူမျိုး အမည်ဖြင့် မှတ်ပုံတင်များထုတ်ပေးခဲ့ကြောင်း သိရှိရပါတယ်။ သက်ဆိုင်ရာဝန်ကြီးဌာနမှ ဝန်ထမ်း များက ဥပဒေနှင့်အညီ လုပ်ဆောင်မှုမရှိခဲ့ကြောင်းကို ဒေသခံပြည်သူများက တင်ပြတိုင်တန်းခဲ့ကြ သလိုပါပဲ ကမန်အမျိုးသားတိုးတက်ရေးပါတီကလည်း ကန့်ကွက်စာများထုတ်ပြန်ခဲ့ကြပါတယ်။ ယခုလို ဘင်္ဂါလီများအား ကမန်လူမျိုးတိုင်းရင်းသားများအဖြစ်သတ်မှတ်ပြီး မှတ်ပုံတင်ထုတ်ပေး ထားခြင်းကို ဥပဒေနှင့်အညီဖြစ်စေရေးအတွက် ပြန်လည်စိစစ်ပေးပါရန် ကမန်အမျိုးသားပါတီက နိုင်ငံတော်သမ္မတနှင့် နိုင်ငံတော်၏အတိုင်ပင်ခံပုဂ္ဂိုလ်တို့ထံ တင်ပြထားကြောင်းကိုလည်း သိရှိရ ပါတယ်။ ဒါ့အပြင် သက်ဆိုင်ရာလွတ်တော်ကိုယ်စားလှယ်များက လွှတ်တော်အသီးသီးမှာ မေးခွန်းများမေးမြန်းခဲ့ကြသလိုပါပဲ။ ပြည်နယ်လွှတ်တော်မှာ အဆိုတင်ဆွေးနွေးမှုများပြုလုပ်ခဲ့ပြီး အဆိုလည်းအတည်ပြုနိုင်ခဲ့ပါတယ်။ သို့သော်လည်း သက်ဆိုင်ရာဝန်ကြီးဌာနအနေဖြင့် ဒေသခံ ပြည်သူများ ကျေနပ်နိုင်လောက်တဲ့အဖြေတစ်ခုကို ယနေ့ပွင့်လင်းမြင်သာစွာ ချပြနိုင် ခဲ့ခြင်းမရှိပါဘူးရှင်။ နိုင်ငံသားမဟုတ်သူများကို တိုင်းရင်းသားဖြစ်အောင် လုပ်ပေးခြင်းလုပ်ရပ်ဟာ တိုင်းပြည်အတွက် အန္တရာယ်များလွန်းလှပါတယ်။ ဒီလုပ်ရပ်ကို ထိထိရောက်ရောက်မဟန့်တား နိုင်ခဲ့ဘူးဆိုရင် အစရှိရင် တနောင်နောင်ဆိုသလိုမျိုး နောက်ထပ်လည်းဒီလိုပြဿနာမျိုးတွေ ကြုံတွေ့ လာကြရမှာ သေချာပါတယ်။ ဘင်္ဂါလီများနှင့်ပတ်သက်ပြီးတော့ နိုင်ငံသားပေးဖို့ကို ၁၉၈၂ ခုနှစ် နိုင်ငံသားဥပဒေနှင့်အညီ စနစ်တကျပွင့်လင်းမြင်သာစွာ စီစဉ်ဆောင်ရွက်ပေးစေလိုပါတယ်။ ဘင်္ဂါလီ များအနေဖြင့် တိုင်းရင်းသားအခွင့်အလမ်းရရှိရေးအတွက် နည်းမျိုးစုံဖြင့်ကြိုးပမ်းဆောင်ရွက် နေကြရ ပါသည်မှာလည်း သိသာထင်ရှားနေပါတယ်ရှင်။ ဒါကြောင့် ကော်မတီအနေဖြင့် ဝန်ကြီးဌာနမှ တာဝန်ရှိသူများနှင့် နောက်ထပ်အကြိမ်ကြိမ်တွေ့ဆုံညှိနှိုင်းအဖြေရှာသင့်တယ်လို့ တင်ပြလိုပါတယ်။ ဒီလိုတွေ့ဆုံဆွေးနွေးအဖြေရှာတဲ့ကိစ္စတွေမှာ သက်ဆိုင်ရာလွှတ်တော် ကိုယ်စားလှယ်များနှင့် ကမန်အမျိုးသားတိုးတက်ရေးပါတီက တာဝန်ရှိသူများကိုပါ တက်ရောက်ဆွေးနွေးခွင့်ရရှိဖို့ ကြပ်မတ် ဆောင်ရွက်ပေးနိုင်ပါရန် မေတ္တာရပ်ခံလိုပါတယ်ရှင့်။ Oo လေးစားအပ်တဲ့ ဥက္ကဋ္ဌကြီးရှင်။ ကော်မတီ၏ တာဝန်များ အပိုဒ် ၆ အပိုဒ်ခွဲ(င)မှာ ပြည်တွင်း ငြိမ်းချမ်းရေးနှင့်ပတ်သက်ပြီးတော့ ဖိတ်ခေါ်ဆွေးနွေးခြင်း၊ တွေ့ဆုံညှိနှိုင်းဆွေးနွေးခြင်း၊ ပူးပေါင်း အကောင်အထည်ဖော်ဆောင်ရွက်ခြင်း နည်းလမ်းများဖြင့်ဆောင်ရွက်နိုင်ရန် လွှတ်တော်ဥက္ကဋ္ဌမှ တစ်ဆင့် လွှတ်တော်သို့တင်ပြဆောင်ရွက်ရမည်လို့ တာဝန်တစ်ရပ်အနေနဲ့ ဖော်ပြထားတာ တွေ့ရပါတယ်။ ဒီတာဝန်တွေကို ဘယ်လောက်ထိလုပ်ဆောင်ထားပြီးပြီလဲဆိုတာကို ဒီအစီရင်ခံစာ မှာတော့ ဖော်ပြထားခြင်းမရှိပါဘူး။ ပြည်တွင်းငြိမ်းချမ်းရေးဟာ ကျွန်မတို့နိုင်ငံအတွက် ဘယ်လောက်ထိ အရေးကြီးတယ်ဆိုတာ အားလုံးအသိပဲဖြစ်ပါတယ်။ ကျွန်မတို့ရခိုင်ပြည်နယ် အပါအဝင် နေ့စဉ်နှင့်အမျှ တိုက်ပွဲဖြစ်ပေါ်နေတဲ့ အခြားဒေသတွေမှာ မတရားညှဉ်းဆဲ သတ်ဖြတ် ခံရမှုတွေ၊ လူ့အခွင့်အရေးချိုးဖောက်ခံရမှုတွေနှင့်အတူ ပြည်သူများစွာက နှစ်ဖက်တိုက်ပွဲကြားမှာ မြေစာပင်အဖြစ် ဒုက္ခရောက်လျက်ရှိနေကြပါတယ်။ ဒါတွေကို ကော်မတီအနေဖြင့် လက်နက်ကိုင် ပဋိပက္ခဖြစ်နေတဲ့ဒေသတွေက စစ်ဘေးရှောင်စခန်းများကို သွားရောက်ပြီးတော့ ပြည်သူတွေရဲ့ အသံတွေ၊ အခက်အခဲတွေကို အားပေးကူညီဖို့ လိုအပ်နေပါတယ်။ ဖြစ်နိုင်ရင် တိုက်ပွဲမှာ ပါဝင်ပတ်သက်သူတွေနဲ့ ညှိနှိုင်းအဖြေရှာဖို့လိုအပ်နေပါတယ်။ ရရှိလာတဲ့ အခြေအနေတွေကို လွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ ပြန်လည်တင်ပြဖို့ လိုအပ်ပါတယ်ရှင်။ ဒီလိုအပ်ချက် တွေကို မလုပ်နိုင်တာကိုက တာဝန်ရှိပါလျက်နဲ့ လုပ်ပိုင်ခွင့်မရှိတဲ့အကြောင်း တစ်ရပ်လို့မြင်ပါတယ်။ ကော်မတီရဲ့ သုံးသပ်အကြံပြုချက် အပိုဒ် ၁၆ အပိုဒ်ခွဲ(ခ)မှာ ငြိမ်းချမ်းသောပြည်ထောင်စုကြီး တည်ဆောက်နိုင်ရန် တိုင်းရင်းသားဒေသများတွင် ဖြစ်ပေါ်လျက်ရှိတဲ့ပဋိပက္ခများ ဖြေရှင်းရာတွင် ကော်မတီဝင်များနှင့်လွှတ်တော်ကိုယ်စားလှယ်များရဲ့ စည်းရုံးရေးစွမ်းရည်၊ စီမံခန့်ခွဲမှုစွမ်းရည်ဖြင့် တက်ကြွပါဝင်လှုပ်ရှားခြင်းဖြင့် ယုံကြည်မှုကို ပိုမိုတည်ဆောက်နိုင်မည်ဟု ယုံကြည်သည်ဖြစ်၍ ကော်မတီတာဝန်နှင့်လုပ်ပိုင်ခွင့်ကို ပိုမိုသတ်မှတ်ပေးနိုင်ရန်လိုအပ်ကြောင်းကို သိမြင်လာပါသည်ဟု ရေးသားဖော်ပြထားခြင်းကိုက ကော်မတီတစ်ရပ်အနေဖြင့် လုပ်ပိုင်ခွင့်ကို ပိုမိုသတ်မှတ်ပေးရန် တင်ပြတောင်းဆိုထားကြောင်း တွေ့ရှိရပါတယ်။ ဒါ့ကြောင့် သုံးသပ်တင်ပြချက်အပိုဒ် ၁၆ အပိုဒ်ခွဲ(ဂ) မှာဖော်ပြထားတဲ့အတိုင်း အမျိုးသားပြန်လည်သင့်မြတ်ရေးနဲ့ ပြည်တွင်းငြိမ်းချမ်းရေးကို အထောက်အကူပြုတဲ့ ငြိမ်းချမ်းရေးအသံများ လွှတ်တော်တွင် ပို၍ပို၍ဆူညံလာအောင် တွန်းအားပေးဆောင်ရွက်ပေးရန် လိုအပ်နေသေးကြောင်း ဖော်ပြရေးသားထားခြင်းကိုလည်း ကြိုဆို ထောက်ခံအပ်ပါတယ်ရှင်။ ဥက္ကဋ္ဌကြီးရှင့်။ နိဂုံးချုပ်အနေဖြင့် လွှတ်တော်ကြီးကို ကိုယ်စားပြုတဲ့ လွှတ်တော်ငယ်လေးတွေရဲ့ သတ်မှတ်ထားတဲ့ ကော်မတီတစ်ရပ်အနေနဲ့ လက်နက်ကိုင်ပဋိပက္ခများ ချုပ်ငြိမ်းရေး၊ ပြည်တွင်းငြိမ်းချမ်းရေး လုပ်ငန်းစဉ်များတွင် ထဲထဲဝင်ဝင်ပါဝင်ဆောင်ရွက်နိုင်ရေးတို့ အတွက် လုပ်ပိုင်ခွင့်များကို တိုးမြှင့်ပေးသင့်ပါကြောင်း အကြံပြု တိုက်တွန်းရင်းနဲ့ မြန်မာပြည်ကြီး အမြန်ဆုံးငြိမ်းချမ်းနိုင်ပါစေလို့ဆန္ဒပြုရင်း နိဂုံးချုပ်အပ်ပါတယ်ရှင့်။ အားလုံးကျေးဇူးတင်ပါတယ်။</speech>
<speech type="speaker">ဆာမဲဆန္ဒနယ်မှ ဦးကျော်တင် မေးမြန်းဖို့ဖြစ်ပါတယ်။</speech>
<speech><mp id="1475">ဦးကျော်တင်(ဆောမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များခင်ဗျား။ အားလုံးမင်္ဂလာပါလို့ နှုတ်ခွန်း ဆက်သပါတယ်။ ကျွန်တော်ကတော့ မကွေးတိုင်းဒေသကြီး၊ ဆောမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကျော်တင် ဖြစ်ပါတယ်။ ကျွန်တော့်အနေနဲ့ ပြည်သူ့လွှတ်တော် တိုင်းရင်းသား ရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီရဲ့ နှစ်ပတ်လည်အစီရင်ခံစာအပေါ် ထောက်ခံအကြံပြုဆွေးနွေးသွားမှာ ဖြစ်ပါတယ်။ ပြည်သူ့လွှတ်တော် ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော်မှာ စုပေါင်းနေထိုင်ကြတဲ့ တိုင်းရင်းသားမျိုးနွယ်စုများမှာ အလွန်ရှေးကျသော၊ အမှန်တကယ်ရှိနေသော တောင်တန်းလူမျိုးများ၊ တိုင်းရင်းသားများကို နိုင်ငံတော်၏တိုင်းရင်းသားလူမျိုးစု၊ မျိုးနွယ်စုစာရင်းမှာ တရားဝင်အမည်စာရင်းထည့်သွင်းပေးသင့် ပါကြောင်း တင်ပြလိုပါတယ်။ ကျွန်တော်ကိုယ်တိုင် တောင်သားလူမျိုးဖြစ်သလို ဆောမြို့နယ် အမှတ်(၂) မကွေးတိုင်းဒေသကြီး လွှတ်တော်ကိုယ်စားလှယ် ဦးကျော်မြင့်ကလည်း တောင်သား လူမျိုးဖြစ်ပါတယ်။ ဆောမြို့နယ်၊ ကျောက်ထုမြို့အနီးမှာ အနီးဝန်းကျင်ရွာပေါင်း ၁၉ ရွာ၊ ဆောမြို့ အနီးဝန်းကျင် ကျေးရွာပေါင်းခုနစ်ရွာ၊ လောင်းရှည်အနီးမှာ ကျေးရွာပေါင်းတစ်ရွာ စုစုပေါင်း ဆောမြို့နယ်အတွင်းမှာ တောင်သားလူမျိုးနေထိုင်တဲ့ အစုအဖွဲ့ ၂ရ ရွာရှိပါတယ်။ တောင်သား လူမျိုးများဟာ ပျူလူမျိုးမှဆင်းသက်လာတယ်လို့ ရှေးဘိုးစဉ်ဘောင်ဆက်က ယုံကြည်လာခဲ့ကြ ပါတယ်။ ယောဒေသဖြစ်တဲ့ ဂန့်ဂေါမြို့နယ်၊ ထီးလင်းမြို့နယ်၊ ဆောမြို့နယ်တို့အပြင် စေတုတ္တရာ မြို့နယ်နှင့် ချင်းပြည်နယ်၊ မင်းတပ်မြို့နယ်တို့မှာလည်း တောင်သားလူမျိုးများရှိနေကြောင်း . .S. လေးစားအပ်တဲ့ပြည်သူ့လွှတ်တော်ဥက္ကဋ္ဌကြီးခင်ဗျား။ တိမ်မြုပ်ပျောက်ကွယ်လုနီး အလွန် ရှေးကျတဲ့ တောင်သားလူမျိုးဖြစ်တဲ့ ကျွန်တော်နဲ့ ဦးမြတ်လေးဦးတို့ကို ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီမှ ၁၅-၅-၂၀၁၉ ရက်နေ့တွင် ဖိတ်ခေါ်ပြီး တောင်သားလူမျိုးကိစ္စနှင့်ပတ်သက်ပြီး လူဝင်မှုကြီးကြပ်ရေး၊ ပြည်သူ့အင်အားဦးစီးဌာန မှ တာဝန်ရှိပုဂ္ဂိုလ်များနှင့်လည်းကောင်း၊ ၂၂-၅-၂၀၁၉ ရက်နေ့မှာ တိုင်းရင်းသားလူမျိုးများရေးရာ ဝန်ကြီးဌာနနှင့် တာဝန်ရှိပုဂ္ဂိုလ်များနှင့်လည်းကောင်း တွေ့ဆုံညှိနှိုင်းခဲ့ကြပါတယ်။ တိုင်းရင်းသား ၁၃၅ မျိုးစာရင်းမှာပါဝင်နိုင်ရန် တင်ပြခဲ့ပါတယ်။ ယခုလိုတွေ့ဆုံခွင့်ရရန်ဖိတ်ကြားမှုအပေါ် ပြည်သူ့ လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီကိုလည်း အထူးပင်ကျေးဇူးတင်ရှိပါတယ်။ မြန်မာနိုင်ငံ သန်းခေါင်စာရင်းကို ၁၈၇၂ ခုနှစ်မှာစတင်ကောက်ခံပြီး ၁၈၈၁ ခုနှစ်မှ ၁၉၄၁ ခုနှစ်အထိ ၁၀ နှစ်တစ်ကြိမ် ပုံမှန်ကောက်ခံခဲ့ကြောင်း သိရှိရပါတယ်။ ထိုက်ခံခဲ့တဲ့ သန်းခေါင်စာရင်းစာအုပ်မှာ တောင်သားလူမျိုးပါဝင်ကြောင်း၊ ထို့အပြင် လွတ်လပ်ရေးရပြီးတဲ့နောက်ပိုင်း ၁၁-၉-၁၉၇၂ ရက်စွဲဖြင့် မြန်မာ့ဆိုရှယ်လစ်လမ်းစဉ်ပါတီ ဗဟိုဌာနချုပ်မှ ဗဟိုသန်းခေါင်စာရင်း ကော်မတီထံပေးပို့တဲ့စာရင်းမှာလည်းပဲ တောင်သား လူမျိုးများပါဝင်ကြောင်းသိရှိရ၍ တောင်သားလူမျိုးများအား တိုင်းရင်းသား ၁၃၅ မျိုးမှာပါဝင်နိုင်ရန် ကော်မတီအနေဖြင့် ဆက်လက်တွန်းအားပေး ကူညီဆောင်ရွက်ပေးပါရန်ကိုလည်း အကြံပြု တင်ပြ အပ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ တောင်သားလူမျိုးတိုင်းရင်းသားများကိစ္စနှင့်ပတ်သက် ပြီး ကြယ်ပွင့်မပြမေးခွန်းကို ၉-၉-၂၀၁၉ ရက်နေ့ကမေးမြန်းခဲ့ရာ ၂၀-၉-၂၀၁၉ ရက်နေ့မှာ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီးမှ ဖြေဆို ထားသည်မှာ လောလောဆယ်အစီအစဉ်မရှိသေးပါကြောင်းနှင့် ပြန်လည်စိစစ်ဆောင်ရွက်နိုင်ရန် ကိစ္စမှာ ဤဝန်ကြီးဌာနတစ်ခုတည်းဖြင့် ဆောင်ရွက်နိုင်မည်မဟုတ်ဘဲ သက်ဆိုင်ရာဝန်ကြီးဌာနများ၊ တိုင်းရင်းသားရေးရာကော်မတီဝင်များ၊ တိုင်းရင်းသားခေါင်းဆောင်များ၊ သမိုင်းပညာရှင်၊ ယဉ်ကျေး မှုပညာရှင်နှင့် သက်ဆိုင်ရာပြည်နယ်အစိုးရအဖွဲ့တို့မှ လေ့လာစိစစ်တင်ပြပြီး ပြည်ထောင်စု လွှတ်တော်ကနေ အတည်ပြုချက်ရယူဆောင်ရွက်သင့်သောကိစ္စရပ်သာဖြစ်ပါကြောင်းဟု ဖြေကြား ထားတာတွေ့ရပါတယ်။ ဒါဆိုရင် အခြေအနေ၊ ောင်းလာချိန်မှာ အကောင်အထည် ဖော်ဖို့ ဘယ်ဌာန၊ ဘယ်သူတွေမှာတာဝန်ရှိတာလဲ။ ကျွန်တော်တို့လူမျိုးတွေကတော့ အောက်ခြေမှာ တောင်သားလူမျိုးတွေ့ဆုံပွဲတွေကို ၃-၁၂-၂၀၁ရ ရက်နေ့တွင်လည်းကောင်း၊ ၂၀-၁၂-၂၀၁၈ ရက်နေ့ တွင်လည်းကောင်း၊ ထီးလင်းမြို့နယ် ဝက်သက်ကျေးရွာမှာ နှစ်ကြိမ်စည်ကားသိုက်မြိုက်စွာ ကျင်းပ ခဲ့ပါတယ်။ ယခုနှစ် ၂၈-၁၂-၂၀၁၉ ရက်နေ့မှာ ဆောမြို့နယ်၊ မီးအယ်ကျေးရွာမှာ တောင်သား လူမျိုးများ အနယ်နယ်အရပ်ရပ်မှတွေ့ဆုံပွဲကို စည်ကားသိုက်မြိုက်စွာကျင်းပသွားမည်ဖြစ်ပါတယ်။ တောင်သားလူမျိုးနဲ့ တောင်သားစာပေတီထွင်မှုစာအုပ်တွေကို ကော်မတီထံ ကျွန်တော်ပေးအပ်သွား မှာ ဖြစ်ပါတယ်။ ထို့ကြောင့် ပြည်သူ့လွှတ်တော်ဥက္ကဋ္ဌကြီးခင်ဗျား။ နိဂုံးချုပ်အနေနဲ့ အလွန်ရှေးကျတဲ့၊ အမှန်တကယ်ရှိနေတဲ့တောင်သားလူမျိုးတိုင်းရင်းသားများကို နိုင်ငံတော်ရဲ့ တိုင်းရင်းသားမျိုးနွယ်စု စာရင်းမှာ အမည်စာရင်းတရားဝင်ပါဝင်အောင် ကူညီဆောင်ရွက်ပေးနိုင်ကြပါစေ၊ သက်ဆိုင်ရာ တိုင်းရင်းသားရေးရာဝန်ကြီးဌာနကလည်း တာဝန်ယူဆောင်ရွက်ပေးနိုင်ကြပါစေလို့ ပြောကြားရင်း ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၏ နှစ်ပတ်လည်အစီရင်ခံစာအပေါ် ကြိုဆိုထောက်ခံအပ်ပါတယ်ခင်ဗျာ။ အားလုံးကျေးဇူးတင်ပါတယ်။</speech>
<speech type="speaker">တွံတေးမဲဆန္ဒနယ်မှ ဦးမြင့်လွင် ကိုဖိတ်ခေါ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်)</mp>အားလုံးပဲမင်္ဂလာပါ။ ကျွန်တော်က ပြည်သူ့ လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးကော်မတီရဲ့ နှစ်ပတ်လည်အစီရင်ခံစာနဲ့ serem for fremfonmocionsrecimofone အသတ်အရ ကျွန်တော်ဆွေးနွေးသွားမှာဖြစ်ပါတယ်။ လေးစားရပါတဲ့ ပြည်သူ့လွှတ်တော်ဥက္ကဋ္ဌကြီး ခင်ဗျား။ ငြိမ်းချမ်းရေးနှင့်ဖွံ့ဖြိုးတိုးတက်မှုဆိုတာ ဒင်္ဂါးတစ်ပြားရဲ့ ခေါင်းနဲ့ပန်းလိုပါပဲ။ အဲဒီတော့ ငြိမ်းချမ်းမှုရှိမှသာ ဖွံ့ဖြိုးတိုးတက်မှုဆိုတာရမှာဖြစ်ပါတယ်။ ငြိမ်းချမ်းမှုဆိုတာ ဖွံ့ဖြိုးတိုးတက်မှုရဲ့ အခြေခံအုတ်မြစ်ဖြစ်ပါတယ်။ ဒုတိယကမ္ဘာစစ်နောက်ပိုင်းမှာ ဥရောပနိုင်ငံတွေဟာ တစ်နိုင်ငံနဲ့တစ် နိုင်ငံခြားဖြစ်ပွားတဲ့ စစ်ပွဲတွေမဖြစ်ပွားတော့တဲီ့းတော့ သူတို့နိုင်ငံတွေဟာ တစ်ဟုန်ထိုး တိုးတက်လာခဲ့ကြတာ အခုဆိုရင် ကမ္ဘာမှာ ထိပ်တန်းနိုင်ငံတွေ ဖြစ်နေကြပါပြီ။ ကျွန်တော်တို့နိုင်ငံက တော့ အားလုံးသိကြတဲ့အတိုင်းပဲ။ ၁၉၄၈ ခုနှစ်၊ ဇန်နဝါရီလ ၄ ရက်နေ့မှာ လွတ်လပ်ရေးရပါတယ်။ နောက် နှစ်လနဲ့ ၂၄ ရက်အကြာ မတ်လ ၂၈ ရက်နေ့ကစပြီးတော့ ပြည်တွင်းစစ်ရဲ့ သေနတ်သံတွေ ပထမဦးဆုံးစတင်ထွက်ပေါ်လာခဲ့တာ အခုထိမတိတ်သေးပါဘူး။ အဲဒီတော့ ကျွန်တော်တို့နိုင်ငံအတွက် ငြိမ်းချမ်းရေးက နံပါတ်(၁)၊ ငြိမ်းချမ်းရေးက နံပါတ်(၂)၊ ငြိမ်းချမ်းရေးက နံပါတ်(၃) ဖြစ်ပါတယ်။ အဲဒီတော့ ဒီလောက်အရေးကြီးတဲ့ကိစ္စကို ကိုယ်စားပြုပြီး တော့ ဆောင်ရွက်နေရတဲ့ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေး ဖော်ဆောင်မှုကော်မတီရဲ့ အခန်းကဏ္ဍက အင်မတန်အရေးကြီးပါတယ်။ အဲဒီတော့ ဒီအစီရင်ခံစာကို ကျွန်တော်လေ့လာကြည့်လိုက်တဲ့အခါမှာ ကော်မတီရဲ့ လုပ်ငန်းတာဝန်တွေက ရှစ်ခုရှိပါတယ်။ အဲဒီမှာ ငြိမ်းချမ်းရေးနဲ့ပတ်သက်လို့ကတော့ နံပါတ်(၁) ပြည်တွင်းငြိမ်းချမ်းရေးလုပ်ငန်းများ ဖွံ့ဖြိုးတိုးတက် စေရေးအတွက် ကူညီဆောင်ရွက်ပေးရ မယ်ဆိုတာပါပါတယ်။ နောက်နံပါတ်(၅)မှာ ပြည်တွင်း ငြိမ်းချမ်းရေးနှင့် ပတ်သက်ပြီးဖိတ်ခေါ်ဆွေးနွေးခြင်း၊ တွေ့ဆုံညှိနှိုင်းဆွေးနွေးခြင်း၊ ပူးပေါင်း အကောင်အထည်ဖော်ဆောင်ရွက်ခြင်းနည်းလမ်းများဖြင့် ဆောင်ရွက်နိုင်ရန် လွှတ်တော်ဥက္ကဋ္ဌမှ တစ်ဆင့် လွှတ်တော်သို့ တင်ပြဆောင်ရွက်ရမည်ဆိုတဲ့အချက်လည်းပါပါတယ်။ သို့သော် ကျွန်တော်သိသလောက်ကတော့ ပြည်သူ့လွှတ်တော်နဲ့ ပြည်သူ့လွှတ်တော်ကိုယ်စားလှယ်များကို ငြိမ်းချမ်းရေးနဲ့ပတ်သက်ပြီးတော့ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ခွင့်ပြုချက်တောင်းခံပြီး တော့ Forum တွေကျင်းပတာ၊ Workshop တွေလုပ်တာ အနည်းဆုံးတော့ ဒီတစ်နှစ်အတွင်းမှာတော့ ကျွန်တော်မကြုံခဲ့ရပါဘူး။ အဲဒီတော့ ဒီလို ကျွန်တော်တို့ ပြည်သူ့လွှတ်တော်ကိုယ်စားလှယ်များအနေနဲ့ကလည်း ငြိမ်းချမ်းရေးဖြစ်စဉ်နဲ့ပတ်သက်ပြီးတော့ အဆက်မပြတ် တစ်စိုက်မတ်မတ် ကျွန်တော်တို့က သိနေမှသာ ဒီလုပ်ငန်းစဉ်ကို ပါဝင်ကူညီဆောင်ရွက်နိုင်မှာဖြစ်ပါတယ်။ ဒါကြောင့်မို့လို့ ကော်မတီ အနေနဲ့ ငြိမ်းချမ်းရေးနဲ့ ပြည်တွင်းငြိမ်းချမ်းရေးဖော်ဆောင်မှုနဲ့ပတ်သက်တဲ့အခြေအနေတွေ၊ အခက်အခဲတွေ၊ အတားအဆီးတွေ၊ အဟန့်အတားတွေ၊ အနှောင့်အယှက်တွေ၊ ဒါတွေကို ကျွန်တော်တို့ သိအောင်လို့ Forum၊ Workshop လုပ်ပေးဖို့ တောင်းဆိုလိုပါတယ်။ ဒီကနေ့ အားလုံးသိတဲ့အတိုင်းပဲ ကျွန်တော်တို့နိုင်ငံမှာ ငြိမ်းချမ်းရေးကိုမလိုချင်ဘူးလို့ ပြောတဲ့သူ တစ်ယောက်မှမရှိပါဘူး။ သို့သော် ဒီကနေ့ ငြိမ်းချမ်းရေးလုပ်ငန်းစဉ်ဟာ အများကြီးထစ် ငါ့နေတယ်ဆိုတာ အားလုံးအသိပါပဲ။ အဲဒီတော့ ၂၁ ရာစု ပြည်ထောင်စုငြိမ်းချမ်းရေးညီလာခံဆိုရင် အနည်းဆုံးတစ်နှစ်ကိုနှစ်ခါ ကျင်းပရမယ်ဆိုပြီးတော့ သတ်မှတ်ထားပေမဲ့ ဒီကနေ့ တတိယအကြိမ်ပင်လုံညီလာခံပြီးကတည်းက စတုတ္ထအကြိမ် မကျင်းပနိုင်တာ တစ်နှစ်ကျော်သွား ပါပြီ။ ဒါတွေဟာဘာကြောင့်လဲ ငြိမ်းချမ်းရေးကိုပါးစပ်ကပဲ ပြောနေပြီးတော့ လက်တွေ့မှာ တကယ်ပဲမလုပ်ဆောင်ကြတာလား၊ ပြည်ထောင်စုကြီး ငြိမ်းချမ်းရေး ထက် ကိုယ့်ရဲ့ အဖွဲ့ အစည်း၊ ကိုယ့်ရဲ့ တစ်သီးပုဂ္ဂလ၊ ကိုယ့်ရဲ့ ပါတီအကျိုးစီးပွားတွေကို ဦးထိပ်ထား နေကြသလား ဒါတွေကို ကျွန်တော်တို့က သိချင်ပါတယ်။ အထူးသဖြင့် ပြည်သူ့လွှတ်တော် တိုင်းရင်းသားရေးရာနဲ့ ပြည်တွင်းငြိမ်းချမ်းရေးဖော်ဆောင်မှု ကော်မတီရဲ့ ဒါနဲ့ပတ်သက်တဲ့အစီရင်ခံစာအနည်းဆုံး တစ်နှစ်ကိုတစ်ကြိမ်လောက် နက်နက်ရှိုင်းရှိုင်း လေ့လာသုံးသပ်ထားတဲ့အစီရင်ခံစာမျိုးကို ကျွန်တော်တို့ဖတ်ချင်ပါတယ်။ ဒီအစီရင်ခံစာဖတ်လို့ရှိရင် mfame en Scorefindesrom monerovanie Son ဖြစ်ပါတယ်။ ဗဟုသုတရရှိမှာ ဖြစ်ပါတယ်။ ကျွန်တော်တို့ အများကြီးပူးပေါင်းဆောင်ရွက်နိုင်မှာ ဖြစ်ပါတယ်။ ဒါကြောင့်မို့လို့ ဒီမှာပြည်တွင်းငြိမ်းချမ်းရေးဖော်ဆောင်မှုဆိုတဲ့လုပ်ငန်းနဲ့ ပတ်သက်ပြီး တော့လည်း ဒီလိုအစီရင်ခံစာမျိုးကိုလည်း အားထုတ်ပြီးတော့ရေးပေးစေချင်ပါတယ်။ ကော်မတီ အနေနဲ့လည်း လုပ်ဆောင်ရတဲ့ကိစ္စတွေအများကြီးရှိတယ်ဆိုတာ ကျွန်တော်တို့နားလည်ပါတယ်။ သို့သော် ကျွန်တော်တို့နိုင်ငံအတွက် ငြိမ်းချမ်းရေးဟာ အင်မတန်မှ အရေးကြီးတဲ့အခြေအနေကို ရောက်နေတာဖြစ်တဲ့အတွက် ကျွန်တော်တို့ပြည်သူလူထုကရွေးချယ်တင်မြှောက်ထားတဲ့ ပြည်သူ့ လွှတ်တော်ကြီးက ဖွဲ့စည်းပေးထားတဲ့ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်း ငြိမ်းချမ်းရေးဖော်ဆောင်မှုကော်မတီအနေနဲ့ ငြိမ်းချမ်းရေးလုပ်ငန်းတွေမှာ ဒါ့ထက်ပိုပြီးတော့ ထိထိရောက်ရောက်၊ ထဲထဲဝင်ဝင် ပါဝင်ဆောင်ရွက်ပေးဖို့လိုတယ်လို့ ကျွန်တော်ယူဆပါတယ်။ ဘာကြောင့်လဲဆိုတော့ ဒီမှာကော်မတီဥက္ကဋ္ဌက NRPC နဲ့ UPDJC မှာအဖွဲ့ဝင်အဖြစ်ပါဝင်နေတယ်။ အတွင်းရေးမှူးကလည်း UPDJC ရဲ့လုံခြုံရေးကော်မတီမှာ ပါဝင်နေတယ်ဆိုတော့ ထဲထဲဝင်ဝင်၊ နက်နက်ရှိုင်းရှိုင်းပါဝင်ပတ်သက်နေတယ် ဆိုတာထင်ရှားပါတယ်။ သို့သော် သူတို့ရဲ့ အတွေ့အကြုံတွေ၊ သူတို့တွေ့ နေရတဲ့အခက်အခဲ၊ အတားအဆီးတွေ ကျွန်တော်တို့လွှတ်တော်ကြီးကို ပြန်ပြီးတော့မျှဝေပေးဖို့လိုပါတယ်။ ဒီလိုမျှဝေမှသာ ကျွန်တော်တို့ အနေနဲ့၊ လွှတ်တော်ကိုယ်စားလှယ်များအနေနဲ့ တက်တက်ကြွကြွနဲ့ ထဲထဲဝင်ဝင်၊ ထက်ထက် မြက်မြက်နဲ့ ပူးပေါင်းပါဝင်ဆောင်ရွက်နိုင်မှာဖြစ်ပါတယ်။ ဒါကြောင့်မို့လို့ နိဂုံးချုပ်အနေနဲ့ပြောရ ရင်တော့ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ အနေနဲ့ ငြိမ်းချမ်းရေးနဲ့ပတ်သက်ပြီးတော့ Forum တွေ၊ Workshop တွေ ပြည်သူ့လွှတ်တော် ဥက္ကဋ္ဌကြီးရဲ့ ခွင့်ပြုချက်ကိုယူပြီးတော့ ကျွန်တော်တို့ကိုလုပ်ပေးပါ။ နောက်တစ်ခုက အနည်းဆုံးတော့ တစ်နှစ်တစ်ကြိမ်လောက်ဖြစ်ဖြစ် ငြိမ်းချမ်းရေးဖော်ဆောင်နေတဲ့လုပ်ငန်းစဉ်နဲ့ပတ်သက်တဲ့ အစီရင်ခံစာ တစ်စောင်ကို ရေးသားပြီးတော့ ကျွန်တော်တို့ ပြည်သူ့လွှတ်တော်ကိုယ်စားလှယ်များထံ ဖြန့်ဝေ ပေးရင်တော့ အင်မတန်အကျိုးရှိမယ်ဆိုတဲ့အချက်ကိုအကြံပြုရင်းနဲ့ ကျွန်တော့်ရဲ့ ဆွေးနွေးချက်ကို နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီမှ ပြန်လည်ရှင်းလင်းရန်ရှိက ရှင်းလင်းဖို့ဖြစ်ပါတယ်။</speech>
<speech><mp id="426">ဦးခွန်မောင်သောင်း(ဥက္ကဋ္ဌ၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှု ကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် များအားလုံး မင်္ဂလာပါခင်ဗျာ။ ကျွန်တော်ကတော့ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီဥက္ကဋ္ဌ ပအိုဝ်းကိုယ်ပိုင်အုပ်ချုပ်ခွင့်ရဒေသ ပင်လောင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခွန်မောင်သောင်း ဖြစ်ပါတယ်။ မိမိတို့ကော်မတီရဲ့ အစီရင်ခံစာအပေါ် အလေးအနက်ထား ဆွေးနွေးထောက်ပြအကြံပြုကြတဲ့ ဒီးမော့ဆိုမဲဆန္ဒနယ်မှ ဦးပေါလ်ဆိုင်း၊ ရသေ့တောင်မဲဆန္ဒနယ်မှ ဒေါ်ခင်စောဝေ၊ ဆောမဲဆန္ဒနယ်မှ ဦးကျော်တင်၊ တွံတေး မဲဆန္ဒနယ်မှ ဦးမြင့်လွင်တို့အား ကျေးဇူးတင်ရှိပါကြောင်း ဦးစွာပြောကြားလိုပါတယ်။ ကိုယ်စားလှယ်များ ဆွေးနွေးအကြံပြု ထောက်ပြခဲ့တဲ့ အချက်အလက်များဖြစ်သော တိုင်းရင်းသားတို့ ၏ များမြှောင်လှသောကိစ္စရပ်များ ရေရှည်တည်တံ့ခိုင်မြဲသော ငြိမ်းချမ်းရေးရရှိစေရန်နှင့် ပြည်ထောင်စုကြီးသာယာဝပြောပြီး ဖွံ့ဖြိုးတိုးတက်သော နိုင်ငံတော်ကြီး ပေါ်ထွန်းစေရန်အတွက် ရှေးရှုပြီးတော့ စိတ်ကောင်းစေတနာမှန်ဖြင့် ဆွေးနွေးအကြံပြု သွားကြောင်း မှတ်သားလိုက်ရပါ တယ်။ ယခင်နှစ်အစီရင်ခံစာအပေါ် ဆွေးနွေးအကြံပြုချက်များနှင့်စပ်လျဉ်း၍ မိမိတို့ရရှိထားသည့် တာဝန်နှင့်လုပ်ပိုင်ခွင့်များအရလည်းကောင်း၊ ပြည်သူ့လွှတ်တော်ဥက္ကဋ္ဌကြီး လမ်းညွှန်ချက်အရ လည်းကောင်း သက်ဆိုင်ရာဝန်ကြီးဌာနများ၊ အဖွဲ့အစည်းများ၊ လူပုဂ္ဂိုလ်များ၊ သက်ဆိုင်ရာ ဆောင်ရွက်ပေးခဲ့ပါတယ်။ ထိုနည်းအတူ ယနေ့ လွှတ်တော်ကိုယ်စားလှယ်များ ဆွေးနွေးအကြံပြု ချက်များနှင့်ပတ်သက်၍ မိမိတို့ကော်မတီအနေဖြင့် အလေးထားဆောင်ရွက်သွားမည်ဖြစ်ကြောင်း နောင်တွင်လည်း မိမိတို့၏အစီရင်ခံစာအပေါ် ယခုကဲ့သို့စိတ်အားထက်သန်စွာ ဆွေးနွေးထောက်ပြ အကြံပြု ပေးစေလိုကြောင်းနှင့် ယခုလိုဆွေးနွေးကြတဲ့အတွက် အထူးကျေးဇူးတင်ဝမ်းမြောက်မိ ပါကြောင်း ပြန်လည်ရှင်းလင်းတင်ပြလိုပါတယ်။ ကျေးဇူးတင်ပါတယ်။</speech>
<title>ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှု ကော်မတီ၏ နှစ်ပတ်လည်အစီရင်ခံစာကို သဘောတူလက်ခံရန် တင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၏ နှစ်ပတ်လည်အစီရင်ခံစာကို လွှတ်တော်ကိုယ်စားလှယ်လေးဦးက ဆွေးနွေးခဲ့ပြီးဖြစ်ပါတယ်။ ယခု အစီရင်ခံစာနှင့်စပ်လျဉ်း၍ လွှတ်တော်က သဘောတူလက်ခံရန်အဆိုတင်သွင်းခြင်းနှင့် အတည်ပြုချက်ရယူခြင်းများ ဆောင်ရွက်မှာဖြစ်ပါတယ်။ အဆိုတင်သွင်းရန် တိုင်းရင်းသားရေးရာ နှင့် ပြည်တွင်းငြိမ်းချမ်းရေးဖော်ဆောင်မှုကော်မတီကို ဖိတ်ခေါ်ပါတယ်။</speech>
<speech><mp id="426">ဦးခွန်မောင်သောင်း(ဥက္ကဋ္ဌ၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှု ကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး ၂၉-၁၁-၂၀၁၉ ရက်နေ့(နဝမမြောက်နေ့) တွင် ပြည်သူ့လွှတ်တော်သို့ တင်သွင်းခဲ့သော တိုင်းရင်းသားရေးရာနှင့် ပြည်တွင်းငြိမ်းချမ်းရေး ဖော်ဆောင်မှုကော်မတီ၏အစီရင်ခံစာအား သဘောတူလက်ခံအတည်ပြုပေးပါရန် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ တင်သွင်းအပ်ပါတယ်။ အားလုံး ကျေးဇူးတင်ပါ တယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီရင်ခံစာကို အတည်ပြုနိုင်ဖို့ လွှတ်တော်ရဲ့ သဘောထားရယူပါမယ်။ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်း ငြိမ်းချမ်းရေးဖော်ဆောင်မှုကော်မတီရဲ့ နှစ်ပတ်လည်အစီရင်ခံစာကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် တိုင်းရင်းသားရေးရာနှင့် ပြည်တွင်း ငြိမ်းချမ်းရေးဖော်ဆောင်မှုကော်မတီရဲ့ နှစ်ပတ်လည်အစီရင်ခံစာကို လွှတ်တော်က အတည် ပြုကြောင်း ကြေညာပါတယ်။</speech>
</report>
<report>
<title>ပြည်သူ့လွှတ်တော် ပြည်သူ့ငွေစာရင်းကော်မတီ၏ နှစ်ပတ်လည်အစီရင်ခံစာကို သဘောတူ လက်ခံရန် အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး ဒသမနေ့တွင် တင်သွင်း ခဲ့တဲ့ ပြည်သူ့ငွေစာရင်းကော်မတီရဲ့ နှစ်ပတ်လည်အစီရင်ခံစာနှင့်စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၃-၁၂-၂၀၁၉ ရက်(အင်္ဂါနေ့) ညနေ ၄ နာရီနောက်ဆုံးထားပြီး အမည်စာရင်းတင်သွင်းရန် တောင်းခံခဲ့သော်လည်း အမည်စာရင်းတင်သွင်းသူကိုယ်စားလှယ် တစ်ဦးမျှမရှိပါ။ ယခု ပြည်သူ့ငွေစာရင်းကော်မတီရဲ့ နှစ်ပတ်လည်အစီရင်ခံစာကို လွှတ်တော်က သဘောတူလက်ခံရန် အဆိုတင်သွင်းခြင်းနှင့် အတည်ပြုချက်ရယူခြင်းများ ဆောင်ရွက်မှာ ဖြစ်ပါတယ်။ အဆိုတင်သွင်းရန် ပြည်သူ့ငွေစာရင်းပူးပေါင်းကော်မတီကို ဖိတ်ခေါ်ပါတယ်။</speech>
<speech><mp id="1534">ဦးသိန်းတန်(အဖွဲ့ဝင်၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ ပြည်သူ့လွှတ်တော် ပြည်သူ့ငွေစာရင်း ကော်မတီဝင် လှည်းကူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသိန်းတန် ဖြစ်ပါတယ်။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး ဒသမမြောက်နေ့မှာ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ လုပ်ငန်းဆောင်ရွက်မှုနှစ်ပတ်လည် အစီရင်ခံစာကို လွှတ်တော်သို့တင်သွင်းခဲ့ပါတယ်။ ဒီအစီရင်ခံစာကို ဆွေးနွေးလိုတဲ့ လွှတ်တော်ကိုယ်စားလှယ်များအား ၃-၁၂-၂၀၁၉ ရက်နေ့နောက်ဆုံးထားပြီး အမည်စာရင်းတင်သွင်းနိုင်ကြောင်း ကြေညာခဲ့သော်လည်း အမည်စာရင်းတင်သွင်းမှု မရှိခဲ့ပါ။ သို့ပါ၍ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ ၂၂-၆-၂၀၁၈ ရက်နေ့မှ ၂၁-၆-၂၀၁၉ ရက်နေ့အထိ လုပ်ငန်းဆောင်ရွက်မှုနှစ်ပတ်လည်အစီရင်ခံစာ အား ပြည်သူ့လွှတ်တော်ဆိုင်ရာနည်းဥပဒေ ၇၆ နည်းဥပဒေခွဲ(င)အရ ပြည်သူ့လွှတ်တော်ကြီးမှ အတည်ပြုပေးနိုင်ပါရန် တင်ပြအပ်ပါတယ်ခင်ဗျား။ အားလုံးပဲကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီရင်ခံစာကို အတည်ပြုနိုင်ဖို့ လွှတ်တော်ရဲ့ သဘောထားရယူပါမယ်။ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ နှစ်ပတ်လည်အစီရင်ခံစာကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် ပြည်သူ့ငွေစာရင်းကော်မတီရဲ့ နှစ်ပတ်လည်အစီရင်ခံစာကို လွှတ်တော်က အတည်ပြုကြောင်း ကြေညာပါတယ်။</speech>
</report>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ ရပ်နားကြောင်းနှင့် အစည်းအဝေး(၁၆)ရက်မြောက်နေ့ဆက်လက်ကျင်းပမည့် နေ့ရက်နှင့်ကြေညာခြင်း ၊</title>
<speech type="speaker">အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ကို ၂၀၁၉ ခုနှစ်၊ ဒီဇင်ဘာလ ၁၆ ရက်(တနင်္လာနေ့) နံနက် ၁၀:ဝဝ နာရီ ဆက်လက်ကျင်းပမှာဖြစ်ကြောင်းနဲ့ ယနေ့အတွက် အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။ ဒုတိယအကြိမ် ပြည်သူ့လွှတ်တော် (၁၄)ကြိမ်မြောက်ပုံမှန်အစည်းအဝေး (၁၅)ရက်မြောက် နေ့ကို နေ့လယ် ၁၂:၁၅ နာရီ ရပ်နားပါသည်။</speech>
</postface>
</transcript>
</doc>
