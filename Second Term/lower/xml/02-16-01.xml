<doc>
<docinfo>
<docno>02-16-01.xml</docno>
<pdf>02-16-01.pdf</pdf>
<term value="02">ဒုတိယအကြိမ်</term>
<session value="16" />
<sittingday value="01" />
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၆) ကြိမ်မြောက်ပုံမှန်အစည်းအဝေး ပထမနေ့မှတ်တမ်း</title>
<date>၁၃၈၂ ခုနှစ်၊ ကဆုန်လပြည့်ကျော် ၁၂ ရက် (၂၀၂၀ ပြည့်နှစ်၊ မေလ ၁၈ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့ လွှတ်တော် (၁၆) ကြိမ်မြောက်ပုံမှန်အစည်းအဝေး ပထမနေ့ကို နံနက် ၁၀ နာရီင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲမှုအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယ အကြိမ် ပြည်သူ့လွှတ်တော် (၁၆) ကြိမ်မြောက်ပုံမှန်အစည်းအဝေး ပထမနေ့အစီအစဉ် စတင် ပါတော့မယ်။ ဒုတိယအကြိမ် ပြည်သူ့လွှတ်တော် (၁၆) ကြိမ်မြောက်ပုံမှန်အစည်းအဝေးမှာ ပြည်သူ့ လွှတ်တော်ရုံး ညွှန်ကြားရေးမှူးချုပ် ကျွန်တော်ဦးတင်ဝင်းအောင်က အခန်းအနားမှူးအဖြစ် ဆောင်ရွက်မှာဖြစ်ပါတယ်။</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။ ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>တပ်မတော်သား ပြည်သူ့လွှတ်တော်ကိုယ်စားလှယ်လေးဦး ကတိသစ္စာပြုခြင်းနှင့်ကတိသစ္စာပြုလွှာပေါ်တွင် လက်မှတ်ရေးထိုးခြင်း</title>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ပြည်ထောင်စုရွေးကောက်ပွဲ ကော်မရှင်၏ ၂၀၂၀ ပြည့်နှစ်၊ မေလ ရ ရက် ရက်စွဲပါကြေညာချက်အမှတ်(၉၀/၂၀၂၀)အရ တပ်မတော်သား ပြည်သူ့လွှတ်တော်ကိုယ်စားလှယ်လေးဦး အစားထိုးပြောင်းလဲထားတာရှိပါတယ်။ ဒါ့ကြောင့် တပ်မတော်သားပြည်သူ့လွှတ်တော်ကိုယ်စားလှယ်လေးဦးအနေဖြင့် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၈ ပုဒ်မခွဲ(ခ)အရ ဥက္ကဋ္ဌရှေ့မှောက်မှာကတိသစ္စာပြုပြီး လက်မှတ်ရေးထိုးရမှာဖြစ်ပါတယ်။ ယခု ကတိသစ္စာပြုရမယ့်ကိုယ်စားလှယ်များ မိမိစားပွဲပေါ်ရှိ ကတိသစ္စာပြုလွှာများကိုယူဆောင်ပြီး စင်မြင့်ရှေ့သတ်မှတ်ထားတဲ့နေရာမှာ နေရာယူပေးရန်ဖြစ်ပါတယ်။ ကျွန်တော်က ကတိသစ္စာကိုတိုင်ပေးတဲ့အခါ တပ်မတော်သားပြည်သူ့လွှတ်တော် ကိုယ်စားလှယ်လေးဦးကလိုက်ဆိုဖို့ ဖြစ်ပါတယ်။ ကွက်လပ်နေရာမှာ မိမိရဲ့ အမည်ကိုထည့်သွင်း ရွတ်ဆိုရန်ဖြစ်ပါတယ်။ ယခု ကတိသစ္စာပြုပါမယ်။ အစည်းအဝေးခန်းမအတွင်းရှိ ပုဂ္ဂိုလ်များအားလုံး မတ်တပ်ရပ်ပေးကြဖို့ဖြစ်ပါတယ်။ ကတိသစ္စာပြုရန် အသင့်ဖြစ်စေလိုပါတယ်။ ဥက္ကဋ္ဌက အောက်ပါအတိုင်း ကတိသစ္စာကိုတိုင်ပေး၍ တပ်မတော်သားကိုယ်စားလှယ် တစ်ဦးက ကတိသစ္စာပြုပါသည်။ “ကျွန်ုပ်သည် ပြည်သူ့လွှတ်တော်ကိုယ်စားလှယ်အဖြစ် ရွေးချယ်ခံရပြီးဖြစ်သဖြင့် နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်၏ဥပဒေများ ကိုလည်းလိုက်နာပါမည်။ ပြည်ထောင်စုသမ္မတမြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိရိုသေပါမည်။ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ခိုင်မြဲရေးတို့ကို ထာဝစဉ်ဦးထိပ်ပန်ဆင်ဆောင်ရွက်ပါမည်။ ထို့အပြင် ယခု ကျွနုပ်ထမ်းဆောင်မည်ဖြစ်သောတာဝန်ဝတ္တရားများကို ဖြောင့်မတ်မှန်ကန်စွာဆောင်ရွက်မည်ဟု လေးနက်တည်ကြည်စွာ ကတိသစ္စာပြုပါသည်။</speech>
<speech type="speaker">အားလုံးထိုင်နိုင်ကြပါပြီ။</speech>
<speech type="speaker">ယခုကတိသစ္စာပြုရမည့် ကိုယ်စားလှယ်များမိမိစားပွဲပေါ်ရှိ ကတိသစ္စာ ပြုလွှာများကို ယူဆောင်ပြီး ယခုကတိသစ္စာပြုပြီးဖြစ်ပါတယ်။ လွှတ်တော်က ကတိသစ္စာ တိုင်ပေးတဲ့အခါ တပ်မတော်သားကိုယ်စားလှယ် လေးဦးလည်း လိုက်နာဆောင်ရွက်ပြီး၊ ကတိသစ္စာ ပြုပြီးဖြစ်ပါတယ်။ ဒါ့ကြောင့်တပ်မတော်သား ပြည်သူ့လွှတ်တော်ကိုယ်စားလှယ်လေးဦးသည် ဥက္ကဋ္ဌ၏ ရှေ့မှောက်တွင် ကတိသစ္စာပြုလွှာပေါ်၌ မိမိရဲ့ အမည်၊ ရာထူးကိုရေးသား၍ လက်မှတ် ရေးထိုးပြီး အစည်းအဝေးအပြီးမှာ ပြည်သူ့လွှတ်တော်ရုံးသို့ ကတိသစ္စာပြုလွှာကို အပ်နှံရန်ဖြစ်ပါတယ်။ ယခု ကတိသစ္စာပြုပြီးသည့်ကိုယ်စားလှယ်လေးဦးသည် မိမိအတွက်သတ်မှတ်ထားသည့် အပ်နှံရန်ဖြစ်ပါ ကတိသစ္စာပြုသည့် တပ်မတော်သားပြည်သူ့လွှတ်တော်ကိုယ်စားလှယ်ခြောက်ဦး၏ အမည် စာရင်းအား နောက်ဆက်တွဲ(က)အဖြစ် ဖော်ပြအပ်ပါသည်။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း</title>
<speech type="speaker">အစီအစဉ်(၃)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ်ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ပထမနေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၃၁ ဦးရှိသည့်အနက် ၃၇၉ ဦး တက်ရောက် ပါတယ်။ အစည်းအဝေးသို့တက်ရောက်ခွင့်ရှိသူဦးရေ စုစုပေါင်းရဲ့ ထက်ဝက်ကျော်တက်ရောက်တဲ့ အတွက် ၂၀၁၂ ခုနှစ်ပြည်သူ့လွှတ်တော်ဆိုင်ရာဥပဒေ ပုဒ်မ ၄၁၊ ၂၀၁၃ ခုနှစ် ပြည်သူ့ လွှတ်တော်ဆိုင်ရာနည်းဥပဒေ ၂၄ တို့အရ အစည်းအဝေးအထမြောက်ကြောင်းနှင့်စတင်ကျင်းပ ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်(၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။</speech>
<speech><mp id="309">ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>၂၀၂၀ ပြည့်နှစ်၊ မေလ ၁၈ ရက်နေ့ ဒုတိယအကြိမ် ပြည်သူ့လွှတ်တော်(၁၆)ကြိမ်မြောက်ပုံမှန်အစည်းအဝေး ပထမနေ့သို့ မတက်ရောက်နိုင်ပါသဖြင့် ခွင့်ပန်ကြားသူလွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စားခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၁ ဦးရှိပြီး တက်ရောက်သူကိုယ်စားလှယ် ၃၇၉ ဦး ရှိကာ ယနေ့ ခွင့်ပန်ကြားသူ ၅၂ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့ (၁) ဖားကန့်မဲဆန္ဒနယ်မှ ဦးတင့်စိုး ခွင့် ၁၁ ရက်၊ (၂) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်မီး ခွင့် ၁၁ ရက်၊ (၃) ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ် ခွင့် ၁၁ ရက်၊ (၄) လေရှီးမဲဆန္ဒနယ်မှ ဦးကျော်ဌေး ခွင့် ၁၁ ရက်၊ (၅) ဟုမ္မလင်းမဲဆန္ဒနယ်မှ ဦးမျိုးညွန့် ခွင့် ၁၁ ရက်၊ (၆) ကော့သောင်းမဲဆန္ဒနယ်မှ ဦးခင်ဇော် အစည်းအဝေးပြီးဆုံးသည်ထိ၊ (၇) တနင်္သာရီမဲဆန္ဒနယ်မှ ဦးအောင်ကျော်ဟိန်း အစည်းအဝေးပြီးဆုံးသည်ထိ၊ (၈) ထားဝယ်မဲဆန္ဒနယ်မှ ဦးအောင်စိန် အစည်းအဝေးပြီးဆုံးသည်ထိ၊ (၉) ဘုတ်ပြင်းမဲဆန္ဒနယ်မှ ဦးနေလင်းထွန်း ခွင့် တစ်ရက်၊ (၁၀) မြိတ်မဲဆန္ဒနယ်မှ ဦးစိုးပိုင်ဌေး အစည်းအဝေးပြီးဆုံးသည်ထိ၊ (၁၁) ရေဖြူမဲဆန္ဒနယ်မှ ဦးသက်နိုင်ဦး အစည်းအဝေးပြီးဆုံးသည်ထိ၊ (၁၂) ပေါက်ခေါင်းမဲဆန္ဒနယ်မှ ဒေါ်နီနီဒွန်း ခွင့် ၁၂ ရက်၊ (၁၃) မိုးညို မဲဆန္ဒနယ်မှ ဦးကျော်မျိုးမင်း ခွင့် ၁၁ ရက်၊ (၁၄) သရက်မဲဆန္ဒနယ်မှ ဦးကံမြင့် ခွင့် ၁၂ ရက်၊ (၁၅) ညောင်ဦးမဲဆန္ဒနယ်မှ ဦးစော ခွင့် ငါးရက်၊ (၁၆) သံဖြူဇရပ်မဲဆန္ဒနယ်မှ ဦးဉာဏ်ဟိန်း ခွင့် ၁၁ ရက်၊ (၁၇) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁၁ ရက်၊ (၁၈) ပုဇွန်တောင်မဲဆန္ဒနယ်မှ ဦးမြင့်လွင် ခွင့်တစ်ရက်၊ (၁၉) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် တစ်ရက်၊ (၂၀) ဓနုဖြူ မဲဆန္ဒနယ်မှ ဦးတင်လှ ခွင့် ၁၁ ရက်၊ (၂၁) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၁၁ ရက်၊ (၂၂) ကျောက်တော်မဲဆန္ဒနယ်မှ ဦးဦးထွန်းဝင်း ခွင့် ၁၁ ရက်၊ (၂၃) ကျောက်ဖြူမဲဆန္ဒနယ်မှ ဦးဘရှိန် ခွင့် ၁၁ ရက်၊ (၂၄) ပေါက်တောမဲဆန္ဒနယ်မှ ဦးအောင်ကျော်ဇံ ခွင့် ၁၁ ရက်၊ (၂၅) ပုဏ္ဏားကျွန်းမဲဆန္ဒနယ်မှ ဦးဦးထွန်းမောင် ခွင့် ၁၁ ရက်၊ (၂၆) မင်းပြားမဲဆန္ဒနယ်မှ ဦးစစ်နိုင် ခွင့် ၁၁ ရက်၊ (၂၇) မြေပုံမဲဆန္ဒနယ်မှ ဦးဖေသန်း ခွင့် ၁၁ ရက်၊ (၂၈) မြောက်ဦးမဲဆန္ဒနယ်မှ ဦးဦးလှစော ခွင့် ၁၁ ရက်၊ (၂၉) ရသေ့တောင်မဲဆန္ဒနယ်မှ ဒေါ်ခင်စောဝေ ခွင့် ၁၁ ရက်၊ (၃၀) ရမ်းဗြဲမဲဆန္ဒနယ်မှ ဦးကျော်ရွှေ ခွင့် ၁၁ ရက်၊ (၃၁) အမ်းမဲဆန္ဒနယ်မှ ဒေါက်တာအေးမောင် ခွင့် ၁၁ ရက်၊ (၃၂) ဇီးကုန်းမဲဆန္ဒနယ်မှ ဦးဉာဏ်ထွန်း ခွင့် ၁၁ ရက်၊ (၃၃) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁၁ ရက်၊ (၃၄) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁၁ ရက်၊ (၃၅) ကုန်းကြမ်းမဲဆန္ဒနယ်မှ ဦးလီကျိန်းဖူ(ခ)ဦးမြင့်ဆွေ ခွင့် ၁၁ ရက်၊ (၃၆) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁၁ ရက်၊ (၃၇) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၁၁ ရက်၊ (၃၈) တန့်ယန်းမဲဆန္ဒနယ်မှ ဦးစိုင်းမောင်ပွင့်(ခ) ဦးအောင်ပွင့် ခွင့် ၁၁ ရက်၊ (၃၉) နမ္မတူမဲဆန္ဒနယ်မှ ဒေါ်နန်းခမ်းအေး ခွင့် ၁၁ ရက်၊ (၄၀) မူဆယ်မဲဆန္ဒနယ်မှ ဦးစိုင်းဖိုးမြတ် ခွင့် ၁၁ ရက်၊ (၄၁) မိုးနဲမဲဆန္ဒနယ်မှ ဦးစိုင်းစန်သိန်း ခွင့် ၁၁ ရက်၊ (၄၂) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၁၁ ရက်၊ (၄၃) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁၁ ရက်၊ (၄၄) လင်းခေးမဲဆန္ဒနယ်မှ ဦးစိုင်းဘသိန်း ခွင့် ၁၁ ရက်၊ (၄၅) သီပေါမဲဆန္ဒနယ်မှ ဦးစိုင်းသန့်ဇင် ခွင့် ၁၁ ရက်၊ (၄၆) နမ့်ဆန်မဲဆန္ဒနယ်မှ ဦးဝင်းထူး ခွင့် ၁၁ ရက်၊ (၄၇) ကွမ်းလုံမဲဆန္ဒနယ်မှ ဦးယန်ကျင်းကန် ခွင့် ၁၁ ရက်၊ (၄၈) တီးတိန်မဲဆန္ဒနယ်မှ ဦးကျင့်ရှင်းထန် အစည်းအဝေးပြီးဆုံးသည်ထိ၊ (၄၉) ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ခွင့် တစ်ရက်၊ (၅၀) မန်တုံမဲဆန္ဒနယ်မှ ဒေါ်နန်းမိုး ခွင့် တစ်ရက်၊ (၅၁) သထုံမဲဆန္ဒနယ်မှ ဒေါ်မာမာခိုင် ခွင့် တစ်ရက်နှင့် (၅၂) တပ်မတော်သားကိုယ်စားလှယ် ဗိုလ်မှူးကြီးဟန်သူ ခွင့် တစ်ရက်တို့ ဖြစ်ကြပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါ ကိုယ်စားလှယ်များ၏ခွင့်ပန်ကြားမှုအား ခွင့်အဖြစ်ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ ကိုယ်စားလှယ် ၄၃၁ ဦး၊ ယနေ့ခွင့်ပန်ကြားသူ၊ လွှတ်တော်ကခွင့်ပြုထားသူ ၅၂ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော် ကိုယ်စားလှယ်များ အစည်းအဝေးတက်ရောက်မှုအခြေအနေတင်ပြချက်ကို အတည်ပြုမှတ်တမ်း တင်ရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
</preface>
<discussion>
<speech type="speaker">လွှတ်တော်က သဘောတူတဲ့အတွက် ကိုယ်စားလှယ်များအစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
<title>ပြည်ထောင်စုလွှတ်တော်ဥက္ကဋ္ဌက ကြိုဆိုနှုတ်ခွန်းဆက်စကား ပြောကြားခြင်း</title>
<speech type="speaker">အစီအစဉ်(၆)ဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒုတိယအကြိမ်ပြည်သူ့လွှတ်တော် (၁၆)ကြိမ်မြောက် ပုံမှန်အစည်းအဝေးကို တက်ရောက်လာကြတဲ့ လွှတ်တော်ကိုယ်စားလှယ်များအားလုံး ကျန်းမာချမ်းသာကြပါစေကြောင်း ဆုမွန်ကောင်းတောင်းရင်း ကြိုဆိုနှုတ်ခွန်းဆက်သလိုက်ပါတယ်။ ယခု (၁၆)ကြိမ်မြောက် လွှတ်တော်ပုံမှန် အစည်းအဝေးများကို အသက်ရှူလမ်းကြောင်းဆိုင်ရာရောဂါ(COVID-19) ကပ်ရောဂါအခြေအနေကြောင့် လျာထားကာလထက် နောက်ကျပြီး ကျင်းပခဲ့ရတာဖြစ်ပါတယ်။ ဒီအစည်းအဝေး ကာလအတွင်းမှာ မဖြစ်မနေဆောင်ရွက်ကြရမယ့် ၂၀၁၉-၂၀၂၀ ဘဏ္ဍာရေးနှစ်အတွက် ပြည်ထောင်စု၏နောက်ထပ် ဘဏ္ဍာငွေခွဲဝေသုံးစွဲရေး ဥပဒေကြမ်းအပါအဝင် သတ်မှတ်ကာလ အတွင်း ံးဖြတ်အတည်ပြုကြရမယ့် လွှတ်တော်လုပ်ငန်းတာဝန်များကို တွင်းဆောင်ရွက်သွားရမှာ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် (၁၆)ကြိမ်မြောက်ပုံမှန် အစည်းအဝေးကာလအတွင်းဆောင်ရွက်ရန်ရှိတဲ့ဥပဒေကြမ်း၊ အဆို၊ မေးခွန်း များအနက် ဥပဒေကြမ်းများနှင့်ကြယ်ပွင့်ပြမေးခွန်းများကို သတ်မှတ်ချက်များအတိုင်း ဦးစားပေး ဆောင်ရွက်သွားမှာ ဖြစ်ပါတယ်။ ယခုအစည်းအဝေးကို ာလအတွင်း ဆောင်ရွက်ရန် လျာထားပြီး COVID-19 ရောဂါကာကွယ်ရေး နည်းလမ်းများအတိုင်း ကိုယ်စားလှယ်များအတွက် အဆင်ပြေဆုံးဖြစ်အောင် တတ်နိုင်သ၍ စီစဉ်ဆောင်ရွက်ထားရှိပါကြောင်း ပြောကြားရင်း ကြိုဆို နှုတ်ခွန်းဆက်သလိုက်ပါတယ်။ အားလုံးကိုကျေးဇူးတင်ပါတယ်ခင်ဗျား။</speech>
<section value="QA">
<title>ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့်သက်ဆိုင်ရာ ပြည်ထောင်စုအဆင့်အဖွဲ့ အစည်းဝင်က ဖြေကြားခြင်း</title>
<speech type="speaker">အစီအစဉ်(၇)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်း များ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>ဝိုင်းမော်မြို့နယ်အတွင်းရှိ မြစ်ကြီးနား-ဝိုင်းမော်-ဆဒုံး-ကန်ပိုက်တီမှ တရုတ်ပြည်သူ့သမ္မတနိုင်ငံ တို့ကိုဆက်သွယ်ထားသောလမ်းမကြီးကို ပြုပြင်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး မေးမြန်းဖို့ဖြစ်ပါတယ်။</speech>
<speech><mp id="241">ဦးလဂန်ဇယ်ဂျုံး(ဝိုင်းမော်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး၊ ဒုတိယဝန်ကြီးများ၊ လွှတ်တော်ကိုယ်စားလှယ်များအားလုံးကို မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ဝိုင်းမော် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးလဂန်ဇယ်ဂျုံး ဖြစ်ပါတယ်ခင်ဗျား။ ယနေ့ လွှတ်တော်ကိုယ်စားလှယ်ကြီးရဲ့ ခွင့်ပြုချက်အရ ကျွန်တော်မေးမြန်းမယ့်မေးခွန်းကတော့ ကျွန်တော် တို့ ဝိုင်းမော်မြို့နယ်အတွင်းရှိတဲ့ မြစ်ကြီးနား-ဝိုင်းမော်-ဆဒုံး- ကန်ပိုက်တီလမ်းမှ တရုတ်ပြည်သူ့ သမ္မတနိုင်ငံသို့ ဆက်သွယ်ထားတဲ့လမ်းမကြီးကိုပြုပြင်ပေးရန် အစီအစဉ်ရှိ/မရှိမေးခွန်းနဲ့စပ်လျဉ်းတဲ့ မေးခွန်းပဲဖြစ်ပါတယ်ခင်ဗျား။ ဥက္ကဋ္ဌကြီးခင်ဗျာ။ ကျွန်တော့်ရဲ့ မေးခွန်းကို Power Point သုံးစွဲခွင့်ပြုပါရန် ခွင့်တောင်းခံအပ် ပါတယ်။ အခု Power Point မှာတွေ့မြင်ရတဲ့အောက်ကနှစ်ပုံကတော့ ကျွန်တော်တို့ဝိုင်းမော်မြို့ ကနေ ဆဒုံး-ကန်ပိုက်တီနဲ့ တရုတ်ပြည်သူ့သမ္မတနိုင်ငံတို့ကို စတင်ထွက်ခွာသွားတဲ့လမ်းကို ဖော်ပြခြင်းဖြစ်ပါတယ်ခင်ဗျာ။ အပေါ်ကဘယ်ဘက် slide ကတော့ မြန်မာနိုင်ငံရဲ့ နယ်စပ်ဂိတ် ဖြစ်တဲ့ ကျွန်တော်တို့ရဲ့ နယ်နိမိတ်အစွန်းဖြစ်တဲ့ ကန်ပိုက်တီဂိတ်အကျော်နားလေးက တရုတ်ပြည်ကို ဝင်မယ့် ဥမင်လှိုဏ်ခေါင်းပုံရှိတဲ့ပုံဖြစ်တယ်။ အပေါ်ညာဘက်ထောင့်ကပုံကတော့ ဥမင်လှိုဏ်ခေါင်းရဲ့ တစ်ဖက် တရုတ်ပြည်ရဲ့ အဝင် တရုတ်ပြည်စစ်ဆေးရေးနယ်စပ်ဂိတ်ကိုဖော်ပြထားခြင်းဖြစ်ပါတယ်။ အခုတွေ့မြင်ရတဲ့ ဘယ်ဘက် Slide ကတော့ ဝိုင်းမော်နဲ့ဝါရှောင်ကြားထဲက ကားလမ်းမကြီး တွေပေါက်ပြဲနေတဲ့ပုံကိုဖော်ပြလိုခြင်းဖြစ်ပါတယ်။ အလယ်ကပုံကတော့ တရုတ်ပြည်ကနေ ဝိုင်းမော် မြို့နယ်ကို တရုတ်တစ်ရှူးငှက်ပျောတင်ရန်လာကြတဲ့ကားကြီးတွေလာတဲ့အခါမှာ ဝိုင်းမော်မြေပြန့် ကျေးရွာချင်းဆက်လမ်းတွေက ကားတစ်စီးနဲ့တင်ပြည့်သွားတဲ့လမ်း၊ လမ်းကျဉ်းနေတဲ့လမ်းကို ဖော်ပြလိုခြင်းဖြစ်ပါတယ်။ ညာဘက်အစွန်ဆုံးပုံကတော့ ဝါရှောင်ကျေးရွာအဝင်နားလေးက တံတောင်ဆစ်နီးနီးကွေ့တဲ့လမ်းကို ဖော်ပြလိုခြင်းဖြစ်ပါတယ်။ ဒီလမ်းကွေ့မှာ ယာဉ်တွေ မတော်တဆတိုက်မိတာဖြစ်တဲ့အတွက်ကြောင့် မကြာခဏအသက်ဆုံးရှုံးခဲ့ရတဲ့ ပြည်သူတွေ မြောက်မြားစွာရှိပြီးဖြစ်ပါတယ်။ အောက်ကပုံကတော့ လမ်းကျဉ်း၍ ကားတွေတစ်စီးနဲ့တစ်စီး ကျော်တက်ဖို့၊ ကြားမှာ ဆိုင်ကယ်ကျော်တက်ဖို့တောင်မှ မနည်းလမ်းကျဉ်းနေတဲ့လမ်းကိုဖော်ပြ လိုခြင်းဖြစ်ပါတယ်။ ဒီဟာကလည်း ဝိုင်းမော်နဲ့ဝါရှောင်ကြားထဲက လမ်းမကြီးကျဉ်းနေတဲ့ပုံကို ဖော်ပြလိုခြင်းဖြစ်ပါတယ်။ တရုတ်ပြည်ကနေဆင်းလာတဲ့ တွဲကားကြီးတွေ၊ ကျွန်တော်တို့နိုင်ငံကနေ ပြန်ထွက်လာမယ့်ကားကြီးတွေ ဒီလမ်းမကြီးပေါ်မှာမောင်းပြီဆိုရင် နောက်ကနေ ကျန်တဲ့ အခြားသောကားတွေကျော်တက်ဖို့ပင်မလွယ်ဘဲနဲ့ လမ်းကျဉ်းနေတဲ့ပုံကိုဖော်ပြလိုခြင်းဖြစ်ပါတယ်။ ဒီလမ်းပိုင်းကတော့ ဝါရှောင်ကနေ ကန်ပိုင်တီနယ်စပ်ဂိတ်ကြားထဲက တောင်ပေါ်လမ်းလေး ဖြစ်ပါတယ်။ ကျင်း၊ ချိုင့်တွေနဲ့ အေစီကတ္တရာတွေကွာပြီးမှ ကျောက်လုံးကြီးတွေပေါ်နေတဲ့ပုံ ဖြစ်ပါတယ်။ ဒီလမ်းလည်းပဲ တောင်ပေါ်လမ်းလေးဖြစ်ပါတယ်။ ကတ္တရာတွေကွာပြီးမှ ကျောက်လုံး ကြီးတွေပေါ်နေတဲ့ပုံဖြစ်တယ်။ ဘယ်ဘက်အစွန်ဆုံးပုံကတော့ တချို့နေရာတွေမှာ ကတ္တရာနဲ့ ကျောက်ကြီးတွေမရှိတော့ဘဲနဲ့ မြေသားလမ်းဖြစ်တဲ့အခါကျတော့ ကားတစ်စီးနဲ့တစ်စီး မမြင်ရ လောက်အောင်ဖုန်ထနေတဲ့ပုံကိုဖော်ပြလိုခြင်းဖြစ်ပါတယ်။ ဒီဘယ်ဘက်အစွန်ဆုံးပုံကတော့ လွန်ခဲ့တဲ့မိုးတွင်းကာလတုန်းက ကန်ပိုင်တီနဲ့ဆဒုံးကြားထဲက တံတားညီနောင်ဆိုတဲ့နေရာမှာ ဖြစ်ပါတယ်။ တောင်တွေပြိုပြီးမှ တံတားတွေပျက်ပြီးစတင်ပြုပြင်ပြီးခါစ ပထမဆုံးစဖြတ်တဲ့ပုံ ဖြစ်ပါတယ်။ ညာဘက်ပုံကတော့ ဆဒုံးနဲ့ဝိုင်းမော်ကြားတောင်တွေပြိုပြီး ကားတွေသွားလို့မရဘဲနဲ့ လမ်းမှာကားတွေတန်းစီပြီး မြေစာကို ဒိုဇာနဲ့ထုတ်ပယ်နေတဲ့ပုံကို ဖော်ပြလိုခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီလမ်းပိုင်းဟာ ကျွန်တော်တို့ကျေးရွာချင်းဆက်၊ မြို့နယ်ချင်းဆက်လမ်း၊ နိုင်ငံချင်းဆက်လမ်းဖြစ်သလို တရုတ်ပြည်ကို အဓိကကုန်သွယ်သွားလာ နေတဲ့လမ်းပိုင်း ဖြစ်ပါတယ်။ ဒီလမ်းပိုင်းကိုကြည့်ခြင်းအားဖြင့် မြေပြန့်လမ်းနှင့်တောင်ပေါ်လမ်းဟူ၍ နှစ်ပိုင်း တွေ့မြင်ရမှာဖြစ်ပါတယ်။ မြေပြန့်လမ်းကတော့ ဝိုင်းမော်ကနေ ၁၃ မိုင်ကွာဝေးတဲ့ ဝါရှောင်ကျေးရွာမှာရှိတဲ့ ပူးပေါင်းဂိတ်ရှိတဲ့လမ်းက မြေပြန့်လမ်းဖြစ်ပါတယ်။ ဒီမြေပြန့်လမ်းတွေက ကျေးရွာချင်းဆက်ဖြစ်တဲ့အတွက် ပြည်သူတွေအများဆုံးသွားလာနေပြီးတော့ ကျောင်းသူ ကျောင်းသားတွေရော အများဆုံးသွားလာနေတဲ့အတွက်ကြောင့် လမ်းကျဉ်းတဲ့အတွက် ကားတွေ လည်းများလာတယ်။ တစ်စီးနဲ့တစ်စီးရှောင်ရန်ပင်ခက်ခဲလှတဲ့အတွက်ကြောင့် မကြာခဏ ယာဉ်တိုက်မှုဖြစ်တယ်။ အဲဒါကြောင့် ဒီလမ်းလေးကိုချဲ့ပေးဖို့ရန်နဲ့ တောင်ပေါ်လမ်းဖြစ်တဲ့ ဝါရှောင်ပူးပေါင်းဂိတ်ကနေ ကန်ပိုင်တီနယ်စပ်ဂိတ်ဟာ တောင်ပေါ်လမ်းဖြစ်ပါတယ်။ ဒီတောင်ပေါ် လမ်းတွေကိုလည်းပဲ ယခင်အတိုင်းပြန်လည်ပြုပြင်ပြီးမှ အေစီကတ္တရာလမ်းပြန်လည်ခင်းပေး နိုင်ဖို့ရန်အတွက် ကျွန်တော်တို့ ပြည်သူများကိုယ်စား အထက်ပါမေးခွန်းများကို လွှတ်တော် ဥက္ကဋ္ဌကြီးကနေတစ်ဆင့် သက်ဆိုင်ရာသို့လေးစားစွာဖြင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="14">ဒေါက်တာကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြား ထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယ ဝန်ကြီး ဒေါက်တာကျော်လင်းဖြစ်ပါတယ်။ ကျွန်တော့်အနေဖြင့် ကချင်ပြည်နယ်၊ ဝိုင်းမော်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးလဂန်ဇယ်ဂျုံ မေးမြန်းထားသော ဝိုင်းမော်မြို့နယ်အတွင်းရှိ မြစ်ကြီးနား-ဝိုင်းမော်-ဆဒုံး-ကန်ပိုက်တီလမ်းမှ တရုတ်ပြည်သူ့သမ္မတနိုင်ငံသို့ဆက်သွယ်ထားသော လမ်းမကြီးကိုပြုပြင်ပေးရန်အစီအစဉ်ရှိ/မရှိ သိရှိလိုခြင်းနှင့်စပ်လျဉ်းတဲ့မေးခွန်းအား ဖြေကြား သွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကချင်ပြည်နယ်၊ မြစ်ကြီးနား-ဝိုင်းမော်-ဆဒုံးကန်ပိုက်တီလမ်းသည် ၁၁၄.၂၆ ကီလိုမီတာရှည်လျားပြီး တရုတ်-မြန်မာနယ်နိမိတ်တောင်ဘက် မှတ်တိုင်အမှတ်(၄)မှ မြန်မာပြည် ဝါရှောင်အထိ ကားလမ်းဖောက်လုပ်ရေးသဘောတူစာချုပ်အား ၂၀၀၃ ခုနှစ်တွင် တရုတ်ပြည်သူ့သမ္မတနိုင်ငံ ထိန်ချုံးခရိုင်၊ ပြည်သူ့အစိုးရနှင့် မြစ်ကြီးနားခရိုင် အေးချမ်းသာယာရေးနှင့် ဖွံ့ဖြိုးရေးကောင်စီတို့ နှစ်နိုင်ငံချစ်ကြည်ရေးစာချုပ်ချုပ်ဆိုခဲ့ပါတယ်။ ၂၀၀၅ ခုနှစ်တွင် တရုတ်ပြည်သူ့သမ္မတနိုင်ငံ၊ ထိန်မိန်ကုမ္ပဏီနှင့် ဆောက်လုပ်ရေးဝန်ကြီးဌာန၊ ပြည်သူ့ဆောက်လုပ်ရေးလုပ်ငန်းတို့ စာချုပ်ပြင်ဆင်ချုပ်ဆိုပြီး နှစ်နိုင်ငံချစ်ကြည်ရေးအကူအညီ အနေဖြင့် ထိန်မိန်ကုမ္ပဏီမှ ကတ္တရာကွန်ကရစ်လမ်းကို ၂၀၀၆ ခုနှစ် ဒီဇင်ဘာလတွင် အပြီးဖောက်လုပ်ပေးခဲ့ခြင်းဖြစ်ပါတယ်။ တရုတ်ပြည်သူ့သမ္မတနိုင်ငံ၊ ထိန်မိန်ကုမ္ပဏီမှ နှစ်နိုင်ငံ ချစ်ကြည်ရေးအနေဖြင့် အဆိုပါလမ်းအား နှစ်(၂၀)ကြာ ပြုပြင်ထိန်းသိမ်းပေးမည်ဖြစ်ကြောင်း စာချုပ်တွင်ပါရှိခဲ့ပါတယ်။ ယခုော့ လမ်း၏သက်တမ်းမှာ (၁၄)နှစ်ရှိပြီဖြစ်တဲ့အတွက် လမ်းသားပေါက်ပြဲခြင်း၊ လမ်းနိမ့်ကျွံခြင်းများဖြစ်ပေါ်နေပါသဖြင့် လမ်းပျက်စီးမှုများဖြစ်ပေါ်လျက် ရှိပါတယ်။ အဆိုပါလမ်းကို အပိုင်းနှစ်ပိုင်းခွဲ၍ မြစ်ကြီးနားမှ ဝါရှောင်အထိ ၁၉.၀၆ ကီလိုမီတာကို ဆောက်လုပ်ရေးဝန်ကြီးဌာန၊ မြစ်ကြီးနားခရိုင်၊ လမ်းဦးစီးဌာနမှ စီမံခန့်ခွဲပြုပြင်လျက်ရှိပြီး ဝါရှောင်မှ ကန်ပိုင်တီအထိ ၉၅.၂ ကီလိုမီတာကို တရုတ်ပြည်သူ့သမ္မတနိုင်ငံ ထိန်မိန်ကုမ္ပဏီမှ ပြင်ဆင် ထိန်းသိမ်းလျက်ရှိပါတယ်။ ၎င်းလမ်းပေါ်မှာ လမ်းအသုံးပြုခငွေကြေးကောက်ခံခြင်းမရှိပါဘူး။ ကျွန်တော်တို့ဆောက်လုပ်ရေးဌာနက ထိန်းသိမ်းထားတဲ့လမ်းအရှည် ၁၉ ကီလိုမီတာအတွင်း ၁.၆ ကီလိုမီတာကို အကျယ် ၅၀ ပေ လမ်းချဲ့ခြင်းလုပ်ငန်းများဆောင်ရွက်ထားပြီးဖြစ်ပြီးတော့ နောင်လာမယ့်နှစ်များမှာ ရန်ပုံငွေတင်ပြတောင်းခံ၍ ရန်ပုံငွေရရှိမှုအပေါ်မူတည်ပြီး လမ်းချဲ့ခြင်း လုပ်ငန်းများဆောင်ရွက်သွားမှာဖြစ်ပါတယ်။ တရုတ်ပြည်သူ့သမ္မတနိုင်ငံ ထိန်မိန်ကုမ္ပဏီမှ ဆောင်ရွက်သောလမ်းပိုင်းပျက်စီးမှုများကို ပြုပြင်ဆောင်ရွက်နိုင်ရန်အတွက် ထိန်မိန်ကုမ္ပဏီနှင့် ညှိနှိုင်းလျက်ရှိပြီးတော့ COVID-19 ရဲ့ အလွန်ကာလများမှာ ပြန်လည်ပြင်ဆင်ပေးသွားမည် ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
</Q-A>
<Q-A>
<title>ဒိုက်ဦးမြို့နယ်၊ မှော်အင်းကျေးရွာအုပ်စု၊ မှော်အင်းကျေးရွာ ရွာလယ်လမ်းမကြီး အရှည်တစ်မိုင်ခွဲ ခန့်ရှိသော မြေသားလမ်းအား ဂဝံလမ်းအဖြစ်သို့ခင်းပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဒိုက်ဦးမဲဆန္ဒနယ်မှ ဦးဘုန်းမြင့်အောင် မေးမြန်းဖို့ဖြစ်ပါတယ်။</speech>
<speech><mp id="196">ဦးဘုန်းမြင့်အောင်(ဒိုက်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုအဆင့်အဖွဲ့ အစည်းဝင်များ၊ လွှတ်တော်ကိုယ်စားလှယ်များနှင့် ဧည့်သည် တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဦးစွာနှုတ်ခွန်း ဆက်သဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးဘုန်းမြင့်အောင်ဖြစ်ပါတယ်။ ဒီနေ့ကျင်းပတဲ့ ဒုတိယအကြိမ် ပြည်သူ့လွှတ်တော်(၁၆)ကြိမ်မြောက် ပုံမှန်အစည်းအဝေး ပထမနေ့မှာ မေးမြန်းလိုတဲ့မေးခွန်း ကတော့ ဒိုက်ဦးမြို့နယ်၊ မှော်အင်းကျေးရွာအုပ်စု၊ မှော်အင်းကျေးရွာ ရွာလယ်လမ်းမကြီး အရှည် တစ်မိုင်ခွဲခန့်ရှိသော မြေသားလမ်းအား ဂဝံလမ်းအဖြစ်သို့ခင်းပေးရန် အစီအစဉ်ရှိ/မရှိနှင့် စပ်လျဉ်း သည့်မေးခွန်းကို မေးမြန်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ နိုင်ငံတစ်နိုင်ငံ ဖွံ့ဖြိုးတိုးတက်ဖို့ ဆိုရင် လမ်းပန်းဆက်သွယ်ရေးဟာ အဓိကအရေးကြီးသော အခန်းကဏ္ဍတစ်ရပ်ဖြစ်ပါတယ်။ လမ်းပန်းဆက်သွယ်ရေးကောင်းမွန်ခြင်းဟာ ကျွန်ုပ်တို့လူသားအများအတွက် အကျိုးပြုလုပ်ငန်းများ များစွာလုပ်ဆောင်နိုင်ဖို့ အခွင့်အလမ်းကောင်းတစ်ရပ်လည်းဖြစ်ပါတယ်။ ထို့အတူပဲ တိုင်းဒေသကြီး၊ ခရိုင်၊ မြို့နယ်၊ ရပ်ကွက်ကျေးရွာအုပ်စု၊ ကျေးရွာငယ်မှအစ လူနေမှုဘဝဖွံ့ ဖြိုးတိုးတက်ဖို့ဆိုရင်လည်း လမ်းပန်းဆက်သွယ်ရေးဟာ အဓိကကောင်းမွန်ဖို့ အများကြီးလိုအပ်လှပါတယ်။ ဒါကြောင့် လက်ရှိ ကျွန်တော်တို့ဒီမိုကရေစီအစိုးရသစ်လက်ထပ်မှာ လမ်း၊ တံတားများကို ရေတိုရေရှည်အထူးစီမံချက်များ ရေးဆွဲပြီး လက်တွေ့အကောင်အထည်ဖော်ဆောင်ရွက်နေတာကိုလည်း မျက်ဝါးထင်ထင်တွေ့မြင် နေရတဲ့ ဖြစ်ပါတယ်။ ဥက္ကဋ္ဌကြီးခင်ဗျား။ ဒိုက်ဦးမြို့နယ်ဟာ ရပ်ကွက်၊ ကျေးရွာအုပ်စုပေါင်း ၅၃ အုပ်စုနှင့် ဖွဲ့စည်းပြီး ကျေးရွာပေါင်း ၁၈၂ ရွာဖြင့် တည်ဆောက်ခဲ့ပါတယ်။ မြို့နယ်ရဲ့ ဧရိယာအကျယ်အဝန်းဟာ ၄၃၇.၀၃ စတုရန်းမိုင်ရှိပြီး လူဦးရေအားဖြင့် ၂၅၀၀၀၀ ကျော်နေထိုင်သော မြို့နယ်တစ်ခုလည်း ဖြစ်ပါတယ်။ တောင်နှင့်မြောက် ၂၅ မိုင်ခန့်ကွာဝေးပြီး အရှေ့နှင့်အနောက်အားဖြင့် ၂၅ မိုင်ခန့် ကွာဝေးပါတယ်။ အခုကျွန်တော်မေးမြန်းတဲ့ မှော်အင်းကျေးရွာဟာ ဒိုက်ဦးမြို့ရဲ့ အနောက်မြောက် ဘက် ၁၀ မိုင်ခန့်အကွာမှာ တည်ရှိပြီး စိုက်ပျိုးရေးကိုအဓိကလုပ်ကိုင်ဆောင်ရွက်နေသော တောင်သူ ဦးကြီးအများစုနေထိုင်သော ကျေးရွာကြီးလည်းဖြစ်ပါတယ်။ အိမ်ခြေ ၅၀၀ ကျော်၊ အိမ်ထောင်စု ပေါင်း ၅၅၀ ကျော်၊ လူဦးရေ ၂၀၀၀ ကျော်နေထိုင်သော ရွာတန်းရှည်ကြီးလည်း ဖြစ်ပါတယ်။ ထိုကျေးရွာနှင့်ဆက်စပ်လျက်ရှိသော ကျေးရွာအများအပြားလည်းရှိပြီး ညောင်လေးပင်မြို့၏ အနောက်တောင်ဘက်တွင် တည်ရှိပါတယ်။ အခုကျွန်တော်မေးမြန်းတဲ့ ရွာလယ်လမ်းမကြီးကို ဂဝံလမ်းခင်းပေးမည်ဆိုပါက ဆက်စပ်လျက်ရှိသော အောင်သာယာကျေးရွာ၊ သရက်ပင်ဇလုတ် ကျေးရွာ၊ ပန်ကန်ခွဲကျေးရွာ၊ အေးချမ်းစုကျေးရွာ၊ ဇလုတ်ကြီးကျေးရွာ၊ ဆင်တဲကျေးရွာနှင့် အေးရွာသစ်ကျေးရွာများမှာလည်း ထိုကျေးရွာနည်းတူ လူမှုဘဝဖွံ့ဖြိုးတိုးတက်ပြီး ဒေသတစ်ခုလုံး နည်းပါး ဖွံ့ဖြိုးလာမှာဖြစ်ပါတယ်။ ထိုကျေးရွာများသည်လည်း လမ်းပန်းဆက်သွယ်ရေးမကောင်း သောကြောင့် လူမှုဘဝနိမ့်ကျလျက်ရှိပါတယ်။ လမ်းပန်းဆက်သွယ်ရေးကောင်းမွန်မှုမရှိသော ကြောင့် ထုတ်ကုန်စီးဆင်းမှုလည်း မကောင်းသလို ကုန်ထုတ်စွမ်းအားစုမှာလည်း အကျိုးရလဒ်မရှိ ဖြစ်နေပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မှော်အင်းကျေးရွာ ရွာလယ်လမ်းမကြီးအရှည် တစ်မိုင်ခွဲခန့်ကို ၂၀၁၈-၂၀၁၉ ဘဏ္ဍာရေးနှစ် ပြည်ထောင်စုလွှတ်တော် ဖွံ့ဖြိုးရေးရန်ပုံငွေ ၁၅ သိန်း နှင့် ကျေးရွာပြည်သူထည့်ဝင်ငွေ သိန်း ၁၅၀ ကျပ်ဖြင့် မြေသားလမ်းခင်းပြီးသားလည်း ဖြစ်ပါတယ်။ ဒီလိုပြည်သူထည့်ဝင်ငွေကိုကြည့်ခြင်းအားဖြင့် ထိုကျေးရွာမှာရှိသော ဒေသခံပြည်သူများ၏ လွန်စွာ မှ ပူးပေါင်းပါဝင်ဆောင်ရွက်တတ်မှုကိုလည်း တွေ့မြင်ရမှာဖြစ်ပါတယ်။ သို့ပါသောကြောင့် ထိုကျေးရွာ ရွာလယ်လမ်းမကြီးအား ဂဝံလမ်းဆက်လက်ခင်းပေးမည်ဆိုပါက ထိုကျေးရွာကြီးနှင့် တကွ အနီးတဝိုက်မှာရှိသော ကျေးရွာငယ်များမှ ကျေးလက်နေပြည်သူများ၏ ပညာရေး၊ ကျန်းမာရေး၊ လူမှုဘဝဖွံ့ဖြိုးတိုးတက်ရေး၊ ကူးသန်းရောင်းဝယ်ရေးကိစ္စအဝဝ အဆင်ပြေချောမွေ့ပြီး ထိုဒေသတစ်ခုလုံးဖွံ့ဖြိုးတိုးတက်မည်ဖြစ်ပါသောကြောင့် နှစ်ရှည်လများ လမ်း၏ဆိုးကျိုးကို ခါးဆီး ခံခဲ့ရသော ဒေသခံမဲဆန္ဒရှင်ပြည်သူများကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာဝန်ကြီးဌာနသို့ မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="14">ဒေါက်တာကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် ပဲခူးတိုင်းဒေသကြီး၊ ဒိုက်ဦးမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဘုန်းမြင့်အောင် မေးမြန်းသော ဒိုက်ဦးမြို့နယ် မှော်အင်းကျေးရွာအုပ်စု၊ မှော်အင်းကျေးရွာ ရွာလယ်လမ်းမကြီး အရှည်တစ်မိုင်ခွဲခန့်ရှိသော မြေသားလမ်းအား ဂဝံလမ်း အဖြစ်သို့ခင်းပေးရန် အစီအစဉ်ရှိ/မရှိ သိရှိလိုခြင်းနှင့်စပ်လျဉ်းတဲ့မေးခွန်းအား ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်းဒေသကြီး ဒိုက်ဦးမြို့နယ်ရှိ မှောင်အင်း ကျေးရွာ ရွာလယ်လမ်းကြီးမှ ဇလုတ်ကြီးကျေးရွာသို့ ဆက်သွယ်ထားသော မြေသားလမ်းရှည် ၁ မိုင် ၄ ဖာလုံသည် ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနမှ စီမံခန့်ခွဲသော လမ်းဖြစ်ပါတယ်။ အဆိုပါလမ်းသည် လမ်းအဆင့်သတ်မှတ်ချက် class(င) ဦးစားပေးအဆင့်(၃) လမ်းစာရင်း တွင် ပါဝင်ပြီး ကျေးရွာနှစ်ရွာ၊ အိမ်ခြေ ၅၇၈ အိမ်၊ လူဦးရေ ၂၆၅၀ ကျော်ကို အကျိုးပြုသော လမ်း ဖြစ်ပါတယ်။ ဂဝံလမ်းအဖြစ် အဆင့်မြှင့်တင်ဆောင်ရွက်ရန် ၂၀၂၀-၂၀၂၁ ဘဏ္ဍာရေးနှစ် နောက်ပိုင်း ကာလများမှာ ပြည်ထောင်စုရန်ပုံငွေ၌ ထည့်သွင်းလျာထားတင်ပြပြီး ရန်ပုံငွေရရှိမှုအပေါ် မူတည်၍ ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
</Q-A>
<Q-A>
<title>မြစ်သားမြို့နယ်တွင်အရေးပါသော ကူမဲ-ကဆွန်-သိမ်ကုန်း-အုန်းကုန်းလမ်းအား ရာသီမရွေး သွားလာနိုင်သော ကွန်ကရစ်လမ်း သို့မဟုတ် ကတ္တရာလမ်းအဖြစ် အဆင့်မြှင့်တင်ပေးရန် အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">မြစ်သားမဲဆန္ဒနယ်မှ ဒေါက်တာလင်းလင်းကျော် မေးမြန်းဖို့ဖြစ်ပါတယ်။</speech>
<speech><mp id="299">ဒေါက်တာလင်းလင်းကျော်(မြစ်သားမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ မြစ်သားမဲဆန္ဒနယ်မှ ဒေါက်တာလင်းလင်းကျော်ပဲ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ ဒီမေးခွန်းကို စတင် တင်သွင်းစဉ်ကာလကပင် ဒီမေးခွန်းမေးရခြင်းနှင့် ဖြစ်စေချင်တဲ့ကျိုးကြောင်းဖော်ပြချက်ကို အားလုံး ပြည့်စုံစွာ ရေးသားတင်သွင်းပြီးဖြစ်တဲ့အတွက်ကြောင့်မို့ ငဲ့တွက်သောအားဖြင့် ပြည်သူ့ လွတ်တော်ဥက္ကဋ္ဌကြီးမှတစ်ဆင့် ပြည်သူရဲ့ ကိုယ်စား လိုတိုရှင်းမေးမြန်းလိုတာကတော့ ကူမဲ-ကဆွန်သိမ်ကုန်းအုန်းကုန်းလမ်းအား ရာသီမရွေးသွားလာနိုင်သော ကွန်ကရစ်လမ်း သို့မဟုတ် ကတ္တရာလမ်းအဖြစ် အစောဆုံး မည်သည့်ဘဏ္ဍာရေးနှစ်တွင် စီစဉ်ဆောင်ရွက်ပေးမည်လဲလို့ မေးလို့ပါတယ်။ ပြည်ထောင်စုနိုင်ငံသူနိုင်ငံသားအားလုံး၊ ကမ္ဘာသူကမ္ဘာသားအားလုံး ကပ်ရောဂါ အမျိုးမျိုးမှ ကင်းဝေးကြပါစေ။ စိတ်ချမ်းသာကြပါစေ၊ ကိုယ်ကျန်းမာကြပါစေ။ အားလုံးကို ကျေးဇူး တင်ပါတယ်ခင်ဗျား။</speech>
<speech type="speaker">ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="14">OOဒေါက်တာကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် မန္တလေးတိုင်းဒေသကြီး မြစ်သားမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာလင်းလင်းကျော်မေးမြန်းထားသော မြစ်သားမြို့နယ် တွင်အရေးပါသော ကူမဲ-ကဆွန်-သိမ်ကုန်းအုန်းကုန်းလမ်းအား ရာသီမရွေးသွားလာနိုင်သော ကွန်ကရစ်လမ်း သို့မဟုတ် ကတ္တရာလမ်းအဖြစ် အဆင့်မြှင့်တင်ပေးရန်အစီအစဉ်ရှိ/မရှိ၊ ရှိပါက အစောဆုံး မည်သည့်ဘဏ္ဍာရေးနှစ်တွင် အဆင့်မြှင့်တင်ဆောင်ရွက်ပေးမည်နည်းနှင့် မရှိပါက အဘယ်ကြောင့်နည်းဆိုသည့် သိရှိလိုခြင်းနှင့်စပ်လျဉ်းတဲ့မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ မန္တလေးတိုင်းဒေသကြီး မြစ်သားမြို့နယ် အတွင်းရှိ မြစ်သား-အိုးသကြီးကွေ့လမ်းနှင့် ဆက်သွယ်ထားသော ကူမဲ-ကဆွန်-သိမ်ကုန်းအုန်းကုန်းလမ်းအရှည်ငါးမိုင်သည် ဆောက်လုပ်ရေးဝန်ကြီးဌာန ကျေးလက်လမ်းဖွံ့ဖြိုးရေးဦးစီးဌာန မှ စီမံခန့်ခွဲသောလမ်းဖြစ်ပါတယ်။ အဆိုပါလမ်း၏ လက်ရှိအခြေအနေမှာ ကျောက်ချောလမ်း တစ်မိုင် ဂဝံလမ်းငါးဖာလုံနှင့် မြေသားလမ်းသုံးမိုင်သုံးဖာလုံဖြစ်ပြီးတော့ ကျေးရွာငါးရွာ အိမ်ခြေ ၆၄၉ အိမ် လူဦးရေ ၃၀၀၀ ခန့်တို့အား အကျိုးပြုသောလမ်းဖြစ်ပါသဖြင့် လမ်းအဆင့်မြှင့်တင် ဆောင်ရွက်လျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကူမဲ-ကဆွန်-သိမ်ကုန်း-အုန်းကုန်းလမ်းသည် လမ်းအဆင့်သတ်မှတ်ချက် Class-A ဦးစားပေးအဆင့်(၁)လမ်းစာရင်းတွင်ပါဝင်ပါသဖြင့် ကတ္တရာလမ်းအဖြစ် အဆင့်မြှင့်တင်ခြင်းလုပ်ငန်းဆောင်ရွက်ရန် ၂၀၂၀-၂၀၂၁ ဘဏ္ဍာရေးနှစ် နောက်ပိုင်းကာလများအတွင်း မန္တလေးတိုင်းဒေသကြီးအစိုးရအဖွဲ့ရန်ပုံငွေ၌ ထည့်သွင်းလျာထား တင်ပြပြီး ရန်ပုံငွေရရှိမှုအပေါ်မူတည်၍ အကောင်အထည်ဖော်ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">ဆောက်လုပ်ရေးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါသည်။</speech>
</Q-A>
<Q-A>
<title>ကျန်းမာရေးနှင့်အားကစားဝန်ကြီးဌာန အားကစားနှင့် ကာယသိပ္ပံကျောင်းများမှ သင်တန်းပြီး မြောက်သည့် သင်တန်းသားသင်တန်းသူများကို ကျောင်းဆင်းပြီးနောက် အခြေခံပညာကျောင်းများ တွင် ကျောင်းသားကျောင်းသူများ၊ အားကစားနှင့် ကာယပညာသင်ကြားနိုင်ရန်အတွက် အခြေခံ ဝန်ထမ်းနေရာ ခန့်ထားပေးခြင်းအား ပညာရေးဝန်ကြီးဌာနနှင့် စီမံဆောင်ရွက်ရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type="speaker">ဒလမဲဆန္ဒနယ်မှ ဒေါက်တာစိန်မြအေး မေးမြန်းဖို့ဖြစ်ပါတယ်။</speech>
<speech><mp id="461">ဒေါက်တာစိန်မြအေး(ဒလမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ကြွရောက်လာသူအားလုံးကို မင်္ဂလာပါလို့ နှုတ်ခွန်းဆက်လိုက်ပါတယ်။ ကျွန်တော် ဒလမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိန်မြအေးအနေနဲ့ ဒီမေးခွန်းကို ၂၀၁၉ ခုနှစ် ဇွန်လမှာတင်သွင်းခဲ့တာဖြစ်ပါတယ်။ မေးခွန်းကဟောင်းနေပေမယ့် အားကစားနှင့် ကာယသိပ္ပံကျောင်းဆင်းများရဲ့ အလုပ်အကိုင်အခွင့်အလမ်းတွေဟာ အဆင်မပြေကြသေးတော့ မအိုသေးတဲ့ မေးခွန်းဖြစ်ကြောင်း ရှေးဦးစွာပြောကြားလိုပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ Power Point ဖြင့်ဆက်လက်မေးမြန်းခွင့်ပြုပါရန် တောင်းခံအပ်ပါတယ်။ မြန်မာနိုင်ငံမှာ အားကစားနှင့် ကာယပညာသိပ္ပံကျောင်းတွေကို ၁၉၉၂ ခုနှစ်က ရန်ကုန်မြို့မှာစတင်ဖွင့်လှစ်ခဲ့ပြီး ၁၉၉ရ ခုနှစ်ကစလို့ အားကစားနှင့် ပညာရေးပေါင်းစပ်သင်ကြားရေးကို ဆောင်ရွက်ခဲ့ပါတယ်။ အတန်းပညာကို တက္ကသိုလ်ဝင်တန်းအဆင့်အထိ နှစ်သက်ရာအားကစားပညာရပ်(၂၅)မျိုးနဲ့ ပူးတွဲ သင်ကြားရတဲ့အတွက် ပင်ပန်းခက်ခဲလှတဲ့ သိပ္ပံကျောင်းသင်တန်းများဖြစ်ပါတယ်။ ဒီနေ့ဆိုလို့ရှိရင် ၂၂ ရက်ကျော်တိုင် ရောက်ရှိခဲ့ပါပြီ။ ၂၀၁၈ ခုနှစ် ဇွန်လအထိ မြို့ကြီးခြောက်မြို့မှာ သင်တန်းသား ၉၅၀ ဦးကို အားကစားအမျိုးအစား ၂၅ မျိုး နှစ်သက်ရာသင်ကြားလျက်ရှိကြောင်း ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေးမှာ ဦးကိုကိုနိုင်၊ စစ်ကိုင်းတိုင်းဒေသကြီး မဲဆနန္ဒနယ် အမှတ်(၈)ကိုယ်စားလှယ်မေးခဲ့တဲ့ ကြယ်ပွင့်ပြမေးခွန်းကတစ်ဆင့် မှတ်သားခဲ့ရပါတယ်။ ပညာရေးဝန်ကြီးဌာန ဒုတိယဝန်ကြီးက အားကစားနှင့် ကာယသိပ္ပံကျောင်းဆင်းပြီးရုံနှင့် မူလတန်းပြကာယဖြင့်မခန့်ထားနိုင်ကြောင်း ဘွဲ့တစ်ခုခုထပ်မံရရှိမှသာ ကာယဆရာအလယ်တန်းပြ ခေါ်သည့်အခါမှာ လျှောက်ထားနိုင်ကြောင်း ဖြေကြားခဲ့ပါတယ်။ ဒါပေမဲ့ အားကစားနှင့်ပညာရေး ပေါင်းစပ်ရန်အတွက် ၂၀၁၈ ခုနှစ် မတ်လက ကျင်းပခဲ့တဲ့ အမျိုးသားအားကစားနှီးနှောဖလှယ်ပွဲ (National Sport Seminar 2018)ကို ကျင်းပခဲ့ပါတယ်။ ရလဒ်အနေနဲ့ ကျန်းမာရေးဝန်ကြီးဌာနနှင့် ပညာရေးဝန်ကြီးဌာနတို့ပူးပေါင်းစီမံပြီး လစ်လပ်နေသည့် ကာယဆရာဆရာမများနေရာတွင် အရည်အချင်းပြည့်မီသည့်ဆရာဆရာမများခန့်ထားရန် ဆောင်ရွက်သင့်ကြောင်း သဘောတူ နားလည်ခဲ့ကြပါတယ်။ ဒါကြောင့်ယခုဒီကိစ္စနှင့်ပတ်သက်ပြီး အားကစားနှင့် ကာယသိပ္ပံ ကျောင်းဆင်းများကို ဝန်ထမ်းနေရာခန့်ထားဖို့ ပညာရေးဝန်ကြီးဌာနနှင့် ဘယ်လိုဆက်သွယ် ဆောင်ရွက်စီမံထားတယ်ဆိုတာ သိရှိလိုတဲ့အတွက် ဒီမေးခွန်းကို မေးရခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ သင်တန်းဆင်းများကို ကျန်းမာရေးနှင့် အားကစား ဝန်ကြီးဌာနကတော့ အားကစားနှင့်ကာယဦးစီးဌာနမှာ နည်းပြနှင့် အားကစားမှူးရာထူးများ ခန့်ထားပေးသော်လည်း သင်တန်းဆင်းအများအပြားအတွက် ခြုံငုံလုံလောက်ခြင်းမရှိတဲ့ အခြေအနေမှာ ပညာရေးဝန်ကြီးဌာနကလည်း ဘွဲ့တစ်ခုရမှခန့်မယ်ဆိုတော့ သိပ္ပံပကျောင်းဆင်း၊ သင်တန်းဆင်းတွေအတွက် (၁၀)တန်းမအောင်ရင်တော့ သူတို့ရဲ့ အနာဂတ်ပျောက်နေပြီ ဖြစ်ပါတယ်။ ဒါ့အပြင် ထပ်မံတိုးချဲ့မည့် အားကစားသိပ္ပံတွေအတွက် စီမံကိန်းလျာထားဖို့ရာ သိပ္ပံတစ်ခုစီကို ကျပ်သန်းပေါင်း ၆၀၀၀ လျာထားကြောင်း ၂၀၁၉-၂၀၂၀ ဘတ်ဂျက်စိစစ်ရာမှာ သိရပါတယ်။ သိပ္ပံကျောင်းဆင်းတစ်ယောက်အတွက် နိုင်ငံတော်ရဲ့ ကုန်ကျငွေဟာ အခြေခံပညာကျောင်းဆင်း ကျောင်းသားတစ်ယောက်ထက် အများကြီးပိုကုန်ကျမှာ သေချာပါတယ်။ သတိပြုကြဖို့လိုပါတယ်။ နိုင်ငံတော်၏ကုန်ကျငွေများ အဟောသိကံမဖြစ်ရန်လိုပါတယ်။ စာသင်ကျောင်းများမပါဘဲ မြန်မာအားကစားအနာဂတ်မရှိနိုင်ပါဘူး။ စာသင်ကျောင်းများမပါဘဲ အားကစားကို ကွက်လုပ်လို့ မရပါဘူး။ အိမ်နီးချင်းထိုင်းနိုင်ငံရဲ့ အားကစားအဆင့် အာရှအဆင့် မရောက်သေးခင် ပြဿနာရဲ့ အဖြေဟာ ထိုင်းနိုင်ငံအခြေခံကျောင်းတွေရဲ့ ခန့်ထားသင့်တဲ့ အားကစားနှင့် ကာယဆရာ အရေအတွက်ရဲ့ တစ်ဝက်သာ ခန့်ထားနိုင်ခြင်းကြောင့်ဖြစ်တယ်လို့ မှတ်ချက်ပြုထားတာ သင်ခန်းစာ ယူသင့်ပါတယ်။ (၁၅)၊ (၁၆)၊ (၁၇)၊ (၁၈) ကြိမ်မြောက် အာဆီယံတက္ကသိုလ်များ အားကစားပြိုင်ပွဲ တွေမှာ ကျွန်တော်တို့နိုင်ငံဟာ ဆုတံဆိပ်ရရှိမှု ဆုတ်ယုတ်ကျဆင်းလာလျက်ရှိပါတယ်။ ဒီအခြေအနေကို ကျန်းမာရေး၊ အားကစားနှင့် ပညာရေးဝန်ကြီးဌာန တာဝန်ရှိသူတို့ပူးပေါင်းပြီး ထိရောက်တဲ့ သုံးသပ်မှုတွေပြုလုပ်ပြီး သိပ္ပံကျောင်းဆင်းများကို အလုပ်အကိုင်အခွင့်အလမ်းများပေးပြီး အခြေခံ ပညာနှင့် တက္ကသိုလ်များအားကစားအဆင့်အတန်းကို မြှင့်တင်နိုင်ပါတယ်။ နိုင်ငံချစ်စိတ်နှင့် ပူးပေါင်းစီမံဆောင်ရွက်ရန်လိုအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လူများများကစားလေ ထူးချွန်သူများများရွေးချယ် နိုင်လေလေဆိုတဲ့ အားကစားသီအိုရီတစ်ခုအရ လူများများကစားဖို့ အားကစားအဖွဲ့ချုပ်တွေကိုသာ အားမကိုးနိုင်တဲ့အတွက် ကျောင်းသားကျောင်းသူများကို အားကစားနှင့် ကာယပညာမလိုက်စား သရွေ့ မကစားသရွေ့၊ မြန်မာ့အားကစားအဆင့်အတန်း မတိုးတက်နိုင်ကြောင်း သိရမှာဖြစ်ပါတယ်။ ဝန်ကြီးဌာနနှစ်ခုပူးပေါင်းဆောင်ရွက်တဲ့နေရာမှာ သိပ္ပံကျောင်းဆင်းများကို အခြေခံကျောင်းတွေမှာ ဝန်ထမ်းနေရာခန့်ထားပေးပြီး အဲဒီပြဿနာကို ဖြေရှင်းနိုင်ပါတယ်။ ရေရှည်တော့ဆောင်ရွက်ရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒါတွေကြောင့် ဝန်ကြီးဌာနနှစ်ခုပေါင်းစပ်ပြီး သိပ္ပံကျောင်းဆင်းများကို ကာယပညာဆရာများအဖြစ် ပညာရေးဝန်ကြီးဌာနမှ အခြေခံဝန်ထမ်း နေရာများခန့်ထားနိုင်မှသာ နိုင်ငံ့ဘဏ္ဍာငွေအကုန်အကျခံမွေးထုတ်ထားသော သင်တန်းဆင်း လူ့စွမ်းအားအရင်းအမြစ်များ အဟောသိကံမဖြစ်ခြင်း၊ ပညာထူးချွန်ကျန်းမာကြံ့ခိုင်သော အနာဂတ် မျိုးဆက်သစ်များမွေးထုတ်ပေးနိုင်ခြင်း၊ အားကစားထူးချွန်သူအများအပြားပေါ်ထွက်၍ အားကစား ဖြင့် နိုင်ငံ့ဂုဏ်ကို ဆောင်နိုင်ခြင်းအကျိုးကျေးဇူးများရမှာဖြစ်တဲ့အတွက် အစီအစဉ်ပါ ကြယ်ပွင့်ပြ မေးခွန်းကို မေးမြန်းရခြင်းဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ကျန်းမာရေးနှင့် အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="20">ဖြေကြားချက်ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေရန် ထို့အပြင် COVID-19 ရောဂါမှာလည်း ကင်းဝေးပါစေကြောင်း ဦးစွာပထမ ဆုမွန်ကောင်းတောင်းပါတယ်။ ကျွန်တော် ကတော့ ကျန်းမာရေးနှင့် အားကစားဝန်ကြီးဌာန ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး ဒလမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာစိန်မြအေးရဲ့ မေးခွန်းကို ဖြေကြားမှာဖြစ်ပါတယ်။ ဒေါက်တာစိန်မြအေး တင်ပြတဲ့အချက်များက အားလုံးလည်းမှန်ပါတယ်။ ကျွန်တော်လည်း ဒါကို သဘောတူပါတယ်။ ဒီမေးခွန်းဟာ နိုင်ငံအတွက် အရေးကြီးတဲ့အပြင် ပေါ်လစီပိုင်းဆိုင်ရာအရလည်းကောင်း၊ မဟာဗျူဟာအရလည်းကောင်းအရေးကြီးတဲ့အတွက် ကျွန်တော့်အနေနဲ့ ငါးမိနစ်ခန့် ပိုပြီးတော့ ပြောဆိုခွင့်ပြုပါရန်လည်း လေးစားစွာဥက္ကဋ္ဌကြီးအား ပန်ကြားအပ်ပါတယ်။ မေတ္တာရပ်ခံအပ်ပါ မေးခွန်းကတော့ ကျန်းမာရေးနှင့်အားကစားဝန်ကြီးဌာန၊ အားကစားနှင့်ကာယသိပ္ပံကျောင်းမှ သင်တန်းပြီးမြောက်သည့် သင်တန်းသားသင်တန်းသူများကို ကျောင်းဆင်းပြီးနောက် အခြေခံပညာ ကျောင်းများတွင် ကျောင်းသားကျောင်းသူများ အားကစားနှင့်ကာယပညာသင်ကြားနိုင်ရန်အတွက် အခြေခံဝန်ထမ်းနေရာ ခန့်ထားပေးရန် နံပါတ်(၁) ပညာရေးဝန်ကြီးဌာနနဲ့စီမံဆောင်ရွက်ရန် အစီအစဉ်ရှိ/မရှိ နံပါတ်(၂) ရှိပါကလည်း မည်သို့ဆက်လက်ဆောင်ရွက်မည်။ ထိုကျောင်းဆင်းများ အလုပ်အကိုင်အခွင့်အလမ်းနှင့်ပတ်သက်၍ ဘယ်လိုစီမံထားတယ်ဆိုတဲ့အချက်ကို မေးမြန်းခြင်းဖြစ်ပါတယ်။ ဒီမေးခွန်းရဲ့ နောက်ကွယ်မှာတော့ အလွန်အရေးကြီးတဲ့အချက်တွေများစွာ ရှိပါတယ်။ ပထမတစ်ချက်အနေနဲ့ကတော့ ဒီကျောင်းတွေကိုဖွင့်တဲ့အခါမှာ ရည်ရွယ်ချက်ငါးခုရှိပါတယ်။ ရည်ရွယ်ချက်ငါးခုထဲက နံပါတ်(၁)ရည်ရွယ်ချက်က မေးခွန်းနဲ့ဆိုင်နေပါတယ်။ နံပါတ်(၁)ကတော့ တစ်မျိုးသားလုံးကျန်းမာကြံ့ခိုင်မှုအတွက် အားကစားနှင့်ကာယပညာလုပ်ငန်းများ အကောင် အထည်ဖော်ဆောင်ရွက်ရာတွင် အထောက်အကူပြုရန်။ ဒါကိုရည်ရွယ်ခြင်းဖြစ်ပါတယ်။ ဒီမှာ ကျွန်တော်တို့ပြန်ကြည့်တဲ့အခါမှာ လောလောဆယ်ကျောင်းက ခြောက်ကျောင်းရှိပါတယ်။ ၁၉၉၂ ကနေစဖွင့်တာ ရန်ကုန်၊ မန္တလေး၊ မော်လမြိုင်၊ တောင်ကြီး၊ လွိုင်ကော်နှင့် မုံရွာမြို့တို့မှာရှိပါတယ်။ အခုလောလောဆယ်ထပ်ပြီးတော့ စစ်တွေမှာ ၂၀၁၇-၂၀၁၈ ကစပြီး ဆောက်နေပါတယ်။ ဟားခါးမြို့မှာ ၂၀၁၈-၂၀၁၉ ကနေ နှင့စ်ကျောင်းဆောက်နေပါတယ်။ ဆိုလိုတာက မကြာခင်ကာလ မှာတော့ ဒီလိုကျောင်းကအားလုံး ရှစ်ကျောင်းဖြစ်သွားမှာ ဖြစ်ပါတယ်။ ကျွန်တော်တို့ ပြန်လည် သုံးသပ်တဲ့အခါမှာ ဒီလိုရင်းနှီးတဲ့ငွေ၊ မြှုပ်နှံထားတဲ့လူ့စွမ်းအားအရင်းအမြစ်ကို ကြည့်လို့ရှိရင် Cost Effective မဖြစ်ပါဘူး။ ဘာကြောင့်လဲဆိုတော့ ဒီကျောင်းမှာ စုစုပေါင်းတက်တဲ့ ကျောင်းသားပေါင်းက အခု၇၉၀၀ ရှိပါတယ်။ အဲဒီထဲက မှတ်မှတ်ရရ ဆိုလို့ရှိရင် ၇၃၉ ဦး၊ (၁၀) တန်းဘွဲ့ရက၂၀၉ ဦး၊ (၁၀) တန်းကျတဲ့ဟာက ၅၃၀ ဦး စုစုပေါင်း ၇၃၉ ဦးသာလျှင် ဝန်ကြီးဌာနများမှာ အမှုထမ်းကနေပြီးတော့ ဒုတိယညွှန်ကြားရေးမှူးအထိ အလုပ်ရှိပါတယ်။ ဆိုလိုတာက ၁၇၀၀၀ ဦးသော ကျောင်းသားများသည် ဘာဖြစ်သွားသလဲဆိုတာ ကျွန်တော်တို့ စဉ်းစားရမှာပါ။ နောက်တတစ်ချက်က သူတို့ကို ကျောင်းကအောင်ပြီးတဲ့အခါမှာ ဆက်ပြီးတော့ 339896397 8:60)? 21$cossom B.Sc(Sport) Rososza:losofil B.Sc(Sport) ကိုတက်ခိုင်းတော့လည်း အခုပြန်ကြည့်တဲ့အခါမှာ B.Sc(Sport) တက်နေတဲ့သူအများကြီးရှိပါတယ်။ အခုအောင်တဲ့လူ ၃ရ ယောက်၊ Honours အောင်တဲ့သူ ၁၂ ယောက် ၄၉ ဦးဘွဲ့ရပါတယ်။ ဒီလူတွေဟာလည်းအားလုံး အလုပ်မရသေးပါဘူး။ ကျွန်တော်တို့အလုပ်ပေးနိုင်တာက B.Sc ကျောင်း condompe:M63ɔɔĉwood B.Sc(Sport) Boilie Geumoşl8:60)? B.Sc(Sport) တက်တဲ့သူ ၁၄ ဦး အားလုံး ၁ရ ဦးကိုပဲ ကျွန်တော်တို့ဝန်ကြီးဌာနများမှာ အားကစားမှူးအထိ တာဝန်ထမ်းဆောင်လျက်ရှိတယ်ဆိုတာ တွေ့ရပါတယ်။ ဆိုလိုတာက သူတို့ရဲ့ ရှေ့ရေးဟာ သိပ်ပြီးတော့ မသေချာတာကို ကျွန်တော်တို့သွားတွေ့ပါတယ်။ လောလောဆယ်အနေနဲ့က ကျွန်တော့်အနေနဲ့ကတော့ အားကစားနှင့် ကာယသိပ္ပံကျောင်း ခြောက်ကျောင်းမှ အခြေခံပညာအထက်တန်းအောင်ပြီးတော့ B.Sc(Sport) Honours ရတဲ့သူသုံးဦး အပါအဝင် ပြင်ပမှတက်ပြီးတော့ B.Sc(Sport) Honor ရတဲ့သူသုံးဦးအပါအဝင် ပြင်ပမှတက်ပြီးတော့ B.Sc(Sport) ရတဲ့ Honours ၂၃ ဦး စုစုပေါင်း ၂၆ ဦးကိုတော့ ကျန်းမာရေးနှင့် အားကစားဝန်ကြီး ဌာနရှိ ဌာနခွဲများနှင့် တိုင်းဒေသကြီး/ပြည်နယ်များရှိ အားကစားနှင့်ကာယပညာဦးစီးဌာနများမှာ နည်းပြ၊ နည်းစနစ်၂၁၆၀၀၀ိ/- ကနေပြီးတော့ ၂၂၆၀၀၀ိ/- ရာထူးဖြင့် အလုပ်ခန့်အပ်ရေးအတွက် ကိုလည်း စီစဉ်ဆောင်ရွက်လျက်ရှိပါတယ်။ စုစုပေါင်းက ၂၆ ဦးသာ ဖြစ်ပါတယ်။ အလွန်နည်းပါး ပါတယ်။ ကျွန်တော့်အနေနဲ့ တင်ပြချက်ကိုမပြောခင် ပညာရေးဝန်ကြီးဌာနရဲ့တုံ့ပြန်ချက်ကို ကျွန်တော်ဖတ်ပြပါမယ်။ ပညာရေးဝန်ကြီးဌာနတုံ့ပြန်ချက်ကတော့ အားကစားနှင့် ကာယသိပ္ပံ ကျောင်းများမှ သင်တန်းပြီးမြောက်သူများကို ပညာရေးဝန်ကြီးဌာန၌ အခြေခံဝန်ထမ်းခန့်အပ်ရေး နှင့်ပတ်သက်တဲ့ အခြေခံပညာဦးစီးဌာနတွင် ကျောင်းတွင်းအားကစားနှင့် ကာယပညာလုပ်ငန်း များကို ကျောင်းကျန်းမာရေးနှင့် ကာယအလယ်တန်းပြနှင့် အထက်တန်းပြဆရာဆရာမများကသာ သင်ကြားအကောင်အထည်ဖော်ဆောင်ရွက်ကြရပါတယ်။ လက်ရှိခန့်ထားရေးမူအရ အလယ်တန်းပြနှင့်အထက်တန်းပြရာထူးသာရှိပြီး အလယ်တန်းပြ ရာထူးအတွက် ဌာနတွင်းဘွဲ့ရပြီးသူ မူလတန်းပြဆရာဆရာမများမှ အားကစားနှင့် ကာယပညာအား စိတ်ဝင်စားဝါသနာရှိသူများကို အားကစားထူးချွန်သူများကိုသာ ရွေးချယ်၍ သင်တန်းပေးပြီး ခန့်ပါ တယ်။ သူတို့အချင်းချင်းပဲပြန်ခန့်တာပါ။ သို့ရာတွင် မူလတန်းပြဆရာဆရာမများ ရာထူးခန့်ရာတွင် လည်း လုပ်ငန်းလိုအပ်ချက်ပေါ်မူတည်၍ ဝိဇ္ဇာ/သိပ္ပံဘာသာရပ်ဖြင့် ဘွဲ့ရပြီးသူများနှင့် တက္ကသိုလ် ဝင်တန်းအောင်မြင်သူများမှ ဆရာအတတ်သင်ကျောင်းများနှင့် ပညာရေးတက္ကသိုလ်တို့သို့ ဝင်ခွင့် လျှောက်ထားပြီး သင်တန်းဆင်းလက်မှတ်ရရှိပြီးသူကိုသာ ခန့်အပ်လျက်ရှိပါတယ်။ ကျွန်တော်တို့ ဘက်ကလူကိုမခန့်တဲ့သဘောပါ။ သို့ရာတွင် ဝေးလံခေါင်ဖျားတိုင်းရင်းသားလူမျိုးစုဒေသတွင် တက္ကသိုလ်ဝင်တန်းမအောင်မြင်သေးသူများ ကျွန်တော်တို့ဘက်ကလူတွေပါနိုင်ပါတယ်။ Assistance အနေဖြင့် ခန့်အပ်သည့်သာဓကရှိ၍ အားကစားနှင့် ပညာရေးပေါင်းစပ်ကျောင်းများမှ သင်တန်းပြီးသူများကို ကျောင်းကျန်းမာရေးနှင့် ကာယဘာသာပညာရပ်အတွက် Teaching Assistance ဖြင့် ခန့်အပ်နိုင်ရေးအတွက် ပညာရေးဝန်ကြီးဌာနနှင့် ကျန်းမာရေးနှင့် အားကစား ဝန်ကြီးဌာနတို့ ပူးပေါင်းညှိနှိုင်းဆောင်ရွက်သွားမှာဖြစ်ပါတယ်။ ဒါပေမဲ့ ဒါကလည်း ရမယ်/မရမယ် မသေချာသေးပါဘူး။ ပညာရေးဝန်ကြီးဌာန၊ အခြေခံဦးစီးဌာနအနေဖြင့် ဆရာအတတ်သင် သင်တန်းဆင်း လက်မှတ်ရရှိပြီးသူများနှင့် ဘွဲ့ရပြီးသောမူလတန်းပြဆရာဆရာမများထဲမှာ အားကစားထူးချွန်သူ မူလတန်းပြဆရာဆရာမများကိုသာ ကာယသင်တန်းပေးပြီး အလယ်တန်းပြကာယများဖြင့် ခန့်အပ် ထားပါကြောင်း ကျန်းမာရေးနှင့် အားကစားဝန်ကြီးဌာန၊ အားကစားနှင့် ကာယပညာကျောင်းများမှ သင်တန်းဆင်းများအား အခြေခံပညာကျောင်းများတွင် အားကစားနှင့် ကာယသင်ကြားနိုင်ရန် အတွက် ကာယဆရာများအဖြစ်ခန့်အပ်ပေးထားရန် အစီအစဉ်မရှိသေးပါကြောင်း ပညာရေးဝန်ကြီး ဌာနကဖြေပါတယ်။ အဲဒီမှာ ကျွန်တော်တို့ပြန်ကြည့်လိုက်တဲ့အခါမှာ ဘာသွားတွေ့လဲဆိုတော့ ပညာ ရေးနှင့်အားကစားကိုပေါင်းပြီးတော့ ဒီကျောင်းတွေဖွင့်ပါတယ်။ ဒီလိုဖွင့်ခြင်းအားဖြင့် သိပ်ပြီးတော့ အဆင်မပြေပါဘူး။ ကျွန်တော်တို့ရဲ့ ရည်ရွယ်ချက်သည် ဒီကျောင်းကနေထွက်လာတဲ့ကျောင်းသား များသည် အားကစားမှာအလွန်ထူးချွန်ရမည်။ ဒါအတွက်ကို ရည်ရွယ်ပြီးဖွင့်ထားတာ။ အခုက ဘယ်လိုဖြစ်နေလဲဆိုတော့ ကျွန်တော်ကိုယ်တိုင် Surprise Visit သွားကြည့်ပါတယ်။ ကျောင်းတွေ သွားကြည့်တဲ့အခါမှာ ဘာသွားတွေ့လဲဆိုတော့ မနက်ငါးနာရီခွဲမှာထရပါတယ်။ PT လုပ်ရပါတယ်။ (၆)နာရီခွဲပြီးတယ် ရေချိုး၊ (၇)နာရီမှာ Breakfast စားပါတယ်။ (၈)နာရီခွဲကနေ (၁၂)နာရီအထိကို ကျောင်းစာသင်ရပါတယ်။ သင်ပြီးရင် (၁၂)နာရီကနေ (၁)နာရီ နေ့လယ်စာစားပါတယ်။ (၁)နာရီ ကနေ (၃)နာရီနားပါတယ်။ (၃)နာရီကနေပြီးတော့ (၅)နာရီခွဲ သို့မဟုတ် (၆)နာရီလောက်အထိ သာလျှင် အားကစားလေ့ကျင့်ခန့်တွေလုပ်ရပါတယ်။ လုပ်ပြီးလို့ရှိရင် မပြီးသေးပါဘူး။ ပြီးရင် ရေချိုး၊ ထမင်းစား၊ ည (၈)နာရီကနေ (၉)နာရီ စာဖတ်ရပါတယ်။ ဒီမှာပြန်ကြည့်တဲ့အခါမှာ ကျွန်တော်တို့ အားကစားအတွက်ကတော့ ဘာမှသိပ်အကျိုးအမြတ်မရှိပါဘူး။ တကယ့်လေ့ကျင့်ချိန်ဟာ တစ်ရက်မှာ ဘာမှမရှိပါဘူး။ (၃)နာရီလောက်ပါ။ ကျွန်တော်ဆိုလိုတာက ပညာရေးနှင့် ဒီနှစ်ခုကို ပေါင်းလိုက်တဲ့အခါမှာ ကျွန်တော်တို့လိုလားတဲ့ဟာကိုမရသလို ပညာရေးဘက်မှာလည်း ခုနက (၁၀) တန်းအောင်တဲ့လူတွေမရှိဘူး။ (၉)တန်းကျတယ်။ (၈)တန်းကျတယ် အဲဒီလိုဖြစ်နေတယ်။ ဒါကို သိတဲ့အတွက် ကျွန်တော့်အနေနဲ့က National Center ကြီးကို ဖေဖော်ဝါရီ ၄ ရက်၊ ၅ ရက်မှာ ခေါ်ပြီး တော့ သေသေချာချာဆွေးနွေးပါတယ်။ ကျွန်တော်တို့က ဘာလုပ်မလဲ။ ဒီကိစ္စတွေ ကျွန်တော်က ဆုံးဖြတ်လို့မရပါဘူး။ ကျွန်တော်တို့အနေနဲ့ ဒါအကုန်သုံးသပ်ပြီးတော့ အစိုးရအဖွဲ့ကို တင်ပြမယ်။ တင်ပြပြီးရင် သဘောတူရင် ကျွန်တော်တို့ဆက်လုပ်မှာပါ။ (၁)က အလုပ်ရဖို့ဆိုရင် ကျောင်းတွေကို ကျွန်တော်တို့က အားကစားမှူးသင်တန်းတွေ ပေးရမယ်။ နည်းပြသင်တန်းပေးရမယ်။ နောက် နည်းစနစ်မှူးသင်တန်းပေးရမယ်။ PE ဆရာ သင်တန်းပေးရမယ်။ သင်တန်းပေးတဲ့အခါမှာလည်း Certificate Course ကိုပေးရမယ်။ ဒါမှသာလျှင် သူတို့သည် အလုပ်ရမှာဖြစ်ပါတယ်။ ဒီဟာတွေမပေးမချင်း သူတို့အလုပ်မရပါဘူး။ ဒီကိစ္စတွေကို အကုန် ကျွန်တော် အစိုးရအဖွဲ့ကိုလည်း တင်ပြပါမယ်။ နောက်တစ်ချက်က ကျွန်တော် ဒီကျောင်း ခြောက်ကျောင်းမှာ ကြည့်တဲ့အခါမှာ ဒီကျောင်းခြောက်ကျောင်းကိုခွဲမလား၊ ပညာရေးကို ပေးလို့မရ ဘူး။ ကျွန်တော်တို့က ပညာရေးနဲ့ပေါင်းမယ်ဆိုတော့ ကျောင်းစာတစ်ဖက်၊ အားကစားတစ်ဖက် ဘယ်လိုမှမဖြစ်နိုင်ပါဘူး။ အဲဒီတော့ ပညာရေးမပေါင်းဘဲနဲ့ ကျွန်တော်တို့အကုန်ယူမယ်ဆိုရင်လည်း ချက်ချင်းလုပ်လို့မရပါဘူး။ ဘာလို့လဲဆိုတော့ အခုကျောင်းသားတွေက အကုန်တက်နေကြပါ တယ်။ လာမယ့်နှစ်ကြမှသာလျှင် ဆက်လုပ်မယ်။ အကယ်၍ ပညာရေးနှင့် အားကစားကို ပေါင်းချင် သေးတယ်ဆိုရင်တော့ ကျွန်တော်တို့က ကျောင်းခြောက်ကျောင်းထဲမှာ သုံးကျောင်းသည် ဒီအတိုင်းပဲ ထား၊ နောက်သုံးကျောင်းသည် ကျွန်တော်တို့တင်ပြတဲ့ Certificate Course တွေပေးမယ်။ သေသေ ချာချာ Training ပေးပြီးတော့ ထူးချွန်ပြောင်မြောက်တဲ့အားကစားသမားလုပ်ရမယ်။ အဲဒါမှသာ ဖြစ်ပါတယ်။ ကျွန်တော် Surprise သွားကြည့်တဲ့အခါမှာတော့ အချက်တွေတော့ ကျွန်တော်မပြော တော့ပါဘူး။ ကျွန်တော့်အနေနဲ့သိပ်ပြီးတော့ ကျေနပ်မှုမရှိတဲ့အတွက် လုပ်ခြင်းဖြစ်ပါတယ်။ နောက်တစ်ချက်က (၁၀)တန်း နှစ်ခါကျတွေကို PE ဆရာဆိုတာက အမှန်ပြောမယ်ဆိုလို့ရှိရင် (၁၀)တန်းအောင်စရာမလိုပါဘူး။ PE ကိုဘယ်လိုလုပ်ရမလဲ သိပ္ပံနည်းကျဘယ်လို PE လုပ်သင့် တယ်။ ဒါတွေကို တင်ပြဖို့ဖြစ်တဲ့အတွက် ပညာရေးဝန်ကြီးဌာနအနေနဲ့ကတော့ ပညာရေးဝန်ကြီး နဲ့လည်း ကျွန်တော်ညှိပါမယ်။ ဒီဟာကို criteria ထဲကို နည်းနည်းလျှော့ပြီးတော့ ကျွန်တော်တို့ ကျောင်းကအောင်တဲ့သူတွေကို PE ဆရာအနေနဲ့ခန့်ပေးပါ။ သို့မှသာလျှင် ကျောင်းသားတွေ ကလည်း စစ်မှန်သောနည်းစနစ်နဲ့ အားကစားလေ့ကျင့်ခန်းကိုလုပ်လို့ရမှာ။ မဟုတ်လို့ရှိရင် ဘယ်လို မှလုပ်လို့မရပါဘူး။ ထို့အပြင် ဒါတင်မကသေးပါဘူး။ ကျွန်တော့်အနေနဲ့ အစိုးရအဖွဲ့ထံတင်ရမယ် ဆိုတာက အစိုးရဌာနတွေက အလုပ်ခန့်တဲ့အခါမှာလည်း သတ်မှတ်ချက်တစ်ခုစီ အားကစား ထူးချွန်တယ်ဆိုလို့ရှိရင် နည်းနည်းလေးအမှတ်ပိုပေးတာကအစ ဒါမျိုးလုပ်ရမယ်။ ဒါကြောင့် တိုင်းဒေသကြီးနှင့် ပြည်နယ်အစိုးရအဖွဲ့တွေ၊ တိုင်းဒေသကြီးမှာရှိတဲ့ဌာနတွေမှာလည်း ဒီကိစ္စကို ထွက်လာတဲ့ကျောင်းသားတွေကို အလုပ်ခန့်ဖို့အတွက်ကို ကျွန်တော်စဉ်းစားဖို့လိုပါမယ်။ နောက်တစ်ချက်က ဝန်ကြီးဌာနများအနေနဲ့ ယာယီဝန်ထမ်းခန့်တဲ့နေရာမှာပဲဖြစ်ဖြစ်၊ အမှုထမ်းခန့်တဲ့နေရာမှာပဲဖြစ်ဖြစ် အောင်တဲ့ကျောင်းသားတွေကိုယူဖို့ ကျွန်တော့်အနေနဲ့ မေတ္တာ ရပ်ခံမယ်။ မေတ္တာရပ်ခံတဲ့အခါမှာ ဒီအချက်တွေအားလုံးကို ကျွန်တော့်အနေနဲ့က အစိုးရအဖွဲ့တို့ကို တင်ပြတဲ့အခါမှာ သေသေချာချာသက်သေစာရင်းဇယားအတိအကျနဲ့ ဘယ်လိုဖြစ်တယ်ဆိုတာကို ကျွန်တော် တင်ပြမှာဖြစ်ပါတယ်။ အဓိကကတော့ ကျွန်တော်တို့ သိပ္ပံကျောင်းများမှအောင်သူ (၁၀)တန်းကျတွေကို ပညာရေးဝန်ကြီးဌာနကနေပြီးတော့ ယူမယ်ဆိုလို့ရှိရင်တော့ လွှတ်တော် ကိုယ်စားလှယ်ကြီးမေးတဲ့အတိုင်း သူတို့ရဲ့ ရှေ့ရေး၊ အခွင့်အရေးတွေဟာ အလွန်ကောင်းမှာ ဖြစ်ပါတယ်။ ကျွန်တော့်အနေနဲ့ကတော့ အတတ်နိုင်ဆုံးကြိုးစားမယ်။ အစိုးရအဖွဲ့ကိုတင်မယ့်ကိစ္စ ကိုလည်း နှစ်ပတ်လောက်အတွင်းကို တင်ပြမှာဖြစ်ပါတယ်။ နောက် ဖေဖော်ဝါရီလ ၄ ရက်၊ ၅ ရက်ကလုပ်တဲ့ဟာတွေလည်း ဘာတွေလုပ်ရမယ်ဆိုတာ အကုန်ထွက်လာပါပြီ။ သို့သော်လည်း COVID ဖြစ်တဲ့အတွက် ဆက်ပြီးလှုပ်ရှားလို့မရပါဘူး။ ဒီကြားထဲမှာတော့ ကျွန်တော် Seminar ကထွက်ပေါ်လာတဲ့ဟာတွေရယ်၊ လွှတ်တော်ကိုယ်စားလှယ်တော်ကြီး ပြောတဲ့အချက်တွေရယ် အားလုံးပေါင်းပြီးတော့ အစိုးရအဖွဲ့ကိုတင်ပြပြီးတော့ သဘောတူညီခွင့်ရအောင် ဆောင်ရွက်ပေး ကြောင်း လေးစားစွာ ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
</Q-A>
<Q-A>
<title>နန်းယွန်းမြို့နယ်ရှိ ကျန်းမာရေးဌာနတွင် လိုအပ်လျက်ရှိသော ဆရာဝန်များနှင့်ဝန်ထမ်းများအား ဖွဲ့စည်းပုံအတိုင်း မည်သည့် အပြည့်အဝခန့်ထားပေးမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">နန်းယွန်းမဲဆန္ဒနယ်မှ ဦးဝမ်းလှ မေးမြန်းဖို့ဖြစ်ပါတယ်။</speech>
<speech><mp id="353">ဦးဝမ်းလှ(နန်းယွန်းမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော် ဥက္ကဋ္ဌနှင့်တကွ ပြည်ထောင်စုအဆင့်အဖွဲ့အစည်းဝင်များ ပြည်သူ့လွှတ်တော်ကိုယ်စားလှယ်များအားလုံး ကိုယ်စိတ် နှစ်ဖြာကျန်းမာကြပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ နန်းယွန်းမြို့နယ် ပြည်သူ့လွှတ်တော်ကိုယ်စားလှယ် ဦးဝမ်းလှ ဖြစ်ပါတယ်။ နန်းယွန်းမြို့နယ်အတွင်းမှာရှိတဲ့ ပြည်သူများရဲ့ ကျန်းမာရေးစောင့်ရှောက်မှု အပြည့်အဝရရှိဖို့ အဓိကလိုအပ်လျက်ရှိတဲ့ ဆရာဝန် တွေနဲ့ဝန်ထမ်းများကို ဖွဲ့စည်းပုံအတိုင်းအပြည့်အဝခွဲဝေခန့်ထားပေးနိုင်ရေးနဲ့ စပ်လျဉ်းတဲ့မေးခွန်း မေးမြန်းသွားမှာဖြစ်ပါတယ်။ လေးစားအပ်တဲ့ဥက္ကဋ္ဌကြီးခင်ဗျာ။ ကျွန်တော်တို့ နန်းယွန်းမြို့နယ်မှာ မြို့နယ်ဆေးရုံတစ်ခု၊ တိုက်နယ်ဆေးရုံနှစ်ခုရှိပေမဲ့ ဒီနေ့ျန်းမာရေးစောင့်ရှောက်မှုအပြည့်အဝ မရရှိနိုင်သေး ပါဘူး။ ဘာဖြစ်လို့လဲဆိုတော့ အထူးသဖြင့်မြို့နယ်နဲ့တိုက်နယ်ဆေးရုံတွေမှာ ဆရာဝန်တွေကို ဖွဲ့စည်းပုံအတိုင်းခန့်ထားပေးမှုမရှိတာ၊ ကျန်းမာရေးဝန်ထမ်းတွေကို ဖွဲ့စည်းပုံအတိုင်းအပြည့်အဝ ခွဲဝေခန့်ထားပေးနိုင်ခြင်းမရှိသေးတာတွေကြောင့် ဖြစ်ပါတယ်။ ဆရာဝန်တွေမရှိတဲ့အတွက် ပြည်သူ တွေရဲ့ အသက် မဆုံးရှုံးသင့်ဘဲဆုံးရှုံးခဲ့ရတာတွေလည်း အများကြီးရှိခဲ့ပါတယ်။ ခုဆိုရင် ပန်ဆောင်နဲ့ ဒုံဟီးတိုက်နယ်ဆေးရုံမှာ ခွဲဝေခန့်ထားပေးတဲ့ဆရာဝန်တွေကလည်း မရှိပါဘူး။ သင်တန်းသွားလိုက် တဲ့အတွက်ကြောင့်မို့လို့ ကျွန်တော်တို့အတွက် ဆရာဝန်မရှိတဲ့အခက်အခဲကြုံတွေ့ရပါတယ်။ သူတို့ရဲ့ ကိုယ်စားခန့်ထားပေးတာလည်း မရှိပါဘူး။ သင်တန်းသွားတက်တာဖြစ်တဲ့အတွက်ကြောင့်မို့လို့ ဘယ်လာမလဲဆိုတာမသိရပါဘူး။ ဒုံဟီးတိုက်နယ်ဆေးရုံမှာ လက်ရှိအခြေအနေမှာတော့ တပ်ကဆရာဝန်နှစ်ဦးတွဲပေးထားတဲ့အတွက် အခုရက်ပိုင်းဆင်ပြေတယ်လို့ ဆိုရပါမယ်။ ဒါကလည်း COVID ကာလမပြီးသေးလို့သာရှိနေတာပဲ ဖြစ်ပါတယ်။ ပန်ဆောင်ဆေးရုံမှာတော့ ယနေ့ထက်တန်းသူနာပြုတွေကပဲ တာဝန်ယူစောင့်ရှောက်ပေးနေရပါတယ်။ ဒီတော့ ဒီပုံစံအတိုင်း ကျွန်တော်တို့ဆက်သွားမယ်ဆိုလို့ရှိရင် ကျွန်တော်တို့ပြည်သူတွေအတွက် အခက်အခဲ တွေအများကြီး ဆက်ပြီးတော့ကြုံတွေ့ရဦးမှာ ဖြစ်ပါတယ်။ ဒါကြောင့် ပြည်သူ့ကိုယ်စားလှယ် တစ်ယောက်အနေနဲ့ လွှတ်တော်ထဲမှာရော၊ နိုင်ငံတော်အဆင့်ပုဂ္ဂိုလ်များရဲ့ ခရီးစဉ်မှာရော ကျန်းမာရေးနဲ့ပတ်သက်ပြီး အကြိမ်ကြိမ်လည်းတင်ပြတောင်းခံခဲ့ပြီး ဖြစ်ပါတယ်။ အခုလည်း ပြီးခဲ့တဲ့ ၂၀၂၀ ပြည့်နှစ်၊ ဇန်နဝါရီလ ၂၁ ရက် နိုင်ငံတော်၏အတိုင်ပင်ခံပုဂ္ဂိုလ်ရဲ့ ခရီးစဉ်အတွင်းမှာ ကျန်းမာရေးနဲ့ပတ်သက်ပြီး ဒေသခံပြည်သူများရဲ့ တင်ပြတောင်းခံမှုအပေါ် ပြည်ထောင်စုဝန်ကြီး ကိုယ်တိုင်က အမြန်ဆုံးဆောင်ရွက်ပေးပါမယ်လို့ လူထုတွေ့ဆုံပွဲမှာ ကတိကဝတ်ပေးခဲ့ပြီးဖြစ်သည့် အတွက် ကျွန်တော့်အနေနဲ့ အောက်ပါမေးခွန်းများကို မေးမြန်းလိုပါတယ်။ နန်းယွန်းမြို့နယ်ရှိ ကျန်းမာရေးဌာနများတွင် လိုအပ်လျက်ရှိသော ဆရာဝန်များနှင့် ကျန်းမာရေးဝန်ထမ်းများအား ဖွဲ့စည်းပုံအတိုင်း မည်သည့် အပြည့်အဝခွဲဝေခန့်ထားပေးမည်ကို သိရှိလိုတဲ့အတွက် ပြည်သူလူထုများကိုယ်စား ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ကျန်းမာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဆုတောင်းအပ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ နန်းယွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝမ်းလှရဲ့ မေးခွန်းကိုဖြေကြားမှာဖြစ်ပါတယ်။ နစ်ထက် နည်းနည်းလေးကျော်ဖို့ ရှိပါတယ်။ မေးခွန်းက အရေးကြီးတဲ့မေးခွန်း တစ်နိုင်ငံလုံးနှင့်သက်ဆိုင်တဲ့မေးခွန်းဖြစ်ပါတယ်။ နန်းယွန်းမြို့နယ်ရှိ ကျန်းမာရေးဌာနများတွင် လိုအပ်လျက်ရှိသော ဆရာဝန်များနှင့် ဝန်ထမ်းများ ဖွဲ့စည်းပုံ၌ မည်သည့် အပြည့်အဝထားနိုင်မည်ကို သိလိုခြင်းကိစ္စဖြစ်ပါတယ်။ ကျွန်တော် တို့ နန်းယွန်းမြို့နယ်မှာခန့်အပ်တဲ့ နန်းယွန်းမြို့မှာရှိတဲ့ ဆေးရုံကသုံးရုံရှိပါတယ်။ (၂၅)ခုတင်ဆံ့ မြို့နယ်ဆေးရုံတစ်ရုံ၊ ပန်ဆောင်တိုက်နယ်ဆေးရုံ၊ ဒုံဟီးတိုက်နယ်ဆေးရုံ။ ကျွန်တော့်အနေနဲ့ မြို့နယ်ဆေးရုံကြည့်တဲ့အခါမှာ ခန့်အပ်ခွင့်ပြုခန့်ထားတာ ၅၄ ရာခိုင်နှုန်းခန့်ထားပါတယ်။ ဒါပေမဲ့ အရေးကြီးတာက ဆရာဝန်ကခြောက်ယောက်ခန့်မည့်နေရာမှာ ကျွန်တော်တို့ တစ်ယောက်ပဲ ခန့်ထားနိုင်ပါတယ်။ သူနာပြုက ၁၆ ယောက်ခန့်တဲ့နေရာမှာ ကိုးယောက်၊ ကျွမ်းကျင်ဝန်ထမ်းက ခုနစ်ယောက်မှာ လေးယောက်ခန့်ပါတယ်။ အခြားဝန်ထမ်းက ၂၆ ယောက်မှာ ၁၆ ယောက်ဖြစ်ပါတယ်။ ဒီနေရာမှာ အလားတူစွာပဲ ပန်ဆောင်မှာဆိုရင် ဆရာဝန်မရှိပါဘူး။ ပန်ဆောင်တိုက်နယ် ဆေးရုံမှာမရှိပါဘူး။ ဒုံဟီးမှာလည်း တိုက်နယ်ဆေးရုံမှာ ဆရာဝန်မရှိပါဘူး။ အဲဒီတော့ ကျွန်တော်တို့ က ဘာဖြစ်လို့ဆရာဝန်မရှိသလဲ။ ကျွန်တော်တို့ တစ်ပြည်လုံးမှာရှိတဲ့ တိုက်နယ်ဆေးရုံတွေမှာ ဆရာဝန်မရှိတာတွေက တော်တော်များပါတယ်။ အဲဒီတော့ ဒီနေရာမှာ ကျွန်တော်တင်ပြချင်တာက ဒီလိုဆရာဝန်မရှိတာများတဲ့အတွက် ကျွန်တော်တို့အနေနဲ့ အစိုးရအဖွဲ့ကိုတင်ပါတယ်။ အစိုးရအဖွဲ့ က သဘောတူညီချက်နဲ့ ၁၃၀၃ ဦး တစ်ပြည်လုံးမှာခန့်ဖို့ကျလာပါတယ်။ ခန့်ဖို့ပိုက်ဆံလည်း ရှိပါတယ်။ ကျွန်တော်တို့ပထမဆုံး ပြည်နယ်ခုနစ်ခုကို ခေါ်လိုက်ပါတယ်။ အခုလောလော ဆယ်ဆယ်ခေါ်ပြီးသွားပါပြီ။ စုစုပေါင်းပြည်နယ်မြောက်ခုကို လုပ်တဲ့အခါမှာ ကချင်ပြည်နယ်မှာ ၅၆ ဦး ခန့်တာမှာ သုံးဦးတည်းလာလျှောက်ပါတယ်။ ကယားပြည်နယ်မှာ ရရ ဦးမှာ တစ်ဦးမှမလျှောက် ပါဘူး။ ကရင်ပြည်နယ်မှာ ၄၂ ဦးမှာ တစ်ဦးပဲလျှောက်ပါတယ်။ ချင်းပြည်နယ်မှာ ၇၄ ဦးမှာ နှစ်ဦးပဲ လျှောက်ပါတယ်။ မွန်ပြည်နယ်မှာ ၂၀ ဦးမှာ ၁၃ ဦး လျှောက်ပါတယ်။ ရခိုင်ပြည်နယ်မှာ ၁၀၅ ဦးမှာ သုံးဦးပဲ လျှောက်ပါတယ်။ ရှမ်းပြည်နယ်မှာ ၂၄၁ ဦးခေါ်တာမှာ ခုနစ်ဦးပဲလာလျှောက်ပါတယ်။ ဆိုလိုတာက ၁၃၀၃ ဦးမှာ ကျွန်တော်တို့ တိုင်းဒေသကြီးနှင့် ပြည်နယ်၊ ပြည်နယ်ခုနစ်ခုမှာ လျှောက်တဲ့သူက နည်းနည်းလေးပဲရှိပါတယ်။ ကျွန်တော်ဆက်လက်ပြီးတော့ တိုင်းဒေသကြီး တွေကိုလည်း ခေါ်ဖို့ရှိပါတယ်။ ဆိုလိုတာက သူတို့က အလုပ်ကိုမဝင်ရဲလို့ဖြစ်ပါတယ်။ အကယ်၍ ၁၃၀၃ ဦးသောဆရာဝန်များသည် ဒီနှစ်ဝင်မယ်ဆိုရင် ကျွန်တော်တို့ သူတို့ကို ဖောင်ကြီးသင်တန်း လည်း မတက်ခိုင်းပါဘူး။ အင်တာဗျူးပြီးတာနှင့် တစ်ခါတည်းရှစ်ပတ်သင်တန်းတောင်မတက်ခိုင်း ဘဲနဲ့ တစ်ခါတည်းခန့်ပါတယ်။ အဲဒီတော့ ဒီဆရာဝန်တွေသာကျွန်တော်တို့ နောက်တိုင်းဒေသကြီး ခုနစ်တိုင်းပါကျန်ပါတယ်။ အဲ့ဒါတွေကို သတင်းစာထဲမှာလည်း ကျွန်တော်တို့ အကုန်တင်ပြီးပါပြီ။ လျှောက်လွှာပိတ်ရက် တွေလည်းပါပါတယ်။ ဒီလ ၂၈ ရက်နေ့မှာ တိုင်းဒေသကြီးနှင့်ပြည်နယ်တစ်ခု၊ ၃၀ ရက်နေ့တစ်ခု၊ ၂၉ ရက်နေ့ တစ်ခု ကျွန်တော်တို့အနေနဲ့တော့ လာလျှောက်စေချင်ပါတယ်။ ကျွန်တော်တို့ဒီအစိုးရ လက်ထက်မှာ ဆရာဝန်စုစုပေါင်း ၄၇၁၁ ဦးခန့်ပြီးပါပြီ။ ဒီ ၁၃၀၀ ဦးပါဆိုရင် ကျွန်တော်တို့ဒါ အများကြီးခန့်နိုင်မှာဖြစ်ပါတယ်။ ဆရာဝန်တွေ ဘာဖြစ်လို့ နန်ယွန်း၊ ပန်ဆောင်နှင့်ဒုံဟီးမှာ စစ်ကိုင်းတိုင်းဒေသကြီးကနေပြီးတော့ Releaving တစ်လလွှတ်ပါတယ်။ နှစ်လလွှတ်ပါတယ်။ ကျွန်တော့်အနေနဲ့ ဒီကိစ္စကိုရအောင်ဆိုပြီးတော့ အထက်ကိုတင်ပါတယ်။ သူကလေးလသွားလုပ်မှ သာလျှင် ခက်ခဲဒေသလစာရမှာ။ တစ်လသွားလုပ်လို့ရှိရင် မပေးပါဘူး။ ဆရာဝန်တစ်ဦးသည် နှစ်လသွားလုပ်ခိုင်းတယ်။ မုံရွာဆေးရုံကဖြစ်ဖြစ်၊ စစ်ကိုင်းတိုင်းဆေးရုံကြီးကဖြစ်ဖြစ် ခက်ခဲဒေသကို သုံးလသွားလို့ရှိရင် သူတို့သည် မူရင်းလစာပဲရပါတယ်။ ကျွန်တော်အခု သဘောမတူတဲ့အတွက် ကျွန်တော့်အနေနဲ့ထက်ပြီးတော့ ဒီဘက်မှာပြန်လည်ပြီးတော့ စဉ်းစားဖို့ အထက်ကိုကျွန်တော် တင်ပြပါတယ်။ ခက်ခဲဒေသကို တစ်လသွားလုပ်လို့ရှိရင်လည်း တစ်လစာပေးရမှာ။ မပေးတဲ့အခါ ကျတော့ ဆရာဝန်တွေကမသွားဘူး။ မသွားတဲ့အပြင် အဲ့ဒီလိုလွှတ်လိုက်လို့ရှိရင် တိုင်းကျန်းမာရေး ဦးစီးကပြောတယ်။ ထွက်ထွက်သွားပါတယ်။ ကျွန်တော့်အနေနဲ့ ဒီကိစ္စကိုပြန်ပြင်ရင်တော့ အနည်းဆုံးတော့ လစာနှစ်ဆရတာဆိုရင်တော့ သွားဖို့ရှိပါတယ်။ ထို့အပြင် အဲဒီမှာ လမ်းစရိတ်က အလွန်အရေးကြီးပါတယ်။ အစိုးရအနေနဲ့လမ်းစရိတ်ကို အဲ့ဒီလောက်အပြည့်မပေးနိုင်ပါဘူး။ ဒါတွေကို စဉ်းစားဖို့လိုပါသည်။ ဒီအချက်တွေစဉ်းစားပြီးမှသာလျှင် ဒါတွေကို ခန့်အပ်လို့ရမှာ ဖြစ်ပါတယ်။ နောက်တစ်ချက်ကတော့ ကျွန်တော့်အနေနဲ့ ဒီလိုခက်ခဲဒေသမှာသွားလုပ်တဲ့ ဝန်ထမ်းတွေ အတွက်ကို ဘွဲ့လွန်သင်တန်းမှာ အမှတ်ကိုပိုပေးဖို့ ကျွန်တော်ဒီနေ့ညနေ (၂)နာရီမှာ Video Conferencing ရှိပါတယ်။ အကုန်လုံးဒါမှာသာလျှင် ခက်ခဲတဲ့ဒေသကို ဆရာဝန်တွေသွားမယ်။ မဟုတ်လို့ရှိရင် မည်သူမှမသွားပါဘူး။ သွားတဲ့အတွက် သူတို့မှာဘာမှ အကျိုးအမြတ်မရှိတဲ့အတွက် မသွားဘူး။ ဒါကိုကျွန်တော် ဒီနေ့ညနေ ၂ နာရီမှာ ပါမေက္ခချုပ်တွေနဲ့ Video Conferencing မှာ အကုန်ပြောပါမယ်။ သို့မှသာလျှင် ခက်ခဲဒေသမှာဖြစ်ပါတယ်။ ခက်ခဲဒေသမှာရှိတဲ့ ဆရာဝန်တွေ တတ်အောင် ကျွန်တော့်အနေနဲ့ အရင်တုန်းက ခက်ခဲဒေသမှာ သုံးရာခိုင်နှုန်းခေါ်တာကနေ ခြောက်ရာခိုင်နှုန်းအထိ တိုးပေးထားပါတယ်။ အခု ၄၅၀ ဦးလောက်တက်နေပါတယ်။ ခက်ခဲဒေသ အခုမကြာခင်ကာလမှာဆိုလို့ရှိရင် ကျွန်တော်တို့ ၂၂ ဦးဝင်တော့မှာပါ။ ခက်ခဲဒေသတက်တဲ့သူ အားလုံးပေါင်း ၂၂ ဦး။ အဲဒီတော့ ဒီမှာ ၂၂ ဦးမှာ စစ်ကိုင်းတိုင်းဒေသကြီးကိုတော့ ရှစ်ဦးပါပါတယ်။ ကျန်တဲ့ ကချင်ပြည်နယ်၊ ကယားပြည်နယ်၊ ကရင်ပြည်နယ်၊ ချင်းပြည်နယ်ကလေးဦး၊ ရခိုင်ပြည်နယ်၊ ရှမ်းပြည်နယ်အကုန်တက်မယ်။ အဲဒီမှာသူတို့က ခက်ခဲဒေသကဆရာဝန် ခြောက်နှစ်တက်ပြီးတော့ House Surgeon ပြီးပါပြီ။ အခုအလုပ်ခန့်ပါတော့မယ်။ အလားတူစွာ တက်နေတဲ့သူက ၄၅၀ ဦးရှိပါ တယ်။ ဒီ ၄၅၀ ဦးအောင်ထွက်လာရင် သူတို့သည်အနည်းဆုံး ခက်ခဲဒေသမှာငါးနှစ်လုပ်ရပါမယ်။ ဒါဆိုလို့ရှိရင် အထိုက်အလျောက်တော့ အောင်မြင်မယ်လို့ထင်ပါတယ်။ အဲဒီတော့ လွှတ်တော် ကိုယ်စားလှယ်ကြီးမားတဲ့ သူနာပြု အနေနဲ့ကတော့ အခြေအနေတော့ကောင်းပါတယ်။ ဒီ အောက်တိုဘာလမှာ ကျွန်တော်တို့က ၁၇၇၂ ဦးအောင်ထွက်လာမယ်။ မေလမှာလည်း ၈၇၂ ဦး အောင်ထွက်သော်ငြားလည်း COVID ကြောင့်စာမေးပွဲမစစ်လိုက်ပါဘူး။ ဒီသူနာပြုကို ၂၅၀၀ ဦးကျော် လောက်ထွက်လာနိုင်တယ်။ ကျွန်တော်တို့ခန့်မှာပါ။ ထို့အပြင် ၂၀၂၁ ခုနှစ်ကပြီးတော့ သူနာပြုသည် နှစ်စဉ်နှစ်စဉ် ၃၇၀၀ ဦးကျော် ထွက်ပါမယ်။ အဲဒီတော့ မကြာခင်ကာလမှာတော့ သူနာပြုတွေသည် လုံလောက်မှာဖြစ်ပါတယ်။ ထို့အပြင် လာမယ့်နှစ်မှာတော့ သူနာပြုသည် တစ်နှစ်ကို ၄၅၀၀ ဦးခေါ်ဖို့ ကျွန်တော်တို့အကုန်စီစဉ်ပြီး ဖြစ်ကြောင်းလည်း ပြောကြားလိုပါတယ်။ သူနာပြုအနေနဲ့ကတော့ အဆင်ပြေမှာဖြစ်ပါတယ်။ လစ်လပ်နေတဲ့ ဆေးဘက်ကျွမ်းကျင်လစ်လပ်နေရာများအနေနဲ့ကတော့ ဆေးဘက်ကျွမ်းကျင်(၄) ပေါ့။ သစ်လွင်ခန့်ထားတဲ့ ခုနှစ်အတွင်းမှာတော့ ပန်ဆောင်တိုက်နယ်ဆေးရုံကို ပေးဖို့ရည်ရွယ်ထားပါတယ်။ ဓာတ်ခွဲကျွမ်းကျင်(၃)ကတော့ သင်တန်းပြီးမြောက်ချိန် ၂၀၂၀ ခုနှစ် ဒီဇင်ဘာလမှာတော့ နန်းယွန်းမြို့နယ်ဆေးရုံနဲ့ ပန်ဆောင်ကိုလည်း တစ်ဦးစီခန့်ထားဖို့ရည်ရွယ် နောက် နန်းယွန်းမြို့နယ်ဆေးရုံနဲ့တိုက်နယ်ဆေးရုံမှာတော့ အငယ်တန်းနေ့စား ဝန်ထမ်းတွေကတော့ လုံလောက်စွာခန့်ထားပြီးဖြစ်ပါတယ်။ ဒါက နန်းယွန်းမှာ ကုသရေးအပိုင်း မှာပါ။ နန်းယွန်းမှာ ပြည်သူ့ကျန်းမာရေးအတွက်ကတော့ ကျေးလက်ကျန်းမာရေးအခြေအနေ ကောင်းပါတယ်။ ကျေးလက်ကျန်းမာရေးဌာနက ငါးခုရှိပါတယ်။ မိခင်/ကလေးကျန်းမာရေးတစ်ခု၊ တိုက်နယ်ကျန်းမာရေးဌာနနှစ်ခု၊ ကျေးလက်ကျန်းမာရေးဌာနခွဲ ၂၅ ခုရှိပါတယ်။ နောက်ပြည်သူ့ ကျန်းမာရေးမှာလည်း လက်ထောက်ကျန်းမာရေးမှာ ခွင့်ပြုကိုးဦးမှာ ကိုးဦးအပြည့် ခန့်ထားပါတယ်။ ကျန်းမာရေးကြီးကြပ်(၁)က ခွင့်ပြုခုနစ်ဦးမှာ လေးဦးရှိပါတယ်။ ကြီးကြပ်(၂)က ခွင့်ပြု ၄၁ ဦးမှာ ၃၄ ဦးရှိပါတယ်။ ဒီ ပြည်သူ့ကျန်းမာရေးနဲ့ပတ်သက်လို့ ကျွန်တော့်အနေနဲ့ကတော့ အလုံအလောက် ရှိတယ်လို့ပြောကြားလိုပါတယ်။ ထို့အပြင် ပြည်သူ့ကျန်းမာရေးမှာ ကျန်းမာရေးစောင့်ရှောက်မှုပိုမိုလွှမ်းခြုံကောင်းနိုင်ဖို့ အတွက် အခြေခံကျန်းမာရေးဝန်ထမ်းပညာရှင်သစ်လွင်များကို ဖြည့်ဆည်းခန့်ထားတဲ့လက်ထောက်ကျန်းမာရေးသည် ၃၀၀ ဦး ကျွန်တော်တို့ခေါ်ပါတယ်။ သို့သော် ၅ရ ဦးပဲ လာလျှောက်ပါတယ်။ ဒီ ၅ရ ဦးကတော့ မကြာခင် သစ်လွင်များအဖြစ်ခန့်ထားခဲ့ပါတယ်။ ပြည်သူ့ကျန်းမာရေးအပိုင်းမှာတော့ လုံလောက်သော်ငြားလည်း ကုသရေးပိုင်းမှာတော့ ဆရာဝန် တွေ လိုအပ်လျက်ရှိတာကိုသိရပါတယ်။ ထို့အပြင် ပြည်သူ့ကျန်းမာရေးမှာလည်း ပိုကောင်းအောင် ဆိုပြီးတော့ ကြီးကြပ်(၂)ကနေပြီးတော့ ကြီးကြပ်(၁)ရာထူးရအောင် သင်တန်းတွေအများကြီးကို Orientation Course တွေပေးပါတယ်။ စစ်ကိုင်းတိုင်းဒေသကြီးအနေနဲ့ကတော့ ၄၁ ဦးတက်နေ ပါတယ်။ သူတို့ပြန်တက်တဲ့အခါမှာလည်း ရာထူးတိုးပြီးတော့ ခက်ခဲတဲ့ဒေသမှာ ပြန်လည် ထမ်းဆောင်မယ်ဆိုလို့ရှိရင်တော့ စစ်ကိုင်းတိုင်းဒေသကြီး အထူးသဖြင့် နန်းယွန်းဒေသမှာ အဆင်ပြေမယ်လို့ထင်ပါတယ်။ အမျိုးသမီးကျန်းမာရေးဆရာမအနေနဲ့ကတော့ ခုနစ်ဦးမှာ လေးဦး ခန့်ထားပြီး လစ်လပ်သုံးဦးရှိပါတယ်။ သားဖွားဆရာမကလည်း ၃၉ ဦးမှာ ၂၄ ဦးခန့်ပြီး လစ်လပ် ၁၅ ဦးရှိပါတယ်။ အဲဒီတော့ ဒီသားဖွားဆရာမလည်း မကြာခင် ၁၂၃၀ ဦးခန့်ပါတော့မယ်။ ဒီလပိုင်းမှာပဲ။ နောက်လမှာဆိုရင် ဇွန်လပိုင်းဆိုရင် ဒီသားဖွားဆရာမထဲကလည်း နန်းယွန်းဒေသမှာ လိုအပ်လို့ရှိရင် ခန့်ထားမည်ဖြစ်ကြောင်း လေးစားစွာဖြေကြားအပ်ပါတယ်။ အားလုံးကို ကျေးဇူး တင်ပါတယ်ခင်ဗျား။</speech>
</Q-A>
<Q-A>
<title>ပြည်သူ့ဆေးရုံများတွင် ပြည်သူများလာရောက်ဆေးကုသမှုခံယူသောအခါ၌ ပြည်သူများအတွက် အခမဲ့ကုသခွင့်ပေးသည့် ဆေးနှင့်ဆေးပစ္စည်းများရှိ/မရှိနှင့် အခမဲ့အသုံးပြုခွင့်ပေးထားသော ဆေးနှင့် ဆေးပစ္စည်းများကို ဆေးရုံများတွင် ပြည်သူများသိရှိစေရန် ရေးသားဖော်ပြထားရန် အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">မင်းတပ်မဲဆန္ဒနယ်မှ ဦးနေလင်းအောင် မေးမြန်းဖို့ဖြစ်ပါတယ်။</speech>
<speech><mp id="222">ဦးနေလင်းအောင်(မင်းတပ်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဝန်ကြီးများနှင့် အားလုံးပဲ မင်္ဂလာပါခင်ဗျား။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးနေလင်းအောင်ဖြစ်ပါတယ်။ ကျွန်တော့်အနေနဲ့ ဒီနေ့ လွှတ်တော်ကြီးမှာ ပြည်သူ့ဆေးရုံကြီးများ တွင် ပြည်သူများလာရောက်ဆေးကုသမှုခံယူသောအခါ၌ ပြည်သူများအတွက် အခမဲ့ကုသခွင့်ပေး သည့် ဆေးနှင့်ဆေးပစ္စည်းများရှိ/မရှိနှင့် အခမဲ့အသုံးပြုခွင့်ပေးထားသော ဆေးနှင့်ဆေးပစ္စည်းများ ကို ဆေးရုံများတွင် ပြည်သူများသိရှိရန် ရေးသားဖော်ပြထားရန်အစီအစဉ်ရှိ/မရှိကို လေးစားစွာဖြင့် မေးမြန်းသွားမှာဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဒီနေ့ှာဆိုရင် ပြည်သူများရဲ့ ပါးစပ်ဖျားမှာ တာဝန်ယူမှု၊ တာဝန်ခံမှု၊ ပွင့်လင်းမြင်သာမှုဆိုတဲ့စကားတွေကို တွင်တွင်ကျယ်ကျယ်တွေပြောနေတဲ့အသံတွေ ကြားရပါတယ်။ ဒီစကားတွေကို ဘာလို့ပြောနေသလဲလို့ လေ့လာကြည့်လိုက်တော့ ဒီအချက်ကိုသာ လက်တွေ့ကျကျအကောင်အထည်ဖော် ဆောင်ရွက်နိုင်မယ်ဆိုရင် အစိုးရနှင့်ပြည်သူကြားမှာ ယုံကြည်မှုတွေပိုမိုရရှိလာနိုင်တဲ့အချက်ကို တွေ့ရှိရပါတယ်။ ဥက္ကဋ္ဌကြီးခင်ဗျား။ ပွင့်လင်းမြင်သာမှုက အလွန်ပင်အရေးကြီးပါတယ်။ ပွင့်လင်းမြင်သာမှုမရှိဘူးဆိုရင် ယုံကြည်မှုတွေကျဆင်းလာပြီးတော့ ကျွန်တော်တို့ဟာ မသေချာ၊ မရေရာတဲ့ သံသယဆိုတဲ့အမြင်မျိုးကြီး မြင်ခံရပါတယ်။ ဒီသံသယဆို တဲ့အမြင်ဟာ လူ့လောကကြီးမှာ ကုစားရခက်တဲ့ရောဂါကြီးဖြစ်ပါတယ်။ ဒီကုစားရခက်တဲ့ ရောဂါကြီး မစွဲကပ်ဖို့ဆိုရင် ပွင့်လင်းမြင်သာမှုတွေရှိဖို့ အရေးကြီးပါတယ်။ ဥက္ကဋ္ဌကြီးခင်ဗျား။ ဒီနေ့ ပြည်သူ့ဆေးရုံကြီးများမှာဆိုရင် လာရောက်ကုသတဲ့ပြည်သူများဟာဆိုရင် ဆေးရုံမှာအခမဲ့ရရှိနိုင်တဲ့ ဆေးတွေကို ပွင့်လင်းမြင်သာစွာဖြင့် ရေးဆွဲဖော်ပြထားလိုစိတ်များ ရှိကြပါတယ်။ ဒါဟာ ဘာဖြစ်လို့ လဲဆိုတော့ ဆေးရုံမှာလာရောက်ကုသတဲ့ပြည်သူများဟာ ဆေးရုံကိုလာရောက်ဆေးကုသတဲ့ဆေးရုံမှာ ဘယ်ဆေးတွေဟာ အခမဲ့ရရှိသလဲဆိုတာ သူတို့က သိလိုစိတ်တွေ ပြင်းပြကြပါတယ်။ ဘာဖြစ်လို့ဒီလိုတွေပြောရသလဲဆိုတော့ ဆေးရုံမှာဆေးသွားကုတဲ့ဆေးရုံမှာရှိတဲ့ ဆရာ ဆရာမများကလည်း ဒီဆေးရုံမှာ ဒီဆေးတွေမရှိသေးသည့်အတွက် သွားရောက်ပြီးတော့ ဆေးဝယ် ပါလို့ပြောတဲ့အဲဒီမှာ ဆေးကုသမှုခံယူတဲ့ပြည်သူတွေကလည်း ဆေးရုံက ဘာဆေးမှလည်း အခမဲ့မရဘူး။ ငါတို့ ဆေးတွေချည်းပဲ ဝယ်နေရပါလားလို့ စိတ်ထဲမှတ်ပါတယ်။ ဒီမှာ ဆေးသွားဝယ် ပြီးလို့ပြန်လာလျှင်လည်း ဆေးရုံကို နိုင်ငံတော်က အခမဲ့ပေးတဲ့ဆေးတွေရှိရင်တောင်မှ ဒီဆေးတွေ ဟာ ဆေးရုံကိုမရောက်ဘဲနဲ့ လမ်းတွင် ခြေထောက်ပေါက်ပြီးတော့ ပျောက်ပျောက်သွားကြသလား လို့လည်း အဲဒီလိုလည်း ပြောကြားတာတွေ ကြားရပါတယ်။ ဒါ့အပြင် တချို့ပြည်သူများဟာဆိုရင် ဖြင့် ပြည်သူ့ဆေးရုံတွေက အခမဲ့ရရှိနိုင်တဲ့ဆေးတွေဟာ ဘာမှမရှိဘူး။ လက်အိတ်ကအစ ဝယ်ရတာ ဆိုပြီးတော့ လူမှုစာမျက်နှာတွေပေါ်မှာလဲ တင်တာလေးတွေကိုလည်း တွေ့ရတယ်။ ဒီလို Posts တွေတင်တာတွေ့ရင်လည်း ကျန်းမာရေးဝန်ထမ်းများကလည်း စိတ်ကောင်းမှာ မဟုတ်ကြပါဘူး။ ရံဖန်ရံခါမှာဆိုရင် ဒီကျန်းမာရေးဝန်ထမ်းများနှင့် ဆေးရုံမှာရှိတဲ့ ဆရာ၊ ဆရာမတွေနဲ့ လာရောက် ဆေးကုသတဲ့ ပြည်သူတွေရဲ့ အကြားမှာဆိုရင် အခမဲ့ရရှိနိုင်တဲ့ဆေးတွေနဲ့ပတ်သက်ပြီး တစ်ယောက် တစ်ဦး စကားကတောက်ကဆဖြစ်တာလေးတွေလည်း အမြဲတမ်းကြုံတွေ့နေရတာ ဒါစိတ်မကောင်း စရာပါ။ နောက်နှုတ်တစ်ရာ စာတစ်လုံးဆိုသလိုပဲ ဆရာ၊ ဆရာမတွေက လာရောက်ဆေးကုသတဲ့ ပြည်သူတွေကို အကြိမ်ပေါင်းများစွာ ဘယ်ဆေးကတော့ အခမဲ့ရတယ်။ ဘယ်ဆေးကတော့ မရပါဘူးစသဖြင့် ဒီလိုရှင်းပြတဲ့အကြိမ်ပေါင်းလည်း မနည်းဘူးဆိုတော့ မလိုလားအပ်တဲ့ပြဿနာ တွေက အမြဲတမ်းတက်ရပါတယ်။ ဒါကြောင့်မို့လို့ ဆေးရုံမှ အခမဲ့ရရှိနိုင်တဲ့ ဆေးတွေကို ရေးသားဖော်ပြထားလိုက်မယ်ဆိုရင် ဒီပြဿနာတွေက ငြိမ်းအေးသွားမှာ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ Power Point အသုံးပြုခွင့်ပေးပါခင်ဗျား။ တကယ်လို့သာ ဒီလိုဇယားလေး နဲ့ ဖော်ပြရမယ်လို့ ပြောလိုခြင်းမဟုတ်ပါဘူး။ ဒီလိုဇယားမျိုးလေးနဲ့ ပြထားမယ်ဆိုရင်တော့ အထိုက်အလျောက် အဆင်ပြေသွားမယ်လို့ ဆိုလိုရင်းဖြစ်ပါတယ်။ ဒီလိုအခမဲ့ရရှိနိုင်တဲ့ဆေးတွေကို ဆေးရုံမှာ အမျိုးအမည်နဲ့ခွဲပြီးတော့ ဖော်ပြထားမယ်ဆိုရင် ဥပမာဆိုကြပါစို့။ Paracetamol လို ဆေးမျိုး ဇန်နဝါရီလမှာရှိတယ်။ ဖေဖော်ဝါရီလမှာလည်း ရရှိတယ်။ မတ်လမှာလည်း ရရှိတယ်။ ဧပြီလလောက်ကျရင်တော့ မရှိတော့ဘူးလို့ဆိုကြပါစို့။ ဒါဆိုရင် နိုင်ငံတော်က ချပေးထားတဲ့ ဆေးတွေဟာ ဒီလို လူနာ ၂၀၀ စာလောက်အတွက် ဒီဆေးရုံကို ဒီလူနာနဲ့ပတ်သက်တဲ့ဆေး ဒီ Paracetamol ဆေးကို ချပေးထားတယ်ဆိုရင် သေချာတယ်၊ ဒီဇန်နဝါရီလ၊ ဖေဖော်ဝါရီလ၊ မတ်လ အတွင်းမှာ ဒီဆေးရုံမှာ ဒီဆေးနဲ့ပတ်သက်တဲ့ လူနာ ၂၀၀ လောက် တက်နေဖို့လိုပါတယ်။ အဲဒီလူနာဟာ သုံးလအတွင်းမှာမတက်ဘဲနဲ့ လူနာ ၅၀၊ ၃၀၊ ၂၀ လောက်တက်ပြီးတော့ ဒီ ၂၀၀ ခန့် လောက်ရှိတဲ့ဆေးဟာ ကုန်သွားပြီဆိုရင်တော့ ဒါ အကြောင်းတစ်ခုခုတော့ရှိပြီလို့ ကျွန်တော်တို့ သုံးသပ်လို့ရပါတယ်။ ဒါကြောင့်မို့လို့ ဒီလို အခမဲ့ရရှိနိုင်တဲ့ဆေးတွေကို ဆေးရုံမှာ ဖော်ပြလိုက်မယ် ဆိုရင် တစ်ဖက်မှာလည်း ကျန်းမာရေးဝန်ထမ်းတွေနဲ့ ပြည်သူတွေရဲ့ အကြားမှာ မလိုလားအပ်တဲ့ ပြဿနာတွေ လျော့နည်းသွားနိုင်သလို တစ်ဖက်မှာလည်းမသမာမှုနဲ့ အဂတိ တရားတွေကိုလည်း ထိန်းချုပ်ရနိုင်သော တစ်ချက်ခုတ်နှစ်ချက်ပြတ်သော နည်းလမ်းတစ်ခု ဖြစ်ပါတယ်ခင်ဗျား။ တကယ်လို့ ကျွန်တော်တို့ ပွင့်လင်းမြင်သာမှုရှိခြင်းဟာဆိုရင် သံသယစိတ်တွေ ကင်းရှင်းပြီးတော့ ယုံကြည်မှုတွေ ပိုမိုရရှိလာနိုင်ပါတယ်။ နောက်ကျန်းမာရေးဝန်ထမ်းတွေနဲ့ ပြည်သူတွေရဲ့ ကြားတွေမှာလည်းမလိုလားအပ်တဲ့ ပြဿနာတွေကိုလည်း လျော့နည်းသွားနိုင်ပါ တယ်။ နောက်တစ်ခါ အဂတိတရားတွေနဲ့ မသမာမှုတွေလည်း ထိန်းချုပ်နိုင်တဲ့ နည်းလမ်းတစ်ခု ဖြစ်ပါတယ်။ ဒီလိုပွင့်လင်း မြင်သာမှုရှိခြင်းအားဖြင့် လူသားတစ်ဦးနှင့်တစ်ဦး အချင်းချင်းအကြား မှာလည်း ယုံကြည်မှုတွေ ပိုမိုရရှိလာနိုင်ပြီးတော့ အစိုးရနဲ့ပြည်သူကြားမှာလည်း ယုံကြည်မှုတွေ ပိုမိုရရှိနိုင်ပါသဖြင့် အထက်ဖော်ပြပါမေးခွန်းကို လေးစားစွာဖြင့် မေးမြန်းရခြင်းဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ကျန်းမာရေးနှင့် အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ ပြည်သူ့လွှတ်တော်ကိုယ်စားလှယ် မင်းတပ်မဲဆန္ဒနယ်မှ ဦးနေလင်းအောင်ရဲ့ မေးခွန်းကိုဖြေကြားမှာဖြစ်ပါတယ်။ ဒီမေးခွန်းက လူတိုင်းလည်းစိတ်ဝင်စားတဲ့မေးခွန်းဖြစ်တဲ့အပြင် တစ်နိုင်ငံလုံးနဲ့လည်းဆိုင်တဲ့မေးခွန်းဖြစ်တယ်။ ကျွန်တော်အသေးစိတ်ဖြေမှာဖြစ်ပါတယ်။ နစ်ခန့်ပိုပေးခွင့်ပြုပါရန် မေတ္တာရပ်ခံအပ်ပါတယ်။ မေးခွန်းအနေနဲ့ကတော့ နိုင်ငံတော်မှ အခမဲ့ ပေးသောဆေးများရှိသည်။ သို့သော်ဝယ်ယူနေရပါတယ်။ အစိုးရဆေးရုံအပေါ်အမြင်မကြည်လင်မှုများ ရှိနေပါတယ်။ မည်သည့်ဆေး၊ အခမဲ့ဆေး အစရှိသည်ကို သိလိုပါတယ်။ ဘာဆေးမှအလကားမရဘူး ဆိုပြီး ပြောသံကြားနေရပါတယ်။ ဒီမေးခွန်းရဲ့ နောက်ကွယ်မှာတော့ အများကြီးရှိပါတယ်။ (၁)အချက် ကတော့ ဒီကိစ္စနှင့်ပတ်သက်ပြီးတော့ ကျွန်တော့်အနေနဲ့ ဆေးရုံလုပ်ငန်းညှိနှိုင်းအစည်းအဝေး မှတ်တမ်းအရ ပြည်သူ့ဆေးရုံများ၌ နိုင်ငံတော်မှ ထောက်ပံ့ခွဲဝေချထားသော ခွင့်ပြုရန်ပုံငွေဖြင့် ဝယ်ယူထားသောဆေးဝါးများနှင့် ထောက်ပံ့ထားသော အခမဲ့ရနိုင်သည့်ဆေးဝါးများ အမည်စာရင်း အား အများပြည်သူများမြင်အောင် ကပ်ထားရမည်ဆိုပြီးတော့ ကျန်းမာရေးနှင့် အားကစားဝန်ကြီး ဌာန ၂၄-၁-၂၀၁၈ ခုနှစ် စာအမှတ်ကုသရေးညွှန်ကြားချက် ၂၀၁၈(၁၆၈)ဖြင့် ညွှန်ကြားထားပြီး ဖြစ်ပါတယ်။ ထို့အပြင် ထပ်မံ၍လည်း ၈-၅-၂၀၂၀ ခုနှစ်တွင် အကြောင်းကြားပြီး တိုင်းဒေသကြီးနှင့် ပြည်နယ်ဒေသမှာလည်း Focal Person တွေထားပြီးတော့ လက်အောက်ဆေးရုံများမှ လုပ်ငန်း ဆောင်ရွက်ချက်များကို ကြီးကြပ်မှုရှိပါတယ်။ ဒီဟာကိုကြည့်လိုက်တဲ့အခါမှာ ကျွန်တော့်အနေနဲ့ နှစ်ချက်ကြည့်ရမယ်။ ပထမက ဝယ်ယူမှု၊ တစ်ဖက်က လူနာဦးရေ အရေအတွက်။ ကျွန်တော်တို့ အနေနဲ့ အစိုးရလက်ထက်မှာဆိုလို့ရှိရင် ဆေးဝယ်ဖို့ကို ကျွန်တော့်အနေနဲ့ အားလုံး ဝန်ကြီးဌာနမှာ နှစ်စဉ်တက်လာပါတယ်။ ဥပမာဆိုလို့ရှိရင် ၂၀၁၆-၂၀၁ရ မှာ ၁၇၁ ဘီလီယံ၊ ၂၀၁၇-၂၀၁၈ မှာ ၂၀၄ ဘီလီယံ၊ ခြောက်လဘတ်ဂျက်မှာတော့ ၆၃ ဘီလီယံ၊ ၂၀၁၈-၂၀၁၉ မှာ ၁၉ရ ဘီလီယံ၊ ၂၀၁၉-၂၀၂၀ မှာ ၂၂၆ ဘီလီယံသုံးပါတယ်။ ပြည်သူ့ကျန်းမာရေးမပါဘူး၊ တိုင်းရင်းဆေးမပါဘဲနဲ့ကုသဖို့ ဆေးရုံ ဘက်မှာဆိုလို့ရှိရင် ၂၀၁၆-၂၀၁ရ မှာ ၉၈ ဘီလီယံ၊ ၂၀၁၇-၂၀၁၈ မှာ ၁၃၅ ဘီလီယံ၊ ၂၀၁၈-၂၀၁၉ မှာ ၁၂၅ ဘီလီယံနဲ့ ၂၀၁၉-၂၀၂၀ မှာ ၁၄၃ ဘီလီယံထိ တက်ပါတယ်။ ကျွန်တော် ဒါကိုပြန်ကြည့်တဲ့အခါမှာ လူနာကိုလည်းပြန်ကြည့်တယ်။ လူနာကလည်း အတွင်းလူနာပေါင်း ဆေးရုံတွေမှာဆိုလို့ရှိရင် အားလုံးတဖြည်းဖြည်း တက်တက်လာတာ လူနာ ပေါင်း ၃.၁၅ သန်းထိ တက်လာတယ်။ ၂.၇၅၊ ၁.၉၃၊ ၂.၉၆၊ ၃.၁၅ ဆိုလို တာက အတွင်းလူနာ ပေါင်းသည် သုံးသန်းရှိပါတယ်။ အပြင်လူနာပေါင်းက အားလုံး ၁၀ သန်းကနေပြီးတော့ နောက်ဆုံးတက်လာတာ ၁၁.၉၂ သန်း ဆိုတော့ ၂၀၁၉ ခုနှစ်မှာ ၁၂ သန်းထိတက်လာပါတယ်။ တစ်ဖက်က လူနာတက်လာသလို ဆေးကလည်းပိုလိုမယ်။ အဲဒါကြောင့် ကျွန်တော့်အနေနဲ့ ဘာလုပ် မလဲဆိုတော့ ကျွန်တော်တို့ရရှိတဲ့ ဘတ်ဂျက်ကတစ်နှစ်ကို One Trillion လောက်ရပါတယ်။ အဲဒီ ထဲကနေပြီးတော့ အစိုးရကို ထပ်မတိုးပါဘူး။ မတိုးဘဲနဲ့ ဒီနှစ်မှာ ကျွန်တော့်အနေနဲ့က အောက်တိုဘာလစတဲ့ဘတ်ဂျက်မှာ ၁၄၃ ဘီလီယံရတာကနေပြီးတော့ ဘီလီယံ ၃၀၀ ဆေးတွေ ဝယ်ဖို့ ကျွန်တော်တို့တင်တာပါ။ ဒါလည်း ကျွန်တော်ပိုက်ဆံလည်းပိုမတောင်းဘူး။ အတွင်းမှာပဲ ပြန်ပြီးတော့ Readjust လုပ်ပြီးတော့ ဘီလီယံ ၃၀၀ ဖိုးဆေးဝယ်မယ်ဆိုလို့ရှိရင်တော့ လောက်မယ် ထင်ပါတယ်။ ဒီနေရာမှာ ဒီလိုဝယ်တဲ့အခါမှာ ၁၄၃ ဘီလီယံကိုဝယ်ရတာမှာ ဆုံးရှုံးမှုတွေ အများကြီးရှိပါတယ်။ ကျွန်တော်တို့ Supply Chain Management System ကို ကောင်းအောင် လုပ်နေပါတယ်။ ရာနှုန်းပြည့်တော့ မကောင်းသေးပါဘူး။ ဒါပေမဲ့ ဆက်လက်ပြီးကောင်းအောင် လုပ်ဖို့လိုပါတယ်။ ၃၀၀ ဘီလီယံမှာ မဆုံးရှုံးချင်ပါဘူး။ ၃၀၀ ဘီလီယံနဲ့တန်တဲ့ဆေးတွေကိုရဖို့ ကျွန်တော်တို့ သေချာလုပ်နေပါတယ်။ ဒီဟာကိုတော့ ကျွန်တော် ပြည်သူ့လွှတ်တော်ကိုယ်စားလှယ် ကျေနပ်မှာ ဖြစ်ပါတယ်။ ဒီဆေးကို ၃၀၀ ဘီလီယံသာပေးမယ်ဆိုလို့ရှိရင်တော့ ဆေးရုံတော်တော် များများမှာ ဆေးတွေရဖို့ရှိပါတယ်။ ဒါ ကျွန်တော်ပြည်သူ့ကျန်းမာရေးကဏ္ဍမပြောသေးပါဘူး။ တိုင်းရင်းဆေးမပြောသေးပါဘူး။ ပြည်သူ့ကျန်းမာရေးဘက်မှာဆိုလို့ရှိရင်လည်း ဆေးတွေအလကား ပေးရပါတယ်။ ဆေးခန်းလာပြတဲ့ လူနာပေါင်းက တစ်နှစ်ကို ၁၄ သန်းရှိပါတယ်။ နောက်ဆုံး ၁၃.၆၉ သန်း၊ ၁၄ သန်းရှိပါတယ်။ လာရောက်ပြသတဲ့အကြိမ်ပေါင်းက ၂၄ သန်းရှိပါတယ်။ ဒါကိုလည်း ကျွန်တော် အလကားပေးရပါတယ်။ ပြည်သူ့ကျန်းမာရေးဆိုတာ ကျေးလက်ကျန်းမာရေးဌာန၊ ဌာနခွဲ၊ အမျိုးသမီးနှင့်ကလေး (MMCH Center)cozi Urban Health Center 6ozgo sloozeoz.qulosuši 9934poossal ကျတော့ မလောက်ပါဘူး။ ဒီလိုဆေးကိုပိုဝယ်လိုက်မယ်ဆိုလို့ရှိရင်တော့ ကျွန်တော့်အနေနဲ့ လောက်မယ်လို့ထင်ပါတယ်။ ကျွန်တော့်အနေနဲ့ ဆေးရုံတွေကိုလည်း ညွှန်ကြားချက်ချထားပါပြီ။ လေးနှစ်မှာသုံးတဲ့ဆေးတွေကို ပြန်ပြီး Review လုပ်ခိုင်းပါတယ်။ ဘယ်ဆေးသည် အများဆုံး သုံးသလဲ။ အများဆုံးသုံးတဲ့ဆေးသည် ၁ရ မျိုးရှိရင်ရှိမယ်၊ ဒီဟာတွေကို ပိုဝယ်မယ်။ သိပ်မသုံးတာကို လျှော့ဝယ်မယ်။ ဒါတွေလည်း ကျွန်တော်တို့ ညွှန်ကြားထားပါတယ်။ ဒါကိုလည်း ပီပြင်အောင် ကျွန်တော်တို့ဆက်လက်လုပ်ဖို့ရှိပါတယ်။ ထို့အပြင် ပြည်သူကတော့ဝယ်ရ မှာပဲ။ ဘာလို့လဲဆိုတော့ ကျွန်တော်တို့နိုင်ငံမှာ ကျန်းမာရေးအာမခံစနစ်မရှိပါဘူး။ အဲဒါကိုလည်း ၂၀၁ရ ခုနှစ်၊ ဇွန်လ ၅ရက်နေ့က ဒေါက်တာစံရွှေဝင်း တင်ထားပါတယ်။ အဆိုကို အတည်ပြုထားပါတယ်။ ဒီဟာကြီးကို အောင်မြင်မယ်ဆိုလို့ရှိရင်တော့ အထိုက်အလျောက်ပေးရမှာ ဖြစ်ပါတယ်။ ဘယ်နိုင်ငံမှာမှ ဒီလို ဆေးတွေကမရပါဘူး။ အမေရိကန်နိုင်ငံမှာဆိုလည်း အာမခံစနစ် ရှိတဲ့သူပဲရပါတယ်။ ကျွန်တော် ကိုယ်တိုင်ဆိုလို့ရှိရင်လည်း ကမ္ဘာ့ကျန်းမာရေးအဖွဲ့မှာ ကျွန်တော် လစဉ်ဒေါ်လာ ၅၀၀ ပေးနေရပါ တယ်။ WHO ဒေါ်လာ ၁၀၀၀ ထည့်ပါတယ်။ ဆိုတော့ ၁၅၀၀ ပေးနေရပါတယ်။ ဘယ်နိုင်ငံမှာမှ အလကားမရပါဘူး။ ကျွန်တော်တို့နိုင်ငံကတော့ ဆင်းရဲတဲ့နိုင်ငံဖြစ်သော်လည်း ပြည်သူကို ငဲ့ညှာသောအားဖြင့် ကျွန်တော်တတ်နိုင်သမျှတော့ အကုန်လုံးအလကားပေးမှာပါ။ ထို့အပြင် ကျွန်တော့်အနေနဲ့ ဓာတ်ခွဲတာတွေ အကုန်လုံးနီးပါးကို အလကားလုပ်ပေးရတယ်။ ဓာတ်ခွဲဆိုတာ ပစ္စည်းဝယ်ရတယ်။ Reagent တွေ အများကြီးပါပဲ။ ကျွန်တော် အတတ်နိုင်ဆုံးလုပ်မှာပါ။ ကျွန်တော်ဖြစ်အောင်လုပ်မှာပါ။ ပြည်သူလူထုက ချမ်းသာတဲ့ နိုင်ငံလည်းမဟုတ်တဲ့အတွက် Insurance System Binecon? condo 33600bodzam Goulin Insurance System ကိုတော့ ကျွန်တော်တို့မလုပ်ပါဘူး။ ပုဂ္ဂလိက သို့မဟုတ် အခြားဝန်ကြီးဌာနပဲလုပ်လို့ရပါတယ်။ အဲဒါကြောင့် ကျွန်တော်တို့ မလုပ်နိုင်ပါဘူး။ ဒြီည့်မယ်ဆိုလို့ရှိရင် တိုင်းဒေသကြီးနှင့်ပြည်နယ်ပဲ တစ်နှစ်ကိုသုံးခါ ပိုက်ဆံ ချတယ်။ အဲဒီပိုက်ဆံတွေကိုလည်း ကျွန်တော်ကပ်ခိုင်းတယ်။ ဆေးရုံတိုင်းဆေးရုံတိုင်းမှာ ပိုက်ဆံ ဘယ်လောက်ချပေးလဲ။ သုံးခါလောက်ချပေးပါတယ်။ သုံးခါအပြင် ကြိုကြားကြိုကြား ချပေးပါတယ်။ အဲဒါတွေပါ ထင်သာမြင်သာရှိအောင်လို့ပါ။ လွှတ်တော်ကိုယ်စားလှယ်ကြီးပြောတဲ့အတိုင်း ပွင့်လင်း မြင်သာမှုမရှိရင်တော့ ယုံကြည်မှုမရှိဘူး။ ပြည်သူများက ကျွန်တော်တို့ကို ယုံကြည်ဖို့ဖြစ်တဲ့အတွက် ငွေလည်းကပ်ခိုင်းမယ်။ ဆေးလည်းကပ်ခိုင်းမယ်။ သို့သော် လက်ကျန်ဆေးကိုတော့ ကပ်လို့မရဘူး။ လက်ကျန်က ဘယ်လိုမှမဖြစ်နိုင်ဘူး။ နေ့စဉ်နေ့စဉ်သုံးနေတယ်ဆိုတော့ ဘယ်လိုမှမဖြစ်နိုင်ဘူး။ ဝယ်ထားတဲ့ဆေးအရေအတွက်တော့ ကျွန်တော်ကပ်တယ်။ အဲဒီအပေါ်မှာ ပြည်သူလူထုက ချင့်ချိန်ပြီးယုံပေးပါ။ ဒီလိုဝယ်တဲ့အခါမှာ ကျွန်တော်တို့က တိုင်းဒေသကြီးနှင့်ပြည်နယ်တွေကို ချပေးတဲ့အပြင် ကျွန်တော်တို့ ဗဟိုကလည်းဝယ်ပါတယ်။ ဗဟိုက အထူးသဖြင့် ဘာတွေဝယ်လဲ ဆိုတော့ ခွေးရူးကာကွယ်ဆေး၊ မြွေဆိပ်ကာကွယ်ဆေး၊ မကူးစက်နိုင်တဲ့ရောဂါတွေဖြစ်တဲ့ ဆီးချို၊ သွေးတိုးဆေးတွေဝယ်ပါတယ်။ ကင်ဆာဆေးတွေဝယ်ပါတယ်။ ထိန်းချုပ်ဆေးတွေဝယ်ပါတယ်။ Antibiotic oufolosul Nuclear Medicine quoswoso cao:qufi 33:07$:6?cqid. ပတ်သက်တဲ့ဆေးတွေရယ်ကို BPI ကဆေးသုံးစွဲခွင့်ပြုတော့ ဗဟိုကပဲဝယ်ပြီးတော့ ဖြန့်ပေးပါတယ်။ လာမည့်နှစ်အောက်တိုဘာလမှာတော့ လွှတ်တော်ကိုယ်စားလှယ်ကြီးကို ကျွန်တော် ဥက္ကဋ္ဌကြီးက တစ်ဆင့် တင်ပြချင်တာကတော့ အနည်းငယ်တော့ အဆင်ပြေသွားလိမ့်မယ်လို့ ကျွန်တော့်အနေနဲ့ ပြောကြားလိုပါတယ်။ ထို့အပြင် ဒီလိုသုံးတဲ့အခါမှာလည်း ပိုပြီးတိကျအောင် SOP တွေ၊ Guideline တွေကို ကျွန်တော်တို့ ပြန်လည်သုံးသပ်ပြီးတော့ လုပ်ပေးမှာဖြစ်ပါတယ်။ ထို့အပြင် မဝယ်နိုင်တဲ့ ဆေးတွေကိုလည်း ဝယ်လို့ရအောင် အစိုးရအဖွဲ့ (Cabinet)ရဲ့ သဘောတူညီချက်နဲ့ ဆေးဆိုင်တွေ ဖွင့်ခွင့်ပေးပါတယ်။ ဆေးဆိုင်ဖွင့်ခွင့်ပေးခြင်းဖြင့် စစ်မှန်သောဆေးက ပိုက်ဆံနည်းနည်းပဲပိုပေး ရတယ်။ ၁၀ ရာခိုင်နှုန်းပဲတင်ပါတယ်။ အပြင်ထွက်ဝယ်စရာမလိုပါဘူး။ ဆေးရုံမှာတင်ဝယ်ရပါတယ်။ အဲဒါကတော့ ခုတင် ၁၀၀ အထက်ဆေးရုံတော်တော်များများမှာ လုပ်နေပါတယ်။ တစ်ပြည်လုံးမှာ ရှိတဲ့ ခုတင် ၁၀၀ တွေမှာ ဆေးဆိုင်တွေဖွင့်ဖို့လည်း ကျွန်တော်ဆက်လက်ပြီးတော့ ပံ့ပိုးမည် ဖြစ်ကြောင်း ပြောကြားလိုပါတယ်။ ထို့အပြင် X-rays တွေလည်း အလကားရိုက်ပေးရပါတယ်။ CD Scan နဲ့ MRI လောက်က လွဲလို့ ဆိုလိုတာကတော့ အစိုးရအနေနဲ့ တော်တော်ကိုပံ့ပိုးပေးပါတယ်။ အဲဒါလည်း ကျွန်တော့် အနေနဲ့ အစိုးရကိုလည်း ကျေးဇူးတင်ပါတယ်။ ကျွန်တော်တို့ ပိုက်ဆံတွေမလုံလောက်သော်ငြား လည်း အသင့်အတင့်သောပိုက်ဆံများရတဲ့အတွက် ဒီပိုက်ဆံကို ကျွန်တော့်အနေနဲ့ သေသေချာချာ လုပ်မယ်ဖြစ်ကြောင်း ပြောကြားလိုပါတယ်။ ထို့အပြင် ဒီမှာကြည့်တဲ့အခါမှာ တစ်နှစ်ကို အတွင်း လူနာသုံးသန်းနဲ့ အပြင်လူနာ ၁၂ သန်းသာနည်းမယ်ဆိုရင် ကျွန်တော်တို့ ဆေးတွေသိပ်မကုန်တော့ ဘူး။ အဲဒီဟာအတွက်ကိုလည်း ကျွန်တော့်အနေနဲ့က ခြောက်ချက်လုပ်ခိုင်းထားပါတယ်။ ကာကွယ် ဆေးထိုးတာကို လူတိုင်းလာထိုး၊ ကာကွယ်ဆေးထိုးရင် ၁၂ မျိုး ရောဂါမဖြစ်တော့ဘူး။ ပတ်ဝန်းကျင် သန့်ရှင်းရေးလုပ်ရင် ဝမ်းနဲ့ပတ်သက်တဲ့ဟာ အခြား သွေးလွန်တုပ်ကွေးကအစမရှိတော့ဘူး။ နောက် Personal Hygiene Qz:osuši Exercise Medicine QE:osuši osvodao:M603? ပြည်သူတွေကို အငန်မစားဖို့၊ အချို မစားဖို့၊ ဆေးလိပ်မသောက်ဖို့၊ ကွမ်းယာမစားဖို့၊ အရက် မသောက်ဖို့၊ ဆေးခြောက်ဆေးတွေဘာတွေ မလုပ်ဖို့ဆိုလို့ရှိရင် ရောဂါအားလုံးသာ ဆေးရုံမလာလို့ ရှိရင် ရောဂါတော်တော်ရှားမယ်။ ထို့အပြင် ပိုက်ဆံဘာကုန်လဲဆိုလို့ရှိရင် Accident ပါ။ Accident လူနာတစ်ယောက်လာရင် ကျွန်တော်တို့ ပိုက်ဆံတွေ၊ ဘတ်ဂျက်တွေအများကြီးကုန်သွားပါတယ်။ ကုန်တဲ့အပြင် ဆရာဝန်တွေအများကြီးပဲ အလုပ်ရှုပ်ပါတယ်။ ဦးနှောက်ထိရင် ဦးနှောက်ခွဲစိတ် 20mposi 32008qE Deneral Surgeoni 3a8:089€ Ortho Surgeon 3əqp: 03:01òn gọpos သွေးသွင်းတာကစ၊ ဓာတ်မှန်ရိုက်တာ၊ ဓာတ်ခွဲတာကအစ အလွန်ကုန်ပါတယ်။ ထို့ကြောင့် ဒီ Accident မဖြစ်အောင်ကိုလည်း တစ်ဖက်ကဆေးတွေကို ပိုပေးသလို လူနာဦးရေကျအောင်လည်း ကျွန်တော်တို့ လုပ်လျက်ရှိကြောင်း လေးစားစွာဖြေကြားရင်းနဲ့ ကျေးဇူးတင်ကြောင်းလည်း ပြောကြားလိုပါတယ်။ ကျေးဇူးအများကြီးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="222">ဦးနေလင်းအောင်(မင်းတပ်မဲဆန္ဒနယ်)</mp>ဥက္ကဋ္ဌကြီးခင်ဗျာ။ ကျွန်တော့်အနေနဲ့ တစ်ဆက်တစ်စပ်တည်းမေးခွန်းလေး မေးခွင့်ပေးပါ။ အခုလို စုံစုံလင်လင်ဖြေကြားပေးတဲ့ ကျန်းမာရေးနှင့်အားကစားဝန်ကြီးဌာန ပြည်ထောင်စုဝန်ကြီးကိုလည်း အထူးပင်ကျေးဇူးတင်ရှိပါ မထုတ်နိုင်လေးကို ပြသ ကျွန်တော် လေးစားစွာဖြင့် ကျန်းမာရေးနှင့်အားကစားဝန်ကြီးဌာနဟာဆိုရင်လည်း အစိုးရသစ်လက်ထက်မှာ အလုပ်လုပ်တဲ့နေရာမှာ အအောင်မြင်ဆုံးဌာနတစ်ခုဖြစ်တယ်လို့ ကျွန်တော်တို့ရင်ထဲမှာလည်း မှတ်ယူထားပြီး ဖြစ်ပါတယ်။ အခု ဝန်ကြီးဖြေသွားတာကတော့ ၂၄-၁-၂၀၁၈ ရက်နေ့မှာလည်း ဒါတွေကိုပြဖို့ ညွှန်ကြားထားပြီးဖြစ်တယ်လို့ပြောတယ်။ နောက် ၆-၅-၂၀၂၀ ရက်နေ့မှာလည်း ညွှန်ကြားထားပြီးဖြစ်တယ်ဆိုတော့ ကျေးဇူးအရမ်းတင်ပါတယ်။ တကယ်လို့ ဝန်ကြီးအနေနဲ့ ညွှန်ကြားထားပြီးတော့ တကယ်လို့များ အရင်ကလည်း ၂၄-၁-၂၀၁၈ ရက်နေ့မှာ တစ်ခါညွှန်ကြား ထားတယ်။ ဒါပေမဲ့ တချို့ဆေးရုံတွေက ဒါတွေကို မချိတ်ပြကြဘူး။ ဒါကြောင့် အခုဟာက ၆-၅-၂၀၂၀ ရက်နေ့မှာလည်း ဒီလို အခမဲ့ရရှိနိုင်တဲ့ဆေးတွေကို ချိတ်ထားမယ်လို့ ညွှန်ကြားထား တယ်ဆိုတော့ တကယ်လိုများ ဝန်ကြီးအနေနဲ့ ဘယ်နေ့ဘယ်ရက်ကို နောက်ဆုံးထားပြီးတော့ မြန်မာနိုင်ငံမှာရှိတဲ့ ပြည်သူ့ဆေးရုံတွေဟာ အခမဲ့ရရှိနိုင်တဲ့ဆေးတွေကို ဖော်ပြချိတ်ဆွဲထားရန်လို့ ပြန်လည်ပြီးတော့ ညွှန်ကြားချက်လေး ထုတ်နိုင် မထုတ်နိုင်လေးကို ပြည်သူ့လွှတ်တော်ဥက္ကဋ္ဌကြီး မှတစ်ဆင့် ကျွန်တော် လေးစားစွာဖြင့် ဆက်စပ်အနေနဲ့ မေးခွန်းမေးပါတယ်ခင်ဗျာ။</speech>
<speech type="speaker">ကျန်းမာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ဒီကိစ္စကတော့ မခက်ခဲပါဘူး။ ကျွန်တော့်အနေနဲ့ကတော့ အလွန်ဆုံးတစ်လပါပဲ။ တစ်လအတွင်းတောင်မဟုတ်ဘူး။ တချို့က နှစ်ပတ်နဲ့လုပ်နိုင်ပါတယ်။ တစ်ပတ်နဲ့လုပ်နိုင်ပါတယ်။ သို့သော် ခက်ခဲတဲ့ဒေသအနေနဲ့ ပြန်လည်တွက်ရမယ်ဆိုရင်တော့ တစ်လအတွင်း လုံးဝဖြစ်အောင်လုပ်မယ်လို့ ကျွန်တော်အာမလည်းခံပါတယ်။ ကတိလည်းပေးပါ တယ်။ ကျေးဇူးတင်ပါတယ်ခင်ဗျား။</speech>
</Q-A>
<Q-A>
<title>ကောလင်းမြို့နယ်၊ တုံးတင်တပ်ကျေးရွာ၊ ဥမင်ကုန်းကျေးရွာ၊ ဖလဲကျေးရွာနှင့် ဥသျှစ်ပင်ကျေးရွာ တို့အတွက် ကျေးလက်ကျန်းမာရေးဆေးပေးခန်းများ ချပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ကောလင်းမဲဆန္ဒနယ်မှ ဦးမျိုးဇော်အောင် မေးမြန်းဖို့ဖြစ်ပါတယ်။</speech>
<speech><mp id="343">ဦးမျိုးဇော်အောင်(ကောလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ကောလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးရဲ့ ခွင့်ပြုချက်အရ မေးခွန်းမေးမြန်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျေးလက်တွေမှာ န္ဒနယ်မှ ဦးတင်ခြင်းရှိမရှိ နေထိုင်ကြရတဲ့ တောသူတောင်သားတွေဟာ ကျန်းမာရေး၊ လူမှုရေး၊ စီးပွားရေး၊ ပညာရေး အဘက်ဘက်က နိမ့်ကျနေကြရပါတယ်။ ဒီထဲမှာ သူတို့အလိုချင်ဆုံးလို့ပြောပါဆိုလို့ရှိရင် ကျန်းမာရေး ဖြစ်ပါတယ်။ ကျွန်တော့်အနေနဲ့ ကောလင်းမြို့နယ်အတွင်းက ကျန်းမာရေးစောင့်ရှောက်ဖို့ လိုအပ်နေတဲ့နေရာတွေကို စုစည်းပြီး တူညီတဲ့ကိစ္စရပ်တစ်ခုအဖြစ်နဲ့ ကျွန်တော်မေးခွန်းတစ်ခု မေးမြန်းထားပါတယ်။ မေးခွန်းမှာပါတဲ့ ဥမင်ကုန်းကျေးရွာကတော့ ဆေးပေးခန်းတစ်ခုမဖြစ်မနေ ရှိသင့်တဲ့ရွာဖြစ်ပါတယ်။ ဥမင်ကုန်းကျေးရွာက အမေကြီးတစ်ယောက်က ကျွန်တော့်ကို ပြောပါ တယ်။ ရွာမှာဆရာမလည်းမရှိဘူး။ ရမ်းကုလည်းမရှိဘူး။ ရမ်းကုလေးရှိရင်ကို တော်သေးတယ်ဆိုပြီး ရမ်းကုဆိုတာကတော့ တရားမဝင်ပါဘူး။ ဒါပေမဲ့လည်းပဲ အမေကြီးရဲ့ ပြောတဲ့ စကားကို ကျွန်တော်ခံစားရတာက ကျန်းမာရေးစောင့်ရှောက်မယ့်သူတစ်ယောက်မှ မရှိဘူး။ တစ်ခုခုဖြစ်တယ်ဆိုလို့ရှိရင် ခံရဖို့ပဲရှိတယ်ဆိုပြီးတော့မှ ပြောတာဖြစ်ပါတယ်။ ဘာဖြစ်လို့လဲလို့ ကျွန်တော်အခြေအနေကို ကြည့်လိုက်တဲ့အခါမှာ ဒီဥမင်ကုန်းကျေးရွာဟာ ချောင်းကွေ့ကျန်းမာရေး စင်တာရဲ့ လက်အောက်မှာရှိပါတယ်။ ချောင်းကွေ့နဲ့က တော်တော်လေးအလှမ်းဝေးပါတယ်။ အုပ်စုချင်းလည်းမတူပါဘူး။ ကျေးရွာအုပ်စုချင်းလည်းမတူပါဘူး။ တော်တော်လေးလည်း အလှမ်း ဝေးပါတယ်။ ရောဂါဘယထူပြောတဲ့ မိုးတွင်းအခါဆိုလို့ရှိရင် လမ်းကြောင်းပြတ်တောက်လုလုနီးပါး သွားလာရခက်ခဲသွားပါတယ်။ အဲဒီတော့ တာဝန်ကျတဲ့ဆရာမတွေအနေနဲ့လည်း အဲဒီဥမင် ကုန်းအုပ်စုမှာရှိနေတဲ့ ဥမင်ကုန်း၊ တောင်ကြီး၊ တောင်ပို့စုတည်း ဒီရွာတွေကို မဆင်းနိုင်ပါဘူး။ တကယ်လည်း မဆင်းနိုင်ဘူး။ တစ်နှစ်လုံးမှာမှ သူတို့ဆင်းနိုင်တဲ့အကြိမ်ရေက အရမ်းနည်းပါတယ်။ အဲဒီတော့ တစ်ခုခုဖြစ်တယ်ဆိုလို့ရှိရင် စောင့်ရှောက်မယ့်သူ ဘယ်သူမှမရှိဘူး ဖြစ်နေပါတယ်။ ကျွန်တော်ကိုယ်တိုင် coVID-19 ကာကွယ်ရေးအတွက် တည်ထောင်ထားတဲ့ CPHQ တွေကို သွားပြီးစစ်တဲ့အခါမှာလည်းပဲ ဒီပြဿနာကို တွေ့ပါတယ်။ ကျွန်တော်တို့သတ်မှတ်ထားတဲ့ စာသင်ကျောင်းတွေမှာ CPHQ ထားတဲ့အခါမှာ သက်ဆိုင်ရာဆရာမတွေက မလာနိုင်ပါဘူး။ အလားတူပြဿနာပဲ ဖြစ်ပါတယ်။ ဒါကြောင့်မို့လို့ ဥမင်ကုန်းအုပ်စုကို ချောင်းကွေ့ဖွဲ့စည်းပုံကနေမှ ထုတ်နုတ်ပြီးတော့မှ ဖွဲ့စည်းပုံအသစ် ထူထောင်ပြီးတော့မှ ဥမင်ကုန်းကို ဖွဲ့စည်းပုံအသစ်နဲ့ ကျန်းမာရေးစင်တာတစ်ခုချပေးဖို့ တောင်းဆိုအပ်ပါတယ်။ နောက်တစ်ခုကတော့ မေးခွန်းထဲမှာပါတဲ့ တုံးတင်တပ် ဖြစ်ပါတယ်။ အဲဒီတော့ မြို့နယ် ဆရာဝန်ကြီးက ပြောပါတယ်။ ချောင်းကွေ့ကနေမှ ထုတ်နုတ်ပြီးတော့မှ ဥမင်ကုန်းကို ပေးလိုက်မယ် ဆိုလို့ရှိရင် ပြဿနာက ဘာရှိလဲဆိုတော့ ချောင်းကွေ့ဖွဲ့စည်းပုံမပြည့်တော့ဘူးဖြစ်သွားနိုင်တယ် ပြီးတော့မှ ဖွဲ့စည်းကြောင့်မို့လို့ ဥမင်ကတဆရာမတွေက မ ဆိုပြီးတော့မှ ပြောပါတယ်။ ကျွန်တော့်အနေနဲ့ တုံးတင်တပ်ကျေးရွာသူကျေးရွာသားတွေရဲ့ တောင်းဆိုမှုအရ တုံးတင်တပ်ကိုလည်း ပေးနိုင်ခြင်းရှိ/မရှိဆိုပြီး ကျွန်တော့်မေးခွန်းထဲမှာ ရွာတစ်ရွာ အဖြစ်နဲ့ ထည့်ပြီးတော့မှ မေးမြန်းထားပါတယ်။ ဒါပေမဲ့လည်း ဘာဖြစ်လဲဆိုတော့ တုံးတင်တပ်နဲ့ လက်ရှိကျန်းမာရေးစင်တာရှိနေတဲ့ ချောင်းကွေ့ဟာ မြင်နေရပါတယ်။ သိပ်ပြီးတော့ မလှမ်းမကမ်း မှာပဲ ရှိနေပါတယ်။ အုပ်စုအားဖြင့်လည်း၊ အုပ်ချုပ်ရေးအုပ်စုအားဖြင့်လည်း တစ်ခုတည်းပဲ ဖြစ်ပါတယ်။ အခုကျတော့ အုပ်ချုပ်ရေးက သပ်သပ်၊ ကျန်းမာရေးက သပ်သပ်ဖြစ်နေတဲ့အခါမှာ ကျန်းမာရေးနှင့်အုပ်ချုပ်ရေးပူးပေါင်းဆောင်ရွက်မှု လုပ်ရတဲ့အခါမှာ အရမ်းအားနည်းတာတွေ ရှိပါ တယ်။ အဲဒီတော့ တကယ်လို့သာ ချောင်းကွေ့ရဲ့ဖွဲ့စည်းပုံကို မပြည့်ဘူး ပျက်သွားနိုင်တယ်ဆိုရင် လည်း ချောင်းကွေ့ကို ကျွန်တော်တို့ ဖွဲ့စည်းပုံပြန်လည်ပြင်ဆင်ပြီး နီးစပ်ရာအုပ်စုတူတဲ့ ရွာတွေကို ထည့်သွင်းဖွဲ့စည်းပြီးတော့မှ ပေးလို့ရပါတယ်။ ဖလဲကျေးရွာကတော့ ဆေးခန်းတစ်ခု မဖြစ်မနေ ရှိသင့်တဲ့ကျေးရွာ ဖြစ်ပါတယ်။ ဖလဲ၊ ရပ်ရှည်ဒီအုပ်စုဟာ ရွာကြီးတွေ ဖြစ်ပြီးတော့မှ ဘေးမှာ ဆေးပေးခန်းလုံးဝမရှိပါဘူး။ ခန့်သာမှာ တိုက်နယ်ဆေးရုံရှိပေမဲ့ ဆေးရုံကတော့ ဆေးရုံအနေနဲ့ပဲ နေပါတယ်။ ရွာမှာ ကျန်းမာရေးတစ်ခုခုဖြစ်လို့ရှိရင် စောင့်ရှောက်မယ့်သူမရှိပါဘူး။ ဆေးရုံအထိ ပြေးမှသာလျှင် ရပါတယ်။ ဆေးရုံတွေကလည်း အရမ်းကပ်နေတာမျိုး မဟုတ်ပါဘူး။ ဥသျှစ်ပင် ကျေးရွာကတော့ ရွာငယ်လေးတစ်ရွာ ဖြစ်ပါတယ်။ မုတိမ်ရဲ့ အောက်မှာရှိပါတယ်။ ဒါပေမဲ့ ကျန်းမာရေးစောင့်ရှောက်မယ့်လူမရှိလို့ ဆရာဆရာမတွေ ပုံမှန်လာဖို့လိုအပ်နေတာ ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျာ။ နိုင်ငံတကာပါလီမန်များညီလာခံ(IPU)၊ ကမ္ဘာ ရည်မှန်းချက်(SDGs)နဲ့ ကျန်းမာရေးဝန်ကြီးဌာနတွေရဲ့ ဆောင်ပုဒ်ဖြစ်တဲ့ ဘယ်သူမှနောက်ကျန်မနေ စေရဘူးဆိုတဲ့ No One Left Behind ဆိုတဲ့ဆောင်ပုဒ်နဲ့အညီ ကောလင်းမြို့က ရွာသူရွာသားတွေ လည်းပဲ မကျန်ရစ်ရအောင် ဒီလိုသင့်တဲ့နေရာတွေမှာ ကျန်းမာရေးဆေးပေးခန်းတွေ ချပေးဖို့ရာ အတွက်ကို ကောလင်းမြို့နယ် တုံးတင်တပ်ကျေးရွာ၊ ဥမင်ကုန်းကျေးရွာ၊ ဖလဲကျေးရွာနဲ့ ဥသျှစ်ပင် ကျေးရွာတို့အတွက် ကျေးလက်ကျန်းမာရေးဆေးပေးခန်းများ ချထားပေးနိုင်ခြင်းရှိ/မရှိ လွှတ်တော် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">ကျန်းမာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="20">%ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ကောလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမျိုးဇော်အောင်ရဲ့ မေးခွန်းဖြစ်တဲ့ ကောလင်းမြို့နယ် တုံးတင်တပ်ကျေးရွာ၊ ဥမင်ကုန်းကျေးရွာ၊ ဖလဲ ကျေးရွာနှင့် ဥသျှစ်ပင်ကျေးရွာတို့တွင် ကျေးလက်ကျန်းမာရေးဌာနခွဲ ဆေးပေးခန်းများ ချထားပေး ရန်နှင့်ပတ်သက်ပြီး ဖြေကြားမှာ ဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ကောလင်းမြို့နယ်ကို ကြည့်တဲ့အခါမှာ ရွာပေါင်း ၂၂၀၊ အိမ်ခြေ ၃၃၀၀၀၊ လူဦးရေ ၁၅၀၀၀၀၀ ခန့် ရှိပြီး ပြည်သူ့ကျန်းမာရေးစောင့်ရှောက်မှုအတွက်ကို တိုက်နယ်ကျန်းမာရေးဌာနနှစ်ခု၊ ကျေးလက် ကျန်းမာရေးဌာနခုနစ်ခု၊ ကျေးလက်ကျန်းမာရေးဌာနခွဲ ၃၆ ခု၊ မိခင်နှင့်ကလေးကျန်းမာရေးဌာန တစ်ခုရှိပါတယ်။ ပြည်သူ့ကျန်းမာရေးဝန်ထမ်းများအနေနဲ့တော့ ကျန်းမာရေးမှူးတစ်ဦး၊ လက်ထောက်ကျန်းမာရေးမှူးကိုးဦး၊ မြို့နယ်သူနာပြု အဆင့်တစ်ဦး၊ ကျန်းမာရေးကြီးကြပ်(၁)တစ်ဦး၊ အမျိုးသမီးကျန်းမာရေးဆရာမငါးဦး၊ သားဖွားဆရာမ ၅၃ ဦး၊ ပြည်သူ့ကျန်းမာရေးကြီးကြပ်(၂) ၃၅ ဦးတို့နှင့် ဆောင်ရွက်လျက်ရှိပါတယ်။ ပထမဦးဆုံးအနေနဲ့ တုံးတင်တပ်ကျေးရွာကို ကျွန်တော် ပြောမှာ ဖြစ်ပါတယ်။ တုံးတင်တပ်ကျေးရွာသည် ကုက္ကို ကုန်းကျေးလက်ကျန်းမာရေးဌာနနှင့် သုံးမိုင်ခွဲဝေးပါတယ်။ ကောလင်းမြို့နှင့်ဆိုရင်လည်း ၂၅ မိုင်ခွဲဝေးပါတယ်။ မိုးရာသီမှာတော့ မော်တော်ဆိုင်ကယ်နဲ့ပဲသွားပြီး သွားလာရေးခက်ခဲတာ ဖြစ်ပါတယ်။ အဲဒီတော့ ကျွန်တော့်အနေနဲ့ ဒါကို ဖွင့်ပေးမယ်ဆိုလို့ရှိရင် ဖွင့်ပေးသင့် မသင့် ပြန်လည်သုံးသပ်တဲ့အခါမှာ တိုင်းဒေသကြီးဦးစီးမှူး ကိုလည်း ကြည့်ခိုင်းပါတယ်။ တိုင်းဒေသကြီးဦးစီးမှူးအနေနဲ့လည်း ဒါကို ဖွင့်သင့်ကြောင်း ထောက်ခံ တယ်။ ကျွန်တော်တို့ ပုံစံ(၁၀၅)(၁၀၆) မှန်ကန်ကြောင်းသက်သေအထောက်အထား လက်ရှိမြေပုံနှင့် မြေပုံရာဇဝင် ပုံစံ(၁၀၅)(၁၀၆)ကလည်း လက်ထဲမှာ ရှိပါတယ်။ အဲဒါကြောင့် တိုင်းဒေသကြီးကို ၁၇-၄-၂၀၂၀ ရက်နေ့က စာအမှတ်တစ်ခုနဲ့ အစိုးရအဖွဲ့သဘောထားမှတ်ချက် မေးထားပါတယ်။ သဘောထားမှတ်ချက်မေးလို့ သင့်တယ်တယ်လို့ တိုင်းဒေသကြီးအစိုးရအဖွဲ့က ပြန်မယ်ဆိုလို့ရှိရင် ကျွန်တော်တို့ ဆက်လက်ဆောင်ရွက်ပေးပါမယ်။ သို့သော်လည်း ဒီနေရာမှာ တစ်ချက်ရှိပါတယ်။ ဒါ အားလုံးနဲ့လည်း ဆိုင်ပါတယ်။ စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနကနေပြီးတော့ ၅-၅-၂၀၂၀ ရက်နေ့မှာ စာအမှတ်၊ စပဝ/စီမံ-၁/၃/၅၂ ၁၁၃၇/ ၂၀၂၀ နဲ့ စာပြန်တာ ဘယ်ပြန်တာလဲဆိုတော့ ယခု အခါ ပြည်ထောင်စုအစိုးရအဖွဲ့ရုံးအနေဖြင့် ပြည်ထောင်စုအဆင့်အဖွဲ့အစည်း ပြည်ထောင်စုဝန်ကြီး ဌာနများက အမှုတွဲတင်ပြရာတွင် မြန်ဆန်စေရန်အတွက် OSS-One Stop Service ပုံစံနဲ့ဆောင်ရွက် နိုင်ရန်အတွက် ပြည်ထောင်စုအစိုးရအဖွဲ့ အမိန့်ကြော်ငြာစာအမှတ်(၃၇/၂၀၁၉)ဖြင့် ထုတ်ပြန်ထား သောမူဝါဒနှင့် လုပ်ငန်းစဉ်များအား ပြင်ဆင်ထုတ်ပြန်နိုင်ရေးအတွက် ဆောင်ရွက်လျက်ရှိပါကြောင်း။ ဆိုလိုတာက ပြင်ဆင်ပြီး ထုတ်ပြီးမှာသာလျှင် ဆေးရုံများနှင့် စံကိုက်ဖွဲ့စည်းခြင်း၊ အဆင့်မြှင့်တင် ခြင်း၊ အသစ်တိုးချဲ့ဖွင့်လှစ်ခြင်းများကို ပြည်ထောင်စုအစိုးရအဖွဲ့ရဲ့ လုပ်ထုံးလုပ်နည်း၊ မူဝါဒ၊ အမိန့် ကြော်ငြာစာ ထုတ်ပြန်ပြီးမှသာလျှင် မူဝါဒအသစ်နှင့် ဆက်လက်ဆောင်ရွက်မည်ဖြစ်ကြောင်း တင်ပြအပ်ပါတယ်။ ဒီမူဝါဒအသစ်၊ အမိန့်ကြော်ငြာစာအသစ်ထွက်ပြီးမှသာလျှင် ကျွန်တော်တို့က ဒါတွေကို ဆက်လက်ပြီး လှုပ်ရှားလို့ရပါမယ်။ အဲဒီတော့ ဒီဟာကြောင့် ကျွန်တော်တို့မှာ Pending ဖြစ်နေတဲ့ ဟာတွေအများကြီးပါပဲ။ တော်တော်ကို များပါတယ်။ အဲဒါတွေ အားလုံးကလည်း ဒီမူဝါဒအသစ် ထွက်လာလို့ရှိရင် အကုန်အဆင်ပြေသွားမှာ ဖြစ်ပါတယ်။ အဆင်ကတော့ ပိုပြေဖို့ရှိပါတယ်။ ဘာဖြစ် လို့လဲဆိုတော့ OSS-One Stop Service။ အခုဆိုရင် ရှစ်ချက်လောက်ရှိပါတယ်။ ကျွန်တော် လွှတ်တော်ကြီးမှာလည်း တင်ပြပါတယ်။ Power Point နဲ့။ ရှစ်ချက်လောက်လုပ်ရပါတယ်။ တော်တော်ကို ရှုပ်ပါတယ်။ ဒီရှစ်ချက်ကို ကျွန်တော်မြင်တာကတော့ အစိုးရအဖွဲ့ အနေနဲ့တော့ သုံးချက်လောက်များ လျှော့ရင်လျှော့မယ်။ အဲဒါဆိုရင်တော့ အရမ်းမြန်သွားမှာပါ။ တက်လိုက် ဆင်းလိုက်ဖြစ်နေပါတယ်။ အဲဒါကြောင့်ပါ။ နောက်တစ်ချက်က ဒုတိယမေးခွန်းဖြစ်တဲ့ ဥမင်ကုန်း ကျေးရွာပါ။ ဥမင်ကုန်းကျေးရွာကို ကျွန်တော်တို့ကြည့်တဲ့အခါမှာ ဥမင်ကုန်းကျေးရွာဟာ ချောင်းကွေ့ ကျေးလက်ကျန်းမာရေးဌာနခွဲအောက်မှာရှိပါတယ်။ ဒီကျေးရွာသည် ကျေးလက်ကျန်းမာရေးဌာနခွဲ နှင့် နှစ်မိုင်ခွဲပဲ ဝေးပါတယ်။ ကောလင်းမြို့နယ်ဆေးရုံနဲ့ ရှစ်မိုင်ပဲ ဝေးပါတယ်။ ဒီမှာပြန်ပြီးတော့ ကြည့်လိုက်တဲ့အခါမှာ ဒီလိုတစ်ရွာမှာရှိတဲ့ ကျေးလက်ကျန်းမာရေးဌာနခွဲကို နောက်တစ်ရွာကို ပြောင်းလိုက်လို့ရှိရင် ဖွဲ့စည်းပုံက အကုန်ကမောက်ကမဖြစ်သွားမယ်။ ကျွန်တော်တို့ထားတယ် ဆိုတာက နေရာအခြေအနေနဲ့ ကြည့်ပြီး ကျွန်တော်တို့ထားတာပါ။ သူတို့ဟိုပြောင်းဒီပြောင်း ပြောင်းလို့မရပါဘူး။ ထို့အပြင် ဒါကိုသေချာအောင် တကယ်ပဲ ဒီဥမင်ကုန်းကျေးရွာမှာ လိုလား၊ မလိုလားကို တိုင်းဒေသကြီးဦးစီးမှူးကို မေးတဲ့အခါမှာလည်း မထားသင့်ပါကြောင်း စာလာတယ်။ ထို့အပြင်ကျေးလက်ကျန်းမာရေးဌာနခွဲအသစ်တစ်ခုဖြစ်မယ့်ဆိုရင် ခြောက်ချက်ရှိပါတယ်။ အဲဒီ ခြောက်ချက်ထဲမှာ နှစ်ချက်နဲ့ပဲကိုက်ညီတဲ့အတွက် ဥမင်ကုန်းကျေးရွာကတော့ ကျေးလက် ကျန်းမာရေးဌာနခွဲအနေနဲ့ လုပ်လို့မရကြောင်း ကျွန်တော်တင်ပြလိုပါတယ်။ တတိယအချက်ဖြစ်တဲ့ ဖလဲကျေးရွာပါ။ ဒီဖလဲကျေးရွာက ဆင်ကုန်းကျေးလက်ကျန်းမာရေး ဌာနခွဲနှင့် နှစ်မိုင်ပဲ ဝေးပါတယ်။ ခန့်သာတိုက်နယ်ဆေးရုံနဲ့ လေးမိုင်ပဲ ဝေးပါတယ်။ ကောလင်း မြို့နယ်ပြည်သူ့ဆေးရုံနှင့် မိုင် ၂၀ ၀ေးပါတယ်။ သို့သော် ဒီမှာ Sub-Center ပေးမယ်ဆိုရင် မြေပိုင်ဆိုင်မှုမရှိပါဘူး။ ကျွန်တော်တို့က မြေမပိုင်ပါဘူး။ တကယ်ပဲ လိုသလား။ ပေးသင့်/မပေးသင့် တိုင်းဒေသကြီးကျန်းမာရေးမှူးကို မေးတဲ့အခါမှာလည်း တိုင်းဒေသကြီးကျန်းမာရေးမှူးက လိုအပ်မှု မရှိဘူးလို့ ပြောတယ်။ ထို့အပြင် ကျေးလက်ကျန်းမာရေးဌာနခွဲတစ်ခုဆောက်မယ်ဆိုလို့ရှိရင် လိုအပ်တဲ့ခြောက်ချက်ထဲမှာ သူသည် တစ်ချက်နဲ့ပဲ ညီပါတယ်။ အဲဒါကြောင့် ဖလဲကိုတော့ ပေးလို့ မရပါဘူးခင်ဗျာ။ နောက်ဆုံးအချက်ဖြစ်တဲ့ ဥသျှစ်ပင်ကျေးရွာမှာ ကျေးလက်ကျန်းမာရေးဌာနခွဲ တောင်းပါတယ်။ အမှန်ကတော့ ဥသျှစ်ပင်ကျေးရွာမှာ ကျေးလက်ကျန်းမာရေးဌာနခွဲသည် ၇-၇၂၀၁၅ ရက်နေ့၌ ဖွဲ့စည်းပုံခွင့်ပြုမိန့်ရရှိခဲ့သော ကျိုးပင်ကျေးလက်ကျန်းမာရေးဌာနအောက်တွင် ရှိပါ တယ်။ သားဖွားဆရာမတစ်ဦးနှင့်လည်း ဝန်ဆောင်မှုပေးလျက်ရှိပါတယ်။ အဲဒီတော့ ကျွန်တော့် အနေနဲ့ လွှတ်တော်ကိုယ်စားလှယ်ကြီးကို ဥက္ကဋ္ဌကြီးမှတစ်ဆင့် မေးမြန်းလိုသည်မှာ လွှတ်တော် ကိုယ်စားလှယ်အနေနဲ့ ဥသျှစ်ပင်ကျေးရွာမှာ ကျေးလက်ကျန်းမာရေးဌာနခွဲတောင်းတယ်ဆိုတာ နဂို ကတည်းက ရှိပြီးသားပါ။ အဲဒီတော့ ပိတ်သွားလို့ တောင်းတာလား။ ဘာအတွက်လည်းဆိုတာ ကျွန်တော်သိချင်ပါတယ်။ ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="343">ဦးမျိုးဇော်အောင်(ကောလင်းမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ဝန်ကြီးရဲ့ မေးခွန်းကို ကျွန်တော့်အနေနဲ့ တစ်ဆက်တစ်စပ်တည်း မေးချင်တာလေးကော ရှိပါတယ်။ ခွင့်ပြုပေးဖို့ မေတ္တာရပ်ခံအပ်ပါတယ်။ ပထမဦးဆုံးအနေနဲ့ တုံးတင်တပ်ကို ပေးခြင်းမပေးခြင်းက ဝန်ကြီးဌာနရဲ့ သဘောထား ဖြစ်ပါတယ်။ တုံးတင်တပ်က လည်း လိုချင်တယ်။ ကျွန်တော့်အနေနဲ့လည်း တောင်းထားတယ်ပေါ့လေ။ ဆိုတဲ့အခါကျတော့ ပေးရင်တော့ အရမ်းကောင်းပါတယ်။ ဒါပေမဲ့ အခုနတုန်းကပြောတဲ့ ဥမင်ကုန်းတောင်းတဲ့ကိစ္စပါ။ ဥမင်ကုန်းတောင်းတာက ဝန်ကြီးအနေနဲ့ ပြောသလို ချောင်းကွေ့နဲ့ နှစ်မိုင်ခွဲပဲဝေးတယ်။ ကောလင်းနဲ့ ရှစ်မိုင်ပဲ ဝေးတယ်ဆိုပေမဲ့ ဒီနေရာတွေက သာမန်ဝေးတာနဲ့တောင်မတူပါဘူး။ အခုန တုန်းက တုံးတင်တပ်နဲ့တောင်မတူဘူး။ ကျန်းမာရေးစောင့်ရှောက်မှုက တော်တော်ဝေးနေတာ။ တော်တော်ကိုဝေးနေတဲ့အခါကျတော့ တကယ်ကို လိုအပ်နေတာ ဖြစ်ပါတယ်။ ဒါပေမဲ့ ဒီအခုနတုန်း က ပြောတဲ့ သူချထားပေးတဲ့နေရာက ချောင်းကွေ့နဲ့ကလည်း နှစ်မိုင်ခွဲပဲဝေးတယ်သာပြောတာ။ တကယ်တမ်းကျတော့ သွားလမ်းလာလမ်း တော်တော်အဆင်မပြေတဲ့နေရာပါ။ ချောင်းကွေ့ဆိုတာ က ကောလင်းမြို့ရဲ့ အစွန်မှာရှိတာ ဖြစ်ပါတယ်။ ဒါကြောင့်မို့လို့ သူက သီးခြားခွဲထုတ်ပြီးတော့မှ ဖြစ်သင့်တဲ့နေရာဖြစ်ပါတယ်။ ဒါကြောင့်မို့လို့ ကျွန်တော် မြို့နယ်ဆရာဝန်ကြီးနဲ့ဆွေးနွေးပါတယ်။ ဆွေးနွေးတဲ့အခါကျတော့ ဒီလိုဖြစ်သင့်တယ်ဆိုတာ သူကပြောပါတယ်။ ပြောပေမယ့်လည်းပဲ အထက်က ညွှန်ကြားချက်မရှိရင် ကျွန်တော်တို့က ဖွဲ့စည်းပုံကို ပြင်လို့မရဘူးလို့ ပြောပါတယ်။ ဖွဲ့စည်းပုံက ပြင်လိုက်လို့ရှိရင် ချောင်းကွေ့က ပျက်သွားမှာဆိုတဲ့အခါကျတော့ ချောင်းကွေ့ကို ပြည့်မီအောင် ပြန်လုပ်ရမှာမျိုးတွေ ရှိတဲ့အခါကျတော့ ဒါတွေက အထက်ကပဲ လုပ်လို့ရတယ်လို့ မြို့နယ်ဆရာဝန်ကြီးက ပြောပါတယ်။ ဒါကြောင့်မို့လို့ ဒီကိစ္စမှာကတော့ လွှတ်တော်ကိုယ်စားလှယ် တွေ အသီးသီးပေါ့။ အုပ်ချုပ်ရေးနှင့် ကျန်းမာရေးက တာဝန်ရှိသူအသီးသီး၊ တိုင်းဒေသကြီးက လူတွေနဲ့ ပြန်လည်ညှိနှိုင်းခိုင်းဖို့ရာအတွက် ညွှန်ကြားပေးနိုင်ခြင်းရှိ/မရှိ ကျွန်တော့်အနေနဲ့ တစ်ဆက်တစ်စပ်တည်းမေးလိုပါတယ်။ ဘာဖြစ်လို့လဲဆိုတော့ အရမ်းအရေးကြီးတဲ့နေရာဖြစ်လို့ပါ။ ကျန်းမာရေးစောင့်ရှောက်မှု တကယ်လက်လှမ်းဝေးတဲ့နေရာဖြစ်နေလို့ပါ။ ဒီဥသျှစ်ပင်ကတော့ ဆရာကြီးမေးတာ ကျေးဇူးတင်ပါတယ်။ ဒါပေမဲ့ ဥသျှစ်ပင်ရွာမှာကတော့ မရှိပါဘူး။ ကျိုးပင်မှာက တော့ ရှိတာမှန်ပါတယ်။ ကျိုးပင်မှာရှိတယ်။ ဒါပေမဲ့ ဥသျှစ်ပင်ကို အဓိကကတော့ ကျန်းမာရေး စောင့်ရှောက်မှုမရောက်လို့ ဥသျှစ်ပင်က ဆရာတော်ကြီးနဲ့ ရွာသူရွာသားတွေက ကျွန်တော့်ကို မေးကြတာကြောင့်မို့လို့ ကျွန်တော်က မေးတာဖြစ်ပါတယ်။ စင်တာကြီးတစ်ခုလုံးလိုတာမျိုး မဟုတ်ပါဘူး။ တကယ်သွားပြီးတော့မှ သွားလေ့လာတဲ့အခါမှာ ဆရာမပုံမှန်ပို့ပေးဖို့ လိုတာဖြစ်ပါတယ်။ ဥသျှစ်ပင်မှာလည်း ဆေးပေးခန်းလေးဆောက်ဖို့ရာအတွက်ကို သူတို့နေရာလေးသတ်မှတ် ထားတာ ဖြစ်ပါတယ်။ ဖလဲကျေးရွာကတော့ နေရာမရှိဘူးဆိုတာက နေရာက ဖလဲက ပေးမယ်သာ ဆိုလို့ရှိရင် သူတို့က နေရာပေးနိုင်ပါတယ်။ တကယ်တမ်းကျတော့ လိုအပ်တဲ့နေရာလည်း ဖြစ်ပါတယ်။ ဒါပေမဲ့ ပေးခြင်းမပေးခြင်းကတော့ ဝန်ကြီးဌာနအပေါ်မှာ မူတည်ပါတယ်။ ဖွဲ့စည်းပုံကိစ္စ တွေကတော့ ကျွန်တော်တို့လည် အများကြီးသိပ်နားမလည်ပါဘူး။ ကျေးဇူးတင်ပါတယ်။</speech>
<speech type="speaker">ကျန်းမာရေးနှင့်အားကစားဝန်ကြီးဌာနက ပြန်လည်ဖြေကြားဖို့ ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေနဲ့ လွှတ်တော်ကိုယ်စားလှယ်ကြီးပြောသလို ပြန်လည်သုံးသပ်ပေးပါမယ်။ တကယ်ပဲ လိုတယ်။ မရှိမဖြစ်လိုရင်တော့ ကျွန်တော်တို့လုပ်ပေးရမယ့် တာဝန်တော့ရှိပါတယ်။ သို့သော်လည်း လုပ်ပေးလိုက်မယ်ဆိုရင် ချောင်းကွေ့မှာ ကျေးလက် ကျန်းမာရေးဌာန ဆက်ထားမလား၊ မထားလား။ ဒီကျေးလက်ကျန်းမာရေးဌာနကို ပိတ်လိုက်လို့ ရှိရင် ဒီရွာကလက်ခံမှာမဟုတ်ပါဘူး။ အဲဒါတွေလည်း ရှိပါတယ်။ ကျွန်တော် အဘက်ဘက်သုံးသပ်ပါ မယ်။ တကယ်လိုမယ်ဆိုရင်လည်း ကျွန်တော်တို့ပေးမှာပါ။ တကယ်ကို အရမ်းကိုခက်ခဲတယ်။ ကျွန်တော့်အနေနဲ့ တိုင်းဒေသကြီးဦးစီးမှူးကို ပြန်ပြီးပြောပါမယ်။ မြို့နယ်ဆရာဝန်နဲ့ တိုင်ပင်ပါ။ အဲဒီမှာရှိတဲ့ သားဖွားဆရာမပါ အကုန်လုံးတိုင်ပင်ပါ။ တကယ်ပဲလိုမယ်ဆိုရင် ကျွန်တော့်အနေနဲ့ မပေးဖို့ အကြောင်းမရှိပါဘူး။ နောက်ဆုံးတစ်ခုကတော့ အခုနကပြောတဲ့ ဥသျှစ်ပင်ကျေးရွာကတော့ နဂိုကတည်းက ကျေးလက်ကျန်းမာရေးဌာနခွဲရှိပြီးတဲ့အတွက် ကျွန်တော်တို့ဘာမှအသစ်လည်း ထပ်ပေးစရာမလိုပါဘူး။ ဒီမှာရှိတဲ့ အကယ်၍ Vacancy တွေဘာတွေရှိရင်တော့ ခန့်ပေးမှာပါ။ သားဖွားဆရာမလည်း အခု ၁၂၀၀ တော့ ဇွန်လကုန်မှာ ခန့်မှာဖြစ်တဲ့အတွက် ဒါတွေကို ကျွန်တော်တို့ပို့ပေးမည်ဖြစ်ကြောင်း လေးစားစွာ ဖြေကြားအပ်ပါတယ်ခင်ဗျာ။ ကျေးဇူးတင်ပါ တယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ဒီနေ့အတွက် မေးခွန်းများ မေးမြန်း ဖြေကြားခြင်း အစီအစဉ်ပြီးပါပြီ။</speech>
</Q-A>
</section>
<section value="Bill">
<bill>
<title>ကျန်းမာရေးနှင့်အားကစားဝန်ကြီးဌာနကကူးစက်ရောဂါကာကွယ်နှိမ်နင်းရေးဥပဒေကြမ်းကို တင်သွင်းခြင်း</title>
<speech type="speaker">အစီအစဉ် (၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၈၅ နည်းဥပဒေခွဲ(က) အရ ကျန်းမာရေးနှင့် အားကစားဝန်ကြီးဌာနက ကူးစက်ရောဂါကာကွယ်နှိမ်နင်းရေးဥပဒေကြမ်းကို တင်သွင်းရန်ဖြစ်ပါတယ်။ ဥပဒေကြမ်း တင်သွင်းဖို့ ကျန်းမာရေးနှင့်အားကစားဝန်ကြီးဌာနအား ဖိတ်ခေါ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ ကူးစက်ရောဂါနှိမ်နင်းရေးဥပဒေ(မူကြမ်း)ကို တင်သွင်းမှာဖြစ်ပါတယ်။ အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာ အပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်ပါတယ်။ ကျွန်တော်ကတော့ ကျန်းမာရေးနှင့်အားကစားဝန်ကြီးဌာနမှ ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ ကျွန်တော့်အနေနဲ့ ကူးစက်ရောဂါနှိမ်နင်းရေးဥပဒေ(မူကြမ်း)ကို ပြည်သူ့လွှတ်တော်သို့ တင်သွင်းမည် ဖြစ်ပါတယ်။ ကူးစက်ရောဂါများကာကွယ်နှိမ်နင်းရေးဥပဒေကို ၁၉၉၅ ခုနှစ်၊ မတ်လ ၂၀ ရက်နေ့တွင် နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ်(၁/၉၅)ဖြင့် ပြဋ္ဌာန်းခဲ့ပြီး ပြင်ဆင်သည့် ဥပဒေအား ၂၀၁၁ ခုနှစ်၊ ဇန်နဝါရီလ ၂ရ ရက်နေ့တွင် နိုင်ငံတော်အေးချမ်းသာယာရေးနှင့် ဖွံ့ဖြိုးရေး ကောင်စီဥပဒေအမှတ်(၁၆/၂၀၁၁) ဖြင့်ပြဋ္ဌာန်းခဲ့ပါတယ်။ အဆိုပါဥပဒေကို ကမ္ဘာပေါ်တွင် အသစ် ဖြစ်ပွားလာသော ကူးစက်ရောဂါများနှင့် ပတ်သက်၍ (က) မြန်မာနိုင်ငံတွင်းသို့ ရောဂါကူးစက် ဝင်ရောက်မှုမရှိစေရန်၊ (ခ) ကူးစက်ဝင်ရောက်ခဲ့ပါက ပျံ့နှံ့မှုမရှိစေရေး၊ (ဂ) ရောဂါထိန်းချုပ်ခြင်း လုပ်ငန်းများ ရောက်စွာဆောင်ရွက်နိုင်ရန်နှင့် (ဃ) ပြောင်းလဲလာသော အခြေအနေ များနှင့်အညီ ခေတ်နှင့်လျော်ညီသော ဥပဒေတစ်ရပ်ဖြစ်ပေါ်လာစေရန်အတွက် ကူးစက်ရောဂါများ ကာကွယ်နှိမ်နင်းရေးဥပဒေကို ရုပ်သိမ်း၍ အသစ်ပြင်ဆင်ရေးဆွဲရန် လိုအပ်ပါသဖြင့် ကမ္ဘာ့ ကျန်းမာရေးအဖွဲ့၏ အပြည်ပြည်ဆိုင်ရာ ကျန်းမာရေးပြဋ္ဌာန်းချက် ၂၀၀၅ (International Health Regulation 2005) အပါအဝင်ခေတ်နှင့်လျော်ညီသောလိုအပ်ချက်များကို ထပ်မံဖြည့်စွက်၍ အသစ်ပြန်လည်ရေးဆွဲခဲ့ပြီး ပြည်သူ့လွှတ်တော်နှင့်အမျိုးသားလွှတ်တော်တို့မှ ကိုယ်စားလှယ်များ ပြည်ထောင်စုရှေ့နေချုပ်ရုံးအပါအဝင် နှီးနွယ်ဝန်ကြီးဌာနများနှင့် အဖွဲ့အစည်းအသီးသီးမှ တာဝန်ရှိ ပုဂ္ဂိုလ်များ၊ ပြည်သူ့ကျန်းမာရေးဦးစီးဌာန၊ ဗဟိုကူးစက်ရောဂါတိုက်ဖျက်ရေးဌာနခွဲနှင့် အခြားဌာနခွဲ အသီးသီးမှ တာဝန်ရှိသူများအား ဖိတ်ကြား၍ ညှိနှိုင်းအစည်းအဝေးများ ကျင်းပဆွေးနွေးလုပ်ခဲ့ပြီး အကြံဉာဏ်များရယူ၍ ကူးစက်ရောဂါကာကွယ်နှိမ်နင်းရေးဥပဒေ(မူကြမ်း)အား အသစ်ပြင်ဆင် ရေးဆွဲဆောင်ရွက်ခဲ့ပါတယ်။ ကူးစက်ရောဂါဖြစ်ပွားပျံ့နှံ့မှုနှင့် ကူးစက်ရောဂါကပ်အသွင်ဖြစ်ပွားမှုကို ကာကွယ်နှိမ်နင်းရန် ကူးစက်ရောဂါနှင့် ကူးစက်မြန်ရောဂါများ ဖြစ်ပွားလာပါက လိုအပ်သော (၁)စုံစမ်းစစ်ဆေးခြင်း၊ (၂) စောင့်ကြပ်ကြည့်ရှုစစ်ဆေးခြင်း၊ (၃) တုံ့ပြန်ဆောင်ရွက်ခြင်း၊ (၄) ရောဂါ ကာကွယ်နှိမ်နင်းထိန်းချုပ်ခြင်းလုပ်ငန်း ကျွန်တော်တို့ ကျွမ်းကျင်မှုပိုင်းဆိုင်ရာ Terms အနေနဲ့တော့ Epidemiological Investigationi Efficient Surveillance. Effective response and Quick Containment ကို ထိရောက်စွာဆောင်ရွက်နိုင်ရန်နှင့် ကမ္ဘာ့ကျန်းမာရေးအဖွဲ့က ထုတ်ပြန်ထား voor salgsbaraçampoy:6967lgos:quos (International Health Regulation 2005) စည်းမျဉ်းများနှင့်အညီ ကူးစက်ရောဂါကာကွယ်ထိန်းချုပ်ရေးလုပ်ငန်းများကို ထိရောက်စွာ ဆောင်ရွက်နိုင်ရန် ရည်ရွယ်ပြီး ဤကူးစက်ရောဂါကာကွယ်နှိမ်နင်းရေးဥပဒေ(မူကြမ်း)အား အခန်း ၁၁ ခန်း၊ ပုဒ်မ ၅၁ ခုဖြင့် ရေးဆွဲထားပါတယ်။ အဆိုပါဥပဒေကြမ်းအား ပြည်ထောင်စုရှေ့နေချုပ်ရုံး နှင့်နိုင်ငံတော်သမ္မတရုံး ဥပဒေအကြံပေးအဖွဲ့တို့၏ သဘောထားမှတ်ချက်နှင့်အညီ ပြုစုပြီး ပြည်ထောင်စုအစိုးရအဖွဲ့၏ အတည်ပြုချက်ရယူကာ ပြည်ထောင်စုလွှတ်တော်ရုံးသို့ပေးပို့ခဲ့ပါတယ်။ ကျန်းမာရေးနှင့်အားကစားဝန်ကြီးဌာနမှ ဥပဒေ(မူကြမ်း)အား ပြုစုပြီးလုပ်ထုံးလုပ်နည်းနှင့် အညီ အဆင့်ဆင့်တင်ပြခဲ့ရာ ပြည်သူ့လွှတ်တော်ဥပဒေကြမ်းကော်မတီမှ ၁၂-၅-၂၀၂၀ ရက်နေ့မှာ ခေါ်ယူဆွေးနွေးညှိနှိုင်းပြီး ပြင်ဆင်ခဲ့ပါတယ်။ ဤဥပဒေပေါ်ပေါက်လာပါက (၁) ကူးစက်ရောဂါ ဖြစ်ပွားပျံ့နှံ့မှုနှင့် ကူးစက်ရောဂါကပ်အသွင်ဖြစ်ပွားမှုကို လျင်မြန်စွာထိန်းချုပ်ဆောင်ရွက်နိုင်ခြင်း၊ (၂) ကူးစက်ရောဂါနှင့် ကူးစက်မြန်ရောဂါများ ဖြစ်ပွားလာပါက လိုအပ်သောစုံစမ်းစစ်ဆေးခြင်း၊ စောင့်ကြပ်ကြည့်ရှုစစ်ဆေးခြင်း၊ တုံ့ပြန်ဆောင်ရွက်ခြင်းနှင့် ရောဂါထိန်းချုပ်လုပ်ငန်းများ ဆောင်ရွက် ရာတွင် အဆင်ပြေချောမွေ့ခြင်းနှင့် စီမံဆောင်ရွက်ခြင်း၊ (၃) အပြည်ပြည်ဆိုင်ရာ ပြည်သူ့ my$:6969:32697:60T 33c9336$ (Public Health Emergencies of International Concern - PHEIC) ဖြစ်ပွားလာပါက နိုင်ငံတကာအဖွဲ့အစည်းများ၊ သက်ဆိုင်ရာဌာနအဖွဲ့အစည်းများနှင့် ပေါင်းစပ်ညှိနှိုင်းရာတွင် ပိုမိုထိရောက်နိုင်ခြင်းတို့ကြောင့် ပြည်သူလူထု၏ ကျန်းမာရေးအဆင့်အတန်း လည်း ပိုမိုမြင့်မားလာ ကာကူးစက်ရောဂါဖြစ်ပွားမှုများ ကျဆင်းသွားနိုင်မည်ဖြစ်ပါသည်။ သို့ဖြစ်ပါ၍ ကူးစက်ရောဂါကာကွယ်နှိမ်နင်းရေးဥပဒေ(မူကြမ်း)အား ပြည်သူ့လွှတ်တော်မှ လက်ခံဆွေးနွေး ပေးနိုင်ပါရန် လေးစားစွာ တင်ပြအပ်ပါသည်။ အားလုံးကို ကျေးဇူးတင်ပါတယ်ခင်ဗျား။</speech>
<title>ကူးစက်ရောဂါကာကွယ်နှိမ်နင်းရေးဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း</title>
<speech type="speaker">အစီအစဉ် (၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၅ နည်းဥပဒေခွဲ(ခ) အရ ကူးစက်ရောဂါ ကာကွယ်နှိမ်နင်းရေးဥပဒေကြမ်းနှင့် စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီရဲ့ စိစစ် တွေ့ရှိမှုအစီရင်ခံစာကို ဖတ်ကြားရှင်းလင်းရန်ဖြစ်ပါတယ်။</speech>
<speech><mp id="481">ဒေါက်တာဝေဖြိုးအောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ အားလုံး မင်္ဂလာပါ။ ကျွန်တော်ကတော့ သာကေတမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဝေဖြိုးအောင် ဖြစ်ပါတယ်။ ဥပဒေကြမ်းကော်မတီအဖွဲ့ဝင်ဖြစ်ပါတယ်။ ကော်မတီရဲ့ တာဝန်ပေးချက်အရ လေ့လာတွေ့ရှိချက်အစီရင်ခံစာကို ဖတ်ကြားတင်သွင်းသွားမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ-ဥပဒေကြမ်း/၂၀၂၀-၅၆ ရက်စွဲ ၊ ၂၀၂၀ ပြည့် နှစ်၊ မေလ ၁၅ ရက် ပြည်သူ့လွှတ်တော် အကြောင်းအရာ။ ကူးစက်ရောဂါ ကာကွယ်နှိမ်နင်းရေးဥပဒေကြမ်းနှင့်စပ်လျဉ်း၍ ပြည်သူ့ လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာ တင်ပြခြင်း ရည် ညွှန်း ချက်။ ပြည်ထောင်စုလွှတ်တော်ရုံး၏ ၁၀-၂-၂၀၂၀ ရက်စွဲပါစာအမှတ်၊ ၆/၁၂/ ၁၀(၃၇)/ပထစ-၂၀၂၀ ၁။ ပြည်ထောင်စုအစိုးရအဖွဲ့ရုံးကပေးပို့သော ကူးစက်ရောဂါကာကွယ်နှိမ်နင်းရေးဥပဒေကြမ်းကို ပြည်ထောင်စုလွှတ်တော်ရုံးမှ ပြည်ထောင်စုလွှတ်တော်ဆိုင်ရာနည်းဥပဒေ ၈၀ နည်းဥပဒေခွဲ(က) အရ ပြည်သူ့လွှတ်တော်တွင်ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ကျန်းမာရေးနှင့်အားကစားဝန်ကြီးဌာနသည် ကူးစက်ရောဂါကာကွယ်နှိမ်နင်းရေးဥပဒေကြမ်း ကို အောက်ဖော်ပြပါရည်ရွယ်ချက်များအပေါ်အခြေခံ၍ ရေးဆွဲလာခြင်းဖြစ်ကြောင်း လေ့လာတွေ့ရှိရ ပါတယ်။ (က) ကူးစက်ရောဂါဖြစ်ပွားပျံ့နှံ့မှုနှင့် ကူးစက်ရောဂါကပ်အသွင်ဖြစ်ပွားမှုများကို ကာကွယ် နှိမ်နင်းနိုင်ရန်၊ (ခ) ကူးစက်ရောဂါနှင့် ကူးစက်မြန်ရောဂါများဖြစ်ပွားလာပါက လိုအပ်သောစုံစမ်း စစ်ဆေးခြင်း၊ စောင့်ကြပ်ကြည့်ရှုစစ်ဆေးခြင်းနှင့် တုံ့ပြန်ဆောင်ရွက်ခြင်း၊ ရောဂါ ထိန်းချုပ်ခြင်းလုပ်ငန်းများကို ထိရောက်စွာဆောင်ရွက်နိုင်ရန်၊ (ဂ) ကမ္ဘာ့ကျန်းမာရေးအဖွဲ့က ထုတ်ပြန်ထားသည့် အပြည်ပြည်ဆိုင်ရာကျန်းမာရေး စည်းမျဉ်းများနှင့်အညီ ကူးစက်ရောဂါ ကာကွယ်ထိန်းချုပ်ရေးလုပ်ငန်းများကို ထိရောက်စွာ ဆောင်ရွက်နိုင်ရန်၊ ၃။ ပြည်သူ့လွှတ်တော် ဥပဒေကြမ်းကော်မတီသည် ကူးစက်ရောဂါကာကွယ်နှိမ်နင်းရေး ဥပဒေကြမ်းနှင့်စပ်လျဉ်း၍ ၁၂-၅-၂၀၂၀ ရက်(အင်္ဂါနေ့)တွင် ပြည်သူ့လွှတ်တော် နိုင်ငံသား များ၏ မူလအခွင့်အရေးဆိုင်ရာကော်မတီ၊ ကျန်းမာရေးနှင့်အားကစားဖွံ့ဖြိုးတိုးတက်ရေး ကော်မတီ၊ ကျန်းမာရေးနှင့် အားကစားဝန်ကြီးဌာနနှင့် ပြည်ထောင်စုရှေ့နေ့ချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးကျင်းပပြုလုပ်ခဲ့ပြီး ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာခဲ့ရာ တွေ့ရှိချက်နှင့် ပြင်ဆင်ရန်တင်ပြချက်များကိုလည်း ပြည်သူ့လွှတ်တော် ကိုယ်စားလှယ် များထံ ဖြန့်ဝေထားပြီးဖြစ်ပါတယ်။ သို့ဖြစ်ပါ၍ ကူးစက်ရောဂါကာကွယ်နှိမ်နင်းရေးဥပဒေကြမ်းကို လွှတ်တော်က အတည်ပြုပေး နိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါတယ်။ ဥပဒေကြမ်းကော်မတီ။ အားလုံးကို ကျေးဇူးတင်ပါတယ်။ အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။ ပြည်ထောင်စုသမ္မတမြန်မာနိုင်ငံတော် စာအမှတ်၊ ၀၅/ပသ-ဥပဒေကြမ်း/၂၀၂၀-၅၆ ရက်စွဲ ၊ ၂၀၂၀ ပြည့် နှစ်၊ မေလ ၁၅ ရက် စာအမှတ်၊ဝ၅/ပသ-ဥပဒေ ကြမ်း/၂၀၂၀-၅၆ ရက်စွဲ ၂၀၂၀ ပြည့်နှစ်၊ မေလ ၁၅ ရက် ပြည်သူ့လွှတ်တော် အကြောင်းအရာ။ ကူးစက်ရောဂါ ကာကွယ်နှိမ်နင်းရေးဥပဒေကြမ်းနှင့်စပ်လျဉ်း၍ ပြည်သူ့ တင်ပြခြင်း ရည် ညွှန်း ချက်။ တင်ပြခြင်း ရည် ညွှန်း ချက်။ ပြည်ထောင်စုလွှတ်တော်ရုံး၏ ၁၀-၂-၂၀၂၀ ရက်စွဲပါ စာအမှတ်၊ ၆/ ၁၂/ ၁၀ (၃၇)/ပထစ - ၂၀၂၀ ၁။ ပြည်ထောင်စုအစိုးရအဖွဲ့ရုံးကပေးပို့သော ကူးစက်ရောဂါ ကာကွယ်နှိမ်နင်းရေး ဥပဒေကြမ်း ကို ပြည်ထောင်စုလွှတ်တော်ရုံးမှ ပြည်ထောင်စုလွှတ်တော်ဆိုင်ရာ နည်းဥပဒေ ၈၀၊ နည်းဥပဒေခွဲ (က) အရ ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့ ကျန်းမာရေးနှင့် အားကစားဝန်ကြီးဌာနသည် ကူးစက်ရောဂါ ကာကွယ်နှိမ်နင်းရေး ဥပဒေကြမ်းကို အောက်ဖော်ပြပါရည်ရွယ်ချက်များအပေါ် အခြေခံ၍ ရေးဆွဲလာခြင်းဖြစ်ကြောင်း လေ့လာ တွေ့ရှိရပါသည် (က) ကူးစက်ရောဂါ ဖြစ်ပွားပျံ့နှံ့မှုနှင့် ကူးစက်ရောဂါကပ်အသွင် ဖြစ်ပွားမှုများကိုကာကွယ်နှိမ်နင်းနိုင်ရန်၊ (ခ) ကူးစက်ရောဂါနှင့် ကူးစက်မြန်ရောဂါများ ဖြစ်ပွားလာပါက လိုအပ်သော စုံစမ်း စစ်ဆေးခြင်း၊စောင့်ကြပ်ကြည့်ရှုစစ်ဆေးခြင်းနှင့် တုံ့ပြန်ဆောင်ရွက်ခြင်း၊ ရောဂါ ထိန်းချုပ်ခြင်း လုပ်ငန်းများကို ထိရောက်စွာ ဆောင်ရွက်နိုင်ရန်၊ (ဂ) ကမ္ဘာ့ကျန်းမာရေးအဖွဲ့က ထုတ်ပြန်ထားသည့် အပြည်ပြည်ဆိုင်ရာ ကျန်းမာရေး စည်းမျဉ်းများနှင့်အညီ ကူးစက်ရောဂါ ကွယ်ထိန်းချုပ်ရေးလုပ်ငန်းများကိုထိရောက်စွာ ဆောင်ရွက်နိုင်ရန်။ ။၃။ ပြည်သူ့လွှတ်တော် ဥပဒေကြမ်းကော်မတီသည် ကူးစက်ရောဂါ ကာကွယ်နှိမ်နင်းရေး ဥပဒေကြမ်းနှင့်စပ်လျဉ်း၍ ၁၂-၅-၂၀၂၀ ရက် အင်္ဂါနေ့တွင် ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာ ကော်မတီ၊ ကျန်းမာရေးနှင့် အားကစားဖွံ့ဖြိုးတိုးတက်ရေးကော်မတီ၊ ကျန်းမာရေးနှင့် အားကစားဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ နှင့်အတူ ညှိနှိုင်းအစည်းအဝေး ကျင်းပပြုလုပ်ခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာခဲ့ရာ တွေ့ရှိချက်နှင့် ပြင်ဆင်ရန် တင်ပြချက်များမှာ အောက်ပါအတိုင်းဖြစ်ပါသည်(က) ကူးစက်ရောဂါ ကာကွယ်နှိမ်နင်းရေးဥပဒေကြမ်းတွင် အခန်း(၁၁)ခန်းနှင့် အပိုဒ်ပေါင်း ၅၁ ပိုဒ် ပါရှိပါသည်။ ။(ခ) ဥပဒေခေါင်းစီးရှိ ၁၃၈၁ ခုနှစ်ဆိုသည့် စကားရပ်ကို ၁၃၈၂ ခုနှစ် ဟု ပြင်ဆင်ပါသည်။ (ဂ) အခန်း(၁) အပိုဒ် ၂ အပိုဒ်ခွဲ(ခ)ရှိ အရှေ့ အလယ်ပိုင်း အသက်ရှူလမ်းကြောင်း ရောဂါ (MERS-Cov) ဆိုသည့် စကားရပ်နောက်တွင် လတ်တလော အသက်ရှူ လမ်းကြောင်းဆိုင်ရာရောဂါ (COVID-19) ဆိုသည့်စကားရပ်ကို ဖြည့်စွက်ပါသည်။ (ဃ) အပိုဒ် ၂ အပိုဒ်ခွဲ(ဂ)ရှိ ကူးစက်ရောဂါ ဖြစ်ပွားကြောင်းဆိုသည့် စကားရပ်ကို ကူးစက်ရောဂါ သို့မဟုတ် ကူးစက်မြန်ရောဂါဖြစ်ပွားကြောင်းဟု ပြင်ဆင်ပါ သည်။ (င) အပိုဒ် ၂ အပိုဒ်ခွဲ(ဃ) ကို အောက်ပါအတိုင်း ပြင်ဆင်ပါသည်(ဃ) အညစ်အကြေးဆိုသည်မှာ အမှိုက်သရိုက်၊ စားကြွင်းစားကျန်၊ ရေပုပ်၊ ရေသိုး၊ တိရစ္ဆာန် အသေကောင်ဖြစ်စေ၊ ဆေးရုံ၊ ဆေးခန်း၊ ဓာတ်ခွဲခန်း၊ စက်ရုံနှင့် အလုပ်ရုံများမှ စွန့်ထုတ်သည့် အမှုန်၊ အခိုးအငွေ့၊ အရည်၊ ဇီဝပစ္စည်း၊ ဓာတုပစ္စည်းနှင့် ရေဒီယို သတ္တိကြွပစ္စည်းများဖြစ်စေ၊ လူနှင့် တိရစ္ဆာန်တို့မှ ထွက်ရှိသော သွေး၊ သလိပ်၊ ပြည်၊ တံတွေး၊ ဆီး၊ မစင်၊ ခန္ဓာကိုယ်မှ ထွက်ရှိသော အရည်နှင့် ခန္ဓာကိုယ်အစိတ်အပိုင်း တို့ကို ဖြစ်စေ ဆိုသည်။ (စ) အပိုဒ် ၂ အပိုဒ်ခွဲ(င)ရှိ လူတို့အသင့်စားသုံးနိုင်သောဆိုသည့် စကားရပ်ကို လူတို့စားသုံးနိုင်သောဟု ပြင်ဆင်ပါသည်။ (ဆ) အပိုဒ် ၂ အပိုဒ်ခွဲ(ဈ)ရှိ လိုအပ်ပါက သေဆုံးသူအား ရင်ခွဲစစ်ဆေးခြင်း၊ အသွား အလာ တားမြစ်ပိတ်ပင်ခြင်း၊ ကန့်သတ်ခြင်းတို့ အပါအဝင်ဆိုသည့်စကားရပ် ကို အသွားအလာတားမြစ်ပိတ်ပင်ခြင်း၊ ကန့်သတ်ခြင်း၊ လိုအပ်ပါက သေဆုံးသူအား ရင်ခွဲစစ်ဆေးခြင်းတို့ အပါအဝင်ဟု ပြင်ဆင်ပါသည်။ (ဇ) အပိုဒ် ၂ အပိုဒ်ခွဲ(ဋ)ရှိ ကူးစက်ရောဂါဖြစ်ပွားသူ သို့မဟုတ် သံသယလူနာ သို့မဟုတ် ကူးစက်ရောဂါဖြစ်ပွားသူ တစ်ဦးဦးနှင့် ထိတွေ့ခဲ့သူ သို့မဟုတ် ကူးစက်ရောဂါဖြစ်ပွားသူနှင့် အနီးကပ်နေထိုင်ခဲ့သူ ဆိုသည့် စကားရပ်ကို ကူးစက်ရောဂါရှိသူ၊ သံသယလူနာ၊ ကူးစက်ရောဂါရှိသူ တစ်ဦးဦးနှင့် ထိတွေ့ခဲ့ သူ၊ ကူးစက်ရောဂါရှိသူနှင့် အနီးကပ်နေထိုင်ခဲ့သူ၊ ကူးစက်မြန်ရောဂါဖြစ်ပွား နေသည့်ဒေသမှ လာရောက်သူများ ဟု ပြင်ဆင်ပါသည်။ (ဈ) အပိုဒ် ၂ အပိုဒ်ခွဲ(ပ)ရှိ အပြည်ပြည်ဆိုင်ရာ ပြည်သူ့ကျန်းမာရေး အရေးပေါ် အခြေအနေဆိုင်ရာ ဗဟိုကော်မတီဆိုသည့်စကားရပ်ကို ပြည်သူ့ကျန်းမာရေး အရေးပေါ်အခြေအနေဆိုင်ရာ ဗဟိုကော်မတီ ဟုပြင်ဆင်၍ ယင်းဥပဒေကြမ်းရှိ အပြည်ပြည်ဆိုင်ရာ ပြည်သူ့ကျန်းမာရေး အရေးပေါ်အခြေအနေဆိုင်ရာ ဗဟို ကော်မတီ ဆိုသည့်စကားရပ်ကို ပြည်သူ့ကျန်းမာရေး အရေးပေါ်အခြေအနေ ဆိုင်ရာ ဗဟိုကော်မတီ ဟု အသီးသီး ပြင်ဆင်ပါသည်။ (ည) အပိုဒ် ၂ အပိုဒ်ခွဲ(ဗ)ရှိ တုံ့ပြန်ဆောင်ရွက်ခြင်း လုပ်ငန်းများ ဆောင်ရွက်ရန် အတွက် ဆိုသည့်စကားရပ်ကို တုံ့ပြန်ဆောင်ရွက်ခြင်း လုပ်ငန်းများ ဆောင် ရွက်ရန် ဟု ပြင်ဆင်ပါသည်။ အခန်း (၃) အပိုဒ် ၄ အပိုဒ်ခွဲ(က) အပိုဒ်ခွဲငယ်(၂)အဖြစ် အောက်ပါအတိုင်း အသစ်ဖြည့်စွက်ပါသည်၄။ (က)(၂) ဒုတိယဝန်ကြီး ဒုတိယ ဥက္ကဋ္ဌ ကျန်းမာရေးနှင့်အားကစားဝန်ကြီးဌာန အပိုဒ် ၄ အပိုဒ်ခွဲ (က) အပိုဒ်ခွဲငယ် (၁၅)၊ (၁၆) နှင့် (၁၇)တို့ကို အောက်ပါအတိုင်း အသစ်ဖြည့်စွက်ပါသည်၄။ (က)(၁၅) ညွှန်ကြားရေးမှူးချုပ် အဖွဲ့ဝင် ကုန်လမ်းပို့ဆောင်ရေးညွှန်ကြားမှုဦးစီးဌာန ပို့ဆောင်ရေးနှင့် ဆက်သွယ်ရေးဝန်ကြီးဌာန (၁၆) ညွှန်ကြားရေးမှူးချုပ် ၊ အဖွဲ့ဝင် နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုး တိုးတက်ရေးဦးစီးဌာန နယ်စပ်ရေးရာဝန်ကြီးဌာန (၁၇) အမြဲတမ်းအတွင်းဝန် အတွင်းရေးမှူး ကျန်းမာရေးနှင့်အားကစားဝန်ကြီးဌာန အပိုဒ် ၄ အပိုဒ်ခွဲ(က) အပိုဒ်ခွဲငယ်(၁၄) ကို အပိုဒ်ခွဲငယ်(၁၈)အဖြစ် အောက်ပါ အတိုင်း ပြင်ဆင်ပါသည်၄။ (က)(၁၈) ညွှန်ကြားရေးမှူးချုပ် တွဲဖက် အတွင်း ပြည်သူ့ကျန်းမာရေးဦးစီးဌာန ရေးမှူး ကျန်းမာရေးနှင့် အားကစားဝန်ကြီးဌာန (၂) အပိုဒ် ၄ အပိုဒ်ခွဲ(ခ)ကို ပုဒ်မခွဲ(က)အရ ဖွဲ့စည်းသော ဗဟိုကော်မတီကို လိုအပ်ပါက ပြင်ပကျွမ်းကျင်သူပညာရှင်များ ပါဝင်၍ ဖြည့်စွက်ပြင်ဆင်ဖွဲ့စည်း နိုင်သည် ဟု ပြင်ဆင်ပါသည်။ ။(ဏ) အပိုဒ် ၅ အပိုဒ်ခွဲ(ဂ)ကို အောက်ပါအတိုင်း ပြင်ဆင်ပါသည်(ဂ) ပြည်သူ့ကျန်းမာရေး အရေးပေါ်အခြေအနေဖြစ်ပွားပါက နိုင်ငံတကာ အဖွဲ့အစည်းများ၊ သက်ဆိုင်ရာ အစိုးရဌာန၊ အစိုးရအဖွဲ့အစည်းများ၊ အစိုးရမဟုတ်သော အဖွဲ့အစည်းများနှင့် ပေါင်းစပ်ညှိနှိုင်း ဆောင်ရွက် ခြင်း၊ (တ) အခန်း (၄) အပိုဒ် ၆ ခြေဆင်းကို အောက်ပါအတိုင်း ပြင်ဆင်ပါသည် ဦးစီးဌာနသည် ဝန်ကြီးဌာန၏ လမ်းညွှန်မှုဖြင့် ကူးစက်ရောဂါ ဖြစ်ပွား ပျံ့နှံ့ခြင်းမှ ကြိုတင်ကာကွယ်နိုင်ရန် အောက်ပါလုပ်ငန်းများကို သတ်မှတ်ချက် များနှင့်အညီ အကောင်အထည်ဖော် ဆောင်ရွက်ရမည်(ထ) အပိုဒ် ၆ အပိုဒ်ခွဲ(ဆ)ရှိ ဖြစ်ပွားသောကူးစက်ရောဂါမှာဆိုသည့် စကားရပ်ကို ဖြစ်ပွားသောကူးစက်ရောဂါသည်ဟု ပြင်ဆင်ပါသည်။ (ဒ) အပိုဒ် ၆ အပိုဒ်ခွဲ(ဋ)ရှိ သတ်မှတ်ကာလအတွင်း ပါဝင်လုပ်ကိုင်စေခြင်း မပြုရန် ဆောင်ရွက်ခြင်းဆိုသည့် စကားရပ်ကို သတ်မှတ်ကာလအတွင်း ပါဝင်လုပ်ကိုင်စေခြင်း မပြုရန် တားမြစ်ခြင်း ဟု ပြင်ဆင်ပါသည်။ (ဓ) အပိုဒ် ၆ အပိုဒ်ခွဲ(၃)ကို အပိုဒ်ခွဲ(ဌ)အဖြစ် ပြင်ဆင်ပြီး ယင်းအပိုဒ်ခွဲရှိ ကူးစက်ရောဂါ ကာကွယ်နှိမ်နင်းရေးနှင့်ဆိုင်သည့် ဆိုသည့် စကားရပ်ကို ကူးစက်ရောဂါ ကာကွယ်နှိမ်နင်းရေးနှင့်သက်ဆိုင်သည့်ဟု ပြင်ဆင်ပါသည်။ အပိုဒ် ရ ရှိ အိမ်ထောင်ဦးစီး သို့မဟုတ် အိမ်ထောင်စုဝင် သို့မဟုတ် တာဝန်ခံ ပုဂ္ဂိုလ် သို့မဟုတ် လုပ်ငန်းရှင်တို့လိုက်နာရမည့်ကိစ္စရပ်များ ဆိုသည့် စကားရပ် ကို အိမ်ထောင်ဦးစီး၊ အိမ်ထောင်စုဝင်၊ တာဝန်ခံပုဂ္ဂိုလ် သို့မဟုတ် လုပ်ငန်းရှင်တို့ လိုက်နာရမည့်ကိစ္စရပ်များ ဟု ပြင်ဆင်ပါသည်။ (ပ) အခန်း (၅) အပိုဒ် ၈ အပိုဒ်ခွဲ(ဇ)ရှိ ဆိုင်ကို ယာယီပိတ်စေရန်ဖြစ်စေ သက်ဆိုင်ရာနှင့် ညှိနှိုင်း၍ ညွှန်ကြားခြင်း ဆိုသည့် စကားရပ်ကို ဆိုင်ကို ယာယီပိတ်စေရန်ဖြစ်စေ ညွှန်ကြားခြင်း ဟု ပြင်ဆင်ပါသည်။ ။(ဖ) အပိုဒ် ၈ အပိုဒ်ခွဲ(ဋ)ရှိ ကူးစက်ရောဂါဖြစ်ပွားသူ ဆိုသည့် စကားရပ်ကို ကူးစက်ရောဂါရှိသူ ဟု ပြင်ဆင်၍ ယင်းဥပဒေကြမ်းရှိ ကူးစက်ရောဂါ ဖြစ်ပွားသူ ဆိုသည့် စကားရပ်များကို ကူးစက်ရောဂါရှိသူ ဟု အသီးသီး ပြင်ဆင်ပါသည်။ (ဗ) အပိုဒ် ၁၃ ကို အောက်ပါအတိုင်း ပြင်ဆင်ပါသည် သက်ဆိုင်ရာ နယ်မြေဒေသရှိ အစိုးရဌာန၊ အစိုးရအဖွဲ့ အစည်းများ၊ ကျန်းမာရေး စောင့်ရှောက်မှုဆိုင်ရာ လုပ်ငန်းများနှင့်စပ်လျဉ်း၍ ဆောင်ရွက်နေ သည့် မိတ်ဖက်အဖွဲ့အစည်း၊ လူထုအခြေပြုပရဟိတ သို့မဟုတ် ပုဂ္ဂလိက အဖွဲ့ အစည်းများသည် ကျန်းမာရေးအရာရှိ၏ ပုဒ်မ ၈ ပါ လုပ်ငန်းတာဝန်များကို ဆောင်ရွက်ရာတွင် ပူးပေါင်းပါဝင် ကူညီဆောင်ရွက်ရမည်။ (ဘ) အခန်း(၆) အပိုဒ် ၁၄ ခြေဆင်းရှိ အိမ်ထောင်ဦးစီး သို့မဟုတ် အိမ်ထောင်စုဝင် တစ်ဦးဦး ဆိုသည့် စကားရပ်ကို အိမ်ထောင်ဦးစီး ၊ အိမ်ထောင်စုဝင်တစ်ဦးဦး ဟု ပြင်ဆင်ပြီး အပိုဒ်ခွဲ (က) ကို အဆောက်အဦ အတွင်း အပြင် သို့မဟုတ် ခြံတွင်း ခြံပြင် သန့်ရှင်းရေး ဟု ပြင်ဆင်ပါသည်။ အခန်း(၇) အပိုဒ် ၁၅ အပိုဒ်ခွဲ(က)နှင့် အပိုဒ်ခွဲ(ခ)ခြေဆင်းတို့ရှိ အိမ်ထောင်ဦးစီး သို့မဟုတ် အိမ်ထောင်စုဝင်တစ်ဦးဦးဆိုသည့် စကားရပ်ကို အိမ်ထောင်ဦးစီး၊ အိမ်ထောင်စုဝင်တစ်ဦးဦး ဟု ပြင်ဆင်ပါသည်။ (ယ) အပိုဒ် ၁၅ အပိုဒ်ခွဲ(ဂ)ရှိ သတင်းကို ကျန်အဖွဲ့အစည်း နှစ်ရပ်တို့သို့ ဆက်လက် ပေးပို့ရမည်။ ဆိုသည့်စကားရပ်ကို ကျန်အဖွဲ့ အစည်း နှစ်ရပ်သို့ ဆက်လက် သတင်းပေးပို့ရမည်။ ဟု ပြင်ဆင်ပါသည်။ (ရ) အပိုဒ် ၁ရ ကို အောက်ပါအတိုင်း ပြင်ဆင်ပါသည် လုပ်ငန်းရှင် သို့မဟုတ် တာဝန်ခံပုဂ္ဂိုလ်သည် အောက်ပါတို့ကို စီစဉ် ဆောင်ရွက်ရမည် (က) အစားအသောက်မှတစ်ဆင့် ကူးစက်စေနိုင်သော ရောဂါဖြစ်ပွား နေသူ သို့မဟုတ် ယင်းရောဂါပိုးသယ်ဆောင်နေသူတစ်ဦးဦးကို အစားအစာ ချက်ပြုတ်ခြင်း၊ ထုတ်လုပ်ခြင်း၊ ပြင်ဆင်ခြင်း၊ ထုပ်ပိုး ခြင်း၊ သိုလှောင်သိမ်းဆည်းခြင်း၊ ဖြန့်ဖြူးခြင်း၊ သယ်ဆောင်ခြင်း သို့မဟုတ် ရောင်းချခြင်း လုပ်ငန်းများတွင် သတ်မှတ်ကာလ အတွင်း ပါဝင်လုပ်ကိုင်စေခြင်းမပြုရန်၊ (ခ) အစားအသောက်မှတစ်ဆင့် ကူးစက်စေနိုင်သော ရောဂါဖြစ်ပွား နေသူ သို့မဟုတ် ယင်းရောဂါပိုးသယ်ဆောင်နေသူ တစ်ဦးဦးကို ဆေးကုသမှုပေးရန်နှင့် ရောဂါကင်းစင်သည်အထိ ပြန်လည် စစ်ဆေးပေးရန်။ (လ) အပိုဒ် ၁၈ ကို အောက်ပါအတိုင်း ပြင်ဆင်ပါသည်၁၈။ (က) ကူးစက်ရောဂါရှိသူတစ်ဦးဦးသည် မိမိတွင် ကူးစက်ရောဂါရှိမှန်း သိလျက်နှင့် အခြားသူတစ်ဦးဦးကို ရောဂါကူးစက်စေရန် ဆောင် ရွက်ခြင်း မပြုရ။ (ခ) မည်သူမျှ လူတစ်ဦးမှ အခြားသူတစ်ဦးဦးကို ရောဂါကူးစက် ဖြစ်ပွားစေရန် ဆောင်ရွက်ခြင်း မပြုရ။ အခန်း (၈) အပိုဒ် ၁၉ ခြေဆင်းရှိ အမိန့်ကို သက်ဆိုင်ရာ အစိုးရဌာန၊ အစိုးရ အဖွဲ့ အစည်းများနှင့် ညှိနှိုင်း၍ထုတ်ပြန်နိုင်သည်- ဆိုသည့်စကားရပ်ကို အမိန့် ကို ထုတ်ပြန်နိုင်ရေးအတွက် သက်ဆိုင်ရာ အစိုးရဌာန၊ အစိုးရအဖွဲ့ အစည်းများ နှင့် ညှိနှိုင်းဆောင်ရွက်ရမည်- ဟု ပြင်ဆင်ပါသည်။ (သ) အပိုဒ် ၁၉ အပိုဒ်ခွဲ(ဃ)ရှိ ပြည်ပမှ ရောက်ရှိလာသူများအနက်မှဖြစ်စေဆိုသည့် စကားရပ်ကို ပြည်ပမှ ဖြစ်စေ ဟု ပြင်ဆင်ပါသည်။ (ဟ) အခန်း(၉) အပိုဒ် ၂၂ အပိုဒ်ခွဲ(က) အပိုဒ်ခွဲငယ်(၂)ကို အောက်ပါအတိုင်း ပြင်ဆင်ပါသည် ၂၂။ (က) (၂) ခရီးသည်၏ ကာကွယ်ဆေးထိုးနှံထားရှိမှုမှတ်တမ်း တောင်းယူ စစ်ဆေးခြင်းနှင့် ကာကွယ်ဆေးတိုက်ကျွေးခြင်း၊ ကာကွယ်ဆေး ထိုးနှံခြင်းလုပ်ငန်းများ အပါအဝင် လိုအပ်သော ကျန်းမာရေး စောင့်ရှောက်မှု လုပ်ငန်းများကို စီမံဆောင်ရွက်ပေးခြင်း၊ (ဠ) အပိုဒ် ၂၂ အပိုဒ်ခွဲ(က)အပိုဒ်ခွဲငယ်(၄)ကို အောက်ပါအတိုင်း ပြင်ဆင်ပါသည်၂၂။ (က) (၄) ကူးစက်ရောဂါရှိသူ သို့မဟုတ် သံသယလူနာတွေ့ရှိပါက အဆိုပါ လူနာအပါအဝင် လူနာနှင့်ထိတွေ့သူများကို သတ်မှတ်ထားသော နေရာတွင် ထားရှိပြီး အသွားအလာတားမြစ်ပိတ်ပင်၍ စောင့်ကြပ် ကြည့်ရှုခြင်း သို့မဟုတ် သတ်မှတ်ထားသော ဆေးရုံ၊ ဆေးခန်း များတွင် သီးခြားထားရှိ ကုသခြင်းပြုနိုင်ရန် လိုအပ်သလို ဆောင် ရွက်ခြင်း၊ (အ) အပိုဒ် ၂၂ အပိုဒ်ခွဲ(က)အပိုဒ်ခွဲငယ်(၅)ကို အောက်ပါအတိုင်း ပြင်ဆင်ပါသည်၂၂။ (က) (၅) လေယာဉ်၊ ရေယာဉ်၊ မော်တော်ယာဉ်နှင့် အခြားယာဉ်တစ်မျိုး မျိုး၌ ကူးစက်ရောဂါရှိသူ သို့မဟုတ် သံသယလူနာ သို့မဟုတ် ခြင်၊ ယင်၊ ပိုးမွှား၊ ကြွက်နှင့် တိရစ္ဆာန်များပါရှိသည်ဟု သံသယ ရှိပါက အဆိုပါယာဉ်များအားသတ်မှတ်နေရာတွင်သာ ဆိုက်ကပ် ရပ်နားစေခြင်းနှင့် ကုန်တင်၊ ကုန်ချခြင်းများ ပြုလုပ်စေရန် သို့မဟုတ် ဆိုက်ကပ်ခြင်းနှင့် ကုန်တင်၊ ကုန်ချခြင်းများ လုံးဝမပြု လုပ်စေရန် တားမြစ်ခြင်း၊ (-) အဆိုပြု ပြဋ္ဌာန်းချက် အပိုဒ် ၂၂ အပိုဒ်ခွဲ(က) အပိုဒ်ခွဲငယ်(၆)ကို ပယ်ဖျက်ပါသည်။ (-) အပိုဒ် ၂၂ အပိုဒ်ခွဲ(ခ)ရှိ မိမိဆောင်ရွက်မည့် လုပ်ငန်းနှင့်ဆက်စပ်သောဆိုသည့် စကားရပ်ကို မိမိဆောင်ရွက်မည့် လုပ်ငန်းနှင့်သက်ဆိုင်သော ဟု ပြင်ဆင်ပါသည်။ (-) အပိုဒ် ၂၂ အပိုဒ်ခွဲ(ဂ)ရှိ ပုဒ်မ ၂၃(က)ပါ အကြောင်းကြားချက်ကိုရရှိပါ ဆိုသည့် စကားရပ်ကို ပုဒ်မ ၂၃ ပုဒ်မခွဲ(က)ပါ အကြောင်းကြားချက်ကို ရရှိပါက ကျန်းမာရေးအရာရှိသည်ဟု ပြင်ဆင်ပါသည်။ (-) အပိုဒ် ၂၅ ရှိ တာဝန်ယူထားသော အဖွဲ့အစည်းမှဆိုသည့် စကားရပ်ကို ပယ်ဖျက်ပါသည်။ (-) အခန်း (၁၀) အပိုဒ် ၂ရ ကို အောက်ပါအတိုင်း ပြင်ဆင်ပါသည် မည်သည့်အိမ်ထောင်ဦးစီး၊ အိမ်ထောင်စုဝင် သို့မဟုတ် အများပြည်သူ မဆို ပုဒ်မ ရ အရ ထုတ်ပြန်သောအမိန့် သို့မဟုတ် ညွှန်ကြားချက်များကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်သုံးသောင်းမှ အများဆုံး ကျပ်ငါးသောင်းအထိ ငွေဒဏ်ချမှတ်ရ မည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ် တစ်သိန်းမှ အများဆုံး ကျပ်သုံးသိန်းအထိ ငွေဒဏ်ချမှတ် ရမည်။ (-) အပိုဒ် ၂၈ ကို အောက်ပါအတိုင်း ပြင်ဆင်ပါသည် မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ရ အရ ထုတ်ပြန်သော အမိန့် သို့မဟုတ် ညွှန်ကြားချက်များကို လိုက်နာရန် ပျက်ကွက် ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို အနည်းဆုံး ကျပ်တစ်သိန်းမှ အများဆုံး ကျပ်သုံးသိန်းအထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို ထောင်ဒဏ် ၆ လ ချမှတ်ရမည့်အပြင် တစ်ဆယ့် ငါးသိန်းထက်မပိုသော ငွေဒဏ်လည်း ချမှတ်နိုင်သည်။ ” (-) အပိုဒ် ၂၉ ကို အောက်ပါအတိုင်း ပြင်ဆင်ပါသည် မည်သူမဆို ပုဒ်မ ၈ အရ ကျန်းမာရေးအရာရှိ၏ စီမံဆောင်ရွက်ခြင်းကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်ငါးသောင်းမှ အများဆုံး ကျပ်တစ်သိန်းအထိ ငွေဒဏ် ချမှတ် ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို ခြောက်လထက်မပိုသော ထောင်ဒဏ်ချမှတ်ရမည့်အပြင် ကျပ်တစ်ဆယ့်ငါးသိန်း ထက်မပိုသော ငွေဒဏ်လည်း ချမှတ်နိုင်သည်။ ” (-) အပိုဒ် ၃၀ ကို အောက်ပါအတိုင်း ပြင်ဆင်ပါသည် မည်သည့်အိမ်ထောင်ဦးစီး သို့မဟုတ် အိမ်ထောင်စုဝင်မဆို ပုဒ်မ ၁၄ ပါ လုပ်ငန်းများကို ဆောင်ရွက်ရန် ပျက်ကွက်ကြောင်း ပြစ်မှုထင်ရှား စီရင်ခြင်း ခံရလျှင် ထိုသူကို အနည်းဆုံးကျပ်တစ်သောင်းမှအများဆုံး ကျပ်သုံးသောင်း အထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်း ခံရလျှင် ထိုသူကို အနည်းဆုံး ကျပ်ငါးသောင်းမှ အများဆုံး ကျပ်တစ်သိန်း အထိ ငွေဒဏ် ချမှတ်ရမည်။ (-) အပိုဒ် ၃၁ ကို အောက်ပါအတိုင်း ပြင်ဆင်ပါသည် မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ၁၄ ပါ လုပ်ငန်းများကို ဆောင်ရွက်ရန်ပျက်ကွက်ကြောင်း ပြစ်မှုထင်ရှား စီရင်ခြင်း ခံရလျှင် ထိုသူကို အနည်းဆုံး ကျပ်တစ်သိန်းမှ အများဆုံး ကျပ်သုံးသိန်း အထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်ငါးသိန်းမှ အများဆုံး ကျပ်တစ်ဆယ့်ငါးသိန်းအထိ ငွေဒဏ် ချမှတ်ရမည်။ (-) အပိုဒ် ၃၂ ကို အောက်ပါအတိုင်း ပြင်ဆင်ပါသည် မည်သည့်အိမ်ထောင်ဦးစီး သို့မဟုတ် အိမ်ထောင်စုဝင်မဆို ပုဒ်မ ၁၅ ပုဒ်မခွဲ (က)နှင့် (ခ)တို့အရ သတင်းပို့ရန်ပျက်ကွက်ကြောင်း ပြစ်မှုထင်ရှား စီရင်ခြင်းခံရ လျှင် ထိုသူကို အနည်းဆုံး ကျပ်သုံးသောင်းမှ အများဆုံး ကျပ်ငါးသောင်းအထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို အနည်းဆုံး ကျပ်ငါးသောင်းမှ အများဆုံး ကျပ်တစ်သိန်းအထိ ငွေဒဏ် ချမှတ်ရမည်။ (-) အပိုဒ် ၃၃ ကို အပိုဒ် ၃၄ အဖြစ် အောက်ပါအတိုင်း ပြင်ဆင်ပါသည် ပုဒ်မ ၁၅ ပုဒ်မခွဲ(ဂ)အရ သတင်းပို့ရန်မည်သည့်တာဝန်ရှိသူ မဆို သတင်းပို့ရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်သုံးသောင်းမှ အများဆုံး ကျပ်ငါးသောင်းအထိ ငွေဒဏ်ချမှတ် ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို ထက်မပိုသော ငွေဒဏ်လည်း ချမှတ်နိုင်သည်။ (-) အပိုဒ် ၃၄ ကို အပိုဒ် ၃၃ အဖြစ် အောက်ပါအတိုင်း ပြင်ဆင်ပါသည် မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ၁၅ ပုဒ်မခွဲ (က) နှင့် (ခ) တို့အရ သတင်းပို့ရန် ပျက်ကွက်ကြောင်း ပြစ်မှုထင်ရှား စီရင်ခြင်း ခံရလျှင် ထိုသူကို အနည်းဆုံး ကျပ်သုံးသိန်းမှ အများဆုံး ကျပ်ငါးသိန်းအထိ ငွေဒဏ် ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်တစ်ဆယ်သိန်းမှ အများဆုံး ကျပ်သိန်းသုံးဆယ်အထိ ငွေဒဏ်ချမှတ်ရမည်။ (-) အပိုဒ် ၃၅ ကို အောက်ပါအတိုင်း ပြင်ဆင်ပါသည် မည်သည့် ကျန်းမာရေးဝန်ထမ်း သို့မဟုတ် ပုဂ္ဂလိကကျန်းမာရေး ဝန်ထမ်းမဆို ပုဒ်မ ၁၆ အရ သတင်းပို့ရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်ငါးသောင်းမှ အများဆုံး ကျပ် တစ်သိန်းအထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်သုံးသိန်းမှ အများဆုံး ကျပ်ငါးသိန်း အထိ ငွေဒဏ်ချမှတ်ရမည်။ (-) အပိုဒ် ၃၆ ကို အောက်ပါအတိုင်း ပြင်ဆင်ပါသည် မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ၁ရ ပါ ပြဋ္ဌာန်းချက်ကို လိုက်နာရန် ပျက်ကွက်ကြောင်း ပြစ်မှုထင်ရှားစီရင်ခြင်း ခံရလျှင် ထိုသူကို အနည်းဆုံး ကျပ်သုံးသိန်းမှ အများဆုံး ကျပ်ငါးသိန်းအထိ ငွေဒဏ် ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်ခုနစ်သိန်းမှ အများဆုံး ကျပ်တစ်ဆယ့် ငါးသိန်းအထိ ငွေဒဏ် ချမှတ်ရမည်။ (-) အပိုဒ် ၃ရ ကို အောက်ပါအတိုင်း ပြင်ဆင်ပါသည် မည်သည့်ကူးစက်ရောဂါရှိသူမဆို ပုဒ်မ ၁၈ ပုဒ်မခွဲ(က)ပါ ပြဋ္ဌာန်းချက်ကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး တစ်နှစ်မှ အများဆုံး နှစ်နှစ်အထိ ထောင်ဒဏ်ချမှတ်ရမည့်အပြင် ကျပ် တစ်ဆယ့်ငါးသိန်းထက် မပိုသော ငွေဒဏ်လည်း ချမှတ်နိုင်သည်။ (-) အပိုဒ် ၃၈ အဖြစ် အောက်ပါအတိုင်း အသစ်ဖြည့်စွက်ပါသည် မည်သူမဆို ပုဒ်မ ၁၈ ပုဒ်မခွဲ(ခ)ပါ ပြဋ္ဌာန်းချက်ကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး တစ်နှစ်မှ အများဆုံး နှစ်နှစ်အထိ ထောင်ဒဏ် ချမှတ်ရမည့်အပြင် ကျပ် တစ်ဆယ့်ငါးသိန်းထက် မပိုသော ငွေဒဏ်လည်းချမှတ်နိုင်သည်။ (-) အပိုဒ် ၃၈ ကို အပိုဒ် ၃၉ အဖြစ် အောက်ပါအတိုင်း ပြင်ဆင်ပါသည် မည်သူမဆို ပုဒ်မ ၁၉ ပါတားမြစ်ပိတ်ပင်သည့် သို့မဟုတ် ကန့်သတ်သည့် အမိန့်ကို ဖောက်ဖျက်ကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး သုံးလမှ အများဆုံး ခြောက်လအထိ ထောင်ဒဏ်ချမှတ် ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ရ အရ ထုတ်ပြန်သော အမိန့် သို့မဟုတ် ညွှန်ကြားချက်များကို လိုက်နာရန် ပျက်ကွက် မည်သူမဆို ပုဒ်မ ၂၀ ပါ ဝန်ကြီးဌာနက လုပ်ပိုင်ခွင့် အပ်နှင်းခြင်းခံရသော အဖွဲ့အစည်း သို့မဟုတ် ကျန်းမာရေးအရာရှိ၏ တားမြစ်ပိတ်ပင်ခြင်းကို လိုက် နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်ငါးသောင်းမှ အများဆုံး ကျပ်တစ်သိန်းအထိ ငွေဒဏ်ချမှတ်ရမည်။ ထပ်မံ ကျူးလွန်ကြောင်း ပြစ်မှုထင်ရှားစီရင်ခြင်း ခံရလျှင် ထိုသူကို ထောင်ဒဏ် ခြောက်လ ချမှတ်ရမည့်အပြင် ကျပ်ငါးသိန်းထက်မပိုသော ငွေဒဏ်လည်း ချမှတ်နိုင်သည်။ (-) အပိုဒ် ၄၀ ကို အပိုဒ် ၄၁ အဖြစ် အောက်ပါအတိုင်း ပြင်ဆင်ပါသည် မည်သူမဆိုပုဒ်မ ၂၂ ပါ ကျန်းမာရေးအရာရှိ၏ တာဝန်အရ လုပ်ဆောင်မှု တစ်ခုခုကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်သုံးသိန်းမှ အများဆုံး ကျပ်ငါးသိန်းအထိ ငွေဒဏ် ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ခြောက်လမှ အများဆုံးတစ်နှစ်အထိ ထောင်ဒဏ် ချမှတ်ရမည့် အပြင် ကျပ်သိန်းသုံးဆယ်ထက်မပိုသော ငွေဒဏ်လည်း ချမှတ်နိုင်သည်။ (-) အပိုဒ် ၄၁ ကို အပိုဒ် ၄၂ အဖြစ် အောက်ပါအတိုင်း ပြင်ဆင်ပါသည် မည်သည့်ယာဉ်တာဝန်ခံမဆို ပုဒ်မ ၂၃ ပါ ပြဋ္ဌာန်းချက်များကို လိုက်နာရန် ပျက်ကွက်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ကျပ်သိန်းငါးဆယ်မှ အများဆုံး ကျပ်သိန်းတစ်ရာအထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံး ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို ထောင်ဒဏ် ၆ လ ချမှတ်ရမည့်အပြင် သုံးရာ ထက်မပိုသော ငွေဒဏ်လည်း ချမှတ်နိုင်သည်။ (-) အပိုဒ် ၄၂ ကို အပိုဒ် ၄၃ အဖြစ် အောက်ပါအတိုင်း ပြင်ဆင်ပါသည် မည်သည့်ကုန်ပစ္စည်း တင်သွင်းသူ သို့မဟုတ် ကုန်ပစ္စည်းလက်ခံ စစ်ဆေး သူမဆို ပုဒ်မ ၂၄ ပါ ပြဋ္ဌာန်းချက်ကို လိုက်နာရန် ပျက်ကွက်ကြောင်း ပြစ်မှု ထင်ရှားစီရင်ခြင်းခံရလျှင် ထိုသူကို အနည်းဆုံး ကျပ် တစ်ဆယ်သိန်းမှ အများဆုံး ကျပ်သိန်းသုံးဆယ်အထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှု ထင်ရှား စီရင်ခြင်းခံရလျှင် ထိုသူကို အနည်းဆုံး ခြောက်လမှ အများဆုံး တစ်နှစ် အထိ ထောင်ဒဏ်ချမှတ်ရမည့်အပြင် ကျပ်သိန်းတစ်ရာ ထက်မပိုသော ငွေဒဏ် လည်း ချမှတ်နိုင်သည်။ (-) အပိုဒ် ၄၃ ကို အပိုဒ် ၄၄ အဖြစ် အောက်ပါအတိုင်း ပြင်ဆင်ပါသည် မည်သည့်လုပ်ငန်းရှင် သို့မဟုတ် တာဝန်ခံပုဂ္ဂိုလ်မဆို ပုဒ်မ ၂၅ ပါ ပြဋ္ဌာန်းချက်ကိုလိုက်နာရန် ပျက်ကွက်ကြောင်း ပြစ်မှုထင်ရှားစီရင်ခြင်း ခံရလျှင် ထိုသူကို အနည်းဆုံးကျပ်ဆယ်သိန်းမှ အများဆုံး ကျပ်သိန်းသုံးဆယ်အထိ ငွေဒဏ်ချမှတ်ရမည်။ ထပ်မံကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို အနည်းဆုံးခြောက်လမှ အများဆုံး တစ်နှစ်အထိ ထောင်ဒဏ် ချမှတ် ရမည့်အပြင် ကျပ်သိန်းတစ်ရာထက်မပိုသော ငွေဒဏ်လည်း ချမှတ်နိုင်သည်။ (-) အခန်း (၁၁) အပိုဒ် ၄၄ ကို အပိုဒ် ၄၅ အဖြစ် ပြင်ဆင်ပြီး ယင်းအပိုဒ်ရှိ တည်ဆဲ ဥပဒေတစ်ရပ်ရပ်တွင် မည်သို့ပြဋ္ဌာန်းပါရှိစေကာမူ ဆိုသည့် စကားရပ်ကို ပယ်ဖျက်ပါသည်။ (-) အပိုဒ် ၄၆ ကို အပိုဒ် ၄ရ အဖြစ် အောက်ပါအတိုင်း ပြင်ဆင်ပါသည် ဝန်ကြီးဌာနနှင့် ဦးစီးဌာနတို့သည် သတင်းပို့ တိုင်ကြားရမည့် ကူးစက် ရောဂါမဟုတ်သော်လည်း ခုခံအားကျဆင်းမှု ကူးစက်ရောဂါ၊ တီဘီရောဂါ သို့မဟုတ် ဆေးယဉ်ပါးတီဘီရောဂါ၊ အနာကြီးရောဂါ၊ ငှက်ဖျားရောဂါ၊ အသည်း ရောင်အသားဝါရောဂါ အပါအဝင် အခြားကူးစက်ရောဂါများ၏ ကာကွယ် နှိမ်နင်းရေး လုပ်ငန်းများနှင့်စပ်လျဉ်း၍ ကြိုတင်ကာကွယ်ခြင်း၊ စောင့်ကြပ် ကြည့်ရှု စစ်ဆေးခြင်း၊ တုံ့ပြန်ဆောင်ရွက်ခြင်း၊ လိုအပ်သော စုံစမ်းစစ်ဆေးမှု များပြုလုပ်ခြင်းနှင့် သတင်းထုတ်ပြန်ခြင်း လုပ်ငန်းတို့ကို သတ်မှတ်ချက်များ နှင့်အညီ ဆောင်ရွက်နိုင်သည်။ (-) အဆိုပြု ပြဋ္ဌာန်းချက် အပိုဒ် ၄၉ ကို ပယ်ဖျက်ပါသည်။ (-) အပိုဒ် ၅၁ ရှိ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် ၁/၁၉၉၅) ဆိုသည့်စကားရပ်ကို (နိုင်ငံတော်ငြိမ်ဝပ်ပိပြားမှု တည်ဆောက်ရေး အဖွဲ့ ဥပဒေအမှတ် ၁/၉၅)ဟု ပြင်ဆင်ပါသည်။ သို့ဖြစ်ပါ၍ ကူးစက်ရောဂါ ကာကွယ်နှိမ်နင်းရေးဥပဒေကြမ်းကို လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံ တင်ပြအပ်ပါသည်။</speech>
<title>ကျန်းမာရေးနှင့်အားကစားဝန်ကြီးဌာနက တင်သွင်းသည့် ကူးစက်ရောဂါကာကွယ် နှိမ်နင်း ရေး ဥပဒေကြမ်းနှင့် စပ်လျဉ်း၍ ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စား လှယ်များ အမည်စာရင်းတင်သွင်းနိုင်ကြောင်းကြေညာခြင်း</title>
<speech type="speaker">အစီအစဉ် (၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၆၊ ၁၈၈ တို့နှင့်အညီ ဤဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့်ဥပဒေကြမ်း၏အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၂၀-၅-၂၀၂၀ ရက်(ဗုဒ္ဓဟူးနေ့) ညနေ ၄ နာရီနောက်ဆုံး ထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါသည်။</speech>
<speech type="speaker">ကျန်းမာရေးနှင့်အားကစားဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
</bill>
<bill>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော အမျိုးသားစာကြည့်တိုက် ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို လွှတ်တော်သို့ တင်ပြခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ်(၁၁)ဖြစ်ပါတယ်။ လွှတ်တော်ကိုယ်စားလှယ်များ ခင်ဗျာ။ ပြည်သူ့ လွှတ်တော်မှာစတင်ဆွေးနွေးပြီး ပြင်ဆင်ချက်ဖြင့်အတည်ပြုခဲ့တဲ့ အမျိုးသားစာကြည့်တိုက် ဥပဒေကြမ်းကို အမျိုးသားလွှတ်တော်သို့ ပေးပို့ခဲ့ပါတယ်။ ဒီဥပဒေကြမ်းကို အမျိုးသားလွှတ်တော်က ပြင်ဆင်ချက်ဖြင့် အတည်ပြုခဲ့ပြီးပြန်လည်ပေးပို့လာတဲ့အတွက် ဒုတိယအကြိမ် ပြည်သူ့လွှတ်တော် (၁၅)ကြိမ်မြောက် ပုံမှန်အစည်းအဝေး (၁၄)ရက်မြောက်နေ့ ၂၃-၃-၂၀၂၀ ရက်နေ့တွင် ၂၀၁၃ ခုနှစ် ပြည်သူ့လွှတ်တော်ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့ အသိပေး၍ ပြင်ဆင်ချက်မိတ္တူ ကိုလည်း ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ ဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအပေါ် အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိဆွေးနွေးလိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂၅-၃-၂၀၂၀ ရက်နေ့နောက်ဆုံးထားပြီး အမည်စာရင်းတင်သွင်းရန် တောင်းခံခဲ့သော်လည်း ပြင်ဆင်ချက်အဆို တင်သွင်းလာတဲ့ ကိုယ်စားလှယ်တစ်ဦးမျှမရှိပါ။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသား များ၏မူလအခွင့်အရေးဆိုင်ရာကော်မတီ၊ ကျန်းမာရေးနှင့်အာကစားဖွံ့ဖြိုးတိုးတက်ရေးကော်မတီနဲ့ သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက အမျိုးသားလွှတ်တော်၏ ပြင်ဆင်ချက်များအနက် အချက်(၁၁)ချက်ကို သဘောတူသင့်ကြောင်း ထပ်မံပြင်ဆင်ချက်တစ်ချက်ရှိကြောင်းနှင့် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း အတည်ပြုပေးရန် အချက်လေးချက်ရှိကြောင်း တင်ပြလာပါတယ်။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက် သဘောတူသင့်သည့် အချက် (၁၁)ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id="455">ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားပါသော ပြည်သူ့လွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ပြည်ထောင်စုအဖွဲ့အစည်းဝင်များအားလုံး မင်္ဂလာပါလို့ နှုတ်ခွန်းဆက်ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ထန်းတစ်ပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ပြည်သူ့လွှတ်တော်ဥပဒေကြမ်း ကော်မတီဝင် ဦးနေမျိုးထွန်း ဖြစ်ပါတယ်။ ဥပဒေကြမ်းကော်မတီ၏ တာဝန်ပေးချက်အရ ယနေ့ အမျိုးသားစာကြည့်တိုက်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်အပေါ် ပြည်သူ့လွှတ်တော်ဥပဒေကြမ်း၏ စိစစ်တင်ပြချက်အား လွှတ်တော်မှအတည်ပြုပေးနိုင်ပါရန် တင်ပြသွားမှာ ဖြစ်ပါတယ်။ ပြည်ထောင်စုအစိုးရအဖွဲ့ရုံးက ပေးပို့လာသော အမျိုးသား စာကြည့်တိုက်ဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၄)ကြိမ်မြောက် ပုံမှန် အစည်းအဝေး (၁၂)ရက်မြောက်နေ့ဖြစ်တဲ့ ၆-၁၂-၂၀၁၉ ရက်နေ့တွင် ပြင်ဆင်ချက်များဖြင့် အတည်ပြု ခဲ့ပြီးနောက် အမျိုးသားလွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်မှ ၂၄-၂-၂၀၂၀ ရက်နေ့ ကျင်းပသော အမျိုးသားလွှတ်တော်အစည်းအဝေးတွင် ပြင်ဆင်ချက်များဖြင့် သဘောတူပါကြောင်း အတည်ပြုခဲ့ပြီး ပြည်သူ့လွှတ်တော်သို့ ပြန်လည်ပေးပို့လာပါတယ်။ အမျိုးသားလွှတ်တော်၏ ပြင်ဆင်ချက်များကို ဒုတိယအကြိမ် ပြည်သူ့လွှတ်တော်(၁၅)ကြိမ်မြောက် ပုံမှန်အစည်းအဝေး (၁၂)ရက်မြောက်နေ့ဖြစ်တဲ့ ၂၃-၃-၂၀၂၀ ရက်နေ့ (တနင်္လာနေ့)တွင် လွှတ်တော်သို့ အသိပေးတင်ပြ ခဲ့ပြီး ပြင်ဆင်ချက်များအပေါ် အဆိုတင်သွင်းဆွေးနွေးလိုသည့် လွှတ်တော်ကိုယ်စားလှယ်များ ၂၅ ၃-၂၀၂၀ ရက်(ဗုဒ္ဓဟူးနေ့)နောက်ဆုံးထား၍ အမည်စာရင်းတင်သွင်းနိုင်ကြောင်း ကြေငြာခဲ့ သော်လည်း ဆွေးနွေးရန်နှင့်ပြင်ဆင်ချက်အဆို တင်သွင်းသူမရှိပါ။ ပြည်သူ့လွှတ်တော်ဥပဒေကြမ်း ကော်မတီသည် ၁၁-၅-၂၀၂၀ ရက် (တနင်္လာနေ့)တွင် ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၊ ကျန်းမာရေးနှင့် အားကစားဖွံ့ဖြိုးတိုးတက်ရေးကော်မတီ၊ သာသနာရေးနှင့် ယဉ်ကျေးမှုဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အတူ ညှိနှိုင်းစည်းဝေးကျင်းပခဲ့ပါတယ်။ ယင်းညှိနှိုင်းအစည်းအဝေး၏ သဘောတူဆုံးဖြတ်ချက်အရ ပြည်သူ့လွှတ်တော်ဥပဒေကြမ်းကော်မတီသည် အမျိုးသားလွှတ်တော်က ပြင်ဆင်အတည်ပြုခဲ့သည့် အချက်များအနက် လွှတ်တော်ကိုယ်စားလှယ်ကြီးများထံ ကန့်လန့်ဖြတ်ဇယားဖြင့် ဖြန့်ဝေထားပြီး ဖြစ်တဲ့ အချက်ထဲမှာ အချက်(၁၁)ချက်ကို အမျိုးသားလွှတ်တော်၏ ပြင်ဆင်ချက်အတိုင်း သဘောတူ လက်ခံခဲ့ပါတယ်။ အမျိုးသားလွှတ်တော်၏ ပြင်ဆင်အတည်ပြုချက် (၁၁)ချက်မှာ အောက်ပါအတိုင်း ဖြစ်ပါသည်။ အပိုဒ်နှင့်အပိုဒ်ခွဲ အပိုဒ် ၂ အပိုဒ်ခွဲ(ဂ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၂ အပိုဒ်ခွဲ(င) အဆိုပြု ပြဋ္ဌာန်းချက် အပိုဒ် ၂ အပိုဒ်ခွဲ(စ)ကို ပယ်ဖျက်ခြင်း အပိုဒ်ခွဲ(ဈ)ကို အဆိုပြုပြဋ္ဌာန်းချက် ပယ်ဖျက်ခြင်း အပိုဒ် ရ အပိုဒ်ခွဲ(က) အပိုဒ် ၄ အဆိုပြုပြဋ္ဌာန်းချက် အပိုဒ် ၁၁ ကို ပယ်ဖျက်ခြင်း အပိုဒ် ၁၆ အပိုဒ် ၁၈ သို့ဖြစ်ပါ၍ အထက်ဖော်ပြပါ အမျိုးသားလွှတ်တော်၏ ပြင်ဆင်အတည်ပြုချက် အချက်(၁၁)ချက်ကို လွှတ်တော်ကအတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာနရဲ့ သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့်ယဉ်ကျေးမှုဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အခု ကျွန်တော်တို့ အမျိုးသားလွှတ်တော်ကနေပြီးတော့မှ ပြင်ဆင်ချက်နဲ့ပြန်လည်ပေးပို့လာတဲ့ ဥပဒေနဲ့ ပတ်သက်လို့ ပြင်ဆင်ချက်များကိုလည်းပဲ ကျွန်တော်တို့ ပြီးခဲ့တဲ့အပတ်ထဲမှာပဲ ကျွန်တော်တို့ ပြန်လည်ပြီးတော့မှ ညှိနှိုင်းဆွေးနွေးခဲ့ပြီပဲ ဖြစ်ပါတယ်။ ဆွေးနွေးခဲ့တဲ့အခါမှာတော့ ယခုလက်ရှိ ပြင်ဆင်ထားတဲ့အတိုင်းပဲ အမျိုးသားလွှတ်တော်က ပြင်ဆင်ထားတဲ့အတိုင်းဟာ ကျွန်တော်တို့ အနေနဲ့ဥပဒေအနေနဲ့လည်း ဆက်စပ်မှုရှိတဲ့အတွက်ကြောင့် ပြည်သူ့လွှတ်တော်ကလည်းပဲ လက်ခံထားတဲ့အတွက်ကြောင့် ဒါက သင့်တော်ပါကြောင်းတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီ ကသဘောတူသင့်ကြောင်း တင်ပြတဲ့အချက်(၁၁)ချက်ကို အတည်ပြုရန်လွှတ်တော်က သဘောတူပါ သလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။ သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီက သဘောတူသင့်ကြောင်း တင်ပြထားတဲ့ အချက်(၁၁)ချက်ကို အမျိုးသားလွှတ်တော်၏ ပြင်ဆင်ချက်များအတိုင်း သဘော တူကြောင်းနှင့် ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြုကြေငြာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ပြင်ဆင်ချက်များအနက် ဥပဒေကြမ်းကော်မတီ ၏ ထပ်မံပြင်ဆင်ချက်တစ်ချက်ကို တင်သွင်းဖို့ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါ တယ်။</speech>
<speech><mp id="455">ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်အထက်တွင် တင်ပြဆွေးနွေးခဲ့တဲ့ အတိုင်းပဲ ညှိနှိုင်းအစည်းအဝေး၏ သဘောတူဆုံးဖြတ်ချက်အရ ပြည်သူ့လွှတ်တော် ဥပဒေကြမ်း ကော်မတီက ထပ်မံပြင်ဆင်ရန် အချက်တစ်ချက် ရှိပါတယ်။ အဲဒီထပ်မံပြင်ဆင်ရန် အချက်တစ်ချက် ကလည်း ဥပဒေရဲ့ ရေးထုံးအရ အပိုဒ် ၁၁ ရဲ့ ခြေဆင်းကို ရေးထုံးညီစေရန် ပြင်ဆင်ခဲ့ခြင်းဖြစ်ပါတယ်။ (ပြည်သူ့လွှတ်တော် ဥပဒေကြမ်းကော်မတီ၏ ထပ်မံပြင်ဆင်ရန်တင်ပြချက်(၁)ချက်မှာ အောက်ပါအတိုင်းဖြစ်ပါသည်။ အပိုဒ်နှင့်အပိုဒ်ခွဲ အပိုဒ်ခွဲ(ဈ)ကို ထို့အတွက် ထပ်မံပြင်ဆင်ရန်တင်ပြသည့် တင်ပြချက်တစ်ချက်ကိုသာ လွှတ်တော်မှ အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">သာသနာရေးနှင့် ယဉ်ကျေးမှုဝန်ကြီးဌာနရဲ့ သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့်ယဉ်ကျေးမှုဝန်ကြီးဌာန)</agency>ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ယခု ကျွန်တော်တို့ ပြည်သူ့ လွှတ်တော်ကနေပြီးတော့မှ ထပ်မံပြင်ဆင်ရန် တင်ပြချက်ကတော့ ကျွန်တော်တို့ ဥပဒေရဲ့ ရေးထုံးရေးနည်းနှင့်အညီပဲ ကျွန်တော်တို့ ပြန်လည်ပြင်ဆင်ထားတာ ဖြစ်တဲ့အတွက်ကြောင့်မို့လို့ သင့်လျော်ပါကြောင်း တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်း ကော်မတီ၏ ထပ်မံပြင်ဆင်ချက်တစ်ချက်ကို ဥပဒေကြမ်းကော်မတီ၏ပြင်ဆင်ချက်အတိုင်း အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် အမျိုးသားစာကြည့်တိုက်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များ အနက် တစ်ချက်ကို ဥပဒေကြမ်းကော်မတီ၏ ထပ်မံပြင်ဆင်ချက်အတိုင်း လွှတ်တော်က အတည်ပြု ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ အချက်(၄)ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id="455">ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော လွှတ်တော် ဥက္ကဋ္ဌကြီးခင်ဗျာ။ ကျွန်တော်တို့ ညှိနှိုင်းအစည်းအဝေး၏ သဘောတူဆုံးဖြတ်ချက် အရပင် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိတဲ့အချက်(၄)ချက် ရှိပါတယ်။ လွှတ်တော်ကိုယ်စားလှယ်ကြီးများ ကိုလည်း ကန့်လန့်ဖြတ်ဇယားဖြင့် ဖြန့်ဝေထားပြီး ဖြစ်ပါတယ်။ အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိမည့်အချက် (၄)ချက်မှာ အောက်ပါအတိုင်း ဖြစ်ပါသည်။ စဉ် | စာမျက်နှာ အမှတ်စဉ် အပိုဒ်နှင့်အပိုဒ်ခွဲ (က) ၃ ၅ အပိုဒ် ၃ အပိုဒ်ခွဲ(ဂ) (ခ) ၄ ရ အပိုဒ် ၈ အပိုဒ် ၁၅ အပိုဒ်ခွဲ(က) (ဃ) ၉ မှ ၁၀ ၁၄ အပိုဒ် ၁၅ အပိုဒ်ခွဲ(ခ) သို့ဖြစ်ပါ၍ အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိရမည့်အချက်(၄)ချက်ကို လွှတ်တော်က အတည်ပြုပေးနိုင်ပါရန် လေးစားစွာ တင်ပြ အပ်ပါတယ်ခင်ဗျား။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာနရဲ့ သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့်ယဉ်ကျေးမှုဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျာ။ အခု ကျွန်တော်တို့ အမျိုးသားလွှတ်တော်ကနေပြီးတော့မှ ပြင်ဆင်ချက်များနဲ့ပေးပို့လာတဲ့အပေါ်မှာ ပြန်လည်ပြီးတော့မှ ညှိနှိုင်းအစည်းအဝေး ဆောင်ရွက်ခဲ့တဲ့အနေအထားမှာလည်း မူလ ပြည်သူ့ လွှတ်တော်ကနေပြီးတော့မှ ပြင်ဆင်ဆောင်ရွက်ထားခဲ့တဲ့ အတည်ပြုချက်များဟာ ဥပဒေနဲ့အညီ လုပ်ထုံးလုပ်နည်း ကျစ်လစ်ပြီးတော့မှ ဆောင်ရွက်ထားတာဖြစ်တဲ့အတွက်ကြောင့်မို့လို့ သင့်လျော်ပါ ကြောင်း လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားစာကြည့်တိုက် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက အချက်(၄)ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုထားသည့်အတိုင်း အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် အမျိုးသားစာကြည့်တိုက်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၄)ချက် ကို သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း လွှတ်တော်က အတည်ပြု ကြောင်း ကြေညာပါတယ်။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော အမျိုးသားစာကြည့်တိုက် ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘောကွဲလွဲမှုရှိပါက ပြည်ထောင်စု လွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ကိုယ်စားလှယ်တစ်ဦးက အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော အမျိုးသားစာကြည့်တိုက် ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီ ၏ ထပ်မံပြင်ဆင်ချက်တစ်ချက်နဲ့ အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း ထားရှိသင့်သည့်အချက်(၄) ချက် စုစုပေါင်း (၅)ချက်ကို လွှတ်တော်က အတည်ပြုပြီးဖြစ်ပါတယ်။ ဒါကြောင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၅ နည်းဥပဒေခွဲ(က)အရ ထိုသို့သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်းကို အဆိုကိုတင်သွင်းရန် ဖြစ်တဲ့အတွက် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="295">ဦးကျော်စိုးလင်း(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်းဆက်သ ပါတယ်။ ကျွန်တော်ကတော့ မန္တလေးတိုင်းဒေသကြီး၊ ပြည်ကြီးတံခွန်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဥပဒေကြမ်းကော်မတီအတွင်းရေးမှူး ဦးကျော်စိုးလင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့ရုံးကပေးပို့ခဲ့တဲ့ အမျိုးသားစာကြည့်တိုက်ဥပဒေကြမ်းကို ပြည်သူ့ လွှတ်တော်မှာ ၆-၁၂-၂၀၁၉ ရက်နေ့မှာ ပြင်ဆင်ချက်ဖြင့်အတည်ပြုပြီးတော့ အမျိုးသားလွှတ်တော် သို့ ပေးပို့ခဲ့ပါတယ်။ ၂၄-၂-၂၀၂၀ ရက်နေ့မှာ အမျိုးသားလွှတ်တော်အစည်းအဝေး ပြည်သူ့လွှတ်တော် ၏ အတည်ပြုချက်များအပေါ် ပြင်ဆင်ချက်များဖြင့် သဘောတူပါကြောင်း အမျိုးသားလွှတ်တော်မှ ပြန်လည်ပေးပို့လာခဲ့ခြင်းဖြစ်ပါတယ်။ အမျိုးသားလွှတ်တော်မှ ပြင်ဆင်ချက်များဖြင့် ပြန်လည်ပေးပို့ ခဲ့တဲ့ ပြင်ဆင်ချက်များအနက် ထပ်မံပြင်ဆင်ရန်တင်ပြချက်(၁)နှင့် အမျိုးသားလွှတ်တော်၏ ပြင်ဆင်ချက်များအတိုင်းသဘောမတူဘဲ ပြည်သူ့လွှတ်တော်၏ အတည်ပြုချက်အတိုင်းထားရှိမည့် အချက်(၄) စုစုပေါင်းအချက်(၅)ချက်တို့အား သဘောထားကွဲလွဲခဲ့ကြခြင်းဖြစ်ပါတယ်။ သို့ဖြစ်ပါသောကြောင့် ထိုသို့သဘောထားကွဲလွဲခဲ့တဲ့အချက်(၅)ချက်ကို ပြည်ထောင်စု လွှတ်တော်သို့ တင်ပြ၍ အဆုံးအဖြတ်ရယူသင့်ပါကြောင်း ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၅ နည်းဥပဒေခွဲ(က)အရ လွှတ်တော်သို့ လေးစားစွာအဆိုတင်သွင်းအပ်ပါတယ် ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တင်ပြခဲ့တဲ့အချက်(၅)ချက်နှင့် စပ်လျဉ်း၍ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန်တင်ပြမည် ဖြစ်ကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)နှင့်(ခ) တို့အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။</speech>
</bill>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ပထမနေ့ ရပ်နားကြောင်းနှင့် အစည်းအဝေး ဒုတိယနေ့ ဆက်လက်ကျင်းပမည့် နေ့ရက်နှင့်ကြေညာခြင်း ၊</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ပထမနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဒုတိယနေ့ကို ၂၀၂၀ ပြည့်နှစ်၊ မေလ ၁၉ ရက်(အင်္ဂါနေ့) နံနက် ၁၀:ဝဝ နာရီဆက်လက်ကျင်းပမှာဖြစ်ကြောင်းနှင့် ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ပါပြီခင်ဗျား။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ပထမနေ့ကို ၁၁:၄၅ နာရီ ရပ်နားပါသည်။</speech>
</postface>
</transcript>
</doc>
