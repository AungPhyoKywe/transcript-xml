<doc>
<docinfo>
<docno>02-16-06.xml</docno>
<pdf>02-16-06.pdf</pdf>
<term value="02">ဒုတိယအကြိမ်</term>
<session value="16" />
<sittingday value="06" />
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့မှတ်တမ်း</title>
<date>၁၃၈၂ ခုနှစ်၊ နယုန်လဆန်း ၁၁ ရက် (၂၀၂၀ ပြည့်နှစ်၊ ဇွန်လ ၁ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့ လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့ကို နံနက် ၁၀ နာရီင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော် ဒုတိယဥက္ကဋ္ဌ ဦးထွန်းအောင်(ခ)ဦးထွန်းထွန်းဟိန်ကဆောင်ရွက်ပြီး၊ အခမ်းအနားမှူး အဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယ အကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့အစီအစဉ် စတင် ပါတော့မယ်။</speech>
<title>ပြည်သူ့လွှတ်တော်ဒုတိယဥက္ကဋ္ဌ နေရာယူခြင်း</title>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျား။ ပြည်သူ့လွှတ်တော်ဒုတိယဥက္ကဋ္ဌသည် ဒုတိယဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="vicespeaker">အားလုံးမင်္ဂလာပါခင်ဗျာ။</speech>
<speech type="mc">အားလုံးထိုင်နိုင်ပါပြီခင်ဗျား။ ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊ ဒဝုတဝိယ</speech>
<speech type="vicespeaker">ပြည်သူ့လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့မှာ ပြည်သူ့ လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့် ရှိတဲ့ ပြည်သူ့လွှတ်တော်ကိုယ်စားလှယ် ၄၃၀ ဦးရှိတဲ့အနက် ၃၉၅ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၁.၈၆ ရာခိုင်နှုန်းရှိတဲ့အတွက် အစည်း အဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">အစီအစဉ်(၃)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="vicespeaker">အစီအစဉ်(၄)ဖြစ်ပါတယ်။ ယခုအစည်းအဝေး မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။</speech>
<speech><mp id="1476">ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ် ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ယနေ့ ၁-၆-၂၀၂၀ ရက်နေ့ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီ အတွင်းရေးမှူး ကျွန်တော် ဒေါက်တာလှမိုး အောင်မြေသာစံမဲဆန္ဒနယ်က ကိုယ်စားခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၀ ဦးရှိပြီး တက်ရောက်သူကိုယ်စားလှယ် ၃၉၅ ဦး ရှိကာ ယနေ့ ခွင့်ပန်ကြားသူ ၃၅ ဦးရှိပါတယ်။ ခွင့်ပန်ကြားသူကိုယ်စားလှယ်များကတော့ (၁) တနင်္သာရီမဲဆန္ဒနယ်မှ ဦးအောင်ကျော်ဟိန်း အစည်းအဝေးပြီးဆုံးသည်ထိ၊ (၂) ရေဖြူ မဲဆန္ဒနယ်မှ ဦးသက်နိုင်ဦး အစည်းအဝေးပြီးဆုံးသည်ထိ၊ (၃) မိုးညို မဲဆန္ဒနယ်မှ ဦးကျော်မျိုးမင်း အစည်းအဝေးပြီးဆုံးသည်ထိ၊ (၄) ဓနုဖြူမဲဆန္ဒနယ်မှ ဦးတင်လှ အစည်းအဝေးပြီးဆုံးသည်ထိ၊ (၅) ကျောက်တော်မဲဆန္ဒနယ်မှ ဦးဦးထွန်းဝင်း အစည်းအဝေးပြီးဆုံးသည်ထိ၊ (၆) ကျောက်ဖြူမဲဆန္ဒနယ်မှ ဦးဘရှိန် အစည်းအဝေးပြီးဆုံးသည်ထိ၊ (၇) ပေါက်တောမဲဆန္ဒနယ်မှ ဦးအောင်ကျော်ဇံ အစည်းအဝေးပြီးဆုံးသည်ထိ၊ (၈) ပုဏ္ဏားကျွန်းမဲဆန္ဒနယ်မှ ဦးဦးထွန်းမောင် အစည်းအဝေးပြီးဆုံးသည်ထိ၊ (၉) မင်းပြားမဲဆန္ဒနယ်မှ ဦးစစ်နိုင် အစည်းအဝေးပြီးဆုံးသည်ထိ၊ (၁၀) မြေပုံမဲဆန္ဒနယ်မှ ဦးဖေသန်း အစည်းအဝေးပြီးဆုံးသည်ထိ၊ (၁၁) မြောက်ဦးမဲဆန္ဒနယ်မှ ဦးဦးလှစော အစည်းအဝေးပြီးဆုံးသည်ထိ၊ (၁၂) ရသေ့တောင်မဲဆန္ဒနယ်မှ ဒေါ်ခင်စောဝေ အစည်းအဝေးပြီးဆုံးသည်ထိ၊ (၁၃) ရမ်းဗြဲမဲဆန္ဒနယ်မှ ဦးကျော်ရွှေ အစည်းအဝေးပြီးဆုံးသည်ထိ၊ (၁၄) ဇီးကုန်းမဲဆန္ဒနယ်မှ ဦးဉာဏ်ထွန်း အစည်းအဝေးပြီးဆုံးသည်ထိ၊ (၁၅) ဇေယျာသီရိမဲဆန္ဒနယ်မှ ဦးလှဌေးဝင်း အစည်းအဝေးပြီးဆုံးသည်ထိ၊ (၁၆) ကိုကိုးကျွန်းမဲဆန္ဒနယ်မှ သူရဦးသက်ဆွေ အစည်းအဝေးပြီးဆုံးသည်ထိ၊ (၁၇) ကုန်းကြမ်းမဲဆန္ဒနယ်မှ ဦးလီကျိန်းဖူ(ခ)ဦးမြင့်ဆွေ အစည်းအဝေးပြီးဆုံးသည်ထိ၊ (၁၈) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း အစည်းအဝေးပြီးဆုံးသည်ထိ၊ (၁၉) ကွန်ဟိန်းမဲဆန္ဒနယ်မှ ဒေါ်နန်းခင်စော အစည်းအဝေးပြီးဆုံးသည်ထိ၊ (၂၀) တန့်ယန်းမဲဆန္ဒနယ်မှ ဦးစိုင်းမောင်ပွင့်(ခ) ဦးအောင်ပွင့် အစည်းအဝေးပြီးဆုံးသည်ထိ၊ (၂၁) နမ္မတူမဲဆန္ဒနယ်မှ ဒေါ်နန်းခမ်းအေး အစည်းအဝေးပြီးဆုံးသည်ထိ၊ (၂၂) မူဆယ်မဲဆန္ဒနယ်မှ ဦးစိုင်းဖိုးမြတ် အစည်းအဝေးပြီးဆုံးသည်ထိ၊ (၂၃) မိုးနဲမဲဆန္ဒနယ်မှ ဦးစိုင်းစန်သိန်း အစည်းအဝေးပြီးဆုံးသည်ထိ၊ (၂၄) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း အစည်းအဝေးပြီးဆုံးသည်ထိ၊ (၂၅) မိုင်းရယ်မဲဆန္ဒနယ်မှ ဦးစိုင်းသီဟကျော် အစည်းအဝေးပြီးဆုံးသည်ထိ၊ (၂၆) လင်းခေးမဲဆန္ဒနယ်မှ ဦးစိုင်းဘသိန်း အစည်းအဝေးပြီးဆုံးသည်ထိ၊ (၂၇) သီပေါမဲဆန္ဒနယ်မှ ဦးစိုင်းသန့်ဇင် အစည်းအဝေးပြီးဆုံးသည်ထိ၊ (၂၈) နန့်ဆန်မဲဆန္ဒနယ်မှ ဦးဝင်းထူး အစည်းအဝေးပြီးဆုံးသည်ထိ၊ (၂၉) ကွမ်းလုံမဲဆန္ဒနယ်မှ ဦးယန်ကျင်းကန် အစည်းအဝေးပြီးဆုံးသည်ထိ၊ (၃၀) မောင်တောမဲဆန္ဒနယ်မှ ဦးလှထွန်းကျော် အစည်းအဝေးပြီးဆုံးသည်ထိ၊ (၃၁) မိုင်းဆတ်မဲဆန္ဒနယ်မှ ဦးစိုင်းခတ္တိယ အစည်းအဝေးပြီးဆုံးသည်ထိ၊ (၃၂) မိုင်းယန်းမဲဆန္ဒနယ်မှ ဦးစိုင်းဆမ် အစည်းအဝေးပြီးဆုံးသည်ထိ၊ (၃၃) ပလက်ဝမဲဆန္ဒနယ်မှ ဦးစိန်အောင် ခွင့် တစ်ရက်၊ (၃၄) ဆီဆိုင်မဲဆန္ဒနယ်မှ ဦးခွန်သန်းထူး အစည်းအဝေးပြီးဆုံးသည်ထိနှင့် (၃၅) သာစည်မဲဆန္ဒနယ်မှ ဦးသန်းစိုး အစည်းအဝေးပြီးဆုံးသည်ထိတို့ဖြစ်ကြပါတယ်။ ယနေ့ခွင့်ပန်ကြားသူ ၃၅ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type="vicespeaker">ခွင့်ပန်ကြားသူအားလုံးကို ခွင့်ပြုပါတယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေး တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၀ ဦး၊ ယနေ့ခွင့်ပြုထားသူ ၃၅ ဦးဖြစ်၍ လွှတ်တော်ကခွင့်ပြုထားသူစုစုပေါင်း ၃၅ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော် ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက် ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုမှတ်တမ်းတင်ရန်အတွက် လွှတ်တော်ကသဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="vicespeaker">လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေးတက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="Motion">
<motion>
<title>၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေ ပုဒ်မ ၂၁ နှင့် ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၁၅ အရ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုကို လွှတ်တော်ကိုယ်စားလှယ်များက ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အစီအစဉ်(၅)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးစိုင်းထွန်းစိန်(မိုင်းပျဉ်းမဲဆန္ဒနယ်)က ဒုတိယအကြိမ် ပြည်သူ့လွှတ်တော် (၁၆)ကြိမ်မြောက် ပုံမှန်အစည်းအဝေး ပဉ္စမနေ့ (၂၈-၅-၂၀၂၀ ရက်နေ့)တွင် တင်သွင်းသွားတဲ့ ၂၀၁၂ ခုနှစ်၊ ပြည်သူ့ လွှတ်တော်ဆိုင်ရာဥပဒေပုဒ်မ ၂၁ နှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၁၅ အရ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၁ရ နည်းဥပဒေခွဲ(ဂ)အရ ဆွေးနွေးခြင်းကိုဆောင်ရွက်သွားမှာဖြစ်ပါတယ်။ ယင်းအဆို နှင့်စပ်လျဉ်းပြီး ဆွေးနွေးတဲ့အခါ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၃၉ ပါ အစည်း အဝေးတွင် လိုက်နာရမည့်စည်းကမ်းချက်များနှင့် နည်းဥပဒေ ၁၅၈ နည်းဥပဒေခွဲ(ဂ)ပါ အဆိုနှင့် စပ်လျဉ်းသည့်စည်းကမ်းချက်များအတိုင်း တိကျစွာလိုက်နာဆွေးနွေးသွားကြဖို့ ဖြစ်ပါတယ်။ တိုင်းရင်းသားစည်းလုံးညီညွတ်ရေးထိခိုက်ပျက်ပြားစေမည့် ဆွေးနွေးချက်များ၊ နိုင်ငံရေးပါတီ တစ်ခုခုကို ထိပါးပုတ်ခတ်ပြောဆိုခြင်းများ၊ လွှတ်တော်ကိုယ်စားလှယ်တစ်ဦးအား ပုဂ္ဂဓိဋ္ဌာန်စွတ်စွဲ ပြောဆိုခြင်းများ မပြုကြဖို့မေတ္တာရပ်ခံပါတယ်။ ယခုအဆိုနှင့်စပ်လျဉ်းပြီး ဆွေးနွေးမည့် လွှတ်တော်ကိုယ်စားလှယ် ၂၄ ဦးရှိပါတယ်။</speech>
<speech type="vicespeaker">ပထမဦးစွာ မိုင်းပန်မဲဆန္ဒနယ်မှ ဦးစိုင်းကျော်မိုး ဆွေးနွေးဖို့ဖြစ်ပါတယ်။</speech>
<speech><mp id="1579">ဦးစိုင်းကျော်မိုး(မိုင်းပန်မဲဆန္ဒနယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ ရှမ်းပြည်နယ်၊ မိုင်းပန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းကျော်မိုး ဖြစ်ပါတယ်။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၁၅ အရ ပြည်သူ့လွှတ်တော် ဥက္ကဋ္ဌ တာဝန်မှရုပ်သိမ်းရန်အဆိုကို ထောက်ခံဆွေးနွေးသွားမှာဖြစ်ပါတယ်။ COVID-19 မြန်မာ နိုင်ငံမှာစတင်တွေ့ရှိခြင်းမရှိစဉ်ကတည်းက ၂၀၂၀ ပြည့်နှစ်၊ မတ်လ ၁ရ ရက်နေ့မှာ ဦးသောင်းအေး (ပျော်ဘွယ်မဲဆန္ဒနယ်)က COVID-19 ကပ်ရောဂါကာကွယ်ထိန်းချုပ်ကုသရေး အမျိုးသားအဆင့် ဗဟိုကော်မတီနှင့် ယင်းရောဂါကြောင့်ဖြစ်ပေါ်လာနိုင်တဲ့ စီးပွားရေးသက်ရောက်မှုများအပေါ် ကုစားရေးလုပ်ငန်းကော်မတီဖွဲ့စည်းမှုကို ကြိုဆိုထောက်ခံကြောင်းနှင့် ဖြစ်ပေါ်လာတဲ့ ပြည်သူတို့ရဲ့ အလုပ်လက်မဲ့နှင့် စားဝတ်နေရေး၊ စီးပွားရေး၊ လူမှုစီးပွားရေးဘဝများ ထိခိုက်လာမှုကို ယင်းကော်မတီ အပါအဝင် တာဝန်ရှိအဖွဲ့ အစည်းများပူးပေါင်းပြီး ကာကွယ်ပေးနိုင်တဲ့ မဟာဗျူဟာတစ်ရပ်ချမှတ်၍ အမြန်အကောင်အထည်ဖော်ဆောင်ရွက်ပေးရန် တိုက်တွန်းကြောင်းအရေးကြီးအဆိုကို ပြည်သူ့ လွှတ်တော်မှာ တင်သွင်းခဲ့ပါတယ်။ ပြည်သူ့လွှတ်တော်ဆိုင်ရာနည်းဥပဒေပုဒ်မ ၁၅၉ မှာ ဥက္ကဋ္ဌဟာ ဤနည်းဥပဒေများနှင့် မညီညွတ်တဲ့အဆိုတစ်ခုကိုလည်းကောင်း၊ အစိတ်အပိုင်းတစ်ခုကို လည်းကောင်း ခွင့်မပြုရန်လို့ ပြဋ္ဌာန်းထားပါတယ်။ အဆိုရှင်တင်သွင်းခဲ့တဲ့ ရည်ရွယ်ချက်ဟာ ဗိုင်းရပ်စ်ရောဂါကာလမှာ ပြည်သူလူထုများခံစားရမည့် အလုပ်လက်မဲ့ပြဿနာ၊ စားဝတ်နေရေး ပြဿနာတို့ကို ရှေးရှုပြီးစုပေါင်းဆောင်ရွက်စေနိုင်ဖို့ အဆိုကို တင်သွင်းခဲ့ခြင်းပဲဖြစ်တယ်လို့ မြင်ပါ တယ်။ ဘယ်ဥပဒေနဲ့မှ မညီညွတ်တာမတွေ့ရပါဘူး။ ဒါပေမဲ့ ဒီအဆိုကို လွှတ်တော်ကပယ်ချခဲ့ ပါတယ်။ COVID-19 ရောဂါရောက်လာရင် ရောဂါပြန့်ပွားရေး သိပ်မဆိုးဝါးရင်တောင် ကိုယ့်ရဲ့ ကျန်းမာရေးစနစ်က တောင့်ခံနိုင်မှာမဟုတ်ဘူးဆိုတာ ကြိုတင်နားလည်ထားပြီး၊ ကြိုတင် ကာကွယ်တာ အကောင်းဆုံး တင်းတင်ကြပ်ကြပ်ကာကွယ်တာ အကောင်းဆုံးလို့ ထင်မြင်ပြီး လွှတ်တော် ဥက္ကဋ္ဌအနေနဲ့အဆိုကို လက်ခံဆွေးနွေးခွင့်ပြုခဲ့သင့်ပါတယ်။ ကျွန်တော်တို့နိုင်ငံဟာ တရုတ်နိုင်ငံနှင့် ထိုင်းနိုင်ငံ အိမ်နီးချင်းနိုင်ငံများနှင့် ဆက်စပ်နေတဲ့အတွက် သောင်းနဲ့ချီတဲ့ရွှေ့ပြောင်း အလုပ်သမားများဟာ နေ့စဉ်နယ်စပ်ဖြတ်ကျော်အလုပ်လုပ်နေကြရပါတယ်။ ဒါ့အပြင် လူတွေကြန့်ကြာ နေတဲ့ ဒုက္ခသည်စခန်းတွေလည်းရှိပါတယ်။ ဒါတွေကို အစိုးရအနေနဲ့ မဟာဗျူဟာချမှတ်ပြီး လုပ်ဆောင်စေချင်လို့ လွှတ်တော်ကနေ တိုက်တွန်းဖို့ကြိုးစားခဲ့ပေမဲ့အဆိုကို တင်သွင်းခွင့်မရခဲ့ပါ ဘူး။ ဗီယက်နမ်နိုင်ငံဟာ ဗိုင်းရပ်စ်မဖြစ်ခင်ကတည်းက ဘယ်လိုလုပ်ဆောင်ခဲ့တယ်ဆိုတာ အားလုံးသိရှိပြီးဖြစ်ပါတယ်။ ဗီယက်နမ်အစိုးရဟာ ဖြစ်ပေါ်လာမယ့်ပြဿနာတွေကို ကြိုတင် ပြင်ဆင်ထားခဲ့ပြီး ကာကွယ်ရေး၊ တားဆီးရေးအစီအစဉ်တွေ၊ မူဝါဒတွေကို ကြိုတင်ဆောင်ရွက်ခဲ့တဲ့ အတွက် အစိုးရရဲ့ ပေါ်လစီကို လူတွေအားလုံးလိုက်နာလုပ်ဆောင်ကြလို့ ကိုရိုနာဗိုင်းရပ်စ်ကြောင့် အဆိုးဆုံးထိခိုက်ပျက်စီးမှုကို ရှောင်ရှားနိုင်ခဲ့ပါတယ်။ ကျွန်တော်တို့နိုင်ငံမှာတော့ ဒီအစိုးရ အဖွဲ့ဝင်တချို့တွေက လူစုလူဝေးနဲ့တွေ့ဆုံပွဲတွေလုပ်လို့ကောင်းနေတုန်း လွှတ်တော်ကလည်း ပြည်သူတွေရဲ့ ကျန်းမာရေးကိုအဓိကမထားဘဲ ဖွဲ့စည်းပုံအခြေခံဥပဒေကိုငြင်းခုံလို့ကောင်းတဲ့စ်ပါတယ်။ ဒါကြောင့် အခုဆိုရင် အလုပ်လက်မဲ့ဖြစ်သွားတဲ့ပြည်သူတွေ၊ စားဝတ်နေရေးခက်ခဲ နေတဲ့ ပြည်သူတွေ၊ ပျက်စီးသွားတဲ့ စီးပွားရေးကဏ္ဍတွေကို မြင်တွေ့ကြရမှာဖြစ်ပါတယ်။ ဒီကျွန်တော်တို့က အစိုးရကလုပ်ဆောင်နေပါတယ်ဆိုပြီးတော့ ပြောဆိုခဲ့ကြပါတယ်။ အဲဒီး က လွှတ်တော်ဥက္ကဋ္ဌအနေဖြင့် အဆိုကိုလက်ခံဆွေးနွေးပြီး အစိုးရကိုတိုက်တွန်းထိန်းကျောင်း နိုင်ခဲ့မယ်ဆိုရင် ဒီအခြေအနေအထိကို ရောက်ရှိလာနိုင်စရာမရှိပါဘူး။ ဒါကြောင့် အစိုးရရဲ့ လုပ်ဆောင်ချက်များကို ထိန်းညှိပေးဖို့ လွှတ်တော်က ပျက်ကွက်ခဲ့တာ ဟာ အဆိုကိုပယ်ချခဲ့တဲ့ လွှတ်တော်ဥက္ကဋ္ဌကြောင့်လို့ ပြောချင်ပါတယ်။ တိတိကျကျပြောရမယ် ဆိုရင် လွှတ်တော်ဥက္ကဋ္ဌကြီးရဲ့ တာဝန်ကို ကျေပွန်စွာထမ်းဆောင်နိုင်ခြင်းမရှိခဲ့ဘူးလို့ ပြောချင် ပါတယ်။ အခုကျွန်တော်တို့မြန်မာနိုင်ငံဟာ ကိုရိုနာဗိုင်းရပ်စ်ကာလမတိုင်ခင် အစိုးရက ကြိုတင်စနစ်တကျဆောင်ရွက်ခဲ့ခြင်းမရှိခဲ့ခြင်းကြောင့် ဖြစ်ပေါ်လာနိုင်တဲ့ COVID-19 ခြိမ်းခြောက်မှု အန္တရာယ်ကို တုံ့ပြန်မှုနောက်ကျခဲ့တဲ့အတွက် အခုကိုပိုမိုကြီးမားကျယ်ပြန့်တဲ့ အရေးယူဆောင်ရွက်မှု များကို လုပ်နေရပြီဖြစ်ပါတယ်။ ဒီလိုအရေးယူဆောင်ရွက်မှုများကို လုပ်ဆောင်လိုက်တဲ့အတွက် တိုင်းပြည်ရဲ့ စီးပွားရေးနဲ့ မြို့တော်ကြီးမှာ နေ့စဉ်လုပ်ငန်းဆောင်တာများ ကာလတစ်ခုအထိ ရပ်ဆိုင်းသွားရပြီဖြစ်ပါတယ်။ ဒါကြောင့် စီးပွားရေးအရ ဆုံးရှုံးမှုလည်းမခန့်မှန်းနိုင်လောက်အောင် ဖြစ်ပေါ်စေခဲ့တာလည်း အမှန်ပဲဖြစ်ပါတယ်။ ရောဂါတုံ့ပြန်တိုက်ခိုက်ရန်လိုအပ်တဲ့ ဆေးဘက်ဆိုင်ရာ အရင်းအမြစ်များလုံလောက်မှုမရှိပါဘူး။ အထူးသဖြင့် မြို့ပြဒေသများမှာ အလုပ်လက်မဲ့ပြဿနာက တရှိန်ထိုးထိုးတက်သွားပါတယ်။ ပြည်တွင်းကုန်ပစ္စည်းပြတ်လပ်မှုနှင့် ပို့ကုန်ပစ္စည်းထုတ်လုပ်ရေး များမှာ အလွန်ကြီးမားပြင်းထန်စွာ ထိခိုက်နေပြီဖြစ်ပါတယ်။ သွားလာမှုကန့်သတ်ခံရခြင်း၊ ဘဏ္ဍာရေးအရ ဆုံးရှုံးရခြင်း၊ အခြေခံအိမ်သုံးပစ္စည်းနှင့် အစားအသောက်များကို ဝယ်ယူဖို့ပင် လွန်စွာခက်ခဲနေပြီဖြစ်ပါတယ်။ ဒါတွေကိုဖြေရှင်းဖို့အတွက် လွှတ်တော်က COVID-19 ကပ်ရောဂါနဲ့ ယင်းရဲ့ အကျိုးသက်ရောက်မှုများကို ကိုင်တွယ်ဖြေရှင်းနိုင်ရန်အတွက် စနစ်စုံ၊ ကဏ္ဍစုံမှာအလုပ်လုပ် နိုင်ပြီး ဒီလိုရှုပ်ထွေးခက်ခဲပြီး မသေချာမရေရာသောအခြေအနေများအတွက် ကြိုတင်ဆွေးနွေးပြီး အစိုးရကို ထိန်းညှိအကြံပေးခဲ့ကြရမှာဖြစ်ပါတယ်။ ဗိုင်းရပ်စ်ကြောင့် တိုင်းပြည်စီးပွားရေးအတွက် စီးပွားရေး ကဏ္ဍတစ်ခုချင်းစီအလိုက် အသေးစိတ်လေ့လာဆန်းစစ်ပြီး လွှတ်တော်မှာဆွေးနွေးမယ်။ အစိုးရကို ထိန်းကျောင်းတိုက်တွန်းမယ်။ တိုင်းပြည်စီးပွားရေးက အဓိကမောင်းနှင်အားဖြစ်တဲ့ ပုဂ္ဂလိက လုပ်ငန်းကုမ္ပဏီများနှင့် အသေးစား၊ အလတ်စားကုမ္ပဏီများ၊ လုပ်ငန်းများကိုပံ့ပိုးဖို့ ဘယ်လို ဆောင်ရွက်ပေးမလဲ။ ချေးငွေကိစ္စကို ဗဟိုဘဏ်ကဦးဆောင်မှုများစွာ အရေးပါပါတယ်။ ဗဟိုဘဏ်ရဲ့ ဖြေလျှော့ပေးမှုနဲ့ အခြားဘဏ်များရဲ့ ညှိနှိုင်းပေးမှုတို့ကို ဘယ်လိုလုပ်ဆောင် ပေးမလဲဆိုတာ လွှတ်တော်မှာဆွေးနွေးခဲ့သင့်တာဖြစ်ပါတယ်။ ကပ်ဘေးမကြုံခင်ကတည်းက နိုင်ငံအတော်များများရဲ့ အစိုးရတွေကတော့ စီးပွားရေးလုပ်ငန်းတွေ၊ အပြည်သူတစ်ဦးတစ်ယောက် ချင်းစီကို ငွေကြေးထောက်ပံ့မှုတွေရောက်ရှိနိုင်ရေးအတွက် ကြိုတင်ဆောင်ရွက်ခဲ့တာကို တွေ့မြင် ကြရမှာဖြစ်ပါတယ်။ ဒါကြောင့်မို့လို့ ဒီလိုလုပ်ဆောင်ဖို့ ကျွန်တော်တို့လွှတ်တော်ကိုယ်စားလှယ် များအနေနဲ့ လုပ်ဆောင်ခွင့်မရခဲ့သလို အစိုးရကိုထိန်းညှိဖို့ လုပ်ဆောင်ခွင့်မရခဲ့ပါဘူး။ ဒီလိုလုပ်ဆောင်ခွင့်မရခဲ့တာဟာ လွှတ်တော်ကိုယ်စားလှယ်များ တင်သွင်းခဲ့တဲ့အဆိုတွေကို အစဉ်အမြဲပယ်ဖျခဲ့တဲ့ လွှတ်တော်ဥက္ကဋ္ဌကြောင့်ပဲ ဖြစ်ပါတယ်။ ဒါကြောင့်မို့လို့ ဥက္ကဋ္ဌအား တာဝန်မှရုပ်သိမ်းပေးရန်။ ဆွေးနွေးရန် သတ်မှတ်ချိန်ပြည့်သွားပါသဖြင့် မိုက်ပိတ်သွားသည်။</speech>
<speech type="vicespeaker">တပ်မတော်သားကိုယ်စားလှယ် ဒုတိယဗိုလ်မှူးကြီးမျိုးထက်ဝင်းက ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားကိုယ်စားလှယ်)</mp>အားလုံးမင်္ဂလာပါ ခင်ဗျ။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး မျိုးထက်ဝင်း ဖြစ်ပါတယ်။ ကျွန်တော့်အနေနဲ့ ဦးစိုင်းထွန်းစိန်၊ မိုင်းပျဉ်းမဲဆန္ဒနယ်ကတင်ပြတဲ့ ပြည်သူ့လွှတ်တော်ဥက္ကဋ္ဌကို တာဝန်မှရုပ်သိမ်းခြင်းအဆိုနှင့်စပ်လျဉ်းပြီးတော့မှ ဆွေးနွေးသွားမှာ ပြည်ထောင်စုလွှတ်သော ဥပဒေပြင်ဆင်ခြေခံဥပဒေပြင်ဆင်ရေး ဒုတိယဥက္ကဋ္ဌကြီးခင်ဗျား။ ပြည်သူ့လွှတ်တော်ဆိုင်ရာဥပဒေပုဒ်မ ၂၁ မှာ ဥက္ကဋ္ဌကို ဖြစ်စေ၊ ဒုတိယဥက္ကဋ္ဌကိုဖြစ်စေ ဥက္ကဋ္ဌနှင့်ဒုတိယဥက္ကဋ္ဌနှစ်ခုစလုံးကိုဖြစ်စေ လွှတ်တော်က အောက်ပါ အကြောင်းတစ်ရပ်ရပ်နှင့် သတ်မှတ်နည်းလမ်းနှင့်အညီ တာဝန်မှရုပ်သိမ်းနိုင်ကြောင်း ပြဋ္ဌာန်းထား ပါတယ်။ အဲဒါတွေကတော့ (က) နိုင်ငံတော်၏ကျေးဇူးသစ္စာတော်ကို ဖောက်ဖျက်ခြင်း၊ (ခ) ဖွဲ့စည်းပုံ အခြေခံဥပဒေပါပြဋ္ဌာန်းချက်များကို ဖောက်ဖျက်ကျူးလွန်ခြင်း၊ (ဂ) အကျင့်သိက္ခာပျက်ပြားခြင်း၊ (ဃ) ဥပဒေအရပေးအပ်သောတာဝန်များကို ကျေပွန်စွာမဆောင်ရွက်ခြင်းတို့ပဲ ဖြစ်ပါတယ်။ အဆိုရှင်ရဲ့ တင်ပြချက်တွေကိုကြည့်မယ်ဆိုရင် (၁) ပြည်သူ့လွှတ်တော်ဥက္ကဋ္ဌဟာ လက်ရှိ ပြည်ထောင်စုလွှတ်တော်နာယကတာဝန်ကိုပါ ထမ်းဆောင်နေပြီး အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က ၂၀၀၈ ခုနှစ်၊ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းတွေကို ဦးစွာ ဆောင်ရွက်နိုင်ရေးအတွက် ဥပဒေပြင်ဆင်ရေးပူးပေါင်းကော်မတီတစ်ရပ်ကို သင့်လျော်သော ပြည်ထောင်စုလွှတ်တော်ကိုယ်စားလှယ်များဖြင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်း ကြောင်းအဆိုအား ပြည်ထောင်စုလွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က)ပါ အရေးကြီး အဆိုစည်းကမ်းချက်များနှင့်မကိုက်ညီဘဲ အရေးကြီးအဆိုအဖြစ် တင်သွင်းခွင့်ပြုခဲ့ပြီး ဖွဲ့စည်းပုံ အခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီကို အဖွဲ့ဝင် ၄၅ ဦးဖြင့်ဖွဲ့စည်းကာ ဖွဲ့စည်းပုံအခြေခံဥပဒေ အခန်း(၁၂)၊ ပုဒ်မ ၄၃၃ ပါပြဋ္ဌာန်းချက်နှင့်ညီညွတ်မှုမရှိဘဲ ဆန့်ကျင်၍ နိဒါန်းမှအစ ဇယား ၅ အထိ ပြင်ဆင်ရန်ကြိုးပမ်းဆောင်ရွက်ခဲ့ကြောင်း၊ (၂) ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ဒုတိယအကြိမ်ပြင်ဆင်သည့် ဥပဒေမူကြမ်းများအား ဦးသိန်းထွန်း၊ ဒေါက်တာ မောင်သင်း၊ ဗိုလ်မှူးချုပ်မောင်မောင်၊ ဗိုလ်မှူးချုပ်အောင်စန်းချစ်နှင့် ဦးစိုင်းသန်းနိုင်တို့က ဖွဲ့စည်းပုံ အခြေခံ ဥပဒေအခန်း(၁၂)ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်သို့ တင်သွင်းခဲ့ သော်လည်း ပြည်ထောင်စုလွှတ်တော်နာယက တာဝန်ထမ်းဆောင်နေသူ ပြည်သူ့လွှတ်တော် ဥက္ကဋ္ဌကပြဋ္ဌာန်းထားသည့် ပုဒ်မ ၄၃၅၊ ပုဒ်မ ၄၃၆ နှင့်အညီ ဆက်လက်ဆောင်ရွက်ရန် ပျက်ကွက်ခဲ့ကြောင်း၊ (၃) ပြည်ထောင်စုလွှတ်တော်ဆိုင်ရာနည်းဥပဒေ ၆၆ အရ အများပြည်သူနှင့် သက်ဆိုင်သော လောလောဆယ်အရေးကြီးကိစ္စဖြစ်တဲ့ ဦးသောင်းအေး၊ ပျော်ဘွယ်မဲဆန္ဒနယ်က ၂၁-၈-၂၀၁၉ ရက်နေ့မှာ နာယကထံတင်ပြတဲ့ ဖွဲ့စည်းပုံအခြေခံဥပဒေကို ဒုတိယ အကြိမ် ပြင်ဆင်သည့် ဥပဒေမူကြမ်းများအား နိုင်ငံတော်ဖွဲ့စည်းပုံဥပဒေဆိုင်ရာခုံရုံးရဲ့ သုံးသပ်ချက်နှင့် အညီ ပုဒ်မ ၄၃၅ ပါပြဋ္ဌာန်းချက်များအတိုင်း ပြည်ထောင်စုလွှတ်တော်မှ ဆက်လက်လက်ခံ ဆွေးနွေး ဆောင်ရွက်ပေးပါရန် ပြည်ထောင်စု လွှတ်တော်သို့ တိုက်တွန်းကြောင်းစတဲ့အရေးကြီးအဆိုတွေကို ခွင့်မပြုခဲ့ကြောင်း ဖော်ပြထားတာကို တွေ့ရပါတယ်။ ဒုတိယဥက္ကဋ္ဌကြီးခင်ဗျား။ ဒီဖော်ပြချက်တွေကိုကြည့်ရင် ပြည်ထောင်စုလွှတ်တော်မှာ ဖြစ်တာတွေလို့ဆိုနိုင်သော်လည်းပဲ ပြည်ထောင်စုလွှတ်တော်နာယကဟာ ပြည်သူ့လွှတ်တော် ဥက္ကဋ္ဌဖြစ်နေတာ တွေ့ရပါတယ်။ ဖွဲ့စည်းပုံအခြေခံဥပဒေပုဒ်မ ၇၄ အရ ပြည်သူ့လွှတ်တော်၊ အမျိုးသားလွှတ်တော်ကိုယ်စားလှယ်များဟာ ပြည်ထောင်စုလွှတ်တော်ကိုယ်စားလှယ်များသာ ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်ဆိုပြီး ရွေးကောက်တင်မြှောက်ထားမှု မရှိပါဘူး။ ပြည်သူ့လွှတ်တော်ဥက္ကဋ္ဌအနေနဲ့ ပြည်ထောင်စုလွှတ်တော် နာယကတာဝန်ယူသူဟာ လွှတ်တော်နှစ်ရပ်စလုံးရဲ့ ဥပဒေတွေကို တိကျစွာလိုက်နာသူဖြစ်လို့ တာဝန်ရှိကြောင်း အဆိုရှင်က တင်ပြထားတာဖြစ်ပါတယ်။ ဥက္ကဋ္ဌအနေနဲ့ ပြည်သူ့လွှတ်တော်ဆိုင်ရာနည်းဥပဒေမှာ ဥက္ကဋ္ဌနှင့် ဒုတိယဥက္ကဋ္ဌတို့ရဲ့ တာဝန်နှင့်လုပ်ပိုင်ခွင့်များအပိုင်း နည်းဥပဒေ ၁၉ နည်းဥပဒေခွဲ(ဃ)မှာ လွှတ်တော်လုပ်ငန်းများသည် ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာဥပဒေ၊ နည်းဥပဒေများနှင့် ကိုက်ညီမှုရှိစေရန်ကြပ်မတ်ခြင်းကို ပြဋ္ဌာန်းထားတာဖြစ်သော်လည်း ဥက္ကဋ္ဌဟာ ဥပဒေ၊ နည်းဥပဒေ များကပေးထားတဲ့တာဝန်အတိုင်း လုပ်ဆောင်ခဲ့ခြင်းမရှိတာတွေ့ရလို့ အဆိုရှင်က ထောက်ပြ ထားတာဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၁၅၉၊ ၁၆၀ အရ အဆိုများ တင်သွင်းခွင့်မပြုခြင်း ပြဋ္ဌာန်းချက်မှာလည်း ဥက္ကဋ္ဌရဲ့ လုပ်ပိုင်ခွင့်ကိုပေးထားသော်လည်းပဲ နည်းဥပဒေ ၁၆၃ အရ ပြဋ္ဌာန်းထားတဲ့အချက်တွေနဲ့ကိုက်ညီတဲ့အရေးကြီးအဆိုကို တင်သွင်းခွင့် မပြုခြင်း၊ ပြဋ္ဌာန်းထားတဲ့အချက်တွေနဲ့ မကိုက်ညီတာကို အဂတိလေးပါးနဲ့လိုက်ပြီး အရေးကြီးအဆို အဖြစ် တင်သွင်းခွင့်ပေးခြင်းဟာလည်း ပြည်သူ့လွှတ်တော်ဆိုင်ရာဥပဒေ ပုဒ်မ ၂၁ ပုဒ်မခွဲ(ဃ)နဲ့ ငြိစွန်းနေကြောင်း အဆိုရှင်ကထောက်ပြထားတာဖြစ်ပါတယ်။ ဥပဒေပြုရေးမဏ္ဍိုင်ရဲ့ အကြီးအကဲ တစ်ဦးဟာ ဥပဒေအရပေးထားတဲ့တာဝန်များအပေါ် ကျေပွန်အောင်မဆောင်ရွက်ခြင်းဟာ ဥပဒေပြု မဏ္ဍိုင်ဖြစ်တဲ့ လွှတ်တော်ရဲ့ ပုံရိပ်ကို ကျဆင်းစေမှာဖြစ်ပါတယ်။ လွှတ်တော်မှာ ဦးစီးဦးဆောင် လုပ်တဲ့သူဟာ ကိုယ်စားလှယ်တွေရဲ့ တင်ပြမှု၊ ဆောင်ရွက်မှုအားနည်းနေရင်တောင်မှ Purpose Direction၊ Motivation ဆိုတဲ့အတိုင်း ရည်မှန်းချက်တွေချပြပြီးတော့မှ လမ်းညွှန်မှုတွေနဲ့ တွန်းအားပေးဆောင်ရွက်နေရမှာဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ အခုလိုအဆိုမျိုးဟာ ပထမဆုံးလို့ဆိုပေမဲ့လည်း ဒီမိုကရေစီစနစ်ကို ကြာရှည်စွာကျင့်သုံးနေတဲ့ အမေရိကန်နိုင်ငံမှာလည်း ၁၈၆၈ ခုနှစ်မှာ သမ္မတ Andrew Johnson ကိုလည်းကောင်း၊ ၁၉၇၄ ခုနှစ်မှာ သမ္မတ Nixon ကိုလည်းကောင်း၊ ၁၉၉၈ ခုနှစ်မှာ သမ္မတ Bill Clinton ကိုလည်းကောင်း၊ ၂၀၁၉ ခုနှစ်မှာ သမ္မတ Donal Trump ကိုလည်းကောင်း တာဝန်မှရုပ်သိမ်းရန် သို့မဟုတ် စွပ်စွဲပြစ်တင်ခဲ့ကြတာကို တွေ့ရှိရပါတယ်။ ဒါဟာ ဒီမိုကရေစီနိုင်ငံတစ်ခုမှာ အပြန်အလှန် ထိန်းကျောင်းခြင်း၊ အချင်းချင်းထိန်းကျောင်းခြင်းကိုပြတဲ့ Practice တစ်ခုလို့နားလည်ပါတယ်။ မည်သည့်ပုဂ္ဂိုလ်၊ မည်သည့်မဏ္ဍိုင်ကမဆို ထင်ရာစိုင်းလို့ မရအောင် ထိန်းထားရမြဲဖြစ်ပါတယ်။ ဒုတိယဥက္ကဋ္ဌကြီးနဲ့ လွှတ်တော်ကိုယ်စားလှယ်များခင်ဗျား။ နိဂုံးချုပ်အနေနဲ့ ဆွေးနွေးလိုတာ ကတော့ ဦးဖြူ၊ ဦးနီ၊ ဦးဝါဆိုတဲ့ ပုဂ္ဂိုလ်စွဲတွေမထားဘဲ မည်သူပင်ဥက္ကဋ္ဌတာဝန်ယူပါစေ လွှတ်တော် မှာကတိသစ္စာကိုယ်တိုင်ပြုထားသလို ကတိသစ္စာပြုရတဲ့သူတွေကိုလည်း ဦးစီးဦးဆောင်ပြုရတဲ့ လွှတ်တော်ဥက္ကဋ္ဌဟာ ပြည်သူတို့ရဲ့ လိုလားချက်၊ ပြည်သူတွေရဲ့ လိုအပ်ချက်၊ နိုင်ငံတော်ရဲ့ ပကတိ အဖြစ်အပျက်အခြေအနေတွေကို မှန်မှန်ကန်ကန် ဥပဒေနဲ့ညီစွာ တည့်မတ်ပေးချင်တဲ့ဆန္ဒနဲ့ အဆိုရှင်က မှားယွင်းလုပ်ဆောင်မှုတွေများနေလို့ ဤအဆိုကိုတင်တယ်လို့ပဲ သုံးသပ်မိပါတယ်။ ဒါကြောင့် ဥက္ကဋ္ဌအား အစည်းအဝေးကာလတွင် တာဝန်မှရုပ်သိမ်းရန်အတွက် ဦးစိုင်းထွန်းစိန် အပါအဝင် ပြည်သူ့လွှတ်တော်ကိုယ်စားလှယ် ၁၁၀ ဦးက လက်မှတ်ထိုးထားတဲ့၊ တင်ပြထားတဲ့ အဆိုကို လွှတ်တော်က အတည်ပြုသင့်ပါကြောင်းနှင့် လွှတ်တော်ရဲ့ ဂုဏ်သိက္ခာအတွက် လွှတ်တော် ကိုယ်စားလှယ်များ စဉ်းစားဆုံးဖြတ်ကြဖို့တင်ပြရင်း နိဂုံးချုပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="vicespeaker">ထန်းတပင်မဲဆန္ဒနယ်မှ ဦးနေမျိုးထွန်း ဆွေးနွေးဖို့ဖြစ်ပါတယ်။</speech>
<speech><mp id="1535">ဦးနေမျိုးထွန်း(ထန်းတပင်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော် ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးနေမျိုးထွန်း ဖြစ်ပြီး ယခုအဆိုကို ကန့်ကွက်ဆွေးနွေးသွားမှာ ဖြစ်ပါတယ်။ အဆိုရှင်က ပြည်သူ့ လွှတ်တော်ဥက္ကဋ္ဌကြီး ဦးတီခွန်မြတ်အပေါ် ပြည်သူ့လွှတ်တော်ဆိုင်ရာဥပဒေပုဒ်မ ၂၁ ပုဒ်မခွဲ(ခ)နှင့် ပုဒ်မခွဲ(ဃ)ပါ ပြဋ္ဌာန်းချက်များကို ကျူးလွန်တယ်ဆိုတဲ့စွပ်စွဲချက်နဲ့ တာဝန်မှရုပ်သိမ်းပေးရန်အဆို တင်သွင်းလာခြင်းဖြစ်ပါတယ်။ အဆိုလွှာအပိုဒ်(၂) အပိုဒ်ခွဲ(ခ)ပါ ဖွဲ့စည်းပုံအခြေခံ ဥပဒေ(မူကြမ်း)များ ဟာ ပြည်ထောင်စုလွှတ်တော်တွင် ၂၉-၁-၂၀၁၉ ရက်နေ့၌ အမျိုးသား လွှတ်တော်ကိုယ်စားလှယ် ဦးအောင်ကြည်ညွန့်က ဖွဲ့စည်းပုံအခြေခံဥပဒေ ပြင်ဆင်ရေး လုပ်ငန်းများကို ဆောလျင်စွာဆောင်ရွက် နိုင်ရေး ပူးပေါင်းကော်မတီတစ်ရပ်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုကို လွှတ်တော်မှာ ဆွေးနွေးပြီး ၆-၂၂၀၁၉ ရက်နေ့မှာ အတည်ပြုခဲ့ပြီး ဖြစ်ပါတယ်။ အဲဒီလိုအတည်ပြုခဲ့ပြီးပါမှ ၈-၂-၂၀၁၉၊ ၁၅-၃-၂၀၁၉၊ ၁၀-၉-၂၀၁၉၊ ၁၇-၉-၂၀၁၉၊ ၁၈-၉-၂၀၁၉ ရက်နေ့စတဲ့နေ့တွေမှာ ပြင်ဆင်ရေးမူကြမ်းများဖြင့် ရှေ့ဆင့်နောက်ဆင့်ဆက်တိုက်တင်သွင်း လာခြင်း ဖြစ်ပါတယ်။ သို့သော် ပြည်ထောင်စု လွှတ်တော်နာယကကြီးကလည်း အဆိုပါမူကြမ်း အသီးသီးကို ပြည်ထောင်စုလွှတ်တော် ဆိုင်ရာနည်းဥပဒေ ၁၃၅၊ နည်းဥပဒေ ၁၃၆ တို့နှင့်အညီ အသေးစိတ်လေ့လာစိစစ်ရန် လေ့လာစိစစ်ရေးပူးပေါင်းကော်မတီဖွဲ့စည်းပြီး ဆောင်ရွက်စေခဲ့ရာ ကော်မတီက မူကြမ်းများအား တစ်ခုချင်းစီအလိုက် အစီရင်ခံစာတင်သွင်းခဲ့ပြီး မူကြမ်းများအပေါ် ပြည်ထောင်စုလွှတ်တော်က ဖွဲ့စည်းဆောင်ရွက်လျက်ရှိသည့် ပြင်ဆင်ရေးပူးပေါင်းကော်မတီက တင်သွင်းလာမည့်မူကြမ်းနှင့် တစ်ပြိုင်တည်းယှဉ်တွဲ၍ ပြည့်စုံသော ပြင်ဆင်သည့်မူကြမ်းများအဖြစ် ဆောင်ရွက်သင့်ကြောင်း အစီရင်ခံစာအသီးသီးကို တင်ပြခဲ့ရာ လွှတ်တော်ကိုယ်စားလှယ်များက ဆွေးနွေးပြီး အစီရင်ခံစာအားလုံးကို အတည်ပြုခဲ့ကြပါတယ်။ ယခုအဆိုရှင်တင်ပြသကဲ့သို့ နာယကကြီးက ဆောင်ရွက်ရန်ပျက်ကွက်ခဲ့တာမဟုတ်ဘဲ လွှတ်တော်ရဲ့ ဆုံးဖြတ်ချက်အတိုင်း ဆောင်ရွက်ခဲ့ တာဖြစ်ပြီး အဲဒီဖွဲ့စည်းပုံအခြေခံဥပဒေ(မူကြမ်း)များကိုလည်း လွှတ်တော်မှာ တပေါင်း တည်းဆောင်ရွက်ခဲ့ရာ ပြည်ထောင်စုလွှတ်တော် (၁၅)ကြိမ်မြောက်ပုံမှန် အစည်းအဝေးမှာ ပြီးပြတ် ခဲ့ပြီးလည်း ဖြစ်ပါတယ်။ ဒါကြောင့်မို့ နာယကကြီးအနေဖြင့် အဆိုရှင်တင်ပြတဲ့ ဖွဲ့စည်းပုံ အခြေခံဥပဒေ(မူကြမ်း)များအားလုံးကို ဖွဲ့စည်းပုံအခြေခံဥပဒေပုဒ်မ ၄၃၅၊ ပုဒ်မ ၄၃၆ တို့နှင့်အညီ ပြီးပြတ်အောင်ဆောင်ရွက်ခဲ့ပြီးဖြစ်ပါလျက် ဆောင်ရွက်ရန်ပျက်ကွက်တယ်ဟု စွပ်စွဲနေခြင်းဟာ အဆိုရှင်အပါအဝင် အဆိုကို လက်မှတ်ရေးထိုးတင်ပြတဲ့ကိုယ်စားလှယ်များဟာ ပြည်ထောင်စု လွှတ်တော်တွင် ဆွေးနွေးပြီးပြတ်ခဲ့သောကိစ္စရပ်ကို ဆောင်ရွက်ရန်ပျက်ကွက်သည်ဟု မမှန်မကန် တင်ပြနေခြင်းသည် ပြည်ထောင်စုလွှတ်တော်နာယကကြီး၏ဂုဏ်သိက္ခာကို ထိခိုက်စေဖို့ မသမာသောနည်းလမ်းဖြင့် တင်ပြရာရောက်တဲ့အတွက် ပြည်သူ့လွှတ်တော်ဆိုင်ရာနည်းဥပဒေ ၃၉ နည်းဥပဒေခွဲ(ဋ)နှင့်(၃)ပါ ပြဋ္ဌာန်းချက်ကို ဖောက်ဖျက်ကျူးလွန်ရာရောက်နေပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ အဆိုလွှာအပိုဒ် ၂ အပိုဒ်ခွဲ(ဂ) အပိုဒ်ခွဲငယ်(၁)ကို ဆက်လက်ဆွေးနွေးရမယ်ဆိုလျှင် ဖော်ပြပါအရေးကြီးအဆိုဟာ လွှတ်တော် အစီအစဉ်များအရ ဦးသိန်းထွန်းနှင့် ဒေါက်တာမောင်သင်းတို့တင်သွင်းတဲ့ ဖွဲ့စည်းပုံအခြေခံဥပဒေ ပြင်ဆင်ရေးမူကြမ်းများကိုလက်ခံဆွေးနွေးရန် တိုက်တွန်းကြောင်းဖြစ်နိုင်တယ်လို့ လေ့လာတွေ့ရှိ ရပါတယ်။ အဲဒီအဆိုကို တင်သွင်းတဲ့-၂၀၁၉ ရက်နေ့နဲ့ကြည့်တဲ့အခါ ဦးသိန်းထွန်းနှင့် အဖွဲ့တင်သွင်းလာတဲ့မူကြမ်းအပေါ် လေ့လာစိစစ်ရေးပူးပေါင်းကော်မတီက အစီရင်ခံစာတင်ပြီး လွှတ်တော်က ၂၀၁၉ ခုနှစ်၊ မေလ ၁၂ ရက်နေ့မှာ ဆုံးဖြတ်ပြီးသားဖြစ်နေပြီး ဒေါက်တာမောင်သင်း တင်သွင်းတဲ့ဥပဒေကြမ်းအပေါ်လည်း အစီရင်ခံစာတင်ပြနေဆဲကာလ ဖြစ်ပါတယ်။ ဒါကြောင့် အရေးကြီးအဆိုဟာ ဆောင်ရွက်ပြီးနှင့် ဆောင်ရွက်ဆဲအကြောင်းအရာကို တင်ပြနေတာဖြစ်တဲ့ အတွက် ပြည်ထောင်စုလွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂)နှင့် (၄)တို့နှင့်မညီကြောင်း ထင်ရှားနေပါတယ်။ အခုလို ဥပဒေနှင့်မညီညွတ်တဲ့အပြင် အဲဒီအရေးကြီး အဆိုမှာလည်း နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၏သုံးသပ်ချက်နှင့်အညီဆိုပြီး ဖော်ပြ ထားပါတယ်။ ခုံရုံးကို ဒေါ်နီနီအေးပါ ၂၅ ဦးက တင်သွင်းလွှာအမှတ်(၁)အဖြစ် ပြည်ထောင်စု လွှတ်တော်၏ဆောင်ရွက်ချက်သည် ပုဒ်မ ၄၃၆ နှင့်ပတ်သက်ပြီး အဓိပ္ပာယ်ဖွင့်ဆိုရန်တင်ပြချက် အပေါ် ဖွဲ့စည်းပုံအခြေခံဥပဒေဆိုင်ရာခုံရုံးကနေပြီးတော့ လိုအပ်ခြင်းမရှိဟု သုံးသပ်ပြီး တင်သွင်းလွှာအား ၂၅-၇-၂၀၁၉ ရက်နေ့မှာ ပလပ်ခဲ့ပြီးဖြစ်ပါတယ်။ ထို့အတူ အဆိုပါကာလမှာ ဒေါက်တာစိုင်းဆိုင်ကျော်ဆမ်ပါ ၂၅ ဦးက တင်သွင်းတဲ့ တင်သွင်းလွှာအမှတ်(၂)ကလည်း ဖွဲ့စည်းပုံ အခြေခံဥပဒေပြင်ဆင်ရေးပူးပေါင်းကော်မတီဟာ ဖွဲ့စည်းပုံအခြေခံဥပဒေနှင့်ညီညွတ်ခြင်းရှိ/မရှိ သဘောထားကို စိစစ်ဖို့ ခုံရုံးကို တောင်းခံတဲ့နေရာမှာ ခုံရုံးရဲ့ လုပ်ပိုင်ခွင့်မဟုတ်တဲ့အတွက် ခုံရုံးက ပလပ်ခဲ့ပါတယ်။ ဒါကြောင့် တင်သွင်းလာတဲ့အဆိုမှာပါတဲ့ခုံရုံး၏သုံးသပ်ချက်နှင့်အညီဆိုတဲ့ကိစ္စဟာ ဆုံးဖြတ်ပြီးသားကိစ္စထဲက ဘယ်လိုအချက်ကို ကိုးကားတယ်ဆိုတာမပါတဲ့အတွက် ခုံရုံးရဲ့ လုပ်ပိုင်ခွင့်ဖြစ်တဲ့ ဖွဲ့စည်းပုံအခြေခံဥပဒေပုဒ်မ ၃၂၂ ပါ ပြဋ္ဌာန်းချက်အရလည်းကောင်း၊ ခုံရုံးဥပဒေ ပုဒ်မ ၂၂ အရသော်လည်းကောင်း တင်သွင်းလွှာများအပေါ် သဘောထားပေးဆုံးဖြတ်ခဲ့ခြင်း တစ်စုံ တစ်ရာမရှိဘဲ မည်သို့သုံးသပ်စေတယ်ဆိုတာကိုလည်း တိတိကျကျမဖော်ပြဘဲ ခုံရုံးရဲ့ သုံးသပ်ချက် နှင့်အညီဟု ဖော်ပြခြင်းဟာ အထက်မှာတင်ပြချက်များအရ အရေးကြီးအဆိုအင်္ဂါရပ်နှင့်ညီညွတ်ခြင်း မရှိကြောင်း ထင်ရှားပါတယ်။ ဆုံးဖြတ်ပြီး လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ဥပဒေပါအခွင့်အရေးများ ကို ရလိုသူသည် သန့်ရှင်းသောလက်နှင့်တောင်းခံရမည်ဟု Legal Maxims တွင် “He who comes into equity must come with clean hands” oppd:emoê:1 osa on Law breakers, cannot ask, for help of the law quesofail:cuveszpsacopê queueisanpassing quopšaom အချည်းအနှီးသာဖြစ်မည်လေမည်ဟု ဆိုရိုးများထုံးဖွဲ့ထားတာ ရှိပါတယ်။ ထို့အတွက် ဒီအဆိုဟာ ဖြူစင်သန့်ရှင်းခြင်း၊ ဥပဒေများနှင့်ညီညွတ်ခြင်းမရှိသဖြင့် အဆိုအား လွှတ်တော်မှ ကန့်ကွက်သင့်ပါကြောင်း လေးစားစွာတင်ပြရင်း နိဂုံးချုပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="vicespeaker">မိုက်ပေးပါ။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်)</mp>ခုန လွှတ်တော်ကိုယ်စားလှယ် ဦးနေမျိုးထွန်းရဲ့ ပြောဆိုချက်တွေကို ဒုတိယဥက္ကဋ္ဌရော၊ ကျွန်တော်တို့ရော အားလုံးကြားလိုက်ပါတယ်။ တင်သွင်းတဲ့ အဆိုအပေါ်မှာပဲ ထောက်ခံတယ်၊ ကန့်ကွက်တယ်ကို ပြောဖို့လိုပါတယ်။ ဒီ တင်သွင်းတဲ့၊ လက်မှတ်ထိုးတဲ့လူပုဂ္ဂိုလ်တွေကို ထိခိုက်ပြောဆိုဖို့ မသင့်ပါဘူး။ ဒီစာသားတွေ၊ ဒီစကားလုံးတွေကို ပယ်ဖျက်ပေးဖို့ တင်ပြလိုပါတယ်။ နောက်တစ်ခါ တင်ပြတဲ့အခါမှာလည်း အထောက်အထားတွေကို မှန်မှန်ကန်ကန်ပြောဆိုပေးဖို့ တင်ပြလိုပါတယ်။ အဓိကကတော့ ဒုတိယဥက္ကဋ္ဌကြီး အစမှာပြောခဲ့ သလိုပဲ ဒီလက်မှတ်ရေးထိုးတင်ပြတာဟာ တင်ပြတဲ့အဖွဲ့ အစည်းက သူ့ယုံကြည်ချက်၊ သူ့ထင်မြင် ယူဆချက်နဲ့ သူတင်ပြတာဖြစ်ပါတယ်။ အဲဒီတော့ ဒီတင်ပြတဲ့သူတွေ၊ လက်မှတ်ထိုးတဲ့လူတွေကို မမှန်ကန်ဘူးဆိုတဲ့ အပြောမျိုးပြောမယ့်အစား အထောက်အထားနဲ့ ခိုင်ခိုင်မာမာ ကန့်ကွက်ပြောဆို တာကပဲ သဘာဝကျပါလိမ့်မယ်။ ဒါကြောင့်မို့လို့ လွှတ်တော်ကိုယ်စားလှယ်ကြီးရဲ့ ပြောဆိုတဲ့ ပြောဆိုချက်မှာပါတဲ့ လူပုဂ္ဂိုလ်၊ အဖွဲ့အစည်း၊ ဒီအဆိုတင်သွင်းတဲ့၊ လက်မှတ်ထိုးတဲ့ ကိုယ်စားလှယ် တွေကို ထိခိုက်တဲ့အပြောအဆိုကို ပယ်ဖျက်ပေးဖို့ ကျွန်တော်တင်ပြလိုပါတယ်။</speech>
<speech type="vicespeaker">ဦးနေမျိုးထွန်းရဲ့ ဆွေးနွေးရာမှာပါဝင်တဲ့ စကားလုံးကို မှတ်တမ်း ကနေပယ်ဖျက်ဖို့ ဆုံးဖြတ်ပါသည်။</speech>
<speech type="vicespeaker">နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ဆွေးနွေးဖို့ဖြစ်ပါတယ်။</speech>
<speech><mp id="430">ဦးဌေးလွင်(ခ)ဦးဒီလုံး(နမ့်စန်မဲဆန္ဒနယ်)</mp>လေးစားအပ်ပါသော လွတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ နမ့်စန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဌေးလွင်(ခ) ဦးဒီလုံး ဖြစ်ပါတယ်။ ဦးစိုင်းထွန်းစိန်တင်သွင်းတဲ့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၁၅ အရ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုကို ထောက်ခံ ဆွေးနွေးသွားမှာဖြစ်ပါတယ်။ လေးစားရပါသော ဒုတိယဥက္ကဋ္ဌကြီးခင်ဗျား။ ပြည်သူ့လွှတ်တော်ဥက္ကဋ္ဌ သည် ပြည်ထောင်စုလွှတ်တော်နာယကအနေဖြင့် အမျိုးသားလွှတ်တော်ကိုယ်စားလှယ် ဦးအောင်ကြည်ညွန့် တင်သွင်းခဲ့သော ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပြင်ဆင်ရေးလုပ်ငန်းများ ကို ဦးစွာဆောင်ရွက်နိုင်ရေးအတွက် အခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သော ပြည်ထောင်စုလွှတ်တော်ကိုယ်စားလှယ်များဖြင့်ဖွဲ့စည်းရန် ပြည်ထောင်စု လွှတ်တော်သို့တိုက်တွန်းကြောင်း အရေးကြီးအဆိုကို အရေးကြီးအဆိုအင်္ဂါရပ်နှင့်မကိုက်ညီဘဲ ခွင့်ပြု ခဲ့သည့်အပြင် ထောက်ပြ၊ ကန့်ကွက်နေသည့်ကြားထဲမှ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီကို အဖွဲ့ဝင် ၄၅ ဦးဖြင့် ဖွဲ့စည်းပြီး ဖွဲ့စည်းပုံပြင်ဆင်ရေးလုပ်ငန်းများ ကို လုပ်ဆောင်ခဲ့တဲ့အတွက် ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီက ဖွဲ့စည်းပုံအခြေခံဥပဒေ ဆိုင်ရာခုံရုံးကို တင်သွင်းလွှာ ပေးပို့ခဲ့ပါတယ်။ ခုံရုံးအနေနဲ့ လွှတ်တော်နာယကရဲ့ လုပ်ဆောင်ချက်ကို ဥပဒေနဲ့ညီ/မညီ စိစစ်ရန် တာဝန်ပေးအပ်ထားခြင်းမရှိသဖြင့် တင်သွင်းလွှာကို ပယ်ချခဲ့ပါတယ်။ ဒါ့အပြင် ၂၀၀၈ ခုနှစ်၊ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းများ ဖြစ်သော ဦးသိန်းထွန်း(ကျောင်းကုန်းမဲဆန္ဒနယ်)၊ ဒေါက်တာမောင်သင်း(မိတ္ထီလာမဲဆန္ဒနယ်)၊ ဗိုလ်မှူးချုပ်မောင်မောင်(တပ်မတော်သားကိုယ်စားလှယ်)၊ ဗိုလ်မှူးချုပ်အောင်စန်းချစ်(တပ်မတော်သား ကိုယ်စားလှယ်)နှင့် ဦးစိုင်းသန်းနိုင်(အမျိုးသားလွှတ်တော်ကိုယ်စားလှယ်)တို့ရဲ့ ၂၀ ရာခိုင်နှုန်းသော လွှတ်တော်ကိုယ်စားလှယ်များက လက်မှတ်ရေးထိုးပြီး ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်သို့ တင်သွင်းခဲ့သော်လည်း ပြည်ထောင်စု လွှတ်တော်နာယက တာဝန်ထမ်းဆောင်နေသူ ပြည်သူ့လွှတ်တော်ဥက္ကဋ္ဌကြီးမှ ပြဋ္ဌာန်းထားသည့် ဖွဲ့စည်းပုံအခြေခံဥပဒေ ပုဒ်မ ၄၃၅၊ ၄၃၆ တို့နှင့်အညီ ဆက်လက်ဆောင်ရွက်ရန် ပျက်ကွက်ပြီး ၄၅ ဦး ကော်မတီ၏ လုပ်ဆောင်ချက်များတွင် တပေါင်းတည်း လုပ်ဆောင်စေခဲ့ပါတယ်။ ယင်းကိစ္စအတွက် ဖွဲ့စည်းပုံအခြေခံဥပဒေဆိုင်ရာခုံရုံးကို ပုဒ်မ ၄၃၅ ၏ အဓိပ္ပာယ်ဖွင့်ဆိုပေးရန် တင်ပြခဲ့ရာမှာ ခုံရုံးအနေဖြင့် ရှင်းလင်းနေတဲ့ပုဒ်မဖြစ်ကြောင်း၊ ပြဋ္ဌာန်းချက်သည် အခြေခံဥပဒေပြင်ဆင်ရာတွင် လိုက်နာရမည့်လုပ်ငန်းစဉ်ဖြစ်ကြောင်း ပြန်ကြားခဲ့တဲ့အတွက် ခုံရုံး၏ဆုံးဖြတ်ချက်အရ နာယကထံ မိမိတို့၏ ဒုတိယအကြိမ်ပြင်ဆင်ရေး(မူကြမ်း)ကို ပုဒ်မ ၄၃၅ နှင့်အညီ ဆက်လက်ဆောင်ရွက်ပေးဖို့ ပျော်ဘွယ်မဲဆန္ဒနယ်ကိုယ်စားလှယ် ဦးသောင်းအေးက အရေးကြီးအဆို တင်သွင်းခဲ့သော်လည်း ထပ်မံပယ်ချခဲ့ပါတယ်။ ဒီလိုလုပ်ဆောင်ခဲ့တာဟာ ဖွဲ့စည်းပုံအခြေခံဥပဒေကို မလိုက်နာဘဲ ဆန့်ကျင် ဆောင်ရွက်ခဲ့တာဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေ (မူကြမ်း)၊ လေ့လာစိစစ်ရေးပူးပေါင်းကော်မတီတွင် ပါဝင်နေသော လွှတ်တော်ကိုယ်စားလှယ်များ အနေဖြင့် ဥပဒေကြမ်းပူးပေါင်းကော်မတီမှ ကော်မတီဝင်များဖြစ်သည့်အားလျော်စွာ ပြည်ထောင်စု လွှတ်တော်ဆိုင်ရာဥပဒေ ၉၈ မှာပြဋ္ဌာန်းထားတဲ့ နည်းဥပဒေကိုလိုက်နာရမှာ ဖြစ်ပါတယ်။ ပြည်ထောင်စုလွှတ်တော်ဆိုင်ရာနည်းဥပဒေ ၉၈ နည်းဥပဒေခွဲ(က)မှာ ဥပဒေကြမ်းပူးပေါင်း ကော်မတီသည် ဥပဒေကြမ်းတစ်ရပ်ရပ်နှင့်စပ်လျဉ်း၍ ပြင်ဆင်ရန်အကြံပြုချက်များပေးနိုင်သည်။ သို့ရာတွင် အဆိုပါအကြံပြုချက်များသည် ဥပဒေကြမ်းတွင်ပါရှိသည့်ကိစ္စနှင့်စပ်လျဉ်းသော အကြံပြု ချက်များဖြစ်ရမည့်အပြင် ထိုဥပဒေကြမ်း၏သဘောတွင်အကျုံးဝင်သော အကြံပြုချက်များလည်း ဖြစ်ရမည်ဟု ပါရှိပါတယ်။ ကော်မတီအနေဖြင့် ဥပဒေကြမ်းအပေါ်ဆွေးနွေးခြင်းမပြုဘဲ ၄၅ ဦးကော်မတီ၏လုပ်ဆောင်ချက်နဲ့သာ ပူးပေါင်းလုပ်ဆောင်ဖို့ သဘောထားမှတ်ချက်ပေးခဲ့တဲ့ အစီရင်ခံစာဖြစ်ပါတယ်။ ဒီသဘောထားမှတ်ချက်ကို လွှတ်တော်နာယကမှ နည်းဥပဒေအရ ကိုက်ညီမှုမရှိတာသိလျက်နဲ့ ခွင့်ပြုခဲ့ပြီး ဆက်လက်ဆွေးနွေးခွင့်ပြုခဲ့ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီကို ပြည်ထောင်စုလွှတ်တော်ဆိုင်ရာနည်းဥပဒေ ၉၆ နည်းဥပဒေခွဲ(က)အရ ပြည်သူ့လွှတ်တော်နှင့် အမျိုးသားလွှတ်တော်တို့ရှိ ဥပဒေကြမ်းပူးပေါင်း ကော်မတီများထဲမှ ကော်မတီဝင်များဖြင့် ဖွဲ့စည်းထားတာဖြစ်သလို ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့်ဥပဒေကြမ်းလေ့လာစိစစ်ရေး ပူးပေါင်းကော်မတီဆိုတာလည်း ပြည်ထောင်စုလွှတ်တော်ဆိုင်ရာနည်းဥပဒေ ၁၃၅ အရ ပြည်သူ့လွှတ်တော် ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီတို့မှ ကိုယ်စားလှယ်များကို လေ့လာစိစစ်ရန် တာဝန်ပေးအပ်ခဲ့တာဖြစ်ပါတယ်။ ကော်မတီအနေဖြင့် ဥပဒေကို လေ့လာစိစစ်ရမယ့်အစား ၄၅ ဦးကော်မတီနဲ့ ပူးပေါင်း လုပ်ဆောင်ဖို့ရာ အစီရင်ခံစာတင်သွင်းပြီး လုပ်ဆောင်ခဲ့တာဟာ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများကို လိုက်နာခြင်းမရှိဘဲ ဆောင်ရွက်ခဲ့တာဖြစ်တယ်လို့ပြောလိုပါတယ်။ လွှတ်တော်နာယကအနေဖြင့် ကော်မတီရဲ့ အစီရင်ခံစာတွေဟာ ဖွဲ့စည်းပုံအခြေခံဥပဒေနဲ့ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနဲ့ ကိုက်ညီမှုမရှိဘူးဆိုတာ သိလျက်နဲ့ အစီရင်ခံစာကို တင်သွင်းခွင့်ပြုခဲ့ပြီး ဆွေးနွေးခွင့်၊ ဆုံးဖြတ်ခွင့်ပြုခဲ့ပါတယ်။ ဥပဒေကြမ်းတစ်ခုလုံးကို အတည်ပြုဖို့အတွက် ကိုယ်စားလှယ်တွေကနေ လွှတ်တော်ကိုတင် လွှတ်တော်ကဆွေးနွေး၊ ပြည်ထောင်စုလွှတ်တော်ကဆွေးနွေး၊ အတည်ပြု ဒီလိုပဲလုပ်ဆောင်ရမှာဖြစ်ပါတယ်။ သို့သော် ဤသို့ လိုက်နာဆောင်ရွက်မှုမရှိတဲ့အတွက် လွှတ်တော်နာယကက ဖွဲ့စည်းပုံအခြေခံဥပဒေနှင့် ပြည်ထောင်စုလွှတ်တော်ဥပဒေ၊ နည်းဥပဒေများနှင့် ဆန့်ကျင်တဲ့လုပ်ဆောင်မှုများသာ ဖြစ်ခဲ့ပါ တယ်။ လွှတ်တော်ဒုတိယဥက္ကဋ္ဌကြီးခင်ဗျား။ အထက်ပါအချက်များအရ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော်နာယကသည် ဖွဲ့စည်းပုံအခြေခံဥပဒေပါ ပြဋ္ဌာန်းချက်များကိုဆန့်ကျင်၍ ဆောင်ရွက်ခြင်း၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေနှင့် ပြည်သူ့လွှတ်တော်ဆိုင်ရာ ဥပဒေ၊ နည်းဥပဒေများပါ ဆောင်ရွက်ရမယ့်တာဝန်များကို ကျေပွန်စွာမထမ်းဆောင်နိုင်တာတွေ့ရ တဲ့အတွက် ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းပေးပါရန်အဆိုပြုလွှာကို လေးလေး နက်နက်ထောက်ခံပါကြောင်း ပြောကြားရင်း နိဂုံးချုပ်ပါတယ်။</speech>
<speech type="vicespeaker">တပ်မတော်သားကိုယ်စားလှယ် ဗိုလ်မှူးချုပ်ဝင်းမိုးက ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးချုပ်ဝင်းမိုး(တပ်မတော်သားကိုယ်စားလှယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးချုပ်ဝင်းမိုး ဖြစ်ပါတယ်။ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် တင်ပြတဲ့ ၂၀၁၂ ခုနှစ်၊ ပြည်သူ့လွှတ်တော် ဆိုင်ရာဥပဒေပုဒ်မ ၂၁ နဲ့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၁၅ အရ ပြည်သူ့ လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုအပေါ် ဆွေးနွေးသွားမှာဖြစ်ပါတယ်။ ၂၀၁၉ ခုနှစ်၊ ဇူလိုင်လ ၁၅ ရက်နေ့မှာ ဒေါက်တာမောင်သင်း၊ မိတ္ထီလာမဲဆန္ဒနယ်က လျှပ်စစ်ဓာတ်အားတိုးမြှင့် ကောက်ခံခြင်းဟာ ပြည်သူများစားဝတ်နေရေးနဲ့ အထွေထွေကုန်ဈေးနှုန်းကြီးမြင့်ခြင်းကြောင့် ပြည်သူတွေရဲ့ နေ့စဉ်ဘဝမှာ စိတ်သောကဖိစီးမှုများကိုဖြစ်ပေါ်စေနိုင်ပါသဖြင့် နိုင်ငံတော်အစိုးရမှ လျှပ်စစ်ဓာတ်အားတိုးမြှင့်ကောက်ခံခြင်းအား ဆိုင်းငံ့ပေးရန်အဆိုကို တင်သွင်းခဲ့ရာ လွှတ်တော် ဥက္ကဋ္ဌကခွင့်ပြုခဲ့ခြင်းမရှိတာကို တွေ့ရမှာဖြစ်ပါတယ်။ ဒီအဆိုဟာ နိုင်ငံသားများအကျိုးအတွက် ရည်ရွယ်ဆောင်ရွက်ခဲ့ကြောင်း ထင်ရှားပါတယ်။ အစိုးရများအဆက်ဆက်ကပင် လျှပ်စစ်နှင့် စွမ်းအင် ဆိုင်ရာကဏ္ဍများအပေါ်မှာ အကျိုးအမြတ်နည်းစွာနဲ့ ပြည်သူ့အကျိုးစီးပွားကို ဦးစားပေးပြီးတော့မှ ဝန်ဆောင်မှုပေးကာ ဆောင်ရွက်ခဲ့ကြပါတယ်။ ယခင်အစိုးရလက်ထက်မှာလည်း လျှပ်စစ်ဓာတ်အားခ များ တိုးမြှင့်ကောက်ခံရန် လွှတ်တော်ကိုတင်ပြခဲ့ပေမဲ့ တိုးမြှင့်ကောက်ခံခြင်းမပြုသေးရန် ဆုံးဖြတ်ခဲ့ ကြပါတယ်။ အဲဒီဓာတ်အားခမတိုးမြှင့်ဖို့ ဖယောင်းတိုင်ထွန်းဆန္ဒပြခဲ့ကြပေမဲ့ ယခုအခါ မှာတော့ ဓာတ်အားခတိုးမြှင့်ကောက်ခံရေးကို အဆောတလျင် ဆောင်ရွက်ခဲ့တာတွေ့ရမှာဖြစ်ပါတယ်။ ပြည်သူတွေက အမှားအမှန်ကိုသိကြပါတယ်။ မူဝါဒချမှတ်ပေးတဲ့သူကမှားနေတာကို မှားမှန်း မသိဘဲ လုပ်သမျှအမှန်ထင်နေပြီး မှားမှန်းသိလို့ထောက်ပြတာကို လက်မခံရင်ပြည်သူတွေ ဒုက္ခ ရောက်မှာ ဖြစ်ပါတယ်။ ပြည်သူ့ထံက မှားတယ်လို့ အသံမထွက်၊ မတင်ပြသ၍ ဆက်မှားနေမယ် ဆိုရင် ပြုသူရဲ့ အမှားသာဖြစ်ပါတယ်။ တိုင်းပြည်အတွက် အန္တရာယ်အရမ်းများလှပါတယ်။ ပြည်သူ ကလည်း အသံမထွက်ဘူး။ လွှတ်တော်ကလည်း အသံမထွက်နိုင်ဘူးဆိုရင် အစိုးရလုပ်သမျှကို ငြိမ်ခံ နေရတဲ့သဘော သက်ရောက်နေပါတယ်။ ပြုပြင်ဆုံးဖြတ်ဆောင်ရွက်ရမှာက အစိုးရရဲ့ အလုပ်ဖြစ်ပါတယ်။ ထိန်းကျောင်းတည့်မတ်ပေးရမှာက လွှတ်တော်ရဲ့ အလုပ်ပါ။ လွှတ်တော်မှာအသံထွက်ဖို့၊ ပြည်သူ့အသံကိုထင်ဟပ်ဖို့ လွှတ်တော်ကိုယ်စားလှယ်များရဲ့ တာဝန်ပဲဖြစ်ပါတယ်။ ဒါကြောင့် ကိုယ်စားလှယ်တွေက အသံထွက်ချင်တာကို လွှတ်တော်ဥက္ကဋ္ဌက အစိုးရအပေါ် အကျပ်အတည်း မတွေ့အောင်ဆိုတဲ့ဖိအားနဲ့ ဖုံးဖိထားမယ်ဆိုရင်၊ မျက်ကွယ်ပြုနေရင် အစိုးရကတော့ မျက်ဖြူဆိုက် လေ ဆရာကြိုက်လေဖြစ်မှာပါ။ ပြောတော့ ဒီမိုကရေစီ၊ လုပ်တော့ ကြိုးနီလို့ပြောရမလို ဖြစ်နေ ပါတယ်။ ကဏ္ဍအတော်များများမှာ အခွန်အကောက်တိုးမြှင့်မှုဒဏ်ကိုခံစားနေရတဲ့လျှပ်စစ် ဓာတ်အားတိုးမြှင့်ကောက်ခံခြင်းကိစ္စဟာ ပြည်သူများအတွက် ဝန်ထုပ်ဝန်ပိုးဖြစ်စေပါတယ်။ လက်တွေ့ လူနေထိုင်မှုဘဝမှာ နေ့စဉ်မြင့်မားလာတဲ့ကုန်ဈေးနှုန်းကြီးမြင့်မှု၊ အလုပ်အကိုင် အခွင့်အလမ်းနည်းပါးလာမှုများ၊ ကျန်းမာရေးစရိတ်မြင့်မားလာမှုများ စတဲ့ ဘဝအကျပ်အတည်းများ ကြားမှာ ဓာတ်အားခတိုးမြှင့်ကောက်ခံလိုက်တဲ့အခါမှာ ပြည်သူတို့ရဲ့ စားဝတ်နေရေး လွန်စွာခက်ခဲ သွားမှာကို စိုးရိမ်တဲ့အတွက်ကြောင့် ပြည်သူလူထုအကျိုးစီးပွားကို ရည်ရွယ်တင်သွင်းခဲ့ပေမဲ့ ဒီအဆိုကို ဆွေးနွေးခွင့်မပြုတဲ့အတွက် ပြည်သူများနစ်နာရခြင်းဖြစ်တယ်လို့ ယူဆရပါတယ်။ ဒါ့အပြင် ၂၀၁၉ ခုနှစ်၊ နိုဝင်ဘာလ ၁၄ ရက်နေ့မှာ ဦးသောင်းအေး(ပျော်ဘွယ်မဲဆန္ဒနယ်)က နိုင်ငံတော်အတွင်း အေးချမ်းစွာနေထိုင်သွားလာလုပ်ကိုင်လျက်ရှိတဲ့ပြည်သူများ၊ ပြည်သူ့ဝန်ထမ်း များ၊ ပြည်သူ့ကိုယ်စားလှယ်များနှင့်လုံခြုံရေးတပ်ဖွဲ့ဝင်များကို လက်နက်ကိုင်သောင်းကျန်းသူများ က ဥပဒေမဲ့ မင်းမဲ့စရိုက်ဆန်ဆန် ဖမ်းဆီးစစ်ဆေးသတ်ဖြတ်ခြင်းများ ကြုံတွေ့နေရခြင်းကြောင့် ပြည်သူလူထုအသက်အိုးအိမ်စည်းစိမ်များ ပျက်စီးဆုံးရှုံးပြီး လုံခြုံမှုကင်းဝေးသလိုဖြစ်နေခြင်းအပေါ် ထိရောက်လျင်မြန်စွာ ထိန်းသိမ်းကာကွယ်ပေးနိုင်ရန် နိုင်ငံတော်အစိုးရအားတိုက်တွန်းကြောင်း အရေးကြီးအဆိုတစ်ရပ်ကို တင်သွင်းခဲ့ပေမဲ့ လွှတ်တော်ဥက္ကဋ္ဌကခွင့်ပြုခဲ့ခြင်း မရှိခဲ့ပါဘူး။ အမျိုးသား လွှတ်တော်ကိုယ်စားလှယ် ဦးဝှေ့တင်းဖမ်းဆီးခံရမှုကို လွှတ်တော်ကအရေးတယူ ဆောင်ရွက်ခဲ့သလို တပ်မတော်၊ ရဲတပ်ဖွဲ့၊ ဌာနဆိုင်ရာဝန်ထမ်းများ၊ မှီခိုသူမိသားစုဝင်များ၊ အပြစ်မဲ့ပြည်သူများ မင်းမဲ့စရိုက်ဆန်ဆန်ဖမ်းဆီးသတ်ဖြတ်ခံရတာ၊ ပြည်ထောင်စုလမ်းမကြီးပေါ်မှာ အကြမ်းဖက် သောင်းကျန်းသူများရဲ့ မင်းမဲ့စရိုက်ဆန်ဆန်လုပ်ဆောင်မှုတွေကို မည်သို့မည်ပုံ ထိန်းကျောင်း သင့်လုပ်ဆောင်သင့်ပြီး တိုင်းပြည်နဲ့လူမျိုးအကျိုးစီးပွားရှေးရှုဆောင်ရွက်သင့်တာကို လွှတ်တော် ဥက္ကဋ္ဌအနေနဲ့ လျစ်လျူရှုခဲ့တာတွေဟာ တည်ငြိမ်အေးချမ်းရေး၊ တရားဥပဒေစိုးမိုးရေးနှင့် အချုပ်အခြာအာဏာတည်တံ့ခိုင်မြဲရေးတို့အတွက် မျက်ကွယ်ပြုရာရောက်နေပါတယ်။ အကြမ်းဖက်သောင်းကျန်းသူများကြောင့် ဖြစ်ပွားခဲ့ရတဲ့ဖြစ်စဉ်များဟာ ဒေသခံပြည်သူလူထု ရဲ့ အသက်အိုးအိမ်စည်းစိမ်ကို အန္တရာယ်ကျရောက်စေတဲ့အပြင် နယ်စပ်ဒေသကာကွယ်ရေးနှင့် လုံခြုံရေးကိုပါ ပျက်ပြားအောင်တိုက်ခိုက်ခံရခြင်းများဖြစ်ပေါ်နေတဲ့အတွက် နိုင်ငံရဲ့ တည်ငြိမ် အေးချမ်းရေး၊ တရားဥပဒေစိုးမိုးရေးနှင့် အချုပ်အခြာအာဏာတည်တံ့ခိုင်မြဲရေးကို ထိခိုက်လာ ကြောင်းတွေ့ရှိရပါတယ်။ ဒီလိုအခြေအနေဆိုးများကြောင့် ဦးသောင်းအေးက အထက်ပါအဆိုကို တင်သွင်းခဲ့ပေမဲ့ လွှတ်တော်က ဒီအဆိုကိုလက်ခံဆွေးနွေးရန် ခွင့်မပြုခဲ့ခြင်းဟာ ဖွဲ့စည်းပုံအခြေခံ ဥပဒေပုဒ်မ ၃၈၃ ကိုမလိုက်နာရာရောက်ပါတယ်။ ထိုသို့ မလုပ်ဆောင်နိုင်မှုများကြောင့် အကြမ်းဖက် သောင်းကျန်းသူများအနေနဲ့ ၂၀၂၀ ပြည့်နှစ်ကာလအတွင်းမှာလည်း အကြမ်းဖက်လုပ်ရပ်များကို လုပ်ဆောင်ခဲ့တဲ့အပြင် WHO ကဲ့သို့ ကုလသမဂ္ဂအဖွဲ့ အစည်းများမှ ဝန်ထမ်းများကိုပါပစ်ခတ် သတ်ဖြတ်ခြင်းများ ဆက်လက်ကျူးလွန်ဆောင်ရွက်လာတာ တွေ့ရှိမှာဖြစ်ပါတယ်။ လွှတ်တော်ဟာ ရွေးကောက်ခံကိုယ်စားလှယ်များ၊ တပ်မတော်သားကိုယ်စားလှယ်များနဲ့ ဖွဲ့စည်းထားခြင်းဖြစ်ပါတယ်။ ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒနဲ့အညီ နိုင်ငံနှင့်ပြည်သူတို့ရဲ့ အကျိုးစီးပွားအတွက် အရေးကြီးတဲ့ကိစ္စများတင်ပြတဲ့အခါမှာ လွှတ်တော် အနေနဲ့ လက်ခံဆွေးနွေးအဖြေရှာရမည်ဖြစ်ပေမဲ့ ပြည်သူ့လွှတ်တော်ဥက္ကဋ္ဌအနေနဲ့ ဆွေးနွေးခွင့်မပြု ခြင်းဟာ လွှတ်တော်ကိုယ်စားလှယ်များအပေါ်မှာ ခွဲခြားလုပ်ဆောင်ရာ၊ မမျှမတဆောင်ရွက်ရာ၊ စိတ်ဝမ်းကွဲပြားမှုဖြစ်ပေါ်စေရာ စတဲ့မရိုးသားတဲ့ဆောင်ရွက်မှုများလို့ ယူဆရတဲ့အပြင် လွှတ်တော် ဥက္ကဋ္ဌအပေါ် တစ်စုံတစ်ရာသောဖိအားများ ရှိတယ်လို့ယူဆရပါတယ်။ နိုင်ငံတော်အတွက် အကျိုး ရှိစေမည့် အကြောင်းအရာများကိုတင်ပြခဲ့တဲ့အခါမှာ မျက်ကွယ်ပြုခြင်းများအတွက် စိတ်ရှည် သည်းခံစွာဖြင့် ခွင့်လွှတ်ခဲ့သော်လည်း ယခုကဲ့သို့ဖြစ်စဉ်များကြောင့် နိုင်ငံအတွက် ရေရှည်မှာ ပိုမို နစ်နာလာနိုင်ပါတယ်။ ဒါကြောင့်မို့လို့ ပြည်သူ့လွှတ်တော်ဆိုင်ရာဥပဒေ ပုဒ်မ ၂၁ မှာရှိတဲ့ ဖွဲ့စည်းပုံ အခြေခံဥပဒေပါပြဋ္ဌာန်းချက်များကို ဖောက်ဖျက်ကျူးလွန်ခြင်းအပြင် ဥပဒေအရ ဆောင်ရွက် နိုင်သည့်တာဝန်များကို မထမ်းဆောင်ခဲ့သည့်အချက်များနှင့် ကိုက်ညီနေကြောင်း တွေ့ရှိရတဲ့အတွက် ပြည်သူ့လွှတ်တော်ဆိုင်ရာနည်းဥပဒေ ၁၁၅ အရ ၎င်းအား လွှတ်တော်ဥက္ကဋ္ဌတာဝန်မှ ရုပ်သိမ်း ပေးနိုင်ရေးအဆိုအပေါ် ထောက်ခံဆွေးနွေးတင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="vicespeaker">ဒေါပုံမဲဆန္ဒနယ်မှ ဦးဌေးဝင်းအောင် (ခ) ဦးပြုံးချိုက ဆွေးနွေးဖို့ဖြစ်ပါတယ်။</speech>
<speech><mp id="1542">ဦးဌေးဝင်းအောင်(ခ)ဦးပြုံးချို (ဒေါပုံမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ဒေါပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဌေးဝင်းအောင်(ခ) ဦးပြုံးချို ဖြစ်ပါတယ်။ ပြည်သူ့လွှတ်တော်ဥက္ကဋ္ဌကို တာဝန်မှရုပ်သိမ်းပေးဖို့တင်သွင်းလာတဲ့အဆိုကို ကန့်ကွက်ဆွေးနွေးသွားမှာဖြစ်ပါတယ်။ အဆိုကို အကြောင်းပြချက် ၂(က)မှာဆိုလို့ရှိရင် အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်ရဲ့ အရေးကြီးအဆိုတင်သွင်းတာက အဲဒီည်ထောင်စုလွှတ်တော်နာယကအဖြစ် ဆောင်ရွက်နေတဲ့ ပြည်သူ့လွှတ်တော်ဥက္ကဋ္ဌ ကြီးအား ပြည်ထောင်စုလွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က)နဲ့မကိုက်ညီဘဲနဲ့ ခွင့်ပြုခဲ့တယ်ဆိုပြီးတော့ စွပ်စွဲထားတာရှိပါတယ်။ ဒါ မဟုတ်ပါဘူး။ ဦးအောင်ကြည်ညွန့် အရေးကြီး အဆို မတင်သွင်းခင်မှာ ကျွန်တော်တို့နိုင်ငံမှာ မြို့ကြီးတော်တော်များများ ပြည်သူလူထုတွေ ကြားထဲမှာ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပြင်ဆင်ရေးနှင့်ပတ်သက်ပြီးတော့ လှုပ်ရှားမှုတွေ များစွာ လုပ်နေပါတယ်။ Sticker Campaign တွေလုပ်တယ်။ မြို့အသီးသီးမှာ ကြည့်မယ်ဆိုလို့ရှိရင် ဆရာဦးအောင်ကြည်ညွန့် တင်သွင်းတဲ့ရက်က ၂၉-၁-၂၀၁၉ ဖြစ်တယ်။ ဒါပေမဲ့ ပြည်သူလူထုထဲမှာ ပေါ်ပေါက်လာတဲ့လှုပ်ရှားမှုတွေကို ပြန်ကြည့်မယ်ဆိုလို့ရှိရင် ၂၂ ရက်နေ့လောက်ကတည်းက ဆိုအဖြစ်တင်သွင်းတာ တော်တော်ကျယ်ကျယ်ပြန့်ပြန့်ကို ဖြစ်ပေါ်နေတာကို သွားတွေ့ရပါတယ်။ ၂၂ ရက်နေ့မှာ မန္တလေး၊ ၊ ၂၆ ရက်နေ့မှာ တောင်ငူ၊ ၂၆ ရက်နေ့မှာပဲ ပဲခူးစတဲ့ပြည်သူလူထုရဲ့ လှုပ်ရှားမှုတွေက ကျယ်ကျယ်ပြန့်ပြန့်ဖြစ်လာတော့ ဒီအရေးကြီးအဆိုဟာ ပြည်သူလူထုရဲ့ဆန္ဒကို ကိုယ်စားပြုပြီး ပေါ်ပေါက်လာတယ်ဆိုတာ ဒါရှင်းရှင်းလင်းလင်းသိနေမှာဖြစ်ပါတယ်။ လွှတ်တော်ဆိုတာက တိုင်းပြည်မှာအရေးကြီးလာပြီဆိုလို့ရှိရင် ပြည်သူလူထုရဲ့ ကိုယ်စား လွှတ်တော်တွေမှာ တင်ပြဆွေးနွေး အရေးဆိုရတဲ့၊ အရေးကြီးတဲ့အခန်းကဏ္ဍမှာရှိတဲ့အတွက် ဒါဟာ အရေးကြီးအဆို င်္ဂါရပ်နှင့်ကိုက်ညီပြီးတော့ လွှတ်တော်ကို ရောက်ရှိလာတာဖြစ်ပါတယ်။ ဒါကို ပြည်ထောင်စုလွှတ်တော်နာယကကြီးက ပေးထားတဲ့ ပြည်ထောင်စုလွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂)နှင့် နည်းဥပဒေခွဲ(၃)အရ ဒါကိုခွင့်ပြုဆောင်ရွက်ခဲ့တာ ဖြစ်ပါတယ်။ နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂)မှာ လတ်တလော ဖြစ်နေတဲ့ကိစ္စ တွေကို ကျွန်တော်တို့လွှတ်တော်မှာ အရေးကြီးအဆိုအဖြစ်တင်သွင်းတာကို ခွင့်ပြုထားတဲ့အချက် အလက်ရှိသလို နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၃)မှာဆိုလို့ရှိရင်လည်း တခြားနည်းနဲ့ဆောင်ရွက်လို့မရဘူးဆိုလို့ရှိရင် ဒီလိုတင်သွင်းပြီးဆောင်ရွက်မယ်ဆိုတာ အတိအလင်း ပြဋ္ဌာန်းထားတာဖြစ်တဲ့အတွက် ပြည်ထောင်စု လွှတ်တော်နာယကကြီးဟာ အမျိုးသားလွှတ်တော် ကိုယ်စားလှယ် ဦးအောင်ကြည်ညွန့် တင်သွင်းလာတဲ့ ဖွဲ့စည်းပုံပြင်ဆင်ရေးအဆိုကို လက်ခံခဲ့တာဟာ ဥပဒေနဲ့ညီညွတ်ပါတယ်။ ဒါပေမဲ့ အဲဒီအဆိုကို ပြန်ကြည့်ပါ။ ဖွဲ့စည်းပုံအခြေခံဥပဒေပြင်ဆင်ဖို့ ဥပဒေ (မူကြမ်း)တင်နေတာမဟုတ်ပါဘူး။ ဒါကို ကျွန်တော်တို့ ပြည်ထောင်စုလွှတ်တော်ကြီးကနေပြီးတော့ ကော်မတီတစ်ရပ်ဖွဲ့စည်းပြီးတော့ ဆောလျင်စွာဆောင်ရွက်နိုင်ရေးအတွက်ဆိုပြီးတော့ တင်သွင်း လာတဲ့အဆိုဖြစ်တယ်ဆိုတာလည်း သိသာပါတယ်။ ပြန်ကြည့်မယ်ဆိုလို့ရှိရင် ပထမအကြိမ် လွှတ်တော်သက်တမ်းမှာ ဒါအရေးကြီးအဆိုအနေနဲ့ ဖွဲ့စည်းပုံပြင်ဆင်ရေးကို တင်သွင်းခဲ့တယ်။ ဝက်လက်ပြည်သူ့လွှတ်တော်ကိုယ်စားလှယ် တင်သွင်းခဲ့တဲ့အလေ့အထတွေရှိတယ်။ အဲဒီမှာလည်း ကော်မတီနှစ်ရပ်ဖွဲ့ ပြီးတော့ အဆင့်ဆင့်ဆောင်ရွက်ခဲ့တယ်။ အခုလည်းပဲ ဒုတိယအကြိမ်သက်တမ်း မှာ ကျွန်တော်တို့ကနေပြီးတော့ တင်သွင်းလာတဲ့အဆိုနဲ့ပတ်သက်ပြီးတော့ ၁၅-၂-၂၀၁၉ ရက်နေ့မှာ ပြည်ထောင်စုလွှတ်တော်နာယကကြီးလည်းပါတယ်။ ဒုတိယနာယကကြီးလည်းပါတယ်။ အမျိုးသား လွှတ်တော်ဥက္ကဋ္ဌကြီးလည်းပါတယ်။ နောက်လွှတ်တော်အသီးသီးက ညွှန်ကြားရေးမှူးချုပ်တွေ ဒီလိုတင်သွင်းမှာဆိုလို့ရှိရင်လည်း နောက်ပါတီအဖွဲ့အစည်း၊ အစုအဖွဲ့ အသီးသီးကပုဂ္ဂိုလ်တွေလည်းပါတယ်။ အကုန်လုံး ညှိနှိုင်းပြီးတော့ နှစ်ကြိမ်လုပ်ခဲ့တယ်။ ကျွန်တော်တို့ ဒီမူကြမ်းနဲ့ပတ်သက်ပြီးတော့ တာဝန်တွေ၊ လုပ်ပိုင်ခွင့်တွေ ဒါတွေနဲ့ပတ်သက်ပြီး ညှိနှိုင်းခဲ့ကြတဲ့အတွေ့အကြံတွေရှိတဲ့အတွက် ဒါဟာ ဘယ်သူ၊ ဘယ်တစ်ဖွဲ့ကိုမှ ဦးစားပေးတာမဟုတ်ဘဲနဲ့ အားလုံးပါဝင်ရေးအတွက် ကြိုးစားဆောင်ရွက်ကြတဲ့ အလေ့အထကို တင်သွင်းခဲ့တာဖြစ်တယ်။ ဒီမှာကြည့်ပါ။ အဆိုမှာဆိုလို့ရှိရင် ပြင်ဆင်ရေးကို ဆောလျင်စွာဆောင်ရွက်ပါလို့ လုပ်ထားတယ်။ ဒါပေမဲ့ ခုနက ကျွန်တော်ပြောသလို ဒီအဆိုရဲ့ အားနည်းချက်က အဲဒါပါပဲ အပိုဒ်(၂) အပိုဒ်ခွဲ(က)မှာပါပါတယ်။ စကားလုံးလွှဲသုံးထားပါတယ်။ အဓိပ္ပာယ်လွဲအောင်လုပ်ထားတဲ့အတွက် မရိုးသားမှုပေါ်လွင်နေတာကို ကျွန်တော် သက်သေ အနေဖြင့် ထောက်ပြခြင်းဖြစ်ပါတယ်။ ဆရာဦးအောင်ကြည်ညွန့်တင်သွင်းတဲ့အဆိုမှာ ပြင်ဆင်ရေးကို ဆောလျင်စွာ ဆောင်ရွက်ပေးပါဆိုပြီး သုံးထားပါတယ်။ ဒါပေမဲ့ ဒီကနေ့တင်သွင်းလာတဲ့ အဆိုရဲ့ အပိုဒ် ၂ အပိုဒ်ခွဝဲ(က)ကိုကြည့်ပါ။ ပြင်ဆင်ရေးကို ဦးစွာဆောင်ရွက်ပါဆိုပြီးတော့ စကားလုံးသုံးထား ပါတယ်။</speech>
<speech type="vicespeaker">အခုလည်း ခုနရှေ့မှာတင်တစ်ယောက်က မရိုးမဖြောင့်တဲ့သဘော ဆိုတဲ့ဥစ္စာကို တားမြစ်ပိတ်ပင်ထားတာရှိတယ်။ ညီညွတ်မှုမရှိဘဲလို့ဆိုတဲ့စကား ဒီလိုသုံးလို့ရှိရင် တော့ရပါတယ်။ သတိထားပေးဖို့ပါ။</speech>
<speech><mp id="1542">ဦးဌေးဝင်းအောင်(ခ)ဦးပြုံးချို (ဒေါပုံမဲဆန္ဒနယ်)</mp>ဟုတ်ကဲ့ပါခင်ဗျား။ ဒါကြောင့်မို့လို့ ဒီအဆိုဟာ ညီညွတ်မှုမရှိဘဲ တင်သွင်းလာတာ ပေါ်လွင်နေတာကို ကျွန်တော်တို့က ဒီ ဒီနေရာမှာ ဆွေးနွေးရင်းနဲ့ ပြည်ထောင်စုလွှတ်တော်နာယကကြီးဟာ ဥပဒေနှင့်အညီဆောင်ရွက် ခဲ့တယ်ဆိုတာကို ကျွန်တော်အနေနဲ့ ထပ်လောင်းပြီးတော့အခိုင်အမာပြောကြားလိုခြင်းဖြစ်ပါတယ်။ နောက်တစ်ခုကတော့ အဲဒီမှာပဲ အပိုဒ် ၂ အပိုဒ်ခွဲ(က)မှာပဲ ဒီဖွဲ့စည်းပုံပြင်ဆင်ရေးက ဖွဲ့စည်းပုံ အခြေခံဥပဒေအခန်း(၁၂) ပုဒ်မ ၄၃၃ နဲ့မကိုက်ညီဘူး ဆန့်ကျင်နေတယ်ဆိုပြီးတော့ တင်သွင်းလာ တာရှိပါတယ်။ ဒါပေမဲ့ ဒီအဆင့်တွေကို ကျွန်တော်တို့ပြန်ကြည့်မယ်ဆိုလို့ရှိရင် ဒီဖွဲ့စည်းပုံပြင်ဆင် ရေးနဲ့ပတ်သက်ပြီးတော့ ကျွန်တော်တို့က အကြိမ်ကြိမ်ညှိနှိုင်းဆောင်ရွက်မှုတွေလုပ်ခဲ့သလို ဖွဲ့စည်းပုံ နဲ့ပတ်သက်တဲ့၊ ဆွေးနွေးမယ့်အဆင့်ဆင့်တွေကိုလည်း လွှတ်တော်မှာ အများကြီးဖြတ်သန်းခဲ့ပြီး ဖြစ်ပါတယ်။ ဒါကိုပြန်ကြည့်မယ်ဆိုလို့ရှိရင် တစ်ဖက်ကလည်း အဲဒီဖွဲ့စည်းပုံအခြေခံဥပဒေ ဆိုင်ရာခုံရုံးကို တင်သွင်းတယ်။ တင်သွင်းလာတာနဲ့ပတ်သက်ပြီးတော့ ခုံရုံးကလည်း ပြန်ကြားလာ တာတွေရှိတယ်။ ဒါဟာ ဒီအခန်း(၁၂)နဲ့ကိုက်ညီခြင်းရှိ/မရှိ သဘောထားတောင်းတာကို ခုံရုံးကလည်း ပလပ်ပြီးတော့ အကြောင်းပြန်ကြားပြီးသားဖြစ်နေတာတွေကို သွားတွေ့ရမယ်။ ဒါကြောင့်မို့လို့ ပြည်ထောင်စုလွှတ်တော်နာယကကြီး၊ ပြည်သူ့လွှတ်တော်ဥက္ကဋ္ဌကြီးရဲ့ ဆောင်ရွက် ချက်တွေဟာ ဖွဲ့စည်းပုံအခြေခံဥပဒေနဲ့လည်း ညီညွတ်တယ်။ ပေးထားတဲ့ဥပဒေနဲ့လည်း ကိုက်ညီစွာ ဆောင်ရွက်ခဲ့တယ်ဆိုတာကို အလေးအနက်ဆွေးနွေးရင်းနဲ့ အခုတင်သွင်းတဲ့အဆိုကို ကန့်ကွက် ကြောင်းဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type="vicespeaker">မအူပင်မဲဆန္ဒနယ်က ဦးစိန်ဝင်း ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>အားလုံးမင်္ဂလာပါ။ ကျွန်တော်ကတော့ မအူပင် မဲဆန္ဒနယ်က ဦးစိန်ဝင်း ဖြစ်ပါတယ်။ အဆိုကိုထောက်ခံဆွေးနွေးသွားမှာဖြစ်ပါတယ်။ လေးစားအပ် ပါသော ဒုတိယဥက္ကဋ္ဌကြီးခင်ဗျား။ ပြည်သူ့လွှတ်တော်ဥက္ကဋ္ဌဆိုတာ ဘက်လိုက်မှု၊ ဩဇာလွှမ်းမိုး ခံရမှုမရှိစေဘဲ တာဝန်ကြီး(၄)ရပ်ဖြစ်သော (၁) နိုင်ငံတော်၏ကျေးဇူးသစ္စာတော်ကို ဖောက်ဖျက်ခြင်း မရှိစေရ၊ (၂) ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဖောက်ဖျက်ကျူးလွန်ခြင်းမရှိစေရ၊ (၃) အကျင့်သိက္ခာပျက်ပြားခြင်းမရှိစေရ၊ (၄) ဥပဒေအရ ပေးအပ်သောတာဝန်များကို ကျေပွန်စွာ မဆောင်ရွက်ခြင်းမရှိစေရဟု ဥပဒေပုဒ်မ ၂၁ မှာ ပြဋ္ဌာန်းထားပါတယ်။ ဒီမိုကရေစီစနစ်မှာ ပုဂ္ဂိုလ် တစ်ဦးဦးဖြစ်စေ၊ ပြည်သူ့လွှတ်တော်ကဖြစ်စေ အာဏာ၊ ရာထူး၊ နေရာတာဝန်ပေးပါက မိမိအရည် အချင်းကြောင့်ရသည်ဟုခံယူပြီး အရည်အချင်းက နေရာ၊ ရာထူးကိုပေးသည်ဟု စိတ်ဓာတ်ဖြင့် မိမိတာဝန်ကို ဥပဒေပုဒ်မ ၂၁ မှာ ကန့်သတ်တားမြစ်ချက်(၄)ချက်ကို မဖောက်ပြန်ဘဲ အရည်အချင်း ရှိရှိတာဝန်ထမ်းဆောင်ရမှာဖြစ်ပါတယ်။ ဒုတိယဥက္ကဋ္ဌကြီးခင်ဗျာ။ နိုင်ငံတော်၏ အကျိုးဖောက်ဖျက်ခြင်းနှင့်ပတ်သက်၍ ထောက်ပြ ရရင် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ၁၅-၇-၂၀၁၉ ရက်နေ့ မှာ (၁) မြစ်ဆုံဆည်စီမံကိန်းတည်ဆောက်ခြင်းကြောင့် ရရှိမည့်အကျိုးအမြတ်ထက် လူမှုပတ်ဝန်းကျင်၊ သဘာဝပတ်ဝန်းကျင်ပျက်စီးမှုပမာဏတန်ဖိုးက ပိုများပြားစေနိုင်ကြောင်း၊ (၂) မြန်မာနိုင်ငံ၏ ရာသီဥတုစနစ်ပြောင်းလဲသွားစေနိုင်သည့်အပြင် ဧရာဝတီမြစ်ဝကျွန်းပေါ်ဒေသ ဆန်၊ စပါး ထုတ်လုပ်မှုပျက်စီးခြင်းနှင့် ရေဝေရေလဲအပူပိုင်းဒေသ စိုက်ပျိုးရေးများ ဖျက်ဆီးခံရနိုင်ကြောင်း၊ (၃) ပြတ်ရွေ့ငလျင်ကြောများကြောင့် ငလျင်လှုပ်သည့်အခါဖြစ်ပေါ်လာမည့်ဆိုးကျိုးများ မိနစ်ပိုင်း အတွင်းမှာ ပျက်စီးသွားနိုင်ကြောင်း၊ (၄) နိုင်ငံတော်အတွက် အကျိုးမရှိသော စာချုပ်ဖြစ်ပါက ်ဖျက်သင့်ပါကြောင်း၊ (၅) တိုင်းရင်းသားအချင်းချင်း စည်းလုံးညီညွတ်မှုမပြို ကွဲစေရန် အတွက် ကာကွယ်သည့်အနေဖြင့် ရည်ရွယ်၍။</speech>
<speech type="vicespeaker">ကိုယ်စားလှယ်တော်ကြီး အဆိုနှင့်သက်ဆိုင်တာကိုပဲ ပြောပါ။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>လေးစားအပ်ပါသော ဒုတိယဥက္ကဋ္ဌကြီးခင်ဗျား။ တာဝန်ပျက်ကွက်ခြင်းနှင့်ပတ်သက်၍ ထောက်ပြရရင် မြန်မာနိုင်ငံအောက်ခြေမြို့နယ်၊ ခရိုင်၊ တိုင်းဒေသကြီးအဆင့်အထိ ဥပဒေကို လိုရင်တစ်မျိုး၊ မလိုရင်တစ်မျိုး အမျိုးမျိုးအဓိပ္ပာယ်ဖွင့်ပြီး ထင်ဟပ်စေတဲ့ ကြယ်ပွင့်ပြမေးခွန်းကို ၃-၃-၂၀၂၀ ရက်နေ့တွင် ပြည်ထောင်စုတရားလွှတ်တော်ချုပ် မှ လာရောက်ဖြေဆိုပေးရန် တင်ပြတောင်းခံခဲ့ရာ။</speech>
<speech type="vicespeaker">လွှတ်တော်ကိုယ်စားလှယ်ကြီး။ ယဉ်ကျေးသောအသုံးအနှုန်းကို သုံးပါ။ တခြားပုဂ္ဂလိကကို မပုတ်ခတ်ဖို့လိုပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>ဘယ်သူ့ကိုမှ မပုတ်ခတ်ပါဘူး။ ပြည်သူ့လွှတ်တော် ဥက္ကဋ္ဌမှ ပိတ်ပင်တားမြစ်ပယ်ချခံခဲ့ရပါတယ်။ ၎င်းကြယ်ပွင့်ပြမေးခွန်းမှာ ပြည်သူ့လွှတ်တော်၏ တောင်သူလယ်သမား၊ အလုပ်သမား၊ လူငယ်ရေးရာကော်မတီဥက္ကဋ္ဌ တာဝန်ထမ်းဆောင်စဉ်က မအူပင်မြို့နယ်တာဝန်ခံဥပဒေအရာရှိ၏အကြံပြုချက်အရ လုပ်ငန်းရှင်ကြီးတစ်ဦးမှ လက်မှတ်အတု ပြုလုပ်၍ ဖြတ်၊ ညှပ်၊ ကပ် ထင်ယောင်ထင်မှားဖြစ်စေသောရေးသားမှုအပေါ် ပုဒ်မ ၄၂၀/၅၀၀ ဖြင့် အမှုဖွင့်ခဲ့ပြီး ၎င်းမအူပင်မြို့နယ်တာဝန်ခံဥပဒေအရာရှိကပင် အမှုမဖွင့်သင့်ကြောင်း ထပ်မံ အကြံပြုချက်အရ လိုက်နာဆောင်ရွက်ပေးခဲ့သော်လည်း ဤအမှုကျူးလွန်သူများဝန်ခံထွက်ဆို ထားသော တရားခံမှတရားလိုအဖြစ် ပုဒ်မ ၅၀၀ ဖြင့် တန်ပြန်တရားစွဲဆိုခြင်းအပေါ် ဆက်စပ်မှု ဖြစ်စဉ်အမှုဖြစ်၍ ပလပ်ရမည့်အစား ပြစ်မှုကျူးလွန်သူမှ တရားစွဲဆိုလက်ခံခြင်းအပေါ် မှန်ကန် မျှတမှုရှိနိုင်ရေးအတွက် မေးမြန်းတဲ့မေးခွန်း ဖြစ်ပါတယ်။ ဤကြယ်ပွင့်ပြမေးခွန်းသည် ကျွန်တော်လိုအလားတူ သာမန်ပြည်သူလူထုများအပေါ်တွင် တရားစီရင်မှုတွင် ဘက်လိုက်လွှမ်းမိုးမှု ရှိနေကြောင်း ပေါ်လွင်စေချင်၍ မေးမြန်းခြင်းကိုပိတ်ပင်ခဲ့သဖြင့် နိုင်ငံသားများအတွက် များစွာ ထိခိုက်သဖြင့် ဥပဒေပုဒ်မ ၂၁ ပုဒ်မခွဲ(ဃ)ပါ ဥပဒေအရ ပေးအပ်သည့်တာဝန်ကို ကျေပွန်စွာ မဆောင်ရွက်သည့်အပြင်ဟုယူဆရသဖြင့် ဥက္ကဋ္ဌရာထူးမှ ရပ်စဲသင့်ပါကြောင်း ထောက်ခံတင်ပြအပ် ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ နောက်ဆုံးအချက်အနေဖြင့် ပြည်သူ့ လွှတ်တော်ဥက္ကဋ္ဌ၏လက်မှတ်ဖြင့် ၁၅-၂-၂၀၁၉ ရက်နေ့ ရက်စွဲပါအမိန့်ညွှန်ကြားစာအမှတ် (၁၅/၂၀၁၉)အရ ၄၅ ဦး ကော်မတီဖွဲ့စည်း၍ ဖွဲ့စည်းပုံပြင်ဆင်ရေးလုပ်ငန်းကို အောက်ပါ ဦးတည်ချက်(၅)ရပ် လမ်းညွှန်ချက်တွေ ထုတ်ပြန်ခဲ့ပါတယ်။ (၁) ဒီမိုကရေစီစံနှုန်းများ ညီညွတ် ကိုက်ညီစေရန်၊ (၂) ဥပဒေပြုရေး၊ အုပ်ချုပ်ရေး၊ တရားစီရင်ရေးအာဏာ(၃)ရပ် အပြန်အလှန် ထိန်းကျောင်းရန်၊ (၃) ဒီမိုကရေစီဖက်ဒရယ်ပြည်ထောင်စုဖြစ်ပေါ်လာစေရန်၊ (၄) အစီရင်ခံစာပြုစု ရေးသားရန်၊ (၅) ဖွဲ့စည်းပုံအခြေခံဥပဒေပြင်ဆင်ရေး ဥပဒေကြမ်းတစ်ရပ်ပြုစုရန်ဟုပါရှိပါတယ်။ ပါတီအသီးသီးမှ အဆိုပြုချက်ပေါင်း ၃၇၆၅ ချက်အပေါ် စံချိန်စံညွှန်းနှင့်ကိုက်ညီမှုရှိ/မရှိ ဦးတည်ချက်(၃)ရပ်ဖြင့် စဉ်းစားဆောင်ရွက်ရမည့်အစား ဆန္ဒမဲပေးစနစ်ဖြင့်သာ ဆောင်ရွက်သဖြင့် ဦးတည်ချက်(၃)ရပ်နှင့် ဆန့်ကျင်ကွဲလွဲနေပါသဖြင့် လွှတ်တော်ဥက္ကဋ္ဌအပေါ် အထူးတာဝန်ရှိပါကြောင်း၊ ဦးတည်ချက်(၃)ချက်ဖြင့် ထိန်းကျောင်းညွှန်ကြားပေးရမည့်အစား လျစ်လျူရှုထားသဖြင့် ပါတီဥက္ကဋ္ဌ၏ညွှန်ကြားချက်နှင့် လုပ်ဆောင်ချက် ကိုက်ညီမှုမရှိသည့်အတွက် တာဝန်ပေါ့လျော့ ပျက်ကွက်သဖြင့် ပုဒ်မ ၂၁ ပုဒ်မခွဲ(ဃ) ဖွဲ့စည်းပုံအခြေခံဥပဒေပါပြဋ္ဌာန်းချက်များကို။ ဆွေးနွေးရန် သတ်မှတ်ချိန်ပြည့်သွားပါသဖြင့် မိုက်ပိတ်သွားသည်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ မအူပင်မဲဆန္ဒနယ်မှ ဦးစိန်ဝင်းရဲ့ တင်ပြဆွေးနွေးချက်မှ စကားလုံးများကို မှတ်တမ်းကနေပယ်ဖျက်ဖို့ ဆုံးဖြတ်ပါတယ်။</speech>
<speech type="vicespeaker">လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာဒေါ်ခင်စည်သူ(လွိုဝိုင်ကော်မဲဆန္ဒနယ်)</mp>မင်္ဂလာပါလို့ နှုတ်ခွန်းဆက် ဂါရဝ ပြုပါတယ်ရှင်။ ကျွန်မကတော့ လွိုင်ကော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ ဒေါ်ခင်စည်သူ ဖြစ်ပါတယ်ရှင်။ ဒုတိယဥက္ကဋ္ဌကြီးရှင်။ ပြည်သူ့လွှတ်တော်ဥက္ကဋ္ဌ ဦးတီခွန်မြတ်ဟာ ဒုတိယအကြိမ် ပြည်ထောင်စုအစည်းအဝေးများမှာ နာယကအဖြစ်လည်းကောင်း၊ ပြည်သူ့ လွှတ်တော် ဥက္ကဋ္ဌအဖြစ်လည်းကောင်း တာဝန်ထမ်းဆောင်နေခဲ့မှုမှာ ၂၀၁၂ ခုနှစ်၊ ပြည်သူ့ လွှတ်တော်ဆိုင်ရာဥပဒေ ပုဒ်မ ၂၁ တွင်ပါရှိတဲ့ နိုင်ငံတော်ရဲ့ ကျေးဇူးသစ္စာကို ဖောက်ဖျက်ခြင်း၊ ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဖောက်ဖျက်ကျူးလွန်ခြင်း၊ အကျင့်သိက္ခာ ပျက်ပြား ခြင်း၊ ဥပဒေအရပေးအပ်ထားတဲ့တာဝန်များကို ကျေပွန်စွာမဆောင်ရွက်နိုင်ခြင်းတို့ကို ဖောက်ဖျက် ကျူးလွန်ခြင်း လုံးဝမရှိဘူးလို့ ကျွန်မ အခိုင်အမာယုံကြည်ပါတယ်ရှင်။ လွှတ်တော်ဥက္ကဋ္ဌတစ်ဦး အနေနဲ့ ဖောက်ဖျက်ကျူးလွန်တာတွေလုပ်နေရင် ကျွန်မတို့ရဲ့ ပြည်သူ့လွှတ်တော်ကိုယ်စားလှယ် တွေက လက်ပိုက်ကြည့်နေမှာမဟုတ်သလို၊ ဖောက်ဖျက်ကျူးလွန်မှုမရှိဘဲ အခြေအမြစ်မရှိတဲ့ စွပ်စွဲချက်တွေလုပ်ခဲ့ရင်လည်း ကျွန်မတို့ ပြည်သူ့လွှတ်တော်ကိုယ်စားလှယ်တွေက မတရားစွပ်စွဲမှု များကိုမဖြစ်ရလေအောင် ကန့်ကွက်တားဆီးရမှာဖြစ်တဲ့အတွက် ဒီနေ့ တင်ပြတဲ့အဆိုကို ပြင်းပြင်း ထန်ထန်ကန့်ကွက်လိုက်ပါတယ်ရှင်။ ဒုတိယဥက္ကဋ္ဌကြီးရှင်။ အဆိုရှင်တင်ပြချက်များကို ခွဲခြားပြရမယ်ဆိုလျှင် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ အခန်း(၁၇) နည်းဥပဒေ ၁၆၃ နည်းဥပဒေခွဲ(က) နည်းဥပဒေခွဲငယ် (၃)မှာပြဋ္ဌာန်းထားချက်ထဲမှာ အရေးကြီးအဆိုတစ်ရပ်ကို လက်ခံစဉ်းစားရာမှာ သာမန်နည်းလမ်း အားဖြင့် တင်ပြဆွေးနွေးရန် မဖြစ်နိုင်တဲ့ကိစ္စဖြစ်ရမယ်လို့ ပါပါတယ်ရှင့်။ ဒေါက်တာမောင်သင်း တင်သွင်းခဲ့တဲ့ အရေးကြီးအဆိုဟာ လွှတ်တော်ကို သာမန်နည်းအားဖြင့် အဆိုတင်သွင်းတာ တင်မဟုတ်ဘဲ ပြည်သူ့လွှတ်တော် ပညာရေးမြှင့်တင်မှုကော်မတီမှာ ပညာရေးဝန်ကြီးဌာန အမျိုးသားပညာရေးမူဝါဒကော်မရှင်နဲ့ သင်ရိုးညွှန်းတမ်းကော်မရှင်တို့ကို ဖိတ်ကြားဆွေးနွေးလို့ရတဲ့ ကိစ္စဖြစ်ပါတယ်။ အခြားပညာရေးကိစ္စများကိုလည်း ယခုကဲ့သို့ ပညာရေးမြှင့်တင်မှုကော်မတီမှာ ဆွေးနွေးခဲ့ကြတာကို အဆိုရှင်ဖြစ်တဲ့ ဒေါက်တာမောင်သင်းကိုယ်တိုင် အသိဆုံးဖြစ်ပါတယ်။ ဘာဖြစ်လို့လဲဆိုလို့ရှိရင် အဆိုရှင်ဟာ ပညာရေးမြှင့်တင်မှုကော်မတီအဖွဲ့ဝင်တစ်ဦး ဖြစ်ပါတယ်ရှင်။ ဒုတိယဥက္ကဋ္ဌကြီးရှင့်။ ဒသမတန်းသင်ရိုးညွှန်းတမ်းပါ ဘဝတစ်သက်တာကျွမ်းကျင်စရာမှာ ပါဝင်နေတဲ့အချက်တွေဟာ ကျန်းမာရေးနဲ့လိင်ပညာပေး(Comprehensive Sexuality EducationCSE)သာဖြစ်ပါတယ်။ လိင်စိတ်နှိုးဆွတဲ့သဘောမဟုတ်ပါဘူးရှင့်။ အဓိကပါဝင်တဲ့အချက်တွေ ကတော့ အတွေးအခေါ်၊ ခံစားချက်၊ ဉာဏ်ပညာ၊ ပတ်ဝန်းကျင်ထိတွေ့မှု၊ ကျန်းမာရေးစတဲ့ ရှုထောင့်ကနေ ကလေးတွေကို သိနားလည်အောင်၊ မရှက်မကြောက်အောင်၊ သဘာဝတရားကို သင်ကြားခြင်းသာဖြစ်ပါတယ်။ လူ့အခွင့်အရေးကို အခြေခံတဲ့ရယူပိုင်ခွင့်ရှိသလို အသက်အရွယ် ပြောင်းလဲလာတဲ့အခါ ဦးနှောက်၊ လိင်ပိုင်းဆိုင်ရာတွေကို သိခွင့်၊ စဉ်းစားခွင့်၊ ဆုံးဖြတ်ခွင့်ရှိတဲ့ သင်ကြားရေးအချက်အလက်တွေဖြစ်ပါတယ်။ နိုင်ငံတကာသုတေသီတွေရဲ့ လေ့လာတွေ့ရှိချက် များကို ပြောပြရမယ်ဆိုရင် ဒီ CSE ကို သိထားတဲ့သူတွေဟာ အသက်ငယ်ငယ်ရွယ်ရွယ်နဲ့ လိင်လုပ်ဆောင်ချက်ကို ဟန့်တားပါတယ်။ လူငယ်တစ်ဦးဟာ ဘယ်လိုတာဝန်ယူတာဝန်ခံရမှုရဲ့ အကျိုးဆက်ကို ပိုမိုစဉ်းစားတတ်လာလို့ သွေးဆောင်ဖြားယောင်းမှုများ၊ မလိုလားအပ်တဲ့ ကိုယ်ဝန် ဆောင်မှုများကို ကာကွယ်တဲ့အပြင် လူ့ကျင့်ဝတ်အပြုအမူတွေကို စည်းဘောင်အတွင်းက လိုက်နာ လာတဲ့အတွက် ဘဝလုံခြုံမှုရရှိသလို သက်လုံကောင်းပါတယ်။ ဒါမှမဟုတ်ရင် လက်တို့ပြီးပြောခံရတဲ့ သန်ရာသန်ရာဆွဲတွေးတဲ့ အသိခေါက်ခက်အဝင်နက်တဲ့ လူ့အန္ဓတွေဖြစ်ကုန်မှာ ဖြစ်ပါတယ်ရှင့်။ ဒုတိယဥက္ကဋ္ဌကြီးရှင်။ ပညာရပ်တစ်ခုကို အသိပညာပေးမှုတစ်ခုကို လေ့လာထုတ်နုတ် မှတ်သားရာမှာ အမြင်ကျယ်ရပါမယ်။ အခုခေတ်က ဒုံးကျည်ထက်ပင်မြန်နေတဲ့ ဒီ Digital ခေတ်ကြီးမှာ သင့်တော်တဲ့ပညာပေးမှုကို သင့်လျော်လျောက်ပတ်တဲ့ အသက်အရွယ်တွေမှာ သိသင့်တာတွေကို ပညာပေးခြင်းဟာ အင်မတန်မှအမြော်အမြင်ကြီးတဲ့ သင်ကြားခြင်းဖြစ်ပါတယ်။ ဒီလိုမသင်ကြားရရင် ရလဒ်ကောင်းတွေနဲ့ ဝေးနေအုံးမှာဖြစ်ပါတယ်။ သင်ယူနေတဲ့ လူငယ်တွေဟာ အနာဂတ်ရဲ့ မိဘကောင်းဖြစ်လာဖို့ မိမိနိုင်ငံအတွက်၊ မိမိအတွက် ဖွံ့ဖြိုးတိုးတက်လာစေဖို့ အာရုံ စိုက်တတ်လာပြီးတော့ တန်ဖိုးမဖြတ်နိုင်တဲ့ လူ့စွမ်းအားအရင်းအမြစ်အဖြစ် ရပ်တည်လာမှာ ဖြစ်ပါတယ်။ မိမိနိုင်ငံရဲ့ မြင့်တက်နေတဲ့ မိခင်သေနှုန်း၊ အသက်(၅)နှစ်အောက် သေနှုန်း၊ ကိုယ်ဝန် ပျက်ကျမှုသေနှုန်း၊ ကူးစက်ရောဂါဖြစ်နှုန်းနဲ့အတူ စောစောကျောင်းထွက်နှုန်းတို့ကို လျှော့ချနိုင်တယ် ဆိုတဲ့ အချက်အလက်တွေဟာ အရေးကြီးအဆိုကို လက်ခံခွင့်ပြုဖို့ အရေးကြီးတဲ့စဉ်းစားစရာ ဖြစ်နေတယ်လို့ မြင်ပါတယ်။ ဒါကြောင့် ဒီနေ့တင်သွင်းတဲ့ ပြည်သူ့လွှတ်တော်ဥက္ကဋ္ဌ ဦးတီခွန်မြတ်ကို တာဝန်မှရုပ်သိမ်းရန် တင်သွင်းတဲ့အဆိုကို ပြင်းပြင်းထန်ထန်ကန့်ကွက်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="vicespeaker">ဘောလခဲမဲဆန္ဒနယ်မှ ဦးအေးမောင်က ဆွေးနွေးဖို့ဖြစ်ပါတယ်။</speech>
<speech><mp id="191">ဦးအေးမောင်(ဘောလခဲမဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် အားလုံးပဲမင်္ဂလာပါခင်ဗျာ။ ကျွန်တော်ကတော့ ဘောလခဲမဲဆန္ဒနယ်မှ ဦးအေးမောင် ဖြစ်ပါတယ်။ ဦးစိုင်းထွန်းစိန်တင်သွင်းသော ပြည်သူ့လွှတ်တော်ဥက္ကဋ္ဌအား တာဝန်မှ ရုပ်သိမ်းပေးရန်အဆိုကို ထောက်ခံဆွေးနွေးသွားမှာဖြစ်ပါတယ်။ ဒုတိယဥက္ကဋ္ဌကြီးခင်ဗျား။ အများနှင့်သက်ဆိုင်သောအဆိုနှင့် နိုင်ငံတော်၏အချုပ်အခြာအာဏာနှင့်စပ်လျဉ်းပြီး ပယ်ချခံခဲ့ရ သောအဆိုကို ဆွေးနွေးတင်ပြသွားမှာဖြစ်ပါတယ်။ ပညာရေးဝန်ကြီးဌာန၊ မြန်မာနိုင်ငံစာစစ်ဦးစီး ဌာနက ထုတ်ပြန်လိုက်သည့် အခြေခံပညာကျောင်းများ စာမေးပွဲဖြေဆိုရက် ပြောင်းရွှေ့ခြင်း၊ ကျောင်းတက်ကျောင်းပိတ်ရက်များပြောင်းလဲပြင်ဆင်ခြင်းကြောင့် နိုင်ငံတစ်ဝန်း ဆန့်ကျင်ဆန္ဒ ဖော်ထုတ်မှုများရှိခဲ့ပါတယ်။ ဆုံးဖြတ်ချက်ကို ဆက်လက်လုပ်ဆောင်နေမယ်ဆိုရင် ဆန္ဒထုတ်ဖော်မှု များတဖြည်းဖြည်းကြီးထွားလာနိုင်ပါတယ်။ ဒါအပြင် ၂၀၁၉-၂၀၂၀ ပညာသင်နှစ်အတွက် စာမေးပွဲ များကျင်းပရန် စာသင်ခန်းများပြင်ဆင်ခြင်း၊ စာမေးပွဲခန်းများကြီးကြပ်ခြင်း၊ အဖြေလွှာ စစ်ဆေးခြင်း၊ အောင်စာရင်းပြုစုခြင်းများလုပ်ငန်းနှင့်အတူ သင်ကြားရေးလုပ်ငန်းများကိုလည်း တစ်ပြိုင်တည်း ဆောင်ရွက်မယ်ဆိုလျှင် တွေ့ကြုံလာနိုင်တဲ့ အခက်အခဲများ၊ ယင်းလုပ်ငန်းများ ဆောင်ရွက်ရန် ဆရာဆရာမအင်အား လုံလောက်မှုမရှိခြင်း၊ စာသင်ခန်း၊ စာသင်ဆောင်များ လုံလောက်မှုရှိ/မရှိစတဲ့ အခက်အခဲများနှင့် ကြုံတွေ့လာနိုင်ပါတယ်။ ဒါကို မိတ္ထီလာမဲဆန္ဒနယ်မှ ဒေါက်တာမောင်သင်းက ထိုဖြစ်စဉ်နှင့်ပတ်သက်၍ နိုင်ငံတော်အစိုးရအနေဖြင့် မူဝါဒများချမှတ် ရာတွင် မြေပြင်အလိုက် လက်တွေ့အကောင်အထည်ဖော် လုပ်ကိုင်ဆောင်ရွက်နေကြသော အခြေခံ ပညာရေးလုပ်ငန်းခွင်မှ ဆရာဆရာမများ၊ အခြေခံပညာကိုယ်စားပြုသမဂ္ဂများ၊ အဖွဲ့အစည်များ၊ ကျောင်းသားသမဂ္ဂတို့၏ တောင်းဆိုချက်များကို နိုင်ငံတော်အစိုးရအနေဖြင့် အထူးအလေးအနက်ထား ပြန်လည်သုံးသပ် စေလိုသော ရည်ရွယ်ချက်ဖြင့် တင်သွင်းခဲ့သော ပြည်ထောင်စုသမ္မတမြန်မာနိုင်ငံတော်၊ ပညာရေး ဝန်ကြီးဌာန၊ မြန်မာနိုင်ငံစာစစ်ဦးစီးဌာနကထုတ်ပြန်သည့် ပညာရေးဝန်ထမ်းများအပါအဝင် အဖွဲ့အစည်းအသီးသီးက ကန့်ကွက်ဆန္ဒပြတောင်းဆိုမှု ပြုလုပ်လျက်ရှိသဖြင့်ပညာရေးမျှော်မှန်းချက် များ အောင်မြင်စေရေးကို ထိခိုက်မှုမရှိစေရေးအတွက် ထုတ်ပြန်ချက်ကိုပြန်လည်သုံးသပ်၍ ဆန္ဒပြတောင်းဆိုမှုများအား လျင်မြန်စွာဖြေရှင်းနိုင်ရေးဆောင်ရွက်ပေးရန် နိုင်ငံတော်အစိုးရကို တိုက်တွန်းကြောင်းအဆိုကို အရေးကြီးအဆိုတင်သွင်းခဲ့ပေမဲ့ လက်ခံဆွေးနွေးခြင်းမရခဲ့ဘဲ ပယ်ချခြင်းခံခဲ့ရပါတယ်။ ၂၀၁၉ ခုနှစ်၊ ဇွန်လ ၁၃ ရက်နေ့ အမေရိကန်အောက်လွှတ်တော်မှာ အမေရိကန်အစိုးရရဲ့ ၂၀၂၀ ပြည့်နှစ် တောင်အာရှဒေသအတွက် ဘတ်ဂျက်လျာထားချက်ကြားနာပွဲမှာ အမေရိကန် အောက်လွှတ်တော်အမတ် အာရှပစိဖိတ်ရေးရာဆပ်ကော်မတီဥက္ကဋ္ဌ Mr.Bradley Sherman က မြန်မာနိုင်ငံနှင့်ပတ်သက်၍ မြန်မာနိုင်ငံအနေဖြင့် ရခိုင်ပြည်နယ်မြောက်ပိုင်းမှာ နေထိုင်သော သူတို့အခေါ် ရိုဟင်ဂျာ ဘင်္ဂါလီများအတွက် အစိုးရကောင်းတစ်ရပ်အဖြစ် စိတ်ဆန္ဒမရှိ တာဝန် ယူနိုင်ခြင်းမရှိပါက ရခိုင်ပြည်နယ်ကို ဘင်္ဂလားဒေ့ရှ်သို့ လွှဲပြောင်းပေးသင့်ကြောင်း ပြောကြား ခဲ့ခြင်းဟာ အချုပ်အခြာအာဏာပိုင်ဖြစ်တဲ့ ကျွန်တော်တို့နိုင်ငံရေးကို ဝင်ရောက်စွက်ဖက် ခြိမ်းခြောက်ရာရောက်နေပါတယ်။ နိုင်ငံတော်အစိုးရအနေနဲ့ ဘာမှမတုန့်ပြန်ဘဲငြိမ်နေလိုက်ရင် နောင်မှာမြန်မာနိုင်ငံ၏ အချုပ်အခြာအာဏာဟာ နိုင်ငံတကာ၏ပါးစပ်ဖျားမှာ ရေစုန်မျောစရာ ဖြစ်လာနိုင်တဲ့အတွက်ကြောင့် ဒေါက်တာမောင်သင်းကပဲ အချုပ်အခြာအာဏာပိုင် နိုင်ငံတစ်နိုင်ငံ အနေဖြင့် နိုင်ငံတစ်နိုင်ငံရဲ့ လွှတ်တော်ကိုယ်စားလှယ်တစ်ဦးက မိမိတို့နိုင်ငံအပေါ် စွက်ဖက် ခြိမ်းခြောက်ပြောဆိုခြင်းကို နိုင်ငံ၏အမျိုးသားအကျိုးစီးပွားနှင့် အချုပ်အခြာအာဏာတည်တံ့ ခိုင်မြဲရေးအတွက် ပြင်းထန်ကန့်ကွက်ကြောင်း အရေးကြီးအဆိုတင်သွင်းခဲ့တာ တင်ခွင့်မရခဲ့ဘဲ ပယ်ချခံခဲ့ရပါတယ်။ ဒါဟာ ပြည်သူ့လွှတ်တော်ဆိုင်ရာနည်းဥပဒေ ၁၆၃ ကို လျစ်လျူရှုတယ်လို့ပဲ ရှုမြင်သုံးသပ်မိ ပါတယ်။ ကျွန်တော် အထက်တွင်ပြောဆိုခဲ့သည့်အဆိုများအပြင် အရေးကြီးအဆိုပေါင်းများစွာလည်း ပယ်ရှားခံခဲ့ရတာတွေ့ရပါတယ်။ ပြည်သူ့လွှတ်တော်ဥက္ကဋ္ဌသည် ပြည်သူ့လွှတ်တော်ဆိုင်ရာဥပဒေ ပုဒ်မ ၂၁ ပါ ဖွဲ့စည်းပုံအခြေခံဥပဒေပါပြဋ္ဌာန်းချက်ကို ဖောက်ဖျက်ကျူးလွန်ခြင်းနှင့် ဥပဒေအရ ပေးအပ်သောတာဝန်ကို ကျေပွန်စွာမဆောင်ရွက်ခြင်းအချက်များနှင့်ငြိစွန်းကြောင်း သိသာထင်ရှား စွာတွေ့ရှိရသဖြင့် ပြည်သူ့လွှတ်တော်ဆိုင်ရာနည်းဥပဒေ ၁၁၅ အရ ၎င်းအား တာဝန်မှရုပ်သိမ်း ပေးပါရန်အဆိုကို ထောက်ခံဆွေးနွေးအပ်ပါသည်။ ကျေးဇူးတင်ပါတယ်။</speech>
<speech type="vicespeaker">တပ်မတော်သားကိုယ်စားလှယ် ဗိုလ်ကြီးသိမ့်သိထွေးအောင်အား ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးသိမ့်သိထွေးအောင်(တပ်မတော်သားကိုယ်စားလှယ်)</mp>အားလုံးပဲ မင်္ဂလာပါ ရှင်။ ကျွန်မ ဗိုလ်ကြီးသိမ့်သိင်္ဂီထွေးအောင်ပါ။ လွှတ်တော်ကိုယ်စားလှယ် ဦးစိုင်းထွန်းစိန် တင်သွင်းတဲ့ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းတဲ့အဆိုကို ဆွေးနွေးသွားမှာ ဖြစ်ပါတယ်။ ဒီအဆိုထဲက ပြည်သူ့လွှတ်တော်ဆိုင်ရာနည်းဥပဒေ ၁၆၃ အရ အများပြည်သူနှင့်သက်ဆိုင်သော အရေးကြီးအဆိုဖြစ်တဲ့ ၂၀၂၀ ပြည့်နှစ်၊ မေလ ၂၀ ရက်နေ့မှာ ဒေါက်တာမောင်သင်း တင်သွင်းခဲ့တဲ့ ဘဝတွက်တာကျွမ်းကျင်စရာဘာသာရပ်ပါ အချက်အချို့ကို ပြန်လည်သုံးသပ်ဖို့အစိုးရအား တိုက်တွန်းကြောင်းအရေးကြီးအဆိုကို ဆွေးနွေးရန်ခွင့်ပြုခဲ့ခြင်းမရှိတဲ့အပေါ် အခြေခံဆွေးနွေးမှာ ဖြစ်ပါတယ်။ Power Point သုံးစွဲခွင့်ပြုပါ။ ဒုတိယဥက္ကဋ္ဌရှင်။ Sex Education ဟာ ကမ္ဘာ့နိုင်ငံများစွာ မှာ ကျောင်းသားကျောင်းသူတေကို ရည်ရွယ်ချက်မျိုးစုံနဲ့ သင်ကြားပေးနေကြကြောင်း GY69603. qulosuši UNESCO m også:607 Research 603 osall accoza. Statistic အရ ဘာကြောင့်သင်ချင်ကြတာလည်းဆိုတာတွေကို ဖတ်ရှုလေ့လာရပါတယ်။ နိုင်ငံတချို့မှာ adolescents HIV mpsonsquad. Unwanted pregnancy, Abortion, Sexually Transmitted Diseases၊ Immature Marriage ဆိုင်ရာကိစ္စရပ်တွေပေါ် သုတေသနပြုချက်တွေအရ စဉ်းစားကြ တာဖြစ်တယ်လို့ သိရပါတယ်။ မိမိတို့နိုင်ငံမှာရော Sex Education ပေးဖို့အတွက် သုတေသန V8003:05?gulo coell securind Real Education For Healthy Youth Act (2017) » Sex Education နဲ့ပတ်သက်လို့ ပြဋ္ဌာန်းချက်တွေပါရှိသလို၊ အင်္ဂလန်မှာလည်း Sex and Relationship Education Guidance gi 2063602 ulosofii $ Curriculum Gozmo osopdémoco:o ဒါတွေမသင်စေချင်ဘူးဆိုရင် Parent's Right အရ ငြင်းပယ်ခွင့်တွေ ပြဋ္ဌာန်းပါရှိပါ တယ်။ ကျွန်မတို့နိုင်ငံမှာရော Sex Education နဲ့ပတ်သက်လို့ ဥပဒေပိုင်းဆိုင်ရာတွေ အဆင်သင့် ဖြစ်နေပြီလား။ ထည့်သွင်းမယ့် Curriculum နဲ့ Curriculum Review လုပ်ဖို့ ဘယ်လိုစီမံထားပါ သလဲ၊ သင်ကြားသယ်ယူမှုပုံစံတွေအတွက်ရော ဘယ်လိုစီမံထားပါသလဲ၊ သင်ကြားပေးကြရမယ့် ဆရာဆရာမတွေကရော ဒီသင်ခန်းစာတွေနဲ့ပတ်သက်လို့ Professional ဖြစ်ကြရဲ့လား၊ ရလဒ်တွေ ကိုရောဘယ်လိုတိုင်းတာမှာလဲ၊ Sex Education Process Monitoring ကိုဘယ်လိုလုပ်မှာလဲ၊ နိုင်ငံ အခြေအနေ၊ သမိုင်းကြောင်း၊ ယဉ်ကျေးမှုဓလေ့ထုံးတမ်းအစဉ်အလာ၊ ဘာသာတရားအဆုံးအမများ နဲ့ရော ဘယ်လိုလိုက်လျောညီထွေဖြစ်အောင်လုပ်မလဲ၊ Comprehensive Sex Education ကို သေချာပေါက်ရနိုင်မလား အရာရာတိုင်းမှာလိုအပ်ချက်တွေ ပေါ်ပေါက်ခဲ့ရင် ကောင်းကျိုးထက် ဆိုးကျိုးကို ဦးတည်သွားနိုင်မလား စသဖြင့် မေးမြန်းဆွေးနွေးအဖြေရှာစရာတွေများလှပါတယ်။ ယခု ဆိုရှယ်မီဒီယာမှာရော၊ ပြည်သူများအကြားမှာ ဝေဖန်မှုတွေ မြင့်တက်နေတာလက်တွေ့ပါ။ အဆိုရှင်က Sex Education နဲ့သက်ဆိုင်တဲ့ကိစ္စရပ်များအတွက် လွှတ်တော်သို့ အဆို တင်သွင်းခဲ့ပေမယ့် ဥက္ကဋ္ဌကပယ်ချခဲ့တဲ့အတွက် လွှတ်တော်ရဲ့ မူလတာဝန်ဖြစ်တဲ့ ဖွဲ့စည်းပုံအခြေခံ ဥပဒေပုဒ်မ ၁၁ ပုဒ်မခွဲ(က)အရ အပြန်အလှန်ထိန်းကျောင်းခြင်းတာဝန်တွေကို ဆောင်ရွက်နိုင်ခြင်း မရှိခဲ့ပါဘူး။ ပြည်သူ့လွှတ်တော်ဆိုင်ရာဥပဒေပုဒ်မ ၄ရ အရ လွှတ်တော်ကိုယ်စားလှယ်များရဲ့ လွတ်လပ်စွာပြောဆိုခွင့်နှင့် ဆန္ဒမဲပေးပိုင်ခွင့်အခွင့်အရေးလည်းဆုံးရှုံးခဲ့ပါတယ်။ အဆိုကို ဆွေးနွေးခွင့်ရခဲ့မယ်ဆိုပါက အစိုးရကိုကောင်းမွန်သော အကြံဉာဏ်များပေးနိုင်ခွင့်နဲ့ အစိုးရရဲ့ လိုအပ်ချက်တွေ ကို ထုတ်ဖော်ထောက်ပြနိုင်မယ့်အခွင့်အရေးအပြင် လွှတ်တော်ဆိုတဲ့မဏ္ဍိုင်ကြီးတစ်ရပ်အနေနဲ့ အစိုးရရဲ့ လုပ်ဆောင်ချက်တွေအပေါ် အပြန်အလှန်ထိန်ကျောင်းခြင်းတာဝန်တွေရရှိနိုင်မှာဖြစ်ပါတယ်။ ဒီအတွက် ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)၊ ပုဒ်မ ၁၁၂ ပုဒ်မခွဲ(က) ပြည်သူ့ လွှတ်တော်ဆိုင်ရာဥပဒေပုဒ်မ ၄၇၊ ပြည်သူ့လွှတ်တော်ဆိုင်ရာနည်းဥပဒေ ၁၉ နည်းဥပဒေခွဲ(ဗ)ပါ ပြဋ္ဌာန်းချက်များနဲ့စပ်လျဉ်းလို့ ဥက္ကဋ္ဌမှာ တာဝန်ရှိမှာ ဖြစ်ပါတယ်။ ဒီမိုကရေစီစနစ်မှာ ဒီမိုကရေစီ ကျကျဆောင်ရွက်ဖို့ လိုအပ်ပါတယ်။ မည်သူမည်ဝါရဲ့ လွှမ်းမိုးချုပ်ကိုင်မှုမရှိဘဲ ကိုယ့်အပေါ်ပေးထား တဲ့တာဝန်၊ လုပ်ပိုင်ခွင့်ပေါ်မူတည်ပြီး သမာသမတ်ကျကျ ဆောင်ရွက်နိုင်ရပါမယ်။ ဘက်လိုက်မှု ကင်းစွာဆောင်ရွက်ရပါမယ်။</speech>
<speech type="vicespeaker">လွှတ်တော်ကိုယ်စားလှယ်ကြီး။ လွှတ်တော်ကိုယ်စားလှယ်ကြီးက ဥက္ကဋ္ဌရဲ့ ခွင့်မပြုတဲ့ကိစ္စတွေကို ဆွေးနွေးနေတာဖြစ်တယ်။ နည်းဥပဒေ ၁၆၀ ကို သေချာဖတ်ကြည့် ပါ။ အဲဒီမှာ အဆို သို့မဟုတ် အဆိုရဲ့ အစိတ်အပိုင်းကို ဥက္ကဋ္ဌကခွင့်မပြုလျှင် ယင်းသို့ခွင့်မပြုသည့် ဥက္ကဋ္ဌရဲ့ အဆုံးအဖြတ်ကို ဆွေးနွေးခွင့်မရှိစေရဆိုတာ ပြဋ္ဌာန်းထားတာရှိပါတယ်။ ဒါကြောင့် ကိုယ်စားလှယ်ကြီးဆွေးနွေးတဲ့ဟာက ဥပဒေနဲ့ငြိစွန်းနေသလို ဖြစ်ပါတယ်။ လွှတ်တော်ကိုယ်စား လှယ်များရဲ့ ကျင့်ဝတ်မှာ ဤဥပဒေကိုလိုက်နာသလို တည်ဆဲဥပဒေတွေကိုလည်း လိုက်နာဖို့လိုပါ တယ်။ သတိပေးပါတယ်။</speech>
<speech><mp id="000">ဗိုလ်ကြီးသိမ့်သိဂီထွေးအောင်(တပ်မတော်သားကိုယ်စားလှယ်)</mp>ပြည်သူ့လွှတ်တော် ဆိုင်ရာဥပဒေပုဒ်မ ၉ ပုဒ်မခွဲ(က)ပါ ဖွဲ့စည်းပုံအခြေခံဥပဒေနှင့် တည်ဆဲဥပဒေများကို ကာကွယ် စောင့်ရှောက်ခြင်း၊ ပုဒ်မခွဲ(ဃ)ပါ နိုင်ငံသားများ၏ မူလအခွင့်အရေးများရရှိခံစားနိုင်ရေးကို ရှေ့ရှု ဆောင်ရွက်ခြင်း၊ ပြည်သူ့လွှတ်တော်ဆိုင်ရာနည်းဥပဒေ ၁၅၅ တို့နဲ့အညီ နိုင်ငံတော်နဲ့ နိုင်ငံသား များ၏ အကျိုးနှင့်စပ်လျဉ်းသောကိစ္စများအတွက် လွှတ်တော်၏အဆုံးအဖြတ်ကိုရယူရန် အဆိုတင် သွင်းကြခြင်းဖြစ်ပါတယ်။ တင်ပြပါပုဒ်မများဟာ လွှတ်တော်ကိုယ်စားလှယ်တစ်ဦးဖြစ်တဲ့ ဥက္ကဋ္ဌနဲ့ပါ သက်ဆိုင်အကျုံးဝင်ပါတယ်။ ကိုယ်စားလှယ်က ဥပဒေနဲ့အညီ ဥပဒေပါတာဝန်များအရ တင်သွင်း လာတဲ့အဆိုကို ပြည်သူ့လွှတ်တော်ဆိုင်ရာနည်းဥပဒေ၊ ဥက္ကဋ္ဌ၏ တာဝန်နှင့်လုပ်ပိုင်ခွင့်များအပိုင်းရှိ နည်းဥပဒေ ၁၉ နည်းဥပဒေခွဲ(ဏ)အရလည်းကောင်း၊ ယင်းအဆိုသည် လွှတ်တော်၏အဆုံးအဖြတ်ရ ယူရန် လိုအပ်သောအဆိုဟုတ်မဟုတ် လွှတ်တော်ကိုယ်စားလှယ်များ၏ဆန္ဒကို ရယူရမှာဖြစ်ပါ ထိုသို့ဆောင်ရွက်ခြင်းမှမပြုခဲ့တဲ့ ဥက္ကဋ္ဌရဲ့ ဆုံးဖြတ်ချက်ဖြင့် အဆိုများကို တင်သွင်းခွင့်မပြုခဲ့ ခြင်းဟာ နိုင်ငံတော်ဖွဲ့စည်းပုံအခြေခံဥပဒေပုဒ်မ ၁၁၂ ပုဒ်မခွဲ(ဃ)၊ ပုဒ်မ ၁၂၅၊ ပြည်သူ့လွှတ်တော် ဆိုင်ရာဥပဒေပုဒ်မ ၉ ပုဒ်မခွဲ(က)နဲ့(ဃ)၊ ပြည်သူ့လွှတ်တော်ဆိုင်ရာနည်းဥပဒေ ၁၅၅၊ ပြည်သူ့ လွှတ်တော်ဆိုင်ရာနည်းဥပဒေ ၁၉ နည်းဥပဒေခွဲ(ဏ)ပါ ပြဋ္ဌာန်းချက်များကို ဖောက်ဖျက်ကျူးလွန် ခြင်းဖြစ်ပါတယ်။ အဆိုရှင်ရဲ့ အရေးကြီးအဆိုပယ်ချခံရခြင်းဟာ ပြည်သူ့လွှတ်တော်ဥက္ကဋ္ဌအနေနဲ့ ပြည်သူ့လွှတ်တော်ဆိုင်ရာဥပဒေပုဒ်မ ၂၁ ပုဒ်မခွဲ(ခ)ပါ ဖွဲ့စည်းပုံအခြေခံဥပဒေပါပြဋ္ဌာန်းချက်များကို ဖောက်ဖျက်ကျူးလွန်ခြင်းနှင့် ပုဒ်မခွဲ(ဃ)ပါ ဥပဒေအရ ပေးအပ်ထားသောတာဝန်များကို ကျေပွန်စွာ မဆောင်ရွက်နိုင်ခြင်းဆိုသည့်အချက်များနှင့် ငြိစွန်းကြောင်းတွေ့ရှိရပါသဖြင့် ပြည်သူ့လွှတ်တော် ဆိုင်ရာနည်းဥပဒေ ၁၁၅ နည်းဥပဒေခွဲ(က)အရ ပြည်သူ့လွှတ်တော်ဥက္ကဋ္ဌအားတာဝန်မှ ရုပ်သိမ်း ပေးနိုင်ရန်အဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ အနည်းငယ်မှာကြားလိုတာကတော့ ဒီအဆိုနှင့်ပတ်သက်ပြီး နည်းဥပဒေ ၁၆၀ ကို ဖတ်ရှုစေလို ပါတယ်။ နည်းဥပဒေ ၁၆၀ အရဆိုလို့ရှိရင် အဆို သို့မဟုတ် အဆို၏အစိတ်အပိုင်းကိုဥက္ကဋ္ဌက ခွင့်မပြုလျှင် ယင်းသို့ခွင့်မပြုသည့်ဥက္ကဋ္ဌ၏အဆုံးအဖြတ်ကို ဆွေးနွေးခွင့်မရှိစေရလို့ ဒါအတိအကျ ပြဋ္ဌာန်းထားတာရှိပါတယ်။ ဒါနဲ့မငြိစွန်းအောင် ကျွန်တော်တို့ ဆွေးနွေးဖို့လိုပါတယ်။ အခု လွှတ်တော်ကို ကျွန်တော်တို့ လက်ဖက်ရည်သောက်သုံးရန်အတွက် နာရီဝက်ခန့်ရပ်နားမှာဖြစ်ပါတယ်။</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ပါပြီခင်ဗျာ။ အစည်းအဝေးကို ၃၀ မိနစ်ခန့်ရပ်နားပါသည်။</speech>
<speech type="mc">ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်။</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျာ။</speech>
<speech type="mc">အားလုံးထိုင်နိုင်ပါပြီခင်ဗျာ။</speech>
<speech type="vicespeaker">ရန်ကင်းမဲဆန္ဒနယ်မှ ဒေါ်ဇင်မာအောင် ဆွေးနွေးဖို့ဖြစ်ပါတယ်။</speech>
<speech><mp id="1539">ဒေါ်ဇင်မာအောင်(ရန်ကင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌနှင့် အားလုံးမင်္ဂလာပါ။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၁ရ အရ ကိုယ်စားလှယ်ဦးစိုင်းထွန်းစိန်အပါအဝင် ပြည်သူ့လွှတ်တော်ကိုယ်စားလှယ် ၁၁၀ ဦး တင်သွင်း လာတဲ့ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုနဲ့ပတ်သက်ပြီးတော့ ဆွေးနွေး သွားမယ့် ရန်ကုန်တိုင်းဒေသကြီး၊ ရန်ကင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ဇင်မာအောင် ဖြစ်ပါတယ်။ အဆိုမှာပါတဲ့ အကျိုးအကြောင်းဖော်ပြချက်များကို ပြည်သူ့ လွှတ်တော်ဆိုင်ရာနည်းဥပဒေတချို့နဲ့ တိုက်ဆိုင်ကြည့်မိပါတယ်။ လွှတ်တော်ဥက္ကဋ္ဌကို တာဝန်မှ ရုပ်သိမ်းဖို့အထိဖြစ်လာရတဲ့ အကျိုးအကြောင်းဖော်ပြချက်တွေကို ခြုံငုံကြည့်တဲ့အခါ လွှတ်တော်မှာ မေးမြန်းခဲ့တဲ့၊ တင်သွင်းခဲ့တဲ့မေးခွန်း၊ အဆိုတချို့ကို ခွင့်မပြုခဲ့ခြင်းအပေါ် အခြေခံထားတာကို တွေ့ရပါတယ်။ အခုအဆိုကို ကျွန်မအနေနဲ့ ပြည်သူ့လွှတ်တော်ဆိုင်ရာဥပဒေ၊ နည်းဥပဒေတချို့နဲ့ တိုက်ဆိုင်၍လည်းကောင်း အခုလိုမျိုး ဒီမိုကရေစီအသွင်ကူးပြောင်းရေးကာလမှာ အရေးကြီးလှတဲ့ ဒီမိုကရက်တစ်နိုင်ငံရေး ယဉ်ကျေးမှုနဲ့ဓလေ့များကို တည်ဆောက်ခြင်းအပေါ်အခြေခံ၍ လည်းကောင်း ဆွေးနွေးသွားမှာဖြစ်ပါတယ်။ ဥပမာအားဖြင့် ပြည်သူ့လွှတ်တော်ဆိုင်ရာနည်းဥပဒေ ပုဒ်မ ၁၄၂ မှာပါရှိတဲ့ မေးခွန်းတစ်ရပ်ရပ်ကို လက်ခံခွင့်ပြုရန်သင့်/မသင့် စဉ်းစားရမယ့်၊ အခြေခံ ရမယ့်အချက်တွေ နည်းဥပဒေ အခန်း(၁၇) ပုဒ်မ ၁၅ရ တို့အရ အဆိုနဲ့စပ်လျဉ်းသော ကန့်သတ်ချက် များ ပုဒ်မခွဲ(က) ပုဒ်မခွဲ(ဂ)တို့မှာပါရှိတဲ့အချက်တွေကိုကြည့်တဲ့အခါ လွှတ်တော်ဥက္ကဋ္ဌတစ်ဦးအတွက် ဥပဒေအရပေးထားတဲ့ လုပ်ပိုင်ခွင့်နှင့်အတူ အဆိုပါလုပ်ပိုင်ခွင့်ကိုကျင့်သုံးတဲ့နေရာမှာ အခြေခံ စဉ်းစားရမယ့်အချက်တွေ ပါဝင်နေတာတွေ့ရပါတယ်။ ထို့အတူ လွှတ်တော်ကိုယ်စားလှယ်များ အနေနဲ့ မေးခွန်း၊ အဆိုများတင်သွင်းခွင့်၊ မေးမြန်းခွင့်နှင့်ပတ်သက်တဲ့ အခွင့်အရေးများလည်း ဖော်ပြ ပါရှိပြီး အဆိုပါအခွင့်အရေးများကိုကျင့်သုံးတဲ့အခါမှာ လိုက်နာရမယ့်ဆောင်ရန်/ရှောင်ရန်တွေလည်း ပါရှိပြီးသားဖြစ်ပါတယ်။ ယခုအဆိုတင်သွင်းခြင်းဟာ နည်းဥပဒေအခန်း(၇) ပုဒ်မ ၁၅ရ ပုဒ်မခွဲ(က)ပါ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေးနှင့် အချုပ်အခြာအာဏာတည် တံ့ခိုင်မြဲရေးကို ထိခိုက်စေသောအဆိုမဖြစ်စေရဆိုတဲ့အချက်နဲ့ ငြိစွန်းနေသလားဆိုတာ စဉ်းစားစရာ ဖြစ်ပါတယ်။ ဘာလို့ ဒီလိုစဉ်းစားရသလဲဆိုရင် အသွင်ကူးပြောင်းရေးကာလမှာ ပြည်သူလူထုရဲ့ တိုက်ရိုက်မဲဆန္ဒနှင့် ရွေးကောက်ပွဲများမှတစ်ဆင့် ရွေးကောက်တင်မြှောက်ခံရတဲ့ လွှတ်တော် ကိုယ်စားလှယ်တစ်ဦး၊ ထို့အတူ ရွေးကောက်ခံလွှတ်တော်ကိုယ်စားလှယ်အများစု ဆန္ဒမဲအရ လွှတ်တော်ဥက္ကဋ္ဌ တာဝန်ထမ်းဆောင်နေသူတစ်ဦး၊ နိုင်ငံတော်အချုပ်အခြာအာဏာရဲ့ ခက်မသုံးဖြာ ထဲက တစ်ခုဖြစ်တဲ့ ဥပဒေပြုရေးမဏ္ဍိုင်ကို ဦးဆောင်မှုပေးနေရသူတစ်ဦးကို တာဝန်မှရပ်စဲဖို့ တင်သွင်းလာတဲ့အထိ ဖြစ်လာတဲ့အဆိုဖြစ်လို့ပါပဲ။ ကျွန်မအနေနဲ့ လူပုဂ္ဂိုလ်အပေါ်အခြေမခံဘဲ၊ မည်သည့်နိုင်ငံရေးပါတီဆိုသည်ကို အခြေမခံဘဲ မြန်မာနိုင်ငံရဲ့ နိုင်ငံရေးအခြေအနေအရကြည့်မယ်ဆိုရင် မဏ္ဍိုင်သုံးရပ်မှာ ယခုဥပဒေပြုရေးမဏ္ဍိုင် ဖြစ်တဲ့ လွှတ်တော်များဟာ သက်တမ်းအားဖြင့် အင်မတန်နုနယ်သေးသလို တည်ငြိမ်ခိုင်မာအောင်၊ ဟန်ချက်ညီအောင် ဂရုပြုကြဖို့ကလည်း ဒီမိုကရေစီအသွင်ကူးပြောင်းရေးနဲ့ ခိုင်မာအားကောင်း ရေးအတွက် အလွန်အရေးကြီးပါတယ်။ နိုင်ငံတော်အချုပ်အခြာအာဏာရဲ့ ခက်မသုံးဖြာထဲကတစ်ခု ဖြစ်တဲ့ ဥပဒေပြုရေးမဏ္ဍိုင်ကို ယခုလိုအဆိုတင်သွင်းတဲ့နည်းနဲ့တော့ ပိုမိုအားကောင်းအောင်ဆောင် ဆောင်ကြဉ်းနိုင်မယ်လို့ ကျွန်မယုံကြည်ပါတယ်။ ဒီနည်းနဲ့တော့ ဒီမိုကရေစီအလေ့အထတွေကို ပြုစုပျိုးထောင်နိုင်လိမ့်မယ်။ ဒီမိုကရေစီစနစ်ကိုပိုမိုခိုင်မာအောင် တည်ဆောက်နိုင်လိမ့်မယ်လို့လည်း ကျွန်မ မယုံမကြည်နိုင်ပါဘူး။ ဒါကြောင့်မို့လို့ ဒီအဆိုကို ကန့်ကွက်ပါတယ်။ နောက်တစ်ခု ကျွန်မဆွေးနွေးလိုတာကတော့ အခုအဆိုမှာပါရှိတဲ့ ကျိုးကြောင်းဖော်ပြချက်ထဲက တစ်ခုဖြစ်တဲ့ ICJ နဲ့ပတ်သက်တဲ့အချက်ပဲဖြစ်ပါတယ်။ ကျိုးကြောင်းဖော်ပြချက်တစ်ခုမှာ အပြည်ပြည်ဆိုင်ရာ တရားရုံး(ICJ)က မြန်မာနိုင်ငံအပေါ် စီမံဆုံးဖြတ်မှုလေးခုနှင့်ပတ်သက်၍ နိုင်ငံတော်၏ဂုဏ်သိက္ခာ နှင့် အချုပ်အခြာအာဏာကို ထိပါးနေသဖြင့် နိုင်ငံတော်အစိုးရက မည်ကဲ့သို့ ဆောင်ရွက်မည်ကို ပြည်သူများ ရှင်းလင်းစွာသိမြင်လို၍ ကြယ်ပွင့်ပြမေးမြန်းခဲ့သည့်မေးခွန်းများကို ဖြေကြားခြင်းမပြု ဘဲ ပယ်ချခဲ့ခြင်းဆိုတဲ့အချက်ကလည်း အဆိုရဲ့ အကျိုးအကြောင်းဖော်ပြချက်တစ်ခုအနေနဲ့ တွေ့ရှိရ ပါတယ်။ ဒီနေရာမှာ ကျွန်မနှစ်ချက်ဆွေးနွေးလိုပါတယ်။ ကျွန်မအနေနဲ့ ICJ Website ကို ဝင်ရောက် ကြည့်ရှုလေ့လာတဲ့အခါမှာ ICJ တရားရုံးမှာ အကြောင်းအမျိုးမျိုးနဲ့ တရားရင်ဆိုင်နေကြရတဲ့ နိုင်ငံ အများအပြားရှိပါတယ်။ ဒီနိုင်ငံများအနက်မှ မြန်မာနိုင်ငံဟာလည်း နိုင်ငံတစ်ခုအနေနဲ့ အပါအဝင် ဖြစ်ပါတယ်။ မိမိတို့မြန်မာနိုင်ငံဟာ နိုင်ငံတကာတရားခွင်မှာ တရားစွဲခံရသည့်တိုင် အဆိုပါတရားရုံး မှာပဲ အခြားအကြောင်းအမျိုးမျိုးနဲ့ တရားရင်ဆိုင်နေကြရတဲ့ နိုင်ငံများနည်းတူ မိမိနိုင်ငံအတွက် တရားမျှတမှုကို တရားရင်ဆိုင်ရင်း ရှာဖွေနေရတဲ့ပါတယ်။ အဆိုမှာ ဖော်ပြထားတဲ့ မေးခွန်းအရ နိုင်ငံတော်၏ဂုဏ်သိက္ခာနှင့် အချုပ်အခြာအာဏာကို ထိပါးနေသဖြင့် နိုင်ငံတော်အစိုးရက မည်ကဲ့သို့ဆောင်ရွက်မည်ကို ပြည်သူများ ရှင်းလင်းစွာ သိမြင်လိုပါ၍ ကြယ်ပွင့်ပြမေးခွန်း မေးမြန်းခဲ့သည်များဆိုတဲ့အချက်ကို ဆွေးနွေးရမယ်ဆိုရင် အမှုတစ်ခု တရားရင်ဆိုင်ရတဲ့အခါမှာ ဒီလိုနိုင်ငံနဲ့ချီတဲ့အမှုကိစ္စမျိုးကို အသာထားလို့ လူပုဂ္ဂိုလ် တစ်ဦးချင်း အမှုရင်ဆိုင်ကြတဲ့အခါမှာတောင်မှ လာမယ့်တရားခွင်မှာ ဘယ်လိုစီစဉ်ပြောဆို ဆောင်ရွက်မယ်ဆိုတာကို တရားခွင်မရောက်မီ လူသိရှင်ကြား ကြိုတင်ပြောဆိုလေ့ရှိပါသလား။ လေးစားရပါသော ဒုတိယဥက္ကဋ္ဌကြီးရှင့်။ အဆိုပါ ကျိုးကြောင်းဖော်ပြချက်မှာပါရှိတဲ့ အချက်တွေကိုက တစ်ခုနှင့်တစ်ခု ဆန့်ကျင်နေတာကို လေ့လာတွေ့ရှိရပါတယ်။ တစ်ဖက်နှင့် တစ်ဖက် တရားပြိုင်ဆိုင်နေစဉ်ကာလမှာ မိမိဘက်က မည်ကဲ့သို့ တုံ့ပြန်ဆောင်ရွက်မည်ဆိုသည့် ကိစ္စရပ်များအား အများတကာသိရှိစေရန်ဆိုသည့် အကြောင်းပြချက်နဲ့ ကြိုတင်ရှင်းလင်းခင်းကျင်း ပြသသင့်ပါသလား။ တစ်ဖက်တရားလိုမှ မိမိတို့ဆောင်ရွက်ရန်ပြင်ဆင်ထားသည်ကို ကြိုတင်သိရှိ စေရန် အခွင့်အလမ်းပေးသကဲ့သို့ ဖြစ်မနေဘူးလားလို့ တွေးကြည့်စရာဖြစ်လာပါတယ်။ ဆောင်ရွက်ခြင်းကသာလျှင် အချုပ်အခြာအာဏာကို ထိပါးခံရစေဖို့ အခွင့်အလမ်းပေးသလို မဖြစ်စေ နိုင်ဘူးလားလို့ ကျွန်မအနေနဲ့ စဉ်းစားမိပါတယ်။ ဒီလိုပြောလို့ ပြည်သူလူထုက ဒီကိစ္စနဲ့ပတ်သက်လို့ သိခွင့်မရှိဘူးလားလို့လည်း မေးစရာရှိပါတယ်။ ဒီလိုတော့လည်းမဟုတ်ပါဘူး။ ICJ တရားရုံးရဲ့ ပထမဆုံးတရားခွင်မှာ နိုင်ငံတော်၏အတိုင်ပင်ခံပုဂ္ဂိုလ်ကိုယ်တိုင် ဘယ်လိုချေပခဲ့သလဲဆိုတာကစလို့ တရားခွင်အစအဆုံး ်တစ်ပြေးညီ ကျွန်မတို့သိရှိခဲ့ပြီးဖြစ်ပါတယ်။ ထို့အတူ နိုင်ငံခြားရေး ဝန်ကြီးဌာန Website မှာလည်းပဲ တာဝန်ရှိသူတွေက နိုင်ငံတကာမှာ ဘယ်လိုတုံ့ပြန်ခဲ့ကြတယ်။ ဒီသံအမတ်တွေကလည်း ဘယ်လိုတုံ့ပြန်နေကြလဲဆိုတာ ဖော်ပြထားတာတွေကို တွေ့ရပါတယ်။ မည်သူမဆို ဒီ Website မှာ လွတ်လပ်စွာ ဝင်ရောက်ဖတ်ရှုလို့ ရပါတယ်။ ဒါကြောင့်မို့လို့ ကျွန်မ အနေနဲ့ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းရန်အဆိုနှင့် အဆိုမှာပါရှိတဲ့ကျိုးကြောင်း ဖော်ပြချက်တွေဟာ ရှေ့နောက်ညီညွတ်မှုမရှိသလို ဥပဒေပါပြဋ္ဌာန်းချက်ဖြစ်တဲ့ အခန်း(၆) ပုဒ်မ ၂၁ ပါ ပြဋ္ဌာန်းချက်တွေနှင့်လည်း ညီညွတ်မှုမရှိတဲ့အတွက် အတည်မပြုသင့်ပါကြောင်း ကန့်ကွက်ဆွေးနွေးရင်း နိဂုံးချုပ်လိုက်ရပါတယ်။ ကျေးဇူးအများကြီးတင်ပါတယ်။</speech>
<speech type="vicespeaker">အင်ဂျန်းယန်မဲဆန္ဒနယ်မှ ဦးလမာနော်အောင် ဆွေးနွေးဖို့ဖြစ်ပါတယ်။</speech>
<speech type="vicespeaker">မိုက်ပေးပါ။</speech>
<speech><mp id="1350">ဦးလမာနော်အောင်(အင်ဂျန်းယန်မဲဆန္ဒနယ်)</mp>ကျွန်တော်ကတော့ ကချင်ပြည်နယ်၊ အင်ဂျန်းယန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလမာနော်အောင် ဖြစ်ပါတယ်။ မိုင်းပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန်၏အဆိုကို ကန့်ကွက် ဆွေးနွေးသွားမှာဖြစ်ပါတယ်။ လေးစားရပါသော ပြည်သူ့လွှတ်တော်ဒုတိယဥက္ကဋ္ဌနှင့် ကိုယ်စား လှယ်တော်ကြီးများခင်ဗျား။ လွှတ်တော်ဥက္ကဋ္ဌများနှင့် ပြည်ထောင်စုလွှတ်တော်နာယကရာထူး နေရာသည် ကျွန်ုပ်တို့နိုင်ငံတော်၏ ဒီမိုကရေစီပြုပြင်ပြောင်းလဲမှုရဲ့ ပြယုဂ်ဖြစ်သလို မြန်မာ့ လွှတ်တော်များရဲ့ ဂုဏ်သိက္ခာလည်းဖြစ်ပါတယ်။ လွှတ်တော်ဥက္ကဋ္ဌများသည် ဒီမိုကရေစီအရေးနှင့် ဥပဒေပြုမဏ္ဍိုင်၏ ဦးဆောင်ဦးရွက်ပြုသူများလည်း ဖြစ်ပါတယ်။ လွှတ်တော်ကိုယ်စားလှယ်များ၏ အဆို၊ မေးခွန်း၊ အရေးကြီးအဆိုများကို ဥပဒေအရပေးထား သောတာဝန်နှင့်အညီ စိစစ်သုံးသပ်ရမည့်တာဝန်လည်းရှိပါတယ်။ အဆို၊ မေးခွန်းများကို လေ့လာ သုံးသပ်ပြီး ခွင့်ပြုသင့်/မသင့် ခွင့်ပြုပြီးရရှိလာမယ့်အကျိုးတရားနှင့် ဖြစ်ပေါ်လာနိုင်သော အကျိုးဆက်များကိုဆင်ခြင်သုံးသပ်ပြီး မဖြစ်သင့်တာမဖြစ်ရအောင် ထိန်းကျောင်းပေးရမယ့်တာဝန် နဲ့အခွင့်အာဏာလည်းရှိပါတယ်။ အဆိုတိုင်း၊ မေးခွန်းတိုင်းကို ခွင့်ပြုမည်ဆိုပါက လွှတ်တော်တွင်း မည်သို့ဖြစ်လာမည်ကိုလည်း ကိုယ်စားလှယ်များမှန်းဆသိရှိကြမည် ဖြစ်ပါတယ်။ လွှတ်တော် ဥက္ကဋ္ဌများ၏ ထိန်းကျောင်းမှုကိုခံယူရမည်မှာ ကိုယ်စားလှယ်များ၏တာဝန်ဖြစ်သလို မိမိတို့ ကိုယ်စားလှယ်များ၏အခွင့်အရေးကို တလွဲမသုံးမိဖို့လည်း ဆင်ခြင်ကြရမည်ဖြစ်ပါတယ်။ အများ ဆန္ဒကိုလေးစားလိုက်နာခြင်းသည် ဒီမိုကရေစီ၏စံနှုန်းဖြစ်ပါတယ်။ ယခုပြည်သူ့လွှတ်တော်ဥက္ကဋ္ဌ နှင့် ပြည်ထောင်စုလွှတ်တော်နာယက တာဝန်ထမ်းဆောင်နေသော ဦးတီခွန်မြတ်သည် ဥပဒေဘွဲ့ရ တစ်ဦးဖြစ်ပြီး ဥပဒေဆိုင်ရာတာဝန်များနှင့် အခြားနိုင်ငံတာဝန်များကိုလည်း အဆင့်ဆင့် ထမ်းဆောင်ခဲ့သူဖြစ်ပြီး နိုင်ငံတော်မှလည်း ဘွဲ့တံဆိပ်အမျိုးမျိုးချီးမြှင့်ခံခဲ့ရသူဖြစ်ကာ ယခု လွှတ်တော်နာယကတာဝန်အထိ ထမ်းဆောင်နေသူဖြစ်ပါတယ်။ ဥပဒေဆိုင်ရာလုပ်ငန်းများကို ဆင်ခြင်တုံတရားဖြင့် မှန်ကန်စွာ သုံးသပ်လုပ်ဆောင်နိုင်သူဖြစ်ပါတယ်။ ထို့အတူ ပြည်ပနိုင်ငံများ တွင်ကျင်းပသော AIPA IPU အစည်းအဝေးများတွင်လည်း အချို့နိုင်ငံများ ပူးပေါင်းတင်ပြသော မြန်မာနိုင်ငံကိုအရေးယူရန် အရေးကြီးအဆိုများ၊ စွပ်စွဲချက်များကို တာဝန်နဲ့ နိုင်ငံချစ်စိတ်ဖြင့် ပြောင်မြောက်စွာ ခုခံကာကွယ်ချေပခဲ့သူဖြစ်ပါတယ်။ ထို့အတူ ကချင်တိုင်းရင်းသားများ၏ ဂုဏ်ဆောင်သူတစ်ဦးအနေနှင့် နိုင်ငံ့တာဝန်၊ ဒီမိုကရေစီတာဝန်ကို ရိုးသားစွာထမ်းဆောင်နေသူ အဖြစ် ကချင်တိုင်းရင်းသားကိုယ်စားလှယ်တစ်ဦးအနေနှင့် သတ်မှတ်ထောက်ခံပါကြောင်း ရိုးသားစွာ ဝန်ခံလိုပါတယ်။ လေးစားရပါသော ဒုတိယဥက္ကဋ္ဌကြီးခင်ဗျား။ အာဏာရှင်စနစ်မှာ သားစဉ်မြေးဆက် ကျင့်သားရနေကြသူများဖြစ်တဲ့ ကျွန်တော်တို့ဟာ နုနယ်လွန်းတဲ့ဒီမိုကရေစီသက်တမ်းအတွင်းမှာ ဒီမိုကရေစီစံနှုန်းများကို ရှင်သန်အောင်၊ မှန်ကန်အောင်၊ တည့်မတ်အောင် ကျင့်ကြံအားထုတ်ကြရမှာ ဖြစ်သလို မိမိအလိုမကျသည့်အရာမှန်သမျှအပေါ် ရှိသမျှအခွင့်အရေးကို လက်တစ်ဆုံးအသုံးချပြီး တိုက်ခိုက် ပြစ်တင်ရှုံးချတာမျိုးမဆောင်ရွက်မိအောင် စဉ်းစားပိုင်းခြားဆင်ခြင်ရမှာ ဖြစ်ပါတယ်။ အမုန်းတရား၊ အာဃာတတရားနှင့် အငြိုးအတေးများကို မလျော့နိုင်သရွေ့ ကျွန်တော်တို့ရဲ့ ဒီမိုကရေစီဟာ ဖြောင့်တန်းနိုင်မှာမဟုတ်ပါဘူး။ ယခုကဲ့သို့ ပြစ်တင်ရှုံ့ချပြီး ဥက္ကဋ္ဌရာထူးမှ ဖယ်ရှားမည့်အဆိုအစား ပြည်သူအများစုလိုလားသော၊ ပိုမိုပြည့်စုံကောင်းမွန်သော ဖွဲ့စည်းပုံအခြေခံ ဥပဒေရရှိရေးအတွက် ၂၀၀၈ ခုနှစ်ဖွဲ့စည်းပုံအခြေခံဥပဒေကို ပြင်ဆင်ရေးဆွဲရန် သို့မဟုတ် အသစ် ရေးဆွဲရေးကို ပြည်လုံးကျွတ်ဆန္ဒခံယူပြီးဆောင်ရွက်နိုင်ရေးအဆိုကို လွှတ်တော်သို့တင်လိုက်မယ် ဆိုပါက ကိုယ်စားလှယ်များနှင့် ပြည်သူများက ဝမ်းသာကြိုဆိုကြမည်ဖြစ်ပါတယ်။ ကျွန်တော်လည်း ၂၀၁၆ ခုနှစ်တွင် ကချင်ပြည်နယ်နှင့်ပတ်သက်သော အရေးကြီးအဆိုတင်ခွင့်ပြုရန် ယခုနိုင်ငံတော် သမ္မတဖြစ်သူ လွှတ်တော်ဥက္ကဋ္ဌတာဝန်ထမ်းဆောင်စဉ်က တင်ပြခဲ့ဖူးပါတယ်။ ဥက္ကဋ္ဌမှ ရည်ရွယ်ချက် ကောင်းမွန်ပါသော်လည်းဆွေးနွေးရာတွင် မလိုလားအပ်သောဆွေးနွေးချက်များပါလာနိုင်ကြောင်း အခက်အခဲဖြစ်ပေါ်လာနိုင်ကြောင်း ယခု် မကိုက်ညီသေးကြောင်း ပြောကြားပြီး ခွင့်ပြုချက်မပေးခဲ့ပါဘူး။ သို့ဖြစ်၍ နိုင်ငံတော်၏အတိုင်ပင်ခံပုဂ္ဂိုလ်နှင့် ကာကွယ်ရေးဦးစီးချုပ်ထံသို့ စာဖြစ်သာ ပေးပို့နိုင်ခဲ့ပါတယ်။ ဖြစ်ပေါ်လာနိုင်သောအကြောင်းတရားများကို သုံးသပ်ပြီး ခွင့်မပြုခဲ့ခြင်းဟုခံယူခဲ့ပါတယ်။ ပြည်သူ့လွှတ်တော်ဥက္ကဋ္ဌနှင့် ပြည်ထောင်စုလွှတ်တော်နာယက တာဝန်သည် မိဘအမွေမဟုတ်သလို အာဏာရှင်စနစ်ကဲ့သို့ ကွယ်လွန်သည်အထိ ရယူထားနိုင်သော ရာထူးလည်းမဟုတ်သဖြင့် ပါတီနောက်ခံမရှိသော တစ်သီးပုဂ္ဂလကိုယ်စားလှယ်ဖြစ်သောဥက္ကဋ္ဌကြီး အနေဖြင့် ပါတီစွဲ၊ ပုဂ္ဂိုလ်စွဲမထားဘဲ လုပ်ငန်းတာဝန်များကို ဥပဒေဘောင်အတွင်းမှ အကောင်းဆုံး ဆောင်ရွက်နေသည်ဟု မိမိအနေဖြင့်ယုံကြည်ပါတယ်။ နိဂုံးချုပ်အနေဖြင့် ကျွန်တော်တို့ကချင်လူမျိုးတစ်ယောက် နောင်နှစ်ပေါင်းများစွာ ဖြစ်လာဖို့ ခက်ခဲသော ပြည်သူ့လွှတ်တော်ဥက္ကဋ္ဌနှင့် ပြည်ထောင်စုလွှတ်တော်နာယက တာဝန်ယူခြင်းကို မလိုလားလို့အကြောင်းပြသလား၊ မြေနိမ့်ရာလှံစိုက်ချင်တဲ့သဘောလား ကျွန်တော်တို့ကချင်လူမျိုး များကပဲကံဆိုးနေတုန်းလား တွေးမိပါတယ်။ ယခင်ကလည်း ဒူဝါဆမားဆင်ဝါးနော်ကို နိုင်ငံတော် သမ္မတအဖြစ် ရွေးချယ်တင်မြှောက်ခဲ့ပြီး သမ္မတတာဝန်ထမ်းဆောင်ရန် မြစ်ကြီးနားမှရန်ကုန်သို့ မီးရထားဖြင့်ဆင်းလာစဉ် လမ်းခရီး၌ပင်ဗိုလ်မှူးကြီးနေဝင်းဦးဆောင်အဖွဲ့မှ နိုင်ငံတော်အာဏာ သိမ်းယူလိုက်ပါတယ်။ သမ္မတတာဝန်မထမ်းဆောင်ခဲ့ပါ။ ယခုလည်း သက်တမ်းတစ်နှစ်ပင်မကျန် တော့သော်လည်း အနည်းဆုံးပြစ်တင်စွပ်စွဲချက်မှတ်တမ်းကျန်အောင်ဆိုတဲ့ ရည်ရွယ်ချက်နှင့် ပြစ်တင်ရှုံ့ချပြီး ရာထူးတာဝန်မှဖြုတ်ချရန်။ ဆွေးနွေးရန် သတ်မှတ်ချိန်ပြည့်သွားပါသဖြင့် မိုက်ပိတ်သွားပါသည်။</speech>
<speech type="vicespeaker">ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ဆွေးနွေးဖို့ဖြစ်ပါတယ်။</speech>
<speech><mp id="1349">ဦးလဂန်ဇယ်ဂျုံး(ဝိုင်းမော်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သအပ် ပါတယ်ခင်ဗျာ။ ကျွန်တော်ကတော့ ကချင်ပြည်နယ်၊ ဝိုင်းမော်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးလဂန်ဇယ်ဂျိုးဖြစ်ပါတယ်ခင်ဗျား။ ယနေ့ ပြည်သူ့လွှတ်တော်ဒုတိယဥက္ကဋ္ဌကြီးရဲ့ ခွင့်ပြုချက်အရ ကျွန်တော်ဆွေးနွေးမယ့်အဆိုကတော့ ရှမ်းပြည်နယ်၊ မိုင်းပျဉ်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန်တင်သွင်းသော ဥက္ကဋ္ဌ၊ ပြည်သူ့လွှတ်တော်အား တာဝန်မှရုပ်သိမ်းပေးပါရန်ဆိုသော အဆိုလွှာထဲမှ (ဃ)-၃ တွင်ပါရှိသည့် ၂၀၁၉ ခုနှစ်၊ နိုဝင်ဘာလ ၁၄ ရက်နေ့တွင် ဦးသောင်းအေး(ပျော်ဘွယ်မဲဆန္ဒနယ်)ကတင်သွင်းသော နိုင်ငံတော်အတွင်း အေးချမ်းစွာနေထိုင်သွားလာလုပ်ကိုင်လျက်ရှိသော ပြည်သူများ၊ ပြည်သူ့ဝန်ထမ်းများ၊ ပြည်သူ့ ကိုယ်စားလှယ်များနှင့် လုံခြုံရေးတပ်ဖွဲ့ဝင်များအား လက်နက်ကိုင်သောင်းကျန်းသူများက ဥပဒေမဲ့၊ မင်းမဲ့စရိုက်ဆန်ဆန် ဖမ်းဆီးစစ်ဆေးသတ်ဖြတ်ခြင်းများ တွေ့ကြုံနေရခြင်းကြောင့် ပြည်သူလူထု အသက်အိုးအိမ်စည်းစိမ်များပျက်စီးဆုံးရှုံးပြီး လုံခြုံမှုကင်းဝေးသလိုဖြစ်ပေါ်နေခြင်းအပေါ် ထိရောက် လျင်မြန်စွာ ထိန်းသိမ်းကာကွယ်ပေးနိုင်ရန် နိုင်ငံတော်အစိုးရအား တိုက်တွန်းကြောင်းဟူသော အရေးကြီးအဆို တင်သွင်းခွင့်မရရှိသည့်ကိစ္စအပေါ် ပြည်သူ့လွှတ်တော် ဥက္ကဋ္ဌ၏လုပ်ဆောင်ချက်၊ ဆုံးဖြတ်ချက်တွေဟာ ပြည်သူ့လွှတ်တော်ဥပဒေ၊ နည်းဥပဒေတွေနဲ့ ကိုက်ညီကြောင်းကို ဆွေးနွေး သွားပါမှာဖြစ်ပါတယ်ခင်ဗျား။ လေးစားရပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ အဆို၏လိုရင်းကို ခြုံငုံ ကြည့်လျှင် လက်နက်ကိုင်သောင်းကျန်းသူတွေ ဥပဒေမဲ့ပြုလုပ်နေလို့ ကာကွယ်ပေးနိုင်ရေးကို ဆိုလိုခြင်းဖြစ်ကြောင်း တွေ့ရှိရပါတယ်ခင်ဗျား။ ဒီအဆိုကိုတင်သွင်းဖို့ ဥက္ကဋ္ဌကြီးကခွင့်မပြုခြင်း ဆိုတဲ့အကြောင်းနဲ့ပတ်သက်လို့ လေ့လာကြည့်တဲ့အခါ လက်တွေ့တွင် သက်ဆိုင်ရာအကြမ်းဖက် အဖွဲ့ အစည်းများကို မတရားအသင်းအဖြစ် ဥပဒေနှင့်အညီ သတ်မှတ်ကြေညာခဲ့ပြီးဖြစ်သလို နိုင်ငံတော်အစိုးရအနေဖြင့် တိုင်းရင်းသားလက်နက်ကိုင်အဖွဲ့အစည်းများနှင့် NCA လက်မှတ်ရေးထိုး နိုင်ရန် ကြိုးပမ်းဆောင်ရွက်နေပြီး အကြမ်းဖက်တိုက်ခိုက်မှုများအပေါ် ဖြစ်စဉ်များအလိုက် ဖြန်ဖြေ ဖြေရှင်းဆောင်ရွက်လျက်ရှိနေသည်ကို တွေ့ရှိရပါတယ်။ လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ၂၀၀၈ ခုနှစ်၊ အခြေခံဥပဒေအခန်း(၁)၊ ပုဒ်မ ၂၀ ပုဒ်မခွဲ(ခ)တွင် တပ်မတော်သည် တပ်ပိုင်းဆိုင်ရာကိစ္စအားလုံးကို လွတ်လပ်စွာစီမံခန့်ခွဲစီရင်ဆောင်ရွက်ပိုင်ခွင့် ရှိသည်ဟု အတိအလင်းပြဋ္ဌာန်းဖော်ပြထားခြင်းနှင့် ၂၀၁၄ ခုနှစ်၊ အကြမ်းဖက်မှုတိုက်ဖျက်ရေးဥပဒေ အခန်း(၃)၊ ပုဒ်မ ၅ ပုဒ်မခွဲ(က)တွင် ပြည်ထဲရေးဝန်ကြီးဌာန ပြည်ထောင်စုဝန်ကြီးက ဥက္ကဋ္ဌအဖြစ် လည်းကောင်း သက်ဆိုင်ရာပြည်ထောင်စုဝန်ကြီးဌာနများမှ ဝန်ကြီးများ၊ အစိုးရအဖွဲ့ အစည်းများမှ တာဝန်ရှိပုဂ္ဂိုလ်များက အဖွဲ့ဝင်များအဖြစ်လည်းကောင်းပါဝင်သည့် အကြမ်းဖက်မှုတိုက်ဖျက်ရေး ဗဟိုအဖွဲ့ကို ဖွဲ့စည်းရပါမည်ဟူ၍ ရှိပြီးသောဥပဒေပြဋ္ဌာန်းချက်များနှင့်အညီ အဆိုရှင်၏အဆိုတွင် ပါရှိသည့်အတိုင်း ပြည်သူလူထု၏ အသက်အိုးအိမ်စည်းစိမ်နှင့် ပြည်သူ့ဘဝလုံခြုံရေးတို့အတွက် ကာကွယ်ရေးဝန်ကြီးဌာနနှင့် ပြည်ထဲရေးဝန်ကြီးဌာနတို့မှ တပ်မတော်သားများ၊ မြန်မာနိုင်ငံရဲ တပ်ဖွဲ့ဝင်များက အသက်သွေးချွေးများစွာ အဆုံးအရှုံးခံလျက် အားသွန်ခွန်စိုက်ကြိုးပမ်းဆောင်ရွက် လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော်တို့နိုင်ငံတွင် လက်နက်ကိုင်အဖွဲ့အစည်းများဆိုတာ လွတ်လွပ်ရေးနှင့်အတူပေါက်ဖွားလာပြီးဖြစ်သည်ဟု ဆိုနိုင်ပါ သည်။ အရေးကြီးအဆိုနှင့်ပတ်သက်ပြီး ပြည်သူ့လွှတ်တော်ဥက္ကဋ္ဌကြီးရဲ့ လုပ်ပိုင်ခွင့်ကို လေ့လာ ကြည့်တဲ့အခါ ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က)တွင် ဥက္ကဋ္ဌက အောက်ပါစည်းကမ်းချက်များနှင့်ညီညွတ်လျှင် အများပြည်သူနှင့်သက်ဆိုင်သော လောလောဆယ် အရေးကြီးကိစ္စတစ်ရပ်ကိုဆွေးနွေးရန် အဆိုတင်သွင်းခွင့်ပြုနိုင်သည်ဟု ရေးသားဖော်ပြထားပြီး ခွင့်ပြုရမည်ဟု ရေးသားပြဋ္ဌာန်းထားခြင်းမရှိသလို ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က) နည်းဥပဒေခွဲငယ် ၂ တွင် အဆိုသည် လောလောဆယ်ပေါ်ပေါက်သောကိစ္စလည်း ဖြစ်၍ အများပြည်သူနှင့်အရေးတကြီး သက်ဆိုင်သောကိစ္စလည်းဖြစ်ပြီးလျှင် လွှတ်တော်၏ ဆုံးဖြတ်ချက်ကိုရယူရန် လိုအပ်သောကိစ္စလည်းဖြစ်ရမည်ဟု ပြဋ္ဌာန်းထားရှိပြီး ပြည်သူ့လွှတ်တော် ဆိုင်ရာနည်းဥပဒေ ၁၆၃ နည်းဥပဒေခွဲ(က) နည်းဥပဒေခွဲငယ်(၅)တွင် လွှတ်တော်တွင် တင်သွင်း ဆွေးနွေးခြင်းခွင့်မပြုနိုင်သောကိစ္စတစ်ရပ်လည်းမဖြစ်စေရဟု ပြဋ္ဌာန်းထားပါတယ်။ ထို့နောက် ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(ခ)တွင်လည်း ဥက္ကဋ္ဌသည် နည်းဥပဒေခွဲ (က)ပါစည်းကမ်းချက်များနှင့် ညီညွတ်သည်ဟုယူဆလျှင်ဟူ၍ ရေးထားပြီးဖြစ်ပါတယ်။ ယခုလို ရေးသားပြဋ္ဌာန်းထားခြင်းအပေါ်ကြည့်လျှင် ခွင့်ပြုနိုင်သည်ကဘာလဲ၊ ခွင့်ပြုရမည်ကဘာလဲ။ ခွင့်ပြုနိုင်သည်ဆိုတာ ခွင့်ပြုလို့လည်းရသလို ခွင့်မပြုလို့လည်းရသည်။ ဆိုလိုတာက ဥက္ကဋ္ဌ၏ လုပ်ပိုင်ခွင့်ဆင်ခြင်တုံတရားအရ ဆုံးဖြတ်ပိုင်ခွင့်ကို ပြဋ္ဌာန်းထားပြီးဖြစ်ပါသောကြောင့် ဥက္ကဋ္ဌ၏ ဆုံးဖြတ်ချက်ဟာ မှန်ကန်ကြောင်းတွေ့ရှိရပါတယ်။ လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ အထက်တွင် ဖော်ပြခဲ့ပြီး ဖြစ်သော ဆောင်ရွက်ပြီး၊ ဆောင်ရွက်ဆဲကိစ္စများဖြစ်သဖြင့် ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က)ပါ သတ်မှတ်ချက်များနှင့်ညီညွတ်ခြင်းမရှိပါဟု ကျွန်တော့်အနေဖြင့် ယူဆယုံကြည်ပါကြောင်းနှင့် အရေးကြီးအဆိုအဖြစ် တင်သွင်းခွင့်ပြုရန်လိုအပ်ခြင်းမရှိပါကြောင်း ဆွေးနွေးရင်း ပြည်သူ့လွှတ်တော်ဥက္ကဋ္ဌကြီး၏ ဆုံးဖြတ်ချက်များ၊ လုပ်ဆောင်ချက်များအပေါ် မှန်ကန်ထောက်ခံကြောင်းနှင့် ရှမ်းပြည်နယ်၊ မိုင်းပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန်အပါ လွှတ်တော်ကိုယ်စားလှယ် ၁၁၀ ဦး လက်မှတ်ရေးထိုး တင်သွင်းသောအဆိုကို ကန့်ကွက်ပါကြောင်း ဤအဆိုကိုတင်သွင်းခြင်းဟာ နိုင်ငံတော်နှင့် နိုင်ငံသူနိုင်ငံသား၊ တိုင်းရင်းသား အပေါင်းအတွက် အဘယ်သို့သောအကျိုးကိုဖြစ်ထွန်းစေသနည်း၊ တိုင်းရင်းသားစည်းလုံးညီညွတ်မှုကို ထိခိုက်စေနိုင်ပါကြောင်းဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="vicespeaker">တပ်မတော်သားကိုယ်စားလှယ် ဗိုလ်မှူးဝင်းမင်းထွန်းက ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဝင်းမင်းထွန်း(တပ်မတော်သားကိုယ်စားလှယ်)</mp>အားလုံးမင်္ဂလာပါ။ ကျွန်တော် ကတော့ ဗိုလ်မှူးဝင်းမင်းထွန်း ဖြစ်ပါတယ်။ ဦးစိုင်းထွန်းစိန်တင်သွင်းတဲ့ ပြည်သူ့လွှတ်တော် ဥက္ကဋ္ဌကို တာဝန်မှရုပ်သိမ်းရန်အဆိုနှင့်ပတ်သက်ပြီးတော့မှ ဆွေးနွေးသွားမှာဖြစ်ပါတယ်။ ဒုတိယ ဥက္ကဋ္ဌကြီးခင်ဗျား။ ဒုတိယအကြိမ် ပြည်ထောင်စုလွှတ်တော် (၁၅)ကြိမ်မြောက်ပုံမှန်အစည်းအဝေး ကျင်းပတဲ့ကာလအတွင်းမှာ အရေးကြီးအဆိုတွေဖြစ်တဲ့ ဦးသောင်းအေး(ပျော်ဘွယ်မဲဆန္ဒနယ်)ရဲ့ အဆို၊ ဦးမောင်မြင့်(မင်းကင်းမဲဆန္ဒနယ်)တို့ရဲ့ COVID-19 နှင့်ပတ်သက်တဲ့အဆိုတွေကို ဆွေးနွေးရန် ခွင့်ပြုခဲ့ခြင်းမရှိကြောင်း တွေ့ရှိရပါတယ်။ ဒီအဆိုတွေဟာ ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၁)အရ နာယကထံတင်သွင်းခဲ့တဲ့အဆိုတွေ ဖြစ်ပါတယ်။ နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂)အရလည်း လွှတ်တော်ရဲ့ ဆုံးဖြတ်ချက်ကို ရယူရန်လိုတဲ့ကိစ္စပဲ ဖြစ်ပါတယ်။ နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၄)အရ လွှတ်တော်အစည်းအဝေးမှာ ဆွေးနွေးဆုံးဖြတ်ပြီးတဲ့ကိစ္စလည်းမဟုတ် ပါဘူး။ နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၅)အရ လွှတ်တော်မှာတင်ပြ ဆွေးနွေးခြင်းကို ခွင့်မပြုနိုင်တဲ့အဆို တစ်ရပ်လည်းမဟုတ်ပါဘူး။ ပြည်ထောင်စု လွှတ်တော်ဆိုင်ရာ နည်းဥပဒေများနှင့်အညီ တင်သွင်းခဲ့ခြင်းဖြစ်သော်လည်းပဲ နာယကအဖြစ်ဆောင်ရွက်နေတဲ့ ပြည်သူ့လွှတ်တော်ဥက္ကဋ္ဌက ခွင့်မပြုခဲ့ခြင်းဟာ ပြည်ထောင်စုလွှတ်တော်ဆိုင်ရာနည်းဥပဒေများနှင့် ညီညွတ်ခြင်းမရှိပါဘူး။ ၂၂-၂-၂၀၁၆ ရက်နေ့က ပြည်သူ့လွှတ်တော်အစည်းအဝေးမှာ ဒေါက်တာ မောင်သင်းရဲ့ El Nino နှင့်ပတ်သက်တဲ့ အရေးကြီးအဆိုတင်သွင်းရာမှာ ယခင်လွှတ်တော်ဥက္ကဋ္ဌ ယခုနိုင်ငံတော်သမ္မတကြီး ဦးဝင်မြင့်က ခွင့်ပြုခဲ့ပါတယ်။ လွှတ်တော်မှာဆွေးနွေးအတည်ပြုနိုင်ခဲ့လို့ ပြည်သူတွေရဲ့ နိုင်ငံတော်အတွက် များစွာအကျိုးရှိတဲ့ သာဓကတွေရှိခဲ့တာ တွေ့ရမှာဖြစ်ပါတယ်။ ပြည်သူ့လွှတ်တော်ကိုယ်စားလှယ်တွေဟာ နိုင်ငံတော်ဖွဲ့စည်းပုံအခြေခံဥပဒေပုဒ်မ ၁၂၅ အရ ကတိသစ္စာပြုထားတဲ့သူတွေဖြစ်တဲ့အပြင် ပြည်သူ့လွှတ်တော်ဆိုင်ရာဥပဒေပုဒ်မ ၉ ပုဒ်မခွဲ(က)နှင့် (ဃ) ပါတာဝန်တွေအရ ပြည်ထောင်စုလွှတ်တော်ဆိုင်ရာနည်းဥပဒေ ၆၀၊ ပြည်သူ့လွှတ်တော်ဆိုင်ရာ နည်းဥပဒေ ၁၅၅ တို့နှင့်အညီ နိုင်ငံတော်နှင့် နိုင်ငံသားများရဲ့ အကျိုးနှင့်စပ်လျဉ်းတဲ့ကိစ္စတွေ အတွက် လွှတ်တော်ရဲ့ အဆုံးအဖြတ်ကိုရယူဖို့ အဆိုတင်သွင်းကြခြင်းဖြစ်ပါတယ်။ ကိုယ်စားလှယ်က ဥပဒေနှင့်အညီ တင်သွင်းလာတဲ့အဆိုတွေကို ပြည်ထောင်စုလွှတ်တော်ဆိုင်ရာနည်းဥပဒေ ၈ နည်းဥပဒေခွဲ(ဏ)၊ ပြည်သူ့လွှတ်တော်ဆိုင်ရာနည်းဥပဒေ ၁၉ နည်းဥပဒေခွဲ(ဏ)တို့အရ ယင်းအဆို ဟာ လွှတ်တော်ရဲ့ အဆုံးအဖြတ်ရယူဖို့လိုအပ်တဲ့ အဆိုဟုတ်/မဟုတ် လွှတ်တော်ကိုယ်စားလှယ် များရဲ့ ဆန္ဒကိုရယူကြရမှာဖြစ်ပါတယ်။ ထိုသို့ဆောင်ရွက်ခြင်းမပြုခဲ့ဘဲနဲ့ ဥက္ကဋ္ဌရဲ့ ဆုံးဖြတ်ချက်နှင့် အဆိုတွေကို တင်သွင်းခွင့်မပြုခဲ့ခြင်းဟာ နိုင်ငံတော်ဖွဲ့စည်းပုံအခြေခံဥပဒေပုဒ်မ ၁၁၂ ပုဒ်မခွဲ(ဃ)၊ ၁၂၅ ပြည်သူ့လွှတ်တော်ဆိုင်ရာဥပဒေပုဒ်မ ၉ ပုဒ်မခွဲ(က)နဲ့(ဃ)၊ နည်းဥပဒေ ၁၉ နည်းဥပဒေခွဲ(ဏ)၊ နည်းဥပဒေ ၁၅၅ ပြည်ထောင်စုလွှတ်တော်ဆိုင်ရာနည်းဥပဒေ ၆၀၊ နည်းဥပဒေ ၈ နည်းဥပဒေခွဲ (ဏ)ပါ ပြဋ္ဌာန်းချက်များကို ဖောက်ဖျက်ကျူးလွန်ခြင်းဖြစ်ပါတယ်။ ဒုတိယဥက္ကဋ္ဌကြီးခင်ဗျား။ COVID-19 ဟာ WHO က Pendamic အဖြစ် ကြေညာထားရတဲ့ ကမ္ဘာ့ကပ်ရောဂါဖြစ်တဲ့အတွက် အမျိုးသားရေးတာဝန်တစ်ရပ်အနေနဲ့ ဆောင်ရွက်ရမှာဖြစ်ပါတယ်။ ကိုယ်စားလှယ်များက COVID-19 နှင့်ပတ်သက်တဲ့ကိစ္စရပ်တွေအတွက် လွှတ်တော်ကို အဆို တင်သွင်းခဲ့သော်လည်းပဲ အံ့ဩဖွယ်ရာပယ်ချခဲ့တဲ့အတွက် လွှတ်တော်ရဲ့ မူလတာဝန်တွေဖြစ်တဲ့ အတွက် ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)အရ အပြန်အလှန်ထိန်းကျောင်းခြင်းတာဝန် တွေကို ဆောင်ရွက်နိုင်ခြင်းမရှိခဲ့ပါဘူး။ ပြည်သူ့လွှတ်တော်ဆိုင်ရာဥပဒေပုဒ်မ ၄ရ အရ လွှတ်တော် ကိုယ်စားလှယ်များရဲ့ လွတ်လပ်စွာပြောဆိုခွင့်နှင့် ဆန္ဒမဲပေးပိုင်ခွင့် အခွင့်အရေးလည်း ဆုံးရှုံးခဲ့ပါ တယ်။ အဆိုကို ကိုယ်စားလှယ်အားလုံး ဝိုင်းဝန်းဆွေးနွေးခြင်းအားဖြင့် အစိုးရကို ကောင်းမွန်တဲ့ အကြံဉာဏ်များ၊ လိုအပ်ချက်တွေကို ထုတ်ဖော်ထောက်ပြနိုင်မယ့်အခွင့်အရေး၊ လွှတ်တော်ဆိုတဲ့ မဏ္ဍိုင်ကြီးတစ်ရပ်ရဲ့ အစိုးရအပေါ် လုပ်ဆောင်ချက်တွေကို အပြန်အလှန်ထိန်းကျောင်းခြင်း တာဝန်တွေ ရရှိနိုင်ခဲ့မှာပဲဖြစ်ပါတယ်။ ဒီအတွက် ဖွဲ့စည်းပုံအခြေခံဥပဒေ ပုဒ်မ ၁၁ ပုဒ်မခွဲ(က)၊ ပုဒ်မ ၁၁၂ ပုဒ်မခွဲ(က)၊ ပြည်သူ့လွှတ်တော်ဆိုင်ရာဥပဒေပုဒ်မ ၂၅၊ နည်းဥပဒေ ၈ နည်းဥပဒေခွဲ(ဖ)၊ ပြည်သူ့ လွှတ်တော်ဆိုင်ရာဥပဒေပုဒ်မ ၄၇၊ နည်းဥပဒေ ၁၉ နည်းဥပဒေခွဲ(ဗ)ပါ ပြဋ္ဌာန်းချက်များနှင့် စပ်လျဉ်းလို့ ဥက္ကဋ္ဌမှာ အလုံးစုံတာဝန်ရှိမှာဖြစ်ပါတယ်။ coVID-19 နဲ့ပတ်သက်လို့ အမျိုးသား ကာကွယ်ရေးနှင့် လုံခြုံရေးကောင်စီနှင့် ညှိနှိုင်းဆောင်ရွက်ဖို့တင်သွင်းခဲ့တဲ့အဆိုနှင့်ပတ်သက်ပြီး ဆွေးနွေးရမယ်ဆိုရင် ကျွန်တော်တို့နိုင်ငံရဲ့ ဖွဲ့စည်းပုံအခြေခံဥပဒေအရ နိုင်ငံတော်အတွက် ကြီးမားတဲ့ အန္တရာယ်သက်ရောက်မှုတွေရှိနေချိန်၊ ပြည်သူလူထုရဲ့ အသက်အိုးအိမ်စည်းစိမ်ကို ထိပါးအန္တရာယ် ပြုမည့် အရေးပေါ်အခြေအနေပေါ်ပေါက်ချိန်တွေမှာ အမျိုးသားကာကွယ်ရေးနှင့် လုံခြုံရေးကောင်စီ နဲ့ ညှိနှိုင်းဆောင်ရွက်ရမယ့်ကိစ္စရပ်တွေက မလွဲမသွေထည့်သွင်းစဉ်းစားရမယ့်အချက် ဖြစ်ပါတယ်။ အခြေအနေ ကြေဒေဖြင့် သတ်မှတ်ထားသော အားထားပါတယ်။ မိမိတို့နိုင် အမျိုးသားကာကွယ်ရေးနှင့် လုံခြုံရေးကောင်စီနှင့် ညှိနှိုင်းဆောင်ရွက်ခြင်းအားဖြင့် လိုအပ် ပါက တိုင်းပြည်ကိုအရေးပေါ်အခြေအနေကြေညာပြီး COVID-19 ကြောင့် ဖြစ်ပွားလာမယ့် နောက်ဆက်တွဲ ကျန်းမာရေး၊ လုံခြုံရေး၊ စီးပွားရေး၊ လူမှုရေး စတဲ့ပြဿနာတွေကို ထိထိရောက်ရောက် တန်ပြန်ဆောင်ရွက်နိုင်မယ်လို့ ယုံကြည်ပြီးတော့မှ အဆိုတင်သွင်းခဲ့တာပဲဖြစ်ပါတယ်။ ယနေ့ကမ္ဘာ့ နိုင်ငံပေါင်း ၇၀ မှာ COVID-19 ကြောင့် ဖြစ်ပေါ်လာမယ့်ပြဿနာတွေကို ဖြေရှင်းဖို့ နိုင်ငံတော် အရေးပေါ်အခြေအနေ ကြေညာခဲ့တာတွေ့ရပါတယ်။ ဘာကြောင့်လဲဆိုတော့ ဒီရောဂါက တားဆီး ကာကွယ်ထိန်းချုပ်ရေးလုပ်ငန်းတွေမှာ လူ့အခွင့်အရေးနဲ့ နိုင်ငံသားအခွင့်အရေး ကန့်သတ်ထိန်းချုပ်မှု တွေကို သက်ဆိုင်ရာနိုင်ငံရဲ့ ဖွဲ့စည်းပုံအခြေခံဥပဒေပါ ပြဋ္ဌာန်းချက်များအတိုင်း နိုင်ငံတော်အရေးပေါ် အခြေအနေ ကြေညာပြီးမှသာ လုပ်ဆောင်ကြရလို့ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၃၈၁ မှာ နိုင်ငံသားများကို ဥပဒေဖြင့် သတ်မှတ်ထားသော ရယူပိုင်ခွင့်ဖြစ်တဲ့ မူလအခွင့်အရေးတွေကို ငြင်းပယ်မယ်ဆိုလို့ရှိရင် ကိုက်ညီရမယ့်အခြေအနေသုံးရပ် ပြဋ္ဌာန်းထားပါတယ်။ မိမိတို့နိုင်ငံအနေနဲ့ လည်း ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့်အညီ ထိရောက်ကျယ်ပြန့်စွာ ဖြေရှင်းနိုင်ဖို့ အတွက် အရေးပေါ်အခြေအနေကြေညာဖို့လို/မလို လွှတ်တော်အနေနဲ့ စဉ်းစားဆွေးနွေးပြီးတော့မှ တိုက်တွန်းပေးရမှာဖြစ်ပါတယ်။ ဒီအဆိုကို ဥက္ကဋ္ဌကခွင့်မပြုဘဲ ပိတ်ပင်ခဲ့တဲ့အတွက် ဖွဲ့စည်းပုံ အခြေခံဥပဒေ အခန်း(၁၁) အရေးပေါ်ကာလဆိုင်ရာပြဋ္ဌာန်းချက်များအတိုင်း ဆောင်ရွက်ဖို့ လွှတ်တော်သို့တင်ပြဆွေးနွေးခွင့်ဆုံးရှုံးခဲ့ပြီး ဥက္ကဋ္ဌအနေနဲ့ကလည်း နိုင်ငံတော်ဖွဲ့စည်းပုံအခြေခံ ဥပဒေအပါအဝင် လွှတ်တော်ဆိုင်ရာဥပဒေ၊ နည်းဥပဒေများနှင့်အညီ ဆောင်ရွက်ရန်ပျက်ကွက် ခဲ့တာကို တွေ့ရပါတယ်။ လေးစားအပ်တဲ့ ဒုတိယဥက္ကဋ္ဌကြီးခင်ဗျား။ နိဂုံးချုပ်အားဖြင့် IPU အနေနဲ့ကလည်း zagoczęcap:) yoscossapie, enzoozing Covid-19 Global Health Emergency ကာလအတွင်းမှာ WHO ရဲ့ ညွှန်ကြားချက်တွေကို တိကျစွာလိုက်နာရန်၊ အစိုးရရဲ့ လုပ်ဆောင်ချက် တွေကိုလည်း တွန်းအားပေးရန်၊ လူမှုဘဝကာကွယ်ပေးရန်နှင့် စီးပွားရေး Crisis တွေကို ကာကွယ်ပေးရန် ဥပဒေပြဋ္ဌာန်းဖို့လည်း တွန်းအားပေးထားတာကို တွေ့ရပါတယ်။ ဥက္ကဋ္ဌအနေနဲ့ ဒီလောက်အရေးကြီးတဲ့ကာလမှာ ဒါတွေကိုဆောင်ရွက်ဖို့လည်း ပျက်ကွက်ခဲ့ပါတယ်။ အမျိုးသား အကျိုးစီးပွားကိုအကျိုးပြုမယ့် အရေးကြီးအဆိုတွေပယ်ချခံရခြင်းအား ဥက္ကဋ္ဌအနေနဲ့ ပြည်သူ့ လွှတ်တော်ဆိုင်ရာဥပဒေ ပုဒ်မ ၂၁ ပုဒ်မခွဲ(ခ) ဖွဲ့စည်းပုံအခြေခံဥပဒေများကို ပြဋ္ဌာန်းချက်များကို ဖောက်ဖျက်ကျူးလွန်ခြင်းနှင့် ပုဒ်မခွဲ(ဃ) ဥပဒေအရပေးအပ်ထားတဲ့တာဝန်တွေကို ကျေပွန်စွာ မဆောင်ရွက်ခြင်းဆိုတဲ့အချက်များနှင့် ငြိစွန်းကြောင်းတွေ့ရှိရတဲ့အတွက် ပြည်သူ့လွှတ်တော် ဆိုင်ရာနည်းဥပဒေ ၁၁၅ နည်းဥပဒေခွဲ(က)အရ တာဝန်မှရုပ်သိမ်းပေးနိုင်ရန်အဆိုကို ထောက်ခံ ဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="vicespeaker">ပျော်ဘွယ်မဲဆန္ဒနယ်မှ ဦးသောင်းအေး ဆွေးနွေးဖို့ဖြစ်ပါတယ်။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်)</mp>ဒုတိယဥက္ကဋ္ဌကြီးနှင့်အားလုံး နှလုံးစိတ်ဝမ်း အေးချမ်းကြပါစေ။ ကျွန်တော်ကတော့ ပျော်ဘွယ်မဲဆန္ဒနယ်က ဦးသောင်းအေးပါ။ ပြည်သူ့ လွှတ်တော်ဥက္ကဋ္ဌကို တာဝန်မှရုပ်သိမ်းပေးရန်အဆိုကို ထောက်ခံဆွေးနွေးပါမယ်။ ဒုတိယဥက္ကဋ္ဌ ခင်ဗျား။ နိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) အခြေခံမူများ ပုဒ်မ ၁၁ ပုဒ်မခွဲ(က)မှာ နိုင်ငံတော် အချုပ်အခြာအာဏာရဲ့ ခက်မသုံးဖြာဖြစ်တဲ့ ဥပဒေပြုရေးအာဏာ၊ အုပ်ချုပ်ရေးအာဏာနဲ့ တရားစီရင်ရေးအာဏာတို့ကို တတ်နိုင်သမျှပိုင်းခြားသုံးစွဲခြင်းနှင့် အချင်းချင်းအပြန်အလှန် ထိန်းကျောင်းခြင်းတို့ပြုသည်လို့ ဖော်ပြထားပါတယ်။ ဒီပြဋ္ဌာန်းချက်အရဥက္ကဋ္ဌက လွှတ်တော်မှာ ဥပဒေပြုအာဏာကို ပိုင်းခြားသုံးစွဲဖို့နဲ့ အစိုးရနဲ့တရားစီရင်ရေးတို့ကို ထိန်းကျောင်းရေးကို လုပ်ဆောင်ရမှာ ဖြစ်ပါတယ်။ ဒါတွေကိုမလုပ်ရင် ဒါမှမဟုတ် လုပ်သော်လည်း အဂတိမကင်းရင် ဖွဲ့စည်းပုံအခြေခံဥပဒေကို ဖောက်ဖျက်ခြင်း၊ ဥပဒေအရ ပေးအပ်ထားတဲ့တာဝန်ကို မကျေပွန်ခြင်းတို့ ဖြစ်နိုင်ပါတယ်။ ဒုတိယဥက္ကဋ္ဌခင်ဗျား။ ယခု ဒုတိယအကြိမ် လွှတ်တော်သက်တမ်းကာလမှာ လွှတ်တော်ရဲ့ လုပ်ငန်းဆောင်ရွက်ချက်တွေကိုကြည့်ရင် အမျိုးသားအကျိုးစီးပွားအတွက် ဥပဒေ၊ နည်းဥပဒေများနှင့်အညီ တင်သွင်းလာတဲ့ အရေးကြီးအဆိုများ၊ မေးခွန်းများဟာ ပယ်ချခံရပြီး ပိတ်ပင်ခံရတာတွေ့ရပါတယ်။ လွှတ်တော်ထဲမှာတင်ခွင့်ရတဲ့အဆိုတွေ၊ မေးခွန်းတွေ၊ ဆွေးနွေးချက် တွေဟာလည်း ကန့်ကွက်ခြင်းများနဲ့ ကြုံတွေ့ခဲ့ရပါတယ်။ ဒီလိုကြုံတွေ့ခဲ့ရတဲ့ဖြစ်စဉ်တွေကို ထုတ်နုတ်တင်ပြရရင် ၂၀၁၆ ခုနှစ်၊ ၂၀၁ရ ခုနှစ်များက ရခိုင်ပြည်နယ်(မြောက်ပိုင်း)ဒေသမှာ ARSA အဖွဲ့နဲ့ အစွန်းရောက်ဘင်္ဂါလီ အကြမ်းဖက်အဖွဲ့များရဲ့ တိုက်ခတ်မှုကြောင့် ဒေသခံပြည်သူများရဲ့ အသက်အိုးအိမ်စည်းစိမ်တွေ ထိခိုက်ပျက်စီးနေတဲ့အတွက် ဒေသမှာကောင်းမွန်တဲ့ အုပ်ချုပ်ရေး၊ လုံခြုံရေးအစီအမံတွေ ဆောင်ရွက်ပေးဖို့တိုက်တွန်းတဲ့ ရသေ့တောင်မဲဆန္ဒနယ်က ဒေါ်ခင်စောဝေရဲ့ အဆိုကို ထောက်ခံဆွေးနွေးတဲ့နေရာမှာ အမျိုးသားကာကွယ်ရေးနှင့် လုံခြုံရေးကောင်စီကို ခေါ်ယူ ဆောင်ရွက်သင့်ကြောင်း အကြံပြုဆွေးနွေးချက်ကိုပင် သမ္မတရဲ့ လုပ်ပိုင်ခွင့်ဖြစ်လို့ ဆွေးနွေးချက်ကို ပြန်လည်ရုပ်သိမ်းရန် ဥက္ကဋ္ဌကဆုံးဖြတ်ခဲ့ပါတယ်။ နောက်ရက်မှာ အဲဒီရခိုင်ဒေသမှာပဲ နယ်စပ် လုံခြုံရေးစခန်း ၃၀ ကျော်ကို တစ်ပြိုင်တည်းအင်အားသုံး တိုက်ခိုက်မှုထပ်မံဖြစ်တဲ့အတွက် ဒီဒေသကပြည်သူများကိုထိရောက်တဲ့ ကာကွယ်မှုပေးနိုင်အောင် အရေးပေါ်အခြေအနေ ကြေညာ ဆောင်ရွက်ပေးဖို့လွှတ်တော်ကို ကျွန်တော်အရေးကြီးအဆို တင်သွင်းခဲ့ပါတယ်။ ဒါကိုလက်မခံဘဲ ပယ်ချခံရပါတယ်။ ဒါ့အပြင် ဇေယျာသီရိမဲဆန္ဒနယ်မှ ကိုယ်စားလှယ် ဦးလှဌေးဝင်းက ယခုလိုရက်စက်ပြင်းထန်တဲ့ အကြမ်းဖက်လုပ်ရပ်ကို ပြင်းထန်စွာပြစ်တင်ရှုံ့ချကြောင်းအဆို ထပ်မံတင်ပေမဲ့လည်း ခွင့်မပြုဘဲ ထပ်မံပယ်ချခဲ့ပါတယ်။ ၂၀၁၉ ခုနှစ်အတွင်းမှာ လက်နက်ကိုင်သောင်းကျန်းသူများက ပြည်သူတွေ၊ ပြည်သူ့ဝန်ထမ်းတွေ၊ နိုင်ငံခြားသားတွေ၊ ပြည်သူ့ကိုယ်စားလှယ်တွေနဲ့ လုံခြုံရေးတပ်ဖွဲ့ဝင်တွေကို မင်းမဲ့စရိုက်ဆန်ဆန် ဖမ်းဆီးသတ်ဖြတ်မှုတွေကြုံတွေ့ရတဲ့အတွက် ထိရောက်လျင်မြန်စွာ ထိန်းသိမ်းကာကွယ်ပေးဖို့အတွက် နိုင်ငံတော်အစိုးရကို တိုက်တွန်းကြောင်းအဆိုတင်ရာမှာလည်း ပယ်ချခဲ့ပါတယ်။ ယခုလို အဆိုတွေကိုခွင့်မပြုခဲ့တဲ့အတွက် ကျွန်တော်တို့ ရခိုင်ပြည်နယ်နဲ့ နိုင်ငံတစ်ဝန်း အေးချမ်းပြီးတော့ အမျိုးသားရင်ကြားစေ့သွားပါပြီလား။ လက်ရှိအခြေအနေက ယခုအဆိုအတွက် သက်သေဖြစ်နေပါတယ်။ ဒုတိယဥက္ကဋ္ဌကြီးခင်ဗျား။ ယခုလွှတ်တော်သက်တမ်းမှာ စွာကုန်ဆုံးစေခဲ့တဲ့ နိုင်ငံတော်ဖွဲ့စည်းပုံအခြေခံဥပဒေပြင်ဆင်ရေးကိစ္စမှာလည်း ဖွဲ့စည်းပုံအခြေခံဥပဒေကို ပြင်လိုရင် အခန်း(၁၂)မှာ ပုဒ်မ ၄ ခုနဲ့ ဖော်ပြထားတဲ့အတိုင်း ဆောင်ရွက်ရမှာ ဖြစ်ပါတယ်။ ဒါပေမဲ့ အခြေခံဥပဒေပြင်ဆင်ရေးပူးပေါင်းကော်မတီ ၄၅ ဦးကို အရေးကြီးအဆိုတင်ပြီး ဖွဲ့စည်းဆောင်ရွက် ခဲ့ပါတယ်။ ဒီကိစ္စမှာအရေးကြီးအဆိုအတွက် သတ်မှတ်ထားတဲ့ လွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က)ပါ စည်းကမ်းချက်များနဲ့ မကိုက်ညီတဲ့အတွက် လောလောဆယ်ပေါ်ပေါက် လာတဲ့ကိစ္စလည်းမဟုတ်၊ အများပြည်သူနဲ့သက်ဆိုင်တယ်လိုဆိုသော်လည်း အရေးတကြီးကိစ္စ မဟုတ်၊ သာမန်နည်းလမ်းဖြင့် မဖြစ်နိုင်ဆိုသောကိစ္စမဟုတ်ဘဲ ဥပဒေမှာကို နည်းလမ်းရှိနေခြင်းတို့ ကြောင့် နာယကအနေနဲ့ ပြည်သူ့လွှတ်တော်ဥက္ကဋ္ဌဟာ နည်းဥပဒေ ၆၂ နှင့်အညီ အဆိုကို ပယ်ချရမှာ ဖြစ်ပါတယ်။ သို့သော်လည်း မပယ်ချဘဲခွင့်ပြုခဲ့တဲ့အတွက် ဥပဒေအရပေးအပ်ထားတဲ့တာဝန်ကို ကျေပွန်စွာဆောင်ရွက်ရန် ပျက်ကွက်မှုဖြစ်ခဲ့ပါတယ်။ ဒါ့အပြင် ဖွဲ့စည်းပုံအခြေခံဥပဒေ ပြင်ဆင်ရေး ကို ပုဒ်မ ၄၃၃ အရ ပြဋ္ဌာန်းချက်တစ်ရပ်ရပ်အတွက်သာ ဥပဒေနဲ့အညီဆောင်ရွက်ရမှာဖြစ်ပေမဲ့ အခြေခံဥပဒေရဲ့ နိဒါန်းကအစ ဇယား(၅) အဆုံးအထိ အလုံးစုံပြင်ဆင်ပယ်ဖျက်ဖို့ ဆောင်ရွက်စေတာ ဟာလည်း ဖွဲ့စည်းပုံအခြေခံဥပဒေပါပြဋ္ဌာန်းချက်နဲ့ မညီညွတ်တဲ့ လုပ်ဆောင်ချက်ဖြစ်ခဲ့ပါတယ်။ ဒီနေရာမှာ ယခင်လွှတ်တော်က ကျင့်ထုံးကိုကျင့်သုံးတယ်လို့ပြောနိုင်ပေမဲ့ ဖွဲ့စည်းပုံအခြေခံဥပဒေပါ ပြဋ္ဌာန်းချက်နဲ့မညီညွတ်ရင် ဥပဒေကို ဖောက်ဖျက်မှုကျူးလွန်ခြင်းသာ ဖြစ်ပါတယ်။ ဘယ်သူ့မှာ တာဝန်ရှိပါသလဲ။ ဒုတိယဥက္ကဋ္ဌခင်ဗျား။ ရခိုင်ပြည်နယ်(မြောက်ပိုင်း)ဖြစ်စဉ်များအပေါ်မှာ အချက်အလက် ရှာဖွေရေးအဖွဲ့ (FFM)ရဲ့ မမှန်ကန်၊ မရိုးသားတဲ့အစီရင်ခံစာကိုအခြေခံပြီးတော့ ဂမ်ဘီယာနိုင်ငံက ကျွန်တော်တို့နိုင်ငံကို နိုင်ငံတကာတရားရုံး(ICJ)မှာ တရားစွဲဆိုမှုဖြစ်စဉ်နဲ့ပတ်သက်ပြီး မြန်မာနိုင်ငံ အပေါ် ချမှတ်ခဲ့တဲ့ကြားဖြတ်အရေးပေါ်စီမံဆုံးဖြတ်မှု(၄)ချက်ဟာ မိမိတို့နိုင်ငံရဲ့ ဂုဏ်သိက္ခာနှင့် အချုပ်အခြာအာဏာကိုထိပါးစော်ကားနေတဲ့အတွက် ကာကွယ်နိုင်အောင် နိုင်ငံတော်အစိုးရကို ကျွန်တော်နဲ့ မိတ္ထီလာမဲဆန္ဒနယ်က ဒေါက်တာမောင်သင်းတို့က ကြယ်ပွင့်ပြမေးခွန်းများမေးခဲ့တာ ရှိပါတယ်။ ဒီမေးခွန်းတွေကိုလည်း လက်မခံဘဲပယ်ချခဲ့ပါတယ်။ ICJ မှာ တရားစွဲဆိုခံရတာဟာ လူပုဂ္ဂိုလ်တစ်ယောက်ကိုစွဲတာ မဟုတ်ပါဘူး။ နိုင်ငံတော်ကိုပါ။ နိုင်ငံသားအားလုံးနဲ့သက်ဆိုင်တဲ့ကိစ္စ ဖြစ်တဲ့အတွက် အစိုးရ၊ လွှတ်တော်၊ ပြည်သူနဲ့တပ်မတော် အားလုံးစုပေါင်းညှိနှိုင်းအဖြေရှာ ဆောင်ရွက်ရပါမယ်။ ယခုတော့ ပြည်သူလူထုအနေနဲ့ ICJ ရဲ့ ဆုံးဖြတ်ချက်(၄)ခုကဘာလဲ။ ဘယ်လို တုံ့ပြန်မှာလဲ။ ဒါတွေကိုမသိရတဲ့အပြင် တရားရုံးမှာ နိုင်ငံခြားရေးဝန်ကြီး အင်္ဂလိပ်လိုတင်သွင်းခဲ့တဲ့ တင်သွင်းလွှာကို မြန်မာစာနဲ့ပြန်ဆိုပေးဖို့ တောင်းဆိုတာကိုပင် အလေးဂရုပြုဆောင်ရွက်ခြင်း တာဟာ စိတ်ပျက်စရာဖြစ်စေပါတယ်။ ဒီလွှတ်တော်သက်တမ်းမှာ ကိုဖီအာနန်ကော်မရှင်ကစခဲ့တဲ့ ရခိုင်ပြည်နယ်ဖြစ်စဉ်များကို ပြည်သူများကိုယ်စား အဆိုတွေ၊ မေးခွန်းတွေနဲ့ အစိုးရကိုတိုက်တွန်း မေးမြန်းထိန်းကျောင်းခဲ့ပေမဲ့ လွှတ်တော်က ပယ်ချကန့်ကွက်ခံရတဲ့အတွက် ပြည်သူတွေရလိုက်တဲ့ ရလဒ်ဟာ မြန်မာနိုင်ငံဟာ ဂမ်ဘီယာနိုင်ငံရဲ့ တရားစွဲဆိုမှုခံရခြင်းပါပဲ။ ဒီလိုဖြစ်ရတာ မည်သူ့မှာ တာဝန်ရှိပါသလဲ။ ဒုတိယဥက္ကဋ္ဌခင်ဗျား။ ခြုံပြောရရင် ပြည်သူ့အသံမပြောနဲ့ လွှတ်တော်ကိုယ်စားလှယ်များရဲ့ အသံကိုတောင် အကြောင်းအမျိုးမျိုးနဲ့ပယ်ချကန့်ကွက်နေတဲ့ လွှတ်တော်မှာ ပြည်သူတွေရဲ့ မျှော်လင့်ချက်ကို ဘယ်လိုဖော်ဆောင်ရွက်မှာလဲ။ ဥပဒေနဲ့အညီ ဥပဒေပြုအာဏာကို ပိုင်းခြား ကျင့်သုံးပြီးတော့ အစိုးရနဲ့တရားစီရင်ရေးကို ထိန်းကျောင်းပေးမယ့်လွှတ်တော်ဖြစ်စေချင်ပါတယ်။ လွှတ်တော်မှာ တင်သွင်းတဲ့အဆို၊ မေးခွန်းတွေနဲ့ဆွေးနွေးချက်တွေကို လူပုဂ္ဂိုလ်အဖွဲ့ အစည်း ကြည့်ပြီး ခွင့်ပြုခြင်း၊ ထောက်ခံခြင်းထက် အမျိုးသားအကျိုးစီးပွားကိုကြည့်ပြီး ခွင့်ပြုထောက်ခံတဲ့ ပြည်သူများရဲ့ လွှတ်တော်ဖြစ်ချင်ပါတယ်။ တစ်ဦး၊ တစ်ဖွဲ့၊ တစ်ပါတီရဲ့ လွှတ်တော် မဖြစ်စေလိုပါဘူး။ ဒုတိယဥက္ကဋ္ဌခင်ဗျား။ တာဝန်ယူမှု၊ တာဝန်ခံမှုဆိုတာကို မသိကျိုးကျွံပြုနေလို့ရကောင်းပေမဲ့ တာဝန်ရှိမှုဆိုတာကတော့ မသိကျိုးကျွံပြုလို့ ရတဲ့ကိစ္စမဟုတ်ပါဘူး။ ဒါကြောင့်မို့လို့။ ဆွေးနွေးရန် သတ်မှတ်ချိန်ပြည့်သွားပါသဖြင့် မိုက်ပိတ်သွားပါသည်။</speech>
<speech type="vicespeaker">ဆိပ်ကြီးခနောင်တိုမဲဆန္ဒနယ်မှ ဦးတင်ထွန်းနိုင်က ဆွေးနွေးဖို့ဖြစ်ပါတယ်။</speech>
<speech><mp id="1554">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်)</mp>လေးစားအပ်တဲ့ ပြည်သူ့ လွှတ်တော် ဒုတိယဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ ဆိပ်ကြီးခနောင်တို မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ထွန်းနိုင်ဖြစ်ပြီး ကျွန်တော်တို့ရဲ့ ဥက္ကဋ္ဌကြီး ဦးတီခွန်မြတ်အား တာဝန်မှရုပ်သိမ်းပေးရန် တင်သွင်းလာတဲ့အဆိုကို ကန့်ကွက်ပါကြောင်းနဲ့ အပြု သဘောဆောင် ဝေဖန်ဆွေးနွေးသွားမှာဖြစ်ပါတယ်။ အဆိုရှင်က လွှတ်တော်တွေမှာ တင်သွင်းခွင့် မရတဲ့ အရေးကြီးအဆိုတချို့နဲ့ မေးခွန်းတချို့ကို ထုတ်နုတ်ကိုးကားပြီး ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဖောက်ဖျက်ကျူးလွန်ခြင်း၊ ဥပဒေအရပေးအပ်သော တာဝန်များကို ကျေပွန်စွာ မဆောင်ရွက်ခြင်း စတဲ့အချက်တွေနဲ့ ဥက္ကဋ္ဌကို တာဝန်မှရုပ်သိမ်းဖို့ တင်ပြလာတာတွေ့ရပါတယ်။ ဒီနေရာမှာ ကျွန်တော်တို့အနေနဲ့ လွှတ်တော်ဆိုင်ရာဥပဒေ၊ နည်းဥပဒေတွေအရ အပ်နှင်းထားတဲ့ လွှတ်တော်ဥက္ကဋ္ဌရဲ့ အခွင့်အာဏာအတိုင်းအဆကို ရှင်းရှင်းလင်းလင်း သိမြင်သဘောပေါက်ဖို့ လိုပါ တယ်။ အရေးကြီးအဆိုဟာ အဆိုဆိုင်ရာရှိရမယ့်အင်္ဂါရပ်တွေနဲ့ ဥက္ကဋ္ဌရဲ့ လုပ်ပိုင်ခွင့်အာဏာတွေကို ပြည်သူ့လွှတ်တော်ဆိုင်ရာနည်းဥပဒေ ၁၆၃ နဲ့ ပြည်ထောင်စုလွှတ်တော်ဆိုင်ရာနည်းဥပဒေ ၆၆ မှာ အတိအလင်း ပြဋ္ဌာန်းပေးထားပါတယ်။ အဆိုတင်သွင်းတဲ့ကိုယ်စားလှယ်များအနေနဲ့ကတော့ ကိုယ်တင်တဲ့အဆိုကို နည်းဥပဒေပါ အရေးကြီးအဆိုတစ်ရပ်ရဲ့ ရှိသင့်တဲ့အင်္ဂါရပ် စည်းကမ်း သတ်မှတ်ချက်တွေနဲ့ ညီညွတ်တယ်လို့ မိမိဖာသာ ယူဆယုံကြည်လို့ တင်တာပဲဖြစ်မှာပါ။ သို့သော် အရေးကြီးအဆိုတစ်ရပ် ဥက္ကဋ္ဌရဲ့ ခွင့်ပြုချက်ရဖို့ကတော့ ကိုယ်တင်တဲ့အဆို နည်းဥပဒေပါစည်းကမ်း သတ်မှတ်ချက်တွေနဲ့ညီပါတယ်လို့ မိမိဖာသာယူဆထင်မြင်နေရုံနဲ့ မလုံလောက်ပါဘူး။ ပြည်သူ့ လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က)မှာ ဥက္ကဋ္ဌသည် အောက်ပါစည်းကမ်းများနှင့် ညီညွတ်လျှင် အများပြည်သူနှင့်သက်ဆိုင်သော လောလောဆယ် အရေးကြီးကိစ္စတစ်ရပ်ကို ဆွေးနွေးရန် အဆိုတင်သွင်းခွင့်ပြုနိုင်သည်လို့ အတိအလင်းပြဋ္ဌာန်းထားတဲ့အတွက် ဥက္ကဋ္ဌရဲ့ လုပ်ပိုင်ခွင့်အာဏာ အတိမ်အနက်က သိသာထင်ရှားပါတယ်။ တင်သွင်းခွင့်ပြုနိုင်သည်ဆိုတဲ့ စကားရပ်နဲ့ တင်သွင်းခွင့်ပြုရမယ်ဆိုတဲ့ စကားရပ်နှစ်ခုရဲ့ အဓိပ္ပာယ်၊ အနှစ်သာရ အင်မတန် ကွဲပြား ခြားနားတာကို လွှတ်တော်ထဲမှာ ဥပဒေပြု နေကြတဲ့ ကျွန်တော်တို့ ကိုယ်စားလှယ်တွေ ရှင်းရှင်း လင်းလင်း သိကြပြီးသားပါ။ တင်သွင်းခွင့်ပြုရမယ်လို့ ပြဋ္ဌာန်းထားပါလျက်နဲ့ ခွင့်မပြုခဲ့လျှင်တော့ ဥက္ကဋ္ဌအနေနဲ့ လွှတ်တော်ဆိုင်ရာဥပဒေ၊ နည်းဥပဒေနဲ့အညီ မဆောင်ရွက်ဘူးလို့ တွေးတောယူဆ ဖွယ်ရာရှိပေမဲ့ တင်သွင်းခွင့်ပြုနိုင်သည်လို့သာ ပြဋ္ဌာန်းထားတာကြောင့် အဆိုကို ခွင့်ပြုခြင်း၊ မပြုခြင်း ဟာ လွှတ်တော်ဆိုင်ရာဥပဒေ၊ နည်းဥပဒေများအရ ပေးအပ်ထားတဲ့ ဥက္ကဋ္ဌရဲ့ လုပ်ပိုင်ခွင့်အာဏာ သာဖြစ်ပါတယ်။ ဒါ့အပြင် နည်းဥပဒေ ၁၆၃ နည်းဥပဒေခွဲ(ခ)မှာ ဥက္ကဋ္ဌသည် နည်းဥပဒေခွဲ(က)ပါ စည်းကမ်းချက်များနှင့် ညီညွတ်သည်ဟု ယူဆလျှင်လို့ ပြဋ္ဌာန်းထားတာကိုကြည့်လျှင်လည်း ဥက္ကဋ္ဌက ညီညွတ်တယ်လို့ယူဆမှသာ မိမိရဲ့ အဆိုကို လွှတ်တော်မှာ တင်သွင်းဆွေးနွေးခွင့်ရမယ် ဆိုတာ ထင်ရှားပါတယ်။ ဥက္ကဋ္ဌရဲ့ အဆိုပါလုပ်ပိုင်ခွင့်အာဏာဟာ ရှေ့က တပ်မတော်သား ကိုယ်စားလှယ်ကြီး တစ်ယောက်ပြောသလိုပြောရရင် ဦးဖြူ၊ ဦးနီ၊ ဦးတီအတွက် သီးသန့်ပြဋ္ဌာန်း အပ်နှင်းထားတာမျိုးမဟုတ်ဘဲ ဒီလွှတ်တော်ကြီးက ကျွန်တော်တို့ကိုယ်စားလှယ်တွေက ဥပဒေနဲ့ အညီ ဒီမိုကရေစီနည်းလမ်းတကျနဲ့ ရွေးချယ်တာဝန်ပေးအပ်ခြင်းခံရတဲ့ မည်သည့်ဥက္ကဋ္ဌမဆို ကျင့်သုံးပိုင်ခွင့်ရှိတဲ့ ဥပဒေကပေးအပ်ထားတဲ့ အခွင့်အာဏာသာဖြစ်ပါတယ်။ ဒါကြောင့် ကျွန်တော်တို့အနေနဲ့ ကိုယ်တင်တဲ့အရေးကြီးအဆိုကို ဥက္ကဋ္ဌကခွင့်မပြုတာနဲ့ အဆိုပါဥက္ကဋ္ဌဟာ ဥပဒေအရပေးအပ်ထားတဲ့ တာဝန်များကို ကျေပွန်စွာမဆောင်ရွက်ဘူးလို့ စွပ်စွဲနေခဲ့မယ်ဆိုရင် မိမိတို့ကိုယ်တိုင် လွှတ်တော်ဆိုင်ရာဥပဒေ၊ နည်းဥပဒေတွေကို အသိအမှတ်ပြုလိုက်နာရာမရောက် ဘဲ ကျော်လွန်ပြောဆိုစွပ်စွဲရာ ရောက်ပါတယ်။ ဒါဟာ ကျွန်တော်တို့ လွှတ်တော်ဥက္ကဋ္ဌကြီးရဲ့ ဆောင်ရွက်ချက်တွေဟာ ဥပဒေ၊ နည်းဥပဒေနဲ့အညီ ဆောင်ရွက်ခဲ့ခြင်းသာဖြစ်ကြောင်း ဥပဒေ ရှုထောင့်ကနေ သုံးသပ်တင်ပြတာပါ။ ဥက္ကဋ္ဌကြီးအနေနဲ့ ဥပဒေထဲမှာ အသေးစိတ်ဖော်ပြ ပြဋ္ဌာန်း ထားခြင်းမရှိသော်လည်း အဆိုတစ်ရပ်ကို ခွင့်ပြုသင့်/မသင့် စဉ်းစားရာမှာ ကျယ်ကျယ်ပြန့်ပြန့် ချင့်ချိန်ရတဲ့ကိစ္စတွေလည်း ရှိနေမှာအမှန်ပဲဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ ၁၁ ပုဒ်မခွဲ(က) အရ ဥပဒေပြုရေးအာဏာ၊ အုပ်ချုပ်ရေးအာဏာနှင့် တရားစီရင်ရေးအာဏာတို့ကို တတ်နိုင်သမျှ ပိုင်းခြားသုံးစွဲကြရတာမို့ ရံဖန်ရံခါ ခွင့်ပြုလိုက်တဲ့အဆိုတစ်ရပ်ဟာ အုပ်ချုပ်ရေးအာဏာကို ဥပဒေပြုရေးအာဏာက လိုအပ်တာထက်ပိုပြီး ဝင်ရောက်စွက်ဖက်သွားတာမျိုးလည်းမဖြစ်အောင် ထည့်သွင်းစဉ်းစားပြီး ချင့်ချိန်ရတာမျိုးလည်း ရှိနိုင်ပါတယ်။ ဒါနဲ့စပ်လျဉ်းပြီး နမူနာအနေနဲ့ ဦးမောင်မြင့်(မင်းကင်းမဲဆန္ဒနယ်)က အသက်ရှူလမ်းကြောင်းဆိုင်ရာ ကူးစက်ရောဂါ (COVID-19 ရောဂါ) မြန်မာနိုင်ငံတွင် တွေ့ရှိခဲ့ရမှုနဲ့ပတ်သက်ပြီး အမျိုးသားကာကွယ်ရေးနှင့်လုံခြုံရေးကောင်စီ (ကာ/လုံ)နှင့်ညှိနှိုင်းပြီး ဆောင်ရွက်ရန် အရေးကြီးအဆိုကို ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နဲ့အညီ တင်သွင်းခဲ့သော်လည်း နာယကကခွင့်မပြုခဲ့ဘူးဆိုတာနဲ့ပတ်သက်တဲ့ ကျွန်တော့်အမြင်ကို ဆွေးနွေးတင်ပြလိုပါတယ်။ ဖွဲ့စည်းပုံအခြေခံဥပဒေမှာ နိုင်ငံတော်သမ္မတနှင့် အမျိုးသား ကာကွယ်ရေးနှင့်လုံခြုံရေးကောင်စီ(ကာ/လုံ)နဲ့ မဖြစ်မနေညှိနှိုင်းဆောင်ရွက်ရမယ့် ကိစ္စရပ်တွေကို ရှင်းရှင်းလင်းလင်း တိတိကျကျပြဋ္ဌာန်းပေးထားပြီးဖြစ်ပါတယ်။ နိုင်ငံခြားတိုင်းပြည် တစ်ခုခုနဲ့ သံတမန်ဆက်သွယ်ဖြတ်တောက်ဖို့ ချက်ချင်းအရေးယူဆောင်ရွက်ရန် လိုအပ်လာလျှင် နိုင်ငံတော်သမ္မတအနေနဲ့ အမျိုးသားကာကွယ်ရေးနှင့်လုံခြုံရေးကောင်စီ(ကာ/လုံ)နဲ့ ညှိနှိုင်းပြီး ဆောင်ရွက်ရမယ်လို့ ဖွဲ့စည်းပုံအခြေခံဥပဒေ ပုဒ်မ ၂၀၆ မှာ ပြဋ္ဌာန်းထားသလို ပုဒ်မ ၂၀၄ ပုဒ်မခွဲ(ခ) မှာတော့ နိုင်ငံတော်သမ္မတအနေနဲ့ လွတ်ငြိမ်းချမ်းသာခွင့်ပေးချင်လျှင် အမျိုးသားကာကွယ်ရေးနှင့် လုံခြုံရေးကောင်စီ(ကာ/လုံ)ရဲ့ ထောက်ခံချက်နဲ့အညီ ပေးရမှာဖြစ်ကြောင်း ပြဋ္ဌာန်းထားတာ တွေ့ရပါ တယ်။ ဒါ့အပြင် နိုင်ငံတော်က ကျူးကျော်တိုက်ခိုက်ခြင်းခံရလျှင် နိုင်ငံတော်သမ္မတအနေနဲ့ အမျိုးသားကာကွယ်ရေးနှင့်လုံခြုံရေးကောင်စီ(ကာ/လုံ)နဲ့ညှိနှိုင်းပြီး စစ်ရေးအရ လိုအပ်သလို ဆောင်ရွက်ပိုင်ခွင့်ရှိကြောင်းကိုလည်း ပုဒ်မ ၂၁၃ ပုဒ်မခွဲ(က)မှာ အတိအလင်း ပြဋ္ဌာန်းဖော်ပြထား ပါတယ်။ အဆိုပါအခြေအနေတွေ ပေါ်ပေါက်လာခဲ့လျှင် နိုင်ငံတော်သမ္မတအနေနဲ့ အမျိုးသား ကာကွယ်ရေးနှင့်လုံခြုံရေးကောင်စီ(ကာ/လုံ)နဲ့ မဖြစ်မနေ ညှိနှိုင်းဆောင်ရွက်ကို ဆောင်ရွက်ရမှာ ဖြစ်ပြီး အခြားကိစ္စတွေပေါ်ပေါက်လာလျှင်တော့ အခြေအနေပေါ်မူတည်ပြီး အမျိုးသားကာကွယ်ရေး နှင့်လုံခြုံရေးကောင်စီ(ကာ/လုံ)နှင့် ညှိနှိုင်းဆောင်ရွက်ရန်သင့်/မသင့်ကို နိုင်ငံတော်သမ္မတတစ်ဦး တည်းကသာ ချင့်ချိန်ဆုံးဖြတ်ပိုင်ခွင့်ရှိပါတယ်။ ဒီလိုအခြေအနေမှာ COVID-19 နဲ့ပတ်သက်ပြီး အစိုးရကလည်း နည်းလမ်းပေါင်းစုံ၊ ဘက်ပေါင်းစုံနဲ့ စီစဉ်ဆောင်ရွက်နေချိန်မှာ အမျိုးသား ကာကွယ်ရေးနှင့်လုံခြုံရေးကောင်စီ(ကာ/လုံ)နှင့် ညှိနှိုင်းဆောင်ရွက်ဖို့ အရေးကြီးအဆို တင်သွင်းလာ တာကို ပေးအပ်ထားတဲ့ အခွင့်အာဏာနှင့်အညီ ပြည်ထောင်စုလွှတ်တော် နာယကကြီးအနေနဲ့ ဆုံးဖြတ်ဆောင်ရွက်ခဲ့တာလို့ ကျွန်တော့်အနေနဲ့ ပုဂ္ဂလိကခံစားချက်အရ ခိုင်ခိုင်မာမာယုံကြည်ပါ တယ်။ ဒါကြောင့်မို့လို့ နိဂုံးချုပ်အနေနဲ့ ဦးစိုင်းထွန်းစိန်(မိုင်းပျဉ်းမဲဆန္ဒနယ်)ကနေပြီးတော့ ဦးဆောင်ပြီးတော့ တင်သွင်းလာတဲ့ ကျွန်တော်တို့ရဲ့ ဥက္ကဋ္ဌကြီး ဦးတီခွန်မြတ်အား တာဝန်မှ ရုပ်သိမ်း ပေးရန်အဆိုကို လေးလေးနက်နက် ကန့်ကွက်ပါကြောင်းနှင့် လွှတ်တော်ကြီးမှ အတည်မပြုသင့်ပါ ကြောင်း ပြောကြားရင်းနဲ့ပဲ ကျွန်တော့်ရဲ့ ဆွေးနွေးမှုကို နိဂုံးချုပ်လိုက်ရပါတယ်။ အားလုံးကို ကျေးဇူး တင်ပါတယ်။</speech>
<speech type="vicespeaker">တပ်မတော်သားကိုယ်စားလှယ် ဗိုလ်မှူးချုပ်သက်ထွန်းအောင် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးချုပ်သက်ထွန်းအောင်(တပ်မတော်သားကိုယ်စားလှယ်)</mp>အားလုံးမင်္ဂလာပါ။ ကျွန်တော်ကတော့ ဗိုလ်မှူးချုပ်သက်ထွန်းအောင် ဖြစ်ပါတယ်။ ဦးစိုင်းထွန်းစိန်(မိုင်းပျဉ်းမဲဆန္ဒနယ်) ကတင်သွင်းတဲ့ ပြည်သူ့လွှတ်တော်ဥက္ကဋ္ဌဖြစ်သူကို တာဝန်မှရုပ်သိမ်းပေးရန်အဆိုအပေါ် ဆွေးနွေး သွားမှာ ဖြစ်ပါတယ်။ ဒုတိယဥက္ကဋ္ဌခင်ဗျား။ ပြည်သူ့လွှတ်တော်ဥက္ကဋ္ဌနှင့် ဒုတိယဥက္ကဋ္ဌတို့ကို သတ်မှတ်ထားတဲ့ နည်းလမ်းနှင့်အညီ တာဝန်မှရုပ်သိမ်းနိုင်ခြင်းကို ပြည်သူ့လွှတ်တော်ဆိုင်ရာ ဥပဒေပုဒ်မ ၂၁ တွင်လည်းကောင်း၊ အရေးကြီးကိစ္စတစ်ရပ်ကို ဆွေးနွေးနိုင်ဖို့ အဆိုတင်သွင်းခြင်းနှင့် ဆွေးနွေးခြင်းတို့ကို ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က)မှာလည်းကောင်း ပြဋ္ဌာန်းထားရှိပါတယ်။ ၂၀၁၉ ခုနှစ်၊ ဇူလိုင်လ ၁၈ ရက်နေ့မှာ ဒေါက်တာမောင်သင်း(မိတ္ထီလာ မဲဆန္ဒနယ်)ကတင်သွင်းသော ၂၀၁၉ ခုနှစ်၊ ဇွန်လ ၁၃ ရက်နေ့၌ အမေရိကန်အောက်လွှတ်တော်မှာ အမေရိကန်အစိုးရရဲ့ ၂၀၂၀ ပြည့်နှစ် တောင်အာရှဒေသဆိုင်ရာဘတ်ဂျက်လျာထားကြားနာပွဲမှာ အမေရိကန်အောက်လွှတ်တော်အမတ်၊ အာရှ-ပစိဖိတ်ရေးရာဆပ်ကော်မတီဥက္ကဋ္ဌ Mr. Bradley Sherman က မြန်မာနိုင်ငံနှင့်ပတ်သက်ပြီး မြန်မာနိုင်ငံအနေဖြင့် ရခိုင်ပြည်နယ်(မြောက်ပိုင်း)မှာ နေထိုင်သော ရိုဟင်ဂျာများအတွက် အစိုးရကောင်းတစ်ရပ်အဖြစ် စိတ်ဆန္ဒမရှိ၊ တာဝန်ယူနိုင်ခြင်း မရှိပါက ရခိုင်ပြည်နယ်ကို ဘင်္ဂလားဒေ့ရှ်ဘက်သို့ လွှဲပြောင်းပေးသင့်ကြောင်း၊ ဘင်္ဂလားဒေ့ရှ်နိုင်ငံ သည်လည်း ထိုလူမျိုးများကို လိုလိုလားလားလက်ခံမည်ဖြစ်ပြီး ယင်းအစိုးရသည် ထိုလူမျိုးများကို ဖျက်လိုဖျက်ဆီးလုပ်လိမ့်မည်မဟုတ်ဘဲ အကာအကွယ်ပေးမည့်အစိုးရသာဖြစ်မည်ဟူ၍ ပြောကြား ခဲ့ခြင်းဟာ အချုပ်အခြာအာဏာပိုင်နိုင်ငံတစ်နိုင်ငံဖြစ်တဲ့ ပြည်ထောင်စုသမ္မတမြန်မာနိုင်ငံရဲ့ အချုပ်အခြာ အာဏာပိုင်နယ်မြေနှင့် နယ်နိမိတ်တည်တံ့ခိုင်မြဲရေးကို စွက်ဖက်ခြိမ်းခြောက်ရာရောက်ခြင်းနှင့် နိုင်ငံတော်အစိုးရအား စော်ကားနေပါကြောင်း အရေးကြီးအဆိုကို တင်သွင်းခဲ့ပေမဲ့ ပြည်သူ့ လွှတ်တော်ဥက္ကဋ္ဌက လက်ခံဆွေးနွေးရန်ခွင့်မပြုခဲ့ကြောင်း တွေ့ရှိရပါတယ်။ ပြည်သူ့လွှတ်တော်ဆိုင်ရာဥပဒေပုဒ်မ ၉ ပုဒ်မခွဲ(ဂ)မှာ လွှတ်တော်သို့တင်သွင်းသော ဥပဒေကြမ်းများ၊ အဆိုများနှင့်စပ်လျဉ်း၍ ဆွေးနွေးရာမှာ နိုင်ငံတော်နှင့်နိုင်ငံသားများရဲ့ အကျိုးစီးပွား ကိုသာ အဓိကထားခြင်းပြဋ္ဌာန်းချက်နှင့်အညီ အမျိုးသားအကျိုးစီးပွားနှင့် သက်ဆိုင်တဲ့အဆိုကို တင်သွင်းခဲ့ခြင်းဖြစ်ကြောင်း တွေ့ရှိရပါတယ်။ ဒီလိုတင်သွင်းရာမှာ ပြည်သူ့လွှတ်တော်ဆိုင်ရာ နည်းဥပဒေ ၁၆၃ နည်းဥပဒေခွဲ(က)ပါ အရေးကြီးအဆိုနှင့်ပတ်သက်တဲ့ပြဋ္ဌာန်းချက်များနှင့်လည်း ကိုက်ညီကြောင်း တွေ့ရှိရပါတယ်။ လွှတ်တော်မှတ်တမ်းများအရ ပထမအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး (၂၆)ရက်မြောက်နေ့မှာ ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသိန်းညွန့်က ပြည်ထောင်စုသမ္မတ မြန်မာနိုင်ငံတော်ရဲ့ အချုပ်အခြာအာဏာကို ထိပါးခြင်းဖြစ်သောကြောင့် ကုလသမဂ္ဂအထွေထွေ အတွင်းရေးမှူးချုပ် မစ္စတာဘန်ကီမွန်းရဲ့ ရိုဟင်ဂျာအသုံးအနှုန်းအား ပြည်ထောင်စုလွှတ်တော်မှာ ကန့်ကွက်ကြောင်းအဆိုကို ပြည်ထောင်စုလွှတ်တော်မှာ ဆွေးနွေးအတည်ပြုခဲ့ပါတယ်။ ယခု ဒုတိယ အကြိမ် လွှတ်တော်သက်တမ်းကာလအတွင်းမှာလည်းပဲ ဒေါ်သန္တာ(အိမ်မဲမဲဆန္ဒနယ်)က ကုလသမဂ္ဂ ရဲ့ မြန်မာနိုင်ငံလူ့အခွင့်အရေးအခြေအနေဆိုင်ရာ အထူးအစီရင်ခံစာတင်သွင်းသူ မစ္စယန်ဟီးလီရဲ့ သတင်းထုတ်ပြန်ချက်ကို ပြင်းထန်စွာကန့်ကွက်ကြောင်းအရေးကြီးကြောင်းအဆိုကို ၂၀၁ရ ခုနှစ်၊ ဇူလိုင်လ ၂၄ ရက်နေ့မှာ တင်သွင်းခဲ့ရာ ယခင်ပြည်သူ့လွှတ်တော်ဥက္ကဋ္ဌ၊ ယခုနိုင်ငံတော်သမ္မတ ဦးဝင်းမြင့်လက်ထက်က ခွင့်ပြုခဲ့တဲ့အစဉ်အလာကောင်းတွေ တွေ့ရှိရပါတယ်။ အထက်ပါ အရေးကြီး အဆိုနှစ်ရပ်ကိုကြည့်ခြင်းအားဖြင့် အမျိုးသားအကျိုးစီးပွားနဲ့ ပတ်သက်တဲ့အခြေအနေတွေမှာ လွှတ်တော်မှာ လက်ခံဆွေးနွေးခဲ့တဲ့သာဓကများ ရှိခဲ့ပါတယ်။ ဒေါက်တာမောင်သင်းတင်သွင်းတဲ့ အရေးကြီးအဆိုဟာလည်း အမျိုးသားအကျိုးစီးပွားအတွက် ကိုက်ညီနေတာတွေ့ရတဲ့အပြင် ပြည်သူ့ လွှတ်တော်ဆိုင်ရာနည်းဥပဒေ ၁၅၅ နည်းဥပဒေခွဲ(က)မှာ နိုင်ငံတော်နှင့်နိုင်ငံသားများ၏အကျိုးနှင့် စပ်လျဉ်းသောကိစ္စဟု ပြဋ္ဌာန်းချက်နှင့်အညီ တင်သွင်းခဲ့တာဖြစ်ကြောင်း တွေ့ရှိရပါတယ်။ ဒါပေမဲ့ လွှတ်တော်ဥက္ကဋ္ဌက ပြည်သူ့လွှတ်တော်ဆိုင်ရာနည်းဥပဒေ ၁၉ နည်းဥပဒေခွဲ(ဏ)ပါ တာဝန်နှင့် လုပ်ပိုင်ခွင့်အရ ဆောင်ရွက်ရမှာဖြစ်သော်လည်းပဲ လွှတ်တော်သို့ဆက်လက်တင်သွင်းခွင့်မပြုခဲ့ဘဲ မိမိသဘောဆန္ဒအလျောက်ပယ်ချခဲ့တဲ့အတွက် ဥပဒေအရပေးအပ်ထားသော တာဝန်ကို ကျေပွန်စွာ ထမ်းဆောင်ခဲ့ခြင်းမရှိတာ ပေါ်လွင်နေပါတယ်။ မြန်မာနိုင်ငံဟာ IPU အဖွဲ့ဝင်နိုင်ငံတစ်နိုင်ငံဖြစ်ပါတယ်။ ဒေါက်တာမောင်သင်းရဲ့ အရေးကြီးအဆိုကို မိမိတို့လွှတ်တော်အတွင်းမှာဆွေးနွေးပြီး မိမိနိုင်ငံ အား စွက်ဖက်ခြိမ်းခြောက်မှုနှင့် နိုင်ငံတော်အစိုးရအားစော်ကားမှုပြုခဲ့တဲ့ အမေရိကန်အောက် လွှတ်တော်အမတ်ကို လွှတ်တော်ကတစ်ဆင့် IPU အထိ တရားဝင်ထိရောက်စွာ ကန့်ကွက်လွှာ ပေးပို့သွားရမှာပဲ ဖြစ်ပါတယ်။ လွှတ်တော်ဥက္ကဋ္ဌအနေနဲ့ ယခုလို ဒို့တာဝန်အရေးသုံးပါးနဲ့ အချုပ် အခြာအာဏာကိုထိခိုက်လာတဲ့ အရေးကြီးအဆိုကို လွှတ်တော်မှာ တင်ပြဆွေးနွေးခွင့်မပြုခဲ့တာဟာ ဥပဒေအရ ပေးအပ်ထားတဲ့တာဝန်ကို မျက်ကွယ်ပြုရာ ရောက်နေပါတယ်။ ဒုတိယဥက္ကဋ္ဌခင်ဗျား။ လွှတ်တော်များအနေနဲ့ အစိုးရရဲ့ လုပ်ဆောင်ချက်များအား ဥပဒေနှင့် ညီညွတ်မှုမရှိတဲ့အခါမှာဖြစ်စေ၊ ဆောင်ရွက်သင့်တာတွေကို မဆောင်ရွက်တဲ့အခါမှာဖြစ်စေ ဥပဒေပြုရေးမဏ္ဍိုင်ဖြစ်တဲ့ လွှတ်တော်အနေနဲ့ အုပ်ချုပ်ရေးမဏ္ဍိုင်ဖြစ်တဲ့ အစိုးရကိုထိန်းကျောင်း ပေးရမှာပဲ ဖြစ်ပါတယ်။ အဲဒီလိုမထိန်းကျောင်းဘဲ အစိုးရရဲ့ ဆောင်ရွက်ချက်များအပေါ် လိုက်ပါ လုပ်ဆောင်နေပါက မလိုလားအပ်တဲ့ပြဿနာများ ဖြစ်ပေါ်လာနိုင်ပါတယ်။ ဒါကြောင့် ဖွဲ့စည်းပုံ အခြေခံဥပဒေပုဒ်မ ၁၁ ပုဒ်မခွဲ(က)မှာ အပြန်အလှန်ထိန်းကျောင်းပေးဖို့ ပြဋ္ဌာန်းထားတာပဲ ဖြစ်ပါတယ်။ အထက်ပါတင်ပြချက်များအရ ဒေါက်တာမောင်သင်းအနေနဲ့ ပြည်သူ့လွှတ်တော်ဆိုင်ရာ ဥပဒေပုဒ်မ ၉ ပုဒ်မခွဲ(ဂ)နှင့် နည်းဥပဒေ ၁၅၅ နည်းဥပဒေခွဲ(က)ပါ ပြဋ္ဌာန်းချက် နိုင်ငံတော်နှင့် နိုင်ငံသားတို့၏အကျိုးစီးပွားအတွက် ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က) ပါ အရေးကြီးအဆိုတစ်ရပ်ကို ဥပဒေနှင့်အညီတင်သွင်းခဲ့သော်လည်း လွှတ်တော်ဥက္ကဋ္ဌက ပြည်သူ့ လွှတ်တော်ဆိုင်ရာနည်းဥပဒေ ၁၉ နည်းဥပဒေခွဲ(ဏ)ပါအတိုင်း ဆောင်ရွက်မှုမရှိခြင်း၊ ပြည်သူ့ လွှတ်တော်ဆိုင်ရာဥပဒေပုဒ်မ ၂၁ ပါဖွဲ့စည်းပုံအခြေခံပြဋ္ဌာန်းချက်များကို ဖောက်ဖျက်ကျူးလွန်ခြင်း နှင့် ဥပဒေအရ ပေးအပ်သောတာဝန်များကို ကျေပွန်စွာမဆောင်ရွက်ခြင်းစတဲ့အချက်များအပြင် တင်သွင်းလာတဲ့အဆိုများနှင့်ပတ်သက်ပြီး နိုင်ငံတော်ရဲ့ အချုပ်အခြာအာဏာကို ထိပါးလာခြင်း၊ ဥပဒေနှင့်အညီ တင်သွင်းသောအဆိုများကို မျက်ကွယ်ပြုခြင်း၊ ပါတီစွဲ၊ ပုဂ္ဂိုလ်စွဲကင်းကင်းနဲ့ ဆောင်ရွက်သင့်သည့်ကိစ္စများကို ဆောင်ရွက်မှုမရှိပါသဖြင့် နည်းဥပဒေ ၁၁၅ အရ ပြည်သူ့ လွှတ်တော်ဥက္ကဋ္ဌအား တာဝန်မှပြန်လည်ရုပ်သိမ်းပေးရန်အဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="vicespeaker">မင်းတပ်မဲဆန္ဒနယ်မှ ဦးနေလင်းအောင် ဆွေးနွေးဖို့ဖြစ်ပါတယ်။</speech>
<speech><mp id="1381">ဦးနေလင်းအောင်(မင်းတပ်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးနေလင်းအောင် ဖြစ်ပါတယ်။ ကျွန်တော့်အနေနဲ့ ဒီကနေ့ လွှတ်တော်ကြီးမှာ ပြည်သူ့လွှတ်တော်ကိုယ်စားလှယ် ၁၁၀ ဦးရဲ့ ကိုယ်စား ပြည်သူ့လွှတ်တော် ကိုယ်စားလှယ် ဦးစိုင်းထွန်းစိန်တင်သွင်းထားတဲ့ ပြည်သူ့လွှတ်တော်ဥက္ကဋ္ဌ ဦးတီခွန်မြတ်အား လွှတ်တော်ဥက္ကဋ္ဌတာဝန်မှ ရုပ်သိမ်းပေးရန်အဆို တင်ပြလာမှုကို ကန့်ကွက်ဆွေးနွေးသွားမှာ ဖြစ်ပါ တယ်ခင်ဗျာ။ ဒုတိယဥက္ကဋ္ဌကြီးခင်ဗျား။ အဆိုရှင်က လွှတ်တော်ဥက္ကဋ္ဌ ဦးတီခွန်မြတ်သည် ပြည်သူ့ လွှတ်တော်ဆိုင်ရာဥပဒေပုဒ်မ ၂၁ မှာပါတဲ့ ဖွဲ့စည်းပုံအခြေခံဥပဒေပါပြဋ္ဌာန်းချက်များကို ဖောက်ဖျက် ခြင်း၊ ဥပဒေအရပေးအပ်ထားသောတာဝန်များကို ကျေပွန်စွာမဆောင်ရွက်ခြင်းဆိုတဲ့အချက်တွေနဲ့ ငြိစွန်းတဲ့အတွက် တင်သွင်းလာခြင်းလို့ ဆိုထားပါတယ်။ အဆိုရှင်တင်သွင်းလာတဲ့အထဲမှာ ဖော်ပြ ထားတာကတော့ အပိုဒ်(၂) အပိုဒ်ခွဲ(ဃ)မှာဆိုရင် ဒုတိယအကြိမ် ပြည်သူ့လွှတ်တော်ကျင်းပစဉ် ကာလအတွင်း ပြည်သူ့လွှတ်တော်ဆိုင်ရာနည်းဥပဒေ ၁၆၃ အရ ပြည်သူများနှင့်သက်ဆိုင်သော လောလောဆယ်အရေးကြီးကိစ္စဖြစ်သည့် အောက်ပါအဆိုများကို ဆွေးနွေးရန် ခွင့်မပြုခြင်းဆိုပြီး တော့ အောက်မှာ ပုဒ်မခွဲငယ်(၁)၊(၂)၊(၃)၊(၄)ဆိုပြီးတော့ အဆိုများကို တင်ထားမှုကို ဖော်ပြထားတာကို တွေ့ရပါတယ်။ ကျွန်တော်တို့က အကွပ်မရှိတဲ့ကြမ်း ပရမ်းပတာလို မဖြစ်ရလေအောင် ဘယ်နေရာ မဆို သူ့စည်း၊ သူ့ကမ်း၊ သူ့ရဲ့ ကန့်သတ်ချက်လေးတွေရှိပါတယ်။ ကျွန်တော်တို့လွှတ်တော်ကြီးထဲမှာ လည်း လွှတ်တော်မှာ အဆိုတင်သွင်းတဲ့နေရာ၊ မေးခွန်းမေးမြန်းတဲ့နေရာ အစရှိသဖြင့် နေရာစုံမှာ ဆိုရင် ကျွန်တော်ရဲ့ စည်းကမ်းချက်လေးတွေ ရှိပါတယ်။ ကျွန်တော်တို့ အဆိုတင်တဲ့နေရာမှာ အဆို ကန့်သတ်ချက်ခြောက်ချက်ရှိပါတယ်။ ဒါဟာ ရှောင်ရန်အချက်တွေ ဖြစ်ပါတယ်။ ပြည်သူ့လွှတ်တော် ဆိုင်ရာနည်းဥပဒေ ၁၅ရ မှာ ဖော်ပြထားပါတယ်။ ဖတ်စေချင်ပါတယ်။ အဆိုကို တင်တဲ့နေရာမှာ စည်းကမ်းချက်သုံးချက်ရှိပါတယ်။ ပြည်သူ့လွှတ်တော်ဆိုင်ရာနည်းဥပဒေ ၁၅၈ မှာပါပါတယ်။ အဆို များသည် အောက်ပါစည်းကမ်းချက်များနှင့်ကိုက်ညီရမည်လို့ ဆိုထားပါတယ်။ ဖတ်စေချင်ပါတယ်။ အဆိုများကို တင်သွင်းခွင့်ပြုခြင်းဆိုတဲ့အခန်းမှာ ပြည်သူ့လွှတ်တော်ဆိုင်ရာနည်းဥပဒေ ၁၅၉ မှာ ရေးထားပါတယ်။ ဥက္ကဋ္ဌသည် အဆိုတစ်ရပ်ကို လက်ခံခွင့်ပြုသင့်/မသင့်ကို စဉ်းစားရာ၌ ဤဥပဒေ၊ နည်းဥပဒေများနှင့်အညီ ညီညွတ်ခြင်းမရှိလျှင် အဆိုတစ်ရပ်လုံးကိုသော်လည်းကောင်း၊ အဆို၏ အစိတ်အပိုင်းကိုသော်လည်းကောင်း ခွင့်မပြုရလို့ ဖော်ပြထားပါတယ်။ ထို့အပြင် အဆိုတင်သွင်း ပိုင်ခွင့်ကို အလွဲသုံးစားပြုသည်ဟုသော်လည်းကောင်း၊ ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဖြစ်စေ၊ လွှတ်တော်၏အစဉ်အလာများ၊ ထုံးတမ်းများကိုဖြစ်စေ ဖောက်ဖျက်သည်ဟုသော် လည်းကောင်း၊ လွှတ်တော်၏လုပ်ငန်းတာဝန်ကို တိုက်ရိုက်ဖြစ်စေ၊ သွယ်ဝိုက်၍ဖြစ်စေ ထိပါး စေသည်ဟုသော်လည်းကောင်း ယူဆလျှင်။ ဥက္ကဋ္ဌက ယူဆရတာပါ။ အဆို သို့မဟုတ် အဆို၏ အစိတ်အပိုင်းကို ခွင့်မပြုရလို့ဆိုထားပါတယ်။ ဒါသာ ဒီအပိုဒ်ကိုကြည့်မယ်ဆို အဆိုတင်မယ်ဆိုရင် ဥက္ကဋ္ဌက ဒီအချက်တွေနဲ့ မကိုက်ညီဘူးလို့ ယူဆမယ်ဆိုရင် ဒီအဆိုကို ခွင့်မပြုပိုင်ခွင့်ရှိပါတယ်။ ဒီလို ယူဆခွင့်ဟာ အဆိုတင်တဲ့ကိုယ်စားလှယ်က ယူဆခွင့်မဟုတ်ပါဘူး။ ဒီအဆိုကို တင်သွင်းခွင့်ပြုသင့်/ မပြုသင့်ကိုစဉ်းစားမယ့် လွှတ်တော်ဥက္ကဋ္ဌရဲ့ လုပ်ပိုင်ခွင့်၊ ဥပဒေကပေးထားတဲ့တာဝန် ဖြစ်ပါတယ်။ ဒါ့အပြင် အရေးကြီးတဲ့ကိစ္စတစ်ရပ်အတွက် ဆွေးနွေးရန်အဆိုတင်သွင်းခြင်းနှင့် ဆွေးနွေးခြင်းမှာဆိုရင် ပြည်သူ့လွှတ်တော်ဆိုင်ရာနည်းဥပဒေ ၁၆၃ မှာ ဖော်ပြထားပါတယ်။ အရေးကြီးကိစ္စ တစ်ရပ်ကိုဆွေးနွေးရန်အဆိုတင်သွင်းခြင်း၊ ဆွေးနွေးခြင်းနှင့်စပ်လျဉ်း၍ အဲဒီမှာ နည်းဥပဒေခွဲ(က) မှာပါ။ ဥက္ကဋ္ဌသည် အောက်ပါစည်းကမ်းချက်များနှင့်ညီညွတ်လျှင် အများပြည်သူနှင့်သက်ဆိုင်သော လောလောဆယ်အရေးကြီးသည့်ကိစ္စတစ်ရပ်ကို ဆွေးနွေးရန် အဆိုတင်သွင်းခွင့်ပြုနိုင်သည်။ ဥက္ကဋ္ဌက ဒီတင်လာတဲ့အရေးကြီးအဆိုတွေကို ပြုရမယ်လို့တစ်ခွန်းမှမပါဘူး။ ဥက္ကဋ္ဌက သူရဲ့ တွေးတောကြံဆချက်နဲ့၊ ဆင်ခြင်တုံတရားနဲ့ အောက်မှာဖော်ပြထားတဲ့ နည်းဥပဒေခွဲငယ်(၁)၊ (၂)၊(၃)၊(၄)၊(၅)ရှိတယ်။ အဲဒီအချက်တွေနဲ့ ညှိနှိုင်းပြီးမှ၊ သေချာချိန်ထိုးပြီးမှ ဥက္ကဋ္ဌကပြုနိုင်တဲ့ ဥက္ကဋ္ဌ၏ဥပဒေအရပေးအပ်ထားတဲ့တာဝန်အရ ဖြစ်တယ်။ ဒါကြောင့်မို့လို့ အဲဒီမှာလည်း နည်းဥပဒေခွဲငယ်(၅)မှာ ဖော်ပြထားပါတယ်။ လွှတ်တော်တွင်း တင်သွင်းဆွေးနွေးခြင်းကို ခွင့်မပြုနိုင်သောကိစ္စလည်းမဖြစ်စေရလို့လည်းပါတယ်။ ဒါဟာ ဥက္ကဋ္ဌရဲ့ သူ့ရဲ့ ဆင်ခြင်တုံတရားနှင့် စဉ်းစားရမယ့်အချက်ကို အဆိုတင်သွင်းတဲ့ လွှတ်တော်ကိုယ်စားလှယ်က ငါတင်တဲ့အဆိုက မှန်တယ်။ ဘယ်လိုနေနေ ခွင့်ပြုရမယ်လို့ ဒီလိုမပါပါဘူး။ ဒါ ဥက္ကဋ္ဌရဲ့ လုပ်ပိုင်ခွင့်။ နည်းဥပဒေအရ ပေးထားတဲ့လုပ်ပိုင်ခွင့်ထဲကနေ ဥက္ကဋ္ဌဟာ ဒီလိုတင်ထားတဲ့အဆိုတွေကို ပယ်ချခြင်းဟာ ဥက္ကဋ္ဌကြီးဟာ ပေးအပ်တဲ့တာဝန်ကို ကျေပွန်စွာထမ်းဆောင်တယ်လို့ဆိုပြီးတော့ ဂုဏ်တောင်ပြုရ ဦးမှာ။ အဲဒီမှာ အဆိုရှင်က ဆိုထားပါသေးတယ်။ ဘာပြောထားသလဲဆိုတော့ လွှတ်တော်ဥက္ကဋ္ဌက အဆိုအားခွင့်ပြုခြင်း/မပြုခြင်းဟာ ဥပဒေကိုချိုးဖောက်ခြင်း။ နောက် ပေးအပ်တဲ့တာဝန်ကို ကျေပွန်စွာဆောင်ရွက်နိုင်မှုမရှိခြင်းကြောင့် ဥက္ကဋ္ဌတာဝန်မှ ရုပ်သိမ်းပေးရန်လို့ တင်သွင်းတယ်လို့ ဒီလိုပြောလို့ရပါတယ်။ သို့သော်လည်း ဥက္ကဋ္ဌက အဆိုတင်သွင်းခွင့်မပြုခြင်းဟာ လွှတ်တော် နည်းဥပဒေနှင့်အညီ ဆောင်ရွက်ခြင်းဖြစ်တာကို သိရတဲ့အတွက် လွှတ်တော်ဥက္ကဋ္ဌ၏ လုပ်ဆောင်ချက်ဟာ မှန်ကန်တယ်လို့ ပြောလို့ရပါတယ်။ ဒါဆိုရင် လွှတ်တော်ဥက္ကဋ္ဌရဲ့ ဆောင်ရွက်ချက်ဟာ မှန်ကန်တယ်ဆိုရင်တော့ အဆိုရှင်ရဲ့ တာဝန်မှ ရုပ်သိမ်းပေးရန်အဆိုဟာ လွဲမှား နေတယ်လို့ ပြောလို့ရပါတယ်။ ဒါကြောင့်မို့လို့ အဆိုရှင်ရဲ့ အဆိုကို ကျွန်တော့်အနေနဲ့ ပြင်းပြင်းထန်ထန်ကန့်ကွက်လိုက်ရပါတယ်။ ဒီလိုဆိုရင်တော့ ကျွန်တော်ငယ်ငယ်တုန်းက ကျွန်တော်သင်ခဲ့တဲ့ကဗျာလေးတစ်ပုဒ်ကို မှတ်မိပါတယ်။ ဒါပေမဲ့ ကျွန်တော်မဖတ်ပြတော့ပါဘူး။ မာန်လယ်ဆရာတော်ဘုရားကြီးရေးခဲ့တဲ့ ပတ္တမြားရွှေဂူဆိုတဲ့ကဗျာလေး ရှာဖတ်ကြည့်တာပါ။ အဲဒီ ကဗျာလေးထဲမှာပါတဲ့ လမင်းကြီးလိုပဲ ဆက်လက်သာနေဦးမှာ ဖြစ်ပါတယ်။ အဲဒီကဗျာလေး ထဲမှာပါတဲ့ ပွတ်လေလေ ရွှေဂူမှာအရောင်ထွက်တယ်၊ ရှေးကထက်ကဲဆိုသလိုပဲ ဒီပတ္တမြား ရွှေဂူကြီးလိုပဲ အရောင်တစ်ဖျပ်ဖျပ်နဲ့ ဆက်လက်ထွန်းတောက်နေဦးမှာ ဖြစ်တဲ့အတွက် အကုသိုလ် တရားတွေကိုဖြစ်စေတဲ့ လောဘ၊ ဒေါသ၊ မောဟစိတ်တွေ ကင်းဝေးနိုင်ကြပါစေကြောင်း ဆုမွန် ကောင်းတောင်းရင်းနဲ့ အဆိုရှင်ရဲ့ အဆိုကို ကျွန်တော့်အနေနဲ့ ပြင်းပြင်းထန်ထန်ကန့်ကွက် လိုက်ရပါကြောင်း ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="vicespeaker">မင်းကင်းမဲဆန္ဒနယ်မှ ဦးမောင်မြင့် ဆွေးနွေးဖို့ဖြစ်ပါတယ်။</speech>
<speech><mp id="238">ဦးမောင်မြင့်(မင်းကင်းမဲဆန္ဒနယ်)</mp>အားလုံးမင်္ဂလာပါခင်ဗျာ။ ကျွန်တော် မင်းကင်းမဲဆန္ဒနယ်မှ ဦးမောင်မြင့်ဖြစ်ပြီးတော့မှ ဦးစိုင်းထွန်းစိန်တင်သွင်းတဲ့ ပြည်သူ့လွှတ်တော် ဥက္ကဋ္ဌအား တာဝန်မှရုပ်သိမ်းရန်အဆိုနှင့်ပတ်သက်ပြီးတော့မှ ထောက်ခံဆွေးနွေးသွားမှာဖြစ်ပါတယ်။ ပြည်သူ့လွှတ်တော်ဆိုင်ရာဥပဒေပုဒ်မ ၂၁ မှာ အချက်လေးချက်ပါရှိပြီးတော့မှ စတုတ္ထအချက် ဖြစ်တဲ့ ဥပဒေအရပေးအပ်ထားသောတာဝန်များကို ကျေပွန်စွာမဆောင်ရွက်နိုင်ခြင်းဆိုတဲ့အချက်နဲ့ ငြိစွန်းတဲ့အတွက်ကြောင့်မို့လို့ ဥက္ကဋ္ဌကိုတာဝန်မှရုပ်သိမ်းဖို့အတွက် တင်ပြခြင်းဖြစ်တယ်လို့ အဆိုမှာ ဖော်ပြထားပါတယ်။ လွှတ်တော်မှာဆွေးနွေးတဲ့အခါပဲဖြစ်ဖြစ်၊ မေးခွန်းမေးတဲ့အခါပဲဖြစ်ဖြစ် လွှတ်တော်ကိုယ်စားလှယ်ရဲ့ ပြောဆိုဆွေးနွေးမှုတွေကို စင်ပေါ်မှာရှိတဲ့ဥက္ကဋ္ဌနှင့်အတူ ကျန်တဲ့ လွှတ်တော်ကိုယ်စားလှယ်တွေရော၊ လွှတ်တော် Channel ကို တိုက်ရိုက်ကြည့်နေကြတဲ့ပြည်သူတွေ ကရော နားထောင်နေတာဖြစ်ပါတယ်။ ကျန်တဲ့လွှတ်တော်ကိုယ်စားလှယ်တွေတော့ ကျွန်တော် မပြောလိုပေမဲ့ မိမိကိုယ်တိုင်ကတော့ ကိုယ်တိုင်ရေး အခေါက်ပေါင်းများစွာ လေ့ကျင့်ပြီးတော့မှ လွှတ်တော်မှာပြောဆိုတင်ပြတာဖြစ်ပါတယ်။ စည်းကျော်၊ ဘောင်ကျော်ဖြစ်မယ့်ကိစ္စတွေကို ဆင်ခြင် တည်းဖြတ်ပြီးမှ တင်ပြတာပဲဖြစ်ပါတယ်။ သို့ပေမဲ့ ကျွန်တော့်အနေနဲ့ တင်ပြအပြီးမှာတော့ တစ်ဖက် ပါတီကိုယ်စားလှယ်က ကန့်ကွက်တယ်ဆိုလို့ရှိရင် ဥက္ကဋ္ဌက Abruptly ဆုံးဖြတ်ပေးဖို့လိုအပ်ပါတယ်။ ဒီနေ့မနက်ဆိုရင် ဦးသောင်းအေးတင်ပြတာကို ဒုတိယဥက္ကဋ္ဌဆုံးဖြတ်တာ ချက်ချင်းဆုံးဖြတ်တာကို လက်ခံပါတယ်။ ကျေနပ်ပါတယ်။ သို့သော်လည်း ပြီးခဲ့တဲ့ကာလတွေမှာဖြစ်တာကတော့ မည်သို့ ဆွေးနွေးချက်တွေကို ကန့်ကွက်သူရှိရင် ဥက္ကဋ္ဌက လုံးကောက်ပြန်ကြည့်မယ်ဆိုပြီးတော့ဆုံးဖြတ် နောက်နေ့ကျတော့ ဘယ်စာလုံးကနေ ဘယ်စာလုံးအထိ ပယ်ဖျက်တယ်ဆိုပြီး စင်ပေါ်မှာပြောတာတွေ က မဖြစ်သင့်တော့ပါဘူး။ လုံးကောက်ကို ဥက္ကဋ္ဌကိုယ်တိုင်တည်းဖြတ်သလား။ မသက်ဆိုင်သူတွေက တည်းဖြတ်သလားဆိုတာလည်း သံသယဖြစ်ဖွယ်ကိစ္စအဖြစ်နဲ့ရှိနေပါတယ်။ နောက်တစ်ချက်က တော့ ကြယ်ပွင့်ပြမေးခွန်းကိစ္စပါ။ ၂၀၁၉ ခုနှစ်၊ နိုဝင်ဘာလ ၂ ရက်နေ့က ဘင်္ဂလားဒေ့ရှ်နိုင်ငံခြားရေး ဝန်ကြီးရဲ့ ပြောကြားမှုနဲ့ပတ်သက်ပြီးတော့မှ ကျွန်တော်က နိုဝင်ဘာလ ၅ ရက်နေ့မှာ မေးခွန်းမေးခဲ့ ပါတယ်။ ဒီကိစ္စက နိုင်ငံတော်ရဲ့ အမျိုးသားအကျိုးစီးပွားကို ကာကွယ်ဖို့အတွက် မေးမြန်းခြင်းဖြစ်ပါတယ်။ ဘင်္ဂလားဒေ့ရှ်နိုင်ငံဆိုင်ရာ မြန်မာသံရုံးက ၂၀၁၉ ခုနှစ်၊ နိုဝင်ဘာလ ၁ ရက်နေ့မှာ ကြေညာ ချက်ထုတ်ပါတယ်။ အဲဒီကြေညာချက်မှာတော့ ၂၀၁ရ ခုနှစ် ဩဂုတ်လက ရခိုင်ပြည်နယ်ဖြစ်စဉ်အပြီးမှာ ဘင်္ဂလားဒေ့ရှ်နိုင်ငံကို တိမ်းရှောင်သွားတဲ့ လူ ၄၀၀ ဦးခန့် ၎င်းတို့ဆန္ဒအလျောက် ဝင်ရောက်ခဲ့ ကြောင်းဆိုပြီး ထုတ်ပြန်ခဲ့မှုအပေါ်မှာ ဘင်္ဂလားဒေ့ရှ်နိုင်ငံခြားရေးဝန်ကြီးက မြန်မာနိုင်ငံအာဏာပိုင် များအနေဖြင့် မှားယွင်းသည့်အချက်အလက်များကို ရေးပြီးတော့မှ ကမ္ဘာကြီးကိုရှုပ်ထွေးအောင်လုပ် နေကြောင်း ဒုက္ခသည်တစ်ဦးမျှ မြန်မာနိုင်ငံသို့မပြန်ကြောင်းဆိုပြီး ပြောကြားခဲ့ပါတယ်။ တစ်ဆက်တည်းမှာပဲ ၂၀၁ရ ခုနှစ် ဩဂုတ်လမှာ ရခိုင်ပြည်နယ်မှာ စစ်တပ်ကနှိမ်နင်းခဲ့တဲ့ ဘင်္ဂါလီ ၇၄၀၀၀၀ အပါအဝင် ရိုဟင်ဂျာဒုက္ခသည်တစ်သန်းကျော်အား ခိုလှုံခွင့်ပေးခဲ့တယ်လို့ ပြောကြားခဲ့ပါ တယ်။ ဒါတွေက လက်တွေ့ဘဝနဲ့ အမှန်တရားနဲ့ကင်းကွာနေတဲ့စကားတွေပါ။ ဘင်္ဂါလီ ၄၀၀ ကျော်ကို ကျွန်တော်တို့က လက်ခံပြီးပါပြီ။ သူတို့က တစ်ယောက်မှမပြန်ဘူးလို့ ဘူးခံငြင်းပြီးတော့မှ ICJ ကို ဂမ်ဘီယာနိုင်ငံကတစ်ဆင့် တင်ပြခဲ့တာဖြစ်ပါတယ်။ အလားတူပဲ အလုပ်သမား အလုပ် အကိုင်နှင့်လူမှုကြီးကြပ်ရေးဝန်ကြီးဌာနကလည်း ၂၀၁၈ ခုနှစ် မေလကုန်က ကျွန်တော့်ရဲ့ ကြယ်ပွင့်ပြ မေးခွန်းကို ဖြေထားတာရှိပါတယ်။ အဲဒါကတော့ တစ်ဖက်နိုင်ငံကိုထွက်သွားတဲ့ ဘင်္ဂါလီအရေ အတွက်က ၅၃၀၀၀၀ ဦးခန့်သာရှိပါတယ်။ ကမ္ဘာမှာကော မြန်မာမှာပါ အမှားကြံအမှန်ဖြစ်နေတဲ့ ဒီကိစ္စကို ဘင်္ဂလားဒေ့ရှ်နိုင်ငံခြားရေးဝန်ကြီးပြောသလို ရိုဟင်ဂျာတစ်သန်းထွက်သွားတာမဟုတ်ဘဲ နဲ့ ဘင်္ဂါလီ ၅၃၀၀၀၀ ဦးဖြစ်တယ်ဆိုတာကို ကမ္ဘာကသိအောင် ဒီမေးခွန်းကို မေးခဲ့ရတာပါ။ ၂၀၂၀ ခုနှစ် မတ်လက လွှတ်တော် (၁၅)ကြိမ်မြောက်ပုံမှန်အစည်းအဝေးမှာ ဒီမေးခွန်းကို မေးခွင့်ရပြီလို့ မေးခွန်းအဆိုဌာနက ခုနစ်ရက်ကြိုတင်ပြောပါတယ်။ ဒါပေမဲ့ နှစ်ရက်၊ သုံးရက် ကပ်ပြီးတော့မှ ကျွန်တော့်မေးခွန်းကို ကြယ်ပွင့်ပြကနေ ကြယ်ပွင့်မပြမြောင်းပေးပါလို့ ပြောလာ ပါတယ်။ ကျွန်တော်က အမျိုးသားအကျိုးစီးပွားကာကွယ်ပေးနိုင်မယ့်မေးခွန်းတွေကို လွှတ်တော် ပလက်ဖောင်းကနေ တိုင်းသိပြည်သိကမ္ဘာသိဖြစ်အောင် မေးမြန်းဖို့ကြိုးစားပေမဲ့လည်း ဒါကိုပိတ်ပင် တာဟာ အမျိုးသားအကျိုးစီးပွားကို မကာကွယ်နိုင်အောင်လုပ်တာ၊ လွှတ်တော်ဥက္ကဋ္ဌကြီးက လုပ်ပိုင်ခွင့်ကို တလွဲအသုံးချချင်တာဖြစ်တယ်လို့ ပြောကြားလိုပါတယ်။ နောက်တစ်ခုကတော့ ရန်ကုန်တိုင်းဒေသကြီးဝန်ကြီးချုပ်က YRTA 3th Anniversary အခမ်းအနားမှာ ပုသိမ်ဘက်က ခိုးဝင်တဲ့ ရိုဟင်ဂျာဘင်္ဂါလီတွေ သယ်ဆောင်မှုနဲ့စပ်လျဉ်းပြီး YRTA နဲ့မဆိုင်ဘူးလို့ ပြောတဲ့အပေါ်မှာ မေးခွန်းမေးခဲ့ပါတယ်။ မေးခွန်းက ဝန်ကြီးချုပ်ရဲ့ ရိုဟင်ဂျာပြောကြားမှုက အစိုးရ၏မူဝါဒ၊ မှားယွင်းသုံးစွဲတာလား ပြန်လည်ဖြေရှင်းဖို့ရှိ/မရှိဆိုပြီး မေးပါတယ်။ ဒါပေမဲ့ ဒီမေးခွန်းကို လက်မခံခဲ့ ပါဘူး။ ပြည်သူ့လွှတ်တော်ဆိုင်ရာနည်းဥပဒေ ၁၄၀ မှာ ဖော်ပြပါရှိတဲ့မေးခွန်းနှင့်စပ်လျဉ်းတဲ့ ကန့်သတ်ချက်(က)မှ(ဈ)၊ မေးခွန်းနှင့်စည်းကမ်းချက်များနည်းဥပဒေ ၁၄၁ (က)မှ(ည)ထိ ငြိစွန်းခြင်း မရှိဘဲနဲ့ ရိုဟင်ဂျာဆိုတဲ့စကားလုံးပါဝင်သွားတဲ့အတွက်ကြောင့်မို့လို့လည်းကောင်း၊ ရန်ကုန်တိုင်း ဒေသကြီးဝန်ကြီးချုပ်၏ ငြင်းခွင့်မရတဲ့နှုတ်ထွက်စကားကြောင့်သော်လည်းကောင်း မေးခွန်းကို လက်မခံခြင်း၊ ငြင်းပယ်ခြင်းဟာ လွှတ်တော်ကြီးရဲ့ တာဝန်တစ်ခုဖြစ်တဲ့ အုပ်ချုပ်ရေးမဏ္ဍိုင်ရဲ့ အားနည်းချက်ကို ထောက်ပြဝေဖန်တဲ့ Check and Balance ကို တစ်ဖက်စောင်းနင်းပျက်စီးစေခဲ့ပါ တယ်။ တစ်နည်းအားဖြင့် ဥက္ကဋ္ဌအနေနဲ့ ပြည်သူ့လွှတ်တော်ဆိုင်ရာ ဥပဒေပုဒ်မ ၂၁ ပုဒ်မခွဲ(ဃ)မှာ ပါတဲ့ ဥပဒေအရပေးအပ်သော တာဝန်များကို ကျေပွန်စွာမဆောင်ရွက်ခြင်းဆိုတဲ့အချက်နဲ့ တိုက်ရိုက် ငြိစွန်းနေကြောင်း တွေ့ရှိရပါတယ်။ ဒုတိယအကြိမ် ပြည်သူ့လွှတ်တော်(၁၅)ကြိမ်မြောက်ပုံမှန်အစည်းအဝေးကျင်းပတဲ့ ၂၀၂၀ ပြည့်နှစ်၊ မတ်လ ၁၄ ရက်နေ့ကလဲ COVID-19 နဲ့ပတ်သက်ပြီး ဒီပြဿနာကို ပိုမိုထိရောက်စွာ ကိုင်တွယ်ဖြေရှင်းနိုင်ဖို့ အမျိုးသားကာကွယ်ရေးနှင့်လုံခြုံရေးကောင်စီအစည်းအဝေးခေါ်ဖို့ဆိုပြီး အရေးကြီးအဆိုတင်သွင်းခဲ့ပါတယ်။ ကျွန်တော်နဲ့ ဦးသောင်းအေး ဥက္ကဋ္ဌကြီးဆီကို သွားရောက်ပြီး တင်ပြတာဖြစ်ပြီး ဥက္ကဋ္ဌကြီးက အဆိုစာရွက်ကို လက်ခံထားပါတယ်။ နောက်နေ့ကျတော့ ဒီကိစ္စတွေ လုပ်နေတယ်။ ကာလုံခေါ်ဖို့လဲ သမ္မတရဲ့ လုပ်ပိုင်ခွင့်မို့ဆိုပြီး အဆိုကိုလက်မခံချင်တာ သိရပါတယ်။ ကာလုံခေါ်တာက သမ္မတရဲ့ လုပ်ပိုင်ခွင့်ဆိုတာ လက်ခံတယ်။ ဒါပေမဲ့ သမ္မတကမလုပ်လို့ လွှတ်တော် ကိုယ်စားလှယ်တစ်ယောက်ရဲ့ လုပ်ပိုင်ခွင့်အရ တင်ပြတာပါ။ ဖြစ်သင့်တာကတော့ အဆိုကိုလက်ခံ တင်ပြခွင့်ပြု ကျွန်တော်တို့ဆွေးနွေး မဲခွဲလို့မရဘူးဆိုရင် ကျွန်တော်တို့က ဒါကို ဒီမိုကရေစီသဘော တရားအရ လက်ခံပါတယ်။ အခုကအဆိုကို ဆွေးနွေးတင်ပြခွင့်တောင်မပြုတာက ဥက္ကဋ္ဌက သူ့သဘောနဲ့ကြည့်လုပ်တာမှဟုတ်ရဲ့လားလို့ သံသယဖြစ်မိပါတယ်။ ဒီမိုကရေစီမှာ မဏ္ဍိုင်သုံးရပ် ရှိပြီးတော့ မဏ္ဍိုင်တစ်ခုချင်းစီက သီးခြားလွတ်လပ်မှုရှိဖို့လိုပါတယ်။ ဒါမှပဲ ဒီမိုကရေစီပီပြင်ပါမယ်။ မဏ္ဍိုင်တစ်ခုက ကျန်တဲ့မဏ္ဍိုင်တွေကို လွှမ်းမိုးချုပ်ကိုင်ထားတယ်ဆိုရင် ဒါဟာအာဏာရှင်ရဲ့ အရိပ်အငွေ့ပဲလို့ ပြောချင်ပါတယ်။ ဖွဲ့စည်းပုံအခြေခံဥပဒေပြင်ဆင်ရေးတွေ ဆွေးနွေးခဲ့စဉ်က နာယကတစ်ယောက်အနေနဲ့ မကျေနပ်ရင် သူ့ကို Impeachment လုပ်ပါလို့ပြောဖူးပေမဲ့ ကျွန်တော်တို့က ဂုဏဝုဒ္ဓိ၊ ဝယဝုဒ္ဓိအရ စိတ်နဲ့တောင်မပြစ်မှားပါဘူးလို့ ပြောခဲ့ဖူးပါတယ်။ ဒါပေမဲ့ ဥက္ကဋ္ဌအနေနဲ့ ဒီမိုကရေစီနဲ့လုပ်ထုံးလုပ်နည်းကို ဆန့်ကျင်ဘက်လားရာဆီ တူရူနေတဲ့အတွက် ဂုဏဝုဒ္ဓိစကားကိုဘေးဖယ်ပြီးတော့မှ ယခုပြုလုပ်တဲ့ Impeachment မှာ အဆိုကိုထောက်ခံ ဆွေးနွေးရခြင်းဖြစ်ပါတယ်။ တစ်ဆက်တည်းတင်ပြလိုတာကတော့ ရန်ကင်းမဲဆန္ဒနယ်က ဒေါ်ဇင်မာအောင်ဆွေးနွေးသွားတဲ့ ကျွန်တော်တို့ ICJ ကိုတင်ပြတဲ့အချက်တွေဆိုတာက။ ဆွေးနွေးရန် သတ်မှတ်ချိန်ပြည့်သွားပါသဖြင့် မိုက်ပိတ်သွားပါသည်။</speech>
<speech type="vicespeaker">ဖျာပုံမဲဆန္ဒနယ်မှ ဦးဝင်းထွဋ် ဆွေးနွေးဖို့ဖြစ်ပါတယ်။</speech>
<speech><mp id="1619">ဦးဝင်းထွဋ်(ဖျာပုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအားလုံးမင်္ဂလာပါ။ ကျွန်တော်ကတော့ ဖျာပုံ မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဝင်းထွဋ် ဖြစ်ပါတယ်။ ကျွန်တော့်အနေနဲ့ မိုင်းပျဉ်း မဲဆန္ဒနယ်မှ ဦးစိုင်းထွန်းစိန်က ကိုယ်စားပြုတင်သွင်းထားတဲ့ ပြည်သူ့လွှတ်တော်ဥက္ကဋ္ဌအား တာဝန်မှရုပ်သိမ်းပေးပါရန်အဆိုကို ကန့်ကွက်ဆွေးနွေးသွားမှာဖြစ်ပါတယ်။ အဆိုကိုလေ့လာ သုံးသပ်ကြည့်တဲ့အခါမှာ လွှတ်တော်ဥက္ကဋ္ဌဟာ ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဖောက်ဖျက်ကျူးလွန်ခြင်းနှင့် ဥပဒေအရပေးအပ်တဲ့တာဝန်တွေကို ကျေပွန်စွာ မဆောင်ရွက်ခြင်း ဆိုတဲ့ အချက်များနဲ့ငြိစွန်းနေကြောင်း စွပ်စွဲထားတာကို တွေ့ရှိရပါတယ်။ ကျွန်တော့်အနေနဲ့ ဒုတိယ အချက်ဖြစ်တဲ့ ပြည်ထောင်စုလွှတ်တော်နှင့် ပြည်သူ့လွှတ်တော်မှာ တင်သွင်းခဲ့တဲ့ အရေးကြီးအဆို ခုနစ်ခုကို ဆွေးနွေးခွင့်မပြုတာနဲ့ပတ်သက်ပြီး အကြောင်းပြစွပ်စွဲချက်အပေါ်မှာ သုံးသပ်ဆွေးနွေး သွားမှာဖြစ်ပါတယ်။ အဆိုတွေကိုလေ့လာကြည့်တဲ့အခါ ပထမအမျိုးအစားက ၂၀၀၈ ခုနှစ်၊ ဖွဲ့စည်းပုံအခြေခံဥပဒေအခန်း(၁) အခြေခံမူများအခန်း၊ ပုဒ်မ ၁၁ ပုဒ်မခွဲ(က)မှာပါတဲ့ အာဏာကြီး သုံးရပ်ကို တတ်နိုင်သမျှပိုင်းခြားသုံးစွဲခြင်းနှင့် အပြန်အလှန်ထိန်းကျောင်းခြင်းဆိုတဲ့ အခြေခံမူကို မျက်ကွယ်ပြုပြီး လွှမ်းမိုးခြင်းသဘောသက်ရောက်တဲ့အဆိုမျိုးဖြစ်နေတာကို တွေ့ရပါတယ်။ မင်းကင်းမဲဆန္ဒနယ်မှ ဦးမောင်မြင့် တင်သွင်းတဲ့အရေးကြီးအဆိုကိုကြည့်မယ်ဆိုရင် ကမ္ဘာကြီး တစ်ခုလုံးဖြစ်ပွားနေတဲ့ COVID-19 ကပ်ရောဂါကို ကာကွယ်ထိန်းချုပ်နိုင်ရေးအတွက် သက်ဆိုင်ရာ ကျန်းမာရေးဝန်ကြီးဌာနအပါအဝင် ဆက်စပ်ဝန်ကြီးဌာနများနဲ့ ပေါင်းစပ်ကြိုးစားဆောင်ရွက်နေတဲ့ အစိုးရကို ဖွဲ့စည်းပုံအခြေခံဥပဒေအရ၊ ဥပဒေတစ်ရပ်ရပ်အရ ပေးအပ်ထားတဲ့တာဝန်ကို ထမ်းဆောင်ဖို့ ဖွဲ့စည်းထားတဲ့အမျိုးသားကာကွယ်ရေးနဲ့ လုံခြုံရေးကောင်စီတို့ညှိနှိုင်းဆောင်ရွက်ဖို့ လွှတ်တော်ကို အရေးကြီးအဆိုခေါင်းစဉ်တပ်ပြီး တင်သွင်းလာတဲ့အဆိုမျိုးဖြစ်ပါတယ်။ ပြည်ထောင်စုလွှတ်တော်ဆိုင်ရာနည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂) နှင့် နည်းဥပဒေခွဲငယ်(၅)တို့နှင့် ညီညွတ်ခြင်းမရှိတာတွေ့ရပါတယ်။ ဒုတိယအမျိုးအစားက တိုင်းပြည်ရဲ့ ဖွံ့ဖြိုးရေးနှင့် ပြုပြင်ပြောင်းလဲမှုများကို အကောင်အထည်ဖော်ဆောင်ရွက်နေတဲ့အစိုးရရဲ့ လုပ်ရပ်များကို မိမိကိုယ်တိုင်စောင့်ကြည့်စိစစ်အကဲဖြတ်မှုများအပေါ် အခြေမခံဘဲ အများဝေဖန် ပြောစကားများအပေါ် အခြေခံပြီးတော့ မိမိစိတ်ထဲဖြစ်ပေါ်လာတဲ့ မခိုင်လုံတဲ့ယူဆချက်များကို မဆီလျော်တဲ့အကြောင်းပြချက်များနဲ့ ပေါင်းစပ်ထားတဲ့အဆိုများသာဖြစ်ကြောင်း လေ့လာတွေ့ရှိရပါ တယ်။ ဒေါက်တာမောင်သင်း(မိတ္ထီလာမဲဆန္ဒနယ်)တင်သွင်းတဲ့အဆိုကိုကြည့်ရင် လျှပ်စစ်ဓာတ်အားခ တိုးမြှင့်ကောက်ခံခြင်းကြောင့် ပြည်သူများရဲ့ စားဝတ်နေရေး၊ ကုန်ဈေးနှုန်းကြီးမြင့်မှု၊ နေ့စဉ်ဘဝမှာ စိတ်သောကဖိစီးမှုကို ဖြစ်ပေါ်စေနိုင်ပါသဖြင့် ဆိုင်းငံ့ထားရန် နိုင်ငံတော်အစိုးရကို တိုက်တွန်းထား တာကို တွေ့ရပါတယ်။ လျှပ်စစ်ဓာတ်အားခတိုးမြှင့်ကောက်ခံခြင်းကို ၂၀၁၉ ခုနှစ်၊ ဇူလိုင်လ ၁ ရက် ပြင် ၂၈-၂-၂၀၁၉ ရှင်းလင်းပြီးဖြစ်ပါ တင်ပြဆွေးနွေးနိုင် နေ့မှာ စတင်ကြေညာခဲ့ပြီးတော့ အဆိုတင်သွင်းတဲ့ရက်က ဇူလိုင်လ ၁၅ ရက်နေ့ဖြစ်ပါတယ်။ အပြောင်းအလဲထုံးစံအတိုင်း ဝေဖန်ဆွေးနွေးငြင်းခုံမှုတွေ မြင့်တက်နေချိန်လည်းဖြစ်ပါတယ်။ တိုတောင်းတဲ့ ၁၅ ရက်တာကာလဟာ အဆိုမှာပါတဲ့ အကျိုးသက်ရောက်မှုတွေမရှိနိုင်သေးသလို လေ့လာဆန်းစစ်အကဲဖြတ်နိုင်တဲ့ကာလလည်းမဟုတ်ပါဘူး။ အထောက်အထားမခိုင်လုံတဲ့ယူဆ ချက်များသာ ဖြစ်ပါတယ်။ အများပြည်သူနဲ့သက်ဆိုင်ပေမဲ့ ဝိသေသပြုထားတဲ့အရေးတကြီးကာလ မဟုတ်တဲ့အတွက် ပြည်သူ့လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က) နည်းဥပဒေခွဲငယ်(၂)နှင့် ညီညွတ်ခြင်းမရှိတာကို တွေ့ရပါတယ်။ ဒါ့အပြင် ၂၈-၂-၂၀၁၉ မှာ ဒုတိယဝန်ကြီးက ပြည်ထောင်စုလွှတ်တော် သဘင်ဆောင်မှာ ကိုယ်စားလှယ်များကို လာရောက်ရှင်းလင်းပြီးဖြစ်ပါတယ်။ ကိုယ်စားလှယ်များကလည်း သိရှိ ပြီးသားဖြစ်လို့ လွှတ်တော်အတွင်း သာမန်နည်းလမ်းဖြင့် တင်ပြဆွေးနွေးနိုင်တဲ့ကိစ္စ ဖြစ်ပါတယ်။ လွှတ်တော်ဆိုင်ရာနည်းဥပဒေ ၁၆၃ နည်းဥပဒေခွဲ(က) နည်းဥပဒေခွဲငယ်(၃)နှင့် ညီညွတ်ခြင်း မရှိပါဘူး။ ဒီနေရာမှာ ပြည်သူ့အစိုးရရဲ့ လျှပ်စစ်ဓာတ်အားခတိုးမြှင့်လိုက်ရခြင်း အကြောင်းအရင်းကို ရှင်းလင်းဆွေးနွေးလိုပါတယ်။ အာဆီယံဒေသတွင်းမှာ ဈေးအနည်းဆုံးနိုင်ငံဖြစ်ပြီးတော့ နိုင်ငံ့ အိမ်ထောင်စု ဦးရေစုစုပေါင်းရဲ့ ၅၆ ရာခိုင်နှုန်းဟာ National Grid အတွင်းမရရှိဘဲနဲ့ ပုဂ္ဂလိက Mini Grid များ ကိုယ်ပိုင်အစီအစဉ်တို့နဲ့ ဈေးကြီးကြီးပေးပြီးသုံးစွဲနေရပါတယ်။ ရန်ကုန်အပါအဝင် မြို့ကြီး များရှိ လူချမ်းသာများ၊ လူလတ်တန်းစားများကတော့ ထုတ်လုပ်မှုစရိတ်အောက် အလွန် သက်သာတဲ့ဈေးနဲ့ သုံးစွဲနေရပြီးတော့ ဓာတ်အားဖြန်းတီးမှုများလည်းရှိနေပါတယ်။ လျှပ်စစ် ဓာတ်အားမလုံလောက်မှု၊ ပြတ်တောက်မှုများဟာ ကုန်ထုတ်လုပ်ငန်းများကို ဆိုးရွားစွာထိခိုက်စေ ပြီးတော့ စရိတ်ကြီးမြင့်စေပါတယ်။ လျှပ်စစ်လိုအပ်ချက်တွေ နှစ်စဉ်တိုးမြင့်လာသလို ဘယ်တော့ လုံလောက်အောင်ရမလဲ။ ဘယ်ဈေးနဲ့ရမလဲဆိုတဲ့ နိုင်ငံတကာရင်းနှီးမြှုပ်နှံသူတွေရဲ့ မေးခွန်းတွေကို လည်း မဖြေရှင်းနိုင်ခဲ့ပါဘူး။ လျှပ်စစ်ဓာတ်အားခတိုးထုတ်လေ နိုင်ငံတော်က ပိုရှုံးလေအခြေအနေ ဖြစ်ပြီးတော့ ၂၀၁၇-၂၀၁၈ ဘဏ္ဍာရေးနှစ်မှာ ကျပ် ၅၀ရ ဘီလီယံ၊ ၂၀၁၈-၂၀၁၉ ဘဏ္ဍာရေးနှစ်မှာ ၆၃၀ ဘီလီယံ အရှုံးခံခဲ့ရပါတယ်။ ဘဏ္ဍာရေးအရ ရေရှည်တောင့်မခံနိုင်တဲ့အခြေအနေဖြစ်ပြီးတော့ လျှပ်စစ်ကဏ္ဍရင်းနှီးမြှုပ်နှံသူတွေကို ဆွဲဆောင်မှုမရှိဘဲ အတားအဆီးဖြစ်နေပါတယ်။ ဒီအချက် တွေကြောင့် အစိုးရအနေနဲ့လျှပ်စစ်ပြဿနာအကြပ်အတည်းကို ဖြေရှင်းနိုင်ဖို့ ၂၀၁၆ ခုနှစ် ကတည်းက စတင်ကြိုးပမ်းခဲ့ရာမှာ အစိုးရအဆက်ဆက်တိုင်းပြည်မီးလင်းရေးစီမံကိန်း ၅၀ ကျော် ဟာ စာရွက်ပေါ်မှာသာရှိနေပြီးတော့ လက်ရှိအခြေအနေကတော့ ဦးနင်းမဲ့ထောင် ပဲ့နင်းဦးထောင် ဖြစ်နေပါတယ်။ ကျွမ်းကျင်သူများ ကဏ္ဍအသီးသီးကပါဝင်ပတ်သက်သူများအားလုံးရဲ့ တညီတညွတ် တည်းထောက်ပြချက်ကတော့ အလွန်ကွာဟနေတဲ့ ဓာတ်အားခပဲဖြစ်ပါတယ်။ အစိုးရအနေနဲ့ စွာယူ ကြိုတင်ပြင်ဆင်ခဲ့ပြီးတော့ မဖြစ်မနေလုပ်ရမယ့်အလုပ်တစ်ခုကို ရဲရဲဝံ့ဝံ့ပြတ်ပြတ် သားသား တာဝန်ယူဆောင်ရွက်ခဲ့ခြင်းပဲဖြစ်ပါတယ်။ အခြေခံအကျဆုံးအလွှာများမှာ ကွာခြားချက် မကြီးမားအောင် စီးပွားရေးလုပ်ငန်းများအတွက်လည်း ယှဉ်ပြိုင်နိုင်တဲ့ဈေးဖြစ်အောင် ဆောင်ရွက် ခဲ့ခြင်းသာဖြစ်ပါတယ်။ ဈေးနှုန်းအသစ်ကလည်း အရှုံးပေါ်နေတာတွေကိုနည်းသွားအောင်သာ တတ်နိုင်သေးပြီးတော့ ကုန်ကျစရိတ်ကို မကာမိသေးပါဘူး။ ဒါကြောင့် MSDP ရဲ့ ရည်မှန်းချက် ပန်းတိုင်တစ်ခုဖြစ်တဲ့ ၂၀၃၀ ပြည့်နှစ်မှာ ရာနှုန်းပြည့်မီးလင်းရေးစီမံကိန်းအတွက် ပိုမိုရင်းနှီးမြှုပ်နှံ နိုင်မှာဖြစ်ပါတယ်။ ရေရှည်ဖွံ့ဖြိုးတဲ့စနစ်တစ်ခုကို အစပျိုးတာဖြစ်တဲ့အတွက် ကြိုဆိုထောက်ခံသူ တွေများသလို အငြင်းပွားဖွယ်ရာ ကန့်ကွက်မှုတချို့လည်းရှိခဲ့ပါတယ်။ ့လာ ဆန်းစစ် သုံးသပ်ရမယ့်ကိစ္စတစ်ခုကို ၁၅ ရက်တာကာလအတွင်းမှာ အရေးကြီးအဆို တင်သွင်းလိုက်ခြင်းဟာ ငါးပွက်ရာငါးစာချသလို ဖြစ်နေပါတယ်။ နိဂုံးချုပ်အနေနဲ့ ပြည်သူ့လွှတ်တော်ဥက္ကဋ္ဌဟာ လွှတ်တော် ဆိုင်ရာဥပဒေ၊ နည်းဥပဒေလုပ်ထုံးလုပ်နည်းများနဲ့အညီ ဆင်ခြင်တုံတရား ပြည့်ဝစွာဖြင့် ဆုံးဖြတ် ဆောင်ရွက်ခဲ့ခြင်းသာဖြစ်ပြီးတော့ အဆိုမှာဖော်ပြထားတဲ့အကြောင်းပြချက်များဟာ ခိုင်လုံမှုမရှိတဲ့ အတွက် အဆိုကိုကန့်ကွက်ဆွေးနွေးလိုက်ရပါတယ်။ အားလုံးကိုကျေးဇူးတင်ပါတယ်။</speech>
<speech type="vicespeaker">ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ဆွေးနွေးဖို့ဖြစ်ပါတယ်။</speech>
<speech><mp id="1440">ဒေါက်တာဒေါ်ခင်စိုးစိုးကြည်(ပြည်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဒုတိယဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်မကတော့ ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးအား တာဝန်မှရုပ်သိမ်းပေး ပါရန်အဆိုလွှာနှင့်ပတ်သက်ပြီး ပါဝင်ကန့်ကွက်ဆွေးနွေးသွားမှာဖြစ်ပါတယ်။ အဆိုလွှာရဲ့ အပိုဒ် ၂ အပိုဒ်ခွဲ(ဂ) အပိုဒ်ခွဲငယ်(၂)မှာ ဖော်ပြထားတဲ့ ဦးသောင်းအေး(ပျော်ဘွယ်မဲဆန္ဒနယ်)က ၂၀၂၀ ပြည့်နှစ်၊ မတ်လ ၁ရ ရက်နေ့မှာ ပြည်ထောင်စုလွှတ်တော်သို့ပေးပို့ခဲ့ပြီး နာယကကြီးမှတင်သွင်းခွင့်မပြုခဲ့ပါဟု သိရှိရသည့် အရေးကြီးအဆိုနှင့်ပတ်သက်ပြီး ဆွေးနွေးလိုပါတယ်။ အဆိုပါ COVID-19 ကပ်ရောဂါ ကာကွယ်ထိန်းချုပ်ကုသရေး အမျိုးသားအဆင့်ဗဟိုကော်မတီနှင့် ယင်းရောဂါကြောင့်ဖြစ်ပေါ် လာနိုင်တဲ့ စီးပွားရေးသက်ရောက်မှုများအပေါ် ကုစားရေးလုပ်ငန်းကော်မတီဖွဲ့စည်းမှုကို ကြိုဆို ထောက်ခံကြောင်းနှင့် ဖြစ်ပေါ်နေသည့်ပြည်သူတို့၏ အလုပ်လက်မဲ့နှင့်စားဝတ်နေရေး၊ လူမှု စီးပွားရေးဘဝများထိခိုက်လာမှုကို ယင်းကော်မတီများအပါအဝင် တာဝန်ရှိအဖွဲ့ အစည်းများ ပူးပေါင်းပြီး ကာကွယ်ပေးနိုင်မယ့် မဟာဗျူဟာတစ်ရပ်ချမှတ်၍ အမြန်အကောင်အထည်ဖော် ဆောင်ရွက်ပေးရန်ဆိုပြီး ဖော်ပြထားပါတယ်။ နာယကကြီးမှ ဒီအရေးကြီးအဆိုကို ဆွေးနွေးခွင့် မပြုခဲ့တဲ့အတွက် ယခုအဆိုမှာ အကြောင်းအရာတစ်ရပ်အဖြစ် ထည့်သွင်းတင်ပြခဲ့ပါတယ်။ ဒုတိယဥက္ကဋ္ဌကြီးရှင်။ အရေးကြီးအဆိုတင်သွင်းခြင်း၊ ဆွေးနွေးခြင်းနှင့်ပတ်သက်ပြီး ပြည်ထောင်စုလွှတ်တော်နည်းဥပဒေ ၆၆ နည်းဥပဒေခွဲ(က) နည်းဥပဒေခွဲငယ်(၂)မှာ အဆိုသည် လောလောဆယ်ပေါ်ပေါက်လာသောကိစ္စဖြစ်၍ အများပြည်သူနှင့်အရေးတကြီး သက်ဆိုင်သော ကိစ္စဖြစ်ပြီးလျှင် လွှတ်တော်၏ဆုံးဖြတ်ချက်ကိုရယူရန်လိုအပ်သောကိစ္စလည်းဖြစ်ရမယ်လို့ပြဋ္ဌာန်း ထားပါတယ်။ ဒါကြောင့် ယခုနည်းဥပဒေပါအချက်များနှင့်အဆိုကို တိုက်ဆိုင်ဆန်းစစ်ကြည့်တဲ့ အခါမှာ COVID-19 ရောဂါဟာ အဆိုတင်သွင်းလာတဲ့ ၂၀၂၀ ပြည့်နှစ်၊ မတ်လ ၁ရ ရက်နေ့ ပတ်ဝန်းကျင်မှာ လောလောဆယ်ဖြစ်ပွားတာမဟုတ်ပါဘူး။ အားလုံးသိကြတဲ့အတိုင်း COVID-19 ရောဂါဟာ ၂၀၁၉ ခုနှစ် နိုဝင်ဘာလမှာ တရုတ်နိုင်ငံဝူဟန်မြို့မှာ စတင်ဖြစ်ပွားခဲ့ပြီး ဒီဇင်ဘာလ ၃၁ ရက်နေ့မှာ တရုတ်နိုင်ငံကျန်းမာရေးဌာနက တာဝန်ရှိသူတွေက WHO ကိုတင်ပြခဲ့ပါတယ်။ ၂၀၂၀ ပြည့်နှစ်၊ ဇန်နဝါရီလ ၃၀ ရက်နေ့မှာ ကမ္ဘာ့ကျန်းမာရေးအဖွဲ့က Public Health Emergency of International Concern (PHEIC)အဖြစ် ကြေညာခဲ့ပါတယ်။ ၂၀၂၀ ပြည့်နှစ်၊ မတ်လ ၁၁ ရက်နေ့မှာမှ ကမ္ဘာလုံးဆိုင်ရာကပ်ရောဂါ (Pandemic)အဖြစ် ကမ္ဘာတစ်ခုလုံးကို အသိပေးကြေညာ ခဲ့တာဖြစ်ပါတယ်။ ဒီအချက်တွေဟာ COVID-19 သည် လောလောဆယ် အရေးကြီးအဆိုတင်သွင်း ရမယ့် လတ်တလောကိစ္စမဟုတ်ကြောင်း ဖော်ပြနေပါတယ်။ ထိုးက ကျွန်မတို့နိုင်ငံမှာပိုးတွေ့လူနာမရှိသေးတဲ့အတွက် ပြည်သူတွေရဲ့ စိုးရိမ်မှု ဟာ မြင့်တက်ခြင်းမရှိသေးပါဘူး။ ဒါပေမဲ့ နိုင်ငံတော်အစိုးရအနေနဲ့ COVID-19 ကမ္ဘာ့ကပ်ရောဂါဟာ အများပြည်သူအတွက် ကျန်းမာရေးကိစ္စသာမဟုတ်ပဲ စီးပွားရေး၊ လူမှုရေး၊ နိုင်ငံရေးတွေကိုပါ သက်ဆိုင်ထိခိုက်နိုင်တာမို့လို့ ၂၀၂၀ ပြည့်နှစ် နှစ်ဆန်းပိုင်းာ့ကပ်ရောဂါအဖြစ် မကြေညာ ချိန်ကတည်းက ဘယ်သူကမှ တိုက်တွန်းစရာမလိုဘဲ ဖွဲ့စည်းသင့်တဲ့ကော်မတီအသီးသီးကို ဗဟိုကနေပြီးတော့မှရပ်ကျေးအထိ အဆင့်ဆင့်ဖွဲ့စည်းဆောင်ရွက်ခဲ့ပါတယ်။ ဖွဲ့စည်းခဲ့တဲ့ “ကြပါတယ် *ပူးပေါင်းပေါ်တုံ့ပြန် ကော်မတီတွေကတော့ ၂၀၂၀ ပြည့်နှစ်၊ ဇန်နဝါရီလ ၃၀ ရက်နေ့မှာ COVID-19 ကြောင့် ဖြစ်ပွားတဲ့ အဆုတ်ရောင်ရောဂါ ကာကွယ်ထိန်းချုပ်ကုသရေးဗဟိုကော်မတီနဲ့ ၁၃-၃-၂၀၂၀ ရက်နေ့မှာ အဆိုရှင်ကလည်း ကြိုဆိုထောက်ခံပါတယ်လို့ပြောခဲ့တဲ့ ကော်မတီနှစ်ခုဖြစ်တဲ့ COVID-19 ကာကွယ် ထိန်းချုပ်ကုသရေးအမျိုးသားအဆင့်ဗဟိုကော်မတီနဲ့ စီးပွားရေးသက်ရောက်မှုများအပေါ် ကုစားရေး လုပ်ငန်းကော်မတီတို့ကိုလည်း ဖွဲ့စည်းခဲ့တာဖြစ်ပါတယ်။ ဒါ့အပြင် အခုနောက်ပိုင်းမှာတော့ ၃၀-၃-၂၀၂၀ ရက်နေ့မှာ COVID-19 ထိန်းချုပ်ရေးနှင့် အရေးပေါ်တုံ့ပြန်ရေးကော်မတီနဲ့ တိုင်းရင်းသားလက်နက်ကိုင်အဖွဲ့ အစည်းများနှင့် ညှိနှိုင်းပူးပေါင်းရေးကော်မတီတို့ကိုတော့ ၂၀၂၀ ပြည့်နှစ်၊ ဧပြီလ ၂ရ ရက်နေ့မှာ ဖွဲ့စည်းခဲ့ကြပါတယ်။ ဒီလိုဖွဲ့စည်းတဲ့ ကော်မတီတွေမှာ နိုင်ငံတော်၏အတိုင်ပင်ခံပုဂ္ဂိုလ်ကဦးဆောင်ပြီး ဒုတိယ သမ္မတ(၁)အပါအဝင် သက်ဆိုင်တဲ့၊ တာဝန်ရှိတဲ့၊ ဆက်စပ်တဲ့ ပြည်ထောင်စုဝန်ကြီးဌာနများအားလုံး တိုင်းဒေသကြီးအစိုးရများအားလုံး ပါဝင်ဖွဲ့စည်းထားတဲ့အတွက် နောက်ထပ်ဒီကော်မတီတွေနဲ့ စဉ်ဆက်ပြီးဘယ်တာဝန်ရှိတဲ့အဖွဲ့ အစည်းတွေနဲ့ ကျွန်မတို့ဆက်ပြီးတော့ ဖွဲ့စည်းစရာလိုပါသေး သလဲ။ တစ်ခါ ဆောင်ရွက်တဲ့လုပ်ငန်းတွေအတွက်လည်း စနစ်တကျစီမံဆောင်ရွက်ဖို့အတွက် လုပ်ငန်းကော်မတီတွေ၊ လုပ်ငန်းစဉ်တွေ ချမှတ်ထားတာဖြစ်တဲ့အတွက် ဒါကိုအစိုးရက ဆောင်ရွက် နေပြီ ဖြစ်ပါတယ်။ ဒါကိုဆောင်ရွက်ပါလို့ လွှတ်တော်မှာအရေးကြီးအဆိုတင်ပြီး လွှတ်တော်ရဲ့ အဆုံးအဖြတ်ရယူဖို့မလိုဘူးဆိုတာ သိသာလှပါတယ်။ ဒါ့အပြင် ဒီအချက်မှန်ကန်နေတာကို ကြည့်မယ်ဆိုလို့ရှိရင် ဒီကော်မတီတွေရဲ့ ဆောင်ရွက်ခဲ့တဲ့အချက်အလက်တွေမှာ ကျွန်မတို့ရဲ့ ရှိတဲ့ ဘတ်ဂျတ်၊ လူ့စွမ်းအားအရင်းအမြစ်၊ ပြည်သူ့ရဲ့ အင်အားတွေနဲ့ ပူးပေါင်းပြီးဆောင်ရွက်တာကို ကမ္ဘာ ကပါအစိုးရရဲ့ ဆောင်ရွက်ချက်တွေကို ယခုအသိအမှတ်ပြုနေရပြီဖြစ်ပါတယ်။ ဒါကြောင့် ဥက္ကဋ္ဌကြီးအနေနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၆၆ ပုဒ်မခွဲ(က) ပုဒ်မခွဲငယ်(၂)နှင့် ညီညွတ်မှုမရှိတဲ့အတွက် ခွင့်မပြုခဲ့တာလို့ ကျွန်မအနေနဲ့ခိုင်ခိုင်မာမာယူဆပါတယ်။ ဒါကြောင့်မို့လို့ ဒီအဆိုကို လုံဝမထောက်ခံနိုင်ပါဘူး။ ဆက်လက်ဆွေးနွေးလိုတာကတော့ ပြည်ထောင်စုလွှတ်တော် ဆိုင်ရာနည်းဥပဒေ ၆၂ ပုဒ်မခွဲ(ဂ)၌ အဆိုတစ်ခုတင်သွင်းတဲ့နေရာမှာ လွှတ်တော်အစည်းအဝေးမှာ ဆုံးဖြတ်ပြီးတဲ့ကိစ္စတစ်ရပ်နှင့် သဘောချင်းတူညီတဲ့ကိစ္စမပါရှိစေရလို့ သေသေချာချာ ပြဋ္ဌာန်းထား ပါတယ်။ COVID-19 နှင့်ပတ်သက်ပြီး မေးခွန်းမေးမြန်းခြင်းကို ဒလမဲဆန္ဒနယ်မှ ဒေါက်တာစိန်မြအေးက ယခုအရေးကြီးအဆို မတင်သွင်းခင်တစ်လကျော်-၂၀၂၀ ဒါ့အပြင် လွှတ်တော်ဆိုင် ဘတို့နိုင်ငံရဲ့ဥပမြောက်ခဲ့တဲ့ ရက်နေ့မှာ ပြည်သူ့လွှတ်တော်မှာ မေးခွန်းမေးမြန်းခဲ့ပြီး ဝန်ကြီးဌာနကဆောင်ရွက်ထားရှိမှုတွေကို ပြည်စုံစွာ ဖြေကြားခဲ့ပါတယ်။ လွှတ်တော်ဥက္ကဋ္ဌကြီးမှ နိုင်ငံသားများအတွက်အကျိုးဖြစ်ထွန်းစေမယ့် မေးခွန်းနဲ့ ဖြေကြားချက်များဖြစ်တဲ့အတွက် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၅၀ အရ နိုင်ငံတော်ပြန်တမ်းမှာ ထည့်သွင်းစေပြီး နိုင်ငံတော်သတင်းစာများမှာလည်း ဖော်ပြခဲ့ ပါတယ်။ ဒီအချက်ကို ကြည့်မယ်ဆိုပါကလည်း ဥက္ကဋ္ဌကြီးဟာ COVID-19 ကို ဘယ်လောက်အလေး ထားတယ်ဆိုတာ သိရှိနိုင်ပါတယ်။ ဒါကြောင့်မို့လို့ ဒီပုဒ်မ ၆၂ ပုဒ်မခွဲ(ဂ)အရ လွှတ်တော်က အတိအကျ ဆုံးဖြတ်ထားတဲ့ကိစ္စဖြစ်တဲ့အတွက် အရေးကြီးအဆိုအဖြစ် မတင်သွင်းသင့်ကြောင်း ဟာလည်း ခိုင်လုံနေပါတယ်။ ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များရှင်။ ဥက္ကဋ္ဌကြီးရဲ့ ဆုံးဖြတ်ဆောင်ရွက် ချက်များအားလုံးဟာ ပြည်သူ့လွှတ်တော်နှင့် ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေ များနှင့်အညီဆောင်ရွက်ခဲ့တာထင်ရှားပါတယ်။ ဒါ့အပြင် ကွတ်ခိုင်မဲဆန္ဒနယ်မှ ပြည်သူများက ယုံကြည်စွာရွေးချယ်တင်မြှောက်ခဲ့တဲ့ ပြည်သူ့လွှတ်တော်ကိုယ်စားလှယ်တစ်ဦးအနေဖြင့်သာမကပဲ ကျွန်မတို့နိုင်ငံရဲ့ ဥပဒေပြုမဏ္ဍိုင်ကြီးကို သိမ်မွေ့ပျော့ပြောင်းတည်ငြိမ်တိကျစွာ ယနေ့အထိ ဘက်လိုက်မှုမရှိဘဲ ဦးဆောင်ပေးခဲ့တယ်ဆိုတာကို ပြည်ထောင်စုလွှတ်တော် ကိုယ်စားလှယ်များ သာမက နိုင်ငံတစ်ဝန်းလုံးကလည်း ထင်ထင်ရှားရှားသိမြင်ပြီးဖြစ်ပါတယ်။ ဒါကြောင့်မို့လို့ ယခု တင်သွင်းတဲ့ ပြည်သူ့လွှတ်တော်ဥက္ကဋ္ဌကြီးအား တာဝန်မှရုပ်သိမ်းပေးပါရန်အဆိုလွှာကို ကျွန်မ အနေနဲ့ ခြွင်းချက်မရှိလုံးဝကန့်ကွက်ပါကြောင်း တင်ပြရင်းနိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="vicespeaker">တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးချုပ် ရဲနိုင်မျိုးက ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးချုပ်ရဲနိုင်မျိုး(တပ်မတော်သားလွှတ်တော်ကိုယ်စားလှယ်)</mp>အားလုံးမင်္ဂလာပါ ခင်ဗျ။ ကျွန်တော်ကတော့ ဗိုလ်မှူးချုပ်ရဲနိုင်မျိုး ဖြစ်ပါတယ်။ လွှတ်တော်ကိုယ်စားလှယ် ဦးစိုင်းထွန်းစိန်တင်သွင်းတဲ့ ပြည်သူ့လွှတ်တော်ဥက္ကဋ္ဌ တာဝန်ကနေရုပ်သိမ်းတဲ့အဆိုကို ဆွေးနွေးသွားမှာဖြစ်ပါတယ်။ ဒုတိယဥက္ကဋ္ဌနဲ့ လွှတ်တော်ကိုယ်စားလှယ်များခင်ဗျား။ ကမ္ဘာပေါ်မှာ ဒီမိုကရေစီစနစ်ကိုကျင့်သုံးတဲ့နိုင်ငံအားလုံးဟာ ဥပဒေပြုရေး၊ အုပ်ချုပ်ရေး၊ တရားစီရင်ရေးမဏ္ဍိုင် သုံးရပ် အပြန်အလှန်ထိန်းကျောင်းမှုပြုလုပ်ကြရပါတယ်။ ကျွန်တော်တို့နိုင်ငံဟာလည်း ဒီမိုကရေစီ စနစ်ကိုကျင့်သုံးတာဖြစ်လို့ နိုင်ငံတော်ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)မှာ ဥပဒေပြုရေး အာဏာ၊ အုပ်ချုပ်ရေးအာဏာနှင့် တရားစီရင်ရေးအာဏာတို့ကို တတ်နိုင်သမျှပိုင်းခြားသုံးစွဲခြင်းနှင့် အချင်းချင်းအပြန်အလှန်ထိန်းကျောင်းခြင်းတို့ပြုသည်လို့ အတိအလင်းပြဋ္ဌာန်းထားပါတယ်။ ဥပဒေပြု အဖွဲ့အစည်းဖြစ်တဲ့ လွှတ်တော်တွေကို ဦးစီးဦးဆောင်ပြုနေသူတွေကတော့ ပြည်သူ့လွှတ်တော် ဥက္ကဋ္ဌ၊ အမျိုးသားလွှတ်တော်ဥက္ကဋ္ဌနှင့် ပြည်ထောင်စုလွှတ်တော်နာယကတို့ပဲ ဖြစ်ပါတယ်။ ဒါကြောင့် လွှတ်တော်အကြီးအကဲများဟာ အုပ်ချုပ်ရေးမဏ္ဍိုင်နဲ့ တရားစီရင်ရေးမဏ္ဍိုင်တို့ကို ထိန်းကျောင်းဖို့ တာဝန်အရှိဆုံးပုဂ္ဂိုလ်တွေပဲ ဖြစ်ပါတယ်။ ဒါပေမဲ့ အစိုးရကိုထိန်းကျောင်းဖို့ ပျက်ကွက်တဲ့အပြင် လွှတ်တော်ကိုယ်စားလှယ်တစ်ဦးရဲ့ အထောက်အကူပြုထိန်းကျောင်းပေးမှုကိုပါ တားဆီးပိတ်ပင်လာခဲ့ရင်တော့ ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)ကို ချိုးဖောက်ရာ ရောက်ပါတယ်။ ဒုတိယဥက္ကဋ္ဌကြီးခင်ဗျား။ လွှတ်တော်အနေနဲ့ အစိုးရကိုထိန်းကျောင်းတဲ့အခါမှာ အစိုးရ လုပ်သမျှကို ကန့်ကွက်ဖို့မလိုအပ်သလို ထောက်ခံဖို့လည်း မလိုပါဘူး။ အစိုးရလုပ်ငန်းစဉ်တွေဟာ နိုင်ငံတော်နဲ့နိုင်ငံသားတွေအတွက် အကျိုးရှိမယ်ဆိုရင် လွှတ်တော်အနေနဲ့ ထောက်ခံရမှာဖြစ်ပြီး အကျိုးမဲ့စေမယ်ဆိုရင်တော့ ထောက်ပြ၊ ကန့်ကွက်ရမှာပဲ ဖြစ်ပါတယ်။ လွှတ်တော်ဟာ အစိုးရ လုပ်သမျှ ထောက်ခံနေရတဲ့ အဖွဲ့အစည်းဆန်ဆန်ဖြစ်လာရင်တော့ အပြန်အလှန်ထိန်းကျောင်းမှု မရှိတော့ဘဲ ဒီမိုကရေစီရဲ့ အနှစ်သာရ ပျောက်ဆုံးသွားမှာပဲဖြစ်ပါတယ်။ နိုင်ငံတော်၏အတိုင်ပင်ခံ ပုဂ္ဂိုလ်အနေနဲ့လည်း အစိုးရကိုဝေဖန်ထောက်ပြထိန်းကျောင်းမှုမရှိခဲ့ရင် အစိုးရဟာ သူလုပ်ချင်တာ လုပ်သွားမှာပဲလို့ ပြောကြားခဲ့တာမှတ်သားဖူးပါတယ်။ လွှတ်တော်ကိုယ်စားလှယ်တစ်ဦးအနေနဲ့ အရေးကြီးကိစ္စတစ်ရပ်ကို အဆိုတင်သွင်းမယ်ဆိုရင် ပြည်သူ့လွှတ်တော်ဆိုင်ရာနည်းဥပဒေ ၁၆၃ အရ တင်သွင်းရမှာပဲဖြစ်ပါတယ်။ လွှတ်တော်ကိုယ်စားလှယ်များဖြစ်တဲ့ ဒေါက်တာမောင်သင်းနဲ့ ဦးသောင်းအေးတို့ဟာ နည်းဥပဒေ ၁၆၃ ကိုလိုက်နာပြီး နိုင်ငံတော်နဲ့နိုင်ငံသားတွေရဲ့ အကျိုးစီးပွားနဲ့ သက်ဆိုင်သောအဆိုတွေဖြစ်တဲ့ လျှပ်စစ်မီတာခတိုးမြှင့်ခြင်းမပြုရန်ကိစ္စ၊ ပြည်ပနိုင်ငံလွှတ်တော် အမတ်တစ်ဦးက မြန်မာနိုင်ငံ၏ အချုပ်အခြာအာဏာနှင့်ပိုက်နက်နယ်မြေအား စွက်ဖက်ခြိမ်းခြောက် မှုကို တုံ့ပြန်ရန်ကိစ္စ၊ ပြည်သူလူထုအသက်အိုးအိမ်စည်းစိမ်များ ပျက်စီးဆုံးရှုံးပြီး လုံခြုံမှုကင်းဝေး နေခြင်းအပေါ် ထိရောက်လျင်မြန်စွာ ထိန်းသိမ်းကာကွယ်ပေးရန်ကိစ္စနဲ့ အခြေခံပညာ ဒသမတန်း သင်ရိုးညွှန်းတမ်းပါ မျိုးဆက်ပွားကျန်းမာရေးသင်ခန်းစာကို ပယ်ဖျက်ပြင်ဆင်ရန်ကိစ္စတွေနဲ့ ပတ်သက်လို့ ပြည်သူ့လွှတ်တော်မှာ အရေးကြီးအဆိုများ တင်သွင်းခဲ့ပါတယ်။ ဒီအဆိုတွေမှာ နိုင်ငံတော်နဲ့ နိုင်ငံသားတွေအတွက် အကျိုးယုတ်စေမယ့် ကိစ္စမျိုးပါတယ် ဆိုရင် ထောက်ပြစေလိုပါတယ်။ တင်သွင်းတဲ့အဆိုတွေဟာ အရေးကြီးအဆိုအင်္ဂါရပ်တွေနဲ့ ကိုက်ညီပေမယ့်လည်း လွှတ်တော်ဥက္ကဋ္ဌဟာ နည်းဥပဒေ ၁၆၃ နည်းဥပဒေခွဲ(ခ)အရ လွှတ်တော်ရဲ့ သဘောထားကိုရယူဖို့ လိုက်နာလုပ်ဆောင်ရန်ပျက်ကွက်ခဲ့ပြီး ဥက္ကဋ္ဌရဲ့ သဘောဆန္ဒတစ်ခုတည်းနဲ့ အဆိုတင်သွင်းခွင့်မပြုခြင်းဟာ ဥပဒေကိုချိုးဖောက်ခဲ့တာပဲ ဖြစ်ပါတယ်။ လွှတ်တော်ဥက္ကဋ္ဌ ဆောင်ရွက်ချက်ဟာ အဆိုတင်သွင်းသူ၊ မေးခွန်းမေးသူ၊ လွှတ်တော်ကိုယ်စားလှယ်ရဲ့ ပါတီနောက်ခံ အရောင်အသွေးကိုကြည့်ပြီး ဆုံးဖြတ်လုပ်ကိုင်တာထင်ရှားသလို ဥက္ကဋ္ဌရဲ့ သမာသမတ်ကျမှုကိုလည်း မေးခွန်းထုတ်စရာဖြစ်နေပါတယ်။ ပြည်သူ့လွှတ်တော်ဥက္ကဋ္ဌဆောင်ရွက်ချက်တွေဟာ အခြေခံဥပဒေ နဲ့မညီညွတ်ကြောင်း ဖွဲ့စည်းပုံအခြေခံဥပဒေ ပြင်ဆင်ရေးကာလမှာ အကြိမ်ကြိမ်ထောက်ပြ ကန့်ကွက်ခဲ့ပြီးဖြစ်ပါတယ်။ ဒါပေမဲ့ ဥပဒေကိုမျက်ကွယ်ပြုပြီး မဲခွဲဆုံးဖြတ်မှုနဲ့ပဲ ဆောင်ရွက်သွား ခဲ့တာ အားလုံးသိရှိပြီးဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ဒီနေ့ လွှတ်တော်ထဲမှာရောက်ရှိနေတဲ့ ကျွန်တော်တို့အားလုံးဟာ ဖွဲ့စည်းပုံအခြေခံဥပဒေအရ တည်ရှိနေတာဖြစ်တဲ့အပြင် ဖွဲ့စည်းပုံအခြေခံဥပဒေကို ထိန်းသိမ်း စောင့်ရှောက်ပါမယ်လို့ ကတိသစ္စာပြုထားကြသူများပဲ ဖြစ်ပါတယ်။ ဒါကြောင့်မို့လို့ ဥပဒေပြုတဲ့ လွှတ်တော်ကိုယ်စားလှယ်များဟာ သာမန်နိုင်ငံသားတွေထက်ပိုပြီး တည်ဆဲဥပဒေတွေကို လိုက်နာဖို့ လိုအပ်ပါတယ်။ ပြည်သူ့လွှတ်တော်ဥက္ကဋ္ဌဟာ စတင်တာဝန်ထမ်းဆောင်ခဲ့တဲ့ ၂၀၁၈ ခုနှစ်၊ မတ်လ ၂၂ ရက်နေ့ကနေ အခြုည်သူ့လွှတ်တော်နဲ့ ပြည်ထောင်စုလွှတ်တော်အစည်းအဝေးတွေမှာ ပွတ်တိုက်မှုအနည်းဆုံးဖြစ်အောင် စိတ်ရင်းစေတနာကောင်းနဲ့ ဆောင်ရွက်ခဲ့တာကို လေးစားစွာ အသိအမှတ်ပြုပါတယ်။ ဒါပေမဲ့ လွှတ်တော်ကိုယ်စားလှယ်တွေက အစိုးရကိုထိန်းကျောင်းတဲ့ အဆိုများကို တင်သွင်းခွင့်မပြုခဲ့ခြင်းဟာ ဖွဲ့စည်းပုံအခြေခံဥပဒေ ပုဒ်မ ၃၉၆ အပိုဒ်ခွဲ(က) အပိုဒ်ခွဲငယ် (၂)နဲ့ ပြည်သူ့လွှတ်တော်ဆိုင်ရာဥပဒေ ပုဒ်မ ၂၁ တို့အရ ဥပဒေအရ ပေးအပ်သောတာဝန်များကို ကျေပွန်စွာမဆောင်ရွက်ခြင်းဖြစ်တဲ့အတွက် ဦးစိုင်းထွန်းစိန်တင်သွင်းတဲ့ ပြည်သူ့လွှတ်တော်ဥက္ကဋ္ဌ အား တာဝန်မှရုပ်သိမ်းပေးရန်အဆိုကို ထောက်ခံအပ်ပါတယ်။ ဒုတိယဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျား။ ကျွန်တော်တို့အားလုံး ဆွေးနွေးပြီးသွားတဲ့အခါမှာ ဒီအဆိုကို မဲခွဲ ဆုံးဖြတ်မှာဖြစ်ပြီး ကျွန်တော်တို့ရပ်တည်ချက်တွေဟာ သမိုင်းမှတ်တမ်းအဖြစ် ထင်ကျန်နေမှာပဲ ဖြစ်ပါတယ်။ နောင်လာမယ့်လွှတ်တော်တွေမှာလည်း ကျွန်တော်တို့ပါဝင်ခဲ့တဲ့ ဒုတိယအကြိမ် လွှတ်တော်ရဲ့ လုပ်ကိုင်ဆောင်ရွက်ဆုံးဖြတ်ချက်တွေကို မလွဲမသွေနမူနာယူ ကိုးကားကြပါလိမ့်မယ်။ အမှန်ကိုချန်ထား အမှားကိုပဲနမူနာယူခဲ့ရင်တော့ ကျွန်တော်တို့နိုင်ငံရဲ့ ဒီမိုကရေစီဟာ ပျက်သုဉ်းဖို့ပဲ ရှိပါတော့တယ်။ အဲဒီ် ကျွန်တော်တို့တွေဟာ ကိုယ့်ရပ်တည်ချက်အတွက် လိပ်ပြာလုံကြ ပါစေလို့ ဆန္ဒပြုရင်း နိဂုံးချုပ်လိုက်ပါတယ်။ လွှတ်တော်ကိုယ်စားလှယ်များအားလုံး COVID-19 ကပ်ရောဂါဘေးနဲ့ကင်းဝေးကြပါစေ။</speech>
<speech type="vicespeaker">ပုဗ္ဗသီရိမဲဆန္ဒနယ်မှ ဦးရည်မွန်(ခ)မောင်တင်သစ် ဆွေးနွေးဖို့ဖြစ်ပါတယ်။</speech>
<speech><mp id="1503">ဦးရည်မွန်(ခ)မောင်တင်သစ်(ပုဗ္ဗသီရိမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော် ဒုတိယဥက္ကဋ္ဌကြီးနှင့်အားလုံး မင်္ဂလာပါခင်ဗျား။ ကျွန်တော်ကတော့ ပုဗ္ဗသီရိမဲဆန္ဒနယ်က ဦးရည်မွန် ဖြစ်ပါတယ်။ ပြည်သူ့လွှတ်တော်ဥက္ကဋ္ဌကို တာဝန်မှရုပ်သိမ်းပေးရေးနဲ့ပတ်သက်တဲ့အဆိုဟာ အကြောင်းနဲ့အကျိုးသင့်မြတ်လျော်ကန်မှုမရှိဘူးဆိုတာ ကျွန်တော့်အနေနဲ့ ထောက်ပြဆွေးနွေး သွားမှာပါ။ ပြည်သူ့လွှတ်တော်ဥက္ကဋ္ဌကြီးလို ကိုယ်တိုင်လည်း ဥပဒေသမား၊ ဥပဒေနဲ့အညီ လုပ်ကိုင် ဆောင်ရွက်လေ့ရှိတဲ့ လူကြီးလူကောင်းတစ်ယောက်ရဲ့ ဂုဏ်ကို အခုလိုဖော်ထုတ်ချီးမွှမ်းခွင့်ရကြတာ ကတော့ ဒီအဆိုဟာ တစ်နည်းအားဖြင့် ကျေးဇူးတင်စရာဖြစ်ပါတယ်။ ဒုတိယအကြိမ် လွှတ်တော် များမှာ ထူးခြားချက်တစ်ခုရှိပါတယ်။ ဒါကတော့ လွှတ်တော်နှစ်ရပ်လုံးရဲ့ အကြီးအကဲတွေဟာ တိုင်းရင်းသားကြီးများဖြစ်နေတဲ့အချက်ပါ။ ဒီအချက်ဟာ ဒုတိယအကြိမ် လွှတ်တော်တွေရဲ့ ဂုဏ်နဲ့ ကျက်သရေမင်္ဂလာလည်းဖြစ်ပါတယ်။ အဲဒီတော့ အခုတင်သွင်းထားတဲ့အဆိုကတော့ တိုင်းရင်းသား အကြီးအကဲတစ်ယောက်ကို တာဝန်ကဖယ်ရှားဖို့ကြိုးစားလာတာဖြစ်တဲ့အတွက် တိုင်းရင်းသား စည်းလုံးညီညွတ်ရေးအတွက်ကတော့ ဝမ်းနည်းစရာဖြစ်တယ်လို့မြင်ပါတယ်။ ဥက္ကဋ္ဌကို တာဝန်က ဖယ်ရှားချင်တယ်ဆိုတော့ ဥက္ကဋ္ဌတာဝန်မကျေလို့လား မေးစရာရှိပါတယ်။ အဆိုရှင်တွေရဲ့ စွဲချက် (၁၁)ခုထဲမှာ နှစ်ခုကတော့ ပြည်ထောင်စုလွှတ်တော်မှာ ဥပဒေနဲ့အညီ အောင်အောင်မြင်မြင် ဆောင်ရွက်ပြီးစီးပြီးသား အခြေခံဥပဒေပြင်ဆင်ရေးလုပ်ငန်းများနဲ့ ပတ်သက်နေပါတယ်။ ဦးအောင်ကြည်ညွန့်တင်သွင်းတဲ့အဆိုဟာ အရေးကြီးအဆိုမဟုတ်ပါဘဲလျက် နာယကကနေ ပြီးတော့ အရေးကြီးအဆိုအဖြစ် လက်ခံခဲ့တယ်ဆိုတဲ့ကိစ္စ။ တကယ်ဆိုရင် ဒီအဆို အရေးကြီး/မကြီး အခု အပေါ်ခဲ့ပြီလို့ နားလည်ပါတယ်။ ဒုတိယအကြိမ် လွှတ်တော်အနေနဲ့ အခြေခံဥပဒေ ပြင်ဆင်ရေးလုပ်ငန်းကိုသာ အောင်မြင်ပြီးမြောက်အောင်ဆောင်ရွက်ချင်တယ်ဆိုရင် ၂၀၁၉ ခုနှစ် နှစ်ဆန်းပိုင်းဟာ စတင်ဖို့အတွက် အသင့်လျော်ဆုံးပါတယ်။ ဆိုပါတော့ ဒီကနေ့ ဇွန်လ ၁ ရက်နေ့မှာသာ အခြေခံဥပဒေပြင်ဆင်ရေးလုပ်ငန်းကိုစမယ်ဆိုရင် ဘယ်လိုမှ ကျွန်တော်တို့ အထမြောက် အောင်မြင်ဖို့မရှိပါဘူး။ ဆရာဦးအောင်ကြည်ညွန့်ရဲ့ အဆိုကြောင့်သာလျှင် ပြည်သူကလည်း လိုလား၊ လွှတ်တော်ကိုယ်စားလှယ်အားလုံးကလည်း တစ်ယောက်မကျန် ဆန္ဒရှိတဲ့ အခြေခံဥပဒေ ပြင်ဆင်ရေးလုပ်ငန်းကို အောင်မြင်အထမြောက်အောင် ဆောင်ရွက်နိုင်ခဲ့တာဖြစ်တယ်လို့ ပြောချင် ပါတယ်။ နောက်စွဲချက်တစ်ခုကတော့ ဖွဲ့စည်းပုံပြင်ဆင်ရေးလုပ်ငန်းဟာ အခြေခံဥပဒေနဲ့မညီဘူးလို့ စွပ်စွဲတဲ့ကိစ္စ။ အဲဒီတော့ ဒီနေရာမှာ အခြေခံဥပဒေနဲ့ညီ/မညီ ဆုံးဖြတ်ပိုင်ခွင့်ဟာ ဘယ်သူ့မှာ ရှိတာတုန်း။ အခြေခံဥပဒေဆိုင်ရာခုံရုံးမှာပဲ ရှိတာပါ။ ကျွန်တော်တို့က လွှတ်တော်ကိုယ်စားလှယ် ကျွန်တော်တို့မှာ အခြေခံဥပဒေနဲ့ညီ/မညီဆုံးဖြတ်ဖို့ အခွင့်အရေးမရှိဘူးဆိုတာ မေ့မထားဖို့ လိုပါတယ်။ လွှတ်တော်ရဲ့ ဆောင်ရွက်ချက်အပေါ် မကျေလည်တဲ့အတွက် အခြေခံဥပဒေဆိုင်ရာခုံရုံး ကိုလည်း တင်သွင်းလွှာနှစ်စောင်ပေးပို့ပြီးတော့ ဆုံးဖြတ်ခံယူပြီးသားကိစ္စတွေလည်း ဖြစ်ပါတယ်။ ဖွဲ့စည်းပုံအခြေခံဥပဒဆိုင်ရာခုံရုံးအနေနဲ့က ဒီတင်သွင်းလွှာတွေဟာ ဥပဒေအရ တစ်စုံတစ်ရာ ဆုံးဖြတ်ဆောင်ရွက်စရာ မလိုတဲ့အတွက် ဖွဲ့စည်းပုံအခြေခံဥပဒေဆိုင်ရာခုံရုံးအနေနဲ့ ပလပ် ထားပြီးသားကိစ္စတွေဖြစ်ပါတယ်။ ဖွဲ့စည်းပုံအခြေခံဥပဒဆိုင်ရာခုံရုံးက ပလပ်ထားတဲ့ကိစ္စတွေဖြစ် ပါလျက်နဲ့ အခုထိ ဥပဒေနှင့်မညီပါဘူးဆိုပြီးတော့ ကြားကြားမိရလုပ်နေတာကတော့ ကျွန်တော်တို့ လွှတ်တော်ကြီးဟာ အများမြင်ပြုံးချင်စရာ ဖြစ်လာပါလိမ့်မယ်။ နောက်ထပ်စွဲချက်တစ်ခုကတော့ နိုင်ငံတကာကိစ္စတွေပါ။ အမေရိကန်အောက်လွှတ်တော် တစ်ဦး ဆပ်ကော်မတီတစ်ခုရဲ့ ဥက္ကဋ္ဌက ကြားနာပွဲတစ်ခုမှာပြောတဲ့စကား။ အဲဒီတော့ ဒီစကားက နိုင်ငံရဲ့ အချုပ်အခြာအာဏာကို ထိပါခြိမ်းခြောက်တယ်။ အစိုးရကို စော်ကားနေပါတယ်ဆိုပြီး အရေးကြီးအဆိုတင်လာတဲ့ကိစ္စ။ နောက်ထပ်တစ်ခုကတော့ ဘင်္ဂလားဒေ့ရှ် နိုင်ငံခြားရေးဝန်ကြီး အိန္ဒိယကာလကတ္တားမြို့က စာအုပ်ပြပွဲတစ်ခုမှာ ပြောတဲ့စကား။ ဒီစကားကလည်း နိုင်ငံရဲ့ အကျိုး စီးပွားကို ထိပါးတယ်။ မြန်မာအစိုးရက ဘယ်လို တုံ့ပြန်ဖြေရှင်းပေးမှာလဲဆိုပြီးတော့ ကြယ်ပွင့်ပြ မေးခွန်းတင်သွင်းလာတဲ့ကိစ္စ။ ကျွန်တော်တို့မြန်မာတွေမှာ ဆိတ်ဆိတ်နေထောင်တန်ဆိုတဲ့စကား ပြီးရွက်စရာ အနေနဲ့က တစ်ခုရှိပါတယ်။ မြင်သမျှ၊ ကြားသမျှ တုံ့ပြန်နေဖို့မဟုတ်ပါဘူး။ ဆိတ်ဆိတ်နေတာ သို့မဟုတ် လျစ်လျူရှုထားတာက အကျိုးရှိသလား။ တုံ့ပြန်တာက အကျိုးရှိသလား။ ်းမှာ ချင့်ချိန် ရပါတယ်။ ဒီချင့်ချိန်ပိုင်ခွင့်ဟာ လွှတ်တော်ထဲမှာကတော့ ဥက္ကဋ္ဌထံမှာ သို့မဟုတ် နာယကထံမှာ တည်ပါတယ်။ ဒါဟာ ဥပဒေအရပေးထားတယ်။ ဥပဒေက ပေးအပ်ထားတဲ့ ဥက္ကဋ္ဌ၊ နာယကတစ်ဦးရဲ့ အခွင့်အာဏာပဲ ဖြစ်ပါတယ်။ အဲဒီတော့ လွှတ်တော်အမတ်ရဲ့ စကားဟာ အမေရိကန်လွှတ်တော်ရဲ့ စကားမဟုတ်တာသေချာတယ်။ ဘင်္လားဒေ့ရှ်ဝန်ကြီးရဲ့ စကားကလည်း အလွတ်သဘောပြောဆို ချက်သာဖြစ်တယ်။ ဒီလိုအရေးမပါ အရာမရောက်တဲ့ကိစ္စမျိုးတွေကို လွှတ်တော်ရဲ့ အင်မတန် အဖိုးတန်တဲို့ အသုံးပြုဖို့မသင့်ဘူးလို့ ဥက္ကဋ္ဌတစ်ယောက်အနေနဲ့ ချင့်ချိန်ဆုံးဖြတ် ခဲ့တယ်လို့ ယူဆရပါတယ်။ အမှန်တကယ်လည်း လွှတ်တော်ရဲ့ ာ ငွေကြေးနဲ့သင့်ပြီးတော့ ဝယ်ထားရတာဖြစ်တဲ့အတွက် အင်မတန်တန်ဖိုးရှိပါတယ်။ ဒီမိုကရေစီကို သွားမယ်ဆိုရင် လွှတ်တော်မှာ အတိုက်အခံကောင်းလိုပါတယ်။ အတိုက်အခံကောင်းဆိုတာဘာလဲ။ လွှတ်တော်ရဲ့ အင်မတန်တန်ဖိုးရှိတဲ့အကျိုးရှိရှိသုံးပြီးတော့ ပြည်သူပြည်သားအကျိုးများစေမည့် မေးခွန်းတွေ၊ အဆိုတွေနှင့် အစိုးရကို Check and Balance လုပ်တတ်တဲ့ အတိုက်အခံမျိုးကို ဆိုလို တာပါ။ ခြုံကြည့်မယ်ဆိုရင်တော့ အခုစွဲချက်တွေဟာ တစ်ချက်မှဥက္ကဋ္ဌရဲ့ တာဝန်ကို ဖယ်ရှားလောက် တဲ့ အကြောင်းအကျိုးမတွေ့ရတဲ့အတွက် ကျွန်တော်တို့လွှတ်တော်အနေနဲ့လည်း ဒီအဆိုအပေါ်မှာ တစ်စုံတစ်ရာအရေးယူဆောင်ရွက်ရန် မလိုအပ်ပါကြောင်း ဆွေးနွေးရင်းနဲ့ ကျွန်တော့်ရဲ့ ဆွေးနွေးမှုကို နိဂုံးချုပ်ပါတယ်။</speech>
<speech type="vicespeaker">အောင်မြေသာစံမဲဆန္ဒနယ်မှ ဒေါက်တာလှမိုး ဆွေးနွေးဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ပြည်သူ့ လွှတ်တော်ဥက္ကဋ္ဌအား တာဝန်မှရုပ်သိမ်းပေးပါရန်အဆိုအား ကန့်ကွက်ဆွေးနွေးသွားမယ့် အောင်မြေသာစံမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာလှမိုးဖြစ်ပါတယ်။ ဒီနေ့ စွပ်စွဲပြစ်တင်သူများ ပြစ်တင်ထားတဲ့အချက်တွေရှိပါတယ်။ ပြည်ထောင်စုလွှတ်တော်မှာ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပြင်ဆင်ရာမှာ အခြေခံဥပဒေနဲ့မညီညွတ်ဘဲ ပြင်ဆင်ရန် ဆောင်ရွက်ခြင်း၊ ၂၀၀၈ ခုနှစ်၊ ဖွဲ့စည်းပုံအခြေခံဥပဒေကို ပြင်ဆင်သည့်မူကြမ်းများတင်သွင်းရာတွင် ဥပဒေနဲ့အညီ ဆက်လက်ဆောင်ရွက်ရန် ပျက်ကွက်ခြင်း၊ ပြည်ထောင်စုလွှတ်တော်တွင် အများပြည်သူနှင့် သက်ဆိုင်သည်ဟူသောဖော်ပြချက်ဖြင့် တင်သွင်းသော အရေးကြီးအဆိုနှစ်ခုအား ဆွေးနွေးခွင့် မပြုခြင်း၊ ပြည်သူ့လွှတ်တော်တွင် အများပြည်သူနှင့်သက်ဆိုင်ပြီး လောလောဆယ်အရေးကြီးသည် ဟု ဖော်ပြချက်ဖြင့် တင်သွင်းသော အရေးကြီးအဆိုငါးခုအား ဆွေးနွေးခွင့်မပြုခြင်း၊ ပြည်သူ့ လွှတ်တော်တွင် မေးမြန်းခဲ့သောမေးခွန်းနှစ်ခုကို ပြည်သူ့လွှတ်တော်ဆိုင်ရာဥပဒေအရ လိုက်နာ ဆောင်ရွက်မှုမရှိဘဲ ပျက်ကွက်ခြင်းကြောင့် စွပ်စွဲပြစ်တင်ပြီး တာဝန်မှရုပ်သိမ်းဖို့ တင်ပြလာခြင်း ဖြစ်ပါတယ်။ လွှတ်တော်ဥက္ကဋ္ဌတာဝန်မှရုပ်သိမ်းပေးဖို့ အဆိုတင်သွင်းသူများ စွပ်စွဲပြစ်တင်သလို ပြည်သူ့ လွှတ်တော်ဥက္ကဋ္ဌက ပြုမူခဲ့ပါသလားဆိုတာကိုတော့ ကိုယ်စားလှယ်တော်ကြီးများ အရှေ့ပိုင်းမှာ ရှုထောင့်အသီးသီးက ဆွေးနွေးခဲ့ကြပြီးဖြစ်ပါတယ်။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေများအရ ပုဒ်မ ၁၄၀ မေးခွန်းမေးမြန်းခြင်းနှင့်ပတ်သက်တဲ့ ကန့်သတ်ချက်(၉)ချက်၊ စည်းကမ်းချက်(၁၀)ချက်၊ ပုဒ်မ ၁၅ရ အဆိုတင်သွင်းခြင်းဆိုင်ရာကန့်သတ်ချက်(၆)ချက်၊ ပုဒ်မ ၁၅၈ အဆိုနဲ့ပတ်သက်တဲ့စည်းကမ်းချက်(၃)ချက်၊ အရေးကြီးကိစ္စတစ်ရပ်အတွက် အဆိုတင်သွင်းခြင်းနဲ့ ပတ်သက်တဲ့ ပုဒ်မ ၁၆၃ ပုဒ်မခွဲ(က)မှာ ဥက္ကဋ္ဌသည် အောက်ပါစည်းကမ်းချက်များနှင့်အညီ ညီညွတ် လျှင် အများပြည်သူနှင့်သက်ဆိုင်သော လောလောဆယ်အရေးကြီးကိစ္စတစ်ရပ်ကို ဆွေးနွေးရန် အဆိုတင်သွင်းခွင့်ပြုနိုင်သည်ဆိုပြီး ဖော်ပြထားပါတယ်။ ဆိုလိုချင်တာကတော့ စည်းကမ်းချက်နဲ့ ညီရင် ခွင့်ပြုမယ်၊ စည်းကမ်းချက်နဲ့မညီရင် ခွင့်မပြုဘူးဆိုတဲ့ ဥက္ကဋ္ဌရဲ့ လုပ်ပိုင်ခွင့်ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ဥက္ကဋ္ဌရဲ့ လုပ်ပိုင်ခွင့်ဆိုတာ ကို လွှတ်တော်ကိုယ်စားလှယ်များ နားလည်သဘောပေါက်စေချင်ပါတယ်။ ဥက္ကဋ္ဌလုပ်ပိုင်ခွင့်ဆိုတာ ကိုယ့်သဘောနဲ့ကိုယ် ဖန်တီးယူထားတာမဟုတ်ပါဘူး။ လွှတ်တော်ဥက္ကဋ္ဌကို အများသဘောတူဆန္ဒ နဲ့ စတင်ရွေးချယ်တင်မြှောက်ကတည်းက လွှတ်တော်ကိုယ်စားလှယ်များကိုယ်စား ဥပဒေနဲ့အညီ ဆောင်ရွက်ရန်အပ်နှင်းလိုက်သော အခွင့်အာဏာဖြစ်ပါတယ်။ စ်ပြေးညီပေါ်ပေါက်လာတဲ့ ကိစ္စရပ်များကိုလည်း ဥပဒေနဲ့အညီ ဆင်ခြင်တုံတရားဖြင့် ဆုံးဖြတ်ဆောင်ရွက်ရန် အပ်နှင်း လိုက်သော လုပ်ပိုင်ခွင့်ဖြစ်ပါတယ်။ အပ်နှင်းထားသောလုပ်ပိုင်ခွင့်အရ လွှတ်တော်ဥက္ကဋ္ဌတစ်ဦးက ဥပဒေနဲ့အညီ ဆင်ခြင်တုံတရားနဲ့ ဆုံးဖြတ်ဆောင်ရွက်ခြင်းကို မိမိတို့ဖြစ်လိုစိတ်တစ်ခုတည်း ရှေ့တန်းတင်ပြီး ကိုယ်ဖြစ်ချင်သလိုဖြစ်မလာတဲ့အတွက် လွှတ်တော်ဥက္ကဋ္ဌက ဥပဒေအရ ပေးအပ် သော တာဝန်မကျေပွန်ဘူးလို့ စွပ်စွဲပြစ်တင်တာ အင်မတန်မှဝမ်းနည်းစရာကောင်းပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်ဥက္ကဋ္ဌက မေးခွန်းများ၊ အဆိုများ ခွင့်မပြုခြင်းကိစ္စနဲ့ပတ်သက်ပြီးတော့ မိမိတို့ရဲ့ လွှတ်တော်အခွင့်အရေး၊ ကိုယ်စားလှယ်တစ်ယောက် ရဲ့ အခွင့်အရေးနစ်နာခဲ့တယ်ဆိုရင်လည်း နစ်နာမှုတွေကိုဖြေရှင်းပေးဖို့ လွှတ်တော်အသီးသီးမှာ လွှတ်တော်အခွင့်အရေးကော်မတီဆိုတာ ရှိပါတယ်။ လွှတ်တော်အခွင့်အရေးကော်မတီဆိုတာ လွှတ်တော်နဲ့ လွှတ်တော်ကိုယ်စားလှယ်များရဲ့ ဥပဒေအရ ပေးအပ်ထားတဲ့အခွင့်အရေးများကို ဥပဒေအရ ဖြေရှင်းပေးဖို့ဖွဲ့စည်းထားတဲ့ အမြဲတမ်းကော်မတီတစ်ရပ်ဖြစ်ပါတယ်။ ဆောင်ရွက်နိုင်ရန်၊ အကြံပြု ဆွေးနွေးနိုင်ရန် ပြည်ထောင်စုရှေ့နေချုပ်ကိုတောင်မှ ဖိတ်ကြားနိုင်ခွင့် ပြုထားတဲ့အဖွဲ့အစည်းလည်းဖြစ်ပါတယ်။ ဒါပေမဲ့ ယခုပြစ်တင်စွပ်စွဲခဲ့သူများ လွှတ်တော်အခွင့်အရေး ကော်မတီကို မိမိတို့ရဲ့ လွှတ်တော်အခွင့်အရေးဆုံးရှုံးနစ်နာမှုတွေကို တစ်ကြိမ်တစ်ခါမှ တင်ပြ အကြောင်းကြားခဲ့ခြင်း၊ ဖြေရှင်းခဲ့ခြင်းမရှိပါဘူး။ အခုလိုဖြေရှင်းခြင်းမရှိဘဲနဲ့ လွှတ်တော်အပေါ်မှာ တိုက်ရိုက်ဖြေရှင်းမှု၊ စွပ်စွဲမှုတွေ၊ ပြစ်တင်မှုတွေလုပ်ခြင်းဟာ အင်မတန်မှစိတ်မကောင်းစရာ ကောင်းလှပါတယ်။ ဒုတိယဥက္ကဋ္ဌကြီးနဲ့ လွှတ်တော်ကိုယ်စားလှယ်များခင်ဗျာ။ လွှတ်တော်ဆိုတာက နိုင်ငံတော် နဲ့နိုင်ငံသူနိုင်ငံသားများ အကျိုးစီးပွားအတွက် စုပေါင်းဆောင်ရွက်ကြတဲ့ တိုင်းပြည်ရဲ့ အထွတ် အထိပ်နေရာဖြစ်ပါတယ်။ လွှတ်တော်ရုပ်မြင်သံကြားတိုက်ရိုက်ထုတ်လွှင့်မှုကို အခွင့်ကောင်းယူပြီး တစ်တိုင်းပြည်လုံးကို မှားမှား/မှန်မှန် မိမိပြောချင်ရာပြောမယ်။ တကယ်လို့ မှတ်တမ်းက နုတ်ပယ်လည်း တိုက်ရိုက်ထုတ်လွှင့်ပြီးသွားလို့ ကိစ္စမရှိဘူး။ ကိုယ်ပြောချင်ရာပြောခွင့်ရဖို့ စင်တစ်ခု လို သဘောထားဆောင်ရွက်မှုတွေဟာ မသင့်တော်ပါဘူး။ အဆိုတင်သွင်းသော လွှတ်တော် ကိုယ်စားလှယ်အချို့က မီဒီယာတစ်ခုနဲ့ အင်တာဗျူးရာမှာ အဆိုကိုမအောင်မြင်မှန်းသိပါတယ်။ ဒါပေမဲ့ လွှတ်တော်မှတ်တမ်းကျန်အောင် တင်သွင်းပါတယ်ဆိုတဲ့ ပြောကြားချက်ကိုကြည့်ရင် အဆိုရဲ့ ဦးတည်ရာဟာ လွှတ်တော်ဥက္ကဋ္ဌတစ်ဦး ရဲ့ ဂုဏ်သိက္ခာကို မှေးမှိန်အောင်၊ ပုဂ္ဂိုလ်ရေးအရ ထိပါးမှုလုပ်တယ်လို့ပဲ ကျွန်တော်ကတော့ ခံစားရပါတယ်။ လွှတ်တော်ကိုယ်စားလှယ်ကြီးများ ခင်ဗျား။ လွှတ်တော်သမိုင်းဆိုတာက တာဝန်မှရုပ်သိမ်းပေးဖို့ အဆိုတင်သွင်းခြင်းခံရသူတစ်ဦးတည်း အတွက် မှတ်တမ်းရေးထိုးတာမဟုတ်ပါဘူး။ အဆိုတင်သွင်းသူများရော၊ ဆွေးနွေးကြသူများ ယနေ့တက်ရောက်မဲပေးဆုံးဖြတ်ခဲ့ကြသူ လွှတ်တော်ကိုယ်စားလှယ်များအားလုံးကို မှတ်တမ်းတင်ခြင်းခံရမယ်ဆိုတာ သတိပြုစေချင်ပါတယ်။ ဘယ်သူမှန်တယ်၊ ဘယ်သူမှားတယ်ဆိုတာလည်း လွှတ်တော်ကြီးက ကိုယ်စားလှယ်များက မကြာမီမှာ ဆုံးဖြတ်ကြတော့မှာဖြစ်ပါတယ်။ ခုနက ကိုယ်စားလှယ်တော်ကြီးများဆွေးနွေးကြတဲ့အချက်တွေထဲမှာ COVID-19 နဲ့ပတ်သက်ပြီး ဆွေးနွေး ကြတဲ့ လွှတ်တော်ကိုယ်စားလှယ်အချို့ဆိုရင် ဆွေးနွေးတယ်။ ဘာတွေဆွေးနွေးလဲ။ coVID-19 နဲ့ပတ်သက်ပြီးတော့ တာဝန်ရှိသူများနဲ့ ပူးပေါင်းဆောင်ရွက်ခြင်းမလုပ်လို့၊ ကာလုံကိုခေါ်မပေးလို့ တိုင်းပြည်မှာ ဒီထက်ပိုပြီးတော့ ဒါပိုမိုပြီးတော့ဖြစ်ပွားလာတယ်။ စီးပွားရေးတွေနိမ့်ကျလာတယ်။ စီးပွားရေးကို ပိုပြီးယိုယွင်းလာတယ်။ ပြီးတော့ နိုင်ငံသူနိုင်ငံသားတွေရဲ့ လုပ်ရပ်တွေအားလုံး ကျွန်တော်တို့။</speech>
<speech type="vicespeaker">မိုက်ပေးပါ။</speech>
<speech><mp id="238">ဦးမောင်မြင့်(မင်းကင်းမဲဆန္ဒနယ်)</mp>လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ပြောကြားသွားတဲ့ အခုလိုအဆိုတင်သွင်းတာဟာ အင်မတန်မှ ရှက်စရာကောင်းပါတယ် ဆိုတဲ့ကိစ္စလေးကို မနိုင်ပါမှန်းသိလျက်နဲ့ ဒါကြီးကို ပလပ်ဖောင်းတစ်ခုတည်းအသုံးချပြီးတော့မှ တင်ပြရတယ်ဆိုတာ။ အဲဒါတွေ စကားလုံးတွေဟာ တစ်ဖက်အဖွဲ့အစည်းကို သိက္ခာကျစေလိုတဲ့ အတွက် ပြောကြားခြင်းဖြစ်လို့ ကန့်ကွက်ပါတယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီထဲမှာပြောသွားတဲ့ စကားနှင့် ကျွန်တော်တို့ ဒီပလပ်ဖောင်းဆိုတဲ့စကားရပ်ကို လွှတ်တော်မှတ်တမ်းကနေ ပယ်ဖျက်</speech>
<speech type="vicespeaker">ဆက်ပြီးတော့ပြောပါ။ (၅၃)စက္ကန့်ကျန်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်)</mp>လွှတ်တော်ကိုယ်စားလှယ်များခင်ဗျား။ လွှတ်တော်ဆိုတာတာဝန်မှရုပ်သိမ်းပေးဖို့၊ အဆိုတင်သွင်းခြင်းခံရသူတစ်ဦးတည်းအတွက် မှတ်တမ်း ရေးထိုးတာမဟုတ်ပါဘူး။ အဆိုတင်သွင်းသူရော၊ ဆွေးနွေးသူရော၊ ယနေ့တက်ရောက်မဲပေး ဆုံးဖြတ်ခဲ့တဲ့သူများရော၊ လွှတ်တော်ကိုယ်စားလှယ်များအားလုံးကိုပါ မှတ်တမ်းတင်ခံရမှာပါ ဖြစ်ပါတယ်။ ဘယ်သူမှန်တယ်။ ဘယ်သူမှားတယ်ဆိုတာ လွှတ်တော်ကြီးထဲကကိုယ်စားလှယ်များက မကြာမီဆုံးဖြတ်ပေးမှာဖြစ်ပါတယ်။ အခုလွှတ်တော်မှာ ခုနကပြောအတိုင်းပဲ COVID-19 နှင့် လက်ရှိ နိုင်ငံရဲ့ အခြေအနေကို အားလုံးသိရှိပြီးသားဖြစ်ပါတယ်။ ဘယ်အဖွဲ့အစည်းပါလို့ ဘယ်ဟာမပါလို့၊ ဘယ်ဟာမခေါ်လို့ဆိုတာထက် ဒီနေ့လက်ရှိနိုင်ငံတော်ရဲ့ COVID-19 နှင့်ပတ်သက်တဲ့ ဆောင်ရွက်ချက်တွေကို အားလုံးအသိပဲဖြစ်ပါတယ်။ ဒါကြောင့်မို့လို့ ဥက္ကဋ္ဌမှ တာဝန်ရုပ်သိမ်းပေးဖို့ အဆိုကို အဆိုရှင်များစွပ်စွဲသည့်တိုင် မထောက်ခံဘဲ လွှတ်တော်ကိုယ်စားလှယ်အများစုက ကန့်ကွက်ကြမယ်ဆိုရင်တော့ ဖွဲ့စည်ပုံအခြေခံဥပဒေပါ ပြဋ္ဌာန်းချက်များကို လေးစားလိုက်နာသော၊ မသာသမတ်ရှိသော၊ ဂုဏ်သိက္ခာမြင့်မားပြီး ဆင်ခြင်တုံတရားနှင့်ပြည့်ဝသော လွှတ်တော်ဥက္ကဋ္ဌ အဖြစ် သမိုင်းမှတ်တမ်းပေးခြင်းခံရမှာဖြစ်ပါကြောင်းနှင့် ယခုအဆိုကို လေးလေးနက်နက် ကန့်ကွက်ကြောင်း တင်ပြအပ်ပါတယ်။</speech>
<speech type="vicespeaker">ဖျက်ပေးမယ်လို့ ကျွန်တော်ပြောထားပြီးပါပြီ။</speech>
<speech type="vicespeaker">မိုက်ပေးပါ။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်)</mp>လွှတ်တော်ဒုတိယဥက္ကဋ္ဌကြီးခင်ဗျား။ ကိုယ်စားလှယ်များခင်ဗျာ။ ကျွန်တော်တို့ အဆိုနှင့်ပတ်သက်ပြီး ဆွေးနွေးဖို့ရန်ကန့်သတ်ထားတဲ့ စည်းကမ်းချက်တွေရှိပါတယ်။ ပုဒ်မ ၁၅၈ မှာ အဆိုများသည် အောက်ပါစည်းကမ်းချက်များနှင့် ကိုက်ညီရမည်လို့ သတ်မှတ်ထားပါတယ်။ အဲဒီ (ဂ)မှာ အဆိုတစ်ရပ်ကိုဆွေးနွေးရာတွင် ပြောဆိုချက် များသည် လွှတ်တော်ထဲတွင် ဆွေးနွေးဆဲအဆိုနှင့်သာ အတိအကျသက်ဆိုင်ရစေရမည်လို့ ဖော်ပြပါ ရှိပါတယ်။ ဒါကြောင့်မို့လို့ ကိုယ်စားလှယ်တော်ကြီး ဦးစိန်ဝင်း(မအူပင်မဲဆန္ဒနယ်) ကတင်သွင်း ဆွေးနွေးသွားတဲ့အချက်များသည် လက်ရှိတင်သွင်းတဲ့အဆိုနှင့် တစ်လုံတစ်ပါနှင့်မျှ ကိုက်ညီခြင်း မရှိတဲ့အတွက် ဆွေးနွေးချက်တစ်ခုလုံးကို လွှတ်တော်မှတ်တမ်းမှ ပယ်ရှားပေးဖို့ နံပါတ်(၁) တင်ပြ ပါတယ်။ နံပါတ်(၂) ဒုတိယတစ်ချက်ကတော့ လွှတ်တော်ကိုယ်စားလှယ်တော်ကြီး ဦးသောင်းအေး (ပျော်ဘွယ်မဲဆန္ဒနယ်) ကတင်ပြတဲ့အချက်ထဲမှာ တစ်ခုပါပါတယ်။ ဒါကတော့ လွှတ်တော် ကိုယ်စားလှယ်နှင့် လွှတ်တော်ကြီးတစ်ခုလုံးရဲ့ ဂုဏ်သိက္ခာကို ညှိုးနွမ်းစေတဲ့အတွက်ကြောင့် ဒီအဆို ကိုလည်း ပြောကြားတဲ့အချက်ကတော့ ရခိုင်ဒေသကိစ္စနှင့် ကိုဖီအာနန်ကိစ္စတွေမှာ လွှတ်တော် ကိုယ်စားလှယ်များက မှားယွင်းဆုံးဖြတ်ခဲ့တဲ့အတွက် ဒီနေ့နိုင်ငံတကာမှာ ICJ ကနေ တရားစွဲ ခံရတယ်ဆိုတဲ့ ခိုင်မာတိကျမှုမရှိတဲ့ အချက်အလက်နှင့် လွှတ်တော်ကို စွတ်စွဲတဲ့အတွက် လွှတ်တော် ဂုဏ်သိက္ခာ ညှိုးနွမ်းစေတဲ့အတွက် ဒီအချက်ကိုပယ်ဖျက်ပေးဖို့ တင်ပြအပ်ပါတယ်။</speech>
<speech type="vicespeaker">လွှတ်တော်ကိုယ်စားလှယ်ကြီး။ လွှတ်တော်ကိုယ်စားလှယ်ကြီး တင်ပြတဲ့အချက်က တော်တော်လေးကွာသွားတာရှိပါတယ်။ ဆောင်ရွက်ဖို့က နည်းနည်းအခက်အခဲ လွှတ်တော်ဆိုင်ရာနည်စားလှယ်များခင်ဗျား။ ကိုယ်စားလှယ်များ ဒါပေမဲ့ ဦးစိန်ဝင်း နံပါတ်(၁)ကတော့ မှတ်တမ်းကတော့ ပြန်ကြည့်ပေးမယ်။ ပြန်ကြည့် ပေးပြီးတော့ မသက်ဆိုင်တာပါရင် အဲဒီအပိုဒ်ကို ဖြုတ်ပေးမယ်။</speech>
<speech type="vicespeaker">မပေးတော့ပါဘူးထိုင်ပါ။ မိုက်မပေးတော့ပါဘူးထိုင်ပါ။ လွှတ်တော် ကိုယ်စားလှယ်ကြီးကို ကျွန်တော်သတိပေးတယ်။ မိုက်မပေးတော့ဘူးထိုင်ပါ။ လွှတ်တော် ကိုယ်စားလှယ်များအားလုံး သိပြီးသားပါ။ ဆွေးနွေးခွင့်ဆိုတာ လွှတ်တော်ဥက္ကဋ္ဌက ခွင့်ပြုမှသာ ဆွေးနွေးလို့ရတယ်။ မိုက်မပေးတော့ဘူး ထိုင်ပါလို့ပြောရင်ထိုင်ပါ။ မထိုင်ဘူးဆို ဆက်လက် အရေးယူမယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ယခုအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၁ရ နည်းဥပဒေခွဲ(ဃ)တွင် လွှတ်တော် ကိုယ်စားလှယ်များ ဆွေးနွေးပြီးသည့်အခါ အဆိုနှင့်စပ်လျဉ်း၍ ဆက်လက်အရေးယူဆောင်ရွက်ရန် သင့်/မသင့် လွှတ်တော်၏ အဆုံးအဖြတ်ရယူရာတွင် နောက်ဆက်တွဲ(ဂ)ပါ စက်ခလုတ်အသုံးပြု၍ လျှို့ဝှက်ဆန္ဒမဲပေးသည့်နည်းလမ်းနှင့်အညီ ဆောင်ရွက်ရမည်ဟု ပြဋ္ဌာန်းထားပါသည်။ ထို့အတူ နည်းဥပဒေ ၃၁ တွင် လွှတ်တော်တွင် အဆုံးအဖြတ်ပြုရမည့် အကြောင်းအရာတစ်ရပ်နှင့် စပ်လျဉ်း၍ မဲခွဲဆုံးဖြတ်ရာ၌ ဖွဲ့စည်းပုံအခြေခံဥပဒေနှင့် သက်ဆိုင်ရာဥပဒေများတွင် အခြားနည်းပြဋ္ဌာန်းထား ခြင်းမရှိရင် အစည်းအဝေးသို့တက်ရောက်၍ ဆန္ဒမဲပေးသည့်လွှတ်တော်ကိုယ်စားလှယ်များ၏ များရာဆန္ဒမဲဖြင့် ဆုံးဖြတ်ရမည်ဟု ပြဋ္ဌာန်းထားပါသောကြောင့် လွှတ်တော်၏အဆုံးအဖြတ်ရယူ ရာတွင် စက်ခလုတ်အသုံးပြု၍ လျှို့ဝှက်ဆန္ဒမဲပေးသည့် နည်းလမ်းနှင့်အညီ ဆောင်ရွက်ရမည် ဖြစ်ပါ သည်။ အခြားနည်းဆောင်ရွက်ရန် မဖြစ်နိုင်ပါ။ ထို့အတူ လက်ရှိဖြစ်ပွားနေသော Covid-19 ကပ် ရောဂါအခြေအနေကြောင့် ကျန်းမာရေးဝန်ကြီးဌာန၏ ၅-၅-၂၀၂၀ ရက်နေ့နေ့စွဲဖြင့် ထုတ်ပြန်ထား သော လွှတ်တော်အရပ်ရပ်ကျင်းပဆောင်ရွက်ရာတွင် လိုက်နာဆောင်ရွက်ရန် အကြံပြုချက်များ ကိုလည်း အစွမ်းကုန်လိုက်နာပြီး ဆောင်ရွက်ရန်လိုပါသည်။ သို့ပါသောကြောင့် စက်ခလုတ်အသုံး ပြု၍ လျှို့ဝှက်ဆန္ဒမဲပေးကြရာတွင် (၁) လွှတ်တော်ကိုယ်စားလှယ်ကြီးများ မိမိ၏မူလနေရာတွင် အရင်တုန်းက ကျွန်တော်တို့ Social Distancing မလုပ်ဘဲနဲ့အရင်နေရာမှာပဲ လွှတ်တော်ကိုယ်စား လှယ်ကြီးများ မိမိတို့မူလနေရာတွင် နေရာယူကြရန်၊ (၂) လွှတ်တော်အစည်းအဝေးခန်းမအား လေဝင်လေထွက်ကောင်းအောင်စီစဉ်ပေးရန်၊ (၃) လွှတ်တော်ကိုယ်စားလှယ်များ မိမိနေရာယူကြ စဉ် မျက်နှာချင်းဆိုင်ခြင်း မရှိကြစေရန်၊ (၄) တစ်ဦးနှင့်တစ်ဦး ထိတွေ့မှုမရှိကြစေရန်နှင့် စကား ပြောဆိုမှုမပြုကြရန်၊ (၅) Mask များကို မပျက်မကွက်တပ်ဆင်ထားကြပါရန်နှင့် (၆) မိမိလက်များကို မပျက်မကွက် ဆေးကြောထားကြပါရန်တို့ကို မေတ္တာရပ်ခံပါသည်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ လွှတ်တော်အစည်းအဝေး ခန်းမအား လိုအပ်သလို ပြင်ဆင်နိုင်ရန်နှင့် နေ့လယ်စာစားသုံးရန်အတွက် အစည်းအဝေးကို ၁ နာရီ တိတိရပ်နားမှာဖြစ်ပါတယ်။</speech>
<speech type="mc">ပြည်သူ့လွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျာ။ အစည်းအဝေးကို ၁ နာရီခန့် ခေတ္တရပ်နားပါသည်။</speech>
<speech type="mc">ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်။</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျာ။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ယခု စက်ခလုတ်ကို အသုံးပြု၍ လျှို့ဝှက်ဆန္ဒမဲပေးခြင်းကို ဆောင်ရွက်မှာဖြစ်ပါတယ်။ ဆောင်ရွက်ရန်မှာ ကတိသစ္စာ ပြုပြီးတဲ့ လွှတ်တော်ကိုယ်စားလှယ်စုစုပေါင်း ၄၃၀ ဦးရှိသဖြင့် ယင်း၏ သုံးပုံနှစ်ပုံဖြစ်သော ၂၈ရ ဦး က ထောက်ခံမှသာလျှင် အဆိုကို နည်းဥပဒေ ၁၁၉ နည်းဥပဒေခွဲ(ခ)အရ အရေးယူဆောင်ရွက်မည် ဖြစ်ကြောင်းနှင့် ယင်းအရေအတွက်ထက်လျော့နည်းလျှင် နည်းဥပဒေ ၁၁၉ နည်းဥပဒေခွဲ(က)အရ အဆိုကို အရေးယူဆောင်ရွက်ရန်မရှိကြောင်း ကြေညာမှာဖြစ်ပါတယ်။ အဆိုကိုအတည်ပြုလိုလျှင် ထောက်ခံဆန္ဒမဲကိုလည်းကောင်း၊ အဆိုကိုအတည်မပြုလိုလျှင် ကန့်ကွက်ဆန္ဒမဲကိုလည်းကောင်း ပေးဖို့ ဖြစ်ပါတယ်။ ပုံစံ (၆) မှာမဲစာရင်းဖြည့်သွင်းရန်အတွက် ကြီးကြပ်ရေးအဖွဲ့က ဆောင်ရွက်သွား မှာ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။</speech>
<speech type="vicespeaker">ယခုဆန္ဒမဲပေးလို့ပြီးပါပြီ။ ရရှိတဲ့မဲစာရင်းကိုကြေညာပါ့မယ်။</speech>
<speech type="vicespeaker">မိုက်ပေးပါ။</speech>
<speech type="vicespeaker">တစ်ဖက်က မဲပေးတာကို ကျေနပ်သွားပြီနော်။ ခုနက မေးတဲ့ဥစ္စာ။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ မဲဆန္ဒပေးတဲ့အခါမှာ အချို့ လွှတ်တော်ကိုယ်စားလှယ်များက အနည်းငယ်အယူအဆ နည်းနည်းလေးမှားနေပါတယ်။ ဘာလဲ ဆိုလို့ရှိရင် အပေါ်က မှိတ်တုတ်၊ မှိတ်တုတ်ဖြစ်နေတဲ့အတန်းကို မဲဆန္ဒပေးလို့မရဘူးလို့ ဒီလို စောနကပြောနေတာ ဖြစ်ပါတယ်။ အဲဒါကြောင့် ပိုမိုရှင်းလင်းသွားအောင် ဒီ Result ကို ဖျက်ပြီးတော့ ဒုတိယအကြိမ် ဆန္ဒမဲပေးပါမယ်။ ဆန္ဒမဲပေးဖို့ အသင့်ရှိစေလိုပါတယ်။ ဆန္ဒမဲပေးနိုင်ပါပြီ။</speech>
<speech type="vicespeaker">ယခုဆန္ဒမဲပေးလို့ ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံဆန္ဒမဲပေါင်း ၁၃၂ မဲ၊ ကန့်ကွက်ဆန္ဒမဲပေါင်း ၂၄၃ မဲ၊ ကြားနေဆန္ဒမဲပေါင်း ၅ မဲဖြစ်ပါတယ်။ ယခုရရှိတဲ့ ဆန္ဒမဲစာရင်းကို နည်းဥပဒေ ၁၁၈ အရ ကြီးကြပ်သူအရာရှိက ပုံစံ(၆)တွင် ဖြည့်သွင်းပြီး ကျွန်တော့်ထံတင်ပြရန် ဖြစ်ပါတယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲအရေ အတွက်မှာ ၁၃၂ မဲဖြစ်၍ ကတိသစ္စာပြုပြီးသည့် လွှတ်တော်ကိုယ်စားလှယ် စုစုပေါင်းဦးရေ၏ အနည်းဆုံးသုံးပုံနှစ်ပုံက ထောက်ခံခြင်းမရှိတဲ့အတွက် နည်းဥပဒေ ၁၁၉ နည်းဥပဒေခွဲ(က)အရ ယခု အဆိုကို အရေးယူဆောင်ရွက်ရန်မရှိကြောင်း ကြေညာပါတယ်။ (ဩဘာသံများ)</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ (၁၆)ကြိမ်မြောက်ပုံမှန် အစည်းအဝေးကို အခက်အခဲအမျိုးမျိုးကြားက ဖြစ်မြောက်အောင်ကျင်းပခဲ့ရတာဖြစ်ပါတယ်။ လွှတ်တော်ကိုယ်စားလှယ်များနှင့် လွှတ်တော်ရုံးဝန်ထမ်းများရဲ့ တာဝန်ကျေပွန်ပေါင်းစပ်ဆောင်ရွက် မှုတွေဟာ အဓိကကျကြောင်း ပြောကြားလိုပါတယ်။ လက်ရှိဖြစ်ပွားနေတဲ့ COVID-19 ကပ်ရောဂါ ကိုလည်း မိမိတို့လွှတ်တော်ကိုယ်စားလှယ်များက ကျရာအခန်းကဏ္ဍကနေ ပြည်သူနှင့်အတူ လက်တွဲပြီး ရောဂါကာကွယ်ရေးနည်းလမ်းများအတိုင်း ရှေ့တန်းကတက်တက်ကြွကြွ ပါဝင် ဆောင်ရွက်ပေးကြဖို့ မှာကြားလိုပါတယ်။ နိဂုံးချုပ်အနေနဲ့ မှာကြားလိုတာကတော့ ပြည်သူက ရွေးချယ်ထားတဲ့ လွှတ်တော်ကိုယ်စားလှယ်များ ပီသစွာ ပြည်သူ့အကျိုးကို ဆက်လက်ကြိုးပမ်း ဆောင်ရွက်ပေးကြပါ။ လွှတ်တော်ရဲ့ ဂုဏ်သိက္ခာ ဆက်လက်မြင့်မားနေဖို့အတွက် တာဝန်ယူမှု၊ တာဝန်ခံမှုအပြည့်နှင့် ဆောင်ရွက်ကြပါလို့ မှာကြားလိုပါတယ်။ ကိုယ်စားလှယ်များရဲ့ လိုရာခရီးများ သာယာဖြောင့်ဖြူးကြပါစေ။ မိသားစုများနှင့် ပျော်ရွှင်ချမ်းမြေ့စွာ ဆုံဆည်းနိုင်ကြပါစေ။ ကမ္ဘာ့ ကပ်ရောဂါအန္တရာယ်မှလည်း ကင်းဝေနိုင်ကြပါစေလို့ ဆုမွန်ကောင်းတောင်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
</motion>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းဝေး ဆဋ္ဌမနေ့ ရပ်နားကြောင်းနှင့် ဒုတိယအကြိမ် ပြည်သူ့လွှတ်တော် (၁၆)ကြိမ်မြောက် ပုံမှန်အစည်းအဝေးပြီးစီးကြောင်း ကြေညာခြင်း</title>
<speech type="vicespeaker">အစီအစဉ်(၆)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး အောင်မြင်စွာ ကျင်းပ ပြီးစီးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ပါပြီခင်ဗျား။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး ဆဋ္ဌမနေ့ကို ၁၄:၂၅ နာရီ အောင်မြင်စွာ ကျင်းပပြီးစီးပါသည်။</speech></postface>
</transcript>
</doc>
