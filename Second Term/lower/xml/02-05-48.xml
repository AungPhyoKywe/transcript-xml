<doc>
<docinfo>
<docno>02-05-48.xml</docno>
<pdf>02-05-48.pdf</pdf>
<term value='02'>ဒုတိယအကြိမ်</term>
<session value='05'/>
<sittingday value='48'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့မှတ်တမ်း
</title>
<date value='22-08-2017'>၁၃၇၉ ခုနှစ်၊ တော်သလင်းလဆန်း ၁ ရက် (၂၀၁၇ ခုနှစ်၊ သြဂုတ် ၂၂ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၅ ဦးရှိတဲ့အနက် ၃၈၇ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၈.၉၇ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='1161'>ဦးခင်မောင်သိန်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၇ ခုနှစ်၊ သြဂုတ်လ ၂၂ ရက်နေ့ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်တော် ဦးခင်မောင်သိန်း၊ စစ်ကိုင်းမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၅ ဦးရှိပြီး တက်ရောက်သူကိုယ်စားလှယ် ၃၈၇ ဦးရှိကာ ယနေ့ ခွင့်ပန်ကြားသူ ၂၄ ဦးရှိပါတယ်။ ခွင့်ပန်ကြားသူ များကတော့ (၁) ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ခွင့် ၄ ရက်၊ (၂) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၂ ရက်၊ (၃) ဆိပ်ကမ်းမဲဆန္ဒနယ်မှ ဦးတင်မောင်ဝင်း ခွင့် ၂ ရက်၊ (၄) နတ်တလင်းမဲဆန္ဒနယ်မှ ဦးခင်အေး ခွင့် ၂ ရက်၊ (၅) ကြို့ပင်ကောက်မဲဆန္ဒနယ်မှ ဦးဌေးမင်းသိန်း ခွင့် ၂ ရက်၊ (၆) ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင် ခွင့် ၂ ရက်၊ (၇) စဉ့်ကိုင်မဲဆန္ဒနယ်မှ ဒေါက်တာဒေါ်ကြည်မို့မို့လွင် ခွင့် ၂ ရက်၊ (၈) သရက်ချောင်းမဲဆန္ဒနယ်မှ ဦးအောင်စိုး ခွင့် ၄ ရက်၊ (၉) ဒိုက်ဦးမဲဆန္ဒနယ်မှ ဦးဘုန်းမြင့်အောင် ခွင့် ၂ ရက်၊ (၁၀) ထားဝယ်မဲဆန္ဒနယ်မှ ဦးအောင်စိန် ခွင့် ၁ ရက်၊ (၁၁) အမရပူရမဲဆန္ဒနယ်မှ ဦးစိုးမြင့်(ခ) ဦးအောင်ဇော်မြင့် ခွင့် ၁ ရက်၊ (၁၂) သာပေါင်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၁၃) ဘိုကလေးမဲဆန္ဒနယ်မှ ဦးမင်းသိုင်း ခွင့် ၁ ရက်၊ (၁၄) ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ် ခွင့် ၁ ရက်၊ (၁၅) ကန်ပက်လက်မဲဆန္ဒနယ်မှ ဦးစံခင် ခွင့် ၁ ရက်၊ (၁၆) ကနီမဲဆန္ဒနယ်မှ ဦးထွန်းထွန်းနိုင် ခွင့် ၁ ရက်၊ (၁၇) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၁ ရက်၊ (၁၈) တံတားဦးမဲဆန္ဒနယ်မှ ဒေါ်စိုးနွယ်အေး ခွင့် ၁ ရက်၊ (၁၉) တပ်မတော်သားကိုယ်စားလှယ် ဗိုလ်မှူးချုပ်ဦးကျော် ခွင့် ၁ ရက်၊ (၂၀) ကျောက်ကြီးမဲဆန္ဒနယ်မှ ဦးမြင့်ငွေခွင့် ၁ ရက်၊ (၂၁) သန်လျင်မဲဆန္ဒနယ်မှ ဦးလွင်ကိုလတ် ခွင့် ၁ ရက်၊ (၂၂) တောင်ဥက္ကလာပမဲဆန္ဒနယ်မှ ဒေါက်တာစောနိုင် ခွင့် ၁ ရက်၊ (၂၃) ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၄ ရက်နှင့် ။ (၂၄) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၂၄ ဦး၊ ယနေ့ ခွင့်ပန်ကြားသူ ၂၄ ဦး စုစုပေါင်း ခွင့်ပန်ကြားသူ ၄၈ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါ ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၅ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၄ ဦး၊ ယနေ့ ခွင့်ပြုထားသူ ၂၄ ဦးဖြစ်၍ လွှတ်တော်ကခွင့်ပြု ထားသူ စုစုပေါင်း ၄၈ ဦး ဖြစ်ပါတယ်။ ခွင့်မဲ့ပျက်ကွက် သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
အင်းစိန်မြို့နယ်၊ မီးရထားပိုင်နယ်မြေအတွင်း သက်တမ်းလွန်အိုမင်းနေပြီဖြစ်သော အန္တရာယ်ရှိ မီးရထားဝန်ထမ်းအိမ်ရာများအား ခေတ်နှင့်လျော်ညီသည့် ဝန်ထမ်းအိမ်ရာအသစ်များအဖြစ် ပြန်လည် ဆောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ အင်းစိန်မဲဆန္ဒနယ်မှ ဦးမောင်မောင်ဦး မေးမြန်းဖို့ ဖြစ်ပါတယ်။
</speech>
<speech><mp id='1531'>ဦးမောင်မောင်ဦး(အင်းစိန်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီး၊ ပြည်ထောင်စုဝန်ကြီးများနှင့် ပြည်သူ့လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ အင်းစိန်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်မောင်ဦး ဖြစ်ပါတယ်။ ပြည်သူ့လွှတ်တော် ဥက္ကဋ္ဌကြီးမှတစ်ဆင့် ဒီနေ့ကျွန်တော် တင်ပြလိုတဲ့ မေးခွန်းကတော့ ရန်ကုန်တိုင်းဒေသကြီး၊ အင်းစိန်မြို့နယ် မီးရထားဌာနပိုင်မြေအတွင်းမှာ သက်တမ်းလွန်အိုမင်းဟောင်းနွမ်းနေပြီဖြစ်တဲ့ အန္တရာယ်ရှိတဲ့ မီးရထားဝန်ထမ်းအိမ်ရာများအား ခေတ်နှင့်လျော်ညီသည့် ဝန်ထမ်းအိမ်ရာသစ်များအဖြစ် ပြန်လည်တည်ဆောက်ပေးရန် အစီအစဉ် ရှိ/မရှိနှင့် ရှိပါက မည်သည့်ဘဏ္ဍာရေးနှစ်တွင် စတင်ဆောက်လုပ်ပေးမည်ကို သိရှိလိုပါကြောင်း ပြည်သူ့လွှတ်တော် ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ မေးခွန်းမှာ မီးရထားဝန်ထမ်း များရဲ့ ဝန်ထမ်းအိမ်ရာများရဲ့ ပကတိလက်ရှိအခြေအနေကို Power Point ဖြင့် တင်ပြခွင့်ပြုပါရန် တောင်းခံအပ်ပါတယ်ခင်ဗျား။ ဥက္ကဌကြီးခင်ဗျား။ အင်းစိန်မီးရထားခေါင်းစက်ရုံဟာဆိုရင် ၁၈၇၀ ခုနှစ်က စတင် တည်ဆောက်ခဲ့တာဖြစ်ပြီး ယခုဆိုရင် နှစ်ပေါင်း ၁၅၀ ကြာမြင့်ခဲ့ပြီဖြစ်ပါတယ်။ Power Point မှာမြင်ရ တဲ့အတိုင်း မြန်မာ့မီးရထားဝန်ထမ်းအိမ်ရာများဟာလည်း အလားတူ နှစ်ပေါင်း ၁၀၀ ကျော်ပြီဖြစ်တဲ့ အတွက် ဟောင်းနွမ်းဆွေးမြည့်ပျက်စီးလျက်ရှိပြီး အလွန်အင်မတန်အန္တရာယ်ရှိတဲ့အဆောက်အဦများ ဖြစ်နေ ကြောင်းကို စိုးရိမ်ဖွယ်ရာတွေ့ရှိရမှာဖြစ်ပါတယ်။ ရှေးယခင် နှစ်ပေါင်း ၁၀၀ ကျော်က ရန်ကုန်မြို့ဟာ လူဦးရေသိပ်သည်းမှုနည်းပါးတဲ့အတွက် အဲ့ဒီခေတ်အဲ့ဒီအခါက မီးရထားဝန်ထမ်းများရဲ့ တစ်ထပ် လိုင်းခန်းဝန်ထမ်းအိမ်ရာများ တည်ဆောက်ခဲ့ခြင်းဟာ သူ့ခေတ်သူ့အခါနဲ့လျော်ညီခဲ့ပေမဲ့ ယခုအချိန် ကဲ့သို့ အချိန်ကာလမှာတော့ ရန်ကုန်မြို့ဟာ လူဦးရေသိပ်သည်းမှုအများဆုံးနဲ့ ဖွံ့ဖြိုးမှုဟာလည်းအရှိန်အဟုန် နဲ့ပြောင်းလဲတိုးတက်နေပြီဖြစ်တာကြောင့် ရန်ကုန်မြို့ရဲ့မြေတန်ဖိုးဟာ ၁ ပေပတ်လည်အလိုက် တန်ဖိုးရှိနေတာ အားလုံးအသိပဲဖြစ်ပါတယ်။ ဒါကြောင့်မို့လို့ ၂၁.၄၂၅ ဧကကျယ်ဝန်းတဲ့ နိုင်ငံတော်ပိုင်မြေ အင်းစိန် မီးရထားဝင်းအိမ်ရာကို စနစ်တကျစီမံခန့်ခွဲဖို့ အထူးလိုအပ်လျက်ရှိနေပြီဖြစ်ပါတယ်။ လက်ရှိ ဟောင်းနွမ်းပြီးအန္တရာယ်ရှိနေတဲ့ ဝန်ထမ်းအိမ်ရာများကို အထပ်မြင့်အိမ်ရာများအဖြစ် တည်ဆောက် မယ်ဆိုရင် မြို့တော်အင်္ဂါရပ်နဲ့လည်းညီညွတ်စေမှာဖြစ်သလို မြေယာကိုလည်း တန်ဖိုးရှိစွာ စီမံခန့်ခွဲပြီး ဖြစ်ပါတယ်။ ဒါ့အပြင် နိုင်ငံ့ဝန်ထမ်းများအနေနဲ့လည်း ဂုဏ်သိက္ခာရှိတဲ့၊ အန္တရာယ်ကင်းပြီးတော့ စိတ်ချလုံခြုံတဲ့နေမှုထိုင်မှုဘဝကို ရရှိစေမှာဖြစ်ပါတယ်။ နိုင်ငံတော်၏အတိုင်ပင်ခံပုဂ္ဂိုလ်ရဲ့ နိုင်ငံ့ ဝန်ထမ်းများ ဂုဏ်သိက္ခာရှိစွာ နေထိုင်ရေးဆိုတဲ့မူဝါဒလမ်းညွှန်ချက်နဲ့လည်း ကိုက်ညီစေမှာ ဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျွန်တော်မေးမြန်းလိုတာကတော့ ရန်ကုန်တိုင်း ဒေသကြီး၊ အင်းစိန်မြို့နယ်၊ မီးရထားပိုင်နယ်မြေအတွင်း သက်တမ်းလွန်အိုမင်းဟောင်းနွမ်းနေပြီဖြစ်တဲ့၊ အန္တရာယ်ရှိတဲ့ မီးရထားဝန်ထမ်းအိမ်ရာများအား ခေတ်နှင့်လျော်ညီသည့် ဝန်ထမ်းအိမ်ရာအသစ်များ အဖြစ် ပြန်လည်ဆောက်လုပ်ပေးရန် အစီအစဉ်ရှိ/မရှိနှင့် ရှိပါက မည်သည့်ဘဏ္ဍာရေးနှစ်တွင် စတင် ဆောက်လုပ်ပေးမည်ကို သိရှိလိုပါကြောင်း လေးစားစွာတင်ပြအပ်ပါတယ်ခင်ဗျား။ အားလုံးကို ကျေးဇူး တင်ရှိပါတယ်။</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအားလုံး၊ ပြည်ထောင်စု ဝန်ကြီးနှင့် ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေကြောင်း ဆုမွန်ကောင်း တောင်းအပ်ပါတယ်။ ရန်ကုန်တိုင်းဒေသကြီး၊ အင်းစိန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင်ဦး၏ ရန်ကုန်တိုင်းဒေသကြီး၊ အင်းစိန်မြို့နယ်၊ မီးရထားပိုင်နယ်မြေအတွင်း သက်တမ်းလွန်အိုမင်းနေပြီဖြစ်သော အန္တရာယ်ရှိမီးရထားဝန်ထမ်းအိမ်ရာများအား ခေတ်နှင့်လျော်ညီ သည့် ဝန်ထမ်းအိမ်ရာအသစ်များအဖြစ် ပြန်လည်ဆောက်လုပ်ပေးရန် အစီအစဉ်ရှိ/မရှိနှင့် ရှိပါက မည်သည့်ဘဏ္ဍာရေးနှစ်တွင် စတင်ဆောက်လုပ်ပေးမည်ကို သိရှိလိုကြောင်းနှင့် စပ်လျဉ်း၍ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုးက ပြန်လည် ဖြေကြားမှာဖြစ်ပါတယ်။ အင်းစိန်မြို့နယ်ရှိ သက်တမ်းလွန်နေပြီးဖြစ်သော အန္တရာယ်ရှိမီးရထားပိုင် ဝန်ထမ်းအိမ်ရာများ ဟာဆိုရင် လွှတ်တော်ကိုယ်စားလှယ်ကြီးတင်ပြသွားသလို စစ်ကြိုခေတ်ကတည်းက ဆောက်လုပ် ထားတဲ့ အဆောက်အဦများဖြစ်ပြီး ပို့ဆောင်ရေးနှင့်ဆက်သွယ်ရေးဝန်ကြီးဌာန၊ မြန်မာ့မီးရထားမှ နှစ်စဉ်ပြုပြင်ထိန်းသိမ်းခြင်းလုပ်ငန်းများ ဆောင်ရွက်ပေးလျက်ရှိပါတယ်။ ၂၀၁၄-၂၀၁၅ ဘဏ္ဍာရေး နှစ်မှာ အင်းစိန်လှိုင်ဝင်းအတွင်း ဝန်ထမ်းအိမ်ရာ (၆)ခန်းတွဲ (၄)ထပ်အဆောက်အဦနှစ်လုံးကို ငွေလုံး ငွေရင်းရန်ပုံငွေကျပ်သန်း ၅၇၀ အကုန်အကျခံ၍ ဆောက်လုပ်ပေးခဲ့ပါတယ်။ အလားတူပင် သာမန် အသုံးစရိတ်ဖြင့် အင်းစိန်ရှိဝန်ထမ်းနေအိမ်ငါးလုံးကို ငွေကျပ် ၄.၁၆၇ သန်းဖြင့်ပြုပြင်ဆောင်ရွက် ပေးခဲ့ပါတယ်။ ၂၀၁၅-၂၀၁၆ ဘဏ္ဍာရေးနှစ်တွင်လည်း အင်းစိန်မြို့ပတ် ဒီဇယ်စက်ခေါင်းစက်ရုံဝန်ထမ်းများ အတွက် မြေစိုက်တန်းလျားအလုံး ၂၀ ကို ငွေကျပ်သန်း ၄၀ ဖြင့်လည်းကောင်း၊ အင်းစိန်လှိုင်ဝင်း အတွင်း (၆)ခန်းတွဲ RC (၅)ထပ်နှစ်လုံးကို ငွေကျပ် ၁၁၅၀.၈ သန်းဖြင့် လည်းကောင်း ထပ်မံ ဆောက်လုပ်ပေးရန် ဘဏ္ဍာငွေထပ်မံလျာထားတင်ပြခဲ့သော်လည်း နေအိမ်အဆောက်အဦ ဆောက်လုပ်ခြင်းလုပ်ငန်းခေါင်းစဉ်တစ်ခုလုံး ဖြတ်တောက်ခံခဲ့ရပါသဖြင့် ဆောက်လုပ်ပေးနိုင်ခြင်း မရှိခဲ့ပါ။ ဘဏ္ဍာငွေအခြေအနေအရ အင်းစိန်နယ်၌နေအိမ် ၁၇ ခန်းကိုသာ သာမန်အသုံးစရိတ် ငွေကျပ် ၄၃.၇၁၈ သန်းဖြင့်ပြုပြင်ဆောက်ရွက်ပေးခဲ့ပါတယ်။ ၂၀၁၆-၂၀၁၇ ဘဏ္ဍာရေးနှစ်တွင် အင်းစိန်မြို့နယ် မီးရထားဝန်ထမ်းအိမ်ရာအသစ်များ ဆောက်လုပ်ရန် ရန်ပုံငွေကျပ်သန်း ၁၅၀ လျာထားခဲ့သော်လည်း ရန်ကုန်တိုင်းဒေသကြီးအတွင်း အခြား မြို့နယ်သုံးခုရှိ မီးရထားဝန်ထမ်းအိမ်ရာများကို ပြင်ဆင်တည်ဆောက်ခြင်းများ အရေးပေါ်ဆောင်ရွက် ခဲ့ရခြင်းအတွက် ကြွေးကျန်များပေးချေရန်ရှိလာသဖြင့် လုပ်ငန်းခေါင်းစဉ်အောက်မှာ ရန်ပုံငွေ လွှဲပြောင်းသုံးစွဲခဲ့ရပါတယ်။ ယခု ၂၀၁၇-၂၀၁၈ ဘဏ္ဍာရေးနှစ်မှာတော့ ငွေလုံးငွေရင်းအသုံးစရိတ်ဖြင့် ဒညင်းကုန်း မီးရထား ရဲဝန်ထမ်းနေအိမ် (၃)ခန်းတွဲ တစ်လုံးဆောက်လုပ်ပေးရန် ဘဏ္ဍာငွေကျပ် ၁၆.၁၃၉ သန်း ခွင့်ပြုချက်ရရှိပြီးဖြစ်သဖြင့် ယခုဘဏ္ဍာရေးနှစ်အတွင်း ပြီးစီးအောင်ဆောင်ရွက်ပေးသွားမှာ ဖြစ်ပါ တယ်။ လာမယ့် ၂၀၁၈-၂၀၁၉ ဘဏ္ဍာရေးနှစ်တွင်လည်း အင်းစိန်မီးရထားကျန်းမာရေးဝန်ထမ်းများ နေထိုင်ရန်အတွက် (၆)ခန်းတွဲ (၄)ထပ် RC တစ်လုံးကို ငွေကျပ် ၄၉၀.၅၄၄ သန်းဖြင့် ငွေလုံးငွေရင်း အသုံးစရိတ်မှကျခံ၍ ဆောက်လုပ်ပေးနိုင်ရန် ထည့်သွင်းလျာထား တင်ပြသွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။ </speech>
<speech><mp id='1531'>ဦးမောင်မောင်ဦး(အင်းစိန်မဲဆန္ဒနယ်)</mp> ဟုတ်ကဲ့။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော့်ကို တစ်ဆက်တစ်စပ်တည်းမေးခွန်း မေးမြန်းခွင့်ပြုပါ။ ကျွန်တော် ဒီအင်းစိန်မီးရထားဝင်းဝန်ထမ်းအိမ်ရာများကို ပြန်လည်ပြုပြင်တည်ဆောက်နိုင်ရေးအတွက် လွန်ခဲ့တဲ့ ခြောက်လခန့်က ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ပြည်ထောင်စုဝန်ကြီးကို ကျွန်တော် ဒီလွှတ်တော်အတွင်းမှာပဲ နှုတ်အားဖြင့်တင်ပြတဲ့အခါမှာ စီမံကိန်းနှင့်ဘဏ္ဍာရေးဝန်ကြီးထံသို့ ဒီကိစ္စ တင်ပြရန် လမ်းညွှန်မှုပြုခဲ့ပါတယ်။ အဲဒီအတွက်ကြောင့် ကျွန်တော်ဟာ စီမံကိန်းနှင့် ဘဏ္ဍာရေး ဝန်ကြီးအား ဆက်လက်တင်ပြတဲ့အခါမှာ ၁၈-၇-၂၀၁၇ ရက်နေ့မှာ စီမံကိန်းနှင့် ဘဏ္ဍာရေးဝန်ကြီးဌာန ပြည်ထောင်စုဝန်ကြီးနဲ့ ရန်ကုန်မြို့တော်ဝန်တို့ဟာ အင်းစိန်မီးရထားဝင်းမြေယာပြုပြင်မြေပြင်အခြေ အနေကို လက်တွေ့ကွင်းဆင်းလေ့လာကြည့်ရှုခဲ့ပြီးတော့ စီမံကိန်းနှင့် ဘဏ္ဍာရေးဝန်ကြီးဌာန ပြည်ထောင်စုဝန်ကြီးက အကောင်အထည်ဖော်ဆောင်ရွက်သင့်တဲ့လုပ်ငန်းဖြစ်ကြောင်း မှတ်ချက်ပြုခဲ့ ပါတယ်။ သို့ပါ၍ ပို့ဆောင်ရေးနှင့်ဆက်သွယ်ရေးဝန်ကြီးအနေနဲ့ ၂၀၁၈-၂၀၁၉ ဘဏ္ဍာရေးနှစ်မှာ အဆိုပါလုပ်ငန်းအတွက် ဘတ်ဂျက်ထည့်သွင်းရေးဆွဲရန် အစီအစဉ်ရှိ/မရှိနှင့် စီမံကိန်းနှင့်ဘဏ္ဍာရေး ဝန်ကြီးဌာနအနေနဲ့ ဝန်ကြီးဌာနချင်း ညှိနှိုင်းပေါင်းစပ်ပေးနိုင်ခြင်းအစီအစဉ်ရှိ/မရှိကို တစ်ဆက် တစ်စပ်တည်းမေးမြန်းအပ်ပါတယ်။</speech>
<speech type='speaker'>
ဝန်ကြီးဌာနက တိုတိုနဲ့လိုရင်းပဲဖြေပါ။ ခုနကဖြေပြီးသွားတဲ့အဖြေကို မသဲကွဲဘူး ထင်တယ်။ တစ်ဆက်တစ်စပ်တည်းက ဖြေပြီးသွားတဲ့အခါမှာ ၂၀၁၈-၂၀၁၉ ဘဏ္ဍာရေးဘတ်ဂျက်မှာ ကျွန်တော်ကောင်းကောင်းနားလည်လိုက်ပါတယ်။ ဖြေပေးလိုက်ပါ။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>ကျွန်တော် ၂၀၁၈-၂၀၁၉ ဘဏ္ဍာရေးနှစ်မှာတော့ အင်းစိန်မီးရထားကျန်းမာရေးဝန်ထမ်းများ နေထိုင်ရန်အတွက် (၆)ခန်းတွဲ (၄)ထပ် RC တစ်လုံးကို ငွေကျပ် ၄၉၀.၅၄၄ သန်းနဲ့ ငွေလုံးငွေရင်းအသုံးစရိတ်မှကျခံ၍ ဆောက်လုပ်ပေးနိုင်ရန် ထည့်သွင်းလျာထား တင်ပြသွားမှာဖြစ်ပါကြောင်း တင်ပြခဲ့ပါတယ်။ ဒါပေမဲ့ လွှတ်တော်ကိုယ်စားလှယ်ကြီး ဆက်စပ်မေးခွန်းမေးတဲ့အတွက်လည်း ကျေးဇူးတင်ပါတယ်။ ကျွန်တော့် အနေနဲ့ကတော့ ခုနက ပြောသလို နောက်နှစ် ၂၀၁၈-၂၀၁၉ ဘဏ္ဍာရေးနှစ်အတွက်ကို BE ကတော့ ဒီအချိန်မှာမတင်ရသေးတဲ့အတွက် တင်ပြမယ့် BE ကိုကျွန်တော်သေချာပြန်ပြီးတော့ ဝန်ကြီးဌာန အနေနဲ့ ပြန်လည်စိစစ်ပေးပါ့မယ်လို့ ဖြေကြားအပ်ပါတယ်ခင်ဗျား။</speech>
</Q-A>
<Q-A>
<title>
သတင်းအချက်အလက်အဆိုင်ရာအသိပညာတတ်မြောက်မှု(Infomotion Literacy)နှင့် ဒစ်ဂျစ်တယ် နည်းပညာဆိုင်ရာအသိပညာတတ်မြောက်မှု(Digital Literacy)ပညာရပ်များကို ကျောင်းသားများ အပါအဝင် ပြည်သူလူထုများ နားလည်သိမြင်လာစေရေး ကျယ်ကျယ်ပြန့်ပြန့်ဆောင်ရွက်ပေးပါရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ကောလင်းမဲဆန္ဒနယ်မှ ဦးမျိုးဇော်အောင် မေးမြန်းဖို့ ဖြစ်ပါတယ်။
</speech>
<speech><mp id='1406'>ဦးမျိုးဇော်အောင်(ကောလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ကောလင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့်အနေနဲ့ သတင်းအချက်အလက် ဆိုင်ရာအသိပညာတတ်မြောက်မှုနှင့် ဒစ်ဂျစ်တယ်နည်းပညာဆိုင်ရာအသိပညာတတ်မြောက်မှု ပညာရပ်တွေကို ကျောင်းသားများအပါအဝင် ပြည်သူလူထုနားလည်သိမြင်လာစေရန် ကျယ်ကျယ် ပြန့်ပြန့် ဆောင်ရွက်ပေးနိုင်ခြင်းရှိ/မရှိ မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ Power Point ဖြင့် တင်ပြခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ယနေ့ခေတ် ဟာ လေးမိနစ်နဲ့ ကမ္ဘာပတ်တဲ့ခေတ်ဖြစ်ပါတယ်။ Click တစ်ချက်နှိပ်ရုံနဲ့ တစ်ကမ္ဘာလုံးကို ဝါဒဖြန့်လို့ ရတဲ့ခေတ်ဖြစ်ပါတယ်။ ကျွန်တော်တို့နိုင်ငံမှာ Mobile Sim card တွေဟာ တစ်ဖြည်းဖြည်းနဲ့ ဈေးလျော့လာပါတယ်။ အရင်တုန်းက သိန်း ၃၀၊ ၄၀ ပေးရာကနေမှ ၁၇ သိန်း၊ ၁၀ သိန်း၊ နောက်ပိုင်း ကျတော့ ငါးသိန်း၊ နှစ်သိန်းခွဲကနေမှ နောက်ဆုံးကျတော့ ၁၅၀၀ ကျပ်အထိအောင် ရောက်လာပါ တယ်။ လျော့လာပါတယ်။ လျော့လာတဲ့အခါမှာ Dotd အသုံးပြု သူတွေကလည်းပဲ အခုဆိုလို့ရှိရင် ၃၃ သန်း ရှိတယ်လို့ ကျွန်တော်တို့တွေ့ရပါတယ်။ အဓိကအချက်ကတော့ ဘာလဲဆိုတဲ့အခါကျတော့ အခု လို အင်တာနက်ဆိုတာကို အတွေ့အကြုံ မရှိတဲ့လူများစွာရဲ့ လက်ထဲကို တစ်ပြိုင်နက်တည်းမှာ လူသန်း ၃၀ ကျော်ရဲ့ လက်ထဲကို Facebook ဆိုတဲ့လူမှုကွန်ရက်စာမျက်နှာတွေက ချက်ချင်းထည့်ပေးလိုက် သလိုဖြစ်သွားပါတယ်။ ဥက္ကဋ္ဌကြီးခင်ဗျား။ သတင်းအချက်အလက်ဆိုင်ရာအသိပညာတတ်မြောက်မှုဆိုတာကတော့ အသိပညာတစ်ခု လိုအပ်တဲ့ဟာ၊ ဒီအသိပညာတစ်ခု၊ အချက်အလက်တစ်ခုဟာ ဘယ်နေရာမှာရှိတယ် ဆိုတာကို ရှာဖွေတတ်တဲ့ပညာ၊ ရလာတဲ့၊ ကိုယ်ဆီရောက်လာတဲ့ သတင်းအချက်အလက်ဟာ မှန်/မမှန် ဆိုတာကို သုံးသပ်နိုင်တဲ့ပညာ၊ သုံးသပ်ပြီးလို့ရှိရင် မှန်ကန်တဲ့ပညာကို ကိုယ့်လုပ်ငန်းအတွက် ထိထိ ရောက်ရောက်၊ မှန်မှန်ကန်ကန်အသုံးချနိုင်တဲ့ အတတ်ပညာကို Information Literacy သတင်း အချက်အလက်ဆိုင်ရာအသိပညာတတ်မြောက်မှုလို့ ဆိုပါတယ်။ နောက်တစ်ခုကတော့ ဒစ်ဂျစ်တယ် နည်းပညာဆိုင်ရာအသိပညာတတ်မြောက်မှု(Digital Literacy)ဆိုတာကတော့ ဒစ်ဂျစ်တယ်ပစ္စည်း တွေကို သုံးပြီးတော့မှ သတင်းအချက်အလက်ပိုင်းဆိုင်ရာကို ထိထိရောက်ရောက်အသုံးပြုခြင်းကို ဆိုလိုတာဖြစ်ပါတယ်။ ယနေ့ သတင်းမီဒီယာတော်တော်များများနှင့် အထူးသဖြင့်တော့ Facebook လို လူမှုကွန်ရက်စာမျက်နှာတွေပေါ်မှာ အဓိကတွေ့နေရတဲ့သတင်းအချက်အလက် သုံးမျိုး အဓိက တွေ့ရ ပါတယ်။ (၁)ကတော့ Information လို့ခေါ်တဲ့ သတင်းအချက်အလက်အမှန် ဖြစ်ပါတယ်။ နောက် တစ်ခုကတော့ Mix Information လို့ခေါ်တဲ့ သတင်းအချက်အလက်အလွဲအမှား မပြည့်စုံတဲ့သတင်း ဖြစ်ပါတယ်။ နောက်ဆုံးတစ်ခုကတော့ Dis Information လို့ခေါ်တဲ့ သတင်းအမှားတွေ ထုတ်လွှင့်မှု တွေ ဖြစ်ပါတယ်။ Information ထုတ်လွှင့်မှုတွေကတော့ သိသာပါတယ်။ စေတနာထားပြီးတော့ သူတစ်ပါးကို ကူညီချင်လို့၊ သတင်းမျှဝေချင်လို့ ထုတ်လွှင့်ကြတာဖြစ်ပါတယ်။ Mix Information တွေကတော့ သတင်းအမှန်တစ်ဝက်၊ အမှားတစ်ဝက်တွေနဲ့ မသိလို့ပဲဖြစ်ဖြစ်၊ တမင်ရည်ရွယ်ပြီးတော့ ပဲဖြစ်ဖြစ် ထုတ်လွှင့်နေကြတာကို ကျွန်တော်တို့တွေ့ရပါတယ်။ သတင်းအမှားတွေကတော့ တမင်ကို သူများကို ဒုက္ခပေးစေချင်လို့ ဆိုတဲ့ရည်ရွယ်ချက်မျိုးနဲ့ ထုတ်လွှင့်တာတွေ တွေ့ရပါတယ်။ အဓိကက တော့ သတင်းရရှိမှုအပေါ်မှာမူတည်ပြီးတော့မှ လူတွေရဲ့ ဆုံးဖြတ်ချက်ဟာလည်းပဲ မတူနိုင်ပါဘူး။ သတင်းအမှားတွေရလို့ရှိရင် ဆုံးဖြတ်အမှားတွေ ချနိုင်အောင် ဆောင်ရွက်ခြင်းဖြစ်ပါတယ်။ လက်ရှိ ပြဿနာမှာဆိုလို့ရှိရင်တော့ သတင်းအမှားတွေထုတ်လွှင့်မှုတွေကြောင့်မို့လို့ ပြည်သူလူထုတွေဟာ တချို့များစွာဟာ မှန်/မမှန် မသုံးသပ်နိုင်တော့ဘဲနဲ့ ဒီဟာကို ဒီလူမှုဒုစရိုက်တွေပါ အရမ်းများပြားလာ တာကို တွေ့ရတယ်။ ဘာဖြစ်လို့လဲဆိုတော့ ဒစ်ဂျစ်တယ်နည်းပညာတွေရော၊ သတင်းအချက်အလက်တွေကို ရော မှန်မှန်ကန်ကန်အသုံးမချနိုင်ဘူး။ ပြီးတဲ့အခါကျတော့ အမုန်းစကားတွေ အင်တာနက်စာမျက်နှာ တွေပေါ်မှာ များစွာတွေ့ရတယ်။ မမှန်သတင်းဖြန့်မှုတွေ များစွာတွေ့ရတယ်။ ဒီလို ဒုစရိုက်မှုတွေကို များစွာတွေ့ရပါတယ်။ အဲဒီတော့ ဒီလူမှုကွန်ရက်စာမျက်နှာတွေကို ပုံသဏ္ဍာန်မျိုးစုံနဲ့ အသုံးပြု တယ် ဆိုတာကိုလည်း ကျွန်တော်တို့ တွေ့ရပါတယ်။ ပြီးတော့ ဒီဂျစ်တယ်၊ Mobile Phone တွေကိုကတော့ များသောအားဖြင့် ဖုန်းခေါ်ဖို့နဲ့ Facebook လို လူမှုကွန်ရက်စာမျက်နှာသုံးဖို့လောက်ကိုပဲ တွင်တွင် ကျယ်ကျယ်သုံးနေတာကို အဓိကအားအဖြင့် တွေ့ရပါတယ်။ ဥက္ကဌကြီးခင်ဗျား။ လူ့အဖွဲ့အစည်းတစ်ခုအတွက်ကို ကျွန်တော်တို့က ရှိလာတဲ့၊ အသစ်ပေါ်လာ တဲ့ နည်းပညာတွေ ပေါ်လာတဲ့အခါမှာ ဒီနည်းပညာတွေနဲ့ သတင်းအချက်အလက်တွေကို မှန်မှန် ကန်ကန် ဘယ်လိုသုံးရမလဲဆိုတဲ့ ပညာမရှိဘူးဆိုလို့ရှိရင် ပြဿနာပေါင်းစုံ အများကြီးပဲ ဘေးထွက် ဆိုးကျိုးအဖြစ်နဲ့ ရင်ဆိုင်ရနိုင်တာဖြစ်ပါတယ်။ လက်ရှိရှိနေတဲ့၊ ကြုံ တွေ့နေရတဲ့ ဘေးထွက်ဆိုးကျိုး တွေဟာ ဒီပညာရေးလိုအပ်ချက်ကြောင့်မို့လို့ ဖြစ်ပါတယ်။ ဒါကြောင့်မို့လို့ ဒီပညာရေးကိုသာ၊ ဒီ သတင်းအချက်အလက်ကိုသာ ခိုင်ခိုင်မာမာနဲ့ ဘယ်လိုသုံးရသလဲဆိုတာကို အများစုသိရှိအောင် လုပ်ပေးနိုင်မယ်ဆိုရင် ကျွန်တော်တို့ပြည်သူလူထုအတွက် များစွာအကျိုးရှိမှာဖြစ်ပါတယ်။ မအတဲ့ လူ့အဖွဲ့အစည်းဖြစ်ဖို့၊ ရင့်ကျက်တဲ့လူ့အဖွဲ့အစည်းဖြစ်ဖို့၊ တိုးတက်တဲ့လူ့အဖွဲ့အစည်းဖြစ်ဖို့ အထောက် အကူပေးနိုင်မှာဖြစ်ပါတယ်။</speech>
<speech type='speaker'>နိဂုံးချုပ်ပါ။</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ စစ်ကိုင်း တိုင်းဒေသကြီး၊ ကောလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမျိုးဇော်အောင်၏ သတင်း အချက်အလက်ဆိုင်ရာအသိပညာတတ်မြောက်မှု(Information Literacy)နှင့် ဒစ်ဂျစ်တယ် နည်းပညာဆိုင်ရာအသိပညာတတ်မြောက်မှု(Digital Literacy)ပညာရပ်များကို ကျောင်းသားများ အပါအဝင် ပြည်သူလူထုများ သိမြင်လာစေရေး ကျယ်ကျယ်ပြန့်ပြန့် ဆောင်ရွက်ပေးပါရန် အစီအစဉ် ရှိ/မရှိနှင့်စပ်လျဉ်းတဲ့မေးခွန်းအပေါ် ပြန်ကြားရေးဝန်ကြီးဌာန၊ ပညာရေးဝန်ကြီးဌာနတို့နှင့် ပေါင်းစပ် ညှိနှိုင်းပြီး ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော်က ဆက်လက် ဖြေကြားမှာ ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ပြန်ကြားရေးဝန်ကြီးဌာနနှင့် ပညာရေး ဝန်ကြီးဌာနတို့နှင့်ပေါင်းစပ်ညှိနှိုင်းပြီး ဖြေကြားရမှာဖြစ်တဲ့အတွက် ပြည့်ပြည့်စုံစုံ ဖြေကြားနိုင်ရန် အတွက် အချိန်ပိုအနည်းငယ်မျှခွင့်ပြုပေးပါရန် ကြို တင် တင်ပြထားအပ်ပါတယ်။ ရှေးဦးစွာ ပြန်ကြားရေးဝန်ကြီးဌာနရဲ့ ဆောင်ရွက်ချက်များကိုတင်ပြရလျှင် ပြည်သူများအား ပြန်ကြားပေးရန်၊ ပညာပေးရန်၊ ဖျော်ဖြေပေးရန်ဆိုသည့်မူဝါဒအတိုင်း ပြည်သူများသိရှိသင့်သည့် သတင်းအချက် အလက်များကို အလျင်မြန်ဆုံးတင်ပြနိုင်ရေးအတွက် www.moi.gov.mm အမည် Website ဖြင့် လည်းကောင်း၊ MOI Web portal Myanmar အမည်ဖြင့် Facebook စာမျက်နှာဖွင့်လှစ်၍ လည်းကောင်း၊ Myanmar Information အမည်ဖြင့် Twitter account ဖွင့်လှစ်၍လည်းကောင်း၊ moigovnews အမည်ဖြင့် BlogSpot ဖွင့်လှစ်၍လည်းကောင်း လူမှုကွန်ရက် Socid Media များမှာ လွှင့်တင်ပေးလျက်ရှိပါတယ်။ ပြည်သူများအနေနဲ့ လူမှုကွန်ရက်စာမျက်နှာများပေါ်မှ သတင်း အမှန်များ ခွဲခြားသိရှိနိုင်ရေးအတွက် Media Literacy စွမ်းရည်မြင့်တက်လာစေရန် ပညာရှင်များ၊ Blogger များနှင့် တွေ့ဆုံမေးမြန်းသည့်အစီအစဉ်များကို မြန်မာ့အသံနှင့် ရုပ်မြင်သံကြားမှ လစဉ်ထုတ်လွှင့်နိုင်ရေးကိုလည်း ကြိုးပမ်းဆောင်ရွက်လျက်ရှိပါတယ်။ အလားတူ ပြည်သူလူထုမှ သတင်းအချက်အလက်များ လျင်မြန်စွာရရှိနိုင်ရေးအတွက် News Medid နှင့် Digital Platform များသို့ကူးပြောင်းကာ အဆင့်ဆင့်တိုးတက်ပြင်ဆင်ဆောင်ရွက်ပေးခဲ့ olosufu Information Literacy şę Digital Literacy op?q80p:oi pcufapiagps 2 လူထုမှ ကျယ်ကျယ်ပြန့်ပြန့်နားလည်သိမြင်လာစေရန် ဆွေးနွေးပွဲများ၊ ညီလာခံများကို ကျင်းပပြုလုပ် ဆောင်ရွက်ပေးနိုင်ခဲ့ပါတယ်။ အဲဒီပညာရပ်တွေကို ပညာရေးဝန်ကြီးဌာနက ၂၀၁၁-၂၀၁၂ ပညာသင်နှစ်မှစ၍ အမျိုးသားစီမံခန့်ခွဲမှုကောလိပ်မှာ B.A Journdism ဘွဲ့အပ်နှင်း၍ ကျောင်းသား ကျောင်းသူများကို သင်ကြားပေးခြင်းဖြင့်လည်းကောင်း၊ ပုဂ္ဂလိကမီဒီယာကဏ္ဍ၌ Myanmar Media Development Center ဖွင့်လှစ်၍ ဒီပလိုမာသင်တန်းများ သင်ကြားပေးခြင်းဖြင့်လည်းကောင်း၊ မြန်မာနိုင်ငံသတင်းမီဒီယာကောင်စီနှင့် နိုင်ငံတကာမီဒီယာအဖွဲ့အစည်းတစ်ခုဖြစ်သည့် International Media Support(IMS) o Myanmar Journalism Institute yệoog wm:60:28:0€ လည်းကောင်း ဆောင်ရွက်လျက်ရှိပါတယ်။ ထို့အပြင် Myanmar Book Aid Preservation Foundation m Digital Information Literacy Master Training włos$:op: ပြန်ကြားရေးနှင့် ပြည်သူ့ဆက်ဆံရေးဦးစီးဌာနမှ စာကြည့်တိုက်ဝန်ထမ်းများနှင့် ရပ်ကွက်၊ ကျေးရွာ စာကြည့်တိုက်မှူးများကို သင်တန်းပို့ချပေးလျက်ရှိရာ ပြည်သူ့စာကြည့်တိုက်များကို အသုံးပြု၍ သတင်းအချက်အလက်ဆိုင်ရာအသိပညာတတ်မြောက်မှု(Information Literacy)နှင့် ဒစ်ဂျစ်တယ် နည်းပညာဆိုင်ရာအသိပညာတတ်မြောက်မှု(Digital Literacy)ပညာရပ်များကို ကျောင်းသားများ အပါအဝင် ပြည်သူလူထုများ နားလည်သိမြင်လာစေရေး ကျယ်ကျယ်ပြန့်ပြန့် ဆောင်ရွက်ပေးလျက် ရှိပါတယ်။ တိုးတက်ပြောင်းလဲလာတဲ့အခြေအနေများနှင့်အညီ Online Media အဖြစ်ဆောင်ရွက် နိုင်ရန် ဝန်ထမ်းများနှင့် သတင်းထောက်များကို လေ့ကျင့်ခြင်းအပါအဝင် ကြိုတင်ပြင်ဆင်မှုများ Gla8: Mega Link Co.ltd gesami:979:61€:9) Myanmar Digital News(MDN) အမည်ဖြင့် Digital Newspaper နှင့် News Portal ကို ၉-၇-၂၀၁၇ ရက်နေ့မှစ၍ စမ်းသပ် ထုတ်လွှင့်လျက်ရှိသကဲ့သို့ သတင်းစာများအလိုက် လူမှုကွန်ရက်စာမျက်နှာများတွင် Online Media များ ဆောင်ရွက်လျက်ရှိရာတွင်လည်း သတင်းအချက်အလက်ခိုင်မာမှန်ကန်မှု၊ ဓါတ်ပုံဖော်ပြမှုများမှ စ၍ ကျင့်ဝတ်နှင့်အညီ စံပြအနေဖြင့် လိုက်နာဆောင်ရွက်လျက်ရှိပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ပညာရေးဝန်ကြီးဌာနရဲ့ ဆောင်ရွက်ချက်များကို ဆက်လက်တင်ပြရလျှင် အဆင့်မြင့်ပညာဦးစီးဌာန လက်အောက်ရှိ တက္ကသိုလ်များမှ ဆရာဆရာမများနှင့် ကျောင်းသားကျောင်းသူများကို Digital နည်းပညာကို အကျိုးရှိစွာဖြင့် ကျယ်ကျယ်ပြန့်ပြန့် အသုံးပြုနိုင်စေရန်နှင့် ဘာသာရပ်ဆိုင်ရာ ကျွမ်းကျင်တတ်မြောက်မှုများ တိုးပွားလာစေရန်အတွက် Digital နည်းပညာအသုံးချ e-Library များ တည်ထောင်ဖွင့်လှစ်ပေးခြင်း၊ Digital Device များအသုံးပြု၍ မိမိတို့ဘာသာရပ်နှင့် သက်ဆိုင်တဲ့ အချက်အလက်များ၊ အထောက်အကူပြု စာအုပ်များ၊ စာတမ်းများအား အင်တာနက်ဝက်ဘ်ဆိုက်များ တွင် ရှာဖွေဖတ်ရှုနိုင်မည့် နည်းလမ်းကောင်းများကို သင်ကြားလမ်းပြပေးခြင်း၊ အဆိုပါနည်းလမ်းများ အသုံးပြု၍ မိမိတို့ဘာသာရပ်နှင့်သက်ဆိုင်တဲ့ Term Paper နှင့် Research Poper များပြုစု ရေးသားစေခြင်းဖြင့် ကျောင်းသင်ခန်းစာများနှင့်တွဲဖက်၍ လေ့ကျင့်သင်ကြားပေးလျက်ရှိပါတယ်။ ထို့အပြင် အများပြည်သူတို့ကို သတင်းအချက်အလက်နည်းပညာဆိုင်ရာ အသိပညာ၊ အတတ်ပညာ များ ဖြန့်ဝေနိုင်ရေးနှင့်စပ်လျဉ်း၍လည်းကောင်း၊ ဒစ်ဂျစ်တယ်နည်းပညာဆိုင်ရာများနှင့်စပ်လျဉ်း၍ ပြည်သူလူထု သိမြင်နိုင်စေရန်အတွက်လည်းကောင်း သက်ဆိုင်ရာဝန်ကြီးဌာနများနှင့် ပူးပေါင်းပါဝင် ဆောင်ရွက်သွားမှာဖြစ်ပါကြောင်း ပညာရေးဝန်ကြီးဌာနမှ ပြန်ကြားထားပါတယ်။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ပို့ဆောင်ရေး နှင့်ဆက်သွယ်ရေးဝန်ကြီးဌာနအနေဖြင့်တင်ပြရလျှင် လူမှုကွန်ရက်မှာ သတင်းအချက်အလက်များကို မှန်ကန်စွာ ခွဲခြားနိုင်ရေး၊ သတင်းအချက်အလက်ဆိုင်ရာ ကိုယ်ကျင့်တရားများ စောင့်ထိန်းနိုင်ရေးနှင့် ဒစ်ဂျစ်တယ်အသုံးပြု ပစ္စည်းများအား အကျိုးရှိရှိ မှန်မှန်ကန်ကန် အသုံးပြုနိုင်ရေးတို့အတွက် Gaspssap:qap:od Facebook facebool.com/safety resources Ogeydişggs မြန်မာဘာသာဖြင့် အသိပေးလမ်းညွှန်မှုပြုထားပါတယ်။ ထို့အပြင် Smart ဖုန်းများ၊ Mobile အင်တာနက်များကို ပြည်သူလူထုမှ အကျိုးရှိမှန်ကန်စွာ အသုံးပြုနိုင်ရေးအတွက် တိုင်းဒေသကြီး/ ပြည်နယ်အသီးသီးမှာ မိုဘိုင်းဖုန်းသုံးစွဲသူများနှင့်တွေ့ဆုံ ရှင်းလင်းပွဲများကို ၂၀၁၆ ခုနှစ်မှာ (၆၈) ကြိမ်၊ ၂၀၁၇ ခုနှစ်တွင် ယနေ့အချိန်အထိ အကြိမ် ၇၀ ပြုလုပ်ခဲ့ပြီးဖြစ်ပါတယ်။ အဆိုပါရှင်းလင်းပွဲများမှာ Internet နှင့် Social Media များကို အသုံးပြုရာမှာ မိမိတို့ရဲ့ ကိုယ်ရေးအချက်အလက်များကို ဂရုပြုဖို့၊ Internet နှင့် Socid Media မှ သတင်းအချက်အလက်တိုင်းကို ယုံကြည်စိတ်ချ၍ မရကြောင်း၊ Voice ထက် Data ကိုပိုမိုသုံးစွဲလာကြသဖြင့် Data သုံးစွဲမှုပမာဏနှင့် ကုန်ကျစရိတ်ကို လျှော့ချနိုင်မည့်နည်းလမ်းများ၊ မိုဘိုင်းဖုန်းများကို အကျိုးရှိရှိအသုံးပြု ရန် နည်းလမ်းကောင်းများ၊ ဆက်သွယ်ရေးဝန်ဆောင်မှုလုပ်ငန်းများအကြောင်းနှင့် ဝန်ဆောင်မှုများနှင့်စပ်လျဉ်း၍ သိရှိလိုသည် များနှင့် အခက်အခဲများကို ဖုန်းနံပါတ် (၁၀၆) Call Center သို့မချိန်မရွေးအခမဲ့ဆက်သွယ်မေးမြန်း နိုင်ကြောင်း စသည်တို့ကို ရှင်းလင်းပြောကြားပါတယ်။ မိုဘိုင်းစခန်းများ၊ တာဝါတိုင်များ၊ ဖိုင်ဘာ ဆက်ကြောင်းများ၊ မိုက္ကရိုဝေ့ဗ်ဆက်ကြောင်းများ၊ ဂြိုလ်တုဆက်ကြောင်းများစတဲ့ ဆက်သွယ်ရေး အခြေခံအဆောက်အအုံများကို တိုးချဲ့ တပ်ဆင်တည်ဆောက်ပေးတဲ့အခါတွေမှာလည်း ဒေသခံပြည်သူ များကို သင်တန်းများ၊ ဆွေးနွေးပွဲများကိုလည်း ဆောင်ရွက်ပေးလျက်ရှိပါတယ်။ ထို့အပြင် နိုင်ငံအတွင်း အခြေခံဆက်သွယ်ရေးဖွံ့ဖြိုးတိုးတက်မှု နိမ့်ကျနေတဲ့ဒေသများတွင်လည်း အခြေခံဆက်သွယ်ရေး လိုအပ်ချက်များကို ဖြည့်ဆည်းပေးနိုင်ရန်အတွက် ဆက်သွယ်ရေးအော်ပရေတာများမှ ထည့်ဝင်မည့် အခြေခံဆက်သွယ်ရေးလိုအပ်ချက်ဖြည့်ဆည်းရေးရန်ပုံငွေ(Universal Service Fund)ကို World Bank ၏ကျွမ်းကျင်မှုအကူအညီဖြင့် တည်ထောင်ရန်စီစဉ်လျက်ရှိပြီး အဆိုပါလုပ်ငန်းစဉ်မှာ ကျေးလက်နေပြည်သူများအား ဒီဂျစ်တယ်နည်းပညာများ တတ်မြောက်လာစေရန် လေ့ကျင့်သင်ကြား ပေးခြင်း၊ သတင်းအချက်အလက်ဆိုင်ရာအသိပညာရရှိစေရန် အစီအစဉ်ရေးဆွဲခြင်း လုပ်ငန်းများ ပါဝင်ပြီး ၂၀၁၈-၂၀၁၉ ဘဏ္ဍာရေးနှစ်မှစတင်၍ အဆင့်လိုက်အကောင်အထည်ဖော်ဆောင်ရွက် သွားရန်ရှိပါတယ်။ သို့ဖြစ်ပါ၍ အထက်ဖော်ပြပါအတိုင်း သတင်းအချက်အလက်ဆိုင်ရာအသိပညာ တတ်မြောက်မှု (Information Literacy)နှင့် ဒီဂျစ်တယ်နည်းပညာဆိုင်ရာအသိပညာတတ်မြောက်မှု (Digital Literacy)ပညာရပ်များကို ကျောင်းသားများအပါအဝင် အများပြည်သူများသိမြင်လာစေရေး အတွက် ပြန်ကြားရေးဝန်ကြီးဌာန၊ ပညာရေးဝန်ကြီးဌာနနှင့် ပို့ဆောင်ရေးနှင့် ဆက်သွယ်ရေးဝန်ကြီး ဌာနတို့အနေဖြင့် မိမိတို့ဝန်ကြီးဌာနအလိုက်သော်လည်းကောင်း၊ ညှိနှိုင်းပူးပေါင်းဆောင်ရွက်ခြင်းဖြင့် သော်လည်းကောင်း လေ့လာသင်ယူတတ်မြောက်နိုင်ရန်နှင့် စဉ်းစားချင့်ချိန်တွေးခေါ်နိုင်စွမ်းမြင့်မား လာစေရန်အတွက် ကျယ်ကျယ်ပြန့်ပြန့် ဆောင်ရွက်ပေးလျက်ရှိပါကြောင်း ရှင်းလင်းဖြေကြားအပ် ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ဖောင်းပြင်မြို့နယ်၊ ကရားကျေးရွာအုပ်စုတွင် စိုက်ထူထားသော MPT ဆက်သွယ်ရေး တာဝါတိုင် အမှတ်(SGG 00477)ကို အကောင်းဆုံးဖြစ်အောင် မည်သို့စီမံဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
ဖောင်းပြင်မဲဆန္ဒနယ်မှ ဦးထွန်းဝေ မေးမြန်းဖို့ ဖြစ်ပါတယ်။
</speech>
<speech><mp id='1413'>ဦးထွန်းဝေ(ဖောင်းပြင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်သဂါရဝပြုပါတယ်ခင်ဗျား။ ကျွန်တော်ကတော့ စစ်ကိုင်းတိုင်း ဒေသကြီး၊ ဖောင်းပြင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းဝေ ဖြစ်ပါတယ်။ ကျွန်တော့်အနေနဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာနနှင့် စပ်လျဉ်းပြီး မေးခွန်းမေးမြန်းမှာ ဖြစ်ပါတယ်။ လေးစားရပါသောဥက္ကဌကြီးခင်ဗျား။ ဆက်သွယ်ရေးစနစ်ကောင်းမွန်အဆင်ပြေမှုသည် လူမှုစီးပွားဘဝဖွံ့ဖြိုးတိုးတက်မှုအတွက် အလွန်အရေးပါတဲ့ညွှန်းကိန်းတစ်ခုဖြစ်ပါတယ်။ ဆက်သွယ် ရေးစနစ်များ ပြောင်းလဲတိုးတက်လာသည်နှင့်အမျှ ဒေသခံတောင်သူများဟာ ဈေးကွက်နှင့်အလှမ်း ဝေးသော်လည်း ဈေးကွက်ပေါက်ဈေးနှင့် အနီးစပ်ဆုံးဈေးနှုန်းကို ရရှိလာကြတာကိုလည်း တွေ့ရပါ တယ်။ ဒီထက်အရေးပါတာကတော့ သဘာဝဘေးအန္တရာယ်တစ်ခုခုကျရောက်တဲ့ အမြန်ဆုံးပြန်လည် တုံ့ပြန်နိုင်ရန်အတွက် ဆက်သွယ်ရေးကောင်းမွန်ဖို့က အလွန်လိုအပ်လှပါတယ်။ ဒါကြောင့် ဒီမေးခွန်းကို ကျွန်တော့်အနေနဲ့မေးမြန်းရခြင်းဖြစ်ပါတယ်။ စစ်ကိုင်းတိုင်းဒေသကြီး၊ ဖောင်းပြင်မြို့နယ် ကရားကျေးရွာအုပ်စုမှ MPT ဆက်သွယ်ရေးတာဝါတိုင်အမှတ်(SGG 00477)ရှိပါတယ်။ အဲဒီ တာဝါတိုင်ကို နှစ်စဉ်ရေမြုပ်တဲ့ယာခင်းတစ်ခုထဲမှာ စိုက်ထူထားကြောင်း အဆိုပါတာဝါတိုင်မစိုက်ထူ မီက ကရားရွာမှာ GSM အော်တိုတယ်လီဖုန်းလို့ခေါ်တဲ့ အထိုင်ဖုန်းများနဲ့ ရပ်ဝေးရပ်နီးပြောဆို၍ အဆင်ပြေကြောင်း တာဝါတိုင်စိုက်ပြီးနောက် အထိုင်ဖုန်းများပြော၍မရတော့ကြောင်း၊ မိုဘိုင်းဖုန်းများ မှာလည်း တစ်ဖက်သာကြားရပြီး အခြားတစ်ဖက်က ကောင်းစွာမကြားရဘဲ ဆူညံသံများသာထွက်နေ ကြောင်း၊ ၂၀၁၇ ခုနှစ်၊ ဧပြီလ ၂၉ ရက်နေ့က ကရားရွာကို ကျွန်တော်ရောက်တဲ့အခါမှာ ပြောပြလို့သိရ ပါတယ်။ ဒါကြောင့်ရွာနဲ့တစ်မိုင်ကျော်ကျော်ဝေးမယ့် တာဝါတိုင်ရှိရာနေရာကို ကျွန်တော်သွားကြည့်ခဲ့ ပါတယ်။ ကိုယ်တိုင်လည်းဖုန်းဆက်သွယ်ကြည့်တဲ့အခါမှာ သူတို့ပြောတဲ့အတိုင်းပဲ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ သိသာအောင်အတွက် Power Point အသုံးပြုခွင့်ပေးပါရန် မေတ္တာရပ်ခံပါ တယ်ခင်ဗျား။ ဒါကတော့ ၂၉ ရက်နေ့က ကျွန်တော်ကယားကျေးရွာကိုရောက်တဲ့အခါမှာ တွေ့ခဲ့ရတဲ့ မှတ်တမ်းဓာတ်ပုံတွေဖြစ်ပါတယ်။ ဒါက ရေမကြီးခင် ဧပြီလ ၂၉ ရက်နေ့မှာတွေ့ရတဲ့ဓာတ်ပုံတွေပါ။ သူ့ရဲ့ဘေးမှာ ရေလွတ်တဲ့ ကုန်းမြင့်နေရာတွေရှိပါတယ်။ ဒါပေမဲ့ ဒီတာဝါတိုင်ကတော့ အဲဒီယာခင်း တစ်ခုထဲမှာ စိုက်ထူထားတာကိုတွေ့ရပါတယ်။ ဒီပုံကတော့ ရေကြီးရေလျှံဖြစ်ပေါ်တဲ့အခါ ၂၀-၇-၂၀၁၇ ရက်နေ့က ကျွန်တော့်ဆီကိုပို့လိုက်တဲ့ပုံတွေဖြစ်ပါတယ်။ အဲဒီတော့ ရေကြီးရေလျှံဖြစ်ပေါ် လာတဲ့အခါ ဆက်သွယ်ရေးဟာလုံးဝပြတ်တောက်သွားတယ်လို့ သတင်းပို့ပါတယ်။ ဒါကြောင့် ကျွန်တော့်အနေနဲ့ ဖောင်းပြင်မြို့နယ်၊ ကရားကျေးရွာအုပ်စုအတွင်းမှာရှိတဲ့ ဆက်သွယ်ရေးတာဝါတိုင် (SGG 00477) ကို မည်သို့ အကောင်းဆုံးဖြစ်အောင် ဆောင်ရွက်ပေးမယ်ဆိုတာကို သိလိုတဲ့အတွက် ဒေသခံပြည်သူများကိုယ်စား ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ ကျေးဇူး တင်ပါတယ်။</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ စစ်ကိုင်းတိုင်းဒေသကြီး၊ ဖောင်းပြင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းဝေ၏ ဖောင်းပြင်မြို့နယ်၊ ကရားကျေးရွာအုပ်စုတွင် စိုက်ထူထားတဲ့ MPT ဆက်သွယ်ရေးတာဝါတိုင်အမှတ် (SGG OO477)ကို အကောင်းဆုံးဖြစ်အောင် မည်သို့စီမံဆောင်ရွက်ပေးမည်ကို သိရှိလိုခြင်းနှင့် စပ်လျဉ်းတဲ့မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော်က ပြန်လည်ဖြေကြားမှာ ဖြစ်ပါတယ်။ ရှေးဦးစွာ ဖောင်းပြင်မြို့နယ်အတွင်း ဆက်သွယ်ရေးကောင်းမွန်စေရေးအတွက် အော်ပရေတာများမှ ဖွင့်လှစ် ဆောင်ရွက်ပေးလျက်ရှိတဲ့ GSM စခန်းများနှင့် တည်ဆောက်ပေးရန် လျာထားတဲ့ GSM စခန်းများကို Power Point အသုံးပြု၍ တင်ပြခွင့်ပြုပါခင်ဗျား။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန်မာ့ဆက်သွယ်ရေးလုပ်ငန်းအနေနဲ့ ဖောင်းပြင်မြို့နယ်အတွင်း ဖောင်းပြင်မိုက္ကရိုစခန်း၊ ကျီးပင်ရွာ၊ ရွာသာရွာ၊ လယ်ဦးရွာ၊ ကယားရွာ၊ နန်းဘုန်းရွာ၊ ရွှေထီးကုန်းရွာ၊ စန္ဒားရွာ၊ ညောင်ကုန်းရွာနှင့် အုန်းကျောင်းရွာသစ်တို့မှ စခန်းတစ်ခု GSM စခန်းတစ်ခုစီဖြင့် စုစုပေါင်း GSM စခန်း ၁၀ ခုကို ဖွင့်လှစ်ထားရှိပြီး မိုဘိုင်းဆက်သွယ်ရေး ဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ အဲဒီအပြင် မြန်မာ့ဆက်သွယ်ရေးလုပ်ငန်းက စစ်ကိုင်းတိုင်းဒေသကြီး၊ ဖောင်းပြင်မြို့နယ်မှာ မိုင်းချောင်းရွာ၊ ဖောင်းပြင်မြို့ပေါ်နှင့် ဟာပါရွာတို့မှာ စခန်းတစ်ခုစီ စုစုပေါင်း GSM စခန်းသုံးခုကိုလည်း တိုးချဲ့ တည်ဆောက်နိုင်ရန်အတွက် လျာထား ဆောင်ရွက်လျက်ရှိပါတယ်။ တယ်လီနောမြန်မာလီမိတက်အနေနဲ့ဖြင့် ဖောင်းပြင်မြို့နယ်၊ ပေါက်ကုန်းကျေးရွာမှာ GSM စခန်းတစ်ခု တည်ဆောက်ထားရှိပြီး မိုဘိုင်းဆက်သွယ်ရေးဝန်ဆောင်မှုလုပ်ငန်းများ ဆောင်ရွက် ပေးလျက်ရှိပါတယ်။ အလားတူ အူရီဒူးမြန်မာလီမိတက်အနေဖြင့်လည်း ဖောင်းပြင်မြို့နယ် အမှတ်(၃၅၆/က)၊ ရွှေတောင်ကွင်း၊ အောင်ဆန်း(၁)လမ်း၊ နန်းဘုန်းရွာနှင့် ကုန်းအောက်တောင် ကျေးရွာတို့မှာ GSM စခန်းတစ်ခုစီ စုစုပေါင်း GSM စခန်းသုံးခုကို တည်ဆောက်ထားရှိပြီး မိုဘိုင်း ဆက်သွယ်ရေးဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ မိုဘိုင်းဆက်သွယ်ရေးစခန်းများ တည်ဆောက်ရာမှာ တာဝါတိုင်တည်ဆောက်ခြင်း၊ အဝေးမိုက္ကရိုဝေ့ဗ်၊ ဖိုင်ဘာ သို့မဟုတ် ဂြိုဟ်တုဆက်သွယ်ရေးဆက်ကြောင်းများဖြင့် ချိတ်ဆက်ရခြင်း၊ ရာသီဥတု အခြေအနေ၊ မြေပြင်အနေအထား။ လျှပ်စစ်ဓာတ်အားရရှိနိုင်မှုအခြေအနေစသည်တို့အပေါ်မူတည်ပြီး တည်ဆောက်ရခြင်းဖြစ်ပါတယ်။ ထို့အပြင် ရေကြီးခြင်း၊ မြေပြိုခြင်း၊ မီးလောင်ခြင်း၊ ဖျက်ဆီးခံရခြင်း၊ ခိုးယူခံရခြင်းစတဲ့ ဘေးအန္တရာယ်များကြောင့် ပျက်စီးဆုံးရှုံးမှုများလည်း ရှိပါတယ်။ ဖောင်းပြင်မြို့နယ်၊ ကရားကျေးရွာအုပ်စု၊ ဆိုဒ်အမှတ်(SGG 00477)ကရားစည်ရွာမှာ မြန်မာ့ ဆက်သွယ်ရေးလုပ်ငန်းမှ တည်ဆောက်ထားရှိတဲ့ GSM စခန်းမှာ ၅-၇-၂၀၁၇ ရက်နေ့တွင် ရေကြီး ခြင်းကြောင့် ပါဝါပိတ်သိမ်းခဲ့ရပါတယ်။ အဆိုပါနေရာမှာ GSM စခန်းအား ဆက်သွယ်မှုကွန်ရက် လွှမ်းခြုံနိုင်မှုအပေါ်မူတည်၍သော်လည်းကောင်း၊ အမြင့်မီတာ ၈၀ ရှိတဲ့ Guy Tower အမျိုးအစား ဖြစ်ခြင်းကြောင့် ဆိုင်းကြိုးများသွယ်တန်းရန်လိုအပ်တဲ့ မြေဧရိယာအကျယ်အဝန်းအရသော် လည်းကောင်း၊ နယ်မြေဒေသဆက်သွယ်မှု လျင်မြန်စွာရရှိနိုင်ရေးအတွက်သော်လည်းကောင်း ဦးစား ပေးရွေးချယ်ခဲ့ရခြင်းဖြစ်ကြောင်း တင်ပြအပ်ပါတယ်။ အဆိုပါစခန်းအား ရေနစ်မြုပ်ခြင်းမှ ကင်းလွတ်ပြီး ဆက်သွယ်ရေးကောင်းမွန်စေမယ့် အခြား သင့်တော်တဲ့တစ်နေရာသို့ ရွှေ့ပြောင်းပေးနိုင်ရေးအတွက် မြေနေရာရှာဖွေခြင်း၊ Survey ပြုလုပ်ခြင်း၊ ဆိုဒ်ဒီဇိုင်းရေးဆွဲအတည်ပြုခြင်း၊ ကွင်းဆင်းစစ်ဆေးခြင်း၊ တိုင်းတာမှုများပြု လုပ်ခြင်းတို့ကို မြန်မာ့ ဆက်သွယ်ရေးလုပ်ငန်းမှ သက်ဆိုင်ရာကုမ္ပဏီနှင့် ညှိနှိုင်းစီစဉ်ဆောင်ရွက်လျက်ရှိပါကြောင်း ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်းအစီအစဉ် ပြီးပါပြီ။ မေးခွန်းများဖြေကြားပြီးတဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါတယ်။
</speech>
</section>
<section value = 'Motion'>
<motion><new_section>
<title>
ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က တင်သွင်းသည့် မူလရေအရင်းအမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များ ချမှတ်လမ်းညွှန်ပေးပါရန် ပြည်ထောင်စုအစိုးရသို့ တိုတ်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးစိုင်းငေါင်းဆိုင်ဟိန်း၊ မောက်မယ် မဲဆန္ဒနယ်က ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၃)ရက်မြောက်နေ့ (၁၁-၈-၂၀၁၇ ရက်နေ့)တွင် တင်သွင်းတဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ် များ ချမှတ်လမ်းညွှန်ပေးပါရန် ပြည်ထောင်စုအစိုးရသို့ တိုတ်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရဆောင်ရွက်သွားမှာဖြစ်ပါတယ်။ ယင်းအဆိုနှင့် စပ်လျဉ်းပြီး ဆွေးနွေးမည့်ကိုယ်စားလှယ် ၁၄ ဦးရှိပါတယ်။</speech>
<speech type='speaker'>
ပထမဦးစွာ ပေါင်မဲဆန္ဒနယ်မှ ဒေါ်မိကွန်ချမ်း ဆွေးနွေးဖို့ ဖြစ်ပါတယ်။
</speech>
<speech><mp id='1515'>ဒေါ်မိကွန်ချမ်း(ပေါင်မဲဆန္ဒနယ်)</mp> အားလုံးမင်္ဂလာပါရှင်။ ကျွန်မကတော့ ပေါင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်မိကွန်ချမ်း ဖြစ်ပါတယ်။ မောက်မယ်မဲဆန္ဒနယ် ဦးစိုင်းငေါင်းဆောင်ဟိန်းရဲ့ အဆိုဖြစ်တဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ် များ ချမှတ်လမ်းညွှန်ပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို အကြံပြု ဆွေးနွေး သွားမှာဖြစ်ပါတယ်။ ဥက္ကဌကြီးရှင်။ ဥတုရာသီတောကိုမှီဆိုတဲ့ စကားအတိုင်း ရာသီဥတုပြောင်းလဲမှုများသည် တောတောင်ကိုတည်မှီနေပါတယ်။ သဘာဝတရားက ဖန်ဆင်းပေးထားတဲ့ တောတောင်ရေမြေ သယံ ဇာတများသည် သက်ရှိသတ္တဝါများအားလုံးအတွက် အကျိုးရှိစေရန်ရည်ရွယ်ပါတယ်။ လူသားတစ်ဦး တစ်ယောက်၊ တစ်စုအတွက် အသုံးချခံမဟုတ်ဘဲ လက်ဝါးကြီးအုပ်ရန်မဟုတ်ပါဘူး။ သက်ရှိအားလုံးနှင့် သက်ဆိုင်ပါတယ်။ အဓိကကတော့ ရေပဲဖြစ်ပါတယ်။ ရေအသက်တစ်မနက်ဆိုတဲ့အတိုင်းပဲ ရေကောင်း ရေသန့်များ ရရှိမှသာ အသက်ဆက်နိုင်မှာဖြစ်ပါတယ်။ ဒါကိုဘယ်လိုထိန်းသိမ်းစောင့်ရှောက်ရမလဲ ဆိုတာလည်း အဓိကအချက်ဖြစ်ပါတယ်။ ကမ္ဘာပေါ်ရှိ နိုင်ငံအချို့မှာ ရေသယံဇာတတွေရှိကြသော် လည်း ရေငန်တွေသာများနေပြီး မြန်မာနိုင်ငံကတော့ သဘာဝကပေးတဲ့ဆုလာဒ်အဖြစ် သောက်သုံးရေ၊ စိုက်ပျိုးရေတွေအတွက် ရေချိုတွေကိုစတဲ့ အရင်းအမြစ်သယံဇာတတွေ ပြည့်စုံနေပါတယ်။ ကျွန်မတို့ နိုင်ငံသည် အခြားသောနိုင်ငံများထက် သဘာဝကပေးတဲ့ သယံဇာတတွေ ပေါများပါတယ်။ ဒါကို အကျိုးရှိရှိ အသုံးချတတ်ရန်လည်း လိုအပ်နေပါသေးတယ်။ ဒီလိုမျိုးအကျိုးရှိရှိ အသုံးချတတ်ဖို့ အတွက် ဥပမာ-တောတွေတွေ့လို့ရှိရင် ခုတ်မယ်။ တောင်တွေတွေ့လို့ရှိရင် ဖြိုမယ်။ ရေတွေ့လို့ရှိရင် တားဆီးပိတ်ပင်လိုက်မယ်ဆိုရင် သဘာဝဆိုတာမရှိသလောက် ဖြစ်နေပါပြီ။ ငွေကြေးလောဘနောက် ကို ဦးစားပေးပြီး ခေတ်မီတိုက်တာအဆောက်အဦ အသားပေးတည်ဆောက်မယ်ဆိုရင် သစ်ပင်တွေ ခုတ်လှဲတဲ့အတွက်ကြောင့် မြို့ပြမှာလည်း စိမ်းစိုမှုတွေပျောက်ဆုံးနေပါပြီ။ ဖွံ့ဖြိုးပြီးတဲ့ နိုင်ငံတွေဟာ သစ်တောပြုန်းတီးမှုတွေအတွက်ကြောင့် ကြုံတွေ့ရတဲ့ ရာသီဥတုဆိုးကျိုးကိုလည်း ခံစားနေရပြီဖြစ်တဲ့ အတွက် ငွေကြေးအမြောက်အမြားအကုန်ကျခံပြီး ပြန်လည်ထိန်းသိမ်းစောင့်ရှောက်နေရပါပြီ။ သစ်တော များသည် မြေနှင့်ရေအရင်းအမြစ်ကို မူလအခြေအနေအတိုင်း ထိန်းသိမ်းခြင်းဖြင့် အရေးကြီးတဲ့ အခန်း ကဏ္ဍဆိုတာ ဟုတ်ပါတယ်။ သစ်တောများသည် မိုးရွာသွန်းမှုကြောင့် မြေဆီလွှာတိုက်စားခြင်းမှ ကာကွယ်ပေးတဲ့အပြင် ရေတိုက်စားခြင်းကိုလည်း ကာကွယ်ပေးတဲ့ သဘာဝဖြစ်စဉ်အတိုင်း တည်ရှိပါ တယ်။ သစ်တောများဖြုန်းတီးခြင်းသည် ဒေသတစ်ခုရဲ့ မုတ်သုံရာသီအပါအဝင် မိုးလေဝသပြောင်းလဲ မှုကိုလည်း ဖြစ်ပေါ်စေပါတယ်။ သစ်တောများသည် လူ၏ဖျက်ဆီးမှုကြောင့်မဟုတ်ဘဲ သစ်တောပျက်စီး ပြုန်းတီးမှုကြောင့် အလိုအလျောက်ယိုယွင်းပျက်စီးမှုသည်လည်း ဖြစ်ပေါ်နိုင်ပါတယ်။ တောတောင်များ ရှိနေတဲ့အတွက်ကြောင့်မို့လို့ စမ်းရေတွေ၊ စိမ့်ရေတွေ၊ ချောင်းရေကနေပြီးတော့ မြစ်ကြီးဆိုတာ ဖြစ်ပေါ် လာပါတယ်။ ယခင်ကဆိုရင် ကျေးလက်ဒေသဟာ ရေအတွက်ပူပင်စရာမလိုဘဲ တောင်ရှိရင် စိမ့်စမ်းရေ ကနေထွက်ပေါ်တဲ့ ရေနဲ့သွယ်တန်းပြီး သောက်သုံးရေကို ရရှိနိုင်ပါတယ်။ ဆည်များအတွက်လည်း ရေလှောင်ပြီး လျှပ်စစ်မီးကိုလည်း ထုတ်ပေးနိုင်ပါတယ်။ ရေအရင်းအမြစ်သည် သဘာဝကြောင့် ပျက်စီးမှုနည်းပါးသလို လူတို့မထိန်းသိမ်းတဲ့အတွက်ကြောင့် ပျောက်ပျက်တာက ပိုပြီးတော့မြန်ဆန်လာ ပါတယ်။ သား/ငါးရှာခြင်းမဟုတ်ဘဲ အဓိကကတော့ အဆင်အခြင်မဲ့၊ ဥပဒေမဲ့၊ ရွှေတူးခွင့်တွေ၊ ကျောက်စိမ်းတူးခွင့်တွေ၊ သတ္တု တူးဖော်ခွင့်တွေ၊ တောင်ဖြိုပြီးတော့ ဆည်တွေကိုတည်ဆောက်ခြင်းစတဲ့ လူတို့ရဲ့လောဘကြောင့်သာ ပိုမိုပြီးတော့ ပျက်စီးစေလာပါတယ်။ ရေရဲ့ သယံဇာတဖြုန်းတီးမှုသည် သဘာဝရာသီဥတုပြုန်းတီးနိုင်သလို လူ့ပရောဂကြောင့်လည်း ဖြစ်နိုင်ပါတယ်။ ကျွန်မတို့နိုင်ငံရဲ့ မိခင် ဧရာဝတီဟာ ရှေးနှစ်ပေါင်းများစွာ Google မြေပုံကနေကြည့်ရင် မြွေကြီးတစ်ကောင်သဖွယ်မြင်နေရ ပြီး ယခုအချိန်မှာတော့ တီကောင်တစ်ကောင်လောက်သာ ဝမ်းနည်းဖွယ်မြင်တွေ့နေရပါတယ်။ ဒါကို ဘယ်လိုထိန်းသိမ်းစောင့်ရှောက်မလဲ။ ကျွန်မတို့ ဧရာဝတီမြစ်ကို ထိန်းသိမ်းစောင့်ရှောက်ဖို့အတွက်က အဓိကကတော့ မေခ၊ မလိခဆိုတဲ့ စတင်ပြီးတော့ စီးဆင်းတဲ့မြစ်ကနေ မြစ်ဆုံအထိ ကျွန်မတို့ ဒါတွေကို ထိန်းသိမ်းစောင့်ရှောက်ရမှာဖြစ်ပါတယ်။ အစိုးရအဆက်ဆက်မှာ သစ်တောသစ်ပင်တွေ အထိန်း အကွပ်မဲ့၊ ဥပဒေမဲ့ ခုတ်လှဲခဲ့ကြလို့ ရေသယံဇာတဟာ မထိန်းသိမ်းနိုင်တော့သလို ရေသယံဇာတ တွေဘယ်လိုအကြောင်းကြောင့် ဆုံးရှုံးခဲ့ရတယ်။ ဘယ်လိုပြုပြင်ထိန်းသိမ်းရမယ်။ နောင်အနာဂတ် အတွက် ဘယ်လိုကာကွယ်ရမလဲဆိုတာကို သိဖို့လည်းလိုအပ်ပါတယ်။ ဒါတွေကိုလုပ်ဆောင်ဖို့ အတွက်က ကျွန်မတို့ အချိန်ရော၊ ငွေကြေးရော၊ အင်မတန်လိုအပ်ပါသေးတယ်။ သဘာဝရာသီဥတုကို မတားနိုင်ပေမဲ့ လူ့ပရောဂကိုတော့ ဥပဒေနဲ့အညီ တားဖို့လုပ်ရပါတယ်။ အိမ်နီးချင်းနိုင်ငံတစ်ခု ဆိုရင် သူတို့ရဲ့ အနာဂတ်မျိုးဆက်တွေအတွက် မြေအောက်ရေသယံဇာတတွေကို ထိန်းသိမ်းတဲ့အနေနဲ့ ရေစုတ်အားကောင်းတဲ့သစ်ပင်၊ သစ်သီး။ ဥပမာ-ဖရဲသီးတွေလိုမျိုးကို ကျွန်မတို့နိုင်ငံကနေတောင် မှာယူပြီးတော့ တင်သွင်းနေပါတယ်။ ဒါဟာ ကျွန်မတို့အတွက် အတုယူရမည့်အပြင် ရှေ့အစိုးရတွေ အနာဂတ်မျိုးဆက်တွေအတွက် မစီမံခဲ့ပေမဲ့ ဒီမိုကရေစီအစိုးရလက်ထက်မှာ ဒါတွေကိုစီမံဖို့လိုအပ်ပါ တယ်။ ဥက္ကဌကြီးရှင်။ အဆိုရှင်ရဲ့ စေတနာကို မြင်ရပါသော်လည်း ဒီနေရာမှာ ပြည်သူလူထု၏ ထင်းခုတ်၊ တောင်ယာခုတ်မှုကြောင့် သစ်တောသစ်ပင်ပြုန်းတီးရတာမဟုတ်ပါဘူး။ ဒါဟာ ရာခိုင်နှုန်း အနည်းငယ်သာဖြစ်ပါတယ်။ အဆင်ခြင်မဲ့၊ ဥပဒေမဲ့၊ သစ်တောသစ်ပင်တွေ ရောင်းစားမှုကြောင့် ဖြစ်တယ်ဆိုတာကို အထင်အရှားပါ။ ယနေ့အချိန်အထိ တရားမဝင်သစ်တွေ၊ ဆက်တိုက်ဖမ်းမိ တာတွေတွေ့ရတယ်။ ဒါကို ကြည့်ရင် အဂတိလိုက်စားမှု၊ တရားဥပဒေစိုးမိုးမှုကို ပိုမိုပြီးတော့ ထင်ရှား စေပါတယ်။ အစိုးရသစ်အနေနဲ့ ဒါကိုထိထိရောက်ရောက်ကိုင်တွယ်နိုင်ဖို့ ဦးကျော်အောင်လွင်ရဲ့ အဆိုမှာလည်းပဲ အတည်ပြုပြီးသားဖြစ်ပါတယ်။ ဥက္ကဋ္ဌကြီးရှင်။ ကျွန်မလို့ နိုင်ငံဖွံ့ဖြိုးစနိုင်ငံတွေမှာ ပိုမိုပြီးသတိထားရပါမယ်။ နိုင်ငံတကာ ရင်းနှီးမြှုပ်နှံမှု ဝင်ရောက်လာပါက သဘာဝပတ်ဝန်းကျင် မထိခိုက်အောင် ရေအရင်းအမြစ်များ မပျောက်ပျက်အောင် စီမံကိန်းများကို သေသေချာချာ စိစစ်ခွင့်ပြုသင့်ပါတယ်။ ရေအရင်းအမြစ်နှင့် ပတ်သက်တဲ့ ကြီးမားတဲ့စီမံကိန်းမျိုးဆိုရင် ပွင့်လင်းမြင်သာမှုရှိအောင် လွှတ်တော်မှာတင်ပြသင့်ပါ တယ်။ ရေအရင်းအမြစ်နှင့် မြစ်ချောင်းများထိန်းသိမ်းဖို့ မြန်မာနိုင်ငံက အကောင်အထည်ဖော်ဆောင် ၂၁ ရွက်ရန်ရှိသည့် သဘာဝပတ်ဝန်းကျင်ထိန်းသိမ်းရေးနဲ့ သက်ဆိုင်သော အပြည်ပြည်ဆိုင်ရာ ကွန်ဗင်းရှင်းများ ဒေသဆိုင်ရာ သဘောတူစာချုပ်များ၊ နှစ်နိုင်ငံသဘောတူစာချုပ်များနှင့်အညီ ဆောင်ရွက်ရမည့်ဥပဒေများ ပါရှိပါသည်။ ထို့ကြောင့် မြစ်၊ ချောင်း၊ အင်း၊ အိုင်၊ စမ်းချောင်းများ၊ စိမ့်စမ်းများ မပျောက်မပြတ်ရအောင် နိုင်ငံတော်အစိုးရနှင့်အတူ ပြည်သူများပါဝင်ပူးပေါင်းပြီး ထိန်းသိမ်းစောင့်ရှောက်သင့်ပါကြောင်း အကြံပြု ဆွေးနွေးအပ်ပါသည်။ ကျေးဇူးတင်ပါတယ်ရှင်။</speech>
<speech type='speaker'>
ပြင်ဦးလွင်မဲဆန္ဒနယ်မှ ဒေါက်တာအောင်ခင် ဆွေးနွေးဖို့ဖြစ်ပါတယ်။
</speech>
<speech><mp id='1483'>ဒေါက်တာအောင်ခင်(ပြင်ဦးလွင်မဲဆန္ဒနယ်)</mp> လေးစားအပ်ပါသော ပြည်သူ့လွှတ် တော် ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ ပြင်ဦးလွင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဖြစ်ပါတယ်။ မောက်မယ်မဲဆန္ဒနယ်က ဦးစိုင်းငေါင်းဆိုင်ဟိန်းရဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်း ကာကွယ်စောင့်ရှောက်ရေးလုပ်ငန်းစဉ်များ ချမှတ်လမ်းညွှန်ပေးပါရန်ဆိုတဲ့ တိုက်တွန်းထားတဲ့အဆိုကို ကျွန်တော်ဆွေးနွေးသွားမှာဖြစ်ပါတယ်။ အဆိုရှင်က သဘာဝရေထွက် ရေအရင်းအမြစ်တွေကို လျော့နည်းပျောက်ဆုံးမှုမရှိစေဖို့ရန် အတွက် ရည်ရွယ်ပြီးတော့ တိုက်တွန်းထားခြင်းဖြစ်ပါတယ်။ သဘာဝရေထွက်ပျောက်ဆုံးသွားရင် ပြန်ဖန်တီးလို့မရပါဘူး။ ပြန်ဝယ်ယူလို့လည်း မရပါဘူး။ လုပ်လို့လည်းမရပါဘူး။ အဲဒီတော့ တောတောင်ဒေသတွေမှာ တောတွေရဲ့ အပင်အရင်းအမြစ်မှာ စိမ့်ထွက်နေတာ ဖြစ်ပါတယ်။ ဒီတော၊ ဒီတောင်တွေ မပျက်စီးအောင် ထိန်းသိမ်းဖို့လည်း လိုပါတယ်။ အဲဒီတော့ ရေထွက်သည်သဘာဝ အဲဒီ မှာရေထိန်းတောတွေရှိပါတယ်။ အဲဒီရေထိန်းတောတွေ ကျွန်တော်တို့က ထိန်းသိမ်းဖို့လိုတယ်ဆိုတာကို အဆိုရှင်က မီးမောင်းထိုးပြလိုက်တာပါ။ ကျွန်တော့်မဲဆန္ဒနယ် ပြင်ဦးလွင်မှာတော့ ၇၀ ရာခိုင်နှုန်းက သဘာဝရေထွက်ကပဲ ကျွန်တော်တို့ သုံးစွဲနေကြရပါတယ်။ ကိုလိုနီခေတ်ကတည်းက ပြင်ဦးလွင်မြို့ ကို တည်ပြီးတော့ ရေပေးဝေလာတာ သစ်တစ်ပင်တောင်ဆိုတဲ့ သဘာဝရေထွက်ကပဲ ရေယူပြီးတော့ ကျွန်တော်တို့ သုံးစွဲနေကြတာပါ။ တော်တော်များများ ကျေးလက်ဒေသတွေမှာလည်း သဘာဝရေထွက် ကပဲ ကျွန်တော်တို့ သုံးစွဲနေကြရပါတယ်။ ကျွန်တော်တို့ အခြားနေရာများဖြစ်တဲ့ ဓာတ်တော်ချိုင့် ရေတံခွန်၊ ပိတ်ချင်းမြောင်၊ ပွဲကောက်၊ ရေပျံတောင်ရေတံခွန်စတဲ့ ရေတံခွန်များကလည်း သဘာဝ ရေထွက်က ရေတွေပဲဖြစ်ပါတယ်။ နောက်တစ်ခါ မန္တလေး-ပြင်ဦးလွင်ကားလမ်းတစ်လျှောက်မှာလည်းပဲ ကားရေဆေးတဲ့ ရေပိုက် တွေဟာ သဘာဝရေထွက်ကပဲယူပြီးတော့ ဆောင်ရွက်နေကြတာဖြစ်ပါတယ်။ ကျွန်တော်တို့ သက်ရှိ များအားလုံးဟာ ရေဟာမရှိမဖြစ် လိုအပ်ပါတယ်။ ထာဝရရှင်သန်တည်မြဲဖို့ရန်အတွက် ရေဟာလို osofu 69€992 cqcoepolos Mineral Carbon Hydrater Proteini Fatu sòs.com noć ပေါ့လေ။ ဒါတွေလိုတဲ့နေရာမှာ ဒီရေကတော့ ကျွန်တော်တို့က အဓိကအရေးကြီးပါတယ်။ အဲဒီတော့ လူသားတွေ သက်ရှိသတ္တဝါတွေအတွက် အရေးကြီးသလားဆိုတော့မဟုတ်ပါဘူး။ သစ်ပင်တွေမှာ လည်းအရေးကြီးပါတယ်။ သစ်ပင်တွေဟာ ရေမရှိရင် ခန်းခြောက်လာမှာဖြစ်ပါတယ်။ ဒါကြောင့်မို့လို့ ဒီရေထွက်ကနေပြီးတော့မှ ရေထွက်မယ်။ ရေထွက်တဲ့အတွက် ရေထိန်းတောတွေရှိရမယ်။ ရေထိန်း တောတွေရှိတဲ့အတွက် သစ်တောအုပ်ရှိမယ်။ သစ်တောအုပ်ကမှ ရေထိန်းတောကိုပဲ ပြန်ပြီးတော့ စိမ်းလန်းမယ်။ စိမ်းလန်းပြီးတော့ ရေထွက်ရမယ်။ အဲဒီတော့ ကျွန်တော်တို့က တစ်ခုနဲ့တစ်ခုဟာ ကျွန်းကိုင်းမှီကိုင်းကျွန်းမှီ ရှိနေပါတယ်။ ဒါကြောင့်မို့လို့ မြန်မာနိုင်ငံမှာ သစ်တောတွေပြုန်းတီးရင် ရေထွက်တွေလျော့နည်းပျောက်ဆုံးသွားမှာ ဖြစ်ပါတယ်။ ဒါကြောင့်မို့လို့ သစ်တောတွေကို ထိန်းသိမ်းဖို့ လိုတယ်။ ရေထိန်းတောတွေ ထိန်းသိမ်းဖို့လိုတယ်။ ဒါကိုကျွန်တော်တို့ ဒေသဆိုင်ရာအဖွဲ့အစည်းတွေ ဖွဲ့ပြီးတော့ ကော်မတီတွေနဲ့ စနစ်တကျထိန်းသိမ်းဖို့လိုတယ်ဆိုတာ တင်ပြလိုပါတယ်။ မြန်မာနိုင်ငံမှာလေ့လာရင် သုံးပုံနှစ်ပုံလောက်က ရေကောင်းရေသန့်ပဲ ရပါသေးတယ်။ အချို့ ဒေသမှာဆိုရင် နွေရာသီမှာ ရေရှားပါးမှု ကြုံတွေ့နေရတာအသိပဲ ဖြစ်ပါတယ်။ တောင်ပေါ်ဒေသမှာ ဆိုရင် သဘာဝရေထွက် ရေအရင်းအမြစ်ကိုသာ အားလုံးအားကိုးနေရပါတယ်။ အဲဒီတော့ သဘာဝ ရေထွက် ချောင်း၊ မြောင်း၊ အဲဒီကနေပြီးတော့ မြစ်၊ ပြီးတော့မှ ပင်လယ်၊ သမုဒ္ဒရာ အပါအဝင်ဖြစ်တဲ့ ဂေဟစနစ်တွေကို ကျွန်တော်တို့က ထိန်းသိမ်းဖို့လိုတယ်။ ဇီဝမျိုးစုံကွဲတွေကို ထိန်းသိမ်းဖို့လိုတယ်။ ဒါမှသာလျှင် ကျွန်တော်တို့ ရင်ဆိုင်နေရတဲ့ ရာသီဥတုပြောင်းလဲမှုကို ကျွန်တော်တို့ ဖြေရှင်းနိုင်မှာ ဖြစ်ပါတယ်။ အဲဒီကျမှာသာလျှင် ကျွန်တော်တို့က Climote Junedu လို့ခေါ်တဲ့ ရာသီဥတု၊ တရားမျှတမှုဆိုင်ရာကို ရရှိလာမှာဖြစ်ပါတယ်။ အဲဒီလောက်ဆိုရင် ကျွန်တော်တို့ ဘာဖြစ်လာမလဲ။ ကမ္ဘာကြီးရဲ့ အပူချိန်သည်ကျသွားမယ်။ ကမ္ဘာကြီးအပူချိန်ကျသွားရင် ကျွန်တော်တို့ရဲ့ ကျန်းမာရေးတွေ ကောင်းလာမယ်။ စိုက်ပျိုးရေးတွေလည်း ကောင်းလာမယ်။ လူမှုစီးပွားရေးတွေ တက်လာမယ်။ အဲဒီလိုဆိုရင် ကျွန်တော်တို့က နောက်တစ်ခုကလည်း ဘာလဲဆိုရင် ဒီရေထွက်ရှိတဲ့ဟာကို ကျွန်တော် တို့က မထိန်းသိမ်းဘဲနဲ့ဆိုရင် သစ်တောသစ်အုပ်တွေလည်း ပျက်စီးဆုံးရှုံးသွားမယ်။ ကျွန်တော်တို့ ဖန်လုံအိမ်ဓာတ်ငွေ့တွေကလည်း ပိုပိုများလာမယ်။ ဖန်လုံအိမ်ဓာတ်ငွေ့တွေ လျော့နည်းခြင်ရင် ကျွန်တော်တို့ ဒီရေထွက်သဘာဝသစ်တော၊ ရေထိန်းတောတွေကို ထိန်းဖို့လိုပါတယ်။ ဒါမှသာလျှင် ကျွန်တော်တို့က ခုနတုန်းကပြောတဲ့ ဖန်လုံအိမ်ဓာတ်ငွေ့ စုပ်ယူမှု၊ ဖန်လုံအိမ်ဓာတ်ငွေ့ သိုလှောင်မှုအရ ပိုကောင်းလာမှာဖြစ်ပါတယ်။ အဲဒီလိုဆိုရင် ကျွန်တော်တို့ သဘာဝဘေးဒဏ်ကြောင့်ဖြစ်နေတဲ့ ဆိုးကျိုး တွေကိုလည်း ကျွန်တော်တို့ အကျိုးကျေးဇူးတွေ၊ လူမှုစီးပွားရေးတွေ တတ်လာမှာဖြစ်ပါတယ်။ နောက်ဆက်တွဲ ဆိုးကျိုးတွေဖြစ်တဲ့ သဘာဝဘေးအန္တရာယ် မိုးသည်းထန်ခြင်း၊ မိုးလေဝသ အခြေအနေ တွေဟာ ပြောင်းလဲနေတာ၊ ဆိုးရွားနေတာ ကျွန်တော်တို့ သစ်တော၊ သစ်ပင်၊ သစ်အုပ်တွေကို ကျွန်တော်တို့ ထိန်းသိမ်းဖို့ အားနည်းလို့ပဲ ဖြစ်ပါတယ်။ အဲ့လိုဆိုရင် ကျွန်တော်တို့ သက်ဆိုင်ရာဒေသ တွေမှာ ရေထိန်းတောတွေ ထိန်းရမယ်။ ရေထိန်းတောတွေထိန်းမှ ရေထွက်တွေဟာနေမယ်။ မဟုတ်ရင် ငွေရာသီကျရင် ခန်းခြောက်သွားမယ်။ လျော့နည်းသွားမယ်။ အဲ့ဒါကြောင့်မို့လို့ ရေထိန်းတွေထိန်းဖို့ လိုပါတယ်။ ရေထိန်းတောတွေထိန်းရင် ကျွန်တော်တို့ ခုနတုန်းကတစ်ခုနဲ့တစ်ခုဟာ အကျိုးပြု နေ ပါတယ်။ အကျိုးပြုနေတဲ့အတွက် ကျွန်တော်တို့ ကျန်းမာရေးကလည်း လူတွေရဲ့ လူမှုစီးပွားရေး ကလည်း တိုးတက်လာမှာဖြစ်တဲ့အတွက် ကျွန်တော်တို့ သားရွှေအိုးထမ်းတဲ့ကိန်း ဆိုက်ရောက်လာမှာ ဖြစ်ပါတယ်။ ဒါကြောင့်မို့လို့ အဆိုရှင်ရဲ့ အဆိုကို ကျွန်တော့်အနေနဲ့ ထောက်ခံဆွေးနွေးခြင်းဖြစ်ပါ တယ်။ အားလုံးကျေးဇူးတင်ပါတယ်။</speech>
<speech type='speaker'>
ကျောက်ပန်းတောင်းမဲဆန္ဒနယ်မှ ဦးရွှေကို ဆွေးနွေးဖို့ ဖြစ်ပါတယ်။
</speech>
<speech><mp id='1494'>ဦးရွှေကို(ကျောက်ပန်းတောင်းမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည် တော်များအားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ကျောက်ပန်းတောင်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးရွှေကို ဖြစ်ပါတယ်။ ကျွန်တော် အခု ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က တင်သွင်းတဲ့ မူလရေအရင်းအမြစ် သဘာဝရေထွက် များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ် စောင့်ရှောက်ရေးလုပ်ငန်းစဉ်များချမှတ်လမ်းညွှန်ပေးပါရန် ပြည်ထောင်စုအစိုးရသို့ တိုက်တွန်း ကြောင်းအဆိုကို ကျွန်တော် ဝင်ရောက်ဆွေးနွေးမှာဖြစ်ပါတယ်။ ကျွန်တော်တို့နိုင်ငံမှာ ရေအရင်းအမြစ် ကော်မတီကို ဖွဲ့စည်းပြီး ဒီလုပ်ငန်းကို လုပ်ကိုင်ဆောင်ရွက်နေပြီဆိုတာကို သိပါတယ်။ ဒါပေမဲ့ ကော်မတီအနေနဲ့ ယခုထက်ပိုပြီးကျယ်ကျယ်ပြန့်ပြန့် ထိထိရောက်ရောက် မြန်မြန်ဆန်ဆန်ဆောင်ရွက် ယ် ပြည်သူ့ဆက်မယ်မဲဆန္ဒခံစားပေးအဆင့်ထောင်စုအစိုးရအရင်းအမြစ် နိုင်ရန်အတွက် ကျွန်တော် ဝင်ရောက်ဆွေးနွေးခြင်းဖြစ်ပါတယ်။ ကျွန်တော်တို့မြို့နယ်ရဲ့ အခု လက်ရှိ ကြုံတွေ့နေရတဲ့အခက်အခဲပြဿနာကိုတင်ပြပြီး ကျွန်တော် ဆွေးနွေးမှာ ဖြစ်ပါတယ်။ ကျွန်တော်တို့ ကျောက်ပန်းတောင်းမြို့နယ်မှာ ကမ္ဘာကလည်းသိတဲ့၊ မြန်မာနိုင်ငံမှာလည်း ကျော်ကြားတဲ့ ပုပ္ပါးတောင် ကြီးရှိပါတယ်။ ဒီပုပ္ပါးတောင်ကြီးဟာ ကျွန်တော်တို့ကျောက်ပန်းတောင်းမြို့နယ်ရဲ့ ရေပြဿနာကို ဖြေရှင်းပေးတဲ့တောင်ကြီးဖြစ်ပါတယ်။ အဓိကရေပြဿနာအတွက် အားကိုးရတဲ့တောင်ကြီးပေါ်မှာ လူတွေရဲ့ အဆင်အခြင်မဲ့မဲ့နဲ့ အမြော်အမြင်မဲ့မဲ့ ထင်ရာမြင်ရာလုပ်ခဲ့တဲ့ဒဏ်ကြောင့် အခု ကျွန်တော်တို့ ရေရှားတဲ့ပြဿနာကို ကြုံတွေ့နေရပါတယ်။ ကျွန်တော်တို့ မိရိုးဖလာအစဉ်အဆက် စိုက်ပျိုးခဲ့တဲ့ ငှက်ပျောပင်များကို အဓမ္မခုတ်ပြီးတော့ ရေသောက်ဘီလူးလို့ ကမ္ဘာကသတ်မှတ်ထားတဲ့ ယူကလစ်ပင် များကိုစိုက်ပျိုးခဲ့တယ်။ စက်ရုံများကိုတည်ခဲ့တယ်။ ဓာတ်ငွေ့ပိုက်လိုင်းကြီးဖြတ်သွားခဲ့တယ်။ ဒီအပေါ် မှာ ကွက်စိပ်ရိုက်ပြီး၊ အိမ်ဝိုင်းကွက်တွေချပြီး ခွဲဝေယူခဲ့ကြတယ်။ နောက် အဆင်အခြင်မဲ့ခြံများကို ခွင့်ပြု ပေးသလို ဟိုတယ်များ၊ တည်းခိုခန်းများ၊ လမ်းများဖောက်ပြီးလည်း လုပ်ပစ်ကြတယ်။ အဲဒီလို လုပ်ခဲ့တဲ့အတွက် မီးသေတောင်ဖြစ်တဲ့ ပုပ္ပါးတောင်ပေါ်မှာရှိတဲ့ ကျောက်တွေအများကြီးပြုန်းတီး သွားတယ်။ အခု တရားဝင်ရော၊ တရားမဝင်ရော ကျောက်စက်တွေပေါ်လာတယ်။ ကျောက်စက်တွေ အများကြီးပေါ်လာတဲ့အတွက် ကျောက်တုံးတွေနည်းပါးသွားတယ်။ သစ်ပင်တွေခုတ်လှဲခံလိုက်ရတယ်။ တကယ့်တကယ်ကျတော့ ရေနဲ့ပတ်သက်ရင် ဒီကျောက်တုံးတွေ၊ ဒီသစ်ပင်တွေဟာ ရေရဲ့အဓိက အရင်းအမြစ်တွေဖြစ်ပါတယ်။ ဒီကျောက်တုံးနဲ့သစ်ပင်တွေက နေကလာတဲ့အပူဒဏ်ကိုကာကွယ် ပြီးတော့ မြေကနေထွက်သွားမယ့်ရေငွေ့ကို ကာကွယ်ပေးပါတယ်။ နောက်တစ်ချက်က အရေးကြီးတဲ့အချက်ကတော့ ဒီကျောက်တုံးတွေ၊ ဒီသစ်ပင်တွေဟာ မိုးရွာချတဲ့အခါကျတော့ ကျဆင်းလာတဲ့မိုးရေများရဲ့ စီးဆင်းမှုကိုဟန့်တားပြီး မြေထဲကို ရေအများဆုံး စိမ့်ဝင်သွားစေနိုင်ပါတယ်။ ဒါ ပညာရှင်များရဲ့ အဆိုအရဆိုရင် သစ်တောများဟာ မြေကြီးထဲကို ရေစိမ့်ဝင်တဲ့နှုန်းကို သစ်တောမရှိတဲ့နေရာထက် ငါးဆလောက် ဖန်တီးပေးနိုင်တယ်ဆိုတာကို သူတို့ တွေ့ရှိထားပါတယ်။ အဲဒီတော့ ကျောက်တုံးတွေ၊ သစ်ပင်တွေကိုဖယ်လိုက်လို့ ရေရှားပါးတဲ့ဒဏ်ကို ကျွန်တော်တို့ အခု ခံရပြီ။ ပုပ္ပါးတောင်ကြီးပေါ်မှာ သဘာဝရေထွက်ပေါင်း ၉၀ ကျော်ရှိခဲ့ပါတယ်။ ကျွန်တော်တို့ငယ်ငယ်က ၉၀ ကျော်ရှိခဲ့တဲ့ ရေထွက်တွေက အခု ၂၀ ကျော်ပဲကျန်ပါတော့တယ်။ အဲဒီ ၂၀ ကျော်က ရေထွက်များရဲ့ ရေထွက်နှုန်းလည်း ကျသွားပါပြီ။ ကျွန်တော်တို့ ကြီးမားတဲ့ရေထွက်ကြီး တစ်ခု တစ်နေ့ကို ဂါလန် ၂၀၀၀၀၀ လောက်ပေးနိုင်တဲ့ ရေထွက်ကြီးက အခု ၁၁၀၀၀၀ ကျော်၊ ၁၂၀၀၀၀ ပဲ ပေးနိုင်ပါတော့တယ်။ အဲဒီတော့ ကျွန်တော်တို့မြို့ဟာ အစဉ်အဆက်တစ်လျှောက်လုံးမှာ ပုပ္ပါးတောင်ကြီးကိုအားကိုးပြီး ပုပ္ပါးရေနဲ့ ၁၀၀ ရာခိုင်နှုန်းအားကိုးပြီး နေထိုင်လာခဲ့ရတဲ့ဘဝကနေ အခု ၄၅ ရာခိုင်နှုန်းပဲ အားကိုးလို့ရပါတော့တယ်။ အဲဒီကနေပြီးတော့ ကျန်တဲ့ ၅၅ ရာခိုင်နှုန်းကိုတော့ စက်ရေတွင်းများတူးပြီးတော့ ကျွန်တော်တို့မြို့အတွက် ရေအခက်အခဲကိုဖြေရှင်းနေရပါတယ်။ ဒါတောင်မှ ကျွန်တော်တို့အနေနဲ့ နွေရာသီရောက်ရင် ရေအခက်အခဲကို ခါးစည်းခံနေရဆဲပါပဲ။ ကျွန်တော်တို့မြို့နယ်မှာ စက်ရေတွင်းများကို လွယ်လွယ်ကူကူပဲတူး။ စက်ရေတွင်းများနှင့် လွယ်လွယ်ကူကူပဲ ရေကိုဖြေရှင်းခဲ့ကြပါတယ်။ ထို့အတူပဲ မြန်မာနိုင်ငံမှာလည်း ကျွန်တော် သိရှိရသလောက်ကတော့ အိမ်ထောင်စု ၁၀ သန်းကျော်ရှိတဲ့အနက်မှာ အိမ်ထောင်စုသုံးသန်းကျော်ဟာ စက်ရေတွင်းကို မှီခိုနေရပါတယ်။ အဲဒီစက်ရေတွင်းကိုမှီခိုပြီး ရေပြဿနာဖြေရှင်းခြင်းဟာ တကယ်တော့အဖြေမှန်မဟုတ်ပါဘူး။ ရေရှည် မှာ ဒါ အဖြေမဟုတ်ပါဘူး။ ဒါကို ကျွန်တော်တို့ ဂရုစိုက်ရပါမယ်။ မြေအောက်ရေဆိုတာက သုံးလိုက်ရင် ကုန်သွားတာပါ။ အဲဒီကုန်သွားတဲ့ရေအတွက် ပြန်လည်ဖြည့်တင်းပေးဖို့အတွက် မြေပေါ်ကရေတွေ စိမ့်ဝင်ဖို့ လိုပါတယ်။ ဒါကို သတိထားပြီး စက်ရေတွင်းတွေကို လွယ်လွယ်ကူကူကူးခြင်း၊ ဖြေရှင်းခြင်းက မှန်ကန်မှုမဟုတ်ဘူးဆိုတာကို သိရှိနိုင်ပါတယ်။ အဲဒီတော့ ရေကို ကမ္ဘာကနေပြီးတော့ ရွှေပြာအဖြစ် တောင် တင်စားပြီးတော့ အလေးအနက်ထားပြီး ကာကွယ်နေတဲ့အချိန်မှာ ကျွန်တော်တို့နိုင်ငံအနေနဲ့ လည်း ရေကို ဒီနေ့မေ့ရင် မနက်ဖြန် ကျွန်တော်တို့ သောကရောက်ရပါလိမ့်မယ်။ ဒါကြောင့် ကျွန်တော် တို့ရဲ့ ရေအရင်းအမြစ်များကို ကာကွယ်ထိန်းသိမ်းဖို့အတွက် စနစ်တကျထိန်းသိမ်းနိုင်ဖို့ နှစ်ရှည်စီမံကိန်းများချမှတ်ပြီးတော့ ဝန်ကြီးဌာနများကလည်း အားလုံးအလေးအနက်ထား အသိစိတ်နဲ့ ပူးပေါင်းပါဝင်ပြီး ပြည်သူလူထုများကိုပါ ကျယ်ကျယ်ပြန့်ပြန့်အသိပေးရင်းနဲ့ ရေအရင်းအမြစ်များကို ကာကွယ်ထိန်းသိမ်းကြပါစို့လို့ ဦးစိုင်းငေါင်းဆိုင်ဟိန်းရဲ့ အဆိုကို ကျွန်တော် ဝင်ရောက်ဆွေးနွေးရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
မော်လိုက်မဲဆန္ဒနယ်မှ ဒေါ်ချိုချိုဝင်း ဆွေးနွေးဖို့ ဖြစ်ပါတယ်။
</speech>
<speech><mp id='1412'>ဒေါ်ချိုချိုဝင်း(မော်လိုက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲ မင်္ဂလာပါရှင့်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင့်။ ကျွန်မအနေနဲ့ မောက်မယ်မဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းရဲ့ အဆိုကို အပြု သဘောဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင့်။ အဆိုရှင်ရဲ့ အဆိုမှာပါရှိတဲ့အချက်အလက်များဟာ အင်မတန်မှကောင်းမွန် တဲ့အချက်အလက်များဖြစ်ပါတယ်။ တိုင်းရင်းသားပြည်သူလူထုတစ်ရပ်လုံးရဲ့ အကျိုးစီးပွားနဲ့လည်း ယှဉ်တွဲနေပါတယ်။ ခေတ်အဆက်ဆက်အစိုးရတွေသာ တိုက်တွန်းစရာမလိုအောင် အသိတရားနဲ့ ထိန်းသိမ်းကာကွယ်ခဲ့မယ်ဆိုရင် ရေအရင်းအမြစ်နဲ့ပတ်သက်ပြီး ဒီကနေ့ စိုးရိမ်နေရသလိုမျိုး စိုးရိမ် ပူပန်မှုမရှိဘဲ နောင်လာနောက်သားများအတွက်ပါ စိတ်အေးရမှာဖြစ်ပါတယ်။ နောင်တဆိုတာ နောင်မှရပြီး တရသလိုမျိုးပါပဲ။ အဆိုရှင်ဟာ စိတ်ပူပန်စွာဖြင့် ယခုအဆိုကိုတင်သွင်းလာခြင်းဖြစ် ပါတယ်။ ဥက္ကဌကြီးရှင့်။ ကျွန်မတို့မြန်မာနိုင်ငံဟာ ဘုရားသခင်မျက်နှာသာပေးတဲ့တိုင်းပြည်လို့ တင်စား ရလောက်အောင် သဘာဝသယံဇာတတွေပေါကြွယ်ဝပြီး မြစ်အသွယ်သွယ်၊ ချောင်းအသွယ်သွယ်နဲ့ အင်မတန်တင့်တယ်လှပပါလျက် ကမ္ဘာ့အလယ်မှာ ဖွံ့ဖြိုးမှုနောက်အကျဆုံးနိုင်ငံဖြစ်နေရပါတယ်။ ဒီလိုဖြစ်ရခြင်းရဲ့ အကြောင်းအရင်းတွေကို ပုံနှိုင်းရမယ်ဆိုလို့ရှိရင် ရွှေဥတစ်နေ့တစ်လုံးဥပေးနေတဲ့ ငန်းကို အားမရလို့ သတ်ပြီးတော့မှ ဗိုက်ခွဲရှာသလိုပါပဲ။ တစိမ့်စိမ့်စားလိုက်၊ တိုးပွားအောင်လုပ်လိုက်၊ စားလိုက်နဲ့ တိုင်းပြည်ရဲ့ ရေရှည်အကျိုးစီးပွားကို မမျှော်ကိုးဘဲ ကိုယ်ကျိုးစီးပွားကိုသာကြည့်ခဲ့ကြလို့ ကျွန်မတို့နိုင်ငံရဲ့ ဧရာဝတီ၊ ချင်းတွင်း၊ စစ်တောင်း၊ သံလွင်၊ ကစ္စပနဒီ စတဲ့ ကြည်လင်အေးမြလှတဲ့ မြစ်ကြီးတွေဟာ အခုအချိန်မှာဆိုရင် ထာဝရနောက်ကျိနေပါပြီ။ လေးစားအပ်ပါတဲ့ ဥက္ကဋ္ဌကြီးရှင့်။ အဆိုရှင်ရဲ့ အဆိုပါ အကြံပြုချက်များ၊ တိုက်တွန်းချက်များဟာ ကျွန်မတို့မြန်မာနိုင်ငံအတွင်း မှီတင်းနေထိုင်ကြတဲ့တိုင်းရင်းသားပြည်သူလူထုတစ်ရပ်လုံးရဲ့ နေ့စဉ် ရုန်းကန်လှုပ်ရှားနေကြရတဲ့ လူမှုဘဝတွေကို အခိုက်အတန့်အားဖြင့် သက်ရောက်မှုတစ်စုံတစ်ရာ ဖြစ်နိုင်ပါတယ်။ ကျွန်မတို့ပြည်သူတွေဟာ နှစ်ပေါင်းများစွာကြုံသလို လုပ်ကိုင်စားသောက်ကြရခြင်း ကြောင့်လည်းကောင်း၊ အချို့သော ဝိသမလောဘသားများရဲ့ လည်သလိုဝါးတတ်သော ခေါက်ရိုးကျိုး စိတ်ဓာတ်များကြောင့်လည်းကောင်း ပြုပြင်ပြောင်းလဲရေးတွေလုပ်တဲ့အခါမှာ တိမ်မယောင်နဲ့နက်ပြီး တော့ လွယ်မယောင်နဲ့ခက်လှပါတယ်။ ဥက္ကဌကြီးရှင့်။ သစ်ပင်တစ်ပင်ရဲ့အကိုင်းအခက်ကိုခုတ်ရုံမျှဖြင့် သစ်ပင်မသေနိုင်သလို အဆိုရှင်တင်ပြသလို တိုင်းရင်းသားပြည်သူများရဲ့ တစ်နိုင်တစ်ပိုင်သစ်ခုတ်ခြင်း၊ သား၊ ငါးရှာဖွေခြင်း၊ တောင်ယာချဲ့ထွင်ခြင်း စတဲ့အကြောင်းများကြောင့် သဘာဝပတ်ဝန်းကျင်ဟာ အန္တရာယ်ဖြစ်လောက်အောင် မပျက်စီးနိုင်ပါဘူး။ ဒီကနေ့ ကျွန်မတို့မြန်မာနိုင်ငံမှာ ရေကြီးခြင်း၊ မြေပြိုခြင်း၊ မုန်တိုင်းထန်ခြင်း၊ ချောင်း၊ မြောင်း၊ အင်းအိုင်များပျက်စီးခြင်း၊ မြေဆီလွှာများပျက်စီး ဆုံးရှုံးခြင်း စတဲ့ ကြီးမားတဲ့ဘေးအန္တရာယ်များကို ဖြစ်ပေါ်စေတဲ့အကြောင်းအရင်းများကိုတော့ အများသူငှာသိပြီးဖြစ်တဲ့အတွက်ကြောင့်မို့လို့ မဖော်ပြတော့ပါဘူးရှင့်။ ဥက္ကဋ္ဌကြီးရှင့်။ Power Point အသုံးပြုခွင့်ပြုပါရှင့်။ ဒီပုံကတော့ ကျွန်မတို့ မော်လိုက်မြို့နယ် အတွင်းမှာရှိတဲ့ သီဟသံဟိန်းကျောက်မီးသွေးထုတ်လုပ်ရေးကုမ္ပဏီရဲ့ ကျောက်မီးသွေးလုပ်ကွက်ဖြစ် ပါတယ်။ ဒီဟာ တောင်နံရံတွေကို လွှာပြီးတော့မှ ဒါ ကျောက်မီးသွေးကျောက်ရှာဖွေတာဖြစ်ပါတယ်။ ဒီပုံကတော့ ကျောက်မီးသွေးရှာပြီးတော့ မြေလွှာတွေကို ပုံထားတဲ့ အောက်ကပုံဟာဆိုလို့ရှိရင် ဒါ လူနှစ်ယောက်တက်နေတာ ကားနဲ့တက်ရတဲ့မြေစာပုံဖြစ်ပါတယ်။ ဒါကတော့ ချောင်းထဲကို မြေစာတွေ ကို သွန်ချထားတဲ့ပုံဖြစ်ပါတယ်။ ဒါကတော့ ကျောက်မီးသွေးပုံထားတဲ့ တောတွင်းတစ်နေရာက ကျောက်မီးသွေးပုံထားတဲ့လုပ်ကွက်ဖြစ်ပါတယ်။ ဒီကျောက်မီးသွေးတွေကို မြစ်ပြင်ကိုသယ်တဲ့အခါမှာ ကားနဲ့သယ်တဲ့အခါကျတော့ သူတို့က ကားလမ်းကို ဘယ်လိုဖောက်လဲဆိုတော့ ဒီချောင်းထဲမှာ မြေစာ တွေကိုဖို့ပြီးတော့ ကားလမ်းအဖြစ်အသုံးပြုပါတယ်။ ဒါကတော့ ဒီလိုပြုလုပ်တဲ့အတွက်ကြောင့်မို့လို့ ကြည်ကြည်လင်လင်နဲ့ ဆယ့်နှစ်ရာသီစီးဆင်းနေတဲ့ချောင်းတွေ၊ မြောင်းတွေဟာ ကောနေတဲ့ပုံဖြစ်ပါ တယ်။ ဒါကတော့ တောင်ပေါ်ကချောင်း၊ မြောင်းတွေကောတဲ့အတွက်ကြောင့်မို့လို့ မြစ်ထဲကိုစီးဆင်းတဲ့ ချောင်းဖြစ်ပါတယ်။ ဟိုတုန်းကဆိုလို့ရှိရင် ရေနည်းတာနဲ့ များတာပဲကွာပါတယ်။ ဆယ့်နှစ်ရာသီစီးဆင်း တဲ့ချောင်းဖြစ်ပါတယ်။ အခုအခါမှာတော့ နွေရာသီမှာ သောက်သုံးရေအတွက်ကို သဲတွင်းလုပ်ပြီး တော့မှ သုံးစွဲနေရတာ ဖြစ်ပါတယ်။ ဒီပုံကတော့ ကျွန်မတို့မြို့ရဲ့အနောက်ဘက်မှာရှိတဲ့ ဟိုတုန်းကဆိုရင် ဆယ့်နှစ်ရာသီစီးဆင်းတဲ့ ရေတံခွန်လိုပုံစံလေးဖြစ်ပါတယ်။ မြို့သူမြို့ သားတွေ၊ ကျောင်းသူကျောင်းသား တွေ ပျော်ပွဲစားထွက်တဲ့နေရာဖြစ်ပါတယ်။ အင်မတန်သာယာလှပပါတယ်။ အခုမှာတော့ မြင်တဲ့အတိုင်း ပဲ ဒေသခံတွေဟာ ချိုးရေအတွက်ကို ခြစ်ဖြုတ်ပြီးတော့မှ ရှာဖွေသုံးစွဲနေရတာ ဖြစ်ပါတယ်။ ဒါကတော့ ကျောင်းမီးသွေးတွေကို ချင်းတွင်းမြစ်ဘေးမှာပုံပြီးတော့ အဝါရောင်များနဲ့ပြထားတာ ချင်းတွင်းမြစ်ထဲ ကိုပြိုဆင်းနေတဲ့ကျောက်မီးသွေးတွေ ဖြစ်ပါတယ်။ ဒီဘက်က အနီရောင်နဲ့ ပြထားတဲ့ကွင်းပြင်ကတော့ ဒါဟိုတုန်းက ပြီးခဲ့တဲ့ ငါးနှစ်ကဆိုရင်တော့ တောင်ပုံယာပုံပါ။ အခုနှစ်အတွင်းမှာ ဒါ လက်ကျန်ဖြစ်ပါ တယ်။ ဒီအထဲမှာဆိုလို့ရှိရင်လည်း ကျောက်မီးသွေးတွေကို ဒီလိုပဲပုံထားပါတယ်။ ဒါ သစ်ကွင်း ကျောက်မီးသွေးတွင်း ဖြစ်ပါတယ်ရှင့်။ ဥက္ကဋ္ဌကြီးရှင့်။ နိဂုံးချုပ်အနေနဲ့ တင်ပြရမယ်ဆိုရင် အဆိုရှင်က လက်ရှိအနေအထား လက်ကျန် သဘာဝရေထွက်လေးများကို ပျက်စီးမသွားရအောင် တစ်ဦးကောင်း၊ တစ်ယောက်ကောင်းဖြင့်ဖြင့်မရ။ အားလုံးဝိုင်းဝန်းပူးပေါင်း၍ တစ်မျိုးသားလုံး အသိစိတ်ဓာတ်ဖြင့် ဆောင်ရွက်ကြရန်လည်း နိုင်ငံတော် အစိုးရမှ လမ်းညွှန်မှုပေးပါရန်လို့ ပါရှိပါတယ်။ အရမ်းကို ကောင်းမွန်တဲ့အချက်အလက်ဖြစ်ပါတယ်။ ကျွန်မအနေနဲ့ ကြိုဆိုပါတယ်။ ကျွန်မအနေနဲ့ကတော့ လက်ကျန်သဘာဝရေထွက်လေးများကို ဆက်လက်ထိန်းသိမ်းဖို့ ပြည်သူလူထုတစ်ရပ်လုံးကိုရော၊ အစိုးရယန္တရားကြီးတစ်ရပ်လုံးကိုရော ကျွန်မတို့ချစ်တဲ့ ဗိုလ်ချုပ်စကားနဲ့ပြောမယ်ဆိုလို့ရှိရင်တော့ အကျင့်ဆိုးတွေပြင်ပြီးတော့မှ အားလုံး ဝိုင်းဝန်းပါဝင်ကြပါလို့ တိုက်တွန်းရင်း နိဂုံးချုပ်ပါတယ်ရှင့်။ ကျေးဇူးအများကြီးတင်ပါတယ်။</speech>
<speech type='speaker'>
ကျောင်းကုန်းမဲဆန္ဒနယ်မှ ဦးသိန်းထွန်း ဆွေးနွေးဖို့ ဖြစ်ပါတယ်။
</speech>
<speech><mp id='474'>ဦးသိန်းထွန်း(ကျောင်းကုန်းမဲဆန္ဒနယ်)</mp> အားလုံး မင်္ဂလာပါခင်ဗျား။ ကျွန်တော်ကတော့ ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော့်အနေနဲ့ အဆိုရှင် မောက်မယ်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းရဲ့ အဆိုကို ထောက်ခံဆွေးနွေးသွားမှာ ဖြစ်ပါ တယ်။ ကမ္ဘာပေါ်မှာ ရေအရင်းအမြစ်က တကယ်လိုအပ်သလို သက်ရှိသတ္တဝါများ၊ အပင်များအတွက် မရှိမဖြစ်လိုအပ်တဲ့ အရင်းအမြစ်တစ်ခုဖြစ်ပါတယ်။ ယောဟဏီမြစ်ကြီးရဲ့ ရေခမ်းခြောက်မှုကို အကြောင်းပြုပြီး လယ်သမားများရဲ့ ရေခွဲဝေမှုပြဿနာများကို မြတ်စွာဘုရားရှင်ကိုယ်တော်တိုင် ဖြေရှင်းခဲ့ရပြီးတော့ မဟာသမယသုတ်ကို နယုန်လပြည့်နေ့မှာ ဟောကြားခဲ့တဲ့တရားတော်ဟာ ရေပြဿနာဖြစ်ခဲ့တဲ့ သာဓကတစ်ခုပဲဖြစ်ပါတယ်။ ကမ္ဘာပေါ်မှာရေဟာ မပေါပါဘူး။ သဘာဝ အလျောက်၊ အလိုအလျောက်ပေးတယ်ဆိုပြီးတော့ ဘုံပေါလအောသုံးလို့လည်းမဖြစ်ပါဘူး။ စနစ် တကျသုံးတတ်ဖို့လိုအပ်ပါတယ်။ အလေးထားဖို့လိုအပ်ပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ကမ္ဘာပေါ်မှာရှိတဲ့ရေထုရဲ့ ၉၆.၅ ရာခိုင်နှုန်းဟာ ပင်လယ်ရေဖြစ်ပြီးတော့ ၀.၉ ရာခိုင်နှုန်းဟာ အခြား ရေငန်နဲ့တွေ့ရှိရပြီးတော့ ၁.၅ ရာခိုင်နှုန်းသာ ရေချို ဖြစ်ကြောင်းကို လေ့လာတွေ့ရှိရပါတယ်။ အဲဒီ ရေချို ထဲမှာမှ ၆၈.၇ ရာခိုင်နှုန်းဟာ ရေခဲအဖြစ်တည်ရှိပြီးတော့ ၃၀.၁ ရာခိုင်နှုန်းဟာ မြေအောက်ရေ အဖြစ်တွေ့ရှိရပြီးတော့ မြေပေါ်ရေနဲ့အခြားရေချိုဟာ ၁.၂ ရာခိုင်နှုန်းခန့်သာရှိကြောင်း လေ့လာတွေ့ ရှိရပါတယ်။ အဲဒီမြေပေါ်ရေနဲ့ အခြားရေချို အချိုးအစားထဲမှာလည်း ရေခိုးရေငွေ့ဟာ ၃ ရာခိုင်နှုန်း၊ ဇီဝရေဟာ ၀.၂၆ ရာခိုင်နှုန်း၊ မြစ်ရေဟာ ၀.၄၉ ရာခိုင်နှုန်း၊ ရွှံ့နွံထဲမှရေဟာ ၂.၆ ရာခိုင်နှုန်း၊ မြေဆီလွှာ ထဲမှရေငွေ့က ၃.၈ ရာခိုင်နှုန်း၊ ကန်ရေက ၂၀.၉ ရာခိုင်နှုန်းနှင့် မြေအောက်မှခဲနေသောရေက ၆၉ ရာခိုင်နှုန်းရှိကြောင်း တွေ့ရှိရပါတယ်။ ဒီလေ့လာချက်ကိုကြည့်မယ်ဆိုရင် ရေကောင်းရေသန့်ရရှိဖို့၊ ရေချို ရရှိဖို့ဆိုတာ အင်မတန်မှခဲယဉ်းပါတယ်။ ဒါကြောင့်မို့လို့ ကမ္ဘာပေါ်မှာရေဟာ မပါပါဘူး။ ဘယ်အကြောင်းပြချက်နဲ့မှ ရေကိုမဖြုန်းပါနဲ့လို့ ကျွန်တော်တို့ဆိုကြပါတယ်။ ခေတ်စနစ်ပြောင်းလဲလာ တာနဲ့အမျှ မြေအောက်ရေများကို အဝီစိတွင်းလို့ခေါ်တဲ့ ပိုက်တွင်းဖြင့် အမြောက်အများတူးကာ သောက်ရေ၊ သုံးရေ၊ စိုက်ပျိုးရေအဖြစ် ထုတ်ယူသုံးစွဲလာကြတာလည်း နေရာအနှံ့မှာရှိနေကြပါတယ်။ မြစ်ဝကျွန်းပေါ် ကုန်းတွင်းပိုင်းဒေသတွေမှာ မြေအောက်ရေကိုထုတ်ယူသုံးစွဲနေကြသော်လည်း အဲဒီ ရေနဲ့ပတ်သက်ပြီးတော့ ဘာသုတေသနစမ်းသပ်ချက်မှမရှိဘဲ ရေအရောင်အဆင်းကိုသာ သာမန်မျက်စိ ဖြင့်ကြည့်ပြီး သုံးဆောင်နေကြတာဖြစ်ပါတယ်။ မြစ်ဝကျွန်းပေါ်ဒေသဟာ မြေနုတဲ့အပြင် တွင်းတိမ်တွေ တူးတဲ့အတွက် Arsenic လို့ခေါ်တဲ့ စိန်ဓာတ်တွေဟာ ရှိသင့်တာထက် ပိုမိုပါဝင်နေတာမို့ ကျန်းမာရေး အတွက် အင်မတန်မှ အန္တရာယ်ဖြစ်စေပါတယ်။ ရေအရင်းအမြစ်တော့ ပေါကြွယ်ဝပါရဲ့။ ကျန်းမာရေး နဲ့ညီညွတ်ဖို့ဆိုတာ ပိုမိုအရေးကြီးပါတယ်။ မြေအောက်ရေများထုတ်ယူသုံးစွဲမှုပိုမိုများပြားလာပြီး ရေရှည်မှာ မြေမျက်နှာပြင်နိမ့်ကျမှုတွေဖြစ်လာနိုင်တဲ့အတွက်ကြောင့် ထိုင်းနိုင်ငံကဲ့သို့ မြေအောက်ရေ ပြန်လည်ဖြည့်တင်းရတဲ့အဖြစ်မျိုးတွေလည်း ကြုံတွေ့လာနိုင်ပါတယ်။ မြစ်ဝကျွန်းပေါ်ဒေသတွေမှာ မိုးအခါ နှစ်စဉ်လိုလို ရေကြီးရေလျှံမှုတွေဖြစ်ပါတယ်။ အဆိုရှင်ကတော့ ၎င်းတို့ဆီမှာရေရှားပါးတဲ့ အတွက် မိုးရွာအောင်၊ မိုးကောင်းအောင် ရိုးရာဓလေ့အရ ဆုတောင်းပွဲတွေလုပ်ကြရတယ်လို့ဆိုပါ တယ်။ ကျွန်တော်တို့ဆီမှာကတော့ ရေမကြီးအောင်၊ မုန်တိုင်းမလာအောင် ရှင်ဥပဂုတ္တမထေရ်မြတ်ကို ဖောင်ဖြင့်ပူဇော်ပသကြပြီး ဆုတောင်းကြတာလည်း နှစ်စဉ်လိုလိုပါပဲ။ မြစ်ရေလျှံတက်လာတဲ့ ရေတွေဟာ စိုက်ပျိုးပြီးသီးနှံတွေကို နစ်မြုပ်ပျက်စီးဆုံးရှုံးခဲ့တာလည်း မနည်းတော့ပါဘူး။ မိုးကုန်ပြီး နောက်ပိုင်းကာလများမှာတော့ မိုးတွင်းဘက်ကရှိနေတဲ့ရေများ ခန်းခြောက်ပျောက်ကွယ်သွားပြီး နွေစပါး၊ မုရင်းစပါး၊ ခုလတ်စပါး၊ ရေကျနောက်စိုက်စပါးများအတွက် အောင်ရေရဖို့ဆိုတာ အခက်အခဲ တွေနဲ့ ကြုံတွေ့လာရပြန်တယ်။ အဲဒီအချိန်မှာ မြေအောက်ရေကို ပိုက်တွင်းကတစ်ဆင့် ထုတ်ရုံကလွဲ၍ အခြားနည်းလမ်းလည်းမရှိတော့ပါဘူး။ နွေစပါးတစ်ဧကစိုက်ပျိုးဖို့ မြစ်ထဲ၊ ချောင်းထဲ၊ မြောင်းထဲ ကရေကို အသုံးပြုမယ်ဆိုရင် စက်သုံးဆီ ၁၀ ဂါလန်ခန့်ကုန်ကျနိုင်ပြီး ပိုက်တွင်းဖြင့်မြေအောက်ရေကို ထုတ်ယူအသုံးပြုမယ်ဆိုရင် စက်သုံးဆီ ၂၅ ဂါလန်ခန့် ကုန်ကျနိုင်တာမို့ တောင်သူများအတွက်လည်း စရိတ်ပိုမိုကုန်ကျစေပါတယ်။ မိုးအခါ မြစ်ကြမ်းပြင်မှာမြင့်တက်ခြင်း၊ ချောင်းကော၊ မြောင်းကောများ ရှိနေခြင်း၊ မလိုအပ်ဘဲရေတံခါးများပိတ်ထားခြင်း၊ တံတားများပိတ်ဆို့ထားခြင်း၊ တာတမံများပိတ်ဆို့ ထားခြင်း၊ အင်းချောင်းများမှ ယင်းများဖြင့်ပိတ်ဆို့ထားခြင်းတို့ကြောင့် ရေစီးဆင်းမှုနှောင့်နှေးစေကာ ရေကြီးရေလျှံမှုတွေကို ဖြစ်ပေါ်စေခဲ့ပါတယ်။ အဲဒီရေကြီးရေလျှံမှုတွေကို မြို့နယ်အလိုက်၊ ဒေသအလိုက် မြေလွတ်မြေလပ်တွေမှာ ကန်ကြီးများသဖွယ်သိုလှောင်ထားနိုင်မယ်ဆိုရင် မိုးကုန်ရာသီမှာ သောက်ရေ သုံးရေအဖြစ်လည်းကောင်း၊ စိုက်ပျိုးရေအဖြစ်လည်းကောင်း ပြန်လည်အသုံးချနိုင်ပါက ရေအရင်းအမြစ် ဆုံးရှုံးမှုမှ ကင်းဝေးနိုင်မှာဖြစ်ပါတယ်။ နောက်တစ်ခုက မိုးကုန်ရာသီမှာ မိုးတွင်းဘက်ကရရှိတဲ့ ရေတွေ ကို မြစ်ချောင်းများအတွင်းသို့ စီးဆင်းမသွားအောင်သင့်တော်တဲ့ နေရာတွေမှာ ရေတံခါးတွေအခိုင် အမာနဲ့ ပိတ်ဆို့ထားဖို့လည်းလိုအပ်ပါတယ်။ ဒီအစီအမံတွေကလည်း ငွေကုန်ကြေးကျများနိုင်တဲ့ အတွက် နိုင်ငံတော်အဆင့်အစီအမံနဲ့သာ ဆောင်ရွက်နိုင်မှာဖြစ်ပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ရေနုတ်မြောင်းများ၊ ရေသွင်းရေထုတ်မြောင်းများဟာ စပါးနှင့်ငါး နှစ်စဉ်လိုလို ပြဿနာများဖြစ်ပေါ်စေခဲ့ပါတယ်။ အင်းသမားများကလည်း ရေအောက်က ငါးဟာ သူတို့ပိုင်သလို လယ်စိုက်တောင်သူများကလည်း စိုက်ပျိုးရေဟာ သူတို့အတွက် ရတနာတစ်ခု ပါပဲ။ နှစ်ဦးနှစ်ဖက်မျှတဖို့လည်း ခိုင်မာတဲ့ဥပဒေတွေရှိဖို့၊ တည်ဆဲဥပဒေများကိုလိုက်နာနိုင်ဖို့လိုအပ်ပြီး အကာအကွယ်ပေးနိုင်ဖို့လည်း လိုအပ်ပါတယ်။ ရေစီးရေလာကောင်းဖို့နဲ့ သန့်ရှင်းသောသောက်ရေ များရရှိဖို့အတွက် မြစ်များ၊ ချောင်းများရှိရေများ သန့်ရှင်းကောင်းမွန်ဖို့လိုအပ်ပါတယ်။ မြစ်ချောင်း များမှာရှိတဲ့ရေများဟာ မိုးရေကတစ်ဆင့်ဖြစ်ပေါ်လာတဲ့အတွက် Arsenic zero ဖြစ်ပါတယ်။ သောက်သုံးရန်အထူးကောင်းမွန်ပါတယ်။ ဒါပေမဲ့လို့ မြစ်ချောင်းများအတွင်း အမှိုက်များစွန့်ပစ်ခြင်း၊ အိမ်သာများတည်ဆောက်ခြင်း၊ ပိုးသတ်ဆေးစတဲ့ ဓာတုဆေးများနဲ့ဆက်စပ်တဲ့ဗူးများ၊ အထုပ်များ စွန့်ပစ်ခြင်း၊ ဆေးဖျန်းပုံးများဆေးကြောခြင်းတို့ကို မပြုလုပ်ရန်အသိပေးခြင်း၊ ကြပ်မတ်ဆောင်ရွက် ခြင်းတို့လည်း ဆောင်ရွက်ပေးရမှာဖြစ်ပါတယ်။ နိဂုံးချုပ်အားဖြင့်တင်ပြရလျှင် ကျွန်တော်တို့နိုင်ငံဟာ သဘာဝကပေးထားတဲ့ သန့်ရှင်းကောင်းမွန်တဲ့ရေချိုများဟာ အလုံအလောက်ရှိပါတယ်။ သောက်သုံး ရေအတွက်သာမက စိုက်ပျိုးရေကိုလည်း အလုံအလောက်ရရှိနေပါတယ်။ ကောင်းမွန်တဲ့ ရေအရင်း အမြစ်များလည်း ရှိနေပါတယ်။ ရေစီးရေလာကောင်းမွန်ရေးအတွက် မြစ်ချောင်းကြမ်းပြင်များ နုန်းဆယ်ခြင်း၊ ချောင်းကောမြောင်းကောများပြန်လည်တူးဖော်ခြင်း၊ ပိုလျှံရေများကို ကန်ကြီးများဖြင့် ထိန်းသိမ်းသိုလှောင်ထားခြင်း၊ ဆည်များကောင်းမွန်အောင်ထိန်းသိမ်းစောင့်ရှောက်ခြင်း၊ မိုးကုန်ရာသီ တွင်ရေတံခါးများဖြင့်ထိန်းသိမ်းထားခြင်း၊ အမှိုက်သရိုက်များစနစ်တကျစွန့်ပစ်ခြင်း၊ သဘာဝပတ်ဝန်း ကျင်ကောင်းမွန်ရေးအတွက် ဘက်ပေါင်းစုံမှပြုပြင်ဆောင်ရွက်ခြင်းများကို ဆောင်ရွက်စေခြင်းတို့ဖြင့် ရေအရင်းအမြစ်များ ရေရှည်တည်တံ့ခိုင်မြဲနိုင်မှာဖြစ်တဲ့အတွက်ကြောင့် မောက်မယ်မဲဆန္ဒနယ်မှ ဦးစိုင်းဗောင်းဆိုင်ဟိန်းရဲ့ အဆိုကို အလေးအနက်ထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဖာပွန်မဲဆန္ဒနယ်မှ ဦးစောထွန်းမြအောင် ဆွေးနွေးဖို့ဖြစ်ပါတယ်။
</speech>
<speech><mp id='29'>ဦးစောထွန်းမြအောင်(ဖာပွန်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော် များကို မင်္ဂလာပါလို့ ဦးစွာဂါရဝပြုနှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ ကျွန်တော့်အနေနဲ့ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းရဲ့အဆိုကို ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင်အနေနဲ့ ရေထွက်စမ်း များ ထိန်းသိမ်းရေးနှင့် ရေထွက်စမ်းများမပျက်စီးရေးအတွက် သစ်ပင်စိုက်ပျိုးရေးအဆိုကို ယခု ဆွေးနွေးသွားပါတယ်။ အဓိကအားဖြင့် ကျွန်တော့်အနေနဲ့ ကျွန်တော့်ဒေသမှာဖြစ်ပေါ်နေတဲ့၊ ထိန်းသိမ်း ခဲ့တဲ့ ရေထွက်စမ်းတို့၊ ရေတံခွန်တို့ကို ပမာနှိုင်းပြီးတော့ ကျွန်တော်ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ကရင်ပြည်နယ်အနေနဲ့ ရေထွက်စမ်းတွေဟာ အများကြီးရှိပါတယ်။ အဲဒီ ထဲမှာမှ ကျွန်တော့်အနေနဲ့ ထောက်ပြီးတော့ပြောရမယ်ဆိုလို့ရှိရင် လှိုင်းဘွဲ့မြို့နယ်မှ ကျုံထော်ရေတံခွန် ဖြစ်ပါတယ်။ ဒီကျုံထော်ရေတံခွန်ဟာ ဒေါနတောင်တန်းတစ်ခုလုံးပေါ်က ဆင်းလာတဲ့ စိမ့်စမ်းရေကို မှီတွယ်ပြီးမှ ရေတံခွန် ဖြစ်လာပါတယ်။ နွေရာသီသင်္ကြန်ကာလမှာဆိုလို့ရှိရင် အလွန်စည်ကားတဲ့ နေရာကြီးတစ်ခုဖြစ်ပါတယ်။ နောက်တစ်ခုကတော့ ဇွဲကပင်တောင် ရေထွက်စခန်းဖြစ်ပါတယ်။ ဒီဇွဲကပင်တောင်ရေထွက်စခန်းဟာ နွေရော၊ မိုးရော စမ်းရေတွေထွက်လာတဲ့အတွက်ကြောင့် နောက်ပိတ်ဆုံး ရေတံခွန်ရဲ့၊ တောင်ကြီးရဲ့ အခြေနားမှာ ရေကန်ကြီးတည်ဆောက်ပြီးတော့ အပန်းဖြေ စခန်းအဖြစ် ဆောင်ရွက်နေတာ တွေ့ရပါတယ်။ နောက်တစ်ခု တတိယရေထွက်စခန်းကတော့ ရေပူစမ်းပါ။ ဒီကျွန်တော်တို့ ကရင်ပြည်နယ်နဲ့မွန်ပြည်နယ်အစပ်ကြား ကရင်ပြည်နယ်ဝင်လာပြီးလို့ ရှိရင် ဘုရင့်ညီနောင်ဂူကြီးရှိပါတယ်။ အဲဒီဂူကြီးမှာ ရေထွက်စမ်းက ရေပူစမ်းပါ။ ဒါက နောက်ပိတ်ဆုံး ဆရာတော်ကြီးနဲ့ ပြည်နယ်အစိုးရအဖွဲ့တို့ညှိနှိုင်းပြီးတော့ ရေပူစမ်းကို စနစ်တကျဆောင်ရွက်ခြင်း အားဖြင့် ခရီးသွားလာလူတွေဟာရေချိုးခြင်း၊ နိုင်ငံခြားသားတွေလာရောက်ခြင်း တွေ့ရှိရပါတယ်။ ဒါကြောင့်မို့လို့ ကျွန်တော့်အနေနဲ့ ဒီရေထွက်စမ်းဟာ နိုင်ငံခြားခရီးသွားတွေအတွက် အများကြီး အကျုံးဝင်ပါတယ်။ ဒါက ဘားအံမြို့နယ်နှင့် လှိုင်းဘွဲ့မြို့နယ်ကရေထွက်စမ်းလေးပါ။ နောက်တစ်ခုက ကျွန်တော်တို့ ဖာပွန်ဒေသမှာကတော့ ဘာရှိလဲဆိုတော့ ထီးသဲလေးရေတံခွန်၊ အဲဒါက ကရိုင်တီး အနောက်ဘက်မှာရှိပါတယ်။ မိုးတွင်းအခါ ဆိုလို့ရှိရင် ဂရိုင်တီးကနေပြီးတော့ ရေကျလာတဲ့အသံဟာ ကမမောင်းတီးအသံကို ကြားနေရပါတယ်။ ဒါဟာ ရေတံခွန်ကြီးက ဘယ်လောက်ကြီးသလဲဆိုတာကို ခန့်မှန်းနိုင်ပါလိမ့်မယ်။ နောက်ရေထွက်တစ်ခုကတော့ ကျွန်တော်တို့ ဂရိုင်တီးရဲ့အရှေ့ မယ်ညို ထ တောင်ပေါ် ဟိုးအရင်တုန်းက ဂျပန်ခေတ်တုန်းက ဂျပန်တွေထွက်အပြေးမှာ သူတို့အုပ်စုက ရွှေတွေ၊ ငွေတွေဖွက်ထားတဲ့တောင်ကြီး၊ ရေတံခွန်းကြီးပေါ့လေ။ အဲဒီမှာ ရှာတဲ့သူလည်းရှာကြပါတယ်။ ဒါပေမဲ့ အဲဒီရေတံခွန်ကြီးဟာ ရေတံခွန်ခုနစ်ဆင့် ရှိပါတယ်။ ဒါ ကျွန်တော်လည်း တောင်ပေါ်ထိပ်တော့ မရောက်ဘူး။ အောက်ခြေအထိပဲ ရောက်ဖူးပါတယ်။ တော်တော်လေးသာယာပါတယ်။ အဲဒါက ဘာဖြစ်လဲဆိုတော့ ဟိုးဘက်ကမြိုင်ကြီး၊ ကျွန်တော်တို့တွေ ကမမောင်းဘက်ကလာလို့ရှိရင် ကျွန်တော် တို့ ချောင်းလေးတစ်ချောင်းသာကျော်ပြီး လို့ရှိရင် အဲဒီရေထွက်စမ်းကိုရောက်ပါတယ်။ ရေတံခွန်ကြီး ကိုရောက်ပါတယ်။ ဒါကြောင့်မို့လို့ ကျွန်တော့်အနေနဲ့ တင်ပြချင်တာကတော့ အဲဒီလို ကရင်ပြည်နယ်မှာ သာယာလှပတဲ့ရေတံခွန်တွေ၊ ရေထွက်စမ်းတွေရှိတာကို ခုနလို နိုင်ငံတော်အစိုးရနဲ့ ငြိမ်းချမ်းရေးတပ်ဖွဲ့ တွေနဲ့ပေါင်းစပ်ပြီးတော့ ဒါတွေကို နိုင်ငံခြားခရီးသွားလုပ်ငန်းတစ်ခု ဖော်ဆောင်သင့်မယ်လို့ ကျွန်တော် ယုံကြည်ပါတယ်။ နောက်ဆုံးတစ်ချက်ပြောချင်တာကတော့ ကျွန်တော်တို့ သစ်ပင်စိုက်ပျိုးရေးပါ။ တစ်ကမ္ဘာလုံးမှာ ဖေဖော်ဝါရီလ ၁၄ ရက်နေ့ရောက်ပြီဆိုရင် Vdlentine Day ချစ်သူများနေ့ဆိုတာ လုပ်ကြပါတယ်။ ကျွန်တော်တို့တိုင်းပြည်ကလည်း အဲဒါကို လိုက်ပြီးတော့အတုခိုးလို့ရှိရင် ဒါက စာရိတ္တရော၊ ကျန်းမာရေးရော အကုန်လုံးပျက်စီးသွားနိုင်တယ်။ ဒါပေမဲ့ အဲဒီနေ့အစား ကျွန်တော်တို့က လူငယ်များသစ်ပင်စိုက်ပွဲနေ့လို့ သတ်မှတ်ပြီးတော့ ကျွန်တော်တို့ ချေဖျက်လိုက်လို့ရှိရင် ကျွန်တော်တို့ အနေနဲ့အများကြီး အကျိုးရှိပါတယ်။ ဘာဖြစ်လို့အကျိုးရှိလဲဆိုတော့ ကျွန်တော့်ဒေသရဲ့ ရွာတွေမှာ ဆိုလို့ရှိရင် သစ်ပင်စိုက်ခင်းရှိပါတယ်။ အရင်တုန်းက သစ်ပင်စိုက်ခင်းမရှိဘူး။ သစ်ပင်စိုက်ခင်း ရှိလာတဲ့အခါကျတော့ ဘာဖြစ်လဲဆိုတော့ ညညဆိုရင်အေးလာတယ်။ လေကောင်းလေသန့်တွေရ တယ်။ အဲဒီလိုဟာမျိုး တွေတွေ့ရတယ်။ ဒါပေမဲ့လို့ ခုနလိုပေါ့ ကမ္ဘာမှာဖြစ်လာတဲ့ ချစ်သူများနေ့အစား ကျွန်တော်တို့က လူငယ်များနှင့်အတူ သစ်ပင်စိုက်ပွဲနေ့လို့သတ်မှတ်လိုက်လို့ရှိရင် ဒါက အများကြီး တိုင်းပြည်အတွက် အကျိုးရှိပါတယ်ဆိုတာကိုတင်ပြရင်း ဦးစိုင်းငေါင်းဆောင်ဟိန်းရဲ့ အဆိုကို လေးလေး နက်နက်ထောက်ခံပါတယ်။ ကျေးဇူးတင်ပါတယ်။</speech>
<speech type='speaker'> ဖရူဆိုမဲဆန္ဒနယ်မှ ဦးပဲ့ဒူ ဆွေးနွေးဖို့ ဖြစ်ပါတယ်။</speech>
<speech><mp id='1366'>ဦးပဲ့ဒူ(ဖရူဆိုမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ ပြည်ထောင်စုဝန်ကြီးများနှင့် ဧည့်သည်တော် များအားလုံး ဘုရားသခင်ကောင်းချီးပေးပါစေ။ ကျွန်တော်ကတော့ ကယားပြည်နယ်၊ ဖရူဆိုမဲဆန္ဒနယ် က ပြည်သူ့လွှတ်တော်ကိုယ်စားလှယ် ဦးပဲ့ဒူဖြစ်ပြီး ရှမ်းပြည်နယ်၊ မောက်မယ်မဲဆန္ဒနယ်က ဦးစိုင်းငေါင်းဆိုင်ဟိန်းရဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များ ချမှတ်လမ်းညွှန် ပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို ဖြည့်စွက်အကြံပြု၍ ထောက်ခံ ဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ရှေ့ကလွှတ်တော်ကိုယ်စားလှယ်တစ်ဦး ဆွေးနွေးသွားသလိုပဲ ထမင်း အသက် ခုနစ်ရက်၊ ရေ၏အသက် တစ်နံနက်ဆိုသည့်စကားဟာ ရေသည် လူသားများအတွက် အလွန် အရေးကြီးကြောင်း ရည်ညွှန်းတယ်လို့ သဘောပေါက်ရမှာပဲဖြစ်ပါတယ်။ ယနေ့ မြန်မာနိုင်ငံတော်မှာ ဧရာဝတီမြစ်၊ ချင်းတွင်းမြစ်၊ စစ်တောင်းမြစ်၊ သံလွင်မြစ်သာမကဘဲ ချောင်းငယ်၊ မြောင်းငယ် မြောက်မြားစွာ တသွင်သွင်စီးဆင်းနေသည့်ရေ စိမ့်စမ်းရေထက်မြောက်မြားစွာပိုင်ဆိုင်ထားသောနိုင်ငံ တစ်နိုင်ငံဖြစ်ပါသော်လည်း မြန်မာနိုင်ငံရဲ့ မိုးခေါင်ရေရှားရပ်ဝန်းဒေသများနှင့် တောင်ပေါ်ရေရှားပါ သောဒေသများမှာ ရေကိုလုံလောက်စွာမရရှိကြပါ။ ငွေကို ရေလိုသုံးတယ်ဆိုတဲ့စကားဟာ ရေသည် ပေါများပြီး အလွယ်တကူရနိုင်သောအရာတစ်ခုအဖြစ် ထင်မြင်ယူဆရသော်လည်း မြန်မာနိုင်ငံ၏အချို့ သောဒေသများသည် ရေကိုငွေလိုချွေတာသုံးစွဲနေရသည်သာမက ပင်ပန်းဆင်းရဲစွာဖြင့် သွားရောက် ခပ်ယူသုံးစွဲနေကြသည်ကို တွေ့ရမှာပဲဖြစ်ပါတယ်။ ဥက္ကဋ္ဌကြီးခင်ဗျား။ ယနေ့ နိုင်ငံတော်အနေနဲ့ရေရှားပါးသောဒေသများကို ရေရရှိစေရန်အတွက် မြေအောက်တွင်ရေရှိ/မရှိ၊ ရေကိုစမ်းသပ်တိုင်းတာသောကိရိယာများဖြင့် တိုင်းတာကာ အဝီစိတွင်း များကို စက်ယန္တရားများဖြင့် တူးဖော်နေသည်ကို အားရဝမ်းသာမြင်တွေ့နေရပါတယ်။ သို့သော် ရေအနည်းငယ်သာတွေ့ရှိခြင်း၊ ရေလုံးဝမထွက်ရှိခြင်း စသည့်ပြဿနာများနှင့် ကြုံတွေ့နေရသည်သာ မက တိုင်းပြည်၏ဘဏ္ဍာငွေများ ဖြုန်းတီးပြီးသကဲ့သို့ ဝမ်းနည်းဖွယ်ရာမြင်တွေ့နေရသလို သဘာဝ ရေအရင်းအမြစ်ကို မည်သို့မည်ပုံထိန်းသိမ်းရမည်၊ ကာကွယ်ရမည်၊ စောင့်ရှောက်ရမည်ဆိုတဲ့အချက် ကို မေ့လျော့နေခြင်းသည် လိုအပ်ချက်တစ်ခုအဖြစ် ထင်မြင်ယူဆမိပါတယ်။ ဒါကြောင့် သဘာဝရေ သယံဇာတကို ထိန်းသိမ်းမယ့်နည်းလမ်းသာမက ရေသယံဇာတကို မည်သို့မည်ပုံအသုံးပြု နိုင်မယ့် နည်းလမ်းကိုပါ ထည့်သွင်းစဉ်းစားပေးစေလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရေဆိုသည်မှာ မြင့်ရာမှနိမ့်ရာသို့ စီးဆင်းသည့် သဘောရှိသော်ငြားလည်း ယနေ့နည်းပညာတိုးတက်နေတဲ့ ကမ္ဘာကြီးမှာ ရေကို နိမ့်ရာမှမြင့်ရာသို့ ပေးပို့နိုင်မယ့်နည်းလမ်းရှိကောင်းရှိပါလိမ့်မယ်။ ဥပမာ-ရခိုင်ပြည်နယ်၊ ကျောက်ဖြူဒေသမှ တရုတ် ပြည်သို့ ရေနံပိုက်လိုင်း၊ ဓာတ်ငွေ့ပိုက်လိုင်းများ သွယ်တန်းနေသည်ကို သက်သေထူရမှာပဲ ဖြစ်ပါ တယ်။ မြန်မာနိုင်ငံအတွင်း စီးဆင်းနေသောမြစ်ချောင်းများမှ ရေရှားပါးသောဒေသများသို့ ရေကွန်ရက် သဖွယ် ပိုက်လိုင်းများဖြင့် ဆက်သွယ်သွယ်တန်းပေးနိုင်ပါက ရေရှားပါးရပ်ဝန်းဒေသမှာ စည်းမဲ့ကမ်းမဲ့ တောင်ခုတ်ထွင်ခြင်းမှဖြစ်ပေါ်လာသော တောင်ကတုံးများကို စိမ်းလန်းစိုပြည်သောစိုက်ခင်းအဖြစ် လည်းကောင်း၊ စိမ်းလန်းစိုပြည်သော သစ်တောအဖြစ်လည်းကောင်း တစ်ချိန်ချိန်တွင် ပြန်လည် မြင်တွေ့ရမှာပဲဖြစ်ပါတယ်။ ပြည်ထောင်စုအစိုးရအနေဖြင့် ရေအကျိုး(၁၀)ပါးကို မြန်မာနိုင်ငံတစ်ဝန်း လုံးရှိ ရေရှားပါးသောဒေသများသို့ ရေကုသိုလ်ပြုနိုင်ပါက တိုင်းရင်းသားပြည်သူများအနေဖြင့် ရေရှား ပြီး ဒုက္ခသည်အဖြစ်မှ ကင်းလွတ်သည်သာမက နိုင်ငံတော်အစိုးရအား ထာဝစဉ်အလေးပြုနေမှာပဲ ဖြစ်ပါတယ်။ ဥက္ကဋ္ဌကြီးခင်ဗျား။ ယခင်မြန်မာနိုင်ငံ၏လူဦးရေသည် မြန်မာနိုင်ငံမှာရှိနေတဲ့ တွင်းရေ၊ စိမ့်စမ်း ရေနဲ့ဖူလုံ လုံလောက်မှုရှိသော်လည်း လူဦးရေထူထပ်ပေါများလာသည့် ယခုအချိန်မှာ ရေမလုံလောက် သည့် ပြဿနာရင်ဆိုင်တွေ့နေရတာကို မြင်တွေ့နေရမှာပဲဖြစ်ပါတယ်။ အနာဂတ်ကာလမှာ ယခုထက် ပိုမို၍ အခက်အခဲကြုံတွေ့လာရဖွယ်ရှိပါသောကြောင့် အနာဂတ်ကာလအတွက် ကြိုတင်ပြင်ဆင်မှု များကို မဖြစ်မနေဆောင်ရွက်ရန် လိုအပ်လျက်ရှိပါတယ်။ မြန်မာနိုင်ငံတော်ကို သဘာဝက ရေသယံဇာတလက်ဆောင်ပေးပါသော်လည်း ရေကိုလက်ခံယူတဲ့နေရာမှာ မခံယူတတ်ခြင်း၊ မထိန်းသိမ်းတတ်ခြင်း၊ အသုံးမချတတ်ခြင်းတို့ကြောင့် ပြည်သူတွေအနေနဲ့ ရေအကျိုးကို ပြည့်ဝစွာ မခံစားလိုက်ရဘူးလို့ ယူဆမိပါတယ်။ သဘာဝဘေးအန္တရာယ်ကြောင့် ရေကြီးရေလျှံမှုမှတစ်ဆင့် ရေဘေးဒုက္ခသည်ဘဝရောက်နေကြတဲ့ တိုင်းရင်းသားပြည်သူများရဲ့ ဘဝကို စာနာထောက်ထား သကဲ့သို့ လျှပ်တပြတ်ဖြစ်ပေါ်လာသော ဘေးအန္တရာယ်မဟုတ်ဘဲ ပထဝီအနေအထားအရ ဖြစ်တည် နေသော ရေရှားပါးဒေသနေထိုင်ကြသော ပြည်သူများ၏ဘဝအခက်အခဲကို ကိုယ်ချင်းစာနာရှေ့ထား ပြီး ရေကိုရေလိုသုံးနိုင်ရန်အတွက် ရေရှည်/ရေတိုစီမံကိန်းများ ချမှတ်သင့်ပါကြောင်း ဖြည့်စွက်အကြံ ပြုရင်း ရှမ်းပြည်နယ်၊ မောက်မယ်မဲဆန္ဒနယ်က ဦးစိုင်းငေါင်းဆိုင်ဟိန်း အဆိုတင်သွင်းတဲ့ မူလရေ အရင်းအမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များ ချမှတ်ပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို ထောက်ခံတင်ပြလိုက်ရပါတယ်ခင်ဗျား။ အားလုံးကျေးဇူးတင်ပါတယ်။</speech>
<speech type='speaker'>
လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ဆွေးနွေးဖို့ဖြစ်ပါတယ်။
</speech>
<speech><mp id='1364'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌနှင့် အားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ဥက္ကဌကြီးရှင့်။ မောက်မယ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆောင်ဟိန်းရဲ့ အဆိုကို ထောက်ခံအကြံပြု ဆွေးနွေးသွားမှာဖြစ်ပါတယ်။ အဆိုရှင်က သဘာဝအရင်းအမြစ်များနှင့် ရေအရင်းအမြစ်က အပေါများ ဆုံးနှင့် အရေးပါဆုံးအရင်းအမြစ်တစ်ခုဖြစ်တယ်လို့ ဆိုထားပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံ အရ နိုင်ငံတော်ဟာ နိုင်ငံတော်မှာရှိတဲ့မြေအားလုံး မြေပေါ်ရေအောက်၊ မြေအောက်ရေပေါ် ရေအောက်နှင့်အတူ လေထုအတွင်းရှိ သယံဇာတများအားလုံးရဲ့ ပင်ရင်းပိုင်ရှင်ဖြစ်တယ်လို့ ဆိုထားပါ တယ်။ ပြည်သူများအကြိုက်တာဝန်ပေးခံရတဲ့အစိုးရကလည်း ထိုရေမြေများကို ပြည်သူများကိုယ်စား ကောင်းစွာစီမံခန့်ခွဲနိုင်ရန်အတွက် Good Governmance က လိုအပ်လာပါတယ်။ ရေကြွယ်ဝတဲ့ မြန်မာ့ရေကို စနစ်တကျစီမံခန့်ခွဲနိုင်မှ ပြည်သူများအထူးပင် ကျန်းမာချမ်းသာလာမှာဖြစ်ပါတယ်။ ပြည်သူနှင့်အတူဆိုတဲ့အတိုင်း ပြည်သူတို့ကလည်း ပူးပေါင်းပါဝင်ဖို့တာဝန်ရှိပါတယ်။ ယခုကမ္ဘာမှာ လူဦးရေ ၁.၂ ဘီလီယံက ရေရှားပါးမှုအခက်အခဲကို ရင်ဆိုင်နေရပါတယ်။ ၂၀၅၀ ခုနှစ်မှာ ၉ ဘီလီယံ ထိ တက်နိုင်တယ်လို့ ကုလသမဂ္ဂက ခန့်မှန်းထားပါတယ်။ ရေအရင်းအမြစ်ကို ထိန်းသိမ်းကာကွယ်ပြီး အကျိုးရှိရှိ စီမံခန့်ခွဲအသုံးချဖို့လိုပါတယ်။ ရေအရင်းအမြစ်ဖွံ့ဖြိုးတိုးတက်ဖို့အတွက် စဉ်ဆက်မပြတ် လေ့လာတဲ့ စနစ်ထူထောင်ကာ ရေအသုံးချမှုတွေနဲ့ပတ်သက်ပြီး ကောင်းတဲ့စည်းမျဉ်းစည်းကမ်းတွေ ချမှတ်ကာ ရေစီမံခန့်ခွဲမှုနှင့်ပတ်သက်တဲ့ လေ့လာစောင့်ကြည့်မှတ်တမ်းအချက်အလက်ရယူဖလှယ်တဲ့ စနစ် တည်ထောင်ဖို့ ဦးစားပေးလုပ်ဆောင်သင့်ပါတယ်။ သဘာဝရေ၏ထွက်ပေါက်များအသုံးချခြင်း၊ ထိန်းသိမ်းခြင်း၊ ရေရှည်တည်တံ့အောင်ကာကွယ်ခြင်း၊ ပြုစုခြင်းများအတွက် အများကစည်းကမ်း လိုက်နာနိုင်ရန် သတ်မှတ်ချက်ဥပဒေက အရေးကြီးပါတယ်။ ဖြန့်ကျက်ခန့်ခွဲမှု Rule of Law က ရေ နိုင်ငံရေးနဲ့ ရေအမျိုးသားရေးဖြစ်တဲ့အတွက် ရေဥပဒေတစ်ရပ်ရေးဆွဲဖို့ လိုအပ်ပါတယ်။ အဲဒီဥပဒေက ခေတ်နှင့်ညီဖို့လိုသလို ငြိမ်းချမ်းစွာအတူနေထိုင်ဖို့ လိုပါတယ်။ ဥက္ကဋ္ဌကြီးရှင့်။ ယခုအချိန်မှာ တောင်တန်းဒေသတွေမှာ သဘာဝရေထွက်ပေါက် ရေနည်းမှု ကြောင့်၊ ရေရှားပါးမှုကြောင့် ရေလုပွဲအစဖြစ်လာပါပြီ။ မေတ္တာရေအစား ရေရန်သူရေစစ်ပွဲများမဖြစ် ရအောင် ကာကွယ်မှုက အရေးကြီးပါတယ်။ အမျိုးသားစစ်ရေအရင်းအမြစ်ကော်မတီကို ၂၀၁၆ ခုနှစ်၊ ဇွန်လမှာ ဒုတိယသမ္မတ(၂)က ဥက္ကဋ္ဌအဖြစ်ဆောင်ရွက်ကာ အဖွဲ့ဝင် ၂၀ နဲ့ဖွဲ့စည်းပြီး လုပ်ငန်းတာဝန် (၁၃)ချက်နဲ့ နိုင်ငံတော်သမ္မတက ဖွဲ့စည်းထားပါတယ်။ တဖန် အမျိုးသားအဆင့် ရေအရင်းအမြစ်နဲ့ ပတ်သက်တဲ့ ဌာနဆိုင်ရာကျွမ်းကျင်သူ ၃၄ ဦးပါတဲ့ လုပ်ငန်းကော်မတီအဖွဲ့ကိုလည်း ပြည်ထောင်စု သမ္မတမြန်မာနိုင်ငံတော်အစိုးရ၊ ပို့ဆောင်ရေးနှင့် ဆက်သွယ်ရေးဝန်ကြီးဌာနရဲ့ အမိန့်၊ ကြေညာချက်ကို ၂၀၁၆ ခုနှစ်၊ နိုဝင်ဘာလ ၂၅ ရက်မှာ ထုတ်ပြန်ခဲ့ပါတယ်။ အဲဒီထဲမှာ ဌာနဆိုင်ရာကျွမ်းကျင်သူအဖွဲ့ရဲ့ လုပ်ငန်းတာဝန်(၉)ချက်လည်း ပါပါတယ်။ သို့သော်လည်း အထက်ပါကျွမ်းကျင်သူများအဖွဲ့ကဲ့သို့ ပြည်နယ်နှင့် တိုင်းဒေသကြီးအဆင့်၊ ခရိုင်အဆင့်၊ မြို့နယ်အဆင့်၊ ရပ်/ကျေးအဆင့်ဖြင့် ပါဝင်ဖွဲ့စည်း ပေးထားခြင်းမရှိသေးပါဘူး။ လုပ်ငန်းဆောင်ရွက်ရာမှာ အခြေခံကျပြီး ပိုမိုချောမွေ့နိုင်ရန် အဆင့်ဆင့် ဖွဲ့စည်းပေးနိုင်ရန်အပြင် ဒေသခံပြည်သူများပါဝင်မှုဖြင့် ဖွဲ့စည်းပေးနိုင်ရန် အစိုးရအား တောင်းပန် အကြံပြုပါတယ်။ ဒါမှ အခြေခံကျကျ သဘာဝရေထွက်ကို အသုံးချပြီး ထိန်းသိမ်းနိုင်မှာဖြစ်ပါတယ်။ ကျွန်မတို့တောင်တန်းဒေသမှာ သဘာဝရေထွက်များထိန်းသိမ်းခြင်းနဲ့ သဘာဝရေထွက်များ ပြန်လည် ကောင်းမွန်လာဖို့ စီမံကိန်းချရာမှာ ရေတို/ရေရှည်စီမံကိန်း ၊ သိပ္ပံမူဝါဒနဲ့အလေ့အကျင့်ဟာ အရေးကြီး ပါတယ်။ သဘာဝရေထွက်များ၊ ချောင်းများ၊ ရေနှင့် ပထဝီအနေအထားအသေးစိတ် မြေပုံဆွဲခြင်း၊ အချက်အလက်ကိုစောင့်ကြည့်တဲ့စနစ် (Monitoring System) တစ်ခုတည်ထောင်ခြင်း၊ သဘာဝ ရေထွက်ပေါက်များ စီမံကိန်းစွဲတဲ့စနစ်ကို ဒေသခံပြည်သူများ နားလည်အောင်ပြုလုပ်ခြင်း၊ ရေနဲ့ပထဝီ အနေအထားကို ပုံဖော်ခြင်း၊ ရေထွက်အနေအထား၊ အမျိုးအစား၊ ရေအဆင့်အတန်း၊ ရေဝေရေလဲ ဒေသအသေအချာ သတ်မှတ်ခြင်း၊ သစ်တောကြိုးဝိုင်းက အလိုအလျောက် ရေထွက်ပေါက်များ ထိန်းနိုင်တဲ့အတွက် ကြိုးဝိုင်းပြင်ပမှာ Community Forest များတည်ထောင်ခြင်းနဲ့ စီမံကိန်း Charges များလိုအပ်ပါတယ်။ ရေထွက်စီမံကိန်းရေးဆွဲရာမှာ လုပ်ထုံးလုပ်နည်းများနှင့် ရေးဆွဲရန် လိုပါတယ်။ စနစ်တကျ အနည်းဆုံးခြောက်လ သို့မဟုတ် နှစ်စဉ်ရေထွက်ရေပေါက်၏အခြေအနေကို စောင့်ကြည့်ပြီး ပြန်လည်တွက်ချက်သုံးသပ်ပြုပြင်ဖြည့်စွက်ဆောင်ရွက်ခြင်းတို့ လုပ်စေလိုပါတယ်။ ကျေးရွာရဲ့ရပ်ကွက်အဆင့်ပါ သဘာဝရေထွက်များကို စီမံခန့်ခွဲရာမှာ ရေရရှိတဲ့လမ်းကြောင်း Sources ကနေ အရင်းအမြစ်ဖြစ်တဲ့ Resources အဖြစ်ပြောင်းလဲနိုင်တဲ့ အခွင့်အရေးများရှိနေတဲ့ အတွက် သာတူညီမျှမှု၊ ရေရရှိမှုနဲ့ သုံးစွဲနိုင်မှု၊ လူထုပါဝင်မှု၊ ရေတိုရေရှည်သုံးစွဲမှု စတဲ့အချက်ကို ထည့်သွင်းစဉ်းစားစေချင်ပါတယ်။ ရေရရှိရေးအသုံးချမှုကြောင့် ပဋိပက္ခဖြစ်လာမှုကိုလည်း ထည့်သွင်း စဉ်းစားပြီး မူဝါဒချမှတ်ရန် လိုပါတယ်။ ရေနဲ့ပထဝီပညာရပ်နဲ့ပတ်သက်ပြီး ရပ်ရွာလူထုများကို သင်ကြားပေးဖို့လိုပါတယ်။ ရေထွက်အခြေအနေကို တောက်လျှောက်စောင့်ကြည့် ထိန်းသိမ်းခြင်း လည်း လိုပါတယ်။ သတ္တု တူးဖော်ချက် (၅)ချက်ရယူခြင်း Ecotourism ခရီးသွားလာခြင်းလုပ်ငန်းများ ပြုလုပ်ရာမှာ သဘာဝလိုဏ်ဂူရဲ့ သဘာဝရေထွက်ပေါက်များ မထိခိုက်ရန်နဲ့ ရေထွက်ပေါက် ညစ်ညမ်း မှုများ မဖြစ်စေရန် ထိန်းသိမ်းဖို့မူဝါဒ၊ စည်းကမ်းရေးဆွဲခြင်းများ ပါဝင်ပါစေလိုကြောင်း ထောက်ခံ အကြံပြုရင်း နိဂုံးချုပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>
ပန်းတောင်းမဲဆန္ဒနယ်မှ ဒေါ်ခင်နှင်းသစ် ဆွေးနွေးဖို့ ဖြစ်ပါတယ်။
</speech>
<speech><mp id='1442'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp> ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ပြည်သူ လွှတ်တော်ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ၁၂-၆-၂၀၁၇ ရက်နေ့က မောက်မယ် မဲဆန္ဒနယ်မှ ဦးစိုင်းငေါင်းဆိုင်ဟိန်း တင်သွင်းတဲ့အဆိုနှင့်ပတ်သက်ပြီး ကမ္ဘာ့အခြေအနေ၊ မြန်မာနိုင်ငံ ရဲ့ အခြေအနေနဲ့ အကြံပြုချက်များပါ ထည့်သွင်းဆွေးနွေးသွားမှာ ဖြစ်ပါတယ်။ ဥက္ကဌကြီးရှင်။ ရေရဲ့ တန်ဖိုးကြီးမားမှုကို သတိချပ်စေချင်လို့ ကမ္ဘာကြီးမှာကြုံတွေ့နေရတဲ့ ရေနဲ့ ပတ်သက်တဲ့အခြေအနေတချို့ ကို တင်ပြလိုပါတယ်။ ကျွန်မရှေ့ကလွှတ်တော်ကိုယ်စားလှယ်အချို့ ဆွေးနွေးသွားပြီဖြစ်တဲ့အတွက် တချို့ အချက်အလက်များဟာ တူကောင်းတူနိုင်ပါလိမ့်မယ်။ ကျွန်မရဲ့ လေ့လာသိရှိချက်တွေအရတော့ ကမ္ဘာပေါ်မှာ ရေရဲ့ ၉၇ ရာခိုင်နှုန်းဟာ ရေငန်တွေဖြစ်ပြီး သုံးရာခိုင်နှုန်းသာ လူတို့သောက်သုံးနေနိုင်တဲ့ ရေဖြစ်ပါတယ်။ ဒီအထဲက နှစ်ရာခိုင်နှုန်းဟာ ရေခဲ အဖြစ်တည်ရှိနေပါသေးတယ်။ ယနေ့ကမ္ဘာ့လူဦးရေရဲ့ ၁.၂ ဘီလီယံခန့်ဟာ ရေရှားပါးမှုအခက်အခဲနှင့် ရင်ဆိုင်နေရပြီး ၂၀၅၀ ခုနှစ်ရောက်ရင်တော့ ကိုးဘီလီယံကျော်အထိ ရေအခက်အခဲနှင့် ကြုံတွေ့နိုင် ကြောင်း ကုလသမဂ္ဂက ခန့်မှန်းထားပါတယ်။ ဒါ့အပြင် နိုင်ငံအချို့မှာ ရေဝယ်သောက်နေရသလို ရေကြောင့် အမျိုးသားလုံခြုံရေးကို ခြိမ်းခြောက်ခံနေရတဲ့အထိ ကြုံတွေ့နေရတဲ့ နိုင်ငံတွေလည်း ရှိပါ တယ်။ ယခင်က အမျိုးသားလုံခြုံ ရေးလို့ပြောရင် လက်နက်တွေနဲ့ ကျူးကျော်တိုက်ခိုက်တာကိုပဲ ပြေးမြင်တတ်ကြပြီး ရေရဲ့ စိန်ခေါ်မှုဟာ ဒီထက်ပိုဆိုးတယ်ဆိုတာ ထည့်တွက်သူအလွန်နည်းပါးပါတယ်။ ယခုအခါ အမြော်အမြင်ရှိတဲ့တိုင်းပြည်အချို့ကတော့ ရေရဲ့ စိန်ခေါ်မှုများအတွက် ကြိုတင်စီမံခန့်ခွဲ နေကြပြီဖြစ်ပါတယ်။ ဥက္ကဌကြီးရှင်။ မြန်မာနိုင်ငံရဲ့ ရေနှင့်ပတ်သက်တဲ့အခြေအနေတွေကို တင်ပြပြီး အကြံပြုလိုပါ တယ်။ မြန်မာနိုင်ငံဟာ အရှေ့တောင်အာရှမှာ ရေအရင်းအမြစ်ပေါကြွယ်ဝတဲ့နိုင်ငံဖြစ်ပါတယ်။ ဒါပေမဲ့ ရာသီဥတုဖောက်ပြန်မှုနဲ့ သဘာဝပတ်ဝန်းကျင်ပျက်စီးမှုတွေကြောင့် ရေအရင်းအမြစ်များ ပြောင်းလဲ ခြင်း၊ ပျက်စီးခြင်း၊ လျော့နည်းခြင်းတို့ ဖြစ်ပေါ်လျက်ရှိပါတယ်။ ရေအရင်းအမြစ်လျော့နည်းခြင်းမှာ တော့ အကြောင်းနှစ်ရပ်ရှိပြီး ရာသီဥတုပြောင်းလဲခြင်းရဲ့ အကျိုးဆက်နှင့် သဘာဝပတ်ဝန်းကျင်ပျက်စီး မှုက ပထမအကြောင်းအရင်းဖြစ်ပါတယ်။ တစ်နေ့တခြားတိုးပွားနေတဲ့ လူဦးရေတို့ရဲ့ ဘဝရပ်တည်မှု လိုအပ်ချက်အရနဲ့ ပယောဂတွေကြောင့် ညစ်ညမ်းရေများလာပြီး ရေအရင်းအမြစ်လျော့နည်းခြင်းတို့ က ဒုတိယအကြောင်းအရင်းဖြစ်ပါတယ်။ ဒီနှစ်ချက်ထဲက ဒုတိယအချက်ဖြစ်တဲ့ ရေအရင်းအမြစ်ဆုံးရှုံး မှု တစ်နည်းအားဖြင့် လူလုပ်လို့ ဆုံးရှုံးတဲ့ကိစ္စတွေကို ထိန်းသိမ်းကာကွယ်စောင့်ရှောက်မယ်ဆိုရင်တော့ ရွှေရည်တည်တံမှုရှိတဲ့ ရေအရင်းအမြစ်ကို အထောက်အကူပြုမှာဖြစ်ပါတယ်။ ဥက္ကဋ္ဌကြီးရှင်။ မြန်မာနိုင်ငံမှာ ရာသီဥတုပြောင်းလဲမှုက အစွန်းရောက်မိုးလေဝသအခြေအနေ ကို ခံစားရပြီး ယင်းရဲ့အကျိုးဆက်က အနာဂတ်ရေဖူလုံဖို့အတွက် စိန်ခေါ်နေပြီ ဖြစ်ပါတယ်။ မြန်မာ နိုင်ငံမှာ ရေအရင်းအမြစ်ကြွယ်ဝတယ်ဆိုပေမဲ့ စီမံခန့်ခွဲမှုအပိုင်း လွန်စွာမှ လိုအပ်နေပါသေးတယ်။ မိုးတွင်းအခါ ပိုလျှံတဲ့မိုးရေတွေဟာ စီမံခန့်ခွဲမှုမရှိလို့ ရေကြီးရေလျှံခြင်းတွေသာကြုံ တွေ့ရပြီး ပိုနေတဲ့ ရေတွေဟာ အကျိုးမဲ့ ပင်လယ်ထဲကို စီးဝင်သွားပါတယ်။ ပူပြင်းတဲ့ကာလတွေရောက်တော့ သောက်သုံးရေပြတ်လပ်မှုနှင့် ရေအရင်းအမြစ် ညစ်ညမ်းမှုအခြေအနေကြုံတွေ့ရပြန်ပါတယ်။ ဧရာဝတီမြစ်ဘေးမှာရှိတဲ့ ကျွန်မမဲဆန္ဒနယ်မှာတောင် နွေကာလမှာ မြစ်နဲ့ဝေးတဲ့ရွာအချို့မှာ ရေပြတ်လပ်မှုကြုံ ရလို့ အစိုးရပိုင်းကရော အလှူရှင်ပိုင်းကပါ ကူညီဆောင်ရွက်ပေးရတဲ့အခြေအနေ တွေ ရှိနေပါသေးတယ်။ အထူးသဖြင့် အပူပိုင်းဒေသတွေမှာဆိုရင် ရေပြတ်လပ်မှုပြဿနာဟာ ပိုမို ကြုံတွေ့နေရဆဲဖြစ်ပါတယ်။ ဥက္ကဌကြီးရှင်။ အထက်ပါအခြေအနေအရပ်ရပ်အပေါ် အကြံပြုချက်တင်ပြချင်တာကတော့ သက်ဆိုင်ရာဝန်ကြီးဌာနအနေနဲ့ လက်ရှိမြန်မာ့ရေသဘာဝအရင်းအမြစ်တည်ရှိမှု၊ သုံးစွဲမှုတွေကို စနစ်တကျစီစဉ်ဆောင်ရွက်ဖို့ လိုအပ်နေပြီဖြစ်ပါတယ်။ ဒါ့အပြင် တစ်နိုင်ငံလုံးဖြစ်ပေါ်လျက်ရှိတဲ့ ရေကြီးရေလျှံမှု၊ သောက်သုံးရေပြတ်လပ်မှုများအတွက် စီမံကိန်းချမှတ်ဆောင်ရွက်သင့်ပြီး ထိုသို့ ဆောင်ရွက်ရာမှာ တိရစ္ဆာန်များအတွက်ပါ ထည့်သွင်းစဉ်းစားဖို့လည်း လိုအပ်ပါတယ်။ ရာသီဥတု ပြောင်းလဲမှုနှင့် လိုက်လျောညီထွေဖြစ်စေမယ့် ရေစီမံကိန်းလုပ်ငန်းများ ကြိုတင်ပြီး လက်တွေ့ ဆောင်ရွက်နိုင်ပါမှ ဆုံးရှုံးမှုနှင့် ဆိုးကျိုးတွေ လျော့နည်းစေမှာ ဖြစ်ပါတယ်။ အနာဂတ်ဟာ တိုးတက် လာမယ့်လူဦးရေကို မျှော်မှန်းပြီး သန့်ရှင်းကောင်းမွန်တဲ့ရေ လုံလောက်စွာရရှိသုံးစွဲနိုင်ရေးအတွက် ခိုင်မာတိကျတဲ့ အမျိုးသားရေမူဝါဒရေးဆွဲဖို့ လိုအပ်နေပြီ ဖြစ်ပါတယ်။ ဒါ့အပြင် ရေမူဝါဒရှိပြီဆိုရင် လည်း အမျိုးသားရေဥပဒေပြဋ္ဌာန်းနိုင်တဲ့အထိ ဝန်ကြီးဌာနအပိုင်းမှာ အရေးတကြီးဆောင်ရွက်ဖို့ လိုအပ်နေပြီလို့လည်း ထောက်ပြအကြံပြုလိုပါတယ်။ လေးစားရပါသော ဥက္ကဌကြီးရှင်။ မြန်မာနိုင်ငံ သဘာဝရေအရင်းအမြစ်နဲ့ပတ်သက်တဲ့ ဘယ်လို စိန်ခေါ်မှုတွေပဲဖြစ်ဖြစ် ရင်ဆိုင်ကျော်လွှားနိုင်ဖို့ လိုအပ်ပါတယ်။ ဒါကြောင့် ပေါကြွယ်ဝလှတဲ့ ရေအရင်း အမြစ်တွေကို မြန်မာနိုင်ငံသားအားလုံးရဲ့ အကျိုးစီးပွားနဲ့ ရေရှည်ဖွံ့ဖြိုးမှုကို အထောက်အကူဖြစ်စေဖို့ မူလရေအရင်းအမြစ်သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့် သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များ ချမှတ်လမ်းညွှန်ပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုအား ထောက်ခံအပ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>
မိုင်းပျဉ်းမဲဆန္ဒနယ်မှ ဦးစိုင်းထွန်းစိန် ဆွေးနွေးဖို့ ဖြစ်ပါတယ်။
</speech>
<speech><mp id='463'>ဦးစိုင်းထွန်းစိန်(မိုင်းပျဉ်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့ လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး ကိုယ်စိတ်နှစ်ပါး ကျန်းမာချမ်းသာပါစေကြောင်း ပဏာမဆုတောင်းမေတ္တာပို့သအပ်ပါတယ်။ ကျွန်တော်ကတော့ ရှမ်းပြည်နယ်၊ မိုင်းပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ကျွန်တော့်အနေနဲ့ မောက်မယ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိုင်းငေါင်းဆောင်ဟိန်း တင်သွင်းသွားတဲ့ သဘာဝအရင်းအမြစ်ရေထွက်များ ရေရှည် တည်တံ့ခိုင်မြဲရေးအတွက် အားလုံးက ဝိုင်းဝန်းထိန်းသိမ်းရန်ဆိုတဲ့အဆိုကို ထောက်ခံအကြံပြုဆွေးနွေး သွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ သဘာဝကပေးထားတဲ့ အရင်းအမြစ်အမွေအနှစ် ကောင်းမြောက်မြားစွာ ရှိပါတယ်။ သာဓကအားဖြင့် စိမ်းလန်းစိုပြည်မြင့်မားတဲ့ တောင်စွယ်၊ တောတန်း များ၊ ညီညာပြန့်ပြူးတဲ့ လွင်ပြင်များ၊ မြေဆီ၊ မြေနှစ်ကောင်းပြီးတော့မှ စိုက်ရေး၊ ပျိုးရေးအတွက် အသုံးဝင်တဲ့ မြေနေရာများ စသဖြင့် အမွေအနှစ်ကောင်းတွေ မြောက်မြားစွာ တည်ရှိပါတယ်။ ဒါ့အပြင် ဧရာဝတီမြစ်၊ ချင်းတွင်းမြစ်၊ စစ်တောင်းမြစ်၊ သံလွင်မြစ်နှင့် ဒေသအသီးသီးမှာရှိကြတဲ့ မြစ်ငယ်၊ ချောင်းငယ်၊ မြစ်ကြီး၊ ချောင်းကြီး၊ ရေကန်၊ ရေအိုင်၊ ရေတံခွန်များဟာ ကျွန်တော်တို့နိုင်ငံအတွက် တန်ဖိုးမဖြတ်နိုင်တဲ့ သဘာဝအမွေအနှစ်ကောင်းတွေပဲ ဖြစ်ပါတယ်။ ဒီလို မြစ်ငယ်၊ ချောင်းငယ်၊ မြစ်ကြီး၊ ချောင်းကြီးတွေက ဘယ်ကနေလာတာလဲဆိုလို့ရှိရင် အဆိုမှာပါရှိတဲ့အတိုင်းပဲ သဘာဝ ရေထွက်ကနေ စုပေါင်းတည်မှီလာပြီးတော့မှ ပေါ်ပေါက်လာရခြင်းပဲ ဖြစ်ပါတယ်။ အဲဒီတော့ ရေထွက် တွေကို ကျွန်တော်တို့က ဝိုင်းဝန်းထိန်းသိမ်းရမယ့်တာဝန်ရှိသလို တစ်ဘက်ကလည်း အဲဒီရေထွက်တွေ ပျက်စီးပျောက်ဆုံးနေတဲ့အခြေအနေကို လေ့လာသုံးသပ်ကြဖို့ လိုပါတယ်။ အဓိကကတော့ လူသားတွေ ရဲ့ မဆင်မခြင်ပြုမူဆောင်ရွက်ချက်၊ စည်းမဲ့ကမ်းမဲ့ဆောင်ရွက်ချက်ကြောင့်ပဲ ဖြစ်ပါတယ်။ တောင်ယာ တွေ၊ ရွှေ့ ပြောင်းတောင်ယာတွေ အဆမတန်ခုတ်ထွင်မှု မြင့်မားလာတယ်။ တောင်ကတုံးတွေဖြစ်သွား တယ်။ ရေအရင်းအမြစ်တွေပျောက်တယ်။ ရေဂေဟစနစ်တွေပျောက်သွားတယ်။ ရေခန်းခြောက်သွား တယ်။ နွေရာသီမှာ ရေလုံးဝမရှိအောင်၊ သောက်ရေသုံးရေလုံးဝမရှိအောင် အခက်အခဲတွေ ကြုံတွေ့ရ တယ်။ အဓိကတော့ သယံဇာတပစ္စည်းတွေကို အလွန်အကျွံထုတ်ယူသုံးစွဲခြင်းပဲ ဖြစ်ပါတယ်။ အဲဒီ သယံဇာတပစ္စည်းတွေကို ဥပဒေအတိုင်းလုပ်ဆောင်တဲ့ ကုမ္ပဏီကြီးများရှိသလို ဥပဒေမဲ့စာတမ်း ထောက်ခံစာတွေတင်ပြီးတော့မှ ပြုလုပ်တဲ့ကုမ္ပဏီကြီးတွေလည်း ရှိပါတယ်။ တစ်ခဏအတွင်းမှာပဲ ခေတ်မီစက်ယန္တရားကြီးတွေနဲ့ တောင်တန်းကြီးတွေ၊ ကျောက်ဆောင်ကြီးတွေ၊ တောင်ကုန်းတွေ၊ စိမ်းလန်းစိုပြည်တဲ့တောတောင်သစ်ပင်တွေကို တစ်ခဏအတွင်းပဲ ပျောက်ကွယ်ပျက်စီးအောင် စက်ယန္တရားကြီးတွေနဲ့ ဖြိုချဖျက်ဆီးတာကို ဝမ်းနည်းဖွယ်ရာတွေ့ရှိရပါတယ်။ ဒါကြောင့်မို့ ဒီလို ဆောင်ရွက်တဲ့အတွက်ကြောင့်လည်း ဂေဟစနစ်ရေထွက်တွေဟာ တစ်ခဏအတွင်းမှာပဲ ပျောက်ကွယ် ပျက်စီးနိုင်တာကိုလည်း ကျွန်တော်တို့ လေ့လာတွေ့ရှိရမှာ ဖြစ်ပါတယ်။ ဒီလိုအကျိုးဆက်တွေကြောင့် ကျွန်တော်တို့နိုင်ငံ၊ ကျွန်တော်တို့ဒေသမှာ ပူပြင်းခြောက်သွေ့လာပြီးတော့ မြစ်ရေတွေ ခန်းခြောက် လာတယ်။ တစ်ခါတစ်ရံမိုးတွေကြီးတယ်။ ငလျင်လှုပ်တယ်။ နောက် မုန်တိုင်းတွေကျတယ်။ နောက် တောမီးတွေလောင်တယ်စတဲ့ ဆိုးကျိုးတွေဟာခံစားရပြီးတော့မှ ဂေဟစနစ်တွေလည်း တဖြည်းဖြည်း ပျောက်ကွယ်ပျက်စီးတဲ့အခါမှာ ကျွန်တော်တို့နိုင်ငံအတွက် ရင်လေးစရာကောင်းပါတယ်။ ဒါကိုလည်း အားလုံးဝိုင်းဝန်းထိန်းသိမ်းကြဖို့ လိုအပ်တယ်ဆိုတဲ့အကြောင်းကိုလည်း ကျွန်တော် တင်ပြပြောကြား လိုပါတယ်။ ( တစ်ဆက်တည်းမှာပဲ ကျွန်တော့်မြို့နယ်အခြေအနေကို ကျွန်တော်တင်ပြရမယ်ဆိုလို့ရှိရင် ကျွန်တော့်မြို့နယ်မှာဆိုရင် ကယားပြည်နယ် တစ်ပြည်နယ်စာလောက် နည်းနည်းပဲလျော့ပါတယ်။ အင်မတန်မှ ကျယ်ပြန့်တဲ့သစ်တောသစ်ပင်တွေပေါင်း မြောက်မြားစွာရှိတယ်။ ဒီလို သစ်တောသစ်ပင် တွေကို ထိန်းသိမ်းဖို့ နိုင်ငံဝန်ထမ်းသစ်တောဦးစီးဌာနက နှစ်ဦးလောက်ပဲ ရှိပါတယ်။ ဒီလိုကျယ်ပြန့်တဲ့ နေရာကို အဲဒီလိုဝန်ထမ်းနှစ်ဦးနဲ့ ထိန်းသိမ်းဖို့ဆိုတာ ဘယ်လိုမှမဖြစ်နိုင်ပါဘူး။ သွားလည်း မသွား နိုင်ပါဘူး။ တစ်နှစ်စာလောက်သွားတာတောင်မှ ခဏလေးပဲ ပျောက်ကွယ် မထိန်းသိမ်းနိုင်တဲ့ အဆင့် မှာရှိသွားမယ်။ ဒါကြောင့်မို့ ဒါကိုလည်း ဝန်ထမ်းတွေကို တိုးပြီးတော့မှ ခန့်သင့်ရင်လည်း ခန့်ပြီး ဆောင်ရွက်ဖို့ ကျွန်တော်အကြံပြု တိုက်တွန်းလိုပါတယ်။ နောက်တစ်ခုက အဲဒီဂေဟစနစ်ရေထွက်ဆို တာက စိမ့်စမ်းရေအေးကနေထွက်တဲ့ ရေထွက်ရှိသလို ရေပူကနေထွက်တဲ့ ရေထွက်တွေလည်း ရှိပါ တယ်။ အဲဒီရေပူတွေကိုလည်း ထိန်းသိမ်းရမှာဖြစ်တယ်။ ဘာကြောင့်လဲဆိုတော့ အင်မတန်မှ ရှားပါးလှ တဲ့ ရေပူရေထွက်၊ ရေပူစမ်းတွေဟာ ကျွန်တော်တို့နိုင်ငံအတွက် တန်ဖိုးမဖြတ်နိုင်ပါဘူး။ နိုင်ငံခြားသား များရဲ့ ခရီးစဉ်၊ နိုင်ငံခြားသားများရဲ့ လေ့လာတဲ့နေရာ၊ နောက်ကျွန်တော်တို့နိုင်ငံသူနိုင်ငံသားတွေရဲ့ အပန်းဖြေနေရာတွေအဖြစ် မှတ်တမ်းမှတ်ကျောက်တင်ကြရမှာဖြစ်ပါတယ်။ အဲဒီတော့ တချို့တွေက အဲဒီရေပူကို ကြက်ဥပြုတ်တယ်။ ဘဲဥပြုတ်တယ်။ မျှစ်တွေပြုတ်တယ်။ အဲဒီရေပူထွက်တဲ့ရေပေါက်ထဲ မှာပဲ ကျောက်ခဲတွေထည့်တယ်၊ ကျောက်တုံးတွေထည့်တယ် ဆိုတဲ့အခါကျတော့ တစ်ခဏအတွင်းမှာပဲ ပျောက်ကွယ်ပျက်စီးနိုင်တာကိုလည်း ကျွန်တော်တို့သတိထားရမှာ ဖြစ်ပါတယ်။ နိဂုံးချုပ်အနေနဲ့ ဥက္ကဋ္ဌကြီးခင်ဗျား။ ကျွန်တော်တို့နိုင်ငံ၊ ကျွန်တော်တို့ရေ၊ ကျွန်တော်တို့မြေဟာ ကျွန်တော်တို့ရဲ့ မူလပိုင်ရှင်ဖြစ်တယ်။ ကျွန်တော်တို့အစိုးရ၊ ကျွန်တော်တို့လွှတ်တော်နဲ့ ကျွန်တော်တို့ နိုင်ငံသူနိုင်ငံသားများက ဒီရေထွက်ပေါက် ပျောက်ကွယ်ပျက်စီးမှုမရှိစေရေးအတွက် ကျွန်တော်တို့ အားလုံးတာဝန်ရှိတာဝန်ယူပြီးတော့မှ၊ တာဝန်သိပြီးတော့မှ ဝိုင်းဝန်းကာကွယ်ရန် ထိန်းသိမ်းကြပါစို့လို့ လိုအပ်နေတဲ့အကြောင်း တင်ပြပြောကြားရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ် ခင်ဗျား။</speech>
<speech type='speaker'> ကသာမဲဆန္ဒနယ်မှ ဦးမြင့်ကြည် ဆွေးနွေးဖို့ ဖြစ်ပါတယ်။</speech>
<speech><mp id='1402'>ဦးမြင့်ကြည်(ကသာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါ။ ကျွန်တော်ကတော့ ကသာမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ကြည်ဖြစ်ပြီးတော့မှ မောက်မယ်မဲဆန္ဒနယ်က ဦးစိုင်းငေါင်းဆိုင်ဟိန်း တင်သွင်းတဲ့ မူလရေအရင်း အမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များချမှတ် လမ်းညွှန်ပေးပါရန် ပြည်ထောင်စုအစိုးရ သို့ တိုက်တွန်းကြောင်းဆိုတဲ့အဆိုကို ကျွန်တော်လှိုက်လှိုက်လှဲလှဲ ထောက်ခံဆွေးနွေးမှာဖြစ်ပါတယ်။ အဆိုရှင်ကြီးဟာ ကျွန်တော်တို့ ဒေသအသီးသီးမှာရှိတဲ့ သဘာဝလက်ဆောင်ရေထွက်တွေ ပျောက်ဆုံးပျောက်ကွယ်သွားမှာကို အင်မတန်စိုးလည်းစိုးရိမ်၊ စိတ်လည်းပူတဲ့ခံစားမှုတွေကြောင့်မို့ ဒီအဆိုကိုတင်သွင်းလိုက်တယ်လို့ ကျွန်တော်ယူဆပါတယ်။ ကျွန်တော်တို့ဆီမှာလည်း အဲဒီလိုပဲ သဘာဝရေထွက်လေးတွေရှိတဲ့အတွက် ကျွန်တော့်အနေနဲ့လည်း အဲဒီခံစားမှုမျိုးတွေရှိပါတယ်။ ဥက္ကဌကြီးခင်ဗျား။ Power Point သုံးစွဲခွင့်ပြုပါခင်ဗျား။ ဒါ ကျွန်တော်တို့ ကသာမြို့နယ် ၉ မိုင်ခန့် အကွာမှာရှိတဲ့ စပါးပုံတောင်ရေတံခွန်ဖြစ်ပါတယ်။ ဒါသဘာဝရေထွက်တစ်ခုပါပဲ။ ဒါက အဲဒီရေထွက် ကနေ ကျလာတဲ့ရေပါ။ ဒီရေကနေပြီးတော့မှ ပိုက်တွေနဲ့ရေလှောင်ကန်တွေလုပ်ပြီး၊ သွယ်ယူအသုံးပြု ကြပါတယ်။ ဒါလည်း စပါးပုံတောင်ရေတံခွန်ကစီးလာတဲ့ သဘာဝရေထွက်တွေပါပဲ။ ဒါကျွန်တော်တို့ အဲဒီလိုစီးလာတဲ့ရေကို ခြောက်လက်မပိုက်နဲ့ သွယ်ပြီးတော့မှသုံးရင်တော့ ထိန်းသိမ်းမှု၊ ဂရုမစိုက် ခဲ့မိတဲ့အခါကျတော့ ဒီလိုပဲရေနည်းနည်းပဲ ထွက်နေတာကို ကျွန်တော်တို့ တွေ့ရပါတယ်။ တာဝန်သိ၊ တာဝန်ရှိတဲ့ပုဂ္ဂိုလ်တွေ၊ ဌာနဆိုင်ရာပုဂ္ဂိုလ်တွေသွားပြီးတော့မှ အဲဒီနေရာကို ကျွန်တော်တို့ ရှင်းလိုက်တဲ့ အခါကျတော့ ၄၅ မိနစ်လောက်အတွင်းမှာပဲ ဒီလိုရေအများကြီး လျှံထွက်လာတာကို တွေ့ရပါတယ်။ ဒါကတော့ ကျွန်တော်တို့ ကသာနဲ့ ငါးမိုင်နောက်တစ်နေရာပေါ့။ ဖောင်းပြင်ချောင်း၊ ဆူးပုတ်ချောင်း သဘာဝရေထွက်တွေကနေပြီးတော့မှ ရေသွယ်ယူထားတဲ့ပုံ ဖြစ်ပါတယ်။ ဒါကတော့ ကျွန်တော်တို့ အဲဒီနေရာပဲ ရေလှောင်ကန်အဖြစ်တည်ထားတဲ့ နှစ်ပေါင်းမြောက်မြားစွာကနေ တည်ထားတဲ့ကန်ဖြစ် ပါတယ်။ ဥက္ကဋ္ဌကြီးခင်ဗျာ။ ကျွန်တော်တို့ ဒီလိုရေထွက်တွေ ဒီလိုအနေအထားတွေရှိတဲ့အခါကျတော့ လွန်ခဲ့တဲ့အနှစ် ၆၀ အိမ်စောင့်အစိုးရလက်ထက်တုန်းက အဲဒီကနေပြီးတော့မှ ရေတွေကို လေးလက်မ ပိုက်လုံးနဲ့သွယ်ပြီးတော့ ကသာတစ်မြို့လုံး၊ မြို့ထဲထိပေးနိုင်ခဲ့ပါတယ်။ နောက် ၁၉၆၇-၁၉၆၈ ရောက် လိုက်တဲ့အခါကျတော့ အဲဒီလိုမြို့ထဲထိပေးနိုင်တဲ့ သံပိုက်လုံးတွေအကုန်လုံးဟာ ဆွေးမြည့်ပျက်စီး ပြီးတော့မှ ရေပေးဝေရေးစနစ်ကြီးတစ်ခုလုံး ထိခိုက်သွားပါတယ်။ သို့သော် ကံကောင်းတာတစ်ခုက ကျွန်တော်တို့ကသာမြို့ဟာ မြစ်ဘေးမှာရှိတဲ့အတွက် မြို့ပေါ်ရပ်ကွက်တွေကတော့ တွင်းရေက အလွယ်တကူရလို့ ကိစ္စမရှိပေမဲ့ မြို့စွန်မှာရှိတဲ့ ရပ်ကွက်(၉)လိုရပ်ကွက်မျိုးပေါ့လေ ကုန်းမြင့်ပေါ်မှာ ရှိတဲ့ရပ်ကွက်မျိုး လူဦးရေလည်း အင်မတန်များပါတယ်။ ၅၀၀၀ ကျော်ရှိပါတယ်။ ရပ်ကွက်(၇)၊ ရပ်ကွက်(၉) ပေါင်းလိုက်လို့ရှိရင် လူဦးရေ ၁၃၀၀၀ လောက်ရှိပါတယ်။ အဲဒီ ၁၃၀၀၀ ဟာ ဘယ်လိုမှ ကျွန်တော်တို့ တွင်းတူးလို့အင်မတန်ခက်တဲ့အတွက် အဲဒီရေထွက်တွေက ရေကိုပဲသွယ်တန်းသုံးနေရ ပါတယ်။ မဖြစ်ဖြစ်အောင်သွယ်တန်းသုံးနေရတာပါ။ အဲဒီတော့ ၁၉၉၄ ခုနှစ်ကလည်း ကုလသမဂ္ဂက နေပြီး အစီအစဉ်တစ်ခုနဲ့လာပြီးတော့မှ ရေကန်တွေဆောက်ပေးတယ်။ ရာဘာပိုက်တွေ အရွယ်အစား အမျိုးမျိုးနဲ့ စီမံကိန်းချပြီးတော့ ရေရရှိရေးလုပ်ပေးဖူးတယ်။ သို့သော်လည်း အဲဒါတွေလည်း ပျက်စီးသွားတာပါပဲ။ ဒါတွေဟာ ဘာကြောင့်ဖြစ်သလဲဆိုတော့ အဲဒီ ရေထွက်တွေရော၊ ရေပိုက်လိုင်း တွေရော၊ သက်ဆိုင်ရာတာဝန်ရှိတဲ့သူတွေရော၊ ကျွန်တော်တို့ လူထုတွေ ရောကို ဂရုတစိုက်ထိန်းသိမ်းမှု အားနည်းသွားလို့ အဲဒီလိုဖြစ်သွားရတယ်လို့ လက်တွေ့ကျွန်တော်တို့ သိရပါတယ်။ ကျွန်တော်တို့ ကသာမြို့နယ်ထဲက ရင်းခဲ့တဲ့ကမ္ဘာကျော်ကြိုးဝိုင်းကြီးလည်း အဲဒီလို သဘာဝလက်ဆောင်ကြီးလည်း ပျောက်ကွယ်သွားပြီးပါပြီ။ အခုလက်ကျန်ရေထွက်ကလေးကိုတော့ ကျွန်တော်တို့မပျောက်ဆုံးဖို့ အတွက် ပြည်ထောင်စုအစိုးရနေပြီးတော့မှ ထိန်းသိမ်းစောင့်ရှောက်ပေးဖို့အတွက် အဆိုရှင်ကြီးက အဆိုတင်သလို ကျွန်တော်အကြံပြုချင်တာကတော့ သွက်သွက်လက်လက်ပိုပြီးတော့ ဒီလိုလုပ်ငန်း ပိုထိရောက်အောင် သက်ဆိုင်ရာတိုင်းဒေသကြီးအစိုးရအဖွဲ့တွေကလည်း အင်မတန်ဒေသအတွင်း နီးနီးကပ်ကပ်ရှိတဲ့အတွက် တိုင်းဒေသကြီးအစိုးရတွေကလည်း ဂရုတစိုက် ဒါလေးကိုလုပ်ပေးကြပါ။ အခြေခံဥပဒေပုဒ်မ ၃၀၉ ပုဒ်မခွဲ(ခ)မှာလည်း နိုင်ငံသားတိုင်းသည် သဘာဝပတ်ဝန်းကျင်ထိန်းသိမ်း စောင့်ရှောက်ရေးအတွက် ပြည်ထောင်စုအစိုးရကို၊ နိုင်ငံတော်ကိုကူညီရန် တာဝန်ရှိသည်ဆိုပြီးတော့မှ အဲလိုအတိအလင်းပါထားတဲ့အတွက် ဒီကိစ္စသည် ပြည်ထောင်စုအစိုးရတွေမကပါဘူး။ သက်ဆိုင်ရာ တိုင်းဒေသကြီးအစိုးရများရော၊ လူထုအားလုံးရော ဝိုင်းဝန်းလုပ်ဆောင်ပေးကြရင်ဖြင့် အနာဂတ် သားသမီးတွေအတွက်၊ မြေးမြစ်တွေအတွက် သောက်ရေ၊ သုံးရေမပူရတဲ့အနေအထားမျိုး ရောက်သွား ပါမယ်ဆိုတာကို ယုံကြည်ပါတယ်ဆိုတာကိုပြောရင်းနဲ့ ကျွန်တော်နိဂုံးချုပ်ပါတယ်ခင်ဗျား။</speech>
<speech type='speaker'>
ဆင်ပေါင်ဝဲမဲဆန္ဒနယ်မှ ဦးနေထက်ဝင်း ဆွေးနွေးဖို့ ဖြစ်ပါတယ်။
</speech>
<speech><mp id='1469'>ဦးနေထက်ဝင်း(ဆင်ပေါင်ဝဲမဲဆန္ဒနယ်)</mp> အားလုံးကိုမင်္ဂလာပါလို့ ဦးစွာနှုတ်ခွန်းဆက် သအပ်ပါတယ်။ မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း တင်သွင်းတဲ့အဆိုကို အကြံပြု ဆွေးနွေးမယ့် မကွေးတိုင်းဒေသကြီး၊ ဆင်ပေါင်ဝဲမဲဆန္ဒနယ်မှ ဦးနေထက်ဝင်း ဖြစ်ပါတယ်။ ဥက္ကဋ္ဌကြီးခင်ဗျား။ ပထမဆုံးတင်ပြချင်တာကတော့ သဘာဝရေထွက်တွေကို ထိန်းသိမ်းဖို့ပဲဖြစ်ဖြစ်၊ ကျန်တဲ့ရေထိန်းသိမ်းရေးလုပ်ငန်းတွေ ဆောင်ရွက်တဲ့နေရာမှာပဲဖြစ်ဖြစ်၊ ရေရဲ့ တန်ဖိုး၊ ရေရဲ့ အရေးပါမှု ကို ကျွန်တော်တို့တွေအားလုံး သိရှိနားလည်ထားဖို့ လိုတယ်ဆိုတဲ့အချက်ကို အရင်ဆုံးဆွေးနွေး လိုပါတယ်။ ထမင်းအသက်ခုနစ်ရက်၊ ရေအသက်တစ်မနက်ဆိုတဲ့ ဆိုရိုးစကားရှိသလို ကျွန်တော်တို့ လူ့ခန္ဓာကိုယ် အလေးချိန်ရဲ့ ၇၀ ရာခိုင်နှုန်းကျော်ဟာ ရေတွေပါ။ ဒီနေ့ ကျွန်တော်တို့နေထိုင်ရာ ကမ္ဘာကြီးမှာ လူဦးရေတဖြည်းဖြည်းများပြားလာတာနဲ့အမျှ ရေလိုအပ်ချက်ပမာဏဟာလည်း များပြားလာပါတယ်။ ၁၉၀၀ ပြည့်နှစ်က ကမ္ဘာ့လူဦးရေသန်း ၁၆၀၀ လောက်သာရှိနေရာမှ ယနေ့ဆိုလို့ရှိရင် လူဦးသန်းပေါင်း ၇၅၀၀ ကျော်ခဲ့ပါပြီ။ ရေပိုလိုအပ်လာတယ်ဆိုတဲ့နေရာမှာ သောက်သုံးရေသာမက စိုက်ပျိုးရေးကဏ္ဍ၊ စက်မှုကဏ္ဍတွေမှာလည်း ရေကမပါမဖြစ်ပါ။ လေ့လာသူ တွေရဲ့ အဆိုအရ လူတစ်ဦးကို အိမ်သုံးအတွက် တစ်နေ့ဂါလန် ၄၀ လောက်လိုတယ်လို့ ဆိုပါတယ်။ ကမ္ဘာပေါ်မှာ လူရယ်လို့ စတင်ဖြစ်ပေါ်စဉ်ကစလို့ ယနေ့အချိန်အထိရှိနေတဲ့ ရေပမာဏဟာ မပြောင်းလဲဘူး အတူတူပဲဆိုတာကိုလည်း သတိပြုစေချင်ပါတယ်။ မိုးရွာလို့ကျတဲ့မိုးရေဟာ မြေပြင် ကနေအငွေ့ပြန် သွားတဲ့ရေတွေပဲဖြစ်ပါတယ်။ အသစ်တိုးလာတာမဟုတ်ပါဘူး။ ရေနဲ့ပတ်သက်လို့ အခက်အခဲကြုံတွေ့ရမှုတွေဟာ ကမ္ဘာတစ်လွှားမှာ ၁၉၉၀ ခုနှစ်မှာ နိုင်ငံ ၂၈ နိုင်ငံ၊ ၁၉၉၅ ခုနှစ်မှာ နိုင်ငံပေါင်း ၃၁ နိုင်ငံ လူဦးရေသန်းပေါင်းများစွာဟာ ရေရှားပါးမှုအန္တရာယ်နှင့် ကြုံတွေ့ခဲ့ရသလို ကျွန်တော်တို့နိုင်ငံမှာလည်း နွေအခါရေရှားပါးမှုးဘေးအန္တရာယ်ဒုက္ခတွေကို ကြုံတွေ့လာနေရပါပြီ။ မြတ်စွာဘုရားရှင်လက်ထက်က ကပ္ပိလဝတ်ပြည်နှင့် ကောလိယပြည် နှစ်ပြည်ထောင်ကြားက ယောဟီနီမြစ်ရေကို အတူတူခွဲဝေသုံးစွဲရာမှာ မိုးခေါင်လို့မြစ်ရေနည်းလာတဲ့အချိန်မှာ လက်ကျန်ရေကို သူရသင့်၊ ငါရသင့် ကပ္ပိလဝတ်သားတွေနဲ့ ကောလိယသားတွေ အငြင်းပွားခိုက်ရန်ဖြစ်တဲ့အဆင့် ကနေပြီးတော့ ရေနည်းမကနည်းလာတော့ စစ်ဖြစ်တော့မယ့်အနေအထားထိ ရောက်ခဲ့ဖူးတဲ့သာဓက တွေရှိပါတယ်။ ဒီနေရာမှာဒေသတွင်း စင်ကာပူနိုင်ငံရဲ့ ရေသုံးစွဲမှုတွေကို အနည်းငယ်တင်ပြလို ပါတယ်။ စင်ကာပူနိုင်ငံမှာ မြေအောက်ရေလုံးဝမရှိသလို ရေချို အရင်းအမြစ်ဆိုလို့ မိုးရေပဲရှိပါတယ်။ မြေဧရိယာရဲ့ သုံးပုံနှစ်ပုံကို မိုးရေခံယူရာအဖြစ် လုပ်ဆောင်ဖန်တီးထားပါတယ်။ အဲဒီကရတဲ့ရေဟာ စင်ကာပူတစ်နိုင်ငံလုံး သုံးစွဲတဲ့ရေရဲ့ ၅၀ ရာခိုင်နှုန်းပဲရှိပါတယ်။ ကျန်ရေတွေကို ပြည်ပကနေ ဝယ်ယူသုံးစွဲနေရပါတယ်။ တစ်ဦးချင်းရေသုံးစွဲမှုဟာ တစ်ရက်ကို ၃၅ ဂါလန်ရှိပြီးတော့ ၂၀၂၀ ခုနှစ်မှာ ၃၃ ဂါလန်၊ ၂၀၃၀ ခုနှစ်မှာ ၃၁ ဂါလန်ထိ လျှော့ချဖို့ရည်ရွယ်ပေမဲ့ လူဦးရေတိုးလာနေတာကြောင့် ရေလိုအပ်ချက်ဟာ မြင့်မားလာနေပါတယ်။ မိလ္လာအညစ်အကြေးကို သန့်စင်ပြီးတော့ ပြန်သောက် ပါလို့ ပြောတယ်ဆိုလို့ရှိရင် ကြားရတာနဲ့တင် အော့ချင်၊ အန်ချင်ကြပါတယ်။ ဒါပေမဲ့ အမေရိကန်နိုင်ငံ ကယ်လီဖိုးနီးယားမှာ လွန်ခဲ့တဲ့နှစ်ပေါင်း ၈၀ ကျော်ကတည်းက စတင်အသုံးပြု နေခဲ့တာပါ။ သန့်စင်ပြီး ရေကို စိုက်ပျိုးရေး၊ စက်မှုလုပ်ငန်းစတဲ့ သောက်သုံးရန်မဟုတ်တဲ့နေရာတွေမှာသုံးခဲ့ပြီး နည်းပညာ မြင့်လာချိန်မှာတော့ သောက်သုံးရန်အတွက်ပါ အသုံးပြုလာခဲ့ကြပါတယ်။ အလားတူ စင်ကာပူနိုင်ငံ မှာပေးဝေနေတဲ့ သောက်ရေရဲ့ ၃ ရာခိုင်နှုန်းကျော်ဟာ သန့်စင်ပြီးမိလ္လာရေဆိုးတွေ ဖြစ်ပါတယ်။ ဒါတွေကို ဘာကြောင့်တင်ပြရလဲဆိုလို့ရှိရင် ရေရဲ့ တန်ဖိုး၊ ရေရဲ့ အဖိုးတန်အရေးပါမှုကို မြင်သာအောင် ပါ။ ရေအကျိုး၊ ရေတန်ဖိုးကိုသိမှ ရေအရင်းအမြစ်တွေကို ထိန်းသိမ်းစောင့်ရှောက်ရာမှာ ပိုမိုထိရောက် နိုင်မှာဖြစ်ပါတယ်။ ဒုတိယအချက်အနေနဲ့ကတော့ သဘာဝရေထွက်တွေအပါအဝင် ရေချို သယံဇာတလျော့နည်း သွားရခြင်းတွေပါ။ ရာသီဥတုပြောင်းလဲလာမှု၊ အလွန်အကျွံသုံးစွဲမှု၊ ရေထုညစ်ညမ်းမှုတွေနဲ့ မဆင်မခြင် အသုံးပြုမှုတွေကြောင့် ကမ္ဘာပေါ်မှာ ရေသယံဇာတတွေက တဖြည်းဖြည်းလျော့နည်းလာရတာပါ။ ရာသီဥတုပြောင်းလဲမှုကြောင့် ဖြစ်လာတဲ့ရေလျော့နည်းမှုတွေကို ဥပမာပေးရရင် အရှေ့တောင်အာရှ မှာတောင်မှ အကြီးဆုံးဖြစ်တဲ့ ရေအိုင်စာရင်းဝင်တဲ့ အင်းတော်ကြီးအိုင်နဲ့ အင်းလေးကန်တို့ဟာ မူလကဖြစ်တည်ခဲ့တဲ့ အနေအထားနဲ့ များစွာကွာခြားပြီးတော့ ရေလျော့နည်းလာနေပါပြီ။ ကမ္ဘာမှာ လည်းဒီအတိုင်းပါပဲ။ အာဖရိကတိုက်က ကမ္ဘာ့မျက်နှာပြင်ဧရိယာ ဒုတိယအကြီးဆုံးဖြစ်တဲ့ ဗစ်တိုးရီးယားရေအိုင်လိုဟာမျိုး၊ ဆာဟာရသဲကန္တာရတောင်ပိုင်းက ချက်ရေအိုင်တို့ဟာ မူလအနေ အထားနဲ့ များစွာကွာခြားလာခဲ့ပါပြီ။ ဘာကိုပြနေတာလဲဆိုလို့ရှိရင် လူနဲ့ရာသီဥတုပြောင်းလဲမှုဖြစ်စဉ် တွေကြောင့် ရေသယံဇာတတွေ ယုတ်လျော့လာနေတာကြောင့် သဘာဝရေထွက်တွေကိုသာ အချိန်မီစနစ်တကျ မထိန်းသိမ်း၊ မစောင့်ရှောက်နိုင်ဖူးဆိုလို့ရှိရင် သိပ်မကြာခင်မှာ သဘာဝရေထွက်တွေဆုံးရှုံးသွားနိုင်တယ်ဆိုတာကို ပြောလိုခြင်းပါ။ နောက်တစ်ခုက စိုက်ပျိုးရေးနဲ့ စက်မှုကဏ္ဍတွေကြောင့် ရေထုညစ်ညမ်းမှုတွေဖြစ်လာခြင်းပါ။ စိုက်ပျိုးရေးလုပ်ငန်းလုပ်တဲ့နေရာမှာ ပိုးသတ်ဆေး၊ ပေါင်းသတ်ဆေး၊ ဓာတ်မြေသြဇာအလွန်အကျွံ သုံးစွဲမှုတွေဟာလည်း ရေထုညစ်ညမ်းမှုတွေဖြစ်စေသလို၊ စက်မှုလုပ်ငန်းတွေကနေ ထွက်ရှိတဲ့စွန့်ပစ် ပစ္စည်းတွေကြောင့် ရေထုညစ်ညမ်းမှုတွေဖြစ်ပေါ်လျက်ရှိနေပါတယ်။ ဒါ့ကြောင့် သဘာဝရေထွက် တည်ရှိရာနေရာဒေသတွေမှာ ဒါတွေကို သတိပြု ဆင်ခြင်သင့်ပါတယ်။ ရေကြည်မြင်တိုင်း သန့်တယ်လို့ မထင်ဘဲ၊ သေချာစွာရေအရည်အသွေးစစ်ဆေးပြီးမှ သုံးစွဲသင့်ပါတယ်။ လက်ရှိအချိန်မှာ ကမ္ဘာ့ရေ သယံဇာတရဲ့ ၇၀ ရာခိုင်နှုန်းအပါအဝင် ကမ္ဘာပေါ်မှာရှိတဲ့ အရင်းအမြစ်ပေါင်းများစွာကို မြေအောက် ရေထုတ်ယူသုံးစွဲခြင်းအပါအဝင် စိုက်ပျိုးရေးအတွက် အသုံးပြုနေတာကြောင့် ကမ္ဘာကြီးဟာ မနိုင်ဝန် ထမ်းနေရသလိုပါပဲ။ မဝေးလှတဲ့အနာဂတ်ကာလအတွက် ဘယ်လိုစီမံကြမလဲဆိုတာကို စိတ်ဝင်စား စရာကောင်းသလို၊ စိုးရိမ်စရာလည်းကောင်းနေပါတယ်။ စက်ရေတွင်းတွေ နိုင်ငံအနှံ့တူးနေတာကြောင့် တစ်ချိန်မှာဘေးအန္တရာယ်ကြုံတွေ့လာရနိုင်တယ်ဆိုပြီးတော့ ရှေ့က လွှတ်တော်ကိုယ်စားလှယ်တွေ ဆွေးနွေးသွားတာတွေလည်းရှိပါတယ်။ ဒါကြောင့်မို့လို့ မြေအောက်ရေ စနစ်တကျထုတ်ယူသုံးစွဲနိုင်ဖို့ ကျွန်တော်တို့ ပြည်သူ့လွှတ်တော်သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာ ကော်မတီနှင့် သက်ဆိုင်ရာဝန်ကြီးဌာနတို့ ပူးပေါင်းပြီးတော့ မြေအောက်ရေဥပဒေကိုလည်း ကျွန်တော်တို့ ထွက်ပေါ်လာဖို့ ကြိုးစားဆောင်ရွက်လျက်ရှိနေပါတယ်။ ဒါကြောင့်မို့လို့ သဘာဝရေ ထွက်တွေ ရှိရာနေရာတွေမှာ တောမခုတ်ဘူး။ ထင်းမခုတ်ဘူး။ ဝါးမခုတ်ဘူး။ ရှိတဲ့တောကိုထိန်းမယ်။ ခုတ်လို့ ကုန်ခမ်းသွားတဲ့နေရာမှာ သစ်တော၊ ဝါးတောတွေကို ပြန်လည်ထူထောင်မယ်။ ဒါတွေဆောင်ရွက်ဖို့လိုပါတယ်။ ရေချို လို တောကိုထိန်းဆိုတဲ့ စကားအတိုင်းပါပဲ။ ဒါကြောင့် ကျွန်တော်တို့တွေကလည်း ရေရဲ့ တန်ဖိုး၊ ရေရဲ့ အရေးပါမှုကို ကောင်းကောင်းနားလည်ပြီး ရေထုညစ်ညမ်းမှုမဖြစ်အောင် ကာကွယ်မယ်။ သဘာဝတောတွေကို ထိန်းသိမ်းမယ်။ အမျိုးသားအဆင့် ရေအရင်းအမြစ်ကော်မတီနဲ့တကွ ဝန်ကြီးဌာနကလည်း လုပ်ငန်းစဉ်တွေချမှတ်မယ်။ ဝိုင်းဝန်း ပူးပေါင်း အကောင်အထည်ဖော်ဆောင်ရွက်ကြမယ်ဆိုရင်ဖြင့် သဘာဝကပေးတဲ့ ဒီသဘာဝရေထွက် သယံဇာတတွေဟာ နောင်နှစ်ပေါင်းများစွာ အရှည်တည်တံ့ခိုင်မြဲနေပါလိမ့်မယ်လို့ ပြောဆိုဆွေးနွေး ရင်း နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>
လွိုင်လင်မဲဆန္ဒနယ်မှ ဦးခင်မောင်သီ ဆွေးနွေးဖို့ဖြစ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုဝန်ကြီးများ၊ ဧည့်သည် တော်များအားလုံး ကိုယ်စိတ်နှစ်ဖြာကျန်းမာချမ်းသာပါစေကြောင်း ဆုတောင်းမေတ္တာပို့သရင်းနှင့် ရွှင်လန်းချမ်းမြေ့ကြပါစေလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ လွိုင်လင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုမှာပါတဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ခိုင်မြဲရေးအတွက်နဲ့စပ်လျဉ်းပြီးတော့ ကျွန်တော်၏ လွိုင်လင် မဲဆန္ဒနယ်မှာရှိတဲ့ မူလရေအရင်းအမြစ် သဘာဝရေထွက်များကိုရောက်ရှိခဲ့ပြီး တွေ့မြင်ခဲ့ရတဲ့ အခြေအနေများနဲ့ ပေါင်းစပ်ဆွေးနွေးတင်ပြပါမယ်။ လွိုင်လင်မြို့အတွက် သန့်ရှင်းသော သောက်ရေ၊ သုံးရေများရရှိရန်အတွက် လွိုင်လင်မြို့အနောက်မြောက်ဘက်မှာရှိတဲ့ နောင်တောင်းရေထွက်မှ ရယူပြီးတော့ သောက်ရေ၊ သုံးရေများ ပေးဝေမှုအခြေအနေကို အကြိမ်ကြိမ်ကွင်းဆင်းကြည့်ရှုခဲ့ပါ တယ်။ ထို့အတူပဲ လွိုင်လင်မြို့ မြကန်သာရေကန် ရေထွက်ရာပင်ရင်းနေရာ ကွတ်ချိုးရေထွက် ကိုလည်း ရောက်ရှိခဲ့ပါတယ်။ မူလရေအရင်းအမြစ် သဘာဝရေထွက်များမှာ တောတောင်များအတွင်း မှာတည်ရှိပြီး ရေထွက်များပတ်ဝန်းကျင်မှာ တောတောင်သစ်ပင်များဖြင့် စိမ်းစိုလန်းဆန်းပြီး သစ်ရိပ် ဝါးရိပ်များဖြင့် အေးမြတဲ့အထိအတွေ့ကိုခံစားခဲ့ရပါတယ်။ သဘာဝရေထွက်များ၏တည်နေရာ အနေအထားမှာ လေကောင်းလေသန့်များရှူရှိုက်ရပြီး ခန္ဓာကိုယ်ရောစိတ်ပါ ရွှင်လန်းကျန်းမာချမ်းသာ မှုကို ရရှိခဲ့ပါတယ်။ သဘာဝရေထွက်ရာနေရာများမှာ ရေထွက်အားကောင်းမွန်မှုများကြောင့် ပတ်ဝန်းကျင်မှာနေထိုင်ကြတဲ့ မိဘပြည်သူများရောက်ရှိကြပြီး ရေထွက်မှရေများကိုရယူပြီး သောက်ရေ သုံးရေများထက် မိမိတို့နေထိုင်ရာနေရာဒေသများသို့ ရေပုံးများ၊ ရေစည်များဖြင့် သယ်ယူကြတဲ့ နည်းတူ ရေပိုက်များ၊ PPC ပိုက်များ၊ G၊ ပိုက်များဖြင့်သွယ်တန်းပြီး မြို့များကိုသွယ်တန်းပြီးတော့ အသုံးပြု ကြတာကိုလည်း တွေ့ရပါတယ်။ အချို့သော မိဘပြည်သူများမှာ ရေထွက်ရာဒေသများ အနီးမှာ ရေချိုးခြင်း၊ ရေကူးခြင်း၊ အဝတ်အထည်များလျှော်ဖွက်ခြင်းပြု ကြတာကိုလည်း တွေ့မြင်ခဲ့ရ ပါတယ်။ ထိုနည်းတူ မိမိတို့မွေးမြူထားတဲ့ ကျွဲ၊ နွားတိရစ္ဆာန်များအတွက်ပါ အသုံးပြု နိုင်တဲ့ ဒီရေများကို အသုံးပြု နေကြတာကိုလည်း တွေ့မြင်ခဲ့ရပါတယ်။ အပန်းဖြေအနားယူလိုသူများကလည်း ရေထွက်ရာ ဒေသများတွင် လာရောက်အပန်းဖြေရင်းနဲ့ မိတ်ဆွေများနဲ့အလည်အပတ်လာရောက်ကြပြီးတော့ အစားအသောက်များဖြင့် ပျော်ရွှင်စွာစားသုံးကြပြီး စားကြွင်းစားကျန်များ၊ အမှိုက်များကိုလည်း စနစ် တကျမဟုတ်ဘဲနဲ့ စွန့်ပစ်မှုများကိုလည်း မြင်တွေ့ခဲ့ရပါကြောင်း တင်ပြရင်းနဲ့ မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်းတင်သွင်းတဲ့ မူလရေအရင်းအမြစ် သဘာဝရေထွက်များ ရေရှည်တည်တံ့ခိုင်မြဲ ရေးနဲ့စပ်လျဉ်းတဲ့အဆိုကို ကြိုဆိုပါကြောင်းနဲ့ ဦးစားပေးထိန်းသိမ်းကာကွယ်စောင့်ရှောက်သင့် ပါကြောင်း ထောက်ခံဆွေးနွေးတင်ပြရင်းနဲ့ ကျွန်တော့်ရဲ့ ဆွေးနွေးတင်ပြချက်ကို ဒီမှာပဲနိဂုံးချုပ်ပါတယ် ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>
ဆီဆိုင်မဲဆန္ဒနယ်မှ ဦးခွန်သန်းထူး ဆွေးနွေးဖို့ဖြစ်ပါတယ်။
</speech>
<speech><mp id='1569'>ဦးခွန်သန်းထူး(ဆီဆိုင်မဲဆန္ဒနယ်)</mp>နှုတ်ခွန်းဆက်သဂါရဝပြု လိုက်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့လူသားများနဲ့ သက်ရှိသက်မဲ့များအတွက် သဘာဝကပေးထားတဲ့အရင်းအမြစ်များထဲမှာ မရှိရင်မဖြစ်တာ ရေအရင်းအမြစ်ပဲဖြစ်ပါတယ်။ ဒီရေအရင်းအမြစ်တွေဟာ တောင်တန်းဒေသများမှ စတင်မြစ်ဖျားခံပြီးတော့ ထွက်ရှိတဲ့သဘာဝရေများဟာ ၎င်းဒေသဌာနေတိုင်းရင်းသားပြည်သူများ အတွက် သောက်သုံးရေ၊ စိုက်ပျိုးရေ၊ ကျွဲ၊ နွားတိရစ္ဆာန်များ အဓိကမှီခိုအားထားရပါတယ်။ ၎င်း ရေထွက်များမှချောင်းများ၊ မြစ်များ၊ အင်းအိုင်များအဖြစ် ပေါင်းစုစီးဆင်းကာ မြေပြန့်ဒေသစိုက်ပျိုးရေး၊ မွေးမြူရေးနဲ့ ရေလုပ်ငန်းများအတွက် အကျိုးသက်ရောက်လျက်ရှိပါတယ်။ ဒါ့အပြင် နိုင်ငံတစ်ဝန်း ပြည်သူများသုံးစွဲနေတဲ့၊ လျှပ်စစ်မီးထုတ်လုပ်ပေးတဲ့ ရေအားလျှပ်စစ်စက်ရုံများ မှီခိုအားထားတဲ့ မြစ်၊ ချောင်း၊ အင်းအိုင်တွေကလည်း ၎င်းရေထွက်များက မြစ်ဖျားခံစုစည်းထားခြင်းဖြစ်လို့ သဘာဝ ရေထွက်ကို စနစ်တကျစီမံရေးဆွဲထိန်းသိမ်းစောင့်ရှောက်ခြင်းသည် တစ်နိုင်ငံလုံးရှိ ပြည်သူများ အတွက် ကောင်းကျိုးကိုဖော်ဆောင်ရာရောက်သည့်အတွက် အဆိုအားထောက်ခံဆွေးနွေးရခြင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံဒေသအနှံ့အပြား အထူးသဖြင့်တောင်ပေါ်ဒေသမှာရှိတဲ့ သဘာဝရေထွက်များအရင်းအမြစ်များနဲ့ ၎င်းရေထွက်များ တည်မှီအမှီပြုနေတဲ့ သဘာဝရေဝေရေလဲသစ်တောများနဲ့ ဧရိယာဆက်စပ်တောများအား ဝိသမ လောဘသမားများ၊ ကိုယ်ကျိုးစီးပွားရေးသမားတို့နဲ့ ဒေသခံအချို့၏နည်းလမ်းအမျိုးမျိုးဖြင့် ပျက်စီး ပြုန်းတီးအောင် ဖျက်ဆီးခံနေရပါတယ်။ ဥပမာ- ကျွန်တော့်မဲဆန္ဒနယ်မှာ ဥပမာတစ်ခုကိုတင်ပြလို ပါတယ်။ ကျွန်တော့်မဲဆန္ဒနယ် နားသံကျေးရွာအုပ်စု၊ လုံးသာဒေသမှာ အရှေ့မြောက်ဘက်တောင်ပေါ် ဒေသမှာ ကျေးရွာ ၁၅ ရွာက အဓိကမှီခိုအားထားတဲ့ တစ်ခုတည်းသောရေချောင်းပေါင်းစုံရာမှာ သတ္တုတူးဖော်တဲ့ကုမ္ပဏီတစ်ခုက ရေချောင်းနဲ့ပေ ၂၀ အကွာမှာ သတ္တု တူးဖော်တဲ့လုပ်ငန်းကို လုပ်နေ တဲ့အတွက်ကြောင့် ယခုအဲဒီရေကိုမှီခိုအားထားနေတဲ့ ဒေသခံတိုင်းရင်းသားပြည်သူများအတွက် လူမှု စီးပွားဘဝနဲ့ စိုက်ပျိုးရေများအတွက် ခြိမ်းခြောက်မှုကိုဖြစ်ပေါ်စေလျက်ရှိပါတယ်။ ဒါ့ကြောင့် ဒီလို ရေထွက်များကာကွယ်ထိန်းသိမ်းရန်အတွက် နိုင်ငံတော်အစိုးရမှ ဦးစားပေးအဆင့်သတ်မှတ်ကာ လိုအပ်သောတိကျသောစာရင်းပြုစုခြင်း၊ ကန့်သတ်ဧရိယာသတ်မှတ်ခြင်း၊ ထိန်းသိမ်းခြင်း၊ လိုအပ် သော ဘဏ္ဍာငွေခွဲဝေချထားခြင်း၊ စည်းမျဉ်းစည်းကမ်းများရေးဆွဲခြင်းနှင့် ကျူးလွန်ဖောက်ဖျက်သူ များအား ထိရောက်သောပြစ်ဒဏ်ချမှတ်ခြင်းကို အထူးအလေးထားဆောင်ရွက်သင့်ပါကြောင်း တင်ပြ ဆွေးနွေးလိုပါတယ်။ သို့မဟုတ်ပါက ဒေသခံပြည်သူများဟာ သောက်ရေအတွက်ပင် ဒုက္ခသုက္ခများ ပိုမိုကြုံတွေ့လာရဖွယ်ရှိနေပါတယ်။ ဥက္ကဌခင်ဗျား။ ကျွန်တော်တို့မြန်မာနိုင်ငံရဲ့ ရေမြေသဘာဝအရင်းအမြစ်ပိုင်ဆိုင်မှုဟာ ကမ္ဘာ့ အဆင့်မှာရော၊ အာရှအဆင့်မှာပါ ထိပ်တန်းတွင်တည်ရှိနေအောင် သဘာဝတရားကြီးကပေးထား သော်လည်း စနစ်တကျထုတ်ယူ၊ သုံးစွဲ၊ အသုံးပြု၊ ကြပ်မတ်ထိန်းသိမ်းမှုအားနည်းခဲ့ခြင်းကြောင့် နိုင်ငံနဲ့ ပြည်သူပြည်သားများခံစားခွင့်နည်းပါးခဲ့ကြရပြီး ဆင်းရဲတွင်းထဲမှာပြည်သူအများစုက တစ်ဝဲလည်လည် ဖြစ်နေကြတာတွေ့ရမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ် ဆီဆိုင်မြို့နယ် မှာ ကျေးရွာပေါင်း ၃၂၂ ရွာရှိပြီး လူဦးရေ ၁၄၀၀၀၀ ကျော်နေထိုင်လျက်ရှိပါတယ်။ သဘာဝရေထွက် ကြီး/ငယ်စုစုပေါင်း ၁၅၉ ခုရှိပါတယ်။ အချို့ရေထွက်ဧရိယာများဟာ ဧက ၂၀၀ မှ ၄၀၀ ခန့်အထိ ကျယ်ပြန့်ပြီးတော့ ဒေသခံများအနေနဲ့ ရှေးယခင်ကတည်းက လူအားဖြင့်တည်ဆောက်ထိန်းသိမ်းခဲ့ကြ ပါတယ်။ ယခုအခါ တိုးတက်များပြားလာသော လူဦးရေနဲ့ပြောင်းလဲလာတဲ့ ခေတ်အခြေအနေအရ ရေရှည်တည်တံ့ဆက်လက်ထိန်းသိမ်းစောင့်ရှောက်ဖို့ အခက်အခဲများကြုံတွေ့နေကြရပါတယ်။ ယခင် ထိန်းသိမ်းလာခဲ့တဲ့ကာလတစ်လျှောက်မှာ နိုင်ငံတော်အနေနဲ့ ပံ့ပိုးကူညီမှုနည်းပါးခဲ့ပြီး ယခုနှစ်ကာလ များတွင် နိုင်ငံတော်အစိုးရဝန်ကြီးဌာန၊ NGO ၊ INGO တို့တစ်စိတ်တစ်ပိုင်းပံ့ပိုးကူညီမှုရှိပေမဲ့ လိုအပ် ချက်များစွာရှိနေသေးကြောင်း တင်ပြဆွေးနွေးလိုပါတယ်။ ကျွန်တော့်မဲဆန္ဒနယ် ကျေးရွာအုပ်စုလေးစုမှ ရွာပေါင်း ၄၀ ခန့်မှာ ရေထွက်များမရှိကြပါ။ ကိုယ့်အားကိုယ်ကိုးမိုးရေများကို တစ်ဖက်ပိတ်ဆည်ငယ် များကလည်း နှစ်စဉ်ဖေဖော်ဝါရီလကုန်ပိုင်းတွင် ရေများခန်းခြောက်လေ့ရှိပါတယ်။ မြေအောက် အဝီစိရေတူးပါကလည်း အဲဒီဒေသမှာ ပေ ၄၀၀၊ ၅၀၀ ခန့်တူးမှ တစ်နာရီကို ဂါလန် ၁၅၀၊ ၂၀၀ ခန့် သာထွက်သဖြင့် စက်မောင်းဆီနဲ့တွက်ခြေမကိုက်သောကြောင့် အုတ်ရေလှောင်ကန်တည်ဆောက်ပြီး မိုးရေကိုသာအဓိကထားသိုလှောင်သောက်သုံးကြရပါတယ်။ သဘာဝရေထွက်ရှိသော ကျေးရွာ တော်တော်များများမှာလည်း ယခင်ကာလများ၌ ရာသီဥတုပြောင်းလဲဖြစ်စဉ်ကြောင့် ၁၀ နှစ်၊ ၁၅ နှစ် လျှင်တစ်ကြိမ်ခန့် ရေများလျော့နည်းခန်းခြောက်မှုဖြစ်တတ်ပေမဲ့ ယခုအခါဆယ်စုနှစ်တစ်ခုအတွင်း၌ နှစ်စဉ်နွေရာသီရောက်တိုင်း ခပ်စိပ်စိပ်ရေခန်းခြောက်မှုကို ကြုံတွေ့နေရပြီဖြစ်ပါတယ်။ သို့ဖြစ်ပါ၍ နိုင်ငံတော်အတွင်းဒေသအနှံ့အပြားမှာ သဘာဝအလျောက်ထွက်ရှိသော လူသား တို့၏အသက်သွေးကြောဖြစ်တဲ့ ရေအရင်းအမြစ်များသည် နိုင်ငံတစ်နံတစ်လျားရှိ ပြည်သူများကို အလုပ်အကျွေးပြုလျက်ရှိသောကြောင့် နိုင်ငံတော်အစိုးရအနေဖြင့် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက်ရေးလုပ်ငန်းစဉ်များ ချမှတ်လမ်းညွှန်သွားနိုင်ဖို့ ယခုအဆိုရှင် ဦးစိုင်းငေါင်းဆိုင်ဟိန်း၏အဆိုအား ပြည်သူ့လွှတ်တော်မှ အတည်ပြု ပေးသင့်ပါကြောင်း ထောက်ခံ ဆွေးနွေးလိုက်ရပါတယ်ခင်ဗျား။ 
</speech>
</new_section>
<new_section>
<title>ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က တင်သွင်းသည့်အဆိုနှင့်စပ်လျဉ်းပြီး သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='26'>ဦးအုန်းဝင်း(ပြည်ထောင်စုဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီး များ မင်္ဂလာပါလို့ နှုတ်ခွန်းဆက်သအပ်ပါတယ်။ ရှမ်းပြည်နယ်(တောင်ပိုင်း)၊ မောက်မယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းရဲ့ မူလရေအရင်းအမြစ်သဘာဝရေထွက်များ ရေရှည်တည်တံ့ခိုင်မြဲရေးအတွက် ဦးစားပေးအဆင့်သတ်မှတ်ကာ ထိန်းသိမ်းကာကွယ်စောင့်ရှောက် ရေးလုပ်ငန်းစဉ်များ ချမှတ်လမ်းညွှန်ပေးရန် ပြည်ထောင်စုအစိုးရသို့ တိုက်တွန်းကြောင်းအဆိုနှင့် စပ်လျဉ်း၍ ရှင်းလင်းတင်ပြသွားမှာဖြစ်ပါတယ်။ ကနဦးအနေနဲ့ မူလရေအရင်းအမြစ်ဖြစ်တဲ့ သဘာဝရေထွက်များ ရေရှည်တည်တံ့ခိုင်မြဲရေး အတွက် လွှတ်တော်ကိုယ်စားလှယ်ကြီးများက အချက်အလက်ပြည့်စုံစွာနဲ့ ထောက်ပြ၊ တင်ပြဆွေးနွေး သွားတဲ့အတွက် အထူးပင်ကျေးဇူးတင်ရှိပါကြောင်း ပြောကြားလိုပါတယ်ခင်ဗျား။ ကျွန်တော့်ကို အချိန်အနည်းငယ် ပိုမိုပေးရန်နှင့် Power Point တင်ပြခွင့်ပြုပါရန် လေးစားစွာတင်ပြအပ်ပါတယ် ခင်ဗျား။ မြန်မာနိုင်ငံဟာ လယ်ယာစိုက်ပျိုးရေးကိုအခြေခံတဲ့ နိုင်ငံတစ်နိုင်ငံဖြစ်တဲ့အတွက် စိုက်ပျိုးရေ စဉ်ဆက်မပြတ်ရရှိရေးနှင့် ဒေသခံပြည်သူများအတွက် သန့်ရှင်းတဲ့သောက်သုံးရေရရှိမှုဟာ အလွန်အရေးပါတဲ့အခန်းကဏ္ဍမှာ ပါဝင်လျက်ရှိပါတယ်။ မြေမျက်နှာပြင်အနိမ့်အမြင့်နဲ့ ဒေသရိုးရာ ယဉ်ကျေးမှုပေါ်မူတည်ပြီးတော့ ဒေသခံပြည်သူများရဲ့ ရေချို ထုတ်ယူသုံးစွဲတဲ့ပမာဏနဲ့ ရေရရှိတဲ့ အရင်းအမြစ်များဟာ ကွဲပြားလျက်ရှိပါတယ်။ အထူးသဖြင့် မြန်မာနိုင်ငံအရှေ့ပိုင်းဒေသဖြစ်တဲ့ ရှမ်းပြည်နယ်မှာ ဘိုးဘွားလက်ထက်များက ယနေ့တိုင်အောင် သဘာဝရေထွက်များကနေပြီးတော့ သောက်ရေ၊ သုံးရေများကို ရယူသုံးစွဲလျက်ရှိပါတယ်။ ဒါကြောင့် သဘာဝရေထွက်များက ရေအရင်းအမြစ်စဉ်ဆက်မပြတ်ရရှိရေးဟာ အလွန်ပင်အရေးပါတဲ့ လိုအပ်ချက်တစ်ရပ်ဖြစ်ပါတယ်။ သဘာဝရေထွက်များ ထွက်လာပုံနဲ့ပတ်သက်ပြီးတော့ ကျွန်တော်အသေးစိတ်ကိုတော့ ရှင်းလင်း မပြတော့ပါဘူး။ ကျွန်တော် Power Point မှာတော့ တင်ပြထားပါတယ်။ သဘာဝရေထွက်များဟာ မြေအောက်ရေလွှာမှာ နှစ်မျိုးရှိပါတယ်။ ရေအောင်းလွှာမှာ။ ဖိအားမြင့်မြေအောက်ရေအောင်းလွှာနဲ့ သာမန်လေထုဖိအားမြေအောက်ရေအောင်းလွှာဆိုပြီး နှစ်ခုရှိပါတယ်။ သဘာဝရေထွက်များ ရေရှည် တည်တံ့ရေးအတွက် မြေအောက်ရေအောင်းလွှာများကို စဉ်ဆက်မပြတ်ဖြည့်တင်းပေးနိုင်ဖို့အတွက် လိုအပ်ပါတယ်။ မြေအောက်ရေအောင်းလွှာများ စဉ်ဆက်မပြတ်ရရှိဖို့ဆိုရင် မြေအောက်ရေ သယံဇာတနှင့် Water holding structure များရရှိဖို့ လိုပါတယ်။ မြေပေါ်သယံဇာတဖြစ်တဲ့ မိုးရေနဲ့ ရေထိန်းထားနိုင်တဲ့ Water holding structure များ ရရှိဖို့အတွက် သစ်တောသစ်ပင်များနှင့် သဘာဝဂေဟစနစ်များကောင်းစွာ ရှင်သန်ဖို့ဟာ အလွန်လိုအပ်ပါတယ်။ အဲဒီအတွက်ကြောင့်မို့လို့ လူတွေရဲ့ လှုပ်ရှားဆောင်ရွက်မှုများကို ထိန်းချုပ်ကန့်သတ်ခြင်းနှင့် စည်းကမ်းများထုတ်ပြန်ပြဋ္ဌာန်းခြင်း တို့ကို ဆောင်ရွက်သွားရမှာဖြစ်ပါတယ်။ လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ တင်ပြသလို ပါပဲ။ ဒေသခံများရဲ့ အသိရှိရှိနဲ့ ပူးပေါင်းဆောင်ရွက်မှုများဟာ အလွန်ပင်အရေးကြီးကြောင်း ပြောကြား လိုပါတယ်။ Power Point မှာ တင်ပြထားတဲ့အတိုင်းပါပဲ။ သဘာဝရေထွက်များရဲ့ ပျက်စီးရခြင်း အကြောင်းကိုကြည့်မယ်ဆိုရင် တောင်ယာခုတ်ပြီးတော့ လယ်ယာမြေများချဲ့ထွင်ခြင်း၊ တိရစ္ဆာန်များ စားကျက်ချခြင်း၊ တောမီးလောင်ခြင်း၊ သစ်ထုတ်ခြင်း၊ ထင်းလောင်စာအတွက် သစ်ပင်များကို စည်းမဲ့ကမ်းမဲ့ထုတ်ယူခြင်း စတဲ့အကြောင်းများကို တွေ့ရပါမယ်။ အကျိုးဆက်အနေနဲ့ကတော့ ရေထွက်များမှာ ရေများနည်းပါးခန်းခြောက်ခြင်းနှင့် ဒေသနေပြည်သူများအား လုံလောက်တဲ့ သောက်သုံးရေများ မဖြည့်ဆည်းပေးနိုင်ခြင်းစတဲ့ပြဿနာများ ဖြစ်ပါတယ်။ ဒီအပြင် ပိုမိုဆိုးရွား လာစေတာကတော့ ကမ္ဘာ့ရာသီဥတုပြောင်းလဲမှုဖြစ်စဉ်များကြောင့် မိုးရွာသွန်းချိန်တိုတောင်းလာခြင်း၊ မိုးရွာသွန်းမှုပုံစံများမမှန်ကန်ခြင်း၊ အပူချိန်မြင့်တက်လာခြင်း၊ ပူပြင်းခြောက်သွေ့ ရာသီရှည်လျားလာ ခြင်း စတဲ့အခြေအနေများက ရေထွက်များကနေပြီးတော့ ရေထွက်ရှိနိုင်မှုအခြေအနေကို ပိုမိုပြီးတော့ သက်ရောက်မှုရှိနေပါတယ်။ ဒါကြောင့်မို့လို့ သဘာဝရေထွက်များကို ထိန်းသိမ်းစောင့်ရှောက်ရေးအတွက် သစ်တောဦးစီး ဌာနဟာ ရှမ်းပြည်နယ်မှာရှိတဲ့ ကြိုးဝိုင်း/ကြိုးပြင်ကာကွယ်တောမှာရှိတဲ့ ဘိုးဘွားလက်ထက်များက ယနေ့တိုင် သုံးစွဲလျက်ရှိတဲ့ သဘာဝရေထွက်များ ရေရှည်တည်တံ့ရေးအတွက် စီမံကိန်းများရေးဆွဲ ပြီးတော့ ဆောင်ရွက်အကောင်အထည်ဖော်လျက်ရှိပါတယ်။ သဘာဝရေထွက်ထိန်းသိမ်းရေးလုပ်ငန်း များအနေနဲ့ ၂၀၁၅-၂၀၁၆ ဘဏ္ဍာရေးနှစ်ကနေစတင်ပြီး ၂၀၁၉-၂၀၂၀ ဘဏ္ဍာရေးနှစ်အထိ ငါးနှစ်စီမံကိန်းနဲ့ ရှမ်းပြည်နယ်အတွင်းမှာရှိတဲ့ သဘာဝရေထွက်ထိန်းသိမ်းရေးလုပ်ငန်းများကို ဆောင်ရွက်လျက်ရှိပါတယ်။ Power Point မှာ တင်ပြထားပါတယ်။ မြို့နယ်မှာရှိတဲ့၊ ဒေသအသီးသီးမှာ ရှိတဲ့ ရေထွက်များကို ဆောင်ရွက်လျက်ရှိကြောင်းကို ဖော်ပြခြင်းဖြစ်ပါတယ်။ ၂၀၁၅-၂၀၁၆၊ ၂၀၁၆-၂၀၁၇၊ ၂၀၁၇-၂၀၁၈ ဘဏ္ဍာရေးနှစ်များမှာ ရှမ်းပြည်နယ်၊ တောင်ကြီး ခရိုင်ရဲ့ သဘာဝရေထွက် ၁၅ ခုကို ထိန်းသိမ်းရေးလုပ်ငန်းများဆောင်ရွက်ခဲ့ပြီးတော့ ဆောင်ရွက်ခဲ့တဲ့ အတွေ့အကြုံများအပေါ်မူတည်ပြီးတော့ ရှေ့လာမယ့်ဘဏ္ဍာရေးနှစ်များမှာလည်းပဲ ဆက်လက် ထိန်းသိမ်းရန် လိုအပ်တဲ့သဘာဝရေထွက်များကို ဦးစားပေးရွေးချယ်ပြီးတော့ ထိန်းသိမ်းရေးလုပ်ငန်း များကို ဆက်လက်ဆောင်ရွက်သွားမှာဖြစ်ပါတယ်။ သစ်တောဦးစီးဌာနအနေနဲ့ သစ်တောနယ်မြေ ဖြစ်တဲ့ ကြိုးဝိုင်း/ကြိုးပြင်ကာကွယ်တောမှာရှိတဲ့ သဘာဝရေထွက်များကိုသာ ဦးစားပေး အဓိကရှာဖွေ ပြီးတော့ ရေရှည်တည်တံ့ဆောင်ရွက်လျက်ရှိပြီး နယ်မြေဒေသလုံခြုံ ရေးအကန့်အသတ်ရှိတဲ့ဒေသ များကိုတော့ ဆောင်ရွက်ပေးနိုင်ခြင်းမရှိနိုင်သေးပါဘူး။ သစ်တောနယ်မြေပြင်ပ တစ်နည်းအားဖြင့် အစိုးရက စီမံခန့်ခွဲပိုင်ခွင့်ရှိတဲ့မြေများမှာရှိတဲ့ ရေထွက်များကိုတော့ မိမိတို့စီမံခန့်ခွဲမှုနယ်မြေပြင်ပ ဖြစ်တဲ့အတွက်ကြောင့်မို့လို့ သက်ဆိုင်ရာဆက်စပ်ဌာန/အဖွဲ့အစည်းများ၊ ဒေသခံပြည်သူလူထုများ ကသာဆောင်ရွက်နိုင်မှာဖြစ်ပါတယ်။ ကချင်ပြည်နယ်၊ ရှမ်းပြည်နယ်၊ ကယားပြည်နယ်မှာရှိတဲ့ အချို့သောဒေသများမှာ ဒေသခံပြည်သူများက ကိုယ်စားလှယ်တော်ကြီးများတင်ပြသလိုပါပဲ။ မိမိရဲ့ အသိစိတ်ဓာတ်နဲ့ သဘာဝရေထွက်များကို မိမိတို့ကိုယ်တိုင်ထိန်းသိမ်းကာ စီမံခန့်ခွဲလျက်ရှိတာကို လည်း တွေ့ရပါတယ်။ အချို့နိုင်ငံများမှာဆိုလို့ရှိရင်တော့ ရေဝေရေလဲထိန်းသိမ်းရေးလုပ်ငန်းများကို ဒေသခံများကနေပြီးတော့ ပူးပေါင်းပါဝင်ဆောင်ရွက်လျက်ရှိကြောင်း သိရပါတယ်။ မြေပေါ်မြေအောက်သယံဇာတဖြစ်တဲ့ မိုးရေနဲ့ရေထိန်းထားနိုင်တဲ့ Water holding structure များရရှိဖို့အတွက် သစ်တောဦးစီးဌာနဟာ မြန်မာနိုင်ငံသစ်တောများ ရေရှည်တည်တံ့ခိုင်မြဲရေး ခရိုင်သစ်တာစီမံအုပ်ချုပ်မှုလုပ်ငန်းများကို ၁၀ နှစ်စီမံကိန်းရေးဆွဲပြီးတော့ လုပ်ကိုင်လျက်ရှိပါတယ်။ အဲဒီစီမံကိန်းမှာ ဒေသအလိုက်အရေးပါတဲ့ မြစ်ချောင်း၊ ဆည်တမံများရဲ့ ရေဝေရေလဲသစ်တောများ၊ ရေဝေရေလဲအလုပ်တိုက်နယ်များကိုသတ်မှတ်ပြီးတော့ ရေဝေရေလဲထိန်းသိမ်းရေးလုပ်ငန်းများကို ဆောင်ရွက်ပေးလျက်ရှိပါတယ်။ အဲဒီအပြင် မြန်မာနိုင်ငံသစ်တောများ ပြန်လည်တည်ထောင်ရေး စီမံကိန်း ၁၀ နှစ်စီမံကိန်းအတွင်းမှာလည်းပဲ ရေဝေရေလဲစိုက်ခင်းအပါအဝင် မြန်မာတစ်ပြည်လုံးမှာ စိုက်ခင်းဧက ၃၅၂၄၃၈ ဧကကို တည်ထောင်စိုက်ပျိုးသွားမှာဖြစ်ပါတယ်။ အခုနှစ်ကစပြီးတော့ တည်ထောင်စိုက်ပျိုးနေပါပြီ။ သစ်တောစိုက်ခင်းများတည်ထောင်ခြင်းနှင့်အတူ သဘာဝတောများ ပြုစုပျိုးထောင်ခြင်းလုပ်ငန်းများလည်းပဲ ပါဝင်ပါတယ်။ လောလောဆယ်မှာတော့ လက်ရှိဖွဲ့စည်း ထားတဲ့ ကြိုးဝိုင်းကြိုးပြင်ကာကွယ်တောက မြန်မာပြည်ရဲ့ ၂၄.၈၃ ရာခိုင်နှုန်းပဲရှိပါသေးတယ်။ သဘာဝနယ်မြေက ၅.၇၉ ရာခိုင်နှုန်းပဲရှိပါသေးတယ်။ ကျန်တာများကို ဆက်လက်ပြီးတော့ ဖွဲ့စည်းပြီးတော့ ဆောင်ရွက်သွားပါမယ်။ လွှတ်တော်ကိုယ်စားလှယ်တော်ကြီးရဲ့ အဆိုနှင့်စပ်လျဉ်းပြီး မူလရေအရင်းအမြစ် သဘာဝ ရေထွက်များ ရေရှည်တည်တံ့ခိုင်မြဲရေးအတွက် သစ်တောဦးစီးဌာနအနေနဲ့ အထက်ပါတင်ပြခဲ့တဲ့ အတိုင်း လုပ်ငန်းစဉ်များကို ချမှတ်ပြီးတော့ အကောင်အထည်ဖော်ဆောင်ရွက်လျက်ရှိပါတယ်။ သဘာဝရေထွက်ကဲ့သို့သော ရေသယံဇာတစီမံအုပ်ချုပ်ခြင်းလုပ်ငန်းကို ဆက်စပ်ဌာနများဖြစ်တဲ့ အထွေထွေအုပ်ချုပ်ရေးဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ဆည်မြောင်း နှင့်ရေအသုံးချမှုဦးစီးဌာန၊ စိုက်ပျိုးရေးဦးစီးဌာန၊ ကျေးလက်ဖွံ့ဖြိုးတိုးတက်ရေးဦးစီးဌာန၊ နယ်စပ် ဒေသနှင့်တိုင်းရင်းသားလူမျိုးများ ဖွံ့ဖြိုးတိုးတက်ရေးဦးစီးဌာန၊ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနတို့ ပူးပေါင်းပါဝင်တဲ့ ဘက်စုံရေစီမံခန့်ခွဲမှု(Integrated Water Resources Management-IWRM) Qc$:op:09qe sa folosan səslemewasio ကိုယ်စားလှယ်တော်ကြီးများ တင်ပြတဲ့အတိုင်းပါပဲ။ အမျိုးသားအဆင့် ရေအရင်းအမြစ်ကော်မတီကို နိုင်ငံတော်သမ္မတရုံးကနေပြီးတော့ ၂၅-၃-၂၀၁၃ ရက်စွဲပါ အမိန့်ကြော်ငြာစာအမှတ်(၆၅/၂၀၁၃) ဖြင့် ဖွဲ့စည်းခဲ့ပါတယ်။ ယခုအစိုးရသစ်လက်ထက်မှာတော့ တစ်နိုင်ငံလုံးအတိုင်းအတာလွှမ်းခြုံနိုင်တဲ့ ရေအရင်းအမြစ်များကို စီမံဆောင်ရွက်နိုင်ရန်အတွက် ဒုတိယသမ္မတ(၂)က ဥက္ကဋ္ဌ၊ ပို့ဆောင်ရေး နှင့်ဆက်သွယ်ရေးဝန်ကြီးဌာန ပြည်ထောင်စုဝန်ကြီးက ဒုတိယဥက္ကဋ္ဌအဖြစ်ဆောင်ရွက်ပြီး ဆက်စပ်ဝန်ကြီးဌာနများက ပြည်ထောင်စုဝန်ကြီးများ၊ မြို့တော်ဝန်များ၊ တိုင်းဒေသကြီး/ပြည်နယ် အစိုးရအဖွဲ့ဝင်ဝန်ကြီးများ၊ ဌာနဆိုင်ရာအကြီးအကဲများ၊ ရေဘက်ဆိုင်ရာကျွမ်းကျင်ပညာရှင်အဖွဲ့များမှ ကိုယ်စားလှယ်များပါဝင်တဲ့ အမျိုးသားအဆင့် ရေအရင်းအမြစ်ကော်မတီကို စုစုပေါင်းအဖွဲ့ဝင် ၂၁ ဦးနဲ့ လုပ်ငန်းတာဝန်(၁၃)ရပ်သတ်မှတ်ပြီးတော့ နိုင်ငံတော်သမ္မတရုံးက အမိန့်ကြော်ငြာစာအမှတ် (၄၂/၂၀၁၆)နဲ့ ၂၀၁၆ ခုနှစ်၊ ဇွန်လ ၂၀ ရက်နေ့မှာ ပြန်လည်ဖွဲ့စည်းခဲ့ပါတယ်။ အဲဒီလုပ်ငန်းတာဝန် (၁၃)ရပ်အနက် အဓိကကျတဲ့လုပ်ငန်းကြီးငါးရပ်ကတော့ ရေကိုအခြေပြု၍ တရားမျှတသော ရေခွဲဝေမှုစနစ် ပြည်သူအားလုံးပါဝင်နိုင်သော ပွင့်လင်းမြင်သာမှုရှိသည့် ဘက်စုံရေစီမံခန့်ခွဲမှုစနစ် (Integrated Water Resources Management Systems) တစ်ခုကို မြန်မာနိုင်ငံတွင် ကျင့်သုံးအကောင်အထည်ဖော်ဆောင်ရွက်နိုင်ရန်အတွက် လိုအပ်သောကိစ္စအဝဝတို့ကို တာဝန်ယူ ဆောင်ရွက်ရန်၊ အမျိုးသားရေအရင်းအမြစ်ဆိုင်ရာ ဘက်စုံစီမံခန့်ခွဲရေးမဟာဗျူဟာတစ်ရပ်ရေးဆွဲ အကောင်အထည်ဖော်ရန်၊ အမျိုးသားရေအရင်းအမြစ်မူဝါဒတစ်ရပ်ရေးဆွဲရန်၊ နိုင်ငံတော်၏ ရေအရင်းအမြစ် စဉ်ဆက်မပြတ်ဖွံ့ဖြိုးတိုးတက်ရေးနှင့် ရှိရင်းစွဲ ရေအရင်းအမြစ်များအပေါ်၌အခြေခံ ၍ ကဏ္ဍစုံဖွံ့ဖြိုးတိုးတက်လာစေရေးအတွက် ရေနှင့်ဆိုင်သောအခြေခံမူဘောင် (Water Framework Directive)များကို ရေးဆွဲချမှတ်ဆောင်ရွက်ရန်၊ ရေးဆွဲသည့် အမျိုးသားရေအရင်းအမြစ်ဆိုင်ရာ ဘက်စုံစီမံခန့်ခွဲရေးမဟာဗျူဟာနှင့် အမျိုးသားရေအရင်းအမြစ်မူဝါဒတို့နှင့်အညီ အကောင်အထည် ဖော်ဆောင်ရွက်နိုင်ရေးအတွက် လိုအပ်သောဥပဒေ၊ နည်းဥပဒေနှင့် လုပ်ထုံးလုပ်နည်းများ ပေါ်ထွန်း လာရေး စီမံကွပ်ကဲပေးရန်၊ ယင်းဥပဒေတို့၏အခန်းကဏ္ဍသစ်ကို ပြည်ထောင်စုသမ္မတမြန်မာ နိုင်ငံတော် ဖွဲ့စည်းပုံအခြေခံဥပဒေတွင် လိုအပ်သလို ဖြည့်စွက်ထည့်သွင်းပေးရန်၊ စီစဉ်ဆောင်ရွက်ရန် စသည့်အချက်များ ပါဝင်ကြောင်း တွေ့ရှိရပါတယ်။ အဆိုပါကော်မတီအနေနဲ့ အမျိုးသားအဆင့်ရေမူဝါဒ၊ အမျိုးသားရေအရင်းအမြစ်ဆိုင်ရာ ဘက်စုံစီမံခန့်ခွဲရေးမဟာဗျူဟာ၊ ရေနှင့်ဆိုင်သောအခြေခံမူဘောင်တို့ကို ရေးဆွဲထုတ်ပြန်ထားပြီး ဖြစ်တဲ့အပြင် ရေဥပဒေ(မူကြမ်း) ကိုလည်းပဲ ရေးဆွဲလျက်ရှိကြောင်း သိရပါတယ်။ ၂၀၁၇ ခုနှစ် မတ်လမှာ ကျင်းပခဲ့တဲ့ ကမ္ဘာ့ရေနေ့ (၂၀၁၇ ခုနှစ်)အခမ်းအနားမှာ အမျိုးသားမိုးရေခံလူထုလှုပ်ရှားမှု စတင်ဆောင်ရွက်ခြင်းနှင့်ပတ်သက်ပြီး အစီအစဉ်တစ်ရပ်ကိုလည်းပဲ ထည့်သွင်းဆောင်ရွက်ခဲ့ပါတယ်။ suosqipo 6:9$səc$:cq8qqqqp=9(Rain water Harvesting) လုပ်ငန်းများကို တီးတိန်မြို့နှင့် မင်းတပ်မြို့နယ်အတွင်း Pilot Project နဲ့ ယခုနှစ်က စတင်ပြီး ဆောင်ရွက်လျက်ရှိကြောင်း သိရှိရပါတယ်။ ထို့အပြင် ရှမ်းပြည်နယ်၊ ကယားပြည်နယ်၊ ချင်းပြည်နယ်၊ တနင်္သာရီတိုင်းဒေသကြီး၊ ကိုယ်ပိုင်အုပ်ချုပ်ခွင့်ရရှိသောဒေသဖြစ်တဲ့ ၀၊ ပလောင်၊ ပအိုဝ်း၊ ဓနုစတဲ့ ဒေသများမှာ စိမ့်စမ်းရေသွယ်ယူပေးခြင်း၊ သောက်သုံးရေသွယ်ယူပေးခြင်း၊ စိုက်ပျိုးရေသွယ်မောင်း များသွယ်ယူခြင်း၊ ဂါလံ ၅၀၀၀ နှင့် ၁၀၀၀၀ ဆံ့ အုတ်ရေလှောင်ကန်များတည်ဆောက်ခြင်း၊ ရေပေးဝေ ဖြန့်ဖြူးမည့် ရေကန်နှင့် ရေတားတမံများတည်ဆောက်ခြင်းတို့ကို ဆောင်ရွက်ပေးလျက်ရှိပါတယ်။ သို့ဖြစ်ပါ၍ သဘာဝရေထွက်များအား ပြည်ထောင်စုအစိုးရက လုပ်ငန်းစဉ်များချမှတ်ကာ စည်းမျဉ်းဥပဒေများထုတ်ပြန်ပြီးတော့ ထိန်းသိမ်းစောင့်ရှောက်မည်ဆိုပါကလည်းပဲ နိုင်ငံတကာမှာ ကြုံတွေ့ရတဲ့ပြဿနာများနည်းတူ ဒေသခံပြည်သူများ လွတ်လပ်စွာသဘာဝရေထွက်များအား အသုံးပြု နေခြင်းကို ထိခိုက်မှာကိုလည်းပဲ တစ်ဖက်က စဉ်းစားစရာလိုအပ်ပါတယ်။ တိုင်းဒေသကြီး/ ပြည်နယ်အစိုးရများမှ ဒေသန္တရအမိန့်ထုတ်ပြန်ပြီး သက်ဆိုင်ရာဒေသနှင့်ကိုက်ညီမယ့် ဖြစ်သင့် ဖြစ်ထိုက်တဲ့ သဘာဝရေထွက်များ စီမံခန့်ခွဲခြင်းကို ဆောင်ရွက်သွားရန် လိုအပ်ခြင်း၊ ဒေသခံ ပြည်သူများကလည်း အသိစိတ်ဓာတ်ပြည့်ဝစွာဖြင့် မိမိတို့ရဲ့ ရေအရင်းအမြစ်များအတွက် သဘာဝ ရေထွက်များထိန်းသိမ်းရေးလုပ်ငန်းအား ကျေးရွာအလိုက် ရေအသုံးပြုသူများအဖွဲ့ (Water User Group)များဖွဲ့စည်းကာ ထိန်းသိမ်းစောင့်ရှောက်ပြီး သက်ဆိုင်ရာဌာနများနှင့်အတူ ဝိုင်းဝန်း ဆောင်ရွက်မှသာ မူလရေအရင်းအမြစ်သဘာဝရေထွက်များ ရေရှည်တည်တံ့ခိုင်မြဲခြင်း၊ သစ်တော ဦးစီးဌာနအနေဖြင့် ရေထွက်များကို ထိန်းသိမ်းစောင့်ရှောက်ရေးအတွက် ကြိုးဝိုင်း/ကြိုးပြင်ကာကွယ် တောများ တိုးချဲ့ဖွဲ့စည်းပြီး ရေဝေရေလဲထိန်းသိမ်းရေးလုပ်ငန်းများ ဆောင်ရွက်လျက်ရှိကာ ကြိုးဝိုင်း/ ကြိုးပြင်ကာကွယ်တောများအတွင်းရှိ သဘာဝရေထွက်များကို ထိန်းသိမ်းစောင့်ရှောက်လျက်ရှိခြင်း၊ နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေးဦးစီးဌာနမှလည်း ရေရရှိရေးလုပ်ငန်း များ ဆောင်ရွက်ပေးလျက်ရှိခြင်း၊ အမျိုးသားအဆင့်ရေအရင်းအမြစ် ကော်မတီအနေဖြင့်လည်း ရေမူဝါဒ၊ မူဘောင်နှင့် မဟာဗျူဟာများကိုရေးဆွဲပြီး အသိပညာရှင်၊ အတတ်ပညာရှင်များ၊ ဌာနဆိုင်ရာ အဖွဲ့အစည်းများဖွဲ့စည်းထားပြီး တစ်နိုင်ငံလုံးကိုလွှမ်းခြုံ တဲ့ ရေအရင်းအမြစ်များအား စီမံလျက်ရှိခြင်း ကြောင့် ပြည်သူ့လွှတ်တော်ကိုယ်စားလှယ်တော်ကြီးရဲ့ အဆိုကို မှတ်တမ်းတင်ထားပေးပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='438'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ယနေ့ကျွန်တော်တင်သွင်းသောအဆိုကို ဝိုင်းဝန်းထောက်ခံ ဆွေးနွေးအားပေးခဲ့ ကြသော လွှတ်တော်ကိုယ်စားလှယ်အပေါင်း ၁၄ ယောက်ကိုလည်း အထူးကျေးဇူးတင်ရှိပါကြောင်း ပြောကြားလိုပါတယ်။ ကျွန်တော်တို့ တောင်ပေါ် ဒေသတိုင်းရင်းသားများရဲ့ ရေမြေပထဝီအနေအထားအရ ထွက်ပေါ်လာတဲ့ ရေချို၊ ရေသန့်သဘာဝရေထွက်တွေဟာ တန်ဖိုးမဖြတ်နိုင်တဲ့အရာတွေ ဖြစ်ပါ တယ်။ ဥက္ကဌကြီးခင်ဗျား။ မူလရေအရင်းအမြစ်ဆိုတာကတော့ ရေရရှိစေနိုင်တဲ့ ရေထွက်ရှိရာ ဒေသ များဖြစ်တဲ့ ရေခဲဖုံးလွှမ်းတဲ့တောတောင်တွေ၊ သစ်တောတွေ၊ မြစ်ချောင်းအင်းအိုင်ရေတိမ်ဒေသနှင့် ဆည်မြောင်းရေကန်တို့ပါဝင်ပါတယ်။ ဧရိယာအားဖြင့် နည်းပါးပါတယ်။ ရေဝေရေလဲဒေသဆိုတာ ကတော့ မြစ်ချောင်းများအတွင်းသို့ ရေစီးဆင်းစေသောကုန်းမြေဧရိယာဖြစ်ပြီးတော့ ဧရိယာအားဖြင့် ကျယ်ပြန့်ကြီးမားပါတယ်။ ယခု ကျွန်တော်တင်သွင်းတဲ့အဆိုမှာ မူလရေအရင်းအမြစ် သဘာဝရေထွက် များဟာ ဧရိယာနည်းပါးပြီးတော့မှ သစ်တောမြေမှာရှိနိုင်သလို မြို့ပြလူနေရပ်ကွက်၊ မြို့မြေ၊ ရွာမြေစသည့်နေရာမှာလည်း တည်ရှိနေနိုင်ပါတယ်။ ဒီရေအရင်းအမြစ်တွေကို ရေရှည်တည်တံ့ခိုင်မြဲဖို့ အရေးပါတဲ့ရေထွက်တွေ၊ အကျိုးပြု နိုင်တဲ့ရေထွက်တွေကို ဦးစားပေးအဆင့် ခွဲခြားသတ်မှတ်ပြီးတော့မှ ဘယ်လိုထိန်းသိမ်းမလဲ။ ဒါကိုကာကွယ်မယ်။ စောင့်ရှောက်မယ်ဆိုတဲ့ လုပ်ငန်းစဉ်တွေကို ချမှတ်လမ်းညွှန်ပေးဖို့ အစိုးရကိုတိုက်တွန်းတာပဲ ဖြစ်ပါတယ်ခင်ဗျား။ ဒါရေထွက်လို့ဆိုတဲ့နေရာမှာ ရေပူ၊ ရေအေးတွေပါဝင်တာပဲဖြစ်ပါတယ်။ Power Point မှာ ကျွန်တော်တင်ပြခဲ့သလိုမျိုး သူ့အရပ်၊ သူ့နယ်အလိုက် ရေထွက်တွေမှာ နတ်ကွန်းတွေ၊ နတ်စင်တွေဆောက်လုပ်ပြီးတော့မှ မိရိုးဖလာနည်း အရ ကာကွယ်ထားတာတွေ၊ အမြီးအမောက်မတည့်တဲ့ တားမြစ်ဆိုင်းပုဒ်တွေအမျိုးမျိုးနဲ့ သူ့နည်းသူ့ဟန်နဲ့ ကာကွယ်နေကြတာတွေဟာ နယ်ခံပြည်သူလူထုတွေပဲ ဖြစ်ပါတယ်။ သူတို့ရဲ့ ရေအရင်းအမြစ်ကို သူတို့တန်ဖိုးထားကြပါတယ်။ သို့ရာတွင် ဥပဒေနှင့်မလျော်ညီတဲ့လုပ်ရပ်တွေ၊ သူတို့မကာကွယ်နိုင်ပါဘူး။ ဥပဒေမဲ့လုပ်ရပ်တွေ မကာကွယ်နိုင်ပါဘူး။ အဖွဲ့အစည်းအမျိုးမျိုး အမည်ခံပြီးမှ သစ်ခုတ်တာတွေ၊ စည်းမဲ့၊ ကမ်းမဲ့၊ ဓာတ်သတ္တု တူးဖော်တာတွေ၊ မြေနေရာဈေးကွက် ကောင်းမွန်လာတဲ့အခါကျတော့ ဝင်ရောက်ကျူးကျော်တာတွေ၊ သားငါးဖမ်းဆီးတာတွေ၊ စည်းမဲ့၊ ကမ်းမဲ့၊ အမှိုက်စွန့်ပစ်တာတွေ၊ တောမီးရှို့တာတွေ စတဲ့လုပ်ငန်းတွေကို အစိုးရက ကူညီကာကွယ် ပေးမှသာ ထိရောက်အောင်မြင်မှာ ဖြစ်ပါတယ်။ အစိုးရရဲ့ ပူးပေါင်းပါဝင်တာဝန်ယူမှုကို ကျွန်တော်တို့ အမှန်တကယ်လိုအပ်တဲ့အတွက် တိုက်တွန်းရခြင်းဖြစ်ပါတယ်ခင်ဗျား။ အစိုးရဆိုတဲ့နေရာမှာ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနတစ်ခု တည်းနဲ့ ဆောင်ရွက်လို့လည်း မရပါဘူး။ ပြည်သူလူထုနဲ့အနီးကပ်ထိတွေ့နေရတဲ့ ဆက်ဆံနေရတဲ့ လူတွေကသာအုပ်ချုပ်ရေးအပိုင်းတွေ ဖြစ်ပါတယ်။ ခုနတုန်းကဝန်ကြီးတင်ပြသွားသလိုမျိုး ဌာနဆိုင်ရာ ပူးပေါင်းပါဝင်မှုများလည်း အမှန်တကယ်လိုအပ်ပါတယ်ခင်ဗျား။ အားလုံးဝိုင်းဝန်းပူးပေါင်းပါဝင် ဆောင်ရွက်မှသာ အောင်မြင်မှာဖြစ်ပါတယ်။ ဒါမှလည်း ပြည်သူလူထုလည်း ပါဝင်လာမှာဖြစ်ပါတယ်။ ဒီလိုရေထွက်ဒေသတွေကို မြို့နယ်အလိုက်စာရင်းပြုစုမယ်။ ကန့်သတ်နယ်မြေ၊ တားမြစ်နယ်မြေတွေ သတ်မှတ်ပေးမယ်၊ စိမ်းလန်းစိုပြည်ရေးတွေ ပြန်လည်ဆောင်ရွက်မယ်။ သစ်ပင်စိုက်ပျိုးပွဲတော်တွေလို မျိုးမှာ မှတ်မှတ်ရရရေထွက်ဒေသတွေကို စိုက်ပျိုးမယ်ဆိုရင် ကျွန်တော်တို့ပထမအဆင့်အနေနဲ့ ဆောင်ရွက်နိုင်မယ့်၊ လွယ်ကူတဲ့နည်းလမ်းတွေပဲဖြစ်ပါတယ်ခင်ဗျား။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ သစ်တောတွေပြုန်းတီးတာကို ကျွန်တော်တို့အချိန်ယူပြီးတော့မှ ပြန်လည်အစားထိုးဆောင်ရွက်လို့ရတယ်။ စိုက်ပျိုးပေးလို့ရပါတယ်။ ဒီလိုသဘာဝရေထွက်တွေခန်းခြောက်သွားမယ်ဆိုရင်တော့ ကျွန်တော်တို့ပြန်လုပ်ယူလို့မရနိုင်ပါဘူး။ ကျွန်တော်တို့ ဒီလွှတ်တော်သက်တမ်းမှာတင်ပဲ တိမ်ကောခန်းခြောက်သွားရတဲ့ရေထွက်တွေ တွေ့ခဲ့ဖူး ပါတယ်။ ဖွဲ့စည်းပုံအခြေခံဥပဒေမှာ နိုင်ငံတော်သည်သဘာဝပတ်ဝန်းကျင်ကို ကာကွယ်ထိန်းသိမ်း စောင့်ရှောက်ရမယ်လို့ ပြဋ္ဌာန်းထားတဲ့အတွက် မည်သည့်အစိုးရလက်ထက်တွင်ဖြစ်စေ နိုင်ငံတော်နှင့် နိုင်ငံသားများအတွက် အကျိုးရှိမယ့်ကိစ္စတွေကို ကျွန်တော်တို့ဆောင်ရွက်ကြရမှာဖြစ်ပါတယ်။ ထိုနည်း တူ ကျွန်တော်တို့ပြည်သူ့လွှတ်တော်ကိုယ်စားလှယ်များအားလုံးဟာလည်း ပြည်သူ့ကိုယ်စားလှယ်များ ပီပီ ဘယ်အဆိုကတော့ဖြင့်အရေးကြီးတယ်။ ဘယ်အဆိုကတော့ဖြင့် မှတ်တမ်းတင်သင့်တယ်။ ဘယ်အဆိုကတော့ဖြင့် အတည်ပြုပေးသင့်တယ်ဆိုတာကို ခွဲခြားသိမြင်နိုင်တဲ့ပုဂ္ဂိုလ်များပဲ ဖြစ်ကြပါ တယ်။ ကျွန်တော်တို့အားလုံးရဲ့ ဦးတည်ချက်သည် အများပြည်သူလူထုအကျိုးစီးပွားအတွက်ပဲ ဖြစ်ပါ တယ်။ ယခုကျွန်တော်တိုက်တွန်းတဲ့အဆိုဟာ နိုင်ငံတော်အစိုးရ၊ ပြည်ထောင်စုအစိုးရကို ဝန်ထုပ်ပိုးထုပ် ဖြစ်စေမယ့်ကိစ္စတစ်ခုမဟုတ်ပါဘူး။ ကျွန်တော်တို့နိုင်ငံတော်ကနေ မလွဲမသွေဆောင်ရွက်ရမယ့်ကိစ္စ တစ်ခုဖြစ်တဲ့အတွက် ကျွန်တော်၏အဆိုကို လွှတ်တော်ကြီးမှဝိုင်းဝန်းအတည်ပြုပေးပါရန် ဥက္ကဋ္ဌကြီးမှ တစ်ဆင့် တင်ပြပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးစိုင်းငေါင်းဆိုင်ဟိန်း၊ မောက်မယ် မဲဆန္ဒနယ်ကတင်သွင်းတဲ့အဆိုကို လွှတ်တော်ကိုယ်စားလှယ် ၁၄ ဦးကဆွေးနွေးပြီး သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက အဆိုအားမှတ်တမ်းတင်သင့်ကြောင်း ရှင်းလင်းခဲ့ ပါတယ်။ အဆိုရှင်ကလည်း အတည်ပြုပေးရန်ရှင်းလင်းပြောကြားသွားပါတယ်။ ဒါ့ကြောင့် ဒီအဆိုနဲ့ စပ်လျဉ်းပြီး လွှတ်တော်ရဲ့ သဘောထားရယူရန် စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ ဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>အဆိုကို မူတည်ပြီးမဲခွဲပါမယ်။ အဆိုရှင်ကိုမူတည်ပြီးမဲခွဲမယ်။ ထောက်ခံမဲများလျှင် အဆိုရှင်ရဲ့ အတည်ပြုဖို့ ပြောတာက အတည်ဖြစ်မယ်။ ကန့်ကွက်မဲများလျှင် ဝန်ကြီးဌာနရဲ့ အဆိုကိုမှတ်တမ်းတင်သင့်ကြောင်း က အတည်ဖြစ်မယ်။ အဆိုရှင်ကိုမူတည်ပြီးမဲခွဲမှာဖြစ်ပါတယ်။ ကျွန်တော်ပြောတာရှင်းတယ်နော်။ အဆိုရှင်ကိုမူတည်ပြီးမဲခွဲမယ်။ ထောက်ခံမဲများလျှင် အတည်ဖြစ်မယ်။ ကန့်ကွက်မဲများလျှင် ဝန်ကြီး ဌာနရဲ့ မှတ်တမ်းတင်သင့်ကြောင်းက အတည်ဖြစ်မယ်။ ဆန္ဒမဲပေးဖို့အသင့်ဖြစ်စေလိုပါတယ်။ စက်ခန်း ကဂရုစိုက်ပေးပါ။ ဆန္ဒမဲပေးနိုင်ပါပြီ။
</speech>
<speech type='speaker'>
ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါ့မယ်။ ထောက်ခံဆန္ဒ မဲပေါင်း ၂၀၉ မဲ၊ ကန့်ကွက်ဆန္ဒမဲပေါင်း ၁၅၉ မဲ၊ ကြားနေဆန္ဒမဲပေါင်း ၈ မဲဖြစ်ပါတယ်။ လွှတ်တော် ကိုယ်စားလှယ်များခင်ဗျား။ ထောက်ခံတဲ့ကိုယ်စားလှယ်ဦးရေကများတဲ့အတွက် ဦးစိုင်းငေါင်းဆောင်ဟိန်း တင်သွင်းတဲ့အဆိုကို လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
<speech type='speaker'>
လွှတ်တော်ကိုယ်စားလှယ်များခင်ဗျား။ နေ့လယ်စာစားသုံးရန်အတွက် အစည်းအဝေးကို ခေတ္တရပ်နားပါမယ်။ နေ့လည် ၁၃၀ ခွဲအချိန်မှာ အစည်းအဝေးပြန်လည်စတင်မှာ ဖြစ်ပါတယ်။ အစည်းအဝေးကို တစ်နာရီခန့် ခေတ္တရပ်နားပါသည်။ 
</speech>
</section>
<section value = 'Bill'>
<bill>
<title>လွှတ်တော်အခွင့်အရေးကော်မတီက တင်သွင်းသည့် မြန်မာနိုင်ငံလွှတ်တော်အဖွဲ့ဥပဒေကြမ်းနှင့် စပ်လျဉ်း၍ တင်သွင်းထားသည့် ပြင်ဆင်ချက်အဆိုအား ဆွေးနွေးခြင်း</title>
<speech type='speaker'>
လွှတ်တော်ကိုယ်စားလှယ်များ။ လွှတ်တော်အခွင့်အရေးကော်မတီက တင်သွင်းတဲ့ မြန်မာနိုင်ငံလွှတ်တော်အဖွဲ့ဥပဒေကြမ်းကို ဒုတိယအကြိမ် ပြည်သူ့လွှတ်တော် ပဉ္စမပုံမှန် အစည်းအဝေး (၃၄)ရက်မြောက်နေ့ (၂၇-၇-၂၀၁၇ ရက်နေ့)တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက် အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မိမိပြင်ဆင်လိုတဲ့အပိုဒ်၊ အပိုဒ်ခွဲ၊ အကြောင်းအရာအချက်အလက်များကို တိကျစွာရေးသားဖော်ပြ၍ ၃၁-၇-၂၀၁၇ ရက်နေ့နောက်ဆုံး ထားပြီး အမည်စာရင်းပေးသွင်းရန် တောင်းခံခဲ့ရာ ကိုယ်စားလှယ်ငါးဦးတို့က အမည်စာရင်းတင်သွင်း လာပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလို ဆွေးနွေးရာမှာ ဥပဒေကြမ်းရဲ့ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲအစဉ်လိုက်အတည်ပြုနိုင်ရေးဆောင်ရွက်ရာမှာ ပြင်ဆင်ချက်မရှိ ပါက မူလအဆိုပြုပြဋ္ဌာန်းချက်အတိုင်း အတည်ပြုနိုင်ရေး တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိတဲ့အပိုဒ်၊ အပိုဒ်ခွဲများအတွက် ပြင်ဆင်ချက်အဆိုတင်သွင်းထားတဲ့ လွှတ်တော် ကိုယ်စားလှယ်များက သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းများပြု လုပ်ပြီး လွှတ်တော်ရဲ့ ဆန္ဒသဘောထားရယူ၍ ဆုံးဖြတ်အတည်ပြု သွားမှာဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်းနှင့်စပ်လျဉ်းပြီး အဆိုတင်သွင်းဖို့ မြေပုံမဲဆန္ဒနယ်မှ ဦးဖေသန်းအား ဖိတ်ခေါ်ပါတယ်။
</speech>
<speech><mp id='1523'>ဦးဖေသန်း(မြေပုံမဲဆန္ဒနယ်)</mp> အားလုံး မင်္ဂလာပါခင်ဗျာ။ ကျွန်တော်ကတော့ ရခိုင် ပြည်နယ်၊ မြေပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ လေးစားအပ်ပါ တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ ဒီနေရာမှာ မြန်မာနိုင်ငံလွှတ်တော်ဥပဒေအား ပြဋ္ဌာန်းဖို့ မလိုဘူးလို့ ယူဆတဲ့အတွက် မပြဌာန်းသင့်ပါ ဆိုပြီးတော့ အဆိုတင်ပြီးတော့ ဆွေးနွေးမှာဖြစ်ပါတယ်။ မပြဋ္ဌာန်းသင့်တဲ့အကြောင်းက ပထမသဘော တရားနှင့်ပတ်သက်တဲ့အပိုင်းဖြစ်ပါတယ်။ ဒုတိယကတော့ အဲဒါကို ပြဋ္ဌာန်းလိုက်ရင် ဘယ်လိုအခက် အခဲတွေဖြစ်လာနိုင်တယ်ဆိုတဲ့ အပိုင်းနှစ်ပိုင်းခွဲပြီး ဆွေးနွေးသွားမှာဖြစ်ပါတယ်။ ပြီးတော့ ဒီဥပဒေကို မပြောခင် ဒီဥပဒေဖြစ်လာတဲ့အခြေအနေလေးကို ကျွန်တော် အရင်ပြောချင်ပါတယ်။ ကျွန်တော်တို့ ပြည်ထောင်စုလွှတ်တော်မှာ မြန်မာနိုင်ငံလွှတ်တော်ဆိုင်ရာအဖွဲ့(MPU) ကို ဖွဲ့စည်းထားပြီး ဖြစ်ပါတယ်။ အရင် ပထမလွှတ်တော်ကတည်းကလည်း ဖွဲ့ခဲ့သလို ဒီ ဒုတိယအကြိမ် လွှတ်တော်မှာလည်း MPU ကို ဖွဲ့စည်းထားပါတယ်။ အဲဒါမှ အခု ဖွဲ့စည်းပုံမှာ ဒီဥပဒေမှာပါတဲ့အတိုင်းပဲ ပြည်ထောင်စုလွှတ်တော် နာယကက ဥက္ကဋ္ဌ၊ ပြည်သူ့လွှတ်တော်ဥက္ကဋ္ဌက ဒုတိယဥက္ကဋ္ဌ၊ ပြည်သူ့လွှတ်တော်ဒုတိယဥက္ကဋ္ဌက အဖွဲ့ဝင်၊ တိုင်းဒေသကြီးနှင့် ပြည်နယ်ဝန်ကြီးချုပ်တွေက အဖွဲ့ဝင် ၁၄ ဦး၊ ပြီးတော့ ပြည်ထောင်စု လွှတ်တော် ဒုတိယနာယကက အတွင်းရေးမှူးဆိုပြီးတော့ အကုန်လုံးအဖွဲ့ဝင် ၁၈ နဲ့ ဖွဲ့စည်းထားပါ တယ်။ MPU ဟာ လုပ်ထုံးလုပ်နည်း(Procedure) နဲ့သွားခဲ့တဲ့ အဖွဲ့အစည်းတစ်ခုဖြစ်ပါတယ်။ အဲဒီတော့ ဒီမှာ ကျွန်တော်တို့ အခုမြန်မာနိုင်ငံလွှတ်တော်ဆိုင်ရာဥပဒေအဖွဲ့မှာလည်းပဲ အဲဒီပုဂ္ဂိုလ်တွေ ပဲ ပါဝင်ပါတယ်။ လုပ်ထုံးလုပ်နည်း (Procedure)ကျတော့ ဥပဒေတစ်ခုအနေနဲ့ သတ်မှတ်လိုက်တာ ပုံဖော်လိုက်တာ တွေ့ပါတယ်။ အဲဒါလည်း အတူတူပါပဲ။ အချက်အလက်တွေအကုန်လုံးဟာ။ ကျွန်တော်တို့က ဒီ MPU နဲ့ပတ်သက်ပြီးတော့ အဲဒီလိုအဖွဲ့ ဖွဲ့ထားတာလည်း ရှိတယ်။ စည်းမျဉ်း စည်းကမ်းနဲ့ လုပ်နေတာလည်း တွေ့တယ်။ အစကတည်းကလည်း ကျွန်တော်တို့ ဒီလိုပဲ လုပ်ဆောင်ခဲ့ ပါတယ်။ ဆိုလိုတာက ဒီ MPU အဖွဲ့နဲ့ အခု မြန်မာနိုင်ငံလွှတ်တော်ဆိုင်ရာဥပဒေအဖွဲ့ ဒါတွေက အတူတူပါပဲ။ လုပ်ထုံးလုပ်နည်းလည်း အတူတူပါပဲ။ ပြီးတော့ ကျွန်တော်တို့ သတိထားရမှာက ပြည်ထောင်စုလွှတ်တော်ဆိုင်ရာဥပဒေပုဒ်မ ၈၄ ပုဒ်မခွဲ(ခ)မှာ နာယကသည် လွှတ်တော်ရေးရာကိစ္စ များကို ပိုမိုထိရောက်အောင်မြင်အောင်ဆောင်ရွက်နိုင်ရန်အလို့ငှာ မြန်မာနိုင်ငံလွှတ်တော်ဆိုင်ရာအဖွဲ့ ကို လွှတ်တော်၏သဘောတူညီချက်ဖြင့် ဖွဲ့စည်းနိုင်သည်ဟု ဖော်ပြထားပါတယ်။ ဒါကြောင့် MPU ဖွဲ့ခြင်းဟာ ဥပဒေနှင့်ညီညွတ်ပါတယ်။ MPU ရဲ့ရည်ရွယ်ချက်ကကောင်းပါတယ်။ ကုန်ခဲ့တဲ့ ငါးနှစ်က လည်း MPU ရဲ့ လုပ်ထုံးလုပ်နည်းတွေနဲ့ ကျွန်တော်တို့ သွားခဲ့ပါတယ်။ ဆုံးဖြတ်ချက်တွေလည်း လုပ်ခဲ့ပါ တယ်။ ဒါပေမဲ့ အဲဒီ MPU ကို ဘာကြောင့်အဖွဲ့ဖွဲ့ပြီးတော့ MPU ရဲ့ လုပ်ထုံးလုပ်နည်းတွေကို ဘာကြောင့် ဥပဒေတစ်ခုဖြစ်အောင်လုပ်ခဲ့သလဲဆိုတဲ့အပိုင်းအပေါ်မှာ နည်းနည်း ကျွန်တော့်အနေနဲ့ အမြင်ကို ဆွေးနွေးမှာဖြစ်ပါတယ်။ ပုဒ်မ ၈၄ ပုဒ်မခွဲ(ဂ)မှာ လွှတ်တော်သည် လွှတ်တော်ရေးရာကိစ္စရပ် များနှင့်စပ်လျဉ်း၍ အပြည်ပြည်ဆိုင်ရာလွှတ်တော်များ၏ ပြည်တွင်းပြည်ပလွှတ်တော်ဆိုင်ရာ အဖွဲ့အစည်းများ၊ တိုင်းဒေသကြီး သို့မဟုတ် ပြည်နယ်လွှတ်တော်များနဲ့ဆက်သွယ်၍ ညှိနှိုင်း ဆောင်ရွက်နိုင်သည်။ အဲ့ဒီလိုပေးထားပါတယ်။ လွှတ်တော်ဆိုတာကတော့ ပြည်ထောင်စုလွှတ်တော်ကို ဆိုတာပါ။ ညှိနှိုင်းဆောင်ရွက်ခွင့်ကို ပေးထားပါတယ်။ ယခုဥပဒေကြမ်းမှာ အဖွဲ့ဝင်များဟာ အဖွဲ့ရဲ့ ဆုံးဖြတ်ချက်များကို လိုက်နာဆောင်ရွက်ရမည်ဖြစ်ပြီး ပြီးစီးကြောင်းကို လွှတ်တော်သို့ ပြန်လည် အစီရင်ခံရမည်ဆိုပြီးတော့ အခုအဖွဲ့အစည်းဥပဒေပုဒ်မ ၁၁ မှာပြဋ္ဌာန်းထားပါတယ်။ ညှိနှိုင်းဆောင်ရွက် တဲ့သဘောမဆောင်ဘဲ ဖွဲ့စည်းပုံအရသီးခြားလွတ်လပ်တဲ့ လွှတ်တော်တွေအခန်းကဏ္ဍတွေကိုဥပဒေ ပြုပြီး လွှမ်းမိုးဖို့ကြိုးစားတယ်ဆိုတဲ့ သဘောသက်ရောက်ကြောင်း တင်ပြလိုပါတယ်။ ဖွဲ့စည်းပုံအခြေခံ ဥပဒေ ပုဒ်မ ၁၂ ပုဒ်မခွဲ(က)မှာ နိုင်ငံတော်၏ဥပဒေပြု အာဏာကို ပြည်ထောင်စုလွှတ်တော်၊ တိုင်းဒေသကြီးလွှတ်တော်နှင့် ပြည်နယ်လွှတ်တော်များအား ခွဲဝေအပ်နှင်းသည်ဟု ပြဋ္ဌာန်းထားပါ တယ်။ ဖွဲ့စည်းပုံအခြေခံဥပဒေ ပြည်ထောင်စုဥပဒေပြုဇယား(၁)မှာလည်းပဲ ဒီလိုလုပ်ပိုင်ခွင့်ကို ပြည်ထောင်စုလွှတ်တော်ကိုအပ်နှင်းမထားပါဘူး။ ဒါ့ကြောင့် ပြည်ထောင်စုလွှတ်တော်၊ တိုင်းဒေသကြီး လွှတ်တော်များဟာ သီးခြားလုပ်ပိုင်ခွင့်ရှိတဲ့အတွက် မဖြစ်မနေလိုက်နာဆောင်ရွက်ရမည်လို့ ဥပဒေပြု လို့မရနိုင်ပါဘူး။ MPU ရဲ့ လုပ်ထုံးလုပ်နည်းအတိုင်းပဲ ညှိနှိုင်းဆောင်ရွက်လို့ရပါတယ်။ အရင်ကလည်း ဒီအတိုင်းသွားနေတာဖြစ်ပါတယ်။ ဒုတိယတစ်ချက်က ဥပဒေကိုလက်တွေ့ကျင့်သုံးရာမှာ ဘယ်လိုအခက်အခဲတွေကြုံနိုင် သလဲဆိုတဲ့အပိုင်းကို ပြောမှာပါ။ ယခု ဥပဒေကြမ်းပုဒ်မ ၄ မှာ ပြည်ထောင်စုလွှတ်တော်သည် မြန်မာနိုင်ငံလွှတ်တော်အဖွဲ့ကို အောက်ပါအဖွဲ့ဝင်များနဲ့ဖွဲ့စည်းရမည်လို့ ပြဋ္ဌာန်းထားပါတယ်။ အဖွဲ့ဝင်ထဲမှာ တိုင်းဒေသကြီးနဲ့ပြည်နယ်လွှတ်တော်ဥက္ကဋ္ဌများကိုလည်း ထည့်သွင်းထားပါတယ်။ ပုဒ်မ ၁၁ မှာ လွှတ်တော်အဖွဲ့အစည်းရဲ့ ဆုံးဖြတ်ချက်များကို လိုက်နာဆောင်ရွက်ရမည်။ ဆောင်ရွက်ပြီးစီး ကြောင်း လွှတ်တော်အဖွဲ့သို့ပြန်လည်အစီရင်ခံရမယ်လို့ ပြဋ္ဌာန်းထားပါတယ်။ အကယ်၍သာ အဲဒီတိုင်းဒေသကြီး/ပြည်နယ်လွှတ်တော်ဥက္ကဋ္ဌတစ်ဦးဦးဟာ လွှတ်တော်အဖွဲ့မှာ မပါဝင်လိုဘူး။ ဒါမှမဟုတ် အစည်းအဝေးမတက်ရောက်ဘူး။ ဒါမှမဟုတ် အဲဒီအစည်းအဝေးက လိုက်နာဆောင်ရွက် ရမယ်ဆိုတဲ့ ဆုံးဖြတ်ချက်တွေကိုမလိုက်နာဘူး။ အဲဒီလိုအခြေအနေမျိုးဖြစ်လာခဲ့ရင် ဘယ်လိုလုပ်ကြ မလဲ။ ဥပဒေအနေနဲ့ ဘယ်လိုအရေးယူဆောင်ရွက်မလဲ။ ဘာလို့လဲဆို ပါတီစုံစနစ်ဖြစ်တဲ့အတွက်နဲ့ ဒီလိုပြဿနာတွေမဖြစ်လာနိုင်ဘူးလို့ ပြောလို့မရပါဘူး။ အဲဒီပြည်နယ်နဲ့ တိုင်းဒေသကြီးလွှတ်တော် အကြီးအကဲများဟာလည်း ဒီမှာလာပြီးတော့ အစည်းအဝေးတက်ပြီးတော့ ဒီကဆုံးဖြတ်ချက်တွေကို လွှတ်တော်ထဲမှာအတင်းအကောင်အထည်ဖော်လို့မရပါဘူး။ လွှတ်တော်ရဲ့ သဘောတူညီချက်နဲ့ပဲ ဆောင်ရွက်ရမယ့်အကြီးအကဲဖြစ်ပါတယ်။ ဒါ့ကြောင့် နဂိုအတိုင်း MPU အနေနဲ့သာ ကျွန်တော်တို့က လုပ်ထုံးလုပ်နည်းအတိုင်းသာသွားနေတာ သင့်တော်ပါတယ်။ ဥပဒေပြုပြီး ဆုံးဖြတ်ချက်နဲ့သွားလို့ မရနိုင်ဘူး။ ဥပဒေဆိုတာ မလိုက်နာရင်အရေးယူရမယ်။ အပြစ်ပေးလို့ရတယ်။ စည်းနဲ့အားတွေရှိဖို့လို ပါတယ်။ ဒါကြောင့် ကျွန်တော်တို့က ဒီဥပဒေကိုပြဋ္ဌာန်းလိုက်ခြင်းက ထိုင်နေရင်အကောင်းသား ထသွားမှကျိုးမှန်းသိဆိုသလို ဖြစ်လာနိုင်တယ်။ ပြီးတော့ ဥပဒေရေးဆွဲပြီးတဲ့နောက်မှာ ကျွန်တော်တို့က ဒီဥပဒေကထိရောက်မှုမရှိတဲ့အခါမှာ ရေပေါ်မှာအရုပ်ရေးသလိုများဖြစ်နိုင်မလားလို့ ကျွန်တော်စိုးရိမ် ပူပန်မိပါတယ်။ ဖြစ်နိုင်မလားလို့ ကျွန်တော်စိုးရိမ်ပူပန်မိပါတယ်။ ဒါ့ကြောင့် ကျွန်တော် တို့လေ့လာမိ သလောက်ကတော့ အခြားဒီမိုကရေစီနိုင်ငံတွေမှာလည်း ဒီလိုပြည်ထောင်စုနဲ့ ပြည်နယ်လွှတ်တော် တစ်ခုခု ညှိနှိုင်းမှုနဲ့မသွားဘဲ ဥပဒေပြုခြင်းနဲ့သွားတယ်ဆိုတာ ကျွန်တော်မတွေ့ဖူးပါဘူး။ MPU ရဲ့ စည်းကမ်းစည်းမျဉ်းအတိုင်း ဆက်သွားလို့ရပါတယ်။ အဲဒါကြောင့် ဒီဥပဒေကို အဲဒီအချက်နှစ်ချက်နဲ့ မပြဋ္ဌာန်းသင့်ကြောင်း ကျွန်တော့်အနေနဲ့ အဆိုပြု တင်ပြအပ်ပါတယ်ခင်ဗျား။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနဲ့ပြည့်စုံ ပါစေကြောင်း ဦးစွာနှုတ်ခွန်းဆက်သအပ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့်လွှတ်တော်ကိုယ်စားလှယ်များခင်ဗျား။ လွှတ်တော်အဖွဲ့ ဥပဒေပေါ်ပေါက်လာရခြင်းနှင့် လွှတ်တော် အဖွဲ့ ဖွဲ့စည်းရခြင်းရဲ့ ရည်ရွယ်ချက်ကို ဦးစွာရှင်းပြလိုပါတယ်။ ပြည်ထောင်စုလွှတ်တော်ဆိုင်ရာဥပဒေ ပုဒ်မ ၈၄ ပုဒ်မခွဲ(ခ)နှင့် (ဂ)တို့မှာလည်း ပြည်ထောင်စုလွှတ်တော်နာယကမှ လွှတ်တော်ရေးရာကိစ္စရပ် များကို ပိုမိုထိရောက်အောင်မြင်ရန်အတွက် လွှတ်တော်အဖွဲ့ကိုဖွဲ့စည်းနိုင်သဖြင့် ဥပဒေအဖြစ်ပြဋ္ဌာန်း ပါက ပိုမိုထိရောက်စွာဆောင်ရွက်နိုင်မှာဖြစ်ပါတယ်။ လွှတ်တော်အဖွဲ့ဥပဒေ၏ရည်ရွယ်ချက်ကို ကြည့်မည်ဆိုပါက တိုင်းဒေသကြီးနှင့်ပြည်နယ်လွှတ်တော်များ၊ ပြည်သူ့လွှတ်တော်နှင့် အမျိုးသား လွှတ်တော်တို့အချင်းချင်းဖလှယ်သောအားဖြင့် လွှတ်တော် အသီးသီး၏အရည်အသွေးမြင့်မားလာပြီး နိုင်ငံအတွက် ကောင်းကျိုးများသာ ဖြစ်ပေါ်လာနိုင်ပါတယ်။ ထို့အပြင် ဖွဲ့စည်းပုံအခြေခံဥပဒေ နှင့်လည်းမဆန့်ကျင်ဘဲ လွှတ်တော်အဖွဲ့၏လုပ်ငန်းဆောင်တာများကို လုပ်ကိုင်ဆောင်ရွက်ပြီး လွှတ်တော်အချင်းချင်း ညှိနှိုင်းဆွေးနွေးဆောင်ရွက်နိုင်ရန်အတွက် ကောင်းမွန်သောရည်ရွယ်ချက်ဖြင့် ဖွဲ့စည်းထားခြင်းကို တွေ့ရပါတယ်။ လွဲမှားနေသောဥပဒေများ တည့်မတ်ရေးနှင့် တူညီသောရည်ရွယ် ချက်ဖြင့် နိုင်ငံတကာရှိလွှတ်တော်များနှင့် ဆွေးနွေးညှိနှိုင်းအဖြေရှာရန်အတွက်လည်းကောင်း၊ နိုင်ငံအတွင်း လွှတ်တော်များညှိနှိုင်းဆောင်ရွက်ခြင်းဖြင့်လည်းကောင်း၊ လွှတ်တော်၏လုပ်ငန်း ဆောင်တာများ၊ အတွေ့အကြုံ များဖလှယ်ရေးနှင့် ပိုမိုခိုင်မာအားကောင်းစေမည်ဖြစ်ပါတယ်။ ထို့အပြင် လွှတ်တော်အသီးသီးမှ ကိုယ်စားလှယ်များနှင့် ဝန်ထမ်းများစွမ်းဆောင်ရည်ပြည့်ဝရေး၊ ဖွံ့ဖြိုးတိုးတက် ရေးအတွက် ရှေးရှုခြင်းဖြစ်ပါတယ်။ ဖွဲ့စည်းပုံအခြေခံဥပဒေနှင့်အညီ လွှတ်တော်အဖွဲ့များ၏ ဥပဒေပြု အာဏာကို ထိခိုက်စေခြင်းမရှိဘဲ ရည်ရွယ်ချက်ကောင်းများဖြင့် ရေးဆွဲလာသည့်ဥပဒေဖြစ်ကြောင်း သိရှိရပါတယ်။ ထို့အပြင် ဖွဲ့စည်းပုံအခြေခံဥပဒေ ပုဒ်မ ၉၈ ရ ဇယား(၁)နှင့်(၂) ဥပဒေပြုစာရင်း တွင်မပါရှိသော အခြားကိစ္စရပ်များနှင့်စပ်လျဉ်း၍ ဥပဒေပြုခွင့်အာဏာကို ပြည်ထောင်စုလွှတ်တော် သို့အပ်နှင်းထားသည့်အတွက် ဖွဲ့စည်းပုံအခြေခံဥပဒေနှင့်လည်း ညီညွတ်မှုရှိပါတယ်။ သို့ဖြစ်ပါ၍ လွှတ်တော်များ၏အရည်အသွေး ပြည့်ဝခိုင်မာစေမည်ဖြစ်သည့်အတွက် ဤဥပဒေကိုပယ်ဖျက်ရန် မသင့်ပါကြောင်းနှင့် ဆက်လက်ဆွေးနွေးအတည်ပြုသင့်ပါကြောင်း လွှတ်တော်သို့ လေးစားစွာတင်ပြ အပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်၊ လွှတ်တော်အခွင့်အရေးကော်မတီက မြန်မာနိုင်ငံလွှတ်တော်အဖွဲ့ ဥပဒေကြမ်းကို တင်သွင်းရတဲ့အချက် နှစ်ချက်ရှိပါတယ်။ (၁) အချက်ကတော့ ကျွန်တော်တို့မြန်မာနိုင်ငံဟာ ဒီမိုကရေစီစနစ်ကို ဦးတည် အကောင်အထည်ဖော်နေတဲ့ နိုင်ငံဖြစ်ပါတယ်။ ဒီမိုကရေစီစနစ်ခိုင်မာဖွံ့ဖြိုးတိုးတက်ဖို့ဟာဆိုရင် နိုင်ငံအတွင်းမှာရှိတဲ့ လွှတ်တော်အသီးသီးရဲ့ အခန်းကဏ္ဍဟာ ခိုင်မာအားကောင်းဖို့ လိုအပ်ပါတယ်။ လွှတ်တော်အသီးသီးနဲ့ လွှတ်တော်ကိုယ်စားလှယ်တွေ၊ လွှတ်တော်ဝန်ထမ်းတွေ အရည်အသွေး မြင့်မားခိုင်မာကောင်းမွန်လေလေ၊ ပူးပေါင်းဆောင်ရွက်မှုအားကောင်းလေလေ ဒီမိုကရေစီစနစ်မှာ ပိုမိုခိုင်မာအားကောင်းလေလေပါပဲ။ ဒါကြောင့်မို့လို့ ဒီမိုကရေစီစနစ်ခိုင်မာ အားကောင်းလာမှ ပြည်သူနဲ့နိုင်ငံတော်အကျိုးကို ပိုပြီး ဆောင်ရွက်နိုင်မှာဖြစ်ပါတယ်။ ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်းရဲ့ ရည်ရွယ်ချက် လေးရပ်ကို ဥပဒေကြမ်းထဲမှာရှင်းလင်းစွာဖော်ပြထားပြီးဖြစ်ပါတယ်။ ရခိုင်ပြည်နယ်၊ မြေပုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးဖေသန်းတင်ပြသလို ကျွန်တော်တို့ ဖွဲ့စည်းပုံအခြေခံဥပဒေမှာပါတဲ့ ဇယား(၁)နှင့်(၂)ကို ကျွန်တော်တို့ ထိခိုက်ခြင်းလုံးဝမရှိဘူးဆိုတာ လည်း ရှင်းလင်းစွာဖော်ပြထားပြီးဖြစ်ပါတယ်။ နောက် ဒီဥပဒေပြုရေးလုပ်ငန်းများကို ထိခိုက်စေမှာ မဟုတ်သည့်အပြင် တိုင်းဒေသကြီး/ ပြည်နယ်လွှတ်တော်တွေရဲ့ စီမံခန့်ခွဲမှုကိုလည်း ဝင်ရောက်စွက် ဖက်မှာမဟုတ်ဘူး။ ဝင်ရောက်ပြီးထိပါးမှာမဟုတ်ဘူးဆိုတာကိုလည်း ရှင်းလင်းစွာဖော်ပြထားပြီး ဖြစ်ပါတယ်။ ဒါကြောင့်မို့လို့ ကျွန်တော်တို့ဟာ ဒီလိုရှင်းလင်းစွာဖော်ပြထားပြီးတဲ့အခါမှာ မြန်မာနိုင်ငံ လွှတ်တော်အဖွဲ့ဥပဒေပြဋ္ဌာန်းရတဲ့ အဓိကရည်ရွယ်ချက်ကတော့ မြန်မာနိုင်ငံအတွင်းမှာရှိတဲ့ လွှတ်တော်တွေအားလုံး တစ်ပြေးညီဖွံ့ဖြိုးတိုးတက်စေရန်အတွက် ပူးပေါင်းဆောင်ရွက်ရေးဆိုတဲ့ ရည်ရွယ်ချက်တစ်ခုပဲရှိပါတယ်။ ဒီလိုပူးပေါင်းဆောင်ရွက်တဲ့နေရာမှာ ဥပဒေတစ်ခုကိုပြဋ္ဌာန်းပြီးဆောင် ရွက်ခြင်းဟာ စည်းနှောင်မှုအားပိုကောင်းတယ်လို့ ခံယူတဲ့အတွက်ကြောင့်မို့လို့ ဥပဒေကြမ်းအဖြစ် တင်သွင်းရခြင်းဖြစ်ပါတယ်။ (၂) အချက်ကတော့ ကျွန်တော်တို့ ဒီဥပဒေကြမ်းပေါ်ပေါက်လာတဲ့ အချက်က ၂၀၁၂ ခုနှစ် ပထမအကြိမ် ပြည်သူ့လွှတ်တော်သက်တမ်းမှာကတည်းက ပြည်ထောင်စုအဆင့် လွှတ်တော်များအသီးသီးနဲ့ ကျွန်တော်တို့တိုင်းဒေသကြီး/ပြည်နယ်လွှတ်တော်တွေ အသီးသီးအားလုံး Q:6018:[8:60)? MPU caros Myanmar Parliamentary Union peops:8:60) လွှတ်တော်များရဲ့ ပူးပေါင်းဆောင်ရွက်ပြီးတော့ ဖွံ့ဖြိုးတိုးတက်အောင် ဆောင်ရွက်ခဲ့တာ ဖြစ်ပါတယ်။ ဒုတိယအကြိမ် ပြည်သူ့လွှတ်တော်မှာလည်း ၂၀၁၆ ခုနှစ်မှာ နှစ်ကြိမ်၊ ၂၀၁၇ ခုနှစ်မှာ နှစ်ကြိမ်ကျင်းပ ခဲ့တဲ့ MPU အစည်းအဝေးတွေမှာ ဒီလိုဥပဒေကြမ်းအားလုံးတက်ရောက်လာတဲ့ လွှတ်တော်ဥက္ကဋ္ဌများ အားလုံးအသီးသီးက ဒီလိုဥပဒေကြမ်းတစ်ခုရေးဆွဲပြီးမှဆောင်ရွက်ဖို့ရန်အတွက် အားလုံးအကြံပြု သဘောတူညီချက်အရ ပေါ်ပေါက်လာခြင်းဖြစ်ပါတယ်။ ဒါကြောင့်မို့လို့ ပြည်ထောင်စုလွှတ်တော် ဆိုင်ရာဥပဒေပုဒ်မ ၈၄ ပုဒ်မခွဲ(ခ)၊ (ဂ)တို့အရ ဥပဒေနှင့်အညီလည်း ဖွဲ့စည်းတာဖြစ်တဲ့အတွက် မြန်မာနိုင်ငံလွှတ်တော်အဖွဲ့ဥပဒေကြမ်းကို ပြဋ္ဌာန်းသင့်ကြောင်း ရိုသေလေးစားစွာ တင်ပြအပ်ပါတယ် ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်း နှင့်စပ်လျဉ်းပြီး ဦးဖေသန်းက ဥပဒေတစ်ခုလုံးအား ပြဋ္ဌာန်းရန်မသင့်ကြောင်း အဆိုတင်သွင်းထားပါ တယ်။ ဥပဒေကြမ်းကော်မတီက ယင်းဥပဒေကြမ်းအား ပြဋ္ဌာန်းသင့်ကြောင်း တင်ပြလာပါတယ်။ ဒါကြောင့်ယခုဆွေးနွေးတဲ့အချက်နှင့်စပ်လျဉ်းပြီး လွှတ်တော်ရဲ့ သဘောထားရယူရန် စက်ခလုတ်အသုံး ပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။ ဥပဒေကြမ်းကော်မတီရဲ့ အဆိုပြုချက် ကိုမူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ အဆိုပြုချက်က အတည် ဖြစ်ပါမယ်။ ကန့်ကွက်မဲများလျှင် ဦးဖေသန်းရဲ့ အဆိုပြုချက်က အတည်ဖြစ်ပါမယ်။ ဆန္ဒမဲပေးဖို့ အသင့် ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံဆန္ဒမဲ ပေါင်း ၂၃၅ မဲ၊ ကန့်ကွက်ဆန္ဒမဲပေါင်း ၁၃၃ မဲ၊ ကြားနေဆန္ဒမဲပေါင်းတစ်မဲ ဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် ဥပဒေကြမ်းကော်မတီ၏အဆိုပြုချက်က အတည်ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ နည်းဥပဒေခွဲ(ဃ)အရ မြန်မာနိုင်ငံလွှတ်တော်အဖွဲ့ ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက်(၁၅)ချက်ကို ဥပဒေကြမ်းကော်မတီက တင်သွင်းဖို့ ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1439'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါခင်ဗျား။ မြန်မာနိုင်ငံလွှတ်တော်အဖွဲ့ ဥပဒေကြမ်းနှင့်စပ်လျဉ်းပြီး တော့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်မှ အတည်ပြု ပေး နိုင်ပါရန် အဆိုတင်သွင်းခြင်းကို ပဲခူးတိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဥပဒေကြမ်းကော်မတီအဖွဲ့ဝင် ကျွန်တော် ဦးဇော်ဝင်းမှ ဖတ်ကြားတင်ပြသွားမှာ ဖြစ်ပါတယ်။ ပြည်သူ့လွှတ်တော် လွှတ်တော်အခွင့်အရေးကော်မတီက တင်သွင်းသော မြန်မာနိုင်ငံ လွှတ်တော်အဖွဲ့ဥပဒေကြမ်းကို ပြည်ထောင်စုလွှတ်တော်ရုံးက ပြည်ထောင်စုလွှတ်တော်ဆိုင်ရာ နည်းဥပေဒ ၈၀ နည်းဥပဒေခွဲ(က)အရ ပြည်သူ့လွှတ်တော်တွင် ဆွေးနွေးနိုင်ရန် ပေးပို့လာပါတယ်။ ယင်းဥပဒေကြမ်းကို ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၃၄)ရက်မြောက်နေ့ ဖြစ်သည့် ၂၇-၇-၂၀၁၇ ရက်(ကြာသပတေးနေ့)တွင် လွှတ်တော်သို့ ပြည်သူ့လွှတ်တော်ဥပဒေကြမ်း ကော်မတီ၏စိစစ်လေ့လာတွေ့ရှိချက်အစီရင်ခံစာကို တင်ပြခဲ့ပြီးဖြစ်ပါတယ်။ ပြင်ဆင်ချက်အဆိုကို ၃၁၇-၂၀၁၇ ရက်(တနင်္လာနေ့)နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် အောက်ဖော်ပြ ပါ ပြည်သူ့လွှတ်တော်ကိုယ်စားလှယ်များက ဆွေးနွေးရန်နှင့် ပြင်ဆင်ချက်အဆိုများ တင်သွင်းလာပါ တယ်။ ဒေါ်ဝင့်ဝါထွန်း(ရှားတောမဲဆန္ဒနယ်)၊ ဦးဖေသန်း(မြေပုံမဲဆန္ဒနယ်)၊ ဦးအောင်ကျော်ဇံ (ပေါက်တောမဲဆန္ဒနယ်)၊ ဦးခင်မောင်သီ(လွိုင်လင်မဲဆန္ဒနယ်)၊ ဗိုလ်မှူးဇင်လင်း(တပ်မတော်သား ကိုယ်စားလှယ်)။ ပြည်သူ့လွှတ်တော် ဥပဒေကြမ်းကော်မတီသည် ပြည်သူ့လွှတ်တော် လွှတ်တော်အခွင့်အရေး ကော်မတီ၊ ပြင်ဆင်ချက်အဆိုတင်သွင်းသူ ပြည်သူ့လွှတ်တော်ကိုယ်စားလှယ်များ၊ ပြည်ထောင်စု ရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များလေ့လာဆန်းစစ် သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ၁၄-၈-၂၀၁၇ ရက်(တနင်္လာနေ့)တွင် ညှိနှိုင်း အစည်းအဝေးကျင်းပပြုလုပ်ခဲ့ပါတယ်။ ယင်းညှိနှိုင်းအစည်းအဝေးရဲ့ သဘောတူဆုံးဖြတ်ချက်များအရ ပြည်သူ့လွှတ်တော် ဥပဒေကြမ်းကော်မတီ၏ပြင်ဆင်ရန်တင်ပြချက်(၁၅)ချက်ရှိပြီးတော့ ပြင်ဆင်ရန် တင်ပြချက်ဇယားကို ပြည်သူ့လွှတ်တော်ကိုယ်စားလှယ်များထံ ဖြန့်ဝေထားပြီးလည်း ဖြစ်ပါတယ်။ သို့ဖြစ်ပါ၍ အထက်ဖော်ပြပါ ပြည်သူ့လွှတ်တော် ဥပဒေကြမ်းကော်မတီ၏ပြင်ဆင်ရန်တင်ပြ ချက်(၁၅)ချက်ကို လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> ပြည်သူ့လွှတ်တော် ဥပဒေကြမ်းကော်မတီရဲ့ သဘောထားအတိုင်းပဲ ထပ်တူရှိပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်း နှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက်(၁၅)ချက်အား အတည်ပြု ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြန်မာ နိုင်ငံလွှတ်တော်အဖွဲ့ဥပဒေကြမ်းနှင့်စပ်လျဉ်းပြီး ပြင်ဆင်ချက်(၁၅)ချက်ကို ဥပဒေကြမ်းကော်မတီရဲ့ ပြင်ဆင်ချက်များအတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်းနှင့် စပ်လျဉ်းပြီး ပြင်ဆင်ချက်အဆို တင်သွင်းထားတဲ့ ဥပဒေကြမ်းကော်မတီနဲ့ လွှတ်တော်ကိုယ်စားလှယ် များက ပြင်ဆင်ချက်(၁၃)ချက်ကို တင်သွင်းဆွေးနွေးသွားမှာ ဖြစ်ပါတယ်။ ယင်းပြင်ဆင်ချက်နှင့် စပ်လျဉ်းပြီး ယခုစတင်ဆောင်ရွက်ပါမယ်။
</speech>
<speech type='speaker'>
အပိုဒ် (၁) နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံအား ဖိတ်ခေါ်ပါတယ်။
</speech>
<speech><mp id='362'>ဦးအောင်ကျော်ဇံ(ပေါက်တောမဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ။ ဧည့်သည်တော်များအားလုံးကို ရိုသေစွာဂါရဝပြု နှုတ်ခွန်းဆက်ပါတယ်။ ကျွန်တော့်အနေနဲ့ ကျွန်တော်တို့ ဥပဒေကြမ်းမှာပါတဲ့ အခန်း(၁) အမည်နှင့် အဓိပ္ပာယ်ဖွင့်ဆိုချက်ဆိုတဲ့အခန်းမှာ ဆွေးနွေးတင်ပြမှာဖြစ်ပါတယ်။ အဲဒီအခန်း(၁)မှာ အမည်နှင့် အဓိပ္ပာယ်ကို မြန်မာနိုင်ငံလွှတ်တော်ခွဲ ဥပဒေလို့ပါရှိပါတယ်။ ကျွန်တော့်အနေနဲ့က မြန်မာနိုင်ငံ လွှတ်တော်ဆိုင်ရာအဖွဲ့ဆိုပြီးတော့ ဆိုင်ရာကို တိုးထည့်ထားပါတယ်။ ဘာကြောင့်ထည့်ရသလဲဆိုတဲ့ အခါကျတော့ ရည်ရွယ်ချက်နှစ်ချက်ရှိပါတယ်။ ပထမတစ်ချက်ကတော့ လွှတ်တော်အချင်းချင်းဆက်ဆံ တဲ့နေရာမှာ လိုအပ်ချက်တွေရှိနေလို့ဖြစ်ပါတယ်။ နောက်တစ်ချက်ကတော့ Procedure လို့ခေါ်တဲ့ အစဉ်အလာနဲ့ လွဲချော်နေလို့ ဖြစ်ပါတယ်။ အဲ့ဒါကို အသေးစိတ်ကျွန်တော်တင်ပြရရင် လွှတ်တော်များ ရဲ့ ဥပဒေပြု အခန်းကဏ္ဍကို လွှတ်တော်ရဲ့ သာမန်ဝတ္တရားဆောင်ရွက်တဲ့ကဏ္ဍနဲ့ ကွဲပြားသွားအောင်လို့ ဆိုင်ရာဆိုတဲ့ စကားရပ်ကို ထည့်ထားတာဖြစ်ပါတယ်။ ဆိုလိုတာကတော့ Only For Parliament PrePublic ဒီဟာကိုသက်သက် ထားစေချင်တဲ့သဘောဖြစ်ပါတယ်။ အဲ့ဒီလိုမှ မထည့်ရင် ပြည်ထောင်စု လွှတ်တော်အနေနဲ့ တိုင်းဒေသကြီး သို့မဟုတ် ပြည်နယ်လွှတ်တော်တွေကို ကန့်သတ်ချုပ်ခြယ်သွားနိုင် တယ်။ တစ်နည်းအားဖြင့် တိုင်းနှင့်ပြည်နယ်လွှတ်တော်တွေရဲ့ လွတ်လပ်စွာဆောင်ရွက်ပိုင်ခွင့်ကို လွှမ်းမိုးသွားနိုင်တယ်ဆိုတဲ့ သဘောဖြစ်ပါတယ်။ နောက်တစ်ချက်ကတော့ အစဉ်အလာမရှိတဲ့အဆိုတဲ့ ကိစ္စဖြစ်ပါတယ်။ လွှတ်တော်အသီးသီးမှာ ပြဋ္ဌာန်းထားတဲ့ ဥပဒေတွေ၊ ဖွဲ့စည်းထားတဲ့ အဖွဲ့အစည်းတွေကို ပြန်ကြည့်တဲ့အခါမှာ ပြည်ထောင်စု လွှတ်တော်ဆိုင်ရာဥပဒေတို့၊ ပြည်သူ့လွှတ်တော်ဆိုင်ရာဥပဒေတို့၊ အမျိုးသားလွှတ်တော်ဆိုင်ရာ ဥပဒေ တို့မှာ ဆိုင်ရာဆိုတဲ့ စကားလုံးတွေပါနေတယ်။ အဲဒီတော့ တောက်လျှောက်ပါလာပါတယ်။ ထိုနည်းတူ စွာပဲ ၂၂-၃-၂၀၁၂ အမိန့်ကြော်ငြာစာနဲ့ထုတ်ပြန်ထားတဲ့ MPU လို့ခေါ်တဲ့ Myanmar Parliament Union မြန်မာလိုကတော့ မြန်မာနိုင်ငံလွှတ်တော်ဆိုင်ရာအဖွဲ့လို့ သုံးထားပါတယ်။ ဒီထဲမှာလည်း ဆိုင်ရာဆိုတဲ့အချက်ပါပါတယ်။ နောက်တစ်ချက်ကတော့ ၆-၁-၂၀၁၅ နေ့စွဲနဲ့ ထုတ်ပြန်တဲ့အမိန့်ကြော် ငြာစာအမှတ်(၁/၂၀၁၅)မှာလည်းပဲ မြန်မာနိုင်ငံလွှတ်တော်ဆိုင်ရာအဖွဲ့ ဖွဲ့စည်းပုံစည်းမျဉ်းဆိုပြီးတော့ မှ ဆိုင်ရာကိုထည့်ထားတာဖြစ်ပါတယ်။ အဲဒါကြောင့် ဒီကျွန်တော်တို့ Preceding တစ်ခုလုံးမှာ ဆိုင်ရာဆိုတဲ့ စကားရပ်က သုံးပြီးခါမှ အခုဥပဒေကျမှ ချန်ထားခဲ့မယ်ဆိုရင် မကောင်းပါဘူး။ အရှေ့နှင့်အနောက် မညီညွတ်ပါဘူး။ အဲဒါကြောင့် ဒီနေရာမှာ ကျွန်တော်ဥပဒေခေါင်းစဉ်ထဲမှာ ဆိုင်ရာဆိုတဲ့ စကားကို ထည့်ပြီးတော့မှ မြန်မာနိုင်ငံလွှတ်တော်အဖွဲ့ လွှတ်တော်ဆိုင်ရာအဖွဲ့ဥပဒေလို့ ပြင်ဆင်လိုခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြေပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဥပဒေခေါင်းစဉ်သည် ရှင်းလင်း တိကျရန်နှင့် လွယ်ကူသဘောပေါက်ရန် လိုအပ်ပါတယ်။ မြန်မာနိုင်ငံလွှတ်တော်အဖွဲ့ ဥပဒေ၏ ခေါင်းစဉ်မှာလည်း မြန်မာနိုင်ငံလွှတ်တော်အဖွဲ့ ဥပဒေဟုသာ ပြဋ္ဌာန်းထားပါတယ်။ ဆိုင်ရာဆိုသည့် စကားမှာ ပြည်ထောင်စုလွှတ်တော်ဆိုင်ရာဥပဒေ၊ ပြည်သူ့လွှတ်တော်ဆိုင်ရာဥပဒေ စသည်ဖြင့် ဆိုင်ရာ ဆိုသည်မှာ ကိစ္စရပ်တစ်ခုချင်းစီကိုသာ ညွှန်းဆိုဖော်ပြခြင်းမျိုးဖြစ်ပြီး ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသားလွှတ်တော်၊ တိုင်းဒေသကြီးနှင့် ပြည်နယ်လွှတ်တော်များအား ကိုယ်စား ပြု သည့်လွှတ်တော်အကြီးအကဲများဖြင့် ဖွဲ့စည်းထားခြင်းဖြစ်၍ ဤဥပဒေကို မြန်မာနိုင်ငံလွှတ်တော် အဖွဲ့ဥပဒေဟုသာခေါ်တွင်စေရမည်ဟု အဆိုပြု ပြဋ္ဌာန်းချက်အတိုင်း လွှတ်တော်အတည်ပြု သင့်ပါ ကြောင်း လွှတ်တော်သို့ လေးစားစွာ တင်သွင်းအပ်ပါသည်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် လွှတ်တော်ဥပဒေကြမ်းကော်မတီရဲ့ အဆိုပြ ပြဋ္ဌာန်းချက်အတိုင်း လွှတ်တော်အခွင့်အရေးကော်မတီက သဘောတူညီကြောင်း လေးစားစွာ တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခု အပိုဒ်(၁)နှင့်စပ်လျဉ်းပြီး ဥပဒေကြမ်း ကော်မတီက အဆိုပြဌာန်းချက်အတိုင်းထားရှိရန်တင်ပြပြီး ဦးအောင်ကျော်ဇံက ပြင်ဆင်ချက်အဆို တင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ အဆိုပြုချက်ကို မူတည်၍မဲခွဲဆုံးဖြတ်ပါ မယ်။ ထောက်ခံမဲများလျှင်ဥပဒေကြမ်းကော်မတီရဲ့ အဆိုပြုချက်က အတည်ဖြစ်ပါမယ်။ ကန့်ကွက်မဲ များလျှင် ဦးအောင်ကျော်ဇံရဲ့ ပြင်ဆင်ချက်က အတည်ဖြစ်ပါမယ်။ ယခု ဆွေးနွေးတဲ့အချက်နှင့် စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲ ပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်း ကို ကြေညာပါမယ်။ ထောက်ခံဆန္ဒမဲပေါင်း ၂၅၅ မဲ၊ ကန့်ကွက်ဆန္ဒမဲပေါင်း ၁၂၀ မဲ၊ ကြားနေဆန္ဒမဲ ပေါင်း ၁ မဲဖြစ်ပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် အပိုဒ်(၁) သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏အစိတ်အပိုင်း ဖြစ်ကြောင်း အတည်ပြု ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၃ အပိုဒ်ခွဲ(ဂ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဥပဒေ၏ ပုဒ်မ ၃ ပုဒ်မခွဲ(ဂ)တွင် နိုင်ငံတကာဥပဒေပြုအဖွဲ့အစည်းများ ရည်ရွယ်ချက်တူညီသော အပြည်ပြည်ဆိုင်ရာအဖွဲ့အစည်းများ၊ အစိုးရအဖွဲ့အစည်းများ၊ အစိုးရမဟုတ်သောအဖွဲ့အစည်းများနှင့် ပူးပေါင်းဆောင်ရွက်ရန်ဟု ဥပဒေ ကြမ်းကော်မတီမှ ပြင်ဆင်ထားပါတယ်။ လေးစားရပါသော လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျား။ ရည်ရွယ်ချက်တူညီသော အပြည်ပြည်ဆိုင်ရာအဖွဲ့အစည်းများ၊ အစိုးရ အဖွဲ့အစည်းများ၊ အစိုးရမဟုတ်သောအဖွဲ့အစည်းများနှင့် ပူးပေါင်းဆောင်ရွက်ခြင်းအားဖြင့် ရင်းနှီး နွေးထွေးမှု၊ ပွင့်လင်းမြင်သာမှု ကောင်းမွန်သောနည်းလမ်းများရရှိလာစေနိုင်ရန် ရည်ရွယ်သည့် ရည်ရွယ်ချက်ကောင်းများ ဖြစ်ပါသောကြောင့် ပယ်ဖျက်ရန်မသင့်ဘဲ ဥပဒေကြမ်းကော်မတီ၏ပြင်ဆင် ရန်တင်ပြချက်အား အတည်ပြုပေးပါရန် ဥပဒေကြမ်းကော်မတီ၏သဘောထားအား လေးစားစွာ တင်သွင်းအပ်ပါတယ်ခင်ဗျား။</speech>
<speech type='speaker'>
အပိုဒ် ၃ အပိုဒ်ခွဲ(ဂ)နှင့်စပ်လျဉ်းပြီး အဆိုတင်သွင်းဖို့ လွိုင်လင်မဲဆန္ဒနယ်မှ ဦးခင်မောင်သီအား ဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာ ပါစေကြောင်း ဆုတောင်းမေတ္တာပို့သရင်းနဲ့ ရွှင်လန်းချမ်းမြေ့ပါစေလို့ နှုတ်ခွန်းဆက်သဂါရဝပြုအပ်ပါ တယ်။ ကျွန်တော်ကတော့ ရှမ်းပြည်နယ်(တောင်ပိုင်း)၊ လွိုင်လင်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်သီ ဖြစ်ပါတယ်။ ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော် ကိုယ်စားလှယ်များခင်ဗျား။ မြန်မာနိုင်ငံလွှတ်တော်အဖွဲ့ဥပဒေကြမ်းနှင့်စပ်လျဉ်းပြီးတော့ အခန်း(၂) အပိုဒ် ၃ အပိုဒ်ခွဲ(ဂ)မှာ အဆိုပြု ပြဋ္ဌာန်းချက်ကတော့ နိုင်ငံတကာဥပဒေပြု အဖွဲ့အစည်းများ ရည်ရွယ်ချက်တူညီသော အပြည်ပြည်ဆိုင်ရာအဖွဲ့အစည်းများ၊ အစိုးရအချင်းချင်းအဖွဲ့အစည်းများ၊ အစိုးရမဟုတ်သောအဖွဲ့ အစည်းများနှင့် ပူးပေါင်းဆောင်ရွက်ရန်လို့ အဆိုပြု တင်ပြချက်ကို ကျွန်တော် တို့လေ့လာတဲ့အခါမှာ အဲဒီလိုဆိုခြင်းမှာ လက်တွေ့တွင်အခက်အခဲများရှိနိုင်ပါတယ်။ ကျွန်တော်တို့ ဒီ အခန်း(၂) အပိုဒ် ၃ အပိုဒ်ခွဲ(ဂ)ကို လက်တွေ့အကောင်အထည်ဖော်ဆောင်ရွက်တဲ့အခါမှာ အခက်အခဲ များ ရှိနိုင်ပါတယ်။ နိုင်ငံတကာဥပဒေပြု အဖွဲ့အစည်းများဆိုသောစကားရပ်မှာ အလွန်ကျယ်ပြန့်တဲ့ နည်းတူ အစိုးရမဟုတ်သော အဖွဲ့အစည်းများဆိုတဲ့စကားရပ်မှာလည်း အလွန်ကျယ်ပြန့်တဲ့သဘော ဆောင်ပါတယ်။ နိုင်ငံတကာ၌ရှိနေသော ဥပဒေပြုအဖွဲ့အစည်းများမှာ နိုင်ငံရေးအသွင်သဏ္ဍာန်အမျိုး မျိုးကို အခြေခံထားသောကြောင့် လက်တွေ့တွင် ယင်းအဖွဲ့အစည်းအားလုံးနှင့် ထိတွေ့ဆောင်ရွက်ရာ မှာ မဖြစ်နိုင်ပါဘူး။ ထို့အတူ အစိုးရမဟုတ်သောအဖွဲ့အစည်းများ ဆိုသည်မှာလည်း ပုံသဏ္ဍာန်အမျိုး မျိုးနဲ့ တည်ရှိနေသောကြောင့် ယင်းအဖွဲ့အစည်းများအားလုံး ပူးပေါင်းဆောင်ရွက်ခြင်းဟာ လက်တွေ့ မှာ အခက်အခဲများစွာ ကြုံတွေ့နိုင်ပါတယ်။ ဥပဒေရဲ့ သဘောမှာတော့ ရေးဆွဲအတည်ပြုပြီး ဖြစ်ပါက မဖြစ်မနေ လိုက်နာဆောင်ရွက်ရမယ်ဖြစ်သောကြောင့် လက်တွေ့နယ်ပယ်၌ မဖြစ်နိုင်သောအချက် အလက်များကို ဥပဒေပြဋ္ဌာန်းချက်တစ်ရပ်အဖြစ် ထည့်သွင်းရန် မသင့်ပါကြောင်း တင်ပြပါတယ်။ မြန်မာနိုင်ငံလွှတ်တော်အဖွဲ့ ဥပဒေကြမ်း အပိုဒ် ၃ အပိုဒ်ခွဲ(ဂ)ကို ပြန်လည်သုံးသပ် ပေးပါရန် တင်ပြအပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော လွှတ်တော်ဥက္ကဋ္ဌကြီးခင်ဗျာ။ ကျွန်တော်တို့ လွှတ်တော်အခွင့်အရေးကော်မတီအနေနဲ့ ပြည်သူ့ လွှတ်တော်ဥပဒေကြမ်းကော်မတီရဲ့ သဘောထားအတိုင်းပဲ တစ်ထပ်တည်းရှိကြောင်း လေးစားစွာ တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့အပိုဒ် ၃ အပိုဒ်ခွဲ(ဂ) နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ချက်အဆိုတင်သွင်းခဲ့ပြီး ဦးခင်မောင်သီက ပယ်ဖျက် ရန် တင်ပြလာပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်ကို မူတည်၍ မဲခွဲဆုံးဖြတ်ပါ မယ်။ ထောက်ခံမဲများလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲ များလျှင် ဦးခင်မောင်သီရဲ့ အဆိုပြုချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားပါမယ်။ ဆန္ဒမဲပေးဖို့အသင့်ဖြစ်စေ လိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
အခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၂၆ မဲ၊ ကန့်ကွက်ဆန္ဒမဲပေါင်း ၁၄၀ မဲ၊ ကြားနေဆန္ဒမဲပေါင်း ၃ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၃ အပိုဒ်ခွဲ(ဂ)သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အသစ်ဖြည့်စွက်ချက် အပိုဒ် ၃ အပိုဒ်ခွဲ(င) နှင့်စပ်လျဉ်းပြီး အဆိုတင်သွင်းဖို့ လွိုင်လင်မဲဆန္ဒနယ်မှ ဦးခင်မောင်သီအား ဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျား။ ကျွန်တော့်အနေနဲ့ အသစ်ဖြည့်စွက်ချက်။ ဒီကိစ္စတင်ပြပါမယ်။ ကျွန်တော် တို့ အခန်း(၂) ရည်ရွယ်ချက်တွင် အသစ်ဖြည့်စွက်ရန်။ လွှတ်တော်၏ဥပဒေပြုရေးလုပ်ငန်းများကို လွှမ်းခြုံ သည့်အမြင်ကို ဖော်ဆောင်တဲ့အနေဖြင့် ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့်အညီ ဥပဒေပြု ရေး၊ အုပ်ချုပ်ရေး၊ တရားစီရင်ရေး မဏ္ဍိုင်ကြီးသုံးရပ် အပြန်အလှန်ထိန်းကျောင်းခြင်းတို့ကို ပိုမိုထိရောက်မှုဖြစ်စေရန် ဆောင်ရွက်ခြင်းဟူသော စာပိုဒ်အား အသစ်ဖြည့်စွက်ဖို့အတွက် ကျွန်တော့် အနေနဲ့ အဆိုပြု တင်ပြအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဖွဲ့စည်းပုံအခြေခံဥပဒေပုဒ်မ ၁၂ ပုဒ်မခွဲ(က)တွင် နိုင်ငံတော်၏ဥပဒေပြုရေးအာဏာကို ပြည်ထောင်စုလွှတ်တော်၊ တိုင်းဒေသကြီး သို့မဟုတ် ပြည်နယ်လွှတ်တော်များအား ခွဲဝေအပ်နှင်းကြောင်းနှင့် ဖွဲ့စည်းပုံအခြေခံဥပဒေပုဒ်မ ၁၁ (က) တွင် နိုင်ငံတော်အချုပ်အခြာအာဏာကြီး ခက်မသုံးဖြာဖြစ်သည့် ဥပဒေပြုအာဏာ၊ အုပ်ချုပ်ရေး အာဏာနှင့် တရားစီရင်ရေးအာဏာတို့ကို တတ်နိုင်သမျှ ပိုင်းခြားသုံးစွဲခြင်းနှင့် အချင်း ချင်းအပြန်အလှန်ထိန်းကျောင်းခြင်းတို့ပြုသည်ဟု ပြဋ္ဌာန်းထားပါတယ်။ ထို့အပြင် ဥပဒေကြမ်း၏ အပိုဒ် ၃ အပိုဒ်ခွဲ(ခ)တွင် အတည်ပြု ပါရှိသည့် လွှတ်တော်အချင်းချင်း လုပ်ငန်းအတွေ့အကြုံ ဖလှယ် ရေးနဲ့ စွမ်းရည်တိုးတက်ရေးအတွက် ပူးပေါင်းဆောင်ရွက်ရန်ဟု ပါရှိပြီးဖြစ်၍ လွှတ်တော်များ စွမ်းရည် မြင့်မားပါက အခြားမဏ္ဍိုင်ကြီးနှစ်ရပ်အား အပြန်အလှန်ထိန်းကျောင်းနိုင်သည်မှာ မလွဲမသွေဖြစ်ပါ တယ်။ ထိုရည်ရွယ်ချက်မှာ ပြီးပြည့်စုံပြီဖြစ်သဖြင့် လွှတ်တော်ကိုယ်စားလှယ် ဦးခင်မောင်သီ၏ အသစ် ဖြည့်စွက်ချက်အား ထည့်သွင်းပြဋ္ဌာန်းရန်မသင့်ပါကြောင်းနှင့် ဥပဒေကြမ်းကော်မတီ၏သဘောထားကို လေးစားစွာတင်ပြအပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော်ဥပဒေကြမ်းကော်မတီရဲ့ တင်ပြသွားတဲ့ အတိုင်းပဲ လွှတ်တော်အခွင့်အရေးကော်မတီအနေနဲ့လည်း အဆိုပါပြဋ္ဌာန်းချက် အပိုဒ်ကို မြန်မာနိုင်ငံ လွှတ်တော်အဖွဲ့ဥပဒေရဲ့ ရည်ရွယ်ချက်ထဲမှာထည့်သွင်းရန် မသင့်ပါကြောင်းနှင့် ဥပဒေကြမ်း ကော်မတီနှင့် သဘောထားခြင်းတူညီပါကြောင်း လေးစားစွာတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အသစ်ဖြည့်စွက်ချက် အပိုဒ် ၃ အပိုဒ်ခွဲ(င)နှင့်စပ်လျဉ်းပြီး ဦးခင်မောင်သီက အပိုဒ်ခွဲအသစ်ဖြည့်စွက်ရန် အဆိုတင်သွင်းခဲ့ပြီး ဥပဒေကြမ်းကော်မတီက အပိုဒ်ခွဲအသစ်ဖြည့်စွက်ခြင်းကို သဘောမတူကြောင်း တင်ပြထားပါတယ်။ ဒါကြောင့် ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့အဆိုပြုချက်က အတည်ဖြစ်ပါမယ်။ ကန့်ကွက်မဲများလျှင် ဦးခင်မောင်သီရဲ့ အဆိုပြုချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
အခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၄၄ မဲ၊ ကန့်ကွက်ဆန္ဒမဲပေါင်း ၁၂၃ မဲ၊ ကြားနေဆန္ဒမဲပေါင်း ၃ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အသစ်ဖြည့်စွက်ချက် အပိုဒ် ၃ အပိုဒ်ခွဲ(င)သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၆ နှင့်စပ်လျဉ်းပြီး ပြင်ဆင်ချက် အဆိုတင်သွင်းဖို့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းအား ဖိတ်ခေါ် ပါတယ်။
</speech>
<speech><mp id='000'>ဗိုလ်မှူးဇင်လင်း(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းဖြစ်ပါတယ်။ ကျွန်တော့်အနေနဲ့ မြန်မာနိုင်ငံလွှတ်တော်အဖွဲ့ ဥပဒေကြမ်းပုဒ်မ ၆ နှင့် ပတ်သက်ပြီး ပြင်ဆင်ချက်အဆိုတင်သွင်းသွားမှာဖြစ်ပါတယ်။ ရှင်းလင်းလွယ်ကူစွာတင်ပြနိုင်ရန် အတွက် Power Point သုံးစွဲခွင့်ပြုပါရန် တင်ပြအပ်ပါတယ်။ မြန်မာနိုင်ငံလွှတ်တော်အဖွဲ့ဥပဒေကြမ်း ရဲ့ ပုဒ်မ ၆ တွင် လွှတ်တော်အဖွဲ့၏သက်တမ်းသည် ပြည်ထောင်စုလွှတ်တော်၏ သက်တမ်းနှင့်အညီ ဖြစ်သည်ဟု ပြဋ္ဌာန်းထားရှိပါတယ်။ လွှတ်တော်အဖွဲ့၏သက်တမ်းသည် ပြည်သူ့လွှတ်တော်၏ သက်တမ်းနှင့်အညီဖြစ်သည်ဆိုသည့် ပြင်ဆင်ချက်အဆို တင်သွင်းသွားမှာဖြစ်ပါတယ်ခင်ဗျား။ ကျိုးကြောင်းဖော်ပြချက်အနေနဲ့ မြန်မာနိုင်ငံလွှတ်တော်အဖွဲ့မှာ ၂၀၀၈ ဖွဲ့စည်းပုံအခြေခံဥပဒေအရ ပေါ်ပေါက်လာတဲ့ ပြည်သူ့လွှတ်တော်၊ အမျိုးသားလွှတ်တော် ထိုလွှတ်တော်နှစ်ရပ်ပေါင်းထားတဲ့ ပြည်ထောင်စုလွှတ်တော်၊ တိုင်းဒေသကြီးနှင့် ပြည်နယ်လွှတ်တော်များကို ပေါင်းစပ်စုဖွဲ့ထားတဲ့ အဖွဲ့ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၁၁၉ တွင် ပြည်သူ့တပ်မတော်၏သက်တမ်းသည် ယင်း လွှတ်တော်၏ပထမအကြိမ် အစည်းအဝေး စတင်ကျင်းပသည့်နေ့ရက်မှစ၍ ငါးနှစ်ဖြစ်သည်ဟု ပြဋ္ဌာန်းထားရှိပါတယ်။ ဖွဲ့စည်းပုံအခြေခံဥပဒေပုဒ်မ ၁၂၃ တွင် ပြည်သူ့လွှတ်တော်၏ သက်တမ်း တစ်ရပ်စတင်သော ပထမပုံမှန်အစည်းအဝေးကို အထွေထွေရွေးကောက်ပွဲစတင်ကျင်းပသည့် နေ့ရက် မှစ၍ ရက်ပေါင်း ၉၀ အတွင်းကျင်းပရမည်ဟု ပြဋ္ဌာန်းထားရှိပါတယ်။ ဖွဲ့စည်းပုံအခြေခံဥပဒေပုဒ်မ ၁၅၁ တွင် အမျိုးသားလွှတ်တော်၏ သက်တမ်းသည် ပြည်သူ့လွှတ်တော်၏သက်တမ်းနှင့်အညီ ဖြစ်သည်။ ပြည်သူ့လွှတ်တော်သက်တမ်းကုန်ဆုံးသောနေ့တွင် အမျိုးသားလွှတ်တော်၏ သက်တမ်း သည်လည်းကုန်ဆုံးသည်ဟု ပြဋ္ဌာန်းထားရှိပါတယ်။ ဖွဲ့စည်းပုံအခြေခံဥပဒေပုဒ်မ ၁၅၄ ပုဒ်မခွဲ(က)တွင် အမျိုးသားလွှတ်တော်သက်တမ်း စတင်သည့် နေ့ရက်သည် ပြည်သူ့လွှတ်တော်သက်တမ်း စတင်သည့် နေ့ရက်ဖြစ်သည်ဟု ပြဋ္ဌာန်းထားရှိပါသည်။ ဖွဲ့စည်းပုံအခြေခံဥပဒေပုဒ်မ ၁၆၈ တွင် တိုင်းဒေသကြီး သို့မဟုတ် ပြည်နယ်လွှတ်တော်၏သက်တမ်းသည် ပြည်သူ့လွှတ်တော်၏သက်တမ်းနှင့်အညီ ဖြစ်သည်။ ပြည်သူ့လွှတ်တော်သက်တမ်း ကုန်ဆုံးသောနေ့တွင် တိုင်းဒေသကြီး သို့မဟုတ် ပြည်နယ်လွှတ်တော်၏ သက်တမ်းသည်လည်း ကုန်ဆုံးသည်ဟုပြဋ္ဌာန်းထားရှိပါသည်။ ဖွဲ့စည်းပုံအခြေခံဥပဒေပုဒ်မ ၁၇၁ ပုဒ်မ ခွဲ(က)တွင် တိုင်းဒေသကြီး သို့မဟုတ် ပြည်နယ်လွှတ်တော်သက်တမ်း စတင်သည့်နေ့ရက်သည် ပြည်သူ့လွှတ်တော်သက်တမ်း စတင်သည့်နေ့ရက်ဖြစ်သည့်ဟု ပြဋ္ဌာန်းထားရှိကြောင်းတွေ့ရှိရမှာ ဖြစ်ပါတယ်။ ဖွဲ့စည်းပုံအခြေခံဥပဒေတွင် ပြည်ထောင်စုလွှတ်တော်၏သက်တမ်းကို ဖော်ပြထားခြင်း မရှိပါ။ ဖွဲ့စည်းပုံအခြေခံဥပဒေပုဒ်မ ၇၈ တွင် ပြည်ထောင်စုလွှတ်တော်၏ ပထမအကြိမ် အစည်းအဝေး ကို ပြည်သူ့လွှတ်တော် ပထမပုံမှန်အစည်းအဝေး စတင်သည့်နေ့မှ ၁၅ ရက်အတွင်း ကျင်းပရမည်။ ပြည်ထောင်စုလွှတ်တော်အစည်းအဝေးကို ပြည်ထောင်စုလွှတ်တော်နာယကက ခေါ်ယူကျင်းပရမည် ဟု ပြည်ထောင်စုလွှတ်တော်အစည်းအဝေး ကျင်းပရမည့်ရက်ကိုသာ ပြဋ္ဌာန်းထားရှိကြောင်း တွေ့ရှိရ မှာဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၇၄ အရ ပြည်ထောင်စုလွှတ်တော်ဟာ ပြည်သူ့လွှတ်တော် နှင့် အမျိုးသားလွှတ်တော်နှစ်ရပ် ပေါင်းစပ်ဖွဲ့စည်းထားတဲ့ လွှတ်တော်ဖြစ်ပါတယ်။ တည်ဆဲ ပြည်ထောင်စုလွှတ်တော်ဆိုင်ရာဥပဒေပုဒ်မ ၄ တွင် လွှတ်တော်၏သက်တမ်းသည် ပြည်သူ့လွှတ်တော် သက်တမ်းနှင့်အညီဖြစ်သည်။ ပြည်သူ့လွှတ်တော်သက်တမ်းကုန်ဆုံးသောနေ့တွင် လွှတ်တော်၏ သက်တမ်းသည်လည်း ကုန်ဆုံးသည်ဟု ပြဋ္ဌာန်းထားရှိပါတယ်။ အထက်ကျွန်တော်ဖော်ပြခဲ့တဲ့ ဥပဒေ များအရ ပြည်ထောင်စုလွှတ်တော်၊ အမျိုးသားလွှတ်တော်၊ တိုင်းဒေသကြီးနှင့်ပြည်နယ်လွှတ်တော် သက်တမ်းစတင်သည့်နေ့ရယ်၊ သက်တမ်းကုန်ဆုံးတဲ့နေ့ရယ်ဟာ ပြည်သူ့လွှတ်တော်၏သက်တမ်း စတင်သောနေ့နှင့် သက်တမ်းကုန်ဆုံးသောနေ့များကိုမူတည်ကာ ပြဋ္ဌာန်းထားရှိကြောင်း တွေ့ရှိရမှာ ဖြစ်ပါတယ်။ သို့ဖြစ်၍ တည်ဆဲဥပဒေများနှင့် ညီညွတ်စေရန်လည်းကောင်း၊ ပြဋ္ဌာန်းထားရှိရာမှာ ရိုးရှင်းလွယ်ကူစေရန်လည်းကောင်း ကျွန်တော့်၏အဆိုအတွက် တင်ပြချက်ဖြစ်တဲ့ လွတ်တော်အဖွဲ့၏ သက်တမ်းသည် ပြည်သူ့လွှတ်တော်၏သက်တမ်းနှင့်အညီ ဖြစ်သည်ဆိုသည့် ပြင်ဆင်ချက်အဆိုအား လွှတ်တော်မှ အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဤဥပဒေကြမ်း၏ အပိုဒ် ၆ တွင် လွှတ်တော်အဖွဲ့၏သက်တမ်းသည် ပြည်ထောင်စုလွှတ်တော်၏ သက်တမ်းနှင့်အညီ ဖြစ်သည်ဟု အဆိုပြုပြဋ္ဌာန်းချက်အတိုင်း ဥပဒေကြမ်းကော်မတီက သဘောတူထားပါတယ်။ ထိုသို့ သဘောတူထား သည်မှာလည်း ဖွဲ့စည်းပုံအခြေခံဥပဒေနှင့်အညီ ရေးဆွဲထားခြင်းဖြစ်ကြောင်း လေ့လာတွေ့ရှိရပါတယ်။ ဖွဲ့စည်းပုံအခြေခံဥပဒေပုဒ်မ ၃၃၅ တွင် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၏ သက်တမ်း သည် ပြည်ထောင်စုလွှတ်တော်၏သက်တမ်းနှင့်အညီ ငါးနှစ်ဖြစ်သည်ဟု ပြဋ္ဌာန်းထားပါတယ်။ ဤဥပဒေကြမ်းသည်လည်း ပြည်ထောင်စုလွှတ်တော်နာယကအား ဥက္ကဋ္ဌအဖြစ် ဦးတည်ဖွဲ့စည်းသည့် မြန်မာနိုင်ငံလွှတ်တော်အဖွဲ့ ဥပဒေဖြစ်ပါတယ်။ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၈၄ ပုဒ်မခွဲ(ခ)အရ ပြည်ထောင်စုလွှတ်တော်ရေးရာကိစ္စများကို ပိုမိုထိရောက်အောင်မြင်စွာ ဆောင်ရွက်နိုင် ရေးအလို့ငှာ မြန်မာနိုင်ငံလွှတ်တော်ဆိုင်ရာအဖွဲ့ကို လွှတ်တော်၏ သဘောတူညီချက်ဖြင့် ဖွဲ့စည်းရမည် ဟု ပြဋ္ဌာန်းထားပြီး ဤဥပဒေကြမ်း၌ လွှတ်တော်အဖွဲ့၏သက်တမ်းသည် ပြည်ထောင်စုလွှတ်တော်၏ သက်တမ်းနှင့်အညီ ရေးဆွဲထားသည်မှာ ပိုမိုလိုက်လျောညီထွေမှုရှိပြီး ဖွဲ့စည်းပုံအခြေခံဥပဒေနှင့် လည်း ကိုက်ညီပါသည်။ သို့ဖြစ်ပါ၍ အဆိုပြုပြဋ္ဌာန်းချက်အတိုင်း လွှတ်တော်မှ အတည်ပြု ပေးပါရန် ဥပဒေကြမ်းကော်မတီ၏ သဘောထားအား လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်အခွင့်အရေးကော်မတီရဲ့ သဘောထားပါ။ 
</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် လွှတ်တော်အခွင့်အရေးကော်မတီအနေနဲ့ လည်း ပြည်သူ့လွှတ်တော်ဥပဒေကြမ်းကော်မတီရဲ့ အဆိုပြု ပြဋ္ဌာန်းချက်အတိုင်း လက်ခံသဘောတူပါ ကြောင်း လေးစားစွာတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၆ နှင့်စပ်လျဉ်းပြီး ဥပဒေကြမ်းကော်မတီက အဆိုပြုဋ္ဌာန်းချက်အတိုင်းထားရှိရန်တင်ပြခဲ့ပြီး ဗိုလ်မှူးဇင်လင်းက ပြင်ဆင် ချက်အဆို တင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင်ဥပဒေကြမ်းကော်မတီရဲ့ အဆိုပြုချက်က အတည်ဖြစ်ပါမယ်။ ကန့်ကွက်မဲများလျှင် ဗိုလ်မှူးဇင်လင်းရဲ့ ပြင်ဆင်ချက်က အတည်ဖြစ်ပါမယ်။ ယခု ဆွေးနွေးတဲ့အချက် နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲ စာရင်းကို ကြေညာပါမယ်။ ထောက်ခံဆန္ဒမဲပေါင်း ၂၁၇ မဲ၊ ကန့်ကွက်ဆန္ဒမဲပေါင်း ၁၅၆ မဲ၊ ကြားနေ ဆန္ဒမဲပေါင်း ၂ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ်(၆) သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။(ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၇ အပိုဒ်ခွဲ(က)နှင့်စပ်လျဉ်းပြီး ပြင်ဆင် ချက်အဆိုတင်သွင်းဖို့ လွိုင်လင်မဲဆန္ဒနယ်မှ ဦးခင်မောင်သီအား ဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေဖြင့် မြန်မာနိုင်ငံလွှတ်တော်အဖွဲ့ ဥပဒေ ကြမ်း အခန်း(၃) အပိုဒ် ၇ အပိုဒ်ခွဲ(က)မှာ မူလပြဋ္ဌာန်းချက်ကတော့ အစည်းအဝေးကို တစ်နှစ်လျှင် အနည်းဆုံးတစ်ကြိမ် ကျင်းပရမယ်လို့ ဒီလိုပဲ ပြဋ္ဌာန်းထားပါတယ်။ ကျွန်တော့်အနေနဲ့ကတော့ ဒီအပိုဒ် ခွဲရဲ့ ရှေ့ဆုံးမှာ ဒီစာသားကို ရေးထုံးအရ လိုအပ်တဲ့လွှတ်တော်အဖွဲ့ ဒီဟာကို ဖြည့်စွက်ရန် တင်ပြထားပါ တယ်။ ကျွန်တော့်ရဲ့ ပြင်ဆင်တင်ပြချက်ကို အတည်ပြုပေးနိုင်ဖို့အတွက် တင်ပြအပ်ပါတယ်ခင်ဗျား။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဤဥပဒေကြမ်း၏ အပိုဒ် ၂ အပိုဒ်ခွဲ(ပ) တွင် အစည်းအဝေးဆိုသည်မှာ လွှတ်တော်အဖွဲ့ အစည်းအဝေးကိုဆိုသည်ဟု အဓိပ္ပာယ်ဖွင့်ဆိုထားပြီး ဖြစ်၍ အစည်းအဝေးဆိုသည့်စကားရပ်ရဲ့ ရှေ့တွင် လွှတ်တော်အဖွဲ့ဆိုသည့်စကားရပ်ထည့်သွင်းရန် မလိုအပ်သဖြင့် အဆိုပြု ပြဋ္ဌာန်းချက်အတိုင်း လွှတ်တော်မှအတည်ပြု ပေးပါရန် ဥပဒေကြမ်းကော်မတီ ၏ သဘောထားအားလေးစားစွာ တင်ပြအပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် လွှတ်တော်အခွင့်အရေးကော်မတီ အနေနဲ့လည်း ပြည်သူ့လွှတ်တော် ဥပဒေကြမ်းကော်မတီရဲ့ အဆိုပြု ပြဋ္ဌာန်းချက်အတိုင်း သဘောတူညီ ပါကြောင်း လေးစားစွာတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့အပိုဒ် ၇ အပိုဒ်ခွဲ(ဃ)နှင့် စပ်လျဉ်းပြီး ဥပဒေကြမ်းကော်မတီက အဆိုပြုပြဌာန်းချက်အတိုင်းထားရှိရန် တင်ပြခဲ့ပြီး ဦးခင်မောင်သီက ပြင်ဆင်ချက်အဆို တင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ အဆို ပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ အဆိုပြုချက်က အတည်ဖြစ်ပါမယ်။ ကန့်ကွက်မဲများလျှင် ဦးခင်မောင်သီရဲ့ ပြင်ဆင်ချက်ကအတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့မဲခွဲဆုံးဖြတ် သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၆၈ မဲ၊ ကန့်ကွက်ဆန္ဒမဲပေါင်း ၉၉ မဲ၊ ကြားနေဆန္ဒမဲပေါင်း ၂ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ်(၇) နှင့်အပိုဒ်ခွဲ(က)သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၇ အပိုဒ်ခွဲ(စ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အဆိုပြုပြဌာန်းချက်၏ အပိုဒ် ၇ အပိုဒ်ခွဲ(င)ကို ဥပဒေကြမ်းကော်မတီက အပိုဒ် ၇ အပိုဒ်ခွဲ(စ)အဖြစ် ပြောင်းလဲပြင်ဆင်ပြီး ထိုပြင်ဆင် ချက်မှာ အကယ်၍ အစည်းအဝေးအထမြောက်ခြင်းမရှိလျှင် ဥက္ကဋ္ဌသည် အဖွဲ့ဝင်များ၏တင်ပြချက် များနှင့်အကြံပြုချက်များကို စာဖြင့်ပေးပို့ရန် တောင်းယူနိုင်သည်ဟု ဥပဒေကြမ်းကော်မတီက ပြင်ဆင် ထားပါတယ်။ အစည်းအဝေးတိုင်းတွင် အဖွဲ့ဝင်ထက်ဝက်ကျော်တက်ရောက်မှသာ အစည်းအဝေး အထမြောက်မည်ဖြစ်ပြီး အစည်းအဝေးမတက်ရောက်နိုင်သည့်အဖွဲ့ဝင်များ၏တင်ပြချက်နှင့် အကြံပြု ချက်များကို ထည့်သွင်းစဉ်းစားနိုင်ရန်အတွက် ရေးဆွဲထားခြင်းဖြစ်ပါတယ်။ ပြဋ္ဌာန်းပြီးဥပဒေ၏ အထွေထွေအခန်းများတွင်လည်း နည်းဥပဒေများထုတ်ပြန်နိုင်ကြောင်း ပါရှိကြသော်လည်း ဤဥပဒေ ကြမ်းတွင် နည်းဥပဒေထုတ်ပြန်နိုင်ကြောင်း မပါရှိသဖြင့် ဥပဒေတွင် ပြည့်ပြည့်စုံစုံထည့်သွင်းရခြင်း ဖြစ်၍ ဥပဒေကြမ်းကော်မတီ၏ ပြင်ဆင်တင်ပြချက်အတိုင်း အတည်ပြုပေးပါရန် လွှတ်တော်သို့ လေးစားစွာ တင်သွင်းအပ်ပါတယ်ခင်ဗျား။</speech>
<speech type='speaker'>
အပိုဒ် ၇ နှင့် အပိုဒ်ခွဲ(စ)နှင့်စပ်လျဉ်းပြီး အဆိုတင်သွင်းဖို့ ပေါက်တော မဲဆန္ဒနယ်မှ ဦးအောင်ကျော်ဇံအား ဖိတ်ခေါ်ပါတယ်။
</speech>
<speech><mp id='362'>ဦးအောင်ကျော်ဇံ(ပေါက်တောမဲဆန္ဒနယ်)</mp> ကျွန်တော့်အနေနဲ့ ဥပဒေအခန်း(၃) အပိုဒ် ၇ အပိုဒ်ခွဲ(င)နှင့်ပတ်သက်လို့ တင်ပြမှာဖြစ်ပါတယ်။ အဲဒီမှာ ဘာရေးထားလဲဆိုတော့ အကယ်၍ အစည်းအဝေးအထမမြောက်လျှင် ဥက္ကဋ္ဌသည် အဖွဲ့ဝင်များ၏တင်ပြချက်များအနက် အကြံပြုချက် များကို စာဖြင့်ပေးပို့ရန် တောင်းဆိုနိုင်သည်လို့ ဖော်ပြထားပါတယ်။ ဒီစာသားဟာ လွှတ်တော်ဆိုင်ရာ အဖွဲ့ ဖွဲ့စည်းပုံစည်းမျဉ်းကလာတာဖြစ်ပါတယ်။ ဒါဟာ ဥပဒေအပိုဒ်မဖြစ်သင့်ပါဘူး။ နည်းဥပဒေတို့၊ လုပ်ထုံးလုပ်နည်းတို့သာ ဖြစ်သင့်ပါတယ်။ ဥပဒေများပြဋ္ဌာန်းတဲ့အခါမှာ အဆင့်ဆင့်ရှိပါတယ်။ ပထမ အဆင့်မှာ ကျွန်တော်တို့ ဥပဒေ(Law Common Act)လို့ခေါ်ပါတယ်။ ဒုတိယအဆင့်ကတော့ (By Law) လို့ခေါ်တဲ့ စည်းကမ်းဥပဒေဖြစ်ပါတယ်။ တတိယအဆင့်မှာ နည်းဥပဒေလို့ခေါ်တဲ့(Rules) ဖြစ်ပါတယ်။ စတုတ္ထအဆင့်မှာတော့ စည်းမျဉ်းဥပဒေလို့ခေါ်တဲ့(Regulation) ဖြစ်ပါတယ်။ ပဉ္စမ အဆင့်မှာတော့ Notification လို့ခေါ်တဲ့ အမိန့်ကြော်ငြာစာဖြစ်ပါတယ်။ နောက်ဆုံးကတော့ ညွှန်ကြားချက်လို့ခေါ်တဲ့(Directed) ဖြစ်ပါတယ်။ ဒီအဆင့်မှာ ကျွန်တော်တို့ ဥပဒေမှာမထည့်ဘဲနဲ့ နည်းဥပဒေတို့ကို ထည့်ရမယ့်အစား နည်းဥပဒေတို့၊ စည်းကမ်းဥပဒေတို့ကိုကျော်ပြီးတော့မှ စည်းမျဉ်း ထဲမှာ ထည့်ထားတဲ့ဥစ္စာဟာ ရှေ့ကိုတက်လှမ်းတာ လွန်လွန်းပါတယ်။ အဲဒါကြောင့် ကျွန်တော် ကန့်ကွက်ရခြင်း ဖြစ်ပါတယ်။ ဒီနေရာမှာ ကျွန်တော် ဒီအပိုဒ်ကို မသုံးပါနဲ့လို့ ဆိုလိုတာမဟုတ်ပါဘူး။ နည်းဥပဒေကျမှထည့်ပါလို့ ပြောခြင်းဖြစ်ပါတယ်။ ကျွန်တော့်သဘောကတော့ ဒီလောက်ပါပဲ။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီအပိုဒ်မှာပါတဲ့ အကယ်၍ အစည်းအဝေးအထ မြောက်ခြင်းမရှိလျှင် ဥက္ကဋ္ဌသည် အဖွဲ့ဝင်များ၏တင်ပြချက်နှင့် အကြံပြုချက်များကို စာဖြင့်ပေးပို့ရန် တောင်းယူနိုင်သည်ဆိုတဲ့အပိုဒ်ဟာ ပါရှိသင့်ပါတယ်။ ဘာကြောင့်လည်းဆိုတော့ ခုနက ဥပဒေကြမ်း ကော်မတီက တင်ပြသွားတဲ့အတိုင်းပါပဲ။ အရင်ဥပဒေတွေ၊ ဥပဒေတွေထဲမှာ နည်းဥပဒေပြဋ္ဌာန်းနိုင် သည်ဆိုတဲ့အကြောင်းအချက်ပါပေမဲ့လည်း ဒီဥပဒေမှာထူးခြားစွာ နည်းဥပဒေပြဋ္ဌာန်းနိုင်သည်ဆိုတဲ့ အချက်မပါရှိပါဘူး။ ဒါကြောင့်မို့လို့ ဒီလိုအသေးစိတ်အချက်အလက်တွေကို တစ်ခါတည်းထည့်ဆွဲမှ သာလျှင် အလုပ်လုပ်ဆောင်တဲ့နေရာမှာရော၊ အမှန်တကယ်လက်တွေ့အကောင်အထည်ဖော်တဲ့နေရာ မှာရော အဆင်ပြေမှာဖြစ်တဲ့အတွက် ဥပဒေကြမ်းကော်မတီရဲ့ ပြင်ဆင်ပြဋ္ဌာန်းချက်အတိုင်း ပြည်သူ့ လွှတ်တော် လွှတ်တော်အခွင့်အရေးကော်မတီက ရပ်တည်ပါကြောင်း လေးစားစွာတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့အပိုဒ် ၇ အပိုဒ်ခွဲ(စ) နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ချက်အဆိုတင်သွင်းခဲ့ပြီး ဦးအောင်ကျော်ဇံက ပယ်ဖျက်ရန် တင်ပြထားပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲများလျှင် ဦးအောင်ကျော်ဇံရဲ့ အဆိုပြုချက်က အတည်ဖြစ်ပါမယ်။ ယခုဆွေးနွေးတဲ့အချက် နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်မှာ ဖြစ်ပါတယ်။ ဆန္ဒမဲ ပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
အခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၅၄ မဲ၊ ကန့်ကွက်ဆန္ဒမဲပေါင်း ၁၁၆ မဲ၊ ကြားနေဆန္ဒမဲပေါင်း ၃ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၇ အပိုဒ်ခွဲ(စ)သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၇ အပိုဒ်ခွဲ(င)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အဆိုပြု ပြဋ္ဌာန်းချက်၏ အပိုဒ် ၇ အပိုဒ်ခွဲ(စ)ကို ဥပဒေကြမ်းကော်မတီက အပိုဒ် ၇ အပိုဒ်ခွဲ(င)အဖြစ် ပြောင်းလဲပြင်ဆင်ပြီး၊ ထို ပြင်ဆင်ချက်တွင် အဖွဲ့ဝင်ဖြစ်သည့် တိုင်းဒေသကြီးလွှတ်တော် သို့မဟုတ် ပြည်နယ်လွှတ်တော် ဥက္ကဋ္ဌ ကိုယ်တိုင် အစည်းအဝေးသို့ တက်ရောက်နိုင်ခြင်းမရှိပါက ဒုတိယဥက္ကဋ္ဌကို မိမိ၏ကိုယ်စား တက်ရောက်စေနိုင်သည်ဟု ပြင်ဆင်ထားပါတယ်။ အကြောင်းအမျိုးမျိုးကြောင့် အဖွဲ့ဝင်များဖြစ်သည့် လွှတ်တော်ဥက္ကဋ္ဌများကိုယ်တိုင် အစည်းအဝေးတက်ရောက်နိုင်ခြင်းမရှိပါက အခွင့်အရေးမဆုံးရှုံးစေ ရန်အတွက် အဖွဲ့ဝင်များအား အခွင့်အရေးတစ်ရပ်အနေဖြင့် ထည့်သွင်းရေးဆွဲထားခြင်း ဖြစ်ပါတယ်။ သို့ဖြစ်ပါ၍ ဥပဒေကြမ်းကော်မတီ၏ပြင်ဆင်ရန်တင်ပြချက်အား လွှတ်တော်မှ အတည်ပြု ပေးပါရန် ဥပဒေကြမ်းကော်မတီ၏သဘောထားကို လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၇ အပိုဒ်ခွဲ(င)နှင့်စပ်လျဉ်းပြီး အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံအား ဖိတ်ခေါ်ပါတယ်။
</speech>
<speech><mp id='362'>ဦးအောင်ကျော်ဇံ(ပေါက်တောမဲဆန္ဒနယ်)</mp> ဒီအပိုဒ်မှာလည်း နည်းဥပဒေဘက်ကို ပြောင်းဖို့ အဆိုတင်သွင်းခြင်း ဖြစ်ပါတယ်။ ဒီနေရာမှာ တစ်ခုထူးခြားတာကတော့ ဒီအဖွဲ့ထဲမှာ ဒုတိယ ဥက္ကဋ္ဌကို ကိုယ်စားလှယ်လွှဲနိုင်တယ်ဆိုပေမဲ့ ဒုတိယဥက္ကဋ္ဌသည် အဖွဲ့ဝင်မဟုတ်တဲ့အတွက်ကြောင့် ဒီလောက်ကြီးမားတဲ့အဖွဲ့အစည်းအဝေးထဲမှာ အဖွဲ့ဝင်မဟုတ်တဲ့ပုဂ္ဂိုလ်များကို တက်ခွင့်ပြုသင့်/ မပြု သင့်ဆိုတဲ့အချက်တစ်ချက်လည်း ပြောစရာဖြစ်ပါတယ်။ နောက်တစ်ချက်ကတော့ သက်ဆိုင်ရာ ကော်မတီက တင်ပြသွားတဲ့အထဲမှာ နည်းဥပဒေမရှိရင် ဘယ်လိုလုပ်မလဲဆိုတဲ့ သဘောမျိုးပါပါတယ်။ အမှန်ကတော့ ဥပဒေတစ်ရပ်မှာ နည်းဥပဒေပြုလုပ်နိုင်သည် ဆိုသည့်အချက်ကို ထည့်သွင်းထားလေ့ မရှိပါဘူး။ အစဉ်အလာလည်းမရှိပါဘူး။ နည်းဥပဒေဟာ ဆိုင်ရာဝန်ကြီးဌာနရဲ့ လုပ်ပိုင်ခွင့်ဖြစ်ပါတယ်။ အဲဒါကြောင့်မထည့်တာလည်း ဖြစ်နိုင်ပါတယ်။ အဲဒါကြောင့် ဒီဟာကိုလည်း လုပ်ထုံးလုပ်နည်းထဲမှာပဲ ပြောင်းပြီးထည့်သင့်တယ်လို့ ကျွန်တော်အဆိုပြု တင်ပြခြင်းဖြစ်ပါတယ်။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ အဆိုပြုပြဋ္ဌာန်းချက်နှင့် ပြည်သူ့လွှတ်တော် ဥပဒေကြမ်းကော်မတီတို့ရဲ့ ပြင်ဆင်ရန် အဆိုပြုပြဋ္ဌာန်း ချက်တို့အား သဘောသဘာဝချင်း တူညီပါတယ်။ ရေးထုံးလေး နည်းနည်းလေးပဲ ကွဲပြားသွားတာ ဖြစ်တဲ့အတွက်ကြောင့် ကျွန်တော်တို့ပြည်သူ့လွှတ်တော် လွှတ်တော်အခွင့်အရေးကော်မတီအနေနဲ့ ဥပဒေကြမ်းကော်မတီရဲ့ ပြင်ဆင်အဆိုပြုပြဋ္ဌာန်းချက်အား လက်ခံသဘောတူပါကြောင်း လေးစားစွာ ဖြင့် တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၇ အပိုဒ်ခွဲ(င) နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ချက်အဆိုတင်သွင်းခဲ့ပြီး ဦးအောင်ကျော်ဇံက ပယ်ဖျက်ရန်တင်ပြထားပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်ကို မူတည်၍ မဲခွဲ ဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲများလျှင် ဦးအောင်ကျော်ဇံရဲ့ အဆိုပြုချက်က အတည်ဖြစ်ပါမယ်။ ယခုဆွေးနွေးတဲ့အချက် နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၅၉ မဲ၊ ကန့်ကွက်ဆန္ဒမဲပေါင်း ၁၀၉ မဲ၊ ကြားနေဆန္ဒမဲပေါင်းသုံးပဲ ဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် အပိုဒ် ၇ အပိုဒ်ခွဲ(င)သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏အစိတ် အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဂ)နဲ့စပ်လျဉ်းပြီး ပြင်ဆင်ချက်အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံအား ဖိတ်ခေါ်ပါတယ်။
</speech>
<speech><mp id='362'>ဦးအောင်ကျော်ဇံ(ပေါက်တောမဲဆန္ဒနယ်)</mp> ကျွန်တော်တို့ ဥပဒေအခန်း(၄) အပိုဒ် ၈ အပိုဒ်ခွဲ(ခ) (ဂ) (စ) (ဈ)အထိ အပိုဒ်တွေမှာ သဘောအားဖြင့်တူတဲ့အတွက် ကျွန်တော် တပေါင်းတည်း ဆွေးနွေးသွားမှာဖြစ်ပါတယ်။ ကျွန်တော်တင်ပြချင်တာကတော့ ဆုံးဖြတ်ချက်တို့၊ ဆုံးဖြတ်ခြင်းတို့၊ ဆွေးနွေးဆုံးဖြတ်ခြင်းတို့ဆိုတဲ့ စကားရပ်တွေ ပါနေတာကို ကျွန်တော်ကန့်ကွက်တာဖြစ်ပါတယ်။ အဲဒီမှာ ကျွန်တော်ဘာထည့်ချင်လဲဆိုတော့ ညှိနှိုင်းသဘောတူချက်ဆိုတဲ့စကားရပ်နဲ့ အစားထိုးဖို့ ညှိနှိုင်းဆိုတဲ့စကားလုံးမပါသင့်ဘူးလို့ ကျွန်တော်ဆိုလိုခြင်းဖြစ်ပါတယ်။ တကယ်လို့ MPU တို့၊ ဘာတို့ ရှိပင်ရှိငြားသော်လည်း MPU နဲ့မသက်ဆိုင်လို့ဖြစ်ပါတယ်။ ကျွန်တော်ဒီအချက်ကို ဘာကြောင့်ပြောရ သလဲဆိုတဲ့အခါကျတော့ လွှတ်တော်အဖွဲ့ထဲမှာပါတဲ့ ပြည်ထောင်စုလွှတ်တော်တို့၊ အမျိုးသား လွှတ်တော်တို့၊ ပြည်သူ့လွှတ်တော်တို့၊ တိုင်းဒေသကြီးလွှတ်တော်တို့ဟာ သီခြားစီ Independent ဖြစ် ပါတယ်။ ပြည်ထောင်စုအဆင့်လွှတ်တော်တွေဟာ တိုင်းဒေသကြီး/ ပြည်နယ်လွှတ်တော် ဥပဒေပြုရေး ကိစ္စအတွက် ဆုံးဖြတ်ပိုင်ခွင့်မရှိပါဘူး။ ဆုံးဖြတ်ချက်ချမိရင် သီးခြားဖြစ်တဲ့လွှတ်တော်တွေရဲ့ လုပ်ငန်း များကို ဝင်ရောက်စွက်ဖက်ရာကျပါတယ်။ ဒါကိုကျွန်တော်ရှင်းပြလိုပါတယ်။ ဖွဲ့စည်းပုံအခြေခံဥပဒေ ပုဒ်မ ၇၄ မှာ ပြည်ထောင်စုလွှတ်တော်တွင် အောက်ပါလွှတ်တော်နှစ်ရပ်ပါဝင်သည်လို့ ပြဋ္ဌာန်းထားပါ တယ်။ အောက်ပါလွှတ်တော်နှစ်ရပ်ဆိုတာ ပြည်သူ့လွှတ်တော်နှင့် အမျိုးသားလွှတ်တော်ကို ဆိုလိုတာ ဖြစ်ပါတယ်။ ဒီနေရာမှာ တိုင်းဒေသကြီးလွှတ်တော်တွေမပါပါဘူး။ သီးခြားစီဖြစ်ပါတယ်။ နောက်တစ် ချက်ကတော့ လွှတ်တော်နှစ်ရပ်ဟာ ပြည်ထောင်စုလွှတ်တော်နဲ့ ပြည်နယ်/တိုင်းဒေသကြီးလွှတ်တော် ကိုဆိုလိုတာဖြစ်ပါတယ်။ လွှတ်တော်နှစ်ရပ်ဟာ အချင်းချင်း ဘေးတိုက် Horizontal ဖြစ်ပါတယ်။ အထက်အောက် Verticd မဟုတ်ပါဘူး။ ၁၉၇၄ ခုနှစ် မဆလခေတ်က ဖွဲ့စည်းပုံအခြေခံဥပဒေမှာ တော့ အထက်အောက်ဆိုတာမှန်ပါတယ်။ ဒီဖွဲ့စည်းပုံက Unitury ဖွဲ့စည်းပုံဖြစ်လို့ပါ။ အခုကတော့ ၂၀၀၈ ဖွဲ့စည်းပုံဟာ Federd အငွေ့အသက်ပါနေတဲ့ ဖွဲ့စည်းပုံဖြစ်ပါတယ်။ ပီပီပြင်ပြင်ပါသလားဆို တော့ မပါပါဘူး။ နောက်တစ်ချက်ကတော့ ၂၀၀၈ ဖွဲ့စည်းပုံမှာပဲ စနစ်နှစ်မျိုးတွေ့ရပါတယ်။ တစ်မျိုးကတော့ ပြည်ထောင်စုအဆင့်မှာ သမ္မတ(Presidentid)စနစ် ဖြစ်ပါတယ်။ ပြည်နယ်တိုင်း အဆင့်မှာကျတော့ ဝန်ကြီးချုပ်စနစ်ဖြစ်ပါတယ်။ ဝန်ကြီးချုပ်စနစ်မှာ ဝန်ကြီးချုပ်က ကြိုက်တဲ့ လွှတ်တော်အမတ်ထဲက ရွေးလို့ရပါတယ်။ သမ္မတစနစ်မှာတော့ လွှတ်တော်ထဲကဖြစ်စေ၊ လွှတ်တော် ပြင်ပကပုဂ္ဂိုလ်များကိုဖြစ်စေ ရွေးတာဝန်ပေးနိုင်တဲ့အတွက် ဒီအခြေအနေချင်းဟာ ကွာပါတယ်။ အဲဒါကြောင့် ဒီဟာနှစ်ခုဟာ ဆက်စပ်မှုမရှိဘူး။ သီးခြားဖြစ်တယ်။ အဲဒါကြောင့် ကျွန်တော်တို့ ဆုံးဖြတ်လို့မဖြစ်နိုင်ဘူး။ အများဆုံးဖြစ်လှရင်တော့ ကျွန်တော်တို့လွှတ်တော်ကဏ္ဍ၊ ရေးရာကဏ္ဍ ညှိနှိုင်းသဘောတူညီချက်လို့ အားလုံးမှာထည့်သွားရင်တော့ လုံလောက်မယ်လို့ထင်ပါတယ်။ ကျွန်တော် တပေါင်းတည်း တင်ပြခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
အပိုဒ် ၈ အပိုဒ်ခွဲ(ဂ)နဲ့စပ်လျဉ်းပြီး ပြင်ဆင်ချက်အဆိုတင်သွင်းဖို့ လွိုင်လင် မဲဆန္ဒနယ်မှ ဦးခင်မောင်သီအား ဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ စာမျက်နှာ(၇) အမှတ်စဉ် (၂၈) အခန်း(၄) အပိုဒ် ၈ အပိုဒ်ခွဲ(ဂ)နဲ့စပ်လျဉ်းပြီးတော့မှ ကျွန်တော့်အနေနဲ့က ပြင်ဆင်ချက်တင်ထား ပါတယ်။ ဒီမှာကျွန်တော်တင်ထားတာကတော့ ပြည်ထောင်စုနှင့် တိုင်းဒေသကြီး သို့မဟုတ် ပြည်နယ် များ ဆက်နွှယ်အကျုံးဝင်သောနောက်တွင် ဥပဒေပြုရေးဆိုင်ရာကိစ္စရပ်မို့ ဥပဒေပြုရေးဆိုင်ရာဆိုတဲ့ စကားရပ်များနှင့်စပ်လျဉ်း၍ ညှိနှိုင်းခြင်း၊ ဆွေးနွေးဆုံးဖြတ်ခြင်း၊ ကျွန်တော် ဒါလေးတင်ပြထားပါတယ်။ ဥပဒေပြုရေးဆိုင်ရာကိစ္စရပ်များနှင့်စပ်လျဉ်း၍ ဟူသောစကားရပ်ကို ထည့်သွင်းရခြင်းမှာတော့ ရေးထုံးအရဖြစ်ပါကြောင်း တင်ပြအပ်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဂ)ကို အဆိုပြု ပြဋ္ဌာန်းချက်အတိုင်း ဥပဒေကြမ်းကော်မတီက သဘောတူလက်ခံထားပါတယ်။ ပြည်ထောင်စု နှင့် တိုင်းဒေသကြီးသို့မဟုတ် ပြည်နယ် ဆက်နွှယ်အကျုံးဝင်သော ကိစ္စရပ်များနှင့်စပ်လျဉ်း၍ အပိုဒ် ၈ အပိုဒ်ခွဲ(ခ)တွင်ပါရှိသော ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ဆန့်ကျင်ခြင်းမရှိစေဘဲ ဥပဒေပြုခြင်းဆိုင်ရာကိစ္စရပ်များနှင့်စပ်လျဉ်း၍ ညှိနှိုင်းဆောင်ရွက်ခြင်းဆိုသည့် ကိစ္စရပ်များကို ဆိုလို ခြင်းမဟုတ်ပါ။ ဥပမာအားဖြင့် ပြည်ထောင်စုနှင့် တိုင်းဒေသကြီးသို့မဟုတ် ပြည်နယ်လွှတ်တော်များ၏ တံဆိပ်အမှတ်အသားများ မည်သို့လုပ်ဆောင်မည်။ လွှတ်တော်ဝန်ထမ်းများ၏ ရာထူးအဆင့်အတန်း များကို မည်သို့သတ်မှတ်မည် စသည့်ကိစ္စရပ်များကို ညှိနှိုင်းခြင်း၊ ဆွေးနွေးဆုံးဖြတ်ခြင်းများအတွက် သာဖြစ်ပါတယ်။ လွိုင်လင်မဲဆန္ဒနယ်မှ ဦးခင်မောင်သီ ပြင်ဆင်ရန်တင်ပြချက်များနှင့် ပတ်သက်၍ ဤဥပဒေ၏ အပိုဒ် ၈ အပိုဒ်ခွဲ(ခ)တွင် ဥပဒေပြုခြင်းဆိုင်ရာ ကိစ္စရပ်များနှင့်ပတ်သက်၍ ညှိနှိုင်းဆောင် ရွက်ခြင်းပြုလုပ်မည်ဖြစ်ပြီး ကျန်ကိစ္စရပ်များနှင့်ပတ်သက်၍သာ ညှိနှိုင်းခြင်း၊ ဆွေးနွေးဆုံးဖြတ်ခြင်းကို ပြုလုပ်မည်ဖြစ်ပါတယ်။ သို့ဖြစ်ပါ၍ အဆိုပြုပြဋ္ဌာန်းချက်အတိုင်း လွှတ်တော်မှအတည်ပြုပေးပါရန် ဥပဒေကြမ်းကော်မတီ၏သဘောထားအား လေးစားစွာတင်ပြအပ်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပြည်သူ့လွှတ်တော်၊ လွှတ်တော်အခွင့် အရေးကော်မတီအနေနဲ့ ကျွန်တော်တို့ရဲ့အဆိုပြု ပြဋ္ဌာန်းချက်အတိုင်းပဲ ဥပဒေကြမ်းကော်မတီနဲ့ တစ်သဘောတည်းရှိပါကြောင်း လေးစားစွာတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၈ အပိုဒ်ခွဲ(ဂ)နဲ့ စပ်လျဉ်းပြီး ဥပဒေကြမ်းကော်မတီက အဆိုပြု ပြဋ္ဌာန်းချက်အတိုင်းထားရှိရန် တင်ပြပြီး ပေါက်တော မဲဆန္ဒနယ်မှ ဦးအောင်ကျော်ဇံနဲ့ လွိုင်လင်မဲဆန္ဒနယ်မှ ဦးခင်မောင်သီတို့က ပြင်ဆင်ချက်အဆို တင်သွင်းထားပါတယ်။ ဒါကြောင့် ပထမဦးစွာ ဥပဒေကြမ်းကော်မတီရဲ့ ပြင်ဆင်ချက်နဲ့ ဦးအောင်ကျော်ဇံ ရဲ့ ပြင်ဆင်ချက်ကို မဲခွဲပါမယ်။ ယင်းမဲခွဲဆုံးဖြတ်မှုမှ အနိုင်ရရှိသူနဲ့ ဦးခင်မောင်သီရဲ့ ပြင်ဆင်ချက်ကို ဆက်လက်ပြီး မဲခွဲပါမယ်။ ယခု ဥပဒေကြမ်းကော်မတီရဲ့ အဆိုပြုချက်နဲ့ ဦးအောင်ကျော်ဇံရဲ့ ပြင်ဆင် ချက်ကို မဲခွဲပါမယ်။ ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲ များလျှင် ဥပဒေကြမ်းကော်မတီရဲ့ အဆိုပြုချက်က အနိုင်ရရှိပါမယ်။ ကန့်ကွက်မဲများလျှင် ဦးအောင်ကျော်ဇံရဲ့ ပြင်ဆင်ချက်က အနိုင်ရရှိပါမယ်။ ယခုဆွေးနွေးတဲ့အချက်နဲ့စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့် ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၄၀ မဲ၊ ကန့်ကွက်ဆန္ဒမဲပေါင်း ၁၂၆ မဲ၊ ကြားနေဆန္ဒမဲပေါင်း ၂ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ထောက်ခံဆန္ဒမဲကများတဲ့အတွက် အပိုဒ် ၈ အပိုဒ်ခွဲ(ဂ)နဲ့စပ်လျဉ်းပြီး ဥပဒေကြမ်းကော်မတီရဲ့ အဆိုပြုချက်က အနိုင်ရရှိကြောင်း ကြေညာ ပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆက်လက်ပြီး မဲခွဲဆုံးဖြတ်မှုမှ အနိုင်ရရှိတဲ့ ဥပဒေကြမ်းကော်မတီရဲ့ အဆိုပြုချက်နှင့် ဦးခင်မောင်သီရဲ့ ပြင်ဆင်ချက်ကို မဲခွဲပါမယ်။ ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ အဆိုပြုချက်က အတည်ဖြစ်ပါမယ်။ ကန့်ကွက်မဲများလျှင် ဦးခင်မောင်သီရဲ့ ပြင်ဆင်ချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၃၉ မဲ၊ ကန့်ကွက်ဆန္ဒမဲပေါင်း ၁၂၄ မဲ၊ ကြားနေဆန္ဒမဲပေါင်းသုံးမဲ ဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် အပိုဒ် ၈ အပိုဒ်ခွဲ(ဂ)သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏အစိတ် အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဃ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဃ)တွင် လွှတ်တော်အဖွဲ့၏လုပ်ငန်းဖွံ့ဖြိုးတိုးတက်ရေး၊ လွှတ်တော်ကိုယ်စားလှယ်များ၏စွမ်းရည်မြှင့်တင်ရေး နှင့် လွှတ်တော်ဝန်ထမ်းများ၏လုပ်ငန်းစွမ်းဆောင်ရည်မြှင့်တင်ရေးတို့အတွက် ဆွေးနွေးဆောင်ရွက် ခြင်း၊ ပြည်တွင်းပြည်ပသင်တန်းများ၊ အလုပ်ရုံဆွေးနွေးပွဲများနှင့် လေ့လာရေးခရီးစဉ်များ စေလွှတ် ခြင်း ဟု ဥပဒေကြမ်းကော်မတီက ပြင်ဆင်တင်ပြထားပါတယ်။ ယခုလက်ရှိအချိန်တွင် လွှတ်တော်မှာ လည်း ပြည်တွင်းပြည်ပသင်တန်းများ၊ အလုပ်ရုံဆွေးနွေးပွဲများနှင့် လေ့လာရေးခရီးစဉ်များကို စေလွှတ် လျက်ရှိပါတယ်။ သို့ဖြစ်ပါ၍ ပြည်တွင်းပြည်ပသင်တန်းများ၊ အလုပ်ရုံဆွေးနွေးပွဲများနှင့် လေ့လာရေး ခရီးစဉ်များ စေလွှတ်ခြင်းဆိုသည့်ထိုစာသားကို ပယ်ဖျက်ရန်မသင့်ပါကြောင်းနှင့် ဥပဒေကြမ်း ကော်မတီ၏ပြင်ဆင်တင်ပြချက်ကို လွှတ်တော်မှ အတည်ပြုပေးပါရန် ဥပဒေကြမ်းကော်မတီ၏ သဘောထားအား လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၈ အပိုဒ်ခွဲ(ဃ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ လွိုင်လင် မဲဆန္ဒနယ်မှ ဦးခင်မောင်သီ အားဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ စာမျက်နှာ ၇ အမှတ်စဉ်(၂၉) အခန်း(၄) အပိုဒ် ၈ အပိုဒ်ခွဲ(ဃ) နှင့်ပတ်သက်လို့ ကျွန်တော့်အနေနဲ့ ဒီစာပိုဒ်မှာပါတဲ့ နောက်ဆုံးစာကြောင်းဖြစ်တဲ့ ပြည်တွင်းပြည်ပ သင်တန်းများစေလွှတ်ခြင်းဆိုသည့်စကားရပ်ကို ပယ်ဖျက်သင့်ပါတယ်လို့ တင်ပြထားပါတယ်။ အဲဒီ တော့ အခန်း ၄ အပိုဒ် ၈ အပိုဒ်ခွဲ(ဃ)ကို အောက်ပါအတိုင်း ပြင်ဆင်သင့်ပါတယ်။ လွှတ်တော်အဖွဲ့၏ လုပ်ငန်းများ ဖွံ့ဖြိုးတိုးတက်ရေး၊ လွှတ်တော်ကိုယ်စားလှယ်များ၏စွမ်းရည်မြှင့်တင်ရေးနှင့် လွှတ်တော် ရုံးဝန်ထမ်းများ၏လုပ်ငန်းစွမ်းဆောင်ရည်မြှင့်တင်ရေးတို့အတွက် ဆွေးနွေးဆောင်ရွက်ခြင်း ဖြစ်ပါ တယ်လို့ တင်ပြအပ်ပါတယ်။ ဒီစာပိုဒ်လောက်ဆိုရင် ပြည့်စုံလုံလောက်ပြီ ဖြစ်ပါတယ်။ ပြည်တွင်းပြည်ပ သင်တန်းများစေလွှတ်ခြင်း ဆိုသည့်စကားရပ်များကို ပယ်ဖျက်သင့်ပါကြောင်း တင်ပြအပ်ပါတယ်။ အာလုံးကို ကျေးဇူးတင်ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် လွှတ်တော်အခွင့်အရေးကော်မတီရဲ့ အဆိုပြုပြဋ္ဌာန်းချက်ထက် ပြည်သူ့လွှတ်တော် ဥပဒေကြမ်းကော်မတီက ပြင်ဆင်ထားတဲ့ဟာက ပိုမိုပြီးပြည့်စုံတဲ့အတွက် ကျွန်တော်တို့လွှတ်တော် အခွင့်အရေးကော်မတီအနေနဲ့ ဥပဒေကြမ်းကော်မတီရဲ့ ပြင်ဆင်အဆိုပြုချက်အား လက်ခံသဘောတူ ပါကြောင်း လေးစားစွာဖြင့် တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၈ အပိုဒ်ခွဲ(ဃ) နှင့်စပ်လျဉ်းပြီး ဥပဒေကြမ်းကော်မတီနှင့် ဦးခင်မောင်သီတို့က ပြင်ဆင်ချက်အဆိုတင်သွင်းထားပါ တယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲ များလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲများလျှင် ဦးခင်မောင်သီရဲ့ ပြင်ဆင်ချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၄၄ မဲ၊ ကန့်ကွက်ဆန္ဒမဲပေါင်း ၁၁၅ မဲ၊ ကြားနေဆန္ဒမဲပေါင်းသုံးမဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် အပိုဒ် ၈ အပိုဒ်ခွဲ(ဃ)သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏အစိတ် အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဆ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ လွိုင်လင်မဲဆန္ဒနယ်မှ ဦးခင်မောင်သီအား ဖိတ်ခေါ်ပါတယ်။
</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် လွှတ်တော်ကိုယ်စားလှယ်များခင်ဗျား။ အခု ကျွန်တော်ပြင်ဆင်ချက်တင်သွင်းထားတဲ့ အမှတ်စဉ်(၃၁)၊ အခန်း(၄)၊ အပိုဒ် ၈ အပိုဒ်ခွဲ(ဆ)ကိစ္စဖြစ်မယ် ထင်ပါတယ်။</speech>
<speech type='speaker'> စာမျက်နှာ ၈ မှ အခန်း(၄)၊ အပိုဒ် ၈ အပိုဒ်ခွဲ(ဆ)။</speech>
<speech><mp id='428'>ဦးခင်မောင်သီ(လွိုင်လင်မဲဆန္ဒနယ်)</mp> ကောင်းပါပြီခင်ဗျ။ လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အမှတ်စဉ်(၃၂)၊ အခန်း(၄)၊ အပိုဒ် ၈ အပိုဒ်ခွဲ(ဆ)။ ကျွန်တော့်ရဲ့ မူလအဆိုပြုပြဋ္ဌာန်းချက်ကတော့ လွှတ်တော်များ၏ ဖွံ့ဖြိုးတိုးတက်မှုနှင့် မြန်မာနိုင်ငံ၏ဖြစ်ပေါ်တိုးတက်မှုများကို နိုင်ငံတကာလွှတ်တော်များသိရှိစေရန် ဆောင်ရွက်ခြင်းလို့ ဒီလိုအဆိုပြုထားတဲ့စာကို ကျွန်တော်တို့ လေ့လာဖတ်ရှုခဲ့ပါတယ်။ ကျွန်တော့်အနေနဲ့ကတော့ ပြင်ဆင်ချင်တာကတော့ မြန်မာနိုင်ငံလွှတ်တော်များ၏ ဆောင်ရွက်ချက်များနှင့် တိုးတက်မှုများကို နိုင်ငံတကာလွှတ်တော်များသိရှိစေရန် ဆောင်ရွက်ခြင်းဟု ပြင်ဆင်ရန်တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဆ)ကို အဆိုပြုပြဋ္ဌာန်းချက်အတိုင်း ဥပဒေကြမ်းကော်မတီက သဘောတူ လက်ခံထားပါတယ်။ လွိုင်လင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်သီ ပြင်ဆင်ရန်တင်ပြချက်မှာ မြန်မာနိုင်ငံ လွှတ်တော်များ၏ ဆောင်ရွက်ချက်များနဲ့ တိုးတက်မှုများကို နိုင်ငံတကာလွှတ်တော်များသိရှိစေရန် ဆောင်ရွက်ခြင်းအပိုင်းတစ်ပိုင်းသာ တင်ပြထားခြင်းဖြစ်ပြီး အဆိုပြုပြဋ္ဌာန်းချက်၌ အပိုင်းနှစ်ပိုင်းပါရှိပြီး လွှတ်တော်များ၏ ဖွံ့ဖြိုးတိုးတက်မှုအပိုင်းနှင့် မြန်မာနိုင်ငံ၏ ဖြစ်ပေါ်တိုးတက်မှုများကို နိုင်ငံတကာ လွှတ်တော်များသိရှိစေရန် ဆောင်ရွက်ခြင်းအပိုင်းဖြစ်ပါတယ်။ ဥပဒေကြမ်းကော်မတီမှာ အဆိုပြုချက် ကို သဘောတူထားသော်လည်း မြန်မာနိုင်ငံ၏ ဖြစ်ပေါ်တိုးတက်မှုအား နိုင်ငံတကာလွှတ်တော်များကို သိရှိစေရန်မလိုအပ်ဟု ပြန်လည်သုံးသပ်တွေ့ရှိချက်အရ ဦးခင်မောင်သီမှ ပြင်ဆင်အဆိုပြုထားသည့် အချက်အား ဥပဒေကြမ်းကော်မတီမှ သဘောတူလက်ခံကြောင်း လွှတ်တော်သို့ လေးစားစွာတင်ပါအပ် ပါတယ်ခင်ဗျား။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ် ပါသော ပြည်သူ့လွှတ်တော်ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်တို့ ပြည်သူ့ လွှတ်တော် လွှတ်တော်အခွင့်အရေးကော်မတီကတင်သွင်းတဲ့ မြန်မာနိုင်ငံလွှတ်တော်အဖွဲ့ အဆိုပြု ပြဋ္ဌာန်းချက်ကို ကျွန်တော်တို့ ပြဋ္ဌာန်းထားပါတယ်။ ဒါပေမဲ့လည်း ကျွန်တော်တို့ ပြင်ဆင်ရန်အဆိုပြု တဲ့ ဦးခင်မောင်သီ၊ လွိုင်လင်မဲဆန္ဒနယ်ရဲ့ ပြင်ဆင်ရန်အဆိုပြုပြဋ္ဌာန်းချက်ဟာ မြန်မာနိုင်ငံလွှတ်တော် အဖွဲ့ဥပဒေရဲ့ ရည်ရွယ်ချက်နဲ့ ပိုမိုပြီးကိုက်ညီတဲ့အတွက်ကြောင့် ဦးခင်မောင်သီ၊ လွိုင်လင်မဲဆန္ဒနယ်ရဲ့ ပြင်ဆင်ရန်အဆိုပြုပြဋ္ဌာန်းချက်ကို လွှတ်တော်အခွင့်အရေးကော်မတီအနေနဲ့ လက်ခံသဘောတူ ပါကြောင်း လေးစွာဖြင့်တင်ပြအပ်ပါတယ်။</speech>
<speech type='speaker'>
ဥပဒေကြမ်းကော်မတီနဲ့ လွှတ်တော်အခွင့်အရေးကော်မတီက သဘောတူတဲ့ အချက်ကျမှ ဦးခင်မောင်သီက လွဲဖတ်နေတယ်။ ဒါပေမဲ့ ထုံးစံအတိုင်း ပြင်ဆင်ချက်အဆိုရှိတော့ မဲတော့ခွဲလိုက်ပါမယ်။ လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၈ အပိုဒ်ခွဲ(ဆ) နဲ့စပ်လျဉ်းပြီး ဥပဒေကြမ်းကော်မတီက အဆိုပြုပြဌာန်းချက်အတိုင်း ထားရှိခဲ့သော်လည်း ယခု ဦးခင်မောင်သီရဲ့ ပြင်ဆင်ချက်အဆိုကို တင်သွင်းတာကို သဘောတူပါတယ်။ ဒါကြောင့် ဥပဒေကြမ်း ကော်မတီကော၊ ပြင်ဆင်ချက်အဆိုတင်သွင်းတာကော၊ လွှတ်တော်အခွင့်အရေးကော်မတီက သဘော တူတာကော သုံးဦးသုံးဖလှယ်သဘောတူထားတာဖြစ်လို့ မေးပါ့မယ်။ လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အပိုဒ် ၈ အပိုဒ်ခွဲ(ဆ)သည် ဦးခင်မောင်သီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်ကြောင်းအတည်ပြုကြေညာပါတယ်။ (ဩဘာသံများ)
</speech>
<speech type='speaker'>
ဒီထဲက Script နဲ့လွဲနေတော့ ကျွန်တော့်မှာလည်း တော်တော်ရှာယူရတယ်။ ပြောယူရတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဇ)နဲ့စပ်လျဉ်းပြီး အဆို တင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အပိုဒ် ၈ အပိုဒ်ခွဲ(ဇ)ကို ဥပဒေကြမ်း ကော်မတီက ပယ်ဖျက်ရန်တင်ပြထားပါတယ်။ ဤအပိုဒ်ခွဲတွင် အများပြည်သူစိတ်ဝင်စားမှုရှိသော ပြည်တွင်းပြည်ပပြဿနာများကို စဉ်းစားသုံးသပ်ရေးနှင့် ယင်းပြဿာနာများအပေါ် လွှတ်တော် အသီးသီး၏အမြင်ကို ထုတ်ဖော်ခြင်းဟုပါရှိရာ အများပြည်သူစိတ်ဝင်စားမှုရှိသည့် ပြဿနာများ ဆိုသည်မှာ အလွန်ကျယ်ပြန့်သည့်အပြင် ပြဿနာကိုလွှတ်တော်အသီးသီးမှ ယင်းတို့၏အမြင်များကို ထုတ်ဖော်မည်ဆိုလျှင် အမြင်တစ်ခုနှင့်တစ်ခု တူနိုင်မည်လည်းမဟုတ်၍ အများပြည်သူအနေဖြင့် အမြင်ဝေဝါးရှုပ်ထွေးနိုင်ပါသည်။ ပြည်တွင်းပြည်ပပြဿနာများကို ယင်းတို့၏အမြင်များကို ထုတ်ဖော် ခြင်းအားဖြင့် မလိုလားအပ်သည့် ပြဿနာများဖြစ်ပေါ်လာနိုင်ပြီး နိုင်ငံတော်၏ကောင်းကျိုးထက် ဆိုးကျိုးများကိုသာ ပိုမိုရရှိနိုင်မည်ဖြစ်ပါတယ်။ သို့ဖြစ်ပါ၍ ဥပဒေကြမ်းကော်မတီ၏ ပယ်ဖျက်ရန် တင်ပြချက်ကို လွှတ်တော်ကအတည်ပြုပေးပါရန် ဥပဒေကြမ်းကော်မတီ၏သဘောထားအား လေးစား စွာတင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၈ အပိုဒ်ခွဲ(ဇ)နဲ့စပ်လျဉ်းပြီး အဆိုတင်သွင်းဖို့ ရှားတောမဲဆန္ဒနယ်မှ ဒေါ်ဝင့်ဝါထွန်းအား ဖိတ်ခေါ်ပါတယ်။
</speech>
<speech><mp id='1367'>ဒေါ်ဝင့်ဝါထွန်း(ရှားတောမဲဆန္ဒနယ်)</mp> လေးစားအပ်ပါသော ပြည်သူ့ဥက္ကဋ္ဌကြီးနှင့် ကိုယ်စားလှယ်များအားလုံးရှင့်။ ကျွန်မပြင်ဆင်ချက်အဆိုတင်သွင်းခဲ့တဲ့ဥပဒေကြမ်း အခန်း(၄) အပိုဒ် ၈ အပိုဒ်ခွဲ(ဇ)ပါ အချက်ဟာ ခုနကဥပဒေကြမ်းကော်မတီကဖတ်ကြားခဲ့သလိုပဲဖြစ်ပါတယ်။ ဒီအတွက် ကြောင့်မို့လို့ ကျွန်မတို့ဥပဒေကြမ်းကော်မတီက ပယ်ဖျက်ရန်ပြင်ဆင်ချက်အဆိုတင်ပြထားပါတယ်ရှင့်။ ကျွန်မအနေနဲ့လည်း အဆိုပြု ပြဋ္ဌာန်းချက်ပါအချက်များအား ဥပဒေတွင်ထည့်သွင်းပြဋ္ဌာန်းထားပါက မဖြစ်မနေလုပ်ဆောင်ရမည့်သဘောဖြစ်နေတယ်လို့ ဆင်ခြင်သုံးသပ်မိပါတယ်။ ထို့အတူပဲ ဥပဒေမှာ မပြဋ္ဌာန်းထားသော်လည်း လိုအပ်ပါက လုပ်ဆောင်မည်ဟု ယုံကြည်တာဖြစ်တဲ့အတွက်ကြောင့်မို့လို့ ဥပဒေကြမ်းကော်မတီရဲ့ တင်ပြချက်အတိုင်း အတည်ပြု လက်ခံပြီး ကျွန်မရဲ့ အဆိုအား ပြန်လည် ရုပ်သိမ်းပါကြောင်း တင်ပြအပ်ပါတယ်ရှင်။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ ပြည်သူ့လွှတ်တော် လွှတ်တော်အခွင့်အရေးကော်မတီကတင်သွင်းတဲ့ မြန်မာနိုင်ငံ လွှတ်တော်အဖွဲ့ဥပဒေရဲ့ အဆိုပြု ပြဋ္ဌာန်းချက်ဟာ ပယ်ဖျက်ပေးဖို့ရာအတွက် ဥပဒေကြမ်းကော်မတီရဲ့ တင်ပြချက်တွေဟာ ကျိုးကြောင်းဆီလျော်မှုရှိသည့်အတွက်ကြောင့်မို့လို့ ကျွန်တော်တို့ ပြည်သူ့ လွှတ်တော် လွှတ်တော်အခွင့်အရေးကော်မတီအနေနဲ့ ဥပဒေကြမ်းကော်မတီနဲ့ သဘောထားထပ်တူ ညီပါကြောင်း လေးစားစွာဖြင့်တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၈ အပိုဒ်ခွဲ(ဇ) နဲ့စပ်လျဉ်းပြီး ဥပဒေကြမ်းကော်မတီက ပယ်ဖျက်ရန်အဆိုတင်သွင်းခဲ့ပြီး ဒေါ်ဝင့်ဝါထွန်းက အဆိုပြု ပြဋ္ဌာန်းချက်အတိုင်းထားရှိရန်တင်ပြလာပါတယ်။ ဒါကြောင့် ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ အဆိုပြုချက်က အတည် ဖြစ်ပါမယ်။ ကန့်ကွက်မဲများလျှင် ဒေါ်ဝင့်ဝါထွန်းရဲ့။
<speech type='speaker'>
ရုပ်ချင်လည်း မဲခွဲမှရုပ်တယ်။ စောစောစီးစီးညှိတုန်းကလည်း မရုပ်ကြ။ ဂွကျတယ်။ ကဲ အဲဒီတော့ ဥပဒေကြမ်းကော်မတီက မူလအဆိုပြု ပြဋ္ဌာန်းချက်ကို ပယ်ဖျက်ရန်တင်ပြ ထားပါတယ်။ ဒါကြောင့်မို့လို့ ပြင်ဆင်ချက်အဆိုမရှိဘူး။ မဲခွဲဖို့တော့ မလိုဘူး။ ကဲ လွှတ်တော် ကိုယ်စားလှယ်များခင်ဗျား။ ဥပဒေကြမ်းကော်မတီရဲ့ ပယ်ဖျက်ရန်တင်ပြချက်ကို လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
သဘောမတူသူ မရှိတဲ့အတွက် အပိုဒ် ၈ အပိုဒ်ခွဲ(ဇ)သည် ဥပဒေကြမ်းကော်မတီရဲ့ အဆိုပြုချက်အတိုင်း ဤဥပဒေကြမ်း၏အစိတ်အပိုင်း ဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၁၁ နဲ့စပ်လျဉ်းပြီး ပြင်ဆင်ချက် အဆိုတင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဥပဒေကြမ်း၏ အပိုဒ် ၁၁ ပြင်ဆင်ရန်တင်ပြချက်မှာ အဖွဲ့ဝင်များသည် လွှတ်တော်အဖွဲ့၏ ညှိနှိုင်းဆောင်ရွက်ချက် သို့မဟုတ် ဆုံးဖြတ်ချက်များကို ဆောင်ရွက်ရမည်ဖြစ်ပြီး ဆောင်ရွက်ပြီးစီးကြောင်း လွှတ်တော်အဖွဲ့သို့ ပြန်လည် အစီရင်ခံရမည်ဟု ဥပဒေကြမ်းကော်မတီမှ ပြင်ဆင်ချက်အဆိုတင်ပြထားပါတယ်။ ထိုသို့ ပြင်ဆင် ပြဋ္ဌာန်းလိုခြင်းမှာ လွှတ်တော်အဖွဲ့ အဖွဲ့ဝင်များသည် ဥပဒေကြမ်း၏အပိုဒ် ၈ ပါ လုပ်ငန်းတာဝန်များကို ဆောင်ရွက်ရာတွင် လွှတ်တော်အချင်းချင်း ညှိနှိုင်းဆောင်ရွက်ချက်များ၊ လွှတ်တော်အဖွဲ့ဆုံးဖြတ်ချက် များ မလွဲမသွေရရှိလာမည်ဖြစ်ပါတယ်။ ထိုသို့ ညှိနှိုင်းဆောင်ရွက်ချက် သို့မဟုတ် ဆုံးဖြတ်ချက်များကို အဖွဲ့ဝင်များအနေဖြင့် မည်ကဲ့သို့ဆောင်ရွက်ပြီးစီးကြောင်း၊ မည်မျှလုပ်ဆောင်တိုးတက်ခဲ့ကြောင်း လွှတ်တော်အဖွဲ့ သို့ ပြန်လည်အစီရင်ခံမှသာ လွှတ်တော်အဖွဲ့အနေနဲ့ ရှေ့လာမည့်ညှိနှိုင်းဆောင်ရွက်မှု နှင့်ဆုံးဖြတ်ချက်များ တိုးတက်ဆောင်ရွက်နိုင်မည်ဖြစ်ပါတယ်။ ထို့အတွက်ကြောင့် မဖြစ်မနေအစီရင် ခံစာတင်ပြရန်လိုအပ်ပါတယ်။ ဥပဒေကြမ်း၏အပိုဒ် ၈ တွင်လည်း ဆုံးဖြတ်ချက်များချမှတ်နိုင်ကြောင်း လွှတ်တော်ကြီးမှ အတည်ပြုခဲ့ပြီးဖြစ်၍ လွှတ်တော်ကိုယ်စားလှယ်ကြီး ဦးအောင်ကျော်ဇံမှတင်ပြသည့် ပြင်ဆင်ချက်တွင် ဆုံးဖြတ်ချက်များဆိုသည့်စကားရပ်ကို ချုပ်လုပ်ခဲ့ရန်တင်ပြထားမှုမှာ ရှေ့ပုဒ်မတွင် အတည်ပြုချက်နှင့် လိုက်လျောညီထွေရှိတော့မည်မဟုတ်ပါ။ သို့ဖြစ်ပါ၍ ဥပဒေကြမ်း၏ အပိုဒ် ၁၁ အား ဥပဒေကြမ်းကော်မတီ၏ပြင်ဆင်ရန်တင်ပြချက်အတိုင်း လွှတ်တော်မှအတည်ပြု သင့်ပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၁၁ နဲ့စပ်လျဉ်းပြီး ပြင်ဆင်ချက်အဆိုတင်သွင်းဖို့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းအား ဖိတ်ခေါ်ပါတယ်။
</speech>
<speech><mp id='000'>ဗိုလ်မှူးဇင်လင်း(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ဥပဒေကြမ်ရဲ့ ပုဒ်မ ၁၁ နဲ့ပတ်သက်ပြီး ဆက်လက် ပြင်ဆင်ချက်အဆိုတင်သွင်းသွားမှာ ဖြစ်ပါတယ်။ ရှင်းလင်းလွယ်ကူစေရန်အတွက် Power Point သုံးစွဲခွင့်ပြုပါခင်ဗျား။ မြန်မာနိုင်ငံလွှတ်တော်အဖွဲ့ ဥပဒေကြမ်းရဲ့ ပုဒ်မ ၁၁ အဆိုပြု ပြဋ္ဌာန်းချက်ဖြစ်တဲ့ အဖွဲ့ဝင်များသည် လွှတ်တော်အဖွဲ့၏ဆုံးဖြတ်ချက်များကို လိုက်နာဆောင်ရွက်ရမည်ဖြစ်ပြီး ဆောင်ရွက် ပြီးစီးကြောင်းကို လွှတ်တော်အဖွဲ့သို့ပြန်လည်အစီရင်ခံရမည်ဟု စကားရပ်အစား အဖွဲ့ဝင်များသည် လွှတ်တော်အဖွဲ့၏ညှိနှိုင်းဆောင်ရွက်ချက် သို့မဟုတ် ဆုံးဖြတ်ချက်များကို တက်နိုင်သမျှပူးပေါင်း ဆောင်ရွက်ရန်လိုအပ်ပြီး ထိုသို့ဆောင်ရွက်မှုများကို လွှတ်တော်အဖွဲ့သို့ အစီရင်ခံစာပေးပို့ရမည်ဟု ပြင်ဆင်ချက်အဆိုတင်သွင်းသွားမှာ ဖြစ်ပါတယ်။ ပထမအကြိမ် လွှတ်တော်သက်တမ်းကာလအတွင်း မြန်မာနိုင်ငံလွှတ်တော်အဖွဲ့ MPU ကို ပြည်ထောင်စုလွှတ်တော်ရဲ့ အမိန့်ကြေညာစာဖြင့်သာ ဖွဲ့စည်းခဲ့ပြီး ရည်ရွယ်ချက်များမှာ တင်ပြပါ အတိုင်းဖြစ်ကြောင်း တွေ့ရှိရမှာဖြစ်ပါတယ်။ ထိုအချိန်က MPU ဖွဲ့စည်းတာနှင့်ပတ်သက်ပြီး ရည်ညွှန်းဥပဒေမရှိခဲ့ပါဘူး။ ပြည်ထောင်စု လွှတ်တော်ဆိုင်ရာဥပဒေကိုပြင်ဆင်တဲ့ ဥပဒေပုဒ်မ ၈၄ ပုဒ်မခွဲ(ခ)အရ ဖွဲ့စည်းခဲ့တာဖြစ်ပါတယ်။ ဖွဲ့စည်းပုံစည်းမျဉ်းများကိုလည်း ပြည်ထောင်စုလွှတ်တော်ရဲ့ တင်ပြပါအမိန့်ကြော်ငြာစာနှင့်ထုတ်ပြန် ကြေညာခဲ့ပြီး ရည်ရွယ်ချက်လေးချက်ဖော်ပြထားပြီး ယခုဥပဒေကြမ်းမှာပါတဲ့ ရည်ရွယ်ချက်တွေနဲ့ အတူတူမဖြစ်တာကို တွေ့ရပါတယ်။ ဒုတိယအကြိမ် ပြည်ထောင်စုလွှတ် ပထမပုံမှန်အစည်းအဝေးမှာ မြန်မာနိုင်ငံလွှတ်တော်ဆိုင်ရာအဖွဲ့ကို ပြည်ထောင်စုလွှတ်တော်ရဲ့ အမိန့်ကြေညာစာဖြင့် ထပ်မံ အသစ်ပြင်ဆင်ဖွဲ့စည်းခဲ့တာကို တွေ့ရတာဖြစ်ပါတယ်။ ထိုလွှတ်တော်ဆိုင်ရာအဖွဲ့များ လုပ်ငန်း ဆောင်ရွက်ရာမှာ အဆင်ပြေချောမွေ့ပြီး (၃၇) ကြိမ်မြောက် အာဆီယံပါလီမန်များညီလာခံကို အောင်မြင်စွာကျင်းပနိုင်ခဲ့တဲ့အတွက် ဂုဏ်ယူဝမ်းမြောက်ကြောင်းအဆိုကို ပြည်ထောင်စုလွှတ်တော်မှာ တင်ပြပြီးတော့ အဆိုပြုခဲ့တာကိုလည်း တွေ့ရှိရမှာဖြစ်ပါတယ်။ ယခုတင်ပြလာတဲ့ မြန်မာနိုင်ငံ လွှတ်တော်အဖွဲ့ ဥပဒေကြမ်းကို ကြည့်မယ်ဆိုရင် အခန်း ၆ ခန်းပါဝင်ပြီး၊ ပုဒ်မ ၁၈ ခုပါဝင်ပြီး ထိုထဲမှာ မူလပြဋ္ဌာန်းထားတဲ့ အတည်ပြု ထားတဲ့ စည်းမျဉ်းများနဲ့ဆိုရင် အခန်း(၄) ပုဒ်မ ၈ ပုဒ်မခွဲ(ခ)၊ (ဂ)၊ (ဃ) တို့သာ ကွဲလွဲနေကြောင်းတွေ့ရှိရမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ၂၀၀၈ ဖွဲ့စည်းပုံအခြေခံဥပဒေ အရ လွှတ်တော်များကို ကြည့်မယ်ဆိုလို့ရှိရင် လွှတ်တော်များရဲ့ ဖွဲ့စည်းမှုပုံသဏ္ဍာန်မှာ ထောင်လိုက် စနစ်မဟုတ်ဘဲ၊ အလျားလိုက်ပုံစံဖြစ်တာကို တွေ့ရှိရမှာဖြစ်ပါတယ်။ လွှတ်တော်တစ်ခုနှင့်တစ်ခုဟာ အတူတူပဲဖြစ်ပါတယ်။ လွှတ်တော်များရဲ့ လွတ်လပ်စွာဥပဒေပြုပိုင်ခွင့်နှင့်ပတ်သက်ပြီး ဖွဲ့စည်းပုံ အခြေခံဥပဒေပုဒ်မ ၁၂ ပုဒ်မခွဲ(က)အရ နိုင်ငံတော်၏ဥပဒေပြုရေးများကို ပြည်ထောင်စုလွှတ်တော်၊ တိုင်းဒေသကြီးလွှတ်တော်နှင့် ပြည်နယ်လွှတ်တော်များအား ခွဲဝေအပ်နှင်းသည့် ကိုယ်ပိုင်အုပ်ချုပ်ခွင့်ရ စီရင်စုများအား ဤဖွဲ့စည်းပုံအခြေခံဥပဒေက သတ်မှတ်သော ဥပဒေပြုရေးအာဏာကို ခွဲဝေအပ်နှင်း သည်ဟုပြဋ္ဌာန်းထားရှိပါတယ်။ ဥပဒေပြုရာတွင် သက်ဆိုင်ရာ လွှတ်တော်များရဲ့ ဥပဒေ၊ နည်းဥပဒေ များနှင့်အညီ လွှတ်တော်ကိုယ်စားလှယ်များက ဆွေးနွေးဆုံးဖြတ်ရမှာ ဖြစ်ပါတယ်။ ဒါဟာ လွှတ်တော် ကိုယ်စားလှယ်တွေရဲ့ အခွင့်အရေးပဲ ဖြစ်ပါတယ်။ လွှတ်တော်ကိုယ်စားလှယ်တစ်ဦးအနေနဲ့ ဥပဒေပြု ရမည့်စာရင်းကို ဖွဲ့စည်းပုံအခြေခံဥပဒေ နောက်ဆက်တွဲဇယား ၁၊ ၂၊ ၃မှာ အတိအကျပြဋ္ဌာန်းထားပြီး ဖြစ်ပါတယ်။ လွှတ်တော်ကိုယ်စားလှယ်များအနေဖြင့် မိမိတို့ဥပဒေပြုရမည့်ဇယားမှာ ပြဋ္ဌာန်းထား ရမည့်ဇယားအတိုင်း ဖွဲ့စည်းပုံအခြေခံဥပဒေနှင့်အညီ ဥပဒေပြုရမှာပဲ ဖြစ်ပါတယ်။ လက်ရှိအစိုးရ အနေနဲ့ နိုင်ငံတော်ကိုတည်ဆောက်ရာမှာ ထာဝရငြိမ်းချမ်းရေးရရှိရေးအတွက် ၂၁ ပင်လုံညီလာခံ ကျင်းပဆောင်ရွက်လျက်ရှိသလို အမျိုးသားရင်ကြားစေ့ရေးကိုလည်း အလေးပေးဆောင်ရွက်လျက် ရှိရမှာဖြစ်ပါတယ်။ တစ်ချိန်တည်းမှာပဲ အစိုးရအနေနဲ့ ဖက်ဒရယ်စနစ်ကိုအခြေခံတဲ့ ပြည်ထောင်စုစနစ် ပေါ်ပေါက်ရေးကို ဖော်ဆောင်နေတာလည်း တွေ့ရှိရမှာဖြစ်ပါ တယ်။ တိုင်းရင်းသားများအနေနဲ့ Resource Sharing, Power Sharing, Decentralization on cag:es:cgbaeesonoimpe: တွေ့ရမှာဖြစ်ပါတယ်။ မြန်မာ့သမိုင်းကြောင်းကို ကြည့်မယ်ဆိုလို့ရှိရင် နယ်ချဲ့စနစ်ရဲ့ အမွေဆိုးကြောင့် လွတ်လပ်ရေးနှင့်အတူပေါက်ပေါက်လာတဲ့ တိုင်းရင်းသားလက်နက်ကိုင် ပဋိပက္ခဟာ ယနေ့တိုင် အထိုက်အလျောက်တည်ရှိနေဆဲ ဖြစ်ပါတယ်။ တိုင်းရင်းသားစည်းလုံးညီညွတ်ရေးကိုလည်း အစိုးရ အဆက်ဆက်က ပုံစံအမျိုးမျိုးနဲ့ အလေးပေး၊ အလေးထားပြီးဆောင်ရွက်ပေးရတာကို တွေ့ရှိရမှာ ဖြစ်ပါတယ်။ လက်ရှိပြည်ထောင်စုရွေးကောက်ပွဲကော်မရှင်မှာ မှတ်ပုံတင်ထားတဲ့ နိုင်ငံရေးပါတီ ပေါင်းဟာ ၁၀၀ ရှိပါတယ်။ ပါတီစုံဒီမိုကရေစီစနစ်မှာ ပြည်သူလူထုက ထောက်ခံတဲ့ပါတီကသာ အနိုင် ရမှာဖြစ်ပါတယ်။ ပါတီတစ်ခုတည်းက အမြဲတမ်းအနိုင်ရမှာ မဟုတ်ပါဘူး။ အလားတူပဲ တိုင်းဒေသကြီး နှင့်ပြည်နယ်တွေမှာလည်း ပါတီတစ်ခုတည်းကအနိုင်မရဘဲနဲ့ ဒေသခံတိုင်းရင်းသားပါတီတွေလည်း အနိုင်ရလာနိုင်တာဖြစ်ပေါ်လာနိုင်မှာ ဖြစ်ပါတယ်။ ဒီအခါမှာ မြို့နယ်များနှင့်တိုင်းဒေသကြီးတွေမှာ အနိုင်ရတဲ့ ပါတီကအစိုးရအဖွဲ့ ဖွဲ့နိုင်မှာဖြစ်သလို ပြည်သူ့လွှတ်တော်နဲ့ အမျိုးသားလွှတ်တော်ကို လွှမ်းမိုးထားနိုင်မှာ ဖြစ်ပါတယ်။ အဲဒီအချိန်မှာ ပြည်နယ်လွှတ်တော်တွေရဲ့ လွတ်လပ်စွာဥပဒေပြုမှုနှင့် ဆုံးဖြတ်ပိုင်ခွင့်ကို ယခုဥပဒေပါ မြန်မာနိုင်ငံလွှတ်တော်အဖွဲ့က ဥပဒေပြုရေးမဏ္ဍိုင်မှာ ဗဟိုအဖွဲ အစည်းတစ်ရပ်ကဲ့သို့တည်ရှိပြီး ပြည်နယ်တွေရဲ့ လွတ်လပ်စွာဥပဒေပြုမှုကို သွယ်ဝိုက်သောနည်းနဲ့ ထိန်းချုပ်သကဲ့သို့လည်း ဖြစ်ပေါ်လာစေနိုင်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ လွှတ်တော်ဆိုင်ရာအဖွဲ့နှင့် ပတ်သက်ပြီး ပြည်သူ့လွှတ်တော် သုတေသနဌာနမှတစ်ဆင့် နိုင်ငံတကာလွှတ်တော်တွေမှာ အလားတူ ဥပဒေမျိုးရှိ/မရှိ မေးခွန်းမေးမြန်းခဲ့ပါတယ်။ မြန်မာနိုင်ငံလွှတ်တော်ဖွံ့ဖြိုးရေးအတွက် လာရောက် ကူညီပေးနေတဲ့ အဖွဲ့ရှစ်ဖွဲ့နဲ့ အင်္ဂလန်အောက်လွှတ်တော်က အကြီးတန်းအရာရှိ လိုင်ရယ်ရောစမစ်က အင်္ဂလန်နိုင်ငံမှာ ယင်းကဲ့သို့ ဥပဒေမရှိကြောင်း အိန္ဒိယနိုင်ငံတွင်လည်း India Parliamentary Group သာရှိပြီး Autonomous ဖြစ်ကြောင်းပြန်ကြားခဲ့ပါတယ်။ သို့ဖြစ်၍ အခုပြဋ္ဌာန်းမယ့်ဥပဒေ မျိုးဟာ ဒီမိုကရေစီနိုင်ငံတွေမှာ ပြဋ္ဌာန်းလေ့မရှိဘဲ လွှတ်တော်တွေမှာတစ်ခုနှင့်တစ်ခုကြား၊ အဖွဲ့ အစည်းများနှင့်သာ အပြန်အလှန်ဆက်သွယ်ဆောင်ရွက်တာကို တွေ့ရှိရမှာဖြစ်ပါတယ်။ ကျွန်တော်တို့ ရဲ့ ဥပဒေပြု တဲ့ဟာကို နိုင်ငံတကာက စဉ်ဆက်မပြတ်စောင့်ကြည့်နေမှာဖြစ်သလို တရားမျှတမှု၊ လွတ်လပ်မှု၊ တိုင်းရင်သားစည်းလုံးမှု လူမျိုးစုအရေး အလေးပေးဆောင်ရွက်မှု၊ ဒီမိုကရေစီစံနှုန်းနဲ့ ညီညွတ်မှုရှိ/မရှိတို့ကိုတိုင်းတာပြီး ဒီမိုကရေစီပြုပြင်ပြောင်းလဲမှုဖြစ်စဉ်ကို စဉ်ဆက်မပြတ် စောင့်ကြည့် နေမှာ ဖြစ်ပါတယ်။ လွှတ်တော်အတွက် အဖွဲ့ဖွဲ့ရာမှာလည်း ပြည်ထောင်စုလွှတ်တော်နာယက၊ ဒုတိယ နာယကတို့သည် မြန်မာနိုင်ငံလွှတ်တော်အဖွဲ့ရဲ့ ဥက္ကဋ္ဌ၊ အတွင်းရေးမှူး ရာထူးကိုရယူထားပြီး ပြည်ထောင်စုလွှတ်တော်သည် တိုင်းဒေသကြီး/ပြည်နယ်လွှတ်တော်များကို သွယ်ဝိုက်သောနည်းလမ်း ဖြင့် လွှမ်းမိုးသကဲ့သို့ ဖြစ်နေနိုင်တာတွေ့ရှိရမှာ ဖြစ်ပါတယ်။ ဒါ့အပြင် တိုင်းဒေသကြီး/ ပြည်နယ် လွှတ်တော်တွေရဲ့ လွတ်လပ်စွာဥပဒေပြုခွင့်၊ ပြည်သူကအပ်နှင်းထားတဲ့ သက်ဆိုင်ရာလွှတ်တော် ကိုယ်စားလှယ်တွေရဲ့ အခွင့်အရေးကို သွယ်ဝိုက်တဲ့နည်းနဲ့ ပြည်ထောင်စုက ထိန်းချုပ်သကဲ့သို့ ဖြစ်နိုင်ပြီး ဖက်ဒရယ်စနစ်ကိုအခြေခံတဲ့ ပြည်ထောင်စုစနစ်ကို တည်ဆောက်ရာမှာ အခက်အခဲတွေ ရှိလာနိုင်တဲ့အတွက် ဥပဒေကြမ်းကို ပြဋ္ဌာန်းရန်မသင့်ကြောင်းလည်း တွေ့ရှိရပါတယ်။ အကယ်၍ ပြဋ္ဌာန်းမယ်ဆိုလို့ရှိရင် ဖွဲ့စည်းပုံနှင့်အညီ ဖက်ဒရယ်စနစ်ကိုအခြေခံတဲ့ ပြည်ထောင်စုစနစ် ကိုတည်ဆောက်နေတာတွေ မထိခိုက်စေရန်အတွက် ဥပဒေရဲ့ စကားရပ်တွေမှာ လွှမ်းမိုးမှုကိုအသက် ဝင်စေတဲ့ အသုံးအနှုန်းတွေကို ပယ်ဖျက်ရန်လိုပါတယ်။ ဖွဲ့စည်းပုံအခြေခံဥပဒေပုဒ်မ ၁၇၅ ပုဒ်မခွဲ(င) အရ တိုင်းဒေသကြီး သို့မဟုတ် ပြည်နယ်လွှတ်တော်အစည်းအဝေးတွင် အောက်ပါကိစ္စရပ်များဆောင် ရွက်သည်။ ဖွဲ့စည်းပုံအခြေခံဥပဒေပါ ပြဋ္ဌာန်းချက်အရလည်းကောင်း၊ တည်ဆဲဥပဒေပါပြဋ္ဌာန်းချက် အရလည်းကောင်း၊ တိုင်းဒေသကြီး သို့မဟုတ် ပြည်နယ်လွှတ်တော်က ဆောင်ရွက်ရမည့်ကိစ္စများနှင့် စပ်လျဉ်း၍ ဆွေးနွေးဆုံးဖြတ်ခြင်းလို့ ပြဋ္ဌာန်းထားပါတယ်။ ဒီနေရာမှာ တည်ဆဲဥပဒေတစ်ရပ်ရပ်ပါ ပြဋ္ဌာန်းချက်လို့ဖော်ပြထားတဲ့အတွက် လက်ရှိအတည်ပြုပြဋ္ဌာန်းနေတဲ့ မြန်မာနိုင်ငံလွှတ်တော်အဖွဲ့ဟာ ပြဋ္ဌာန်းလိုက်တာနဲ့ တည်ဆဲဥပဒေတစ်ရပ်ဖြစ်သွားမှာကို ကိုယ်စားလှယ်များသတိပြုဖို့ တင်ပြလိုပါ တယ်။ အဆိုပြု ပြဋ္ဌာန်းချက် သို့မဟုတ် ဥပဒေကြမ်းကော်မတီရဲ့ ပြင်ဆင်တင်ပြချက်တွေဟာ ဖွဲ့စည်းပုံ အခြေခံဥပဒေ ၁၂(က) နဲ့လုံးဝဆန့်ကျင်နေပြီး ပြည်သူကအပ်နှင်းထားတဲ့လွှတ်တော်ကိုယ်စားလှယ် တွေရဲ့ အခွင့်အရေးကို ထိပါးရာ ရောက်စေပါတယ်။ လွှတ်တော်ဥက္ကဋ္ဌများသာ အစည်းအဝေးလုပ်ပြီး ညှိနှိုင်းသဘောတူဆုံးဖြတ်လာတဲ့ကိစ္စအားလုံးကို သက်ဆိုင်ရာလွှတ်တော်အသီးသီးမှာရှိတဲ့ လွှတ်တော် ကိုယ်စားလှယ်တွေက လိုက်ပါဆောင်ရွက်ရမှာလားလို့ မေးခွန်းထုတ်စရာလည်း ဖြစ်ပါတယ်။ ဥပဒေပိုင်းဆိုင်ရာအငြင်းပွားမှုတွေ ဖြစ်ပေါ်လာနိုင်ပါတယ်။ မြန်မာနိုင်ငံလွှတ်တော်အဖွဲ့တွင် လွှတ်တော်ဥက္ကဋ္ဌ၊ ဒုတိယဥက္ကဋ္ဌ စုစုပေါင်း ၁၈ ဦး တက်ရောက်မှာဖြစ်ပါတယ်။ ညှိနှိုင်းဆွေးနွေး သဘောတူ ဆုံးဖြတ်တဲ့ကိစ္စတိုင်းမှာ တက်ရောက်လာတဲ့ လွှတ်တော်ဥက္ကဋ္ဌတွေကိုယ်တိုင် သဘောတူ ချင်မှလည်းတူမှာ ဖြစ်ပါတယ်။ သဘောမတူတဲ့ကိစ္စတစ်ရပ်ကို တည်ဆဲဥပဒေတစ်ရပ်ဖြစ်လာမယ့် မြန်မာနိုင်ငံလွှတ်တော်အဖွဲ့ဥပဒေကြောင့် လွှတ်တော်အဖွဲ့က ဆုံးဖြတ်တဲ့ကိစ္စကို ဖွဲ့စည်းပုံအခြေခံ ဥပဒေ ၁၇၅(င) အရ လွှတ်တော်အသီးသီးက လိုက်ပါလုပ်ဆောင်ရမှာလားလို့လည်း မေးခွန်း ထုတ်စရာဖြစ်ပါတယ်။ သက်ဆိုင်ရာ လွှတ်တော်ဥက္ကဋ္ဌရဲ့ လုပ်ပိုင်ခွင့် လွှတ်တော်ကိုယ်စားလှယ်တွေရဲ့ အခွင့်အရေးကို ထိပါးရာရောက်စေပါတယ်။ အစီရင်ခံစာတင်ရာတွင်လည်း မည်သည့်ပုံစံနဲ့ အစီရင်ခံစာတင်ရမယ်ဆိုတာ တိကျစွာပြဋ္ဌာန်းထားခြင်း မရှိပါဘူး။ စာဖြင့်သော်လည်းကောင်း၊ လူကိုယ်တိုင်သော်လည်းကောင်း၊ ကိုယ်စားလှယ်ဖြင့်သော်လည်းကောင်း အမျိုးမျိုးအစီရင်ခံစာဖြင့် ပေးပို့ရမည်လို့ တိတိကျကျပြဋ္ဌာန်းသင့်ပါတယ်။ ဥပဒေပြဋ္ဌာန်းရတဲ့ရည်ရွယ်ချက်လေးချက်ကို ကြည့်မယ်ဆိုရင်လည်း ပူးပေါင်းဆောင်ရွက်ရန်သာ ပါရှိပါတယ်။ ကျွန်တော်အထက်ကတင်ပြခဲ့သလို ဖွဲ့စည်းပုံအခြေခံဥပဒေ ပုဒ်မ ၁၂(က)နှင့် ရည်ညွှန်းမှုမရှိခြင်း၊ လွှတ်တော်ကိုယ်စားလှယ်ရဲ့ Right to Voting ကိုထိခိုက်စေခြင်း၊ ဥပဒေပိုင်းဆိုင်ရာအငြင်းပွားမှုတွေ ဖြစ်ပေါ်လာနိုင်သဖြင့် ကျွန်တော့်ရဲ့ အဆိုပြု တင်ပြချက်အား လွှတ်တော်မှအတည်ပြု ပေးနိုင်ရန် လေးစားစွာတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
အပိုဒ် ၁၁ နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံအား ဖိတ်ခေါ်ပါတယ်။
</speech>
<speech><mp id='1476'>ဦးအောင်ကျော်ဇံ(ပေါက်တောမဲဆန္ဒနယ်)</mp> ကျွန်တော်စောစောတုန်းကလည်း ဆုံးဖြတ်ချက်ဆိုတဲ့စကားလုံးကို ညှိနှိုင်းချက်နှင့်စားထိုးဖို့ ပြောဆိုတင်ပြပြီးဖြစ်ပါတယ်။ ဒီနေရာမှာ တစ်ချက်ပြောချင်တာကတော့ တပ်မတော်သားလွှတ်တော်ကိုယ်စားလှယ်ရဲ့ညှိနှိုင်းဆောင်ရွက်ချက် သို့မဟုတ် ဆုံးဖြတ်ချက်ဆိုတဲ့စာပိုဒ်ကို အစားထိုးမယ်ဆိုရင်လည်း ကျွန်တော်သဘောတူပါတယ်။ အခြားတင်ပြစရာမရှိပါဘူး။</speech>
<speech type='speaker'> လွှတ်တော်အခွင့်အရေးကော်မတီရဲ့ သဘောထားပြောပါ။</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် လွှတ်တော်အခွင့်အရေးကော်မတီအနေနဲ့ ဥပဒေရဲ့ အခန်း(၅) အပိုဒ် ၁၁ နဲ့ပတ်သက်ပြီးတော့ ကျွန်တော်တို့ အဆိုပြုပြဋ္ဌာန်းချက်ထက် ပြည်သူ့လွှတ်တော် ဥပဒေကြမ်းကော်မတီရဲ့ ရေးသားထားချက် များဟာ ပိုမိုပြီးတော့ပြည့်စုံတဲ့အတွက် ဥပဒေကြမ်းကော်မတီရဲ့ တင်ပြချက်အား လက်ခံသဘောတူပါ ကြောင်း လေးစားစွာဖြင့် တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ အပိုဒ် ၁၂ နှင့်စပ်လျဉ်းပြီး ဥပဒေကြမ်းကော်မတီ ဗိုလ်မှူးဇင်လင်းနှင့် ဦးအောင်ကျော်ဇံတို့က ပြင်ဆင်ချက်အဆိုများ တင်သွင်း ထားပါတယ်။ ဒါကြောင့် ပထမဦးစွာ ဥပဒေကြမ်းကော်မတီရဲ့ ပြင်ဆင်ချက်နဲ့ ဗိုလ်မှူးဇင်လင်းရဲ့ ပြင်ဆင်ချက်ကို မဲခွဲပါမယ်။ ယင်းမဲခွဲဆုံးဖြတ်မှုမှ အနိုင်ရရှိတဲ့သူနဲ့ ဦးအောင်ကျော်ဇံရဲ့ ပြင်ဆင်ချက်ကို ဆက်လက်ပြီး မဲခွဲပါမယ်။ ယခုဥပဒေကြမ်းကော်မတီရဲ့ ပြင်ဆင်ချက်နဲ့ ဗိုလ်မှူးဇင်လင်းရဲ့ ပြင်ဆင်ချက် ကိုမဲခွဲပါမယ်။ ဥပဒေကြမ်းကော်မတီရဲ့ ပြင်ဆင်ချက်ကိုမူတည်၍ မဲခွဲဆုံးဖြတ်ပါမယ်။ ထောက်ခံမဲများ လျှင် ဥပဒေကြမ်းကော်မတီရဲ့ ပြင်ဆင်ချက်က အနိုင်ရရှိပါမယ်။ ကန့်ကွက်မဲများလျှင် ဗိုလ်မှူးဇင်လင်း ရဲ့ ပြင်ဆင်ချက်ကအနိုင်ရရှိပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံဆန္ဒမဲ ပေါင်း ၂၀၇ မဲ၊ ကန့်ကွက်ဆန္ဒမဲပေါင်း ၁၆၄ မဲ၊ ကြားနေဆန္ဒမဲပေါင်း ၁ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၁၁နှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက်က အနိုင်ရရှိကြောင်း ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆက်လက်ပြီး မဲခွဲဆုံးဖြတ်မှုမှ အနိုင်ရရှိ တဲ့ဥပဒေကြမ်းကော်မတီရဲ့ ပြင်ဆင်ချက်နဲ့ ဦးအောင်ကျော်ဇံရဲ့ ပြင်ဆင်ချက်ကို မဲခွဲပါမယ်။ ဥပဒေကြမ်း
</speech>
ကော်မတီရဲ့ ပြင်ဆင်ချက်ကို မူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီ ရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲများလျှင် ဦးအောင်ကျော်ဇံရဲ့ ပြင်ဆင်ချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့ နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ကြပါ
<speech type='speaker'>
အခုဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲပေါင်း ၂၁၉ မဲ၊ ကန့်ကွက်ဆန္ဒမဲပေါင်း ၁၄၆ မဲ၊ ကြားနေဆန္ဒမဲပေါင်း ၂ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၁၁ သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ် ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၁၅ နှင့်စပ်လျဉ်းပြီး ပြင်ဆင်ချက်အဆို တင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဥပဒေကြမ်းနှင့်အတူ ဦးခင်မောင်သီက ဤဥပဒေကြမ်း၏ အဆိုပြု ပြဋ္ဌာန်းချက် အပိုဒ် ၁၆ ကို။</speech>
<speech type='speaker'>
ဘယ် ဦးခင်မောင်သီလဲ။ ဗိုလ်မှူးဇင်လင်း ပြင်တဲ့ဟာမဟုတ်ဘူးလား။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> ဟုတ်ကဲ့ခင်ဗျား။ ဒီအတည်ပြု ချက်ကို ဦးခင်မောင်သီနဲ့ ကျွန်တော်တို့ရဲ့ အတည်ပြုချက်အတိုင်း ကျွန်တော်တို့။</speech>
<speech type='speaker'> ဇယားမှာမပါဘူးနော်။</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> ဟုတ်ကဲ့။ ပေါင်းထားတာပါ ခင်ဗျား။</speech>
<speech type='speaker'>
နောက်ဆို အဲဒီလိုဆိုရင် ဇယားမှာ ဦးခင်မောင်သီ၊ လွိုင်လင်မဲဆန္ဒနယ် ထည့်ပေး။
</speech>
<speech><mp id='1480'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> ဟုတ်ကဲ့ခင်ဗျ။ ဤဥပဒေကြမ်း ၏အဆိုပြုချက် အပိုဒ် ၁၆ ကို အပိုဒ် ၁၅ အဖြစ် ပြင်ဆင်ပြီး တိုင်းဒေသကြီး သို့မဟုတ် ပြည်နယ် လွှတ်တော်ဥက္ကဋ္ဌများသည် ပုဒ်မ ၁၄ အရ ပေးပို့သော အစီရင်ခံစာကို သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်၏ အနီးကပ်ဆုံးအစည်းအဝေးတွင် တင်ပြမှတ်တမ်းထားရှိရမည်ဟု ပြင်ဆင်ထားပါတယ်။ ထိုသို့ပြင်ဆင်ထားသော ရည်ရွယ်ချက်မှာ လွှတ်တော်အဖွဲ့၏ဆောင်ရွက်ချက် မှန်သမျှကို အခြားလွှတ်တော်ကိုယ်စားလှယ်များ သိရှိစေရန်ရည်ရွယ်၍ ပြင်ဆင်တင်ပြထားခြင်း ဖြစ်ပါတယ်။ ထိုသို့ပြင်ဆင်တင်ပြထားသောအချက်မှာ လွှတ်တော်များတွင် လွှတ်တော်အဖွဲ့အသီးသီးမှ မိမိတို့နှင့်သက်ဆိုင်သည်ဖြစ်စေ၊ မသက်ဆိုင်သည်ဖြစ်စေ တင်ပြအစီရင်ခံနေရမည်ဖြစ်နေပါသည်။ ဤအချက်မှာ မလိုအပ်ဘဲ အချိန်ကုန်နေသလိုဖြစ်နေပါတယ်။ သို့ဖြစ်ပါ၍ ဗိုလ်မှူးဇင်လင်း တင်ပြ ထားသောအချက်မှာ လိုအပ်သည်ဟု ယူဆပါက သက်ဆိုင်ရာလွှတ်တော်အစည်းအဝေးသို့ တင်ပြရ မည်ဟု ပြင်ဆင်တင်ပြချက်မှာ ပိုမိုသင့်တော်ပြီး ဗိုလ်မှူးဇင်လင်း၏ ပြင်ဆင်အတည်ပြုချက်ကို လက်ခံသဘောတူပါကြောင်း လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၁၅ နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းအား ဖိတ်ခေါ်ပါတယ်။
</speech>
<speech><mp id='000'>ဗိုလ်မှူးဇင်လင်း(တပ်မတော်သားကိုယ်စားလှယ်)</mp>ဥက္ကဋ္ဌကြီးခင်ဗျား။ ကျွန်တော့်ရဲ့ ပြင်ဆင်ရန် တင်ပြချက်ကို ဥပဒေကြမ်းကော်မတီက သဘောတူတယ်ဆိုတော့ ကျွန်တော့်အနေနဲ့ သီးခြားတင်ပြဖို့ မရှင်းလင်းတော့ပါဘူးခင်ဗျား။</speech>
<speech type='speaker'>
ကျွန်တော်တို့ အခုန ပြောတာက ကျွန်တော်တို့ ဥပဒေကြမ်းကော်မတီတွေ သတိပြုပါ။ ကျွန်တော်တို့ရုံးက ဒီ Script ထွက်လာဖို့က ဥပဒေကြမ်းကော်မတီတင်တဲ့၊ ပါတဲ့အတိုင်း လုပ်ပေးထားတာ။ အဲဒီလိုကြားဖောက်ပြီးတော့ ကိုယ်ပြောချင်သလိုပြောလိုက်တဲ့အခါကျတော့ ဒီအထဲ မှာမပါတော့ မဲခွဲဖို့ကအစ သဘောတူညီဖို့ကအစ အခက်အခဲဖြစ်တယ်။ နော် ကျွန်တော်ပြောမယ်။ အခုလည်း ဒီလိုပဲ ရှေ့မှာ။ ဒါတော့ ပြီးသွားပြီ။ ကျွန်တော်တို့အားလုံး သဘောတူပြီးပြီ။ ဥပဒေလည်း ပြီးတော့မှာမို့လို့ ကျွန်တော် ပြောတာ။ အဲဒီလိုဆိုရင်လည်း အစကတည်းက တူလိုက်။ ဒီမှာ Script မှာ ပါပြီးပြီဆိုရင် Script က ကျွန်တော်တို့က ခင်ဗျားတို့တင်တဲ့အတိုင်း ရုံးကလုပ်ပြီးတော့ မဲခွဲဖို့တွေ လုပ်ထားတာ။ ကျွန်တော်က လက်တန်း လုပ်ထုံးလုပ်နည်းနဲ့ညီအောင် လိုက်လုပ်နေတာ။ ဒီအထဲမှာ ပါတာမဟုတ်ဘူး။ ဒီအထဲမှာမရှိဘူး။ ခင်ဗျားတို့က အဲဒီလိုကြားဖောက်ပြီးတော့ Script မပါဘဲနဲ့ လွဲပြီး လျှောက်ပြောတဲ့အခါကျတော့ ကျွန်တော် ဒီလွှတ်တော်ဆိုင်ရာဥပဒေ၊ နည်းဥပဒေနှင့်ညီအောင်။ ဒီမှာ မပါတဲ့ဟာတွေကို ကျွန်တော်က တည့်မတ်ပြီးတော့ မလွဲချော်အောင် လိုက်ပြောနေရတာ။ ခင်ဗျားတို့ ပြောချင်သလိုပြောလိုက်တာအကြောင်းမဟုတ်ဘူး။ ရုံးပိုင်းဆိုင်ရာလုပ်ရတာ အားကြီးအခက်အခဲ ရှိတယ်။ ဒါကြောင့်မို့လို့ တင်ပြီဆိုရင်လည်း တင်တဲ့အတိုင်း ပြောလိုက်။ ကျွန်တော်တို့ ဒီအတိုင်းလုပ် လိုက်ရတော့။ အဲဒါကျတော့ ကျွန်တော်တို့ဘက် အခက်အခဲကို ခင်ဗျားတို့က မသိဘူး။ ဒါကြောင့်မို့လို့ ကျွန်တော် ပြောပြရတာ။ မပါတာပြောတာ၊ ပါတာကျတမျိုးပြန်ဖြစ်တာ။ ကျွန်တော်တို့မှာ ဒီထဲမှာ မရှိတာတွေ လိုက်ပြီးတည့်နေရတယ်။ လွှတ်တော်အခွင့်အရေးကော်မတီရဲ့ သဘောထားပြောပါ။
</speech>
<speech><mp id='1476'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ မြန်မာနိုင်ငံ လွှတ်တော်အဖွဲ့ဥပဒေမှာ ကျွန်တော်တို့ လွှတ်တော်တို့ လွှတ်တော်အခွင့်အရေးကော်မတီက တင်တဲ့ အဆိုပြုပြဋ္ဌာန်းချက်ထက် ဗိုလ်မှူးဇင်လင်း တပ်မတော်သားကိုယ်စားလှယ်က ပြင်ဆင်ရန် အဆိုပြု တင်ပြချက်ဟာ ဥပဒေနဲ့ ပိုမိုပြီးတော့ သင့်တော်တဲ့အတွက်ကြောင့်မို့လို့ ဥပဒေကြမ်းကော်မတီရဲ့ သဘောထားနဲ့လည်း လက်ခံသဘောတူသလို ဗိုလ်မှူးဇင်လင်း တပ်မတော်သားကိုယ်စားလှယ်ရဲ့ ပြင်ဆင်ချက်ကိုလည်း လက်ခံသဘောတူပါကြောင်း လေးစားစွာ တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခု ဆွေးနွေးတဲ့ အပိုဒ် ၁၅ နှင့် စပ်လျဉ်းပြီး ဗိုလ်မှူးဇင်လင်းရဲ့ ပြင်ဆင်ချက်အဆိုကို ဥပဒေကြမ်းကော်မတီကရော၊ လွှတ်တော်အခွင့် ၉၉ အရေးကော်မတီကရော သဘောပါတယ်။ ဒါကြောင့်မို့လို့ လွှတ်တော်ကိုယ်စားလှယ်များခင်ဗျား။ ဒီ ဗိုလ်မှူးဇင်လင်းရဲ့ ပြင်ဆင်ချက်အဆိုနှင့်စပ်လျဉ်းပြီး လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းရဲ့ ပြင်ဆင်ချက်အဆို အတည်ဖြစ် ကြောင်း ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ လွှတ်တော်အခွင့်အရေးကော်မတီက တင်သွင်းတဲ့ မြန်မာနိုင်ငံလွှတ်တော်အဖွဲ့ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်ချက်၊ အတည်ပြုချက်များကြောင့် ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်း အတည်ပြုချက်ရယူမှာဖြစ်ပါတယ်။ ဒါကြောင့် မြန်မာနိုင်ငံလွှတ်တော်အဖွဲ့ဥပဒေကြမ်းတစ်ရပ်လုံးကို ပြင်ဆင်ထားတဲ့အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် လွှတ်တော်အခွင့်အရေးကော်မတီက တင်သွင်းသော မြန်မာနိုင်ငံလွှတ်တော်အဖွဲ့ ဥပဒေကြမ်း တစ်ရပ်လုံးကို ပြင်ဆင်ထားတဲ့အပိုဒ်၊ အပိုဒ်ခွဲများအတိုင်း ဥပဒေအတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='speaker'>
ဒီနေရာမှာ လွှတ်တော်အခွင့်အရေးကော်မတီက တင်သွင်းတာဆိုတော့ တိုတိုနဲ့ လိုရင်းလေးပဲ လွှတ်တော်အခွင့်အရေးကော်မတီဥက္ကဋ္ဌ နည်းနည်းလေးရှင်းပေးပါ။ ဘာဖြစ်လို့လဲ ဆိုတော့ ကျွန်တော်တို့ကိုယ်စားလှယ်တွေ ကျွန်တော် နားလည်တယ်။ သူတို့ရဲ့စိုးရိမ်စိတ်တွေ နားလည် တယ်။ သူတို့ရဲ့စေတနာတွေ ကျွန်တော် နားလည်တယ်။ တည်ဆဲဥပဒေတွေ၊ ဖွဲ့စည်းပုံတွေနဲ့ညီဖို့ ဆွေးနွေးကြတယ်။ ဘာဖြစ်လို့လဲ။ ကျွန်တော် သဘောပေါက်တာ တော်တော်ရောထွေးနေတယ်။ ရောထွေးနေတယ်ဆိုတာက ကျွန်တော် သိသမျှက၊ ဒီမှာပြဋ္ဌာန်းထားတဲ့ဟာက MPU ဥပဒေက လွှတ်တော်ရဲ့ ဥပဒေပြုရေးကဏ္ဍကို ဝင်စွက်ဖက်ဖို့မပါဘူး။ လွှတ်တော်ရဲ့ လုပ်ငန်းစဉ်တွေ၊ လွှတ်တော် ကိုယ်စားလှယ်တွေ၊ ဝန်ထမ်းတွေအရည်အသွေးမြင့်မားဖို့တွေ။ ဒါပေမဲ့ အခုနလို ဖွဲ့စည်းပုံနဲ့မညီမှာတို့၊ ဘာတို့ ဆွေးနွေးတာတွေ လွှတ်တော်အခွင့်အရေးကော်မတီဥက္ကဋ္ဌလည်းကြားမှာပေါ့။ ဒါကြောင့်မို့လို့ နည်းနည်းလေး ပြန်ရှင်းပြပေးပါ။ ကိုယ်စားလှယ်တွေအားလုံးသိသွားအောင်။ ဒါ အရေးကြီးတယ်။ ကျွန်တော်တို့က ဥပဒေနှင့်မညီတာကို ဘာမှမလုပ်ပေးနိုင်ဘူး။
</speech>
<speech><mp id='445'>ဦးတီခွန်မြတ်(ဥက္ကဋ္ဌ၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အခုလို MPU နဲ့ပတ်သက်ပြီးမှ ရှင်းလင်းခွင့်ရတဲ့အတွက်လည်း ကျေးဇူးတင်ပါတယ်။ မိမိအနေနဲ့ MPU နဲ့ပတ်သက်ပြီးမှ ရှင်းလင်းတင်ပြရမယ်ဆိုလို့ရှိရင် မိမိတို့ နိုင်ငံတော်ဟာ ဖွဲ့စည်းပုံအခြေခံဥပဒေပေါ်ပေါက်လာတာနှင့်အမျှ လွှတ်တော်အရပ်ရပ်တွေက ပေါ်ပေါက်လာခြင်းပဲဖြစ်ပါတယ်။ ဒီလိုပေါ်ပေါက်လာတဲ့အချိန်မှာ မိမိတို့ ပြည်ထောင်စုအဆင့်မှာ ကျတော့လည်း လွှတ်တော်ဝန်ထမ်းများရဲ့ ဖွဲ့စည်းမှုဟာ သက်ဆိုင်ရာဝန်ကြီးဌာနအသီးသီးကနေပြီးမှ စုဆောင်းပြီးမှ ဒီလွှတ်တော်ယန္တရားလည်ပတ်နိုင်အောင်ဆိုပြီးမှ ဖွဲ့စည်းခဲ့ပါတယ်။ ဒါပေမဲ့လို့ မိမိတို့ရဲ့ အတွေ့အကြုံများအရ နိုင်ငံတကာအဖွဲ့အစည်းတွေနဲ့ဆက်ဆံတဲ့နေရာမှာသော်လည်းကောင်း၊ AIPA ထဲမှာပါဝင်ပြီးမှ လုပ်ငန်းတာဝန်ယူရတဲ့အပိုင်းမှာသော်လည်းကောင်း၊ အလားတူပဲ IPU (Inter Parliament Union) ဆိုတာ ကမ္ဘာ့ပါလီမန်နဲ့ဆက်သွယ်တဲ့နေရာမှာသော်လည်းကောင်း၊ မိမိတို့ ပြည်ထောင်စုအဆင့်မှာရှိတဲ့အဖွဲ့အစည်းသာလျှင် ဆက်သွယ်နေရတဲ့အနေအထားမျိုးများရှိလာတဲ့ အတွက် မိမိတို့နိုင်ငံရဲ့ ဖွဲ့စည်းပုံအခြေခံဥပဒေနဲ့အညီ တိုင်းဒေသကြီးနှင့် ပြည်နယ်လွှတ်တော်က လွှတ်တော်များပါ တစ်ခါတည်းပါဝင်လာနိုင်အောင် ရည်ရွယ်ပြီးမှ MPU ကို ဖွဲ့စည်းလာရခြင်းပဲ ဖြစ်ပါတယ်။ အစောတုန်းက မိမိတင်ပြခဲ့သလိုပဲ မိမိတို့ ပြည်ထောင်စုအဆင့်ကသာလျှင် နိုင်ငံတော်ကို ကိုယ်စားပြုပြီး ဆောင်ရွက်ခဲ့တဲ့အပိုင်းရှိတဲ့အတွက် မိမိတို့ရဲ့ ဖွဲ့စည်းပုံအရဆိုလို့ရှိရင် တိုင်းဒေသကြီးနဲ့ ပြည်နယ်လွှတ်တော်ကို မိမိတို့ချန်လှပ်ထားသလို ဖြစ်သွားမှာဖြစ်ပါတယ်။ အဲဒီအတွက်ကြောင့် ပထမအကြိမ်သက်တမ်းမှာပဲ MPU ဆိုတာ ဖွဲ့စည်းရမယ်ဆိုတဲ့ အနေအထားမျိုးနဲ့ စတင်ဖွဲ့စည်းလာ တယ်ဆိုတဲ့ဟာကို မိမိအနေနဲ့ သိရှိခံယူခဲ့ပါတယ်။ တစ်ဆက်တည်းတင်ပြရမယ်ဆိုလို့ရှိရင်တော့ မိမိတို့ ဖွဲ့စည်းပုံအခြေခံဥပဒေဟာဆိုလို့ရှိရင် လွှတ်တော်အသီးသီးတွေကို ဖွဲ့စည်းထားခဲ့တာဖြစ်ပါတယ်။ ဒါပေမဲ့ လွှတ်တော်အသီးသီး၊ လွှတ်တော်ရဲ့ အဓိကလုပ်ငန်းတာဝန်ဟာ ဥပဒေပြုရေးတာဝန် ဖြစ်ပါတယ်။ ဒီ ဥပဒေပြုရေးတာဝန်ဟာ တစ်ဖွဲ့နဲ့တစ်ဖွဲ့၊ ဥပမာ - ပြည်ထောင်စုအဆင့်နဲ့ တိုင်းဒေသကြီး/ပြည်နယ်လွှတ်တော်အဆင့်တွေမှာ ရောယှက်မှုမရှိအောင်ဆိုပြီးမှ ဥပဒေပြုရေးနဲ့ ပတ်သက်ပြီးမှ ဥပဒေပြုခွင့်တွေကိုဆောင်ရွက်နိုင်အောင်ဆိုပြီးမှ Schedule တွေကိုလည်း ပြဋ္ဌာန်း ထားတာဖြစ်ပါတယ်။ အဲဒီဇယားအတိုင်းပဲ Manual လိုက်ပါဆောင်ရွက်နေခြင်းပဲ ဖြစ်ပါတယ်။ ဒီနေရာမှာ မိမိအနေနဲ့ ရှင်းလင်းအောင်တင်ပြရမယ်ဆိုလို့ရှိရင် ဥပဒေပြုရေးမှာ တစ်ဖွဲ့နဲ့တစ်ဖွဲ့ရဲ့ Clash in Interest ဆိုတဲ့ အချင်းချင်းပဋိပက္ခမရှိအောင်လည်း မိမိတို့ဖွဲ့စည်းပုံအခြေခံဥပဒေမှာ ကန့်သတ်ထားပြီးဖြစ်ပါတယ်။ အလားတူပဲ ဖွဲ့စည်းပုံအခြေခံဥပဒေမှာပဲ ပုဒ်မ ၁၁ မှာလည်း မဏ္ဍိုင်ကြီးသုံးရပ်ဟာဆိုလို့ရှိရင် Truth the assess posible အတတ်နိုင်ဆုံးပိုင်းခြားထားပါတယ် ဆိုတဲ့ဟာကတော့ မိမိတို့ ဒါကိုတော့ ဆွဲကိုင်ထားပြီးဆောင်ရွက်ရမှာဖြစ်ပါတယ်။ အခုလိုပဲ MPU စတင်ဖွဲ့စည်းတဲ့အချိန်မှာလည်း ဒီမူအပေါ်မှာအခြေခံပြီး မိမိတို့ ဒါကို လက်ဆွဲကိုင်ပြီးမှ ဆောင်ရွက် နေတာဖြစ်ပါတယ်။ ယခုလို MPU ဖွဲ့စည်းတဲ့အချိန်မှာလည်း ဥပဒေပြုရေးနဲ့ ဝင်ရောက်စွက်ဖက်မှုဟာ လုံးဝလုံးဝမရှိနိုင်အောင် မိမိတို့ ဒါ သတိကြီးစွာနဲ့ ဆောင်ရွက်နေခြင်းပဲဖြစ်ပါတယ်။ MPU ဖွဲ့စည်းခြင်း အားဖြင့် မိမိတို့လွှတ်တော်၊ တိုင်းဒေသကြီးနဲ့ ပြည်နယ်လွှတ်တော်မှာ ကြုံတွေ့နေရတဲ့ အခက်အခဲတွေ ကိုလည်း မိမိတို့ MPU အနေနဲ့ ညှိနှိုင်းတိုင်ပင်ပြီး ဖြေရှင်းနိုင်ခဲ့ပါတယ်။ ဆိုတော့ မဏ္ဍိုင်ကြီးသုံးရပ်မှာ အုပ်ချုပ်ရေးလည်း အုပ်ချုပ်ရေးမဏ္ဍိုင်အနေနဲ့ မိမိတို့ရဲ့ ဝန်ထမ်းတွေ၊ အဖွဲ့အစည်းတွေကို လေ့ကျင့်၊ ပြုစု ပျိုးထောင် Recoupment in Training ဆိုတော့ သူ့ဟာသူ ရှိပြီးသားဖြစ်ပါတယ်။ ဒါပေမဲ့ တရားစီရင်ရေးကဏ္ဍမှာဆိုလို့ရှိရင်လည်း တရားရေးဝန်ထမ်းတွေရဲ့ သင်တန်းတွေရှိပါတယ်။ မိမိတို့ လွှတ်တော်ဘက်မှာတော့ ဒီသင်တန်းမျိုးတွေမရှိပါဘူး။ စတင်ဖွဲ့စည်းတဲ့အဖွဲ့အစည်းဖြစ်တဲ့အတွက် မိမိတို့အနေနဲ့ နိုင်ငံတကာရဲ့ အတွေ့အကြုံ၊ ရှေ့နေချုပ်ရုံးရဲ့ ဥပဒေပြုရေးပညာရပ်တွေနဲ့ ပူးပေါင်း ဆောင်ရွက်ပြီးမှသာလျှင် စတင်ခဲ့တဲ့လွှတ်တော်ပဲဖြစ်ပါတယ်။ အလားတူပဲ တိုင်းဒေသကြီးနှင့် ပြည်နယ်လွှတ်တော်မှာဆိုလို့ရှိရင်လည်း အထွေထွေ အုပ်ချုပ်ရေးဦးစီးဌာနက ဝန်ထမ်းတွေနဲ့ လုပ်ကိုင်နေရတဲ့အချိန်မှာ တိုင်းဒေသကြီးလွှတ်တော်၊ ပြည်နယ်လွှတ်တော်ဥက္ကဋ္ဌတွေရဲ့ တင်ပြချက်အရ လုပ်ငန်းကို ကောင်းမွန်စွာလည်ပတ်နိုင်ခြင်းမရှိခဲ့တဲ့ အကြောင်းတွေ တင်ပြလာပါတယ်။ တင်ပြလာတဲ့အချိန်မှာ ဒီ MPU မှာပဲ ဝိုင်းဝန်းညှိနှိုင်းဆွေးနွေးပြီးမှ သက်ဆိုင်ရာပြည်ထောင်စုအစိုးရအဖွဲ့ရဲ့ သဘောတူညီချက်များကိုရယူပြီး ဒီကနေ့ဆိုလို့ရှိရင် ၂၀၁၇၂၀၁၈ ဘဏ္ဍာရေးနှစ်အသစ်မှာဆိုလို့ရှိရင်တော့ ဒါအားလုံးကို စနစ်တကျ လွှတ်တော်ဝန်ထမ်းများ အဖြစ် ပြောင်းလဲခဲ့ပြီးဖြစ်ပါတယ်။ ဒါဟာ MPU ဖွဲ့စည်းခြင်းရဲ့ အကျိုးကျေးဇူးပဲ ဖြစ်ပါတယ်ဆိုတဲ့ ကြောင်းကိုလည်း တင်ပြလိုပါတယ်။ ( ၁၀၂ တချို့သောပုဂ္ဂိုလ်များဟာဆိုလို့ရှိရင်လည်း ဒီနေ့ဆွေးနွေးပုံအရဆိုလို့ရှိရင် နားလည်မှုလွဲမှား နေတာကို မိမိကြားသိရပါတယ်။ မြင်တွေ့နေရပါတယ်။ တကယ်တမ်းကျတော့ တစ်ပြေးညီတိုးတက် မြင့်မားလာဖို့ဆိုလို့ရှိရင် မိမိတို့ ပြည်ထောင်စုအဆင့်သာမက တိုင်းဒေသကြီးနှင့် ပြည်နယ်လွှတ်တော် ရဲ့ ဝန်ထမ်းများကိုပါ အားလုံးပူးပေါင်းပါဝင်ဆောင်ရွက်မှသာလျှင်၊ ညှိနှိုင်းဆောင်ရွက်မှသာလျှင် မိမိတို့ရဲ့ ဥပဒေပြုရေးကဏ္ဍဟာ ဒီထက်အဆင့်မြင့်မြင့်နဲ့ ဆောင်ရွက်သွားမှာဖြစ်ပါတယ်။ ဆိုတော့ အခုလို မိမိအနေနဲ့ တင်ပြရခြင်းဟာ MPU ဥပဒေပြဋ္ဌာန်းထားရှိမှသာလျှင် အားလုံးကလိုက်လျော ညီထွေစွာနဲ့ ဥပဒေနှင့်အညီ မိမိတို့ ဥပဒေပြုရေးအခန်းကဏ္ဍ၊ ဥပဒေပြုရေးမဏ္ဍိုင်ကို တစ်ပြေးညီနဲ့ အားလုံးဝိုင်းဝန်းပြီး စည်းစည်းလုံးလုံးညီညီညွတ်ညွတ်နဲ့ ဥပဒေနှင့်အညီ ဆောင်ရွက်သွားမှာ ဖြစ်ပါတယ်။ မည်သို့ပင်ဆိုစေကာမူ အစောတုန်းက မိမိတင်ပြခဲ့တဲ့ ဥပဒေပြုရေးမဏ္ဍိုင်မှာ စောစောတုန်းက Schedule တွေ၊ ဥပဒေပြုရေးဇယားနှင့်ပတ်သက်ပြီးမှ ကန့်သတ်ထားချက်ရှိပြီး ဖြစ်တဲ့အတွက် MPU ဖွဲ့စည်းခြင်းအားဖြင့် ပြည်ထောင်စုလွှတ်တော်ကသော်လည်းကောင်း၊ ပြည်သူ့ လွှတ်တော်ကသော်လည်းကောင်း၊ အမျိုးသားလွှတ်တော်ကသော်လည်းကောင်း၊ ပြည်ထောင်စုအဆင့် မှာရှိတဲ့ လွှတ်တော်တွေကနေပြီးမှ တိုင်းဒေသကြီးနဲ့ ပြည်နယ်လွှတ်တော်တွေရဲ့ ဥပဒေပြုရေးမှာ ဝင်စွက်လို့မရပါကြောင်းတင်ပြရင်း ကျွန်တော့်စကားကို ဒီတင်ပဲ အဆုံးသတ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အခု ဒီဥပဒေက ဥပဒေကြမ်းပဲ ရှိပါ သေးတယ်။ ဥပဒေမဟုတ်သေးဘူး။ အဲဒီတော့ ဒီမှာ ဒီဥပဒေကြမ်းမှာ ရည်ရွယ်ချက်မှာပါတဲ့အတိုင်း လွှတ်တော်အသီးသီးရဲ့ လုပ်ငန်းဆောင်ရွက်မှုတွေ၊ ခိုင်မာမှန်ကန်မှု၊ လွှတ်တော်အချင်းချင်း လုပ်ငန်း အတွေ့အကြုံ ဖလှယ်ဖို့၊ လွှတ်တော်တွေ စွမ်းရည်တိုးတက်ဖို့၊ နိုင်ငံတကာဥပဒေပြု အဖွဲ့အစည်းနဲ့ ပူးပေါင်းဆောင်ရွက်ဖို့ အခုနက ပြောတဲ့ AIPA, IPU တွေနဲ့ ညှိနှိုင်းဆောင်ရွက်ဖို့ အဲဒီရည်ရွယ်ချက် ပီပြင်အောင် ကိုယ်စားလှယ်တွေကလည်း လေ့လာပြီးတော့ ဆန်းစစ်ပေးပါ။ စိစစ်လေ့လာပါ။ အခုနက ပြောတဲ့ လက်ရှိ တည်ဆဲဥပဒေတွေအနေနဲ့ မကွဲလွဲအောင်၊ မဆန့်ကျင်အောင်လည်း စိစစ်လေ့လာပေး ပါ။ ဒါဟာ ဥပဒေကြမ်းပဲ ရှိပါသေးတယ်။ ဒါကြောင့်မို့လို့ ကျွန်တော်တို့ဒါကိုတော့ အတိမ်းအစောင်း မခံနိုင်တဲ့အတွက် ထပ်ပြီးတော့ အသိပေးခြင်းဖြစ်ပါတယ်။ ကိုယ်စားလှယ်တွေ ဒါဥပဒေကြမ်းပဲ ရှိသေး တာသိနေပြီ။ သေချာလေ့လာပါ။ သေချာလေးကို ကောင်းကောင်းမွန်မွန်ဖြစ်အောင်လေးလည်း ကြိုးစားပါ။ ဒါဟာကျွန်တော်တို့အတွက် ဒီဥပဒေဟာ အရေးကြီးပါတယ်။
</speech>
</bill></section>
</discussion><postface>
<title>နေ့ရက်နှင့်အချိန်ကို ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၈)ရက်မြောက်နေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၄၉)ရက်မြောက်နေ့ကို ၂၀၁၇ ခုနှစ်၊ သြဂုတ်လ ၂၃ ရက်(ဗုဒ္ဓဟူးနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>
