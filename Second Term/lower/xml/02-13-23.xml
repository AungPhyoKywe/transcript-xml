<doc>
<docinfo>
<docno>02-13-23.xml</docno>
<pdf>02-13-23.pdf</pdf>
<term value='02'>ဒုတိယအကြိမ်</term>
<session value='13' />
<sittingday value='23' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၃)ရက်မြောက်နေ့မှတ်တမ်း</title>
<date value='19-09-2019'>၁၃၈၁ ခုနှစ်၊ တော်သလင်းလပြည့်ကျော် ၆ ရက် (၂ဝ၁၉ ခုနှစ်၊ စက်တင်ဘာလ ၁၉ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၃)ရက်မြောက်နေ့ကို နံနက် ၁၀း၀၀ နာရီအချိန်၌ စတင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲမှုအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၃)ရက်မြောက်နေ့အစီအစဉ် စတင်ပါတော့မယ်။</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၃)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၉၂ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၀.၅၃ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='1476'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့ လွှတ်တော် ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ စက်တင်ဘာလ ၁၉ ရက်နေ့ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၃)ရက်မြောက်နေ့သို့ မတက်ရောက် နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စားခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၉၂ ဦးရှိကာ ယနေ့ခွင့်ပန်ကြားသူ ၁၈ ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့(၁) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၂ ရက်၊ (၂) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၂ ရက်၊ (၃) မောင်တောမဲဆန္ဒနယ်မှ ဦးလှထွန်းကျော် ခွင့် ၂ ရက်၊ (၄) အင်ဂျန်းယန်မဲဆန္ဒနယ်မှ ဦးလမာနော်အောင် ခွင့် ၂ ရက်၊ (၅) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၁ ရက်၊ (၆) သနပ်ပင်မဲဆန္ဒနယ်မှ ဦးမြင့်ဦး ခွင့် ၁ ရက်၊ (၇) ရေကြည်မဲဆန္ဒနယ်မှ ဒေါက်တာစံရွှေဝင်း ခွင့် ၁ ရက်၊ (၈) ပုသိမ်မဲဆန္ဒနယ်မှ ဦးဝေလှိုင်ထွန်း ခွင့် ၁ ရက်၊ (၉) ဘူးသီးတောင်မဲဆန္ဒနယ်မှ ဦးအောင်သောင်းရွှေ ခွင့် ၁ ရက်၊ (၁၀) လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ခွင့် ၁ ရက်၊ (၁၁) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၁ ရက်၊ (၁၂) တောင်ဥက္ကလာပမဲဆန္ဒနယ်မှ ဒေါက်တာစောနိုင် ခွင့် ၁ ရက်၊ (၁၃) လောက်ကိုင်မဲဆန္ဒနယ်မှ ဦးလူတယ်ဟုန်(ခ)ဦးအောင်ရွှေ ခွင့် ၂ ရက်၊ (၁၄) သဲကုန်းမဲဆန္ဒနယ်မှ ဦးအောင်သန်း ခွင့် ၁ ရက်၊ (၁၅) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၁၆) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၁ ရက်၊ (၁၇) ဖရူဆိုမဲဆန္ဒနယ်မှ ဦးပဲ့ဒူ ခွင့် ၁ ရက်နှင့် (၁၈) ဇလွန်မဲဆန္ဒနယ်မှ ဦးအောင်မင်း ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ခွင့်ပန်ကြားသူ ၁၈ ဦး စုစုပေါင်း ခွင့်ပန်ကြားသူ ၄၁ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြု ပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်း တင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၃ ဦး၊ ယနေ့ ခွင့်ပြု ထားသူ ၁၈ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၁ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့်သက်ဆိုင်ရာပြည်ထောင်စုအဆင့် အဖွဲ့အစည်းဝင်များကကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်</speech>
<title>တောင်တွင်းကြီးမြို့၊ ပြန်ကြားရေးနှင့် ပြည်သူ့ဆက်ဆံရေးရုံး၏ မြေလွတ်ကျန်ရှိနေသော မြေနေရာတွင် 60 po x 60 eo Community Centre Hall səcəbossagosdą ospScanco:q8 အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ တောင်တွင်းကြီးမဲဆန္ဒနယ်မှ ဦးမင်းသိန်း မေးမြန်းဖို့ ဖြစ်ပါတယ်</speech>
<speech><mp id='1456'>ဦးမင်းသိန်း(တောင်တွင်းကြီးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမင်းသိန်း ဖြစ်ပါတယ်။ ကျွန်တော် ပြည်သူ့လွှတ်တော်ဥက္ကဋ္ဌကြီးမှ တစ်ဆင့် ဝန်ကြီးဌာနကိုမေးမြန်းလိုတဲ့မေးခွန်းကတော့ တောင်တွင်းကြီးမြို့ရဲ့ ပြန်ကြားရေးနှင့် ပြည်သူ့ ဆက်ဆံရေးရုံးရဲ့ လွတ်နေတဲ့မြေကွက်လပ်မှာ ပေ ၃၀ x ပေ ၉၀ Community Centre Hall အဆောက်အဦတစ်ခု တည်ဆောက်ပေးရန်အစီအစဉ်ရှိ/မရှိ မေးမြန်းလိုခြင်းဖြစ်ပါတယ်။ ဒီမေးခွန်း မေးမြန်းရခြင်းအကြောင်းအရင်းကို ကြောင်းကျိုးဖော်ပြပါမယ်။ ကျွန်တော်တို့ တောင်တွင်းကြီးမြို့ရဲ့ မြို့လယ်ကောင်တည့်တည့် ပြည်-မန္တလေးကားလမ်းမကြီးရဲ့ဘေး မကွေးလမ်းမကြီး လမ်းလေးခွဆုံ တည့်တည့်ကြီးမှာ ပြန်ကြားရေးနှင့် ပြည်သူ့ဆက်ဆံရေးရုံးရှိပါတယ်။ ရုံးရဲ့မြေနေရာဟာ အလျားပေ ၉၀ x အနံပေ ၉၀ စတုရန်းပေ ၈၁၀ ရှိပါတယ်။ မြို့လယ်ကောင်တကယ့်အချက်အချာကြတဲ့နေရာမှာ တည်ရှိနေတာဖြစ်ပါတယ်။ ဒီလိုအချက်အချာကြတဲ့နေရာမှာ ဒီလိုကျယ်ပြန့်လှတဲ့မြေနေရာကြီးရရှိ ထားတာဟာ သက်ဆိုင်ရာဝန်ကြီးဌာနအတွက် အလွန်ကံကောင်းလှသလို မြို့လူထုအတွက်လည်း အလွန်ကံကောင်းလာပါတယ်။ ဒီလိုအချက်အချာကျလှတဲ့နေရာမှာ တည်ရှိနေတာကြောင့် ပြန်ကြားရေးနှင့် ပြည်သူ့ ဆက်ဆံရေးရုံးဟာ စာဖတ်ဝါသနာရှင်များနှင့် အမြဲမပြတ်စည်ကားနေပါတယ်။ နေ့ကြီးရက်ကြီးများမှာ ဆိုရင် ပြပွဲတွေ၊ နံရံကပ်စာစောင်တွေနဲ့ တကယ်စည်ကားလှတဲ့ ရုံးတစ်ရုံးဖြစ်ပါတယ်။ ပြန်ကြားရေးနှင့် ပြည်သူ့ဆက်ဆံရေးရုံးရဲ့ အကျယ်ကတော့ ၄၀ ပေ x ၃၀ ပေသာရှိတဲ့အတွက် ဧရိယာစတုရန်းပေ ၁၂၀ သာကျယ်ပါတယ်။ အခုအခါ ဒီလိုကျဉ်းကြပ်လှတဲ့ရုံးထဲမှာ Mini Museum လို့ခေါ်ရမယ့် ပြတိုက်ငယ်လေးတစ်ခုလည်း ဖွင့်လှစ်ထားပါတယ်။ ဒီ Mini Museum လေးထဲမှာ တောင်တွင်းကြီးမြို့ ပတ်ဝန်းကျင်မှာတွေ့ရှိထားတဲ့ ရှေးဟောင်းပေစာ၊ ပရပိုက်စာများ၊ ရှေးဟောင်းပျူခေတ် ခေတ်အဆက် ဆက်ဆေးတံများ၊ မြေအိုးများ၊ ရှေးအသုံးအဆောင်များကို ပြသထားပါတယ်။ ကလေးစာဖတ်ခန်း၊ စာဖတ်ဝိုင်းလေးတွေကိုလည်း စီစဉ်ထားပါတယ်။ သွားရေးလာရေးအချက်အချာကျတဲ့မြို့ လယ်ကောင် တည့်တည့်ကြီးမှာရှိနေတဲ့အတွက်ကြောင့် ဒီအကြောင်းအရင်းနှင့် မြို့မိမြို့ဖများရဲ့ ငွေအား၊ ပစ္စည်းအား ပံ့ပိုးမှု ဝန်ထမ်းများရဲ့ ကြိုးပမ်းမှုကြောင့် ပြန်ကြားရေးနှင့် ပြည်သူ့ဆက်ဆံရေးရုံးလေးဟာ တက်ကြွ ရွင်လန်းလှုပ်ရှားသက်ဝင်နေတဲ့ ရုံးလေးတစ်ခုဖြစ်လာပါတယ်။ ဒါပေမဲ့ အားနည်းချက်ကတော့ မြေနေရာစတုရန်းပေ ၈၁၀ ခန့်ရှိတဲ့ခြံကျယ်ကြီးထဲမှာ သေးငယ် ကျဉ်းမြောင်းလှတဲ့ စတုရန်းပေ ၁၂၀ ခန့်သာရှိတဲ့ ရုံးကလေးဖြစ်နေခြင်းဟာ အမြင်မတော် ဆင်တော် şçəccomponei: gooşulosusn səşsəal Woman Clubi Youth Clubi Both Club စသည်အားဖြင့် အသင်းအဖွဲ့တွေလည်း တည်ထောင်ထားပြီးဖြစ်ပါတယ်။ နေ့ကြီးရက်ကြီးတွေလျော့ရင် ပြိုင်ပွဲတွေ၊ ကစားဝိုင်းတွေ၊ ဆုပေးပွဲတွေနဲ့ ကျင်းပတဲ့အခါမှာ ဒီကျဉ်းမြောင်းလှတဲ့ရုံးကလေးကြောင့် ပရိတ်သတ်ဝင်ဆံ့မှုနှင့် ရုံးလေးရဲ့အကျယ်အဝန်းဟာ မမျှမတဖြစ်နေပါတယ်။ ဒီအပြင် တောင်တွင်းကြီး မြို့ဟာ အင်းဝခေတ် ပင်လေးပင်၊ ရှင်လေးပါးကစပြီး ယနေ့ခေတ်အထိ ရဟန်ပညာရှင်စာရေးဆရာဟောင်း၊ စာရေးဆရာအသစ် ကလောင်ဟောင်း၊ ကလောင်သစ်များ ထွန်းကားနေဆဲမြို့ဖြစ်ပါတယ်။ အခုတင်ပြခဲ့တဲ့ ကျယ်ဝန်းလှတဲ့ ပြန်ကြားရေးနှင့် ပြည်သူ့ဆက်ဆံရေးရုံးမြေနေရာကို ကောင်းမွန်စွာ အသုံးချပြီး Community Centre Hall တစ်ခု တည်ဆောက်ပေးမယ်ဆိုရင်တော့ မြို့ လူထုအတွက် လည်း အကျိုးရှိသလို နောင်အစိုးရအဆက်ဆက် ပြန်ကြားရေးဝန်ကြီးဌာနအတွက်လည်း ကြီးစွာသော အကျိုးရှိမှာဖြစ်ပါတယ်။ ဒီအကြောင်းများကြောင့် ကျယ်ဝန်းလှတဲ့ဒီရုံးရဲ့ ဒီနေရာမှာ ၃၀ ပေ x ၉၀ ပေ ရှိတဲ့ Community Centre တစ်ခုတည်ဆောက်ပေးနိုင်ရန်အစီအစဉ်ရှိ/မရှိနဲ့ ဒီရုံး၊ ဒီမြေနေရာ အကြောင်းကို Power Point ဖြင့် တင်ပြခွင့်ပြုပါရန် လေးစားစွာပန်ကြားအပ်ပါတယ်။ တောင်တွင်းကြီး မြို့ရဲ့အလယ်တောင်တည့်တည့် ခြံဝိုင်းအကျယ်ကြီးမှာရှိတဲ့ ပြန်ကြားရေးနှင့် ပြည်သူ့ ဆက်ဆံရေးရုံးဖြစ်ပါတယ်။ အဝေးကမြင်နိုင်ပါတယ်။ ပြန်ကြားရေးနှင့် ပြည်သူ့ဆက်ဆံရေးရုံးရဲ့ ဘေး မှာ မြေကွက်လပ်အကျယ်ကြီးကို မြင်နိုင်ပါတယ်။ ဒီမြေကွက်လပ်ထဲမှာ အပင်များစိုက်ထားတာဖြစ်ပါ တယ်။ ၉၀ ပေ x ၄၀ ပေခန့်ရှိပါတယ်။ ကျန်ရစ်တဲ့မြေနေရာလွတ်များဖြစ်ပါတယ်။ ပြန်ကြားရေးနှင့် ပြည်သူ့ဆက်ဆံရေးရုံးနဲ့ မျက်နှာချင်းဆိုင်မှာ အာဇာနည်ခေါင်းဆောင်ကြီးကိုးဦးရဲ့ ကြေးရုပ်များနှင့် အလွန်တရာတင့်တယ်လှတဲ့ မြင်ကွင်းကိုမြင်နိုင်ပါတယ်။ ပြန်ကြားရေးနှင့် ပြည်သူ့ဆက်ဆံရေးရုံးရဲ့ ကျဉ်းကြပ်လှတဲ့ရုံးအတွင်းမြင်ကွင်းဖြစ်ပါတယ်။ ဒါကြောင့် ဒီနေရာမှာ လွတ်နေတဲ့မြေနေရာလေးတွေ မှာ Community Center Hail တစ်ခု တည်ဆောက်ပေးနိုင်ပါရန်အတွက် တောင်းဆိုအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ပြန်ကြားရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='24'>ဒေါက်တာဖေမြင့်(ပြည်ထောင်စုဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော် များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဆုတောင်း မေတ္တာပို့သ ဂါရဝပြု အပ်ပါတယ်။ ကျွန်တော်ကတော့ ပြန်ကြားရေးဝန်ကြီးဌာန၊ ပြည်ထောင်စုဝန်ကြီး ဒေါက်တာဖေမြင့် ဖြစ်ပါတယ်။ ကျွန်တော့်အနေနဲ့ မကွေးတိုင်းဒေသကြီး၊ တောင်တွင်းကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းသိန်းမေးမြန်းတဲ့ မကွေးတိုင်းဒေသကြီး၊ တောင်တွင်းကြီးမြို့ ပြန်ကြားရေးနှင့် ပြည်သူ့ဆက်ဆံရေးရုံးရဲ့ မြေလွတ်ကျန်ရှိနေတဲ့ ပေ ၉၀ x ပေ ၄၀ ခန့်ရှိတဲ့နေရာမှာ ပေ ၃၀ x ပေ ၉၀ Community Centre Hdl အဆောက်အဦတစ်ခု တည်ဆောက်ပေးရန် အစီအစဉ် ရှိ/မရှိနှင့်စပ်လျဉ်းတဲ့ ကြယ်ပွင့်ပြမေးခွန်းကို ရှင်းလင်းဖြေကြားသွားမှာ ဖြစ်ပါတယ်။ ဒီမေးခွန်းကို မေးမြန်းခဲ့တဲ့ တောင်တွင်းကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းသိန်းကို ကျေးဇူးတင် ပါတယ်။ ဥက္ကဋ္ဌကြီးခင်ဗျား။ ပြန်ကြားရေးနှင့် ပြည်သူ့ဆက်ဆံရေးဦးစီးဌာန၊ မကွေးခရိုင်၊ တောင်တွင်း ကြီးမြို့နယ်ရုံးရဲ့ မြေအကျယ်အဝန်းဟာ ပေ ၉၀ ပတ်လည်ဖြစ်ပါတယ်။ အဆိုပါမြို့နယ်ရုံးကို ၁၀-၁၂-၁၉၈၂ ရက်နေ့တွင် ၄၀ ပေ x ၃၀ ပေ အရွယ်အစားနဲ့ အုတ်ညှပ်၊ သွပ်မိုးတစ်ထပ် တည်ဆောက်ခဲ့ခြင်းဖြစ်တဲ့အတွက် ရုံးအဆောက်အအုံအနီးမှာ အတန်အသင့်ကျယ်ဝန်းတဲ့ မြေလွတ် တစ်ခုကျန်ရှိနေပါတယ်။ ပြန်ကြားရေးဝန်ကြီးဌာနဟာ တိုင်းဒေသကြီး/ ပြည်နယ်/ခရိုင်အဆင့်မြို့ကြီး များရှိ ဌာနပိုင်မြေနေရာများမှာ အကျယ်အဝန်းနှင့် အချက်အချာကျမှုအပေါ်မူတည်ပြီး လူထုအခြေပြု ဗဟိုဌာန Community Centre များကို ပြည်သူများ အသိပညာနှင့် သတင်းအချက်အလက်များ ရှာမှီးရာနေရာ၊ ရပ်ရွာအသင်းအဖွဲ့များစုဝေးရာနေရာ၊ ရပ်ကျိုးရွာကျိုး၊ တိုင်းကျိုးပြည်ကျိုး ဆွေးနွေး တိုင်ပင်ရာနေရာ၊ ပြည်သူလူထုအပန်းဖြေနားခိုရာနေရာ၊ ပြည်သူများနှင့် ပြည်သူ့ကိုယ်စားလှယ် များအကျွမ်းတဝင်ထိတွေ့ဆက်ဆံရာနေရာ၊ လူငယ်လူရွယ်များ အသိပညာဆည်းပူးရာနေရာစသဖြင့် အသုံးပြု ဆောင်ရွက်နိုင်တဲ့ အဆောက်အအုံများအဖြစ် ပေါ်ပေါက်လာစေရေးအတွက် ကြိုးပမ်းဆောင်ရွက်လျက်ရှိပါတယ်။ အဲဒီလိုဆောင်ရွက်ရာမှာ နည်းလမ်းသုံးမျိုးကို အခြေခံပြီး ဆောင်ရွက်ပါ တယ်။ (က) နိုင်ငံတော်ဘဏ္ဍာရန်ပုံငွေဖြင့် ဆောင်ရွက်ခြင်း၊ (ခ) တည်ဆောက်-လုပ်ဆောင်-လွှဲပြောင်း B.O.T စနစ်နဲ့ဆောင်ရွက်ခြင်း၊ (ဂ) သက်ဆိုင်ရာတိုင်းဒေသကြီး/ ပြည်နယ်အစိုးရအဖွဲ့များ၊ လွှတ်တော် ကိုယ်စားလှယ်များ၊ အလှူရှင်ပုဂ္ဂိုလ်များအဖွဲ့အစည်းများရဲ့ ပူးပေါင်းကူညီမှုနဲ့ ဆောင်ရွက်ခြင်းစသည် တို့ဖြစ်ပါတယ်။ က္ကဌကြီးခင်ဗျား။ မကွေးတိုင်းဒေသကြီးအတွင်းမှာ လူထုအခြေပြု ဗဟိုဌာန (Community Centre) တစ်ခုကို နတ်မောက်မြို့နယ်မှာ ဒေါ်ခင်ကြည်ဖောင်ဒေးရှင်းနဲ့ ပူးပေါင်းပြီး ၁၅-၁-၂၀၁၇ ရက်နေ့မှာ ဖွင့်လှစ်ခဲ့ပါတယ်။ အဆိုပါလူထုအခြေပြု ဗဟိုဌာနမှာ အသိပညာပေးလုပ်ငန်းများ၊ သင်တန်းများ၊ ရွေ့လျားစာကြည့်တိုက်ယာဉ်နဲ့ စာအုပ်စာစောင်ငှားရမ်းခြင်းလုပ်ငန်းများကို ဆောင်ရွက် ပေးလျက်ရှိပါတယ်။ မကွေးခရိုင်၊ တောင်တွင်းကြီးမြို့နယ်ရုံးအဆောက်အအုံမှာလည်းပဲ စောစောက ကိုယ်စားလှယ်တော်ကြီးတင်ပြသွားတဲ့အတိုင်း စာကြည့်တိုက်နှင့် ကလေးစာဖတ်ခန်းများ ဖွင့်လှစ် ဆောင်ရွက်ပေးခြင်း၊ စာဖတ်ဝိုင်းများ၊ ဆွေးနွေးပွဲများကျင်းပခြင်းစတဲ့ ရုံးတွင်းပံ့ပိုးဆောင်ရွက်မှုတွေ ဆောင်ရွက်ပေးလျက်ရှိပါတယ်။ ဒီအပြင် ရုံးအဆောက်အအုံအပြင်ဘက်မှာတော့ စောစောကပြောတဲ့ မြေလွတ်နေရာရှိပါတယ်။ ဒီနေရာမှာ လောလောဆယ်အနေနဲ့ ကလေးသူငယ်များဆော့ကစားနိုင်မယ့် အားကစားကွင်းတစ်ခုနဲ့ လူငယ်များကစားမယ့် ကစားကွင်းတစ်ရပ်ကိုတော့ ကျွန်တော်တို့ ရုံးအပြင် ဘက် ပံ့ပိုးဆောင်ရွက်မှု Outdoor Facilities အဖြစ်နဲ့ စီစဉ်ဆောင်ရွက်ပေးသွားနိုင်မှာဖြစ်ပါတယ်။ ဥက္ကဌကြီးခင်ဗျား။ ပြန်ကြားရေးဝန်ကြီးဌာနအနေနဲ့လည်း ကိုယ်စားလှယ်ကြီးဆန္ဒပြုတဲ့အတိုင်း တောင်တွင်းကြီးမြို့နယ်မှာ ပြန်ကြားရေးနှင့် ပြည်သူ့ဆက်ဆံရေးရုံးဝင်းထဲမှာ ခန်းမဆောင်လောက်သာ မကဘဲနဲ့ Community Centre တစ်ခုရဲ့ လုပ်ငန်းကဏ္ဍပေါင်းစုံကို ပီပီပြင်ပြင်ဆောင်ရွက်နိုင်တဲ့ တင့်တယ်ပြည့်စုံသော အဆောက်အဦတစ်ခုဆောက်လုပ်လိုတဲ့ဆန္ဒပြင်းပြစွာရှိပါတယ်။ သို့သော် ဝန်ကြီးဌာနအနေနဲ့ ယခုအခါမှာ နိုင်ငံတော်ဘဏ္ဍာငွေနှင့် လူထုအခြေပြုဗဟိုဌာန Community Centre များကို ဘဏ္ဍာရေးနှစ်တစ်နှစ်မှာ အဆောက်အဦတစ်လုံးသာ တည်ဆောက်ပေးနိုင်ပါတယ်။ ဒီအပြင်မှာ တခြားတိုင်းဒေသကြီးနှင့် ပြည်နယ်များမှာ ရုံးအဆောက်အဦမရှိသေးတဲ့ရုံးများကို တည်ဆောက်ပေးနေရပါတယ်။ ပြီးတဲ့နောက် သက်တမ်းကြာရှည်တဲ့အတွက်ကြောင့် ယိုယွင်းလာတဲ့ အဆောက်အဦများပြင်ဆင်ဖို့နဲ့ သဘာဝဘေးအန္တရာယ်ကြောင့် ပျက်စီးတာတွေကို ဦးစားပေးစီစဉ်ဆောင်ရွက်ပေးနေရတာ ဖြစ်တဲ့အတွက်ကြောင့်မို့လို့ လောလောဆယ်အချိန်မှာတော့ တောင်တွင်းကြီး မြို့နယ်ရုံးနေရာမှာ Community Centre Hall တစ်ခုဆောက်လုပ်ပေးရန် တတ်နိုင်ခြင်းမရှိသေးပါကြောင်းနှင့် လက်ရှိရုံးအဆောက်အအုံကိုတော့ ပိုပြီးကြံ့ခိုင်ကောင်းမွန်အောင်နဲ့ ဘေးကပြင်ပမှာရှိတဲ့ ကွက်လပ်ကို ကျွန်တော်တို့ ကစားကွင်းနေရာရဲ့ လိုအပ်ချက်ပစ္စည်းများဖြည့်တင်းပြီးတော့ ကစားကွင်း တစ်ခုဖြစ်ပေါ်အောင် ဆောင်ရွက်ပေးသွားမှာဖြစ်တဲ့အကြောင်း ဥက္ကဌကြီးမှတစ်ဆင့် ဖြေကြားအပ်ပါ တယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ပြန်ကြားရေးဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင်ပါပြီ</speech>
<title>မိုးကုတ်မြို့နယ်တွင် နိုင်ငံသားစိစစ်ရေးကတ်နံပါတ်များ ထပ်နေသည့်အတွက် နိုင်ငံသားများ၏ မူလအခွင့်အရေးမဆုံးရှုံးစေရန် သက်ဆိုင်ရာဝန်ကြီးဌာနအနေဖြင့် မည်ကဲ့သို့အမြန်ဆုံးဖြေရှင်းပေးမည် ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>မိုးကုတ်မဲဆန္ဒနယ်မှ ဦးအောင်နိုင်(ခ)ဦးနိုင်ငံကျော် မေးမြန်းဖို့ ဖြစ်ပါတယ်</speech>
<speech><mp id='1486'>ဦးအောင်နိုင်(ခ)ဦးနိုင်ငံကျော်(မိုးကုတ်မဲဆန္ဒနယ်)</mp>လေးစားအပ်ပါသော ဥက္ကဌကြီး နှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ မိုးကုတ်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးအောင်နိုင်(ခ)ဦးနိုင်ငံကျော် ဖြစ်ပြီးတော့ ကျွန်တော်တို့မိုးကုတ်မြို့နယ်မှာရှိတဲ့ ပြည်သူတွေ နိုင်ငံသားစိစစ်ရေးကတ်ပြားနံပါတ်ထပ်နေတာနဲ့ပတ်သက်ပြီးမှ မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မိုးကုတ်မြို့နယ်ဟာ မန္တလေးတိုင်းဒေသကြီးအတွင်းမှာ ပါဝင်ပေမဲ့လည်း သီးခြားတည်ရှိတဲ့တောင်ပေါ်မြို့တစ်မြို့ဖြစ်ပါတယ်။ ဒါ့အပြင် ပတ္တမြား၊ နီလာနဲ့ ရောင်စုံကျောက်များထွက်ရှိတဲ့အတွက် ကျွန်တော်တို့ရဲ့မြို့နယ်ကို တိုင်းရင်းသားပေါင်းစုံ၊ လူမျိုး ပေါင်းစုံ လာရောက်ပြီးမှ အခြေချနေထိုင်ကြပါတယ်။ ကျွန်တော်တို့ ၁၉၈၉ ခုနှစ်မှာ မြန်မာတစ်နိုင်ငံ လုံးမှာ နိုင်ငံသားစိစစ်ရေးကတ်ပြားတွေ အသစ်ပြု လုပ်ဖို့အတွက် စီမံချက်ချပြီး လုပ်ဆောင်ခဲ့ပါတယ်။ အဲဒီလို လုပ်ဆောင်တဲ့အချိန်မှာပဲ ကျွန်တော်တို့မြို့နယ်မှာ နိုင်ငံသားစိစစ်ရေးကတ်နံပါတ်များ တူညီ တာတွေ ထုတ်ပေးခဲ့တာရှိကြောင်း သိရှိခဲ့ရပါတယ်။ အဲဒီလိုစိစစ်ရေးကတ်နံပါတ်တွေထပ်နေတဲ့ အတွက် ပြည်သူတွေဟာ ၎င်းတို့ရဲ့ နိုင်ငံရေး၊ စီးပွားရေး၊ လူမှုရေး၊ ကျန်းမာရေး၊ ပညာရေးစတဲ့ကိစ္စရပ် တွေလုပ်ဆောင်တဲ့အခါမှာ အခက်အခဲတွေကြုံတွေ့လာတာကို အခုအခါပိုမိုပြီးမှ များပြားလာပါတယ်။ အထူးသဖြင့်တော့ ဘဏ်စာရင်းဖွင့်တာတွေ၊ ငွေထုတ်တာတွေ၊ ဘဏ်ကနေငွေလွှဲတာတွေ၊ နောက်တစ်ခု နိုင်ငံကူးလက်မှတ်ပြု လုပ်တဲ့ကိစ္စတွေမှာ ကျွန်တော်တို့ ကွန်ပျူတာနဲ့အသုံးပြု တာဖြစ်တဲ့အတွက် အဲဒီ ရဲ့ နေရာတွေမှာ နံပါတ်တူထွက်လာတဲ့ပြဿနာတွေကို အခုအခါမှာ ပိုမိုပြီးမှ ရှင်းလာကြောင်းသိရှိ လာရပါတယ်။ ဒီလိုနံပါတ်တူထပ်နေတာတွေကို အလုပ်သမား၊ လူဝင်မှုကြီးကြပ်ရေးနှင့် ပြည်သူ့ အင်အားဝန်ကြီးဌာန(ရုံးချုပ်)ကလည်း ညွှန်ကြားချက်(၈/၂၀၁၅)ထုတ်ပြီးမှ ဖြေရှင်းပေးနေတယ်ဆို သော်လည်း လက်တွေ့မှာ ကျွန်တော်တို့အောက်ခြေမှာတော့ ရှေ့မတိုးနိုင်ဘဲ ဖြစ်နေပါတယ်။ ကျွန်တော်တို့မြို့နယ်မှာ ခုနတုန်းကတင်ပြသလို တိုင်းရင်းသားပေါင်းစုံ၊ လူမျိုးပေါင်းစုံလာတဲ့အတွက် လောလောဆယ်မှာလည်း လီဆူး၊ လီချောစတဲ့ အမည်ပြဿနာတွေ၊ နောက်ပြီးတော့ သွေးနှောတွေစတဲ့ အဲဒီလိုမျိုးကိစ္စတွေမှာလည်း သက်ဆိုင်ရာမြို့နယ်ဝန်ထမ်းတွေ၊ ဒီရဲ့ အလုပ်သမား၊ လူဝင်မှုကြီးကြပ် ရေးနှင့် ပြည်သူ့အင်အားဝန်ကြီးဌာနရုံးက ဝန်ထမ်းတွေ ကြိုးစားပြီးမှဖြေရှင်းပေးနေတာတွေရှိပါတယ်။ အခုထပ်ပြီးမှ နံပါတ်တူတွေထပ်လာတဲ့အခါကျတော့ ဝန်ထမ်းအင်အား အခုလောလောဆယ်မှာ ၁၃ ယောက်ပဲဆိုတော့ မလောက်မငှရှိနေတာလည်း ကျွန်တော်တို့ ကြားသိရပါတယ်။ ဥက္ကဋ္ဌကြီးခင်ဗျား။ ဒီကနေ့ ဒီအချိန်မှာတော့ အဲဒီလိုနံပါတ်တူတွေထပ်နေတဲ့ သားသမီးတွေ ၁၀ နှစ်ပြည့်တွေ၊ ၁၈ နှစ်ပြည့်တွေ ရှေ့နံပါတ်အတွက် သွားရောက်ပြီးလုပ်ကိုင်တဲ့အခါမှာ ၎င်းတို့ရဲ့ မိဘတွေရဲ့ (နိုင်)၂၊ (နိုင်)၄ တွေကြည့်လိုက်တဲ့အခါမှာ အဲဒီရဲ့ နံပါတ်တူလေးတွေထပ်နေတာကို သွားတွေ့ရ ပါတယ်ဗျ။ အဲဒီအခါမှာ ရုံးက နံပါတ်တူထပ်နေတဲ့ အဲဒီက တစ်ယောက်ကိုရှာပြီးမှခေါ်ခဲ့ဖို့ပြောတယ်။ အဲဒီတော့ ဘယ်သူလဲမသိ၊ ဘယ်မှာနေတာလည်းမသိတဲ့သူတစ်ယောက်ကို ရှာဖွေပြီးခေါ်ဆောင်ဖို့ ဆိုတာ အင်မတန်ခက်ခဲတဲ့အလုပ်ဖြစ်တဲ့အတွက် သူတို့တွေရှေ့ဆက်ပြီးမှ စိစစ်ရေးကတ်ပြားကို သူတို့ သားသမီးတွေလုပ်ဖို့အတွက် ရှေ့ဆက်ဖို့ရာအတွက် ရပ်တန့်နေပါတယ်ဗျ။ အဲဒီတော့ ကျွန်တော်တို့ ဒီနိုင်ငံသားစိစစ်ရေးကတ်ပြားနံပါတ်တွေ နိုင်ငံသားအချင်းချင်း ထပ်နေတာက ပြဿနာမရှိပေမဲ့ အကယ်၍များ အခြားနိုင်ငံခြားသားတစ်ဦးဦးနဲ့ ဒီလိုနံပါတ်သွားထပ် နေမယ်ဆိုရင် နောက်ထပ်ပြဿနာတွေ ဖြေရှင်းလို့ရှုပ်ထွေးနိုင်တာတွေဖြစ်လာနိုင်ပါတယ်။ ဒါ့အပြင် ကျွန်တော်တို့ အဲဒီနံပါတ်ထပ်နေတဲ့လူတွေရဲ့ အိမ်၊ ခြံ၊ မြေ၊ အဆောက်အဦ၊ ကား စသည်အားဖြင့် ဝယ်ယူတဲ့အခါ၊ စာချုပ်ချုပ်တဲ့အခါမှာလည်း ဒီလိုနံပါတ်တူထပ်နေတဲ့အတွက် ပြဿနာလေးတွေ တဖြည်းဖြည်းနဲ့ ပေါ်ပေါက်လာတာတွေရှိတယ်လို့ သိရပါတယ်။ ကျွန်တော်ကိုယ်တိုင်တောင်မှ နံပါတ်တူထပ်နေတဲ့လူရှိ/မရှိ ကျွန်တော်မသိနိုင်ပါဘူး။ ပြဿနာတစ်ရပ်ရပ်ဖြစ်လာမှသာ ဒီလိုတွေ သိရမှာပါ။ အဲဒီတော့ ဒီလိုပြဿနာတွေက နောက်ထပ်နံပါတ်တူတွေနဲ့ပတ်သက်ပြီး ထပ်ပြီးမှလည်း ဖြစ်လာမယ့်ကိစ္စလေးတွေရှိနေပါတယ်ဗျ။ အဲဒီတော့ အဲဒီလိုနံပါတ်တူထပ်နေတာတွေကို မြို့နယ် ဘယ်လောက်ထပ်နေသလဲဆိုတာတော့ မြို့နယ်တွေရဲ့ သက်ဆိုင်ရာရုံးကသာ သိနိုင်မှာပါ။ ဒါကြောင့် စိစစ်ရေးနံပါတ်ပြားထပ်နေတဲ့သူတွေက မည်သူမည်ဝါဖြစ်တယ်ဆိုတာကို ရုံးကနေကြေညာပေးမှသာ ကျန်လူများသိရှိနိုင်မှာဖြစ်ပါတယ်။ ကျွန်တော်တို့ ဒီလိုကိစ္စကို ဒီအတိုင်းထားလို့တော့ မရဘဲနဲ့ ရှင်းမှပဲ ဖြစ်မှာပါခင်ဗျား။ နောက်နှစ် ၂၀၂၀ ခုနှစ်မှာဆိုရင်လည်း ရွေးကောက်ပွဲအတွက် မဲပေးရမှာဖြစ်တဲ့ အတွက် ဒီလိုနံပါတ်တူတွေထပ်နေတဲ့ကိစ္စနဲ့ပတ်သက်ပြီးမှလည်း ထည့်သွင်းပြီးမှ ဒီဟာတွေကို စဉ်းစား ထားရမှာဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ ပြည်သူလူထုအနေနဲ့ ၎င်းတို့ရဲ့ နိုင်ငံရေး၊ စီးပွားရေး၊ လူမှုရေး၊ ကျန်းမာရေး၊ ပညာရေးစတဲ့ ကိစ္စရပ်တွေဆောင်ရွက်ရာမှာ ပြဿနာတွေမဖြစ်ပေါ်စေရေးနှင့် စိစစ်ရေးကတ်နံပါတ်တူများ ထပ်နေသူနဲ့၊ ထပ်နေတာကိုမသိသေးတဲ့သူတွေအတွက် နိုင်ငံသားများ၏ မူလအခွင့်အရေးမဆုံးရှုံးစေရန်အတွက် သက်ဆိုင်ရာဝန်ကြီးဌာနအနေဖြင့် မည်ကဲ့သို့ဆောင်ရွက်မည် ကို သိရှိချင်၍ မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများ ခင်ဗျား။ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ အလုပ်သမား၊ လူဝင်မှု ကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ကျွန်တော့်အနေနဲ့ မိုးကုတ်မဲဆန္ဒနယ်မှ လွှတ်တော်ကိုယ်စားလှယ်ကြီး ဦးအောင်နိုင်(ခ)ဦးနိုင်ငံကျော်ရဲ့ မေးခွန်းနဲ့ပတ်သက်ပြီးတော့မှ ဖြေကြားသွားမှာဖြစ်ပါတယ်။ ကျွန်တော်တို့ ဝန်ကြီးဌာနအနေနဲ့ တစ်နိုင်ငံလုံးမှာရှိတဲ့ ပြည်သူများအတွက် အိမ်ထောင်စု လူဦးရေစာရင်းနဲ့ နိုင်ငံသားစိစစ်ရေးကတ်ပြားများကို ၁၉၈၂ ခုနှစ် မြန်မာနိုင်ငံသားဥပဒေနှင့်အညီ စိစစ်ထုတ်ပေးလျက်ရှိပါတယ်။ မြန်မာနိုင်ငံသားဥပဒေကို ၁၉၈၂ ခုနှစ်၊ အောက်တိုဘာလ ၁၅ ရက်နေ့ မှာ ပြည်သူ့လွှတ်တော် ဥပဒေအမှတ်(၄)နဲ့ တတိယအကြိမ် ပြည်သူ့လွှတ်တော် တတိယ အစည်းအဝေးမှာ အတည်ပြုပြဋ္ဌာန်းပေးခဲ့ပြီး၊ နိုင်ငံသားဆိုင်ရာလုပ်ထုံးလုပ်နည်းများကို ၁၉၈၃ ခုနှစ်၊ စက်တင်ဘာလ ၂၀ ရက်နေ့မှာ ထုတ်ပြန်ခဲ့တာဖြစ်ပါတယ်။ နိုင်ငံသားဆိုင်ရာလုပ်ထုံးလုပ်နည်းများ အရ နိုင်ငံသားလုပ်ငန်းကို ၁၉၈၅ ခုနှစ်၊ မတ်လ ၁ ရက်နေ့မှစပြီးတော့မှ နိုင်ငံတစ်ဝန်းလုံးမှာ စတင်ဆောင်ရွက်ပေးခဲ့တာဖြစ်ပါတယ်။ နိုင်ငံတော်ပြင်ပမှာရောက်ရှိနေထိုင်သူများအတွက်ကိုလည်း သက်ဆိုင်ရာမြန်မာသံရုံး၊ ကောင်စစ်ဝန်ရုံးတို့မှတစ်ဆင့် ဆောင်ရွက်ပေးခဲ့တာပါတယ်။ ၁၉၈၉ ခုနှစ်၊ သြဂုတ်လ ၁ ရက်နေ့မှစပြီးတော့မှ နိုင်ငံတစ်ဝန်းလုံးမှာ စဉ်ဆက်မပြတ်စီမံချက်နဲ့ နိုင်ငံသား အရည်အချင်းပြည့်မီသူများကို နိုင်ငံသားစိစစ်ရေးကတ်ပြားများ ထုတ်ပေးခြင်းကို ဆောင်ရွက်လျက် ရှိတာဖြစ်ပါတယ်။ နိုင်ငံတစ်ဝန်းလုံးမှ နိုင်ငံသားစီမံချက်နဲ့ တစ်ပြိုင်တည်းဆောင်ရွက်ပေးခဲ့တဲ့နေရာမှာ မိမိတို့ ဌာနမှာရှိတဲ့ ဝန်ထမ်းအင်အားလုံလောက်မှုမရှိတဲ့အတွက် အဲဒီအချိန်တုန်းက နေ့စားလုပ်အားပေး ဝန်ထမ်းများ၊ ပညာရေးဌာနမှဝန်ထမ်းများ၊ ရပ်ကွက်၊ ကျေးရွာအုပ်စု စာရေးဝန်ထမ်းများမှ လုပ်အား များကိုခေါ်ယူပြီးတော့မှ ဝိုင်းဝန်းဆောင်ရွက်ပေးခဲ့တာဖြစ်ပါတယ်။ အဲဒီဆောင်ရွက်ပေးတဲ့နေရာမှာ မိမိဌာနမှာရှိတဲ့ဝန်ထမ်းများကလည်းပဲ နိုင်ငံသားစိစစ်ရေးကတ်ပြားလက်မှတ်များကို စိစစ်ဖို့အားနည်း ချက်တွေ၊ လိုအပ်ချက်တွေရှိခဲ့တာဖြစ်ပါတယ်။ ဒါကြောင့်မို့လို့ ဒီပြဿနာတွေဖြစ်ပြီးတော့မှ နိုင်ငံသား နံပါတ်တစ်ခုတည်းကို လူပုဂ္ဂိုလ်နှစ်ဦး သို့မဟုတ် နှစ်ဦးထက်ပိုပြီးတော့မှ နံပါတ်ထပ်မှုများ ရှိနေခဲ့တာ ဖြစ်ပြီးတော့မှ ယနေ့တိုင်အောင် ဖြေရှင်းဆောင်ရွက်ပေးလျက်ရှိပါတယ်။ နိုင်ငံသားစိစစ်ရေးကတ်ပြား ထုတ်ပေးတဲ့နေရာမှာ နိုင်ငံသားတစ်ဦးချင်းစီရဲ့ ကိုယ်ရေးအကြောင်းအရာများကို ကိုယ်ရေးမှတ်တမ်း ဖြည့်သွင်းပြီးတော့မှ မှတ်ပုံတင်စာအုပ်မှာ နံပါတ်ပေးပြီးတော့မှ ဆောင်ရွက်ရတဲ့လုပ်ငန်းဖြစ်ပါတယ်။ မြို့နယ်များမှာ နိုင်ငံသားနံပါတ်တစ်ခုတည်းကို လူပုဂ္ဂိုလ် နှစ်ဦး သို့မဟုတ် နှစ်ဦးထက်ပိုပြီး တော့မှ နိုင်ငံသားစိစစ်ရေးကတ်ပြားထုတ်ပေးမှုများနှင့် ပတ်သက်ပြီးတော့မှ ကာယကံရှင်ကိုယ်တိုင် နိုင်ငံသားစိစစ်ရေးကတ်ပြားလဲလှယ်တာ၊ မိတ္တူ လျှောက်ထားတာ၊ သားသမီးများ၏ နိုင်ငံသားစိစစ်ရေး ကတ်ပြားလျှောက်ထားခြင်းများ ပြု လုပ်တဲ့အခါ၊ ဒါ့အပြင် အခြေပစ္စည်းတွေဝယ်ယူတဲ့အခါမှာ၊ ဘဏ်စာရင်းတွေဖွင့်လှစ်တဲ့အခါမှာ၊ Passport တွေပြုလုပ်တဲ့အခါမှာ သိရှိလာရခြင်းဖြစ်ပါတယ်။ အဲဒီ အတွက်လည်းပဲ ကြန့်ကြာမှုများရှိနေတယ်ဆိုတာ ကျွန်တော်တို့ သိရှိပါတယ်။ အဲဒီအတွက်လည်းပဲ ဝန်ကြီးဌာနအနေနဲ့ နိုင်ငံသားနံပါတ်တစ်ခုတည်းကို လူနှစ်ဦး သို့မဟုတ် နှစ်ဦးထက်ပိုပြီးတော့မှ ထပ်နေတဲ့လူများတွေ့ရင် ဆောင်ရွက်ဖို့နည်းလမ်းများ၊ နိုင်ငံသားစိစစ်ရေးကတ်ပြားစိစစ်တဲ့နည်းလမ်းတွေ၊ နိုင်ငံသားစိစစ်ရေးကတ်ပြားနံပါတ် အတည်ပြုချက်ရယူရမယ့် နံပါတ်ကိစ္စတွေကိုလည်းပဲ စနစ်တကျသတ်မှတ်ပေးပြီးဖြစ်ပါတယ်။ အဓိကအားဖြင့်တော့ နိုင်ငံသားစိစစ်ရေးကတ်ပြားများကို စစ်ဆေးတဲ့အခါမှာ မသမာနည်းနဲ့ နိုင်ငံသားမရထိုက်သူကို ထုတ်ပေးထားကြောင်း စစ်ဆေးတွေ့ရှိတယ်ဆိုလို့ရှိရင် ပါဝင်ပတ်သက်သူများ ကို ဝန်ထမ်းစည်းမျဉ်းစည်းကမ်းများအရ တည်ဆဲဥပဒေများနှင့်အညီ အပြစ်ပေးအရေးယူဆောင်ရွက် ခြင်းများပြုလုပ်ခဲ့ပါတယ်။ နိုင်ငံသားစိစစ်ရေးကတ်ပြားနံပါတ်ထပ်နေမှုအတွက် စစ်ဆေးတွေ့ရှိချက် များနှင့် အထောက်အထားများနှင့်အတူ အမှုတွဲများပြည့်စုံစွာတည်ဆောက်ပြီးတော့မှ မြို့နယ်ဦးစီး ဌာနမှူးမှ တိုင်းဒေသကြီးဦးစီးမှူးကို တင်ပြပြီးတော့မှ ခွင့်ပြု ဆောင်ရွက်ပေးလျက်ရှိပါတယ်။ မသမာမှု များကိုလည်းပဲ ကျွန်တော်တို့အရေးယူဆောင်ရွက်လျက်ရှိပါတယ်။ မန္တလေးတိုင်းဒေသကြီး၊ ပြင်ဦးလွင် ခရိုင်၊ မိုးကုတ်မြို့နယ်အတွင်းမှာရှိတဲ့ ပြည်သူများအနေနဲ့ နိုင်ငံသားနံပါတ်ထပ်နေကြောင်းကိုသိရှိမယ် ဆိုလို့ရှိရင် မြို့နယ်ဦးစီးရုံးကို ကိုယ်တိုင်လာရောက်လျှောက်ထားဖို့ လိုအပ်ပါတယ်။ နိုင်ငံသားနံပါတ် ထပ်နေကြောင်းမသိရှိသူများအတွက်လည်း လွယ်လင့်တကူဆောင်ရွက်နိုင်ဖို့အတွက်ကို မိုးကုတ် မြို့နယ်ဦးစီးမှူးရုံးရဲ့ ရှေ့မျက်နှာစာလူမြင်ကွင်းမှာ Vinyl နဲ့ချိတ်ဆွဲပြီးတော့မှ လုပ်ဆောင်ရမယ့် လုပ်ငန်းစဉ်များကို ကြေညာထားပါတယ်။ ကျေးရွာအုပ်စုများကို ကွင်းဆင်းဆောင်ရွက်ရာမှာလည်း ရှင်းလင်းပြောကြားလျက်ရှိပါတယ်။ နိုင်ငံသားပေးအပ်ပွဲများ၊ အခမ်းအနားများမှာလည်းပဲ ပြည်သူလူထုများကို ဆွေးနွေးတင်ပြပြီးတော့မှ လစဉ်ထွေအုပ်ဦးစီးဌာနမှာကျင်းပပြုလုပ်တဲ့ တစ်လ နှစ်ကြိမ် ရပ်/ကျေးအစည်းအဝေးများမှာလည်းပဲ အုပ်ချုပ်ရေးမှူးများကို ရှင်းလင်းပြောကြားခြင်းတို့ဖြင့် ဆောင်ရွက်ပေးလျက်ရှိပါတယ်။ မြို့နယ် တစ်ခုလုံးမှာရှိတဲ့ နံပါတ်များကိုလည်းပဲ ဝန်ကြီးဌာနအနေနဲ့ လျှောက်ထားလာသူများရှိရင် စိစစ်လျက် ရှိပါတယ်။ ဒါ့အပြင် အဲဒီလိုထပ်ခြင်းဟာ လူပုဂ္ဂိုလ်တစ်ဦးချင်းကနေပြီးတော့မှ လက်ရေးနဲ့ရေးသွင်း ရတဲ့အတွက်၊ ပြန်လည်စိစစ်မှုတွေအားနည်းခဲ့တဲ့အတွက် ဖြစ်ရခြင်းဖြစ်တဲ့အတွက် အခုအခါမှာ နိုင်ငံတော်အစိုးရအနေနဲ့ e-Government အကောင်အထည်ဖော်ရေးဗဟိုကော်မတီလမ်းညွှန်ပြီးတော့မှ URD လုပ်ငန်းများကို လုပ်ငန်းအကောင်အထည်ဖော်ရေးကော်မတီဖွဲ့စည်းပေးထားပါတယ်။ အဲဒီမှာ ကျွန်တော်က ဥက္ကဋ္ဌဖြစ်ပါတယ်။ အဲဒီ URD လုပ်ငန်း Unit ID လုပ်ငန်းများကို၊ EID လုပ်ငန်း များကို အကောင်အထည်ဖော်ဆောင်ရွက်နိုင်မယ်ဆိုရင် နည်းပညာအရ နံပါတ်များ၊ လူများ လုံးဝ ထပ်နိုင်တဲ့အနေအထားမရှိတော့ပါဘူး။ အဲဒါကိုလည်းပဲ ကျွန်တော်တို့ကြိုတင်သိရှိတဲ့အတွက် တစ်နိုင်ငံအတိုင်းအတာနဲ့ ဆောင်ရွက်ဖို့ စီမံချက်ချမှတ်ပြီးတော့မှ ဆောင်ရွက်လျက်ရှိပါတယ်။ အဲဒီလုပ်ငန်းများဆောင်ရွက်နိုင်မယ်ဆိုရင်တော့ နိုင်ငံတစ်ဝန်းလုံးမှာရှိတဲ့ နိုင်ငံသားစိစစ်ရေးကတ်ပြားထပ်နေမှု လူနှစ်ဦး သို့မဟုတ် နှစ်ဦးထပ်ပိုပြီး ထပ်နေတဲ့ကိစ္စများက လျော့နည်းပပျောက်သွားမှာဖြစ်ပါတယ်။ လက်ရှိအနေအထားမှာလည်းပဲ မြို့နယ်က စိစစ်လျက်ရှိပြီးတော့မှ နိုင်ငံသားနံပါတ်များထပ်နေတဲ့လူများရှိရင် မြို့နယ်ဦးစီးမှူးရုံးနဲ့ ဆက်သွယ်ဆောင်ရွက်မယ်ဆိုရင် အမြန်ဆုံးဖြေရှင်းဆောင်ရွက်ပေးဖို့ ကျွန်တော်တို့ညွှန်ကြားထားပြီး ဖြစ်ပါတယ်။ ဒါကြောင့်မို့လို့ မိမိတို့ဝန်ကြီးဌာနအနေနဲ့ နိုင်ငံသားများအတွက် အခွင့်အရေးများ မဆုံးရှုံး စေရေးအတွက်ကို သတ်မှတ်ထားတဲ့ ဥပဒေများနှင့်အညီ ဆက်လက်ပြီးတော့မှ ဆောင်ရွက်ပေးသွား မည်ဖြစ်ပါကြောင်း ဥက္ကဌကြီးမှတစ်ဆင့် လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>အလုပ်သမား၊ လူဝင်မှုကြီးကြပ်ရေးနှင့် ပြန်လည်နေရာချထားရေးဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင်ပါပြီ</speech>
<title>ညောင်ရွှေမြို့နယ်တွင် ၂၀၁၃ ခုနှစ်က ဟိုတယ်ဇုန်စီမံကိန်းဟုဆိုကာ ဆောင်ရွက်လျက်ရှိသော စိုက်ပျိုး မြေ၊ ထင်းခြံမြေ ၆၂၂ ဧကတွင် ယနေ့တိုင် ဟိုတယ်နှစ်ခုသာအကောင်အထည်ဖော်နိုင်ပြီး ယခင်က မည်သို့ဆောင်ရွက်ထားခဲ့သည်နှင့် နောက်နောင်မည်သို့ဆက်လက်ဆောင်ရွက်မည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ညောင်ရွှေမဲဆန္ဒနယ်မှ ဦးဝင်းမြင့်ဦး(ခ)ဦးနေမျိုး မေးမြန်းဖို့ ဖြစ်ပါတယ်</speech>
<speech><mp id='1567'>ဦးဝင်းမြင့်ဦး(ခ)ဦးနေမျိုး(ညောင်ရွှေမဲဆန္ဒနယ်)</mp>လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များအားလုံးမင်္ဂလာပါ။ ကျွန်တော်ကတော့ ရှမ်းပြည်နယ်၊ ညောင်ရွှေမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းမြင့်ဦး(ခ)ဦးနေမျိုး ဖြစ်ပါတယ်။ လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့မေးခွန်းကတော့ လွန်ခဲ့တဲ့ခြောက်နှစ်က ဟိုတယ်ဇုန်စီမံကိန်းဆိုပြီးတော့ ဆောင်ရွက် နေတဲ့ကိစ္စရပ်ကို ဒေသခံပြည်သူများအကျိုး၊ လုပ်ငန်းရှင်များအကျိုး၊ တိုင်းပြည်အကျိုးအတွက် မေးမြန်းရခြင်းဖြစ်ပါတယ်။ ဒီ ၆၂၂ ဧကကျယ်ဝန်းတဲ့ဟိုတယ်ဇုန်ကြီးဟာ ရေထဲမှာရှိတဲ့ဘုန်းကြီး ကျောင်းတွေ၊ ရွာသူရွာသားတွေရဲ့ မီးရေးထင်းရေးအတွက် ရှေးရှေးကအမြော်အမြင်ကြီးတဲ့စော်ဘွား ကြီးတွေက ခွဲဝေချထားပေးတဲ့နေရာကြီးဖြစ်ပါတယ်။ တာဝန်ရှိသူတွေက အဲဒီတုန်းကသုံးချက်ပဲ အလုပ် လုပ်ခဲ့ပါတယ်။ မြေတွေကိုသိမ်းဆည်းအကွက်ရိုက်ပြီးတော့ လုပ်ငန်းရှင်တွေကို ရောင်းစားလိုက်ပါ တယ်။ တစ်ခါရရှိတဲ့ငွေနဲ့ ဒေသခံရွာသူရွာသားများအတွက် မြေယာလျော်ကြေးလောက်ပဲပေးခဲ့ ပါတယ်။ တချို့ကတော့ ပိုင်ရာဆိုင်ရာနဲ့တစ်ယောက်၊ နှစ်ယောက်၊ အများကြီးရသွားတာလည်း သိပါ တယ်။ နောက်တစ်ခါ Infrastructure လေဆိပ်ကြီးတွေ၊ လမ်းတွေ၊ မီးတွေလျှောက်လုပ်ခဲ့ပါတယ်။ ကျွန်တော့်ကို Power Point အသုံးပြုခွင့်ပေးပါခင်ဗျား။ နေတဲ့ကိစ္စရပ် ဧကအတွက် ရှေးရှေးကဘုန်းကသုံးချက်ပဲအဲဒီဟိုတယ်ဇုန်ကြီးဟာ အခု ချုံနွယ်ပိတ်ပေါင်းတွေနဲ့ပြန်လည်စိမ်းလန်းလာတာဖြစ်ပါတယ်။ ဒေသခံပြည်သူတွေကလည်း အဲဒါကိုကြည့်ပြီးတော့ ဘာမှမလုပ်ရ၊ ဝယ်ယူထားတဲ့လုပ်ငန်းရှင်များက လည်း ဟိုတယ်ထပ်ဆောက်ရင်ရှုံးမှာစိုးလို့ဒီတိုင်းထား၊ အခုစက်မှုမြေငှားဂရန်ဆိုပြီးတော့ မြို့မြေအခွန် တွေလည်း သိန်းကျော်ဆောင်ရတဲ့ ဒီလုပ်ငန်းရှင်တွေကလည်း ပြည်သူထဲကပြည်သူ သူတို့အကျိုး အတွက်လည်း ထည့်သွင်းစဉ်းစားဖို့လိုပါတယ်။ ဒါ ဟိုတယ်ဇုန်မှာဆောက်ထားတဲ့စက်လှေဆိပ်ကြီးပါ။ စက်လှေဆိပ်ကြီးက ကားပါကင်အကျယ်ကြီးတွေနဲ့ လှေဆိပ်မှာ လေ့ဘယ်နှစ်စီးရပ်ရပ်ရပါတယ်။ ဒါက နားနေခန်းနဲ့ သန့်စင်ခန်းပါ။ လူ ၂၀ လောက် တစ်ပြိုင်နက်အသုံးပြုလို့ရပါတယ်။ ဒါ ဒီထဲမှာရှိတဲ့ ဆိုင်ခန်းတွေပါ။ ရိုးရာအစားအသောက်တွေ၊ ဝတ်စုံတွေရောင်းဖို့နေရာကြီးပါ။ ဒါပေမဲ့ ပြီးစီးကတည်း က ရေ၊ မီးမရှိဘဲ၊ ထိန်းသိမ်းမဲ့သူမရှိဘဲ ဒီတိုင်းပစ်ထားတာပါ။ ဒါကို ကျွန်တော်တို့က ဒေသခံ အလုပ်အကိုင် အခွင့်အလမ်းအတွက် ရှေ့ဆက်ဘယ်လိုဆောင်ရွက်မလဲဆိုတာကြောင့် မေးခွန်းမေးရ ခြင်းဖြစ်ပါတယ်။ ဒါကတော့ ဒီဟိုတယ်ဇုန်ထဲမှာဖောက်ထားတဲ့လမ်းတွေ၊ မီးတွေပါ။ အခု ဘယ်ကားမှ မသွား ဘယ်ယာဉ်မှမဖြတ်သန်းတဲ့လမ်းတွေပါ။ အရမ်းနှမျောစရာကောင်းတဲ့ ဘယ်ကုမ္ပဏီကပြုလုပ် သွားတဲ့လမ်းတွေ၊ မီးတွေ၊ စက်လှေဆိပ်တွေလည်းမသိပါဘူးခင်ဗျား။ ကျွန်တော့်ကို Power Point ဆက်တိုက်ပြသွားပေးပါ။ အဲဒီလျှပ်စစ်မီးဆိုတာကလည်း အရင်ကပစ္စည်းတွေခိုးဖြုတ်မှာစိုးလို့ နေ့ရော ညပါ လျှပ်စစ် မီးတွေပေးထားရပါတယ်။ အစိုးရက တစ်လကို မီတာခ ၃၆ သိန်းလောက်ဆောင်နေရပါတယ်။ ကျွန်တော်တို့ခေတ်မှာကျတော့ ချွေတာရေးအနေနဲ့မီးဖြတ်ချလိုက်တော့ ခုနလိုမျိုး ဝါယာကြိုးတွေ၊ ထရန်စဖော်မာတွေ အကုန်ဖြု တ်ယူကုန်ကြပါတယ်။ ဓာတ်တိုင်တွေလည်း ခုနပုံမှာပြတဲ့အတိုင်း အကုန် ဖြုတ်ယူသွားကြပါပြီ။ ဆက်တိုက်ပြသွားပေးပါ။ ဒါ ကြေးကိုပိဿာချိန်နဲ့ရောင်းစားဖို့ဖြုတ်ယူသွားတဲ့ ကိစ္စတွေပါ။ တစ်ခါ ခြံစည်းရိုးတိုင်တွေ၊ မှန်ကူကွက်ပုံခြံစည်းရိုး ခုနက သံဇကာတွေကိုလည်း အကုန် ခိုးဖြုတ်သွားကြပါပြီ။ ဘာလို့အဲဒီလိုဖြစ်လဲဆိုတော့ အဲဒီနေရာကြီးဟာ တကယ့်ဒုစရိုက်နယ်မြေကြီး ဖြစ်ပြီးတော့ မူးယစ်ဆေးဝါးတွေရောင်းတဲ့နေရာ။ မူးယစ်ဆေးဝါးတွေဖြန့်တဲ့နေရာ။ ပိုက်ဆံလိုရင် ခုန ပစ္စည်းလေးတွေဖြုတ်ရောင်းတဲ့နေရာကြီးဖြစ်တဲ့အတွက်ကြောင့် ဒါကို ကျွန်တော်တို့ ဘယ်လိုဖြေရှင်း မလဲဆိုတာကို မေးမြန်းရခြင်းဖြစ်ပါတယ်။ အဲဒီအတွက်ကြောင့် လွှတ်တော်ဥက္ကဋ္ဌကြီးမှတစ်ဆင့် ကျွန်တော်မေးချင်တဲ့မေးခွန်းကတော့ ငါးချက်ပါပဲ။ အဓိကနောက်ဆုံးတစ်ချက်ကတော့ အစိုးရနဲ့တွဲပြီး ဥက္ကဋ္ဌ တော့ လက်တွေ့အသုံးချနိုင်ဖို့ ရှေ့ဆက်မယ့်လုပ်ငန်းစဉ်ဘယ်လိုစီစဉ်ထားသလဲဆိုတာသိချင်တဲ့ အတွက် မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်ခင်ဗျား။ ။ဟိုတယ်နှင့် ခရီးသွားလာရေးဝန်ကြီးဌာနက ဖြေကြားရန် ဖြစ်ပါတယ်။ ဦးအုန်းမောင်(ပြည်ထောင်စုဝန်ကြီး၊ ဟိုတယ်နှင့် ခရီးသွားလာရေးဝန်ကြီးဌာန)။ လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ် နှစ်ဖြာ ကျန်းမာချမ်းသာပါစေကြောင်း ကျွန်တော် ဟိုတယ်နှင့်ခရီးသွားလာရေးဝန်ကြီးဌာန ပြည်ထောင်စုဝန်ကြီး ဦးအုန်းမောင်မှ ဦးစွာနှုတ်ခွန်းဆက်သအပ်ပါတယ်။ ကျွန်တော့်အနေဖြင့် ဒီကနေ့ အစည်းအဝေးမှာ ပြည်သူ့လွှတ်တော်ကိုယ်စားလှယ်ကြီး မေးမြန်းထားတဲ့အဆိုပါမေးခွန်းများကို ရှမ်းပြည်နယ်အစိုးရအဖွဲ့ရဲ့ ဖြေကြားချက်နဲ့ပေါင်းစပ်ဖြေကြားသွားမှာ ဖြစ်ပါတယ်။ ဥက္ကဌကြီးခင်ဗျား။ ရှမ်းပြည်နယ်(တောင်ပိုင်း)၊ တောင်ကြီးခရိုင်၊ ညောင်ရွှေမြို့နယ် အင်းလေးကန်ဒေသအတွင်းမှာ ဟိုတယ်နှင့် ခရီးသွားလာရေးဝန်ကြီးဌာနရဲ့ အဆိုပြု တင်ပြချက် အပါအဝင် ကုမ္ပဏီအဖွဲ့အစည်းများမှ ဟိုတယ်တည်ဆောက်ခွင့်တောင်းခံခြင်းနှင့်ပတ်သက်ပြီးတော့မှ ၁၂-၂-၂၀၁၂ ရက်နေ့မှာ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာနက နိုင်ငံတော် သမ္မတထံတင်ပြခဲ့ခြင်းအပေါ် နိုင်ငံတော်သမ္မတမှအောက်ပါအတိုင်း လမ်းညွှန်ခဲ့ပါတယ်။ (က) အင်းလေးကန်သည် နောင်နှစ်ပေါင်းများစွာတည်တံ့အောင် ထိန်းသိမ်းစောင့်ရှောက်ရမည်ဖြစ်၍ ကန်စပ်နေရာများတွင် ဟိုတယ်လုပ်ငန်းအပါအဝင် အခြားလုပ်ငန်းများထပ်မံခွင့်ပြုခြင်းမပြုရန်၊ (ခ) ကန်ဧရိယာအပြင်ဘက်အပေါ်စီးမှ ကန်၏သဘာဝအလှကို မြင်နိုင်သောနေရာ၊ ကန်သို့သွားရန်လည်း လွယ်ကူသောနေရာ၊ ကန်အတွင်းသို့ စီးဝင်သောသဘာဝရေထွက်များ၊ ချောင်းများ၊ စမ်းများကိုလည်း မထိခိုက်စေသောနေရာတွင် သဘာဝပတ်ဝန်းကျင်ကို တစ်ဖက်တစ်လမ်းမှထိန်းသိမ်းရန် ခံဝန်ချက်ဖြင့် သတ်မှတ်ခွင့်ပြုရန်၊ (ဂ) နေရာအနှံ့မှမဟုတ်ဘဲ ဇုန်သဘောမျိုးခွင့်ပြုရန်၊ နိုင်ငံတော်သမ္မတရဲ့ လမ်းညွှန်ချက်အရ ဟိုတယ်ဇုန်တည်ဆောက်ခွင့်များအတွက် အင်ကြင်းကုန်းကျေးရွာနဲ့ ချောင်းပါး ကျေးရွာများအကြား အင်းလေးကန်အရှေ့ဘက်ကြိုးဝိုင်းအတွင်းမှ မြေဧရိယာ ၆၂၂ ဧကကို ဟိုတယ်ဇုန်အဖြစ် သတ်မှတ်နိုင်ရန်အတွက် ၂၈-၃-၂၀၁၂ ရက်နေ့မှာ ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီးဌာနမှ ကွင်းဆင်းတွေ့ရှိချက်များကို ဆက်လက်တင်ပြဆောင်ရွက်ခဲ့ရာနိုင်ငံတော်သမ္မတရုံးက ၉-၅-၂၀၁၂ ရက်နေ့မှာ ခွင့်ပြုချက်ရရှိတဲ့အတွက် ဆက်လက်အကောင်အထည် ဖော်ဆောင်ရွက်ခဲ့ပါတယ်။ ဖော်ပြပါမြေဧရိယာ ၆၂၂ ဧကအား ဟိုတယ်ဇုန်မြေအဖြစ် လွှဲပြောင်းသတ်မှတ်နိုင်ရန် ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာန၊ သစ်တောဦးစီးဌာနအနေဖြင့် ၁၃-၂-၂၀၁၄ ရက်စွဲပါစာဖြင့် ကြိုးဝိုင်းတောမြေအဖြစ်မှ စွန့်လွှတ်ပယ်ဖျက်ပေးခဲ့ပြီး ရှမ်းပြည်နယ် အစိုးရအဖွဲ့၏အစိုးရစီမံခန့်ခွဲပိုင်ခွင့်ရှိသောမြေဖြင့် သတ်မှတ်ခဲ့ပါတယ်။ လယ်ယာမြေသိမ်းဆည်းဆောင်ရွက်ခဲ့ခြင်းမဟုတ်ပါ။ ဟိုတယ်ဇုန်မြေနေရာအတွက် တောင်သူ ၁၁၆ ဦးကို သီးနှံကြေးနှင့် ဂရုဏာကြေး ကျပ်သန်း ၇၇၅.၆၈ ကိုပေးချေခဲ့ပါတယ်။ ဘုန်းကြီးကျောင်း ၁၀ ကျောင်းကို ထင်းခြံ လှူဒါန်းငွေကျပ်သန်း ၃၃.၄၇၈ ပေးအပ်လှူဒါန်းခဲ့ပါကြောင်း သိရှိရပါတယ်။ ဥက္ကဌကြီးခင်ဗျား။ ရှမ်းပြည်နယ်အစိုးရအဖွဲ့အနေဖြင့် ဟိုတယ်ဇုန်စီမံကိန်းမြေနေရာအတွက် အကွက်ပေါင်း ၉၈ ကွက်ချပေးခဲ့ပြီး လုပ်ပိုင်ခွင့်ရရှိသူလုပ်ငန်းရှင် ၁၀၄ ဦးကစုစုပေါင်း ၃၇၂၅၆.၈၉၅ ကျပ်သန်း ပေးသွင်းခဲ့ပါတယ်။ ဟိုတယ်ဇုန်တည်ဆောက်ရေးဦးစီးကော်မတီမှ မြေသားလမ်းလုပ်ငန်း၊ ကတ္တရာလမ်းလုပ်ငန်း၊ တံတား၊ လမ်းလယ်ကျွန်း၊ လူသွားစင်္ကြန်၊ ကျောက်စီရေမြောင်းလုပ်ငန်း၊ လျှပ်စစ်လုပ်ငန်း၊ ဓာတ်အားခွဲရုံထပ်တိုး ဖြည့်စွက်လုပ်ငန်းနှင့် ဓာတ်အားခွဲရုံမြေသားလုပ်ငန်း စတဲ့ လုပ်ငန်းများအတွက် ကျပ်သန်း ၃၃၄၈၉-၂၅၂ ငွေကြေးသုံးစွဲပြီး အကောင်အထည်ဖော်ဆောင်ရွက် ထားရှိခဲ့ကြောင်း သိရှိရပါတယ်။ အင်းလေးကန်ဒေသ ဟိုတယ်ဇုန်စီမံကိန်းဖွံ့ဖြိုးတိုးတက်စေရေး အတွက် ရှမ်းပြည်နယ်အစိုးရအဖွဲ့မှ ဖွဲ့စည်းတာဝန်ပေးအပ်ထားတဲ့ ပြည်နယ်အစိုးရအဖွဲ့ဝန်ကြီးများ၊ လွှတ်တော်ကိုယ်စားလှယ်များနှင့် ဌာနဆိုင်ရာများပါဝင်တဲ့ ဦးစီးကော်မတီနှင့်လုပ်ငန်းကော်မတီ များဖြင့် ဆက်လက်အကောင်အထည်ဖော်ဆောင်ရွက်လျက်ရှိပါတယ်။ လုပ်ငန်းလုပ်ပိုင်ခွင့်ချထား ပေးတဲ့ မြေကွက်များအနက် ဟိုတယ်တစ်လုံးဆောက်လုပ်ပြီးဖြစ်ကြောင်း၊ ဟိုတယ်နှစ်လုံးဆောက် လုပ်ဆဲဖြစ်ပါကြောင်း၊ ဆောက်လုပ်ဆဲနှစ်လုံးမှာလည်း ၈၀ ရာခိုင်နှုန်းပဲပြီးစီးပါကြောင်း သိရှိရပါတယ်။ ဟိုတယ်ဇုန်တည်ဆောက်ခြင်းလုပ်ငန်းများကို ဆက်လက်ခွင့်ပြုပါက အောက်ပါအကျိုးကျေးဇူး များရရှိနိုင်မယ်လို့လည်း သုံးသပ်ရပါတယ်။ (က) ဟိုတယ်နှင့် ခရီးသွားလုပ်ငန်းများဖွံ့ဖြိုးတိုးတက် လာနိုင်ခြင်း၊ (ခ) လူငယ်လူရွယ်များအတွက် အလုပ်အကိုင်အခွင့်အလမ်းများ ပိုမိုရရှိလာနိုင်ခြင်း၊ (ဂ) ရင်းနှီးမြှုပ်နှံထားတဲ့လုပ်ငန်းရှင်များအနေဖြင့်လည်း လုပ်ငန်းကိုအကောင်အထည်ဖော်ဆောင်ရွက်နိုင် လျှင် စီးပွားရေးဖွံ့ဖြိုးတိုးတက်ပြီး ဒေသဖွံ့ဖြိုးရေးကိုလည်း အထောက်အကူပြုနိုင်မှာဖြစ်ပါတယ်။ အင်းလေးဟိုတယ်ဇုန်တည်ဆောက်ခြင်းလုပ်ငန်းနှင့်စပ်လျဉ်းပြီးတော့မှ ၁၅-၃-၂၀၁၈ ရက်နေ့မှာ ဒုတိယသမ္မတ(၂)ခရီးစဉ်တွင်လည်း ဒုတိယသမ္မတမှ ဟိုတယ်ဇုန်တည်ဆောက်ခြင်းလုပ်ငန်းကို ပြည်နယ်အစိုးရ၊ ဒေသခံပြည်သူလူထုနှင့် ဟိုတယ်ဇုန်တည်ဆောက်ရေးလုပ်ငန်းကော်မတီတို့ သုံးပွင့် ဆိုင်ဆွေးနွေးပြီး ဆက်လက်ဆောင်ရွက်ရန် လမ်းညွှန်မှာကြားခဲ့ပါတယ်။ ဥက္ကဋ္ဌကြီးခင်ဗျား။ သို့သော်လည်းပဲ အင်းလေးဟိုတယ်ဇုန်အနေနဲ့ လက်တွေ့ဆောင်ရွက်ရာမှာ လည်း အောက်ပါအတိုင်းအားနည်းချက်များရှိနေတာကိုလည်း တွေ့ရှိရပါတယ်။ (က) အင်းလေး ဟိုတယ်ဇုန်စတင်အကောင်အထည်ဖော်စဉ်ကပင် ဒေသခံပြည်သူလူထုနှင့် ကျေလည်အောင် ညှိနှိုင်းမှု မရှိသဖြင့် သီးနှံကြေးနှင့် ဂရုဏာကြေးမယူသူနှစ်ဦးမှာ ယနေ့တိုင်ကျန်ရှိနေပြီး ဟိုတယ်ဇုန်အပေါ် ဒေသခံပြည်သူလူထုမှ ကန့်ကွက်မှုများရှိနေပါတယ်။ (ခ) ဟိုတယ်ဇုန်နေရာသာ ရေရရှိမှုအခက်အခဲ ရှိနေကြောင်းလည်း တွေ့ရှိရပါတယ်။ (ဂ) အင်းလေးဒေသရှိ ခရီးသွားလုပ်ငန်းအခြေအနေအရ ၂၀၁၆ ခုနှစ်မှာ ဟိုတယ် ၈၈ လုံး၊ အခန်းပေါင်း ၂၇၃၁ ခန်းရှိပြီးတော့မှ ဧည့်သည်ဝင်ရောက်မှုအနေနဲ့ နိုင်ငံခြားသား ၁၇၈၇၈၇ ဦးဝင်ရောက်ခဲ့ပြီးတော့မှ ၂၀၁၈ ခုနှစ်မှာ ဟိုတယ်အလုံးပေါင်း ၁၀၃ လုံး၊ အခန်းပေါင်း ၃၃၅၅ ခန်း၊ နိုင်ငံခြားသား ၁၆၆၂၅၁ ဦးပဲဝင်ရောက်ခဲ့တဲ့အတွက် ဟိုတယ်အရေအတွက် များတိုးတက်လာသော်လည်းပဲ ဧည့်သည်ဝင်ရောက်မှုလျော့နည်းသွားတဲ့အတွက် ဟိုတယ်ဇုန်မှာ ဟိုတယ်လုပ်ငန်းများဆက်လက်ဆောင်ရွက်နိုင်ရန်အတွက်တော့ စဉ်းစဉ်းစားစားဆောင်ရွက်သင့်ကြောင်း တွေ့ရှိရပါတယ်။ အင်းလေးဟိုတယ်ဇုန် စတင်အကောင်အထည်ဖော်ဆောင်တဲ့ မြေယာ ချထားမှုဆိုင်ရာစည်းကမ်းချက်များမှာ မြေယာချထားပြီး ခြောက်လအတွင်းမှာ အကောင်အထည်ဖော် ရန်ပါရှိပြီးတော့မှ ဟိုတယ်လုပ်ငန်းရှင်သုံးဦးသာဆောက်လုပ်ပြီးတော့မှ ကျန်တဲ့လုပ်ငန်းရှင်တွေ လိုက်နာအကောင်အထည်ဖော်မှုအားနည်းနေကြောင်း တွေ့ရှိရပါတယ်။ အထက်ပါအားသာချက်/ အားနည်းချက်များအရ အင်းလေးဟိုတယ်ဇုန် ဆက်လက်ဆောင်ရွက်မယ့်အစီအမံအား ပြည်ထောင်စု အစိုးရအဖွဲ့၏သဘောထားခံယူပြီးတော့မှ လမ်းညွှန်မှုအတိုင်း ဆက်လက်ဆောင်ရွက်သွားမှာဖြစ်ပါ ကြောင်း ရှမ်းပြည်နယ်အစိုးရအဖွဲ့ရုံးမှ ဖြေကြားလာပါတယ်။ ဥက္ကဋ္ဌကြီးခင်ဗျား။ ၁၇-၉-၂၀၁၈ ရက်နေ့မှာ ပြဋ္ဌာန်းခဲ့တဲ့ မြန်မာနိုင်ငံခရီးသွားလုပ်ငန်းဥပဒေ အရ ရှမ်းပြည်နယ်ဝန်ကြီးချုပ်ဥက္ကဋ္ဌအဖြစ်ပါဝင်တဲ့ ရှမ်းပြည်နယ်ဒေသဆိုင်ရာခရီးသွားလုပ်ငန်း ကော်မတီလည်း ဖွ့စည်းပေးထားပြီးဖြစ်တဲ့အပြင် ဟိုတယ်တည်ဆောက်ရန် ကြို တင်ခွင့်ပြုချက် လျှောက်ထားခြင်း၊ ဟိုတယ်လိုင်စင်၊ တည်းခိုရိပ်သာလိုင်စင်ထုတ်ပေးခြင်းများကိုလည်း ယင်းကော်မတီ သို့ လွှဲအပ်ပေးခဲ့ပြီးဖြစ်ပါတယ်။ အဆိုပါကော်မတီမှ အင်းလေးဟိုတယ်ဇုန်ဖွံ့ဖြိုးတိုးတက်ရန် ဆက်လက်ဆောင်ရွက်မယ့်အစီအစဉ်များအပေါ် ဝန်ကြီးဌာနကလည်း ကူညီပံ့ပိုးဆောင်ရွက်သွားမှာ ဖြစ်ပါကြောင်း ဖြေကြားအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ဟိုတယ်နှင့် ခရီးသွားလာရေးဝန်ကြီးဌာန ပြည်ထောင်စုဝန်ကြီး ပြန်လည် ထွက်ခွာနိုင်ပါပြီ</speech>
<title>အငြိမ်းစားပညာရေးဝန်ထမ်းများ၏ ပင်စင်လစာတိုးမြှင့်မှုအပေါ် လက်ရှိဝန်ထမ်းများ၏ ပင်စင် ခံစားခွင့်အတိုင်း တိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ကျောင်းကုန်းမဲဆန္ဒနယ်မှ ဦးသိန်းထွန်း မေးမြန်းဖို့ ဖြစ်ပါတယ်</speech>
<speech><mp id='474'>ဦးသိန်းထွန်း(ကျောင်းကုန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်က ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ လေးစားအပ်တဲ့ဥက္ကဌကြီးခင်ဗျား။ ကျွန်တော့်အနေနဲ့ အငြိမ်းစားပညာရေးဝန်ထမ်းများရဲ့ ပင်စင်လစာများ တိုးမြှင့်မှုအပေါ် လက်ရှိဝန်ထမ်းများရဲ့ ပင်စင်ခံစားခွင့်အတိုင်း တိုးမြှင့်ပေးရန် အစီအစဉ်ရှိ/မရှိသိရှိလိုကြောင်း မေးခွန်းကို မေးမြန်းသွားမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပညာရေးဝန်ကြီးဌာန၊ အခြေခံပညာဦးစီးဌာနမှာ ယခင်က မူလတန်းကျောင်းအုပ်နှင့် အလယ်တန်းပြ သို့မဟုတ် မူ/ပြ/လယ်(PG)တို့ဟာ ရာထူးချင်းမတူ သော်လည်း လစာစကေးမှာ အတူတူပင်ဖြစ်ပါတယ်။ အလားတူပဲ အလယ်တန်းကျောင်းအုပ်၊ အထက်တန်းပြနှင့် လက်ထောက်မြို့နယ်ပညာရေးမှူးတို့ဟာလည်း ရာထူးချင်းမတူညီကြသော်လည်း လစာစကေးမှာ အတူတူပင်ဖြစ်ပါတယ်။ အထက်တန်းကျောင်းအုပ်၊ မြို့နယ်ပညာရေးမှူး၊ ခရိုင် ပညာရေးမှူး၊ လက်ထောက်တိုင်းပညာရေးမှူးတို့ဟာလည်း ရာထူးနေရာမတူသော်လည်း လစာစကေး မှာ အတူတူပင်ဖြစ်ပါတယ်။ ၎င်းတို့၏ အငြိမ်းစားပင်စင်လစာများမှာလည်း အတူတူပင်ဖြစ်ပါတယ်။ ယခုအခါမှာ ပညာရေးဌာန၏ ဖွဲ့စည်းပုံပြောင်းလဲချက်အရ အခြေခံပညာဦးစီးဌာနရဲ့ ဝန်ထမ်းများဟာ ရာထူးသည်လည်းပြောင်းလဲလာသလို ၎င်းတို့ရဲ့ လစာများသည်လည်း ကွာခြားလာပါတယ်။ မြို့နယ် ပညာရေးမှူးအဆင့်မှ လက်ထောက်ညွှန်ကြားရေးမှူးအဖြစ်လည်းကောင်း၊ တိုင်းဒေသကြီး/ပြည်နယ် ပညာရေးမှူးရုံးများမှာ လက်ထောက်ညွှန်ကြားရေးမှူး၊ ဒုတိယညွှန်ကြားရေးမှူး၊ ညွှန်ကြားရေးမှူး၊ ဒုတိယညွှန်ကြားရေးမှူးချုပ်များပြောင်းလဲကာ ၎င်းတို့၏လစာစကေးများသည်လည်း တစ်ဆင့် တစ်ဆင့် ပြောင်းလဲလာပါတယ်။ | အလားတူ မူလတန်းကျောင်းအုပ်နှင့် အလယ်တန်းပြတို့သည်လည်းပဲ လစာစကေးချင်းမတူ တော့ပါဘူး။ အလယ်တန်းကျောင်းအုပ်နှင့် အထက်တန်းပြတို့သည်လည်း လစာစကေးချင်းမတူတော့ ပါဘူး။ အထက်တန်းကျောင်းအုပ်နှင့် မြို့နယ်ပညာရေးမှူးများသည်လည်း လစာစကေးချင်းမတူတော့ ပါဘူး။ ယခုလက်ရှိ ပညာရေးအငြိမ်းစားများ ဝန်ထမ်းများ၏ ပင်စင်လစာမှာ ယခင်ပညာရေးဌာန ရာထူးမတူ၊ လစာတူစကေးများအတိုင်း ရရှိနေကြသည်ကို သိရှိနေရပါတယ်။ ယခင်က မြို့နယ်ပညာ ရေးမှူးရဲ့ ယခုပင်စင်လစာမှာ လက်ရှိ အထက်တန်းကျောင်းအုပ်၏ ပင်စင်လစာနှုန်းအတိုင်း ရရှိ ပြီးတော့ ယခင်က အလယ်တန်းကျောင်းအုပ်၏ ယခုပင်စင်လစာမှာ လက်ရှိအထက်တန်းပြ၏ ပင်စင် နှုန်းထားအတိုင်းရရှိနေကာ ယခင်က လက်ထောက်တိုင်းပညာရေးမှူးရဲ့ ယခုပင်စင်လစာမှာ ဦးစီး အရာရှိတစ်ဦးပင်စင်လစာနှုန်းအတိုင်း ရရှိနေကြောင်းသိရှိရပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ၂၀၁၉ ခုနှစ်၊ မေလ ၃၀ ရက်နေ့ ကြေးမုံသတင်းစာမှာ ဝန်ကြီးဌာနများရဲ့ ပြည်သူ့အတွက် တတိယတစ်နှစ်တာကာလအတွင်း ဆောင်ရွက်ခဲ့မှုများနှင့် စပ်လျဉ်း ပြီးတော့ သတင်းစာရှင်းလင်းပွဲပြုလုပ်ရာမှာ ပင်စင်ဦးစီးဌာနအနေဖြင့် ပင်စင်စားများ၏ အငြိမ်းစား လစာကို လက်ရှိဝန်ထမ်းများ ပင်စင်ခံစားခွင့်အတိုင်း ၂၀၁၉ ခုနှစ် ဇန်နဝါရီလ ပင်စင်လစာမှစ၍ တိုးမြှင့်ခန့်ထားခံစားခွင့်ပြုခဲ့ကြောင်း ပါရှိခဲ့ပါတယ်။ သို့သော်လည်းပဲ ယခင် ဌာနဖွဲ့စည်းပုံ ပြောင်းလဲ ခြင်းမရှိခင်တုန်းက ပညာရေးဝန်ထမ်းများ၏ ပင်စင်လစာများသည် အခြားများနည်းတူ တိုးမြှင့်ခံစား ခြင်း အခုထိမရှိသေးပါဘူး။ ဒါကြောင့်မို့လို့ ကျွန်တော့်အနေနဲ့ မေးခွန်းကိုမေးလိုပါတယ်။ ဒါကြောင့် မို့လို့ အငြိမ်းစားပညာရေးဝန်ထမ်းများ၏ ပင်စင်လစာများတိုးမြှင့်မှုအပေါ်မှာ လက်ရှိဝန်ထမ်းများ၏ ပင်စင်ခံစားခွင့်အတိုင်း တိုးမြှင့်ပေးရန် အစီအစဉ်ရှိ/မရှိသိရှိလိုကြောင်း ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>စီမံကိန်းနှင့် ဘဏ္ဍာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားတဲ့ ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များအားလုံးကို မင်္ဂလာပါလို့ နှုတ်ခွန်း ဆက်သဂါရဝပြု အပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးသိန်းထွန်း၏ အငြိမ်းစားပညာရေးဝန်ထမ်းများ၏ ပင်စင်လစာများ တိုးမြှင့်မှုအပေါ်မှာ လက်ရှိဝန်ထမ်းများရဲ့ ပင်စင်ခံစားခွင့်အတိုင်း တိုးမြှင့်ပေးရန်အစီအစဉ်ရှိ/မရှိ သိရှိလိုခြင်းမေးခွန်းနှင့်စပ်လျဉ်းပြီးတော့ ပြန်လည်ရှင်းလင်းဖြေကြားမှာဖြစ်ပါတယ်။ ဥက္ကဌကြီးခင်ဗျား။ ကျွန်တော့်ကို Power Point အသုံးပြု တင်ပြခွင့်ပြုပါရန် ပန်ကြား အပ်ပါတယ်။ ဥက္ကဌကြီးခင်ဗျား။ နိုင်ငံ့ဝန်ထမ်းနည်းဥပဒေများရဲ့ နည်းဥပဒေ ၂၅၂ နည်းဥပဒေခွဲ(ဇ)မှာ ဝန်ထမ်းတစ်ဦးရဲ့ ပင်စင်အကျိုးခံစားခွင့်ကို ယင်းဝန်ထမ်း ပင်စင်ယူတဲ့အချိန်မှာ တည်ဆဲနည်းဥပဒေ များ၊ အမိန့်ညွှန်ကြားချက်များနှင့်အညီ ဆောင်ရွက်ရမည်လို့ ပြဋ္ဌာန်းထားပါတယ်။ နိုင်ငံ့ဝန်ထမ်းများ အငြိမ်းစားယူတဲ့အချိန်မှာ ပင်စင်လစာကိုတွက်ချက်ရာမှာ ၎င်းဝန်ထမ်း အငြိမ်းစားယူတဲ့အချိန်မှာရှိတဲ့ နောက်ဆုံးထုတ်လစာနဲ့ ၎င်းရဲ့ လုပ်သက်နှစ်အပေါ်မှာ အခြေခံပြီးတော့ တည်ဆဲနိုင်ငံ့ဝန်ထမ်း နည်းဥပဒေများ၊ နည်းဥပဒေ ၂၄၆ နည်းဥပဒေခွဲ(ခ)ပါ ပြဋ္ဌာန်းချက်နှင့်အညီ ဆောင်ရွက်ပေးလျက် ရှိပါတယ်။ အငြိမ်းစားဝန်ထမ်းများရဲ့ ပင်စင်လစာကို တိုးမြှင့်သတ်မှတ်ခဲ့တဲ့ စီမံကိန်းနှင့် ဘဏ္ဍာရေး ဝန်ကြီးဌာနရဲ့ ၁၉-၁၂-၂၀၁၈ ရက်စွဲပါ အမိန့်ကြော်ငြာစာအမှတ်(၁၀၁/၂၀၁၈) စာပိုဒ်(၃)မှာ တိုးမြှင့် ပင်စင်လစာအား ပင်စင်အား၏ အငြိမ်းစားယူခဲ့သော နောက်ဆုံးရာထူးချိန်နှုန်းလစာနှင့် ကိုက်ညီသည့် ၂၀၁၈ ခုနှစ်၊ ဧပြီလ ၂၉ ရက်နေ့ နေ့စွဲပါ စီမံကိန်းနှင့်ဘဏ္ဍာရေးဝန်ကြီးဌာန၊ ပြည်ထောင်စုဝန်ကြီး ရုံး၏ အမိန့်ကြော်ငြာစာအမှတ်(၃၀/၂၀၁၈)အရ သတ်မှတ်သော လာနှုန်းထားများအပေါ်မှာ အခြေပြုပြီးတော့ ပင်စင်နည်းဥပဒေနှင့်အညီ တွက်ချက်သတ်မှတ်ပေးသွားမည်ဖြစ်သည်လို့ ပြဌာန်း ထားပါတယ်။ ဥက္ကဌကြီးခင်ဗျား။ နိုင်ငံ့ဝန်ထမ်းများရဲ့ အဆင့်အလိုက် ချိန်နှုန်းလစာနှင့်ပတ်သက်ပြီးတော့ ဇယားမှာတင်ပြထားတဲ့အတိုင်း အဆင့်ပေါင်း(၁၃)ဆင့်ရှိပါတယ်။ (၁)အဆင့်ကတော့ အနိမ့်ဆုံး ဝန်ထမ်းရဲ့ အဆင့်ဖြစ်ပါတယ်။ အောက်ဆုံးက(၁၃)အဆင့်ကတော့ အမြင့်ဆုံးဝန်ထမ်းဖြစ်ပါတယ်။ ဒီဟာတွေက သူ့ရှေ့ကနှစ်တွေမှာလည်း ရှိပါတယ်။ ကောက်နုတ်ပြီးတင်ပြထားတာကတော့ ၂၀၁၃ ခုနှစ်မှာ လစာတစ်ခါတိုးတယ်။ ၂၀၁၄ ခုနှစ်မှာတိုးတယ်။ ၂၀၁၅ ခုနှစ်မှာတိုးတယ်။ နောက် ၂၀၁၈ ခုနှစ်မှာတိုးပါတယ်။ တိုးတဲ့ဟာမှာ သူ့ရာထူးနဲ့သူ၊ သူ့လစာနှုန်းထားနဲ့သူ ဆက်ပြီးတော့ ချိန်နှုန်း လစာတွေကို ကိုက်ညှိထားပါတယ်။ ကိုက်ညှိထားတဲ့အတွက်ကြောင့် ဇယားရဲ့ အမှတ်စဉ်(၇)ကနေ ပြီးတော့ အပေါ်ကိုတက်သွားတဲ့အဆင့်တွေက အမှုထမ်းအဆင့်တွေဖြစ်ပါတယ်။ အမှတ်စဉ်(၈)ကနေ ပြီးတော့ အောက်ကိုသွားတဲ့အဆင့်တွေကတော့ အရာထမ်းအဆင့်တွေဖြစ်ပါတယ်။ ဒီမှာ လစာနှုန်း ၅၃၀၀၀ နဲ့ယူခဲ့တဲ့ ပင်စင်သမားတွေဆိုရင် ဒီဘက်မှာ ၁၉၈၀၀၀ နှုန်းနဲ့ တွက်ချက်ရရှိမှာဖြစ်ပြီးတော့ လစာနှုန်း ၅၉၀၀၀ နဲ့ယူခဲ့တဲ့ပင်စင်သမားတွေဆိုရင်တော့ ဒီဘက်မှာ ၂၁၆၀၀၀ နှုန်းနဲ့ရရှိမယ့် အနေအထားဖြစ်ပါတယ်ခင်ဗျား။ အဆင့်အားလုံးကို ဒီအတိုင်းပဲ တွက်ချက်ရပါတယ်။ ပင်စင်ယူတဲ့ ကာလအခြေအနေပေါ်မှာ မူတည်ပြီးတော့ ပင်စင်ယူတဲ့အချိန်နှုန်းက သူထုတ်ခဲ့တဲ့ နောက်ဆုံးထုတ် လစာကိုပဲ မူတည်ပြီးတော့ ပင်စင်နည်းဥပဒေများနှင့်အညီ တွက်ချက်ပြီးပေးရခြင်းဖြစ်ပါတယ်။ ဥပမာ အားဖြင့် ၁-၄-၂၀၁၈ ရက်နေ့မတိုင်ခင် ချိန်နှုန်းလစာ ကျပ် ၁၀၀၀၀၀-၂၀၀၀-၁၁၀၀၀၀ နှုန်းနဲ့ အငြိမ်းစားယူခဲ့တဲ့ မြို့နယ်ပညာရေးမှူးနှင့် အထက်တန်းကျောင်းအုပ်များဟာ ၁-၄-၂၀၁၈ ရက်နေ့ နှုန်းနဲ့ဆိုလို့ရှိရင် ကျပ် ၂၇၅၀၀၀-၄၀၀၀-၂၉၅၀၀၀ နှင့်ကိုက်ညှိပြီးတော့ တိုးမြှင့်ပင်စင်လစာကို ခံစားခွင့် ရှိမှာဖြစ်ပါတယ်။ အဲဒီတုန်းက မြို့နယ်ပညာရေးမှူးနဲ့ အထက်တန်းကျောင်းအုပ် ရာထူးမတူပေမယ့် လစာတူပါတယ်။ ကျပ် ၁၀၀၀၀၀-၂၀၀၀-၁၁၀၀၀၀ စကေးရပါတယ်။ အဲဒီအတွက်ကြောင့် အဲဒီရာထူးနဲ့ ယူခဲ့တဲ့သူတွေဟာ အခုနောက်ဆုံး ကျပ် ၂၇၅၀၀၀-၄၀၀၀-၂၉၅၀၀၀ နဲ့ရမှာဖြစ်ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းမှာဖော်ပြပါရှိထားတဲ့အတိုင်းပဲ ပညာရေးဝန်ကြီးဌာန အောက်မှာရှိတဲ့ဝန်ထမ်းတွေမှာ ခေတ်ကာလအလျောက်ကို ဖွဲ့စည်းပုံအပြောင်းအလဲအရ ရာထူးမတူ သော်လည်းပဲ လစာနှုန်းတူတဲ့သူတွေရှိပါတယ်။ ရာထူးတူသော်လည်းပဲ လစာနှုန်းမတူတာတွေလည်း ရှိပါတယ်ခင်ဗျား။ ယခင်က မြို့နယ်ပညာရေးမှူးဟာ အထက်တန်းကျောင်းအုပ်နှင့်အတူတူ ရပါတယ်။ ရတဲ့လစာကလည်းပဲ ဦးစီးအရာရှိရဲ့ ချိန်နှုန်းလစာတွေရရှိပါတယ်။ အခြေခံပညာဦးစီးဌာနကနေ ပြီးတော့ ၂၀၁၄ ခုနှစ်မှာ ဖွဲ့စည်းပုံအသစ်ပေါ်လာတဲ့အခါမှာ မြို့နယ်ပညာရေးမှူးတွေက လက်ထောက်ညွှန်ကြားရေးမှူးရဲ့ လစာကို တိုးမြှင့်ရသွားပါတယ်။ ရသွားတဲ့အခါကျတော့ မြို့နယ် ပညာရေးမှူးချင်းတူသော်လည်းပဲ အချိန်ကာလအလိုက် လစာနှုန်းချင်းကမတူတော့ပါဘူး။ မတူတဲ့ အတွက်ကြောင့် သူတို့ရဲ့ နောက်ဆုံးထုတ်လစာလည်း မတူတော့ပါဘူး။ မတူတော့တဲ့အတွက်ကြောင့် ဒီဘက်မှာရတဲ့ နောက်ဆုံးပေးထားတဲ့ ပင်စင်တိုးမြှင့်လစာလည်း မတူတော့ခြင်းဖြစ်ပါတယ်။ ဒီလိုတိုးမြှင့်ပေးခဲ့တာတွေကိုလည်းပဲ ပညာရေးဝန်ကြီးဌာနအနေနဲ့ လုပ်သက်အပါအဝင် သတ်မှတ်ချက်(Criterid)တွေနဲ့ ပညာရှင်အဆင့်တွေကို ခွဲခြားသတ်မှတ်ပြီးတော့ ပြည်ထောင်စုအစိုးရ အဖွဲ့ရဲ့ သဘောတူညီချက်နဲ့ ဆောင်ရွက်ခဲ့တယ်လို့ သိရှိရပါတယ်။ ထို့အတူပဲ အခြေခံပညာဦးစီးဌာန အောက်မှာရှိတဲ့ အခြေခံပညာကျောင်းတွေက ၂၀၁၂ ခုနှစ်မှာ လုပ်သက်ရမှတ် ၆၃.၁၂ နှင့် အထက် ရရှိတဲ့ ချိန်နှုန်းလစာ ကျပ် ၅၃၀၀၀-၁၀၀၀-၅၈၀၀၀ ခံစားနေတဲ့ မူလတန်းကျောင်းအုပ်ကြီးတွေကို ၅-၁၀-၂၀၁၂ ရက်နေ့မှစပြီးတော့ ပညာရှင်အဆင့်(၃) ကျပ် ၅၉၀၀၀-၁၀၀၀-၆၄၀၀၀ အဆင့်ကို တိုးမြှင့်ပေးခဲ့ပါတယ်။ ၃၁-၃-၂၀၁၂ ရက်နေ့မှာ မူလတန်းပြလုပ်သက် ၂၀ နှစ်နှင့်အထက်ရှိတဲ့ မူလ တန်းပြန်နှုန်းလစာ ကျပ် ၄၇၀၀၀-၁၀၀၀-၅၂၀၀၀ များကိုလည်းပဲ ၁၇-၈-၂၀၁၂ ရက်နေ့မှစပြီးတော့ အလယ်တန်းပြ(ပညာရှင်အဆင့်-၂)အဖြစ်နဲ့ ချိန်နှုန်းလစာကျပ် ၅၃၀၀၀-၁၀၀၀-၅၈၀၀၀ သို့ တိုးမြှင့် ပေးခြင်းများကိုလည်းပဲ ပြည်ထောင်စုအစိုးရအဖွဲ့အစည်းအဝေးရဲ့ သဘောတူညီချက်များဖြင့် ခွင့်ပြု ခဲ့ကြောင်းတွေ့ရှိရပါတယ်။ ၈-၉-၂၀၁၂ ရက်နေ့မတိုင်ခင်က အငြိမ်းစားယူခဲ့တဲ့ မူလတန်းကျောင်းအုပ် ကြီးတွေဆိုရင်(ပညာရှင်အဆင့်-၂) ဖြစ်ပြီးတော့ သူတို့ရဲ့ နောက်ဆုံးထုတ်လစာဟာ ကျပ် ၅၃၀၀၀ နှုန်း ဖြစ်တဲ့အတွက်ကြောင့် ၁-၄-၂၀၁၈ ရက်နေ့မှာ တိုးမြှင့်ပေးခဲ့တဲ့လစာမှာကျတော့ စောစောက ကျွန်တော် တင်ပြခဲ့တဲ့ ဇယားမှာပါတဲ့အတိုင်း ကျပ် ၁၉၈၀၀၀-၂၀၀၀-၂၀၈၀၀၀ နဲ့ တွက်ချက်ပြီးတော့ ခံစားခွင့် ရမှာဖြစ်ပါတယ်။ ၈-၉-၂၀၁၂ ရက်နေ့နောက်ပိုင်းကျမှ အငြိမ်းစားယူတဲ့ ဒီအမိန့်ကြော်ငြာစာမှာ သတ်မှတ်ချက်တွေနဲ့လည်းကိုက်ညီတဲ့ မူလတန်းကျောင်းအုပ်တွေဆိုရင်တော့ ချိန်နှုန်းလစာဟာ ကျပ် ၅၉၀၀၀ ကို ပြောင်းသွားတဲ့အတွက်ကြောင့် ၎င်းနှင့်ကိုက်ညီတဲ့ လက်ရှိချိန်နှုန်းလစာအသစ်က ကျပ် ၂၁၆၀၀၀-၂၀၀၀-၂၂၆၀၀၀ နဲ့ ပြန်ရမှာဖြစ်ပါတယ်။ ဥက္ကဌကြီးခင်ဗျား။ သို့ဖြစ်ပါ၍ ပင်စင်ဦးစီးဌာနအနေနဲ့ အခြေခံပညာဦးစီးဌာနမှာ တာဝန် ထမ်းဆောင်ပြီးတော့ အငြိမ်းစားယူခဲ့ကြတဲ့ ဝန်ထမ်းများရဲ့ အငြိမ်းစားလစာများကို နိုင်ငံ့ဝန်ထမ်း နည်းဥပဒေနှင့်အညီ အမိန့်ကြော်ငြာစာ(၃၀/၂၀၁၈)ရဲ့ စာပိုဒ်(၃)မှာ ဖော်ပြထားတဲ့အတိုင်းပဲ ဝန်ထမ်း အငြိမ်းစားယူတဲ့အချိန်တုန်းက ထုတ်ယူခဲ့တဲ့နောက်ဆုံးထုတ်လစာနဲ့ ကိုက်ညှိပြီးတော့ လက်ရှိဝန်ထမ်း များရဲ့ ချိန်နှုန်းလစာအတိုင်းကို တိုးမြှင့်ပြီးတော့ တွက်ချက်ခွင့်ပြုပေးထားပြီးဖြစ်ပါကြောင်း ဥက္ကဋ္ဌကြီး မှတစ်ဆင့် ရှင်းလင်းဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>ဝင်ငွေခွန်ထမ်းဆောင်ရန် ဝင်ငွေမပြည့်မီသူများအတွက် ထုတ်ပေးသော ဝင်ငွေကင်းလွတ်ခွင့်ရသည့် လစာဝင်ငွေဆိုင်ရာ သက်သေခံလက်မှတ်ထုတ်ပေးမှုနှင့်ပတ်သက်၍ သိလိုခြင်းနှင့်စပ်လျဉ်းသည့် မေးခွန်း</title>
<speech type='speaker'>လှိုင်းဘွဲ့ မဲဆန္ဒနယ်မှ ဦးခင်ချို မေးမြန်းဖို့ ဖြစ်ပါတယ်</speech>
<speech><mp id='1371'>ဦးခင်ချို (လှိုင်းဘွဲ့မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး မင်္ဂလာ ပါလို့နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ် လှိုင်းဘွဲ့မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် မေးမြန်းမယ့်မေးခွန်းကတော့ ဝင်ငွေခွန် ကင်းလွတ်ခွင့်ရတဲ့ လစာဝင်ငွေဆိုင်ရာသက်သေခံအထောက်အထားထုတ်ပေးမှုနဲ့ပတ်သက်ပြီးတော့ မေးမြန်းလိုတာ ဖြစ်ပါတယ်။ ပြည်တွင်းအခွန်များဦးစီးဌာနအနေနဲ့ လစာဝင်ငွေရှိသူနိုင်ငံသားများနဲ့ ပတ်သက်ပြီးတော့ တည်ဆဲဝင်ငွေခွန်ဥပဒေအရ သက်ဆိုင်ရာဝင်ငွေနှစ်တစ်နှစ်အတွင်း ဝင်ငွေကျပ် ၄၈ သိန်းအထက် ရရှိသူများအနေနဲ့ ဝင်ငွေဥပဒေပါကင်းလွတ်ခွင့်ပြုတဲ့အနေနဲ့ အိမ်ထောင်ဖက် အတွက် ကျပ်ဆယ်သိန်း၊ အတူနေနှစ်ဖက်မိဘတစ်ဦးလျှင် ကျပ်ဆယ်သိန်းနှုန်း၊ အသက် ၁၈ နှစ်နှင့် ၁၈ နှစ်ကျော်သော်လည်း အချိန်ပြည့်ပညာသင်ကြားနေသူ သားသမီးတစ်ဦးလျှင် ကျပ်ငါးသိန်းနှုန်းနဲ့ နှုတ်ပိတ်ခွင့်ခံစားခွင့်ပြုပြီးတော့ ကျန်တဲ့ငွေကထပ်ပြီးတော့ ကျန်သိန်းနှစ်ဆယ်အထိ ကင်းလွတ်ခွင့် ပြု ထားပြီးတော့ ကျန်ဝင်ငွေများအပေါ်မှာ ဝင်ငွေအလွှာလိုက် ငါးရာခိုင်နှုန်း၊ ၁၀ ရာခိုင်နှုန်း၊ ၁၅ ရာခိုင်နှုန်း၊ ၂၀ ရာခိုင်နှုန်းနဲ့ ၂၅ ရာခိုင်နှုန်း တွက်ချက်ကောက်ခံကြောင်း သိရပါတယ်။ သတ်မှတ်ဝင်ငွေမပြည့်မီတဲ့သူများအနေနဲ့ ဝင်ငွေခွန်ပေးဆောင်ဖို့မလိုတဲ့အတွက် လစာဝင်ငွေနည်းတဲ့ ဒါမှမဟုတ် မပြည့်မီတဲ့နိုင်ငံသားများကို စုဆောင်းငွေသတ်မှတ်ပေးနိုင်ဖို့အတွက် ရည်ရွယ်ပြီးတော့ ဒီလစာဝင်ငွေဆိုင်ရာ သက်သေခံအထောက်အထားထုတ်ပေးခြင်းဖြစ်တယ်လို့ ယူဆပါတယ်။ ဒီသက်သေခံအထောက်အထားအတွက် သက်ဆိုင်ရာအခွန်ဦးစီးဌာနတွေမှာ လျှောက်လွှာပုံစံ ပတခ (၀င)၂၉ နဲ့လျှောက်ထားမှာဖြစ်ကြောင်း သိရပြီးတော့လျှောက်လွှာနဲ့အတူ ပူးတွဲပြီးတော့ ဇယားကွက် ၁၄ ကွက်ပါတဲ့ ပတခ(၀င)၁၆(က)နဲ့အတူ ပူးတွဲတင်ပြရမှာဖြစ်ကြောင်းနှင့် သက်ဆိုင်ရာ အခွန်ဦးစီး ဌာနကစိစစ်ပြီးတော့ ပုံစံပတခ(၀င)၃၀ နဲ့ ပြည်ထောင်စုရဲ့ အခွန်အကောက်ဥပဒေပုဒ်မ ၁၉ ပုဒ်မခွဲ(က) အရ ဝင်ငွေကင်းလွတ်ခွင့်ပြု ရတဲ့ လစာဝင်ငွေဆိုင်ရာသက်သေခံ အထောက်အထားထုတ်ပေးမှာ ဖြစ်ကြောင်းသိရပါတယ်။ ဒီလိုဝင်ငွေကို ကင်းလွတ်ခွင့်ရတဲ့ လစာဝင်ငွေဆိုင်ရာ သက်သေခံအထောက် အထားပုံစံပတခ(၀င)၁၆(က)ရရှိလျှောက်ထားခြင်းနဲ့ ပတ်သက်ပြီးတော့ မေးမြန်းလိုတာကတော့ ပုံစံ ပတခ(၀င)၁၆(က) ဇယားကွက်မှာပါတဲ့ ရာထူး၊ အလုပ်အကိုင်၊ တစ်နေ့တွက်လစာလုပ်ခ၊ အခမဲ့၊ နေအိမ်အတွက်တန်ဖိုး၊ အခြားထုတ်ပေးငွေ၊ အိုနာစာရန်ပုံငွေ၊ အသက်အာမခံပရီမီယံပေးငွေ၊ နည်းဥပဒေအများနဲ့ ပြဋ္ဌာန်းထားတဲ့စုဆောင်းငွေ၊ အိမ်ထောင်ဖက်ရဲ့ ဝင်ငွေနဲ့ သားသမီးဦးရေတို့နဲ့ ပတ်သက်တဲ့အထောက်အထား ပြေစာအချက်အလက်များ ပူးတွဲတင်ပြရန်လိုအပ်ခြင်းရှိ/မရှိ၊ အဆိုပါ သက်သေခံအထောက်အထားအတွက် မည်သည့်လစာဝင်ငွေရဘဏ္ဍာရေးနှစ်မှ စတင်လျှောက်ထား ခွင့်ရှိကြောင်း မည်သည့်လုပ်ငန်း၊ ဌာန၊ အဖွဲ့အစည်းများတွင် တာဝန်ထမ်းဆောင်သူများက တောင်းခံ ရယူပိုင်ခွင့်ရှိကြောင်း သက်သေခံအထောက်အထား လျှောက်ထားရာမှာ မိမိနေထိုင်ရာအရပ်ဒေသ ရှိတဲ့ အခွန်ဦးစီးဌာနတွင်သာမက အခြားနေရာဒေသမှာရှိတဲ့ အခွန်ဦးစီးဌာနမှာလည်းပဲ လျှောက်ထား တောင်းခံနိုင်ခြင်းရှိ/မရှိ၊ ရရှိလာတဲ့ သက်သေခံအထောက်အထားအရ လစာဝင်ငွေများမှ တရားဝင် စုဆောင်းရရှိနိုင်မယ့်ဝင်ငွေနဲ့ ကာလမည်မျှထိ စုဆောင်းနိုင်ခွင့်ရှိကြောင်းနှင့် လစာဝင်ငွေရရှိသူများ မဟုတ်တဲ့ သာမန်ဝင်ငွေရရှိသူ နိုင်ငံသားများနဲ့ပတ်သက်ပြီးတော့ မည်သည့်အထောက်အထားပုံစံမျှ ထုတ်ပေးရန် ဆောင်ရွက်ထားမည်ဖြစ်ကြောင်း ပြည်သူများကိုယ်စား ဥက္ကဋ္ဌကြီးမှတစ်ဆင့်မေးမြန်းအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>စီမံကိန်းနှင့်ဘဏ္ဍာရေးဝန်ကြီးဌာနမှ ဖြေကြားရန် ဖြစ်ပါတယ်</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကရင်ပြည်နယ်၊ လှိုင်းဘွဲ့မဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးခင်ချိုက ဝင်ငွေခွန်ထမ်းဆောင်ရန် ဝင်ငွေမပြည့်မီသူများ အတွက် ထုတ်ပေးတဲ့ ဝင်ငွေခွန်ကင်းလွတ်ခွင့်ရတဲ့ လစာဝင်ငွေဆိုင်ရာ သက်သေခံလက်မှတ်ထုတ်ပေး မှုနဲ့ပတ်သက်ပြီးတော့ သိရှိလိုတဲ့အချက်များကို ကြယ်ပွင့်ပြမေးခွန်းအဖြစ် မေးမြန်းထားတာများကို ရှင်းလင်းဖြေကြားမှာဖြစ်ပါတယ်။ Power Point အသုံးပြုပြီး တင်ပြခွင့်ပြုပါရန် ပန်ကြားအပ်ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနအနေနဲ့ ပြည်ထောင်စုရဲ့ အခွန်အကောက်ဥပဒေများကို ၂၀၁၄ ခုနှစ် ကစပြီးတော့ နှစ်စဉ်ပြဋ္ဌာန်းခဲ့ပါတယ်။ ၂၀၁၇ ခုနှစ်မှ ၂၀၁၈-၂၀၁၉ ခုနှစ်အထိ ပြဋ္ဌာန်းတဲ့ ပြည်ထောင်စုရဲ့ အခွန်အကောက်ဥပဒေ ပုဒ်မ ၁၉ ပုဒ်မခွဲ(က)မှာ လစာမှနှစ်တစ်နှစ်အတွင်း ဝင်ငွေကျပ် ၄၈ သိန်းအထိ ရရှိသူဖြစ်လျှင် မည်သူ့ကိုမျှ ဝင်ငွေခွန်စည်းကြပ်ခြင်းမပြုရ။ ထိုသို့စည်းကြပ်ခြင်း မပြုသဖြင့် ကင်းလွတ်ခွင့်ရသည့် လစာဝင်ငွေဆိုင်ရာသက်သေခံအထောက်အထားကို တောင်းခံလာ ပါက သတ်မှတ်ချက်များနှင့်အညီ ပြည်တွင်းအခွန်များဦးစီးဌာနက ထုတ်ပေးရမည်လို့ ဖော်ပြပါရှိပါ တယ်။ ဝင်ငွေခွန်ဥပဒေ ပုဒ်မ ၅၁ ရဲ့ ပုဒ်မခွဲ(ဂ)မှာ ပြည်တွင်းအခွန်များဦးစီးဌာနသည် စီမံကိန်းနှင့် ဘဏ္ဍာရေးဝန်ကြီးဌာနရဲ့ သဘောတူညီချက်ဖြင့် ညွှန်ကြားချက်နှင့် လုပ်ထုံးလုပ်နည်းများကို ထုတ်ပြန် နိုင်တယ်လို့ ဖော်ပြထားပါတယ်။ အဆိုပါပြဋ္ဌာန်းချက်နှင့်အညီ သက်သေခံအထောက်အထားအဖြစ် ထုတ်ပေးတဲ့နေရာမှာ လိုက်နာဆောင်ရွက်ရမယ့် လုပ်ထုံးလုပ်နည်းများကို ပြည်တွင်းအခွန်များဦးစီး ဌာနက သီးခြားရေးဆွဲပြီးတော့ ထုတ်ပြန်ပေးထားပါတယ်။ ဝင်ငွေခွန်ကင်းလွတ်ခွင့်ရတဲ့ လစာဝင်ငွေ ဆိုင်ရာ သက်သေခံအထောက်အထား ထုတ်ပေးနိုင်ဖို့အတွက် လိုအပ်ချက်တစ်ရပ်ကတော့ ပြည်တွင်း အခွန်များဦးစီးဌာနက သတ်မှတ်ထားတဲ့ လစာဝင်ငွေခွန်စည်းကြပ်ထိုက်တဲ့ ဝင်ငွေမရရှိသူများ၏ လစာနှစ်ချုပ်စာရင်းပုံစံ ပတခ(၀င)- ၁၆(က)ကို ပေးပို့ရမှာဖြစ်ပါတယ်။ ဥက္ကဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်းကိုကြည့်လိုက်ရင် စုစုပေါင်း ခြောက်ခုရှိပါတယ်။ ပထမမေးခွန်းဖြစ်တဲ့ အထောက်အထား၊ ပြေစာ၊ အချက်အလက်များအား ပူးတွဲ တင်ပြရန်လိုအပ်ခြင်းရှိ/မရှိ မေးခွန်းနဲ့ပတ်သက်ပြီးတော့ ပတခ(၀င)-၁၆(က)ဇယားမှာပါရှိတဲ့ ရာထူး၊ အလုပ်အကိုင်၊ တစ်နှစ်အတွက် လစာ သို့မဟုတ် လုပ်ခ၊ အခြားထုတ်ပေးငွေများ၊ အိုနာစာရန်ပုံငွေသို့ ထည့်ဝင်ငွေ၊ အသက်အာမခံ ပရီမီယံပေးငွေ၊ နည်းဥပဒေများဖြင့်ပြဋ္ဌာန်းထားတဲ့ စုဆောင်းငွေ၊ အိမ်ထောင်ဖက်တွင် ထိုနှစ်အတွင်း ဝင်ငွေခွန်စည်းကြပ်ထိုက်တဲ့ ဝင်ငွေရှိ/မရှိ၊ သားသမီးဦးရေ စတဲ့ အချက်များကို အလုပ်ရှင် သို့မဟုတ် ငွေထုတ်ပေးဖို့တာဝန်ရှိတဲ့သူက ဖြည့်စွက်ပြီးတော့ ပြည်တွင်း အခွန်များဦးစီးဌာနကို ပေးပို့ရတာဖြစ်ပါတယ်။ လစာနှစ်ချုပ်စာရင်းပုံစံ ပတခ(၀င)-၁၆(က)ကို အလုပ်ရှင် ဒါမှမဟုတ် ငွေထုတ်ပေးရန် တာဝန်ရှိတဲ့သူက တင်ပြတောင်းခံတဲ့အခါမှာ အထောက် အထား အချက်အလက်များနှင့်စပ်လျဉ်းပြီးတော့ မှန်ကန်မှုအတွက်ကို ဝန်ထမ်းများထံကနေပြီးတော့ ခံဝန်ချက်အသီးသီး ရရှိပြီးဖြစ်ကြောင်း လက်မှတ်ရေးထိုးတာဝန်ခံပြီးတော့ ပေးပို့ရတာဖြစ်ပါတယ်။ ဒါကြောင့်မို့လို့ ဇယားကွက်မှာပါရှိတဲ့ အထောက်အထားအချက်အလက်များကို မြို့နယ်အခွန်ဦးစီး ဌာနမှူးရုံးများကိုပူးတွဲပြီးတော့ တင်ပြရန်မလိုအပ်ပါကြောင်း ဖြေကြားအပ်ပါတယ်။ ဒုတိယမေးခွန်း ဖြစ်တဲ့ မည်သည့်လစာဝင်ငွေရ ဘဏ္ဍာရေးနှစ်မှစတင်လျှောက်ထားခွင့်ရှိကြောင်း မေးမြန်းထားမှု အပေါ်မှာ အဆိုပါသက်သေခံလက်မှတ်ကို ၁-၄-၂၀၁၇ ရက်နေ့မှ စတင်လျှောက်ထားခွင့်ရှိပြီးတော့နှစ်စဉ်ဝင်ငွေနှစ်ကုန်ဆုံးပြီး သုံးလအတွင်းမှာ ပုံစံ ပတခ(၀င)-၁၆(က)ကို အချိန်မီတင်သွင်းတောင်းခံ ရမည်ဖြစ်ပါကြောင်း ဖြေကြားအပ်ပါတယ်။ တတိယမေးခွန်းဖြစ်တဲ့ မည်သည့်လုပ်ငန်း၊ ဌာန၊ အဖွဲ့အစည်းများတွင် တာဝန်ထမ်းဆောင်သူများသာ တောင်းခံရယူခွင့်ရှိကြောင်း မေးခွန်းအပေါ်မှာ သက်သေခံလက်မှတ်ကို မည်သည့်လုပ်ငန်း၊ ဌာန၊ အဖွဲ့အစည်းများမှာမဆို တာဝန်ထမ်းဆောင်ပြီးတော့ လုပ်ခလစာရရှိသူများအတွက် တောင်းခံနိုင်မှာဖြစ်ပါကြောင်းနှင့် သက်ဆိုင်ရာ လုပ်ငန်း၊ ဌာန၊ အဖွဲ့အစည်းများမှ ပိုင်ရှင် သို့မဟုတ် ငွေထုတ်ပေးရန်တာဝန်ရှိသူတို့ကသာ နှစ်ချုပ်စာရင်း စုစည်း ရေးဆွဲ၍ တောင်းခံရမှာဖြစ်ပြီးတော့ ပုဂ္ဂလိကစီးပွားရေးလုပ်ငန်းဖြစ်ပါက အခွန်စည်းကြပ်မှုခံယူနေတဲ့ လုပ်ငန်းဖြစ်ရန် လိုအပ်ပါကြောင်း ဖြေကြားအပ်ပါတယ်။ ဥက္ကဌကြီးခင်ဗျား။ စတုတ္ထမေးခွန်းဖြစ်တဲ့ သက်သေခံအထောက်အထားလျှောက်ထားရာမှာ မိမိနေထိုင်ရာဒေသမှာရှိတဲ့ အခွန်ဦးစီးဌာနတွင်သာမက အခြားနေရာဒေသရှိ အခွန်ဦးစီးဌာနများတွင် လည်း လျှောက်ထားတောင်းခံနိုင်ခြင်းရှိ/မရှိ မေးမြန်းထားမှုအပေါ်မှာ အစိုးရဌာန၊ တပ်ဖွဲ့၊ အဖွဲ့အစည်းဖြစ်ပါက ၎င်းဌာန၊ တပ်ဖွဲ့၊ အဖွဲ့အစည်းတည်ရှိရာ မြို့နယ်အခွန်ဦးစီးဌာနမှူးရုံး၊ ပုဂ္ဂလိက စီးပွားရေးလုပ်ငန်းဖြစ်ပါက ၎င်းလုပ်ငန်း အခွန်စည်းကြပ်မှုခံယူနေတဲ့ မြို့နယ်အခွန်ဦးစီးဌာနမှူးရုံး၊ ကုမ္ပဏီဖြစ်ပါက ကုမ္ပဏီတည်ရှိရာ မြို့နယ်အခွန်ဦးစီးဌာနမှူးရုံးတို့တွင်သာ တောင်းခံရမှာဖြစ်ပြီးတော့ တစ်နှစ်အတွင်းမှာ တစ်ကြိမ်သာ တောင်းခံနိုင်ပါကြောင်း ဖြေကြားအပ်ပါတယ်။ ပဉ္စမမေးခွန်း ဖြစ်တဲ့ ရရှိထားတဲ့သက်သေခံအထောက်အထားအရ လစာဝင်ငွေများမှ တရားဝင်စုဆောင်းရရှိနိုင်မည့် ဝင်ငွေနဲ့ ကာလမည်မျှအထိ စုဆောင်းနိုင်ခွင့်ရှိကြောင်း မေးမြန်းထားမှုအပေါ်မှာ စုဆောင်းရရှိခဲ့တဲ့ ဝင်ငွေများကို ကာလကန့်သတ်ချက်မရှိဘဲ စုဆောင်းထားနိုင်ပါကြောင်းနှင့် သက်သေခံအထောက် အထားအရ လစာဝင်ငွေများမှ တရားဝင်စုဆောင်းနိုင်တဲ့ဝင်ငွေကို လုပ်ထုံးလုပ်နည်းများနှင့်အညီ ခွင့်ပြု ပေးလျက်ရှိပါကြောင်း ဖြေကြားအပ်ပါတယ်။ ဆဋ္ဌမမေးခွန်းဖြစ်တဲ့ လစာဝင်ငွေရရှိသူများ မဟုတ်တဲ့ သာမန်ဝင်ငွေရရှိသူနိုင်ငံသားနှင့်ပတ်သက်ပြီးတော့ မည်သည့်အထောက်အထားပုံစံများ ပေးရန် ဆောင်ရွက်ပေးမည်ဖြစ်ကြောင်း မေးမြန်းချက်ကတော့ အခွန်စည်းကြပ်ထိုက်တဲ့ ဝင်ငွေရှိပြီးတော့ အခွန်စည်းကြပ်မှုခံယူနေတဲ့ နိုင်ငံသားများနှင့် လစာဝင်ငွေရရှိသူများအား စည်းကြပ်မှု အလိုက်ကို အထောက်အထားပုံစံများ ထုတ်ပေးလျက်ရှိပါတယ်။ သို့ပါသော်လည်း လစာဝင်ငွေရရှိသူ များမဟုတ်တဲ့ သာမန်ဝင်ငွေရနေတဲ့ နိုင်ငံသားများအနေနဲ့ ပြည်တွင်းအခွန်များဦးစီးဌာနက ထုတ်ပြန်သတ်မှတ်ထားတဲ့ လုပ်ထုံးလုပ်နည်းများနှင့်အညီ ဝင်ငွေကြေညာလွှာ တင်သွင်းလာမယ်ဆိုရင် ဥပဒေနှင့်အညီ အခွန်စည်းကြပ်မှုကိုဆောင်ရွက်ပြီးတော့ အထောက်အထားပုံစံများကို ထုတ်ပေးနိုင်မှာ ဖြစ်ပါကြောင်း ဥက္ကဌကြီးမှတစ်ဆင့် လေးစားစွာဖြေကြားအပ်ပါတယ်။ ကျေးဇူးတင်ပါတယ်။</speech>
<title>ရပ်ကွက် သို့မဟုတ် ကျေးရွာအုပ်စုများတွင် ဖွဲ့စည်းထားသော ကော်မတီများ၌ ပါဝင်သူများက ပြည်သူများထံမှကောက်ယူထားသော ဘဏ္ဍာငွေများကို အလွဲသုံးစားပြုလုပ်ခြင်းနှင့်ပတ်သက်၍ တိုင်ကြားလာပါက မည်သူက တာဝန်ယူစစ်ဆေးပေး၍ မည်သူက တရားစွဲဆိုအရေးယူပေးမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဒဂုံမြို့သစ်(မြောက်ပိုင်း)မဲဆန္ဒနယ်မှ ဒေါက်တာခင်မောင်မောင် မေးမြန်းဖို့ ဖြစ်ပါတယ်</speech>
<speech><mp id='1545'>ဒေါက်တာခင်မောင်မောင်ဒဂုံမြို့ သစ်(မြောက်ပိုင်း)မဲဆန္ဒနယ်)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ကြွရောက်လာသော ပြည်ထောင်စုအဆင့်ဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံးကို မင်္ဂလာပါလို့ ရှေးဦးစွာ နှုတ်ခွန်း ဆက်သအပ်ပါတယ်။ ကျွန်တော်ကတော့ ဒဂုံမြို့ သစ်(မြောက်ပိုင်း)မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာခင်မောင်မောင် ဖြစ်ပါတယ်။ ကျွန်တော်မေးမယ့်မေးခွန်းကတော့ ရပ်ကွက် သို့မဟုတ် ကျေးရွာအုပ်စုများတွင် လိုအပ်ချက်အရဖွဲ့စည်းထားသောကော်မတီများ၌ ပါဝင်သူများက ပြည်သူများထံမှကောက်ယူထားသော ဘဏ္ဍာငွေကို အလွဲသုံးစားပြုခြင်းနှင့်ပတ်သက်၍ တိုင်ကြားလာ ပါက မည်သူက တာဝန်ယူစစ်ဆေးပေး၍ မည်သူက တရားစွဲဆိုအရေးယူပေးမည်ကို သိလိုခြင်းကိစ္စ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ လုပ်ငန်းလိုအပ်ချက်တွေအရ ကော်မတီတွေဖွဲ့ ကြပါတယ်။ ကော်မတီတွေဆိုတာ ဥပမာ-မီးလင်းရေး ကော်မတီ၊ ရေရရှိရေးကော်မတီ၊ လမ်းဖြစ်မြောက်ရေးကော်မတီ၊ ရပ်ကွက်သာယာရေးကော်မတီ၊ အဲဒီအပြင် အိမ်ရာသာယာရေးကော်မတီကို ဖွဲ့ ကြပါတယ်။ အဲဒီလိုဖွဲ့တဲ့အခါမှာ အဲဒီလူတွေက ပိုက်ဆံ ကောက်ပါတယ်။ ဒီလိုကော်မတီတွေဖွဲ့တဲ့အခါမှာ များသောအားဖြင့်ကတော့ အထွေထွေအုပ်ချုပ်ရေး ဦးစီးဌာနက အသိအမှတ်ပြု ပါတယ်။ အဲဒီတော့ ပိုက်ဆံကောက်တယ်။ ပိုက်ဆံကောက်ပြီး လုပ်ငန်းတွေဆောင်ရွက်တဲ့အခါမှာ အလွဲသုံးစားမှုတွေပေါ်ပေါက်တယ်လို့ ပြည်သူတွေက ယုံကြည်လာတဲ့အခါမျိုး ဖြစ်တတ်ပါတယ်။ အဲဒီအခါမှာ တိုင်ကြားတယ်။ တိုင်ကြားတဲ့အခါကျတော့ များသောအားဖြင့် အထွေထွေအုပ်ချုပ်ရေးဦးစီးဌာနကို တိုင်ပါတယ်။ တိုင်တဲ့အခါမှာ အလွဲသုံးစားလုပ်တယ်လို့ တိုင်ရင် အဓိကအားဖြင့် လိုအပ်ချက်က စာရင်းစစ်ဆေးဖို့လိုပါတယ်။ ဒါပေမဲ့ စာရင်းစစ်ဆေးခြင်းမပြု နိုင်ပါ ဘူး။ ဘာဖြစ်လို့လဲဆိုတော့ အထွေထွေအုပ်ချုပ်ရေးဦးစီးဌာနက သက်ဆိုင်ရာမြို့နယ်၊ စာရင်းစစ်အဖွဲ့ ကို စာရင်းသွားစစ်ပါလို့ ညွှန်ကြားခွင့်တွေမရှိတဲ့အတွက် သူကစာရင်းမစစ်နိုင်ပါဘူး။ အဲဒါကြောင့်မို့ လို့ အများပြည်သူပိုက်ဆံကို အလွဲသုံးစားလုပ်တဲ့လူကို အရေးယူဖို့အတွက် ဘယ်သူကတာဝန်ခံပြီး စာရင်းစစ်ပေးမလဲ။ အဲဒီတော့ စစ်ဆေးပေါ်ပေါက်ချက်အပေါ်မှာ အလွဲသုံးစားပြု ထားတယ်လို့ တွေ့လို့ရှိရင် တရားစွဲဆိုရမှာဖြစ်ပါတယ်။ အဲဒီတရားစွဲဆိုတဲ့အခါ ဘယ်သူကတရားလိုပြုပြီး တရားစွဲဆို ပေးမလဲဆိုတာကို သိလိုတဲ့အတွက် ဒီမေးခွန်းကို မေးရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>နေပြည်တော်ကောင်စီက ဖြေကြားရန် ဖြစ်ပါတယ်</speech>
<speech><agency id='40'>ဦးအောင်မြင်ထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်သော ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ ဒဂုံမြို့ သစ် (မြောက်ပိုင်း)မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာခင်မောင်မောင်ရဲ့ ကြယ်ပွင့်ပြ မေးခွန်းကို ရန်ကုန်တိုင်းဒေသကြီးနှင့် ပြည်နယ်/တိုင်းဒေသကြီးရဲ့ ကိုယ်စား နေပြည်တော်ကောင်စီက ကျွန်တော်ကောင်စီဝင် ဦးအောင်မြင်ထွန်းက ဖြေကြားမှာဖြစ်ပါတယ်။ အဲဒီတော့ တိုင်ကြားလာပါက ဘဏ္ဍာငွေများကို အလွဲသုံးစားပြုခြင်းနှင့်ပတ်သက်၍ တိုင်ကြားလာပါက မည်သူက တာဝန်ယူစစ်ဆေး ပေး၍ အနည်းဆုံးသောပြုလုပ်မှုများကို မည်သူက တရားစွဲဆိုအရေးယူပေးမည်ကို သိရှိလိုပါတယ်ဆို တဲ့စပ်လျဉ်းတဲ့မေးခွန်းနဲ့ပတ်သက်လို့ကတော့ ကျွန်တော် တိုင်းဒေသကြီး/ပြည်နယ်အစိုးရအဖွဲ့တွေကို တိုင်ကြားလျင်သော်လည်းကောင်း၊ ဒါမှမဟုတ်ဘူးဆိုရင် အထွေထွေအုပ်ချုပ်ရေးဦးစီးဌာနကို တိုင်ကြားလျင်သော်လည်းကောင်း၊ အဲဒီတိုင်ကြားစာများအပေါ်မှာ တိုင်းဒေသကြီးအစိုးရအဖွဲ့ရဲ့ ညွှန်ကြားချက်အရ ခရိုင်၊ မြို့နယ်၊ အုပ်ချုပ်ရေးမှူးများ၊ ခရိုင်မြို့နယ်အုပ်ချုပ်ရေးရုံးများကတစ်ဆင့် သက်ဆိုင်ရာတာဝန်ရှိတဲ့ပုဂ္ဂိုလ်တွေအားလုံးနှင့် စုစည်းပြီးတော့ အဖွဲ့ဖွဲ့စုံစမ်းစစ်ဆေးတာ ပြုလုပ်ပါ တယ်။ အဲဒီလိုစုံစမ်းစစ်ဆေးတဲ့အခါမှာလည်း တိုင်ကြားခံရတဲ့အချက်အလက်နဲ့ပတ်သက်ပြီးတော့ သက်ဆိုင်တဲ့ တာဝန်ရှိတဲ့ပုဂ္ဂိုလ်များကို ခေါင်းဆောင်ပေးပြီးတော့ ဆောင်ရွက်စေတဲ့ကိစ္စတွေလည်း ရှိပါတယ်။ အဲဒီလို စုံစမ်းစစ်ဆေးရေးအဖွဲ့တွေကို ဖွဲ့စည်းပြီးတဲ့အချိန်မှာ အချိန်အကန့်အသတ်နဲ့ သတ်မှတ်ပေးပြီးတော့မှ ဘယ်နေ့၊ ဘယ်ရက်အတောအတွင်းမှာ အစီရင်ခံစာ တွေ့ရှိချက်၊ သုံးသပ်ချက်၊ အကြံပြုချက်တွေ ပါဝင်တဲ့ဟာကို တိုင်းဒေသကြီးနဲ့ပြည်နယ်အစိုးရအဖွဲ့များသို့ တင်ပြရ မယ်ဆိုပြီးတော့ ဆောင်ရွက်ထားတာရှိပါတယ်။ အဲဒီတင်ပြတဲ့အစီရင်ခံစာတွေအပေါ်မှာမူတည်ပြီးတော့မှ တိုင်းဒေသကြီး/ပြည်နယ်စီမံခန့်ခွဲရေးကော်မတီက အစည်းအဝေးခေါ်ယူပြီး ညှိနှိုင်းဆုံးဖြတ်ပြီး တော့ ညွှန်ကြားတဲ့အတိုင်း အဆင့်ဆင့်တာဝန်ယူ၊ တာဝန်ခံမှုနဲ့ ဆောင်ရွက်လျကရှိပါတယ်။ တိုင်ကြားမှု ဖြစ်စဉ်တွေအရ တရားစွဲဆိုအရေးယူခြင်းကို နစ်နာသူကာယကံရှင်ကဖြစ်စေ၊ ရဲအရေးပိုင်တဲ့အမှု ဖြစ်လို့ရှိရင် မြန်မာနိုင်ငံရဲတပ်ဖွဲ့ကဖြစ်စေ၊ ဥပဒေအကြံဉာဏ်များတောင်းခံပြီးတော့ ဥပဒေအကြံပြု ချက်အတိုင်း သက်ဆိုင်ရာဌာနကဖြစ်စေ၊ နိုင်ငံတော်ကပြဋ္ဌာန်းထားတဲ့ တည်ဆဲဥပဒေများနှင့်အညီ ကိုင်တွယ်ကျင့်သုံးနေတဲ့ ဌာနဆိုင်ရာများကဖြစ်စေ၊ တရားစွဲဆိုအရေးယူဆောင်ရွက်ခြင်းများကို ပြုလုပ် လျက်ရှိပါတယ်။ အဲဒီလိုပြုလုပ်အောင်လည်း ကျွန်တော်တို့ အဆင့်ဆင့်ဆောင်ရွက်နေတာဖြစ်ပါကြောင်း ဥက္ကဌကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါ တယ်။</speech>
<title>ဒလမြို့နယ်တွင် အများသုံးရေနှင့် သောက်သုံးရေဖြန့်ဝေနိုင်ရေးအတွက် Upon International Cooperation System (JICS)နှင့် ရန်ကုန်မြို့တော်စည်ပင်သာယာရေးကော်မတီတို့ကြား စာချုပ်ချုပ်ဆိုဆောင်ရွက်ထားသည့်စီမံချက်နှင့်ပတ်သက်၍ ဆက်လက်ဆောင်ရွက်ရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type='speaker'>ဒလမဲဆန္ဒနယ်မှ ဒေါက်တာစိန်မြအေး မေးမြန်းဖို့ ဖြစ်ပါတယ်</speech>
<speech><mp id='1553'>ဒေါက်တာစိန်မြအေး(ဒလမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ကြွရောက်လာသူအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဒလ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေနဲ့ ရေရှားပါးမှုပြဿနာများ ဆိုးရွားစွာ တွေ့ကြုံနေရတဲ့ ဒလမြို့နယ်ရဲ့ရေအခက်အခဲတွေ ပြေလည်စေဖို့ JICS ဂျပန်နိုင်ငံတကာပူးပေါင်း ဆောင်ရွက်ရေးအဖွဲ့နှင့် ရန်ကုန်မြို့တော်စည်ပင်သာယာရေးကော်မတီတို့အကြား စာချုပ်ချုပ်ဆိုဆောင်ရွက်နေတဲ့ စီမံချက်နှင့်ပတ်သက်တဲ့ ကြယ်ပွင့်ပြမေးခွန်းကို မေးမြန်းထားတာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် ဆက်လက်မေးမြန်းခွင့်ပြုပါရန် မေတ္တာရပ်ခံအပ်ပါတယ်။ ပုံမှာ ပါတဲ့ ကျွန်တော့်မဲဆန္ဒနယ်မြေဖြစ်တဲ့ ဒလမြို့နယ်ဟာ နှစ်စဉ်နွေဦးကစလို့ မိုးမကျမီအထိ ရေရှားပါးတဲ့ ဒုက္ခမှာ ကျော်ကြားလှတဲ့မြို့နယ် ဖြစ်ပါတယ်။ ဒလမြို့ကို မွန်အသံထွက် မွန်အမည် ဒုံဇလ လို့ခေါ်ဝေါ် ကြကြောင်း သိရှိရပြီး ကြခတ်ဝါးတောတည်ရှိတဲ့မြို့လို့ အဓိပ္ပာယ်ရပါတယ်။ ကြခတ်ဝါတာအမည်ရ သမိုင်းဝင်မြို့ဟာ ရှေးလူကြီးများကတော့ ရေရှားပါးမှုအတွက် ကြခတ်ဝါတာမင်းသမီး ကျိန်စာသင့် နေတဲ့မြို့ဖြစ်ကြောင်း ရှေးဆိုရိုးစကားအနေနဲ့ ပြောခဲ့ကြပါတယ်။ ဥက္ကဌကြီးခင်ဗျား။ ပုံမှာပြထားတဲ့အတိုင်း ဒလမြို့နယ်လူဦးရေ ၁၅၄၅၆၃ ဦးဟာ ရပ်ကွက် ၂၄ ရပ်ကွက်၊ ကျေးရွာ ၅၄ ရွာမှာ နေထိုင်ကြပါတယ်။ အဲဒီလူထုအတွက် ဒလမြို့နယ်ပြင်ပရှိ ရန်ကုန်ပေါက် ရေပေးဝေရေးစခန်းကနေပြီး မြို့တော်စည်ပင်က နေ့စဉ်ရေဂါလန် ၁.၂ သန်းကို ဖြန့်ဝေပေးတယ် ဆိုပေမဲ့ တစ်ဖက်ကမ်းက ရန်ကုန်မြို့တော်ကြီးလို ၂၄ နာရီရေမရဘဲ ၁၈ နာရီသာ ပေးဝေနိုင်ပါတယ်။ ဒါ့အပြင် အိမ်ထောင်စုပေါင်း ၄၅၅၅၊ လူဦးရေ ၂၂၇၇၅ ဦးအတွက်သာ ရေပေးဝေနိုင်တဲ့အတွက် မြို့ လူဦးရေရဲ့ ၁၄.၅၁ ရာခိုင်နှုန်းသာ စည်ပင်ရေရရှိပြီး ကျန် ၈၄.၃၃ ရာခိုင်နှုန်းကတော့ မိုးရေကို စုထားတဲ့ မြေစိုက်သောက်ရေကန် ၃၂၉ ကန်ကိုသာ အားထားနေရပါတယ်။ ဒလမြို့ ရဲ့ရေလိုအပ်ချက် ကို လေ့လာကြည့်ရင် ဖော်ပြပါဇယားအရ ရေသွယ်ရန် ကျန်အိမ်ခြေ ၁၇၇၈၉ အိမ်အတွက် ထပ်မံ လိုအပ်သော ရေပမာဏ ၃.၅ သန်းကျော်ဂါလန်နှင့် စုစုပေါင်းရပ်ကွက်အလိုက် လိုအပ်သော ရေပမာဏ ၄.၄ သန်းဂါလန်ရှိပါတယ်။ အိမ်တစ်အိမ်အတွက် တစ်နေ့တာလိုအပ်ချက် ပျမ်းမျှ ၂၀၀ ဂါလန်နဲ့ တွက်ချက်ထားတာ ဖြစ်ပါတယ်။ ဒါ့အပြင် ဒလဝန်းကျင်မှာရှိတဲ့ မြစ်ရေ၊ ချောင်းရေများမှာ လည်း သောက်သုံးနိုင်တဲ့အနေအထားမရှိတဲ့အပြင် ပိုဆိုးတာက ဒလမှာ ဘယ်နေရာမှာပဲ အဝီစိတွင်း တူးတူး၊ ရေရဲ့အရည်အသွေးက အငန်ဓာတ်များလွန်းတဲ့အတွက် သောက်လို့မရ၊ သုံးလို့မရလို့ ရေလောကဓံကျိန်စာသင့်နေပြီလားလို့ ဒလသားတွေ ပူပန်နေကြတာ ဖြစ်ပါတယ်။ ဥက္ကဌကြီးခင်ဗျား။ လက်ရှိအနေအထားမှာတော့ နွေရာသီနေပူပြင်းပြီဆိုရင် မြေစိုက်ကန်ကို သာ အားထားနေရတဲ့မိသားစုတွေဟာ မိုးမကျခင်ရေကန်များ မခန်းခြောက်ရန် ဆုတောင်းနေကြရတဲ့ အနေအထားဖြစ်ပါတယ်။ ယနေ့ခေတ်လို ရာသီဥတုဖောက်ပြန်ပြင်းထန်ဆိုးရွားနေချိန်မှာ ဒလ ရေကန်တွေ ခန်းခြောက်လို့ ရေအလှူရှင်များကို မျှော်ရတဲ့ဒုက္ခဟာ ဒလသားတို့အတွက် နွေဓလေ့ ရိုးရာအစဉ်အလာလိုဖြစ်နေပြီ ဖြစ်ပါတယ်။ ဥက္ကဋ္ဌကြီးခင်ဗျား။ ဒါ့အပြင် ရန်ကုန်ပေါက်ရေပေးဝေရေး စခန်းက အဝီစိတွင်းတွေဟာ ရေထွက်နှုန်းကျဆင်းလာပြီး ရေငန်ဝင်လာကြောင်း ကြားသိရတဲ့အတွက် ဒလသားတွေရဲ့ ရေရှားပါးမှု ပူပင်သောက ပိုမိုဆိုးရွားလာနေပြီ ဖြစ်ပါတယ်။ ဒါပေမဲ့ ပုံမှာပါတဲ့အတိုင်း ၂၀၁၈ ခုနှစ် အောက်တိုဘာလက JICS နှင့် ရန်ကုန်မြို့တော်စည်ပင်သာယာရေးကော်မတီတို့ ဂျပန်နိုင်ငံ၏ထောက်ပံ့ကြေးအကူအညီဖြင့် ပူးပေါင်းဆောင်ရွက်ရန် မြန်မာနှင့် ဂျပန်အစိုးရတို့ သဘောတူ စာချုပ်ချုပ်ဆိုပြီးတဲ့ သတင်းဟာ ယခုအချိန်မှာ ဒလလူထုပူပင်သောက လျော့ပါးစေရန်အတွက် အကြားချင်ဆုံးနဲ့ အသာယာဆုံးသတင်းဖြစ်ပါတယ်။ ဥက္ကဌကြီးခင်ဗျား။ အဆိုပါစီမံကိန်းဟာ ဒလ မြို့နယ်အတွက် အသက်တမျှအရေးကြီးလှတဲ့ စီမံကိန်းဖြစ်တာကြောင့် အမြန်ပြီးစီးရန် မျှော်လင့် လျက်ရှိသော ဒလပြည်သူလူထုအတွက် မည်သို့ဆက်လက်ဆောင်ရွက်မည်ကို သိရှိရန်အတွက် မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>နေပြည်တော်ကောင်စီက ဖြေကြားရန် ဖြစ်ပါတယ်</speech>
''<speech><agency id='40'>ဦးအောင်မြင်ထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ ဒလမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိန်မြအေးရဲ့ ကြယ်ပွင့်ပြမေးခွန်းကို ရန်ကုန်တိုင်းဒေသကြီးအစိုးရနဲ့ ရန်ကုန်တိုင်းဒေသကြီး စည်ပင်သာယာရေးကော်မတီကိုယ်စား ကျွန်တော် နေပြည်တော်ကောင်စီဝင် ဦးအောင်မြင်ထွန်းက ဖြေကြားတင်ပြသွားမှာ ဖြစ်ပါတယ်။ အဲဒီတော့ မှန်ပါတယ်ခင်ဗျား။ ဒလမြို့နယ်ဟာ ရန်ကုန်မြို့ရဲ့မြစ်တစ်ဖက်ကမ်းမှာ တည်ရှိပါတယ်။ ပင်လယ် နှင့်နီးတဲ့အတွက် ရန်ကုန်မြစ်၊ တွံတေးတူးမြောင်းနဲ့ မြေအောက်ရေတို့ဟာ ရေငန်ဝင်ရောက်တဲ့ သဘောသဘာဝလည်း ရှိပါတယ်။ လက်ရှိရေပေးဝေရေးစနစ်အရဆိုရင် ရေအရင်းအမြစ်များဖြစ်ကြ တဲ့ ဂျိုးဖြူ၊ လှော်ကား၊ ဖူးကြီးရေလှောင်ကန်များနှင့် ငမိုးရိပ်ရေသန့်စင်စက်ရုံတို့ဟာ ရန်ကုန်မြို့ရဲ့ မြောက်ဘက်စွန်းမှာ တည်ရှိပါတယ်။ အဲဒီလိုပဲ လမ်းပန်းဆက်သွယ်မှုအနေအထားအရ ရေလှောင်ကန် ကြီးများက ရေကိုပေးပို့ဖို့ရာအတွက် အခက်အခဲလည်းရှိပါတယ်။ ဒါကြောင့်မို့လို့ တွံတေးမြို့နယ် အတွင်းမှာရှိတဲ့ ရေချိုရရှိတဲ့နေရာဖြစ်တဲ့ ရန်ကုန်ပေါက်ကျေးရွာအနီးမှာ အဝီစိတွင်း ၁၃ တွင်း တူးဖော် ပြီးတော့ ရေပေးဝေခဲ့ပါတယ်။ အခုနတုန်းက ကိုယ်စားလှယ်တော်ကြီးတင်ပြသလို ရေငန်ဝင်ရောက်မှု လျော့နည်းစေရန်အတွက် ရေချိုစုတွင်း ငါးတွင်း ထပ်မံတူးဖော်ပြီးတော့ မိုးရေစုဆောင်းဖြည့်တင်းကာ အဝီစိတွင်းများအား အလှည့်ကျမောင်းနှင်၍ ဒလမြို့နယ်ပေါ်မှ ရပ်ကွက်များကို ပိုက်လိုင်းစနစ်များဖြင့် နေ့စဉ်ရေဂါလန် ၁.၂ သန်း ပေးဝေနေလျက်ရှိနေပါတယ်။ ရေပိုက်လိုင်းဆက်သွယ်ထားခြင်းမရှိတဲ့ ၁၁/၁၄ ရပ်ကွက်၊ ၆ ရပ်ကွက်နှင့် ဝန်ထမ်းအိမ်ရာရပ်ကွက်များမှာတော့ ဂါလန် ၁၂၀၀ ဆံ့၊ အုတ်ရေကန် ၂၆ လုံးနဲ့ ကွန်ကရစ်ကျောက်ငွေ ၂၄ ငွေ တည်ဆောက်ပြီး အခမဲ့ပေးဝေလျက်ရှိနေပါ သေးတယ်။ ဒလမြို့နယ်အတွင်းမှာ ကျေးရွာ ၁၅ ရွာမှာလည်း ရေချိုစုတွင်း ၁၅ တွင်းတူးဖော်ပြီးတော့ ရေချို ထုတ်ယူသုံးစွဲနိုင်အောင် စီမံထားရှိပါတယ်။ ရေပိုမိုသိုလှောင်နိုင်ရန်အတွက်လည်း ၂၀၁၃-၂၀၁၄ ဘဏ္ဍာရေးနှစ်မှာ သောက်သုံးရေကန် သုံးကန်၊ ၂၀၁၅-၂၀၁၆ ဘဏ္ဍာရေးနှစ်မှာ သောက်သုံးရေကန်ငါးကန်၊ ၂၀၁၇-၂၀၁၈ ဘဏ္ဍာရေးနှစ် မှာ သောက်သုံးရေကန်လေးကန်နှင့် ၂၀၁၈-၂၀၁၉ ဘဏ္ဍာရေးနှစ်မှာ သောက်သုံးရေကန်သုံးကန်တို့ ကိုလည်း ပြန်လည်တူးဖော်ဆောင်ရွက်ပေးလျက်ရှိပါတယ်။ ပွင့်လင်းရာသီမှာ သောက်သုံးရေလိုအပ် ချက်အများအပြားဖြစ်ပေါ်လာလို့ရှိရင် ဒလရေပေးဝေရေးစခန်းကို တစ်ရက်လျှင် ဂါလန် ၅၀၀၀ ထွက်ရှိတဲ့သောက်ရေသန့်စက်ရုံကနေလည်းကောင်း၊ ရန်ကုန်မြို့တော်စည်ပင်သာယာရေးကော်မတီနဲ့ AG Resources Myanmar Co., Ltd om q:bolê:625gosod apulcəpĉemperi တစ်ရက်မှာ လီတာနှစ်သိန်းထွက်ရှိနိုင်တဲ့သောက်ရေသန့်စက်ရုံမှလည်းကောင်း၊ ဒလရေပေးရေးစခန်း မှလည်းကောင်း ကော်မတီပိုင်ရေသယ်ယာဉ်လေးစီးနဲ့ ရေလိုအပ်တဲ့နေရာများကို ပေးဝေလျက်ရှိပါ တယ်။ အထက်ပါအခက်အခဲများ ပြေလည်စေဖို့ရာအတွက် ဒလမြို့နယ်နှင့် ရန်ကုန်(တောင်ပိုင်း)ရှိ မြို့နယ်များတွင် အများသုံးရေနှင့် သောက်သုံးရေတစ်နေ့ ဂါလန်သုံးသန်း ဖြန့်ဝေနိုင်ရေးအတွက် ဂျပန်နိုင်ငံအစိုးရမှ ဂျပန်ယန်း ၄.၁၇၆ ဘီလီယံအကူအညီ Grant ပေးရေးဆိုင်ရာ Exchange of Notes në Agreed Minutes on Procedural Details (A/M)ę şdęEisao:903, mais p-o၂၀၁၈ ရက်နေ့က လက်မှတ်ရေးထိုးခဲ့တာ ဖြစ်ပါတယ်။ အဲဒီအကူအညီအတွက် စီမံကိန်းအကောင် အထည်ဖော်ဖို့ရန် ဂျပန်အစိုးရရဲ့ လုပ်ထုံးလုပ်နည်းများနှင့်အညီ ဂျပန်နိုင်ငံအစိုးရက သတ်မှတ်ထားတဲ့ Japan International Cooperation System qe mble consopsućwww967:6mSoos တို့ရဲ့ ကိုယ်စား Agent အဖြစ်ဆောင်ရွက်စေမှာ ဖြစ်ပါတယ်။ Agent Agreement ကို ၃၁-၅-၂၀၁၉ ရက်နေ့က လက်မှတ်ရေးထိုးခဲ့ပြီးဖြစ်ပါတယ်။ Consultant ရွေးချယ်ခြင်းကို ၂၀၁၉ ခုနှစ် ဇူလိုင်လ မှာ ဆောင်ရွက်ပြီးဖြစ်ပါတယ်။ Consultant Evduction Report ကိုတော့ ၂၀၁၉ ခုနှစ်မှာ Document saams Geaolg:cos? Contractor eg:90$@#:op:meos? Jo jo aşa açcuos စတင်ဆောင်ရွက်မှာဖြစ်ပါတယ်။ Project ကာလကတော့ ၂၀၂၀ ခုနှစ်ကစပြီး ၂၀၂၂ ခုနှစ်အထိ ဒီဇင်ဘာအထိ ဖြစ်ပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာရှင်းလင်းတင်ပြအပ် ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>နေပြည်တော်ကောင်စီဝင် ပြန်လည်ထွက်ခွာနိုင်ပါပြီ</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း ခြင်း၊ ဖြေကြားခြင်းအစီအစဉ်ပြီးပါပြီ</speech>
</section>
<section value = 'Order'>
<title>ပြည်သူ့လွှတ်တော် ဥက္ကဋ္ဌက နိဂုံးချုပ်အမှာစကားပြောကြားခြင်း</title>
<speech type='speaker'>သဘောတူအစီအစဉ် ၆ ဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေးဟာ ဒီနေ့ပြီးဆုံးမှာဖြစ်ပါတယ်။ ဒီကာလအတွင်း အစည်းအဝေးကျင်းပရက် ၂၃ ရက်ရှိခဲ့ပြီး ကြယ်ပွင့်ပြမေးခွန်း ၁၆၄ ခု မေးမြန်း ဖြေကြားခြင်း၊ ကြယ်ပွင့်မပြမေးခွန်း ၅၅၄ ခု ဖြေကြားခြင်းများ ဆောင်ရွက်ခဲ့ပါတယ်။ ဝမ်းနည်းကြောင်း အဆိုအပါအဝင် အဆို ၁၄ ခုတင်သွင်းနိုင်ခဲ့ပြီး အတည်ပြု အဆိုခုနစ်ခု၊ မှတ်တမ်းတင်အဆို ခြောက်ခုနှင့် တင်သွင်းပြီးဆက်လက်ဆောင်ရွက်ရန် ကျန်အဆိုတစ်ခုတို့ဖြစ်ကြပါတယ်။ ယခင်က ကျန်ရှိတဲ့ ဥပဒေကြမ်းများအပါအဝင် ဆောင်ရွက်ခဲ့တဲ့ဥပဒေကြမ်း စုစုပေါင်း ၂၅ ခုရှိပြီး ဥပဒေကြမ်း ၁၁ ခုကို အတည်ပြုနိုင်ခဲ့ပါတယ်။ ဆက်လက်ဆောင်ရွက်ရန် ဥပဒေကြမ်း ၁၄ ခုကျန်ရှိပါတယ်။ ယခု အစည်းအဝေးကာလအတွင်း တပ်မတော်သားပြည်သူ့လွှတ်တော်ကိုယ်စားလှယ် လေးဦးကတိသစ္စာ ပြုခြင်း၊ လွှတ်တော်ရေးရာစွမ်းရည်မြှင့်တင်ရေးအကြံပေးအဖွဲ့ ဖွဲ့စည်းခြင်းတို့ကို ဆောင်ရွက်ခဲ့ပါတယ်။ လွှတ်တော်ရေးရာကော်မတီများအနေနဲ့ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီဥက္ကဋ္ဌ၊ အတွင်းရေးမှူးနှင့်အဖွဲ့ဝင်များ ပြောင်းလဲခြင်း၊ ဘဏ်များနှင့်ငွေကြေးဆိုင်ရာဖွံ့ဖြိုး တိုးတက်ရေးကော်မတီအဖွဲ့ဝင်တစ်ဦး နုတ်ထွက်ခွင့်ပြုခြင်းများ ဆောင်ရွက်ခဲ့ပါတယ်။ သုတေသန လုပ်ငန်းဆောင်ရွက်ချက်များအနေနဲ့ လွှတ်တော်ကိုယ်စားလှယ်များသိရှိလိုတဲ့ တစ်ဦးချင်းစုံစမ်း မေးမြန်းမှု ၇၀ ခုပြန်ကြားပေးခြင်းနှင့် ကိန်းဂဏန်းဆိုင်ရာစာတမ်းတိုအပါအဝင် သုတေသနစာတမ်းတို စုစုပေါင်း ၁၁ စောင်ကို ဝန်ဆောင်မှုပေးနိုင်ခဲ့ပါတယ်။ ပြည်သူ့လွှတ်တော် ကိုယ်စားလှယ်များခင်ဗျား။ လွှတ်တော်ရဲ့ အဓိကတာဝန်ဖြစ်တဲ့ ဥပဒေပြု ရေး တာဝန်များဆောင်ရွက်တဲ့အခါ ပြည်သူတွေအတွက် ဒီမိုကရေစီစံနှုန်းများနှင့် ကိုက်ညီတဲ့ ဥပဒေ များကို ရေးဆွဲပြဋ္ဌာန်းပေးရမှာဖြစ်ပါတယ်။ နိုင်ငံသားအားလုံးလက်ခံနိုင်တဲ့ ဥပဒေများဖြစ်မှသာ တရား ဥပဒေစိုးမိုးရေးရရှိနိုင်မှာဖြစ်ပါတယ်။ တရားဥပဒေစိုးမိုးရေးရှိမှာသာ အုပ်ချုပ်ရေးမဏ္ဍိုင်နှင့် တရား စီရင်ရေးမဏ္ဍိုင်တွေမှာ တာဝန်ခံမှု၊ တာဝန်ယူမှုများရှိလာမှာ ဖြစ်ပါတယ်။ ပြည်သူလူထုက ဥပဒေကို လေးစားလိုက်နာပြီး မဏ္ဍိုင်ကြီးသုံးရပ်ကို ကိုယ်စားပြု နေကြသူများအားလုံးကလည်း မိမိတို့တာဝန်ကို ကျေပွန်စွာထမ်းဆောင်နိုင်တဲ့ ဒီမိုကရေစီယဉ်ကျေးမှုဖော်ဆောင်နိုင်မှသာ မိမိတို့လူ့အဖွဲ့အစည်း ဖွံ့ဖြိုး တိုးတက်နိုင်မယ်ဆိုတာ သတိပြု ကြစေလိုပါတယ်။ ပြည်သူ့လွှတ်တော် ကိုယ်စားလှယ်များခင်ဗျား။ နိဂုံးချုပ်အနေနဲ့ပြောကြားလိုတာကတော့ ပြည်သူကရွေးချယ်ထားတဲ့ လွှတ်တော်ကိုယ်စားလှယ်များ ပီသစွာ ပြည်သူ့အကျိုးကိုဆက်လက် ကြိုးပမ်းဆောင်ရွက်ပေးကြပါ။ ဒီမိုကရေစီဖက်ဒရယ်ပြည်ထောင်စုနိုင်ငံတော် တည်ဆောက်နိုင်အောင် ဝိုင်းဝန်းကြိုးပမ်းဆောင်ရွက်ကြပါ။ ပါတီတွေအချင်းချင်းကြား၊ တိုင်းရင်းသားများနှင့်အဖွဲ့အစည်းတွေ ကြား အပြန်အလှန်ယုံကြည်မှု၊ အပြန်အလှန်လေးစားမှုနဲ့ နိုင်ငံတော်နှင့်ပြည်သူလူထုအကျိုးကို မျှော်ကိုးပြီး အတူလက်တွဲဆောင်ရွက်ပေးကြပါ။ ကိုယ်စားလှယ်များရဲ့ ဒေသအသီးသီးကို ပြန်လည် ရောက်ရှိတဲ့အခါမှာလည်း ပြည်သူလူထုနှင့် ကင်းကွာမနေဘဲ ရပ်ရွာဖွံ့ဖြိုးတိုးတက်ရေးကိစ္စတွေမှာ တက်အားသမျှ ပါဝင်ဆောင်ရွက်ကြဖို့ တိုက်တွန်းအပ်ပါတယ်။ ကိုယ်စားလှယ်များရဲ့ လိုရာခရီးများ သာယာဖြောင့်ဖြူးကြပါစေ။ ဘေးအန္တရာယ်ကင်းဝေးကြပါစေ။ နိုင်ငံတော်နှင့်နိုင်ငံသားများ အကျိုးကို ဖြည့်ဆည်းဆောင်ရွက်ပေးနိုင်တဲ့ ပုဂ္ဂိုလ်များဖြစ်ကြပါစေလို့ ဆုမွန်ကောင်းတောင်းရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၃)ရက်မြောက်နေ့ ရပ်နားကြောင်းနှင့် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေးပြီးစီးကြောင်းကြေညာခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၃)ရက်မြောက်နေ့ကို ရပ်နားကြောင်းနှင့် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး အောင်မြင်စွာကျင်းပပြီးစီးကြောင်း ကြေညာပါတယ်။(ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၃)ရက်မြောက်နေ့ ကို ၁၁း၁၅ နာရီအချိန်တွင် အောင်မြင်စွာကျင်းပပြီးစီးပါသည်။</p>
</postface>
</transcript>
</doc>
