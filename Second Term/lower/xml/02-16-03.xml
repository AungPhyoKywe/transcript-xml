<doc>
<docinfo>
<docno>02-16-03.xml</docno>
<pdf>02-16-03.pdf</pdf>
<term value="02">ဒုတိယအကြိမ်</term>
<session value="16" />
<sittingday value="03" />
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် တွင် ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့မှတ်တမ်း</title>
<date>၁၃၈၂ ခုနှစ်၊ ကဆုန်လပြည့်ကျော် ၁၄ ရက် (၂၀၂၀ ပြည့်နှစ်၊ မေလ ၂၀ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့ လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့ကို နံနက် ၁၀ နာရီင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယ အကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့အစီအစဉ် စတင် ပါတော့မယ်။</speech>
<title>ပြည်သူ့လွှတ်တော်ဥက္ကဋ္ဌ နေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။ (ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျာ။ ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေးတတိယနေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၀ ဦးရှိသည့်အနက် ၃၇၈ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်း ၈၇.၉၁ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်(၃)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">အစီအစဉ်(၄)ဖြစ်ပါတယ်။ ယခုအစည်းအဝေး မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။</speech>
<speech><mp id="309">ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၂၀ ပြည့်နှစ်၊ မေလ ၂၀ ရက်နေ့ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့သို့ မတက် ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံ မဲဆန္ဒနယ်က ကိုယ်စားခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက် ခွင့်ရှိသော ကိုယ်စားလှယ် ၄၃၀ ဦးရှိပြီး တက်ရောက်သူကိုယ်စားလှယ် ၃၇၈ ဦး ရှိကာ ယနေ့ ခွင့်ပန်ကြားသူ သုံးဦးရှိပါတယ်။ ခွင့်ပန်ကြားသူကိုယ်စားလှယ်များကတော့ (၁) မက်မန်းမဲဆန္ဒနယ်မှ ဦးတင်အေး ခွင့် တစ်ရက်၊ (၂) မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း ခွင့် တစ်ရက်နှင့် တပ်မတော်သားကိုယ်စားလှယ် ဗိုလ်မှူးကြီးဟန်သူ ခွင့်တစ်ရက် တို့ဖြစ်ကြပါတယ်။ ယခင်ခွင့်ပန်ကြားသူ ၄၉ ဦး၊ ယနေ့ခွင့်ပန်ကြားသူ သုံးဦး စုစုပေါင်းခွင့်ပန်ကြားသူ ၅၂ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ်ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၀ ဦး၊ ယခင်ကခွင့်ပန်ကြား၍ ခွင့်ပြုထားသူ ၄၉ ဦး၊ ယနေ့ခွင့်ပြုထားသူ သုံးဦးဖြစ်၍ လွှတ်တော်ကခွင့်ပြုထားသူစုစုပေါင်း ၅၂ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် ကိုယ်စားလှယ်များအစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့်သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်း များ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>၂၀၁၆ ခုနှစ် ဧပြီလမှ ၂၀၁၉ ခုနှစ် ဒီဇင်ဘာလအထိ နိုင်ငံခြားရင်းနှီးမြှုပ်နှံမှုနှင့် မြန်မာနိုင်ငံသား ရင်းနှီးမြှုပ်နှံမှု မည်မျှတိုးတက်လာသည်နှင့် အနာဂတ်ရင်းနှီးမြှုပ်နှံမှုမျှော်မှန်းချက်များအား သိလိုခြင်းတို့နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ပွင့်ဖြူမဲဆန္ဒနယ်မှ ဦးထွန်းထွန်း မေးမြန်းဖို့ဖြစ်ပါတယ်။</speech>
<speech><mp id="270">ဦးထွန်းထွန်း(ပွင့်ဖြူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများအားလုံး ကျန်းမာချမ်းသာ ပါစေကြောင်း ဆုမွန်ကောင်းတောင်းပြီး နှုတ်ခွန်းဆက်သအပ်ပါတယ်။ ကျွန်တော်ကတော့ မကွေး တိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး ၂၀၁၆ ခုနှစ် ဧပြီလမှ ၂၀၁၉ ခုနှစ် ဒီဇင်ဘာလအထိ နိုင်ငံခြားရင်းနှီးမြှုပ်နှံမှုနှင့် မြန်မာနိုင်ငံသား ရင်းနှီးမြှုပ်နှံမှု မည်မျှတိုးတက်လာသည်ကို သိရှိလိုခြင်းနှင့် အနာဂတ်ရင်းနှီးမြှုပ်နှံမှုမျှော်မှန်းချက် များအားသိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးခွန်းမေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတစ်နိုင်ငံဖွံ့ဖြိုးတိုးတက်ရန်အတွက် နိုင်ငံခြားရင်းနှီးမြှုပ်နှံမှုဟာ အလွန်အရေးပါသောအခန်းကဏ္ဍတွင်ပါဝင်တာဖြစ်ပါတယ်။ ကျွန်တော်တို့မြန်မာနိုင်ငံဟာ ၁၉၈၈ ခုနှစ်နောက်ပိုင်းမှစပြီး ဈေးကွက်စီးပွားရေးစနစ်ကို ပြောင်းလဲကျင့်သုံးခဲ့ရာ ယနေ့ဖြစ်ပါသည်။ ဒါ့အပြင် ၂၀၁၆ ခုနှစ်၊ အောက်တိုဘာလ ၁၈ ရက်နေ့မှာ ရင်းနှီးမြှုပ်နှံမှုဥပဒေကို ပြည်ထောင်စုလွှတ်တော်ဥပဒေအမှတ်(၄၀)ဖြင့် ပြဋ္ဌာန်းခဲ့ပြီးလည်းဖြစ်ပါတယ်ခင်ဗျား။ အလားတူ မြန်မာနိုင်ငံရင်းနှီးမြှုပ်နှံမှုနည်းဥပဒေများကို စီမံကိန်းနှင့်ဘဏ္ဍာရေးဝန်ကြီးဌာန အမိန့်ကြော်ငြာစာ အမှတ်(၃၅/၂၀၁၇)ဖြင့် ၂၀၁ရ ခုနှစ်၊ မတ်လ ၃၀ ရက်နေ့တွင်လည်းကောင်း၊ ဥပဒေအရ ဆက်လက် ထုတ်ပြန်ပေးရမည့် အမိန့်ကြော်ငြာစာများဖြစ်သည့် ဖွံ့ဖြိုးတိုးတက်မှုဇုန်အမျိုးအစားသတ်မှတ်ခြင်း၊ တိုင်းဒေသကြီးနှင့်ပြည်နယ် ရင်းနှီးမြှုပ်နှံမှုကော်မတီများမှ အတည်ပြုမိန့်ထုတ်ပေးနိုင်သည့် ရင်းနှီး မြှုပ်နှံမှုလုပ်ငန်းများအတွက် မတည်ငွေရင်းပမာဏသတ်မှတ်ခြင်း၊ ဦးစားပေးမြှင့်တင်မည့် ရင်းနှီး မြှုပ်နှံမှုကဏ္ဍသတ်မှတ်ခြင်း၊ ကန့်သတ်သည့် ရင်းနှီးမြှုပ်နှံမှုလုပ်ငန်းများသတ်မှတ်ခြင်း၊ ပြည်တွင်းရှိ ပြည်ပတင်ပို့သည့်ကုန်ပစ္စည်းများ ထုတ်လုပ်သည့်စက်ရုံများသို့ ပြည်တွင်းစက်ရုံများမှ ထွက်ကုန် များပေးသွင်းခြင်းကို ရာခိုင်နှုန်းဖြင့်တင်ပို့သည့် ရင်းနှီးမြှုပ်နှံမှုလုပ်ငန်းများဖြင့်သတ်မှတ်ခြင်းစသည့် ကိစ္စရပ်များအပေါ် အမိန့်ကြော်ငြာစာများထုတ်ပြန်ထားပါတယ်။ ထို့အပြင် မြန်မာနိုင်ငံရင်းနှီးမြှုပ်နှံမှုဥပဒေကိုပြင်ဆင်သည့် ဥပဒေအမိန့်ကြော်ငြာစာအမှတ် (၄၅/၂၀၁၉)တို့ကို ၂၀၁၈-၂၀၁၉ ဘဏ္ဍာရေးနှစ်အတွင်း ထုတ်ပြန်ထားတာကိုလည်း တွေ့ရပါတယ်။ နိုင်ငံခြားရင်းနှီးမြှုပ်နှံမှုများတိုးတက်လာစေရေးအတွက် အဓိကကျသောဥပဒေများဖြစ်တဲ့ မြန်မာ နိုင်ငံရင်းနှီးမြှုပ်နှံမှုဥပဒေနှင့် မြန်မာနိုင်ငံကုမ္ပဏီများဥပဒေကိုပြဋ္ဌာန်းခြင်း၊ သက်ဆိုင်ရာဥပဒေတို့ကို ခေတ်စနစ်နဲ့လိုက်လျောညီထွေစွာ ပြင်ဆင်ပြဋ္ဌာန်းခြင်း၊ ရင်းနှီးမြှုပ်နှံမှုကို ပိုမိုအာရုံစိုက်လုပ်ဆောင် လာနိုင်စေရန် ရင်းနှီးမြှုပ်နှံမှုနှင့်နိုင်ငံခြားစီးပွားဆက်သွယ်ရေးဝန်ကြီးဌာနကို ဖွဲ့စည်းဆောင်ရွက်ခြင်း၊ ရင်းနှီးမြှုပ်နှံမှုဆိုင်ရာလုပ်ထုံးလုပ်နည်းများကို ပိုမိုလွယ်ကူစေခြင်း၊ အခွန်အတုတ်များလျှော့ပေါ့ စေခြင်း၊ မြန်မာနိုင်ငံ၏ ရင်းနှီးမြှုပ်နှံမှုမြှင့်တင်ရေးစီမံကိန်း(၂၀၁၆-၂၀၁ရ မှ ၂၀၃၅-၂၀၃၆)ကို ကြေညာခြင်း၊ အီလက်ထရောနစ်ကုမ္ပဏီမှတ်ပုံတင်စနစ်ကို စတင်တည်ထောင်၍ ကုမ္ပဏီ မှတ်ပုံတင်ဆိုင်ရာကိစ္စရပ်များကို ပိုမိုလွယ်ကူမြန်ဆန်အောင်ဆောင်ရွက်ပေးခြင်းနှင့် အခြားသော ဖြေလျှော့မှုများကို စီမံဆောင်ရွက်ပေးထားတာလည်း တွေ့ရပါတယ်။ ဥက္ကဋ္ဌကြီးခင်ဗျား။ နိုင်ငံတစ်နိုင်ငံ၏ စီးပွားရေးဖွံ့ဖြိုးတိုးတက်ရေးကိုဆောင်ရွက်ရာတွင် နိုင်ငံခြားရင်းနှီးမြှုပ်နှံမှုသည် အထူးအရေးပါသောကဏ္ဍတစ်ရပ်ဖြစ်ပြီး နိုင်ငံ၏ဖွံ့ဖြိုးတိုးတက်မှု အညွှန်းကိန်းများကိုလေ့လာပါကလည်း စီးပွားရေးလုပ်ကိုင်ရလွယ်ကူမှုနှင့် ရင်းနှီးမြှုပ်နှံမှုပမာဏ များ၏အရေးပါမှုကိုထင်ရှားစွာတွေ့မြင်နိုင်ပါတယ်။ ဒါကြောင့် ဖွံ့ဖြိုးဆဲနိုင်ငံများတွင်သာမက ဖွံ့ဖြိုးပြီး နိုင်ငံများ၌လည်း နိုင်ငံခြားရင်းနှီးမြှုပ်နှံမှုများပိုမိုမြှင့်တင်လာစေရန် နည်းမျိုးစုံသုံး၍ ဆွဲဆောင်လေ့ ရှိကြပါတယ်။ နိုင်ငံခြားရင်းနှီးမြှုပ်နှံမှုများကိုတိုးမြှင့်လာသည့်နှင့်အညီ နိုင်ငံအတွင်း၌ အလုပ်အကိုင် အခွင့်အလမ်းများပေါများလာခြင်း၊ ကျွမ်းကျင်လုပ်သားများ များပြားလာခြင်း၊ နည်းပညာများ ဖွံ့ဖြိုးတိုးတက်လာခြင်း၊ စက်မှုကဏ္ဍဖွံ့ဖြိုးတိုးတက်လာခြင်း၊ သွင်းကုန်အစားထိုး ပြည်ပပို့ကုန်များ တိုးတက်များပြားလာခြင်းနှင့် နိုင်ငံအတွင်း ငွေကြေးလည်ပတ်မှုတည်ငြိမ်ချောမွေ့စေခြင်းစသည့် ကောင်းကျိုးများကိုပါ ဖြစ်ပေါ်လာနိုင်သည့်အတွက် အထက်ပါမေးခွန်းကို လွှတ်တော် ဥက္ကဋ္ဌကြီးမှ တစ်ဆင့် ရိုသေစွာမေးမြန်းအပ်ပါတယ်။ မြန်မာနိုင်ငံသူ/နိုင်ငံသားများအားလုံး၊ ကမ္ဘာသူကမ္ဘာသား အားလုံး ကိုရိုနာဗိုင်းရပ်စ်ရောဂါကပ်ဘေးမှ ကင်းဝေးကြပါစေ။ အားလုံးကိုကျေးဇူးတင်ပါတယ်။</speech>
<speech type="speaker">ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="35">ဦးဗရတ်ဆင်း(ဒုတိယဝန်ကြီး၊ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ ခင်ဗျား။ ကျွန်တော်ကတော့ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန ဒုတိယ ဝန်ကြီး ဦးဗရတ်ဆင်း ဖြစ်ပါတယ်။ ပွင့်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းထွန်းက ၂၀၁၆ ခုနှစ် ဧပြီလမှ ၂၀၁၉ ခုနှစ် ဒီဇင်ဘာလအထိ နိုင်ငံခြားရင်းနှီးမြှုပ်နှံမှုနှင့် မြန်မာနိုင်ငံသားရင်းနှီးမြှုပ်နှံမှုမည်မျှတိုးတက်လာသည်ကို သိရှိလိုခြင်းနှင့် အနာဂတ်ရင်းနှီးမြှုပ်နှံမှု မျှော်မှန်းချက်များအား သိရှိလိုခြင်းနှင့်စပ်လျဉ်းသည့်မေးခွန်းအား ရှင်းလင်းတင်ပြသွားမှာ ဖြစ်ပါတယ်။ Power Point သုံးခွင့်ပြုပါရန် လေးစားစွာပန်ကြားအပ်ပါတယ်။ မြန်မာနိုင်ငံ ရင်းနှီးမြှုပ်နှံမှုကော်မရှင်အနေနဲ့ ပြည်တွင်း/ပြည်ပရင်းနှီးမြှုပ်နှံမှုများ နှစ်စဉ်ဖွံ့ဖြိုးတိုးတက်လာ စေရေး ကြိုးပမ်းဆောင်ရွက်လျက်ရှိရာ ၂၀၁၆-၂၀၁ရ ဘဏ္ဍာရေးနှစ် ဧပြီလမှ ၂၀၁၉-၂၀၂၀ ဘဏ္ဍာရေးနှစ် ဒီဇင်ဘာလအထိ နိုင်ငံခြားရင်းနှီးမြှုပ်နှံမှုလုပ်ငန်းပေါင်း ၇၉၉ ခု ရင်းနှီးမြှုပ်နှံမှုပမာဏစုစုပေါင်း အမေရိကန်ဒေါ်လာ ၁၉.၄၅၅ ဘီလီယံအား စိစစ်ခွင့်ပြုပေးခဲ့ပြီး မြန်မာနိုင်ငံသားရင်းနှီးမြှုပ်နှံမှု လုပ်ငန်းပေါင်း ၄၇၃ ခု ရင်းနှီးမြှုပ်နှံမှုပမာဏစုစုပေါင်း ကျပ် ၈၉၁၄.၁၉၁ ဘီလီယံစိစစ်ခွင့်ပြုပေး ခဲ့ပါတယ်။ နိုင်ငံခြားရင်းနှီးမြှုပ်နှံမှုစီးဝင်မှုအခြေအနေနဲ့စပ်လျဉ်းပြီး ၂၀၁၆-၂၀၁ရ ဘဏ္ဍာရေးနှစ်တွင် လုပ်ငန်း ၁၃၈ ခု အမေရိကန်ဒေါ်လာ ၆.၆၅၀ ဘီလီယံစိစစ်ခွင့်ပြုနိုင်ခဲ့ပြီး ၂၀၁၇-၂၀၁၈ ဘဏ္ဍာရေး နှစ်တွင် လုပ်ငန်း ၂၂၂ ခု အမေရိကန်ဒေါ်လာ ၅.၇၁၈ ဘီလီယံခွင့်ပြုပေးခဲ့ပါတယ်။ ၂၀၁၈ ခုနှစ် ဧပြီလမှ စက်တင်ဘာလအထိ ခြောက်လတာကာလအတွင်း ရင်းနှီးမြှုပ်နှံမှုလုပ်ငန်း ၈၅ ခု အမေရိကန်ဒေါ်လာ ၁.၇၆၅ ဘီလီယံအထိခွင့်ပြုနိုင်ခဲ့ပြီး ၂၀၁၈-၂၀၁၉ ဘဏ္ဍာရေးနှစ်တွင် ရင်းနှီးမြှုပ်နှံမှုလုပ်ငန်း ၂၈၂ ခု အမေရိကန်ဒေါ်လာ ၄.၁၅၈ ဘီလီယံခွင့်ပြုပေးနိုင်ခဲ့ပါတယ်။ ၂၀၁၉-၂၀၂၀ ဘဏ္ဍာရေးနှစ် အောက်တိုဘာလမှ ဒီဇင်ဘာလအထိ သုံးလတာကာလအတွင်း လုပ်ငန်း ၇၂ ခု အမေရိကန်ဒေါ်လာ ၁.၁၆၄ ဘီလီယံခွင့်ပြုနိုင်ခဲ့ပြီးဖြစ်ပါတယ်။ မြန်မာနိုင်ငံသားရင်းနှီးမြှုပ်နှံမှုစီးဝင်မှုအနေဖြင့် ၂၀၁၆-၂၀၁ရ ဘဏ္ဍာရေးနှစ်၌ ရင်းနှီးမြှုပ်နှံမှု လုပ်ငန်း ၅၂ တွင် ရင်းနှီးမြှုပ်နှံမှုပမာဏ ကျပ် ၁၆၀၄.၄၆၀ ဘီလီယံစိစစ်ခွင့်ပြုနိုင်ခဲ့ပြီး ၂၀၁၇-၂၀၁၈ ဘဏ္ဍာရေးနှစ်တွင် ရင်းနှီးမြှုပ်နှံမှုလုပ်ငန်း ၁၁၉ ခုကို ရင်းနှီးမြှုပ်နှံမှုပမာဏ ကျပ် ၃၉၇၈.၀၉ရ ဘီလီယံခွင့်ပြုပေးခဲ့ပါတယ်။ ၂၀၁၈ ခုနှစ် ဧပြီလမှ စက်တင်ဘာလအထိ ခြောက်လတာကာလ အတွင်း ရင်းနှဝီးမြှုပ်နှံမှုလုပ်ငန်း ၁၀၅ ခုတွင် ကျပ် ၉၉၅.၄၀၂ ဘီလီယံခွင့်ပြုနိုင်ခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်တွင် ရင်းနှီးမြှုပ်နှံမှုလုပ်ငန်း ၁၆၉ ခု ကျပ် ၁၆၉၁.၃၃၂ ဘီလီယံ ခွင့်ပြု ပေးခဲ့ပါတယ်။ ၂၀၁၉-၂၀၂၀ ဘဏ္ဍာရေးနှစ် အောက်တိုဘာလမှ ဒီဇင်ဘာလအထိ သုံးလတာ ကာလအတွင်း လုပ်ငန်း ၂၈ ခုတွင် ရင်းနှီးမြှုပ်နှံမှုပမာဏ ကျပ် ၆၄၄.၉၀၀ ဘီလီယံခွင့်ပြုပေးခဲ့ပြီး ဖြစ်ပါတယ်။ နိုင်ငံအလိုက် နိုင်ငံခြားရင်းနှီးမြှုပ်နှံမှုစီးဝင်မှုအခြေအနေနဲ့စပ်လျဉ်းပြီး ၂၀၁၆-၂၀၁ရ ဘဏ္ဍာရေးနှစ် ဧပြီလမှ ၂၀၁၉-၂၀၂၀ ဘဏ္ဍာရေးနှစ် ဒီဇင်ဘာလအထိ နိုင်ငံပေါင်း ၃၅ နိုင်ငံမှ ရင်းနှီး မြှုပ်နှံမှုများစီးဝင်လာသည့်အနက် စင်ကာပူနိုင်ငံက အမေရိကန်ဒေါ်လာ ၉.၂၈၅ ဘီလီယံဖြင့် ရင်းနှီး မြှုပ်နှံမှုပမာဏအများဆုံးဖြစ်ခဲ့ပြီး ဒုတိယအများဆုံးအနေနဲ့ တရုတ်ပြည်သူ့သမ္မတနိုင်ငံက ရင်းနှီး မြှုပ်နှံမှုပမာဏ အမေရိကန်ဒေါ်လာ ၂.၈၇၄ ဘီလီယံနှင့် တတိယအများဆုံးအနေနဲ့ ဟောင်ကောင်က အမေရိကန်ဒေါ်လာ ၁.၈၁၅ ဘီလီယံတို့ဖြင့် နိုင်ငံခြားရင်းနှီးမြှုပ်နှံမှုပမာဏများဝင်ရောက်လာနိုင်ခဲ့ ပါတယ်။ အလုပ်အကိုင်အခွင့်အလမ်းဖန်တီးပေးနိုင်မှုအခြေအနေနဲ့စပ်လျဉ်းပြီး နိုင်ငံခြားရင်းနှီး မြှုပ်နှံမှုလုပ်ငန်းများက အလုပ်အကိုင်ဖန်တီးပေးနိုင်မှုအခြေအနေအရ ၂၀၁၆-၂၀၁ရ ဘဏ္ဍာရေးနှစ် ဧပြီလမှ ၂၀၁၉-၂၀၂၀ ဘဏ္ဍာရေးနှစ် ဒီဇင်ဘာလအထိ ပြည်တွင်းလုပ်သားဦးရေ ၄၆၄၀၅၉ ဦး၊ ပြည်ပလုပ်သားဦးရေ ၁၃၇၃၄ ဦး စုစုပေါင်း ၄၇၇၇၉၃ ဦးကို အလုပ်အကိုင်အခွင့်အလမ်းများ ရရှိစေရေး ဖန်တီးပေးနိုင်ခဲ့ပါတယ်။ မြန်မာနိုင်ငံသားရင်းနှီးမြှုပ်နှံမှုလုပ်ငန်းများကနေပြီးတော့ အလုပ်အကိုင် ဖန်တီးပေးနိုင်မှုအခြေအနေမှာ ၂၀၁၆-၂၀၁ရ ဘဏ္ဍာရေးနှစ် ဧပြီလမှ ၂၀၁၉-၂၀၂၀ ဘဏ္ဍာရေးနှစ် ဒီဇင်ဘာလအထိ ပြည်တွင်းလုပ်သားဦးရေ ၆၅၇၀၅ ဦးနှင့် ပြည်ပလုပ်သားဦးရေ ၁၂၆၉ ဦး စုစုပေါင်း ၆၆၉၇၄ ဦးကို အလုပ်အကိုင်အခွင့်အလမ်းများရရှိစေရေး ဖန်တီးပေးနိုင်ခဲ့ ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရင်းနှီးမြှုပ်နှံမှုလုပ်ငန်းစဉ်နဲ့ ပတ်သက်လို့ ယခင်က မြန်မာနိုင်ငံရင်းနှီးမြှုပ်နှံမှုကော်မရှင်အစည်းအဝေးကသာ တင်ပြချက် အားလုံးကို စိစစ်ခွင့်ပြုပေးခဲ့ရာမှာ ၂၀၁၇-၂၀၁၈ ဘဏ္ဍာရေးနှစ်မှစတင်ပြီး ရင်းနှီးမြှုပ်နှံမှုပမာဏ အမေရိကန်ဒေါ်လာ ငါးသန်းနှင့် ကျပ်သန်း ၆၀၀၀ အထိ လုပ်ငန်းများကို သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့များက အတည်ပြုမိန့်ထုတ်ပြန်နိုင်ရေးအတွက် လုပ်ပိုင်ခွင့်များ ခွဲဝေသတ်မှတ်ပေးနိုင်ခဲ့ပါတယ်။ မြန်မာနိုင်ငံရဲ့ ရင်းနှီးမြှုပ်နှံမှုအခွင့်အလမ်းတွေ အထူးသဖြင့် သက်ဆိုင်ရာတိုင်းဒေသကြီးနှင့်ပြည်နယ်များရဲ့ ရင်းနှီးမြှုပ်နှံမှုအခွင့်အလမ်းတွေကို ပြည်တွင်း/ ပြည်ပရင်းနှီးမြှုပ်နှံသူတွေ ပိုမိုသိရှိနိုင်ကြပြီး ဒေသထွက်ကုန်တွေကိုအားပေးမြှင့်တင်နိုင်ဖို့ ရည်ရွယ်ချက်တွေနဲ့ ကျွန်တော်တို့ဝန်ကြီးဌာနက တိုင်းဒေသကြီး/ပြည်နယ်အစိုးရများ၊ သက်ဆိုင်ရာ အစိုးရအဖွဲ့အစည်များနှင့်ပူးပေါင်းပြီး ရင်းနှီးမြှုပ်နှံမှုပြပွဲ(Investment Fair)တွေကို ကျင်းပ ပေးလျက်ရှိပါတယ်။ အဲဒီလိုကျင်းပခဲ့ရာမှာ ဝန်ကြီးဌာနစတင်ဖွဲ့စည်းခဲ့တဲ့ ၂၀၁၈ ခုနှစ် နိုဝင်ဘာလ ကနေ ယနေ့အထိကာလအတွင်း ကိုးကြိမ်တိတိရှိခဲ့ပြီဖြစ်ပါတယ်။ မြန်မာနိုင်ငံရင်းနှီးမြှုပ်နှံမှုကော်မရှင်(MIC)အနေနဲ့ ပို့ကုန်တိုးမြှင့်ရေးဆိုင်ရာ ရင်းနှီးမြှုပ်နှံမှု လုပ်ငန်းများကို ရင်းနှီးမြှုပ်နှံမှုမြှင့်တင်ပြီးလုပ်ငန်းများအဖြစ်သတ်မှတ်ပြီး အခွန်ကင်းလွတ်ခွင့် သက်သာခွင့်များကို ခံစားခွင့်ပေးလျက်ရှိပါတယ်။ မြန်မာနိုင်ငံရင်းနှီးမြှုပ်နှံမှုကော်မရှင်အနေဖြင့် မြန်မာနိုင်ငံရင်းနှီးမြှုပ်နှံမှုဥပဒေ၊ နည်းဥပဒေနှင့် လုပ်ထုံးလုပ်နည်းများကိုကျင့်သုံးပြီး ရင်းနှီးမြှုပ်နှံမှု လုပ်ငန်းများကိုလည်း ခွင့်ပြုပေးလျက်ရှိပါတယ်။ မြန်မာနိုင်ငံရင်းနှီးမြှုပ်နှံမှုဥပဒေ ပုဒ်မ ၂၄ ပုဒ်မခွဲ(ဆ)အရ မြန်မာနိုင်ငံရင်းနှီးမြှုပ်နှံမှုကော်မရှင်ကခွင့်ပြုတဲ့ ရင်းနှီးမြှုပ်နှံမှုလုပ်ငန်းများရဲ့ ဆောင်ရွက်ပြီးစီးမှုနဲ့ တိုးတက်ဖြစ်ပေါ်မှုအခြေအနေများ၊ ခွင့်ပြုပြီးရင်းနှီးမြှုပ်နှံမှုလုပ်ငန်းများကို ကွင်းဆင်းစစ်ဆေးမှုများ တစ်နှစ်တာအတွင်း ထုတ်ပြန်ခဲ့သည့် ရင်းနှီးမြှုပ်နှံမှုဆိုင်ရာကြေညာချက် များ၊ အမိန့်ကြော်ငြာစာများ၊ ရင်းနှီးမြှုပ်နှံမှုမြှင့်တင်ရေးဆောင်ရွက်ခဲ့မှုများစသည်တို့ပါဝင်သည့် လုပ်ငန်းဆောင်ရွက်မှုအစီရင်ခံစာကို အစိုးရအဖွဲ့မှတစ်ဆင့် ပြည်ထောင်စုလွှတ်တော်သို့ နှစ်စဉ် အစီရင်ခံတင်ပြလျက်ရှိပါတယ်။ ရင်းနှီးမြှုပ်နှံမှုလုပ်ငန်းများနှင့်ပတ်သက်ပြီး နိုင်ငံ၏စီးပွားရေး ဖွံ့ဖြိုး တိုးတက်မှုအတွက် အထောက်အကူပြုမည့်လုပ်ငန်းများနှင့် အရည်အသွေးပြည့်ဝပြီး တာဝန်ယူမှု ရှိသော ရင်းနှီးမြှုပ်နှံမှုလုပ်ငန်းများဖြစ်စေရေးအတွက် စိစစ်ကြပ်မတ်ဆောင်ရွက်လျက်ရှိပါကြောင်း ဖြေကြားအပ်ပါတယ်။</speech>
<speech type="speaker">ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>ရွှေဘို၊ ဝက်လက်နှင့် ဒီပဲယင်းမြို့နယ်၊ စိုင်ပြင်မြို့ရှိ စပါးဂိုဒေါင်များကို မည်သည့် တာဝန်ယူ ဖျက်သိမ်းမည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ဒီပဲယင်းမဲဆန္ဒနယ်မှ ဦးဝင်းမြင့်အောင် မေးမြန်းဖို့ဖြစ်ပါတယ်။</speech>
<speech><mp id="352">ဦးဝင်းမြင့်အောင်(ဒီပဲယင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံးကို ကျန်းမာ ပါစေကြောင်း မေတ္တာပို့ပါတယ်။ ကျွန်တော်ကတော့ ဒီပဲယင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးဝင်းမြင့်အောင် ဖြစ်ပါတယ်။ ဥက္ကဋ္ဌကြီးခင်ဗျာ။ ကျွန်တော်တို့ ဒီပဲယင်းမြို့နယ်၊ စိုင်ပြင်မြို့ စပါးအဝယ်ဒိုင်ဝင်းမြေပေါ်မှာရှိတဲ့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနပိုင် သက်တမ်းနှစ်ပေါင်း ၄၀ ကျော်ရှိပြီဖြစ်တဲ့ အသုံးမပြုတော့တဲ့စပါးဂိုဒေါင်လေးလုံးနဲ့ ရွှေဘိုမြို့နယ်၊ ဝက်လက်မြို့နယ်အတွင်းမှာရှိတဲ့ စပါးဂိုဒေါင်များကို ဝန်ကြီးဌာနအနေနဲ့ တာဝန်ယူဖျက်သိမ်းပေးရန် အစီအစဉ်ရှိ/မရှိသိလိုပါသောကြောင့် မေးမြန်းရခြင်းဖြစ်ပါတယ်။ မေးခွန်းရဲ့ ရည်ရွယ်ချက်က ဒိုင်ဝင်း မြေတွေကို ပြည်သူလူထုထံမှ ဥပဒေမဲ့သိမ်းဆည်းရယူခဲ့တဲ့အတွက် မူလပိုင်ရှင်တောင်သူလယ်သမား များကို နိုင်ငံတော်အစိုးရမှ မူဝါဒနှင့်အညီ ပြန်လည်ပေးအပ်နိုင်ရန်ဖြစ်ပါတယ်။ ဥက္ကဋ္ဌကြီးခင်ဗျား။ ဒိုင်ဝင်းမြေတွေကို စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ စားသုံးသူရေးရာဦးစီးဌာနက စီမံခန့်ခွဲပြီး မြေပေါ်မှာရှိတဲ့ စပါးဂိုဒေါင်အဟောင်းများကိုတော့ ကာကွယ်ရေးဝန်ကြီးဌာန၊ တပ်မတော်စစ်ထောက်ချုပ်ရုံးကို လွှဲပြောင်းအပ်နှံထားတယ်လို့ သိရပါ တယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ တခြားတိုင်းဒေသကြီးနှင့် ပြည်နယ်တို့မှာ ဒိုင်ဝင်းမြေအချို့ကို မူလပိုင်ရှင်များထံပြန်လည်စွန့်လွှတ်တယ်လို့လည်း ကြားသိရပါ တယ်။ ကျွန်တော်တို့ရွှေဘိုခရိုင်မှာလည်း ဝက်လက်မြို့နယ်ရှိ လှတောဒိုင်ဝင်းမြေတစ်စိတ်တစ်ပိုင်း ကိုပြန်လည်စွန့်လွှတ်ထားပြီး ဖြစ်ပါတယ်။ သို့ပေမဲ့ ဝက်လက်မြို့နယ် စိုင်နိုင်ကွေ့မှာရှိတဲ့ ဒိုင်ဝင်း မြေကိုတော့ ဂိုဒေါင်တွေရှိနေသေးလို့ စွန့်လွှတ်နိုင်ခြင်းမရှိသေးဘူးလို့သိရပါတယ်။ ကျွန်တော်တို့ ဒီပဲယင်းမြို့နယ် မြို့မစပါးဝယ်ဒိုင်မြေကတော့ အငှါးချထားခဲ့တာမို့ မူလပိုင်ရှင်က အလွယ်တကူ ပြန်ရသွားပြီလို့လည်း သိရှိရပါတယ်။ ဒိုင်ဝင်းမြေပေါ်မှာရှိတဲ့ စပါးတင်း ၁၀၀၀၀ ဆံ့ ဂိုဒေါင်ကြီး ကိုလည်း ကြိုကြိုတင်တင်ဖျက်သိမ်းပေးခဲ့ပါတယ်။ ဒီပဲယင်းမြို့နယ် အင်ပင်ရွာစပါးဒိုင်ဝင်းမြေ ကိုလည်း ဒီနှစ်ထဲမှာ ၂၀၁၉ ခုနှစ်ထဲမှာပဲ မူလပိုင်ရှင်တောင်သူလယ်သမားသုံးဦးထံကို ခွဲဝေအပ်နှံ ပေးနိုင်ခဲ့ပါတယ်။ လမ်းစဉ်ပါတီခေတ်က စပါးရောင်းသွားတဲ့အခါ လွယ်ကူမှုရရှိစေရန် မူးကမ်းကြီး ဒိုင်နယ်မြေရှိ တောင်သူလယ်သမားက ကုန်သွယ်လယ်ယာစပါးဝယ်ဒိုင်မြေကို စုပေါင်းဝယ်ပေးခဲ့ကြ ပါတယ်။ အခုအခါ မိဘပြည်သူများက စပါးဒိုင်ဝင်းမြေကို ပြန်လည်တောင်းခံသော်လည်း ယခုထိ စွန့်လွှတ်ဖို့ရန် သက်ဆိုင်ရာကဆောင်ရွက်ပေးခြင်းမရှိသေးတာကို တွေ့ရပါတယ်။ စိုင်ပြင်မြို့မှာရှိတဲ့ ဒိုင်ဝင်းမြေပေါ်မှာ ဂိုဒေါင်တွေရှိနေသေးလို့ မူလပိုင်ရှင်ထံပြန်လည်အပ်နှံခြင်းမရှိသေးပေမဲ့ မူးကမ်းကြီး ဒိုင်ဝင်းမြေနှင့် စိုင်ပြင်ဒိုင်ဝင်းမြေနှစ်နေရာစလုံး သက်ဆိုင်ရာက State Land အဖြစ် ကြော်ငြာထားပြီးဖြစ်တယ်လို့ သိရပါတယ်။ သိမ်းဆည်းခံထားရတဲ့ ဒိုင်ဝင်းမြေများနှင့်ပတ်သက်ပြီး ဝန်ကြီးဌာနက ပြန်လည်အပ်နှံရမယ်။ မူလပိုင်ရှင်များ ရတဲ့သူရ၊ မရတဲ့သူမရနဲ့ မညီမမျှဖြစ်နေတာ ကို တွေ့ရပါ တယ်။ ဥက္ကဋ္ဌကြီးခင်ဗျား။ လယ်ယာမြေနှင့် အခြားမြေများ သိမ်းဆည်းခံရမှုများပြန်လည်စိစစ်ရေး ဗဟိုကော်မတီ၏ ဆဋ္ဌမအကြိမ် လုပ်ငန်းညှိနှိုင်းအစည်းအဝေး(၂/၂၀၁၈)တွင် သမ္မတကြီးရဲ့ သိမ်းဆည်းမြေများနှင့်ပတ်သက်ပြီး ရှင်းလင်းတိကျတဲ့လုပ်ငန်းလမ်းညွှန်မိန့်ခွန်းများအရ သိမ်းဆည်း မြေများကို မူလပိုင်ရှင်များထံ ပြန်လည်ပေးအပ်နိုင်ရန်အတွက် ပြည်ထောင်စုအစိုးရအဖွဲ့ရဲ့ အတည်ပြုထားသော မူဝါဒလုပ်ငန်းစဉ်(၅၀)ချက်နှင့် ကြိုးပမ်းဆောင်ရွက်ကြရာမှာ သက်ဆိုင်ရာ ကော်မတီအဆင့်ဆင့်က တရားနည်းလမ်းတကျဆောင်ရွက်ရမှာဖြစ်ပါတယ်။ နိုင်ငံသားတိုင်း တန်းတူညီမျှအခွင့်အရေးကိုလည်း ရရှိခံစားသင့်တယ်လို့ ယူဆပါတယ်။ ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်အပေါင်းတို့ခင်ဗျား။ သိမ်းဆည်းခံထားရတဲ့ ဒိုင်ဝင်းမြေများကို မူလ ပိုင်ရှင်များပြန်လည်ရရှိစေရန် အသုံးမပြုတော့သောဂိုဒေါင်အဟောင်းများအား စီးပွားရေးနှင့် ကူးသန်းရောင်းဝယ်ရေးဝန်ကြီးဌာနမှ သက်ဆိုင်ရာဝန်ကြီးဌာနများနှင့်ညှိနှိုင်းပေါင်းစပ်ပြီး ဖျက်သိမ်း ရောင်းချသင့်ပါကြောင်း တိုက်တွန်းမေးမြန်းရခြင်းဖြစ်ပါတယ်ခင်ဗျာ။ အားလုံးကိုကျေးဇူးတင် ပါတယ်။</speech>
<speech type="speaker">စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="13">ဦးအောင်ထူး(ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဤအစည်းအဝေးကိုတက်ရောက်လာကြသော ပြည်ထောင်စုအဆင့်ပုဂ္ဂိုလ်များကို မင်္ဂလာအပေါင်း နှင့်ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ဒီပဲယင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဝင်းမြင့်အောင်ရဲ့ ရွှေဘိုခရိုင်အတွင်းရှိ ရွှေဘို၊ ဝက်လက်နှင့် ဒီပဲယင်းမြို့နယ်၊ စိုင်ပြင်မြို့ရှိ စပါးဂိုဒေါင်များကို မည်သည့် တာဝန်ယူဖျက်သိမ်းပေးမည်ကို သိရှိလိုခြင်း မေးခွန်းနှင့်စပ်လျဉ်း၍ ကာကွယ်ရေးဝန်ကြီးဌာနရဲ့ ဖြေကြားချက်များနှင့်ပေါင်းစပ်ပြီး ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူးက ဖြေကြားသွားမှာ ဖြစ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ ဌာနအတွက်အသုံးမလိုသော မြေကွက်များကို အခြားဝန်ကြီးဌာနများ၊ တိုင်းဒေသကြီး/ပြည်နယ်အစိုးရများက အကျိုးရှိရှိ အသုံးပြုနိုင်ရန်အတွက်လည်းကောင်း၊ ဒေသဖွံ့ဖြိုးရေးအတွက် အသုံးပြုနိုင်ရန်အတွက် လည်းကောင်း၊ စွန့်လွှတ်ပေးလျက်ရှိတဲ့အပြင် ပုဂ္ဂလိကများကအထောက်အထားခိုင်လုံစွာဖြင့် ပြန်လည်တောင်းခံ လာသည်များကိုလည်း စွန့်လွှတ်ပေးလျက်ရှိပါတယ်။ လွှတ်တော်ကိုယ်စားလှယ်ကြီးမေးခွန်းမှာပါတဲ့ ရွှေဘိုခရိုင်အတွင်းရှိ ရွှေဘို၊ ဝက်လက်နှင့် ဒီပဲယင်းမြို့နယ် စိုင်ပြင်မြို့ရှိ စပါးဂိုဒေါင်များနှင့်ပတ်သက် ၍ ရွှေဘိုမြို့နယ် မင်းကျောင်းကျေးရွာရှိ သိုလှောင်ရုံ ၁၀ လုံး၊ ရွှေဘိုမြို့နယ် ပိတောက်ခေါင်း ကျေးရွာရှိ သိုလှောင်ရုံနှစ်လုံး၊ ရွှေဘိုမြို့နယ်(၁)ရပ်ကွက်ရှိ သိုလှောင်ရုံနှစ်လုံး၊ ဝက်လက်မြို့နယ် စိုင်နိုင်ကြီးကျေးရွာရှိ သိုလှောင်ရုံသုံးလုံး၊ ဝက်လက်မြို့နယ် မြို့မရပ်ကွက်ရှိ သိုလှောင်ရုံလေးလုံး၊ ဒီပဲယင်းမြို့နယ်၊ စိုင်ပြင်ကျေးရွာရှိ သိုလှောင်ရုံငါးလုံးတို့ကို စီးပွားရေးနှင့် ကူးသန်းရောင်းဝယ်ရေး ဝန်ကြီးဌာနက ကာကွယ်ရေးဝန်ကြီးဌာနမှ အသုံးပြုနိုင်ရန်အတွက် ၂၀၀၅ ခုနှစ်၊ စက်တင်ဘာလ ၁၁ ရက်နေ့မှာ လွှဲပြောင်းပေးအပ်ခဲ့ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ အဆိုပါသိုလှောင်ရုံများတည်ရှိ သည့်မြေများကို လုပ်ထုံးလုပ်နည်းနှင့်အညီ နိုင်ငံတော်သို့အပ်နှံခဲ့ရာ နိုင်ငံတော်ပိုင်မြေ(State Land) အဖြစ် ကြော်ငြာခဲ့ပြီးဖြစ်ပါတယ်။ ယင်းမြေများအပေါ်ရှိ ဂိုဒေါင်များကို ကာကွယ်ရေးဝန်ကြီးဌာနမှ အသုံးပြုလျက်ရှိတဲ့အတွက် ယင်းစပါးဂိုဒေါင်များဖျက်သိမ်းရေးအပေါ် ကာကွယ်ရေးဝန်ကြီးဌာန၏ သဘောထားကို ရယူခဲ့ပါတယ်။ ဒီလိုသဘောထားရယူခဲ့ရာမှာ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနမှ လွှဲပြောင်းပေးခဲ့တဲ့ သိုလှောင်ရုံ ၂၆ လုံးကို အမှတ်(၉၂၉)ထောက်ပံ့နှင့် ပို့ဆောင်ရေးတပ်ရင်းမှ စနစ်တကျလွှဲပြောင်းလက်ခံရယူခဲ့ပြီး မြေစာရင်းပုံစံ(၁၀၅/၁၀၆)ကိုလည်း ရယူထားပြီးဖြစ်ကြောင်း ပြန်ကြားခဲ့ပါတယ်။ အဆိုပါသိုလှောင်ရုံ ၂၆ လုံးအနက် သိုလှောင်ရုံ ၁၀ လုံးအား လက်ရှိတွင် တပ်မတော်ရိက္ခာဆန်စပါးသိုလှောင်ရုံအဖြစ် အသုံးပြုလျက်ရှိခြင်း၊ အခြား သိုလှောင်ရုံ ၁၃ လုံးတွင်လည်း တပ်မတော်ရိက္ခာဆန်စပါးများ၊ ကုလားပဲများ၊ တိရစ္ဆာန်ရိက္ခာ စပါးများ တိုးမြှင့်ဝယ်ယူသိုလှောင်နိုင်ရေး ဆောင်ရွက်လျက်ရှိပြီး ကျန်တဲ့သိုလှောင်ရုံသုံးလုံးကို လည်းပြင်ဆင်၍ အသုံးပြုရန်ဆောင်ရွက်နေကြောင်း ပြန်ကြားခဲ့ပါတယ်။ သို့ဖြစ်ပါ၍ ကာကွယ်ရေးဝန်ကြီးဌာနမှ သိုလှောင်ရုံ ၁၀ လုံးအား လက်ရှိတွင် ဆန်စပါးများ သိုလှောင်အသုံးပြုလျက်ရှိခြင်း၊ ကျန်သိုလှောင်ရုံ ၁၆ လုံးအား တပ်ရင်း/တပ်ဖွဲ့များအတွက် တပ်မတော်ရိက္ခာစပါးရိက္ခာဆန်၊ ကုလားပဲများ၊ တိရစ္ဆာန်ရိက္ခာစပါးများတိုးမြှင့်ဝယ်ယူသိုလှောင်ရန် ဆောင်ရွက်လျက်ရှိခြင်းကြောင့် ပြည်သူ့လွှတ်တော်ကိုယ်စားလှယ်ကြီး ဦးဝင်းမြင့်အောင် မေးမြန်း ထားတဲ့အတိုင်း ယင်းသိုလှောင်ရုံများကို ဖျက်သိမ်းခြင်းပြုမှာမဟုတ်ဘဲ ကာကွယ်ရေးဝန်ကြီးဌာန က ဆက်လက်အသုံးပြုသွားမှာဖြစ်ပါကြောင်း တင်ပြအပ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်ထောင်စုအစိုးရအဖွဲ့ရုံးဝန်ကြီးဌာနရဲ့ အမိန့် ကြော်ငြာစာအမှတ်(၁၆၉/၂၀၁၉)ဖြင့် နိုင်ငံတော်ပိုင်မြေ(State Land)အဖြစ် သတ်မှတ်ခဲ့တဲ့ ရွှေဘိုမြို့နယ်၊ မင်းကျောင်းကျေးရွာအုပ်စုရှိ မြေဧရိယာ ၁၅.၅၂ ဧကအနက်မှ ကာကွယ်ရေးဝန်ကြီး ဌာနမှ အသုံးပြုနေသည့် သိုလှောင်ရုံအဆောက်အအုံနေရာ ၇.၃၁ ဧကကိုချန်လှပ်၍ စိတ်ပိုင်းမြေ ၈.၂၁ ဧကနှင့် ဒီပဲယင်းမြို့နယ်၊ စိုင်ပြင်ကျေးရွာမှ မြေ ၇.၃၀ ဧကအနက်မှ သိုလှောင်ရုံအဆောက်အဦ မြေ ၃.၉၁ ဧကကိုချန်လှပ်၍ စိတ်ပိုင်းမြေ ၃.၃၉ ဧကစုစုပေါင်း ၁၁.၆ ဧကအား နိုင်ငံတော်ပိုင်မြေ အဖြစ် ကော်လိာ်အရာရှိထံလွှဲပြောင်းနိုင်ရေး ဆက်လက်ဆောင်ရွက်လျက်ရှိပါကြောင်းနှင့် ဝက်လက်မြို့နယ်၊ စိုင်နိုင်ကြီးကျေးရွာမှ မြေ ၄.၈၉ ဧကပေါ်ရှိ အဆောက်အအုံနှင့် ကင်းလွတ်မြေကို လည်း ကော်လိာ်အရာရှိထံ လွှဲပြောင်းပေးအပ်နိုင်ရေး ဆက်လက်ဆောင်ရွက်သွားမှာဖြစ်ပါ ကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် အသိပေးတင်ပြအပ်ပါတယ်။ ကျေးဇူးတင်ရှိပါ တယ်ခင်ဗျား။</speech>
</Q-A>
<Q-A>
<title>လယ်ယာစိုက်ပျိုးရေးမှထွက်ရှိလာသော သီးနှံများဈေးနှုန်းတည်ငြိမ်မှုရှိရန်အတွက် သီးနှံထွက်ရှိချိန် တွင် ဝယ်ယူသိုလှောင်ထားရန် လိုအပ်သော ငွေကြေးအရင်းအနီး၊ နည်းပညာ၊ သိုလှောင်ရုံ တည်ဆောက်မှုတို့ကို သက်ဆိုင်ရာဝန်ကြီးဌာနများမှ မိမိတို့နိုင်ငံအတွက် အကျိုးရှိစေမည့် မူဝါဒများ ချမှတ်ပြီး ပြည်ပရင်းနှီးမြှုပ်နှံမှု၊ ပြည်ပချေးငွေများကိုဖိတ်ခေါ်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">အုတ်တွင်းမဲဆန္ဒနယ်မှ ဒေါ်ချိုချို မေးမြန်းဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါရှင်။ ကျွန်မကတော့ အုတ်တွင်းမဲဆန္ဒနယ်မှ ဒေါ်ချိုချို ဖြစ်ပါတယ်။ ဥက္ကဋ္ဌကြီး မှတစ်ဆင့်မေးမြန်းလိုတဲ့မေးခွန်းကတော့ လယ်ယာစိုက်ပျိုးရေးလုပ်ငန်းမှထွက်ရှိလာတဲ့ သီးနှံများ ဈေးနှုန်းတည်ငြိမ်မှုရရှိရန် သီးနှံများစုပြုံထွက်ရှိလာတဲ့ရာသီချိန်မှာ သိုလှောင်ထားဖို့ရန် လိုအပ်တဲ့ ငွေကြေးအရင်းအနှီး၊ နည်းပညာများနှင့် သိုလှောင်ရုံများ တည်ဆောက်ရန်အတွက် သက်ဆိုင်ရာ ဝန်ကြီးဌာနများမှ နိုင်ငံအတွက် သင့်တော်တဲ့မူဝါဒများချမှတ်ပြီး ပြည်ပရင်းနှီးမြှုပ်နှံမှု၊ ပြည်ပချေးငွေ များ ဖိတ်ခေါ်ပေးရန် အစီအစဉ်ရှိ/မရှိဖြစ်ပါတယ်။ ဥက္ကဋ္ဌကြီးရှင်။ မေးခွန်းမေးမြန်းရတဲ့အကြောင်း အရင်းကို တင်ပြလိုပါတယ်။ မြန်မာနိုင်ငံဟာ စိုက်ပျိုးရေးနိုင်ငံဖြစ်ပေမဲ့ လယ်ယာလုပ်ငန်းနှင့် အသက်မွေးဝမ်းကျောင်းပြုနေရတဲ့ တောင်သူတွေဟာ ရာသီဥတုကဖျက်၊ ပိုးကဖျက်၊ ဈေးကွက်က ပျက်နှင့် သီးနှံတွေစုပြုံထွက်ရှိလာတဲ့ဈေးနှုန်းမတည်ငြိမ်မှုတွေကြောင့် ထွက်ရှိလာတဲ့ သီးနှံရဲ့ တန်ဖိုးတွေဟာ မိမိတို့ကုန်ကျတဲ့စိုက်ပျိုးစရိတ်ထက်လျော့နည်းပြီး အရှုံးတွေပေါ်ကာ မိမိတို့ ရဲ့လယ်ယာလုပ်ငန်းတွေကို စွန့်ခွာပြီး ပြည်ပကိုသွားရောက်ပြီး အလုပ်လုပ်ကိုင်ကြတဲ့သူများ များစွာ ရှိနေကြပါတယ်။ အခုလို ကိုရိုနာဗိုင်းရပ်စ်ကာလမှာ ပြည်ပကိုအလုပ်သွားရောက်လုပ်ကိုင်ကြတဲ့သူ များထဲမှ ပြန်လာကြသူတွေများစွာရှိကြပြီး အများစုဟာ ကျေးလက်နေတောင်သူတွေဖြစ်တဲ့အတွက် ပြည်တော်ပြန်များအတွက် အလုပ်အကိုင်အခွင့်အလမ်းများ ဖော်ထုတ်ပေးဖို့ လိုအပ်နေသကဲ့သို့ ကိုရိုနာဗိုင်းရပ်စ်ကာလမှာ ကမ္ဘာ့နိုင်ငံအတော်များများကလည်း စိုက်ပျိုးရေးထွက်ကုန်အတော် များများကို လိုအပ်ပြီး ဝယ်ယူကြရတာမို့ ကိုယ်တိုင်စိုက်ပျိုးထုတ်လုပ်တဲ့ စိုက်ပျိုးရေးနိုင်ငံတွေဟာ အသာစီးရနိုင်ပြီး စီးပွားရေးဖွံ့ဖြိုးမှုအတွက် အလားအလာကောင်းနေကြပါတယ်။ ဒီလိုအခြေအနေ မျိုးမှာ မြန်မာနိုင်ငံအနေဖြင့် စိုက်ပျိုးရေးကိုဖိလုပ်လိုက်မယ်ဆိုရင် တိုင်းပြည်ရဲ့ စီးပွားရေး တိုးတက်မှုအနေအထားဟာလည်း အတော်လေးကောင်းမွန်သွားမှာဖြစ်ပါတယ်။ အကျပြန်တောင်မယ်၊ ရင် လေးစားအပ်ပါသော ဥက္ကဋ္ဌကြီးရှင်။ နိုင်ငံရဲ့ ကျန်းမာရေး၊ လူမှုရေး၊ စီးပွားရေးများကို ကုစား ပေးရန်အတွက် ပြည်ပချေးငွေများဖြင့် အကျိုးရှိစွာအသုံးပြုနေချိန်မှာ လယ်ယာစိုက်ပျိုးရေးလုပ်ငန်း တွင်လည်း လိုအပ်သောဖွံ့ဖြိုးတိုးတက်မှုတွေကို ပြည်ပချေးငွေများဖြင့် ထိရောက်ကျယ်ပြန့်စွာ အသုံးချနိုင်ဖို့လိုအပ်နေပြီဖြစ်ပါတယ်။ ထွက်ကုန်တန်ဖိုးဟာ စိုက်ပျိုးစရိတ်ထက် သာနေမှသာ တောင်သူတွေဟာ အကျိုးစီးပွားဖြစ်ထွန်းမှုတွေရှိပြီး တိုင်းပြည်စီးပွားရေးတိုးတက်မှုကို အထောက် အကူပြု စေမှာမို့ သီးနှံများစုပြုံထွက်ရှိလာချိန်မှာ ဈေးနှုန်းကျဆင်းပြီး ဈေးနှုန်းမတည်ငြိမ်ဖြစ်မှုကို ကာကွယ်ရန်တောင်သူများအတွက် တွက်ခြေကိုက်တဲ့အခြေခံဈေးနှုန်းများ သတ်မှတ်ပြီး ဝယ်ယူကာ ကြာရှည်ခံသိုလှောင်ထားနိုင်မယ့် နည်းပညာများ၊ သိုလှောင်ရုံများ၊ တန်ဖိုးမြင့်ထုတ်လုပ်မယ့် စက်ရုံ ကြီးတွေဖြစ်တဲ့ ခေတ်မီဆန်စက်၊ ဆီစက်၊ ပဲခွဲစက်၊ အခြောက်ခံစက်များ၊ သစ်သီးဝလံများအတွက် အအေးခန်းများ၊ သန့်စင်ဆီသွပ်ဘူးနှင့် ထုတ်ပိုးတဲ့စက်ရုံတွေကို နိုင်ငံတကာမှ အတိုးနှုန်းသက်သာ တဲ့ ချေးငွေရယူပြီး ပုဂ္ဂလိကအစိုးရပူးပေါင်းလုပ်ဆောင်ဖို့ အရေးတကြီးလိုအပ်နေပြီဖြစ်ပါတယ်။ ထို့အပြင် တောင်သူတွေ ချေးနေကြတဲ့ နှစ်ဆင့်ချချေးငွေဆိုတာကလည်း တစ်နှစ်ကို တစ်ဧကကို တစ်သိန်းခွဲနှုန်းရတာဖြစ်တဲ့အတွက်ကြောင့်မို့လို့ တောင်သူတွေအတွက် နှစ်ဆင့်ချချေးငွေတွေကို လည်း ပြည်ပချေးငွေတွေနဲ့ ဆောင်ရွက်ပေးဖို့ရန်အတွက် လိုအပ်နေပါတယ်။ မြန်မာ့လယ်ယာဖွံ့ဖြိုး ရေးဘဏ်အပါအဝင် ပြည်တွင်းရှိဘဏ်တွေက လုံလုံလောက်လောက်မချေးပေးနိုင်ရင် နိုင်ငံတကာ က အတိုးနှုန်းသက်သာတဲ့ ကာလရှည်ချေးငွေများကို လယ်ယာကဏ္ဍအတွက် အထူးဦးစားပေး ရယူပေးရန် ညှိနှိုင်းစိစစ်ပြီဟု လိုအပ်နေပြီဖြစ်ပါတယ်။ သို့မှသာ လယ်ယာထွက်သီးနှံကုန်စည်များအား အိမ်နီးချင်းနိုင်ငံဈေးကွက်ကိုသာ မှီခိုနေရပြီး ယင်းနိုင်ငံတွေရဲ့ ပေါ်လစီအပြောင်းအလဲက မြန်မာ့ပို့ကုန်များအပေါ် ထိခိုက်နိုင်မယ့်အရေးကိုလည်း ကာကွယ်နိုင်မှာဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ လယ်ယာစိုက်ပျိုးရေးနှင့် မွေးမြူ ရေးလုပ်ငန်းမှ ထွက်ရှိလာတဲ့ကုန်ကြမ်းများကို ကမ္ဘာ့ဈေးကွက်ဝင်တန်ဖိုးမြင့်ကုန်ပစ္စည်းများ(Value Added)ဖြစ်အောင် ပြည်တွင်းမှာတင်အရည်အသွေးပြည့်မီအောင် ထုတ်လုပ်နိုင်ပြီး နိုင်ငံတကာသို့ ဈေးကွက်ချဲ့ထွင်နိုင်၍ ပြည်ထောင်စုအစိုးရအား တိုက်တွန်းကြောင်း ကျွန်မရဲ့အဆိုမှာလည်း အတည်ပြုထားပြီးဖြစ်တဲ့အတွက် ကိုရိုနာဗိုင်းရပ်စ်ကာလမှာ နိုင်ငံခြားရင်းနှီးမြှုပ်နှံမှုလာဖို့ ခက်ခဲ လာတဲ့ှာ ကိုယ့်ပြည်တွင်းက တိုင်းရင်းသားပုဂ္ဂလိကလုပ်ငန်းရှင်တွေနဲ့ လယ်ယာကဏ္ဍ တိုးတက်ရေးကို လုပ်ကြရမှာဖြစ်ပါတယ်။ အဲဒါကြောင့် မြန်မာတိုင်းရင်းသားပုဂ္ဂလိကလုပ်ငန်းရှင် တွေ အသေးစား၊ အလတ်စား (Agriculture MSME)တွေအတွက် အစိုးရပုဂ္ဂလိကပူးပေါင်း ဆောင်ရွက်တဲ့ Public Private Partnership Project များကို ဦးစားပေးအကောင်အထည် ဖော်ပေးဖို့အတွက် လိုအပ်တဲ့ငွေကြေးကို နိုင်ငံတကာကသက်သာတဲ့ အတိုးနှုန်းများဖြင့် ချေးယူပြီး သက်ဆိုင်ရာဝန်ကြီးဌာနမှ မိမိနိုင်ငံအတွက် အကျိုးရှိစေမယ့်မူဝါဒများချမှတ်ကာ ပြည်ပချေးငွေများ စာချုပ်ချုပ်ဆိုပြီး ချေးယူနိုင်ရေးအတွက် တောင်သူလယ်သမားအကျိုးစီးပွားရှေးရှုပြီး မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="13">ဦးအောင်ထူး(ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ အုတ်တွင်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချိုရဲ့ မေးခွန်းနှင့်စပ်လျဉ်း၍ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူးက စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ဖြေကြားချက်များနှင့် ပေါင်းစပ်ဖြေကြားသွားမှာ ဖြစ်ပါတယ်။ ဒီလို မဖြေကြားခင်မှာ ပြည်သူ့လွှတ်တော်ကိုယ်စားလှယ်တော်ကြီး ဒေါ်ချိုချိုရဲ့ အကြံပြုချက်များဟာ CoVID ကာလနှင့် ကိုက်ညီဆီလျော်မှုရှိတဲ့အတွက်ကြောင့်မို့လို့ ဒီမေးခွန်းကို ကြိုဆိုကြောင်းလည်း ကျွန်တော့်အနေနဲ့ ဦးစွာပထမ ပြောကြားလိုပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနအနေနဲ့ ဈေးကွက်စီးပွားရေးစနစ် ပီပြင်အောင် ဖွံ့ဖြိုးစေပြီး ကုန်သွယ်မှုနှင့် ပို့ကုန်မြင့်မားစေခြင်းဖြင့် နိုင်ငံစီးပွားရေးဖွံ့ဖြိုးတိုးတက်မှုကို အထောက်အကူပြုနိုင်အောင် ကြိုးပမ်းဆောင်ရွက်လျက်ရှိပါတယ်။ ပြည်တွင်းကုန်သွယ်မှုတိုးတက် ရေးနှင့် ကုန်ဈေးနှုန်းတည်ငြိမ်ရေးကိုဖြစ်တည်စေမယ့် ထုတ်လုပ်မှုကွင်းဆက်များပေါ်ပေါက်လာရေး၊ စားသုံးသူများရဲ့ အကျိုးစီးပွားကိုကာကွယ်ရေးနှင့် ကုန်သွယ်မှုချောမွေ့လွယ်ကူစေရေးကို ဆောင်ရွက်လျက်ရှိတဲ့အပြင် ပို့ကုန်တိုးတက်စေဖို့အတွက် အမျိုးသားပို့ကုန် မဟာဗျူဟာကိုလည်း ချမှတ်အကောင်အထည်ဖော်လျက်ရှိပါတယ်။ အမျိုးသားပို့ကုန်မဟာဗျူဟာ ၂၀၁၅-၂၀၁၉ ကို ချမှတ်အကောင်အထည်ဖော်ခဲ့ပြီး ဆက်လက်၍ အမျိုးသားပို့ကုန်မဟာဗျူဟာ ၂၀၂၀-၂၀၂၅ ကိုချမှတ်ထားရှိပြီး ဦးစားပေးကဏ္ဍငါးမျိုး၊ ဝန်ဆောင်မှုတစ်မျိုး၊ ဖွံ့ဖြိုးရန်အလားအလာရှိတဲ့ ကဏ္ဍတစ်မျိုး၊ ဦးစားပေးကဏ္ဍများကို အထောက်အကူပြု ဝန်ဆောင်မှု လုပ်ငန်းလေးမျိုးတို့ကို ရွေးချယ်ထားပြီး ပို့ကုန်မြှင့်တင်ရေးကို အကောင်အထည်ဖော် ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်တော်ကြီးမေးမြန်းချက်မှာပါတဲ့ လယ်ယာစိုက်ပျိုးရေးလုပ်ငန်းများ မှ သီးနှံများစုပြုံထွက်ရှိလာချိန်တွင် ဈေးနှုန်းကျဆင်းပြီး ဈေးနှုန်းမတည်ငြိမ်ဖြစ်မှုကို ကာကွယ်ရန် တောင်သူများအတွက် တွက်ခြေကိုက်တဲ့ အခြေခံဈေးနှုန်းများ သတ်မှတ်ပြီးဝယ်ယူရန် မေးမြန်းချက်နဲ့ပတ်သက်၍ တောင်သူလယ်သမားအခွင့်အရေး၊ ကာကွယ်ရေးနှင့် အကျိုးစီးပွား မြှင့်တင်ရေးဥပဒေအရ လယ်ယာထုတ်ကုန်များရောင်းချရာတွင် သင့်တင့်မျှတသော ဈေးကွက်နှင့် ဈေးနှုန်းရရှိစေရေးအတွက် နိုင်ငံတော်ဒုတိယသမ္မတ(၂)ခေါင်းဆောင်တဲ့ တောင်သူလယ်သမား အခွင့်အရေး၊ ကာကွယ်ရေးနှင့် အကျိုးစီးပွားမြှင့်တင်ရေးဦးဆောင်ရေးအဖွဲ့က စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ခေါင်းဆောင်တဲ့ လယ်ယာထုတ်ကုန် စီမံ ခန့်ခွဲရေးအဖွဲ့ကို ဖွဲ့စည်းတာဝန်ပေးအပ်ထားပါတယ်။ ဒီအဖွဲ့ ဟာ တောင်သူလယ်သမားများ အတွက် တွက်ခြေကိုက်တဲ့ အခြေခံဈေးနှုန်းများ သတ်မှတ်ဝယ်ယူပေးနိုင်ရေးကို ဈေးကွက် နည်းလမ်းများ ကျင့်သုံးဆောင်ရွက်ပေးလျက်ရှိပါတယ်။ ယင်းအဖွဲ့ရဲ့ အောက်မှာ ဆန်စပါး၊ ဈေးကွက် နှင့်ဈေးနှုန်းဆိုင်ရာ သုံးသပ်အကြံပြုတင်ပြရေးလုပ်ငန်းကော်မတီကို ဖွဲ့စည်းထားရှိပြီး ယင်းလုပ်ငန်း ကော်မတီရဲ့ တင်ပြချက်နှင့်အညီ ၂၀၁၉ ခုနှစ် မိုးနှင့် ၂၀၂၀ ခုနှစ် နွေစပါးသီးနှံတို့အတွက် အခြေခံရည်ညွှန်းဈေးနှုန်းကို ၄၆ ပေါင်ကိုက်တင်း ၁၀၀ လျှင် ကျပ်ငွေ ငါးသိန်းအဖြစ် ဦးဆောင် အဖွဲ့က သတ်မှတ်ပေးခဲ့ပါတယ်။ ဦးဆောင်အဖွဲ့အနေနဲ့ လယ်ယာထုတ်ကုန်စီမံခန့်ခွဲရေးအဖွဲ့ကို ၂၀၁၉-၂၀၂၀ ဘဏ္ဍာရေးနှစ်အတွင်း နိုင်ငံတော်လှည့်ပတ်ရန်ပုံငွေ ကျပ်ဘီလီယံ ၁၅ ဘီလီယံကို ခွင့်ပြု ပေးခဲ့ပြီး အခြေခံရည်ညွှန်းဈေးနှုန်းထက် ကျဆင်းနိုင်တဲ့ ပြည်နယ်/တိုင်းဒေသကြီးများမှာ အခြေခံရည်ညွှန်းဈေးဖြင့် ဝယ်ယူစေခဲ့ရာ အခြေခံရည်ညွှန်းစပါးဈေးအောက် ကျဆင်းခဲ့တဲ့ ရန်ကုန် တိုင်းဒေသကြီး၊ ပဲခူးတိုင်းဒေသကြီး၊ ဧရာဝတီတိုင်းဒေသကြီးတို့တွင် ယင်းလှည့်ပတ်ရန်ပုံငွေမှ ကျပ် ၆.၅ ဘီလီယံကို အသုံးပြုကာ စပါးတင်းပေါင်း ၁၂.၉၅ သိန်းကို ဝယ်ယူပေးနိုင်ခဲ့ပါတယ်။ နွေစပါး ထွက်ပေါ်လာချိန်တွင်လည်း ဆက်လက်ဝယ်ယူနိုင်ရန် စီစဉ်ဆောင်ရွက်ထားပြီးဖြစ်ပါတယ်။ ဆောင်ရွက်ပေးခဲ့တဲ့အတွက် လက်ရှိစပါးဈေးနှုန်းများဟာ အခြေခံရည်ညွှန်းဈေးအောက် ကျဆင်းခြင်းမရှိတော့တာကို တွေ့ရှိရပါတယ်။ လွှတ်တော်ကိုယ်စားလှယ်တော်ကြီး မေးမြန်းချက်မှာပါရှိတဲ့ လယ်ယာစိုက်ပျိုးရေးလုပ်ငန်း များမှထွက်ရှိလာသောသီးနှံများအား ကြာရှည်ခံသိုလှောင်ထားနိုင်မည့် နည်းပညာများသိုလှောင် ရုံများ တည်ဆောက်ရေးတို့အတွက် ပြည်ပချေးငွေများဖြင့် လုပ်ဆောင်နိုင်ရေးနှင့်ပတ်သက်၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဆောင်ရွက်နေပြီး နိုင်ငံတကာနှင့် ယှဉ်ပြိုင် နိုင်စွမ်းရှိသည့် ရေရှည်တည်တံ့သော လယ်ယာကုန်ထုတ်လုပ်မှုစနစ် ထွန်းကားစေခြင်းဖြင့် စားနပ်ရိက္ခာဖူလုံ၍ အာဟာရပြည့်ဝစေပြီး တောင်သူများနှင့် ကျေးလက်နေ ပြည်သူများရဲ့ လူနေမှု စီးပွားဘဝမြင့်မားလာစေရန်နှင့် နိုင်ငံ့စီးပွားရေးဖွံ့ဖြိုးတိုးတက်မှုကို အထောက်အကူပြုစေရန် ရည်မှန်းချက်ကို ချမှတ်အကောင်အထည်ဖော်လျက်ရှိပါတယ်။ အဆိုပါ ရည်မှန်းချက်များအတိုင်း လယ်ယာကဏ္ဍဖွံ့ဖြိုးတိုးတက်ရေးကို နိုင်ငံတော်ရန်ပုံငွေအပြင် ပြည်ပအထောက်အပံ့ ချေးငွေ ရင်းနှီးမြှုပ်နှံမှုအစီအစဉ်များဖြင့် စီမံကိန်းများနှင့် လုပ်ငန်းများကိုရေးဆွဲ၍ စနစ်တကျ လယ်ယာ မြေများဖော်ထုတ်ခြင်း၊ ဆည်ရေသောက်စနစ်ပြုပြင်မွမ်းမံခြင်း၊ ငွေကြေး၊ နည်းပညာ၊ စက်ကိရိယာ များထောက်ပံ့ပေးခြင်း၊ စံပြကျေးရွာများ အသိပညာပေးဌာနများ ထူထောင်ခြင်း၊ သုတေသန လုပ်ငန်းများဆောင်ရွက်ခြင်း၊ တန်ဖိုးမြင့်ထုတ်ကုန်ထုတ်လုပ်ရန်ဆောင်ရွက်ပေးခြင်း၊ အသေးစား ချေးငွေဝန်ဆောင်မှုလုပ်ငန်းများဆောင်ရွက်ခြင်း၊ မျိုးစေ့ခြံများ၊ ဓာတ်ခွဲခန်းများ အဆင့်မြှင့်တင်ခြင်း နှင့် ထူထောင်ခြင်း၊ သတင်းအချက်အလက်နှင့်ကွန်ရက်များ တိုးတက်ဆောင်ရွက်ခြင်း၊ အာဟာရ မြှင့်တင်ရေးလုပ်ငန်းများနှင့် အခြားဖွံ့ဖြိုးရေးလုပ်ငန်းများကို စနစ်တကျ ဆောင်ရွက်လျက် ရှိပါတယ်။ ပြည်ပအထောက်အပံ့စီမံကိန်းများဖြင့်လည်း စိုက်ပျိုးရေးဆိုင်ရာ လက်ကားဈေးကွက် ထူထောင်ခြင်း၊ ငါးနှစ်စီမံကိန်းကို ကိုရီးယားသမ္မတနိုင်ငံ နိုင်ငံတကာပူးပေါင်းဆောင်ရွက်မှု အေဂျင်စီရဲ့ အထောက်အပံ့ဖြင့် အကောင်အထည်ဖော်လျက်ရှိပြီး နေပြည်တော်တွင် ရှေ့ပြေး လက်ကား ဈေးကွက်ထူထောင်ခြင်းနှင့် ဟဲဟိုးမြို့တွင် ထုတ်ကုန်စုဆောင်းသိုလှောင်နိုင်မယ့် အဆောက်အဦတည်ဆောက်ခြင်းစတဲ့လုပ်ငန်းများကို ဆောင်ရွက်လျက်ရှိပါတယ်။ စိုက်ပျိုးရေး ငွေတိုးတက်စေရေး ရှစ်နှစ်စီမံကိန်းကို ဂျပန်နိုင်ငံအစိုးရချေးငွေဖြင့် စစ်ကိုင်းတိုင်းဒေသကြီးနှင့် မန္တလေးတိုင်းဒေသကြီးတို့တွင် အကောင်အထည်ဖော်လျက်ရှိပြီး အရည်အသွေးပြည့်ဝတဲ့ မျိုးစေ့ များဖြန့်ဖြူးနိုင်ရန် မျိုးစေ့ပို့ဌာနနှင့် မျိုးစေ့သိုလှောင်ရုံအဆောက်အဦများတည်ဆောက်ခြင်းနှင့် ကျေးလက်လမ်းများ အကောင်အထည်ဖော်ခြင်း စတဲ့လုပ်ငန်းများကို အကောင်အထည်ဖော် ဆောင်ရွက်လျက်ရှိပါတယ်။ ထို့အပြင် ရာသီဥတုနှင့်လိုက်လျောညီထွေဖြစ်စေမယ့် စိုက်ပျိုးရေးစီမံကိန်းလုပ်ငန်းဆိုင်ရာ တန်ဖိုးကွင်းဆက် ခုနစ်စီမံကိန်းကို မန္တလေးတိုင်းဒေသကြီးတွင် အာရှဖွံ့ဖြိုးရေးဘဏ်ချေးငွေဖြင့် အကောင်အထည်ဖော်လျက်ရှိပြီး ဒေသထွက်သီးနှံများ၊ မျိုးစေ့ခြံများအဆင့်မြှင့်တင်ခြင်း၊ ပိုးသတ် ဆေးစမ်းသပ်ခြင်း၊ စားသောက်ကုန်ဘေးအန္တရာယ်ကင်းရှင်းစေရန်နှင့် ကုန်ပစ္စည်းနှင့် အရည်အသွေး စီမံခန့်ခွဲနိုင်ရေးတို့အတွက် ဓာတ်ခွဲခန်းများထူထောင်ခြင်း စတဲ့လုပ်ငန်းများကို ဆောင်ရွက်လျက် ရှိပါတယ်။ သို့ပါ၍ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအနေနဲ့ သီးနှံထွက်ရှိလာချိန် တွင် ဒေသထွက်သီးနှံများ အရည်အသွေးပြည့်မီပြီး ဈေးကွက်ယှဉ်ပြိုင်နိုင်စွမ်းအား မြင့်မားလာ စေရန် လိုအပ်သောငွေကြေးအရင်းအနှီး၊ နည်းပညာ၊ သိုလှောင်ရုံတည်ဆောက်မှုတို့အတွက် သက်ဆိုင်သူအားလုံးနှင့် ပူးပေါင်းဆောင်ရွက်လျက်ရှိပါကြောင်းနှင့် စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနအနေဖြင့်လည်း ကုန်ဈေးနှုန်းတည်ငြိမ်ရေး၊ ကုန်သွယ်မှုချောမွေ့စေရေး၊ ပို့ကုန်မြှင့်တင်ရေးနှင့် သင့်တင့်လျှောက်ပတ်သော လယ်ယာထွက်ကုန်ဈေးနှုန်းများဖြစ်ပေါ်စေရေး အပိုင်းမှာ ပူးပေါင်း ပါဝင်ဆောင်ရွက်လျက်ရှိပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် ဖြေကြားအပ်ပါတယ်။ ဒါနဲ့တစ်ဆက်တည်းမှာပဲ မကြာခင်က COVID ရောဂါကျရောက်မှုနဲ့ ပတ်သက်ပြီးတော့မှ နိုင်ငံတော်က တုံ့ပြန်ဆောင်ရွက်မယ့် CERP လို့ခေါ်တဲ့ အစီအစဉ်ကို ကျွန်တော်တို့ အကောင်အထည်ဖော် ဆောင်ရွက်လျက်ရှိပါတယ်။ ဒီ CERP အစီအစဉ်အရဆိုလို့ရှိရင် သက်ဆိုင်ရာဝန်ကြီးဌာနများအနေနဲ့လည်း လယ်ယာစိုက်ပျိုးရေးလုပ်ငန်းတွေ၊ E-Commerce လုပ်ငန်းတွေ၊ MSME လုပ်ငန်းများဖွံ့ဖြိုးတိုးတက်မှုလုပ်ငန်းတွေကို အာရုံစိုက်ပြီးတော့မှ ဆောင်ရွက်ရန် စီစဉ်လျက်ရှိပါကြောင်းလည်း တင်ပြအပ်ပါတယ်။ ကျေးဇူးတင်ရှိပါတယ်။</speech>
<speech type="speaker">မိုက်ပေးပါ။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးရှင်။ တစ်ဆက်တစ်စပ် တည်းမေးခွန်း မေးမြန်းခွင့်ပြုပါရှင့်။ အခုလိုမျိုး ဒုတိယဝန်ကြီးအနေနဲ့ ပြည့်စုံစွာဖြေကြားပေးတဲ့ အတွက်လည်း ကျေးဇူးအထူးတင်ပါတယ်။ ဒုတိယဝန်ကြီးရဲ့ ဖြေဆိုချက်တွေထဲမှာဆိုရင်လည်း တော်တော်လေးကိုပြည့်စုံမှုတွေရှိနေပေမဲ့ ကျွန်မအနေနဲ့တစ်ဆက်တစ်စပ်တည်းသိလိုတာကတော့ ဒီတောင်သူတွေရဲ့ သီးနှံတွေထွက်ရှိလာတဲ့သီးနှံဈေးနှုန်းတည်ငြိမ်ဖို့ရာအတွက် သင့်တင့်တဲ့ အခြေခံဈေးနှုန်းတစ်ခုကို တောင်သူတွေအတွက် တွက်ခြေကိုက်တဲ့ဈေးနှုန်းတစ်ခုကို ချမှတ်ပြီးတော့ ဝယ်ယူဖို့ရန်အတွက်ဖြစ်ပါတယ်။ အဲဒီနေရာမှာ တောင်သူလယ်သမားအခွင့်အရေးကာကွယ်ရေး ကနေပြီးလည်း ညွှန်ကြားချက်တွေထုတ်ပြန်ပြီးတော့မှ လှည့်လည်ငွေရင်း ၁၅ ဘီလီယံနဲ့ တောင်သူတွေကို အခြေခံဈေးနှုန်းသတ်မှတ်ပြီးတော့ ဝယ်ယူမှုတွေလုပ်ပါတယ်။ ဒါပေမဲ့ ညွှန်ကြားချက်တွေသာ ထုတ်ပြန်ပြီးတော့ တကယ်လက်တွေ့ဝယ်ယူတဲ့အခါမှာဆိုရင် ၁၅ ဘီလီယံနဲ့ ဘယ်လိုမှအဆင်မပြေနိုင်တဲ့အခြေအနေရှိပြီးတော့ ညွှန်ကြားချက်တွေက ထုတ်ပြန်တာပဲရှိပြီးတော့ လက်တွေ့အကောင်အထည်ဖော်မှုတွေဟာဆိုရင် များစွာနှောင့်နှေးပြီးတော့ တောင်သူတွေအတွက် အခက်အခဲကြုံနေရတာမျိုးတွေများစွာရှိနေပါတယ်။ ဒါကြောင့်မို့လို့ တောင်သူတွေ လယ်ယာ လုပ်ငန်းကထွက်ရှိလာတဲ့ စပါး၊ ပဲတဲ့သီးနှံအမျိုးမျိုးကို ပြည်ပချေးငွေတွေနဲ့ တောင်သူတွေ လယ်ယာလုပ်ငန်းမှ သီးနှံတွေထွက်ရှိလာတဲ့အခြေခံဈေးနှုန်းသတ်မှတ်ပြီး ဝယ်ယူဖို့ရာ အတွက် ပုဂ္ဂလိကနဲ့အစိုးရပူးပေါင်းပြီးတော့ နိုင်ငံအတွက်သင့်လောင်တဲ့မူဝါဒချမှတ်ပြီးတော့ အကောင်အထည်ဖော်ဆောင်ရွက်နိုင်ရေးအတွက် ကျွန်မအနေနဲ့ တစ်ဆက်တစ်စပ်တည်းမေးခွန်း မေးမြန်းရခြင်းဖြစ်ပါတယ်။ CERP အစီအစဉ်မှာပါဝင်တယ်ဆိုတဲ့နေရာမှာလည်း အခုလိုမျိုး တောင်သူတွေအတွက် အခြေခံဈေးနှုန်းသတ်မှတ်ပြီးဝယ်ယူဖို့အတွက်အစီအစဉ်ရော ပါခွင့်ရော ရှိလားမရှိလားဆိုတာကိုလည်း ကျွန်မအနေနဲ့သိလိုတဲ့အတွက် မေးမြန်းရခြင်းဖြစ်ပါတယ်။ ကျေးဇူး တင်ပါတယ်ရှင်။</speech>
<speech type="speaker">စီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ဖြေကြားနိုင်က ဖြေကြားပေးပါ။</speech>
<speech><agency id="13">ဦးအောင်ထူး(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>အခုလို တစ်ဆက်တစ်စပ်တည်းမေးခွန်းမေးမြန်းတဲ့အတွက်ကြောင့် ပြည်သူ့လွှတ်တော်ကိုယ်စားလှယ်ကြီး ကို ကျေးဇူးအများကြီးတင်ရှိပါတယ်။ အဲဒီတော့ CERP လုပ်ငန်းမှာ တောင်သူလယ်သမားများ အတွက် အကျိုးရှိစေမယ့်လုပ်ငန်းတစ်ခုကို စီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ဆောင်ရွက်နေတဲ့ကိစ္စကို ကျွန်တော်တို့တင်ပြလိုပါတယ်။ အဲဒီကိစ္စကတော့ ကိုဗစ်ရောဂါကြောင့် အခက်အခဲအကျပ်အတည်းတွေဖြစ်လာခဲ့တယ်ဆိုလို့ရှိရင် အရေးပေါ်အရန်ရိက္ခာစုဆောင်းမှုလုပ်ငန်း ကို ကျွန်တော်တို့အနေနဲ့ စတင်ပြီးတော့ဆောင်ရွက်လျက်ရှိပါတယ်။ အဲဒီလိုဆောင်ရွက်တဲ့နေရာမှာ နိုင်ငံတော်အနေနဲ့ ၃၈ ဘီလီယံဒေါ်လာကို ထုတ်ပေးပြီးတဲ့အခါကျတော့ မြန်မာနိုင်ငံမှာရှိတဲ့ လူအားလုံးအတွက် နှစ်ပတ်စာ ဆန်ရိက္ခာပေါ့လေ။ တန်ချိန် ၅၀၀၀၀ ကိုဝယ်ယူဖို့ဆိုပြီးတော့မှ ကျွန်တော်တို့ စီစဉ်ဆောင်ရွက်လျက်ရှိပါတယ်။ အဲဒီလို စီစဉ်ဆောင်ရွက်တဲ့နေရာမှာဆိုလို့ရှိရင် စားသုံးသူများအတွက်လည်း ကုန်ဈေးနှုန်းတွေမြင့်မားခြင်းမရှိရအောင် တောင်သူလယ်သမားများ အတွက်လည်း အကျိုးရှိတဲ့ဈေးနှုန်းကိုရရှိအောင်လို့ဆိုပြီးတော့မှ ပုဂ္ဂလိကလုပ်ငန်းရှင်ကြီးများက နေပြီးတော့မှ ပြည်ပကိုဆန်တင်ပို့တဲ့ပမာဏရဲ့ ၁၀ ရာခိုင်နှုန်းကိုဆိုလို့ရှိရင် အရေးပေါ်ဆန်အဖြစ် ပြန်လည်ရောင်းချပေးဖို့ကို ကျွန်တော်တို့အနေနဲ့ စီမံဆောင်ရွက်လျက်ရှိပါတယ်။ အဲဒီလိုဆောင်ရွက် တဲ့အတွက်ကြောင့်မို့လို့ အခုချိန်မှာတော့ ကျွန်တော်တို့အနေနဲ့ နိုင်ငံတော်ရဲ့ အရေးပေါ်ဆန်အဖြစ် တန်ချိန် ၁၃၀၀၀ ကို ဝယ်ယူထားပြီးဖြစ်ပါတယ်။ ဒီဝယ်ယူမှုကိုလည်း ဈေးကွက်ကိုလည်းထိခိုက်မှု မရှိအောင်လို့ တဖြည်းဖြည်းချင်းဖြန့်ပြီးတဲ့အခါကျတော့ တန်ချိန် ၅၀၀၀၀ အထိရရှိအောင်လို့ ကျွန်တော်တို့အနေနဲ့ ဆောင်ရွက်သွားမှာဖြစ်ပါတယ်။ တစ်ဖက်မှာလည်း စားသုံးသူဖူလုံမှုရှိစေဖို့အတွက်ဆိုပြီးတော့မှ စားသုံးဆီတန်ချိန် ၁၂၀၀၀ ကို စားအုန်းဆီတင်သွင်းတဲ့လုပ်ငန်းရှင်များနဲ့ ညှိနှိုင်းပြီးတဲ့အခါကျတော့ ဝယ်ယူသိုလှောင်မှုနဲ့ ပြည်နယ်နဲ့တိုင်းဒေသကြီးတွေကို ဖြန့်ဝေဖို့အတွက် ကျွန်တော်တို့အနေနဲ့ ဆောင်ရွက်လျက် ရှိပါတယ်။ အဲဒီတော့ ဒီလိုဆောင်ရွက်ချက်ဟာဆိုလို့ရှိရင် အရေးပေါ်ဆောင်ရွက်ချက်ဖြစ်ပေမဲ့ အရေးပေါ်ဆောင်ရွက်ချက်ကဆိုလို့ရှိရင် ပြည်တွင်းဈေးနှုန်းတည်ငြိမ်ရေးနှင့် တောင်သူလယ်သမား များရဲ့ ဝင်ငွေရရှိရေးကို အထောက်အကူပြုနိုင်မယ်လို့ ကျွန်တော့်အနေနဲ့ယူဆပါတယ်။ ဒီအပြင်ပဲ CERP အစီအစဉ်မှာဆိုလို့ရှိရင် တောင်သူလယ်သမားတွေရဲ့ ဝင်ငွေတိုးတက်စေဖို့ဆောင်ရွက်မယ့် အစိတ်အပိုင်းတွေလည်း အများကြီးပါဝင်ပါတယ်။ ဒီအပြင် COVID အလွန်မှာ ကျွန်တော်တို့အာရုံပြု ရမယ့် လုပ်ငန်းတွေနဲ့ပတ်သက်ပြီးတဲ့အခါကျတော့လည်း လယ်ယာစိုက်ပျိုးရေးလုပ်ငန်းတွေ၊ ဆေးဝါးနှင့်ဆေးပစ္စည်းကိရိယာများ ထုတ်လုပ်မှုလုပ်ငန်းတွေ၊ အသေစားနှင့်အလတ်စားလုပ်ငန်း တွေ၊ နောက်ပြီး ခရီးသွားလုပ်ငန်း အထူးသဖြင့် ပြည်တွင်းခရီးသွားလုပ်ငန်းတိုးတက်မှုတွေကို ကျွန်တော်တို့အနေနဲ့ ဆောင်ရွက်နိုင်အောင်လို့ စီမံချက်တွေကိုလည်း ချမှတ်ဆောင်ရွက်နေပါတယ်။ ဒါကြောင့်မို့လို့ ဒီ COVID ဟာ ကျွန်တော်တို့နိုင်ငံအတွက် အခွင့်အလမ်းတစ်ခုကိုဖြစ်ပေါ်စေပါတယ်။ ဒီအကျပ်အတည်းကိုကျော်လွှားနိုင်မှာဖြစ်တဲ့အပြင် COVID အလွန်မှာ မြန်မာနိုင်ငံအတွက် ကမ္ဘာ့ ဈေးကွက်များနဲ့ ပြန်လည်ချိန်ညှိခြင်းအပိုင်းကိုလည်း ကျွန်တော်တို့အနေနဲ့ဆက်လက် အကောင်အထည်ဖော်သွားမှာဖြစ်ကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">စီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>လယ်ဝေးမြို့အတွင်းရှိ အေလာကျေးရွာအုပ်စုကို ပယ်ဖျက်ပြီးအေလာမြို့အဖြစ် အဆင့်တိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">လယ်ဝေးမဲဆန္ဒနယ်မှ ဦးမျိုးဇော်ဦး မေးမြန်းဖို့ဖြစ်ပါတယ်။</speech>
<speech><mp id="438">ဦးမျိုးဇော်ဦး(လယ်ဝေးမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာပဏာမနှုတ်ခွန်းဆက်သပါတယ်။ ကျွန်တော်ကတော့ လယ်ဝေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမျိုးဇော်ဦး ဖြစ်ပါတယ်။ ကျွန်တော့်အနေနဲ့ အေလာကျေးရွာ အုပ်စုကို မြို့အဖြစ်အဆင့်တိုးမြှင့်သတ်မှတ်ပေးနိုင်ရေးနှင့်စပ်လျဉ်းပြီး မေးခွန်းမေးမြန်းသွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ လယ်ဝေးမြို့နယ် အရှေ့ဘက်ခြမ်းမှာရှိတဲ့ အေလာ ကျေးရွာအုပ်စုကို မြန်မာသက္ကရာဇ် ၁၂၄ရ ခုနှစ်ခန့်က သူကြီးဦးသန်းနှင့် အင်္ဂလိပ်အရေးပိုင်မင်း တွေက အိမ်ခြေ ၂၀၊ ၂၅ ခန့်ကနေ ကျေးရွာအဖြစ်စတင်ဖွဲ့စည်းတည်ထောင်ခဲ့ကြတယ်လို့ သမိုင်း မှတ်တမ်းများအရ သိရှိရပါတယ်။ အေလာဒေသကို လွတ်လပ်ရေးမရခင်ကပင် ဒုတိယမြို့ပိုင်မင်းများ ရုံးစိုက်ကာအုပ်ချုပ်ခဲ့တာ ဖြစ်ပါတယ်။ ၁၉၉၀ ပြည့်နှစ်ဝန်းကျင်က အေလာကျေးရွာကိုတိုက်နယ် အဖြစ် သတ်မှတ်ခဲ့ကြပြီး ယခုအခါမှာတော့ ကျေးရွာအုပ်စုအဖြစ် သတ်မှတ်ထားတာ ဖြစ်ပါတယ်။ အေလာကျေးရွာအုပ်စုကို ကျေးရွာပေါင်း ၁၁ ရွာဖြင့် ဖွဲ့စည်းထားပြီး အိမ်ထောင်စုပေါင်း ၃၄၇၅ အိမ်ထောင်စု၊ လူဦးရေပေါင်း ၁၆၁၃၉ ဦးတို့မှီတင်းနေထိုင်နေကြတာ ဖြစ်ပါတယ်။ အေလာသူ အေလာသားများအနေနဲ့ စိုက်ပျိုးရေးကဏ္ဍမှာ ဆိုရင်လည်း စပါး၊ ပဲ၊ ပြောင်း၊ နှမ်း၊ မုန်လာ၊ ဂေါ်ဖီ၊ ကြံစတဲ့ သီးနှံများကို အဓိကထားစိုက်ပျိုးပြီး ဆန်စက်၊ ဆီစက်၊ ပဲခွဲစက်၊ မေးမြူရေးလုပ်ငန်း၊ အိမ်တွင်းစက်မှုလက်မှုလုပ်ငန်းနှင့် ရွှေပန်းတိမ်လုပ်ငန်းများလည်း လုပ်ကိုင်ကြပါတယ်။ ဒါ့အပြင် အေလာကျေးရွာအုပ်စုမှာဆိုင်ခန်းပေါင်း ၄၀၀ ကျော်ရှိတဲ့ စည်ပင်သာယာဈေးကြီးလည်းရှိပြီး နေ့စဉ်စည်ကားသိုက်မြိုက်စွာဖြင့် ရောင်းဝယ်ဖောက်ကားလျက် ရှိပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ နေပြည်တော်အပြည်ပြည်ဆိုင်ရာ လေယာဉ်ကွင်းကြီးက လည်း အေလာကျေးရွာအုပ်စုအတွင်းမှာ တည်ရှိနေတာဖြစ်ပါတယ်။ အဲဒီလေယာဉ်ကွင်းကို နိုင်ငံတော်အဆင့်အကြီးအကဲများ၊ နိုင်ငံတကာကသံတမန်များ၊ ဧည့်သည်တော်များ၊ ပြည်သူများ နေ့စဉ်လုံခြုံစိတ်ချစွာဖြင့် သွားလာအသုံးပြုနေကြတာဖြစ်ပါတယ်။ နယ်မြေတည်ငြိမ်အေးချမ်းရေး နှင့် လုံခြုံရေးတွေကို ်တစ်ပြေးညီဆောင်ရွက်နိုင်ရန်အတွက် နယ်မြေခံရဲစခန်း ခမရ(၃၀၂) တပ်ရင်းနှင့် မီးသတ်စခန်းများလည်း ရှိပြီးသားဖြစ်ပါတယ်။ ဒါ့အပြင် အာဆီယံပြည်ထောင်စုလမ်းမ ကြီးရဲ့ ဘေးမှာတည်ရှိပြီး ကုန်တင်ကားများ၊ ရန်ကုန်-မန္တလေးမီးရထားတို့ နေ့စဉ်ဖြတ်သန်းသွားလာ နေတာကြောင့် အေလာကျေးရွာအုပ်စုဟာ အချက်အခြာကျတဲ့၊ လုံခြုံမှုရှိတဲ့၊ လူနေမှုအဆင့်အတန်း မြင့်မားတဲ့ ဒေသကြီးတစ်ခုလည်းဖြစ်ပါတယ်။ ပညာရေးနှင့် ကျန်းမာရေးကဏ္ဍတွေမှာလည်း ပြည့်စုံမှုရှိသလို မြို့နယ်လျှပ်စစ်ဓာတ်အားဖြန့်ဖြူးနိုင်မည့်ခွဲရုံလည်း ရှိပြီးသားဖြစ်ပါတယ်။ မြို့အဖြစ် သတ်မှတ်ရာမှာ ရှိသင့်ရှိထိုက်တဲ့ သတ်မှတ်ချက် ၂၁ ချက်နှင့်လည်း အေလာကျေးရွာအုပ်စုက ကိုက်ညီမှု ရှိပြီးသားဖြစ်ပါတယ်။ ဒါကြောင့် လက်ရှိအေလာကျေးရွာအုပ်စုကို လူမှုစီးပွားရေး ရှုထောင့်ကပဲကြည့်ကြည့်၊ လမ်းပန်းဆက်သွယ်ရေးနှင့်လုံခြုံရေးရှုထောင့်ကပဲကြည့်ကြည့် အဘက်ဘက်ကနေ ပြည့်စုံနေတာဖြစ်တဲ့အတွက်ကြောင့် ကျေးရွာအုပ်စုအဆင့်ကနေ အေလာမြို့ အဖြစ် အဆင့်တိုးမြှင့်သတ်မှတ်ပေးဖို့ လိုအပ်နေပြီဖြစ်ပါတယ်။ သို့ဖြစ်ပါ၍ လယ်ဝေးမြို့နယ်အတွင်း မှာရှိတဲ့ အေလာကျေးရွာအုပ်စုကိုပယ်ဖျက်ပြီး အေလာမြို့အဖြစ် အဆင့်တိုးမြှင့်သတ်မှတ်ပေးရန် အစီအစဉ်ရှိ/မရှိကို အေလာသူအေလာသားများရဲ့ ကိုယ်စား သိရှိလိုပါသဖြင့် ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားရန် ဖြစ်ပါတယ်။</speech>
<speech><agency id="40">ဦးအေးမောင်စိန်(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ပြည်ထောင်စုဒုတိယဝန်ကြီးများနှင့် ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် တစ်လုံးတစ်ဝတည်း ပြည့်စုံကြပါစေလို့ ဆုမွန်ကောင်းတောင်း မေတ္တာပို့သအပ်ပါတယ်။ လယ်ဝေးမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးမျိုးဇော်ဦးရဲ့ လယ်ဝေးမြို့နယ်အတွင်းရှိ အေလာကျေးရွာအုပ်စုကို ပယ်ဖျက်ပြီးအေလာမြို့အဖြစ် အဆင့်တိုးမြှင့်ပေးရန် အစီအစဉ်ရှိ/မရှိနှင့် ရှိပါကမည်သည့် အေလာမြို့အဖြစ်သတ်မှတ်ပေးမည်ကို သိရှိလိုခြင်းမေးခွန်းနှင့် စပ်လျဉ်းပြီးတော့ ကျွန်တော် နေပြည်တော်ကောင်စီဝင် ဦးအေးမောင်စိန်က နေပြည်တော်ကောင်စီကိုယ်စား ဖြေကြားမှာဖြစ်ပါတယ်။ ပြည်ထောင်စုနယ်မြေ၊ ဒက္ခိဏခရိုင်၊ လယ်ဝေးမြို့နယ်အတွင်းမှာရှိတဲ့ အေလာကျေးရွာအုပ်စုဟာ မြို့အဖြစ် အဆင့်တိုးမြှင့်ပေးဖို့ အေလာကျေးရွာမြို့ဖြစ်မြောက်ရေးကော်မတီက တင်ပြလာမှုအပေါ် မြို့အင်္ဂါရပ် ၂၁ ချက်နှင့်အညီ ကိုက်ညီမှုရှိ/မရှိ စိစစ်ခဲ့ပြီး မြို့များတိုးချဲ့ပြင်ဆင်ဖွဲ့စည်းပါက မြို့နယ် အုပ်ချုပ်ရေးအဖွဲ့များကိုပါ တိုးချဲ့ဖွဲ့စည်းဆောင်ရွက်ရမည်ဖြစ်ကြောင်းနှင့် ဘဏ္ဍာငွေအသုံးစရိတ် များ၊ ဝန်ထမ်းဖွဲ့စည်းပုံနှင့် အဆောက်အဦလိုအပ်ချက်များအလိုက် ပိုမိုလာမည်ဖြစ်ကြောင်းကို သက်ဆိုင်ရာ တိုင်းဒေသကြီး/ပြည်နယ်ဝန်ကြီးချုပ်ထံတင်ပြပြီးတော့ အတည်ပြုချက်ရရှိပြီးမှသာ မြို့တိုးချဲ့ ပြင်ဆင်ဖွဲ့စည်းခြင်းကို ဆောင်ရွက်ရမှာဖြစ်တဲ့အတွက် ၃၀-၈-၂၀၁၉ ရက်နေ့မှာ နေပြည်တော် ကောင်စီကို တင်ပြခဲ့ပါတယ်။ အဲဒီလိုတင်ပြချက်အရ ၁၁-၉-၂၀၁၉ ရက်နေ့မှာကျင်းပတဲ့ နေပြည်တော်ကောင်စီ အစည်းအဝေးအမှတ်စဉ်(၁၆/၂၀၁၉) ဆုံးဖြတ်ချက် ၁၈ အရ တင်ပြချက်အတိုင်း ကြိုတင်ဆောင်ရွက် ခွင့်ပြုခဲ့ပါတယ်။ အဆိုပါခွင့်ပြုချက်အရ မြို့အဖြစ် ပြင်ဆင်ဖွဲ့စည်းမည့် မြို့နယ်နိမိတ်၊ ၎င်းမြို့ဧရိယာ အတွင်းရှိ ရပ်ကွက်တစ်ခုချင်း၏ နယ်နိမိတ်များကို တိုင်းတာသတ်မှတ်ပေးဖို့ နယ်နိမိတ်တိုင်းတာ ပိုင်းခြားသတ်မှတ်ရေးဥပဒေအရ နယ်နိမိတ်ကြပ်မတ်ရေးအရာရှိ(Demarcation Officer)နှင့် နယ်နိမိတ်သတ်မှတ်ရေးအရာရှိ(Boundary Officer)များ ခန့်အပ်တာဝန်ပေးအပ်နိုင်ရေး ဆောင်ရွက် လျက်ရှိပါကြောင်းနှင့် နယ်နိမိတ်ကြပ်မတ်ရေးအရာရှိနှင့် နယ်နိမိတ်သတ်မှတ်ရေးအရာရှိများ ခန့်အပ်တာဝန်ပေးပြီးပါက သက်ဆိုင်ရာမြို့နယ်က မြို့၊ ရပ်ကွက်၊ ကျေးရွာပြင်ဆင်ဖွဲ့စည်းရေး လုပ်ထုံးလုပ်နည်းနှင့်အညီ မြို့အဖြစ် တရားဝင်အဆင့်တိုးမြှင့်ခွင့်ပြုမိန့်ရရှိရေး ဆောင်ရွက်သွားမည် ဖြစ်ပါကြောင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<speech type="speaker">နေပြည်ထောင်ကောင်စီဝင် ဦးအေးမောင်စိန် ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>ငမိုးရိပ်ရေသန့်စက်ရုံတွင် ရေတွန်းစက်များသုံးစွဲ၍ ရေပေးဝေနေခြင်းအပြင် လျှပ်စစ်ဓာတ်အား လျှော့ချနိုင်မည့် Gravity နည်းစနစ်ပါ သုံးစွဲ၍ ရေပေးဝေနိုင်ရန် ရေရှည်စီမံကိန်းချမှတ်၍ ဆောင်ရွက်ပေးနိုင်ခြင်းရှိ/မရှိနှင့် ငမိုးရိပ်ရေသန့်စက်ရုံရှိ ရေတွန်းစက်များသည် မီးတစ်ကြိမ်ပျက်လျှင် အပြည့်အဝစွမ်းရည်ပြည့်ပြန်လည်အလုပ်လုပ်ရန်မှာ နှစ်နာရီခန့် ဖြင့် တချို့ရေတွန်းစက် များကို မီးစက်ဖြင့် သုံးစွဲနိုင်ရန် ဆောင်ရွက်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">တောင်ဥက္ကလာပမဲဆန္ဒနယ်မှ ဒေါက်တာစောနိုင် မေးမြန်းဖို့ဖြစ်ပါတယ်။</speech>
<speech><mp id="454">ဒေါက်တာစောနိုင်(တောင်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများနှင့် ပြည်သူ့လွှတ်တော်ကိုယ်စားလှယ်များအားလုံး ကို ဂါရဝပြုနှုတ်ဆက်ပါတယ်ခင်ဗျာ။ ကျွန်တော်ကတော့ တောင်ဥက္ကလာပမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာစောနိုင် ဖြစ်ပါတယ်။ ဥက္ကဋ္ဌကြီးခင်ဗျား။ ယခုလိုမျိုး ဆိုရင် တောင်ဥက္ကလာပမြို့နယ်မှာ နှစ်စဉ်ရေအခက်အခဲနှင့်ကြုံတွေ့နေရပါတယ်။ တချို့နေရာ တွေမှာ သုံးရက်၊ လေးရက်လောက် ရေပြတ်လပ်နေပြီးရေကားနဲ့ ရေပေးနေရတဲ့အခြေအနေ တွေလည်း ကြုံတွေ့ခဲ့ရပါတယ်။ မြို့တော်စည်ပင်ကို မေးကြည့်တဲ့အခါ တောင်ဥက္ကလာပမြို့နယ်ကို ရေပေးဝေနေတဲ့ လှည်းကူးမြို့နယ်မှာရှိနေတဲ့ ငမိုးရိပ်ရေပေးဝေရေးစခန်းမှ ရေပေးခြင်းမရှိလို့ပါဟု ဖြေကြားခဲ့ပါတယ်။ ငမိုးရိပ်ရေပေးဝေရေးစခန်းကို ထပ်မံ၍ မေးမြန်းကြည့်တဲ့အခါ လျှပ်စစ်မီးပြတ် နေ၍ ရေပေးဝေနိုင်ခြင်းမရှိကြောင်း ပြန်လည်ဖြေကြားခဲ့ပါတယ်။ လျှပ်စစ်မီးကလည်း တစ်နေ့ကို နှစ်ကြိမ်၊ သုံးကြိမ်ခန့်ပျက်နေပြီး မီးပြန်လာလို့ ရေပြန်ပေးရင်လည်း တောင်ဥက္ကလာပမြို့နယ်ကို ရေပြန်လည်ရောက်ရှိဖို့ နှစ်နာရီခန့်ကြာတယ်လို့ ရှင်းလင်းပြောကြားခဲ့ပါတယ်။ အခုူးစက်ရောဂါဖြစ်ပွားနေတဲ့လို့ ရေရှိမှုဟာလည်း အလွန်အရေးကြီးပါတယ်။ တခြားမြို့နယ် တွေမှာ ဆောင်ရွက်ထားသလို တောင်ဥက္ကလာပမြို့နယ်မှာလည်း သင့်တင့်တဲ့အတိုင်းအတာရှိတဲ့ Ground Tank တည်ဆောက်ပြီး ရေပေးဝေနိုင်ဖို့အတွက် ဝေဇယန္တာလမ်းမကြီးပေါ်မှာရှိတဲ့ ရေပေး ဝေနေတဲ့ ရေပိုက်ကြီးနဲ့ကပ်လျက်တည်ရှိပြီး (၄)ရပ်ကွက်၊ သုတ(၆)လမ်းထိပ်ရှိ ခြောက်ဧကကျယ်တဲ့ မြေကွက်လပ်မှာ Ground Tank တည်ဆောက်ပြီး ရေပေးဝေနိုင်ဖို့အတွက် သက်ဆိုင်ရာဌာနများနှင့် ညှိနှိုင်းဆောင်ရွက်ပေးနိုင်ခြင်းရှိ/မရှိကို ပြည်သူ့လွှတ်တော်ဥက္ကဋ္ဌကြီးမှ တစ်ဆင့် တင်ပြမေးမြန်းအပ် ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားရန် ဖြစ်ပါတယ်။</speech>
<speech><agency id="40">ဦးညီထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံးကို မင်္ဂလာပါလို့ ပထမဦးစွာနှုတ်ခွန်း ဆက်သအပ်ပါတယ်။ ကျွန်တော်ကတော့ နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ရန်ကုန်တိုင်းဒေသကြီး၊ တောင်ဥက္ကလာပမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာစောနိုင်ရဲ့ တောင်ဥက္ကလာပမြို့နယ်အတွင်း မြို့တော်စည်ပင်မှပေးဝေ နေသော သုံးရေပုံမှန်ရရှိရေးအတွက် ငမိုးရိပ်ရေသန့်စက်ရုံတွင် ရေတွန်းစက်များသုံးစွဲ၍ ရေပေးဝေ နေခြင်းအပြင် လျှပ်စစ်ဓာတ်အားလျှော့ချနိုင်မည့် Gravity နည်းစနစ်ပါသုံးစွဲ၍ ရေပေးဝေနိုင်ရန် ရေရှည်စီမံကိန်းချမှတ်၍ ဆောင်ရွက်ပေးနိုင်ခြင်းရှိ/မရှိ၊ ငမိုးရိပ်ရေသန့်စက်ရုံရှိ ရေတွန်းစက် များသည် မီးတစ်ကြိမ်ပျက်လျှင် အပြည့်အဝစွမ်းရည်ပြည့် ပြန်လည်အလုပ်လုပ်ရန်မှာ နှစ်နာရီခန့် ဖြင့် တချို့ရေတွန်းစက်များကို မီးစက်များဖြင့် သုံးစွဲနိုင်ရန်အတွက် ဆောင်ရွက်ပေး နိုင်ရန် စီစဉ်ထားခြင်းရှိ/မရှိမေးခွန်းနှင့်စပ်လျဉ်း၍ ရန်ကုန်တိုင်းဒေသကြီးအစိုးရအဖွဲ့ရဲ့ဖြေကြားချက် အပေါ်မှာ ကိုယ်စားတင်ပြသွားမှာ ဖြစ်ပါတယ်။ ငမိုးရိပ်ရေသန့်စင်စက်ရုံ(ညောင်နှစ်ပင်)မှ ရန်ကုန်မြို့တွင်းသို့ ရေပေးပို့နေသည့် ရေတွန်း စက်ကြီးများမှာ လျှပ်စစ်ဓာတ်အား ၆၆၀၀ ဗို့အားအသုံးပြုပြီး ပထမအဆင့် ရေတွန်းစက်ရုံမှ ပိုက်လိုင်းအရှည် ၄၀ မိုင်ခန့်နှင့် ဒုတိယအဆင့်ရေတွန်းစက်ရုံမှ ပိုက်လိုင်း အရှည် ၂၃ မိုင်ခန့်တို့ဖြင့် ရန်ကုန်မြို့အရှေ့ပိုင်းခရိုင်ရှိ မြို့နယ်များသို့ တိုက်ရိုက်ရေတွန်းပို့နေသည့်စက်ရုံများ ဖြစ်ပါတယ်။ ရေတွန်းစက်ကြီးတစ်လုံးစီဟာ ရေဖိအားအမြင့် ၇၂ မီတာ၊ ၂၃၀ ပေအထိ တွန်းပို့နိုင်ပြီး ၎င်း 72 Meter Pressure Head စနစ်ဖြင့်တွန်းပို့မှသာ ပိုက်လိုင်းရဲ့ အဆုံးအထိ ရောက်ရှိနိုင်မှာ ဖြစ်ပါတယ်။ ရန်ကုန်မြို့တော်စည်ပင်သာယာရေးကော်မတီရဲ့ လက်ရှိရေပေးဝေရေးစနစ်မှာ ရန်ကုန်မြို့မှ မိုင် ၅၀ အကွာ တိုက်ကြီးမြို့နယ်မှာရှိတဲ့ ပင်လယ်ရေမျက်နှာပြင်အထက် ၂၁၅ ပေမှာ တည်ရှိတဲ့ ဂျိုးဖြူရေလှောင်ကန်မှ မရမ်းကုန်းမြို့နယ် ရေကူးရေတွန်းစက်ရုံသို့ Gravity စနစ်ဖြင့် ရေပေးပို့ ပြီးတော့ ရေကူးရေတွန်းစက်မှတစ်ဆင့် ရေတွန်းစက်များကိုအသုံးပြုပြီးတော့ ဗဟန်းမြို့နယ်ရှိ ကုက္ကိုင်းရေလှောင်ကန်သို့ ထပ်ဆင့်ပို့ရပါတယ်။ ၎င်းနေရာမှတစ်ဆင့် ရန်ကုန်မြို့တွင်း ခြောက်မြို့နယ်ဖြစ်တဲ့ အနောက်ပိုင်းခရိုင်ရှိမြို့နယ်များနှင့် ကမာရွတ်၊ မင်္ဂလာတောင်ညွန့်၊ တာမွေမြို့နယ်များသို့ Gravity စနစ်ဖြင့် ရေဖြန့်ဖြူးလျက်ရှိပါတယ်။ ထို့အတူ ငမိုးရိပ်ရေသန့်စက်ရုံမှ ရေတွန်းစက်များဖြင့်လည်း လှော်ကားဥယျာဉ်အနီးမှာရှိတဲ့ ၃.၇၅ သန်းဆံ့တဲ့ ရေလှောင်ကန်သို့ ရေတွန်းပို့ပြီး ၎င်းမှတစ်ဆင့် ရွှေပြည်သာမြို့နယ်နှင့် အင်းစိန်မြို့နယ်များသို့ Gravity စနစ်ဖြင့် ရေဖြန့်ဝေပေးလျက်ရှိပါတယ်။ အနာဂတ်ရေပေးဝေရေး Master Plan မှာ ရေပေးဝေရေးဇုန် ၁၀ ဇုန် ခွဲခြားပြီးတော့ ရေပေးဝေရေးစီစဉ်ရေးဆွဲထားပြီးတော့ ရေပေးဝေရေးဇုန်အလိုက် ရေဖြန့်ဝေ ရေလှောင်ကန်(Service Reservoir)များ တည်ဆောက်ထားရှိမည်ဖြစ်ပါတယ်။ အဆိုပါ ရေလှောင်ကန်များကို ငမိုးရိပ်၊ လဂွန်းပြင်၊ ကုက္ကိုဝ၊ တိုးမြစ်၊ လှော်ကားစတဲ့ ရေသန့်စင်စက်ရုံများမှ ရေတွန်းစက်များဖြင့် ရေပေးပို့မည်ဖြစ်ပြီးတော့ ရေဖြန့်ဝေရေလှောင်ကန်များရဲ့ အနိမ့်ပိုင်းမြို့နယ် (Low Zone)များကို Gravity စနစ်ဖြင့်လည်းကောင်း၊ အမြင့်ပိုင်း(High Zone)များကို ရေတွန်းစက် များဖြင့်လည်းကောင်း ရေဖြန့်ဖြူးပေးဝေသွားရန် စီစဉ်ရေးဆွဲထားရှိပြီး ဖြစ်ပါတယ်။ လောလောဆယ် လျှပ်စစ်ဓာတ်အားလျှော့ချသုံးစွဲနိုင်ရေးအတွက် Gravity နည်းအသုံးပြုပြီး ရေဖြန့်ဖြူးပေးပို့မည်ဆိုပါက ကုန်းအမြင့်နေရာဖြစ်တဲ့ ဂျိုးဖြူကန်နှင့် ကုက္ကိုင်းကန်တို့ကဲ့သို့ ရေဖြန့်ဝေရေးရေလှောင်ကန်များ တည်ဆောက်ပြီးတော့မှ သန့်စင်တဲ့ရေများကို ၎င်းကန်များမှတစ်ဆင့် Gravity နည်းစနစ်ဖြင့် ဖြန့်ဖြူးပေးရမှာဖြစ်ပါတယ်။ ငမိုးရိပ်ရေသန့်စင်စက်ရုံ(ညောင်နှစ်ပင်)ဟာ ၎င်းစက်ရုံမှ ရေပေးဝေလျက်ရှိတဲ့မြို့နယ်များရဲ့ မြေအနိမ့်အမြင့်ဟာ ကွာခြားမှုမရှိတဲ့အတွက် ရေတွန်းစက်များအသုံးပြုပြီး ရေတွန်းပို့ဖြန့်ဖြူးပေးဝေနေရတဲ့အနေအထားမျိုး ဖြစ်ပါတယ်။ ဒါကြောင့်မို့လို့ လျှပ်စစ်ဓာတ်အားလျှော့ချနိုင်မယ့် Gravity ရေဆွဲအားနည်းစနစ်နဲ့သုံးစွဲပြီး ရေပေးဝေ ခြင်းကို ဆောင်ရွက်နိုင်မည်မဟုတ်ပါကြောင်းနှင့် ရန်ကုန်မြို့တော်စည်ပင်သာယာရေးကော်မတီနှင့် JICA of q:6cl?:ca05goscop:sêgood:(G:Gos Master Plan şệsape 6960:6069: လုပ်ငန်းများကို ဆက်လက်အကောင်အထည်ဖော်ဆောင်ရွက်သွားမည်ဖြစ်ကြောင်း တင်ပြထားရှိပါတယ်။ ငမိုးရိပ်ရေသန့်စင်စက်ရုံ(ညောင်နှစ်ပင်)မှ ရန်ကုန်မြို့ အရှေ့ပိုင်းခရိုင်မှာရှိတဲ့ မြို့နယ်များသို့ ၆၆၀၀ ဗို့အားအသုံးပြုတဲ့ ရေတွန်းစက်ကြီးခုနစ်လုံးဖြင့် ရေတွန်းပေးပို့လျက်ရှိပါတယ်။ လျှပ်စစ်ဓာတ်အား ပြတ်တောက်ပြီး ပြန်လည်ရရှိချိန်တွင် စက်များမောင်းနှင်နိုင်ရန်အတွက် ရေဖိအားနှင့် ရေပေးပို့သည့် ပမာဏကြီးမားတဲ့အတွက် ရေတွန်းစက်များဖြစ်သည့်အတွက် တစ်လုံးနှင့်တစ်လုံး မောင်းနှင်ချိန် မိနစ် ၂၀ ခြားပြီး ရေဖိအားတည်ငြိမ်မှုရရှိစေရန် မောင်းနှင်ရတဲ့အတွက် စွမ်းရည်ပြည့်ပြန်လည် လည်ပတ်နိုင်ရန် နှစ်နာရီခန့်ာင်းနှင်ရပါတယ်။ ငမိုးရိပ်ရေသန့်စင်စက်ရုံ(ညောင်နှစ်ပင်)မှ ရေတွန်းပေးပို့တဲ့ ပိုက်လိုင်းတစ်လျှောက် ရေဖိအားလျော့နည်းနိုင်သည့်နေရာများမှာ ထပ်ဆင့် ရေတွန်းစက်များတည်ဆောက်ကာ ရေဖြန့်ဖြူးပေးဝေလျက်ရှိပါတယ်။ ဂန္ဓမာ၊ ပါရမီ၊ ရွှေအင်ကြင်း၊ မြို့ဦး၊ သုဝဏ္ဏ(၁)၊ သုဝဏ္ဏ (၂)၊ ကျိုက္ကဆံစတဲ့ ထပ်ဆင့်ရေတွန်းစက်ရုံများမှာ လျှပ်စစ်မီး ပြတ်တောက်ပါက ရေတွန်းစက်များမောင်းနှင်ပေးဝေလျက်ရှိပါတယ်။ ဒါ့အပြင် ၁၀၇၊ ၅၄၊ ရန်ကုန်ပေါက်၊ သဲဖြူစတဲ့ ရေပေးဝေရေးစခန်းများမှာလည်း လျှပ်စစ်မီးပြတ်တောက်လို့ရှိရင် ရေတွန်းစက်များနှင့် မောင်းနှင်နိုင်ရန်အတွက် မီးစက်များတပ်ဆင်ပြီးတော့ ရေပေးဝေမှုမပြတ်လပ် စေရန်အတွက် ဆောင်ရွက်ထားရှိပြီးဖြစ်ကြောင်း တင်ပြထားရှိပါတယ်။ ငမိုးရိပ်ရေသန့်စင်စက်ရုံ(ညောင်နှစ်ပင်) တစ်ခုလုံးအတွက် မီးစက်အသုံးပြုမည်ဆိုပါက (၆၆၀၀)ဗို့ထွက်တဲ့ (၁၅၀၀)ကေဗွီအေ မီးစက်ခြောက်လုံး စုစုပေါင်း (၉၀၀၀)ကေဗွီအေ တပ်ဆင် အသုံးပြုရမည်ဖြစ်ပါတယ်။ ၎င်းမီးစက်များ တပ်ဆင်အသုံးပြုနိုင်ရန်အတွက် ငွေကျပ် ၄.ရ ဘီလီယံ ခန့်ကုန်ကျမှာ ဖြစ်ပါတယ်။ လောင်စာဆီအနေနဲ့ကတော့ မီးစက်တစ်လုံးမှာ တစ်နာရီမောင်းနှင်လျှင် ဒီဇယ်ဆီ ၆၀ ဂါလန်ကုန်ကျမှာဖြစ်ပြီးတော့ မီးစက်ခြောက်လုံးအတွက် တစ်နာရီလျှင် ၃၆၀ ဂါလန် ကုန်ကျမှာဖြစ်ပါတယ်။ ရေရှည်မှာတော့ လောင်စာဆီ၊ စက်ဆီ၊ ချောဆီနှင့် ပြုပြင်ထိန်းသိမ်းရေး စရိတ်များ ပိုမိုသုံးစွဲလာရမည်ဖြစ်ပါတယ်။ မီးစက်များတပ်ဆင်ပြီးပါကလည်း လျှပ်စစ်မီး ပြတ်တောက်ချိန်မှာ မီးစက်ကို ပြန်လည်ပြီးတော့အသုံးပြုဖို့ ဆောင်ရွက်ရမည်ဆိုရင်လည်း ရေတွန်းစက်များ စွမ်းရည်ပြည့်ပြန်လည်လည်ပတ်နိုင်ဖို့အတွက် နှစ်နာရီခန့်ကတော့ ပုံမှန်ြန်လည်မောင်းနှင်ရဦးမှာ ဖြစ်ပါတယ်။ ရေတွန်းစက်များနှင့်ပတ်သက်ပြီး မီးစက်များပါသုံးစွဲ နိုင်ရန်အတွက် မီးစက်များ တပ်ဆင်မည့်ကုန်ကျစရိတ်နှင့် ပြုပြင်ထိန်းသိမ်းမှုစရိတ်များကို ရန်ပုံငွေ လျာထားတင်ပြတောင်းခံထားရှိပြီးတော့ ရန်ပုံငွေခွင့်ပြုချက်ရရှိမှုအပေါ်မူတည်ပြီး စီစဉ်ဆောင်ရွက် သွားမည်ဖြစ်ကြောင်း ရန်ကုန်တိုင်းဒေသကြီးအစိုးရအဖွဲ့ ကိုယ်စား ဖြေကြားတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="454">ဒေါက်တာစောနိုင်(တောင်ဥက္ကလာပမဲဆန္ဒနယ်)</mp>ဆက်စပ်မေးခွန်းမေးခွင့်ပြုပါ ခင်ဗျား။ ဝန်ကြီးဖြေကြားပေးတာလည်း အထူးပဲ ကျေးဇူးတင်ရှိပါတယ်။ လက်တွေ့မှာတော့ မနေ့ကအထိကိုပဲ တောင်ဥက္ကလာပမြို့နယ်ရဲ့ရပ်ကွက်တချို့မှာ ရေအခက်အခဲဖြစ်နေရပါတယ်။ အခုနက ကျွန်တော်တင်ပြသွားသလိုပဲ တခြားမြို့နယ်တွေမှာ ဆောင်ရွက်ထားသလို တောင်ဥက္ကလာပမြို့နယ်မှာ သင့်တင့်တဲ့အတိုင်းအတာရှိတဲ့ Ground Tank တည်ဆောက်ပြီး ရေပေးဝေနိုင်ဖို့အတွက် ဝေဇယန္တာလမ်းမကြီးနှင့် ရေပေးဝေတဲ့ရေပိုက်ကြီးနဲ့ ကပ်လျက်တည်ရှိတဲ့ (၄)ရပ်ကွက်၊ သုတ(၆)လမ်းထိပ်ရှိ ခြောက်ဧကကျယ်တဲ့မြေကွက်လပ်မှာ Ground Tank တည်ဆောက်ပြီး ရေပေးဝေနိုင်ဖို့အတွက် သက်ဆိုင်ရာဌာနများနှင့် ညှိနှိုင်းဆောင်ရွက်ပေးနိုင်ခြင်း ရှိ/မရှိကို ဆက်စပ်မေးခွန်းအဖြစ် ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားနိုင်က ဖြေကြားပေးပါ။</speech>
<speech><agency id="40">ဦးညီထွန်း(အဖွဲ့ဝင်၊ နေပြည်တော်ကောင်စီ)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းနှင့်ပတ်သက်လို့ တောင်ဥက္ကလာပမြို့နယ် အခုချိန်မှာ ရေပြတ်တောက်နေပြီးတော့ သင့်လျော်တဲ့နေရာမှာ Ground Tank တည်ဆောက်ပြီးတော့ ထပ်မံရေဖြန့်ဝေပေးဖို့ကိစ္စတင်ပြလာ တာဖြစ်ပါတယ်။ ဒီဟာနှင့်ပတ်သက်လို့ သက်ဆိုင်ရာရန်ကုန်တိုင်းဒေသကြီးအစိုးရအဖွဲ့ကြီးကို စီစဉ် ဆောင်ရွက်ပေးနိုင်ခြင်းရှိ/မရှိ ပြန်လည်မေးမြန်းပြီးတော့ ဖြေကြားတင်ပြသွားမှာဖြစ်ကြောင်း တင်ပြ အပ်ပါတယ်။</speech>
</Q-A>
<Q-A>
<title>ကော့မှူးမြို့နယ်၊ မြို့မဈေးအား အသစ်ပြန်လည်တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ကော့မှူးမဲဆန္ဒနယ်မှ ဦးကျော်ဆွေဝင်း(ခ)ဦးအာလူး မေးမြန်းဖို့ဖြစ်ပါတယ်။</speech>
<speech><mp id="1131">ဦးကျော်ဆွေဝင်း(ခ)ဦးအာလူး(ကော့မှူးမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ ပြည်သူ့လွှတ်တော် ကိုယ်စားလှယ်များအားလုံးကို မင်္ဂလာပါလို့ဦးစွာပဏာမ နှုတ်ခွန်းဆက်သအပ်ပါတယ်။ ကျွန်တော် ကတော့ ရန်ကုန်တိုင်းဒေသကြီး၊ ကော့မှူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ဆွေဝင်း(ခ)ဦးအာလူး ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့ အကြောင်းအရာကတော့ ရန်ကုန်တိုင်းဒေသကြီး၊ ကော့မှူးမြို့ မြို့မဈေးကိုအသစ်ပြန်လည် တည်ဆောက်ပေးရန် အစီအစဉ်ရှိ/မရှိနှင့်စပ်လျဉ်းပြီး မေးမြန်းသွားမှာဖြစ်ပါတယ်။ အချို့သော အချက်အလက်များကို Power Point နှင့်အတူ သုံးစွဲခွင့်ပြုပါရန် လေးစားစွာ တင်ပြအပ်ပါတယ်။ ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ ကော့မှူးမြို့မှာရှိတဲ့မြို့မဈေးကို ၁၉၉၀ ခုနှစ်က တည်ဆောက်ခဲ့ပါတယ်။ ဈေးဧရိယာအကျယ်အဝန်းဟာဆိုရင် တစ်ဧကကျော်ရှိပြီးတော့ ဈေးရုံ ၁၉ ရုံ၊ ရှစ်ပေပတ်လည်ရှိတဲ့ဆိုင်ခန်းပေါင်း ၂၉၉ ခန်း၊ ဈေးခေါင်းရုံးတစ်ရုံးတို့ရှိပါတယ်။ ယခုအခါ ဈေးကြီးရဲ့ သက်တမ်းဟာဆိုရင် နှစ်ပေါင်း ၃၀ ခန့်ရှိပြီဖြစ်လို့ ကြံ့ခိုင်မှုအားနည်းလာခြင်း၊ ရေ/မီးစနစ် များအားနည်းမှုကြောင့်မီးဘေးအန္တရာယ်စိုးရိမ်ရခြင်း၊ စနစ်တကျဖောက်လုပ်ထားသော ရေမြောင်း နှင့်ရေထွက်ပေါက်များမရှိခြင်း၊ သားငါးတန်းနှင့်ကုန်စိမ်းတန်းများဟာဆိုရင် သီးခြားစီမရှိဘဲနဲ့ ရောထွေးရောင်းချနေခြင်းတို့ကြောင့် သန့်ရှင်းမှုအားနည်းခြင်း၊ လေဝင်လေထွက်ကောင်းမွန်မှု မရှိခြင်းတို့အပြင် ဈေးရဲ့ မျက်နှာစာမှာဆိုရင်လည်း ပျံကျဈေးသည်တွေဟာနေ့စဉ်နှင့်အမျှ စည်းမဲ့ ကမ်းမဲ့ရောင်းချလျက်ရှိတယ်ဆိုတာကို တွေ့ရပါတယ်။ ကော့မှူးမြို့ရဲ့ မြို့မဈေးကြီးဟာဆိုရင် လှိုင်သာယာ-ကော့မှူး-ကွမ်းခြံကုန်း-ဒေးဒရဲ Highway လမ်းမကြီးရဲ့ ဘေးမှာတည်ရှိပြီး လမ်းဘေး ပျံကျဈေးသည်များကြောင့် ယာဉ်ကြောပိတ်ဆို့မှုတွေနဲ့ယာဉ်မတော်တဆဖြစ်မှုတွေဟာ အမြဲလိုလို ဖြစ်ပွားလျက်ရှိပါတယ်။ ဤကဲ့သောဖြစ်စဉ်များကြောင့် ကော့မှူးမြို့မှာရှိတဲ့မြို့မိမြို့ဖများ၊ ဈေးသူ ဈေးသားများနှင့် မြို့နေပြည်သူများက သန့်ရှင်းသပ်ရပ်သော၊ ကျန်းမာရေးနှင့်ညီညွတ်သော၊ ဘေးအန္တရာယ်ကင်းရှင်းသော၊ လုံခြုံမှုရှိသောဈေးကြီးတစ်ခုတည်ဆောက်ပေးရန် လိုလားတောင့်တ လျက်ရှိပါတယ်။ သို့ဖြစ်ပါ၍ ရန်ကုန်တိုင်းဒေသကြီး၊ ကော့မှူးမြို့မှာရှိတဲ့မြို့မဈေးကြီးကို အသစ် ပြန်လည်တည်ဆောက်ပေးရန် အစီအစဉ်ရှိ/မရှိ ကော့မှူးမြို့နယ်ရှိပြည်သူလူထု၏ကိုယ်စား ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">နေပြည်တော်ကောင်စီက ဖြေကြားရန် ဖြစ်ပါတယ်။</speech>
<speech><agency id="40">ဦးညီထွန်း(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်နေပြည်တော်ကောင်စီ ကောင်စီဝင် ဦးညီထွန်းမှ ဆက်လက်ပြီးတော့ဖြေကြားတင်ပြသွားမှာ ဖြစ်ပါတယ်။ ရန်ကုန်တိုင်း ဒေသကြီး၊ ကော့မှူးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်ဆွေဝင်း(ခ)ဦးအာလူး၏ ကော့မှူးမြို့နယ် မြို့မဈေးအားအသစ်ပြန်လည်တည်ဆောက်ပေးရန် အစီအစဉ်ရှိ/မရှိ မေးခွန်းနဲ့ စပ်လျဉ်းပြီး ဖြေကြားတင်ပြသွားမှာဖြစ်ပါတယ်။ ကော့မှူးမြို့မဈေးဟာ ပြည်တော်သာရပ်ကွက် ဒလ-ကော့မှူး-ကွမ်းခြံကုန်းလမ်းနဲ့ ဝါးဘလောက်သောက်လမ်းဆုံတွင်တည်ရှိပြီး အကျယ်အဝန်း အားဖြင့် ဧရိယာ ၀.၉၈၆ ဧက ကျယ်ဝန်းပါတယ်။ မြို့မဈေးအတွင်း ဈေးရုံကြီး ၁၉ ရုံ၊ ဆိုင်ခန်း ၂၉၉ ခန်း တို့အား ၁၉၉၀ ပြည့်နှစ်တွင် ဆောက်လုပ်ခဲ့ခြင်းဖြစ်ပြီး နှစ်ကာလကြာမြင့်မှုနှင့် တိုးတက်လာသော လူဦးရေကြောင့် ဈေးအဆင့်မြှင့်တင်ရန် မဖြစ်မနေလိုအပ်လျက်ရှိကြောင်းတွေ့ရှိရပါတယ်။ ကော့မှူးမြို့၊ မြို့မဈေးအဆင့်မြှင့်တင်ခြင်းလုပ်ငန်းအား ပုဂ္ဂလိကလုပ်ငန်းရှင်များနှင့် အကျိုးတူစနစ်ဖြင့် အကောင်အထည်ဖော်ဆောင်ရွက်နိုင်ရန်အတွက် ၇-၁၂-၂၀၁ရ ရက်နေ့တွင် ကျင်းပပြုလုပ်သော ရန်ကုန်တိုင်းဒေသကြီးအစိုးရအဖွဲ့ အစည်းအဝေးအမှတ်စဉ်(၄၄/၂၀၁၇) ဆုံးဖြတ်ချက်အပိုဒ် ၄၁ အရ Design and Build တင်ဒါခေါ်ယူခွင့်အား သဘောတူညီခဲ့ပြီး နိုင်ငံပိုင်သတင်းစာများတွင် ၂၆-၁၂-၂၀၁ရ ရက်နေ့မှာ အိတ်ဖွင့်တင်ဒါခေါ်ယူခဲ့သော်လည်း တစ်ဦး တစ်ယောက်မျှ လာရောက်ဆွဲဝယ်လုပ်ကိုင်မည့်သူမရှိခဲ့တဲ့အနေအထားဖြစ်ပါတယ်။ ထို့အပြင် ၅၁၀-၂၀၁၈ ရက်နေ့မှာလည်း၎င်းတင်ဒါအား ဒုတိယအကြိမ်ထပ်မံခေါ်ယူခဲ့ပါတယ်။ ခေါ်ယူသော် လည်း တင်ဒါလာရောက်တင်သွင်းမှုမရှိခြင်းကြောင့် ကော့မှူးမြို့၊ မြို့မဈေးအသစ်ပြန်လည် တည်ဆောက်ခြင်းလုပ်ငန်းအား အကောင်အထည်ဖော်နိုင်ခြင်းမရှိကြောင်း တင်ပြထားရှိပါတယ်။ ရန်ကုန်တိုင်းဒေသကြီး စည်ပင်သာယာရေးဝန်ကြီးဌာနသည် ကော့မှူးမြို့မဈေးအား အသစ် ပြန်လည်တည်ဆောက်ပေးရန် အကြိမ်ကြိမ်ကြိုးပမ်းဆောင်ရွက်ခဲ့သော်လည်း ပုဂ္ဂလိကရင်းနှီးမြှုပ်နှံ လိုသူများမှ စိတ်ပါဝင်စားမှုမရှိခြင်းကြောင့် လက်ရှိအခြေအနေတွင် အကောင်အထည်ဖော် ဆောင်ရွက်နိုင်ခြင်း မရှိသေးပါကြောင်းနှင့် ရင်းနှီးမြှုပ်နှံလိုသူ ပုဂ္ဂလိကလုပ်ငန်းရှင်များမှ အကျိုးတူ ပူးပေါင်းဆောင်ရွက်နိုင်ရေး အဆိုပြုတင်ပြလာပါက ကော့မှူးမြို့မဈေးအသစ်တည်ဆောက်ခြင်း လုပ်ငန်းအား ဆက်လက်အကောင်အထည်ဖော်ဆောင်ရွက်သွားမည်ဖြစ်ပါကြောင်း ရန်ကုန်တိုင်း အစိုးရအဖွဲ့၏တင်ပြချက်ကို ကိုယ်စားဖြေကြားတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီဝင် ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>ကန်ပက်လက်မြို့ဟောင်းမြေနေရာတွင် တရားမဝင်ကျူးကျော်နေထိုင်သူများအား ဥပဒေအရ ဖယ်ရှားပေးရန်နှင့် မြို့မြေဧရိယာအတွင်း ဆောက်လုပ်ထားသော ဟိုတယ်ဇုန်မြေနေရာအား ပိုင်ဆိုင်မှုဧရိယာအထောက်အထားအတိုင်း မြေယာစိစစ်တိုင်းတာမှုများ တိတိကျကျ ဆောင်ရွက် ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ကန်ပက်လက်မဲဆန္ဒနယ်မှ ဦးညွန့်ဝင်း မေးမြန်းဖို့ဖြစ်ပါတယ်။</speech>
<speech><mp id="1151">ဦးညွန့်ဝင်း(ကန်ပက်လက်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ ကျန်းမာချမ်းသာကြပါစေကြောင်း ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ်၊ ကန်ပက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်ဝင်း ဖြစ်ပါတယ်။ ကျွန်တော်မေးမြန်းလိုတဲ့မေးခွန်းကတော့ ကန်ပက်လက်မြို့ဟောင်းမြေနေရာ စည်ပင် နယ်နိမိတ်အတွင်း တရားမဝင်ကျူးကျော်နေထိုင်သူများ၊ ခြံစည်းရိုးခတ်သူများအား ဥပဒေအရ ဖယ်ရှားပေးရန်နှင့် မြို့မြေဧရိယာအတွင်း ဆောက်လုပ်ဖွင့်လှစ်ထားရှိသော ဟိုတယ်ဇုန်မြေနေရာ များအား ပိုင်ဆိုင်မှုဧရိယာ အကျယ်အဝန်း အထောက်အထားအတိုင်းမဟုတ်ဘဲ ပိုမိုရယူထားခြင်း ရှိ/မရှိ၊ မြေယာစိစစ်တိုင်းတာမှုများ တိတိကျကျဆောင်ရွက်ပေးရန် အစီအစဉ်ရှိ/မရှိ မေးခွန်းမေးမြန်း သွားမှာဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ချင်းပြည်နယ်၊ ကန်ပက်လက်မြို့ဟာ ၁၉၇၉ ခုနှစ် မြို့မြေဧရိယာသတ်မှတ်ချက်ပြန်တမ်းအရ ၁၉၂၀ ဧက ကျယ်ဝန်းပြီး မြို့မရပ်ကွက်နှစ်ခုနှင့် ဖွဲ့စည်းတည်ထောင်ထားတဲ့မြို့ ဖြစ်ပါတယ်။ ယနေ့ခေတ်ကာလ အခြေအနေအရ မြန်မာနိုင်ငံတစ်ဝန်းလုံးရှိ မြို့ရွာများ ဖွံ့ဖြိုးတိုးတက်လာတာနှင့်အညီ ကျွန်တော်တို့ ကန်ပက်လက်မြို့နယ်ဟာလည်း မြို့နယ်လူဦးရေနှင့် အိမ်ခြေတွေ တဖြည်းဖြည်းတိုးတက်များပြား လာနေတာဖြစ်ပြီး မြို့နေတိုင်းရင်းသားပြည်သူများအတွက် တိုးချဲ့ကွက်သစ်အိမ်ခြေများ ချထားပေး ဖို့နဲ့ ဌာနဆိုင်ရာ အစိုးရရုံးအဆောက်အဦသစ်များ ဆောက်လုပ်မယ့်မြေနေရာတွေ လိုအပ်နေတာ ဖြစ်ပါတယ်။ ၁၉၉၀ ခုနှစ်မတိုင်မီနှစ်များအတွင်း ကန်ပက်လက်မြို့၊ မြို့မြေဧရိယာကို သက်ဆိုင်ရာ ဌာနများနဲ့ မြို့မိမြို့ဖတွေက တိကျကောင်းမွန်စွာ စီမံခန့်ခွဲထိန်းသိမ်းလာခဲ့ကြပေမဲ့ ၁၉၉၀ ခုနှစ် နောက်ပိုင်းကာလတွေမှာတော့ အမျိုးသားဥယျာဉ်ထူထောင်ရေးကို အကြောင်းပြုပြီး မြို့မြေဧရိယာ အတွင်း တရားမဝင် မြေယာတွေရယူပိုင်ဆိုင်တာတွေ၊ မြို့မြေဧရိယာအတွင်း ဥပဒေမဲ့ ရောင်းဝယ် ဖောက်ကားတာတွေ ပြုလုပ်ခဲ့ကြတာ ဖြစ်ပါတယ်။ ၁၉၇၉ ခုနှစ် မြို့နယ်နိမိတ်ပြန်တမ်းအရ သတ်မှတ်ထားရှိခဲ့တဲ့ ၁၉၂၀ ဧကအတွင်း သစ်တောဧရိယာ၊ အမျိုးသားဥယျာဉ်ဧရိယာ သတ်မှတ် ချက်တွေအပေါ် အကြောင်းပြုပြီး မြို့မြေဧကများစွာအပေါ် ဟိုတယ်များဆောက်လုပ်ခြင်း၊ မြေနေရာ များချထားပေးခြင်းတွေကို ပြုလုပ်ခဲ့ကြတာပါ။ အခုဆိုရင် မြို့နယ်စည်ပင် နယ်နိမိတ်မြေကွက်တွေကို တရားမဝင်ရောင်းဝယ်ဖောက်ကားမှုတွေ အဆင့်ဆင့်ဖြစ်ပေါ် နေတာတွေ တွေ့ရှိနေရပါတယ်။ အချို့ဟိုတယ်တွေဆိုရင် ဟိုတယ်မြေနေရာအဖြစ် ဧကများစွာ ရယူပိုင်ဆိုင်ထားကြပြီး အသုံးမပြုဘဲ ခြံစည်းရိုးခတ်ကာရံထားကြတာတွေ ပြုလုပ်နေကြပါတယ်။ အမှန်တော့ ဒီမြေတွေဟာ ကန်ပက်လက်ဒေသခံ မြို့မိမြို့ဖများမှ ရေရှည်မြို့နေ လူဦးရေတိုးပွားလာလျှင် မြို့ကွက်သစ် အိမ်ရာတွေချထားပေးဖို့ အမြော်အမြင်နဲ့ စီမံခဲ့တဲ့နေရာတွေပဲ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြို့မြေယာစီမံခန့်ခွဲရေးမှာ အဓိကတာဝန်ရှိတဲ့ဌာနတွေဖြစ်တဲ့ အထွေထွေအုပ်ချုပ်ရေးဦးစီးဌာန၊ မြို့နယ်စည်ပင်သာယာရေး၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနတွေက ကောင်းမွန်နိုင်နင်းစွာ ကိုင်တွယ်ဖြေရှင်း ပေးဖို့ အထူးလိုအပ်နေပြီဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကန်ပက်လက်မြို့၊ မြို့စည်ပင်ဧရိယာစီမံခန့်ခွဲမှုမှာ ရှင်းလင်းတိကျမှန်ကန်တဲ့ မြို့မြေနယ်နိမိတ် ပြန်လည်စိစစ်သတ်မှတ်နိုင်ဖို့ မြို့မြေစီမံအသုံးချမှုအပေါ် သက်ဆိုင်ရာဌာနအသီးသီးက အဂတိ ကင်းကင်းနဲ့ ကောင်းမွန်မှန်ကန်စွာ စီမံခန့်ခွဲနိုင်ဖို့နဲ့ မြို့မြေဧရိယာအတွင်း ဥပဒေမဲ့၊ အထောက် အထားမဲ့ တရားမဝင်ရောင်းဝယ်ဖောက်ကားခြင်းတွေနဲ့ တရားမဝင်ကျူးကျော်နေထိုင်သူတွေကို င်းလင်းပြီး တည်ဆဲဥပဒေ၊ လုပ်ထုံးလုပ်နည်းများအတိုင်း အမြန်ဆုံးအရေးယူပေးဖို့ လိုအပ် နေပါတယ်။ ဒါကြောင့် ကန်ပက်လက်မြို့၊ မြို့ဟောင်းမြေနေရာရှိ လက်ဖက်ခင်း၊ ပြန်လည်စွန့်လွှတ် မြေနဲ့ မြို့မြေဧရိယာနယ်နိမိတ်အတွင်း တရားမဝင်ကျူးကျော်နေထိုင်သူများအား ဥပဒေအရ ဖယ်ရှားပေးနိုင်ရေး၊ မြို့မြေဧရိယာအတွင်း ဖွင့်လှစ်ထားသော ဟိုတယ်ဇုန်နှင့် ဟိုတယ်မြေနေရာများ ပိုင်ဆိုင်မှုဧရိယာ အထောက်အထားအတိုင်း ပိုင်ဆိုင်မှုရှိ/မရှိ စိစစ်နိုင်ရေး မြေယာစိစစ်တိုင်းတာမှု များ တိတိကျကျဆောင်ရွက်ပေးရန် အစီအစဉ်ရှိ/မရှိမေးခွန်းကို ကန်ပက်လက်မြို့နေပြည်သူများ ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးခွန်းမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ချင်းပြည်နယ်၊ ကန်ပက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်ဝင်းမေးမြန်း ထားတဲ့ ကန်ပက်လက်မြို့ဟောင်းမြေနေရာတွေမှာ တရားမဝင် ကျူးကျော်နေထိုင်သူတွေကို ဥပဒေအရ ဖယ်ရှားပေးဖို့နဲ့ မြို့ဧရိယာအတွင်း ဆောက်လုပ်ထားတဲ့ ဟိုတယ်ဇုန်မြေနေရာတွေကို ပိုင်ဆိုင်မှုဧရိယာအထောက်အထားများ တိကျမှန်ကန်စွာရရှိရေးအတွက် မြေယာစိစစ်တိုင်းတာမှု လုပ်ငန်း ဆောင်ရွက်ပေးနိုင်ရေး အစီအစဉ်ရှိ/မရှိနဲ့ စပ်လျဉ်းတဲ့မေးခွန်းအပေါ်မှာ ချင်းပြည်နယ် အစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ဒုတိယဝန်ကြီး ကျွန်တော် ဦးလှကျော်မှ ဖြေကြားပေးမှာဖြစ်ပါတယ်။ ဥက္ကဋ္ဌကြီးခင်ဗျား။ ပြည်နယ်အစိုးရ အဖွဲ့ အနေနဲ့ ကန်ပက်လက်မြို့ရဲ့ နောက်ခံအခြေအနေလေးနဲ့ ဖြေကြားထားမှုရှိပါတယ်။ လွှတ်တော်ကိုယ်စားလှယ်ကြီးမေးခွန်းထဲမှာပါတဲ့အတိုင်း ၁၉၇၃ ခုနှစ်၊ ပြည်ထဲရေးဝန်ကြီးဌာနက နေပြီးတော့ အမိန့်ပြန်တမ်းအရ ကန်ပက်လက်မြို့ကို မြို့မြေဧရိယာ ၁၉၂၀ ဧကနဲ့ ဖွဲ့စည်း တည်ရှိထားတဲ့ အခြေအနေဖြစ်ပါတယ်။ ၂၀၀ရ ခုနှစ်မှာ အဆိုပါမြို့မ(၂)ရပ်ကွက်(မြို့ဟောင်း) အတွင်းကနေပြီးတော့ ဧရိယာ ၅၄.၅၄ ဧကကို ပြည်ထောင်စုကြံ့ခိုင်ရေးနှင့် ဖွံ့ဖြိုးရေးအသင်းက လက်ဖက်စိုက်ပျိုးရေးလုပ်ငန်း လုပ်ဖို့အတွက်ဆိုပြီးတော့ ဆောင်ရွက်ခဲ့တဲ့အခြေအနေ ဖြေကြားထား ပါတယ်။ သို့ပါသော်လည်းပဲ အဆိုပါလုပ်ငန်းဟာ အောင်မြင်မှုမရှိခဲ့ကြောင်း သိရှိရပါတယ်။ လက်ဖက်စိုက်ပျိုးရေးဆောင်ရွက်ခဲ့တဲ့ ဧရိယာအတွင်းမှာပဲ မင်းတပ်မြို့နယ်နှင့် ကန်ပက်လက် မြို့နယ်မှာရှိတဲ့ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီကို ဧရိယာ ၄.၉၈ ဧကနှင့် ဧရိယာ ၄.၉၉ ဧကအသီးသီး ဂရန်အမှုတွဲအမှတ်(၈၉/၂၀၁၆) နှင့် (၈၈/၂၀၁၆)တို့နဲ့ နှစ် ၃၀ မြေငှားဂရန်များ အသီးသီးခွင့်ပြုချထားပေးခဲ့တယ်လို့ ဖြေကြားထားပါတယ်။ ပြည်ထောင်စုကြံ့ခိုင်ရေးနှင့် ဖွံ့ဖြိုးရေးပါတီက လက်ဖက်စိုက်ခင်းအဖြစ် ဆောင်ရွက်ခဲ့တဲ့ တင်ပြပါဧရိယာ ၅၄.၅၄ ဧကကို ၂၀၁၅ ခုနှစ်၊ နိုဝင်ဘာလ ၁၈ ရက်နေ့မှာ ကျင်းပပြုလုပ်တဲ့ ပြည်နယ်အစိုးရအဖွဲ့ရဲ့ အစည်းအဝေးအမှတ်စဉ်(၃၃/၂၀၁၅)ဆုံးဖြတ်ချက်အရ လက်ရှိအကောင် အထည်ဖော်ဆောင်ရွက်နေတဲ့ ၉.၉ရ ဧကကို ဆက်လက်ဆောင်ရွက်ဖို့နှင့် ကျန်ရှိတဲ့ ၄၄.၅ရ ဧကကို တော့ မြို့ရဲ့ စည်ပင်သာယာရေးနယ်နိမိတ်အတွင်း အစိုးရရဲ့ စီမံခန့်ခွဲပိုင်ခွင့်ရှိတဲ့မြေအဖြစ် ထားရှိဖို့ ဆုံးဖြတ်ခဲ့တာ ဖြေကြားထားပါတယ်။ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီက ပြန်လည် စွန့်လွှတ်ခဲ့ပြီးဖြစ်တဲ့ အစိုးရစီမံခန့်ခွဲနိုင်ခွင့်ရှိတဲ့ မြေအဖြစ်ထားရှိခဲ့တဲ့ ၄၄.၅ရ ဧကအတွင်းမှာ လူပုဂ္ဂိုလ်ခုနစ်ဦးကနေပြီးတော့ ၂၀၁ရ ခုနှစ်နှင့် ၂၀၁၈ ခုနှစ်အတွင်း ကျူးကျော်ပြီး နေအိမ်များ ဆောက်လုပ်ခဲ့ကြပါတယ်။ အဲဒီလို ကျူးကျော်ဆောက်လုပ်သူတွေကိုတော့ စည်ပင်သာယာရေး ဥပဒေနဲ့အရေးယူဖယ်ရှားဖို့ ဆောင်ရွက်လျက်ရှိကြောင်း ဖြေကြားထားမှုရှိပါတယ်။ ဥက္ကဋ္ဌကြီးခင်ဗျား။ ကန်ပက်လက်မြို့ မြေဧရိယာအတွင်းမှာ ဟိုတယ်ခြောက်လုံးနှင့် တည်းခိုခန်း ၁၁ လုံးဖွင့်လှစ်ထားရှိပါတယ်။ ဟိုတယ်ခြောက်လုံးအတွက် မြေပိုင်ဆိုင်မှုဆိုင်ရာ မြေငှားဂရန်တွေ ရရှိထားပါတယ်။ တည်းခိုခန်း ၁၁ လုံးအနက်ကတော့ ငါးလုံးအတွက် မြေငှားဂရန်တွေရရှိထားပြီးတော့ ကျန်ခြောက်လုံးကတော့ မြေငှားဂရန်လျှောက်ထားရယူခြင်း မရှိသေးကြောင်း ဖြေကြားထားမှုရှိပါတယ်။ ကန်ပက်လက်မြို့အတွင်းမှာရှိတဲ့ ဟိုတယ်နှင့် တည်းခိုခန်းတွေ၊ လူနေထိုင်တဲ့မြေများအပါအဝင် မြို့မြေနယ်နိမိတ်အား တိတိကျကျတိုင်းတာနိုင်ဖို့ အတွက် မြို့မြေတိုင်းတာရေးစီမံချက်နှင့် ကုန်ကျမယ့် ဘတ်ဂျက်ဆိုင်ရာ အသေးစိတ်တွက်ချက်မှု စာရင်းတွေကို ပြည်နယ်အစိုးရအဖွဲ့ရန်ပုံငွေမှာ ထည့်သွင်းရေးဆွဲထားပြီးဖြစ်ကြောင်း ဖြေကြား ထားမှုရှိပါတယ်။ မြို့မြေတိုင်းတာရာမှာလည်း နယ်နိမိတ်တွေကို စနစ်တကျတိုင်းတာ သတ်မှတ်ဖို့ အတွက် ကန်ပက်လက်မြို့နယ်အုပ်ချုပ်ရေးမှူးကို နယ်နိမိတ်သတ်မှတ်ရေးအရာရှိ(Boundary officer)၊ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ မြို့နယ်ဦးစီးမှူးကို နယ်နိမိတ် ကြီးကြပ်ရေးအရာရှိ(Demarcation Officer)အဖြစ် မိမိတို့ စိုက်ပျိုးရေး၊ မွေးမြူရေးနှင့်ဆည်မြောင်း ဝန်ကြီးဌာနကနေပြီးတော့ ၂၀၁၉ ခုနှစ်၊ ဇူလိုင်လ ၁၁ ရက်နေ့မှာ အမိန့်ကြော်ငြာစာအမှတ် (၂၁၇/၂၀၁၉)ကို ထုတ်ပြန်တာဝန်ပေးအပ်ခဲ့ပြီးလည်း ဖြစ်ပါတယ်။ ဥက္ကဋ္ဌကြီးခင်ဗျား။ ကန်ပက်လက်မြို့၊ မြို့မြေဧရိယာအတွင်းမှာ လူနေထိုင်တဲ့မြေတွေနဲ့ ပတ်သက်ပြီးတော့ ြာလာတာနှင့်အမျှ မြေတန်ဖိုးမြင့်တက်လာတဲ့အတွက်ကြောင့် နယ်နိမိတ်အငြင်းပွားမှုပြဿနာများကလည်းပဲ ရှိလာနိုင်တဲ့အခြေအနေဖြစ်ပါတယ်။ ဒါကြောင့်မို့လို့ နယ်နိမိတ်တိကျမှုရှိဖို့အတွက် မြို့မြေတိုင်းတာရေးလုပ်ငန်းတွေကို ဆောင်ရွက်နိုင်ဖို့အတွက် ပြည်နယ်အစိုးရအဖွဲ့က စီစဉ်ဆောင်ရွက်ထားရှိပြီးဖြစ်ကြောင်း ဖြေကြားထားပါတယ်။ Boundary Officer şệ Demarcation Officer of coprio ag338 8:Gsclosun gaisussao:938.g) အစည်းအဝေးဆုံးဖြတ်ချက်နဲ့ ယခု ၂၀၂၀-၂၀၂၁ ဘဏ္ဍာငွေလျာထားချက်မှာလည်းပဲ ထည့်သွင်း လျာထားပြီးဖြစ်ကြောင်း ဖြေကြားထားပါတယ်။ ဒါကြောင့် ဘဏ္ဍာငွေခွင့်ပြုမိန့်ရရှိတာနဲ့ မြို့မြေ တိုင်းတာရေးလုပ်ငန်းတွေကို ရေးဆွဲထားတဲ့စီမံချက်ပါအတိုင်း စီစဉ်ဆောင်ရွက်သွားမည် ဖြစ်ပါ ကြောင်း ပြည်နယ်အစိုးရအဖွဲ့ရဲ့ ကိုယ်စား ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>ထီးလင်းမြို့နယ်ရှိ ဆင်စွယ်ကျေးရွာတွင် စိုက်ပျိုးရေ၊ သောက်သုံးရေဖူလုံစွာရရှိရေးအတွက် သင့်တော်သောနေရာတွင် တစ်ဖက်ရပ်ဆည်တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ထီးလင်းမဲဆန္ဒနယ်မှ ဦးမြတ်လေးဦး မေးမြန်းဖို့ဖြစ်ပါတယ်။</speech>
<speech><mp id="267">ဦးမြတ်လေးဦး(ထီးလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များအားလုံးပဲ မင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး၊ ထီးလင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမြတ်လေးဦး ဖြစ်ပါတယ်။ ဥက္ကဋ္ဌကြီးခင်ဗျာ။ ဒီကနေ့ ပြည်သူ့ လွှတ်တော်ကြီးမှတစ်ဆင့် သက်ဆိုင်ရာဝန်ကြီးဌာနကို မေးမြန်းသွားမယ့်မေးခွန်းကတော့ ထီးလင်း မြို့နယ်၊ ဆင်စွယ်ကျေးရွာမှာ အဓိကလိုအပ်နေတဲ့ စိုက်ပျိုးရေနှင့် သောက်သုံးရေဖူလုံစွာရရှိနိုင်ရေး အတွက် သင့်လျော်တဲ့နေရာမှာ တစ်ဖက်ရပ်ဆည်တည်ဆောက်ပေးရန် အစီအစဉ်ရှိ/မရှိ မေးမြန်း သွားမှာပဲဖြစ်ပါတယ်။ ယောဒေသ၊ ထီးလင်းမြို့နယ်၊ ဆင်စွယ်ကျေးရွာလို့ဆိုလိုက်တာနဲ့ မြန်မာ့ နိုင်ငံရေးသမိုင်းကို တီးမိခေါက်မိသူအတော်များများအနေနဲ့ ရင်းနှီးကြလိမ့်မယ်လို့ ကျွန်တော့်အနေနဲ့ ယူဆမိပါတယ်။ ဘာကြောင့်လဲဆိုလို့ရှိရင် ဆင်စွယ်ကျေးရွာလေးဟာ ရှေးပဝေသနီကပင်တည်ရှိခဲ့တဲ့ ကျေးရွာလေးတစ်ရွာဖြစ်ပြီး နိုင်ငံရေးခေတ်စနစ်အပြောင်းအလဲအမျိုးမျိုးကို ဖြတ်သန်းခဲ့ရပြီး ပြိုကွဲနေတဲ့ နိုင်ငံရေးအဖွဲ့အစည်းတွေရဲ့ကြားမှာ မြေစာပင်အဖြစ် ရေတိမ်နစ်ခဲ့ရတဲ့ နံနက်နေဝင်ခဲ့ရတဲ့ ကျေးရွာလေးတစ်ရွာပဲဖြစ်ပါတယ်။ ၁၉၆၀ ပြည့်နှစ်၊ ဧပြီလ ၂ရ ရက်နေ့ နံနက်ပိုင်းမှာ ကျေးရွာနေ ပြည်သူ ၇၄ ဦးမြေစာပင်ဖြစ်ခဲ့ရပြီး အိမ်ခြေ ၉၂ အိမ် ပြာအတိဖြစ်ခဲ့ရပါတယ်။ ဒုက္ခသည်ပြည်သူ ၄၅၉ ဦးဟာ အားကိုးရာမဲ့ကျန်ရစ်ခဲ့တာပဲ ဖြစ်ပါတယ်။ ဒါတွေကို ဦးနုအစိုးရ လက်ထက်မှာ တစ်အိမ်ထောင်လျှင် ငွေကျပ် ၅၀၀ စီထောက်ပံ့ပေးခဲ့ပြီး ပြန်လည်ထူထောင်ခဲ့ရတဲ့ ကျေးရွာလေးတစ်ရွာပဲဖြစ်ပါတယ်။ ဥက္ကဋ္ဌကြီးခင်ဗျား။ အခုဆိုလို့ရှိရင် အဲဒီရွာလေးမှာ အိမ်ခြေ ၁၇၈ အိမ်၊ လူဦးရေ ၉၄၅ ဦး နေထိုင်ကြပြီး စိုက်ပျိုးရေးလုပ်ငန်းနဲ့ အသက်မွေးကြသူတွေပဲ ဖြစ်ပါတယ်။ ဒါ့အပြင် အဲဒီကျေးရွာ လေးမှာ အခြေခံပညာအထက်တန်းကျောင်း၊ ကျေးလက်ကျန်းမာရေးဌာနတွေလည်းရှိနေပြီး လမ်းပန်းဆက်သွယ်ရေးအနေနဲ့လည်း အတော်လေးကောင်းမွန်နေပြီဖြစ်ပါတယ်။ ဒါ့အပြင် ကျေးရွာ လျှပ်စစ်မီးလင်းရေးအတွက်လည်း ဆောင်ရွက်နေပြီပဲဖြစ်ပါတယ်။ အခြားအခြေခံအဆောက်အအုံ တွေ တိုးတက်လာပေမဲ့လည်း ကျေးရွာမှအဓိကလိုအပ်နေတဲ့ စိုက်ပျိုးရေ၊ သောက်သုံးရေ ကိုတော့ ဖူလုံအောင်ဆောင်ရွက်ပေးနိုင်ခဲ့ခြင်းမရှိဘဲ နှစ်စဉ် နွေရာသီရောက်တိုင်းမှာ ရေအခက်အခဲ ကြုံတွေ့နေရတာပဲဖြစ်ပါတယ်။ ရေရရှိရေးနဲ့ပတ်သက်လို့လည်း ခေတ်အဆက်ဆက်မှာ ဆောင်ရွက် ပေးခဲ့ကြပေမဲ့ ဖူလုံမှုမရှိဘဲဖြစ်နေပါတယ်။ ၂၀၁၅ ခုနှစ်တုန်းကလည်းပဲ ကျေးလက်ဒေသဖွံ့ဖြိုး တိုးတက်ရေးဦးစီးဌာနကနေပြီးတော့ အဝီစိတွင်းကို ပေ ၆၀၀ အထိ နှစ်နေရာရွှေ့ပြောင်းတူးခဲ့ပေမဲ့ မအောင်မြင်ခဲ့သလို ယခု ၂၀၂၀ ပြည့်နှစ်မှာလည်းပဲ ပေ ၇၀၀ အထိတူးခဲ့ပေမဲ့ ရေမရရှိခဲ့ ပါဘူးခင်ဗျာ။ ဒါကြောင့်မို့လို့ သံသေချောင်းအနီးမှာရှိတဲ့တွင်းတွင် စက်ရေတွင်းတူးဖော်မှသာလျှင် အတော်အတန်အသင့် အဆင်ပြေလာကြောင်းကို ကျွန်တော်တို့တွေ့ရှိရပါတယ်။ အခြားနေရာ တွေမှာဆိုရင် တွင်းတူးလို့မရအောင်ဖြစ်နေပါတယ်။ ဒါကြောင့်မို့လို့ သင့်တော်တဲ့လျှောက်ရိုးတွေမှာ တစ်ဖက်ရပ်ဆည်တည်ဆောက်ပေးမယ်ဆိုရင် ဆင်စွယ်ကျေးရွာအတွက် သောက်သုံးရေသာမက စိုက်ပျိုးရေပါ ဖူလုံလာမှာဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဆင်စွယ်ကျေးရွာရဲ့ အရှေ့မြောက်ဘက်မှာရှိတဲ့ ရွှေတွင်းတူးရိုးချောင်းကို အလျား(ပေ ၃၀၀ X အနံ ၂၅ ပေ x အမြင့် ၄၅ ပေ)ရှိတဲ့ တစ်ဖက်ရပ်ဆည်ကို ဆောက်ပေးလိုက်မယ် ဆိုပါက ဆင်စွယ်ကျေးရွာမှာရှိတဲ့ ပြည်သူတွေအတွက် သောက်သုံးရေဖူလုံရုံမျှမက လယ်မြေဧက ၉၀ ကျော်ခန့်ကိုလည်း စိုက်ပျိုးရေပေးဝေနိုင်မှာဖြစ်ပါတယ်။ အဲဒီကျေးရွာလေးမှာ စိတ်ဒဏ်ရာ အမာရွတ်တွေရှိနေသေးတဲ့ ဆင်စွယ်ကျေးရွာလေးအတွက် ဘဝအမောတွေကိုလည်း ပြေစေမှာ ဖြစ်ပါတယ်။ ဒါကြောင့်မို့လို့ အထက်ပါမေးခွန်းကို ပြည်သူများရဲ့ ကိုယ်စား ပြည်သူ့လွှတ်တော် ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းအပ်ပါခင်ဗျား။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျာ။ မကွေးတိုင်းဒေသကြီး၊ ထီးလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြတ်လေးဦးရဲ့ ထီးလင်းမြို့နယ်၊ ဆင်စွယ်ကျေးရွာရေရရှိရေးနှင့်စပ်လျဉ်းတဲ့မေးခွန်းအပေါ်မှာ တိုင်းဒေသကြီး အစိုးရအဖွဲ့ရဲ့ ဖြေကြားချက်နဲ့အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ် ဖြေကြားပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးမေးမြန်းတဲ့ တစ်ဖက်ရပ်ဆည် တည်ဆောက်ရမယ့် ထီးလင်းမြို့နယ်၊ ဆင်စွယ်ကျေးရွာကို ကွင်းဆင်းစိစစ်ခဲ့ပါတယ်။ အဆိုပါ ဒေသမှာ နိုင်ငံတော်အစီအစဉ်နဲ့ ပံ့ပိုးဆောင်ရွက်ပေးထားတဲ့ တစ်ဖက်ပိတ်ဆည်များလည်း မရှိတာ တွေ့ရပါတယ်။ ၂၀၁ရ ခုနှစ်က ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေနဲ့ နှစ်လက်မ အချင်းရေစုပ်စက်နဲ့ သံသေချောင်းကနေရေစုပ်တင်ပြီး ကျေးရွာသောက်သုံးရေပေးဝေရေးကို ဆောင်ရွက်မှုရှိခဲ့ပါတယ်။ သံသေချောင်းဟာ မိုးရွာသွန်းချိန်မှာသာ ရေစီးဆင်းမှုရှိတဲ့ချောင်းတစ်ခု ဖြစ်တဲ့အတွက် အဆိုပါရေရရှိရေးလုပ်ငန်းဟာလည်း အဆင်ပြေမှုမရှိခဲ့ကြောင်း စိစစ်သိရှိရပါတယ်။ သို့ဖြစ်တဲ့အတွက် ဆင်စွယ်ကျေးရွာအနီးပတ်ဝန်းကျင်မှာ အခြားရေအရင်းအမြစ်ရရှိနိုင်မယ့် အခြေအနေတွေကို စူးစမ်းလေ့လာခဲ့ပါတယ်။ ကျေးရွာရဲ့ မြောက်ဘက် သုံးမိုင်ခန့်အကွာမှာ ရွှေတွင်း တူးရိုးချောင်းရှိတာ လေ့လာတွေ့ရှိရပါတယ်။ သို့သော်လည်း အဆိုပါရိုးချောင်းဟာလည်းပဲ ရေဆင်း ဧရိယာလွန်စွာသေးငယ်တဲ့အတွက် မိုးရွာချိန်မှာသာ ရေစီးဆင်းမှုရှိပါတယ်။ မိုးရွာသွန်းမှုမရှိတဲ့ ရေစီးဆင်းမှုမရှိတဲ့အလျှောက် ရေဝင်ရောက်မှုနည်းပါတဲ့အခြေအနေလည်း ဖြစ်ပါတယ်။ ဒါ့အပြင် ပူပြင်းခြောက်သွေ့တဲ့ဒေသဖြစ်တဲ့အတွက် ရေငွေ့ပျံမှုများပြားမှုနှင့် မြေမျက်နှာ အသွင်အပြင် အမျိုးအစားဟာလည်းပဲ ရေစိမ့်နှုန်းမြင့်မားမှုတို့ကြောင့် ကန်တွင်းသိုလှောင်နိုင်ရေး လေလွင့်ဆုံးရှုံးမှုတွေ များပြားနိုင်တဲ့အခြေအနေဖြစ်ကြောင်းလည်း တွေ့ရပါတယ်။ ဥက္ကဋ္ဌကြီးခင်ဗျား။ ရွှေတွင်းတူးရိုးချောင်းပေါ်မှာ တစ်ဖက်ရပ်ဆည်ကန်ဆောက်ရန်ဟာ ဒေသရဲ့ ရေမြေရာသီဥတုအခြေအနေအရ ရေဝင်ရောက်မှုနည်းပါးပြီးတော့ ရေအလေအလွင့်ဆုံးရှုံး မှုလည်း များပြားနိုင်တဲ့အခြေအနေဖြစ်ပါတယ်။ ဒါ့အပြင် တည်ဆောက်မှုကုန်ကျစရိတ်လည်း များပြားမှုရှြိပီးတော့ မိမိတို့ရဲ့ တည်ဆောက်မှုကုန်ကျစရိတ်နဲ့အညီ ပြန်လည်အကျိုးခံစားခွင့် အနေအထားကလည်းပဲ နည်းပါးတဲ့အနေအထားမျိုးဖြစ်ကြောင်း စိစစ်သုံးသပ်ရရှိပါတယ်။ ဒါကြောင့်လွှတ်တော်ကိုယ်စားလှယ်ကြီးရဲ့ ဒေသအကျိုးအတွက်မေးမြန်းထားတဲ့ တစ်ဖက်ရပ် ဆည်ကန်လုပ်ငန်းဟာ ဆောင်ရွက်ရန် သင့်လျော်မှုမရှိတဲ့လုပ်ငန်းအခြေအနေဖြစ်ပါတယ်။ ဥက္ကဋ္ဌကြီးခင်ဗျား။ သို့သော်လည်းပဲ မိမိတို့ဝန်ကြီးဌာန၊ ကျေးလက်ဒေသဖွံ့ဖြိုးတိုးတက်ရေး ဦးစီးဌာနအနေနဲ့ ဒေသနေပြည်သူတွေအတွက် အဓိကလိုအပ်ချက်ရှိမယ့် သောက်သုံးရေရရှိရေးကို မြေအောက်ရေအရင်းအမြစ်ရှိနိုင်မယ့်နေရာတွေကို စူးစမ်းရှာဖွေမှုနဲ့ စက်ရေတွင်းတူးဖော် ဖြည့်ဆည်းနိုင်မှုရှိ/မရှိ ကွင်းဆင်းစိစစ်ဆောင်ရွက်သွားပေးမှာလည်း ဖြစ်ပါတယ်။ ဖြစ်မြောက်နိုင်စွမ်း ရှိ/မရှိစိစစ်ပြီး အခြေအနေပေးလာတာနဲ့ လုပ်ငန်းအကောင်အထည်ဖော်နိုင်ဖို့အတွက် မကွေးတိုင်း ဒေသကြီးအစိုးရအဖွဲ့နှင့် ညှိနှိုင်းဆောင်ရွက်ပေးသွားမည်ဖြစ်ပါကြောင်း လွှတ်တော်ကိုယ်စားလှယ် ကြီးရဲ့ မေးခွန်းအပေါ်မှာ ပြန်လည်ရှင်းလင်းဖြေကြားအပ်ပါတယ်။</speech>
</Q-A>
<Q-A>
<title>ကနီမြို့နယ်ရှိ ယင်း-ကုန်းသာရေတားတမံပြုပြင်နိုင်ရန် တာတမံမူလဧရိယာများအား ကျူး၍ပုံစံ(၇) ရယူထားမှုများအား ပယ်ဖျက်ပေးရန်နှင့် တာတမံပြုပြင်ရာတွင် ရေဘေးအန္တရာယ်ကင်းဝေးနိုင်မည့် ဒီဇိုင်းများဖြင့် ရေးဆွဲဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ကနီမဲဆန္ဒနယ်မှ ဦးထွန်းထွန်းနိုင် မေးမြန်းဖို့ဖြစ်ပါတယ်။</speech>
<speech><mp id="337">ဦးထွန်းထွန်းနိုင်(ကနီမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးပဲမင်္ဂလာပါ။ ကျွန်တော်ကတော့ ကနီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းနိုင်ဖြစ်ပါတယ်။ ကျွန်တော့်အနေနဲ့ ကနီမြို့နယ် ယင်း-ကုန်းသာရေတားတမံပြုပြင် ထိန်းသိမ်းရေးနှင့်စပ်လျဉ်းပြီးတော့ မေးခွန်းမေးမြန်းသွားမှာဖြစ်ပါတယ်။ ယင်း-ကုန်းသာရေတား တမံကို ၁၉၈၁-၁၉၈၂ ခုနှစ်ခန့်က တည်ဆောက်ခဲ့တာဖြစ်ပြီးတော့ တာပေါင်အလျားပေ ၇၄၀၀ ခန့် ရှိပါတယ်။ ဒီရေတားတမံဟာ လယ်ယာမြေဧကပေါင်း ၁၅၀၀ ခန့်ကို ချင်းတွင်းမြစ်ရေကြီးရေလျှံမှု၊ ရေလွှမ်းနစ်မြုပ်မှုများမှ ကာကွယ်ပေးခဲ့ကြောင်း သိရပါတယ်။ ဒီရေတားတမံဟာ ကျိုးပေါက်ပျက်စီး မှုများဖြစ်ပေါ်လျက်ရှိရာမှာ ချင်းတွင်းမြစ်ရေကြီးလာလို့ရှိရင် လယ်ယာမြေစိုက်ပျိုးသီးနှံများ၊ ရေကြီး နစ်မြုပ်မှုများ ဖြစ်ပေါ်လေ့ရှိပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ အဆိုပါရေတားတမံပြုပြင် နိုင်ရေး တိုင်းဒေသကြီးအစိုးရရန်ပုံငွေမှ ခွဲဝေပေးခဲ့ရာမှာ တာပေါင်တစ်လျှောက်မှာရှိတဲ့ ပုံစံ(၇) ရယူစိုက်ပျိုးလျက်ရှိတဲ့ တောင်သူအချို့က ကန့်ကွက်ခွင့်ပြုထားကြောင်း ပြုပြင်ဆောင်ရွက်နိုင်ခြင်း မရှိဘဲ ရရှိရန်ပုံငွေများကို ပြန်လည်အပ်နှံခဲ့ရတာဖြစ်ပါတယ်။ သို့သော်လည်း ဒီကျိုးပေါက်ပျက်စီး နေသော ရေတားတမံကို မပြုပြင်နိုင်သမျှ ရေတားတမံအောက်မှာရှိတဲ့ လယ်ယာသီးနှံများ ပျက်စီး ဆုံးရှုံးနိုင်ချေများသည့်အပြင် စိုက်ပျိုးနိုင်ရေးကိုလည်း ထိခိုက်နေတဲ့အတွက် ဒေသခံ တာဝန်ရှိသူများနှင့် တောင်သူများက တောင်းဆိုချက်များအရ သက်ဆိုင်ရာတာဝန်ရှိသူများနှင့် ကွင်းဆင်းစိစစ်မှုများပြုလုပ်ခဲ့ကြပါတယ်။ ကွင်းဆင်းစစ်ဆေးချက်များအရ ရေတားတမံရဲ့ နယ်နိမိတ်အကျယ်ဟာ ယခင်က ပေ ၁၀၀ ခန့်ရှိခဲ့ပါတယ်။ ယခု်း အချို့နေရာတွေမှာ ရေတားတမံနယ်နိမိတ် အမှတ်အသားတိုင်များတည်ရှိနေတာကို တွေ့ရပါတယ်။ တာတမံ တစ်လျှောက် ကျိုးပေါက်ပျက်စီးနေတဲ့ နေရာတွေမှာ တောင်သူအချို့မှ တာတမံနယ်နိမိတ်ကို ငုံပြီးတော့ လယ်ယာမြေလုပ်ပိုင်ခွင့် ပုံစံ(၇)များ ရယူလုပ်ကိုင်နေကြောင်းလည်း တွေ့ရပါတယ်။ ယခုကဲ့သို့ တာတမံနယ်ကို ကျူးပြီးတော့ ပုံစံ(၇)ကို သက်ဆိုင်ရာဝန်ထမ်းများနှင့် ပေါင်းပြီးတော့ ရယူထားခဲ့သူများဟာ ပုံစံ(၇)ကို အကြောင်းပြုပြီးတော့ ရေတားတမံပြုပြင်ထိန်းသိမ်းရေးလုပ်ငန်း များကို ကန့်ကွက်ခဲ့ကြောင်းလည်း တွေ့ရပါတယ်။ သို့ဖြစ်ရာ လယ်သမားအများစုအတွက် အကျိုး ပြုမည့် စီမံကိန်းမှာ တာပေါင်ကျူးပုံစံ(၇) ရယူထားသူများမှ တရားဝင်ကန့်ကွက်ခွင့်ရနေခြင်းဖြစ်ရာ ၎င်းတာပေါင်ကျူးပုံစံ(၇)များကို ပယ်ဖျက်ပေးဖို့ရာ လိုအပ်မှာဖြစ်ပါတယ်။ ထို့အပြင် ယင်း-ကုန်းသာရေတားတမံပြုပြင်ရေးနှင့်စပ်လျဉ်းပြီးတော့ ပြုပြင်မည်ဆိုပါ ကလည်း ယင်းကျေးရွာအပေါ် ချင်းတွင်းမြစ်ရေဘေးအန္တရာယ်ကင်းဝေးနိုင်မည့် ပုံစံဒီဇိုင်းများဖြင့် ဆောင်ရွက်ပေးနိုင်ရေးအတွက်လည်း တင်ပြမှုများရှိပါတယ်။ သို့အတွက်ကြောင့် ကျွန်တော်မေးမြန်း လိုတဲ့ မေးခွန်းကတော့ ယင်း-ကုန်းသာရေတားတမံပြုပြင်နိုင်ရန် တာတမံမူလဧရိယာများအား ကျူး၍ပုံစံ(၇)ရယူထားမှုများအား ပုံစံ(၇)များပယ်ဖျက်ပေးရန်နှင့် တာတမံပြုပြင်ရာတွင် ယင်းကျေးရွာ အပေါ် ချင်းတွင်းမြစ်ရေဘေးအန္တရာယ်ကင်းဝေးစေနိုင်မည့် ပုံစံဒီဇိုင်းများဖြင့် ရေးဆွဲဆောင်ရွက် ပေးနိုင်ရေးရှိ/မရှိတို့ကို သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ဆက်လက်ပြီး စစ်ကိုင်းတိုင်းဒေသကြီး၊ ကနီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းနိုင်ရဲ့ မေးခွန်းအပေါ်မှာ စစ်ကိုင်းတိုင်းဒေသကြီးအစိုးရအဖွဲ့ရဲ ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ်ဖြေကြားပေးပါမယ်။ ဥက္ကဋ္ဌကြီး ခင်ဗျား။ လွှတ်တော်ကိုယ်စားလှယ်ကြီးမေးမြန်းတဲ့ ယင်း ကုန်းသာတာတမံဟာ ၁၉၈၁-၁၉၈၂ ခုနှစ်က ကျေးရွာဆည်မြောင်းလုပ်ငန်းအနေနဲ့ ဒေသကနေထိန်းသိမ်းတည်ဆောက်ထားတဲ့ မြေသားတမံ ဖြစ်ပါတယ်။ စုစုပေါင်းအရှည် ၇၃၇၅ ပေရှိတဲ့တမံဟာ ဒေသတွင်းလယ်ယာမြေဧက ၁၅၀၀ ကို ရေကြီးရေလျှံမှုမှ ကာကွယ်ပေးနိုင်ခဲ့ကြောင်း သိရှိရပါတယ်။ အဲဒီတာတမံတည်ဆောက်ခဲ့စဉ်က ယင်းကျေးရွာအုပ်စုမှာရှိတဲ့ ကွင်းပေါင်းနှစ်ကွင်း၊ တောင်သူပေါင်း ၆၀ ဦး၊ ဦးပိုင်ပေါင်း ၆၅ ခုတို့ရဲ့ လယ်ယာမြေဧရိယာ ၄၅.၇၈ ဧကအနက်ကနေပြီးတော့ ဧရိယာ ၁၀.၄၈ ဧကဟာ တာတည်ဆောက် မှုအတွင်းမှာပါသွားကြောင်း သိရှိရပါတယ်။ အဲဒီလို တည်ဆောက်စဉ်ကာလက အဆိုပါလယ်ယာ မြေတွေဟာ ၁၉၅၃ ခုနှစ် လယ်ယာမြေနိုင်ငံပိုင်ပြုလုပ်ရေးအက်ဥပဒေ ပုဒ်မ ၃၉ အရ လယ်ယာမြေ အခြားနည်းအသုံးပြုခွင့်ရရှိထားတဲ့ မြေများမရှိခဲ့တဲ့အတွက် အဆိုပါတာတမံရဲ့ မြေမျိုးတွေဟာ လယ်မြေအဖြစ်သာ မြေမျိုးကြီးဖြစ် အကျုံးဝင်လျက်ရှိနေခဲ့တာဖြစ်ပါတယ်။ ယင်းကျေးရွာအုပ်စုရဲ့ မြေအသုံးချမှုစာရင်းမှာလည်းပဲ တာတမံထိန်းသိမ်းတဲ့ဧရိယာအဖြစ် ဖော်ပြထားခြင်းမရှိကြောင်း လည်း စိစစ်သိရှိရပါတယ်။ လွန်ခဲ့တဲ့ ၁၉၉၂-၁၉၉၃ ခုနှစ်က ချင်းတွင်းမြစ်ရေလျှံတက်လာတဲ့အတွက်ကြောင့် အဆိုပါ တာတမံ ကျိုးပေါက်ပျက်စီးခဲ့ပါတယ်။ ဒေသအစီအစဉ်နဲ့ ပြန်လည်ပြုပြင်ထိန်းသိမ်းခြင်းမရှိနိုင်တဲ့ အတွက် ကျိုးပေါက်နေတဲ့ တာတမံဧရိယာများမှာ မူလတောင်သူတွေဟာ ပြန်လည်ဝင်ရောက် ထွန်ယက်စိုက်ပျိုးခဲ့ကြပါတယ်။ ယခို့ရှိရင် နှစ်ပေါင်း ၂၀ ကျော်ခန့်ရှိပြီဖြစ်ပါတယ်။ ၂၀၁၂ ခုနှစ်၊ လယ်ယာမြေဥပဒေပြဋ္ဌာန်းပြီးတဲ့နောက်မှာ ၂၀၁၃ ခုနှစ်မှာ တောင်သူပေါင်း ၆၀ ဦးကနေပြီး တော့ လယ်ယာမြေလုပ်ပိုင်ခွင့်ပြုလက်မှတ်ပုံစံ(၇)လျှောက်ခဲ့ပါတယ်။ တောင်သူတွေအနေနဲ့ ယခင် တာတမံ ဆောက်လုပ်စဉ်ကပါဝင်ခဲ့တဲ့ ၎င်းတို့လုပ်ကိုင်ခဲ့တဲ့ဧရိယာတွေကိုပါ ထည့်သွင်း လျှောက်ထားမှုရှိကြောင်းတွေ့ရပါတယ်။ အဆိုပါလျှောက်ထားခဲ့တဲ့ တောင်သူပေါင်း ၄၆ ဦး၊ ဦးပိုင် ပေါင်းဟာ ၅၁ ခုဖြစ်ပါတယ်။ တာတမံတည်ဆောက်စဉ်ကပါဝင်ခဲ့တဲ့ လယ်မြေဧက ၈.၇၉ ဧက အပါအဝင် ဧရိယာ ၃၈.၀ရ ဧကကို လယ်ယာမြေလုပ်ပိုင်ခွင့်ပြုလက်မှတ် ပုံစံထုတ်ပေးခဲ့ကြောင်း သိရှိရပါတယ်။ ဥက္ကဋ္ဌကြီးခင်ဗျား။ တောင်သူတွေအနေနဲ့ တာတမံဧရိယာမှာ ကျူးကျော်လုပ်ကိုင် ခဲ့ခြင်းမဟုတ်ဘဲနဲ့ ၎င်းတို့ရဲ့မူလစိုက်ပျိုးခဲ့တဲ့ ဧရိယာတွေအပေါ်မှာ လုပ်ပိုင်ခွင့်လျှောက်ထားခြင်း ဖြစ်ပါတယ်။ လျှောက်ထားစဉ်ိုရင်လည်းပဲ နှစ်ပေါင်း ၂၀ ခန့်ထိ လက်ရှိလက်ငုတ်အဖြစ် စိုက်ပျိုးလုပ်ကိုင်နေတဲ့ ဧရိယာတွေဖြစ်တဲ့အလျောက် ကျေးရွာ၊ မြို့နယ်၊ ခရိုင်လယ်ယာမြေ စီမံခန့်ခွဲမှုအဖွဲ့ အဆင့်ဆင့်ကနေပြီးတော့ လယ်ယာမြေဥပဒေနှင့်အညီ လုပ်ပိုင်ခွင့်ပြုလက်မှတ် ပုံစံ(၇)တွေ ထုတ်ပေးခဲ့ခြင်းဖြစ်ပါတယ်။ ကျန်တောင်သူ ၁၄ ဦးရဲ့ တာတမံမှာ ပါသွားတဲ့ ဧရိယာဟာ ၂.၀၅ ဧကကိုတော့ လက်ရှိမြေပြင်အနေအထားအရ အချို့နေရာတွေမှာ မြေသားပေါင်များ ကျန်နေပြီး စိုက်ပျိုးလုပ်ကိုင်မှုလည်းမရှိတဲ့အတွက် ပုံစံ(၇) ထုတ်ပေးထားခြင်းမရှိကြောင်း စိစစ်သိရှိ ရပါတယ်။ ဥက္ကဋ္ဌကြီးခင်ဗျာ။ အဆိုပါရေဘေးကာကွယ်ရေးတာကို ပြန်လည်မြေပြုပြင်ပေးနိုင်ဖို့ အတွက် ပထမအကြိမ်၊ စစ်ကိုင်းတိုင်းဒေသကြီးလွှတ်တော်မှာ မေးခွန်းမေးမြန်းမှုရှိပါတယ်။ ယင်းနှင့် စပ်လျဉ်းပြီး အကောင်အထည်ဖော်ဆောင်ရွက်နိုင်ဖို့အတွက် ၂၀၁၅-၂၀၁၆ ဘဏ္ဍာရေးနှစ်မှာ တိုင်းဒေသကြီးအစိုးရအဖွဲ့ရဲ့ ရန်ပုံငွေမှာလည်း ထည့်သွင်းလျာထားခဲ့မှုရှိပါတယ်။ သို့သော်လည်း တာပေါင်တစ်လျှောက် လယ်စိုက်နေကြတဲ့တောင်သူတွေ ကန့်ကွက်ခဲ့ကြတဲ့အတွက်ကြောင့် လုပ်ငန်းတွေ ဆောင်ရွက်နိုင်ခဲ့ခြင်းမရှိဘဲနဲ့ ခွဲဝေရရှိခဲ့တဲ့ ဘဏ္ဍာငွေကိုလည်းပဲ ပြန်လည်အပ်နှံခဲ့ရမှုရှိ ပါတယ်။ ဒုတိယအကြိမ် စစ်ကိုင်းတိုင်းဒေသကြီးလွှတ်တော် (၁၅)ကြိမ်မြောက်ပုံမှန်အစည်းအဝေး မှာလည်းပဲ ကနီမြို့နယ်၊ အမှတ်(၁)မဲဆန္ဒနယ် တိုင်းဒေသကြီးလွှတ်တော်ကိုယ်စားလှယ် ဦးရွှေဌေး က အဆိုပါတာတမံပြုပြင်ပေးဖို့မေးခွန်းလည်း မေးမြန်းခဲ့မှုရှိပါတယ်။ ယင်းနှင့်စပ်လျဉ်းပြီး ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ ဒေသတာဝန်ခံတွေနဲ့ တိုင်းဒေသကြီးလွှတ်တော် ကိုယ်စားလှယ် ဦးရွှေဌေး၊ ယခုမေးခွန်းရှင် ပြည်သူ့လွှတ်တော်ကိုယ်စားလှယ် ဦးထွန်းထွန်းနိုင်၊ မြို့နယ်စီမံခန့်ခွဲမှုကော်မတီဥက္ကဋ္ဌနှင့် ယင်းကျေးရွာ၊ ကုန်းသာကျေးရွာအုပ်ချုပ်ရေးမှူးများနှင့်အတူ ၂၀၁၈ ခုနှစ်၊ ဧပြီလ ၃ ရက်နေ့မှာ ကွင်းဆင်းညှိနှိုင်းဆောင်ရွက်ခဲ့ပါတယ်။ ထပ်မံပြီးတော့လည်းပဲ တိုင်းဒေသကြီးလွှတ်တော်ကိုယ်စားလှယ် ဦးရွှေဌေးနှင့်အတူ ဆည်မြောင်းနှင့်ရေအသုံးချမှု စီမံ ခန့်ခွဲရေးဦးစီးဌာန၊ မြို့နယ်လယ်ယာမြေစီမံခန့်ခွဲရေးဦးစီးဌာနတို့က ၂၀၁၈ ခုနှစ်၊ နိုဝင်ဘာလ ၂၄ ရက်နေ့နှင့် ဒီဇင်ဘာလ ၃၀ ရက်နေ့တို့မှာ ကွင်းဆင်းညှိနှိုင်းဆွေးနွေးခဲ့ကြပါတယ်။ သို့သော်လည်းပဲ တာပေါင်တစ်လျှောက် လယ်ယာမြေစိုက်ပျိုးလျက်ရှိတဲ့ တောင်သူတွေက သဘောမတူ၊ ကန့်ကွက်မဲ၊ ကန့်ကွက်လျက်ရှိခဲ့ပါတယ်။ ဥက္ကဋ္ဌကြီးခင်ဗျား။ ယင်း-ကုန်းသာတာတမံ ပြန်လည် တည်ဆောက်ခြင်းလုပ်ငန်းကို တိုင်းဒေသကြီးအစိုးရအဖွဲ့ရဲ့ အစီအမံနဲ့ အကောင်အထည်ဖော် ဆောင်ရွက်ရမှာဖြစ်တဲ့အလျောက် သက်ဆိုင်ရာလွှတ်တော်ကိုယ်စားလှယ်တွေ၊ ဒေသဆိုင်ရာ အုပ်ချုပ်ရေးအဖွဲ့အစည်းတွေ ပူးပေါင်းပြီးတော့ ဒေသခံတောင်သူတွေရဲ့ သဘောတူညီချက် ရရှိရေးဟာ အဓိကကျပါတယ်။ ညှိနှိုင်းဖြေရှင်းဆောင်ရွက်သွားနိုင်မှ လုပ်ငန်းဟာအကောင်အထည် ပေါ်လာမှာဖြစ်ပါတယ်။ သို့ဖြစ်တဲ့အတွက် တောင်သူများသဘောတူညီမှုရရှိရေး စီမံဆောင်ရွက်ပြီး သဘောတူညီမှု ရရှိပြီးတဲ့နောက် ၂၀၁ရ ခုနှစ် တာတမံဥပဒေ အခန်း(၃) ဥပဒေပုဒ်မ ၄၊ ပုဒ်မ ၅ အရ သက်ဆိုင်ရာဝန်ကြီးဌာနနှင့် တိုင်းဒေသကြီး သို့မဟုတ် ပြည်နယ်တာတမံအရာရှိတို့ကနေပြီးတော့ တာတမံနယ်နိမိတ် သတ်မှတ်ခြင်းနှင့်လိုအပ်တဲ့ ကြို တင်ဆောင်ရွက်မှုလုပ်ငန်းတွေကို ဥပဒေ ပြဋ္ဌာန်းချက်များနှင့်အညီ ဆောင်ရွက်နိုင်မှာဖြစ်ပါတယ်။ အဲဒီလို ဆောင်ရွက်ရာမှာလည်းပဲ တာတမံ အဖြစ် အသုံးပြုသတ်မှတ်မည့် ဧရိယာအတွင်းမှာ လယ်ယာမြေလုပ်ပိုင်ခွင့်ပြုလက်မှတ်ပုံစံ(၇) ထုတ်ပေးထားတဲ့ လယ်ယာမြေတွေ ပါဝင်မယ်ဆိုရင် သက်ဆိုင်ရာ ခရိုင်အုပ်ချုပ်ရေးမှူးအနေနဲ့ ၂၀၁ရ ခုနှစ်၊ တာတမံဥပဒေအရ ဒေသခံတောင်သူတွေ နစ်နာမှုမရှိစေရေး ဆောင်ရွက်ပေးရမှာဖြစ်ပါတယ်။ ဆက်လက်ပြီးနိုင်ငံတော်အတွက် ဆောင်ရွက်တဲ့ စီမံကိန်းလုပ်ငန်းအကောင်အထည် ဖော်မှုဖြစ်တဲ့အလျောက် လယ်ယာမြေအခြားနည်းအသုံးပြုခွင့်ကို ၂၀၁၂ လယ်ယာမြေဥပဒေနှင့်အညီ ဆက်လက်စီမံခန့်ခွဲဆောင်ရွက်ပေးသွားနိုင်မည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ်မှာ ပြန်လည်ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="337">ဦးထွန်းထွန်းနိုင်(ကနီမဲဆန္ဒနယ်)</mp>ကျွန်တော့်ကို ဆက်စပ်မေးခွန်းမေးခွင့်ပြုဖို့ ဥက္ကဋ္ဌကြီး အား မေတ္တာရပ်ခံပါတယ်။ ဒီတာတမံကိုပြောရရင်တော့ ကျွန်တော်တို့မမွေးခင်ကတည်းက လုပ်ခဲ့တဲ့ တာတမံဖြစ်ပါတယ်။ အဲဒီတော့ အကျိုးနှင့်အပြစ်ကိုလည်း သိဖို့လိုမှာဖြစ်ပါတယ်။ အဲဒီတော့ ဒီတာတမံလုပ်လိုက်ခြင်းအားဖြင့် ဧက ၁၅၀၀ လောက်ကို အကျိုးရှိမည့်ကိစ္စအပေါ်မှာ ခုနက ဆောင်ရွက်ပေးသွားနိုင်အသုံးပြုခွင့်ကို ၂၀၁၂ လ မေးခွန်းအပေါ်မှာ ပြောသလို ကျွန်တော်တို့မမွေးခင်ကတည်းက တည်ဆောက်ခဲ့တဲ့ အကျိုးဖြစ်ခဲ့တဲ့ ဒီတာတမံကြီးကို ပုံစံ(၇)ကိစ္စတွေ ၂၀၁၂ ခုနှစ် လယ်ယာမြေဥပဒေပေါ်ပြီးမှ ရပိုင်ခွင့်တွေ ပြန်လျှောက်ပြီးတော့ လုပ်ခဲ့ကြတာ ပေါ်လွင်ပါတယ်။ အဲဒီတော့ ဒါနှင့်ပတ်သက်ပြီးတော့ ဆည်တာတမံကြီးကို ကျွန်တော် ကြားလိုက်မိတာကတော့ ဒေသခံတွေနစ်နာမှုမရှိအောင် လုပ်ပေးမယ်ဆိုတဲ့ စကားလုံးလေး ကျွန်တော်ကြားလိုက်မိပါတယ်။ ဆိုလိုတာက ဒီလောက်လယ်ယာမြေဧကပေါင်းများစွာကို အကျိုး ပြုမည့် တာတမံဖြစ်တဲ့အတွက် ပုံစံ(၇)ရယူနေတဲ့အပိုင်းတွေအပေါ်မှာ လျော်ကြေး၊ နစ်နာကြေးတွေ ပေးပြီးတော့ ဆောင်ရွက်ဖို့ရန်ရှိ/မရှိဆိုတာလေး ကျွန်တော်ရှင်းရှင်းလင်းလင်း မြင်ချင်တဲ့အတွက် ထပ်ဆင့်မေးခွန်းမေးရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">သက်ဆိုင်ရာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ ဦးထွန်းထွန်းနိုင်ရဲ့ ဆက်စပ်မေးခွန်းရဲ့ တစ်ခုတည်းသောအဖြေဟာ ဒေသခံတောင်သူတွေရဲ့ ညှိနှိုင်းသဘောတူညီမှုက အဓိကကျပါတယ်။ ဒီနေရာမှာ အလျဉ်းသင့်လို့ ဆက်စပ်မေးခွန်းနှင့်ပတ်သက်ပြီး မိမိပြန်လည်ရှင်းလင်းဖြေကြားပေးပါမယ်။ လက်ရှိမြေပြင်အနေ အထားကို စိစစ်လိုက်တဲ့အခါမှာ မူလတာတမံတည်ရှိတဲ့နေရာတွေ ပေတိုင် ၇၀၀၀ အပိုင်းမှာ ချင်းတွင်းမြစ်ကမ်းဟာ လက်ရှိအနေအထားမှာ ပေ ၂၀၀ ခန့်သာကျန်တော့တဲ့အနေအထား ဖြစ်ပါတယ်။ ဒါကြောင့် ဒီအပိုင်းမှာ တာအူကြောင်းကို မိမိတို့အနေနဲ့ ကုန်းဘက်ကိုရွှေ့ပြောင်း တည်ဆောက်ရမည့်အခြေအနေလည်း ဖြစ်ပါတယ်။ ရေဘေးကာကွယ်ရေးလုပ်ငန်းကို ခိုင်ခိုင်မာမာ ဆောင်ရွက်နိုင်ဖို့အတွက် လက်ရှိခန့်မှန်းထားမှုအရ တမံရဲ့ အလျားဟာ ပေ ၁၂၄၀၀ အထိဆောင်ရွက် ရမည့်အခြေအနေလည်းဖြစ်ပါတယ်။ ဒါကြောင့်မို့လို့ မိမိဖြေကြားတဲ့အထဲမှာပါပါတယ်။ တောင်သူတွေအနေနဲ့က သူ့အကျိုးကိုယ့်အကျိုး ဒီအကျိုးအတွက်ကို သဘောတူညီမှုမရှိဘဲနဲ့ ဒီအခြေခံနဲ့ ကန့်ကွက်တယ်လို့ သုံးသပ်ရရှိပါတယ်။ ဒါကြောင့်မို့လို့ တာတမံပြုပြင်တည်ဆောက်ဖို့ အတွက် သဘောတူညီမှုကို ပထမဦးဆုံးရဖို့လိုပါမယ်။ ပြီးရင် မိမိတို့အနေနဲ့ တာတမံဥပဒေအရ စီမံဆောင်ရွက်သွားရမည့်အခြေအနေဖြစ်ပါတယ်။ ဒီလိုဆောင်ရွက်တဲ့အခါမှာ နယ်နိမိတ်သတ်မှတ်မှု အပိုင်း၊ နောက်လျော်ကြေးပေးမှုအပိုင်း နှစ်ပိုင်းရှိပါတယ်။ ခုနက လွှတ်တော်ကိုယ်စားလှယ်ကြီး ပြောတဲ့ တောင်သူတွေနစ်နာကြေး၊ လျော်ကြေးပေးဖို့ဆိုတဲ့ကိစ္စ။ ဒါကလည်း အဓိကကျပြီးတော့ စဉ်းစားဖွယ်ရာဖြစ်ပါတယ်။ ဒီနေရာမှာ လျော်ကြေးပေးတာတောင် သီးနှံလျော်ကြေး၊ နောက်တစ်ခါ မိမိတို့ တာတမံလုပ်လိုက်တဲ့အတွက်ကြောင့်မို့လို့ သုံးစွဲလိုက်တဲ့ မြေအတွက်မြေဆုံးရှုံးမှုလျော်ကြေး အပြင်ကို တာတမံကနေပြီးတော့မှ ဒီမြေနှင့်ပတ်သက်ပြီးတော့မှ စွန့်ပစ်မြေတွေထားနိုင်ဖို့အတွက် ဒီမြေတွေအတွက် ကျွန်တော်တို့စီစဉ်ရတဲ့အလျှောက် အဲဒီမြေတွေအတွက်လည်း လျော်ကြေးရ တာလည်း ထည့်သွင်းစဉ်းစားရတာဖြစ်ပါတယ်။ အဓိကအားဖြင့် ခုနက လွှတ်တော် ကိုယ်စားလှယ်ကြီး ဦးထွန်းထွန်းနိုင်က ဆက်စပ်မေးတဲ့မေးခွန်းရဲ့ အဓိကကျတဲ့အချက်ကတော့ တောင်သူတွေနှင့်အားလုံး အဖွဲ့အစည်းအသီးသီးညှိနှိုင်းပါ။ ညှိနှိုင်းပြီးပြီဆိုလို့ရှိရင် နိုင်ငံတော်က ပြဋ္ဌာန်းထားတဲ့ မြေ/စစ်မူဝါဒနှင့်အညီ ကျွန်တော်တို့ဆောင်ရွက်ပေးသွားနိုင်မယ်ဆိုရင် မိမိတို့ မျှော်မှန်းထားတဲ့အတိုင်း အကောင်းဆုံးအဖြေကိုရရှိမယ်ဆိုတဲ့အကြောင်း လွှတ်တော် ကိုယ်စားလှယ်ကြီးရဲ့ ဆက်စပ်မေးခွန်းနှင့်ပတ်သက်ပြီးတော့မှ ကျွန်တော်ထပ်မံရှင်းလင်း ဖြေကြားခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>မယ်စုံမြို့နယ်၊ ဟိုနဲ့ကျေးရွာနှင့် နန့်မန်းကျေးရွာ၌ ရာသီမရွေးသောက်သုံးရေရရှိနိုင်ရန်အတွက် ချောင်းရေတင်စနစ်ဖြင့် ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">မယ်နဲ့မဲဆန္ဒနယ်မှ ဦးသန်းလင်းလင်း မေးမြန်းဖို့ဖြစ်ပါတယ်။</speech>
<speech><mp id="247">ဦးသန်းလင်းလင်း(မယ်စုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များနှင့် ပြည်ထောင်စုဒုတိယဝန်ကြီး မင်္ဂလာပါလို့ ရှေးဦးစွာဂါရဝပြုနှုတ်ခွန်းဆက်သပါတယ်။ ကျွန်တော်ကတော့ ကယားပြည်နယ်၊ မယ်စုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသန်းလင်းလင်းဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော် မေးမြန်းမယ့်မေးခွန်းကတော့ ကယားပြည်နယ်၊ မယ်စုံမြို့နယ်၊ဟိုနဲ့ကျေးရွာနှင့် နန့်မန်းကျေးရွာ၌ ရာသီမရွေး သောက်သုံးရေရရှိနိုင်ရန် ချောင်းရေတင်စနစ်ဖြင့်ဆောင်ရွက်ပေးရန် အစီအစဉ်ရှိ/မရှိ ဆိုတဲ့မေးခွန်းကို ဥက္ကဋ္ဌကြီးရဲ့ ခွင့်ပြုချက်ဖြင့် မေးမြန်းသွားမှာပဲဖြစ်ပါတယ်။ ဥက္ကဋ္ဌကြီးခင်ဗျား။ မယ်စုံမြို့နယ်၊ ဟိုစုံကျေးရွာနှင့် နန့်မန်းကျေးရွာတွင် နေ့စဉ်နဲ့အမျှ သောက်သုံးရေလုံလောက်စွာ ရရှိဖို့အတွက် အခက်အခဲဖြစ်နေပါတယ်။ လောလောဆယ် စိမ့်စမ်းရေနဲ့ပိုက်သွယ်တန်းပြီး ရေရရှိ အောင်ဆောင်ရွက်ထားပါတယ်။ ဒါပေမဲ့ ရေရှည်အရမဖြစ်နိုင်ဘူးဖြစ်နေပါတယ်။ နွေရာသီဆိုရင် တောမီးကြောင့် ပိုက်တွေမီးလောင်ခြင်းခံရပါတယ်။ မိုးတွင်းဆိုရင် ချောင်းရေကြီးမှုကြောင့် ပိုက်တွေ ရေထဲမျောပါသွားပါတယ်။ နောက်ပြီး နွေရာသီဆိုရင် စိမ့်စမ်းရေခန်းခြောက်မှုနဲ့လည်း ကြုံတွေ့နေ ဘယ်လောက်ပဲပိုက်တွေကို ထိန်းသိမ်းထိန်းသိမ်း သဘာဝဘေးအန္တရာယ်ကိုတော့ မထိန်းသိမ်းနိုင်ဘူးဖြစ်နေပါတယ်။ တစ်နှစ်ထက်တစ်နှစ် အစိုးရထံဘတ်ဂျက်တင်တောင်းပြီး ဒီပိုက် တွေကို ဝယ်ယူခဲ့တာ လောလောဆယ်မှာသဘာဝဘေးကြောင့် အချည်းနှီးသက်သက်ဖြစ်နေခဲ့ ပါတယ်။ တိုင်းပြည်ဘဏ္ဍာငွေတွေ အလဟဿဖြစ်ကုန်သွားတာပဲအဖက်တင်ခဲ့ပါတယ်။ ဒီလို တိုင်းပြည်ဘဏ္ဍာငွေတွေ လေလွင့်ဆုံးရှုံးမှုရှိမနေရအောင် တိကျတဲ့မူဝါဒကိုချမှတ်ပြီး ရေရှည်ရေ ရရှိနိုင်အောင် ဆောင်ရွက်ပေးစေချင်ပါတယ်။ ဒါကြောင့် ဟိုစုံကျေးရွာနဲ့ နန့်မန်းကျေးရွာကို ချောင်းရေတင်စနစ်ဖြင့် ဆောင်ရွက်ပေးလိုက်မယ်ဆိုရင် ရာသီမရွေးသောက်သုံးရေရရှိမှာအမှန်ပါပဲ။ ဥပမာအားဖြင့်ကြည့်မယ်ဆိုရင် မယ်စုံမြို့ပေါ်မှာရပ်ကွက်နှစ်ရပ်ကွက်ဟာ အရင်တုန်းကစိမ့်စမ်းရေ ဖြင့် သောက်သုံးရေယူကြရပါတယ်။ ဒါပေမဲ့ သောက်သုံးရေလုံလောက်မှုမရှိတာကတစ်ကြောင်း၊ နွေရာသီဆိုရင် ရေခန်းခြောက်မှုဖြစ်နေတာကတစ်ကြောင်း၊ မိုးတွင်းဆိုရင် သဘာဝဘေးကြောင့် ရေပျက်မှုနဲ့ကြုံတွေ့နေရတဲ့အတွက် ရေကိုရာသီမရွေးသုံးစွဲနိုင်ခြင်းမရှိပါ။ အခုဆိုရင် ချောင်းရေတင် စနစ်ဖြင့် သောက်သုံးရေရရှိအောင်ဆောင်ရွက်နိုင်ခဲ့လို့ ဒီမယ်စုံမြို့ပေါ်က ရပ်ကွက်နှစ်ရပ်ကွက်နဲ့ ဌာနဆိုင်ရာတွေအတွက် သောက်သုံးရေကိုရာသီမရွေး သုံးစွဲနိုင်ခဲ့ကြပါပြီ။ ဒါကိုကြည့်ခြင်းအားဖြင့် ကျွန်တော်တို့ ဟိုနဲ့ကျေးရွာနဲ့ နန့်မန်းကျေးရွာကို ရာသီမရွေးသောက်သုံးရေရရှိနိုင်အောင် ချောင်း ရေတင်စနစ်ဖြင့် ဆောင်ရွက်ပေးလိုက်မယ်ဆိုရင် များစွာအင်မတန်အရေးပါလှပါတယ်။ ပိုမိုသိသာ ထင်ရှားနိုင်အောင် ကျွန်တော့်ကို Power Point သုံးစွဲခွင့်ပြုပါရန် လေးစားစွာတောင်းခံအပ်ပါတယ်။ ဒီပုံကတော့ လျှိုမြောင်တောတောင်ကြားထဲမှာ ရေပိုက်သွယ်တန်းတာကို မြင်တွေ့နေရပါတယ်။ ဒီပုံ ကတော့ ရေပိုက်သွယ်တန်းတဲ့နေရာဟာ တောမီးလောင်တဲ့နေရာဖြစ်နေပါတယ်။ ဒီပုံကတော့ ရေပိုက်တွေ တောမီးလောင်ခြင်းကိုခံနေရတာကို တွေ့မြင်နေရပါတယ်။ ဒီပုံကတော့ တောမီး လောင်တဲ့ရေပိုက်တွေကို ရေကော်မတီများနဲ့ သက်ဆိုင်ရာတာဝန်ရှိပုဂ္ဂိုလ်များက သွားရောက် စစ်ဆေးခြင်းပဲ ဖြစ်ပါတယ်။ ဒီပုံကတော့ ရေပိုက်သွယ်တန်းထားတဲ့ရေချောင်းတွေဟာ ရေကြီးရေ လျှံဖြစ်မှုကြောင့် ရေပိုက်များမျောပါသွားခြင်းခံရပါတယ်။ ဒီပုံကတော့ ရေကော်မတီများနဲ့ သက်ဆိုင်ရာတာဝန်ရှိပုဂ္ဂိုလ်များက ရေပိုက်မျောပါသွားတဲ့ ပိုက်တွေကိုသွားရောက်ပြီး ဆယ်ယူ တာလည်း ဖြစ်ပါတယ်။ အခုဆိုရင် မိုးတွင်းကာလစတင်ရောက်ရှိလာပါပြီ။ ယခုရေယူတဲ့စိမ့်စမ်းရေ ဟာကျေးရွာနဲ့ဆိုရင်မိုင်အားဖြင့်နှစ်မိုင်လောက်ဝေးကွာပါတယ်။ ဒီလိုဝေးကွာတဲ့ရေပိုက်တွေဟာ ချောင်းထဲမြောင်းထဲ သွယ်တန်းနေရတာဖြစ်တဲ့အတွက် ရေကြီးရေလျှံဖြစ်နေရင် ဒီပိုက်တွေဟာ မျောပါသွားခြင်းလည်းခံနေရပါတယ်။ ဒီလိုတောမီးလောင်ခြင်း၊ ရေကြီးခြင်းစသည့်သဘာဝ ဘေးဒဏ်ကြောင့် အခက်ကြုံတွေ့နေရတဲ့အတွက် ကားဖြင့်သော်လည်းကောင်း၊ ဆိုင်ကယ်ဖြင့်သော် လည်းကောင်း၊ တချို့လူဖြင့်သော်လည်းကောင်း ရေကိုချောင်းထဲမှာ ဆင်းခပ်နေရပါတယ်။ ဒါကြောင့်မို့လို့ သေချာတိကျခိုင်မာမှုရှိတဲ့ ချောင်းရေတင်စနစ်ကို ဆောင်ရွက်ပေးလိုက်မယ်ဆိုရင် သဘာဝဘေးဒဏ်ကို ရင်ဆိုင်ကျော်လွှားနိုင်မှာလည်းဖြစ်ပါတယ်။ ဒီပုံကတော့ တစ်နေရာထဲမှာ အုတ်ကန်သုံးလုံး တည်ဆောက်ထားခြင်းလည်း ဖြစ်ပါတယ်။ ဒါကတော့ ကျွန်တော်တို့ ၂၀၁၄-၂၀၁၅ ဘဏ္ဍာရေးနှစ်မှာ တစ်လုံး၊ ၂၀၁၆- ၂၀၁ရ မှာတစ်လုံး၊ ၂၀၁၇-၂၀၁၈ မှာတစ်လုံး တည်ဆောက် ထားတာ။ ဒါပေမဲ့ ရေကို ယနေ့ထိဒီအုတ်ကန်ထဲကိုသွင်းယူနိုင်ခြင်းမရှိသေးပါဘူး။ တစ်ဖက် စိမ့်စမ်း ရေဖြင့်သွယ်တန်း မယ်ဆိုရင်လည်း ဒီအုတ်ရေကန်ပေါ် ဒီရေကတက်ရောက်နိုင်ခြင်းမရှိဘူးဖြစ်နေ ပါတယ်။ ဒီအုတ်ရေကန်ဟာ တစ်လုံးကို ဂါလန် ၅၀၀၀ ဆံ့ပါတယ်။ ဒီရေကန်ကို ရွာရဲ့အလယ် တောင်ပေါ်မှာ တည်ဆောက်ထားတာလည်း တွေ့မြင်ရပါတယ်။ ဒီအုတ်ရေကန်ကို ပြန်လည် အသုံးပြုနိုင်ဖို့အတွက် ချောင်းရေတင်စနစ်ဖြင့်ဆောင်ရွက်ပေးလိုက်မယ်ဆိုရင် ကျွန်တော်တို့ တိုင်းပြည်ဘဏ္ဍာငွေလည်း လေလွင့်ဆုံးရှုံးမှုမရှိဘူး။ ပြည်သူလူထုအတွက်လည်း အကျိုးပြုနိုင်မယ့် အုတ်ရေကန်လည်း ဖြစ်ပါတယ်။ ယခု ဖြစ်ရိုးဖြစ်စဉ် အကြောင်းအရာတွေဟာလည်း ဟိုစုံကျေးရွာနဲ့ နန့်မန်းကျေးရွာဟာ အလားသဏ္ဍာန်အရမ်းတူနေပါတယ်။ Power Point ပိတ်လို့ရပါပြီ။ ဥက္ကဋ္ဌကြီးခင်ဗျား။ ဒါကြောင့် ကယားပြည်နယ်၊ မယ်စုံမြို့နယ်၊ ဟိုနဲ့ကျေးရွာနှင့် နန့်မန်းကျေးရွာ အတွက် ရာသီမရွေးသောက်သုံး ရေရရှိနိုင်အောင် ချောင်းရေတင်စနစ်ဖြင့် စီစဉ်ဆောင်ရွက်ပေးရန် အစီအစဉ်ရှိ/မရှိဆိုတဲ့မေးခွန်းကို ဥက္ကဋ္ဌကြီးမှတစ်ဆင့်မေးမြန်းရခြင်းဖြစ်ပါတယ်။ အားလုံးပဲ ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="11">ဦးအောင်ထူး(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ကယားပြည်နယ်၊ မယ်နဲ့မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသန်းလင်းလင်းရဲ့ မေးခွန်းအပေါ်မှာ ကယားပြည်နယ်အစိုးရအဖွဲ့ရဲ့ ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ပေါင်းစပ်ကြားမှာပါ။ ဥက္ကဋ္ဌကြီးခင်ဗျား။ ဒေသရှိ ကျေးလက်ရေ ၄၀ တိုးချဲ့သွယ်တ ရရှိရေးနှင့်စပ်လျဉ်းပြီးတော့ ကယားပြည်နယ်၊ မယ်စုံမြို့နယ်အတွင်း စီမံဆောင်ရွက်ထားတဲ့ အခြေအနေလေးကိုလည်းပဲ အနည်းငယ် ပဏာမရှင်းလင်းတင်ပြလိုပါတယ်။ မိမိတို့ဝန်ကြီးဌာန အောက်မှာရှိတဲ့ ကျေးလက်ဒေသဖွံ့ဖြိုးရေးဦးစီးဌာနအနေနဲ့ အားလုံးသိမြင်ပြီးတဲ့အတိုင်း ကျေးလက်နေပြည်သူတွေ သန့်ရှင်းသောသောက်သုံးရေရရှိဖို့အတွက် ကျေးလက်ရေရရှိရေး လုပ်ငန်းကို အကောင်အထည်ဖော်ဆောင်ရွက်ပေးလျက်ရှိတာ ဖြစ်ပါတယ်။ ကယားပြည်နယ်၊ မယ်စုံ မြို့နယ်မှာယခု ၂၀၁၉-၂၀၂၀ ခုနှစ်အတွင်းမှာဆိုရင်မူလခွင့်ပြု ဘတ်ဂျက် ဘဏ္ဍာရန်ပုံငွေနဲ့ ကျေးရွာခြောက်ရွာရဲ့ ရေရရှိရေးလုပ်ငန်းခြောက်ခုကို ဆောင်ရွက်လျက်ရှိပါတယ်။ မယ်စုံမြို့နယ်၊ ဟိုနဲ့ကျေးရွာ ငြင်းတဲ့အခြေအနေနဲ့ပတ်သက်ပြီးတင်ပြရရင် အိမ်ခြေအားဖြင့် ၃၃ရ အိမ်၊ လူဦးရေ ၁၆၃၈ ဦး ရှိပါတယ်။ လွန်ခဲ့တဲ့ ၂၀၁၃-၂၀၁၄ ဘဏ္ဍာရေးနှစ်ထဲကစပြီးတော့ စိမ့်စမ်းရေသွယ်ရေးနဲ့ လုပ်ငန်း၊ တစ်ခါ ၂၀၁၄-၂၀၁၅ ခုနှစ်မှာ ဂါလန် ၅၀၀၀ ဆံ့ အုတ်ရေကန်နှစ်ကန်၊ ရေပိုက်လိုင်းနှစ်မိုင် ဒီသွယ်ယူခြင်းလုပ်ငန်းတွေကို စီမံဆောင်ရွက်ပေးခဲ့ပါတယ်။ ဒါ့အတူ ၂၀၁၆-၂၀၁ရ ဘဏ္ဍာရေး နှစ်မှာလည်း ပြည်နယ်အစိုးရရန်ပုံငွေနဲ့ ရေပိုက်လိုင်းပေ ၁၆၉၀၀ တိုးချဲ့သွယ်တန်းခြင်းလုပ်ငန်းကို ဆောင်ရွက်ခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ကျေးလက်ဒေဦးစီးဌာနရဲ့ရန်ပုံငွေနဲ့ ဟိုနဲ့ ကျေးရွာတောင်ပိုင်းရပ်ကွက်ကို ရေဖြန့်ဝေပေးနိုင်ဖို့အတွက် စိမ့်စမ်းရေထွက်ကနေတောင်ပိုင်း ရပ်ကွက် ကုန်းမြင့်မှာရှိတဲ့ရေစုကန်ကို အရှည်ပိုက် ၅၅၀၀ သွယ်တန်းခြင်းလုပ်ငန်းနဲ့ ကျေးရွာရေ ရရှိရေးကို ဆောင်ရွက်ပေးခဲ့ပြီးဖြစ်ပါတယ်။ ယခုနှစ်မှာတော့ ကျေးရွာတွေရဲ့ တင်ပြချက်အရ လေးလက်မ အချင်း PVC ပိုက် ပေ ၁၀၀၀၀ သွယ်တန်းခြင်းလုပ်ငန်းကို စီမံဆောင်ရွက်ပေးခဲ့ပြီး ဖြစ်ပါတယ်။ ဥက္ကဋ္ဌကြီးခင်ဗျား။ အလားတူနန့်မန်းကျေးရွာမှာ အနေအထားအရ အိမ်ခြေဟာ ၁၂၂ အိမ်နဲ့ လူဦးရေ ၅၂၁ ဦးရှိကြောင်းသိရပါတယ်။ ကျေးရွာရေရရှိဖို့အတွက် လွှတ်တော်ဖွံ့ ဖြိုးရေးရန်ပုံငွေနဲ့ လွန်ခဲ့တဲ့ ၂၀၁၂-၂၀၁၃ ဘဏ္ဍာရေးနှစ်မှာ ရေစုကန်တစ်ကန်နှင့် ပိုက်လိုင်းတိုးချဲ့သွယ်တန်းခြင်း လုပ်ငန်းကို ဆောင်ရွက်ခဲ့မှုရှိပါတယ်။ တစ်ဆက်တည်းမှာပဲ ၂၀၁၃-၂၀၁၄ ဘဏ္ဍာရေးနှစ်မှာ ရေတားတမံတည်ဆောက်ခြင်းလုပ်ငန်း၊ ၂၀၁၅-၂၀၁၆ ဘဏ္ဍာရေးနှစ်မှာ ဂါလန် ၃၀၀၀ ဆံ့ ရေစုကန်တစ်ကန်နှင့် ရေပိုက်လိုင်းလဲလှယ်ခြင်းလုပ်ငန်းတွေကို ဆောင်ရွက်ပေးခဲ့ပါတယ်။ ထို့အတူ လူထုဗဟိုပြုစီမံကိန်းရန်ပုံငွေနဲ့ ၂၀၁၆-၂၀၁ရ ဘဏ္ဍာရေးနှစ်မှာ ရေတားတမံပြုပြင်ခြင်းနှင့် ပိုက်လိုင်းပေ ၅၈၀၀ သွယ်တန်းခြင်းလုပ်ငန်းကိုလည်း ဆောင်ရွက်ပေးခဲ့ပါတယ်။ ယခု ၂၀၁၉-၂၀၂၀ ဘဏ္ဍာရေးနှစ်မှာ ရေပိုက်လိုင်း ပေ ၈၉၂၀ သွယ်တန်းခြင်းလုပ်ငန်းနှင့် ပြည်သူ-ကျေးလက် တောင်ပိုင်းရပ်ကွက်၁၉ ဘဏ္ဍာရေးနှစ် ဆောင်ရွက်ပေးကန်ကို အရှည်အတွက် စိန်ဌာနရဲ့ ရန်ပုံငွေ စီမံဆောင်အသုံးပြုနိုင်ဖို့အရေရရှိရေးလုပ်ငန်း ယူနီဆက်ပူးပေါင်းဆောင်ရွက်မှုအစီအစဉ်နဲ့ လက်တူးတွင်းတစ်တွင်းနဲ့ ဂါလန် ၂၀၀၀ ဆံ့ ရေကန် တစ်ကန်၊ ရေစင်လုပ်ငန်းတွေကို ဆောင်ရွက်ထားပြီးဖြစ်ပါတယ်။ လွှတ်တော်ကိုယ်စားလှယ်ကြီး မေးမြန်း အဆိုပြုထားတဲ့ ချောင်းရေတင်စနစ်နဲ့ ဆောင်ရွက်ခြင်းအပေါ်ကို သုံးသပ်တင်ပြပါမယ်။ နန့်မန်းကျေးရွာမှာ ချောင်းရေတင်လုပ်ငန်းဆောင်ရွက်မယ်ဆိုရင် မယ်စဲချောင်းကသွယ်တန်းနိုင် သော်လည်း အဲဒီရဲ့ ချောင်းဟာ စိုက်ပျိုးရေအတွက် အဓိကအားထားဆောင်ရွက်နေတဲ့ချောင်း ဖြစ်ပါတယ်။ အဆိုပါချောင်းကရေကို ရယူသုံးစွဲမယ်ဆိုရင် စိုက်ပျိုးရေးလုပ်ငန်းဆောင်ရွက်မှု ကနေပြီးတော့ disposal ဓာတ်မြေဩဇာသုံးမှုကြောင့် ရေသန့်ရှင်းမှုမရှိတဲ့အနေအထားတွေနဲ့ လက်ရှိသုံးစွဲနေတဲ့ ဟေမလန်ချောင်းမှာလည်း သဘာဝပတ်ဝန်းကျင်ပြုန်းတီးမှု၊ ရာသီဥတု ခြောက်သွေ့ လာမှုတွေကြောင့် ရေလျော့နည်းလာခြင်းနှင့်အတူနွေရာသီမှာ ရေပြတ်လပ်လာနိုင်တဲ့ အခြေအနေကို ကြုံတွေ့လာနိုင်တယ်လို့ မိမိတို့ကွင်းဆင်းစိစစ်သုံးသပ်ချက်ရရှိပြီးဖြစ်ပါတယ်။ ဥက္ကဋ္ဌကြီးခင်ဗျား။ နန့်မန်းကျေးရွာနဲ့ ဟိုစုံကျေးရွာတို့အနေနဲ့ လက်ရှိအိမ်ခြေ၊ လူဦးရေအရ ဆောင်ရွက်ပေးထားပြီးဖြစ်တဲ့ ရေရရှိရေးလုပ်ငန်းတွေမှာ ဒေသရေလိုအပ်ချက်အပေါ်မှာ ဒေသ အလိုက်ရေရှည်အသုံးပြုနိုင်ဖို့အတွက် ပြည်သူတွေကစနစ်တကျစီမံသုံးစွဲသွားဖို့ မိမိတို့တွန်းအားပေး စီမံဆောင်ရွက်သွားဖို့လည်းလိုမှာဖြစ်ပါတယ်။ ရေမီတာတပ်ပိုက်လိုင်းတွေ၊ ရေပေးစနစ်တွေ ဆောင်ရွက်ပြီးတော့ သင့်တင့်မျှတတဲ့ ရေဖိုး၊ ရေခတွေကောက်ခံခြင်းနဲ့ ပြုပြင်ထိန်းသိမ်းခြင်း လုပ်ငန်းတွေကိုလည်းပဲ ဆောင်ရွက်ပေးသွားဖို့လိုမှာ ဖြစ်ပါတယ်။ ရေထွက်ပင်ရင်းတွေမှာ ရေရှည် တည်တံ့စေဖို့အတွက် ရေထွက်ပင်ရင်း ပတ်ဝန်းကျင်မှာရှိတဲ့ သစ်တောသစ်ပင်တွေထိန်းသိမ်းခြင်း နဲ့အတူ သက်ဆိုင်ရာဌာနအဖွဲ့ အစည်း တွေအားလုံးစုပေါင်းပြီးတော့ သစ်တောသစ်ပင်တွေ ထပ်မံစိုက်ပျိုးခြင်းနဲ့ ရေဝေရေလွဲကောင်းအောင် ဖန်တီးတည်ဆောက်ထားခြင်းအားဖြင့် မိမိတို့ရေ ရရှိရေးလုပ်ငန်းကို ဒါ့ထက်ပိုပြီးတော့ တိုးတက်ရှာဖွေပြီးသန့်ရှင်းတဲ့ရေတွေကို သုံးစွဲနိုင်မည် ဖြစ်ကြောင်း တင်ပြအပ်ပါတယ်။ သို့ဖြစ်တဲ့အတွက် ဟိုစုံကျေးရွာနဲ့နန့်မန်းကျေးရွာတို့မှာ ရာသီမရွေး သောက်သုံးရေရဖို့ လွှတ်တော်ကိုယ်စားလှယ်ကြီး တင်ပြတဲ့ချောင်းရေတင်စနစ်နဲ့ဆောင်ရွက် ပေးဖို့ဟာ အခြေအနေမပေးတဲ့အတွက်ကြောင့် feasible မဖြစ်တဲ့အတွက် အဆိုပါကျေးရွာများ ရေရရှိရေးကို ဒေသရေမြေနဲ့ကိုက်ညီမှုရှိတဲ့ရေရရှိရေးနည်းလမ်းတွေကိုသုံးစွဲပြီး စီမံဆောင်ရွက်ပေး လျက်ရှိတာဖြစ်ပါတယ်။ ယခု ၂၀၁၉-၂၀၂၀ ဘဏ္ဍာရေး နှစ်မှာလည်းပဲ လျာထားတဲ့လုပ်ငန်းတွေ အားလုံးစီမံဆောင်ရွက်ပေးပြီးဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းပေါ်မှာ ပြန်လည်ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="247">ဦးသန်းလင်းလင်း(မယ်နဲ့မဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော့်ကို တစ်ဆက်တစ်စပ်မေးမြန်းခွင့်ပြုပါခင်ဗျား။ ဒုတိယဝန်ကြီးဖြေသွားတာ စုံစုံလင်လင်တော့ ဟုတ်ပါ တယ်။ ဒါပေမဲ့လည်းလက်ရှိကျွန်တော်တို့ မိုးရာသီကာလလည်း ရောက်ရှိလာတော့မှာဖြစ်ပါတယ်။ ဒီမိုးရာသီကာလမှာ ကျွန်တော်တို့ ဟိုနဲ့ကျေးရွာနဲ့နန့်မန်းကျေးရွာ နေ့စဉ်နဲ့အမျှ ဒီရေဘေးပြဿနာနဲ့ အမြဲတမ်းကြုံတွေ့နေရပါတယ်။ ကျွန်တော်ကိုယ်တိုင်အပါအဝင် ကျွန်တော်တို့ဒီမိုးရာသီကာလမှာ ကျွန်တော်တို့ဖောင်စီးရင်းရေငတ်သလို ဖြစ်နေပါတယ်။ ဘာကြောင့်လဲဆို မိုးရွာသော်ငြားလည်း ကျွန်တော်တို့ရေအခက်အခဲဖြစ်တာဘာကြောင့်လဲဆိုရင် ခုနပိုက်တွေရေထဲမျောပါသွားတာ ဖြစ်ပါတယ်။ ဘာကြောင့်လဲဆိုရင် ဒီပိုက်တွေဟာ လျှိုမြောင်ကြားထဲ တောတောင်ကြားထဲမှာလည်း ဖြစ်တဲ့အတွက် ရေဒဏ်၊ မိုးဒဏ်မခံနိုင်ဘူးဖြစ်ပါတယ်။ ပြီးတော့လည်း ကျွန်တော်တို့ နန့်မန်း ကျေးရွာနဲ့ ဟိုစုံကျေးရွာက ချောင်းရဲ့ အထက်ပေါ်မှာတည်ရှိတဲ့အတွက် ခုနလိုမျိုးစိုက်ပျိုးရေး ကဏ္ဍတွေမှာ သဘာဝဓာတ်မြေဩဇာနဲ့ပတ်သက်ပြီးလည်း ရှောင်လွှဲနိုင်ပါတယ်။ ဘာလို့ရှောင်လွှဲ နိုင်လည်းဆိုရင် ကျွန်တော်တို့ရဲ့ အောက်ဘက်မှာ မယ်စုံမြို့နယ်ဆိုတဲ့မြို့ရှိပါတယ်။ ဒီမြို့နယ်ဟာ ရပ်ကွက် နှစ်ရပ်ကွက်ဟာ ဒီချောင်းရေတင်စနစ်နဲ့ပဲသွားနေတာလည်း ဒါတွေ့မြင်နေရပါတယ်။ ဘာကြောင့်လဲဆိုရင် ဒီချောင်းရေတင်စနစ်အားဖြင့် ယခုဆိုရင် ၂၄ နာရီ ရာသီမရွေး အဆင်ပြေနိုင် တဲ့လက္ခဏာမှာ ရှိပါတယ်။ ဒါကြောင့်မို့လို့ ကျွန်တော်ဒီမေးခွန်းကို မေးမြန်းရခြင်းကလည်း ဒီချောင်းရေတင်စနစ်ဟာ ကျွန်တော်တို့အပျက်အစီး၊ အထိအခိုက်လည်း သက်သာမှာဖြစ်တဲ့အတွက် ဒီမေးခွန်းကို တစ်ဆက်တစ်စပ်အဖြစ်မေးရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">သက်ဆိုင်ရာဝန်ကြီးဌာနက ဖြေကြားနိုင်ကဖြေကြားပေးပါ။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းနဲ့ပတ်သက်ပြီးတော့ မေးမြန်းထားတဲ့ ချောင်းရေတင်လုပ်ငန်းနဲ့ပတ်သက်ပြီး မိမိတို့ အသေအချာ F.S လုပ်ခဲ့ပြီးပါပြီ။ Feasibility Study လုပ်ခဲ့ပြီးပါပြီ။ အဓိကကတော့ ကျွန်တော်တို့ ချောင်းရေပေးဝေရေးအတွက် ဒီလို F.S လုပ်တဲ့အခါ မှာ ချောင်းအတွင်းမှာ ပိုးသတ်ဆေးပါဝင်မှုနှုန်းများပါတယ်။ နွေရာသီ မတ်လ၊ ဧပြီလ၊ မေလဆိုရင် ချောင်းရေဟာ ခန်းခြောက်သွားပါတယ်။ အဓိကအားဖြင့်တော့ မိမိသုံးသပ်ချက်မှာလည်း ပါပြီးသား ဖြစ်ပါတယ်။ တစ်ဖက်ကလည်းပဲ ရေကိုသောက်သုံးရေအတွက် စနစ်တကျသုံးစွဲသင့်သလို ဒီချောင်းရေနဲ့ပတ်သက်ပြီးတော့ အဓိကထားသုံးစွဲတဲ့ စိုက်ပျိုးရေရယ်၊ သောက်သုံးရေရယ်၊ မည်ကဲ့သို့ ခွဲဝေသုံးစွဲမလဲဆိုတဲ့ စနစ်ကျတဲ့အစီအမံလေးတစ်ချက်ချမှတ်မှသာလျှင် တစ်ဖက်မှ လည်းပဲ စိုက်ပျိုးရေအတွက် အဆင်ပြေမှာဖြစ်သလို တစ်ဖက်မှာလည်းပဲ သောက်သုံးရေအတွက် လည်းပဲ အဆင်ပြေချောမွေမယ်လို့ပဲ သုံးသပ်ကြားလိုပါတယ်။ လိုအပ်တဲ့ နည်းပညာပိုင်းဆိုင်ရာ အကူအညီများကိုတော့ မိမိတို့ဝန်ကြီးဌာနက ပံ့ပိုးကူညီပေးသွားမှာဖြစ်ကြောင်း လွှတ်တော် ကိုယ်စားလှယ်ကြီးရဲ့ ဆက်စပ်မေးခွန်းအပေါ်မှာ ပြန်လည်ဖြေကြားအပ်ပါတယ်။ ကျေးဇူးတင်ပါ တယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းဖြေကြားခြင်း အစီအစဉ်ပြီးပါပြီ။</speech>
</Q-A>
</section>
<section value="Bill">
<bill>
<title>အမျိုးသားလွှတ်တော်က ပြင်ဆင်ချက်ဖြင့်အတည်ပြု၍ ပေးပို့လာသော ကျန်းမာရေးမှူး ကောင်စီဥပဒေကြမ်းကို လက်ခံရရှိကြောင်း လွှတ်တော်သို့ အသိပေးခြင်း၊ ဥပဒေကြမ်း ကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆို တင်သွင်းလိုသည့် ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့ တင်ပြခြင်း</title>
<speech type="speaker">အစီအစဉ်(၆)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်တွင် စတင်တင်သွင်းပြီး ပြင်ဆင်ချက်ဖြင့်အတည်ပြု၍ ပေးပို့လာသော ကျန်းမာရေးမှူး ကောင်စီဥပဒေကြမ်းကို ၂၅-၃-၂၀၂၀ ရက်နေ့တွင် လက်ခံရရှိပါတယ်။ ကိုယ်စားလှယ်များလေ့လာ နိုင်ရန် ဥပဒေကြမ်းမိတ္တူကိုလည်း ဖြန့်ဝေထားပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းဖို့ ဖြစ်ပါတယ်။ အစီရင်ခံစာ တင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။</speech>
<speech><mp id="173">ဦးစိုင်းထွန်းအေး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးမင်္ဂလာပါ။ ကျွန်တော်ကတော့ ဥပဒေကြမ်းကော်မတီရဲ့ အဖွဲ့ဝင်တစ်ဦးဖြစ်ပြီး ရှမ်းပြည်နယ်၊ မိုင်းရှူးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစိုင်းထွန်းအေး ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက် အရ ကျန်းမာရေးမှူးကောင်စီဥပဒေကြမ်းနဲ့စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီ ရဲ့ လေ့လာတွေ့ရှိချက်အစီရင်ခံစာကို တင်ပြသွားမှာ ဖြစ်ပါတယ်။ ပြည်ထောင်စုအစိုးရအဖွဲ့ရုံးက ပေးပို့လာတဲ့ ကျန်းမာရေးမှူးကောင်စီဥပဒေကြမ်းကို အမျိုးသားလွှတ်တော်မှာ ၅-၂-၂၀၂၀ ရက်နေ့တွင် စတင်တင်သွင်းခဲ့ပြီး ၂၅-၃-၂၀၂၀ ရက်နေ့ အမျိုးသားလွှတ်တော်အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီးတဲ့နောက် ပြည်သူ့ လွှတ်တော်မှာ ဆွေးနွေးနိုင်ဖို့အတွက် အမျိုးသားလွှတ်တော်ရဲ့ ၂၅-၃-၂၀၂၀ ရက်စွဲပါစာအမှတ်၊ ၁/ အမ(ကော်မတီ-၁)၁/၂၀၂၀-၁၀၀ နဲ့ ပေးပို့လာပါတယ်။ ကျန်းမာရေးနှင့်အားကစားဝန်ကြီးဌာန အနေနဲ့ ကျန်းမာရေးမှူးကောင်စီဥပဒေကြမ်းအား အောက်ဖော်ပြပါရည်ရွယ်ချက်များကို အခြေခံ၍ ရေးဆွဲလာခြင်းဖြစ်ကြောင်း လေ့လာတွေ့ရှိရပါတယ်။ (က) မှတ်ပုံတင်ကျန်းမာရေးမှူးများ၏ ပြည်သူ့ကျန်းမာရေးစောင့်ရှောက်မှုအရည်အသွေး၊ အဆင့်အတန်းကို ထိန်းသိမ်းမြှင့်တင်ရန်၊ (ခ) ထိရောက်သော ပြည်သူ့ကျန်းမာရေးစောင့်ရှောက်မှုကို အများပြည်သူသို့ ခံစားခွင့်ရရှိစေရန်၊ (ဂ) ပြည်သူ့ကျန်းမာရေးစောင့်ရှောက်မှုဆိုင်ရာပညာရပ်ကို မှတ်ပုံတင်ကျန်းမာရေးမှူးများက ခေတ်နှင့် အညီ အဆင့်အတန်းမြင့်မားစွာ စဉ်ဆက်မပြတ်လေ့လာဆည်းပူးနိုင်စေရန်၊ (ဃ) မှတ်ပုံတင် ကျန်းမာရေးမှူးများအား မိမိတို့၏ကိုယ်ကျင့်သိက္ခာကို အစဉ်လိုက်နာစောင့်ထိန်းစေရေးအတွက် ကြီးကြပ်ထိန်းသိမ်းရန် ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီဟာ ၁၅-၅-၂၀၂၀ ရက်(သောကြာနေ့)မှာ ပြည်သူ့ လွှတ်တော် နိုင်ငံသားများ၏မူလအခွင့်အရေးဆိုင်ရာကော်မတီ၊ ကျန်းမာရေးနှင့်အားကစားဖွံ့ဖြိုး တိုးတက်ရေးကော်မတီ၊ ကျန်းမာရေးနှင့်အားကစားဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ Video Conferencing စနစ်ဖြင့် ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ(၁၂)ချက်နှင့်အညီ အမျိုးသားလွှတ်တော်၏ပြင်ဆင်အတည်ပြုချက်များကို စိစစ်လေ့လာခဲ့ရာမှာ တွေ့ရှိချက်များနှင့် ပြင်ဆင်ရန်တင်ပြချက်များက အောက်ပါအတိုင်းဖြစ်ပါတယ်။ ဥပဒေကြမ်းကော်မတီရဲ့ စိစစ်ချက် ဇယားကို လွှတ်တော်ကိုယ်စားလှယ်များထံ ဖြန့်ဝေပေးထားပြီးဖြစ်တဲ့အတွက် ဲ့ညှာသော အားဖြင့် ဖတ်ကြားတင်သွင်းခြင်းမပြုတော့ပါဘူး။ သို့ဖြစ်ပါ၍ ကျန်းမာရေးမှူးကောင်စီဥပဒေကြမ်းကို လွှတ်တော်က အတည်ပြုပေးနိုင်ဖို့ အတွက် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရစိစစ်ခဲ့ပြီး နည်းဥပဒေ ၆၃ နှင့် အညီ ပြည်သူ့လွှတ်တော်ဥပဒေကြမ်းကော်မတီရဲ့ လေ့လာတွေ့ရှိချက်အစီရင်ခံစာကို လွှတ်တော်သို့ လေးစားစွာဖြင့် အစီရင်ခံတင်ပြအပ်ပါတယ်။ ကျေးဇူးတင်ပါတယ်။ အစီရင်ခံစာအပြည့်အစုံမှာ အောက်ပါအတိုင်း ဖြစ်ပါသည်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ဝ၅/ပသ - ဥပဒေကြမ်း/ ၂၀၂၀ - ၅၈ ရက် စွဲ ၊ ၂ ၀ ၂ ၀ ပြည့် နှစ်၊ မေလ ၁ ၈ ရက် ပြည်သူ့လွှတ်တော် အကြောင်းအရာ။ ကျန်းမာရေးမှူးကောင်စီ ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည် ညွှန်း ချက်။ အမျိုးသားလွှတ်တော်၏ ၂၅-၃-၂၀၂၀ ရက်စွဲပါ စာအမှတ်၊ ၁/အမ (ကော်မတီ-၁) ၁/၂၀၂၀ - ၁၀၀ ၁။ ပြည်ထောင်စုအစိုးရအဖွဲ့ရုံးက ပေးပို့သော ကျန်းမာရေးမှူးကောင်စီဥပဒေကြမ်းကို အမျိုးသားလွှတ်တော်၌ ၅-၂-၂၀၂၀ ရက်နေ့တွင် စတင်တင်သွင်းခဲ့ပြီး ၂၅-၃-၂၀၂၀ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော် တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ကျန်းမာရေးနှင့် အားကစားဝန်ကြီးဌာနသည် ကျန်းမာရေးမှူးကောင်စီဥပဒေကြမ်းအား အောက်ဖော်ပြပါ ရည်ရွယ်ချက်များကို အခြေခံ၍ ရေးဆွဲလာခြင်းဖြစ်ကြောင်း လေ့လာတွေ့ရှိ ရပါသည် (က) မှတ်ပုံတင်ကျန်းမာရေးမှူးများ၏ ပြည်သူ့ကျန်းမာရေးစောင့်ရှောက်မှု အရည် အသွေးအဆင့်အတန်းကို ထိန်းသိမ်းမြှင့်တင်ရန်၊ (ခ) ထိရောက်သော ပြည်သူ့ကျန်းမာရေးစောင့်ရှောက်မှုကို အများပြည်သူတို့ ခံစားခွင့် ရရှိစေရန်၊ (ဂ) ပြည်သူ့ကျန်းမာရေး စောင့်ရှောက်မှုဆိုင်ရာပညာရပ်ကို မှတ်ပုံတင် ကျန်းမာရေးမှူးများက ခေတ်နှင့်အညီ အဆင့်အတန်းမြင့်မားစွာ စဉ်ဆက်မပြတ် လေ့လာဆည်းပူးနိုင်စေရန်၊ (ဃ) မှတ်ပုံတင်ကျန်းမာရေးမှူးများအား မိမိတို့၏ကိုယ်ကျင့်သိက္ခာကို အစဉ်လိုက်နာ စောင့်ထိန်းစေရေးအတွက် ကြီးကြပ်ထိန်းသိမ်းရန်။ ပြည်သူ့လွှတ်တော် ဥပဒေကြမ်းကော်မတီသည် ၁၅-၅-၂၀၂၀ ရက်(သောကြာနေ့)တွင် ပြည်သူ့လွှတ်တော် နိုင်ငံသားများ၏မူလအခွင့်အရေးဆိုင်ရာကော်မတီ၊ ကျန်းမာရေးနှင့် အားကစားဖွံ့ ဖြိုးတိုးတက်ရေး ကော်မတီ၊ ကျန်းမာရေးနှင့် အားကစားဝန်ကြီးဌာနနှင့် ပြည်ထောင်စု ရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ Video Conferencing စနစ်ဖြင့် ညှိနှိုင်းအစည်း အဝေး ကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များမှာ အောက်ပါအတိုင်း ဖြစ်ပါသည်(က) ကျန်းမာရေးမှူးကောင်စီဥပဒေကြမ်း တွင် အခန်း(၁၅) ခန်းနှင့် အပိုဒ်ပေါင်း ၄၂ ပိုဒ် ပါရှိပါသည်။ (ခ) အမျိုးသားလွှတ်တော်၏ ပြင်ဆင်အတည်ပြုချက်များအနက် အချက်(၅၅)ချက်ကို သဘောတူလက်ခံပါသည်။ (ဂ) ဥပဒေခေါင်းစီးရှိ ၁၃၈၁ ခုနှစ် ဆိုသည့် စကားရပ်ကို ၁၃၈၂ ခုနှစ် ဟု ပြင်ဆင် ပါသည်။ (ဃ) အခန်း(၁) အပိုဒ် ၂ အပိုဒ်ခွဲ(က) ရှိ ကျန်းမာရေးမှူးကောင်စီကို ဆိုသည့် စကားရပ်ကို ကျန်းမာရေးမှူးနှင့် ပြည်သူ့ကျန်းမာရေးကြီးကြပ်ကောင်စီကို ဟု ပြင်ဆင်ပါသည်။ (င) အပိုဒ် ၂ အပိုဒ်ခွဲ(ဂ) ကို အောက်ပါအတိုင်း ပြင်ဆင်ပါသည်(ဂ) ပြည်သူ့ကျန်းမာရေးစောင့်ရှောက်မှုဆိုသည်မှာ ကျန်းမာရေးအဆင့်အတန်း မြှင့်တင်ခြင်း၊ ရောဂါကြိုတင်ကာကွယ်ခြင်း၊ ကုသမှုပေးခြင်း၊ ကျန်းမာရေး ပြန်လည်ထူထောင်ခြင်း၊ သုတေသနပြုခြင်းနှင့် ကျန်းမာရေး ပညာပေးခြင်း အပါအဝင် ပဏာမကျန်းမာရေးစောင့်ရှောက်မှုလုပ်ငန်း အားလုံးနှင့် သက်ဆိုင်သော ဆောင်ရွက်ချက်ကို ဆိုသည်။ (စ) အပိုဒ် ၂ အပိုဒ်ခွဲ(ည)ကို အပိုဒ်ခွဲ(၃)အဖြစ် အောက်ပါအတိုင်း ပြင်ဆင်ပါသည်(၃) မှတ်ပုံတင်အရာရှိဆိုသည်မှာ ကျန်းမာရေးမှူး သို့မဟုတ် ပြည်သူ့ ကျန်းမာရေးကြီးကြပ်၏မှတ်ပုံတင်ခြင်းဆိုင်ရာကိစ္စရပ်များ ဆောင်ရွက် နိုင်ရန် ကောင်စီကခန့်အပ်သော အငြိမ်းစား မှတ်ပုံတင်ကျန်းမာရေးမှူးကို ဆိုသည်။ (ဆ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၂ အပိုဒ်ခွဲ(ဋ) (ဌ) နှင့် (၃) တို့ကို အပိုဒ်ခွဲ(စ)(ည)နှင့်(ဋ) တို့အဖြစ် ပြင်ဆင်၍ အမျိုးသားလွှတ်တော်၏ အတည်ပြုချက်အတိုင်း ထားရှိပါသည်။ (ဇ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၂ အပိုဒ်ခွဲ(ပ) ကို ပယ်ဖျက် ပါသည်။ (ဈ) အခန်း(၂) ခေါင်းစဉ်ကို ရည်ရွယ်ချက်ကို ပြင်ဆင်ပါသည်။ (ည) အခန်း(၃) အပိုဒ် ၄ အပိုဒ်ခွဲ (က) အပိုဒ်ခွဲငယ် (၆) ကို အပိုဒ်ခွဲငယ် (၆) (၇) နှင့် (၈) တို့အဖြစ် အောက်ပါအတိုင်း ပြင်ဆင်ပါသည်၄။ (က) (၆) ကျန်းမာရေးမှူးအသင်း ညီလာခံက ရွေးချယ်တာဝန် အဖွဲ့ဝင် ပေးအပ်သော ကျန်းမာရေးမှူး ကိုယ်စားလှယ်တစ်ဦး (၇) ကျန်းမာရေးမှူးအသင်း ညီလာခံက ရွေးချယ်တာဝန် အဖွဲ့ဝင် ပေးအပ်သော ပြည်သူ့ကျန်းမာရေးကြီးကြပ်(၁) ကိုယ်စားလှယ် တစ်ဦး (၈) ကျန်းမာရေးမှူးအသင်းညီလာခံက ရွေးချယ်တာဝန် အဖွဲ့ဝင် ပေးအပ်သော ပြည်သူ့ကျန်းမာရေးကြီးကြပ် (၂) ကိုယ်စားလှယ် တစ်ဦး (ဋ) အပိုဒ် ၄ အပိုဒ်ခွဲ (က) အပိုဒ်ခွဲငယ်(၉)ကို အပိုဒ်ခွဲငယ်(၁၁)အဖြစ် အောက်ပါအတိုင်း ပြင်ဆင်ပါသည် ၄။ (က) (၁၁)ကျန်းမာရေးမှူးအသင်းညီလာခံက ရွေးချယ်တာဝန် တွဲဖက် ပေးအပ်သော ပြည်သူ့ကျန်းမာရေးကြီးကြပ် အတွင်း ကိုယ်စားလှယ် တစ်ဦး (ဌ) အပိုဒ် ၆ ကို အောက်ပါအတိုင်း ပြင်ဆင်ပါသည် ကောင်စီ၏ သက်တမ်းသည် စတင်ဖွဲ့စည်းသည့်နေ့မှစ၍ ငါးနှစ်ဖြစ်သည်။ နိုင်ငံ့ဝန်ထမ်း မဟုတ်သော ကောင်စီဝင်တစ်ဦးသည် ကောင်စီသက်တမ်း တစ်ဆက်တည်း နှစ်ကြိမ်ထက်ပို၍ ထမ်းဆောင်ခြင်း မရှိစေရ။ (၃) အပိုဒ် ရ ကို အောက်ပါအတိုင်း ပြင်ဆင်ပါသည် ကောင်စီသည် သက်တမ်းကုန်ဆုံးသော်လည်း ကောင်စီသစ်ဖွဲ့စည်းပြီးသည် အထိ လုပ်ငန်းတာဝန်များကို ထမ်းဆောင်ရမည်။ (ပ) အခန်း(၄) အပိုဒ် ၈ အပိုဒ်ခွဲ(ခ)ရှိ ကိုယ်ကျိုးမငဲ့ဘဲ ဆိုသည့်စကားရပ်ကိုပယ်ဖျက်ပါသည်။ (ဏ) အခန်း(၅) အပိုဒ် ၉ အပိုဒ်ခွဲ(ခ)ကို အောက်ပါအတိုင်း ပြင်ဆင်ပါသည်(ခ) မှတ်ပုံတင်ကျန်းမာရေးမှူးနှင့် မှတ်ပုံတင် ပြည်သူ့ကျန်းမာရေး ကြီးကြပ် များ၏ ကျန်းမာရေးစောင့်ရှောက်မှု အရည်အသွေးနှင့် အဆင့်အတန်းကို ထိန်းသိမ်းမြှင့်တင်နိုင်ရန် လေ့လာဆန်းစစ်ခြင်း၊ အကောင်အထည်ဖော် ဆောင်ရွက်ခြင်း၊ အစိုးရဌာန၊ အစိုးရအဖွဲ့ အစည်းများ၊ အစိုးရမဟုတ်သော အဖွဲ့ အစည်းများနှင့် ပူးပေါင်း ညှိနှိုင်းဆောင်ရွက်ခြင်း၊ (တ) အပိုဒ် ၉ အပိုဒ်ခွဲ(ဃ)ရှိ ကျင့်ဝတ်သိက္ခာနှင့် သက်ဆိုင်သော စည်းမျဉ်း စည်းကမ်းများကို ဆိုသည့်စကားရပ်ကို ကျင့်ဝတ်သိက္ခာနှင့်သက်ဆိုင်သော စည်းကမ်းချက်များကို ဟု ပြင်ဆင်ပါသည်။ ။(ထ) အပိုဒ် ၉ အပိုဒ်ခွဲ(ဆ)ကို အောက်ပါအတိုင်း ပြင်ဆင်ပါသည်(ဆ) မှတ်ပုံတင်လက်မှတ် လျှောက်ထားခြင်းနှင့်စပ်လျဉ်း၍ မှတ်ပုံတင် လက်မှတ်ထုတ်ပေးခြင်း သို့မဟုတ် ငြင်းပယ်ခြင်း၊ (ဒ) အပိုဒ် ၉ အပိုဒ်ခွဲ(ဈ)ရှိ လျှောက်ထားလာသူများကို ဆိုသည့်စကားရပ်ကို လျှောက်ထားလာမှုများကို စိစစ်၍ဟု ပြင်ဆင်ပါသည်။ (ဓ) အမျိုးသားလွှတ်တော်၏ အတည်ပြုချက် အပိုဒ် ၉ အပိုဒ်ခွဲ(ည)ကို ပယ်ဖျက် ပါသည်။ (န) အဆိုပြုပြဋ္ဌာန်းချက် အပိုဒ် ၉ အပိုဒ်ခွဲ(တ)ကို အပိုဒ်ခွဲ(ဏ)အဖြစ် အောက်ပါအတိုင်း ပြင်ဆင်ပါသည်(ဏ) ဝန်ကြီးဌာနက အခါအားလျော်စွာ ပေးအပ်သောတာဝန်များကို ထမ်းဆောင်ခြင်း။ (ပ) အခန်း(၆)ခေါင်းစဉ်ကို ကောင်စီဝင်အဖြစ်မှ ရပ်စဲခြင်း၊ နုတ်ထွက်ခြင်းနှင့် ဖြည့်စွက် ခန့်ထားခြင်း ဟု ပြင်ဆင်ပါသည်။ (ဖ) အခန်း(၆) အပိုဒ် ၁၀ ခြေဆင်းကို အောက်ပါအတိုင်း ပြင်ဆင်ပါသည်၁၀။ ဝန်ကြီးဌာနသည် အောက်ပါအကြောင်းတစ်ရပ်ရပ် ပေါ်ပေါက်လာသည့် ကောင်စီဝင် တစ်ဦးဦးကို ကောင်စီဝင်အဖြစ်မှ ရပ်စဲရမည်(ဗ) အပိုဒ် ၁၀ အပိုဒ်ခွဲ(ခ)ရှိ အပြီးကူးပြောင်းဝင်ရောက်ခြင်း ဆိုသည့်စကားရပ်ကို အမြဲကူးပြောင်းဝင်ရောက်ခြင်းဟု ပြင်ဆင်ပါသည်။ (ဘ) အပိုဒ် ၁၁ ရှိ လစ်လပ်သောကောင်စီဝင်နေရာကို ဆိုသည့်စကားရပ်ကို ပယ်ဖျက် ပါသည်။ (မ) အပိုဒ် ၁၂ ကို အောက်ပါအတိုင်း ပြင်ဆင်ပါသည် ဝန်ကြီးဌာနသည် ပုဒ်မ ၁၁ အရ တင်ပြချက်ကို လက်ခံရရှိလျှင် သက်ဆိုင်ရာ အဖွဲ့ အစည်းထံမှ ကိုယ်စားလှယ်အမည်စာရင်း တောင်းခံ၍ ဖြည့် စွက် ခန့်ထားရမည်။ (ဃ) အပိုဒ် ၁၃ ကို အောက်ပါအတိုင်း ပြင်ဆင်ပါသည် ပုဒ်မ ၁၂ အရ ဖြည့်စွက်ခန့်ထားခြင်းခံရသော ကောင်စီဝင်၏ သက်တမ်း သည် ကျန်ရှိသည့် ကောင်စီသက်တမ်းကုန်ဆုံးချိန်အထိသာ ဖြစ်သည်။ (ရ) အခန်း(၇) အပိုဒ် ၁၄ အပိုဒ်ခွဲ(က)ရှိ ၆ လတစ်ကြိမ် ဆိုသည့်စကားရပ်ကို အနည်းဆုံး တစ်နှစ်လျှင်တစ်ကြိမ်ဟု ပြင်ဆင်ပါသည်။ (လ) အပိုဒ် ၁၅ ရှိ ကောင်စီဥက္ကဋ္ဌ သို့မဟုတ် ဒုတိယဥက္ကဋ္ဌနှင့် ဆိုသည့်စကားရပ်ကို ကောင်စီဥက္ကဋ္ဌ သို့မဟုတ် ဒုတိယဥက္ကဋ္ဌအပါအဝင်ဟု ပြင်ဆင်ပါသည်။ (ဝ) အမျိုးသားလွှတ်တော်၏ အတည်ပြုချက် အပိုဒ် ၁၆ ကို ပယ်ဖျက်ပါသည်။ (သ) အခန်း(၈) အမျိုးသားလွှတ်တော်၏ အတည်ပြုချက် အပိုဒ် ၁၉ ကို ပယ်ဖျက် ပါသည်။ (ဟ) အပိုဒ် ၂၀ ခြေဆင်း အပိုဒ်ခွဲ(က)နှင့်(ခ)တို့ကို အပိုဒ် ၁၈ အဖြစ် အောက်ပါအတိုင်း ပြင်ဆင်ပါသည်၁၈။ မှတ်ပုံတင်အရာရှိသည် ပုဒ်မ ၁ရ အရ လျှောက်ထားချက်ကို လက်ခံရရှိ လျှင် သတ်မှတ်ချက်များနှင့် ညီညွတ်ခြင်း ရှိ/မရှိ စိစစ်ပြီး (က) ညီညွတ်မှုရှိပါက ကောင်စီသို့ တင်ပြရမည်။ (ခ) ညီညွတ်မှုမရှိပါက ပြန်လည်ပြင်ဆငလျှောက်ထားရန် ညွှန်ကြားရမည်။ (ဋ) အမျိုးသားလွှတ်တော်၏ အတည်ပြုချက် အပိုဒ် ၂၀ အပိုဒ်ခွဲ(ဂ)နှင့်(ဃ)တို့ကို ပယ်ဖျက်ပါသည်။ (အ) အပိုဒ် ၂၁ ကို အပိုဒ် ၁၉ အဖြစ် အောက်ပါအတိုင်း ပြင်ဆင်ပါသည် ကောင်စီသည် ပုဒ်မ ၁၈၊ ပုဒ်မခွဲ(က)အရ တင်ပြချက်ကို စိစစ်ပြီး (က) မှတ်ပုံတင်လက်မှတ် ထုတ်ပေးခြင်း သို့မဟုတ် ငြင်းပယ်ခြင်း ပြုနိုင် သည်။ (ခ) မှတ်ပုံတင်လက်မှတ် ထုတ်ပေးရန် ဆုံးဖြတ်ပါက သတ်မှတ်သော မှတ်ပုံတင်ခကို ပေးသွင်းပြီးကြောင်း အထောက်အထားဖြင့် တင်ပြ လာလျှင် မှတ်ပုံတင်လက်မှတ် ထုတ်ပေးရမည်။ (ဂ) မှတ်ပုံတင်လက်မှတ် ထုတ်ပေးရန် ငြင်းပယ်ပါက ခိုင်လုံသော အကြောင်းပြချက်ဖြင့် လျှောက်ထားသူထံ စာဖြင့်အကြောင်းကြား ရမည်။ (-) အပိုဒ် ၂၂ ကို အပိုဒ် ၂၀ အဖြစ် ပြင်ဆင်ပြီး ယင်းအပိုဒ်ရှိ မှတ်ပုံတင်လက်မှတ်၏ သက်တမ်းသည် ဆိုသည့်စကားရပ်ကို မှတ်ပုံတင်လက်မှတ်သက်တမ်းသည် ဟု ပြင်ဆင်ပါသည်။ (-) အပိုဒ် ၂၃ ကို အပိုဒ် ၂၁ အဖြစ် အောက်ပါအတိုင်း ပြင်ဆင်ပါသည် မှတ်ပုံတင်ကျန်းမာရေးမှူး သို့မဟုတ် မှတ်ပုံတင် ပြည်သူ့ကျန်းမာရေး ကြီးကြပ်သည် မှတ်ပုံတင်လက်မှတ်သက်တမ်း မကုန်ဆုံးမီ သုံးလကြိုတင်၍ မှတ်ပုံတင်လက်မှတ်သက်တမ်းတိုးပေးရန် မှတ်ပုံတင်အရာရှိထံ သတ်မှတ်ချက် များနှင့်အညီ လျှောက်ထားနိုင်သည်။ (-) အပိုဒ် ၂၄ ခြေဆင်းကို အပိုဒ် ၂၂ ခြေဆင်းအဖြစ် မှတ်ပုံတင်အရာရှိသည် ပုဒ်မ ၂၁ အရ လျှောက်ထားချက်ကို စိစစ်ပြီး-ဟု ပြင်ဆင်ပါသည်။ (-) အမျိုးသားလွှတ်တော်၏ အတည်ပြုချက် အပိုဒ် ၂၄ အပိုဒ်ခွဲ(က)ကို ပယ်ဖျက် ပါသည်။ (-) အပိုဒ် ၂၄ အပိုဒ်ခွဲ(ခ)ကို အပိုဒ် ၂၂ အပိုဒ်ခွဲ(က)အဖြစ် ပြင်ဆင်ပြီး ယင်းအပိုဒ်ခွဲရှိ သတ်မှတ်ချက်နှင့် ညီညွတ်ခြင်းမရှိကြောင်း တွေ့ရှိပါက ဆိုသည့်စကားရပ်ကို ပယ်ဖျက်ပါသည်။ (-) အပိုဒ် ၂၄ အပိုဒ်ခွဲ(ဂ)ကို အပိုဒ် ၂၂ အပိုဒ်ခွဲ(ခ)အဖြစ် ပြင်ဆင်ပြီး ယင်းအပိုဒ်ခွဲရှိ ကောင်စီက သက်တမ်းတိုးမြှင့်ပေးရန် ဆုံးဖြတ်လျှင်သော်လည်းကောင်းဆိုသည့်စကားရပ်ကို ကောင်စီက သက်တမ်းတိုးမြှင့်ပေးရန် ခွင့်ပြုလျှင်သော် လည်းကောင်းဟု ပြင်ဆင်ပါသည်။ ။(-) အပိုဒ် ၂၄ အပိုဒ်ခွဲ(ဃ) အပိုဒ်ခွဲငယ်(၁)နှင့်(၂)တို့ကို အပိုဒ် ၂၂ အပိုဒ်ခွဲ(ဂ) အပိုဒ်ခွဲငယ် (၁)နှင့်(၂)တို့အဖြစ် အောက်ပါအတိုင်း ပြင်ဆင်ပါသည် ။ ၂၂။ (ဂ)(၁) မှတ်ပုံတင်လက်မှတ်သက်တမ်း တိုးမြှင့်ပေးရန် ခွင့်ပြုလျှင် မှတ်ပုံတင် လက်မှတ် သက်တမ်းတိုးမြှင့်ခပေးသွင်းစေပြီး မှတ်ပုံတင်လက်မှတ် သက်တမ်းတိုးမြှင့်ပေးရမည်။ (၂) မှတ်ပုံတင်လက်မှတ်သက်တမ်း တိုးမြှင့်ပေးရန် ငြင်းပယ်ပါက ခိုင်လုံ သော အကြောင်းပြချက်ဖြင့် လျှောက်ထားသူထံ စာဖြင့်အကြောင်း ကြားရမည်။ (-) အခန်း(၉) အပိုဒ် ၂၅ ကို အပိုဒ် ၂၃ အဖြစ် အောက်ပါအတိုင်း ပြင်ဆင်ပါသည် မှတ်ပုံတင်ကျန်းမာရေးမှူး သို့မဟုတ် မှတ်ပုံတင်ပြည်သူ့ကျန်းမာရေး ကြီးကြပ်သည် မှတ်ပုံတင်လက်မှတ် ပျက်စီးလျှင်ဖြစ်စေ၊ ပျောက်ဆုံးလျှင်ဖြစ်စေ မှတ်ပုံတင်လက်မှတ် မိတ္တူမှန်ထုတ်ပေးရန် သတ်မှတ်ချက်များနှင့်အညီ မှတ်ပုံတင် အရာရှိထံ လျှောက်ထားနိုင်သည်။ ။(-) အပိုဒ် ၂၆ အပိုဒ်ခွဲ(က)ကို အပိုဒ် ၂၄ အပိုဒ်ခွဲ(က)အဖြစ် အောက်ပါအတိုင်း ပြင်ဆင်ပါသည်(က) ပုဒ်မ ၂၃ အရ လျှောက်ထားချက်ကို စိစစ်ပြီး မိမိတွေ့ရှိချက်များကို သဘော ထားမှတ်ချက်နှင့်အတူ ကောင်စီသို့ တင်ပြရမည်။ (-) အခန်း(၁၀) အပိုဒ် ၂ရ အပိုဒ်ခွဲ(က) အပိုဒ်ခွဲငယ်(၁)ကို အပိုဒ် ၂၅ အပိုဒ်ခွဲ(က) အပိုဒ်ခွဲငယ်(၁)နှင့်(၂)တို့အဖြစ် အောက်ပါအတိုင်း ပြင်ဆင်ပါသည်၂၅။ (က) (၁) ဘဏ္ဍာရေး ကြီးကြပ်မှုအဖွဲ့၊ (၂) ရန်ပုံငွေ ရှာဖွေရေး လုပ်ငန်းအဖွဲ့၊ (-) အပိုဒ် ၂ရ အပိုဒ်ခွဲ(က) အပိုဒ်ခွဲငယ်(၂)ကို အပိုဒ် ၂၅ အပိုဒ်ခွဲ(က) အပိုဒ်ခွဲငယ်(၃) အဖြစ် အောက်ပါအတိုင်း ပြင်ဆင်ပါသည်(က)(၃) ပြည်သူ့ကျန်းမာရေးစောင့်ရှောက်မှုလုပ်ငန်းများ ညှိနှိုင်းကြီးကြပ် ကွပ်ကဲရေးလုပ်ငန်းအဖွဲ့၊ (-) အပိုဒ် ၂ရ အပိုဒ်ခွဲ(ခ) (ဂ) (ဃ) နှင့် (င) တို့ကို အပိုဒ် ၂၅ အပိုဒ်ခွဲ(ခ) (ဂ) (ဃ) နှင့် (င) တို့အဖြစ် အောက်ပါအတိုင်း ပြင်ဆင်ပါသည်(ခ) ပုဒ်မခွဲ(က)အရ ဖွဲ့စည်းသော လုပ်ငန်းအဖွဲ့များကို လိုအပ်ပါက ပြင်ဆင် ဖွဲ့စည်းခြင်း သို့မဟုတ် အခြားလုပ်ငန်းအဖွဲ့များ တိုးချဲ့ဖွဲ့စည်းခြင်း ပြုနိုင် သည်။ (ဂ) နိုင်ငံ့ဝန်ထမ်း မဟုတ်သည့် လုပ်ငန်းအဖွဲ့ဝင်များ၏ စရိတ်နှင့် ချီးမြှင့်ငွေ များကို သတ်မှတ်နိုင်သည်။ (ဃ) ပုဒ်မခွဲ(ဂ)အရ သတ်မှတ်သော စရိတ်နှင့် ချီးမြှင့်ငွေများကို ကောင်စီ၏ ရန်ပုံငွေမှ ကျခံရမည်။ (င) လုပ်ငန်းအဖွဲ့ဝင်အဖြစ်မှ ရပ်စဲခြင်း၊ နုတ်ထွက်ခြင်း သို့မဟုတ် လစ်လပ် နေရာ ဖြည့်စွက် ခန့်ထားခြင်းတို့ကို သတ်မှတ်ချက်နှင့်အညီ ဆောင်ရွက် ရမည်။ (-) အခန်း(၁၁)ခေါင်းစဉ်ကို ဘဏ္ဍာရန်ပုံငွေလက်ခံခြင်းနှင့် သုံးစွဲခြင်းဟု ပြင်ဆင် ပါသည်။ (-) အပိုဒ် ၃၀ ကို အပိုဒ် ၂၈ အဖြစ် ပြင်ဆင်ပြီး ယင်းအပိုဒ်ရှိ ကောင်စီ၏ရငွေနှင့် သုံးငွေများကို ဆိုသည့်စကားရပ်ကို ကောင်စီသည် မိမိ၏ရငွေနှင့် သုံးငွေများကို ဟု ပြင်ဆင်ပါသည်။ (-) အပိုဒ် ၃၁ ကို အပိုဒ် ၂၉ အဖြစ် အောက်ပါအတိုင်း ပြင်ဆင်ပါသည် (က) မိမိ၏ ရငွေ၊ သုံးငွေများကို ဘဏ္ဍာရေးနှစ် ကုန်ဆုံးသည့်အခါ မြန်မာနိုင်ငံ စာရင်းကောင်စီ ဥပဒေအရ အသိအမှတ်ပြုထားသည့် ပြင်ပစာရင်းစစ် ငှားရမ်း၍ စစ်ဆေးရမည်။ (ခ) စာရင်းစစ်အစီရင်ခံစာကို ဝန်ကြီးဌာနသို့ ဆောလျင်စွာ တင်ပြရ မည်။ (-) အခန်း(၁၂) အပိုဒ် ၃၂ အပိုဒ်ခွဲ(က) အပိုဒ်ခွဲငယ်(၁)ကို အပိုဒ် ၃၀ အပိုဒ်ခွဲ(က) အပိုဒ်ခွဲငယ်(၁)အဖြစ် ပြင်ဆင်ပြီး ယင်းအပိုဒ်ခွဲငယ်ရှိ နည်းဥပဒေများ ဆိုသည့် စကားရပ်နောက်တွင် စည်းမျဉ်းနှင့် စည်းကမ်းများ ဆိုသည့်စကားရပ်ကို ဖြည့်စွက်ပါသည်။ (-) အပိုဒ် ၃၂ အပိုဒ်ခွဲ(က) အပိုဒ်ခွဲငယ်(၃)ကို အပိုဒ် ၃၀ အပိုဒ်ခွဲ(က) အပိုဒ်ခွဲငယ်(၃) အဖြစ် ပြင်ဆင်ပြီး ယင်းအပိုဒ်ခွဲငယ်ရှိ မှတ်ပုံတင်ပြည်သူ့ကျန်းမာရေးကြီးကြပ်၏ သက်ဆိုင်ရာ ဆိုသည့်စကားရပ်ကို မှတ်ပုံတင်ပြည်သူ့ကျန်းမာရေးကြီးကြပ်ဆိုင်ရာ ဟု ပြင်ဆင်ပါသည်။ (-) အပိုဒ် ၃၂ အပိုဒ်ခွဲ(က) အပိုဒ်ခွဲငယ်(၄)ကို အပိုဒ် ၃၀ အပိုဒ်ခွဲ(က) အပိုဒ်ခွဲငယ်(၄) အဖြစ် အောက်ပါအတိုင်း ပြင်ဆင်ပါသည်(က)(၄) ပြည်သူ့ကျန်းမာရေး စောင့်ရှောက်မှု လုပ်ငန်းများ ဆောင်ရွက်ရာတွင် မိမိတို့ သင်ယူလေ့ကျင့်ခဲ့သည့် ပညာရပ်နှင့်အညီ ပြည်သူလူထုကို ကျန်းမာရေးစောင့်ရှောက်မှုပေးရမည်။ (-) အပိုဒ် ၃၂ အပိုဒ်ခွဲ(ခ) အပိုဒ်ခွဲငယ်(၂)ကို အပိုဒ် ၃၀ အပိုဒ်ခွဲ(ခ) အပိုဒ်ခွဲငယ်(၂)နှင့်(၃) တို့အဖြစ် အောက်ပါအတိုင်း ပြင်ဆင်ပါသည်(ခ) (၂) မိမိ၏နစ်နာချက်များကို ကောင်စီသို့ တင်ပြခွင့်ရှိသည်။ (၃) ကောင်စီ၏ အကြံဉာဏ် ရယူခွင့်ရှိသည်။ (-) အခန်း(၁၃) အပိုဒ် ၃၃ ခြေဆင်းကို အပိုဒ် ၃၁ ခြေဆင်းအဖြစ် အောက်ပါအတိုင်း ပြင်ဆင်ပါသည်၃၁။ ကောင်စီသည် မှတ်ပုံတင်ကျန်းမာရေးမှူး သို့မဟုတ် မှတ်ပုံတင် ပြည်သူ့ ကျန်းမာရေးကြီးကြပ်တစ်ဦးဦးက ပုဒ်မ ၃၀၊ ပုဒ်မခွဲ (က) ပါတာဝန် တစ်ရပ်ရပ်ကို လိုက်နာစောင့်ထိန်းရန် ပျက်ကွက်ကြောင်း စစ်ဆေးတွေ့ရှိလျှင်ဖြစ်စေ၊ အကျင့် စာရိတ္တနှင့် သက်ဆိုင်သော ပြစ်မှုတစ်ရပ်ရပ်ဖြင့် တရားရုံးတစ်ခုခုက ပြစ်ဒဏ် ချမှတ်ခြင်းခံရကြောင်း သိရှိလျှင်ဖြစ်စေ အောက်ပါစီမံခန့်ခွဲမှုဆိုင်ရာ နည်းလမ်း တစ်ရပ်ရပ်ဖြင့် အရေးယူနိုင်သည်(-) အမျိုးသားလွှတ်တော် ၏ အတည်ပြုချက် အပိုဒ် ၃၄ ကို ပယ်ဖျက်ပါသည်။ (-) အခန်း(၁၄) အပိုဒ် ၃၅ ကို အပိုဒ် ၃၂ အဖြစ် အောက်ပါအတိုင်း ပြင်ဆင်ပါသည် ကောင်စီက ပုဒ်မ ၃၁ အရ ချမှတ်သည့် အရေးယူမှုကိုသော်လည်းကောင်း၊ ပုဒ်မ ၁၉၊ ပုဒ်မခွဲ(ဂ) နှင့် ပုဒ်မ ၂၂၊ ပုဒ်မခွဲ(ခ)တို့အရ ချမှတ်သည့် ဆုံးဖြတ်ချက် တစ်ရပ်ရပ်ကို သော်လည်းကောင်း မကျေနပ်သူသည် ယင်းဆုံးဖြတ်ချက် ချမှတ် သည့်နေ့မှ ရက်ပေါင်း ၆၀ အတွင်း ဝန်ကြီးဌာနသို့ အယူခံနိုင်သည်။ (-) အပိုဒ် ၃၆ ကို အပိုဒ် ၃၃ အဖြစ် အောက်ပါအတိုင်း ပြင်ဆင်ပါသည် ဝန်ကြီးဌာနသည် ပုဒ်မ ၃၂ အရ အယူခံမှုနှင့်စပ်လျဉ်း၍ ကောင်စီက ချမှတ်သည့် ဆုံးဖြတ်ချက်ကို အတည်ပြုခြင်း၊ ပြင်ဆင်ခြင်း သို့မဟုတ် ပယ်ဖျက် ခြင်း ပြုနိုင်သည်။ (-) အပိုဒ် ၃ရ ကို အပိုဒ် ၃၄ အဖြစ် အောက်ပါအတိုင်း ပြင်ဆင်ပါသည် ပုဒ်မ ၃၃ အရ ဝန်ကြီးဌာန၏ ဆုံးဖြတ်ချက်သည် စီမံခန့်ခွဲရေး နည်းလမ်း အရ အပြီးအပြတ် ဖြစ်သည်။ (-) အခန်း(၁၅) အပိုဒ် ၃၈ ကို အပိုဒ် ၃၅ အဖြစ် အောက်ပါအတိုင်း ပြင်ဆင်ပါသည် ဦးစီးဌာနသည် ကောင်စီ၏ ရုံးလုပ်ငန်းများကို စီမံဆောက်ရွက်ရမည်။ (-) အပိုဒ် ၄၀ ကို အပိုဒ် ၃ရ အဖြစ် အောက်ပါအတိုင်း ပြင်ဆင်ပါသည် ကောင်စီသည် ကိုယ်ပိုင်အမည်၊ ကိုယ်ပိုင်တံဆိပ်ဖြင့် ဆောင်ရွက်ပိုင်ခွင့်၊ စဉ်ဆက်မပြတ် ဆောင်ရွက်ပိုင်ခွင့်၊ တရားစွဲဆိုနိုင်ခွင့်နှင့် တရားစွဲဆိုခံနိုင်ခွင့် ရှိစေ (-) အပိုဒ် ၄၁ အပိုဒ်ခွဲ (က) ကို အပိုဒ် ၃၈ အပိုဒ်ခွဲ(က)အဖြစ် ပြင်ဆင်ပြီး ယင်းအပိုဒ်ခွဲရှိ နည်းဥပဒေများ ဆိုသည့်စကားရပ်ကို နည်းဥပဒေ ဟု ပြင်ဆင်ပါသည်။ (-) အပိုဒ် ၄၁ အပိုဒ်ခွဲ(ခ)ကို အပိုဒ် ၃၈ အပိုဒ်ခွဲ(ခ) နှင့်(ဂ) တို့ အဖြစ် အောက်ပါ အတိုင်း ပြင်ဆင်ပါသည်(ခ) ဝန်ကြီးဌာနသည် အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံး လုပ်နည်းများကို ထုတ်ပြန်နိုင်သည်။ (ဂ) ဦးစီးဌာနနှင့် ကောင်စီတို့သည် ဝန်ကြီးဌာန၏ သဘောတူညီချက်ဖြင့် အမိန့် ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများကို ထုတ်ပြန် သို့ဖြစ်ပါ၍ ကျန်းမာရေးကောင်စီဥပဒေကြမ်းကို လွှတ်တော်က အတည်ပြုပေး နိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာကို လွှတ်တော်သို့ အစီရင်ခံ တင်ပြအပ်ပါသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ကျန်းမာရေးကောင်စီဥပဒေကြမ်း နှင့်စပ်လျဉ်းပြီးပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြပြီး ၂၂-၅-၂၀၂၀ ရက်(သောကြာနေ့)ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန် ဖြစ်ကြောင်း အသိပေးကြေညာပါတယ်။</speech>
</bill>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့ ရပ်နားကြောင်းနှင့် အစည်းအဝေး စတုတ္ထနေ့ ဆက်လက်ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး စတုတ္ထနေ့ကို ၂၀၂၀ ပြည့်နှစ်၊ မေလ ၂၅ ရက်(တနင်္လာနေ့) နံနက် ၁၀:ဝဝ နာရီဆက်လက်ကျင်းပမှာ ဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။ ဒုတိယအကြိမ် ပြည်သူ့လွှတ်တော် (၁၆)ကြိမ်မြောက်ပုံမှန်အစည်းအဝေး တတိယနေ့ကို ၁၂:ဝဝ နာရီ ရပ်နားပါသည်။</speech></postface>
</transcript>
</doc>
