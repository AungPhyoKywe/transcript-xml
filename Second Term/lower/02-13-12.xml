<doc>
<docinfo>
<docno>02-13-12.xml</docno>
<pdf>02-13-12.pdf</pdf>
<term value='02'>ဒုတိယအကြိမ်</term>
<session value='13' />
<sittingday value='12' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် မှာ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့မှတ်တမ်း</title>
<date value='20-08-2019'>၁၃၈၁ ခုနှစ်၊ ဝါခေါင်လပြည့်ကျော် ၅ ရက် (၂ဝ၁၉ ခုနှစ်၊ သြဂုတ်လ ၂ဝ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၄၀၁ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၂.၆၁ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ သြဂုတ်လ ၂၀ ရက်နေ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၂)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၄၀၁ ဦးရှိကာ ယနေ့ခွင့်ပန်ကြားသူ ၂၆ ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့(၁) စမ်းချောင်းမဲဆန္ဒနယ်မှ ဦးဘိုဘိုဦး ခွင့် ၁ ရက်၊ (၂) ဝါးခယ်မမဲဆန္ဒနယ်မှ ဦးဇော်သိန်း ခွင့် ၁ ရက်၊ (၃) ကျောက်တန်းမဲဆန္ဒနယ်မှ ဒေါ်အေးမြမြမျိုး ခွင့် ၄ ရက်၊ (၄) ပန်းဘဲတန်းမဲဆန္ဒနယ်မှ ဦးနေဖူးဗဆွေ ခွင့် ၄ ရက်၊ (၅) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁၀ ရက်၊ (၆) သရက်ချောင်းမဲဆန္ဒနယ်မှ ဦးအောင်စိုး ခွင့် ၁ ရက်၊ (၇) ရေးမဲဆန္ဒနယ်မှ ဒေါက်တာအောင်ထွန်းခိုင်(ခ)ဦးချိန်ဝင်း ခွင့် ၄ ရက်၊ (၈) ချမ်းမြသာစည်မဲဆန္ဒနယ်မှ ဒေါက်တာစိုင်းလှသိန်း ခွင့် ၁ ရက်၊ (၉) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၄ ရက်၊ (၁၀) ပွင့်ဖြူမဲဆန္ဒနယ်မှ ဦးထွန်းထွန်း ခွင့် ၁ ရက်၊ (၁၁) တပ်မတော်သားကိုယ်စားလှယ် ဒုတိယဗိုလ်မှူးကြီးအောင်ကျော်ဦး ခွင့် ၃ ရက်၊ (၁၂) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၁၃) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၄ ရက်၊ (၁၄) ချောင်းဆုံမဲဆန္ဒနယ်မှ ဦးအောင်ကြည်သိန်း ခွင့် ၄ ရက်၊ (၁၅) မန်တုံမဲဆန္ဒနယ်မှ ဒေါ်နန်းမိုး ခွင့် ၁ ရက်၊ (၁၆) ရွာငံမဲဆန္ဒနယ်မှ ဦးအောင်စိုးမင်း ခွင့် ၁ ရက်၊ (၁၇) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၂ ရက်၊ (၁၈) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၄ ရက်၊ (၁၉) ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ခွင့် ၄ ရက်၊ (၂၀) မိုးမောက်မဲဆန္ဒနယ်မှ ဦးဝင်းအောင် ခွင့် ၄ ရက်၊ (၂၁) ဘောလခဲမဲဆန္ဒနယ်မှ ဦးအေးမောင် ခွင့် ၄ ရက်၊ (၂၂) လေရှီးမဲဆန္ဒနယ်မှ ဦးကျော်ဌေး ခွင့် ၄ ရက်၊ (၂၃) ကျောက်ဖြူမဲဆန္ဒနယ်မှ ဦးဘရှိန် ခွင့် ၄ ရက်၊ (၂၄) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၁ ရက်၊ (၂၅) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၄ ရက်နှင့် (၂၆) ရွှေကူမဲဆန္ဒနယ်မှ ဦးဇာနည်မင်း ခွင့် ၃ ရက်တို့ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ခွင့်ပန်ကြားသူ ၂၆ ဦး စုစုပေါင်း ခွင့်ပန်ကြားသူ ၃၂ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် သတ်မှတ်ခွင့်ပြုပေးပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြု ထားသူ ၆ ဦး၊ ယနေ့ ခွင့်ပြုထားသူ ၂၆ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၃၂ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>နယ်ခြားစောင့်တပ်(၁၀၀၁)မှသိမ်းယူထားသော လှေကားထစ်လယ်(၂၄)ဧကအတွက် နစ်နာကြေးငွေ ပေးရန်စီစဉ်ထားမှုရှိ/မရှိနှင့် သိမ်းဆည်းထားပြီးသော ဧရိယာထဲမှ အသုံးမပြု သည့်မြေများ ပြန်လည် စွန့်လွှတ်ရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ ချီဖွေမဲဆန္ဒနယ်မှ ဦးဇုံတိန့် မေးမြန်းဖို့ ဖြစ်ပါတယ်</speech>
<speech><mp id='225'>ဦးဇုံတိန့်(ချီဖွေမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီး၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များအားလုံးကို မင်္ဂလာ ပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ချီဖွေမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဇုံတိန့် ဖြစ်ပါတယ်။ လေစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ချီဖွေမြို့နယ်ရှိ ဂန့်ဂွင်းကျေးရွာအုပ်စု မှ ကွင်းအမှတ်(OSS)အတွင်းမှာရှိတဲ့ အမှတ်(၁၀၀၁)နယ်ခြားစောင့်တပ်မှ သိမ်းယူထားသော မြေ ၉၇၀ ဧကသည် ဒေသခံတောင်သူများရဲ့ ဘိုးစဉ်ဘောင်ဆက်လုပ်ကိုင်စားသောက်လာခဲ့သော လှေကားထစ် လယ်နှင့် ဥယျာဉ်ခြံမြေများ ဖြစ်ကြပါတယ်။ ထို (၁၀၀၁) တပ်မှ သိမ်းဆည်းထားသော ခြံမြေ ၉၇၀ ဧက အနက်မှ လယ်မြေ ၅၄.၇ ဧကနှင့် နှစ်ရှည်ပင် ၁.၅ ဧက စုစုပေါင်း ၅၆.၂ ဧကတို့မှ တောင်သူ ၂၂ ဦးရဲ့ လယ်မြေ ၃၀.၇ ဧကနှင့် နှစ်ရှည်ပင် ၁.၅ ဧကအတွက် လျော်ကြေးငွေကို ပေးခဲ့ပြီးဖြစ်ပါတယ်။ လျော်ကြေးငွေပေးနိုင်ရန် ကျန်ရှိတဲ့ လယ်ယာမြေများကို မြို့နယ်လယ်ယာမြေစီမံခန့်ခွဲမှုကော်မတီမှ လည်း သက်ဆိုင်ရာအဆင့်ဆင့်သို့ စိစစ်တင်ပြထားခဲ့ပြီး ဖြစ်ပါတယ်။ ထိုဒေသသည် ကျောက်ဆောင်၊ ကျောက်သားမြေအများအပြားပါဝင်သည့် မြေအမျိုးအစားဖြစ်၍ စိုက်ပျိုးမြေများ ရှားပါးလျက်ရှိပါ သဖြင့် အမှတ်(၁၀၀၁)နယ်ခြားစောင့်တပ်မှ သိမ်းယူကာရံထားသော ဧရိယာထဲမှ အသုံးပြုခြင်းမရှိ တော့တဲ့ လယ်ယာမြေများအား မူလဒေသခံတောင်သူများထံသို့ ပြန်လည်ပေးအပ်စေလိုပါတယ်။ ထို သိမ်းဆည်းမြေ ၉၇၀ ဧကအနက်မှ မိမိတို့အသုံးမပြုသည့် အချို့ သိမ်းဆည်းမြေများအား ပြန်လည် စွန့်လွှတ်ပေးနိုင်ရေးအတွက်လည်း ဆောင်ရွက်ပေးမည်ဟု ထိုတပ်၏တာဝန်ရှိသူများမှ နှုတ်ကတိပေးခဲ့ ဖူးပါတယ်။ သို့သော်လည်း လက်ရှိအခြေအနေမှာ တပ်ခြံကာရံထားသော ပြင်ပတောင်သူများ၏ လယ်မြေများကိုပါ ဆက်လက်သိမ်းယူမည်ဟု မရှင်းမလင်းပြောနေမှုများလည်း ရှိနေသေးကြောင်းတောင်သူများကြားသိရပါသဖြင့် ဒေသခံပြည်သူများ စိတ်မချမ်းမများ ဆက်လက်ဖြစ်ပေါ်လျက် ရှိနေကြပါတယ်။ ဒေသခံပြည်သူများအနေဖြင့် (၁၀၀၁) ထိုတပ်မှ ယခုလက်ရှိခြံစည်းရိုးကာရံထားသည့် သိမ်းဆည်းထားသော မြေဧရိယာအကျယ်အဝန်းသာ ဖြစ်စေလိုပါတယ်။ ခြံစည်းရိုးကာရံထားခြင်း မရှိတော့သည့်အပိုင်းကို ဒေသခံပြည်သူများမှ လွတ်လပ်စွာ လုပ်ကိုင်စိုက်ပျိုးသွားလာနိုင်ရန် ရှင်းရှင်း လင်းလင်းသတ်မှတ်ပေးစေလိုပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် အောက်ပါ မေးခွန်းများကို မေးမြန်းလိုပါတယ်။ (၁) နယ်ခြားစောင့်တပ်(၁၀၀၁)မှ တပ်မြေအဖြစ် သိမ်းဆည်းကာရံ ထားသော နယ်မြေအတွင်းမှ လှေကားထစ်လယ်မြေ လျော်ကြေးငွေပေးရန် ကျန်ရှိနေသော တောင်သူ ၂၁ ဦး၏လယ်မြေ ၂၄ ဧကအား လျော်ကြေးငွေပေးရန် သို့မဟုတ် စွန့်လွှတ်ရန် အစီအစဉ်ရှိ/မရှိ၊ (၂) တပ်မြေသိမ်းဆည်းကာရံထားသော ဧရိယာထဲမှ အသုံးမပြုတော့သည့်ယာမြေများအား ပြန်လည် စွန့်လွှတ်ရန်အစီအစဉ်ရှိ/မရှိ၊ သိမ်းဆည်းခြံကာရံထားပြီး ဧရိယာ၏ပြင်ပကျန် တောင်သူများရဲ့ လယ်ယာမြေများကို ဆက်လက်သိမ်းဆည်းရန် အစီအစဉ်မရှိတော့ကြောင်း ဒေသခံတောင်သူများအား အသိပေးရှင်းလင်းပေးပါရန် အစီအစဉ်ရှိ/မရှိကို ပြည်သူများ၏ကိုယ်စား ပြည်သူ့လွှတ်တော်ဥက္ကဋ္ဌကြီး မှတစ်ဆင့် မေးမြန်းတင်ပြအပ်ပါသည်။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူကာကွယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ မင်္ဂလာအပေါင်းနှင့် ပြည့်စုံပါစေကြောင်း ဆုတောင်းမေတ္တာပို့သရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ ကချင်ပြည်နယ်၊ ချီဖွေ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇုံတိန့်၏ နယ်ခြားစောင့်တပ်(၁၀၀၁)မှ သိမ်းယူထား သော လျော်ကြေးပေးရန် ကျန်ရှိသောတောင်သူ ၂၁ ဦး၏ လှေကားထစ်လယ် ၂၄ ဧကအတွက် နစ်နာကြေး ငွေရရှိရေး စီစဉ်ဆောင်ရွက်ထားရှိမှုရှိ/မရှိ၊ တပ်မြေသိမ်းဆည်းခြံကာထားပြီးသော ဧရိယာထဲမှ အသုံးမပြု သည့်မြေများ ပြန်လည်စွန့်လွှတ်ရန်အစီအစဉ်ရှိ/မရှိ၊ သိမ်းဆည်းခြံကာရံထားပြီးဧရိယာ၏ ပြင်ပကျန် လယ်နှင့်ယာမြေများကို ဆက်လက်သိမ်းဆည်းရန်မရှိတော့ကြောင်း ဒေသခံတောင်သူများအား အသိပေးရှင်းလင်းပေးရန် အစီအစဉ်ရှိ/မရှိတို့အား သိရှိလိုခြင်းကြယ်ပွင့်ပြမေးခွန်းနှင့်ပတ်သက် ပြီး ကာကွယ်ရေးဝန်ကြီးဌာနအနေနဲ့ ရှင်းလင်းတင်ပြသွားမှာ ဖြစ်ပါတယ်။ အမှတ်(၁၀၀၁)နယ်ခြားစောင့်တပ်အနေဖြင့် ကချင်ပြည်နယ်၊ မြစ်ကြီးနားခရိုင်၊ ချီဖွေမြို့နယ် ဂန့်ဂွင်းကျေးရွာအုပ်စု၊ ကွင်းအမှတ်(OSS-ဂန့်ဂွင်း)၊ ဦးပိုင်အမှတ်(၁)ရှိ မြေလွတ်၊ မြေရိုင်း ၉၇၀ ဧက အား မြေနှင့်အခွန်ဆင့်ဆိုချက် (၃၃၃)အရ တပ်ပိုင်မြေအဖြစ် အသုံးပြုရန်အတွက် ပြည်ထဲရေးဝန်ကြီး ဌာန၏ ၂၀၁၀ ပြည့်နှစ်၊ နိုဝင်ဘာလ ၂ ရက်စွဲပါစာအမှတ်၊ ၃၀၀/၁-၅/ဦး ၁ ဖြင့် အခမဲ့လွှဲပြောင်း လက်ခံရရှိခဲ့ပါတယ်။ တပ်မြေသိမ်းဆည်းရာတွင် ပါဝင်ခဲ့သည့် လယ်ယာမြေများအား ဒေသန္တရ ပေါက်ဈေးဖြင့် ပေးလျော်နိုင်ရေးအတွက် အသေးစိတ်တွက်ချက်၍ စိစစ်ဆောင်ရွက်ခဲ့ပြီး လယ်မြေ ၅၄.၇၀ ဧကနှင့် နှစ်ရှည် ၁.၅၀ ဧကဖြစ်နေသည့်အတွက် ကွဲလွဲမှုအား သက်ဆိုင်ရာမြေစာရင်းဦးစီး ဌာန၊ အမှတ်(၁၀၀၁)နယ်ခြားစောင့်တပ်နှင့် ယခင်အမျိုးသားလွှတ်တော်ကိုယ်စားလှယ်ဟောင်း ဦးဇခုန်တိန့်ယိန်း၏သားဖြစ်သူ ဦးဇခုန်ယိန့်ဆောင်တို့နှင့် ညှိနှိုင်းအတည်ပြု ဆောင်ရွက်စေခဲ့ရာ ၎င်းတို့မှ တပ်ပိုင်မြေအတွင်းပါဝင်ခဲ့သည့်တောင်သူ ၂၂ ဦး၏လယ်မြေဧရိယာ ၃၀.၇၀ ဧကနှင့် ဥယျာဉ်ခြံမြေ ဧရိယာ ၁.၅၀ ဧက စုစုပေါင်း ၃၂.၂၀ ဧကအတွက် လျော်ကြေးငွေ ၅၉၇၆၀၈၀၀ ကျပ်အား ပေးလျော် ခဲ့ပြီးဖြစ်သော်လည်း ချီဖွေမြို့နယ်မြေစာရင်းဦးစီးဌာနမှ မှားယွင်းတိုင်းတာတွက်ချက်ခဲ့မှုကြောင့် တောင်သူ ၂၁ ဦး၏လယ်မြေဧရိယာ ၂၄ ဧကအား ထပ်မံပေးချေရန် ကျန်ရှိကြောင်း စိစစ်တွေ့ရှိရပါ သို့ဖြစ်ပါ၍ တောင်သူ ၂၂ ဦးအား လျော်ကြေးငွေများ ပေးလျော်ခဲ့ပြီးဖြစ်သော်လည်း မြို့နယ် မြေစာရင်းဦးစီးဌာန၏မှားယွင်းတွက်ချက်မှုအရ လျော်ကြေးပေးချေရန်ကျန်ရှိခဲ့သော တောင်သူ ၂၁ ဦး ၏လယ်မြေဧရိယာ ၂၄ ဧကသည် တပ်၏လျာထားအဆောက်အဦများနှင့်လွတ်ကင်းပြီး အသုံးပြုခြင်း မရှိသဖြင့် ပြန်လည်စွန့်လွှတ်ပေးသွားမည်ဖြစ်ပါကြောင်းနှင့် သိမ်းဆည်းခြံကာထားပြီးဧရိယာ၏ ပြင်ပ ကျန်လယ်ယာမြေနှင့် ယာများကို ဆက်လက်သိမ်းဆည်းရန်မရှိတော့ပါကြောင်း ဒေသခံတောင်သူများ အား အသိပေးရှင်းလင်းသွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင် ပါတယ်။</speech>
<speech type='speaker'>မိုက်ပေးပါ။</speech>
<speech><mp id='225'>ဦးဇုံတိန့်(ချီဖွေမဲဆန္ဒနယ်)</mp>လေးစားအပ်ပါတဲ့ ဥက္ကဋ္ဌကြီးခင်ဗျား။ တစ်ဆက်တစ်စပ် တည်းအရ ပြန်လည်စွန့်လွှတ်မယ့်မြေနှင့်ပတ်သက်တာ မည်သည့်အချိန်၊ မည်သည့်ကာလလောက်မှာ တောင်သူများထံ ပြန်လည်စွန့်လွှတ်ပေးသွားနိုင်မယ်ဆိုတာလေးကို ပြန်လည်မေးမြန်းတင်ပြအပ်ပါ တယ်။</speech>
<speech type='speaker'>ကာကွယ်ရေးဝန်ကြီးဌာနက ပြန်လည်ဖြေကြားရန် ဖြစ်ပါတယ်</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>ကျွန်တော်တို့စွန့်လွှတ် ပေးမယ့် မြေ ၂၄ ဧကနှင့်ပတ်သက်ပြီးတော့ ဧက ၉၇၀ ဧကမှာ စတင်သိမ်းဆည်းစဉ်ကလည်း ကျွန်တော်တို့က တပ်ပိုင်မြေအဖြစ်သိမ်းဆည်းတဲ့အတွက်ကြောင့် ဆင့်ကဲဆင့်ကဲလွှဲပြောင်းရပါတယ်။ တကယ်လို့ ကျွန်တော်တို့က နိုင်ငံတော်ကို ပြန်အပ်တဲ့အခါမှာလည်း ဆင့်ကဲဆင့်ကဲပြန်အပ်ပြီးတော့မှ နိုင်ငံတော်ကို ပြန်လည်လွှဲပြောင်းမှာဖြစ်တဲ့အတွက်ကြောင့် ကျွန်တော်တို့လုပ်ငန်း အစီအစဉ်အရ လုပ်ငန်းများ စတင်လျက်ရှိကြောင်း သိရှိရပါတယ်။ ဒီဟာနဲ့ပတ်သက်ပြီးတော့ အမြန်ဆုံး ကျွန်တော်တို့ ဘက်ကလည်း ပြီးခဲ့တဲ့လဆန်းမှာပဲ ပြန်လည်စွန့်လွှတ်လျက်ရှိကြောင်း သက်ဆိုင်ရာမြေစာရင်းဌာနနှင့် သက်ဆိုင်ရာမြို့နယ်ကိုလည်း အကြောင်းကြားပြီးတော့ ဆက်လက်ဆောင်ရွက်လျက်ရှိပါကြောင်း ရှင်းလင်းတင်ပြလိုပါတယ်။ နောက်တစ်ခုကတော့ တောင်သူများကို ထပ်မံပြီးတော့ မသိမ်းဆည်းတော့ ပါကြောင်းကိုလည်း ကျွန်တော် ဒီကိုမလာခင်မှာပဲ စုံစမ်းစစ်ဆေးချက်အရ မြောက်ပိုင်းစစ်ဌာနချုပ်နှင့် ဆက်သွယ်စုံစမ်းချက်အရတော့ ၁၉-၈-၂၀၁၉ ရက်နေ့မှာ ဒုတိယတပ်မှူးကိုယ်တိုင် သက်ဆိုင်ရာ တပ်ကနေပြီးတော့ တောင်သူများကို အားလုံးအသိပေးရှင်းလင်း ပြောကြားခဲ့သည်ကို သိရှိရကြောင်း ပြန်လည်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>ကာကွယ်ရေးဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါတယ်။</speech>
<title>မောက်မယ်မြို့နယ်၊ ဟိုလွိုင်ကျေးရွာအုပ်စု၊ ကုန်းလေမုတ်ကျေးရွာ လျှပ်စစ်ဓာတ်အားအသုံးပြုခွင့် ရရှိရေးအတွက် နိုင်ငံတော်အစိုးရမှ မည်ကဲ့သို့ကူညီဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း မေးမြန်းဖို့ ဖြစ်ပါတယ်</speech>
<speech><mp id='410'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့်ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး ကျန်းမာရွှင်လန်းကြပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ် (တောင်ပိုင်း)၊ လင်းခေးခရိုင်၊ မောက်မယ်ဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်း ဆိုင်ဟိန်း ဖြစ်ပါတယ်။ ကျွန်တော့်အနေနဲ့ ကျေးလက်နေပြည်သူများ လျှပ်စစ်ဓာတ်အားအသုံးပြုခွင့် ရရှိရေးအတွက် ဤမေးခွန်းကို မေးမြန်းခွင့်တောင်းခံအပ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ ကျွန်တော်တို့ မောက်မယ်မြို့နယ်တွင် ၂၀၀၈ ဝန်းကျင်ကတည်းက ကျိုင်းတောင်းရေအားလျှပ်စစ်ဖြင့် မီးလင်းခဲ့ပါတယ်။ ယခင်ဓာတ်အား ပို့လွှတ်လိုင်းအဖြစ် 11 KV လိုင်းတစ်လိုင်းကို မိုးနဲမြို့မှ ၂၇ မိုင်ဝေးကွာသော မောက်မယ်မြို့သို့ ပို့လွှတ်ပေးခဲ့ပါတယ်။ ယခုအခါ လင်းခေးမြို့နယ်၊ နန့်တွမ်ဓာတ်အားခွဲရုံမှ 33 KV ဓာတ်အားလိုင်းဖြင့် ပြောင်းလဲချိတ်ဆက်ထားပါတယ်။ ဟိုလွိုင်ကျေးရွာအုပ်စု၊ ကုန်းလေမုတ်ကျေးရွာသည် ဟိုလွိုင်အုပ်စု ကျေးရွာအတွင်း၌ ရွာကြီးတစ်ရွာဖြစ်ပြီး တောင်ရွာ၊ မြောက်ရွာပေါင်းစပ်ထားခြင်းဖြစ်ပါသည်။ ဟိုလွိုင် ကျေးရွာအုပ်စုတွင် မိုင်းနုစံကျေးရွာမှာ ပထမဦးဆုံး လျှပ်စစ်မီးအသုံးပြုခွင့်ရရှိခဲ့ပြီး ကုန်းလေမုတ် ကျေးရွာကို KFW စီမံကိန်းဖြင့် လျှပ်စစ်မီးသွယ်တန်းပေးမည်ဖြစ်ပါသည်။ ဟိုလွိုင်ကျေးရွာအုပ်စုတွင် လျှပ်စစ်မီးရရှိသည့် အခွင့်အလမ်းကို စောင့်မျှော်နေကြသည့် ကျေးရွာများစွာကျန်ရှိနေပါသည်။ ယခု ဘဏ္ဍာရေးနှစ်မှာ လမ်းဘေးကပ်နေသော နားထော်ကျေးရွာနှင့် ကုန်းဝက်ကျေးရွာတို့ကို လျှပ်စစ်မီး သွယ်တန်းပေးမှာဖြစ်ပါတယ်။ သို့ဖြစ်ပါ၍ လျှပ်စစ်မီးသွယ်တန်းရယူရန် အခွင့်အလမ်းများစွာရရှိထား သော ကုန်းလေမုတ်ကျေးရွာအတွက် အောက်ပါမေးခွန်းများကို ပြည်သူ့လွှတ်တော်ဥက္ကဋ္ဌကြီးမှ တစ်ဆင့် ရိုသေစွာမေးမြန်းအပ်ပါတယ်။ မောက်မယ်မြို့နယ်၊ ဟိုလွိုင်ကျေးရွာအုပ်စု၊ ကုန်းလေမုတ် ကျေးရွာ လျှပ်စစ်ဓာတ်အားအသုံးပြုခွင့်ရရှိရေးအတွက် နိုင်ငံတော်အစိုးရမှ မည်ကဲ့သို့ကူညီ ဆောင်ရွက်ပေးမည်နည်း။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်ကြီးများနှင့် ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေပါလို့ နှုတ်ခွန်းဆက်သအပ်ပါတယ်။ ရှမ်းပြည်နယ်၊ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆောင်ဟိန်း မေးမြန်းတဲ့ ကြယ်ပွင့်ပြမေးခွန်းနှင့်ပတ်သက်ပြီး လျှပ်စစ်နှင့်စွမ်းအင်ဝန်ကြီးဌာနမှ ကျွန်တော် ဒုတိယ ဝန်ကြီးက ရှင်းလင်းဖြေကြားမှာဖြစ်ပါတယ်။ မောက်မယ်မြို့နယ်၊ ဟိုလွိုင်ကျေးရွာအုပ်စု၊ ကုန်းလေမုတ် ကျေးရွာ လျှပ်စစ်ဓာတ်အားရရှိရေးအတွက် ၃၃ ကေဗွီ မောက်မယ်ဓာတ်အားခွဲရုံ၏ ၁၁ ကေဗွီမြို့တွင်း ဖီဒါလိုင်းမှ ၁၁ ကေဗွီလိုင်း ၀.၀၅ မိုင်နှင့် ၁၁/၀၄ ကေဗွီ ၁၀၀ ကေဗွီအေ ထရန်စဖော်မာတစ်လုံးနှင့် ၄၀၀ ဗို့ဓာတ်အားလိုင်း ၁.၂ မိုင် တည်ဆောက်ပေးရန်လိုအပ်ပြီး အဆိုပါလုပ်ငန်းများကို ရှမ်းပြည်နယ် အစိုးရအဖွဲ့၏ ၂၀၁၉-၂၀၂၀ ဘဏ္ဍာရေးနှစ် ရန်ပုံငွေတွင် ထည့်သွင်းလျာထားပေးပြီးဖြစ်ပါကြောင်း ရှမ်းပြည်နယ်အစိုးရအဖွဲ့၏အဖြေအား ကိုယ်စားရှင်းလင်းဖြေကြားအပ်ပါတယ်။ ကျေးဇူးတင်ပါတယ် ခင်ဗျား။</speech>
<title>မင်းတပ်မြို့နယ်၏ အနီးပတ်ဝန်းကျင်ကျေးရွာများတွင် လျှပ်စစ်ဓာတ်အားဖြန့်ဖြူးပေးနိုင်ရန်အတွက် ပလိပ်ထီးကျေးရွာတွင် 33/11 KV 3 MVA ဓာတ်အားခွဲရုံတည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>မင်းတပ်မဲဆန္ဒနယ်မှ ဦးနေလင်းအောင် မေးမြန်းဖို့ ဖြစ်ပါတယ်</speech>
<speech><mp id='222'>ဦးနေလင်းအောင်(မင်းတပ်မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့်လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးနေလင်းအောင် ဖြစ်ပါတယ်။ ကျွန်တော့်အနေနဲ့ မင်းတပ်မြို့၏ ပတ်ဝန်းကျင် ကျေးရွာ များတွင် လျှပ်စစ်ဓာတ်အားဖြန့်ဖြူးပေးနိုင်ရန်အတွက် ပလိပ်ကျေးရွာတွင် ၃၃/၁၁ ကေဗွီ ၃ အမ်ဗွီအေ ဓာတ်အားခွဲရုံတည်ဆောက်ပေးရန် အစီအစဉ်ရှိ/မရှိကို မေးမြန်းသွားမှာဖြစ်ပါတယ်ခင်ဗျား။ ဥက္ကဌကြီးခင်ဗျား။ နိုင်ငံတစ်နိုင်ဖွံ့ဖြိုးတိုးတက်ဖို့ဆိုရင် လျှပ်စစ်ကဏ္ဍကတော်တော်အရေးကြီး ပါတယ်။ လျှပ်စစ်ကဏ္ဍတွေဖွံ့ဖြိုးတိုးတက်မှ အခြားသောကဏ္ဍတွေလည်း ဖွံ့ဖြိုးတိုးတက်လာနိုင်မှာ ဖြစ်ပါတယ်။ ကျွန်တော်တို့ စက်ရုံ၊ အလုပ်ရုံကြီးတွေ၊ နိုင်ငံတကာရင်းနှီးမြှုပ်နှံမှုတွေကလည်း ဒီလျှပ်စစ် ကဏ္ဍဖွံ့ဖြိုးတိုးတက်မှသာလျှင် ကျွန်တော်တို့တိုးတက်လာနိုင်တဲ့ အခြေအနေတစ်ရပ်ဖြစ်ပါတယ်။ နိုင်ငံ တစ်နိုင်ငံဖွံ့ဖြိုးတိုးတက်ဖို့ဆိုရင်လည်း မြို့ရော၊ တောပါ ဖွံ့ဖြိုးတိုးတက်ဖို့လိုအပ်မှာဖြစ်ပါတယ်။ မြို့ကြီးတွေမှာ လျှပ်စစ်မီးရသလို တောရွာတွေမှာလည်း လျှပ်စစ်မီးရမှသာလျှင်တစ်ပြိုင်နက် ဖွံ့ဖြိုး တိုးတက်မှာ ဖြစ်ပါတယ်။ ဒါကြောင့်မို့လို့ မြို့ကြီးတွေအတွက် လိုအပ်တဲ့လျှပ်စစ်တွေရှိသလို ကျေးရွာ များအတွက်လည်း လိုအပ်တဲ့အခြေခံလိုအပ်ချက်တွေက လျှပ်စစ်မီးဟာလည်း အလွန်ပင်အရေးကြီး ပါတယ်။ ဥက္ကဌကြီးခင်ဗျား။ ကျွန်တော့်ကို Power Point အသုံးပြုခွင့်ပေးပါခင်ဗျား။ ဒါကတော့ အစိုးရ သစ်ရဲ့ လက်ထက်မှာ မင်းတပ်မြို့နယ် မဟာဓာတ်အားလိုင်းပေးတဲ့အတွက် အစိုးရသစ်ကိုအထူးပင် ကျေးဇူးတင်ရှိပါတယ်။ ဒါကတော့ မင်းတပ်မြို့ရဲ့ မဟာဓာတ်အားလိုင်းရရှိတဲ့ ညမြင်ကွင်းလေးဖြစ်ပါ တယ်။ ဒါကတော့ ကျေးရွာမှာရှိတဲ့ ကျောင်းသူကျောင်းသားတွေဟာ လျှပ်စစ်မီးမရရှိသေးတဲ့အတွက် အိမ်မှာထမင်းဟင်းချက်ဖို့အတွက် ကျောင်းအားတဲ့အချိန်လေးတွေမှာ ဒီလိုထင်းခွေရတဲ့အလုပ်တွေကို လုပ်ရတဲ့အတွက် စာကြည့်ချိန်တွေလျော့နည်းနေတဲ့ အခြေအနေမျိုးတွေရှိပါတယ်ခင်ဗျား။ ကျောင်းသူ ကျောင်းသားလေးတွေမကပါဘူး။ အသက်အရွယ်ကြီးတဲ့ အဖိုး၊ အဖွားတွေကလည်း နေ့စဉ်နှင့်အမျှ ချက်ပြုတ်စားသောက်ဖို့ရန်အတွက် ထင်းများကိုသွားရောက်ထင်းခွေပြီးတော့ ပင်ပင်ပန်းပန်း မောပန်း ပြီးတော့ သူ့ရဲ့ခွန်အားတွေဆုံးရှုံးပြီးတော့ ဒီလိုလုပ်ကိုင်နေရတဲ့အနေအထားလေးတွေရှိပါတယ်။ ဒီအတွက်ကြောင့်မို့လို့ သဘာဝပတ်ဝန်းကျင်လည်း အထိုက်အလျောက်ပျက်စီးစေပါတယ်။ တောပြုန်း လို့ တောင်ပြို၊ တောင်ပြို တော့ ရေကြီးတဲ့အခွင့်အလမ်းတွေလည်း ရှိလာနိုင်ပါတယ်။ ဒါကြောင့်မို့လို့ သဘာဝပတ်ဝန်းကျင်တွေလည်း ပျက်စီးမှုတွေဖြစ်ပေါ်စေပါတယ်။ တကယ်လို့များ ကျေးရွာတွေမှာ လျှပ်စစ်မီးရရှိခဲ့မယ်ဆိုရင် ဒီလိုကျောင်းသူကျောင်းသားတွေက ညမှာစာများကို လျှပ်စစ်မီးနှင့်ကျက်နိုင် မယ်ဆိုရင် ပညာဆည်းပူးဖို့ရန်အတွက် ပိုမိုပြီးတော့ အဆင်ပြေနိုင်တဲ့အချက်လေးတွေဖြစ်ပါတယ်။ ဒီလို နေ့စဉ်နှင့်အမျှ လူသားတွေဟာ စားဝတ်နေရေးအတွက် နေတိုင်းမနက်မိုးလင်းတာနှင့် အိမ်ရှင်မတွေက ထမင်း၊ ဟင်းချက်တဲ့အလုပ်ကို နေ့စဉ်နှင့်အမျှ ကြုံ တွေ့ရပါတယ်။ တကယ်လို့သာ လျှပ်စစ်မီးရခဲ့မယ် ဆိုရင် အခုလိုမျိုး ပင်ပင်ပန်းပန်းနဲ့ ထင်းနဲ့ချက်ပြုတ်ရတာ လူလည်းပင်ပန်းတယ်။ အချိန်လည်း ကုန်တယ်။ သဘာဝပတ်ဝန်းကျင်လည်း ပျက်စီးတယ်။ ဒါကြောင့်မို့လို့ တကယ်လို့သာ လျှပ်စစ်မီးရခဲ့မယ် ဆိုရင် ဒီပေါင်းအိုးလေးကို လျှပ်စစ်မီးထိုးပြီးတော့၊ ချက်ပြုတ်ပြီးတော့ အချိန်ကုန်သက်သာတယ်။ လူလည်းပင်ပန်းမှုတွေ သက်သာပြီးတော့ ဒေသဖွံ့ဖြိုးဖို့လည်း တစ်ဖက်တစ်လမ်းက အားပေးရာ ရောက်ပါတယ်။ ဒါကလည်း ချင်းတောင်ဒေသမှာဆိုရင် ဆန်တို့၊ ပြောင်းတို့၊ စပါးတို့ကို ဒီလိုဖွတ်ပြီးတော့ စပါးကနေ ဆန်ဖြစ်ဖို့ကို ဒီလိုပင်ပင်ပန်းပန်း မောင်းဆုံလေးတွေထောင်းနေရတာလေးတွေ ရှိပါတယ်။ တကယ်လို့သာ လျှပ်စစ်မီးရရှိခဲ့မယ်ဆိုရင် တစ်ပိုင်တစ်နိုင် အသေးစားဆန်စက် ကလေးတွေ ဝယ်ပြီးတော့ ဒါလေးတွေနဲ့မောင်းလိုက်မယ်ဆိုရင် လူ့ခွန်အားတွေလည်းဆုံးရှုံးမှုတွေ သက်သာပြီးတော့ ပင်ပန်းနွမ်းနယ်မှုတွေလည်း သက်သာမယ်။ ပိုမိုပြီးတော့လည်း အထွက်နှုန်းတွေ ရရှိမှာဖြစ်ပါတယ်။ ဒါက ချင်းပြည်နယ်ရဲ့ နာမည်ကြီး ဝဥပါ။ ကျွန်တော်တို့ ဝဥဟာရောင်းရပေမဲ့လည်း နေလှန်းပြီးတော့ အခြောက်လှန်းမှ ဈေးကောင်းရတာပါ။ အဲဒီလို နေလှန်းရတာ ချင်းပြည်နယ်ဟာ မိုးများတဲ့ အတွက်ကြောင့်မို့ နေသာတဲ့အချိန်လေးကို ထုတ်လှန်းရပါတယ်။ တစ်ခါမိုးလာတော့မယ်ဆိုရင် ပြန်ရုပ်ရပါတယ်။ ထုတ်လိုက်ရုပ်လိုက်နဲ့ကို တစ်နေ့ကို အလုပ်ရှုပ်နေတဲ့အချိန်တွေလည်း အများကြီးပါ။ တကယ်လို့သာ အဲဒီလိုနဲ့ လျှပ်စစ်မီးသာရရှိခဲ့မယ်ဆိုရင် အခုအောက်မှာဖော်ပြထားတဲ့ တစ်ပိုင်တစ်နိုင် ဝဥအခြောက်ကင်စက်မျိုးလေးနဲ့ ကင်လိုက်မယ်ဆိုရင် မိုးရွာရွာ၊ လေတိုက်တိုက်၊ နေပူပူ ကြိုက်တဲ့နေ့မှာအခြောက်ကင်ပြီးတော့ လုပ်ကိုင်နိုင်မယ်ဆိုရင် မိသားစုဝင်ငွေလည်းတိုးမယ်။ အချိန် ကုန်လည်းသက်သာတယ်။ ပင်ပန်းမှုတွေလည်း သက်သာမှာဖြစ်ပါတယ်။ ဒါကတော့ ချင်းပြည်နယ်၊ မင်းတပ်မြို့ရဲ့ အရှေ့မြောက်ဘက်မှာရှိတဲ့ ပလိပ်ထီးကျေးရွာမှာ ဓာတ်အားခွဲရုံတည်ဆောက်မည့်နေရာလေးပါ။ အဝိုင်းနဲ့ပြထားပါတယ်။ မင်းတပ်မြို့ရဲ့ မြောက်ဘက်မှာရှိတဲ့ ကျေးရွာတွေရဲ့ စင်တာလေး ဖြစ်သည့်အတွက် ဓာတ်အားဖြန့်ဖြူးဖို့ရာ အလွန်ပင်အဆင်ပြေပါတယ်ခင်ဗျား။ မင်းတပ်မြို့မှာဆိုရင် မင်းတပ်မြို့ရဲ့ မြောက်ဘက်မှာရှိတဲ့ တိုက်နယ်အမှတ်(၁)နှင့်အမှတ်(၂)လို့ ခေါ်ပါတယ်။ အဲဒီမှာဆိုရင် ကျေးရွာပေါင်း ၆၆ ရွာ၊ အိမ်ခြေပေါင်း ၁၇၄၇ အိမ်ရှိပြီးတော့ လူဦးရေပေါင်း ၉၆၇၈ ဦးရှိပါတယ်။ ဒါကြောင့်မို့ တကယ်လို့ အဲဒီကျေးရွာတွေ လျှပ်စစ်မီးရရှိနိုင်မယ်ဆိုရင် လူမှုဘဝတွေဖွံ့ဖြိုးတိုးတက် ပြီးတော့ လူ့ခွန်အားတွေလည်း ဆုံးရှုံးမှုသက်သာပြီးတော့ ဝင်ငွေတွေလည်း တိုးတက်လာနိုင်မှာ ဖြစ်သည့်အတွက် တကယ်လို့ ဝင်ငွေတိုးတက်လာရင် တိုင်းပြည်ရဲ့ တစ်ဖက်က တိုင်းပြည်ရဲ့ ဝင်ငွေတွေ လည်းတိုးတက်လာနိုင်ကြောင်းဖြစ်သည့်အတွက် အထက်ပါမေးခွန်းကို ပြည်သူ့လွှတ်တော် ဥက္ကဋ္ဌကြီး မှတစ်ဆင့် မဲဆန္ဒရှင်ပြည်သူများကိုယ်စား လေးစားစွာဖြင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ချင်းပြည်နယ်၊ မင်းတပ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးနေလင်းအောင် မေးမြန်းတဲ့ မင်းတပ်မြို့အနီး ပတ်ဝန်းကျင်ကျေးရွာများမှာ လျှပ်စစ် ဓာတ်အားဖြန့်ဖြူးနိုင်ရန် ပလိပ်ထုံကျေးရွာတွင် ၃၃/၁၁ ကေဗွီ ၃ အမ်ဗွီအေဓာတ်အားခွဲရုံ တည်ဆောက်ပေးရန် အစီအစဉ်ရှိ/မရှိ ကြယ်ပွင့်ပြမေးခွန်းနှင့်ပတ်သက်ပြီး ကျွန်တော်က ဆက်လက် ရှင်းလင်းဖြေကြားသွားမှာ ဖြစ်ပါတယ်။ မင်းတပ်မြို့နယ် မြောက်ဘက်ခြမ်းနှင့် အရှေ့ဘက်ခြမ်းမှာရှိတဲ့ ပလိပ်ထီနှင့် ပတ်ဝန်းကျင်ကျေးရွာများ လျှပ်စစ်ဓာတ်အားရရှိစေရန်အတွက် ၃၃ ကေဗွီ မင်းတပ်ပလိပ်ထွီဓာတ်အားလိုင်းတည်ဆောက်နိုင်ရန် Survey တိုင်းတာခြင်းလုပ်ငန်းနှင့် ပလိပ်ထုံကျေးရွာတွင် ၃၃/၁၁ ဗွီ ၅ အမ်ဗွီအေဓာတ်အားခွဲရုံတည်ဆောက်ခြင်းလုပ်ငန်းများအား ၂၀၁၉-၂၀၂၀ ဘဏ္ဍာရေးနှစ် ပြည်ထောင်စု၏ဘဏ္ဍာရန်ပုံငွေဖြင့်လည်းကောင်း၊ မင်းတပ်မြို့တွင် ၆၆/၃၃ ကေဗွီ ၅ အမ်ဗွီအေ ဓာတ်အားခွဲရုံတစ်ရုံတည်ဆောက်ခြင်းနှင့် မင်းတပ်-ပလိပ်ထီ ၃၃ ကေဗွီဓာတ်အားလိုင်း ၂၂.၅ မိုင် တည်ဆောက်ခြင်းလုပ်ငန်းအား ၂၀၂၀-၂၀၂၁ ဘဏ္ဍာရေးနှစ် ပြည်ထောင်စု၏ဘဏ္ဍာရန်ပုံငွေဖြင့် လည်းကောင်း ဆက်လက်ဆောင်ရွက်ပေးရန်စီမံချက်လျာထားပြီးဖြစ်ပါကြောင်း ရှင်းလင်းဖြေကြားအပ် ပါတယ်။ ကျေးဇူးတင်ပါတယ်ခင်ဗျား။</speech>
<title>ကျွန်းစုမြို့နယ်၊ ကတ္တလူကျေးရွာရှိ အသေးစားရေအားလျှပ်စစ်စက်ရုံအား ဓာတ်အားတိုးမြှင့်ထုတ်လုပ် ပေးနိုင်ရန်အတွက် ပြုပြင်ဆောင်ရွက်ပေးရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ကျွန်းစုမဲဆန္ဒနယ်မှ ဒေါ်တင်တင်ရီ မေးမြန်းဖို့ ဖြစ်ပါတယ်</speech>
<speech><mp id='422'>ဒေါ်တင်တင်ရီ(ကျွန်းစုမဲဆန္ဒနယ်)</mp>အားလုံးမင်္ဂလာပါရှင်။ ကျွန်မကတော့ တနင်္သာရီတိုင်းဒေသကြီး၊ ကျွန်းစုမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်တင်တင်ရီ ဖြစ်ပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ ကျွန်မမေးမြန်းလိုတဲ့မေးခွန်းကတော့ တနင်္သာရီတိုင်းဒေသကြီး၊ ကျွန်းစုမြို့နယ်၊ ကတ္တလူကျေးရွာရှိ အသေးစားရေအားလျှပ်စစ်စက်ရုံအား ဓာတ်အားတိုးမြှင့်ထုတ်လုပ်ပေးနိုင်ရန်အတွက် ပြုပြင်ဆောင်ရွက်ပေးရန် အစီအစဉ်ရှိ/မရှိကိုမေးမြန်း သွားမှာဖြစ်ပါတယ်ရှင်။ ဒီမေးခွန်းကိုမေးမြန်းရတဲ့အကြောင်းအရင်းကတော့ ကျွန်းစုမြို့နယ်၊ ကတ္တလူ အသေးစားရေအားလျှပ်စစ်စက်ရုံကို ၁၉၈၉ ခုနှစ်တွင်စတင်တည်ဆောက်ပြီး ရပ်ကွက်လေးရပ်ကွက်၊ ကျေးရွာနှစ်ရွာနှင့် ရေတပ်စခန်းဌာနချုပ်တစ်ခု၊ ကျွန်းစုသို့ Generdtor ဗို့အား ၆၀ ကီလိုဝပ်အား တစ်နှစ်လျှင် ခြောက်လခန့်ထုတ်လုပ်ခဲ့ရာ ၅၀ ကီလိုဝပ်ခန့်သာရရှိခဲ့ပါသည်။ ၂၀၁၀ ခုနှစ်တွင် အကျယ် ၁၄၀ ပေ ၊ ၂၇ ပေ၊ ၉ လက်မ၊ ၆၈ ပေ ၃ လက်မ ရေပိုရေလွှဲကျောက်စီကွန်ကရစ် တမံသုံးခုအနက် နှစ်ခုအား ၇၅ ကီလိုဝပ်အစားထိုးတပ်ဆင်ခဲ့ရာ ၂၀၀ ကီလိုဝပ်အနက်မှာ ၁၆၀ ခန့် ကိုသာအသုံးပြု နိုင်ခဲ့ပါသည်။ တစ်ဖန် ၂၀၁၄ ခုနှစ်တွင် မြို့ပြမီးလင်းရေးကော်မတီမှ စတင်လွှဲပြောင်းဆောင်ရွက်ပြီး ၅၀ ကီလိုဝပ်တစ်လုံး၊ ၁၀၀ ကီလိုဝပ်တစ်လုံးနှင့် ၁၂၀ ကီလိုဝပ်တစ်လုံး စုစုပေါင်း ၂၇၀ ကီလိုဝပ်တွင် ၂၄၀ ကီလိုဝပ်ခန့်ကိုသာ မြို့တွင် ခြောက်လခန့်အသုံးပြုနိုင်ခဲ့ပါသည်။ ၂၀၁၈ ခုနှစ်တွင် ရေတံခွန် အထင်ကရ ၂၄၀ ပေ၊ ၂၇ ပေ၊ ၉ လက်မ၊ ၆၀ ပေ ၃ လက်မ ဆည်တစ်ခုကိုထပ်မံတည်ဆောက်ခဲ့ ပါသည်။ ယင်းအသေးစားရေအားလျှပ်စစ်စက်မှုထုတ်လုပ်မှုသည် နှစ်ပေါင်း ၃၀ ကျော်ကြာမြင့်ပြီ ဖြစ်တဲ့အတွက် ရေသွယ်မြောင်းများ၊ ရေထိန်းကန်၊ ရေပိုရေလွှဲ၊ မီးအားမြှင့်ရေပိုက်လိုင်း၊ Generator နှင့် တာဘိုင်များကို အကြိမ်ကြိမ်ပြုပြင်ထိန်းသိမ်းခဲ့ရပါသည်။ မီးအားမြှင့်ရေပိုက်လိုင်းများကို ပြုပြင် ဖာထေးနေရသဖြင့် အန္တရာယ်ကြီးမားသည့်အပြင် ထုတ်လုပ်ဖြန့်ဖြူးမှုမှာထိခိုက်နေရပါသည်။ သို့ဖြစ်ပါ၍ အထက်မှပိုလျှံကျလာသည့်ရေများအား အထက်ဖော်ပြပါ Generator Press Float တစ်လုံး ဒါကို ၂၅၀ ကီလိုဝပ် သုံးလုံးကိုအစားထိုးတည်ဆောက်ပေးနိုင်မည်ဆိုပါက ပိုလျှံကျလာ သည့် ရေများအလဟဿဆုံးရှုံးမှုမရှိဘဲ တိုးပွားလာသည့်လျှပ်စစ်ဓာတ်အားလိုအပ်ချက်ကိုလည်း လုံလောက်မျှတစွာ အသုံးချသွားနိုင်မည်ဖြစ်ပါတယ်ရှင်။ သို့ပါ၍ အသေးစားရေအားလျှပ်စစ်ကို ၇၅၀ ကီလိုဝပ်အထိ တိုးမြှင့်ထုတ်လုပ်ရန် ပြုပြင်ဆောင်ရွက်ပေးမည့်အစီအစဉ်ရှိ/မရှိကို မဲဆန္ဒနယ်ပြည်သူ များကိုယ်စား မေးမြန်းရခြင်း ဖြစ်ပါတယ်ရှင်။ အားလုံးကိုကျေးဇူးတင်ပါတယ်ရှင်။</speech>
<speech type='speaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ တနင်္သာရီတိုင်းဒေသကြီး၊ ကျွန်းစုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်တင်တင်ရီ မေးမြန်းတဲ့ ကြယ်ပွင့်ပြမေးခွန်းနဲ့ပတ်သက်ပြီး လျှပ်စစ်နှင့်စွမ်းအင်ဝန်ကြီးဌာနမှ ကျွန်တော် ဒုတိယဝန်ကြီးက ဆက်လက်ရှင်းလင်းဖြေကြားသွားမှာ ဖြစ်ပါတယ်။ မြိတ်ခရိုင်၊ ကျွန်းစုမြို့နယ်၊ ကတ္တလူကျေးရွာမှာ ကမ္ဘာ့လူချောင်း အသေးစားရေအား စက်ရုံကို ဝန်ကြီးဌာနက ၁၉၈၉ ခုနှစ်မှာစတင်တည်ဆောက်ခဲ့ပါတယ်။ ၁၉၉၁ ခုနှစ်မှာ စက်ရုံစတင် ဖွင့်လှစ်ပြီးတော့ ကျွန်းစုမြို့နယ်ပေါ်မှာရှိတဲ့ မြို့ပေါ်က လေးရပ်ကွက်၊ ရေတပ်စခန်းဌာနချုပ်နဲ့ ကတ္တလူနဲ့ထိန်ချောင်းကျေးရွာနှစ်ရွာတို့ကို လျှပ်စစ်ဓာတ်အားဖြန့်ဖြူးပေးခဲ့ပါတယ်။ ကမ္ဘာ့လူချောင်း အသေးစားရေအားလျှပ်စစ်စက်ရုံဟာ Run-of-River Type အမျိုးအစားဖြစ်ပါတယ်။ ကနဦး စက်တပ်ဆင်အင်အားဟာ Cross Flow Turbine 50 kw သုံးလုံးဖြစ်ပါတယ်။ ရေထိန်းကန်အရွယ် အစားဟာ အလျား ၁၃၃ ပေ၊ အကျယ် ၃၀ ပေ၊ အမြင့် ၂၅.၅ ပေဖြစ်ပါတယ်။ ၂၀၁၀ ခုနှစ်မှာ ယခင်က အမှတ်(၂)စက်မှုဝန်ကြီးဌာနရဲ့ အစီအစဉ်နဲ့ Cross Flow Turbine သုံးလုံးအနက် နှစ်လုံးကို Francis Turbine နှစ်လုံးတပ်ဆင်ကာ 75 kw Generator နှစ်လုံးနဲ့ ပြောင်းလဲဓာတ်အားထုတ်လုပ်ခဲ့ပါတယ်။ ရေထိန်းရေလှောင်တမံအသစ်တစ်ခုကိုလည်း တည်ဆောက်ခဲ့ကြပါတယ်။ ၂၀၀၈ ခုနှစ်၊ ဖွဲ့စည်းပုံ အခြေခံဥပဒေရဲ့ ပုဒ်မ ၁၈၈ ဇယား(၂)အရ အဆိုပါအသေးစားရေအားလျှပ်စစ်ဓာတ်အားပေးစက်ရုံ များကို တိုင်းဒေသကြီးနဲ့ပြည်နယ်အစိုးရများရဲ့ လုပ်ပိုင်ခွင့်အဖြစ်သတ်မှတ်ထားတဲ့အတွက်ကြောင့် ဝန်ကြီးဌာနက ကတ္တလူချောင်းအသေးစားရေအားလျှပ်စစ်စက်ရုံအပါအဝင် အသေးစားရေအား လျှပ်စစ်စက်ရုံ စုစုပေါင်း ၃၂ ရုံရဲ့ စီမံခန့်ခွဲမှုအား နိုင်ငံတော်သမ္မတရုံး၏ ၂၂-၁၀-၂၀၁၁ ရက်နေ့ ရက်စွဲပါစာအမှတ် ၅၈(၁)/၇/သမ္မတရုံးဖြင့် သက်ဆိုင်ရာတိုင်းဒေသကြီး/ ပြည်နယ်အစိုးရအဖွဲ့ အသီးသီးထံသို့ ၂၀၁၄ ခုနှစ် မတ်လမှာအပြီးအပိုင်လွှဲပြောင်းပေးအပ်ခဲ့ပါတယ်။ ၂၀၁၄ ခုနှစ် ဧပြီလမှာ တနင်္သာရီတိုင်း ဒေသကြီးအစိုးရအဖွဲ့က ကတ္တလူချောင်းအသေးစား ရေအားလျှပ်စစ်စက်ရုံကို မြို့မိမြို့ဖမီးလင်းရေးကော်မတီထံ ထပ်မံလွှဲပြောင်းလုပ်ကိုင်ခွင့်ပြုခဲ့ပါတယ်။ ၂၀၁၄ ခုနှစ်မှာပဲ Francis Turbine နှစ်လုံးနဲ့ ပူးတွဲတပ်ဆင်ထားတဲ့ 75 kw Generator နှစ်လုံး နေရာမှာ 100 kw တစ်လုံးနှင့် 120 kw တစ်လုံးနှင့် ပြောင်းလဲကာ အဆင့်မြှင့်တင်ခဲ့ကြောင်း သိရှိရ ပါတယ်။ မြို့မိမြို့ဖမီးလင်းရေးအဖွဲ့က ၂၀၁၇ ခုနှစ် ဖေဖော်ဝါရီလအထိကို ဆောင်ရွက်ခဲ့ပြီးတဲ့နောက် ၁၀-၄-၂၀၁၇ ရက်နေ့ ကျင်းပပြုလုပ်တဲ့ တိုင်းဒေသကြီးအစိုးရအဖွဲ့ အစည်းအဝေးအမှတ်စဉ် (၇/၂၀၁၇) ဆုံးဖြတ်ချက်အပိုဒ် ၁၇ အရ ကျွန်းစုအများပိုင်မီးလင်းရေးအဖွဲ့ထံကို လုပ်ငန်းတွေ လွှဲပြောင်းလုပ်ကိုင်စေခဲ့ကြောင်း သိရှိရပါတယ်။ ကျွန်းစု အများပိုင်မီးလင်းရေးအဖွဲ့ဟာ ရေအားစက် ၅၀ ကီလိုဝပ်တစ်လုံး၊ ၁၀၀ ကီလိုဝပ်တစ်လုံး၊ ၁၂၀ ကီလိုဝပ်တစ်လုံး စုစုပေါင်းသုံးလုံးတို့အပြင် လွှဲပြောင်းပေးအပ်ထားတဲ့ 500 KVA ဒီဇယ်မီးစက် တစ်လုံး၊ ၎င်းတို့ရဲ့အဖွဲ့ပိုင် 250 KVA ဒီဇယ် မီးစက်တစ်လုံးတို့နဲ့ ကျွန်းစုမြို့နယ်အတွင်း ဓာတ်အား ဖြန့်ဖြူးရောင်းချပေးခဲ့ကြောင်း သိရှိရပါတယ်။ နွေရာသီမှာ လျှပ်စစ်ဓာတ်အားလုံလောက်အောင်ရရှိနိုင်ဖို့ ၂၀၁၈-၂၀၁၉ ဘဏ္ဍာရေးနှစ်မှာ တိုင်းဒေသကြီးအစိုးရအဖွဲ့ရဲ့ ရန်ပုံငွေဖြင့် 500 KVA ဒီဇယ်မီးစက်တစ်လုံး ထပ်မံတည်ဆောက် ပေးခဲ့ကြောင်းသိရှိရပါတယ်။ အဆိုပါအသေးစားရေအားလျှပ်စစ်စက်ရုံရဲ့ စီမံခန့်ခွဲမှုကို တိုင်းဒေသကြီး အစိုးရထံ အပြီးလွှဲပြောင်းပြီးဖြစ်ပါ၍ စက်ရုံရဲ့ ထိန်းသိမ်းပြုပြင်မှု၊ အဆင့်မြှင့်တင်မှုကိစ္စအရပ်ရပ်ကို လျှပ်စစ်နှင့် စွမ်းအင်ဝန်ကြီးဌာနက ပြည်ထောင်စုဘဏ္ဍာရန်ပုံငွေမှာ ထည့်သွင်းလျာထားဆောင်ရွက်ခွင့်မရှိတော့တဲ့အတွက် ပြည်ထောင်စုဝန်ကြီးဌာနအနေနဲ့တော့ လွှတ်တော်ကိုယ်စားလှယ် ကြီးရဲ့ မေးခွန်းပါလုပ်ငန်းကို ဆောင်ရွက်ပေးရန် အစီအစဉ်မရှိပါကြောင်းနှင့် တနင်္သာရီတိုင်းဒေသကြီး အစိုးရအဖွဲ့ကလည်း ကမ္ဘာ့လူချောင်းအသေးစားရေအားလျှပ်စစ်စက်ရုံကို 750 kW အထိ တိုးမြှင့် ထုတ်လုပ်ခြင်းလုပ်ငန်းကို ဆောင်ရွက်ပါက သဘာဝပတ်ဝန်းကျင်ထိခိုက်မှုရှိနိုင်တဲ့အတွက်ကြောင့် လတ်တလောအခြေအနေတွင် ဆောင်ရွက်ပေးနိုင်ခြင်းမရှိသေးပါကြောင်း ဖြေကြားလာခြင်းအား တိုင်းဒေသကြီးအစိုးရအဖွဲ့ရဲ့ ကိုယ်စား ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူလျှပ်စစ်နှင့်စွမ်းအင်ဝန်ကြီးဌာန ပြည်ထောင်စုဒုတိယဝန်ကြီး ပြန်လည် ထွက်ခွာနိုင်ပါပြီ။</speech>
<title>နိုင်ငံတော်သမ္မတရုံး၏ ပြစ်ဒဏ်လွတ်ငြိမ်းသက်သာခွင့်များသည် ပြစ်ဒဏ်လွတ်ငြိမ်းခွင့် PARDON သို့တည်းမဟုတ် လွတ်ငြိမ်းချမ်းသာခွင့် AMNESTY ဖြစ်သည်ကို ကွဲပြားစွာသိလိုခြင်းနှင့် ၉-၅-၂၀၁၉ ရက်စွဲပါ သတင်းထုတ်ပြန်ချက်မှ ပြစ်ဒဏ်လွတ်ငြိမ်းသက်သာခွင့်ပေးရေးအတွက် အကျဉ်းသား၊ အကျဉ်းသူများ လွှတ်ပေးရန် စနစ်တကျစိစစ်ခဲ့သည့် မူဝါဒများကို ရှင်းလင်းစွာသိလိုခြင်းတို့နှင့် စပ်လျဉ်းသည့်မေးခွန်း</title>
<speech type='speaker'>ဇီးကုန်းမဲဆန္ဒနယ်မှ ဦးဉာဏ်ထွန်း မေးမြန်းဖို့ ဖြစ်ပါတယ်</speech>
<speech><mp id='192'>ဦးဉာဏ်ထွန်း(ဇီးကုန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်က ဇီးကုန်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဉာဏ်ထွန်း ဖြစ်ပါတယ်။ Power Point သုံးစွဲခွင့်ပြုပါ။ ၂၀၁၉ ခုနှစ်၊ မေလ ၃၀ ရက်နေ့က ပြည်သူ့လွှတ်တော်ရုံး၊ ညွှန်ကြားရေးမှူးချုပ်ကတစ်ဆင့် တင်သွင်းထားခဲ့တဲ့ ကျွန်တော့် မေးခွန်းကို ဒီကနေ့ လွှတ်တော်ကြီးမှာ မေးမြန်းခွင့်ပြုခဲ့တဲ့အတွက် အထူးကျေးဇူးတင်ပါကြောင်း ဦးစွာ ပြောကြားလိုပါတယ်။ ကျွန်တော့်မေးခွန်းကတော့ နိုင်ငံတော်သမ္မတရုံးရဲ့ ပြစ်ဒဏ်လွတ်ငြိမ်းသက်သာ ခွင့်တွေဟာ ပြစ်ဒဏ်လွတ်ငြိမ်းခွင့်လား၊ လွတ်ငြိမ်းချမ်းသာခွင့်လားဆိုတာကို ကွဲပြားစွာသိလိုပါကြောင်း နဲ့ ၉-၅-၂၀၁၉ ရက်နေ့ ရက်စွဲပါသတင်းထုတ်ပြန်ချက်မှာပါတဲ့ ပြစ်ဒဏ်လွတ်ငြိမ်းသက်သာခွင့်ပေးဖို့ အတွက် အကျဉ်းသား၊ အကျဉ်းသူတွေကို လွှတ်ပေးဖို့ စနစ်တကျစိစစ်ခဲ့တဲ့မူဝါဒတွေကို ရှင်းရှင်း လင်းလင်း သိလိုသောမေးခွန်းပဲဖြစ်ပါတယ်။ နိုင်ငံတော်သမ္မတရုံးက အမိန့်သုံးခုနဲ့ ရက်သတ္တပတ် သုံးပတ်အတွင်း သုံးကြိမ်ခွဲပြီး အကျဉ်းသား၊ အကျဉ်းသူ စုစုပေါင်း ၂၃၀၀၃ ဦးကို ရာဇဝတ်ကျင့်ထုံး ဥပဒေ ပုဒ်မ ၄၀၁ ပုဒ်မခွဲ(၁)အရ စည်းကမ်းသတ်မှတ်ချက်မထားဘဲ လွတ်ငြိမ်းသက်သာခွင့်ပေးခဲ့ပါ တယ်။ ရာဇဝတ်ကျင့်ထုံးဥပဒေ ပုဒ်မ ၄၀၁ ပုဒ်မခွဲ(၁)မှာ ပြစ်ဒဏ်ကျခံနေရသူကို နိုင်ငံတော်သမ္မတက ပြစ်ဒဏ်လွတ်ငြိမ်းသက်သာခွင့်ပေးနိုင်တဲ့ အခွင့်အာဏာ အပ်နှင်းထားတာဖြစ်ပါတယ်။ ပုဒ်မ ၄၀၁ ပုဒ်မခွဲ(၂)မှာတော့ လွတ်ငြိမ်းသက်သာခွင့်ပေးဖို့ နိုင်ငံတော်သမ္မတထံ လျှောက်ထားလာတဲ့အခါ ခွင့်ပြု သင့်/မသင့်၊ သဘောထားထင်မြင်ချက်နှင့်တကွ အမှုတွဲတင်ပြဖို့ ပြစ်ဒဏ်စီရင်ခဲ့တဲ့ တရားရုံးကို ညွှန်ကြားနိုင်တယ်လို့ ပြဋ္ဌာန်းထားတာဖြစ်ပါတယ်။ အခု ပြစ်ဒဏ်လွတ်ငြိမ်းသက်သာခွင့်တွေကို ပြည်သူလူထု နှလုံးစိတ်ဝမ်းအေးချမ်းစေဖို့နဲ့ လူသားချင်းစာနာထောက်ထားမှုကို အလေးထားသော အားဖြင့်လည်းကောင်း၊ နိုင်ငံတော်အစိုးရရဲ့ ငြိမ်းချမ်းရေးလုပ်ငန်းစဉ်တွေနဲ့ အမျိုးသားပြန်လည် သင့်မြတ်ရေးလုပ်ငန်းစဉ်တွေ အထောက်အကူပြုဖို့လည်းကောင်း ရည်ရွယ်ထုတ်ပြန်ခဲ့တာဖြစ်လို့ နိုင်ငံတော်နှင့် နိုင်ငံသားတွေအတွက် အင်မတန်မှ မင်္ဂလာရှိလှတဲ့ လုပ်ဆောင်ချက်ကြီးဖြစ်ပါတယ်။ ကမ္ဘာ့နိုင်ငံတွေမှာလည်း ပြစ်ဒဏ်ကျခံနေရသူ နို်ငံသားတွေကို အပြစ်ကခွင့်လွှတ်ပေးနိုင်ဖို့ နိုင်ငံ့အကြီးအကဲဖြစ်သူကို ပြစ်ဒဏ်လွတ်ငြိမ်းခွင့် (PARDON)၊ လွတ်ငြိမ်းချမ်းသာခွင့် (AMNESTY) တွေ ပေးနိုင်တဲ့ အခွင့်အာဏာတွေ အပ်နှင်းထားလေ့ရှိပါတယ်။ ပြစ်ဒဏ်လွတ်ငြိမ်းခွင့်ဟာ သနားကရုဏာနဲ့ ခွင့်လွှတ်ခြင်း (Pity and Forgiveness) ဖြစ်ပြီး လူပုဂ္ဂိုလ်တစ်ဦးချင်းကိုပေးတာလို့ ဆိုပါတယ်။ လွတ်ငြိမ်းချမ်းသာခွင့်ကတော့ အကြွင်းမဲ့ အပြစ် ဖြေခြင်းနဲ့ အမှတ်မထားခြင်းဖြစ်ပြီး လူပုဂ္ဂိုလ်အစုအဖွဲ့အလိုက်ကို ပေးတာဖြစ်ပါတယ်။ ဒါ့အပြင် နိုင်ငံတော်ရဲ့ အရေးကြီးပြဿနာတွေကို ဖြေရှင်းပေးတဲ့ နိုင်ငံရေးနည်း A Political Medns အဖြစ်အဓိကအသုံးပြုလေ့ရှိတယ်လို့ ဆိုပါတယ်။ အခု ပြစ်ဒဏ်လွတ်ငြိမ်းသက်သာခွင့်မှာပါတဲ့ ပြည်သူလူထု နှလုံးစိတ်ဝမ်းအေးချမ်းစေရေးနှင့် လူသားခြင်း စာနာထောက်ထားမှု အလေးထားခြင်းဟာ သနားကရုဏာနှင့် ခွင့်လွှတ်ခြင်းကို ပြသရာရောက်ပါတယ်။ ဒါကြောင့် ပြစ်ဒဏ်လွတ်ငြိမ်းခွင့် သဘောဆောင်ပါတယ်။ နိုင်ငံတော်အစိုးရရဲ့ ငြိမ်းချမ်းရေးနှင့် အမျိုးသားပြန်လည်သင့်မြတ်ရေး အထောက်အကူပြု စေဖို့ဆိုတဲ့အချက်က နိုင်ငံတော်၏ လက်ငင်းရင်ဆိုင်နေရတဲ့ အရေးကြီးအမျိုးသား ရေးကိစ္စတွေကို ကုစားဖို့ နိုင်ငံရေးနည်းဖြစ်ပြီး လူပုဂ္ဂိုလ်အစုအဖွဲ့လိုက်ပါဝင်ပတ်သက်နေတဲ့အတွက် လွတ်ငြိမ်းချမ်းသာခွင့်သဘောဆောင်နေပါတယ်။ ဖွဲ့စည်းပုံအခြေခံဥပဒေပုဒ်မ ၂၀၄ မှာ နိုင်ငံတော် သမ္မတကြီးကို ပြစ်ဒဏ်လွတ်ငြိမ်းခွင့်၊ လွတ်ငြိမ်းချမ်းသာခွင့်များပေးပိုင်ခွင့်အာဏာ အပ်နှင်းထားပါ တယ်။ ယခင်သမ္မတကြီးဦးသိန်းစိန်လက်ထက်ကလည်း ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(က) ပုဒ်မ ၂၀၄ ပုဒ်မခွဲ(ခ)တို့အရ PARDON နှင့် AMNESTY ပေးခဲ့တဲ့ အစဉ်အလာရှိပါတယ်။ ရာဇဝတ် ကျင့်ထုံးဥပဒေ ပုဒ်မ ၅ ပုဒ်မခွဲ(၁)မှာပြဋ္ဌာန်းထားတဲ့အတိုင်းပါပဲ။ ရာဇဝတ်ကျင့်ထုံးဥပဒေဟာ အရင်းခံ ဥပဒေ (Substantive Law) ဖြစ်တဲ့ ရာဇသတ်ကြီးဥပဒေပါ ပြစ်မှုတွေကို စုံစမ်းစစ်ဆေးစီရင်ရာမှာ လိုက်နာရမယ့် (Procedurdl Law) ပဲဖြစ်ပါတယ်။ ဖွဲ့စည်းပုံအခြေခံဥပဒေကတော့ တည်ဆဲဥပဒေ အားလုံးရဲ့ ခေါင်ချုပ်မိခင်ဥပဒေကြီးဖြစ်ပါတယ်။ အဲဒီတော့ ရာဇသတ်ကြီးနဲ့ ရာဇဝတ်ကျင့်ထုံးဥပဒေများ သည်ပင်လျှင် ဖွဲ့စည်းပုံအခြေခံဥပဒေ ပုဒ်မ ၄၄၆ အရ အသက်ဝင်နေတာဖြစ်ပါတယ်။ နိုင်ငံတော်ကြီး တစ်ခုလုံးနဲ့ လွှမ်းခြုံ သက်ဆိုင်နေတဲ့ အခုလိုကိစ္စကြီးမှာ ဖွဲ့စည်းပုံအခြေခံဥပဒေက အပ်နှင်းထားတဲ့ အခွင့်အာဏာကိုကျင့်သုံးရင် ပိုမိုကောင်းမွန်သင့်မြတ်ပြီး မလိမ္မာတစ်ခါမိုက်ဆိုသလို အကြောင်း အမျိုးမျိုးနဲ့ ရာဇဝတ်သင့်နေရတဲ့ ပြစ်ဒဏ်ကျခံနေရသူ၊ စစ်ဆေးစီရင်ခံနေရသူ၊ နိုင်ငံသားတွေအပေါ် မှာ အပြစ်မှခွင့်လွှတ်ပေးဖို့ ကျယ်ကျယ်ပြန့်ပြန့် စဉ်းစားဆောင်ရွက်ပေးနိုင်မှာဖြစ်တဲ့အပြင် ပြစ်ဒဏ် လွတ်ငြိမ်းခွင့်လား၊ လွတ်ငြိမ်းချမ်းသာခွင့်လားလို့ ဒွိဟဖြစ်စရာအကြောင်းလည်း ရှိတော့မှာမဟုတ်ပါ ဘူး။ ဒါကြောင့် အထက်မှာတင်ပြခဲ့တဲ့အတိုင်း နိုင်ငံတော်သမ္မတရုံးက ထုတ်ပြန်ခဲ့တဲ့ ပြစ်ဒဏ်လွတ်ငြိမ်း သက်သာခွင့်တွေဟာ အမိန့်မှာပါရှိတဲ့ ရည်ရွယ်ချက်တွေအရ လွတ်ငြိမ်းချမ်းသာခွင့်လား၊ ပြစ်ဒဏ် လွတ်ငြိမ်းခွင့်လားဆိုတာကို ကွဲကွဲပြားပြားသိလိုပါတယ်။ မေလ ၁၉ ရက်နေ့ နိုင်ငံတော်သမ္မတရုံး သတင်းထုတ်ပြန်ချက်မှာပါတဲ့ ပြစ်ဒဏ်လွတ်ငြိမ်းသက်သာခွင့်နဲ့ အကျဉ်းသား၊ အကျဉ်းသူတွေကို လွှတ်ပေးဖို့စိစစ်ခဲ့တယ်ဆိုတဲ့ မူဝါဒတွေကို ရှင်းလင်းစွာ သိလိုပါကြောင်း ပြည်သူ့လွှတ်တော် ဥက္ကဋ္ဌကြီး မှတစ်ဆင့် လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာန ဒုတိယဝန်ကြီး ဗိုလ်ချုပ်အောင်သူ ဖြစ်ပါတယ်။ ပဲခူးတိုင်း ဒေသကြီး၊ ဇီးကုန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဉာဏ်ထွန်း၏ ကြယ်ပွင့်ပြမေးခွန်း အပေါ် ရှင်းလင်းတင်ပြခွင့်ပြုပါရန် တင်ပြအပ်ပါတယ်။ ၂၀၁၉ ခုနှစ်အတွင်း မြန်မာနိုင်ငံသမ္မတရုံးမှ မြန်မာနှစ်သစ်မင်္ဂလာအခါသမယ အထိမ်းအမှတ်အနေဖြင့် ပြည်သူလူထု နှလုံးစိတ်ဝမ်းအေးချမ်း သာယာစေရေးနှင့် လူသားချင်းစာနာထောက်ထားမှုကို အလေးထားသောအားဖြင့်လည်းကောင်း၊ နိုင်ငံအချင်းချင်းမိတ်ဝတ်မပျက်ဆက်ဆံရေးကို ရှေ့ရှုသောအားဖြင့်လည်းကောင်း၊ နိုင်ငံတော်အစိုးရ၏ ငြိမ်းချမ်းရေးလုပ်ငန်းစဉ်များ ချောမွေ့အောင်မြင်စေရန်နှင့် အမျိုးသားပြန်လည်သင့်မြတ်ရေး အထောက်အကူပြုစေရန်အတွက်လည်းကောင်း အကျဉ်းထောင်အသီးသီးတွင် အကျဉ်းကျခံနေရ သော အကျဉ်းသား၊ အကျဉ်းသူများမှ လွှတ်သင့်လွှတ်ထိုက်သူများကို လွတ်ငြိမ်းသက်သာခွင့်များ ပေးခဲ့ပါတယ်။ နိုင်ငံတော်သမ္မတရုံးသည် ၁၇-၄-၂၀၁၉ ရက်နေ့တွင် အမိန်အမှတ်(၁၃/ ၂၀၁၉)ဖြင့် နိုင်ငံသားအကျဉ်းသား၊ အကျဉ်းသူ ၉၅၃၅ ဦးနှင့် အမိန့်အမှတ်(၁၄/၂၀၁၉) ဖြင့် နိုင်ငံခြားသား အကျဉ်းသား ၁၆ ဦးအားလည်းကောင်း၊ ၂၆-၄-၂၀၁၉ ရက်နေ့တွင် အမိန့်အမှတ်(၁၅/ ၂၀၁၉)ဖြင့် နိုင်ငံသားအကျဉ်းသား၊ အကျဉ်းသူ ၆၉၄၈ ဦးအားလည်းကောင်း၊ ၇-၅-၂၀၁၉ ရက်နေ့တွင် အမိန့်အမှတ်(၁၆/၂၀၁၉)ဖြင့် အကျဉ်းသား၊ အကျဉ်းသူ ၆၅၂၀ ဦးအားလည်းကောင်း ရာဇဝတ် ကျင့်ထုံးဥပဒေ ပုဒ်မ ၄၀၁ ပုဒ်မခွဲ(၁)အရ စည်းကမ်းသတ်မှတ်ချက်မထားဘဲ လွတ်ငြိမ်းသက်သာခွင့် ပြုခဲ့သည့် ပြစ်ဒဏ် လွတ်ငြိမ်းသက်သာခွင့်အမိန့်များ ထုတ်ပြန်ခဲ့ပါတယ်။ ပြည်ထဲရေးဝန်ကြီးဌာနအနေဖြင့် ပြစ်ဒဏ်ကျခံနေသော အကျဉ်းသားများကို ထိန်းသိမ်း စောင့်ရှောက်လျက်ရှိရာ လွတ်ငြိမ်းသက်သာခွင့်ပေးရန် နိုင်ငံတော်အကြီးအကဲ၏ လမ်းညွှန်ချက်အရ မူဝါဒနှင့်အညီ စိစစ်ရေးအဖွဲ့ ဖွဲ့စည်း၍ အကျဉ်းသား/သူများထဲမှ အသက် ၇၅ နှစ်အထက်ကြီးသော သက်ကြီးအကျဉ်းသားများ၊ အသက် ၁၈ နှစ်အောက် သက်ငယ်အကျဉ်းသားများ၊ နာတာရှည် ကျန်းမာရေးမကောင်းသူများ၊ အမျိုးသမီးများ၊ မသန်စွမ်းသူများနှင့် ၂၀၁၈ ခုနှစ်တွင် အသစ်ပြင်ဆင် ပြဋ္ဌာန်းထားရှိပြီးဖြစ်သည့် မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေပါ ပြဋ္ဌာန်းချက်များအပေါ် အခြေခံ၍ ၎င်းတို့ကျူးလွန်ခဲ့တဲ့ပြစ်မှုနှင့် ပြစ်မှုကျူးလွန်ရသည့် အကြောင်းအရင်းတို့အပေါ် အခြေခံသည့်မူဝါဒများချမှတ်၍ ပြည်ထဲရေးဝန်ကြီးဌာန၊ အကျဉ်းဦးစီး ဌာန၏ ပဏာမစိစစ်ရေးအဖွဲ့ဖြင့် စိစစ်ရွေးချယ်ပြီး စိစစ်တွေ့ရှိချက်အား ပြည်ထဲရေးဝန်ကြီးဌာန၊ စိစစ်ရေးအဖွဲ့မှစိစစ်၍ နိုင်ငံတော်သမ္မတရုံးသို့တင်ပြပြီး နိုင်ငံတော်သမ္မတရုံးမှထပ်မံစိစစ်၍ လွတ်ငြိမ်းသက်သာခွင့်ပြု သင့်သူများကို ပြစ်ဒဏ်လွတ်ငြိမ်းသက်သာခွင့်ပေးခဲ့ခြင်းဖြစ်ပါတယ်။ နိုင်ငံတော်သမ္မတရဲ့ ၂၀၀၈ ခုနှစ် ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(က)အရ ပြစ်ဒဏ် လွတ်ငြိမ်းခွင့်ကို ပေးပိုင်ခွင့်ရှိခြင်းကြောင့်လည်းကောင်း၊ ရာဇဝတ်ကျင့်ထုံးဥပဒေပုဒ်မ ၄၀၁ ပုဒ်မခွဲ(၁)ပါ ပြစ်မှုတစ်စုံတစ်ရာအတွက် တစ်ဦးတစ်ယောက်အား ပြစ်ဒဏ်ချမှတ်ပြီးသည့်အခါ နိုင်ငံတော်သမ္မတသည် မည်သည့်အခါမဆို စည်းကမ်းချက်မထားဘဲဖြစ်စေ၊ ပြစ်ဒဏ်စီရင်ခြင်းခံရသူ သဘောတူသည့် စည်းကမ်းချက်တစ်ခုခုထား၍ဖြစ်စေ ၎င်းအပေါ်ချမှတ်သည့်ပြစ်ဒဏ်အတည်ပြုလုပ် ခြင်းကို ဆိုင်းငံ့ထားနိုင်သည် သို့မဟုတ် ၎င်းကိုစီရင်သည့်ပြစ်ဒဏ်အားလုံး သို့မဟုတ် အစိတ်အပိုင်း တစ်စုံတစ်ရာကို လွတ်ငြိမ်းသက်သာခွင့်ပေးနိုင်သည်ဟု ပြဋ္ဌာန်းချက်အရလည်းကောင်း လွတ်ငြိမ်း သက်သာခွင့်ပြုခဲ့ခြင်းဖြစ်ပါတယ်။ နိုင်ငံတော်တွင် ရပ်ရွာအေးချမ်းသာယာရေးနှင့် တရားဥပဒေစိုးမိုး ရေးရှိရန် တည်ဆဲဥပဒေများကို ချိုးဖောက်၍ ပြစ်ဒဏ်ကျူးလွန်သူများကို ဥပဒေနှင့်အညီ ပြစ်ဒဏ်များ ချမှတ်အပြစ်ပေးရမည်ဖြစ်ပါတယ်။ ပြစ်ဒဏ်လွတ်ငြိမ်းခွင့်နှင့် လွတ်ငြိမ်းချမ်းသာခွင့်ပြုခြင်းတို့သည် နိုင်ငံတော်တည်ငြိမ်အေးချမ်းမှု၏ ပြယုဂ်ဖြစ်သလို နိုင်ငံတော်အတွက် အရေးပါတဲ့နေ့ကြီးများနှင့် ကုသိုလ်ကောင်းမှုပြု ရမည့်နေ့ကြီးများတွင် အထိမ်းအမှတ်အဖြစ်ဆောင်ရွက်သင့်သည့် လုပ်ငန်း တစ်ရပ်လည်းဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(က)အရပြစ်ဒဏ်လွတ်ငြိမ်းခွင့်ကို နိုင်ငံတော်သမ္မတ၏ သဘောဆန္ဒဖြင့်ပေးနိုင်ပြီး ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(ခ)အရ လွတ်ငြိမ်းချမ်းသာခွင့်ကို အမျိုးသားကာကွယ်ရေးနှင့် လုံခြုံရေးကောင်စီ၏ ထောက်ခံချက်ဖြင့် နိုင်ငံတော်သမ္မတက ပေးနိုင်ပါတယ်။ သို့ဖြစ်ပါ၍ နိုင်ငံတော်မှ ၂၀၁၉ ခုနှစ် ဧပြီလနှင့် မေလတို့တွင် အကျဉ်းထောင်အသီးသီး၌ ပြစ်ဒဏ်ကျခံနေသော အကျဉ်းသား/သူ စုစုပေါင်း ၂၃၀၁၉ ဦးကို စည်းကမ်းသတ်မှတ်ချက်မထားဘဲ လွတ်ငြိမ်းသက်သာခွင့်သုံးကြိမ်ဖြင့် ပြစ်ဒဏ်လွတ်ငြိမ်းခွင့်ပြုခဲ့ပါတယ်။ ထိုသို့ ပြစ်ဒဏ်လွတ်ငြိမ်းသက် သာခွင့်ပေးခဲ့သည့် အသက် ၈၀ နှင့်အထက် အသက် ၇၅ နှစ်မှ ၈၀ နှစ်အောက်ရှိသည့် အကျဉ်းသား/သူများ၊ နာတာရှည်ကျန်းမာရေးမကောင်းသည့် အကျဉ်းသား/သူများ၊ နိုင်ငံခြားသား အကျဉ်းသား/သူများ၊ လူငယ်အကျဉ်းသား/သူများ၊ မတရားအသင်း ၁၇(၁)၊ ၁၇(၂)နှင့် အခြားတွဲ၊ မူးယစ်မှုများ၊ တပ်မတော်အက်ပုဒ်မဖြင့် ပြစ်ဒဏ်ကျခံလျက်ရှိသည့် အကျဉ်းသားများမှ တပ်မတော် ကာကွယ်ရေးဦးစီးချုပ်ရုံးက စိစစ်ရွေးချယ်သူများ၊ ရဲစည်းကမ်းပုဒ်မဖြင့် ပြစ်ဒဏ်ကျခံလျက်ရှိသည့် အကျဉ်းသားများမှ မြန်မာနိုင်ငံရဲတပ်ဖွဲ့က စိစစ်ရွေးချယ်သူများနှင့်စပ်လျဉ်းသော မူဝါဒအသေးစိတ် အချက်အလက်များသည် နိုင်ငံတော်တည်ငြိမ်ရေးနှင့် ရပ်ရွာအေးချမ်းသာယာရေးအတွက် လျှို့ဝှက်ချက် အဖြစ်ထားရှိပြီး အကောင်အထည်ဖော်ဆောင်ရွက်ခဲ့ခြင်းဖြစ်ပါကြောင်း၊ နိုင်ငံတော်သမ္မတက ဖွဲ့စည်း အုပ်ချုပ်ပုံအခြေခံဥပဒေ ပုဒ်မ ၂၀၄ ပုဒ်မခွဲ(က)တွင်ပါရှိသည့် ပြစ်ဒဏ်လွတ်ငြိမ်းခွင့်ပေးပိုင်ခွင့်ရှိသည် ကို ကျင့်သုံး၍ ရာဇဝတ်ကျင့်ထုံးဥပဒေပုဒ်မ ၄၀၁ ပုဒ်မခွဲ(၁)နှင့်အညီ ပြစ်ဒဏ်လွတ်ငြိမ်းသက်သာခွင့် ပေးခဲ့ခြင်းဖြစ်ပါသည်။ ဆက်လက်ဖြေကြားလိုသည်မှာ ပြည်သူ့လွှတ်တော်ဆိုင်ရာနည်းဥပဒေ ပုဒ်မ ၁၁၃ ပုဒ်မခွဲ(ဇ)တွင် လွယ်ကူစွာရရှိနိုင်သောမှတ်တမ်းများ သို့မဟုတ် စာအုပ်များတွင်ပါရှိသော အကြောင်းအရာများကို သိရှိရန် မေးမြန်းခြင်းမပြုရဟု စည်းကမ်းချက်သတ်မှတ်ထားရှိပါသည်။ ယခုမေးခွန်းမှာ ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(က)တွင်လည်းကောင်း၊ ရာဇဝတ် ကျင့်ထုံးဥပဒေပုဒ်မ ၄၀၁ ပုဒ်မခွဲ(၁)တွင်လည်းကောင်း တိကျရှင်းလင်းစွာဖော်ပြထားသည်ကို လေ့လာတွေ့ရှိရပါကြောင်း တင်ပြအပ်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='192'>ဦးဉာဏ်ထွန်း(ဇီးကုန်းမဲဆန္ဒနယ်)</mp>ဆက်စပ်မေးခွန်း မေးမြန်းခွင့်ပြု ပါ။ ဖြေကြား ပေးတဲ့ ဒုတိယဝန်ကြီးကို အထူးပဲကျေးဇူးတင်ပါတယ်။ ပြစ်ဒဏ်လွတ်ငြိမ်းသက်သာခွင့်တွေကို သေသေချာချာလေ့လာခဲ့ပါတယ်။ ကျွန်တော်တင်ပြခဲ့တဲ့အတိုင်းပါပဲ။ ဒီ ပြစ်ဒဏ်လွတ်ငြိမ်းသက်သာခွင့် တွေဟာ PARDON လား၊ AMNESTY လားဆိုတာ ကွဲပြားဖို့ခက်ပါတယ်။ ဒါကြောင့် အများပြည်သူ တွေပါ ရှင်းရှင်းလင်းလင်း နားလည်သွားအောင် တာဝန်ယူမှု၊ တာဝန်ခံမှုနဲ့ ပွင့်လင်းမြင်သာစွာ သက်ဆိုင်သူတွေကရှင်းပြနိုင်ဖို့အတွက် မေးခွန်းမေးမြန်းခဲ့တာ ဖြစ်ပါတယ်။ ကျွန်တော့်လေ့လာ တွေ့ရှိချက်ကို အနည်းငယ်တင်ပြပါရစေ။ ရာဇဝတ်ကျင့်ထုံးဥပဒေ(Code of Criminal Procedure)ကို ဘာသာပြန်ထားတဲ့ ၁၉၈၉ ခုနှစ် ဘာသာပြန်ဆိုချက်အမှာစာမှာ ဘာသာပြန်ဆိုချက်တွေ ချို့ယွင်းအားနည်းချက်ရှိကြောင်းရှိမှာဖြစ်လို့ မူရင်းအင်္ဂလိပ်ဘာသာပြဋ္ဌာန်းချက်နှင့် ယှဉ်တွဲ ကြည့်ရှုပါရန် တရားရုံးချုပ်က ဖော်ပြထားခဲ့ပါတယ်။ Power Point သုံးစွဲခွင့်ပြုပါခင်ဗျား။ ဒါဟာ ရာဇဝတ်ကျင့်ထုံးဥပဒေပုဒ်မ ၄၀၁ မူရင်းဘာသာပြန် ယှဉ်တွဲဖော်ပြထားတာဖြစ်ပါတယ်။ ဒါကတော့ ပုဒ်မ ၄၀၁ ပုဒ်မခွဲ(၁)ကို တင်ပြထားတာ ဖြစ်ပါတယ်။ Suspension Remissions၊ Commutations spos colosqsozdololosasu AMNESTY apos colosamoopoolulopou AMNESTY Order ရှင်းရှင်းလင်းလင်း ဖော်ပြထားပါတယ်။ ဒီလို AMNESTY Order လို့ဖော်ပြထားတာဟာ ဖတ်တဲ့ သူတွေကတော့ လွတ်ငြိမ်းချမ်းသာခွင့်ဖြစ်ပါတယ်။ ဒါကြောင့် ဒီဟာက ဘာသာပြန်ချို့ယွင်းမှားယွင်း မှုလား။ ဌာနဆိုင်ရာတွေ ပေါင်းစပ်ညှိနှိုင်းလို့ အားနည်းမှုလား။ ဘာသာပြန်မှားယွင်းမှုဆိုလို့ရှိရင်ရော ဒီဟာကို ပြင်ဆင်ချက်ပြုဖို့ အစီအမံ ရှိပါသလား။ ဒါမှမဟုတ်လို့ရှိရင်လည်းပဲ Under the SubSection(1) Section 401 of the Criminal Procedure Code 339 AMNESTY Order ပေးနိုင်မှာလားဆိုတာကို ကျွန်တော် ဆက်စပ်မေးခွန်းအနေနဲ့ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင် ပါတယ်။</speech>
<speech type='speaker'>လွှတ်တော်ကိုယ်စားလှယ်ကြီးခင်ဗျား။ နိုင်ငံတော်တံဆိပ်က ဒီအပေါ်မှာရှိပါ တယ်။ နောင် ဆွေးနွေးတဲ့အချိန်မှာ နိုင်ငံတော်တံဆိပ်ကို မျက်နှာမူပြီး ဆွေးနွေးပေးဖို့ အသိပေးလိုပါ တယ်။ ကောင်းပါပြီ</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားပေးပါရန် ဖြစ်ပါတယ်</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လွှတ်တော်ကိုယ်စားလှယ်ကြီး မေးမြန်းတဲ့မေးခွန်းနှင့်ပတ်သက်ပြီးတော့မှ ကျွန်တော့်အနေနဲ့ စာဖြင့် ပြန်လည်ရှင်းလင်းဖြေကြားသွား မည်ဖြစ်ကြောင်း တင်ပြအပ်ပါတယ်။</speech>
<title>မြန်မာနိုင်ငံရဲတပ်ဖွဲ့ဝင်များနှင့် ရဲတပ်ဖွဲ့ဝင်မိသားစုများ ကျန်းမာရေးဆေးကုသမှုခံယူရာတွင် အဆင်ပြေလွယ်ကူချောမွေ့စွာကုသနိုင်စေရန် ရန်ကုန်နှင့် မန္တလေးအစရှိသည့် မြို့ကြီးများတွင် မြန်မာနိုင်ငံရဲတပ်ဖွဲ့ဆေးရုံ(ရဲဆေးရုံတည်ဆောက်ပေးရန် အစီအစဉ်ရှိ/မရှိနှင့် သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>အလုံမဲဆန္ဒနယ်မှ ဦးရဲလွင် မေးမြန်းဖို့ ဖြစ်ပါတယ်</speech>
<speech><mp id='484'>ဦးရဲလွင်(အလုံမဲဆန္ဒနယ်)</mp>လေးစားအပ်တဲ့ ပြည်သူလွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး၊ အလုံမဲဆန္ဒနယ်မှ ပြည်သူ့လွှတ်တော်ကိုယ်စား လှယ် ဦးရဲလွင် ဖြစ်ပါတယ်။ ဥက္ကဋ္ဌကြီးမှတစ်ဆင့် ဒီနေ့မေးမြန်းမယ့်မေးခွန်းကတော့ မြန်မာနိုင်ငံရဲတပ် ဖွဲ့ဝင်များနှင့် တပ်ဖွဲ့ဝင်မိသားစုဝင်များ ကျန်းမာရေးဆေးကုသမှုခံယူရာတွင် အဆင်ပြေလွယ်ကူချော မွေ့စွာကုသနိုင်စေရန် ရန်ကုန်၊ မန္တလေးအစရှိတဲ့မြို့ကြီးတွေမှာ မြန်မာနိုင်ငံရဲတပ်ဖွဲ့ဆေးရုံ၊ ဆေးခန်း များတည်ဆောက်ပေးရန်အစီအစဉ်ရှိ/မရှိကို မေးမြန်းသွားမှာပဲဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် မေတ္တာရပ်ခံပါတယ်။ မြန်မာနိုင်ငံမှာ ရဲတပ်ဖွဲ့ဝင်အရာရှိ၊ အခြားအဆင့် စုစုပေါင်း ၇၀၀၀၀ ကျော်တာဝန်ထမ်းဆောင်လျက်ရှိကြောင်း သိရှိ ရပါတယ်။ ယခုဆိုရင် ကိုယ်ပိုင်အုပ်ချုပ်ခွင့်ရဒေသများမှာဆိုရင်လည်း ရဲတပ်သား၊ ရဲမေများ ထပ်မံခေါ်ယူဖြည့်တင်းမယ်လို့ သိရှိရပါတယ်။ ယနေ့အခါမှာ ရဲတပ်ဖွဲ့ဝင်များအနေနဲ့ တရားဥပဒေ စိုးမိုးရေး၊ ရပ်ရွာအေးချမ်းသာယာရေးနှင့် ပြည်သူ့ဘဝလုံခြုံအေးချမ်းစေရန် အစွမ်းကုန်ကြိုးပမ်းဆောင်ရွက်နေရသော လက်နက်ကိုင်အဖွဲ့အစည်းလည်းဖြစ်ပါတယ်။ ပြည်သူလူထုအတွင်း လိုအပ်ရင် လိုအပ်သလို ၂၄ နာရီအချိန်ပြည့် တာဝန်ထမ်းဆောင်နေကြရပါတယ်။ ဒေသတွင်း သဘာဝဘေး အန္တရာယ်မှအစ တရားဥပဒေစိုးမိုးရေးအထိ အချိန်နှင့်တစ်ပြေးညီ ပြည်သူ့ဘဝအသက်အိုးအိမ်များကို ကာကွယ်ကူညီစောင့်ရှောက်ကြရပါတယ်။ သို့သော်လည်း ရဲတပ်ဖွဲ့ဝင်များနှင့် ၎င်းတို့ရဲ့ မှီခိုမိသားစု များမှာ ကျန်းမာရေးဆေးကုသမှုခံယူတဲ့နေရာမှာ ရဲတပ်ဖွဲ့ ဆေးရုံ၊ ဆေးခန်းများမရှိတဲ့အတွက် မိမိကိုယ် ပိုင်ငွေကြေးစရိတ် ကုန်ကျမှုများလည်းရှိနေကြောင်းကို သိရှိရပါတယ်။ သို့ဖြစ်ပါ၍ မြန်မာနိုင်ငံရဲတပ်ဖွဲ့ ဝင်များနှင့် ရဲတပ်ဖွဲ့ဝင်များကိုမှီခိုနေထိုင်ကြရတဲ့ တပ်ဖွဲ့ဝင်မိသားစုများ စိတ်ချမ်းမြေ့စွာ နိုင်ငံ့တာဝန် များထမ်းဆောင်နိုင်ရန်အတွက် ရန်ကုန်မြို့နှင့် မန္တလေးမြို့ကြီးများအပါအဝင် အခြားလိုအပ်တဲ့မြို့ကြီး များမှာ မြန်မာနိုင်ငံရဲတပ်ဖွဲ့ဆေးရုံ၊ ဆေးခန်းများ တည်ဆောက်ဖွင့်လှစ်ပေးရန် အစီအစဉ်ရှိ/မရှိကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါ တယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေနဲ့ ရန်ကုန်တိုင်းဒေသကြီး၊ အလုံမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးရဲလွင်ရဲ့ မေးခွန်းအပေါ် ရှင်းလင်းတင်ပြခွင့်ပြုပါရန် တင်ပြအပ်ပါတယ်။ မြန်မာနိုင်ငံ ရဲတပ်ဖွဲ့ဌာနချုပ်၊ ရဲဦးစီးဌာနကြီး၊ ရဲဌာနချုပ်အကူတပ်ဖွဲ့အား ၃၀-၁-၂၀၁၈ ရက်နေ့တွင် ကျင်းပ ပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ်(၂/၂၀၁၈) သဘောတူခွင့်ပြုချက်အရ ရဲဌာနချုပ်အကူတပ်ဖွဲ့ရဲ့ ကွပ်ကဲမှုအောက်မှာ ဒုတိယရဲမှူးကြီး(ဆရာဝန်) ဦးစီးတဲ့ ခုတင် ၅၀ ဆံ့ ရဲဆေးရုံအား အရာထမ်း ၁၂ ဦး၊ အမှုထမ်း ၁၂၆ ဦး စုစုပေါင်း ၁၃၈ ဦးဖြင့် ဖွဲ့စည်းခွင့်ပြု ထားပြီး ဖြစ်သော်လည်း မြေနေရာရရှိမှုမရှိသေးသဖြင့် လတ်တလောအခြေအနေတွင် ဖွင့်လှစ်နိုင်ခြင်းမရှိသေး ဘဲ ဆရာဝန်၊ ကျန်းမာရေးဝန်ထမ်းများ ခန့်ထားနိုင်ရေးဆောင်ရွက်လျက်ရှိပါတယ်။ မြန်မာနိုင်ငံရဲတပ်ဖွဲ့မှ တပ်ဖွဲ့ဝင်များနှင့် မိသားစုဝင်များရဲ့ နာမကျန်းဖြစ်ပွားမှုနှင့် မတော်တဆထိခိုက်ဒဏ်ရာရရှိမှုများကို အချိန်မီ ဆေးဝါးကုသဆောင်ရွက်ပေးနိုင်ရန်အတွက် တပ်ဖွဲ့ ဝင်များ၊ ကွပ်ကဲမှုအဖွဲ့များ၊ နေပြည်တော်၊ တိုင်းဒေသကြီး/ပြည်နယ်ရဲတပ်ဖွဲ့များ၊ မြို့မရဲစခန်းနှင့် နယ်မြေရဲစခန်းတို့ရဲ့ ဖွဲ့စည်းပုံများ၌ တပ်ဖွဲ့ဝင်သူနာပြု၊ ဆေးအဖွဲ့ဝင်အရာရှိ၊ အခြားအဆင့်များ ထည့်သွင်း၍ ပြည်ထောင်စုအစိုးရအဖွဲ့မှ ဖွဲ့စည်းပုံခွင့်ပြု ပေးခဲ့ရာ ဆေးတပ်ဖွဲ့အရာထမ်း ငါးဦး၊ အမှုထမ်း ၂၆၀၅ ဦး စုစုပေါင်း ၂၆၁၀ ဦးဖြင့် သူနာပြု တပ်ဖွဲ့ဝင်များ ခန့်အပ်တာဝန်ပေးအပ်နိုင်ရန် စီစဉ်ဆောင်ရွက်လျက်ရှိပါတယ်။ ရဲအရာရှိလေ့ကျင့်ရေးကျောင်း၊ ရဲအရာရှိအတတ်သင်ကျောင်း၊ ရဲအကျပ်အတတ်သင်ကျောင်းနှင့် ရဲလေ့ကျင့်ရေးကျောင်းလေးကျောင်း စုစုပေါင်း ရဲလေ့ကျင့်ရေး ကျောင်း ခုနစ်ကျောင်းတို့တွင် လေ့ကျင့်ပေးလျက်ရှိတဲ့ သင်တန်းသားများထိခိုက်ဒဏ်ရာရရှိမှု၊ နာမကျန်းမှုများ ဖြစ်ပေါ်လာပါက အချိန်နှစ်တစ်ပြေးညီ ကုသပေးနိုင်ရန်အတွက် ကျောင်းဖွဲ့စည်းပုံမှာ ဆေးခန်းကို ထည့်သွင်းထားရှိပါတယ်။ ရဲလေ့ကျင့်ရေးကျောင်းမှာ ဆေးခန်းဖွဲ့စည်းပုံအတွက် ဆရာဝန် ခုနှစ်ဦး၊ ကျန်းမာရေးမှူး ကိုးဦး၊ သူနာပြု ၂၆ ဦး၊ ဝမ်းဆွဲ ၁၄ ဦး၊ ဆေးစပ် ၁၄ ဦး၊ အထွေထွေ ၂၆ ဦး စုစုပေါင်း ၉၆ ဦးရှိပြီး အဆိုပါဝန်ထမ်းများ ခန့်အပ်နိုင်ရေးအတွက် ကျန်းမာရေးနှင့်အားကစား ဝန်ကြီးဌာနနှင့် ညှိနှိုင်းဆောင်ရွက်လျက်ရှိပါတယ်။ မြန်မာနိုင်ငံရဲတပ်ဖွဲ့၌ သူနာပြု တပ်ဖွဲ့ဝင်များ ခန့်အပ်တာဝန်ပေးအပ်နိုင်ရေးအတွက် ကျန်းမာရေးနှင့် အားကစားဝန်ကြီးဌာနနှင့် ညှိနှိုင်းပြီး ၁၆-၁၁-၂၀၁၅ ရက်နေ့မှစ၍ တက္ကသိုလ်ဝင် တန်းအောင်မြင်ပြီးသူ အမျိုးသမီးတပ်ဖွဲ့ဝင်များအား သူနာပြု သားဖွားဒီပလိုမာ သုံးနှစ်သင်တန်းတို့ သင်တန်းသူ ၂၀၀ ဦး၊ ဘက်စုံသားဖွားဒီပလိုမာနှစ်နှစ်သင်တန်းတို့ သင်တန်းသူ ၄၄ ဦးကို တက်ရောက် စေခဲ့ပါတယ်။ ၎င်းသင်တန်းများမှ သင်တန်းဆင်းလာသည့် အမျိုးသမီးတပ်ဖွဲ့ဝင် ၉၀ ဦးကို သူနာပြု တပ်ဖွဲ့ဝင်အဖြစ် ခန့်အပ်၍ လုံခြုံရေးရဲကွပ်ကဲမှုအဖွဲ့ရုံး၊ လုံခြုံရေးရဲတပ်ဖွဲ့များ၊ နယ်ခြားစောင့်ရဲတပ်ဖွဲ့ ခွဲနှင့် ရဲလေ့ကျင့်ရေးကျောင်းများကို တာဝန်ချထားပြီး ကျန်းမာရေးစောင့်ရှောက်မှု ဆောင်ရွက်ပေးလျက် ရှိပါတယ်။ မြန်မာနိုင်ငံရဲတပ်ဖွဲ့အနေဖြင့် လက်ရှိအခြေအနေမှာ ရဲတပ်ဖွဲ့ဝင်များ၊ ဆေးဝန်ထမ်းများ ကျန်းမာရေးအခြေအနေအရ အရေးပေါ် ဆေးကုသမှုခံယူရသည့်အခြေအနေများတွင် ကျန်းမာရေး ဌာနမှဆောင်ရွက်ပေးခဲ့တဲ့ အခမဲ့ကုသခွင့်အပြင် ထပ်မံကျခံရသည့်ကုန်ကျစရိတ်များကို တောင်းခံ သုံးစွဲနိုင်ရန်အတွက် သာမန်အသုံးစရိတ်၊ ဆေးကုသစရိတ်ခေါင်းစဉ်အောက်မှာ သက်ဆိုင်ရာငွေထုတ် ဌာနများသို့ သုံးလပတ်အလိုက် ခွဲဝေချထားပေးလျက်ရှိပါတယ်။ ဆေးဝါးကုသခံယူရာမှာ ပြည်သူ့ ဆေးရုံများနှင့် နိုင်ငံတော်က အသိအမှတ်ပြု မှတ်ပုံတင်လိုင်စင်ရှိဆေးရုံများမှာ ကုသမှုခံယူရမှာဖြစ်ပြီး ကျန်းမာရေးဌာနမှ အမှန်တကယ်ထုတ်မပေးနိုင်သည့်ဆေးဝါးများ ဝယ်ယူမှုအတွက် ပြေစာမူရင်း၊ ကုသမှုဆိုင်ရာဆေးမှတ်တမ်းမူရင်းများကို တင်ပြပြီး ဆေးဝါးကုသမှုစရိတ်များကို တောင်းခံရမှာဖြစ်ပါတယ်။ သို့ပါ၍ မြန်မာနိုင်ငံရဲတပ်ဖွဲ့ဝင်များနှင့် တပ်ဖွဲ့ဝင်မိသားစုများရဲ့ ကျန်းမာရေး ဆေးကုသမှု ခံယူနိုင်ရေးအတွက် လတ်တလောအခြေအနေမှာ မြန်မာနိုင်ငံရဲတပ်ဖွဲ့ဆေးရုံ(ရဲဆေးရုံ)ဖွင့်လှစ်နိုင်ခြင်း မရှိသေးပါကြောင်း ရှင်းလင်းဖြေကြားအပ်ပါတယ်။</speech>
<title>ဂွမြို့နယ်၊ ဆပ်သွားချောင်း သြောဆိပ်တွင် ဖမ်းဆီးရမိခဲ့သည့် သစ်တင်လှေအား သစ်တောဝန်ထမ်း၊ ရဲဝန်ထမ်းများလက်သို့ အပ်နှံခဲ့ပြီးမှ လွတ်မြောက်သွားခြင်းအား မည်ကဲ့သို့ အရေးယူမည်ကို သိလိုခြင်း နှင့်စပ်လျဉ်းသည့်မေးခွန်း</title>
<speech type='speaker'>ဂွမဲဆန္ဒနယ်မှ ဦးမြင့်ဝေ မေးမြန်းဖို့ ဖြစ်ပါတယ်</speech>
<speech><mp id='322'>ဦးမြင့်ဝေ(ဂွမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်ပုဂ္ဂိုလ်များ၊ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက်ဂါရဝပြု ပါတယ်။ ကျန်းမာချမ်းသာကြပါစေကြောင်းလည်း ဆုတောင်း မေတ္တာပို့သအပ်ပါတယ်။ ကျွန်တော်ကတော့ ရခိုင်ပြည်နယ်၊ ဂွမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမြင့်ဝေ ဖြစ်ပါတယ်။ ကျွန်တော်မေးလိုတဲ့မေးခွန်းကတော့ ဖမ်းဆီးရမိခဲ့သည့်ကုသမှုဆိုင်ရာဆေးမတကယ်ထုတ်မပေးနိုင်လိုင်စင်ရှိဆေးရုံများသစ်တင်လှေအား သစ်တောဝန်ထမ်း၊ ရဲဝန်ထမ်းများလက်သို့အပ်နှံခဲ့ပြီးမှ လွတ်မြောက်သွားခဲ့ခြင်းကို မည်ကဲ့သို့ အရေးယူမည်ဖြစ်ကြောင်း သိလိုခြင်းနဲ့စပ်လျဉ်းသည့်မေးခွန်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ ရခိုင်ပြည်နယ်၊ ဂွမြို့နယ်၊ ဆပ်သွားကျေးရွာအုပ်စု၊ ဆပ်သွားချောင်း သြောဆိပ်တွင် တန် ၄၀ ခန့်ဆံ့သည့် တရားမဝင်သစ်တင်လှေတစ်စီး၊ တန် ၂၀ ခန့်ဆံ့သည့် တရားမဝင်သစ်တင်လှေတစ်စီး စုစုပေါင်း နှစ်စီးကို ၁၈-၅-၂၀၁၉ ရက်နေ့တွင် ဖမ်းဆီးရမိခဲ့ပါတယ်။ ၎င်းဖမ်းဆီးရမိသည့် လှေနှစ်စီးအနက် တန် ၂၀ ခန့်ဆံ့လှေငယ်တစ်စီးကိုသာ ၁၈-၅-၂၀၁၉ ရက်နေ့ ဖမ်းမိလျှင်မိခြင်း ဆပ်သွားချောင်းတံတားအောက်နားသို့ ခေါ်ယူခဲ့ပြီး လှေပေါ်မှသစ်များကို မြေပြင် သို့ချကာ တိုင်းတာစာရင်းယူခဲ့ပါတယ်။ တန် ၄၀ ခန့်ဆုံသည့် သစ်တင်လှေကြီးမှာ ဖမ်းမိသည့် ၁၈-၅-၂၀၁၉ ရက်နေ့တွင် ဖမ်းမိလျှင်မိခြင်း ဆပ်သွားချောင်းတံတားအောက်နားသို့ ခေါ်ယူခဲ့ခြင်း မရှိဘဲ ၁၉-၅-၂၀၁၉ ရက်နေ့ည ၁၁ နာရီခန့်မှရောက်လာပြီး ကျောက်ချရပ်နားနေခဲ့ပါတယ်။ ၂၀-၅-၂၀၁၉ ရက် တစ်နေ့လုံး၊ တစ်ညလုံး ဆက်သွားတံတားအနီးရောက်နေခဲ့သော်လည်း လှေပေါ်မှ သစ်များကို မြေပြင်သို့ချခဲ့ခြင်းမရှိပါ။ ၂၀-၅-၂၀၁၉ ရက်နေ့ နံနက်ပိုင်းမှ ညအထိလည်းကောင်း၊ ညမှ မိုးလင်းသည်အထိလည်းကောင်း ရှိနေခဲ့သော်လည်း သစ်များချခဲ့ကြောင်း တိုင်းတာစာရင်းယူခဲ့ကြောင်းမတွေ့ရှိရပါ။ ၂၁-၅-၂၀၁၉ ရက်နေ့ နံနက်ပိုင်းတွင် ၎င်းလှေကြီးမရှိတော့ကြောင်း သိရှိရပါ တယ်။ သစ်တောဝန်ထမ်းများကို သတင်းပေးခေါ်ယူခဲ့ပြီး ရပ်/ကျေးအုပ်ချုပ်ရေးမှူးအပါအဝင် ဒေသခံများပူးပေါင်းပါဝင်ဖမ်းဆီးခဲ့သော ၎င်းဖမ်းမိလှေများပေါ်သို့ သစ်တောဝန်ထမ်းငါးဦး၊ ရဲဝန်ထမ်းနှစ်ဦးရောက်ရှိပြီးမှ စိတ်ချလက်ချအိမ်ပြန်ခဲ့ကြတာ ဖြစ်ပါတယ်။ ဖမ်းဆီးရမိသည့် ၁၈-၅-၂၀၁၉ ရက်နေ့မှ ၂၁-၅-၂၀၁၉ ရက်နေ့အထိ သုံးရက်ကြာရှိနေခဲ့သော်လည်း သစ်များကို မြေပြင်သို့ချခဲ့ခြင်းမရှိဘဲ လွတ်မြောက်သွားခြင်းကို တာဝန်ရှိဝန်ထမ်းများအား မည်ကဲ့သို့အရေးယူ မည်ဖြစ်ကြောင်းသိလိုခြင်းနှင့်အရေးမယူပါက အဘယ်ကြောင့်ဆိုသည်ကိုသိလို၍ ဥက္ကဋ္ဌကြီးမှ တစ်ဆင့် မေးခွန်းမေးမြန်းရခြင်း ဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရခိုင်ပြည်နယ်၊ ဂွမ်ဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်ဝေရဲ့ မေးခွန်းအပေါ်မှာ ရှင်းလင်းတင်ပြခွင့်ပြုပါရန် တင်ပြအပ်ပါတယ်။ ၁၈-၅-၂၀၁၉ ရက်နေ့ ညနေခြောက်နာရီခွဲအချိန်ခန့်မှာ ရခိုင်ပြည်နယ်၊ ဂွမြို့နယ်၊ ဆပ်သွားကျေးရွာ ဆပ်သွားချောင်းအတွင်း တရားမဝင်သစ်တင်ဆောင်ထားတဲ့ စက်လှေများရှိကြောင်း သတင်းပေးချက်အရ ဂွမြို့နယ် သစ်တော ဦးစီးဌာနမှ တောအုပ်ကြီး ဦးခင်မောင်ဝင်းနှင့်အဖွဲ့ ဆပ်သွားကျေးရွာအုပ်ချုပ်ရေးမှူး ဦးစိုးမိုးအောင်၊ ရာအိမ်မှူး ဦးဇော်မျိုးအောင်၊ ဆပ်သွားရဲကင်းစခန်းမှ ရဲတပ်ကြပ်ရန်နိုင်မျိုးနှင့် ရဲတပ်သား ပြည့်ဖြိုးအောင်တို့ ပါဝင်တဲ့အဖွဲ့ဟာ ဆပ်သွားချောင်းအတွင်းသို့ သွားရောက်ရှာဖွေ စစ်ဆေးခဲ့ရာမှာ ဆပ်သွားရဲကင်းစခန်းရဲ့ မြောက်ဘက် ၅ မိုင်ခန့်အကွာ ဆပ်သွားချောင်း၊ သဠာဆိပ်ချောင်းအတွင်း အလျား ၅၄ ပေ၊ အနံ ၁၉ ပေ၊ စောက် ၉ ပေရှိ ခြောက်လုံးထိုး အင်ဂျင်စပ်တပ် စက်လှေတစ်စီးပေါ်မှ တရားမဝင်တောင်သရက်ခွဲသား ၁၅၂ ချောင်း၊ ၄၂.၇၂၆ တန် ကာလတန်ဖိုး ကျပ်သိန်း ၅၀ ခန့်နှင့် ဆပ်သွားချောင်း၊ ဆားချက်ကလေးချောင်းအတွင်း အလျား ၄၈ ပေ၊ အနံ ၁၁ ပေ၊ စောက် ၆ ပေရှိ လေးလုံးထိုးအင်ဂျင်စက်တပ် စက်လှေတစ်စီးပေါ်မှ တောင်သရက်ခွဲသား ၈၁ ချောင်း၊ ၁၀.၉ တန် ကာလတန်ဖိုး ၁၃ သိန်းခန့် ပိုင်ရှင်မဲ့သိမ်းဆည်းရမိခဲ့ပါတယ်။ အဆိုပါဖမ်းဆီးရမိတဲ့ တရားမဝင်သစ်တင်စက်လှေနှစ်စီးအနက် လေးလုံးထိုးအင်ဂျင်တပ် စက်လှေအား ၁၈-၅-၂၀၁၉ ရက်နေ့တွင် ဆပ်သွားချောင်းတံတားအောက်ဘက်သို့ မောင်းနှင်ပြီး မြေပြင်ပေါ်တွင် သစ်များချ၍ တိုင်းတာစစ်ဆေးနိုင်ခဲ့သော်လည်း ခြောက်လုံထိုးအင်ဂျင်တပ်စက်လှေ မှာ စက်ချို့ယွင်းနေသဖြင့် သစ်တောဝန်ထမ်းများမှ စောင့်ကြပ်ပြင်ဆင်ကာ ၂၀-၅-၂၀၁၉ ရက်နေ့တွင် ဆပ်သွားချောင်းတံတားအောက်ဘက် ကမ်းစပ်သို့မောင်းနှင်ပြီး သစ်များချ၍ တိုင်းတာစစ်ဆေးနိုင်ခဲ့ ပါတယ်။ ၂၅-၅-၂၀၁၉ ရက်နေ့ နေ့လယ် ၁ နာရီ ၁၀ မိနစ်အချိန်မှာ ခြောက်လုံးထိုးအင်ဂျင်တပ် စက်လှေပေါ်ပါ တရားမဝင်တောင်သရက်ခွဲသား ၂၅၂ ချောင်း၊ ၄၂.၇၂၆ တန် ဖမ်းဆီးရမိမှုပေါ်တောအုပ်ကြီး ဦးခင်မောင်ဝင်းမှ တရားလိုပြုလုပ်တိုင်တမ်းသဖြင့် ဂွမြို့နယ်၊ ကမ်းသာယာနယ်မြေ ရဲစခန်းမှ သစ်တောဥပဒေပုဒ်မ ၄၁ ပုဒ်မခွဲ(က)၊ ပုဒ်မ ၄၇ ပုဒ်မခွဲ(ခ)ဖြင့်လည်းကောင်း၊ ယင်းနေ့ ၁၃၂၀ အချိန်မှာ လေးလုံးထိုးအင်ဂျင်တပ်စက်လှေပေါ်ပါ တရားမဝင်တောင်သရက်ခွဲသား ၈၁ ချောင်း၊ ၁၀.၉ တန်ဖမ်းဆီးရမိမှုအပေါ် တောအုပ်ကြီး ဦးခင်မောင်ဝင်းမှ တရားလိုပြုလုပ်တိုင်တမ်း သဖြင့် ဂွမြို့နယ်၊ ကမ်းသာယာနယ်မြေ ရဲစခန်းမှ သစ်တောဥပဒေပုဒ်မ ၄၁ ပုဒ်မခွဲ(က)၊ ပုဒ်မ ၄၇ ပုဒ်မခွဲ(ခ)ဖြင့်လည်းကောင်း အသီးသီးအမှုဖွင့်၍ တရားခံများစုံစမ်းဖော်ထုတ်လျက်ရှိပါတယ်။ အဆိုပါ သက်သေခံစက်လှေနှစ်စီးအား ဆပ်သွားရဲကင်းစခန်းမှူး ရဲအုပ်သိန်းနိုင်မှ အမှုဖြင့် သိမ်းဆည်း၍ ဆပ်သွားချောင်းတံတားအနီးတွင် လက်ရှိအချိန်ထိ ထိန်းသိမ်းထားရှိပြီး တရားမဝင် သစ်များအား ဆပ်သွားတိုက်နယ်၊ သစ်တောဘိနယ် တာဝန်ခံရုံးဝင်းအတွင်းတွင် ထိန်းသိမ်းထားရှိ ပါတယ်။ သို့ပါ၍ ရခိုင်ပြည်နယ်၊ ဂွမြို့နယ်၊ ဆပ်သွားချောင်းအတွင်း တရားမဝင်သစ်များ ဖမ်းဆီးရမိ မှုနှင့်ပတ်သက်၍ ကမ်းသာယာနယ်မြေရဲစခန်းတွင် ဥပဒေနှင့်အညီ အမှုဖွင့်အရေးယူထားရှိပြီး ဆပ်သွားရဲစခန်းမှူး ရဲအုပ်သိန်းနိုင်မှ စုံစမ်းစစ်ဆေးဆောင်ရွက်လျက်ရှိပါကြောင်းနှင့် ရခိုင်ပြည်နယ် အစိုးရအဖွဲ့ရဲ့ ပေါင်းစပ်ဖြေကြားချက်အရ ဝန်ထမ်းများအပေါ် အရေးယူဆောင်ရွက်ရန်မရှိပါကြောင်း ရှင်းလင်းဖြေကြားအပ်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='322'>ဦးမြင့်ဝေ(ဂွမဲဆန္ဒနယ်)</mp>ဥက္ကဌကြီးခင်ဗျား။ ဆက်စပ်မေးခွန်းမေးခွင့်ပြုပါ။ ဖြေကြား ပေးတဲ့ ဒုတိယဝန်ကြီးကို အထူးပဲကျေးဇူးတင်ရှိပါတယ်။ ဒုတိယဝန်ကြီးဖြေတဲ့အထဲမှာ လှေနှစ်စီး စလုံးကိုဖမ်းမိခဲ့ကြောင်း လှေနှစ်စီးပေါ်က သစ်တွေကိုချခဲ့ပြီးတော့ သစ်အချောင်းအရေအတွက်နဲ့ သစ်တန်ပမာဏကို ဖြေကြားပေးခဲ့ပါတယ်။ မြေပြင်အခြေအနေနဲ့ ကွဲလွဲမှုတွေရှိနေတဲ့အတွက် ကျွန်တော် Power Point အသုံးပြုပြီးတော့ ဖြေကြားခွင့်ပြုပါခင်ဗျား။ သစ်ဖမ်းဆီးရန်သွားခဲ့တဲ့ သစ်တောဝန်ထမ်းများပါဝင်ပြီးတော့ အရပ်သားများလည်း ပါဝင်ခဲ့တဲ့လှေငယ်လေးတစ်စီးဖြစ်ပါတယ်။ ဒါက ဖမ်းဆီးရမိခဲ့တဲ့ သစ်တင်လှေငယ်ရဲ့ ဘေးတိုက်မြင်ကွင်းဖြစ်ပါတယ်။ ဖမ်းဆီးရမိခဲ့တဲ့ သစ်တင် လှေငယ်ရဲ့ နောက်တစ်နေရာက မြင်ကွင်းတစ်ခုဖြစ်ပါတယ်။ ဖမ်းဆီးရမိခဲ့တဲ့ ထွက်ပြေးလွတ်မြောက် သွားသော သစ်တင်လှေအကြီးဖြစ်ပါတယ်။ ဒါက ဖမ်းဆီးရမိခဲ့တဲ့ သစ်တင်လှေအကြီးရဲ့ နောက်ပိုင်း ကိုရိုက်ထားတဲ့ ပုံဖြစ်ပါတယ်။ ဒါက အစားထိုးထားတဲ့လှေတစ်စီးဖြစ်ပါတယ်။ ဒါက အစားထိုးထားတဲ့ လှေရဲ့နောက်ပိုင်းမြင်ကွင်းဖြစ်ပါတယ်။ ထွက်ပြေးလွတ်မြောက်သွားတဲ့ လှေကြီးရဲ့ နောက်ပိုင်းနဲ့ အစားထိုးထားတဲ့လှေကြီးရဲ့ နောက်ပိုင်းဟာ သိသာထင်ရှားတဲ့အတွက် နောက်ပိုင်းကနေ ရိုက်ထားတဲ့ပုံ မြင်ကွင်းတစ်ခုထဲမှာ နှစ်ပုံမြင်ရတဲ့ပုံဖြစ်ပါတယ်။ ကျေးဇူးတင်ပါတယ်။ ဥက္ကဌကြီးခင်ဗျား။ ကျွန်တော်တို့ ဂွမြို့နယ်မှာ သစ်ဖမ်းတိုင်း၊ ဖမ်းတိုင်း အရပ်သားများက ရှေ့ကဆိုသလိုပဲ အမြဲတမ်းပဲ ဦးဆောင်ပြီးတော့ပါဝင်ခဲ့တာဖြစ်ပါတယ်။ လက်ရှိဖြစ်တဲ့ ဖြစ်စဉ်မှာလည်းပဲ အရပ်သားများက ဦးဆောင်ပါဝင်ခဲ့တာဖြစ်ပါတယ်။ အရပ်သားများက သစ်တင်လှေကြီးပေါ်ကို အရင်ရောက်ရှိခဲ့ပြီး ကာမှ သစ်တောဝန်ထမ်းတွေကို ခေါ်ယူခဲ့တာဖြစ်ပါတယ်။ သစ်တောဝန်ထမ်းငါးဦးနဲ့ ရဲဝန်ထမ်းနှစ်ဦး လှေပေါ်ကိုရောက်ရှိခဲ့ပြီးမှ ဒေသခံတွေက စိတ်ချလက်ချအိမ်ကိုပြန်ပြီးတော့ နေခဲ့တာဖြစ်ပါတယ်။ အဲဒီလို စိတ်ချလက်ချအိမ်ကိုပြန်ခဲ့ပြီးတဲ့နောက် သုံးရက်ကြာတဲ့အခါ စောစောကပြခဲ့တဲ့ သစ်တင်လှေ အကြီးက ထွက်ပြေးလွတ်မြောက်သွားပါတယ်။ အဲဒီ သစ်တင်လှေအကြီး ထွက်ပြေးမလွတ်မြောက်ခင် ၂၀-၅-၂၀၁၉ နေ့ည စောစောက အစားထိုးထားတယ်ဆိုတဲ့လှေဟာ ဆပ်သွားချောင်းရဲ့ အပြင်ဘက် ပင်လယ်ဘက်ကဝင်လာပြီးတော့မှ ဆက်သွားချောင်တံတားအောက်နားမှာ ရှိနေခဲ့တာဖြစ်ပါတယ်။ ဒါကြောင့်မို့လို့ ဝန်ကြီးဖြေတဲ့အဖြေထဲမှာ လှေအငယ်အတွက်ဖြေတဲ့အဖြေကို ကျွန်တော်က အမှန်လို့လက်ခံပါတယ်။ လှေအကြီးအတွက် ဖြေတဲ့အဖြေကို ကျွန်တော် အမှန်လို့ လက်ခံလို့မရပါဘူး။ ဒါကြောင့်မို့လို့ ဒီအဖြေနဲ့ပတ်သက်ပြီးတော့၊ ဒီဖြစ်စဉ်နဲ့ပတ်သက်ပြီးတော့ မြေပြင်ကွင်းဆင်းစိစစ် ပေးရန်အစီအစဉ်ရှိ/မရှိနဲ့ မြေပြင်ကွင်းဆင်းစိစစ်ပါက ဒီလှေကြီးထွက်ပြေးလွတ်မြောက်သွားတာ ထင်ရှားခဲ့ရင် ဒုတိယဝန်ကြီးဖြေတဲ့အဖြေရဲ့ ၅၀ ရာခိုင်နှုန်းကို လိမ်ညာတင်ပြပြီးတော့ ဖြေကြားခဲ့တာ ဖြစ်ခဲ့တယ်ဆိုလို့ရှိရင် ဒုတိယဝန်ကြီးရဲ့ ဂုဏ်သိက္ခာကို ထောက်ရှုသောအားဖြင့်သော်လည်းကောင်း၊ လွှတ်တော်တစ်ရပ်လုံးရဲ့ ဂုဏ်သိက္ခာကို ထောက်ရှုသောအားဖြင့်သော်လည်းကောင်း တာဝန်ရှိ ဝန်ထမ်းတွေကို မည်ကဲ့သို့အရေးယူမည်ဖြစ်တယ်ဆိုတာကို ဥက္ကဌကြီးမှတစ်ဆင့် ဆက်စပ်မေးခွန်း မေးမြန်းရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>မေးခွန်းတွေ ဖြေကြားတဲ့ အခါမှာ သက်ဆိုင်ရာဝန်ကြီးဌာနရယ်၊ ရခိုင်ပြည်နယ်အစိုးရအဖွဲ့ရယ် ပေါင်းစပ်ပြီးတော့မှ ဒီဟာ တွေကို စိစစ်ပြီးတော့မှ ကျွန်တော်တို့ ပြန်လည်ဖြေကြားခြင်း ဖြစ်ပါတယ်။ ဒါနဲ့ပတ်သက်ပြီးတော့မှ ခုန လွှတ်တော်ကိုယ်စားလှယ်ကြီး မေးမြန်းတဲ့အပေါ်မှာ ထပ်ဆင့်ပြီးတော့မှ မေးမြန်းတဲ့မေးခွန်းအပေါ်မှာ တကယ်လို့ ဒီအပေါ်မှာ ပြန်လည်ပြီးတော့မှ၊ စိစစ်ပြီးတော့မှ ဒီအပေါ်မှာ ဘယ်လိုဆောင်ရွက်မယ် ဆိုတာကို ပြန်လည်ရှင်းလင်းဆောင်ရွက်သွားမည်ဖြစ်ကြောင်း တင်ပြအပ်ပါတယ်။</speech>
<speech type='speaker'>ပြည်ထဲရေးဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ်ပြီးပါပြီ</speech>
</section>
<section value = 'Motion'>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တိုက်ကြီး မဲဆန္ဒနယ်မှ ဦးကျော်မြင့်က ၎င်းတင်သွင်းမယ့်အဆိုကိုပြန်လည်ရုတ်သိမ်းရန် စာဖြင့်ရေးသားတင်ပြ လာပါတယ်။ ဒါကြောင့် ဦးကျော်မြင့်၏အဆိုကို ရုတ်သိမ်းကြောင်းကြေညာပါတယ်။</speech>
</section>
<section value = 'Bill'>
<title>စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီကတင်သွင်းသည့်တိရစ္ဆာန်ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်း၍ တင်သွင်းထားသည့်ပြင်ဆင်ချက်အဆိုအား ဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စိုက်ပျိုးရေး မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီကတင်သွင်းသော တိရစ္ဆာန်ကျန်းမာရေး နှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပဉ္စမနေ့ (၂၉-၇-၂၀၁၉ရက်နေ့)တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနဲ့စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးခြင်း၊ ဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၃၁-၇-၂၀၁၉ ရက်နေ့နောက်ဆုံးထားပြီး အမည်စာရင်းတင်သွင်းရန်တောင်းခံခဲ့ရာ ကိုယ်စားလှယ်နှစ်ဦးတို့က အမည်စာရင်းတင်သွင်းလာပါတယ်။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏မူလအခွင့်အရေး ဆိုင်ရာကော်မတီ၊ စိုက်ပျိုးရေးမွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီ၊ ပြင်ဆင်ချက်အဆိုတင်သွင်းတဲ့ လွှတ်တော်ကိုယ်စားလှယ်များနဲ့ သက်ဆိုင်ရာဌာနများမှ တာဝန်ရှိ ပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနဲ့စပ်လျဉ်းပြီး ဆွေးနွေးအတည်ပြုခြင်းများဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်း၏ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံးပါဝင်မှာ ဖြစ်ပါတယ်။ အပိုဒ်၊ အပိုဒ်ခွဲ အစဉ်လိုက်အတည်ပြုနိုင်ရေး ဆောင်ရွက် ရာမှာ ပြင်ဆင်ချက်မရှိပါက မူလအဆိုပြု ပြဋ္ဌာန်းချက်အတိုင်း အတည်ပြုနိုင်ရေးတင်ပြဆောင်ရွက် သွားမှာဖြစ်ပါတယ်။ ပြင်ဆင်ချက်ရှိသော အပိုဒ်၊ အပိုဒ်ခွဲများအတွက် ဥပဒေကြမ်းကော်မတီက သက်ဆိုင်ရာ အပိုဒ်၊ အပိုဒ်ခွဲအလိုက် ဆွေးနွေးခြင်းများပြုလုပ်ပြီး လွှတ်တော်ရဲ့ သဘောထားရယူ၍ ဆုံးဖြတ်အတည်ပြု သွားမှာ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ တိရစ္ဆာန်ကျန်းမာရေးနှင့် မွေးမြူရေး လုပ်ငန်းဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏ပြင်ဆင်ချက်(၇၀)ချက် ကို တင်သွင်းဖို့ ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးနဲ့တက်ရောက်တဲ့ ကိုယ်စားလှယ်များအားလုံး မင်္ဂလာပါ ခင်ဗျား။ ကျွန်တော်ကတော့ ပုသိမ်မဲဆန္ဒနယ်၊ ပြည်သူ့လှူတ်တော်ကိုယ်စားလှယ် ဥပဒေကြမ်းကော်မတီ အဖွဲ့ဝင် ဦးဝေလှိုင်ထွန်း ဖြစ်ပါတယ်။ တိရစ္ဆာန်ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေး ဥပဒေကြမ်းနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်က အတည်ပြုပေးနိုင်ဖို့အတွက် အဆိုတင်သွင်းမှာဖြစ်ပါတယ်။ ပြည်သူ့လွှတ်တော် စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီကတင်သွင်းတဲ့ တိရစ္ဆာန် ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်းကို ပြည်ထောင်စုလွှတ်တော်ရုံးက ပြည်ထောင်စုလွှတ်တော်ဆိုင်ရာနည်းဥပဒေ ၈၀ နည်းဥပဒေခွဲ(က) အရ ပြည်သူ့လွှတ်တော်မှာ ဆွေးနွေးနိုင်ရန်ပေးပို့လာပါတယ်။ အဲဒီဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပဉ္စမနေ့ဖြစ်တဲ့ ၂၉-၇-၂၀၁၉ ရက်(တနင်္လာနေ့)တွင် လွှတ်တော် သို့ ပြည်သူ့လွှတ်တော် ဥပဒေကြမ်းကော်မတီ၏ စိစစ်လေ့လာတွေ့ရှိချက်အစီရင်ခံစာကို တင်ပြ ခဲ့ပြီးဖြစ်ပါတယ်။ ပြင်ဆင်ချက်အဆိုများကို ၃၁-၇-၂၀၁၉ ရက်(ဗုဒ္ဓဟူးနေ့)ကို နောက်ဆုံးထားပြီးတော့ တင်သွင်းနိုင်ကြောင်းကြေညာခဲ့တဲ့အခါမှာ ပြည်သူ့လွှတ်တော်ကိုယ်စားလှယ်နှစ်ဦးဖြစ်တဲ့ ဒေါက်တာ ဦးသန်းအောင်စိုး(မင်းလှမဲဆန္ဒနယ်)နဲ့ ဦးလွင်ကိုလတ်(သန်လျင်မဲဆန္ဒနယ်)တို့က ဆွေးနွေးချက်နဲ့ ပြင်ဆင်ချက်များအဆိုကို တင်သွင်းလာပါတယ်။ ပြည်သူ့လွှတ်တော် ဥပဒေကြမ်းကော်မတီဟာ ၇-၈၂၀၁၉ ရက်(ဗုဒ္ဓဟူးနေ့)မှာဆွေးနွေးရန်နှင့် ပြင်ဆင်ချက်အဆိုတင်သွင်းသူ ပြည်သူ့လွှတ်တော် ကိုယ်စားလှယ် နှစ်ဦး၊ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာ ကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီ၊ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိသူများနှင့်အတူ ညှိနှိုင်း အစည်းအဝေး ကျင်းပပြုလုပ်ခဲ့ပါတယ်။ အဲဒီအစည်းအဝေးရဲ့ သဘောတူဆုံးဖြတ်ချက်အရ ပြည်သူ့ လွှတ်တော် ဥပဒေကြမ်းကော်မတီ၏ ပြင်ဆင်ရန်အချက်(၇၀)ကိုဇယားများနဲ့ အခုလွှတ်တော် ကိုယ်စားလှယ်အားလုံးကို ဖြန့်ဝေထားပြီးဖြစ်ပါတယ်။ (ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန်တင်ပြထားတဲ့ အချက်(၇၀)မှာ အောက်ပါအတိုင်းဖြစ်ပါသည်။ စာမျက်နှာ အမှတ်စဉ် အပိုဒ်နှင့်အပိုဒ်ခွဲ ဥပဒေခေါင်းစီး ၁ မှ ၉ ၅၊ ၇၊ ၉၊ ၁၁၊ အပိုဒ် ၂ အပိုဒ်ခွဲ(က)၊ အပိုဒ်ခွဲ(ခ)၊ အပိုဒ်ခွဲ(၃)၊ အပိုဒ်ခွဲ(၁)၊ ၁၂၊ ၁၄ အပိုဒ်ခွဲ(ဓ)၊ အပိုဒ်ခွဲ(ဠ)၊ ၁၀ မှ ၁၁ ၊ ၁၈၊ ၂၀ အပိုဒ် ၃ အပိုဒ်ခွဲ(ဂ)၊ အပိုဒ်ခွဲ(င) ၁၁ မှ ၁၅ ၂၄၊ ၂၇၊ ၂၉၊ အပိုဒ် ၄ အပိုဒ်ခွဲ(က)၊ အပိုဒ် ၅ အပိုဒ်ခွဲ (ဂ) (ဃ) (င)နှင့် (စ)၊ အပိုဒ်ခွဲ (ဇ) (၅) (ည) နှင့် (ဋ)၊ အပိုဒ်ခွဲ(၃)နှင့် (ပ) (စ) (၁၉ မှ ၂၅ အပိုဒ် ၈ အပိုဒ်ခွဲ(ဃ) ၄၁၊ ၄၃၊ ၄၅၊ အပိုဒ် ၉ အပိုဒ်ခွဲ(ဇ)၊ အပိုဒ် ၁၀ အပိုဒ်ခွဲ(ခ)၊ အပိုဒ်ခွဲ ()၊ ၄၇၊ ၄၉၊ ၅၀၊ အပိုဒ်ခွဲ(ဌ)၊ အပိုဒ်ခွဲ(ပ)၊ အပိုဒ် ၁၁ ခြေဆင်း၊ အပိုဒ်ခွဲ(င)၊ ၅၂၊ ၅၄၊ ၅၆၊ အပိုဒ်ခွဲ (၃)၊ အပိုဒ်ခွဲ(ဏ)၊ အပိုဒ်ခွဲ(တ) စဉ် စာမျက်နှာ အမှတ်စဉ် အပိုဒ်နှင့်အပိုဒ်ခွဲ (ဆ) ၂၅ မှ ၂၆ ၆၀၊ ၆၂၊ ၆၄ အပိုဒ် ၁၂၊ အပိုဒ် ၁၃ အပိုဒ်ခွဲ(က) အပိုဒ်ခွဲငယ်(၃)၊ အပိုဒ်ခွဲ (ခ)နှင့် (ဂ) အပိုဒ်၁၄ ခြေဆင်း၊ အပိုဒ်ခွဲ(ဃ) မှ ၂၈ ၆၇၊ ၆၉၊ ၂၉ မှ ၃၂ | ၇၄၊ ၇၊ ၇၈၊ ၈၀၊ ၈၂၊ ၈၄ အပိုဒ် ၁၇ အပိုဒ်ခွဲ(က) အပိုဒ်ခွဲငယ်(၂)နှင့်(၃)၊ အပိုဒ်ခွဲ(ခ) အပိုဒ်ခွဲငယ် (၂)နှင့် (၃)၊ အပိုဒ်ခွဲ(ဂ) အပိုဒ်ခွဲငယ်(၂)နှင့်(၃)၊ အပိုဒ်ခွဲ(ဃ) အပိုဒ်ခွဲငယ်(၂)၊ အပိုဒ် ၁၈ အပိုဒ်ခွဲ(က)၊အပိုဒ်ခွဲ ၈၈၊ ၉၀ အပိုဒ် ၂၁၊ အပိုဒ် ၂၁ အပိုဒ်ခွဲ(က) ၃၄ မှ ၃၆ ၉၄၊ ၉၅၊ ၉၆ အပိုဒ် ၂၃၊ အပိုဒ် ၂၄၊ အပိုဒ် ၂၅ ခြေဆင်းနှင့် အပိုဒ်ခွဲ(က) ၁၀၀၊ ၁၀၁ အပိုဒ် ၂၇၊ အပိုဒ် ၂၈ ခြေဆင်းနှင့်အပိုဒ်ခွဲ(က) ၁၀၉၊၁၁၁ အပိုဒ် ၃၃ အပိုဒ်ခွဲ(ခ)၊ အပိုဒ် ၃၄ ၄၀ မှ ၄၁ ၁၁၃၊ ၁၁၄၊ ၁၁၅၊ ၁၁၆ အခန်း (၁၃) ခေါင်းစဉ်၊ အပိုဒ် ၃၆ ခြေဆင်း အပိုဒ်ခွဲ(က) (ခ) (ဂ)(ဃ)(င)(စ)(ဆ)နှင့်(ဇ)၊ အဆိုပြုပြဋ္ဌာန်းချက် အပိုဒ် ၃၆ အပိုဒ်ခွဲ(ဈ)ကိုပယ်ဖျက်ခြင်း၊ အပိုဒ်ခွဲ(ဈ) (ဏ) ၄၁ မှ ၄၂ ၁၁၈၊ ၁၂၀၊ အပိုဒ် ၃၇ ခြေဆင်း၊ အပိုဒ် ၃၈ ၊ အပိုဒ် ၄၀၊ အပိုဒ် ၄၁ ၁၂၂။ ၁၂၃ စာမျက်နှာ အမှတ်စဉ် အပိုဒ်နှင့်အပိုဒ်ခွဲ ၄၃ မှ ၄၈ ၁၂၄၊ ၁၂၆၊ အခန်း(၁၅) ခေါင်းစဉ်၊ အပိုဒ် ၄၂ အပိုဒ်ခွဲ(ဂ)၊ အပိုဒ်ခွဲ(ဃ)၊ ၁၂၇၊ ၁၂၈၊ အပိုဒ်ခွဲ(င)၊ အပိုဒ် ၄၃ အပိုဒ်ခွဲ (က)နှင့်(ခ)၊ အပိုဒ် ၄၄၊ အပိုဒ်၁၃၀၊ ၁၃၁၊ ၄၅၊ အပိုဒ် ၄၆၊ အပိုဒ် ၄၇၊ အပိုဒ်ခွဲ(က)၊ အပိုဒ်ခွဲ(ဂ)၊ ၁၃၂၊ ၁၃၃၊ အပိုဒ်ခွဲ(ဃ)၊ အပိုဒ် ၄၈ အပိုဒ်ခွဲ(က)၊ အပိုဒ် ၄၉ ခြေဆင်း၊ ၁၃၅၊ ၁၃၇၊ အပိုဒ် ၅၀၊ အပိုဒ် ၅၁ ၁၃၈၊ ၁၄၀၊ ၁၄၂၊ ၁၄၄၊ (ထ) ၄၈ မှ ၄၉ ၁၄၈၊ ၁၅၀၊ အပိုဒ် ၅၃၊ အဆိုပြု ပြဋ္ဌာန်းချက် အပိုဒ် ၅၅ ကိုပယ်ဖျက်ခြင်း၊ အပိုဒ် ၅၅ အပိုဒ်ခွဲ(က) ဒါကြောင့်မို့လို့ ပြည်သူ့လွှတ်တော် ဥပဒေကြမ်းကော်မတီက ပြင်ဆင်ရန်တင်ပြထားတဲ့ အချက်(၇၀)ကို လွှတ်တော်ကအတည်ပြုပေးနိုင်ပါရန် လေးစားစွာတင်ပြအပ်ပါတယ်။ ကျေးဇူးတင် ပါတယ်။</speech>
<speech type='speaker'>သဘောတူစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၂)ရက်နေ့ ယနေ့အစည်းအဝေးမှာ စိုက်ပျိုးရေး၊ မွေးမြူရေး နှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီကတင်သွင်းတဲ့ တိရစ္ဆာန်ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အပေါ် ပြည်သူ့လွှတ်တော်ကို တင်ပြခဲ့ပြီး ဖြစ်ပါတယ်။ သို့ဖြစ်ပါ၍ စိုက်ပျိုးရေး၊ မွေးမြူရေးနှင့်ကျေးလက်လူမှုဘဝဖွံ့ဖြိုးတိုးတက်ရေးကော်မတီ က တင်သွင်းခဲ့တဲ့ တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေးဥပဒေကြမ်းနှင့် စပ်လျဉ်းပြီး ပြည်သူ့လွှတ်တော်မှအတည်ပြုနိုင်ပါရန် အဆိုပြု တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ တိရစ္ဆာန်ကျန်းမာရေးနှင့် မွေးမြူရေး လုပ်ငန်းဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏ ပြင်ဆင်ချက် (၇၀)ချက်အား အတည်ပြုရန် လွှတ်တော်ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် တိရစ္ဆာန် ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်းပြီး ပြင်ဆင်ချက် (၇၀)ချက်ကို ဥပဒေကြမ်းကော်မတီ၏ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်း ဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ စိုက်ပျိုးရေး၊ မွေးမြူရေးနှင့် ကျေးလက် လူမှုဘဝဖွံ့ဖြိုးတိုးတက်ရေးကော်မတီကတင်သွင်းသော တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေးဥပဒေကြမ်းနှင့်စပ်လျဉ်း၍ ပြင်ဆင်ချက်တင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့်ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်းအတည်ပြုချက်ရယူမှာ ဖြစ်ပါတယ်။ ဒါကြောင့် တိရစ္ဆာန်ကျန်းမာရေးနှင့် မွေးမြူရေးလုပ်ငန်းဖွံ့ဖြိုးတိုးတက်ရေးဥပဒေကြမ်း တစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။ သဘောမတူသူ မရှိတဲ့အတွက် စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီက တင်သွင်းသော တိရစ္ဆာန်ကျန်းမာရေးနှင့် မွေးမြူရေးလုပ်ငန်း ဖွံ့ဖြိုးတိုးတက်ရေးဥပဒေကြမ်းတစ်ရပ်လုံးကို ပြင်ဆင် ထားသည့်အပိုဒ်၊ အပိုဒ်ခွဲများအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။ (ဩဘာသံများ)</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ ရပ်နားကြောင်းနှင့် အစည်းအဝေး(၁၃)ရက်မြောက်နေ့ ဆက်လက်ကျင်းပမည့် နေ့ရက် နှင့် အချိန်ကို ကြေညာခြင်း</title>
<speech type='speaker'>အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ ကို ၂၀၁၉ ခုနှစ်၊ သြဂုတ်လ ၂၂ ရက်(ကြာသပတေးနေ့) နံနက် ၁၀း၀၀ နာရီအချိန်မှာ ဆက်လက် ကျင်းပမှာဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ ကို ၁၁း၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
