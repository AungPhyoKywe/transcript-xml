<doc>
<docinfo>
<docno>02-11-21.xml</docno>
<pdf>02-11-21.pdf</pdf>
<term value='02'>ဒုတိယအကြိမ်</term>
<session value='11' />
<sittingday value='21' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့မှတ်တမ်း</title>
<date value='06-03-2019'>၁၃၈ဝ ပြည့်နှစ်၊ တပေါင်းလဆန်း ၁ ရက် (၂ဝ၁၉ ခုနှစ်၊ မတ်လ ၆ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၁) ကြိမ်မြောက်ပုံမှန်အစည်းအဝေး (၂၁)ရက်မြောက်နေ့အစီအစဉ် စတင်ပါ တော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျာ။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၈၁ ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၈၇.၉၉ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ယနေ့ ၂၀၁၉ ခုနှစ်၊ မတ်လ ၆ ရက်နေ့ ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ခွင့်ပန်ကြား သွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၈၁ ဦးရှိကာ ယနေ့ခွင့်ပန်ကြားသူ ၄၁ ဦး ရှိပါတယ်။ ခွင့်ပန်ကြားသူ များကတော့(၁) ဆွမ်ပရာဘွမ်မဲဆန္ဒနယ်မှ ဦးလုံဂျုံဆန်မိုင် ခွင့် ၁ ရက်၊ (၂) ကျောက်တံတားမဲဆန္ဒနယ်မှ ဦးနေမျိုးထက် ခွင့် ၁ ရက်၊ (၃) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၄) ညောင်ဦးမဲဆန္ဒနယ်မှ ဦးစော ခွင့် ၁ ရက်၊ (၅) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၁ ရက်၊ (၆) ပြည်ကြီးတံခွန်မဲဆန္ဒနယ်မှ ဦးကျော်စိုးလင်း ခွင့် ၁ ရက်၊ (၇) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်၊ (၈) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၉) တောင်တွင်းကြီးမဲဆန္ဒနယ်မှ ဦးမင်းသိန်း ခွင့် ၁ ရက်၊ (၁၀) ထန်းတပင်မဲဆန္ဒနယ်မှ ဦးဇော်ဝင်း ခွင့် ၁ ရက်၊ (၁၁) မြန်အောင်မဲဆန္ဒနယ်မှ ဦးခင်မောင်လတ် ခွင့် ၁ ရက်၊ (၁၂) ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၁ ရက်၊ (၁၃) မိတ္ထီလာမဲဆန္ဒနယ်မှ ဒေါက်တာမောင်သင်း ခွင့် ၁ ရက်၊ (၁၄) တိုက်ကြီးမဲဆန္ဒနယ်မှ ဦးကျော်မြင့် ခွင့် ၁ ရက်၊ (၁၅) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၁၆) မန်တုံမဲဆန္ဒနယ်မှ ဒေါ်နန်းမိုး ခွင့် ၁ ရက်၊ (၁၇) ဆောမဲဆန္ဒနယ်မှ ဦးကျော်တင် ခွင့် ၁ ရက်၊ (၁၈) ညောင်ရွှေမဲဆန္ဒနယ်မှ ဦးဝင်းမြင့်ဦး(ခ)ဦးနေမျိုး ခွင့် ၁ ရက်၊ (၁၉) ကုန်းကြမ်းမဲဆန္ဒနယ်မှ ဦးလီကျိန်းဖူ(ခ)ဦးမြင့်ဆွေ ခွင့် ၁ ရက်၊ (၂၀) အလုံမဲဆန္ဒနယ်မှ ဦးရဲလွင် ခွင့် ၁ ရက်၊ (၂၁) တပ်မတော်သားလွှတ်တော်ကိုယ်စားလှယ် ဗိုလ်မှူးစိုးနိုင် ခွင့် ၂ ရက်၊ (၂၂) ကန်ကြီးထောင့်မဲဆန္ဒနယ်မှ ဦးရွှေလှကြိုင် ခွင့် ၁ ရက်၊ (၂၃) အုတ်ဖိုမဲဆန္ဒနယ်မှ ဦးဇော်မင်း ခွင့် ၂ ရက်၊ (၂၄) ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွတ် ခွင့် ၁ ရက်၊ (၂၅) မာန်အောင်မဲဆန္ဒနယ်မှ ဦးတင်နု(ခ)ဦးတင်နုအောင် ခွင့် ၃ ရက်၊ (၂၆) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၂၇) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၁ ရက်၊ (၂၈) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၁ ရက်၊ (၂၉) နမ့်ခမ်းမဲဆန္ဒနယ်မှ ဦးထွန်းကျော် ခွင့် ၁ ရက်၊ (၃၀) နမ့်ဆန်မဲဆန္ဒနယ်မှ ဦးဝင်းထူး ခွင့် ၁ ရက်၊ (၃၁) မတူပီမဲဆန္ဒနယ်မှ ဦးပါထန်း ခွင့် ၃ ရက်၊ (၃၂) တောင်သာမဲဆန္ဒနယ်မှ ဦးစစ်အေး ခွင့် ၁ ရက်၊ (၃၃) တမူးမဲဆန္ဒနယ်မှ ဦးနိုင်နိုင်ဝင်း ခွင့် ၃ ရက်၊ (၃၄) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၁ ရက်၊ (၃၅) လောက်ကိုင်မဲဆန္ဒနယ်မှ ဦးလူတယ်ဟုန်(ခ)ဦးအောင်ရွှေ ခွင့် ၂ ရက်၊ (၃၆) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁ ရက်၊ (၃၇) ပေါင်းတည်မဲဆန္ဒနယ်မှ ဦးအေးမင်းအောင်(ခ) ဦးမင်းမင်း ခွင့် ၃ ရက်၊ (၃၈) မင်းပြားမဲဆန္ဒနယ်မှ ဦးစစ်နိုင် ခွင့် ၁၀ ရက်၊ (၃၉) သန်လျင်မဲဆန္ဒနယ်မှ ဦးလွင်ကိုလတ် ခွင့် ၁ ရက်၊ (၄၀) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၁ ရက်နှင့် (၄၁) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၁ ရက်တို့ ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ ခွင့်ပန်ကြားသူ ၄၁ ဦး စုစုပေါင်း ခွင့်ပန်ကြားသူ ၅၂ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်ကခွင့်ပန်ကြား၍ ခွင့်ပြု ထားသူ ၁၁ ဦး၊ ယနေ့ခွင့်ပြု ထားသူ ၄၁ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၅၂ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>ပြည်ထောင်စုရွေးကောက်ပွဲကော်မရှင်အဖွဲ့အနေဖြင့် ၂၀၂၀ ခုနှစ်တွင် ကျင်းပမည့် အထွေထွေ ရွေးကောက်ပွဲအတွက် မဲပေးမည့်သူများ၏ စာရင်းကို အတိအကျဖြစ်စေရန် မည်သို့စီစဉ်ဆောင်ရွက် ထားပြီး အဆိုပါဆောင်ရွက်ချက်ကို မဲဆန္ဒရှင်ပြည်သူများ ပွင့်လင်းမြင်သာစွာ သိရှိစေရန်အတွက် ဆောင်ရွက်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ အုတ်တွင်းမဲဆန္ဒနယ်မှ ဒေါ်ချိုချို မေးမြန်းဖို့ ဖြစ်ပါတယ်</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါရှင်။ ကျွန်မကတော့ အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ဥက္ကဌကြီးမှတစ်ဆင့် မေးမြန်းလိုတဲ့မေးခွန်းကတော့ ပြည်ထောင်စု ရွေးကောက်ပွဲကော်မရှင်အဖွဲ့အနေဖြင့် ၂၀၂၀ ခုနှစ်တွင် ကျင်းပတော့မည့် အထွေထွေရွေးကောက်ပွဲ အတွက် မဲပေးမည့်သူများရဲ့ စာရင်းကို အတိအကျဖြစ်စေရန် မည်သို့စီစဉ်ဆောင်ရွက်ထားပြီး အဆိုပါဆောင်ရွက်ချက်ကို မဲဆန္ဒရှင်ပြည်သူများ ပွင့်လင်းမြင်သာစွာ သိရှိစေရန်အတွက် ဆောင်ရွက်ရန် အစီ အစဉ်ရှိ/မရှိဖြစ်ပါတယ်။ ဥက္ကဌကြီးရှင်။ မေးခွန်းမေးမြန်းရတဲ့အကြောင်းအရင်းကို တင်ပြလိုပါတယ်။ ကျွန်မအနေနဲ့ ဒီမေးခွန်းကို မေးရတာကတော့ ကျွန်မရဲ့ မဲဆန္ဒနယ်ဖြစ်တဲ့ အုတ်တွင်းမြို့နယ်မှာ မကြာသေးမီက ပြုလုပ် ဆောင်ရွက်ခဲ့တဲ့ ၂၀၁၈ ခုနှစ်ကြားဖြတ်ရွေးကောက်ပွဲမှာ ဒေသခံပြည်သူတွေအနေနဲ့ မဲပေးလိုတဲ့အတွက်ကြောင့် စိတ်ပါဝင်စားစွာဖြင့် မဲရုံသို့လာရောက်ကြပေမယ့် မဲပေးရမယ့်စာရင်းမှာမပါဝင်ခြင်းကြောင့် မဲပေးခွင့်မရရှိဘဲ နိုင်ငံသားအခွင့်အရေးများ ဆုံးရှုံးခဲ့ရတဲ့အတွက်ကြောင့် မေးမြန်းရခြင်းဖြစ်ပါတယ်။ ၂၀၁၈ ခုနှစ်ကြားဖြတ်ရွေးကောက်ပွဲမှာ အုတ်တွင်းမြို့နယ် တိုင်းဒေသကြီး(၁)အတွက် မဲပေးရန် မဲရုံပေါင်း ၇၂ ရုံရှိတဲ့အနက် တပ်မဲရုံများမပါ ကျန်မဲရုံပေါင်း ၆၀ ကျော်မှာဤကဲ့သို့ မဲဆန္ဒရှင်ပြည်သူများ မဲရုံသို့လာရောက်ပြီး မဲပေးခွင့်မရရှိဘဲ ပြန်သွားရတဲ့သူတွေဟာ မဲရုံတိုင်းလိုလိုမှာဖြစ်ပြီး မဲရုံတစ်ရုံကို အနည်းဆုံး ၃၅ ဦးခန့်ရှိပါတယ်။ ဥက္ကဋ္ဌကြီးရှင်။ မဲပေးချင်လို့မဲရုံကိုလာသူများကတော့ မဲပေးခွင့်မရရှိကြပေမယ့် သေဆုံးသူများရဲ့ စာရင်းတွေကတော့ မဲစာရင်းမှာ ပြည့်စုံစွာရှိနေတာကိုလည်း တွေ့ရပါတယ်။ ရွေးကောက်ပွဲကော်မရှင် အဖွဲ့ခွဲများဖွဲ့စည်းရာမှာ တစ်နိုင်ငံလုံးအတိုင်းအတာအဖြစ် ရပ်ကွက်၊ ကျေးရွာအုပ်စု ရွေးကောက်ပွဲကော်မရှင်အဖွဲ့ခွဲပေါင်း ၁၄၇၃၄ ရှိကြောင်း စာရင်းဇယားများအရ သိရတဲ့အတွက် ရပ်ကွက်၊ ကျေးရွာ အုပ်စုကော်မရှင်အဖွဲ့ခွဲများမှ အဖွဲ့ဝင်များရဲ့ စွမ်းဆောင်မှုအရည်အသွေးမြှင့်တင်ပေးခြင်း၊ ပြည့်စုံမှန်ကန် သောမဲစာရင်းများ ပြုစုခြင်းဆိုတဲ့ တာဝန်တွေကို ထိရောက်စွာဆောင်ရွက်ရန်လိုအပ်နေဆဲဖြစ်ကြောင်း မြေပြင်ပကတိအနေအထားအရ ပေါ်လွင်နေပါတယ်။ ရွေးကောက်ပွဲဆိုင်ရာမူဝါဒများ၊ ရွေးကောက်ပွဲ လုပ်ငန်းစဉ်များနှင့် ရွေးကောက်ပွဲများကျင်းပရာမှာ ပွင့်လင်းမြင်သာမှုရှိစွာဆောင်ရွက်ခြင်းဖြင့် ရွေးကောက်ပွဲများနှင့် ရွေးကောက်ပွဲလုပ်ငန်းစဉ်တွေအပေါ် ပြည်သူများရဲ့ ယုံကြည်ကိုးစားမှုမြင့်မား စေမှာဖြစ်ပြီး စစ်မှန်ခိုင်မာတဲ့ ဒီမိုကရေစီစနစ်တည်ဆောက်နိုင်ရေးအတွက် ရွေးကောက်ပွဲများကို လွတ်လပ်၍တရားမျှတပြီး တူညီသောအခွင့်အရေးဖြင့် ဘက်လိုက်ခြင်းမရှိဘဲ ပွင့်လင်းမြင်သာစွာ ကျင်းပပေးခြင်းဖြင့် မဲဆန္ဒရှင်ပြည်သူများက ယုံကြည်လက်ခံစေခြင်းကို အထောက်အကူပြုမှာ ဖြစ်ပါ တယ်။ ဥက္ကဋ္ဌကြီးရှင်။ ယခင်ရွေးကောက်ပွဲမှာအသက်အရွယ် ၁၃ နှစ်နှင့်အထက်ရှိတဲ့ လူငယ်တွေမှာ လည်း ၂၀၂၀ အထွေထွေရွေးကောက်ပွဲမှာ မဲပေးနိုင်တဲ့အသက်အရွယ် ၁၈ နှစ်သို့ရောက်ရှိနေပြီဖြစ်ပါ ၍ ၎င်းစာရင်းကိုလည်း သေချာစွာလုပ်ဆောင်ပေးရန်လိုအပ်ပါတယ်။ ထို့အပြင် မဲဆန္ဒပေးရာမှာ ပြဿနာအမြဲပေးတတ်တဲ့ ကြိုတင်မဲပေးနိုင်မည့်သူစာရင်းတွေကိုလည်း သေချာစွာကောက်ယူပြီး ကြိုတင်မဲပေးခြင်းဆိုင်ရာ ရွေးကောက်ပွဲဥပဒေအရ စနစ်တကျ ကြိုတင်လုပ်ဆောင်ပေးရန်နှင့် ရွှေ့ ပြောင်းလုပ်သားများအတွက်လည်း မဲပေးမည့်အချိန်မှာ ပြန်လည်လာရောက်ပြီး မဲပေးနိုင်ရေး အဆင် ပြေလွယ်ကူစေမယ့်နည်းလမ်းများကို ဆောင်ရွက်ပေးရန်နှင့် မဲစာရင်းမှာအတိအကျပါဝင်စေရန် လိုအပ် နေပါတယ်။ အထွေထွေရွေးကောက်ပွဲအတွက် အသုံးပြုရန်လျာထားတဲ့ ဘတ်ဂျက်တွေကိုလည်း အောက်ခြေရပ်/ကျေးကော်မရှင်အထိ အဆင့်ဆင့်မှာ တိကျစွာသုံးစွဲရန်လည်း လိုအပ်ပါတယ်။ သို့မှသာ နေ့တွက်စရိတ် အပြည့်အဝရရှိသောအဆင့်ဆင့်ကော်မရှင်များသည်လည်း မိမိတို့လုပ်ဆောင်ရမည့် တာဝန်ကို တာဝန်ယူမှု၊ တာဝန်ခံမှု အပြည့်ဖြင့်ဆောင်ရွက်လိုစိတ်တွေ ပြည့်ဝစေမည်ဖြစ်ပါတယ်။ သို့ပါ၍ ရွေးကောက်ပွဲကျင်းပမည့်အချိန်မှာရှိမည့် မဲပေးနိုင်သူစာရင်းကို အတိအကျထုတ်ပေးရန် များစွာလိုအပ်လျက်ရှိနေပါသောကြောင့် ဥက္ကဋ္ဌကြီးမှတစ်ဆင့် အထက်ပါမေးခွန်းကို မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>ပြည်ထောင်စုရွေးကောက်ပွဲကော်မရှင်က ဖြေကြားရန် ဖြစ်ပါတယ်</speech>
<speech><agency id='7'>ဦးမြင့်နိုင်(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်အားလုံး မင်္ဂလာပါအပေါင်းနှင့် ပြည့်စုံကြပါစေလို့ နှုတ်ခွန်းဆက်ဂါရဝပြု အပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချိုရဲ့ ကြယ်ပွင့်ပြမေးခွန်းနှင့်စပ်လျဉ်း ပြီးတော့ ပြည်ထောင်စုရွေးကောက်ပွဲကော်မရှင်ရဲ့ ကိုယ်စား အဖွဲ့ဝင် ကျွန်တော်ဦးမြင့်နိုင်က ဖြေကြား မှာဖြစ်ပါတယ်။ ပဲခူးတိုင်းဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချိုရဲ့ မေးခွန်းက ပြည်ထောင်စုရွေးကောက်ပွဲကော်မရှင်အနေနဲ့ ၂၀၂၀ ခုနှစ်မှာကျင်းပမည့် အထွေထွေ ရွေးကောက်ပွဲအတွက် မဲပေးမည့်သူများရဲ့ စာရင်းကို အတိအကျဖြစ်စေရန် မည်သို့စီစဉ်ထားရှိပြီးတော့ အဆိုပါဆောင်ရွက်ချက်ကို မဲဆန္ဒရှင်ပြည်သူများ ပွင့်လင်းမြင်သာစွာသိရှိစေရန် အစီအစဉ်ရှိ/မရှိနှင့် ရှိပါက မည်သို့ဆောင်ရွက်ပေးမည်ကိုသိလိုကြောင်း မေးခွန်းပဲဖြစ်ပါတယ်။ ကိုယ်စားလှယ်တော်ကြီးရဲ့ ကျိုးကြောင်းဖော်ပြချက်ကတော့ ၁၉၉၀၊ ၂၀၁၀၊ ၂၀၁၂ ခုနှစ်ရွေးကောက်ပွဲများအပါအဝင် ၂၀၁၈ ခုနှစ် ကျင်းပခဲ့တဲ့ကြားဖြတ်ရွေးကောက်ပွဲများတွင် မဲပေးသူများရဲ့ စာရင်းမှာသေဆုံးသွားတဲ့သူတွေပါနေ တယ်။ အမှန်တကယ်မဲပေးတဲ့သူတွေ အသက် ၁၈ နှစ်ပြည့်ပြီးတော့ မဲပေးသူများစာရင်းမပါရှိကြောင်း မဲပေးရန်အခွင့်အရေးများဆုံးရှုံးရခြင်း၊ ရွေးကောက်ပွဲအတွက်ဘတ်ဂျက်ငွေကို ပြည့်စုံလုံလောက်စွာ ပေးထားတဲ့အတွက် တိကျစွာဆောင်ရွက်ပေးလိုကြောင်း ဖော်ပြထားပါတယ်။ ၁၉၉၀၊ ၂၀၁၀၊ ၂၀၁၂ စတဲ့ နှစ်များမှာ ကျင်းပတဲ့ရွေးကောက်ပွဲများကို အခြေခံပြီးတော့ အကျိုးအကြောင်းပြပြီးမေးထားတဲ့ အတွက်ကြောင့် ကျွန်တော်တို့ မဲစာရင်းပြုစုခြင်းနှင့်ပတ်သက်၍ ကျွန်တော်ရှေးဦးစွာ အနှစ်ချုပ်တင်ပြ ပါမယ်။ မဲစာရင်းပြုစုခြင်းဟာ ပြည်ထောင်စုရွေးကောက်ပွဲကော်မရှင်ရဲ့ ကြီးကြပ်လမ်းညွှန်မှုနှင့် မြို့နယ် ကော်မရှင်အဖွဲ့ခွဲရဲ့ ရပ်/ကျေးကော်မရှင်အဖွဲ့ခွဲတွေက ပြုစုရပါတယ်။ အဲဒီလိုပြုစုတဲ့နေရာမှာ မြို့နယ် လူဝင်မှုကြီးကြပ်ရေးနှင့် အမျိုးသားမှတ်ပုံတင်ဦးစီးဌာနက ပြုစုထားတဲ့စာရင်း။ နောက်ပြီးတော့ မြို့နယ်အထွေထွေအုပ်ချုပ်ရေးဦးစီးဌာနမှာရှိတဲ့ ရပ်/ကျေးနှင့် ကျေးရွာအုပ်စုတွေရဲ့ အုပ်ချုပ်ရေးမှူး တွေပြုစုထားတဲ့ စာရင်းတွေအပေါ်မှာ အခြေခံပြီးတော့ ကျွန်တော်တို့ပြုစုရပါတယ်။ တပ်မတော် သားနှင့်အတူနေမိသားစုများအတွက် သက်ဆိုင်ရာတပ်မှူးဆီက စာရင်းရယူပြီးတော့ ပြုစုရပါတယ်။ ဒီနေရာမှာ တွေ့ကြုံရတဲ့ဖြစ်စဉ်လေးအနှစ်ချုပ် တင်ပြရမယ်ဆိုလို့ရှိရင် မြို့နယ်နှင့် ရပ်/ကျေး အုပ်ချုပ်ရေးမှူးတွေက ပြုစုတဲ့စာရင်းကတော့ မြေပြင်မှာရှိတဲ့လူဦးရေစာရင်းကိုအားလုံး ကျွန်တော် တို့ ပါဝင်ပါတယ်။ မြို့နယ်လူဝင်မှုကြီးကြပ်ရေးနှင့်အမျိုးသားမှတ်ပုံတင်ရေးဦးစီးဌာနက ပြုစုတဲ့ စာရင်းကတော့ ပုံစံ-၆၆ အိမ်ထောင်စုစာရင်းမှာပါတဲ့ မဲဆန္ဒရှင်စာရင်းတွေကို ပြုစုပါတယ်။ ဒါကြောင့် မို့လို့ စာရင်းနှစ်ခုက မတူညီတာကို တွေ့ရပါတယ်။ ပုံစံ-၆၆ အိမ်ထောင်စုစာရင်းမှာ နေထိုင်တဲ့ လူတွေကိုစာရင်းပြုစုထားသော်လည်းပဲ တချို့သောမဲဆန္ဒရှင်တွေက နေထိုင်ရာအရပ်ဒေသ ပြောင်းရွှေ့ သွားသော်လည်းပဲ အိမ်ထောင်စုစာရင်းယူဆောင်သွားခြင်းမရှိတာကို တွေ့ရပါတယ်။ ဒါကြောင့် ပုံစံ-၆၆ အိမ်ထောင်စုစာရင်းကို မယူဘဲနဲ့ထားခဲ့ပါတယ်။ အဲဒီအခါမှာ အိမ်ထောင်စုစာရင်း ရှိပြီးတော့ အဲဒီစာရင်းဟာ အမှန်တကယ် မြေပြင်မှာမရှိတာကို တွေ့ရပါတယ်။ အဲဒီစာရင်းတွေကို ကွာခြားမှုတွေကို ကျွန်တော်တို့ညှိနှိုင်းပြီးတော့မှ အမှန်ဖြစ်အောင် ကျွန်တော်တို့ ပြု စုဆောင်ရွက်ရပါ တယ်။ ရပ်/ကျေးအုပ်ချုပ်ရေးမှူးတွေ ပြုစုထားတာက မြေပြင်မှာတကယ်ရှိတဲ့ လူတွေကိုပြုစုထားတဲ့ အတွက်ကြောင့် သူတို့ကတော့ ကျွန်တော်တို့ အိမ်ထောင်စုစာရင်းတွေ မရှိပါဘူး။ ဒါကြောင့်မို့လို့ ဒီလိုအခြေအနေမျိုးရှိတာရယ်၊ နောက်ပြီးတော့ တချို့သောအိမ်ထောင်စု တော်တော်များများက မိမိတို့ရဲ့ မိဘတွေကွယ်လွန်တဲ့အခါမှာ အိမ်ထောင်စုစာရင်းကနေပြီးတော့ မထုတ်ချင်ကြပါဘူး။ အဲဒီအလေ့အထတွေလည်းရှိပါတယ်။ ဒီအနေအထားမျိုးမှာ ကျွန်တော်တို့ ကိုယ်စားလှယ်တော်ကြီးတင်ပြတဲ့ဖြစ်စဉ်တွေ ပေါ်ပေါက်ခဲ့ရခြင်းပဲ ဖြစ်ပါတယ်။ ဒါတွေကို ကျွန်တော် တို့ ဒီဖြစ်စဉ်တွေကို အလေးအနက်ထား အတွေ့အကြုံ တွေကို သင်ခန်းစာယူပြီးတော့မှ ၂၀၁၇-၂၀၁၈ ခုနှစ် ကြားဖြတ်ရွေးကောက်ပွဲမှာ ပိုမိုပြည့်စုံတဲ့ မဲစာရင်းဖြစ်စေဖို့အတွက် ကြိုးပမ်းပြီးဆောင်ရွက်ခဲ့ပါ တယ်။ ၂၀၁၇-၂၀၁၈ ခုနှစ် ကြားဖြတ်ရွေးကောက်ပွဲမှာ ကျင်းပတဲ့မဲစာရင်းတွေပြုစုတဲ့အခါမှာလည်းပဲ ၂၀၁၅ ခုနှစ်အထွေထွေရွေးကောက်ပွဲမှာ ပြုစုထားတဲ့ မဲစာရင်းတွေကို အခြေခံပြီးတော့ပြုစုရမယ်ဆိုတဲ့ အတွက်ကြောင့် ၂၀၁၅ ခုနှစ်က အထွေထွေရွေးကောက်ပွဲမှာပြုစုတဲ့မဲစာရင်းကို အခြေခံပေးပြီး ပြုစု ခဲ့ပါတယ်။ ၂၀၁၅ ခုနှစ်က အထွေထွေမဲစာရင်းက ကျွန်တော်တို့ အက္ခရာစဉ်အလိုက် ပြုစုထားတဲ့ နေရာမှာ ကျွန်တော်တို့ ဒီ၂၀၁၇-၂၀၁၈ ကြားဖြတ်ရွေးကောက်ပွဲမှာ မိသားစု၊ အိမ်ထောင်စုစာရင်း အလိုက်ပြန်ပြီးတော့ ကျွန်တော်တို့ ပြုစုခဲ့ရပါတယ်။ နောက်ဆုံးကျင်းပခဲ့တဲ့ ၂၀၁၈ ခုနှစ် ကြားဖြတ် ရွေးကောက်ပွဲမှာဆိုရင် ကျွန်တော်တို့ မဲစာရင်းနှစ်ကြိမ်ကပ်ခဲ့ပါတယ်။ ပထမအကြိမ် ကပ်ထားစဉ်က ကိုယ်စားလှယ်တော်ကြီးပြောခဲ့တဲ့အတိုင်းပဲ ကျွန်တော်တို့ ကွာဟမှုတွေရှိခဲ့ပါတယ်။ သို့သော်လည်းပဲ လာရောက်ပြီးတော့ ပြင်ဆင်တဲ့လူတွေ တောင်းဆိုတဲ့သူတွေရှိလာလို့ အဲဒါတွေကို ကျွန်တော်တို့ စီစဉ်ပေးခဲ့ပါတယ်။ နောက်ပြီးတော့ ယှဉ်ပြိုင်မည့်လွှတ်တော်ကိုယ်စားလှယ်လောင်းတွေနဲ့ ယှဉ်ပြိုင် မည့်ပါတီတွေကိုလည်းပဲ ဒီမဲစာရင်းမှာ ကြည့်ရှုပြီးတော့မှ လိုအပ်တာတွေကို ဖြည့်စွက် ပြင်ဆင်တောင်းဆိုနိုင်တယ်ဆိုပြီးတော့ အကြောင်းကြားစာတွေပေးပို့ခဲ့တဲ့အတွက်ကြောင့် ယှဉ်ပြိုင်မည့် လွှတ်တော်ကိုယ်စားလှယ်လောင်းတွေ၊ ယှဉ်ပြိုင်မည့်ပါတီတွေက တင်ပြလာတဲ့ စာရင်းတွေကိုလည်းပဲ စိစစ်ပြီးတော့မှ ဖြည့်သွင်းပေးခဲ့ပါတယ်။ ဒါကြောင့်မို့လို့ ပိုမိုပြီးတော့ ပြည့်စုံလာတဲ့မဲစာရင်း ဖြစ်တယ် လို့သုံးသပ်ရရှိပါတယ်။ ကိုယ်စားလှယ်တော်ကြီး မေးမြန်းထားတဲ့အထဲမှာပါရှိတဲ့ အုတ်တွင်းမဲဆန္ဒနယ် အတွင်းမှာ မဲစာရင်းများကပ်တာ ပထမအကြိမ်မှာတော့ ကိုယ်စားလှယ်တော်ကြီး တင်ပြတဲ့အတိုင်းပဲ ရှိခဲ့ပါတယ်။ ဒုတိယအကြိမ် ကပ်ပြီးတဲ့အခါကျတော့ သက်ဆိုင်ရာကော်မရှင်အဖွဲ့ခွဲကနေ တင်ပြလာတဲ့ အစီရင်ခံစာအရ ပေါက်တောကျေးရွာအုပ်စု၊ ဂေါနီကုန်းကျေးရွာရှိ မဲရုံအမှတ်(၁)မှာ မဲဆန္ဒရှင်တစ်ဦး က မဲစာရင်းကပ်တာကြေညာတဲ့ နှစ်ကြိမ်စလုံးမှာ လာရောက်ကြည့်ရှုခြင်းမရှိတာရယ်၊ သတ်မှတ်ပုံစံ များနှင့် လျှောက်ထားတောင်းဆိုမှုများ ပြုလုပ်ရန်ပျက်ကွက်ခဲ့တာတွေကြောင့် မဲဆန္ဒရှင်စာရင်းမှာ မပါဝင်ဘဲနဲ့ မဲပေးခွင့်မရရှိခဲ့တဲ့ ဖြစ်စဉ်ပေါ်ပေါက်ခဲ့ပါတယ်။ ကျန်မဲရုံတွေမှာတောင် အခြားပြဿနာ တစ်စုံတစ်ရာ ပေါ်ပေါက်မှာမရှိဘူးဆိုပြီးတော့ တင်ပြထားချက်ရှိပါတယ်။ မည်သို့ပင်ဖြစ်စေ ယခု ကိုယ်စားလှယ်တော်ကြီး မေးမြန်းလာတဲ့အတွက် အထူးပဲကျေးဇူးတင်ရှိပါတယ်။ ကိုယ်စားလှယ်တော် ကြီးရဲ့ အခုလိုမေးမြန်းလာခြင်းဟာ ပြည်ထောင်စုရွေးကောက်ပွဲကော်မရှင်နဲ့ ကော်မရှင်အဖွဲ့ခွဲ အဆင့်ဆင့်တို့အတွက် ကြီးမားတဲ့ခွန်အားတစ်ရပ်ဖြစ်စေပါတယ်လို့ ကျွန်တော်ပြောကြားလိုပါတယ်။ တစ်ဆက်တည်းပဲ ၂၀၂၀ ခုနှစ်အတွက် ကြိုတင်ပြင်ဆင်ထားချက်ကလေးကို Power Point နဲ့ ကျွန်တော်ကို တင်ပြခွင့်ပြုပါ။ ပြည်ထောင်စုရွေးကောက်ပွဲကော်မရှင်အနေနဲ့ ၂၀၂၀ ခုနှစ်မှာ ကျင်းပမယ့် အထွေထွေရွေးကောက်ပွဲကြီးဟာ ဥပဒေနှင့်အညီ လွတ်လပ်ရမယ်၊ မျှတရမယ်။ အများယုံကြည် လက်ခံရမယ်။ ပွင့်လင်းမြင်သာမှုရှိရမယ်။ ပြည်သူရဲ့ဆန္ဒ၊ မဲဆန္ဒရှင်များရဲ့ ဆန္ဒအစစ်မှန်ကို ဖော်ထုတ် ပေးနိုင်တဲ့ ရွေးကောက်ပွဲကြီးဖြစ်ရမယ်လို့ဆိုတဲ့ ဦးတည်ချက်နှင့်အညီ ၂၀၁၉-၂၀၂၂ မဟာဗျူဟာ စီမံကိန်းကို ကျွန်တော်တို့ ရေးဆွဲခဲ့ပြီးဖြစ်ပါတယ်။ ဒီမှာမဟာဗျူဟာစီမံကိန်းမှာ ကျွန်တော်တို့ အချက်(၁၁)ချက်ရှိပါတယ်။ အချက်တစ်ချက်ချင်းစီရဲ့ ဆောင်ရွက်ရမည့် လုပ်ငန်းတွေကိုလည်းပဲ အသေးစိတ်ဒီစာအုပ်တွေထဲမှာ ရေးသွင်းဖော်ပြထားပါတယ်။ ဒီစာအုပ်တွေကိုလည်းပဲ သက်ဆိုင်ရာကော်မရှင်အဖွဲ့ခွဲအဆင့်အဆင့်တွေ၊ CSO အဖွဲ့အစည်းတွေ၊ နိုင်ငံရေးပါတီတွေကိုလည်းပဲ အားလုံး ကျွန်တော်တို့ဖြန့်ဝေပေးပြီး ပဲ ဖြစ်ပါတယ်။ ဒါကတော့ ကျွန်တော်တို့ ၂၀၂၀ ခုနှစ်မှာကျင်းပမည့်ရွေးကောက်ပွဲရဲ့ မဟာဗျူဟာစက်ဝန်းပဲဖြစ်ပါ တယ်။ ဒီထဲမှာ ကျွန်တော်တို့အပိုင်း သုံးပိုင်းခွဲထားပါတယ်။ ရွေးကောက်ပွဲအကြို ကာလလုပ်ဆောင် ရမည့်အပိုင်း၊ နောက်ရွေးကောက်ပွဲကာလမှာဆောင်ရွက်ရမည့်အပိုင်း၊ ရွေးကောက်ပွဲရဲ့ နှောင်းပိုင်း မှာဆောင်ရက်ရမည့် အပိုင်းဆိုပြီးတော့မှ အပိုင်းသုံးပိုင်းခွဲခြားထားပါတယ်။ ရွေးကောက်ပွဲအကြို ကာလမှာ ဆောင်ရွက်ရမည့် အပိုင်းထဲမှာ အခုကိုယ်စားလှယ်တော်ကြီးတင်ပြတဲ့အတိုင်းပဲ မဲစာရင်း ပြုစုရေးအပိုင်း ပါဝင်ပါတယ်။ ဒီမဲစာရင်းပြုစုရေးကို ၂၀၁၉ ခုနှစ်ဟာ မဲစာရင်းပြုစုရေးနှစ်ပါလို့ သတ်မှတ်ထားရှိပါတယ်။ အဲဒီမဲစာရင်းကို ဘယ်လိုဘယ်လိုပြုစုရမယ်ဆိုတာလည်းပဲ မဲစာရင်းပြုစုရေး လမ်းညွှန်စာအုပ်တွေကိုရေးပြီးတော့ သက်ဆိုင်ရာ ကော်မရှင်အဖွဲ့ခွဲအဆင့်ဆင့်တွေကို ပေးပို့ထားပြီး ဖြစ်ပါတယ်။ သင်တန်းတွေလည်း ကျွန်တော်တို့ပေးထားပြီးဖြစ်ပါတယ်။ မကြာခင်မှာ သင်တန်းတွေ ပို့ချပြီးတော့ ဆက်လက်ပြီးတော့ ၂၀၁၉ ခုနှစ်ကစပြီးတော့ မဲစာရင်းတွေကို ပြုစုထားပါတယ်။ အခြေခံအားဖြင့် ပြုစုရမယ့် နည်းလမ်းတွေကတော့ ၂၀၂၀ ခုနှစ် ဒီဇင်ဘာလကုန်မှာ အသက် ၁၈ နှစ်ပြည့် ပြီးတဲ့လူတွေကို ကျွန်တော်တို့အားလုံး မဲစာရင်းထဲမှာပါအောင် ကောက်ယူပါ့မယ်။ သက်ဆိုင်ရာ ဆယ်အိမ်မှူးနှင့် ရာအိမ်မှူးတွေကို ပုံစံတွေပေးပါမယ်။ သူတို့ကဖြည့်သွင်းပါမယ်။ ၂၀၂၀ ခုနှစ်မှာ အသက် ၁၈ နှစ်ပြည့်တဲ့လူတွေ နောက်ထပ်ငါးသန်းလောက် တိုးလာမယ်လို့လည်း မျှော်မှန်းထားပါတယ်။ နောက်မြေပြင်မှာရှိတဲ့ မဲဆန္ဒရှင်တွေ၊ အရည်အချင်းရှိတဲ့မဲဆန္ဒရှင်တွေကို မြေပြင်မှာရှိတဲ့လူတွေ အကုန်လုံး တစ်ယောက်မကျန်အောင်ကောက်ထားဖို့လည်းပဲ လမ်းညွှန်မှာကြားချက်ထဲမှာ ပါရှိပါ တယ်။ အခု ကြားဖြတ်ရွေးကောက်ပွဲကျင်းပပြီးတဲ့ မဲဆန္ဒနယ်တွေမှာတော့ အိမ်ထောင်စုအလိုက် မဲဆန္ဒစာရင်းကိုပြင်ဆင်ပြီးဖြစ်ပါတယ်။ ကျန်တဲ့မဲဆန္ဒရှင် စာရင်းကတော့ ၂၀၁၅ ခုနှစ်ကတော့ အက္ခရာ အလိုက် ပြုစုထားတဲ့အတွက်ကြောင့် အဲဒါကို အိမ်ထောင်စုစာရင်းအလိုက် ပြန်ပြီးတော့ပြုစုပါမယ်။ အဲဒီအပေါ်မှာအခြေခံပြီးတော့မှ ဒီအခုကောက်ရတဲ့စာရင်းတွေနဲ့ ညှိနှိုင်းပြီးတော့ ဆောင်ရွက်သွားမှာ ဖြစ်ပါတယ်။ ၂၀၁၉ ခုနှစ် နှစ်ကုန်ပိုင်းဟာ မဲစာရင်းပြုစုပြီးတဲ့အခါမှာ မဲစာရင်းပြုစုပြီးတဲ့ CD ချပ် ခွေတွေကို သက်ဆိုင်ရာနိုင်ငံရေးပါတီကိုလည်းပဲ ပေးအပ်သွားဖို့စီစဉ်ထားရှိပါတယ်။ နိုင်ငံရေးပါတီ များကပေးလိုက်တဲ့ CD ချပ်မှာပါတဲ့ မဲစာရင်းတွေကို စစ်ဆေးပြီးတော့မှ ထောက်ခံချက်နဲ့တင်ပြ လာရင်လည်းပဲ ထည့်သင့်/မထည့်သင့် စိစစ်ပြီးတော့မှန်ကန်တာဆိုရင် ထည့်သွင်းသွားပါမယ်။ အကျိုး အကြောင်းလည်းပဲ သက်ဆိုင်ရာနိုင်ငံရေးပါတီတွေကိုလည်းပဲ အကြောင်းပြန်သွားမယ်လို့ စီစဉ်ထား ရှိပါတယ်။ အဲဒီလို မဲစာရင်းပြုစုပြီးရင်တော့ဖြင့် ၂၀၂၀ ခုနှစ်မှာလည်းပဲ နှစ်ကြိမ်ကပ်ပါမယ်။ ပထမ တစ်ကြိမ်ကပ်မယ်။ ဒုတိယတစ်ကြိမ်ကပ်မယ်။ ပထမတစ်ကြိမ်မှာလည်းပဲ လာရောက်ပြီးကြည့်ရှု နိုင်ပါတယ်။ နောက်ပြီးတော့ လွှတ်တော်ကိုယ်စားလှယ်လောင်းတွေ အမည်စာရင်းကြေညာပြီးတဲ့ နောက်မှာလည်းပဲ ဒီလွှတ်တော်ကိုယ်စားလှယ်လောင်းတွေကို မိမိတို့ရဲ့ မဲဆန္ဒနယ်မှာသွားရောက် စည်းရုံးတဲ့အခါမှာ မဲဆန္ဒရှင်စာရင်းကိုလည်း စိစစ်နိုင်အောင် ပြုစုထားတဲ့ CD ချပ်ကိုလည်းပဲ ပေးဝေ သွားဖို့ စီစဉ်ထားရှိပါတယ်။ အဲဒီအခါမှာလည်းပဲ သက်ဆိုင်ရာ လွှတ်တော်ကိုယ်စားလှယ်လောင်း တွေက စိစစ်ပြီးတော့ ထောက်ခံတင်ပြလာရင်လည်းပဲ စိစစ်ပြီးတော့ ထည့်သွင်းဆောင်ရွက်သွားမှုတွေ ပြု သွားမှာဖြစ်ပါတယ်။ နောက်တစ်ခါ ၂၀၂၀ ခုနှစ်အတွက် နှစ်ကြိမ်ကပ်တဲ့အခါမှာလည်းပဲ သက်ဆိုင်ရာ မဲဆန္ဒရှင်တွေ ကလည်းပဲ လာရောက်ကြည့်ရှုပြီးတော့မှ ဖြည့်စွက်တာတွေတောင်း ဆိုတယ်။ ပြင်ဆင်တာတွေပြုလုပ် နိုင်ပါတယ်။ ဒီလိုပြု လုပ်အားဖြင့် ကိုယ်စားလှယ်တော်ကြီး မျှော်မှန်းထားတဲ့အတိုင်းပဲ ပိုမိုတိကျ မှန်ကန်တဲ့မဲစာရင်း ဖြစ်လာလိမ့်မယ်လို့ ယူဆပါတယ်။ ပွင့်လင်းမှုလည်းရှိမှာ ဖြစ်ပါတယ်။ တစ်ဆက် တည်းပဲ ကျွန်တော်ဖြေကြားလိုတာကတော့ ရွေးကောက်ပွဲအတွက် ငွေကြေးလုံလောက်စွာပေးခဲ့တယ်။ ထောက်ပံ့ခဲ့တယ်။ ခွင့်ပြုခဲ့တယ်ဆိုတာမှန်ပါတယ်။ ကျွန်တော်တို့ ၂၀၁၈ ခုနှစ် ကြားဖြတ်ရွေးကောက်ပွဲ မှာ ၁.၆ ဘီလီယံကျော် ခွင့်ပြုခဲ့ပါတယ်။ ၉၃၅ သန်းကျော် သုံးခဲ့ပါတယ်။ ၇၂၆ သန်းကျော် ပိုခဲ့ပါတယ်။ ပိုတဲ့ငွေတွေကိုလည်း ပြန်အပ်ပြီးဖြစ်ကြောင်း တင်ပြလိုပါတယ်။ နိဂုံးချုပ်အားဖြင့် ကိုယ်စားလှယ် တော်ကြီး မေးမြန်းချက်ဟာ ကျွန်တော်တို့အတွက် ပိုပြီးတော့မှ ခွန်အားတစ်ရပ်ဖြစ်စေတယ်။ ကိုယ်စားလှယ်တော်ကြီးမေးမြန်းတဲ့ မေးခွန်းကို အလေးထားပြီးတော့ပဲ ကျွန်တော်တို့ကော်မရှင်နဲ့ ကော်မရှင်ခွဲအဆင့်ဆင့် တာဝန်ရှိတဲ့သူတွေက ကြိုးပမ်းအားထုတ်ဆောင်ရွက်သွားပါမယ်လို့ ကျွန်တော် ပြောကြားရင်း နိဂုံးချုပ်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp>ဥက္ကဋ္ဌကြီးရှင်။ ဆက်စပ်မေးခွန်းမေးခွင့်ပြုပါရှင်။ အခု ကော်မရှင်အနေနဲ့လည်း ပြည့်စုံစွာဖြေကြားထားတဲ့အတွက်ကြောင့်မို့လို့ ဖြေကြားပေးတဲ့ ကော်မရှင်အဖွဲ့ဝင်ကိုလည်း ကျေးဇူးတင်ကြောင်းပြောကြားလိုပါတယ်။ ဒါပေမဲ့ အခုဖြေကြားထားတဲ့ အထဲမှာ မြေပြင်ပကတိအနေအထားနဲ့ များစွာကွာဟတာတွေရှိပါတယ်။ အခု ၂၀၁၈ ခုနှစ် ကြားဖြတ် ရွေးကောက်ပွဲမှာ ဘောဓိကုန်းကျေးရွာက တစ်ဦးကပဲ Complain တက်တယ်လို့ ဖြေကြားထားပါ တယ်။ အဲဒီရွေးကောက်ပွဲနေ့ကဆိုရင် မဲရုံအနှံ့မှာ ကျွန်မတို့တွေအကုန်လုံးအဖွဲ့တွေခွဲပြီးတော့မှ သွားပြီးတော့ မဲရုံတွေရဲ့ ပြင်ပမှာ အခြေအနေကို ကြည့်တဲ့အခါမှာ မဲရုံတိုင်း၊ မဲရုံတိုင်းလိုလိုက ကျွန်မတို့ သွားရောက်နေတဲ့အချိန်ပိုင်းလေးမှာတောင်မှ မဲမပေးရတဲ့လူဟာ ဆယ်ဂဏန်းထက်ပိုမိုပြီးတော့ တစ်ရုံ၊ တစ်ရုံမှာ ကျွန်မတို့သွားရောက်တဲ့အခိုက်အတန့်လေးမှာ ရှိတာပါ။ ဒါကြောင့် တစ်နေကုန်လုံးအတိုင်း အတာအနေနဲ့ဆိုရင် အခုနက ကျွန်မမေးခွန်းမှာပါတဲ့အတိုင်း မဲရုံတစ်ရုံမှာ ၃၅ ဦးလောက်က ရှိနေတာ ဖြစ်ပါတယ်။ ဒါကြောင့်မို့လို့ ဒါတွေက အခုလိုမျိုး နိုင်ငံသားအခွင့်အရေးတွေဟာ များစွာဆုံးရှုံးပြီးတော့မှ အခုလိုမဲပေးနိုင်ခွင့်အခွင့်အရေးတွေ ဆုံးရှုံးတာတွေဟာ ၂၀၂၀ ခုနှစ်မှာ လုံးဝမဖြစ်သင့်တော့ တဲ့ အနေအထားတွေ ဖြစ်ပါတယ်။ နောက်တစ်ခါ ရွေးကောက်ပွဲအတွက် ဘတ်ဂျက်ငွေတွေကို လုံလောက်အောင်သုံးစွဲတယ်။ ၁.၆ ဘီလီယံကျော် သုံးစွဲတယ်ဆိုပေမဲ့ ရပ်/ကျေးကော်မရှင်တွေအတွက်နေ့တွက်ရတဲ့နေရာမှာတော့ တစ်နေ့ကို နေ့တွက်က ၁၃၅၀ ကျပ်ရရှိပါတယ်လို့ ကျွန်မသိရပါတယ်။ ဒါကြောင့်မို့လို့ ဒီလိုမျိုး ရွေးကောက်ပွဲအတွက် ကုန်ကျတဲ့ဘတ်ဂျက်တွေကိုလည်း အမှန်တကယ် လုပ်ဆောင်တဲ့ ရပ်/ကျေးကော်မရှင်တွေ၊ မြို့နယ်ကော်မရှင်တွေအထိကို ထိထိရောက်ရောက်နဲ့ ရောက်ရှိသုံးစွဲဖို့ရန်အတွက်ကိုလည်း လိုအပ်နေပါတယ်။ နောက်တစ်ခါ အခုမဲစာရင်းပြုစုတဲ့အခါမှာ ဆိုရင်လည်း မြို့နယ်နှင့်ရပ်/ကျေးကနေပြီးတော့မှ ပြုစုတာရှိတယ်။ နောက်တစ်ခါ လ.ဝ.ကနေပြီးတော့ မှ ပုံစံ(၆၆)နဲ့ ပြုစုရတာရှိတဲ့နေရာမှာ ကွာခြားမှုတွေရှိတယ်လို့ ဖြေကြားသွားပါတယ်။ ဒါကြောင့်မို့လို့ လည်း အိမ်ထောင်စုစာရင်းမှာမပါဝင်တဲ့ မဲပေးမယ့်သူများကိုလည်း အိမ်ထောင်စုစာရင်းမှာ ပါဝင်ဖို့ ရာအတွက်ကိုလည်း ဒါတွေကို တိတိကျကျဆောင်ရွက်ပေးဖို့က လိုအပ်နေတဲ့အတွက်ကြောင့်မို့လို့ ဒီလို အခြေအနေမျိုးအတိုင်းသွားမယ်ဆိုရင်ကတော့ ၂၀၂၀ ခုနှစ်မှာလည်း မဲပေးနိုင်မယ့်သူတွေဟာ အခွင့် အရေးတွေ အချို့ဟာဆိုရင် နိုင်ငံသားအခွင့်အရေးတွေဆုံးရှုံးပြီးတော့ မဲပေးခွင့်မရရှိတဲ့အခြေအနေမျိုး ဖြစ်နေမှာဖြစ်တဲ့အတွက်ကြောင့်မို့လို့ ရွေးကောက်ပွဲကော်မရှင်အနေနဲ့ ပိုမိုပြီးတော့ တိကျသေချာတဲ့၊ ပွင့်လင်းမြင်သာတဲ့မဲစာရင်းပြုစုရေးကို ဆောင်ရွက်ပေးဖို့ရန်အတွက် ကျွန်မအနေနဲ့ ဆက်စပ်မေးခွန်း မေးခြင်းဖြစ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>ပြည်ထောင်စုရွေးကောက်ပွဲကော်မရှင်က ဖြေကြားပေးပါ</speech>
<speech><agency id='7'>ဦးမြင့်နိုင်(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>ကျွန်တော့်ဖြေကြားချက် ထဲမှာလည်းပဲ အချို့တော့ပါပါတယ်။ ရွေးကောက်ပွဲပြီးတဲ့အခါမှာ ကျွန်တော်တို့ဆီမှာ သက်ဆိုင်ရာ CSO အဖွဲ့အစည်းတွေ၊ အစီရင်ခံစာတွေ၊ သုံးသပ်ချက်တွေ၊ အကြံပြုချက်တွေ တင်ပြလာပါတယ်။ အဲဒီမှာ ဘယ်မဲရုံမှာ ဘယ်သူတွေလစ်လပ်နေတယ်။ ဘယ်လိုမပါဘူး။ ပါတယ်ဆိုတာကို ကျွန်တော်တို့ လည်းပဲ သေသေချာချာ စာရင်းဇယားနဲ့သာပေးပါ။ အမည်၊ လိပ်စာတွေနဲ့သာ ပေးပါ။ ကျွန်တော်တို့ စိစစ်နိုင်ပါတယ်။ စိစစ်ပါမယ်။ ထည့်ပါမယ်လို့ ကျွန်တော်တို့ပြောသော်လည်းပဲ ယနေ့ထက်ထိ လေ့လာအကဲခတ်တဲ့သူတွေက အဲဒီလိုတိတိကျကျမပြောနိုင်တဲ့အခါမှာ ဒါလေးကတော့ ကျွန်တော်တို့ အတွက် အခက်အခဲဖြစ်စေပါတယ်။ နောင်လည်းပဲ အဲဒီလိုမပါဘူးဆိုရင် မပါတဲ့နာမည်၊ စာရင်း၊ လိပ်စာအတိုင်းတိတိကျကျတွေ ဖော်ပြပေးနိုင်မယ်ဆိုလို့ရှိရင် ကျွန်တော်တို့က ပိုပြီးတော့ တိတိကျကျ မှန်ကန်တဲ့မဲစာရင်းဖြစ်လာမှာပါ။ ဒါကြောင့်လည်းပဲ ကျွန်တော်တို့က အဲဒီလိုဖြစ်နိုင်အောင်လို့ ကိုယ်စားလှယ်တော်ကြီးမေးတဲ့မေးခွန်းတွေကို အလေးထားပါတယ်။ မှန်တယ်။ ကိုယ်စားလှယ်တော် ကြီးမေးခွန်းရှိတဲ့ဟာတွေကို ဖြစ်ခဲ့တယ်ဆိုတာလည်း အခြေအနေအရ တင်ပြခဲ့ပြီးပြီ။ ဒါကြောင့်မို့လို့ ကျွန်တော်တို့က ၂၀၁၉ ခုနှစ် ကျွန်တော်တို့ပြုစုပြီးတာနဲ့ သက်ဆိုင်ရာနိုင်ငံရေးပါတီတွေကို ဒါတွေကို ပေးမှာပါ။ သက်ဆိုင်ရာနိုင်ငံရေးပါတီတွေက တကယ့်ကို ကိုယ်စားလှယ်၊ ကျန်နေတဲ့မဲစာရင်း ဘယ်သူ တွေ၊ ဘယ်သူတွေကျန်နေတယ်ဆိုတာ လိပ်စာအတိအကျနဲ့ ပြောလာလို့ရှိရင် စိစစ်ပြီးတော့ ကျွန်တော်တို့ပေးမှာပါ။ ပေးခြင်းအားဖြင့်ဆို မကပ်ခင်မှာ တော်တော်လေးကို ပြည့်စုံသွားမှာပါ။ ပွင့်ပွင့်လင်းလင်းလည်းရှိမယ်။ ပြည့်စုံသွားမယ်လို့လည်း ယုံကြည်တယ်။ တစ်ခါ ကပ်ပြီးတဲ့နောက်ပိုင်း လည်းပဲ အခုယှဉ်ပြိုင်မယ့်လွှတ်တော်ကိုယ်စားလှယ်လောင်းတွေကိုလည်းပဲ မဲစာရင်းတွေတစ်စုံစီ ပေးမယ်။ CD တစ်ချပ်စီပေးမှာပါ။ မဲဆန္ဒနယ်တစ်နယ် တစ်နယ်ဆိုရင် ကျွန်တော်ထင်တယ်။ အနည်းဆုံး လွှတ်တော်ကိုယ်စားလှယ်လောင်းဟာ ငါးဦး၊ ခြောက်ဦး၊ ခုနစ်ဦး၊ ၁၀ ဦး၊ ၁၂ ဦးလောက် ရှိနိုင်ပါတယ်။ အဲဒီတော့ အဲဒီမှာယှဉ်ပြိုင်မယ့် လွှတ်တော်ကိုယ်စားလှယ်လောင်းတွေက တစ်ဦးချင်း၊ တစ်ဦးချင်းစီက အဲဒီလိုပေးလိုက်တဲ့ CD ချပ်မဲစာရင်းမှာပါလား။ လိုတာ၊ ပိုတာစိစစ်ပြီးတော့ တင်ပြ လာမယ်။ ထောက်ခံပြီးအဆိုပြုလာမယ်ဆိုရင်လည်းပဲ တကယ့်ကို တိကျမှန်ကန်တဲ့မဲစာရင်း ဖြစ်လာမှာပါ။ နောက် ဝင်ရောက်ယှဉ်ပြိုင်မယ့်ပါတီကိုလည်းပဲ ထပ်ပြီးတော့ ကျွန်တော်တို့ပေးဦးမှာပါ။ ဒါကြောင့်မို့လို့ မဲစာရင်းပြုစုရေးက ကျွန်တော်တို့ကော်မရှင်က သက်ဆိုင်ရာ လ.၀.က နှင့် အုပ်ချုပ်ရေးမှူးတွေရဲ့ စာရင်းအပေါ်မှာ အခြေခံပြီးတော့ ပြုစုရခြင်းဖြစ်တယ်။ လ.ဝ.ကနဲ့ အုပ်ချုပ်ရေးမှူးတွေရဲ့ ပြုစုထားတဲ့ စာရင်းအနေအထားလေးတွေရဲ့ သဘောသဘာဝလေးကို ကျွန်တော်အနှစ်ချုပ်တင်ပြလိုခြင်းဖြစ်ပါတယ်။ ဘယ်လိုပဲဖြစ်ဖြစ် ကျွန်တော်တို့ကြိုးစားပြုစုထားတဲ့အခါမှာ အခုနကပြောတဲ့ သက်ဆိုင်ရာ နိုင်ငံရေးပါတီတွေကရော၊ ဝင်ရောက်ယှဉ်ပြိုင်မယ့်လွှတ်တော်ကိုယ်စားလှယ်အားလုံးကရော တကယ့်ကို မိမိမဲဆန္ဒနယ်မှာ မိမိမဲဆန္ဒရှင်ကျန်တယ်။ ဘယ်သူကျန်တယ်၊ ဘယ်သူမပါဘူးလဲဆိုတာ သူတို့သိပါတယ်။ အဲဒါတွေကို ကျွန်တော်တို့ကြို တင်ပြီးတော့ စာရင်းပြုစုပြီးတော့ ပေးပို့လာရင်တော့ ဖြင့် အဲဒါတွေက အဲဒီလိုပေးပို့လာရင် ကျွန်တော်တို့က ဒီပုံစံ(၃)တွေ၊ ပုံစံ(၄)တွေနဲ့ လျှောက်ထားစရာ မလိုဘူး။ နိုင်ငံရေးပါတီတွေ၊ လွှတ်တော်ကိုယ်စားလှယ်လောင်းတွေက ကျွန်တော်တို့ပေးလိုက်တဲ့ CD အပေါ်မှာ စိစစ်ပြီးတော့ ဘယ်အချိန်အခါမဆို ကျွန်တော်တို့ဆီကို ကျန်တဲ့သူတွေ၊ မပါတဲ့သူတွေ၊ ပါသင့်တဲ့သူတွေ မပါဘဲနေတာတွေ။ ဒီစာရင်းတင်ပြနိုင်ရင် ကျွန်တော်တို့က စိစစ်ပြီးထည့်သွားမယ် ဆိုပြီး ကျွန်တော်တို့က စီစဉ်ထားပါတယ်။ ဒါကြောင့် ဒီစီစဉ်ချက်ကလေးကို မဟာဗျူဟာစီမံချက်ထဲမှာ ရေးထားတာ။ ဒါကတော့ ၂၀၂၀ ခုနှစ်အတွက် တကယ့်ကို အရင်ကမလုပ်ခဲ့တဲ့ သစ်လွင်တဲ့ဟာတွေကို လုပ်ထားတာပါ။ ဒါကြောင့်မို့လို့ ကိုယ်စားလှယ်တော်ကြီးမေးတဲ့မေးခွန်းကို အလေးထားတယ်။ အလေးထားပြီးတော့ ကျွန်တော်တို့ အခုဆောင်ရွက်သွားမယ့်အစီအစဉ်အပေါ်မှာလည်းပဲ ဝိုင်းပြီးတော့ ပူးပေါင်းပြီးတော့ ကူညီကြပါလို့ ကျွန်တော်မေတ္တာရပ်ခံလိုပါတယ်။ တကယ်လို့ အခုရေးဆွဲထားတဲ့ မဟာဗျူဟာစီမံချက်စာအုပ်ကို ကိုယ်စားလှယ်တော်ကြီးများ လိုချင်ရင်လည်းပဲ ကျွန်တော်တင်ပြပြီးတော့ တစ်အုပ်စီကို စီစဉ်ပေးသွားပါမယ်။ အဲဒီထဲမှာတော့ ပြုစုဖို့ သေချာပါပါတယ်။ ဒါကြောင့်မို့လို့ ဝိုင်းဝန်းကူညီဆောင်ရွက်ပူးပေါင်းလုပ်ကြမယ်ဆိုရင်တော့ဖြင့် ၂၀၂၀ ခုနှစ်မှာ တကယ့်ကိုတိကျတဲ့၊ မှန်ကန်တဲ့ မဲစာရင်းဖြစ်လာမှာပါ။ ကျွန်တော်တို့ရွေးကောက်ပွဲကော်မရှင်ကိုယ်တိုင်ကလည်းပဲ ၂၀၂၀ ခုနှစ်မှာတော့ တကယ့်ကိုတိကျတဲ့၊ မှန်ကန်တဲ့မဲစာရင်းဖြစ်ကို ဖြစ်ရမယ်လို့ ကျွန်တော်တို့သံန္နိဋ္ဌာန် ချထားပါတယ်။ အခုနက ကျွန်တော်စောစောကပြောခဲ့တဲ့ ၂၀၂၀ ခုနှစ်ရွေးကောက်ပွဲကြီးကလည်းပဲ ဥပဒေနှင့်အညီ လွတ်လပ်ရမယ်။ မျှတရမယ်။ အများယုံကြည်လက်ခံရမယ်။ ပွင့်လင်းမြင်သာမှုလည်း ရှိရမယ်။ မဲဆန္ဒရှင်တွေပြုစုပေးလိုက်တဲ့ မဲဆန္ဒအတိုင်းပဲ စစ်စစ်မှန်မှန်ဖော်ထုတ်နိုင်တဲ့ ရွေးကောက်ပွဲ ဖြစ်ရမယ်လို့ ကျွန်တော်တို့က အဲဒီလို သံန္နိဋ္ဌာန်ချပြီးဆောင်ရွက်နေလျက်ရှိပါကြောင်း ကျွန်တော် ပြောကြားရင်းနိဂုံးချုပ်ပါတယ်ခင်ဗျား။</speech>
<speech type='speaker'>မေးခွန်းရှင်ကလည်း ဆက်စပ်မေးခွန်းမဟုတ်ဘဲ တိုက်တွန်းချက်ဖြစ်ပါတယ်။ ဒါပေမဲ့လို့ ဘာပဲဖြစ်ဖြစ် အခုတာဝန်ရှိပြည်ထောင်စုရွေးကောက်ပွဲကော်မရှင်ကလည်း အကျယ်တဝင့်ရှင်းလင်းသွားပါတယ်။ ဆိုလိုရင်းက ဘာလဲဆိုတော့ မိမိတို့လွှတ်တော်ကိုယ်စားလှယ် များအနေနဲ့လည်း ရွေးကောက်ပွဲကော်မရှင်နဲ့ပူးပေါင်းညှိနှိုင်းဆောင်ရွက်ဖို့လိုတယ်ဆိုတဲ့အကြောင်းပဲ အဖြေထွက်ပါတယ်။ အဲဒါကြောင့် အားလုံးလည်း ပူးပေါင်းညှိနှိုင်းဆောင်ရွက်သွားဖို့ လိုအပ်မှာ ဖြစ်ပါ တယ်</speech>
<speech type='speaker'>သဘောတူပြည်ထောင်စုရွေးကောက်ပွဲကော်မရှင်က ပြန်လည်ထွက်ခွာနိုင်ပါတယ်။</speech>
<title>ထားဝယ်မြို့တွင် မြို့ရှောင်လမ်းဖောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ထားဝယ်မဲဆန္ဒနယ်မှ ဦးအောင်စိန် မေးမြန်းဖို့ ဖြစ်ပါတယ်</speech>
<speech><mp id='425'>ဦးအောင်စိန်(ထားဝယ်မဲဆန္ဒနယ်)</mp>လေးစားအပ်တဲ့ ဥက္ကဋ္ဌကြီးနှင့် ပြည်ထောင်စု ဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံးပဲ မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ ထားဝယ်မဲဆန္ဒနယ်မှ ဦးအောင်စိန် ဖြစ်ပါတယ်။ ယနေ့ ကျွန်တော်မေးမြန်းတဲ့ မေးခွန်းကတော့ တနင်္သာရီတိုင်းဒေသကြီး၊ထားဝယ်မြို့တွင် မြို့ရှောင်လမ်းဖောက်လုပ်ပေးရန် အစီအစဉ်ရှိ/မရှိ မေးခွန်းပဲဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ တနင်္သာရီတိုင်းဒေသကြီး၊ ထားဝယ်မြို့ ဟာ ပြည်ထောင်စုလမ်းမကြီး ပေါ်မှာရှိပြီးတော့ ကချင်ပြည်နယ်ကနေပြီးတော့ တနင်္သာရီတိုင်းဒေသကြီး၊ ကော့သောင်းမြို့အထိ တိုက်ရိုက်သွားနိုင်တဲ့ လမ်းမကြီးပေါ်မှာရှိပါတယ်။ ယနေ့ဆိုရင် နယ်မြေအေးချမ်းလာတဲ့အတွက်ကြောင့် ပြည်ထောင်စုလမ်းမကြီးတောက်လျှောက်မှာ ယာဉ်ကြီး၊ ယာဉ်ငယ်အသွယ်သွယ်ဖြင့် သွားလာနေတာကို တွေ့ရပါတယ်။ အထူးသဖြင့် ကျွန်တော်တို့ ထားဝယ်မြို့ကို မော်တော်ယာဉ်များ ဖြတ်တဲ့အခါမှာ မြို့တွင်းကိုဖြတ်ရပါတယ်။ မြို့တွင်းကိုဖြတ်တဲ့အခါမှာ အိမ်ရှေ့ပြင်ရပ်ကွက်၊ ဗျောတောရပ်ကွက်၊ ကျောက်မော်ကြီးရပ်ကွက်၊ ကျောက်မော်ရပ်ကွက်တွေကို ဖြတ်ပြီးတော့သွားရ ပါတယ်။ သွားတဲ့အခါကျမှ ကုန်တင်ယာဉ်များ အကြီး ကြီးတွေဆိုရင် လမ်းကလည်းကျဉ်းတဲ့အခါ ကျတော့ လမ်းပိတ်ဆို့မှုတွေဖြစ်ပါတယ်။ အဲဒီအတွက်ကြောင့် လမ်းပိတ်ဆို့မှုဖြစ်တဲ့အတွက်ကြောင့် မော်တော်ယာဉ်များကလည်း အချိန်ကုန်ပါတယ်။ ဒါကြောင့်မို့ တကယ်လို့များ မြို့ရှောင်လမ်း ဖောက်မယ်ဆိုရင် တစ်မိုင်လောက်သာ ဖောက်ရမယ့်အတွက်ကြောင့် ဒီအခက်အခဲတွေကို ကျော်လွှားနိုင်အောင်ဆိုရင် ကျွန်တော်တို့ ထားဝယ်မြို့မှာ မြို့ရှောင်လမ်းတစ်ခု ဖောက်လုပ်ပေးရန် အစီအစဉ်ရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးကျော်လင်းဖြစ်ပါတယ်။ ကျွန်တော့်အနေဖြင့် တနင်္သာရီတိုင်းဒေသကြီး၊ ထားဝယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိန်မှ မေးမြန်းထားတဲ့ တနင်္သာရီတိုင်းဒေသကြီး၊ ထားဝယ်မြို့တွင် မြို့ရှောင်လမ်းဖောက်လုပ်ပေးရန် အစီအစဉ်ရှိ/မရှိနှင့် စပ်လျဉ်းတဲ့မေးခွန်းအား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြ အပ်ပါတယ်။ တနင်္သာရီတိုင်းဒေသကြီး၊ ထားဝယ်ခရိုင်၊ ထားဝယ်မြို့ရှောင်လမ်း ဖောက်လုပ်ရန် အတွက် လျာထားလမ်းအူကြောင်း တိုင်းတာခြင်းလုပ်ငန်းများ စိစစ်ဆောင်ရွက်တဲ့နေရာမှာ ဘုရားကြီး-မော်လမြိုင်-ထားဝယ်-မြိတ်-ဘုတ်ပြင်း-ကော့သောင်းလမ်းပေါ်မှာရှိတဲ့ ထားဝယ်မြို့ မရောက်မီ ၁၂ ကီလိုမီတာ၊ မိုင်တိုင်အမှတ်(၅၁၆)ကီလိုမီတာအနီးရှိ ပုလုကုန်းကျေးရွာအနီးမှ အရှေ့ဘက်သို့ ခွဲထွက်ပြီးတော့ ထားဝယ်မြို့၏ နှစ်ကီလိုမီတာအကျော် မိုင်တိုင်အမှတ်(၅၃၀) ကီလိုမီတာအနီးရှိ ကျောက်မော်ရပ်ကွက်နှင့် ကျောက်ရပ်ကျေးရွာအကြားသို့ ပြန်လည်ဝင်ရောက် သည့်လမ်းကြောင်း ကို လျာထားတိုင်းတာထားပါတယ်။ အဆိုပါ ထားဝယ်မြို့ရှောင်လမ်းသည် ပဏာမတိုင်းတာချက်များ အရ ငါးကီလိုမီတာခန့်ရှည်လျားပြီးတော့ အရှည် ၆၀ ပေ တံတားခြောက်စင်းကိုလည်း ထည့်သွင်း တည်ဆောက်ရမှာဖြစ်ပါတယ်။ မြို့ရှောင်လမ်းဖောက်လုပ်တဲ့နေရာမှာ လမ်းနယ်နိမိတ်အတွင်း ပါဝင်တဲ့လယ်မြေများအတွက် မြေယာလျော်ကြေးပေးချေမှုများ ဆောင်ရွက်တဲ့နေရာမှာ သက်ဆိုင်ရာဌာနအဖွဲ့အစည်းများနှင့် ပူးပေါင်းညှိနှိုင်းဆောင်ရွက်ရာတွင် လွှတ်တော်ကိုယ်စားလှယ်များမှလည်း ပါဝင်ကူညီပေးဖို့အတွက် တစ်ပါတည်းမေတ္တာရပ်ခံအပ်ပါတယ်။ ဒီနေရာမှာ အဓိကလျော်ကြေးပဲ ဖြစ်ပါတယ်။ လျော်ကြေးက မူလကတော့ လယ်သမားတွေက အဲဒီဒေသမှာရှိတဲ့ အမြင့်ဆုံးဈေးနဲ့ လျော်ကြေးပေးဖို့ကို သဘောတူထားသော်လည်းပဲ တကယ် လျော်ကြေးပေးချေတဲ့အချိန်ကျတော့ လမ်းပြီးသွားရင် တက်လာနိုင်တဲ့ဈေးနှုန်းမျိုးကို ထပ်မံတောင်းဆိုတာမျိုးလေးတွေ ဖြစ်လာတတ်ပါ တယ်။ ဒါကြောင့်မို့လို့ အဲဒီကိစ္စတွေကိုတော့ သက်ဆိုင်ရာ လွှတ်တော်ကိုယ်စားလှယ်များမှ မြေသိမ်း၊ ယာသိမ်းလျော်ကြေးကိစ္စတွေကိုတော့ ကိုယ်စားလှယ်များ ကူညီဖျောင်းဖျပေးဖို့ ဒီနေရာကနေမေတ္တာ ရပ်ခံအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ထားဝယ်မြို့ရှောင်လမ်းဖောက်လုပ်တဲ့နေရာမှာ လမ်းအူကြောင်းကို အတည်ပြု သတ်မှတ်ပြီးပါက မြေစမ်းသတ်ခြင်းလုပ်ငန်းများ၊ လမ်းလွှာဒီဇိုင်း ပုံစံထုတ်ခြင်း၊ အကြိုအင်ဂျင်နီယာလုပ်ငန်းများကို စတင်ဆောင်ရွက်သွားမည်ဖြစ်ပါကြောင်းနှင့် ဘဏ္ဍာရေးနှစ်အလိုက် ရန်ပုံငွေများတင်ပြတောင်းခံသွားပြီး ရန်ပုံငွေခွဲဝေရရှိမှုအပေါ်မူတည်ပြီး ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='425'>ဦးအောင်စိန်(ထားဝယ်မဲဆန္ဒနယ်)</mp>ဥက္ကဌကြီးခင်ဗျား။ ဒုတိယဝန်ကြီးဖြေကြား သွားတာ ကျေးဇူးတင်ပါတယ်။ ဒါပေမဲ့ လက်ရှိကျွန်တော်တို့မြင်တာကတော့ ခုနပြောတဲ့ ရပ်ကွက် ကနေပြီးတော့ ကျောက်မော်ရပ်ကွက်ထိက တစ်မိုင်လောက်မှာ ရထားလမ်းရှိပါတယ်။ ရထားလမ်းနဲ့ ယှဉ်ပြီးတော့ ဖောက်မယ်ဆိုရင် ရထားလမ်းလည်း လက်ရှိမသုံးပါဘူး။ မသုံးတဲ့အဲဒီလမ်းနံဘေးကနေ ပြီးတော့ ယှဉ်ပြီးတော့သုံးမယ်ဆိုရင်တော့ လယ်သိမ်း၊ ယာသိမ်းတွေတော့ ပါတာနည်းသွားလိမ့်မယ် လို့ ကျွန်တော်မြင်ပါတယ်။ အဲဒီအတွက်ကြောင့် မီးရထားလမ်းနဲ့ယှဉ်ပြီးတော့ ဖောက်ရင်တော့ မဖြစ်နိုင်ဘူးလားဆိုတာ ကျွန်တော် ဆက်စပ်မေးခွန်းမေးမြန်းခြင်းဖြစ်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဥက္ကဋ္ဌကြီးခင်ဗျား။ လမ်းအူကြောင်းအသစ်ဖောက်မယ်ဆိုလို့ရှိရင်တော့ အရင်ဆုံးက ဖြစ်နိုင်ဖွယ်လမ်းအူကြောင်း သုံးကြောင်းကို ကျွန်တော်တို့က ရွေးချယ်ပါတယ်။ အဲဒီသုံးချောင်းထဲမှာမှ ဒေသခံပြည်သူတွေထိခိုက်မှုအနည်းဆုံးနဲ့ လျော်ကြေးပေးချေရမှု အနည်းဆုံးနေရာ စသည်ဖြင့် အဲဒီလမ်းအူကြောင်းကို ရွေးချယ်ထားတာဖြစ်ပါတယ်။ မီးရထားလမ်းကြီးနဲ့အပြိုင် ဆိုတာက မီးရထားလမ်းရဲ့ တာပေါင်ကြီးကို ကျွန်တော်တို့က ကပ်ပြီးသုံးဖို့ဆိုတာကတော့ တကယ်လို့များ နောင်တစ်ချိန်မှာ ဒီရထားလမ်းကြီး သုံးလာခဲ့မယ်ဆိုရင် ဒီဟာက အခက်အခဲရှိပါတယ်။ အဲဒါကြောင့်မို့လို့ အခုသာလျှင် မီးရထား မသွားတော့ ဒီရထားလမ်းကြီးဟာ အပိုလိုဖြစ်နေတာပါ။ တကယ်တမ်းကျတော့ နောင်တစ်ချိန်မှာ ရထားလမ်းတွေဖွံ့ဖြိုးတိုးတက်လာလို့ရှိရင် အသုံးပြုရမှာဖြစ်တဲ့အတွက် အဲဒီနေရာအစား လက်ရှိ ရွေးထားတဲ့နေရာသည် အသင့်တော်ဆုံးဖြစ်ကြောင်း တင်ပြအပ်ပါတယ်ခင်ဗျား။</speech>
<title>ဧရာဝတီတိုင်းဒေသကြီးနှင့် ပဲခူးတိုင်းဒေသကြီးတို့ ဆက်သွယ်ရန် ဟင်္သာတ-လက်ပံတန်း (ဧရာဝတီမြစ်ကူးတံတား) တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဟင်္သာတမဲဆန္ဒနယ်မှ ဦးခင်မောင်ရီ မေးမြန်းဖို့ ဖြစ်ပါတယ်</speech>
<speech><mp id='185'>ဦးခင်မောင်ရီ(ဟင်္သာတမဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး ဟင်္သာတမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ရီ ဖြစ်ပါတယ်။ ကျွန်တော်မေးမယ့်မေးခွန်းကတော့ ဧရာဝတီတိုင်းဒေသကြီးနှင့် ပဲခူးတိုင်းဒေသကြီးတို့ဆက်သွယ်ရန် ဟင်္သာတ-လက်ပံတန်း (ဧရာဝတီ မြစ်ကူးတံတား) တည်ဆောက်ရန် အစီအစဉ်ရှိ/မရှိနဲ့စပ်လျဉ်းပြီးတော့ မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီးမှ ပဲခူးတိုင်းဒေသကြီးသို့ မီးရထးဖြင့် ခရီးသွားလာမည် ဆိုပါက ဟင်္သာတမြို့မှ သာရဝေါဘူတာ ထိုမှတစ်ဆင့် လက်ပံတန်းမြို့၊ ရန်ကုန်မြို့၊ ပြည်မြို့နှင့် အခြား မြို့များသို့ ဟင်္သာတမြို့မှ သာရဝေါဘက်ကမ်းသို့ စက်လှေများဖြင့်ကူးပြီး မီးရထား၊ ကားများဖြင့် ခက်ခဲစွာဖြတ်သန်းသွားလာနေကြရပါတယ်။ ဧရာဝတီတံတား တည်ဆောက်ပြီးပါက ဧရာဝတီတိုင်း ဒေသကြီးနှင့် ပဲခူးတိုင်းဒေသကြီးတို့အား အနီးဆုံးဆက်သွယ်နိုင်မည်ဖြစ်ပြီး ဧရာဝတီမြစ်၏အရှေ့ ဘက်ခြမ်းနှင့် အနောက်ခြမ်းရှိ ဒေသခံပြည်သူများ လူမှုစီးပွားဘဝ တဟုန်ထိုးတိုးတက်လာမှာ ဖြစ်ပါတယ်။ ပဲခူးတိုင်းဒေသကြီးအတွင်းမှာ လဟာ-လက်ပံတုန်း မဟာဗျူဟာလမ်းမကြီးလည်း ရှိနေ၍ ထိုတံတားမှတစ်ဆင့် ရန်ကုန်မြို့၊ ပဲခူးမြို့ နေပြည်တော်နှင့် အခြားမြို့များသို့ အချိန်ကုန်သက်သာပြီး လွယ်ကူလျင်မြန်စွာ ဖြတ်သန်းသွားလာနိုင်မည်ဖြစ်သောကြောင့် ပြည်သူများရဲ့ လိုအပ်ချက်အား ဖြည့်ဆည်းပေးနိုင်မှာ ဖြစ်ပါတယ်။ Power Point အသုံးပြုခွင့်ပေးပါခင်ဗျား။ ဒါကတော့ တံတား တည်ဆောက်မယ့်နေရာပါ။ ဒါကတော့ တံတားပုံစံဖြစ်ပါတယ်။ Power Point ပိတ်လို့ရပါပြီ။ ဥက္ကဋ္ဌကြီးခင်ဗျား။ ဧရာဝတီတံတားတည်ဆောက်ခြင်းအားဖြင့် မြန်မာနိုင်ငံမှာ ပထမဆုံးမီးရထားနှင့် ကားနှစ်မျိုးလုံးအသုံးပြုနိုင်တဲ့ အရှည်ဆုံးနှစ်ထပ်တံတားဖြစ်ခြင်း၊ ဆောက်လုပ်ရေးနည်းပညာများ ရရှိနိုင်ခြင်း၊ မြန်မာအင်ဂျင်နီယာများရဲ့ စွမ်းပကားကို မျိုးဆက်သစ်အင်ဂျင်နီယာများ လက်ဆင့်ကမ်း လေ့လာနိုင်ခြင်း၊ ဧရာဝတီတိုင်းဒေသကြီး ပုသိမ်မြို့နှင့် ဟင်္သာတမြို့၊ နေပြည်တော်မြို့၊ မြစ်ကြီးနားမြို့ သို့လည်းကောင်း၊ ရန်ကုန်မြို့၊ ပဲခူးမြို့၊ ဟင်္သာတမြို့မှ ရခိုင်ပြည်နယ်သို့လည်းကောင်း လွယ်ကူလျင်မြန် စွာ ဆက်သွယ်သွားလာနိုင်ခြင်း၊ မီးရထားဖြင့်ကုန်စည်များ သယ်ယူပို့ဆောင်ခြင်းအားဖြင့် ကုန်ကျ စရိတ်လျော့နည်းသက်သာလာနိုင်ခြင်း၊ ပညာရေး၊ ကျန်းမာရေး၊ လူမှုရေး၊ စီးပွားရေးကာလများ အလျင်အမြန်ဖွံ့ဖြိုးတိုးတက်လာနိုင်ခြင်း စတဲ့အကျိုးကျေးဇူးများ ရရှိမှာဖြစ်ပါတယ်။ သို့ဖြစ်ပါ၍ ဧရာဝတီတိုင်းဒေသကြီးနှင့် ပဲခူးတိုင်းဒေသကြီးတို့ဆက်သွယ်တဲ့ ဟင်္သာတ-လက်ပံတန်း(ဧရာဝတီ မြစ်ကူးတံတား တည်ဆောက်ပေးရန်အစီအစဉ်ရှိ/မရှိ ဥက္ကဌကြီးမှတစ်ဆင့် ရိုသေစွာ မေးမြန်းလိုက် ပါတယ်။ အားလုံးက ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် ဧရာဝတီတိုင်းဒေသကြီး၊ ဟင်္သာတမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးခင်မောင်ရီမှ မေးမြန်းထားတဲ့ ဧရာဝတီတိုင်းဒေသကြီးနှင့် ပဲခူးတိုင်းဒေသကြီးတို့ဆက်သွယ်ရန် ဟင်္သာတ-လက်ပံတန်း(ဧရာဝတီမြစ်ကူးတံတားတည်ဆောက် ရန်အစီအစဉ်ရှိ/မရှိနဲ့စပ်လျဉ်းတဲ့ မေးခွန်းအား ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြအပ်ပါ တယ်။ ဧရာဝတီတိုင်းဒေသကြီး၊ ဟင်္သာတခရိုင်၊ ဟင်္သာတမြို့နယ်နှင့် ပဲခူးတိုင်းဒေသကြီး၊ သာယာဝတီ ခရိုင်၊ လက်ပံတန်းမြို့နယ်၊ သာရဝေါကျေးရွာသို့ ဆက်သွယ်မည့် ဧရာဝတီတံတား(ဟင်္သာတ)ကို ဂျပန်နိုင်ငံရဲ့ အကူအညီဖြင့် JFE Engineering Corporation နှင့် ပူးပေါင်းပြီးတော့ ၂၀၁၂ ခုနှစ် အောက်တိုဘာလမှစတင်ပြီးတော့ ပဏာမကြို တင်ဖြစ်မြောက်နိုင်စွမ်း လေ့လာဆန်းစစ်မှု(PreFeasibility Study)ကိုပြုလုပ်ခဲ့တဲ့နေရာမှာ ၂၀၁၃ ခုနှစ် ဖေဖော်ဝါရီလမှာ ကျွန်တော်တို့က အပြီးသတ်ဆောင်ရွက်ပြီးစီးခဲ့ပါတယ်။ အဆိုပါ တံတားတည်ဆောက်ရေးစီမံကိန်း အကောင်အထည် ဖော်နိုင်စွမ်း လေ့လာဆန်းစစ်မှု(Feasibility Study)အရ ဟင်္သာတမြို့မှာ မြစ်ကွေ့ကြီးပေါ်မှာ တည်ရှိပြီးတော့ မြစ်အတွင်း ကျွန်းများဖြစ်ပေါ်လျက်ရှိသဖြင့် လမ်းအူကြောင်းသုံးကြောင်း လျာထား ပြီးတော့ ကျွန်တော်တို့ အဲဒီထဲမှာမှ အသင့်တော်ဆုံးဖြစ်တဲ့ လမ်းအူကြောင်းအမှတ်(၂)ကို အတည်ပြု ရွေးချယ်ထားခဲ့ပါတယ်။ အတည်ပြု ရွေးချယ်ထားတဲ့ လမ်းအူကြောင်းအမှတ်(၂)ကို အသေးစိတ်စိစစ်တိုင်းတာပြီးတော့ $cossop 980087:sê:0vos:swej:9003:gsod Rail- Cam Road Bridge (Double Decking)ကို တည်ဆောက်ဖို့ ပဏာမလျာထားထားပါတယ်။ ကျွန်တော်တို့ အပေါ်မှာက မော်တော် ကားလမ်းဖြစ်ပါတယ်။ ဒီအောက်မှာက ရထားလမ်းဖြစ်တဲ့ တံတားအမျိုးအစားကို ကျွန်တော်တို့ ရွေးချယ်ပုံစံထုတ်ထားပါတယ်။ တံတားခန်းဖွင့်ကို ပင်မတံတားအရှည် ၃၈၆၂ မီတာ၊ ယာဉ်သွားလမ်း အကျယ် ၈.၅ မီတာ၊ တံတားအပေါ်ထပ်ကားလမ်းချဉ်းကမ်းတံတား (Rodd Approach Bridge)ကို ဟင်္သာတဘက်ကမ်းမှာ ၁၀၅၀.၉၅ မီတာနှင့် လက်ပံတန်းဘက်ကမ်းမှာ ၉၅၀.၈ မီတာ စုစုပေါင်း တံတားအရှည် ၅၈၆၃.၇၅ မီတာဖြစ်ပါတယ်။ တံတားရဲ့ အောက်ထပ်ချဉ်းကမ်းရထားလမ်းမှာက (Road Approach Bridge)ကို ဟင်္သာတမြို့ဘက်ကမ်းမှာ ၄၂၅၂ မီတာ၊ လက်ပံတန်းဘက်ကမ်းမှာ ၄၀၀၂ မီတာ စုစုပေါင်း ၁၂၁၀၇ မီတာ အရှည်ရှိမှာ ဖြစ်ပါတယ်။ ရေလမ်းကင်းလွတ်အကျယ် ၈၀ မီတာနှင့် ကင်းလွတ်အမြင့် ၁၇ မီတာ ဒီဇိုင်းဆွဲထားခဲ့ပါတယ်။ ဧရာဝတီတံတား (ဟင်္သာတ)မြို့သည် ကြံခင်း-ဟင်္သာတ-ပုသိမ်ရထားလမ်းနှင့် သာရဝေါရန်ကုန် ရထားလမ်းကြားမှာ တည်ရှိပါသဖြင့် တံတားတည်ဆောက်ပြီးစီးလို့ရှိရင်လည်း ရထားလမ်းနှင့် ကားလမ်းတို့မှာ ကွန်ယက်သဖွယ်ဖြစ်ပေါ်လာမှာဖြစ်ပြီးတော့ ဧရာဝတီတိုင်းဒေသကြီးအတွင်းရှိ ပြည်သူများမှာ ဧရာဝတီတိုင်းဒေသကြီးအပြင် မြန်မာနိုင်ငံအထက်ပိုင်းသို့ သွားလာရာတွင် ရန်ကုန်မြို့မှ ဖြတ်သန်းသွားလာရန် မလိုအပ်တော့ဘဲ ၎င်းတံတားကြီးမှတစ်ဆင့် တိုက်ရိုက် သွားလာနိုင်မှာဖြစ်တဲ့အတွက် ဒေသအတွက်လည်း အရေးကြီးတဲ့အပိုင်းက ပါဝင်နေတဲ့ တံတားကြီး ဖြစ်ပါတယ်။ ဆောက်လုပ်ရေးဝန်ကြီးဌာနအနေဖြင့် အဆိုပါတံတား တည်ဆောက်ရာမှ ဂျပန်နိုင်ငံ JICA ချေးငွေရရှိဖို့အတွက် ဆောင်ရွက်ခဲ့ပါတယ်။ သို့သော်လည်းပဲ JICA ချေးငွေရဲ့ ဦးစားပေးပထမအဆင့်စီမံချက်မှာ ဒီတံတားမပါခဲ့တဲ့အတွက်ကြောင့် ကျွန်တော်တို့ ဒီတံတားကြီးကို စတင်ဆောင်ရွက်နိုင်ခဲ့ခြင်းမရှိပါဘူးခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ တံတား၏ စီမံကိန်းခန့်မှန်းတန်ဖိုးက ၂၀၁၂ ခုနှစ် တုန်းက တွက်ချက်ခဲ့တဲ့ အခြေခံဈေးနှုန်းအရ ဒီတံတားကြီးဟာ ရထားလည်းပါမယ်။ ကားလမ်းလည်းပါမယ်။ တံတားကြီးကလည်း စုစုပေါင်း မီတာ ၁၀၀၀၀ ကျော်လောက်ရှည်တဲ့အတွက် အမေရိကန်ဒေါ်လာသန်း ၂၂၀.၀၀ ခန့် ကုန်ကျမှာဖြစ်ပါတယ်။ ယခု လောလောဆယ်အချိန်မှာတော့ နိုင်ငံတော်ရဲ့ ဘတ်ဂျက်နဲ့ တည်ဆောက်မည်ဆိုပါက မြန်မာကျပ်ငွေစုစုပေါင်း ဘီလီယံ ၃၀၀ ကျော်ခန့် အသုံးပြုရမှာ ဖြစ်ပါတယ်။ မြန်မာနိုင်ငံရဲ့ လက်ရှိဘတ်ဂျက်အခြေအနေအရ တံတားတစ်စင်း တည်ဆောက်ရာမှာ တစ်ကြိမ်မှာ ကျွန်တော်တို့ ဧရာဝတီမြစ်ကူးတံတားကြီးတစ်စင်းပဲ ကျွန်တော်တို့ တည်ဆောက်နိုင်တဲ့အခြေအနေရှိပါတယ်။ ယခုအခါမှာတော့ အရှည်ပေ ၇၄၅၆ ပေရှိတဲ့ ဧရာဝတီတံတား (သရက်-အောင်လံ)တံတားကြီးကို စတင်တည်ဆောက်နေပြီဖြစ်ပါတယ်။ ဒီဟင်္သာတ တံတားကြီးကို နိုင်ငံတော်ရန်ပုံငွေဖြင့် တည်ဆောက်မည်ဆိုရင်တော့ ဧရာဝတီတံတား(သရက် အောင်လံ) တည်ဆောက်ပြီးစီးချိန်မှပဲ ဧရာဝတီတံတား (ဟင်္သာတ)ကို စဉ်းစားနိုင်မှာ ဖြစ်ပါတယ်။ ဧရာဝတီတံတား(သရက်-အောင်လံ)ရဲ့ စီမံကိန်းခန့်မှန်းတန်ဖိုးကလည်း ၉၈ ဘီလီယံလောက် ကုန်ကျမှာဖြစ်သွားတဲ့အတွက် ရန်ပုံငွေအသုံးပြုမှုများပြားတဲ့အတွက် (သရက်-အောင်လံ)တံတားကြီး ြီးစီးအောင် ဦးစားပေးတည်ဆောက်သွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ဧရာဝတီတံတား(သရက်-အောင်လံ) ပြီးစီးသွားလို့ ရှိရင်တော့ ကျွန်တော်တို့ရဲ့ Master Plan အရ ဧရာဝတီမြစ်ကူးတံတားပေါ်မှာ တံတားနှစ်စင်း ဆောက်ဖို့အစီအစဉ်ရှိပါတယ်။ အဲဒီအစီအစဉ် နှစ်စင်းထဲကနေ တစ်စင်းကို ကျွန်တော်တို့ ဦးစားပေး တည်ဆောက်သွားမှာဖြစ်ပါတယ်။ တစ်စင်းပြီးမှ တစ်စင်းဆောက်ပါမယ်။ အဲဒီနှစ်စင်းကတော့ ကျွန်တော်တို့ ဧရာဝတီတံတား(ဟင်္သာတ)နဲ့ ဧရာဝတီတံတား(ကသာ-ပုလွေရွှေ)ကို ကူးတဲ့တံတား ဖြစ်ပါတယ်။ အဆိုပါ တံတားကြီးနှစ်စင်းအနက်က တစ်စင်းစင်းကို ကျွန်တော်တို့ ဦးစားပေးရွေးချယ် ပြီးတော့ ဦးစားပေးတည်ဆောက်သွားမည်ဖြစ်ပါကြောင်း ဒါကတော့ (သရက်-အောင်လံ)တံတား ပြီးတဲ့အချိန်မှာ ဦးစားပေးစီစဉ်သွားမည်ဖြစ်ပါကြောင်း တင်ပြအပ်ပါတယ်ခင်ဗျား။</speech>
<title>ငပုတောမြို့နယ်၊ ကုလားချောင်း-ကျောက်ပုံကျေးရွာချင်းဆက်လမ်းပေါ်ရှိ ဆောက်လုပ်ရန် ကျန်ရှိ နေသော ကန်ချောင်းတံတား၊ သာခွေးချောင်ရွာနှင့် ဖိုးကြာအိုင်ရွာကြားရှိ ပျက်စီးနေသောတံတားကို ၂၀၁၉-၂၀၂၀ ဘဏ္ဍာရေးနှစ်အမီ တည်ဆောက်ပြုပြင်ပေးရန်အစီအစဉ်ရှိ/မရှိနှင့် စပ်လျဉ်းသည့် မေးခွန်း</title>
<speech type='speaker'>ငပုတောမဲဆန္ဒနယ်မှ ဦးသန်းအောင် မေးမြန်းဖို့ ဖြစ်ပါတယ်</speech>
<speech><mp id='167'>ဦးသန်းအောင်(ငပုတောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုအဆင့်ဝင်ဝန်ကြီးများ၊ ကိုယ်စားလှယ်တော်ကြီးများနှင့် ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ငပုတောမဲဆန္ဒနယ်မြေက ပြည်သူ့လွှတ်တော်ကိုယ်စားလှယ် ဦးသန်းအောင် ဖြစ်ပါတယ်။ ကျွန်တော်မေးမယ့်မေးခွန်းကတော့ ဧရာဝတီတိုင်းဒေသကြီး၊ ငပုတောမြို့နယ်၊ ကုလားချောင်း-ကျောက်ပုံကျေးရွာချင်းဆက်လမ်းပေါ်မှာ ရှိတဲ့ ဆောက်လုပ်ရန်ကျန်ရှိနေသော ကန်ချောင်းတံတားနှင့် သာခွေးချောင်ရွာနှင့် ဖိုးကြာအိုင်ရွာကြား မှာရှိတဲ့ ပျက်စီးနေသောတံတားတို့ကို ၂၀၁၉-၂၀၂၀ ဘဏ္ဍာရေးနှစ်အမီ တည်ဆောက်ပြုပြင်ပေးနိုင် ပါရန်အစီအစဉ်ရှိ/မရှိသိလို၍ မေးမြန်းတဲ့မေးခွန်းပဲဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ငပုတောမြို့နယ် ကုလားချောင်း-ကျွန်းညို ကန့်ဘလာကျောက်ပုံကျေးရွာအုပ်စုသုံးခုကို ဆက်သွယ်ထားတဲ့ ကျွန်းပတ်မြေသားလမ်းကို ၂၀၁၄-၂၀၁၅ အဲဒီနှစ် မှာ မြန်မာအဓိပတိကုမ္ပဏီက တာဝန်ယူတည်ဆောက်ခဲ့ပါတယ်။ သာခွေးချောင်ရွာနဲ့ ဖိုးကြာအိုင်ရွာ ကြားမှာရှိတဲ့တံတားတစ်စင်း၊ တောင်ဦး-ကျောက်ပုံတံတားတစ်စင်း စုစုပေါင်းတံတားနှစ်စင်းကိုလည်း ရဲရင့်ထက်မြက်အောင်ကုမ္ပဏီက တည်ဆောက်ခဲ့ပါတယ်။ ယခုအခါ သာခွေးချောင်ရွာနဲ့ဖိုးကြာအိုင် ရွာကြားမှတံတားဟာ လက်ရန်းများပျက်စီးနေခြင်း၊ တံတားအခင်းများဆွေးမြည့်ပေါက်ပြဲခြင်းများ ဖြစ်ပေါ်နေပါတယ်။ ဤလမ်းမှကျောင်းသားကျောင်းသူတွေလည်း နှစ်စဉ် ဖယ်တောင်ကျေးရွာကို စာမေးပွဲများ လာရောက်ပြီးတော့ဖြေဆိုကြရတဲ့အတွက် အလွန်အန္တရာယ်ရှိပါတယ်။ ၎င်းအပြင် စိုက်ပျိုးသီးနှံများဖြစ်တဲ့ စပါးရိတ်သိမ်းခြွေလေ့ပြီး စပါးများကိုဖြတ်သန်း သယ်ဆောင်ရတဲ့အခါမှာလည်း စရိတ်စကများပိုမိုကုန်ကျမှုတွေနဲ့ ကြုံတွေ့နေရပါတယ်။ ထို့အတူ ကျောက်ပုံအုပ်စု၊ ကန်ချောင်းချောင်းမှာလည်း ယခုတိုင်တံတားတည်ဆောက်ပေးခြင်းမရှိ၍ ကိုယ်ထူ ကိုယ်ထတံတားတစ်စင်းကို ပုံပါအတိုင်းဖြစ်သလိုတည်ဆောက်ပြီးတော့ ဆက်သွယ်သွားလာနေရ ပါတယ်။ ဤလမ်းစီမံကိန်းကို စတင်ပြီးတော့တည်ဆောက်ကတည်းက ယခုတင်ပြတဲ့ ကန်ချောင်း တံတားကို အဘယ့်ကြောင့်ထည့်သွင်းတည်ဆောက်ပေးခဲ့ခြင်းမရှိတာကိုလည်း တစ်ပါတည်းသိရှိလို ပါတယ်။ ပိုမိုပြီးတော့ ရှင်းလင်းစွာတင်ပြနိုင်အောင် Power Point အသုံးပြုခွင့်ပြုပါခင်ဗျား။ ဒါကတော့ တံတားများတည်ရှိရာနေရာတွေကို ဖော်ပြတာဖြစ်ပါတယ်။ ဒါကတော့ Google ကနေရိုက်ထားတဲ့ ပျက်စီးနေတဲ့တံတားပုံဖြစ်ပါတယ်။ ဒါကတော့ ဆောက်လုပ်ဖို့ကျန်ခဲ့တဲ့ ကန်ချောင်း တံတားဖြစ်ပါတယ်။ ဒါကတော့ ဆောက်လုပ်ပြီးစီးသွားတဲ့တံတားတွေ ပျက်စီးယိုယွင်းပြီးတော့သွားလို့လာလို့မရတဲ့အနေအထားဖြစ်ပါတယ်။ လက်နဲ့ဖဲကြည့်မယ်ဆိုရင်တောင် ငါးခြောက်တွေလို မွနေတဲ့သစ်သားတံတားတွေ ဖြစ်ပါတယ်။ ဒါကတော့ တံတားလက်ရန်းနဲ့တံတားအခင်းကြမ်းပြင်တွေ ကျိုးပေါက်ပျက်စီးပြီးတော့ အန္တရာယ်ရှိနေတဲ့ပုံဖြစ်ပါတယ်။ သို့ဖြစ်ပါ၍ CRN လမ်းအမျိုးအစားထဲမှာပါဝင်တဲ့ ကုလားချောင်း-ကျွန်းညို ကန့်ဘလာကျောက်ပုံကျွန်းပတ်လမ်းပေါ်မှာရှိတဲ့ ပျက်စီးနေတဲ့တံတားတစ်စင်းနဲ့ တည်ဆောက်ရန်ကျန်ရှိခဲ့တဲ့ ကန်ချောင်းတံတားတို့ကို ၂၀၁၉-၂၀၂၀ ဘဏ္ဍာရေးနှစ်အမီ ထည့်သွင်းလျာထားတည်ဆောက်ပေးသွား ရန်အစီအစဉ်ရှိ/မရှိသိရှိလိုပြီးတော့ ပြည်သူ့လွှတ်တော်ဥက္ကဋ္ဌကြီးကနေတစ်ဆင့် ရိုသေလေးစားစွာ မေးမြန်းရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေဖြင့် ဧရာဝတီတိုင်းဒေသကြီး၊ ငပုတောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းအောင် မေးမြန်းထားတဲ့ ဧရာဝတီတိုင်းဒေသကြီး၊ ငပုတောမြို့နယ်၊ ကုလားချောင်း-ကျောက်ပုံကျေးရွာချင်းဆက်လမ်းပေါ်ရှိ ဆောက်လုပ်ရန် ကျန်ရှိ နေသော ကန်ချောင်းတံတား၊ ပျက်စီးနေသော သာခွေးချောင်ရွာနှင့် ဖိုးကြာအိုင်ရွာကြားရှိ တံတားကို ၂၀၁၉-၂၀၂၀ ဘဏ္ဍာရေးနှစ်အမီ တည်ဆောက်ပြုပြင်ပေးရန်အစီအစဉ်ရှိ/မရှိနှင့်စပ်လျဉ်းတဲ့ မေးခွန်းအား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ ငပုတောမြို့နယ်အတွင်းရှိ ကျောက်ပုံ-ကျွန်းညို ကန့်ဘလာ-ကုလားချောင်းကျေးရွာချင်းဆက်လမ်းပေါ်ရှိ ကန်ချောင်းတံတားနှင့် သာခွေးချောင်ကျေးရွာနှင့် ဖိုးကြာအိုင်ရွာကြားရှိတံတားတို့သည် ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနမှ စီမံခန့်ခွဲတဲ့ ကျေးလက်လမ်းပေါ်မှာရှိသောတံတားများ ဖြစ်ပါ တယ်။ အဆိုပါတံတားနှစ်စင်းအနက် ကန်ချောင်းတံတားမှာ ထန်းလုံးတိုင်၊ ထန်းသားများကို အသုံးပြုပြီးတော့ ဒေသခံပြည်သူများမှ ကိုယ်ထူကိုယ်ထတည်ဆောက်ထားတဲ့ တံတားဖြစ်ပါသဖြင့် အရှည်ပေ ၈၀ ရှိတဲ့သံကူကွန်ကရစ်တံတားအဖြစ် အဆင့်မြှင့်တင်တည်ဆောက်ပေးရန် လိုအပ်လျက် ရှိပါတယ်။ သာခွေးချောင်ရွာနှင့်ဖိုးကြာအိုင်ရွာကြားရှိ ဆောင်ရွက်ရန်ကျန်ရှိသော တံတားကို ကွန်ကရစ်တိုင်၊ သံဘောင်ယက်မ၊ သစ်သားကြမ်းခင်းတို့ဖြင့် ၂၀၁၄-၂၀၁၅ ဘဏ္ဍာရေးနှစ်တွင် တည်ဆောက်ခဲ့ပြီး ယခုအခါမှာတော့ သစ်သားကြမ်းခင်း၊ လက်ရန်းနှင့်ဘီးလမ်းများ ပျက်စီးနေပါ သဖြင့် ပြုပြင်ထိန်းသိမ်းခြင်းလုပ်ငန်းတွေ ဆောင်ရွက်ဖို့လိုအပ်လျက်ရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကန်ချောင်းတံတားကို သံကူကွန်ကရစ်တံတားအဖြစ် အဆင့်မြှင့်တင်တည်ဆောက်ပေးဖို့အတွက် ၂၀၂၀-၂၀၂၁ ဘဏ္ဍာရေးနှစ် ပြည်ထောင်စုရန်ပုံငွေမှာ လျာထား၍လည်းကောင်း၊ သာခွေးချောင်ရွာနှင့် ဖိုးကြာအိုင်ရွာရှိတံတားကို လက်တလော သွားလာမှုအဆင်ပြေစေရေးအတွက် ပြုပြင်ထိန်းသိမ်းခြင်းလုပ်ငန်းတွေကို ၂၀၁၉-၂၀၂၀ ပြည်ထောင်စုပြင်ဆင်ထိန်းသိမ်းခြင်းရန်ပုံငွေတွင်လည်းကောင်း ထည့်သွင်းလျာထားတင်ပြသွားမည် ဖြစ်ပါကြောင်းနှင့် ရန်ပုံငွေရရှိမှုအပေါ်မူတည်ပြီးတော့ ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<title>တာမွေကလေး၊ မင်းရဲကျော်စွာ မီးရထားခုံးကျော်တံတားပေါ်ရှိ လျှပ်စစ်မီးတိုင်များ ပြန်လည်မီးလင်းရေး အမြန်ဆောင်ရွက်ပေးရန်၊ မြို့ပတ်မီးရထားဘူတာရုံများ၊ သံလမ်းနံဘေးနေရာများတွင် အန္တရာယ် သတိပြု သတ်မှတ်နယ်နိမိတ်မျဉ်း သို့မဟုတ် အမှတ်အသားများကို ထင်သာမြင်သာ သတ်မှတ်ထားရှိရန်၊ မီးရထားတိုက်ခြင်းအန္တရာယ်မှ ကင်းဝေးစေရန်၊ မေတ္တာညွန့်နှင့် မြန်မာ့ဂုဏ်ရောင်သို့ ဖြတ်ကူးသော လူကူးမီးရထားခုံးကျော်တံတားနှင့် ကျောက်မြောင်း မလွှကုန်း ဘူတာဘက်ခြမ်းမှ ပုသိမ်ညွန့်သို့ ဖြတ်ကူးမည့် လူကူးခုံးကျော်တံတားတို့ကို တည်ဆောက်ပေးရန် အစီအစဉ်ရှိ/မရှိတို့နှင့် စပ်လျဉ်းသည့် မေးခွန်း</title>
<speech type='speaker'>တာမွေမဲဆန္ဒနယ်မှ ဦးတိုးဝင်း မေးမြန်းဖို့ ဖြစ်ပါတယ်</speech>
<speech><mp id='1141'>ဦးတိုးဝင်း(တာမွေမဲဆန္ဒနယ်)</mp>လေးစားရပါသော ဥက္ကဋ္ဌကြီးနှင့် ပြည်ထောင်စုဝန်ကြီး များ၊ ဧည့်သည်တော်များနှင့် ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ တာမွေမဲဆန္ဒနယ်မှ လွှတ်တော်ကိုယ်စားလှယ် ဦးတိုးဝင်း ဖြစ်ပါတယ်။ ကျွန်တော် မေးခွန်းမေးနိုင်ဖို့ အတွက် Power Point သုံးစွဲခွင့် ပြု ပါခင်ဗျား။ ဒါကတော့ ညမှောင်မှောင် လရောင်ကမလင်း ကြယ်ရောင်ကင်းတဲ့ညမှာ ကားသုံး၊ လေးစီးလောက် ထိုးကျခဲ့ဖူးတဲ့ တာမွေကလေး၊ မင်းရဲကျော်စွာ ခုံးတံတားရဲ့ မြင်ကွင်းဖြစ်ပါတယ်။ ဒီလိုမှောင်မဲတဲ့ညတွေမှာ ကားတွေထိုးကျတဲ့ အန္တရာယ်များခဲ့သလို မီးရထားခုံးရဲ့ အောက်မှာဆိုရင်လည်း မူးယစ်ဆေးဝါးသုံးစွဲသူတွေဟာ အချိန်နှင့်တစ်ပြေးညီ လာပြီးတော့ သုံးစွဲနေကြတာကိုလည်းပဲ ကျွန်တော်တို့ တွေ့မြင်ခဲ့ကြရပါတယ်။ ဒါကြောင့်မို့လို့ ခုံးကျော် တံတားတွေရဲ့ မီးမလင်းမှုတွေနဲ့ ခုံးကျော်တံတားအောက်တွေမှာ မီးမှိန်မှုတွေ၊ မီးမရှိမှုတွေဟာ မူးယစ်ဆေးဝါးကို အများကြီးဖြစ်ပေါ်အောင် တွန်းအားဖြစ်စေသလို၊ အားပေးနေသလို၊ ကားတွေရဲ့ အန္တရာယ်ဖြစ်မှုကိုလည်း ဖြစ်စေတာကြောင့် ဒီမေးခွန်းကို ကျွန်တော့်အနေနဲ့ တင်ပြရခြင်းဖြစ်ပါတယ်။ ဒါကတော့ ကျွန်တော်မေးခွန်းတင်ပြီး တစ်လလောက်အကြာမှာ လင်းရုံတင်မက ထိန်နေတဲ့ခုံးတံတား ကြီးကို တွေ့ရတဲ့အတွက် ဘေးနားမှာရှိတဲ့အိမ်များကလည်းပဲ အားလုံးဝမ်းသာကြသလို အခုအချိန်မှာ အန္တရာယ်ကင်းစွာနဲ့ မောင်းနိုင်တဲ့ကားတွေကလည်းပဲ ပျော်ရွှင်စွာမောင်းနှင်နေကြတာကို ကျွန်တော့် အနေနဲ့ သူတို့ရဲ့ သတင်းပို့မှုတွေအရ ကျွန်တော် သိရှိရပါတယ်။ ဒါကြောင့် သက်ဆိုင်ရာဝန်ကြီးဌာနများ ကိုလည်း ကျေးဇူးတင်ပြီးတော့ ဒီခုံးတံတားကြီးတွေကို အမြဲမပြတ် မူးယစ်ဆေးဝါးနဲ့ အန္တရာယ်ရှိနိုင်တဲ့ ကားတွေအတွက် အမြဲမပြတ် စစ်ဆေးပေးဖို့ကိုလည်းပဲ ကျွန်တော် ထပ်မံပြီးတော့ မေတ္တာရပ်ခံလိုပါတယ်။ ယခု ကျွန်တော် ဆက်လက်တင်ပြမှာကတော့ မီးရထားသံလမ်းတွေမှာ သွားလာကြတဲ့ခရီးသည် တွေရဲ့ အန္တရာယ်ကင်းရေးပဲ ဖြစ်ပါတယ်။ လေးစားရတဲ့ဥက္ကဋ္ဌကြီးခင်ဗျား။ ရန်ကုန်မြို့မှာ ဘတ်စ်ကားနဲ့ ခရီးသွားကြရတဲ့လူတွေအပြင် ၄၅.၉ ကီလိုမီတာနဲ့ ၂၈.၅ မိုင်ရှည်လျားတဲ့ ဘူတာစင်ပေါင်း ၃၉ ဘူတာမှာ နေ့စဉ်ခရီးသွားလာကြတဲ့ ပြည်သူတွေဟာ တစ်သိန်းခွဲကနေပြီးတော့ အနည်းဆုံးကိုးသောင်းခွဲလောက်ရှိတယ်လို့ Wikipedia Website မှာဖော်ပြထားသလို တချို့မီဒီယာတွေမှာလည်း ဖော်ပြထားပြီးဖြစ်ပါတယ်။ ဒီလိုမျိုးသွားလာ ကြတဲ့အခါမှာ ပြည်သူတွေအနေနဲ့ တစ်ခါတလေမှာ သတိလက်လွတ်ဆိုသလို သွားလာမိတာတွေ၊ စည်းမဲ့ကမ်းမဲ့သွားလာမိတာတွေလည်း ရှိနေပါတယ်။ အဲဒီလိုရှိတဲ့အခါမှာ ရထားမတော်တဆ၊ ဒဏ်ရာ ရမှုနဲ့သေဆုံးသူ၊ ဒဏ်ရာရသူတွေနဲ့ စည်းကမ်းမလိုက်နာမှုကြောင့် ဒဏ်ရာရသေဆုံးမှုစာရင်းတွေဟာ အခုပုံမှာပြထားတဲ့အတိုင်း ဖြစ်ပါတယ်။ ဒါကြောင့်မို့လို့ မီးရထားနဲ့ခရီးသွားလာကြတဲ့ ပြည်သူတွေရဲ့ အန္တရာယ်ကင်းရှင်းရေးဟာ အလွန်ပဲ အရေးကြီးလှပြီဖြစ်ပါတယ်။ သို့ဖြစ်ပါ၍ နိစ္စဓူဝခရီးသွားကြတဲ့ ရထားစီးခရီးသည်တွေအတွက်ကို ကျွန်တော်တို့ အတတ်နိုင်ဆုံး အန္တရာယ်ကင်းရှင်းရေးအတွက်ကို မီးရထားလမ်းဘေး ဝဲ/ယာတွေမှာ အန္တရာယ်ရှိနိုင်တဲ့ သတိပေးချက်အမှတ်အသားတွေဟာလည်း အများကြီးလိုအပ်လာပါတယ်။ ဒါဟာဆိုရင် မီးရထားဘူတာရုံ မေတ္တာညွန့်ရဲ့မြင်ကွင်းဖြစ်ပါတယ်။ ဒီမြင်ကွင်းမှာဆိုလို့ရှိရင် ကျွန်တော်တို့ငယ်ငယ်က အဲဒီဘူတာရုံထဲသွားရင် အဲဒီမျဉ်းဝါလေးနားကပ်ပြီး ဆိုတာနဲ့ လူကြီးတွေက လက်ဆွဲပြီးတော့ ရိုက်တာခံရပါတယ်။ နင့်အဖေကြီးဝင်လာရင် လေဟပ်ပြီး ပါသွားလိမ့်မယ်။ ဘာအောင့်မေ့လဲဆိုပြီးတော့။ အခုအချိန်မှာတော့ အဲဒီမျဉ်းဝါတွေပျက်နေတယ်။ ရေးရေးလေးတော့ မြင်နေရပါတယ်။ ဒါတွေလည်း ကျွန်တော်တို့ ပြန်ပြီးတော့ဖော်ဆောင်ပေးဖို့ လိုအပ် နေပါတယ်။ ဒါကြောင့်မို့လို့ ဥက္ကဌကြီးခင်ဗျား။ မီးရထားနဲ့ခရီးသွားလာရတဲ့ မိဘပြည်သူတွေနဲ့ ကူးသန်းကြတဲ့လူတွေအတွက်ကို အန္တရာယ်ကင်းရှင်းရေးဟာ မီးရထားလမ်းဘေးဝဲ/ယာမှာရှိတဲ့ အန္တရာယ်ပေးချက်အမှတ်အသားတွေကို ခေတ်မီတိုးတက်နေတဲ့အချိန်မှာ ခေတ်မီနည်းတွေနဲ့ မည်ကဲ့သို့ဆောင်ရွက်မည်ကိုသိရှိလိုပြီး ကျွန်တော်တို့ မီးရထားနှင့်ခရီးသွားလာကြတဲ့ပြည်သူတွေ အတွက် မေတ္တာညွန့်ကနေပြီးတော့မှ မြန်မာ့ဂုဏ်ရောင်ဘက်ကပ်တဲ့ ဖြတ်ကူးကြတဲ့လူတွေအတွက်ကို ခုံးတံတားကြီးများ၊ လူကူးခုံးတံတားများဆောက်ပေးနိုင်မလား၊ ပြီးတော့ ကျောက်မြောင်းဘက်ကနေ ပြီးတော့မှ ပုသိမ်မြို့ဘက်ကိုကူးတဲ့မီးရထားလူကူးခုံးတံတားကြီးတွေများဆောက်ပေးနိုင်မလားလို့(၂၇ သိချင်ဇောနဲ့ ပြည်သူများရဲ့ ကိုယ်စား ဝန်ကြီးဌာနကိုလည်း ချက်ချင်းအန္တရာယ်ရှိတာကို သိလျှင်သိချင်း လုပ်ပေးတဲ့ဝန်ကြီးဌာနဖြစ်၍ အားကိုးတကြီးနဲ့လေးစားစွာမေးမြန်းအပ်ပါသည် ဥက္ကဋ္ဌကြီးခင်ဗျား။</speech>
<speech type='speaker'>ပို့ဆောင်ရေးနှင့်ဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများအားလုံး၊ ဒုတိယ ဝန်ကြီးနှင့် ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေကြောင်း ဆုမွန်ကောင်း တောင်းအပ်ပါတယ်ခင်ဗျား။ ရန်ကုန်တိုင်းဒေသကြီး၊ တာမွေမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးတိုးဝင်း၏ တာမွေကလေး၊ မင်းရဲကျော်စွာမီးရထားခုံးကျော်တံတားပေါ်ရှိ လျှပ်စစ် မီးတိုင်များ ပြန်လည်မီးလင်းရေး အမြန်ဆောင်ရွက်ပေးရန်၊ မြို့ပတ်မီးရထားဘူတာရုံများ၊ သံလမ်း နံဘေးနေရာများမှာ အန္တရာယ်သတိပြု သတ်မှတ်နယ်နိမိတ်မျဉ်း သို့မဟုတ် အမှတ်အသားများကို ထင်သာမြင်သာ သတ်မှတ်ထားရှိရန်၊ မီးရထားတိုက်ခြင်းအန္တရာယ်မှ ကင်းဝေးစေရန်၊ မေတ္တာညွန့်နှင့် မြန်မာ့ဂုဏ်ရောင်သို့ဖြတ်ကူးတဲ့ လူကူးမီးရထားခုံးကျော်တံတားနှင့် ကျောက်မြောင်း မလွှကုန်းဘူတာ ဘက်ခြမ်းမှ ပုသိမ်ညွန့်သို့ ဖြတ်ကူးမည့် လူကူးခုံးကျော်တံတားတို့ကို တည်ဆောက်ပေးရန် အစီအစဉ် ရှိ/မရှိနှင့်စပ်လျဉ်းတဲ့မေးခွန်းအပေါ် ရန်ကုန်တိုင်းဒေသကြီးအစိုးရအဖွဲ့နှင့် ပေါင်းစပ်ညှိနှိုင်း၍ ပို့ဆောင်ရေးနှင့်ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော် ဦးကျော်မျိုးက ပြန်လည် ဖြေကြားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ မြန်မာ့ မီးရထားရဲ့ တိုင်းအမှတ်(၇)ရန်ကုန်နယ်မြေအတွင်းရှိ တာမွေမြို့နယ်၊ လေးထောင့်ကန်လမ်းရှိ မင်းရဲကျော်စွာ မီးရထားခုံးကျော်တံတားပေါ်တွင် ၁၁၅ ဝပ် LED မီး ၁၅ စုံနဲ့ ၁၅၀ ဝပ် Sodium လမ်းမီးနှစ်စုံတို့ကို ၉-၂-၂၀၁၉ ရက်နေ့မှာ တပ်ဆင်ပြီးဖြစ်၍ ကိုယ်စားလှယ်တော်ကြီးတင်ပြသွားတဲ့ အတိုင်း မီးအလင်းရောင် ကောင်းမွန်စွာ ရရှိနေပြီဖြစ်ပါတယ်။ ကိုယ်စားလှယ်တော်ကြီးအနေဖြင့် ရပ်ကွက်နေပြည်သူများအတွက် အဆင်ပြေတဲ့အကြောင်း အသိပေးတင်ပြသွားတဲ့အတွက်လည်း ကျွန်တော်တို့အနေနဲ့ အင်မတန်မှ စိတ်ချမ်းမြေ့ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ (JICA)ချေးငွေအကူအညီဖြင့်မြန်မာ့မီးရထားက အကောင်အထည်ဖော်ဆောင်ရွက်နေတဲ့ ရန်ကုန်မြို့ပတ်ရထားလမ်း အဆင့်မြှင့်တင် ရေးစီမံကိန်းအရ မြို့ပတ်ရထားဘူတာများရဲ့ ပလက်ဖောင်းများ အဆင့်မြှင့်တင်ပြုပြင်ရာမှာ ခရီးသွား ပြည်သူများ ဘေးအန္တရာယ်ကင်းရှင်းစေရေးအတွက် ရထားသံလမ်းဘက် ပလက်ဖောင်းထိပ်မှ အတွင်းဘက်သို့ ၂ ပေ ၆ လက်မအကွာမှာ သတိပေးမျဉ်းဝါလိုင်းများ ရေးဆွဲသတ်မှတ်ဆောင်ရွက် လျက်ရှိတဲ့နေရာမှာ လမ်းမတော်၊ ပြည်လမ်း၊ ရှမ်းလမ်း၊ အလုံလမ်း၊ ပန်းလှိုင်နှင့် ဟံသာဝတီဘူတာ တို့မှာ ဆောင်ရွက်ခဲ့ပြီးဖြစ်ပါတယ်။ ကျွန်တော်တို့ ရန်ကုန်ဘူတာကြီးမပါဘဲ စုစုပေါင်း မြို့ပတ်ဘူတာ ၃၇ ဘူတာရှိတဲ့အတွက် ခုနဆောင်ရွက်ပြီးတဲ့ ခုနစ်ဘူတာနုတ်လိုက်မယ်ဆို ဘူတာ ၃၀ ကျန်ပါသေးတယ်။ အဲဒီတော့ ကျွန်တော်တို့အနေနဲ့ မြို့ပတ်ရထားကို အနောက်ဘက်အခြမ်းဖြစ်တဲ့ ဘုရားလမ်းဘူတာ ကနေ ဒညင်းကုန်းဘူတာအပိုင်းမှာ ဆောင်ရွက်ရန်ကျန်ရှိတဲ့ ဘူတာတွေအားလုံးကို ပလက်ဖောင်း အဆင့်မြှင့်တင်ပြုပြင်ခြင်း၊ မျဉ်းဝါလိုင်းရေးဆွဲခြင်းများကို ၂၀၁၈-၂၀၁၉ ဘဏ္ဍာရေးနှစ်မကုန်မီ အပြီးဆောင်ရွက်သွားမှာဖြစ်ပါကြောင်း တင်ပြအပ်ပါတယ်။ တစ်ခါ အရှေ့ဘက်အခြမ်းဖြစ်တဲ့ ဒညင်းကုန်း ဘူတာကနေ ပုရွက်ဆိတ်ကုန်းဘူတာအပိုင်းမှာတော့ ဒညင်းကုန်း-ပုရွက်ဆိတ်ကုန်းလမ်းပိုင်းရှိ ဘူတာ တွေကို ၂၁-၁၂-၂၀၁၈ ခုနှစ်မှစ၍ အချိန်ကာလ ခန့်မှန်းခြောက်လကြာ ဆောင်ရွက်သွားမှာ ဖြစ်ပါတယ်။ တဖန် ကျန်ရှိတဲ့ ပုရွက်ဆိတ်ကုန်း-ပုဇွန်တောင်လမ်းပိုင်းရှိ ဘူတာများကိုတော့ ၁-၉-၂၀၁၉ ရက်နေ့မှစ၍ အချိန်ကာလကြာ လျာထားဆောင်ရွက်လျက်ရှိပါတယ်။ လေးစားရပါသော ဥက္ကဋ္ဌကြီးခင်ဗျား။ ရန်ကုန်မြို့ပတ်ရထားသံလမ်းတစ်လျှောက် ဘေးအန္တရာယ်ကင်းရှင်းရေးနှင့် လုံခြုံမှုရရှိစေရေးအတွက်ကိုလည်း အုတ်ခြံစည်းရိုးကာရံခြင်းနှင့် Chain Link ခြံစည်းရိုးကာရံခြင်းလုပ်ငန်းများကို ယခင်ကတည်းက အဆင့်ဆင့်ဆောင်ရွက်ခဲ့ရာ စုစုပေါင်းဆောင်ရွက်ရန်ကျန်ရှိတဲ့ ခြံစည်းရိုးအလျား ၂၆၃၄၄၀ ပေအနက် ၁၄၉၀၉၀ ပေကို ကာရံ ထားရှိခဲ့ပြီးဖြစ်ပါတယ်။ ခြံစည်းရိုးကာရံရန်ကျန်ရှိတဲ့ စုစုပေါင်းအလျား ၁၁၄၃၅၀ ပေကိုတော့ ရှေ့မှာ တင်ပြခဲ့တဲ့ JICA စီမံကိန်းအရပဲ ဆက်လက်ကာရံဆောင်ရွက်လျက်ရှိတဲ့နေရာမှာ ၂၀၁၇-၂၀၁၈ ဘဏ္ဍာရေးနှစ်နဲ့ ၂၀၁၈ ခုနှစ် ဧပြီလမှ အောက်တိုဘာလအထိ ခြောက်လဘဏ္ဍာရေးကာလတို့မှာ ခြံစည်းရိုး ၇၄၅၁၀ ပေ ဆောင်ရွက်ခဲ့ပြီး ယခု ၂၀၁၈-၂၀၁၉ ဘဏ္ဍာရေးနှစ်မှာတော့ ခွင့်ပြု ဘဏ္ဍာငွေ အရ အုတ်ခြံစည်းရိုး အလျားပေ ၂၀၀၀ ကို ဆက်လက်ကာရံရေးအတွက် စီစဉ်ဆောင်ရွက်လျက်ရှိပါ တယ်။ ၂၀၁၉-၂၀၂၀ ဘဏ္ဍာရေးနှစ်မှာ အုတ်ခြံစည်းရိုး ပေ ၅၀၀၀ ကာရံခြင်းလုပ်ငန်းအတွက် ဘဏ္ဍာရန်ပုံငွေကျပ် ၃၇၁.၈ သန်း လျာထားတင်ပြထားပြီးဖြစ်ပါကြောင်း တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြို့ပတ်ရထားလမ်းဖြတ်ကူးရာမှာ အန္တရာယ်ကင်းရှင်း စေရေးအတွက် ကျောက်မြောင်း၊ မလွှကုန်းဘူတာဘက်ခြမ်းမှ ပုသိမ်ညွန့်သို့ ဖြတ်ကူးမယ့် လူကူး ခုံးကျော်တံတားကို ၂၀၁၈-၂၀၁၉ ဘဏ္ဍာရေးနှစ်မှာ ဆောင်ရွက်ပေးသွားမှာဖြစ်ပါကြောင်းနဲ့ မေတ္တာညွန့်နှင့် မြန်မာ့ဂုဏ်ရောင်သို့ဖြတ်ကူးမယ့် လူကူးခုံးကျော်တံတား တည်ဆောက်ပေးနိုင်ရန် အတွက် ၂၀၁၉-၂၀၂၀ ဘဏ္ဍာရေးနှစ်မှာ ဘဏ္ဍာရန်ပုံငွေ တင်ပြတောင်းခံပြီး ဆောင်ရွက်သွားမှာ ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='1141'>ဦးတိုးဝင်း(တာမွေမဲဆန္ဒနယ်)</mp>ကျွန်တော်တို့ ပြည်သူများရဲ့ ကိုယ်စား အထူးပဲ ကျေးဇူးတင်ပါတယ်။ တစ်ခုမှမလုပ်ဘူးလို့ မငြင်းသွားတဲ့အတွက် ပိုပြီးကျေးဇူးတင်ပါတယ်။ အခု ကျွန်တော် ဆက်စပ်မေးခွန်းမေးချင်တာကတော့ ကျွန်တော့်ကို Power Point သုံးခွင့်ပြုပါခင်ဗျား။ ဒါကတော့ မြန်မာ့မီးရထားပိုင်တံတားနယ်နိမိတ်အစပ်ဖြစ်ပါတယ်။ ဒါက ပုသိမ်ညွန့်အသောက ခုံးတံတားကြီး ဖြစ်ပါတယ်။ ဒါကတော့ အဲဒီခုံးတံတားကြီးရဲ့ မြင်ကွင်းဖြစ်ပါတယ်။ ဒါကတော့ ခုံးတံတားကြီးမှာ အင်မတန်ဆိုးဝါးနေတဲ့ကြံ့ခိုင်မှုဖြစ်ပါတယ်။ မြင်ရတဲ့အတိုင်းဖြစ်ပါတယ်။ ဥက္ကဌကြီး ခင်ဗျား။ ကျွန်တော်တို့ ခုနက မီးရထားသွားလာရေးမှာ သံလမ်းပိုင်းတွေ အန္တရာယ်ကင်းရေးဟာ ဖြတ်ကူးတဲ့ ခုံးတံတားကြီးတွေရဲ့ ကြံ့ခိုင်ရေးကလည်းအရေးကြီးပါတယ်။ ဒါကြောင့်မို့လို့ အဲဒီ ခုံးတံတားကြီးတွေရဲ့ ကြံ့ခိုင်ရေးတွေကို ကျွန်တော်တို့ပြန်လည်စစ်ဆေးပြီးတော့မှ ပြုပြင်ခြင်း၊ တည်ဆောက်ခြင်းကိစ္စများကိုလည်းပဲ ဆောင်ရွက်ဖို့အစီအစဉ်ရှိ/မရှိဆိုတာကိုလည်း တစ်ဆက်တစ်စပ် တည်း ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး မေးသွားတဲ့ဆက်စပ် မေးခွန်းကလည်း မေးသင့်ပါတယ်။ အဲဒီတော့ ကျွန်တော့်အနေနဲ့ကတော့ လျှပ်တပြက်အစီအစဉ်ဖြစ်သလို စိစစ်ဆောင်ရွက်သွားရန် အစီအစဉ်ရှိ/မရှိဆိုတော့ ကျွန်တော့်အနေနဲ့ကတော့ လောလောဆယ်တော့ အစီအစဉ်တိတိကျကျ ပြောကြားလို့မရပါဘူး။ ဒါပေမဲ့ လွှတ်တော်ကိုယ်စားလှယ်ကြီးတင်ပြသွားတဲ့ဟာ အင်မတန်မှရှိသင့်တဲ့၊ ဖြစ်သင့်ဖြစ်ထိုက်တဲ့ကိစ္စဖြစ်တဲ့အတွက် ကျွန်တော့်အနေနဲ့ သက်ဆိုင်ရာမြန်မာ့မီးရထားဌာနကို ဒီခုံးတံတားတွေ စိစစ်ဆောင်ရွက်ဖို့ကိစ္စကို ကျွန်တော်လမ်းညွှန်မှာကြားပြီး ကြီးကြပ်ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။</speech>
<title>၂၀၁၈-၂၀၁၉ ခုနှစ် ဘတ်ဂျက်ခွင့်ပြုချက်ဖြင့် ဧရာဝတီမြစ်ရေလမ်းဖွံ့ဖြိုးရေးလုပ်ငန်းနှင့် ကမ်းထိန်း လုပ်ငန်းများကိုဆောင်ရွက်မည်ဖြစ်ရာ ဧရာဝတီမြစ်၏လက်ရှိဖြစ်ပေါ်နေသည့် ပကတိအနေအထားအရ ပိုမိုအကျိုးရှိထိရောက်အောင် ဆောင်ရွက်ပေးနိုင်ရေးနှင့်စပ်လျဉ်းသည့်မေးခွန်း</title>
<speech type='speaker'>ဇလွန်မဲဆန္ဒနယ်မှ ဦးအောင်မင်း မေးမြန်းဖို့ ဖြစ်ပါတယ်</speech>
<speech><mp id='168'>ဦးအောင်မင်း(ဇလွန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် ပြည်သူ့ လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့်အဖွဲ့အစည်းဝင်များ အားလုံးကို လေးစားစွာဂါရ၀ပြုပါတယ်။ ကျွန်တော်က ဇလွန်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်မင်းဖြစ်ပြီး ဇလွန်မြို့နယ်အတွင်း ၂၀၁၈-၂၀၁၉ ခုနှစ် ဘတ်ဂျက်ခွင့်ပြု ငွေ ဖြင့် ဆောင်ရွက်မယ့် ဧရာဝတီမြစ်ရေလမ်းဖွံ့ဖြိုးရေးနှင့် ကမ်းထိန်းလုပ်ငန်းတွေကို ပကတိအခြေအနေ နှင့်ကိုက်ညီအောင်၊ ပိုမိုအကျိုးရှိအောင်၊ ထိရောက်အောင်ဆောင်ရွက်ဖို့အတွက် မေးမြန်းလိုခြင်းပဲ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အား Power Point ဖြင့် ရှင်းလင်းမေးမြန်းခွင့်ပြုပါရန် တင်ပြအပ်ပါတယ်။ ဒါက ဇလွန်မြို့နယ်အတွင်းမှာရှိတဲ့ ဧရာဝတီမြစ်ပုံပဲ ဖြစ်ပါတယ်။ အရှေ့၊ အနောက်ခုနစ်ကီလိုမီတာကျယ်ပြန့်ပြီးတော့ ဧရာဝတီမြစ်ကြောင်းတစ်လျှောက်မှာ အကျယ်ဆုံးဖြစ်တယ်လို့ ကျွန်တော်တို့သိရှိရပါတယ်။ ဒါကိုကြည့်မယ်ဆိုရင် ဧရာဝတီမြစ်ကြောင်း တစ်လျှောက်မှာရှိတဲ့ မြို့နယ်များအနက် ကျွန်တော်တို့ဇလွန်မြို့နယ်ဟာ ကမ်းပြို ကမ်းစားဒဏ်ကို အဆိုးရွားဆုံးခံခဲ့ရတဲ့မြို့နယ်တစ်ခုဆိုတာကို တွေ့ရှိနိုင်မှာဖြစ်ပါတယ်။ ၂၀၁၈-၂၀၁၉ ဘတ်ဂျက် ခွင့်ပြု ငွေဖြင့် ဇလွန်မြို့နယ်အတွင်းမှာ ဆောင်ရွက်ရမယ့် လုပ်ငန်းနှစ်ရပ်ဖြစ်ပါတယ်။ စုစုပေါင်း ကျပ် ၄၉၆ သန်းခွင့်ပြုချက်ရရှိထားပြီး ဖြစ်ပါတယ်။ ဒါကတော့ ဇလွန်မြို့နယ်အတွင်းမှာရှိတဲ့ ဟင်္သာတတာမိုင် ၂၂ မိုင် ၄ ဖာလုံကနေ ၂၄ ဖာလုံအတွင်းမှာရှိတဲ့၊ ၂၄ မိုင်အတွင်းမှာရှိတဲ့ ဧရာဝတီမြစ်ရဲ့ အခြေအနေပဲဖြစ်ပါတယ်။ အပြာရင့်ရောင်တွေက ရေနက်အိုးတွေ ဖြစ်ပါတယ်။ ရေလယ်သောင်ဘက် မှာ ရေဟာတိမ်ပြီးတော့ ရေနက်ပိုင်းဟာ မြစ်ကမ်းနှင့်နီးကပ်နေတာကို ဖော်ပြထားခြင်းပဲ ဖြစ်ပါတယ်။ ဒီအစိမ်းရောင်နှင့် အပြာရောင်တွေဟာ ရေနက်အိုးတွေပဲ ဖြစ်ပါတယ်။ အဲဒီရေနက်အိုးတွေဟာ ပေ ၆၀၊ ၇၀ ကနေပြီးမှ ၈၅ ပေအထိ ရှိနေတာကို တွေ့ရပါတယ်။ ဒါကတော့ ၂၂ မိုင် ၄ ဖာလုံနဲ့ ၂၄ မိုင် ကြားထဲမှာ ကမ်းပြို ကမ်းစားမှုကြောင့် ဒီနှစ်မှာ အရေးပေါ်ရန်ပုံငွေတောင်းခံပြီးတော့ ဆည်မြောင်းဦးစီး ဌာနက ပန်းတာသစ်တည်ဆောက်မယ့် လျာထားတဲ့ပုံပဲ ဖြစ်ပါတယ်။ ဒီပန်းတာသစ်တည်ဆောက်မယ် ဆိုလို့ရှိရင် ဒီပန်းတာအတွင်းမှာကျရောက်တဲ့ရွာတွေဟာ ရွှေ့ပြောင်းပေးရမှာ ဖြစ်ပါတယ်။ ဒါကတော့ ကျွန်တော်တို့က ကမ်းပြို ကမ်းစားဖြစ်နေတဲ့ ရေနက်ကြောင်းဟာ ကမ်းနဲ့ကပ်နေတာဖြစ်တဲ့အတွက် သင်္ဘောတွေဟာ ကမ်းအတွင်းမှာ ခုတ်မောင်းနေတာကို တွေ့ကြရမှာ ဖြစ်ပါတယ်။ ဆက်ပြီးတော့ ငါးစက္ကန့်စီလောက်ခြားပြီး ပုံလေးတွေပြသွားပါ။ ဒါကတော့ ကမ်းပြို ကမ်းစားဖြစ်တဲ့အတွက် တာကြီး ကနေပြီးမှ ကမ်းပြို ကျတဲ့ပုံ။ ကမ်းပြို ကျနေတဲ့ပုံပဲ ဖြစ်ပါတယ်။ ဒါကတော့ တာကြီးက အိကျနေတယ်။ အက်ကြောင်းကြီးတွေ ပေါ်နေပါတယ်။ ကမ်းရင်းတာကြီးပါ။ ဒီမှာအက်ကြောင်းတွေပေါ်နေတယ်။ ပြို ကျနေတယ်။ ကမ်းရင်းတာကြီးပါ။ အိကျနေခြင်းပဲ ဖြစ်ပါတယ်။ ဒါကတော့ မြစ်ထဲမှာ တရားမဝင် ကျောက်ခိုးစုပ်နေတဲ့ပုံတွေ ဖြစ်ပါတယ်။ လှေရဲ့ ဖောင်းအရစ်အထိ ကျောက်တွေတင်ပြီးတော့ ကျောက်ခိုးစုပ်နေတာကို တင်ပြလိုခြင်းပဲ ဖြစ်ပါတယ်။ ဒါက တာမိုင် ၂၂ မိုင် ၄ ဖာလုံနဲ့ ၂၄ မိုင်အတွင်း မှာရှိနေတဲ့ မြစ်ကြောင်းတွေရဲ့ အခြေအနေတွေပါ။ အဲဒီတော့ တာတွေက အိကျနေတယ်။ တာတွေ အက်ကြောင်းတွေပေါ်နေတယ်။ အဲဒီလိုဖြစ်ရခြင်းရဲ့ အဓိကအကြောင်းရင်းဟာ (၁)က မြစ်အတွင်းမှာ ရှိတဲ့ သောင်ကနေ လောင်စွယ်က ကမ်းခြေကို ထိုးလာတာနဲ့ ဒုတိယအချက်ကတော့ ကျောက်စုပ်လှေ တွေကြောင့်ပါ။ အဲဒီတော့ ကျောက်စုပ်လှေတွေနဲ့ပတ်သက်လို့ကလည်း ဇလွန်မြို့နယ်ကို ပြီးခဲ့တဲ့ ဖေဖော်ဝါရီလ ၃ ရက်နေ့က ဒုတိယသမ္မတခရီးစဉ်မှာ ဒီကျောက်စုပ်လှေတွေကို ထိထိရောက်ရောက် ဆောင်ရွက်နိုင်ဖို့အတွက် ဒေသန္တရအမိန့်ထုတ်ပြန်ဖို့လည်း ဒုတိယသမ္မတကြီးရဲ့ လမ်းညွှန်ချက်အရ ဆောင်ရွက်နေပြီ ဖြစ်ပါတယ်။ ဒါဟာ ဇလွန်မြို့နယ်အတွင်းမှာရှိတဲ့ ဧရာဝတီမြစ်ရဲ့ ပကတိအခြေအနေ တွေ တင်ပြလိုခြင်းပဲ ဖြစ်ပါတယ်။ ဒါကြောင့် ဒီနှစ်ခွင့်ပြုချက်ရရှိတဲ့ ၂၉၆ သန်းနဲ့ ရေလမ်းထိန်းသိမ်း ရေးနဲ့ ကမ်းထိန်းလုပ်ငန်းတွေ ဆောင်ရွက်တဲ့နေရာမှာ ဒီပကတိအခြေအနေတွေအပေါ် အခြေခံပြီးတော့ အထိရောက်ဆုံးဖြစ်အောင် ဆောင်ရွက်ပေးနိုင်ဖို့အတွက် ဆောင်ရွက်ပေးနိုင်ခြင်းရှိ/မရှိ ပြည်သူ့ လွှတ်တော်ဥက္ကဋ္ဌမှတစ်ဆင့် မေးမြန်းရခြင်းပဲ ဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ပို့ဆောင်ရေးနှင့်ဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ ဇလွန်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးအောင်မင်း၏ ၂၀၁၈-၂၀၁၉ ခုနှစ် ဘတ်ဂျက်ခွင့်ပြုချက်ဖြင့် ဧရာဝတီ မြစ်ရေလမ်းဖွံ့ဖြိုးရေးလုပ်ငန်းနှင့် ကမ်းထိန်းလုပ်ငန်းများကို ဆောင်ရွက်မည်ဖြစ်ရာ ဧရာဝတီမြစ်ရဲ့ လက်ရှိဖြစ်ပေါ်နေတဲ့ ပကတိအနေအထားအရ ပိုမိုအကျိုးရှိထိရောက်အောင် ဆောင်ရွက်ပေးနိုင် ရေးနှင့်စပ်လျဉ်းတဲ့မေးခွန်းအပေါ် ပို့ဆောင်ရေးနှင့်ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော်က ပြန်လည်ဖြေကြားမှာဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါ တယ်။ ဒီဟာကတော့ အခုနက ကိုယ်စားလှယ်တော်ကြီးတင်ပြသွားတဲ့ပုံတွေကတော့ အင်မတန်မှပဲကောင်းပါတယ်။ ကျွန်တော့်ပုံတွေထက်တောင် ပိုပြီးတော့ကောင်းပါတယ်။ ဒီဟာကတော့ ဝါသာလှတူးမြောင်းနေရာနဲ့ အခုနက ကိုယ်စားလှယ်တော်ကြီးတင်ပြသွားတဲ့ ရွာနေရာတွေ ပြတဲ့ပုံဖြစ်ပါတယ်။ ဒါကတော့ ဝါသာလှတူးမြောင်းရဲ့ အနေအထားကို ပြထားတာ ဖြစ်ပါတယ်။ ဇလွန်မြို့ အထက် ဝါသာလှ ၅ မိုင်ခွဲတူးမြောင်းဟာ လက်ရှိအချိန်မှာ ပိုမိုဖွံ့ဖြိုးပြီး ရေကြောင်းကောင်းမွန်လာသော်လည်း တူးမြောင်းအဝမှာ သဲသောင်အချို့ ပိတ်ဆို့မှုရှိပြီး ထိုက်သင့်သလောက် ရေကြောင်းစီးဆင်းမှုကို အနှောင့်အတားတစ်ခုဖြစ်ပေါ်နေလျက်ရှိတာ တွေ့ရှိရပါတယ်။ ထို့အပြင် တူးမြောင်းဝမှ ထွက်လာတဲ့ ရေစိုင်ဟာ ကူးတို့ဆိပ်ရွာရဲ့ အောက်ဘက် နန်းတော်ကျွန်းမြစ်ဟောင်း ပေါက်နှင့်ကပ်လျက်ရှိ ကမ်းပါးကို တိုက်စားပြီးတော့ တစ်ဘက်ကမ်းရှိ ဇလွန်မြို့ အိုးဘို-သဲကုန်း ဆည်မြောင်းတာတမံအနီးမှ ရေကြောင်းကပ်လျက်စီးဆင်းလျက်ရှိတာ တွေ့ရှိရပါတယ်။ အဲဒါကြောင့် ကမ်းပါးတစ်လျှောက် ကမ်းပါးအိကျခြင်းများ၊ ဆည်မြောင်းမြေသားတာတမံများ နိမ့်ကျမှုဖြစ်ပေါ်ခဲ့တဲ့ အပြင် ဇလွန်မြို့ မြစ်ကမ်းပါးအခြေအနေကိုပါ ထည့်သွင်းစဉ်းစားရမယ့် အခြေအနေဖြစ်ပေါ်ခဲ့ကြောင်း ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်မှုဦးစီး ဌာန၏ ၁၇-၁၂-၂၀၁၇ ရက်နေ့မှာ ရေကြောင်းတိုင်းတာစစ်ဆေးမှုများအရ တွေ့ရှိခဲ့ရပါတယ်။ ဒါက တော့ တိုင်းတာကွင်းဆင်းခဲ့တဲ့ မှတ်တမ်းဓာတ်ပုံတွေ ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ဇလွန်မြို့နယ်မှာ ဧရာဝတီမြစ်ရေလမ်းဖွံ့ဖြိုးရေးနှင့် ကမ်းထိန်းလုပ်ငန်းများ ဆောင်ရွက်ရန်အတွက် ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေး ဦးစီးဌာနအနေဖြင့် ၂၀၁၈-၂၀၁၉ ဘဏ္ဍာရေးနှစ်မှာ ပြည်ထောင်စုအစိုးရရန်ပုံငွေမှာ ကျပ်သန်း ၂၈၀၀ နှင့် ဧရာဝတီတိုင်းဒေသကြီး အစိုးရအဖွဲ့ရန်ပုံငွေမှာ ကျပ် ၄၁၇ သန်း အသီးသီးလျာထားတင်ပြခဲ့သော်လည်း လွှတ်တော်ကိုယ်စားလှယ်ကြီးတင်ပြသွားတဲ့အတိုင်းပဲ ပြည်ထောင်စုအစိုးရရန်ပုံငွေကျပ် ၂၉၆ သန်းနှင့် ဧရာဝတီတိုင်းဒေသကြီးအစိုးရအဖွဲ့ရန်ပုံငွေ ကျပ်သန်း ၂၀၀ စုစုပေါင်း ရန်ပုံငွေကျပ် ၄၉၆ သန်းကိုသာ ခွဲဝေရရှိခဲ့ပါတယ်။ အဲဒီရရှိခွင့်ပြု တဲ့ရန်ပုံငွေနဲ့ပဲ လုပ်ငန်းများဆောင်ရွက်ရန် ပြင်ဆင်ဆောင်ရွက်လျက်ရှိပါတယ်။ ဧရာဝတီတိုင်းဒေသကြီးအစိုးရအဖွဲ့ရန်ပုံငွေကျပ်သန်း ၂၀၀ ဖြင့် ရေနက်စီးကြောင်း ကပ်လျက်ဖြစ်ပေါ်ပြီး ကမ်းပါးအိကျမှုများရှိတဲ့ ဇလွန်-အိုးဘို-သဲကုန်း ဆည်မြောင်း တာတမံများရှေ့မှာ ကပ်လျက်ရေစီးကြောင်းစီးဆင်းမှုကို လျော့နည်းသက်သာစေမယ့် တင်ပြထားတဲ့ လုပ်ငန်းအစီအမံများအတွက် လုပ်ငန်သုံးပစ္စည်းတင်ဒါများခေါ်ယူပြီးဖြစ်၍ လုပ်ငန်းများစတင် ဆောင်ရွက်ရန် အကြို အင်ဂျင်နီယာလုပ်ငန်းများဆောင်ရွက်လျက်ရှိပါတယ်။ တစ်ဖန် ပြည်ထောင်စုအစိုးရအဖွဲ့ရန်ပုံငွေကျပ် ၂၉၆ သန်းနဲ့ဆောင်ရွက်မယ့် တင်ပြပါလုပ်ငန်း များကတော့ သောင်တူးလုပ်ငန်းတွေ အဓိကဖြစ်ပြီးတော့ သောင်တူးရေယာဉ်ခွဲဝေဆောင်ရွက်နေရမှု အရ ဓနုဖြူမြို့နယ်၊ စံကင်းရေလမ်းဖွံ့ဖြိုးရေးပြီးစီးတဲ့ မတ်လအလယ်ခန့်မှာ အဆိုပါသောင်တူး ရေယာဉ်များကို ဇလွန်မြို့သို့ ရွှေ့ပြောင်းပြီးတော့ ဆောင်ရွက်ပေးသွားမှာ ဖြစ်ပါတယ်။ ဒီဟာကတော့ ရှေ့ကတင်ပြခဲ့တဲ့ တိုင်းဒေသကြီးအစိုးရအဖွဲ့ရန်ပုံငွေနဲ့ ပြည်ထောင်စုဘဏ္ဍာရန်ပုံငွေတွေနဲ့ဆောင်ရွက်မယ့်လုပ်ငန်းနေရာတွေကို ဖော်ပြထားတဲ့ပုံပဲ ဖြစ်ပါတယ်။ တင်ပြထားတဲ့လုပ်ငန်းတွေကို ရရှိထားတဲ့ ဘဏ္ဍာရန်ပုံငွေအခြေအနေအပေါ်မူတည်ပြီးတော့ ထိုက်သင့်တဲ့အကျိုးကျေးဇူးရရှိစေရန် စီမံဆောင်ရွက်ထားခြင်းဖြစ်ပြီး အဆိုပါလုပ်ငန်းများဆောင်ရွက်ပြီး လာမည့်ရေနည်းရာသီမှာ စိစစ် တိုင်းတာစစ်ဆေးပြီး လိုအပ်တဲ့လုပ်ငန်းများကို ထပ်မံဖြည့်စွက်ဆောင်ရွက်သွားရန်လိုအပ်မည် ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဝါသာလှ ၅ မိုင်ခွဲတူးမြောင်းမှာ စီးဆင်းလာတဲ့ ရေစီးကြောင်းကို ဇလွန်မြို့အနီး ဖြတ်သန်းစီးဆင်းမှုအား ပိုမိုလျှော့ချနိုင်စေရန်အတွက် ကူးတို့ဆိပ်ရွာရဲ့ အောက်ဘက်ရှိ နန်းတော်ကျွန်းမြစ်ဟောင်းပေါက် ပြန်လည်တူးဖော်ဆောင်ရွက်ခြင်းဟာဆိုရင် ရေရှည်ပိုမိုကောင်းမွန်တဲ့ အစီအမံဖြစ်သော်လည်း ရန်ပုံငွေလိုအပ်မှုအခြေအနေ၊ မြေပြင်အခြေအနေ တို့အရ တူးဖော်ပြီးပါက လတ်တလောဖွံ့ဖြိုးမှုကို အချိန်အတိုင်းအတာတစ်ခုအထိ စောင့်ကြည့်ရမယ့် အခြေအနေနှင့် ဒေသခံတောင်သူများရဲ့ စိုက်ပျိုးမြေများအခြေအနေစတဲ့ အကြောင်းအရာများကို ထည့်သွင်းတိုင်းတာဆောင်ရွက်သွားရန် လိုအပ်မှာဖြစ်ပါတယ်။ သို့ဖြစ်ပါ၍ တင်ပြခဲ့တဲ့အစီအမံများကို လတ်တလောဆောင်ရွက်ပေးသွားမှာဖြစ်ပြီး နန်းတော်ကျွန်းမြစ်ဟောင်းပေါက် တူးဖော်မယ့်အစီအမံ များအပေါ် ဖြစ်နိုင်ခြေလေ့လာဆန်းစစ်မှုဆောင်ရွက်ပြီးတော့ ရေရှည်မှာ ပိုမိုကောင်းမွန်တဲ့အစီအမံ အဖြစ်ဆောင်ရွက်သင့်မယ်ဆိုရင် အနီးစပ်ဆုံးဘဏ္ဍာရေးနှစ်မှာ ရန်ပုံငွေလျာထားတင်ပြသွားမှာဖြစ်ပြီး ဘဏ္ဍာခွင့်ပြုငွေရရှိမှုအပေါ်မူတည်၍ ဆောင်ရွက်ပေးသွားမှာဖြစ်ပါကြောင်း ရှင်းလင်းဖြေကြား အပ်ပါတယ်။ အားလုံးကို ကျေးဇူးတင်ပါတယ်။</speech>
<title>ရွှေပြည်သာမြို့နယ်၊ အမှတ်(၂၃)ရပ်ကွက် (ဝါးတရာကျေးရွာ)မြောက်ပိုင်း၊ လှိုင်မြစ်၏ အရှေ့ဘက် ကမ်းရှိ ကျောက်သားမြေထိန်းနံရံပေ ၂ဝဝဝ ခန့်နှင့် ဆိပ်ကမ်းသာ ကွန်ကရစ်လမ်းပေ ၅၀၀ ခန့်သည် မြစ်ရေတိုက်စားမှုကြောင့် ပြိုကျပျက်စီးနေပြီး အချိန်မီမပြုပြင်ပါက ကျန်ကျောက်သား မြေထိန်းနံရံနှင့် ဆိပ်ကမ်းသာ ကွန်ကရစ်လမ်းတို့ကို ဆက်လက်တိုက်စားပြိုကျပျက်စီးစေနိုင်၍ ပြည်သူ့ဘဏ္ဍာငွေ အမြောက်အမြားဆုံးရှုံးနိုင်ပါသဖြင့် နိုင်ငံတော်၏ အရေးပေါ်ရန်ပုံငွေ သို့မဟုတ် ၂၀၁၈-၂၀၁၉ ခုနှစ် နောက်တိုးဘတ်ဂျက်မှ ငွေကျခံသုံးစွဲ၍ အမြန်ပြုပြင်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ရွှေပြည်သာမဲဆန္ဒနယ်မှ ဦးဉာဏ်လင်း မေးမြန်းဖို့ ဖြစ်ပါတယ်</speech>
<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးကို နှလုံးစိတ်ဝမ်းအေးချမ်းကြပါစေလို့ ဂါရဝပြုနှုတ်ခွန်းဆက်သပါတယ်။ ကျွန်တော် ရွှေပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဉာဏ်လင်းအနေနဲ့ ရွှေပြည်သာမြို့နယ် ဝါးတရာကျေးရွာမှာတည်ရှိတဲ့ လှိုင်မြစ်အရှေ့ဘက်ကမ်းမှာ ပေ ၂၀၀၀ လောက် ကမ်းပါးနယ်မှာရှိတဲ့ မြေထိန်းနံရံတွေပြိုကျပျက်စီးနေခြင်း၊ နောက် ကမ်းပါးနယ်မှ ပေ ၂၀၀၊ ၃၀၀ အကွာမှာရှိတဲ့ ကမ်းနားနယ်မှာ တည်ဆောက်ထားတဲ့ မြစ်ရေထိန်းတဲ့တာကို ရေတိုက်စားပြီးတော့ ဒီတာပေါ်မှာ တည်ဆောက်ထားတဲ့ ရှုခင်းသာလမ်းမှာ ပေ ၅၀၀ လောက် မြစ်ရေတိုက်စား ပြိုကျပျက်စီးနေခြင်းတို့ကြောင့်မို့လို့ စိစစ်တဲ့အခါမှာ အချိန်မီအမြန်ပြုပြင်လို့ရှိရင် ဘဏ္ဍာငွေအကုန် အကျနည်းပါးပြီးတော့ အချိန်ကြာလာတာနှင့်အမျှ မြစ်ရေမတိုက်စားသေးတဲ့ နေရာတွေကိုပါ တိုက်စား ပြီးတော့ ပြည်သူ့ဘဏ္ဍာငွေတွေကို ပိုမိုကုန်ကျမှာဖြစ်ကြောင်းကို စိစစ်တွေ့ရှိရတဲ့အတွက်ကြောင့် နိုင်ငံတော်ရဲ့ အရေးပေါ်ရန်ပုံငွေ သို့တည်းမဟုတ် ၂၀၁၈-၂၀၁၉ နောက်တိုးဘတ်ဂျက်မှ ကျခံသုံးစွဲ၍ အမြန်ပြုပြင်ဆောင်ရွက်ပေးရန် အစီအစဉ်ရှိ/မရှိမေးခွန်းမေးမြန်းရခြင်းဖြစ်ပါတယ်။ ဒီစိစစ်တဲ့ပုံတွေကို Power Point ဖြင့်တင်ပြခွင့်ပြုရန် ပန်ကြားအပ်ပါတယ်ခင်ဗျား။ ဒါကတော့ သက်ဆိုင်ရာရပ်ကွက်အုပ်ချုပ်ရေးမှူးကနေပြီးတော့ လွှတ်တော်ကိုယ်စားလှယ်များထံကို ဒီလိုပျက်စီး နေတဲ့အကြောင်းနှင့် ဒီကမ်းပတ်တာကြီးသာ ပြို ကျသွားမယ်ဆိုလို့ရှိရင် ရွှေပြည်သာမြို့နယ်မှာရှိတဲ့ ရပ်ကွက်တွေဟာ ရေဘေးအကြီးအကျယ်သင့်ပြီးတဲ့အခါကျတော့ ဒါက ကျွန်တော်တို့ လူမှုကယ်ဆယ် ရေးနှင့် ပြန်လည်နေရာချထားရေးဝန်ကြီးဌာနအနေနဲ့လည်း များစွာဘဏ္ဍာငွေတွေ သုံးစွဲပြီးတော့ အများကြီးအန္တရာယ်ကြုံတွေ့မယ်ဆိုတဲ့အကြောင်း တင်ပြထားတဲ့စာဖြစ်ပါတယ်။ ဒါကတော့ ဒါ ရွှေပြည်သာမြို့ရဲ့ အနောက်မြောက်ဘက်နှင့် အနောက်ဘက်မှာ ဝါးတရာမြစ်ဟာ (၁၃)ရပ်ကွက်၊ (၁၈) ရပ်ကွက်၊ (၁၉)ရပ်ကွက်၊ (၂၃)ရပ်ကွက် ဝါးတရာတို့ကို ဖြတ်သန်းစီးဆင်းနေတဲ့ပုံ ဖြစ်ပါတယ်။ ဒါကတော့ ကမ်းပါးနယ်မှာရှိတဲ့ မြေထိန်းနံရံတွေပြို ကျရုံသာမကပဲနဲ့ ကမ်းပတ်တာကို ထိုးဖောက်ပြီးတော့ ရေဟာတိုက်စားပြီး ကမ်းပတ်တာပေါ်မှာ တည်ဆောက်ထားတဲ့ ကွန်ကရစ်လမ်းမှာပါ။ တစ်ဝက် လောက်ပြို ကျနေတဲ့ပုံကို ဒါတွေ့ရှိရတာ ဖြစ်ပါတယ်။ ဒါကတော့ ဆက်လက်ပြီးတော့ မြစ်ကမ်းတွေမှာ ရေတိုက်စားနေတဲ့ပုံတွေကို ကျွန်တော်တို့ တင်ပြထားတာ ဖြစ်ပါတယ်။ ဒါကလည်းပဲ ခုနတုန်းက ပုံ (၉) နှင့် (၁၀)ဟာ ဆိုလို့ရှိရင်လည်းပဲ ဒီမြစ်ထိန်းနံရံ ပေ ၂၀၀၀ လောက်ကဆိုလို့ရှိရင် ပြိုကျပျက်စီးသွားတဲ့ အနေအထားတွေကို ပြထားတာပါ။ ဒါဟာဆိုလို့ ရှိရင်လည်းပဲ ပေ ၂၀၀၀ လောက်ပြိုကျပျက်စီးတာကိုပြတဲ့ပုံပါ။ အခုလက်ရှိတွေ့ရတဲ့ ပုံ(၁၄)ကတော့ ဒီမြစ်ကမ်းအနီးမှာ စည်းမဲ့ကမ်းမဲ့ မြေ၊ သဲ၊ ကျောက်တွေနဲ့ သဲတွေကို စုပ်ယူပြီးတဲ့အခါကျတော့ စုပုံပြီးတော့ စီးပွားဖြစ်လုပ်ကိုင်တဲ့အခါမှာ ဒါမြစ်ချောင်းတာ ပညာရှင်တွေပဲသိပါမယ်။ ဒါကမ်းပါး ကနေ ဘယ်နှစ်ပေအကွာမှာ ဒီဥစ္စာတွေကို စုပ်ယူရမယ်ဆိုတာကို။ အခုတော့ စည်းမဲ့ကမ်းမဲ့ စုပ်ယူတဲ့အတွက်ကြောင့်မို့လို့ ဒီကမ်းပါးတွေဟာ ပြိုကျပျက်စီးခြင်းဖြစ်နိုင်ပါတယ်။ ဒါကြောင့်မို့လို့ သက်ဆိုင်ရာမြစ်ကြောင်းမှ တာဝန်ရှိတဲ့ လူများ၊ ပုဂ္ဂိုလ်များအနေနဲ့ ဒီသဲတွေ၊ ကျောက်တွေ စုပ်ယူတာနဲ့ပတ်သက်ပြီးတော့ သေချာစစ်ဆေးခြင်း၊ လိုအပ်လာလို့ရှိရင် တားမြစ်ခြင်း၊ တာဝန်ယူခြင်း၊ တာဝန်ခံခြင်းတို့ပြုဖို့ လိုအပ်နေပါတယ်။ ဒီလိုမှမလုပ်ဘူးဆိုလို့ရှိရင် ပြည်သူ့ဘဏ္ဍာငွေအမြောက်အမြားနဲ့ ကျခံသုံးစွဲပြီးတော့ တည်ဆောက်ထားတဲ့ ဒီမြစ်ထိန်းနံရံတွေဟာဆိုလို့ရှိရင် မလိုလားအပ်ဘဲနဲ့ ပျက်စီးပြီးတော့ ငွေတွေ အမြောက်အမြားကုန်ကျမှာ ဖြစ်ပါတယ်။ ဒါကတော့ လက်ရှိအနေအထားမှာတောင်မှ နှစ်စဉ် ၂၀၁၈ ခုနှစ် မိုးရာသီမှာ စာသင်ကျောင်းမှာ ရေဘေးကယ်ဆယ်ရေးစခန်းဖွင့်ထားတဲ့ပုံ ဖြစ်ပါတယ်။ ဒီဘက်က ညာဘက်ကပုံကတော့ ရေဘေးနှင့်လေဘေးကြောင့် ဝါယာကြိုးတွေဟာ အထွေးလိုက်ပြုတ်ကျနေတဲ့ ပုံတွေ ဖြစ်ပါတယ်။ ဒါကတော့ လေဘေးသင့်ပြီးတော့ အိမ်နေရာဆိုလို့ရှိရင် ဒါပြိုကျပျက်စီးနေတဲ့ ပုံတွေ ဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ ဒီဟာနဲ့ပတ်သက်ပြီးတော့ အချိန်မီမြန်မြန်ပြုပြင် တာနဲ့အမျှ ပြည်သူ့ဘဏ္ဍာငွေဟာ အကုန်အကျနည်းမယ်။ ကြာတာနှင့်အမျှ ပိုမိုပျက်စီးပြီးတဲ့အခါမှာ ကျတော့ ပြည်သူ့ဘဏ္ဍာငွေတွေဟာပိုပြီးတော့ ကုန်ကျမှာဖြစ်ပါတယ်။ ဒါကြောင့်မို့လို့ နိုင်ငံတော်ရဲ့ အရေးပေါ်ရန်ပုံငွေ သို့တည်းမဟုတ် ၂၀၁၈-၂၀၁၉ နောက်တိုးဘတ်ဂျက်ကနေပြီးတော့ ကျခံသုံးစွဲ ပြုပြင်ပေးနိုင်ခြင်းရှိ/မရှိ ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ် ခင်ဗျား။</speech>
<speech type='speaker'>ပို့ဆောင်ရေးနှင့်ဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ဥက္ကဌကြီးခင်ဗျား။ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဉာဏ်လင်း၏ ရွှေပြည်သာမြို့နယ်၊ အမှတ်(၂၃)ရပ်ကွက်(ဝါးတရားကျေးရွာ) မြောက်ပိုင်း လှိုင်မြစ်၏ အရှေ့ဘက်ကမ်းရှိ ကျောက်သားမြေထိန်းနံရံ ပေ ၂၀၀၀ ခန့်နှင့် ဆိပ်ကမ်း သာကွန်ကရစ်လမ်း ပေ ၅၀၀ ခန့်သည် မြစ်ရေတိုက်စားမှုကြောင့် ပြိုကျပျက်စီးနေပြီး အချိန်မီ အလျင်အမြန်မပြုပြင်ပါက ကျန်ကျောက်သားမြေထိန်းနံရံနှင့် ဆိပ်ကမ်းသာ ကွန်ကရစ်လမ်းတို့ကို ဆက်လက်တိုက်စားပြို ကျပျက်စီးစေနိုင်၍ ပြည်သူ့ဘဏ္ဍာငွေအမြောက်အမြား ဆုံးရှုံးနိုင်ပါသဖြင့် နိုင်ငံတော်၏ အရေးပေါ် ရန်ပုံငွေ သို့တည်းမဟုတ် ၂၀၁၈-၂၀၁၉ ခုနှစ် နောက်တိုးဘတ်ဂျက်မှ ငွေကျခံသုံးစွဲ၍ အမြန်ပြုပြင်ပေးရန်အစီအစဉ်ရှိ/မရှိနှင့် မရှိပါက မည်သည့်ဘဏ္ဍာရေးနှစ်မှာ ပြုပြင် ပေးမည်ကို သိရှိလိုကြောင်းနှင့် စပ်လျဉ်းတဲ့မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီး ဌာန ဒုတိယဝန်ကြီး ကျွန်တော်က ပြန်လည်ဖြေကြားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရွှေပြည်သာမြို့နယ်၊ အမှတ်(၂၃)ရပ်ကွက် ဝါးတရာ လှိုင်မြစ်ဘေးဆိပ်ကမ်းသာ ကွန်ကရစ်ကားလမ်းပျက်စီးရခြင်း အကြောင်းရင်းကတော့ ရေထွက် ပေါက်တွေကို ပိတ်ဆို့ပြီးတော့ ကားလမ်းတည်ဆောက်ထားခြင်းကြောင့် မိုးရာသီရောက်တဲ့ အချိန်မှာတော့ အောင်းရေများထိုးထွက်ခြင်းနှင့်အတူ မြေကြီးကျွံကျခြင်းများ ဖြစ်ပေါ်လာခြင်းကြောင့် ဖြစ်ကြောင်း တွေ့ရှိရပါတယ်။ အဲဒီလို မြေကြီးကျွံကျမှုကြောင့် ကွန်ကရစ်လမ်း ကျိုးကျပျက်စီးခဲ့ပြီး လမ်းကနေခြောက်ပေအကွာ မြစ်ကမ်းဘက်တွင် တည်ဆောက်ထားတဲ့ မြေထိန်းနံရံမှာလည်း ပြို ကျ ပျက်စီးခဲ့ရခြင်း ဖြစ်ပါသည်။ အဲဒီအတွက်ကြောင့် မြေထိန်းနံရံပြိုကျပျက်စီးရခြင်းဟာ မြစ်ရေတိုက်စား ခြင်းကြောင့် မဟုတ်ဘဲ ကွန်ကရစ်ကားလမ်းပျက်စီးခဲ့ခြင်းကြောင့်ဖြစ်ကြောင်း တွေ့ရှိရပါတယ်။ အဲဒီ နေရာမှာ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနက ၂၀၀၆-၂၀၀၇ ဘဏ္ဍာရေး နှစ်တုန်းက မြို့ပြနှင့်အိမ်ရာဖွံ့ဖြိုးရေးဦးစီးဌာန၏ အပ်ငွေနဲ့ ကျောက်စီမြေထိန်းနံရံ အလျားပေ ၆၀၀ ခန့်တည်ဆောက်ပေးထားခဲ့ခြင်းရှိပါတယ်။ လေးစားအပ်ပါသော ဥက္ကဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါ တယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ရေအရင်းအမြစ်နှင့်မြစ်ချောင်းများဖွံ့ဖြိုးတိုးတက် ရေးဦးစီးဌာန၊ ဒေသ(၁)ရန်ကုန်တိုင်းဒေသကြီးရုံးက ဝါးတရာကျေးရွာအနီး လှိုင်မြစ်အရှေ့ဘက်ကမ်း ရှိ လက်ရှိမြေထိန်းနံရံရဲ့ အောက်ဘက်မှာ အလျားပေ ၃၀၀ ကျောက်စီမြေထိန်းနံရံလုပ်ငန်းနှင့် လက်ရှိမြေထိန်းနံရံအရှည်မှာ အလျားပေ ၆၈၀ အခြေထိန်းမျောကရစ်ကွက်လုပ်ငန်းတို့ကို ဆောင်ရွက် ရန်အတွက် ၂၀၁၉-၂၀၂၀ ဘဏ္ဍာရေးနှစ် ရန်ကုန်တိုင်းဒေသကြီးအစိုးရအဖွဲ့ ရန်ပုံငွေမှာ ဦးစားပေး အစီအစဉ်အဖြစ် ထည့်သွင်းလျာထားတောင်းခံထားပြီးဖြစ်ပါတယ်။ ဒါကတော့ လုပ်ငန်း ၂၀၁၉-၂၀၂၀ ဘဏ္ဍာရေးနှစ်မှာ ကမ်းထိန်းလုပ်ငန်းများဆောင်ရွက်ဖို့ လျာထားတဲ့နေရာဖြစ်ပါတယ်။ ဒါကတော့ ရွှေပြည်သာ ဝါးတရာကျေးရွာကနေ ကမ်းပြိုမှုမှတ်တမ်းတွေ ဖြစ်ပါတယ်။ ဒါကတော့ ၂၀၁၈-၂၀၁၉ ဘဏ္ဍာရေးနှစ် အရေးပေါ်ရန်ပုံငွေအဖြစ် ဆောင်ရွက်မယ့်လုပ်ငန်းနေရာတွေကို ပြထားခြင်း ဖြစ်ပါ တယ်။ လတ်တလောမှာ ပျက်စီးနေတဲ့ ဆိပ်ကမ်းသာကွန်ကရစ်လမ်း ထပ်မံပျက်စီးမှုများ မပေါ်ပေါက် စေရေးအတွက် ၂၀၁၈-၂၀၁၉ ဘဏ္ဍာရေးနှစ် ရန်ကုန်တိုင်းဒေသကြီးအစိုးရအဖွဲ့ရဲ့ အရေးပေါ် ကမ်းပြို ကာကွယ်ရေးရန်ပုံငွေခေါင်းစဉ်အောက်မှ ယခုမတ်လအတွင်း ဘိုးပိုင်အခြေပြု ကျောက်စီမြေထိန်း နံရံအလျားပေ ၂၅၀ လုပ်ငန်းစတင်ဆောင်ရွက်ပေးသွားမည်ဖြစ်ပါကြောင်း ရန်ကုန်တိုင်းဒေသကြီး အစိုးရအဖွဲ့ကိုယ်စား ဖြေကြားအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp>ဝန်ကြီးဌာနအနေနဲ့ အပြည့်အစုံ ဖြေသွားတာ ကိုလည်း ကျွန်တော်တို့ ကျေးဇူးတင်ပါတယ်။ ဒါပေမဲ့ ပညာရှိသတိဖြစ်ခဲဖြစ်မှာစိုးတဲ့အတွက်ကြောင့် ဒါကျွန်တော် တစ်ဆက်တစ်စပ်တည်း ဒီဆက်စပ်မေးခွန်းခွင့်ပြုပါခင်ဗျား။ အခု ဝါးတရာကျေးရွာဟာ ဝါးတရာကျေးရွာသက်သက်ပဲမဟုတ်ဘဲနဲ့ သူ့ရဲ့ နောက်ခံ ဝါးတရာစက်မှုဇုန် ရှိပါတယ်။ သူတို့နှင့် တစ်ဆက်တစ်စပ်တည်းမှာပဲ ၂၂ ရပ်ကွက်ကို သစ်အခြေခံစက်မှုဇုန်ရှိပါတယ်။ မကြာခင် ရက်ပိုင်း၊ လပိုင်းအတွင်းလေးမှာပဲ သစ်အခြေခံစက်မှုဇုန်မှာ ဗွိုင်လာအိုးပေါက်ကွဲပြီးတော့ အလုပ်သမား ၁၀ ယောက် ကွယ်လွန်အနိစ္စရောက်သွားပါတယ်။ အဲဒီတော့ ဒီနေရာတွေမှာ နှစ်စဉ် လေဘေး၊ ရေဘေး တွေ ကြုံတွေ့ပြီးတော့ အခု စက်မှုဇုန်တွေမှာလည်းပဲ အခုလို ကျွန်တော်တို့ အသက်အန္တရာယ်အထိ ကြုံတွေ့ရတဲ့ အနေအထားမျိုးမှာ စောစာက Power Point ဖြင့် တင်ပြခဲ့သလို ဒီကမ်းပတ်တာဆိုတာ မြစ်ရေကနေပြီးတော့ အောက်မှာရှိတဲ့ မြေနိမ့်ပိုင်း ဒီမြို့ပြရပ်ကွက်တွေကို အကြီးအကျယ်ရေလွှမ်းမိုးမှု မဖြစ်အောင် ကာရံထားတဲ့တာဖြစ်ပါ တယ်။ ဒီတာမှာဆိုလို့ရှိရင် ကျွန်တော်ခုနတင်ပြခဲ့တဲ့ Power Point မှာ ထိုးဖောက်ပြီးတော့ တိုက်စားထားတာ တွေ့နိုင်ပါတယ်။ မြစ်ရေပဲဖြစ်ဖြစ်၊ မိုးရေပဲဖြစ်ဖြစ် ဒီရေကြောင့်မို့လို့ ဒီထက် များများကျိုးပေါက်သွားမယ်ဆိုလို့ရှိရင် ဒီအောက်မှာရှိတဲ့ ရပ်ကွက်တွေဟာဆိုလို့ရှိရင် အကြီးအကျယ် ရေဘေးသင့်မှာဖြစ်ပါတယ်။ ဒါကြောင့်မို့လို့ ဝန်ကြီးဌာနအနေနဲ့ ဒီကမ်းပတ်တာ ကျိုးပေါက်မှု မရှိအောင် ဒီမိုးဦးမကျခင် ဦးစားပေးပြီးတော့ စီမံဆောင်ရွက်ပေးရန် အစီအစဉ်ရှိ/မရှိဆိုတာလေးကို ကျွန်တော် ဆက်စပ်မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='31'>ဦးကျော်(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်တော်ကြီးရဲ့ ဆက်စပ်မေးခွန်းအတွက် ကျေးဇူးတင်ပါ တယ်။ ကျွန်တော့်အနေနဲ့ စောစောကတင်ပြသွားတဲ့အတိုင်း ဒါကတော့ ဒီရွှေပြည်သာမြို့နယ် ဝါးတရာချောင်းနေရာတင်မကဘူးပေါ့။ ကျွန်တော်တို့အနေနဲ့က ဒီကမ်းပြို ကာကွယ်ရေးလုပ်ငန်းတွေ ကို သက်ဆိုင်ရာတိုင်းဒေသကြီး/ပြည်နယ်အားလုံးမှာ ကျွန်တော်တို့က ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာနအနေနဲ့ ကွင်းဆင်းလေ့လာ ဆောင်ရွက်ပြီးတော့ ကျွန်တော် လည်း အတတ်နိုင်ဆုံးဆောင်ရွက်သင့်တဲ့လုပ်ငန်းတွေကို ကျွန်တော်တို့က သက်ဆိုင်ရာတိုင်းဒေသကြီး အစိုးရအဖွဲ့နှင့် ပြည်နယ်အစိုးရအဖွဲ့အစည်းကို တင်ပြရပါတယ်။ တင်ပြတဲ့အခါမှာ ခုနကပြောသလို ဒီပြည်နယ်နှင့်တိုင်းဒေသကြီးတွေရဲ့ ရရှိနိုင်မည့် ရန်ပုံငွေတွေအပေါ်မူတည်ပြီးတော့ ဒီတိုင်းဒေသကြီး/ ပြည်နယ်တွေအနေနဲ့ကလည်း သူတို့ရဲ့ ဦးစားပေး အစီအစဉ်အရ သူတို့ရဲ့ တိုင်းဒေသကြီးနှင့် ပြည်နယ် အတွင်းမှာ ဒီကမ်းပြိုမှုတွေက မြောက်မြားစွာဖြစ်နေတဲ့အတွက် ဦးစားပေးအစီအစဉ်နှင့် ဆောင်ရွက်ရတာဖြစ်ပါတယ်။ ဘယ်လိုပဲဖြစ်ဖြစ် ကိုယ်စားလှယ်တော်ကြီးတင်ပြသွားတဲ့ဟာကို ကျွန်တော်က ရေအရင်းအမြစ်နှင့် မြစ်ချောင်းများ ဖွံ့ဖြိုးရေးဦးစီးဌာနကို ဒီကမ်းပတ်တာပေါက်တဲ့ ကိစ္စလေးကို အသိပေးပြီးတော့ သူတို့ကိုကွင်းဆင်းပြီးတော့ အခြေအနေကိုတင်ပြခိုင်းမှာဖြစ်ကြောင်း တင်ပြအပ်ပါ တယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက်မေးခွန်းများ မေးမြန်း၊ ဖြေကြားခြင်းအစီအစဉ်ပြီးပါပြီ</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ရပ်နားမှာဖြစ်ပါတယ်။</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၃၀ မိနစ်ခန့်ရပ်နားပါသည်။</p>
</section>
<section value = 'Bill'>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို လွှတ်တော်သို့တင်ပြခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်မှာ စတင်ဆွေးနွေးပြီး ပြင်ဆင်ချက်ဖြင့်အတည်ပြုခဲ့တဲ့ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်သို့ ပေးပို့ခဲ့ပါတယ်။ ဒီဥပဒေကြမ်းကို အမျိုးသားလွှတ်တော်က ပြင်ဆင်ချက်ဖြင့်အတည်ပြုခဲ့ပြီး ပြန်လည်ပေးပို့လာတဲ့ အတွက် ဒုတိယအကြိမ်ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ (၂၅-၂-၂၀၁၉ ရက်နေ့)တွင် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့အသိပေး၍ ပြင်ဆင်ချက်မိတ္တူများကိုလည်း ကိုယ်စားလှယ် များထံ ဖြန့်ဝေခဲ့ပါတယ်။ ဒီဥပဒေနဲ့စပ်လျဉ်းပြီး အမျိုးသားလွှတ်တော်၏ပြင်ဆင်ချက်အပေါ် အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိဆွေးနွေးလိုသည့်အပိုဒ်၊ အပိုဒ်ခွဲ၊ အကြောင်းအရာ အချက်အလက်များကို တိကျစွာရေးသားဖော်ပြ၍ ၂၇-၂-၂၀၁၉ ရက်နေ့နောက်ဆုံး ထားပြီး အမည်စာရင်းတင်သွင်းရန် တောင်းခံခဲ့ရာ ကိုယ်စားလှယ်ငါးဦးတို့က အမည်စာရင်းတင်သွင်း လာပါတယ်။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏မူလအခွင့် အရေးဆိုင်ရာကော်မတီ၊ ပို့ဆောင်ရေး၊ ဆက်သွယ်ရေးနှင့်ဆောက်လုပ်ရေးဆိုင်ရာကော်မတီ၊ ပြင်ဆင်ချက်အဆိုတင်သွင်းတဲ့ လွှတ်တော်ကိုယ်စားလှယ်များနှင့် သက်ဆိုင်ရာဌာနများမှ တာဝန်ရှိ ပုဂ္ဂိုလ်တို့က ပြန်လည်စိစစ်ခဲ့ကြပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင် သည့် ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက အမျိုးသားလွှတ်တော်၏ပြင်ဆင်ချက်များ အနက် (၁၅)ချက်ကို သဘောတူသင့်ကြောင်း ဥပဒေကြမ်းကော်မတီ၏ ထပ်မံပြင်ဆင်ချက်(၉)ချက် နှင့် အမျိုးသားလွှတ်တော်၏ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိသင့်သည့်အချက်(၂)ချက်ရှိကြောင်း တင်ပြလာပါတယ်။ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက်သဘောတူသင့်သည့်(၁၅)ချက်ကိုတင်ပြဖို့ ဥပဒေကြမ်းကော်မတီကိုဖိတ်ခေါ် ပါတယ်။</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် တက်ရောက်လာကြတဲ့ ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ဥပဒေကြမ်းကော်မတီ အဖွဲ့ဝင် ပြည်သူ့လွှတ်တော်ကိုယ်စားလှယ် ဦးဝေလှိုင်ထွန်း ဖြစ်ပါတယ်။ ကျွန်တော် ဒီနေ့တင်ပြမှာကတော့ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီးတော့ အမျိုးသားလွှတ်တော်ရဲ့ ပြင်ဆင်ချက်အပေါ်မှာ ပြည်သူ့လွှတ်တော် ဥပဒေကြမ်းကော်မတီရဲ့ စိစစ်တင်ပြချက်ကို တင်ပြမှာဖြစ်ပါတယ်။ ပြည်ထောင်စု အစိုးရအဖွဲ့ရုံးကပေးပို့တဲ့ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းကို ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ဖြစ်တဲ့ ၁၄-၁၂၂၀၁၈ ရက်နေ့မှာ ပြင်ဆင်ချက်များနှင့်အတည်ပြုခဲ့ပြီးတော့ အမျိုးသားလွှတ်တော်ကို ပေးပို့ခဲ့ ပါတယ်။ အမျိုးသားလွှတ်တော်က ၁၅-၂-၂၀၁၉ ရက်နေ့မှာကျင်းပတဲ့ အမျိုးသားလွှတ်တော် အစည်းအဝေးမှာ ပြင်ဆင်ချက်များဖြင့် သဘောတူပါကြောင်း ပြည်သူ့လွှတ်တော်ကို ပြန်လည်ပေးပို့ လာပါတယ်။ အမျိုးသားလွှတ်တော်ရဲ့ ပြင်ဆင်ချက်များကို ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ဖြစ်တဲ့ ၂၅-၂-၂၀၁၉ ရက်နေ့ တနင်္လာနေ့ မှာ လွှတ်တော်သို့ အသိပေးတင်ပြခဲ့ပြီး ပြင်ဆင်ချက်အပေါ်မှာ အဆိုတင်သွင်းဆွေးနွေးလိုသူများကို ၂၇-၂-၂၀၁၉ ရက်နေ့ (ဗုဒ္ဓဟူးနေ့) နောက်ဆုံးထားပြီးတော့ တင်သွင်းနိုင်ကြောင်း ကြေညာခဲ့တဲ့ အတွက် ဦးသန့်ဇင်ထွန်း(ဒက္ခိဏသီရိမဲဆန္ဒနယ်)၊ ဒေါ်ယဉ်မင်းလှိုင်(ဂန့်ဂေါမဲဆန္ဒနယ်)၊ ဦးဝင်းထွဋ် (ဖျာပုံမဲဆန္ဒနယ်)၊ ဦးအုန်းလွင်(ညောင်တုန်းမဲဆန္ဒနယ်)၊ ဦးသန်းစိုးအောင်(ပျဉ်းမနားမဲဆန္ဒနယ်) ပြည်သူ့လွှတ်တော်ကိုယ်စားလှယ်များက ဆွေးနွေးရန်ပြင်ဆင်ချက်အဆိုများကို တင်သွင်းလာ ပါတယ်။ ပြည်သူ့လွှတ်တော် ဥပဒေကြမ်းကော်မတီက ဆွေးနွေးရန်နှင့် ပြင်ဆင်ချက်အဆိုများ တင်သွင်းဖို့နဲ့ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏မူလ အခွင့်အရေးဆိုင်ရာကော်မတီ၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီ၊ ဆောက်လုပ်ရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိသူများနဲ့အတူ ၂၈-၂၂၀၁၉ ရက်နေ့(ကြာသပတေးနေ့)မှာ ညှိနှိုင်းအစည်းအဝေးကျင်းပပြုလုပ်ခဲ့ပါတယ်။ အဲဒီညှိနှိုင်း အစည်းအဝေး သဘောတူဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီက အမျိုးသား လွှတ်တော်က ပြင်ဆင်အတည်ပြုခဲ့တဲ့အချက်များအနက် အချက်(၁၅)ချက်ကို အမျိုးသားလွှတ်တော် ၏ ပြင်ဆင်ချက်အတိုင်း သဘောတူလက်ခံခဲ့ပါတယ်။ အဲဒီပြင်ဆင်ချက်တွေကိုလည်း ကိုယ်စားလှယ် တွေကို ကန့်လန့်ဖြတ်ဇယားမှာ ဝေထားပြီးဖြစ်ပါတယ်။ ဒါကြောင့်မို့လို့ အမျိုးသားလွှတ်တော်ရဲ့ ပြင်ဆင်ချက် အတည်ပြုချက်(၁၅)ကို လွှတ်တော်က အတည်ပြုပေးနိုင်ပါရန် တင်ပြအပ်ပါတယ် ခင်ဗျား။အမျိုးသားလွှတ်တော်၏ ပြင်ဆင်အတည်ပြုချက်(၁၅)ချက်မှာ အောက်ပါအတိုင်းဖြစ်ပါသည်။ စဉ် စာမျက်နှာ အမှတ်စဉ် အပိုဒ်နှင့် အပိုဒ်ခွဲ အပိုဒ် ၂(ပုဒ်မ ၂ ပုဒ်မခွဲ(ဇ) (၅)နှင့်(ည)တို့ကိုပြင်ဆင်ခြင်း)၊ ပြည်သူ့လွှတ်တော်၏ အတည်ပြုချက် အပိုဒ် ၃ ကို ပယ်ဖျက်ခြင်း၊ အပိုဒ် ၃(ပုဒ်မ ၂ ပုဒ်မခွဲ(ဋ) (ဌ)နှင့်(၃)တို့ကို ပြင်ဆင်ခြင်း (ခ) ၆ မှ ၇ ၉ အပိုဒ် ၃(ပုဒ်မ ၂ ပုဒ်မခွဲ(ထ)ကို ပြင်ဆင်ခြင်း ) အပိုဒ် ၄(ပုဒ်မ ၃ ပဒ်မခွဲ(ဃ)ကို ပြင်ဆင်ခြင်း (ဃ) ၁၁ မှ ၁၆ ၁၅၊ ၁၆၊ အပိုဒ် ၅ (ပုဒ်မ ၆ ကို ပြင်ဆင်ခြင်း)၊ အပိုဒ် ၃ (ပုဒ်မ ၇ ကို ၁၇၊ ၁၈၊ ပြင်ဆင်ခြင်း)၊ အပိုဒ် ၆ (ပုဒ်မ ၈ ပုဒ်မခွဲ(စ)ကိုပြင်ဆင်ခြင်း)၊ အပိုဒ် ၂၁ ၇ (ပုဒ်မ ၉ ပုဒ်မခွဲ(စ)၏နောက်တွင် ပုဒ်မခွဲ(ဆ)ကိုဖြည့်စွက်ခြင်း)၊ အပိုဒ် ၉၊ အပိုဒ် ၈(ပုဒ်မ ၉ ပုဒ်မခွဲ(ည)နှင့်(၎)တို့ကိုပြင်ဆင်ခြင်း) (င) ၁၇ မှ ၂၁၊ ၂၃၊ ၂၄၊ အပိုဒ် ၁၀(ပုဒ်မ ၁၀ ပုဒ်မခွဲ(ဆ)ကို ပြင်ဆင်ခြင်း)၊ အပိုဒ် ၁၂၊ အပိုဒ် ၂၅၊ ၂၆ ၁၃(ပုဒ်မ ၃၀ ပုဒ်မခွဲ(ခ)ကို အစားထိုးခြင်း)၊ အပိုဒ် ၁၄ (ပုဒ်မ ၃၄ ခြေဆင်းကို အစားထိုးခြင်း)။</speech>
<speech type='speaker'>ဆောက်လုပ်ရေးဝန်ကြီးဌာနရဲ့ သဘောထားပြောပါ။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဆောက်လုပ်ရေးဝန်ကြီး ဌာနမှ သဘောတူပါတယ်ခင်ဗျား</speech>
<speech type='speaker'>လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီ ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက သဘောတူသင့်ကြောင်း တင်ပြသွားတဲ့ အမျိုးသားလွှတ်တော်၏ပြင်ဆင်ချက်(၁၅)ချက်ကို အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူ မရှိတဲ့အတွက် ဥပဒေကြမ်းကော်မတီက သဘောတူသင့်ကြောင်းတင်ပြသွားတဲ့အချက်(၁၅)ချက်ကို အမျိုးသားလွှတ်တော်၏ပြင်ဆင်ချက်များအတိုင်း သဘောတူကြောင်းနှင့် ဤဥပဒေကြမ်း၏ အစိတ်အပိုင်း ဖြစ်ကြောင်း အတည်ပြုကြေညာပါတယ်။ (ဩဘာသံများ)</speech>
<speech type='speaker'>လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီ ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ပြင်ဆင်ချက်များအနက် ဥပဒေကြမ်းကော်မတီ၏ထပ်မံပြင်ဆင်ချက်(၉)ချက်ကို တင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp>ပြည်သူ့လွှတ်တော်ဥပဒေကြမ်း ကော်မတီရဲ့ ညှိနှိုင်းအစည်းအဝေးသဘောတူဆုံးဖြတ်ချက်အရ ပြည်သူ့လွှတ်တော် ဥပဒေကြမ်း ကော်မတီက ထပ်မံပြင်ဆင်ရန်တင်ပြချက်(၉)ချက်ကိုလည်း လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ အဲဒီ(၉)ချက်ကို ပြည်သူ့ လွှတ်တော် ဥပဒေကြမ်းကော်မတီက ထပ်မံ ပြင်ဆင်ရန်ဖြစ်တဲ့အတွက် လွှတ်တော်က အတည်ပြုပေးနိုင်ပါရန် လေးစားစွာတင်ပြအပ်ပါတယ်။ [ပြည်သူ့လွှတ်တော် ဥပဒေကြမ်းကော်မတီ၏ ထပ်မံပြင်ဆင်ရန်တင်ပြချက်(၉)ချက်မှာ အောက်ပါအတိုင်းဖြစ်ပါသည်။ စဉ် စာမျက်နှာ အမှတ်စဉ် အပိုဒ်နှင့် အပိုဒ်ခွဲ (က) ၁ မှ ၂ | ၁၊ ၂၊ ၃ ဥပဒေခေါင်းစီး၊ အပိုဒ် ၁၊ အပိုဒ် ၂ ခြေဆင်း အမျိုးသားလွှတ်တော်၏ အတည်ပြုချက် အပိုဒ် ၃ ခြေဆင်းကို ပယ်ဖျက်ခြင်း ၈ အမျိုးသားလွှတ်တော်၏ အတည်ပြုချက် အပိုဒ် ၄ ခြေဆင်းကို ပယ်ဖျက်ခြင်း | ၇ မှ ၈ | ၁၀ အပိုဒ် ၃ ၁၀ ၁၃ အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၇ (ပုဒ်မ ၅ ပုဒ်မခွဲ (ဂ) ကိုပယ်ဖျက်ခြင်း) (စ) ၁၅ မှ ၁၆ ၂၀ အပိုဒိ ၈ ခြေဆင်း (ဆ) ၁၇ ၂၂ အပိုဒ် ၁၀ ခြေဆင်းနှင့် ပုဒ်မ ၁၀ ပုဒ်မခွဲ (ဃ)ကို ပြင်ဆင်ခြင်း။</speech>
<speech type='speaker'>ဆောက်လုပ်ရေးဝန်ကြီးဌာနရဲ့ သဘောထားပြောပါ။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဆောက်လုပ်ရေးဝန်ကြီး ဌာနမှ သဘောတူပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီ ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအနက် ဥပဒေကြမ်းကော်မတီ၏ထပ်မံပြင်ဆင်ချက်(၉)ချက်ကို ဥပဒေကြမ်းကော်မတီ၏ ပြင်ဆင်ချက်များ အတိုင်း အတည်ပြုရန် လွှတ်တော်ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<speech type='speaker'>သဘောမတူသူ မရှိတဲ့အတွက် မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသား လွှတ်တော်၏ ပြင်ဆင်ချက်များအနက် (၉)ချက်ကို ဥပဒေကြမ်းကော်မတီ၏ ထပ်မံပြင်ဆင်ချက် အတိုင်း လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)</speech>
<speech type='speaker'>လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီ ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် သဘောမတူတဲ့အချက်(၂)ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp>ပြည်သူ့လွှတ်တော် ဥပဒေကြမ်း ကော်မတီရဲ့ ညှိနှိုင်းအစည်းအဝေးသဘောတူဆုံးဖြတ်ချက်အရ အမျိုးသားလွှတ်တော်ကပြင်ဆင်ချက် များအတိုင်းသဘောမတူဘဲ ပြည်သူ့လွှတ်တော်ရဲ့ အတည်ပြုချက်အတိုင်းထားရှိရန် သဘောတူတဲ့ အချက်(၂) ရှိပါတယ်။ အဲဒီ (၂)ချက်ကိုလည်း လွှတ်တော်ကိုယ်စားလှယ်များထံမှာ ဖြန့်ဝေထားပြီး ဖြစ်ပါတယ်။ ဒါကြောင့်မို့လို့ အမျိုးသားလွှတ်တော်ရဲ့ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိရမည့်အချက်(၂)ချက်ကို လွှတ်တော်က အတည်ပြုပေးနိုင်ပါရန် တင်ပြအပ်ပါတယ်။ အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်၏အတည်ပြုချက်အတိုင်း ထားရှိမည့်အချက်(၂)မှာ အောက်ပါအတိုင်းဖြစ်ပါသည်။] စဉ် စာမျက်နှာ အမှတ်စဉ် အပိုဒ်နှင့် အပိုဒ်ခွဲ | ၉ ၁၂ အပိုဒ် ၅ (ပုဒ်မ ၅ ပုဒ်မခွဲ (ခ)နှင့် အပိုဒ်ခွဲငယ် (၁) တို့ကိုပြင်ဆင်ခြင်း) (ခ) ၁၀ မှ ၁၁ ၁၄ အပိုဒ် ၅ (ပုဒ်မ ၅ ပုဒ်မ ၅ ပုဒမခွဲ (ဂ) ကို ပြင်ဆင်ခြင်း)။</speech>
<speech type='speaker'>သဘောတူဆောက်လုပ်ရေးဝန်ကြီးဌာနရဲ့ သဘောထားပြောပါ။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဆောက်လုပ်ရေးဝန်ကြီး ဌာနမှ သဘောတူပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အင်ဂျင်နီယာကောင်စီ ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအနက် (၂)ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုထားသည့်အတိုင်း အတည်ပြု ရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<speech type='speaker'>သဘောမတူသူ မရှိတဲ့အတွက် မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသား လွှတ်တော်၏ ပြင်ဆင်ချက်များအနက် (၂)ချက်ကိုသဘောမတူဘဲ ပြည်သူ့လွှတ်တော်၏ ယခင် အတည်ပြုချက်အတိုင်း လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော မြန်မာနိုင်ငံ အင်ဂျင်နီယာ ကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘော ကွဲလွဲမှုရှိပါက ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ကိုယ်စားလှယ်တစ်ဦးက အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်က ပြင်ဆင်ချက်ဖြင့်ပြန်လည်ပေးပို့သော မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်ရဲ့ ပြင်ဆင်ချက်များအနက် (၁၁)ချက် ကို သဘောမတူဘဲ ဥပဒေကြမ်းကော်မတီ၏ပြင်ဆင်ချက်များအတိုင်း လွှတ်တော်က အတည်ပြုပြီး ဖြစ်ပါတယ်။ ဒါကြောင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က) အရ ထိုသို့သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန်တင်ပြသင့်ကြောင်း အဆိုတင်သွင်းရန်ဖြစ်တဲ့အတွက် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id='sta'>ဦးစိုင်းထွန်းအေး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာရွှင်လန်းချမ်းမြေ့ကြပါစေ။ ကျွန်တော်ကတော့ ရှမ်းပြည်နယ်၊ မိုင်းရှူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းထွန်းအေး ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီရဲ့ တာဝန်ပေးချက်အရ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်မှ ပြင်ဆင်ချက်များဖြင့်ပေးပို့လာခြင်းအပေါ် သဘောထားကွဲလွဲတဲ့အချက်(၁၁)ချက်ကို ပြည်ထောင်စုလွှတ်တော်ရဲ့ အဆုံးအဖြတ်ရယူပေးနိုင် ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ တင်ပြ သွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပြည်ထောင်စုအစိုးရအဖွဲ့ရုံးက ပေးပို့လာတဲ့ မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေကြမ်းကို ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး (၁၄)ရက်မြောက်နေ့ဖြစ်တဲ့ ၁၄-၁၂-၂၀၁၈ ရက်နေ့မှာ ပြင်ဆင်ချက်များနဲ့ အတည်ပြုခဲ့ပြီးတဲ့နောက် အမျိုးသားလွှတ်တော်သို့ ပေးပို့ခဲ့ပါတယ်။ ယင်းဥပဒေကြမ်းကို ၁၅-၂၂၀၁၉ ရက်နေ့မှာပဲ အမျိုးသားလွှတ်တော်အစည်းအဝေးတွင် ပြည်သူ့လွှတ်တော်ရဲ့ အတည်ပြုချက်များအပေါ် ပြင်ဆင်ချက်များဖြင့် သဘောတူပါကြောင်း အမျိုးသားလွှတ်တော်က ၁၅-၂-၂၀၁၉ ရက်စွဲပါစာအမှတ်၊ ၁/အမ(ကော်မတီ-၁)၁/၂၀၁၉-၀၈၁ နဲ့ ပေးပို့လာပါတယ်။ အမျိုးသားလွှတ်တော် က ပြင်ဆင်ချက်များနဲ့ ပေးပို့လာတဲ့ ပြင်ဆင်ချက်များအနက် ထပ်မံပြင်ဆင်ရန်တင်ပြချက်(၉)ချက်နဲ့ အမျိုးသားလွှတ်တော်ရဲ့ ပြင်ဆင်ချက်များအတိုင်းသဘောမတူဘဲ ပြည်သူ့လွှတ်တော်ရဲ့ အတည်ပြုချက်အတိုင်း ထားရှိမယ့်အချက်(၂)ချက် စုစုပေါင်း အချက်(၁၁)ချက်တို့ဟာ လွှတ်တော် နှစ်ရပ်အကြားမှာ သဘောထားကွဲလွဲနေတဲ့အတွက် ပူးတွဲပါဇယားဖြင့် တင်ပြထားပါတယ်။ သို့ဖြစ်ပါ၍ သဘောထားကွဲလွဲနေတဲ့အချက်(၁၁)ချက်ကို ပြည်ထောင်စုလွှတ်တော်သို့ တင်ပြ ပြီး အဆုံးအဖြတ်ရယူသင့်ပါကြောင်း ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ လေးစားစွာဖြင့် အဆိုတင်သွင်းအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ တင်ပြခဲ့တဲ့ ပြင်ဆင်ချက်(၁၁)ချက်နဲ့ စပ်လျဉ်း၍ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြမည် ဖြစ်ကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)နဲ့(ခ)တို့ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။</speech>
</section>
<section value = 'Motion'>
<title>ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသည့် နိုင်ငံတော်ဖွံ့ဖြိုးတိုးတက်ရေး လုပ်ငန်းများတွင် အဓိကကျသည့် ကျေးလက်နေပြည်သူလူထု၏ လူနေမှုဘဝမြှင့်တင်နိုင်ရန် မဖြစ်မနေဆောင်ရွက်ရမည့်ကဏ္ဍတစ်ရပ်ဖြစ်သော ကျေးလက်လမ်း၊ တံတားများတည်ဆောက် အကောင်အထည်ဖော်ရာတွင် ရည်မှန်းချက်များနှင့် လုပ်ငန်းစဉ်များ အောင်မြင်စေရန်အတွက် လိုအပ်ချက်များကို ပိုမိုဖြည့်ဆည်းဆောင်ရွက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးဇော်မင်းသိန်း၊ လေးမျက်နှာ မဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၃)ရက် မြောက်နေ့(၁၅-၂-၂၀၁၉ ရက်နေ့)တွင် တင်သွင်းသွားတဲ့ နိုင်ငံတော်ဖွံ့ဖြိုးတိုးတက်ရေးလုပ်ငန်းများ တွင် အဓိကကျသည့် ကျေးလက်နေပြည်သူလူထု၏ လူနေမှုဘဝမြှင့်တင်နိုင်ရန် မဖြစ်မနေဆောင်ရွက် ရမည့်ကဏ္ဍတစ်ရပ်ဖြစ်သော ကျေးလက်လမ်း၊ တံတားများ တည်ဆောက်အကောင်အထည်ဖော်ရာ တွင် ရည်မှန်းချက်များနှင့် လုပ်ငန်းစဉ်များ အောင်မြင်စေရန်အတွက် လိုအပ်ချက်များကို ပိုမိုဖြည့်ဆည်းဆောင်ရွက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနှင့် စပ်လျဉ်းပြီး ဆွေးနွေးမယ့်ကိုယ်စားလှယ် ၁၅ ဦးရှိပါတယ်။</speech>
<speech type='speaker'>ပထမဦးစွာ မောင်တောမဲဆန္ဒနယ်မှ ဦးလှထွန်းကျော် ဆွေးနွေးဖို့ ဖြစ်ပါတယ်</speech>
<speech><mp id='332'>ဦးလှထွန်းကျော်(မောင်တောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ မောင်တောမဲဆန္ဒနယ် က ပြည်သူ့လွှတ်တော်ကိုယ်စားလှယ် ဦးလှထွန်းကျော် ဖြစ်ပါတယ်။ ကျွန်တော့်အနေနဲ့ လေးမျက်နှာ မဲဆန္ဒနယ်က ဦးဇော်မင်းသိန်းရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံတစ်နိုင်ငံလုံးမှာ ၅၂ သန်း သော လူဦးရေပျံ့နှံ့နေထိုင်ကြတာဟာ ၇၀ ရာခိုင်နှုန်းသောလူဦးရေက ကျေးလက်မှာနေထိုင်ကြသူ များဖြစ်ကြောင်း အားလုံးအသိပဲဖြစ်ပါတယ်။ ကျေးလက်နေပြည်သူများဟာ ကျေးလက်လမ်း၊ တံတား ကူးသန်းသွားလာမှုအခက်အခဲတစ်ခုကြောင့် တွေ့ကြုံနေရတဲ့ စိန်ခေါ်မှုတွေကတော့ ဆင်းရဲမွဲတေမှု၊ ပညာရေး၊ ကျန်းမာရေး၊ စီးပွားရေး၊ လုံခြုံရေးကဏ္ဍတွေမှာ ဆက်စပ်တွေ့ကြုံနေရတဲ့ စိန်ခေါ်မှုလို့ ဆိုရမှာဖြစ်ပါတယ်။ နိုင်ငံတစ်နိုင်ငံရဲ့ ဆင်းရဲမွဲတေမှုလျော့ကျလာရေး၊ အသက်ငါးလအောက် မွေးဖွား နှုန်းမြင့်မားလာရေး၊ ပညာရေး၊ ကျန်းမာရေး၊ စီးပွားရေး၊ တရားဥပဒေစိုးမိုးရေးအခက်ခဲတွေဟာ နိုင်ငံ တစ်နိုင်ငံရဲ့ ကျေးလက်နှင့် မြို့ပြဒေသဖွံ့ဖြိုးတိုးတက်မှုကွာဟချက် မဟာအဟန့်အတားသဖွယ်ဖြစ်နေ ရတာ ကျေးလက်လမ်း၊တံတားကောင်းမွန်ရေးပဲ ဖြစ်နေတာ တွေ့ရမှာဖြစ်ပါတယ်။ ဥက္ကဌကြီးခင်ဗျား။ ဈေးကွက်စီးပွားရေးကွာဟချက်တစ်ခုကို ဥပမာအားဖြင့် ပြောရရင်တော့ တစ်ပိုင်တစ်နိုင်စိုက်ပျိုးမွေးမြူရေးထွက်ကုန်ပစ္စည်းတွေကို အချိန်နှင့်တစ်ပြေးညီ ဈေးကွက်ရှိရာသို့ မတင်ပို့နိုင်တဲ့အတွက် ရသင့်ရထိုက်တဲ့ဈေးနှုန်းမရနိုင်တာကြောင့် ဆင်းရဲတွင်းကလွတ်မြောက်မှုဟာ ဝေးသည်ထက်ဝေးခဲ့ရတဲ့ဘဝကို ကျေးလက်နေပြည်သူအများစုက ခံစားနေရပါတယ်။ ပညာရေးကဏ္ဍ အားဖြင့်ကြည့်ရင်လည်းပဲ မြန်မာနိုင်ငံကျေးလက်ဒေသတိုင်းမှာ အခြေခံပညာမူလတန်းကို သင်ကြား ခွင့်ရခဲ့ပေမဲ့ ၉၄ ရာခိုင်နှုန်းသောကျောင်းသားကျောင်းသူများဟာ အလယ်တန်းပညာကို ဆက်လက် မသင်ယူနိုင်ဘဲ ပညာရေးအဟောသိကံဖြစ်ခဲ့ရတဲ့ဘဝကိုလည်း ကျေးလက်နေပြည်သူတို့သာ ဖြစ်ကြ ပါတယ်။ ကျန်းမာရေးကဏ္ဍမှာလည်းပဲ ထိုနည်းလည်းကောင်း လမ်း၊တံတားဆက်သွယ်သွားလာမှု အခက်အခဲကြောင့် ကိုယ်ဝန်ဆောင်မိခင်တွေ၊ အရေးပေါ်လူနာတွေ၊ သက်ကြီးရွယ်အိုတွေ အချိန် နှင့်တစ်ပြေးညီ ဆေးဝါးကုသစောင့်ရှောက်ခွင့်မရနိုင်ခဲ့လို့ အသက်မဆုံးရှုံးသင့်တဲ့အရွယ်မှာ ဘဝဆုံးရှုံး ခဲ့ရတာလည်း ကျေးလက်နေပြည်သူတွေပဲ ဖြစ်ပါတယ်။ လုံခြုံရေးနှင့် တရားဥပဒေစိုးမိုးရေးမှာလည်းပဲ အချိန်နှင့်တစ်ပြေးညီ ကျေးလက်နေပြည်သူများရဲ့ အသက်အိုးအိမ်စည်းစိမ်များကို ကာကွယ် စောင့်ရှောက်မှုမပေးနိုင်ဘဲ ဥပဒေမဲ့သမားများ၊ အကြမ်းဖက်သမားများ သတ်ဖြတ်ခြင်း၊ ခြိမ်းခြောက် ခြင်းမျိုးစုံကို ခံစားခဲ့ရတဲ့ ၂၀၁၆-၂၀၁၇ ခုနှစ် ရခိုင်ပြည်နယ်ရဲ့ ပဋိပက္ခဖြစ်စဉ်ကို ကြည့်ခြင်းအားဖြင့် သိနိုင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံမှာ ကျေးရွာပေါင်း ၆၄၀၀၀ ကျော်ရှိပြီးတော့ ရာသီမရွေးသွားလာနိုင်တဲ့လမ်းအရှည်ကတော့ ၇၅၀၀၀ ကီလိုမီတာသာရှိပါသေး တယ်။ ဒါကြောင့် ကျေးရွာတစ်ရွာကို ရာသီမရွေးသွားလာနိုင်တဲ့လမ်းကတော့ တစ်ကီလိုမီတာနှုန်း လောက်ပဲရှိနေသေးတာ တွေ့ရပါတယ်။ တစ်နိုင်ငံလုံးအတိုင်းအတာအနေနဲ့ ကျေးလက်လမ်းဟာ ၉၉၂၀၀ ကီလိုမီတာ မြေသားလမ်းအသစ်တည်ဆောက်ဖို့ လိုအပ်နေပြီးတော့ ၇၅၇၈၅ ကီလိုမီတာ အရှည်လမ်းကတော့ အဆင့်မြှင့်ဖို့ လိုအပ်နေသေးကြောင်း လေ့လာချက်အရ သိရပါတယ်။ ဥက္ကဋ္ဌကြီး ခင်ဗျား။ လက်ရှိအခြေအနေရဲ့ ကျေးလက်ဒေသလမ်းဖွံ့ဖြိုးရေးဦးစီးဌာနအနေနဲ့ လာမည့် ၂၀၃၀ ခုနှစ် မှာ မြန်မာနိုင်ငံရဲ့ ကျေးရွာပေါင်း ၈၀ ရာခိုင်နှုန်းနဲ့ လူဦးရေပေါင်း ၉၀ ရာခိုင်နှုန်းအတွက် ရာသီမရွေး သွားလာနိုင်တဲ့ ကျေးလက်လမ်း၊တံတားများကို အသုံးပြုနိုင်ရမယ်ဆိုတဲ့ မဟာဗျူဟာရည်မှန်းချက်များ ချမှတ်ဆောင်ရွက်တာကို ဌာနမှတ်တမ်းအရ သိရပါတယ်။ ဒါပေမဲ့ ရည်မှန်းချက်ပြည့်မီစေဖို့အတွက် လက်ရှိဘဏ္ဍာငွေကို ခွဲဝေသုံးစွဲနေမှုဟာ အလွန်မှနည်းပါးလွန်းနေတာကြောင့် ကျေးလက်လမ်း၊ တံတားအတွက် တစ်နှစ်ရဲ့ လိုအပ်ချက်ကို အပြည့်အဝသုံးရင်တောင်မှ ပြည်ထောင်စုရဲ့ စုစုပေါင်း အသုံးစရိတ်ရဲ့ ၂ ရာခိုင်နှုန်းသာရှိမှာဖြစ်လို့ မဟာဗျူဟာရည်မှန်းချက် ပြည့်မီဖို့ကိုတော့ မမျှော်မှန်းရဲ ဘဲ ဖြစ်နေပါတယ်။ အဲဒါကြောင့် ကျေးလက်နေပြည်သူများရဲ့ မရှိမဖြစ်လိုအပ်နေတဲ့ လမ်းတံတား လိုအပ်ချက်ပြည့်မီအောင် လာမည့်ဘဏ္ဍာရေးနှစ်တွေကစပြီးတော့ ဘဏ္ဍာငွေယခုထက်ပိုမိုတိုးမြှင့် တောင်းခံဆောင်ရွက်သွားနိုင်ဖို့ သက်ဆိုင်ရာဝန်ကြီးဌာနကိုလည်း အလေးအနက်တောင်းဆိုတိုက်တွန်း လိုပါတယ်။ ဒုတိယအကြိမ် ပြည်သူ့လွှတ်တော်သက်တမ်းမှာ တက်ရောက်နေကြတဲ့ ကျွန်တော်တို့ လွှတ်တော်ကိုယ်စားလှယ်များအနေနဲ့ မိမိဒေသဖွံ့ဖြိုးတိုးတက်ရေးအတွက် ကျေးလက်နေလမ်း၊တံတား တည်ဆောက်ပေးရေးကိုသာ ဇောင်းပေးတောင်းဆိုနေကြတာ တွေ့ရမှာဖြစ်ပါတယ်။ ကျေးလက်နေလမ်း၊ တံတားတွေ ကောင်းမွန်တိုးတက်နေမည်ဆိုပါရင်တော့ ကိုယ်စားလှယ်တော်ကြီးများ တောင်းဆို နေကြတဲ့ စာသင်ကျောင်းတွေ၊ ဆေးခန်းတွေ၊ ဆေးရုံအဆင့်မြှင့်ပေးဖို့၊ အသစ်တည်ဆောက်ပေးဖို့၊ လိုအပ်ချက်တွေလည်း လျော့ပါးသွားမှာဖြစ်ပြီး နိုင်ငံတော်ဘဏ္ဍာငွေလည်း အကုန်အကျသက်သာလာ ကာ ကျေးလက်နှင့်မြို့ပြဆင်းရဲမှုလျှော့ချရေး၊ လူမှုဘဝဖွံ့ဖြိုးတိုးတက်မှုကွာဟချက်တွေလည်း လျော့နည်းလာမှာ ဧကန်မုချဖြစ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ပြောလိုတာကတော့ ကျွန်တော်တို့လွှတ်တော်ကိုယ်စားလှယ် များ လွှတ်တော်နားပြီး မဲဆန္ဒနယ်ကို ရောက်တိုင်း ကျေးလက်နေပြည်သူများ မရိုးနိုင်တဲ့ရင်တွင်းစကား အမြဲကြားနေရတာကတော့ ကျွန်တော်တို့မြို့ပေါ်လူတန်းစားလို တိုက်တွေ၊ အိမ်တွေ၊ ကားတွေ ဝယ်စီး နိုင်ဖို့ ဘာမှမမျှော်လင့်ပါဘူးခင်ဗျား။ မီးလေးလင်းအောင်လုပ်ပေးပါ။ မီးမရနိုင်ရင်တောင်မှ လမ်း၊ တံတားလေးကောင်းအောင်လုပ်ပေးနိုင်ရင် နိုင်ငံတော်ကို ကျေးဇူးတင်မဆုံးဖြစ်နေမှာပါလို့ မကြားချင် အဆုံးကြားနေရတဲ့ ကျေးလက်နေပြည်သူများရဲ့ ရင်တွင်းစကားကို အကောင်အထည်ဖော်ပေးနိုင်ရေး အတွက် လေးမျက်နှာမဲဆန္ဒနယ်က ဦးဇော်မင်းသိန်း တင်သွင်းတဲ့အဆိုကို လွှတ်တော်မှ အတည်ပြု အကောင်အထည်ဖော်ပေးပါရန် ပြည်သူ့လွှတ်တော်ဥက္ကဋ္ဌကြီးမှ။</speech>
<speech type='speaker'>ရွှေတောင်မဲဆန္ဒနယ်မှ ဒေါ်မြခွာညို ဦး ဆွေးနွေးဖို့ ဖြစ်ပါတယ်</speech>
<speech><mp id='207'>ဒေါ်မြခွာညိုဦး(ရွှေတောင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါ။ ကျွန်မကတော့ ရွှေတောင်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်မြခွာညိုဦး ဖြစ်ပါတယ်။ လေးမျက်နှာမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဇော်မင်းသိန်းရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ရှေ့မှာ အဆိုရှင် ဆွေးနွေးခဲ့သလိုပဲ။ ကျွန်မတို့မြန်မာနိုင်ငံလူဦးရေရဲ့ ၇၀ ရာခိုင်နှုန်းကျော်ဟာ ကျေးလက်နေပြည်သူ များဖြစ်ကြပါတယ်။ ကျွန်မတို့ရွှေတောင်မြို့နယ်မှာဆိုရင် ၈၅ ရာခိုင်နှုန်းကျော်ဟာ ကျေးလက်နေ ပြည်သူများဖြစ်ပြီးတော့ မြို့နယ်ဧရိယာရဲ့ ၈၅ ရာခိုင်နှုန်းဟာလည်း ကျေးလက်ဒေသရဲ့ ဧရိယာများသာ လျှင် ဖြစ်ပါတယ်။ ကျေးလက်ဒေသရဲ့ လမ်းပန်းဆက်သွယ်ရေးဟာ ယခုအချိန်အထိ လွန်စွာအားနည်း လျက်ရှိပါသေးတယ်။ ကျေးလက်နေပြည်သူများရဲ့ လူမှုစီးပွားဘဝဖွံ့ဖြိုးဖို့ဟာ လမ်းပန်းဆက်သွယ်ရေး က အဓိကကျပါတယ်။ ကျွန်မတို့လွှတ်တော်ကိုယ်စားလှယ်များ ကျေးရွာများကို ကွင်းဆင်းပြီးတော့ ပြည်သူတို့နှင့်တွေ့ဆုံတဲ့အခါမှာ အများဆုံးတောင်းဆိုကြတာဟာ ကျေးလက်လမ်းနှင့် ကျန်းမာရေး ကဏ္ဍပဲဖြစ်ပါတယ်။ ကျန်းမာရေးအနေနဲ့ကတော့ ဝန်ထမ်းဖွဲ့စည်းပုံချက်ချင်းတိုးချဲ့လို့မရသေးတဲ့ အတွက် ကျေးလက်ကျန်းမာရေးဌာနများ၊ ဌာနခွဲများကို တိုးချဲ့မပေးနိုင်သေးတဲ့အချိန်မှာ ဆေးရုံ၊ ဆေးခန်းများကို အချိန်မီသွားနိုင်ဖို့ ကျေးလက်လမ်းများ ဖြည့်ဆည်းပေးဖို့ လိုအပ်နေပါတယ်။ ကျွန်မတို့မြို့နယ်ကို ဥပမာပေးပြီးတော့ ဆွေးနွေးသွားရလျှင် ကျွန်မတို့ရွှေတောင်မြို့နယ်မှာဆိုရင် လမ်းဦးစီးလမ်းစီမံကိန်းမရှိပါဘူး။ ကျေးရွာအများစုဟာ ကျေးလက်လမ်းကိုသာ လုံးလုံးလျားလျား အားထားနေရပါတယ်။ ရွှေတောင်မြို့နယ်မှာ (A)အဆင့်လမ်းနှစ်လမ်းရှိပါတယ်။ ရွှေတောင်ရွှေနက်တောင်-ညောင်စာရေး-ကွေ့မလမ်းနှင့် ဝါးတောသာ-အင်ငူ-ကြိုးကြာကန်-ကညမ်းလမ်းတို့ ဖြစ်ကြပါတယ်။ လမ်းတစ်လမ်းကို ၃၅ မိုင်ကျော်ခန့်ရှည်လျား ကြပါတယ်။ ၂၀၂၁ ခုနှစ်မှာ (A)အဆင့် လမ်းများကို ကတ္တရာ သို့မဟုတ် ကွန်ကရစ်လမ်းအဖြစ်လည်းကောင်း၊ (B) အဆင့်လမ်းများကို အမာခံ လမ်းအဖြစ်လည်းကောင်း ဆောင်ရွက်ဖို့လျာထားခဲ့တယ်လို့ သိခဲ့ရပါတယ်။ သက်ဆိုင်ရာဌာနများက ကျွန်မတို့လွှတ်တော်ကိုယ်စားလှယ်များကို ရှင်းပြခဲ့ဖူးပါတယ်။ သို့သော်လက်ရှိအခြေအနေရဆိုရင် မဖြစ်နိုင်တော့ပါဘူးရှင်။ လမ်းဆိုးတဲ့ (B)အဆင့်လမ်းများကိုအသုံးပြုနေရတဲ့ ကျေးရွာများကလည်း လမ်းကောင်းဖို့ကို မျှော်လှပါပြီ။ Power Point သုံးစွဲခွင့်ပြုပါရှင်။ ဒါကတော့ ရွှေတောင်မြို့နယ်ရဲ့ကျေးလက်လမ်းများကို ပြထားတဲ့အခြေပြမြေပုံ ဖြစ်ပါတယ်။ အစိမ်းရောင်ခြယ်ထားတာကတော့ ရန်ကုန်-ပြည်လမ်း ဖြစ်ပါ တယ်။ ကျေးရွာများကို ကျေးလက်လမ်းများအဖြစ်သာ ဆက်သွယ်ထားရပြီးတော့ အမည်းရောင်ခြယ် ထားတာက ကတ္တရာလမ်း၊ အနီရောင်မှာ ကျောက်ချောလမ်း၊ အဝါရောင်ကတော့ မြေသားလမ်းများ ဖြစ်ပါတယ်။ ဒါကိုကြည့်မယ်ဆိုရင် ရာသီမရွေးသွားလို့ရတဲ့လမ်းဟာ ၂၀.၁၄ ရာခိုင်နှုန်းသာရှိပြီးတော့ ၇၉.၈၆ ရာခိုင်နှုန်းဟာ နွေရာသီလမ်းများသာလျှင်ဖြစ်ပါတယ်။ ဒါကတော့ ရွှေတောင်မြို့နယ်အတွင်း က အဓိကကျသောကျေးလက်လမ်းများကို ပြထားတဲ့ပုံဖြစ်ပါတယ်။ ဒီမှာအပြာရောင်ကတော့ ရွှေတောင်-ရွှေနက်တောင်-ညောင်စာရေး-ကွေ့မလမ်းဖြစ်ပြီးတော့ ခရမ်းရောင်ကတော့ ဝါးတောသာကြိုးကြာကန်- ကညမ်းလမ်းဖြစ်ပါတယ်။ ဒီနေရာမှာဆိုလို့ရှိရင် မြေသားလမ်းတွေ အများအပြားလည်း ရှိနေပါသေးတယ်။ အဲဒီတော့ တိုက်နယ်ဆေးရုံများကို ကျီးသဲတိုက်နယ်ဆေးရုံ၊ တရုတ်မှော်တိုက်နယ် ဆေးရုံစသည်တို့ကို ဆက်သွယ်သွားလာရတဲ့ကျေးရွာများအနေနဲ့ တော်တော်လမ်းဆိုးတဲ့မြေသားလမ်း များနဲ့ပဲ သွားလာရတဲ့အနေအထားရှိပါတယ်။ ဒါ ရွှေတောင်-ရွှေနက်တောင်-ညောင်စာရေး-ကွေ့မ လမ်းမှာ ဆက်သွယ်အသုံးပြု နေတဲ့ကျေးရွာများကို ဖော်ပြထားတာ ဖြစ်ပါတယ်။ ဒါကတော့ ဝါးတောသာ-အင်ငူ-ကြိုးကြာကန်-ကညမ်းလမ်းဖြစ်ပြီးတော့ ဆက်သွယ်အသုံးပြုနေကြတဲ့ ကျေးရွာများကို ဖော်ပြထားတာဖြစ်ပါတယ်။ ဒီတံတားများဟာဆိုရင် ဒါကတော့ အသစ်တည်ဆောက်ဖို့လိုနေတဲ့ တံတားများ ဖြစ်ပါတယ်။ ဒီတံတားတွေဟာ (A)အဆင့်လမ်းတွေမှာရှိနေတဲ့ တံတားများ ဖြစ်ပါတယ်။ အများစုဟာ သစ်သားတံတားများဖြစ်ပြီးတော့ အောက်ခြေမခိုင်တော့ဘဲနဲ့ ယိုယွင်းပျက်စီးနေကြတဲ့ အခြေအနေရှိနေပါတယ်။ ရွှေတောင်-ရွှေနက်တောင်လမ်းမှာဆိုရင် တံတားငါးစင်းရှိပြီးတော့ သုံးစင်း ကမကောင်းပါဘူးရှင်။ ရွှေနက်တောင်-ညောင်စာရေးလမ်းမှာဆိုရင် တံတား ၁၂ စင်းရှိပြီး ၁၀ စင်း မကောင်းပါဘူး။ ရွှေနက်တောင်-ကျီးသဲလမ်းမှာ တံတားရှစ်စင်းရှိပြီးတော့ ခြောက်စင်းမကောင်းပါဘူး ရှင်။ မကောင်းဘူးဆိုတာက ပြုပြင်တည်ဆောက်ဖို့လိုနေတာတွေ ဖြစ်ပါတယ်။ ယခု ၂၀၁၈-၂၀၁၉ ခုနှစ်မှာ ကတ္တရာလမ်း ၁ မိုင် ၃ ဖာလုံနဲ့ ကွန်ကရစ်လမ်း ၁ မိုင် ၅ ဖာလုံဆောင်ရွက်ဖို့ ရှိနေပါတယ်။ ဒါဟာလည်း တိုင်းဒေသကြီးဘတ်ဂျက်ကိုသာ အားထားနေရပြီးတော့ ပြည်ထောင်စုဘတ်ဂျက်ကတော့ကျေးလက်လမ်းအတွက် အလွန်နည်းပါတယ်။ အခုလိုအခြေအနေမျိုးတွေဖြစ်နေတဲ့အတွက် လူဦးရေ အများဆုံးနေထိုင်ကြတဲ့ ကျေးလက်ဒေသလမ်း၊တံတားများကို အဆင့်မြှင့်တင်ဆောင်ရွက်ပေးဖို့ အထူး လိုအပ်နေကြောင်း ပြောကြားရင်းနဲ့ ဦးဇော်မင်းသိန်းရဲ့ အဆိုကို လေးလေးနက်နက်ထောက်ခံပါ ကြောင်း ပြောကြားရင်းနိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ငပုတောမဲဆန္ဒနယ်မှ ဦးသန်းအောင် ဆွေးနွေးဖို့ ဖြစ်ပါတယ်</speech>
<speech><mp id='167'>ဦးသန်းအောင်(ငပုတောမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များနှင့် ဧည့်သည်တော်များအားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ လေးမျက်နှာမဲဆန္ဒနယ်က ဦးဇော်မင်းသိန်း၏ အဆိုကိုဆွေးနွေးမယ့် ငပုတောမဲဆန္ဒနယ်က ဦးသန်းအောင်ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့အဆိုမှာတော့ ကျေးလက်လမ်း၊ တံတားတွေ တည်ဆောက်တဲ့အခါမှာ ရည်မှန်းချက်နဲ့လုပ်ငန်းစဉ်တွေ အောင်မြင်ဖို့လို့ ဆိုထားပါတယ်။ အဲဒီနှစ်မျိုး စလုံးရဲ့ လိုအပ်ချက်တွေကို ဆိုပေမယ့်လည်း တကယ်တော့ လုပ်ငန်းစဉ်တွေကိုပဲ ကျွန်တော်တို့က ပိုမိုဦးစားပေးပြီးတော့ ဖြည့်ဆည်းဆောင်ရွက်ရမှာ ဖြစ်ပါတယ်။ လုပ်ငန်းစဉ်တွေထဲမှာတော့ ဘာတွေ ပါလာမလဲဆိုရင် စီမံကိန်းလုပ်ငန်းများ သတ်မှတ်ရွေးချယ်ခြင်း၊ ဘတ်ဂျက်တင်ပြတောင်းခံခြင်း၊ တင်ဒါခေါ်ယူခြင်း၊ ကုမ္ပဏီများကိုလုပ်ငန်းအပ်နှံခြင်းနဲ့ ac အတွက် လုပ်ငန်းအစဉ်အတိုင်းကို ကြပ်မတ်စစ်ဆေးဆောင်ရွက်ခြင်း စတာတွေပါလာမှာ ဖြစ်ပါတယ်။ ကျွန်တော်တို့ တည်ဆောက်ပြီးခဲ့ သမျှ လမ်း၊ တံတားများဟာ ကြံ့ခိုင်မှုအင်အားတွေ ပြည့်ပြည့်ဝဝမရရှိဘဲနဲ့ ပြည်သူလူထုလက်ထဲကို ရာနှုန်းပြည့်၊ တင်းပြည့်၊ ကျပ်ပြည့်မရောက်ခဲ့ဘူးဆိုတာကို Power Point တွေအရ တွေ့မြင်ရမှာ ဖြစ်ပါတယ်။ ဒါကြောင့်မို့လို့ လုပ်ငန်းစိစစ်တဲ့အခါမှာလည်း Quality Control ကို သေသေချာချာစိစစ်နိုင်ဖို့ အတွက် သက်ဆိုင်ရာဝန်ကြီးဌာနအောက်မှာရှိတဲ့ အင်ဂျင်နီယာများဟာလည်း ကြပ်ကြပ်မတ်မတ်နဲ့ဆောင်ရွက်ပေးဖို့ လိုအပ်တယ်ဆိုတာကို ဆွေးနွေးလိုပါတယ်။ နောက်တစ်ခါ စီမံကိန်းတွေ ရွေးချယ်တဲ့နေရာမှာလည်း သတ်မှတ်ထားတဲ့ မူဘောင်တွေနဲ့ညီဖို့ ပြည်သူလူထုရဲ့ လိုလားချက်တွေနဲ့ တစ်ထပ်တည်း တစ်သားတည်းကျဖို့ ကိုယ့်မြို့နယ်အဆင့်ရဲ့ လိုအပ်ချက်နဲ့လည်း ကိုက်ညီဖို့လည်း လိုအပ်မယ်လို့ ထင်ပါတယ်။ ကျေးဇူးပြု၍ Power Point အသုံးပြုခွင့်ပြုပါ။ ဒါကတော့ ကျွန်တော်တို့ ငပုတောမြို့နယ်ရဲ့ မြေပုံဖြစ်ပါတယ်။ မြို့နယ်တစ်ခုလုံးကို ရေတွေနဲ့လွှမ်းခြုံထားတဲ့ သွားရေးလာရေး အင်မတန်ခက်ခဲတဲ့မြို့နယ် ဖြစ်ပါတယ်။ ဒါကတော့ ကျေးရွာတိုင်းမှာ ရေလမ်းကိုပဲ အားထား အသုံးပြု နေရတဲ့အတွက် ကျေးရွာတိုင်း၊ မြို့တိုင်းမှာ သင်္ဘောဆိပ်၊ သင်္ဘောတံတားများ တည်ရှိနေတာ ဖြစ်ပါတယ်။ ဒါကတော့ မြို့၊ ကျောင်းသွားရေယာဉ်ဖြစ်ပါတယ်။ ဒါကတော့ စက်တပ်ရေယာဉ်ငယ်တွေ ဖြစ်ပါတယ်။ ဒါလည်း ကျေးရွာတိုင်း၊ ကျေးရွာတိုင်းမှာ မရှိမဖြစ် လှေငယ်တက်ဆင်းအနေနဲ့ စက်တပ် ရေယာဉ်ငယ်တွေ ဖြစ်ပါတယ်။ ဒါကတော့ Quality Education ခေါ်တဲ့ ကောင်းမွန်သောပညာရေးကို ရရှိဖို့အတွက် ကျွန်တော်တို့ ကျောင်းသူကျောင်းသားတွေ၊ ဆရာဆရာမတွေဟာ ကြပ်တည်းကျဉ်းမြောင်းစွာနဲ့ စက်လှေလေးတွေနဲ့ ကျောင်းတက်ပြီး ပညာရှာမှီးနေရတဲ့ ကျောင်းသူကျောင်းသားတွေပုံ ဖြစ်ပါတယ်။ ဒါလည်းလုပ်ငန်းခွင်ကို ဝင်ရောက်တဲ့ဆရာဆရာမတွေဟာ မနက်မိုးလင်းကနေ ညနေမိုးချုပ်အထိ ကျေးရွာများကိုသွားရောက်ပြီးတော့ ရေလမ်းခရီးနဲ့ပဲ အားထားသွားရောက်နေရတဲ့ အနေအထား ရှိပါတယ်။ ဒါကတော့ မိမိတို့ရပ်ရွာ၊ မိမိတို့ဒေသအလိုက် လိုအပ်ချက်တွေကို မိမိတို့ကိုယ်တိုင် ကြိုးစားဆောင်ရွက်ထားတဲ့တံတားများ ဖြစ်ပါတယ်။ ဒါကတော့ သယ်ယူပို့ဆောင်ရေးကဏ္ဍမှာ အင်မတန်ခေတ်နောက်ကျနေတဲ့စနစ်တွေကို ဒီနေ့အထိသုံးစွဲအသုံးပြု နေရသေးတဲ့ တစ်နည်းအားဖြင့် တော့ ငပုတောမြို့နယ်ဟာ ကမ္ဘာဦးက လူသားတွေအတိုင်းသွားလာနေရတယ်ဆိုတာကို ဖော်ပြတဲ့ပုံ တွေ ဖြစ်ပါတယ်။ ဒီပုံထဲမှာဆိုရင်တော့ ကျွန်တော်တို့ ၂၀၁၈ ခုနှစ် ၈ လပိုင်းက ကမ်းခြေဒေသမှာရှိတဲ့ Cocstol ဒေသမှာရှိတဲ့ ကျေးရွာတစ်ရွာမှာ ရိက္ခာပြတ်လပ်မှုဖြစ်ခဲ့ပါတယ်။ အဲဒီနေရာမှာ ကျွန်တော်တို့ ပင်လယ်ရေလမ်းကသွားရမယ်ဆိုရင် မုန်တိုင်းတွေထူထပ် တာကြောင့်၊ မုန်တိုင်းတွေ ပြင်းထန်တာကြောင့် စက်လှေတွေက ကျောက်ချောင်းကျေးရွာမှာဝင်ရောက် ပြီးတော့ နားခိုနေတဲ့အခါမှာ အဲဒီကျေးရွာက ရိက္ခာခေတ္တပြတ်တောက်သွားပါတယ်။ အဲဒီအတွက်ကြောင့်မို့လို့ ကျွန်တော်တို့ သက်ဆိုင်ရာလူငယ်ပရဟိတအဖွဲ့တွေဟာ အဲဒီရွာအရောက် သွားရောက် ပြီးတော့ ဆန်တွေလှူဒါန်းနေတဲ့ပုံတွေ ဖြစ်ပါတယ်။ ဆန်အိတ်တွေကို ခက်ခက်ခဲခဲနဲ့ ပင်လယ်ကမ်းခြေ ဒေသကနေပြီးတော့ ကျောက်တောင်၊ ကျောက်ကမ်းပါး၊ ကျောက်စိုင်၊ ကျောက်သားတွေကြားထဲက နေပြီးတော့ ခက်ခက်ခဲခဲသွားနေရတာ ဖြစ်ပါတယ်။ ဒီလိုပဲတစ်နေရာတစ်ဒေသမှာ ရုတ်တရက် ရိက္ခာပြတ်တောက်သွားရင် ရိက္ခာပြတ်တောက်တဲ့ ဒေသတွေကို အခုလိုခက်ခက်ခဲခဲသွားရောက် ပြီးတော့ ဖြည့်ဆည်းဆောင်ရွက်နေရတာဖြစ်ပါတယ်။ ဖောက်လုပ်ရန်လိုအပ်နေတဲ့ လမ်းတံတားများဟာလည်း ငပုတောမြို့နယ်အတွင်းမှာ တင်းကျမ်းပြည့်ဖြစ်ပါတယ်။ Power Point ပိတ်လို့ရပါပြီ။ ဒါကြောင့်မို့လို့ ကျွန်တော်တို့ ငပုတောမြို့နယ်ရဲ့ လိုအပ်နေတဲ့လမ်းတံတားတွေကို အမြန်ဆုံးဖြည့်ဆည်း ပေးနိုင်ဖို့လိုပါတယ်။ Power Point Slide (1) ကိုပြန်ပြပေးပါ။ ဒီမှာဆိုရင် ဘင်္ဂလားပင်လယ်အော်ကမ်းခြေဘက် မှာရှိတဲ့ ကျေးရွာအုပ်စု ငါးအုပ်စု ရှိပါတယ်။ အဲဒီဒေသတွေမှာ လမ်းလုံးဝမရှိပါဘူး။ ပင်လယ်ထဲကပဲ သွားရပါတယ်။ မိုးတွင်းအခါမှာသွားရတဲ့အခါမှာ ခက်ခဲတဲ့အခါမှာ ဒီဒေသတွေဟာ ရိက္ခာပြတ်လပ်မှု ဖြစ်ပါတယ်။ အခုဆိုလို့ရှိရင်လည်း ကျောင်းတွေဆောက်ဖို့၊ နောက်တစ်ခါ Cyclone Shelter တွေဆောက်ဖို့အတွက် အဲဒီဒေသကို ကုမ္ပဏီတွေကသွားဖို့ အင်မတန်မှစိုးရွံ့နေပါတယ်။ ဘာဖြစ်လို့လဲ ဆိုတော့ သယ်ယူပို့ဆောင်ရေးစရိတ်တွေ ကြီးမားတဲ့အတွက် အခုလိုနွေရာသီမှာ သယ်ဆောင် မထားရင် မိုးရာသီမှာ ဘယ်လိုမှသွားလို့မရတဲ့အတွက် လမ်းတံတားတွေက အထူးပဲလိုအပ်နေပါတယ်။ ငရုပ်ကောင်းမြို့ ကနေပြီးတော့ တောင်ဘက်အခြမ်းအုပ်စု၊ ကျေရွာအုပ်စုငါးခုဟာ လုံးဝလမ်းမရှိပါဘူး၊ ရေလမ်းတော့ရှိပါတယ်။ ဒါကြောင့်မို့လို့ ကျေးလက်ဒေသတွေရဲ့ လိုအပ်ချက်တွေကို ဖြည့်ဆည်းနိုင်ဖို့ အတွက် ဦးဇော်မင်းသိန်းရဲ့ အဆိုကို လေးလေးနက်နက်ထောက်ခံရင်း နိဂုံးချုပ်ပါတယ်။</speech>
<speech type='speaker'>ကျုံပျော်မဲဆန္ဒနယ်မှ ဦးစိုးအောင်နိုင်ဆွေးနွေးဖို့ ဖြစ်ပါတယ်</speech>
<speech><mp id='164'>ဦးစိုးအောင်နိုင်(ကျုံပျော်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး ကျုံပျော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုးအောင်နိုင် ဖြစ်ပြီး လေးမျက်နှာမဲဆန္ဒနယ်က ဦးဇော်မင်းသိန်းတင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစာအပ်ပါသော ဥက္ကဋ္ဌကြီးခင်ဗျား။ အဆိုရှင်ဟာ ကျေးလက်နေပြည်သူများရဲ့ လူမှုဘဝဖွံ့ဖြိုးတိုးတက်စေရန်အတွက် မရှိမဖြစ်အဓိကလိုအပ်ချက်ကို နိုင်ငံတော်အစိုးရမှ ဖြည့်ဆည်းဆောင်ရွက်ပေးနိုင်ရန် ကျေးလက်မြို့ပြကွာဟမှုကို လျှော့ချနိုင်စေရန်အတွက် ကျေးလက်နေပြည်သူ များအပေါ် စိတ်ကောင်းစေတနာအမှန်ဖြင့် အဆိုကိုတင်သွင်းထားတယ်ဆိုတာကို လေ့လာတွေ့ရှိရ ပါတယ်။ နိုင်ငံလူဦးရေရဲ့ ၇၀ ရာခိုင်နှုန်းကျော်ဟာ ကျေးလက်နေပြည်သူများ ဖြစ်ကြတယ်ဆိုတာ အားလုံးသိရှိပြီးဖြစ်သလို အဲဒီကျေးလက်နေပြည်သူများရဲ့ လူမှုဘဝဖွံ့ဖြိုးတိုးတက်မှသာ နိုင်ငံတော် လည်း အမှန်တကယ်ဖွံ့ဖြိုးတိုးတက်တယ်လို့ သတ်မှတ်နိုင်မှာ ဖြစ်ပါတယ်။ ကျေးလက်နေပြည်သူများမှာလည်း နိုင်ငံသားများဖြစ်ကြတာကြောင့် ဖွဲ့စည်းပုံအခြေခံဥပဒေ အရ နိုင်ငံသားအခွင့်အရေးကို အပြည့်အ၀ခံစားခွင့်ရှိကြသလို အဲဒီလို ခံစားခွင့်ရရှိအောင်လည်း နိုင်ငံတော်အစိုးရက ဖော်ဆောင်ပေးရမှာ ဖြစ်ပါတယ်။ ဒါကြောင့်လည်း နိုင်ငံတော်အစိုးရက ကျေးလက်နေပြည်သူများ လူမှုဘဝဖွံ့ဖြိုးတိုးတက်ရေးကို ဖော်ဆောင်နိုင်ရန်အတွက် ဆောက်လုပ်ရေး ဝန်ကြီးဌာနအောက်မှာ ကျေးလက်လမ်းဖွံ့ ဖြိုးတိုးတက်ရေးဦးစီးဌာနကို အသစ်ဖွဲ့စည်းခဲ့ပြီး အမျိုးသား အဆင့် ကျေးလက်လမ်းများဖွံ့ဖြိုးရေးမဟာဗျူဟာက ရေးဆွဲချမှတ်ပြီး အကောင်အထည်ဖော် ဆောင်ရွက်လျက်ရှိပါတယ်။ မဟာဗျူဟာရဲ့ ဦးတည်ချက်ကတော့ ပြည်နယ်နဲ့တိုင်းဒေသကြီးအသီးသီး ကျေးရွာများရဲ့ ၈၀ ရာခိုင်နှုန်းက ရာသီမရွေးသွားလာအသုံးပြု နိုင်တဲ့လမ်းများအဖြစ် ဆက်သွယ်ဆောင်ရွက်ရန် ၂၀၃၀ ခုနှစ်တွင် ကျေးလက်နေလူဦးရေ ၁၀ သန်းထပ်ဆောင်းပြီး တစ်နှစ်ပတ်လုံး ဆက်သွယ်သွားလာနိုင်ရန် ဆောင်ရွက်ပေးခြင်းဆိုတဲ့ ဦးတည်ချက်ထားပြီးဖော်ဆောင်ဖို့ ရည်ရွယ်ချက် ထားရှိကြောင်း သိရှိရပါတယ်။ လေးစားအပ်ပါသော ဥက္ကဌကြီးခင်ဗျား။ ကျေးလက်လမ်းဖွံ့ဖြိုးရေးဦးစီးဌာန မှတ်ပုံတင် စာရင်းအရ တစ်နိုင်ငံလုံးကျေးလက်လမ်းမိုင်ပေါင်း ၆၀၀၀၀ နှင့် တံတား ရေပြွန်၊ ရေကျော် စုစုပေါင်း ၂၃၀၀၀ ရှိတယ်လို့ သိရှိရပါတယ်။ ဒါတောင် မှတ်ပုံတင်စာရင်းမှာ မပါသေးတဲ့လမ်းတွေ၊ တံတားတွေ အများကြီးကျန်နေအုံးမှာပါ။ ကျွန်တော်တို့ရဲ့ ဧရာဝတီတိုင်းဒေသကြီးအတွင်းမှာပဲ လမ်းမိုင်ပေါင်း ၃၄၀၈ မိုင်ရှိပြီး အဲဒီထဲမှာ ကျောက်ခင်းလမ်းက ၈၁၀ မိုင်နှင့် မြေသားလမ်းက ၂၃၅၃ မိုင်ရှိပါတယ်။ တံတား Box Culvert နှင့် ရေကျော် အရေအတွက်ပေါင်းက ၂၆၄၈ ခုရှိပါတယ်။ အဲဒီထဲမှာ သစ်သား တံတားက ၅၉၂ စင်းရှိပါတယ်။ တိုင်းဒေသကြီးတစ်ခုလုံးမှာ ကျေးရွာပေါင်း ၁၁၈၃၀၀ ရှိပြီး ရာသီမရွေးဆက်သွယ်နိုင်တဲ့လမ်းရှိတဲ့ကျေးရွာက ၂၃၉၃ ရွာရှိပြီး နွေရာသီမှသာ ဆက်သွယ်သွားလာ နိုင်တဲ့ကျေးရွာက ၅၆၉၅ ရွာနဲ့ လမ်းလုံးဝမရှိသေးတဲ့ကျေးရွာပေါင်းက ၂၂၂၉ ရွာရှိပါတယ်။ ကျွန်တော်ရဲ့ မဲဆန္ဒနယ်မြေဖြစ်တဲ့ ကျုံပျော်မြို့နယ်မှာတင် ကျေးလက်လမ်းမိုင်ပေါင်း ၂၀၀ နှင့် တံတား အစင်းရေ ၄၀ လိုအပ်လျက်ရှိနေပါတယ်။ ဒါတောင် မှတ်ပုံတင်စာရင်းထဲမှာမပါသေးတဲ့ လမ်းတွေ၊ တံတားတွေကျန်ပါသေးတယ်။ ဒါကြောင့်လည်း ပြီးခဲ့တဲ့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု လွှတ်တော်ဆိုင်ရာဖွံ့ဖြိုးရေးရန်ပုံငွေစာရင်းများနှင့်စပ်လျဉ်းသည့် စာရင်းစစ်ချုပ်ရဲ့ အစီရင်ခံစာမှာ(၂) နှစ်အတွင်း တစ်နိုင်ငံလုံးရန်ပုံငွေရဲ့ ၆၄ ရာခိုင်နှုန်းနှင့် ၇၀ ရာခိုင်နှုန်းကျော်ကို ကျေးလက်လမ်း၊ တံတားတွေမှာ သုံးခဲ့တာကို တွေ့ရခြင်းဖြစ်ပါတယ်။ ကျွန်တော်တို့ ဧရာဝတီတိုင်းဒေသကြီးကတော့ ရန်ပုံငွေရဲ့ ၉၁.၁၃ ရာခိုင်နှုန်းနှင့် အများဆုံးသုံးစွဲခဲ့တာကို တွေ့ရပြီးတော့ အဲဒီသုံးစွဲခဲ့တဲ့လမ်းတွေ၊ တံတားတွေကလည်း မှတ်ပုံတင်မထားသေးတဲ့နေရာတွေပဲ ဖြစ်ပါတယ်။ ဒါကြောင့် ကျေးလက် ဦးစီးဌာန၊ ကျေးလက်ဖွံ့ဖြိုးရေးစီမံကိန်း VDP Project ရန်ပုံငွေကိုလည်း ကျေးလက်လမ်းတံတားများ ကိုပဲ အများဆုံးအသုံးပြု နေတာကို တွေ့ရပါတယ်။ ဒါတွေကိုကြည့်ခြင်းအားဖြင့် ကျေးလက်ဒေသတွေ မှာ လမ်းတံတားလိုအပ်ချက်တွေ များစွာရှိနေတယ်ဆိုတာကို သိမြင်နိုင်ပါတယ်။ ဥက္ကဋ္ဌကြီးခင်ဗျား။ ကျွန်တော့်မြို့နယ်ရဲ့ လမ်း၊ တံတားလိုအပ်ချက်တွေထဲက အချို့ကို Power Point ဖြင့် တင်ပြခွင့်ပြုပါခင်ဗျား။ ဒါကတော့ ကျွန်တော်တို့ ခရိုင်ချင်းဆက်၊ မြို့နယ်ချင်းဆက် လိုအပ် နေတဲ့လမ်းတစ်လမ်းဖြစ်ပါတယ်။ ကျွန်တော်တို့ ဟင်္သာတ-ရှားခဲကနေပြီးတော့ ကျုံပျော်မြို့နယ်အတွင်း မှာရှိတဲ့ ကျေးရွာအုပ်စုခြောက်ခုကို ဖြတ်ပြီးတော့ ကျွန်တော်တို့ ရေကြည်မြို့နယ် ငါးသိုင်းချောင်း ပုသိမ်-မုံရွာလမ်းအထိအောင် ဆက်သွယ်ရမယ့်လမ်းဖြစ်ပါတယ်။ ဒီလမ်းဟာ ပြုပြင်မှုအားနည်းတဲ့ အတွက်ကြောင့်မို့လို့ အသုံးမပြုနိုင်ဘဲနဲ့ ဖြစ်နေပါတယ်။ အမှန်အကန်လမ်းကောင်းတဲ့လမ်းတစ်ခု ဖြစ်ပါတယ်။ ဒီလမ်းကို တစ်ကြောင်းထိုးအနေနဲ့ ပြင်ဆင်လိုက်ရင်ပဲ ရာသီမရွေးသွားလာနိုင်တဲ့ လမ်းဖြစ်ပါတယ်။ ဒါကတော့ ကျေးလက်ပြည်သူများ ကိုယ့်အားကိုယ်ကိုးစနစ်နဲ့ တည်ဆောက်ထားတဲ့ လမ်းများဖြစ်ပါတယ်။ ဒါကတော့ ကျွန်တော်တို့ ရေကြည်မြို့နယ်နှင့်ကျုံပျော်မြို့နယ်ကို ဆက်သွယ် ထားတဲ့ တံတားမရှိတဲ့အတွက် ကူးတို့ဖောင်တွေကူးနေရတဲ့အနေအထား ဖြစ်ပါတယ်။ ဒီဟာကလည်းပဲ ကျွန်တော်တို့ ကျေးလက်နေပြည်သူများ ဟင်္သာတမြို့နယ်နှင့် ကျုံပျော်မြို့နယ် ကို ဆက်သွယ်တဲ့ကျေးလက်ဒေသမှာ ကိုယ့်အားကိုယ်ကိုးစနစ်နဲ့ တံတားကိုတည်ဆောက်နေပါတယ်။ သို့သော်လည်း ရန်ပုံငွေဆက်လက်ပြီးမတတ်နိုင်တော့တဲ့အတွက် အခုလို ဖြစ်သလို ဝါးတံတားနဲ့ပဲကူးနေရတဲ့အနေအထားဖြစ်ပါတယ်။ ဒါကတော့ ဘောစုတ်တံတားဖြစ်ပါတယ်။ ကျွန်တော်တို့ ပန်းတနော်မြို့နယ်နှင့် ကျုံပျော်မြို့နယ်ကို ဆက်သွယ်တဲ့တံတားဖြစ်ပါတယ်။ ဒီတံတားရဲ့ အခြေအနေကို ကြည့်မယ်ဆိုလို့ရှိရင် တံတားဟာ ပျက်စီးယိုယွင်းပြီး အောက်ခြေတိုင်တွေပြတ်နေတာကို မြင်ရမှာ ဖြစ်ပါတယ်။ အဲဒီအနေအထား အဲဒီလောက်ခက်ခဲနေတဲ့ကြားထဲကပဲ ပန်းတနော်မြို့နယ်ဘက်ခြမ်းမှာ ရှိတဲ့ အထက်တန်းကျောင်းကို ကျောင်းသူကျောင်းသားလေးတွေ သွားရောက်ပြီးတော့ ပညာသင်ကြား နေကြရသလို ဒီလမ်းကိုပဲ အန္တရာယ်ရှိတဲ့ကြားကနေ ကုန်ထုတ်လမ်းအဖြစ်နဲ့ စက်ဘီး၊ ဆိုင်ကယ်နဲ့ ဂွန်ဒေါင်းတွေသုံးနေတာကို တွေ့မြင်ရပါတယ်။ ဒါကတော့ ဘောဇုတ်တံတားဖြစ်ပါတယ်။ ကုန်ထုတ် လမ်းအဖြစ်တော့ အသုံးပြုလို့မရပါဘူး။ စက်ဘီး၊ ဆိုင်ကယ်နှင့် လူသွားလမ်းအဖြစ်ပဲ သုံးနိုင်တဲ့ တံတားဖြစ်ပါတယ်။ ဒါကတော့ ကျွန်တော်တို့ ရှားခဲကျော်ဝင်းတံတားဖြ်ပါတယ်။ စက်ဘီး၊ ဆိုင်ကယ်နှင့် လူသွား လာရုံလောက်ပဲ အသုံးပြုနိုင်ပြီးတဲ့အခါကျတော့ ကျွန်တော်တို့ ဒီတံတားတွေအပေါ်မှာ ကုန်ထုတ်လမ်း အဖြစ် အသုံးမပြုနိုင်တဲ့အတွက် ဒီတံတားရဲ့ တစ်ဖက်ကမ်းမှာရှိတဲ့ ကျေးရွာတွေဟာ တောင်သူ လယ်သမားချင်းအတူတူ စပါးတင်း ၁၀၀ ကို ၃၅၀၀၀ ကျပ်ကနေ ၄၀၀၀၀ ကျပ်လောက် နစ်နာနေကြရ ပါတယ်ခင်ဗျား။ အဲဒီလိုမြို့နယ်အတွင်းက လိုအပ်ချက်တွေကို ဆောင်ရွက်တဲ့နေရာမှာ ပြည်သူများ ဘက်ကလည်း လွှတ်တော်ရန်ပုံငွေနှင့် VDP လိုရန်ပုံငွေတွေရရှိတဲ့နေရာမှာ ၅၀ ရာခိုင်နှုန်း၊ ၇၀ ရာခိုင် နှုန်း၊ ၁၀၀ ရာခိုင်နှုန်းစသည်ဖြင့် ပူးပေါင်းထည့်ဝင်ပြီး ဆောင်ရွက်ခဲ့ကြတာဖြစ်ပါတယ်။ ဒါကြောင့် လည်း ကျွန်တော့်အနေနဲ့ ပြည်ထောင်စုလွှတ်တော်မှ အီတလီအတိုးမဲ့ချေးငွေဖြင့် NEP-ID စီမံကိန်းဆောင်ရွက်မည့်ကိစ္စဆွေးနွေးစဉ်က ကျေးလက်လမ်းဖွံ့ဖြိုးရေးဦးစီးဌာနကို ဘတ်ဂျက်များ ပိုမိုလျာထား ပြီး ကျေးလက်လမ်းတံတားများကို ဆောင်ရွက်သင့်ကြောင်းကိုလည်း ကျွန်တော်အကြံပြု ဆွေးနွေးခဲ့ဖူး ပါတယ်။ ကျေးလက်လမ်းဖွံ့ဖြိုးရေးကိစ္စများဟာ အမျိုးသားအဆင့် မဟာဗျူဟာစီမံကိန်းရေးဆွဲပြီး ၂၀၃၀ ခုနှစ်အထိ ရည်မှန်းချက်ထားကာ အကောင်အထည်ဖော်ဆောင်ရွက်နေတဲ့ လုပ်ငန်းဖြစ်သလို ကျေးလက်နေပြည်သူတွေရဲ့ အမှန်တကယ် ပညာရေး၊ ကျန်းမာရေး၊ လူမှုရေး၊ စီးပွားရေးအတွက် လိုအပ်နေတာဖြစ်တဲ့အတွက် ကျေးလက်လမ်းဖွံ့ဖြိုးရေးဦးစီးဌာနရဲ့ ဘတ်ဂျက်တွေကို ပိုမိုလျာထားပြီး သုံးစွဲရန်အတွက် ဦးဇော်မင်းသိန်းရဲ့ အဆိုကို အလေးအနက် ထောက်ခံအပ်ပါတယ်ခင်ဗျား။</speech>
<speech type='speaker'>မင်းလှမဲဆန္ဒနယ်မှ ဦးကျော်ကြီး(ခ)ဦးအုန်းခင် ဆွေးနွေးဖို့ ဖြစ်ပါတယ်</speech>
<speech><mp id='275'>ဦးကျော်ကြီး(ခ)ဦးအုန်းခင်(မင်းလှမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ကြွရောက်လာသော ပြည်ထောင်စုဝန်ကြီး၊ ဒုတိယဝန်ကြီးများ၊ လွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သလိုက်ရပါတယ်။ ကျွန်တော်ကတော့ မကွေးတိုင်းဒေသကြီး၊ မင်းလှမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ကြီး(ခ) ဦးအုန်းခင်ဖြစ်ပါတယ်။ လေးမျက်နှာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇော်မင်းသိန်းရဲ့ အဆိုကို ဝေဖန်အကြုံပြု ထောက်ခံဆွေးနွေးသွားမှာ ဖြစ်ပါတယ်။ ကိုယ်စားလှယ်တော်ကြီးရဲ့ အဆိုကတော့ ကျေးလက်နေပြည်သူလူထု လူနေမှုအဆင့်အတန်းမြင့်မားရေး အတွက် ကျေးလက်လမ်း၊ တံတားများကို တည်ဆောက်အကောင်အထည်ဖော်ရာမှာ ရည်မှန်းချက်နဲ့ လုပ်ငန်းစဉ်များ အောင်မြင်စေရန်အတွက် လိုအပ်ချက်များကို ပိုမိုဖြည့်ဆည်းဆောင်ရွက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျေးလက်နေပြည်သူများ လူနေမှု အဆင့်အတန်းမြင့်မားရေးအတွက်ဆိုရင် အခြေခံအဆောက်အဦတွေဖြစ်တဲ့ လမ်း၊ တံတားနဲ့ ပညာရေး၊ ကျန်းမာရေး၊ လျှပ်စစ်မီးစသည်တို့ လိုအပ်မှာဖြစ်ပါတယ်။ လမ်း၊ တံတားတွေကို ကောင်းမွန်အောင် လုပ်လိုက်ခြင်းအားဖြင့်လည်း ပညာရေးကဏ္ဍနှင့် ကျန်းမာရေးကဏ္ဍမှာ လိုအပ်ချက်တွေ လျော့ကျသွား နိုင်တာကိုလည်း တွေ့မြင်ရပါမယ်။ ဒါတွေကို လက်ရှိအစိုးရအနေနဲ့ အစွမ်းကုန်ဖြည့်ဆည်းဖို့ ကြိုးပမ်းဆောင်ရွက်နေတာကိုလည်း မြင်တွေ့နေရပါတယ်။ သို့သော်လည်း မြို့ချင်းဆက်လမ်းများ ကောင်းမွန် နေပေမယ့် ကျေးလက်ဒေသမှာရှိတဲ့ ကျေးရွာချင်းဆက်လမ်းများမှာတော့ မြေသားလမ်းများဖြစ်ပြီး မိုးတွင်းမှာဆိုရင် ရွှံ့တွေ၊ ဗွက်တွေထဲမှာသွားလာနေရကြောင်း တင်ပြသွားပါတယ်။ ဆောက်လုပ်ရေးဝန်ကြီးဌာနရဲ့ ရည်မှန်းချက်တစ်ခုကတော့ ၂၀၃၀ ခုနှစ်မှာတော့ ကျေးလက် လမ်း၊ တံတားအားလုံးရဲ့ ၈၀ ရာခိုင်နှုန်း ရာသီမရွေးသွားလာနိုင်တဲ့လမ်းဖြစ်ရေးပဲ ဖြစ်ပါတယ်။ သို့သော် ယခုအတိုင်းဆိုရင် A Plan ၊ B Plan၊ C Plan တွေကို ဆောင်ရွက်နေပေမဲ့ ရည်မှန်းချက်တွေ ပြည့်နိုင်ပါ့မလားလို့ဆိုပြီးတော့ ဝေဖန်သုံးသပ်ထားတာကိုလည်း တွေ့ရပါတယ်။ ဒါကြောင့် ရည်မှန်းချက်တွေ ပြည့်ဝဖို့၊ ရန်ပုံငွေလိုအပ်ချက်နဲ့ မိတ်ဖက်အဖွဲ့အစည်းတွေရဲ့ အကူအညီတွေနဲ့ လိုအပ်ချက်များ ဖြည့်ဆည်းပေးဖို့ အစိုးရအား တိုက်တွန်းကြောင်းအဆိုလို့ တင်ပြထားပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီနေရာမှာ ကျွန်တော်တို့နိုင်ငံအခြေအနေအရ ပြည်သူ တွေအတွက် ဖွံ့ဖြိုးတိုးတက်ဖို့ အားသွန်ခွန်စိုက်ကြိုးပမ်းနေရတဲ့ အခြေအနေမှာ ဘဏ္ဍာငွေလိုအပ်ချက်ရှိနေတာလည်း မှန်ပါတယ်။ လမ်း၊ တံတားတွေအတွက်၊ ကျေးလက်ဒေသတွေအတွက် ဘဏ္ဍာငွေတိုးချပေးဖို့လည်း လိုအပ်နေတာလည်း အမှန်ပဲဖြစ်ပါတယ်။ မိတ်ဖက်အဖွဲ့အစည်းများရဲ့ အကူအညီတွေလည်း လိုအပ်နေတာ အမှန်ပဲဖြစ်ပါတယ်။ နိုင်ငံတော်အစိုးရက ပြည်သူတွေအတွက်၊ ဖွံ့ဖြိုးရေးတွေအတွက် ပြည်သူ့ငွေတွေကို စီမံခန့်ခွဲပေးရာမှာ အကျိုးရှိထိရောက်စေဖို့လည်း အရေးကြီးတယ်လို့ ကျွန်တော့်အနေနဲ့ မြင်မိပါတယ်။ စံချိန်စံညွှန်းမီတဲ့လမ်းတွေ ဖြစ်စေဖို့၊ အရည်အချင်းမမီတဲ့ လမ်းတွေမဖြစ်စေဖို့ ပြည်သူများအားလုံး ပူးပေါင်းဆောင်ရွက်ရမှာ ဖြစ်ပါတယ်။ ဆင်းရဲမွဲတေမှုနဲ့ ကျေးလက်လမ်း၊ တံတားမကောင်းမွန်မှုတွေဟာ ပြင်ဆင်မှုဆိုတဲ့အဆိုးသံသရာမှာ ကျွဲကြီးလည်သလို လည်နေတတ်ပါတယ်။ ဒါကို အဖြေရှာရပါမယ်။ ပြင်ဆင်နိုင်ရပါမယ်။ စည်းနဲ့၊ ကမ်းနဲ့၊ စနစ်နဲ့ တိကျစွာဆောင်ရွက်ရပါမယ်။ (၁/၂၀၁၇)ကို လိုက်နာရပါမယ်။ (၁/၂၀၁၇)ကို လိုက်နာပြီး တင်ဒါစနစ်ကိုလည်း ရိုးသားစွာဆောင်ရွက်နိုင်ရပါမယ်။ ပွင့်လင်းမြင်သာမှုရှိဖို့တွေလည်း လိုအပ်ပါတယ်။ တင်ဒါအောင် ကုမ္ပဏီများကလည်း တာဝန်ခံမှု၊ တာဝန်ယူမှု အပြည့်ရှိရမှာဖြစ်ပါတယ်။ Qudity Control လို့ခေါ်တဲ့ QC အဖွဲ့တွေကလည်း တိတိကျကျ၊ စနစ်တကျစစ်ဆေးရပါမယ်။ ဒါမှ စံချိန်မီတဲ့ လမ်း၊ တံတားများ ပြည်သူ့ထံရောက်ရှိလာမှာ ဖြစ်ပါတယ်။ စီမံကိန်းတွေကို အကောင်အထည်ဖော်တဲ့အပိုင်းမှာတော့ လိုအပ်ချက်တွေနဲ့အားနည်းချက်တွေ ရှိနေကြောင်းတွေ့မြင် နေရပါတယ်။ ကျွန်တော်တို့နိုင်ငံဟာ နိုင်ငံတကာရဲ့ အကူအညီတွေနဲ့၊ ချေးငွေတွေနဲ့ ဖွံ့ဖြိုးတိုးတက်အောင် ဆောင်ရွက်နေရတဲ့ ကျွန်တော်တို့ရဲ့ နိုင်ငံရေးအခြေအနေအရ ဖွံ့ဖြိုးရေးတွေကို ပြည်သူ့ဘဏ္ဍာတွေကို ထိထိရောက်ရောက်ဆောင်ရွက်နိုင်ဖို့ ကျွန်တော့်အနေနဲ့ အကြံပြုလိုပါတယ်။ ကျွန်တော့်ရဲ့ မဲဆန္ဒနယ်မြေမှာလည်း ကျေးလက်လမ်း၊ ရွာချင်းဆက်လမ်းအားလုံးလိုလိုဟာ ရာသီမရွေးသွားနိုင်တဲ့ လမ်းတွေမဖြစ်သေးပါဘူး။ မိုးတွင်းမှာ သွားရေး၊ လာရေးအခက်အခဲများရှိနေပြီး လမ်း၊ တံတား များလည်း လိုအပ်နေပါတယ်။ ချောင်းရေလာရင် အဆက်အသွယ်တွေ ပြတ်တောက်ပြီးတော့ အခက်အခဲတွေနဲ့ နှစ်စဉ်ရင်ဆိုင်ကြုံတွေ့ခံစားနေကြရပါတယ်။ တစ်မြို့နယ်လုံး အတိုင်းအတာနဲ့ဆိုရင် လမ်းမိုင်အားဖြင့် ၂၅၇ မိုင်နဲ့ ၇ ဖာလုံ ဆောင်ရွက်ရန်လိုအပ်နေတယ်လို့ တွေ့ရှိရပါတယ်။ ရာသီမရွေးသွားနိုင်တဲ့ လမ်းတွေဖြစ်ဖို့ လိုအပ်နေပါတယ်။ ဒါကြောင့် လေးမျက်နှာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇော်မင်းသိန်းရဲ့ အဆိုကို ကျွန်တော့်အနေနဲ့ ထောက်ခံဆွေးနွေး လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မင်းတုန်းမဲဆန္ဒနယ်မှ ဒေါ်ခင်သန်းနု ဆွေးနွေးဖို့ ဖြစ်ပါတယ်</speech>
<speech><mp id='273'>ဒေါ်ခင်သန်းနု(မင်းတုန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ ပြည်သူ့လွှတ်တော်ကိုယ်စားလှယ်များ အားလုံးပဲ မင်္ဂလာပါရှင်။ ကျွန်မကတော့ မကွေးတိုင်းဒေသကြီး၊ မင်းတုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်သန်းနု ဖြစ်ပါတယ်။ လေးမျက်နှာမဲဆန္ဒနယ်မှ ဦးဇော်မင်းသိန်းရဲ့ အဆိုကို ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးပါ။ နိုင်ငံတော်ဖွံ့ဖြိုးတိုးတက်ရေး လုပ်ငန်းများတွင် အဓိကကျတဲ့ ကျေးလက်နေပြည်သူလူထုဘဝမြှင့်တင်နိုင်ရန် မဖြစ်မနေဆောင်ရွက် ရမည့် ကျေးလက်လမ်း၊ တံတားများတည်ဆောက်ရာမှာ ရည်မှန်းချက်၊ လုပ်ငန်းစဉ်များ အောင်မြင် စေရန်အတွက် ပြည်ထောင်စုအစိုးရအား တိုက်တွန်းကြောင်းအဆိုဖြစ်ပါတယ်။ ကျေးလက်နေပြည်သူများ ကျန်းမာရေး၊ ပညာရေး၊ စီးပွားရေးနဲ့ တောင်သူများရဲ့ သီးနှံ ထွက်ကုန်များ ဈေးကွက်မီရေးအတွက် ကျေးလက်လမ်း၊ တံတားများမဖြစ်မနေဆောင်ရွက်ပေးဖို့ လိုအပ်ပါတယ်။ ကျေးလက်လမ်း၊ တံတားများပြုလုပ်ရန် ရန်ပုံငွေတောင်းခံခြင်းကို ထောက်ခံ ပါတယ်။ ကုန်ကျလာမယ့်ရန်ပုံငွေနဲ့ ပြည်သူ့အတွက်အကျိုးရှိ/မရှိ၊ ပြည်သူ့ထံအကျိုးရှိရှိရောက်/ မရောက်ဆိုတာကို ဆွေးနွေးသွားမှာဖြစ်ပါတယ်။ ဒါကတော့ ကျေးလက်လမ်းဦးစီးဌာနမှ ဆောင်ရွက် တဲ့ ကြို့ကုန်းကျေးရွာအဝင်က ရွှေတာတံတားဖြစ်ပါတယ်။ အရှည် ၈၀ ပေ၊ အမြင့် ၁၆ ပေ၊ အကျယ် ၁၄ ပေနဲ့ ရန်ပုံငွေ ၁၄၈.၆၂၇ သန်းသုံးစွဲထားတာဖြစ်ပါတယ်။ Double ဘေလီတံတားဖြစ်ပါတယ်။ ဒါကတော့ တိုင်းဒေသကြီးကုန်သွယ်လုပ်ငန်းခွန်ဖြင့် ပြည်သူများဆောင်ရွက်တဲ့ မီးပေါက်ကျေးရွာ အဝင်က တံတားဖြစ်ပါတယ်။ အရှည်၊ အမြင့်၊ အကျယ်နဲ့ ရန်ပုံငွေသုံးစွဲထားတာကို ဖော်ပြပေးထား ပါတယ်။ RC တံတားဖြစ်ပါတယ်။ ဒါကတော့ ကုန်သွယ်လုပ်ငန်းခွန်နဲ့ ပြည်သူများဆောင်ရွက်ထားတဲ့ ဥယျာဉ်ပုကျေးရွာအဝင်က တံတားဖြစ်ပါတယ်။ အဲဒီမှာလည်း အရှည်၊ အမြင့်၊ အကျယ်နဲ့ ရန်ပုံငွေ သုံးစွဲထားတာကို ဖော်ပြထားပါတယ်။ RC တံတားပဲဖြစ်ပါတယ်။ ဒါကတော့ လူထုဗဟိုပြု လုပ်ငန်း (CDD)နဲ့ဆောင်ရွက်တဲ့ ကြပ်ဝကျေးရွာအဝင်က ကြိုးတံတားဖြစ်ပါတယ်။ အရှည်၊ အကျယ်နဲ့ ရန်ပုံငွေကိုလည်း ဖော်ပြထားပါတယ်။ စုစုပေါင်းရန်ပုံငွေက ၂၇ သန်းကျော်ပဲ ကျထားတာတွေ့ရ ပါတယ်။ အဲဒီနေရာမှာ ကျွန်မဆွေးနွေးလိုတာက ကျေးလက်လမ်းဦးစီးဌာနကလုပ်တဲ့တံတားရဲ့ ကုန်ကျ ငွေနဲ့ ပြည်သူလုပ်တဲ့တံတားရဲ့ ကုန်ကျငွေဟာ များစွာကွာဟနေတာကို ထောက်ပြလိုခြင်းဖြစ်ပါတယ်။ ကျေးလက်လမ်းဦးစီးဌာနကလုပ်တဲ့ တံတားရဲ့ ကုန်ကျငွေကို ပြည်သူကိုပေးပြီးလုပ်ခိုင်းမယ်ဆိုရင် ဒီလိုတံတားမျိုးခုနစ်စင်းလောက် ရမှာဖြစ်ပါတယ်။ ကျွန်မရဲ့ မြို့နယ်မှာ ဒီလိုတံတားမျိုး အစင်း ၂၀၀ နီးပါးလုပ်ဖို့ ကျန်ရှိနေပါတယ်။ ၂၀၃၀ ခုနှစ်မှာ ကျေးလက်လမ်း၊ တံတားများ အပြီးဆောင်ရွက်မယ် ဆိုတဲ့ စီမံချက်ကိုက်ညီဖို့အတွက် ဝန်ကြီးဌာနအနေနဲ့ ပြန်လည်သုံးသပ်သင့်တယ်လို့ အကြံပြုချင် ပါတယ်။ ဒါကတော့ ကျေးလက်လမ်းဦးစီးဌာနက အခုဆောင်ရွက်နေကြတဲ့ ပေ ၄၀ အကျယ် ကျေးလက်လမ်းတွေဖြစ်ပါတယ်။ ဒီနေရာမှာလည်း ကျွန်မ ကျေးလက်လမ်းတွေကို ဆွေးနွေးချင် ပါတယ်။ Class(A) ဆိုရင် ပေ ၁၀၀ မှ ပေ ၆၀၊ Class(B) ဆိုရင် ပေ ၆၀ မှ ပေ ၄၀ ၊ Class(C) ဆိုရင် ပေ ၄၀ မှ ပေ ၂၀ သတ်မှတ်ထားပါတယ်။ လမ်းနယ် သတ်မှတ်တာကိုလက်ခံပါတယ်။ ဒါပေမဲ့ လက်တွေ့မှာလမ်းတစ်လျှောက်လုံး ပေ ၄၀ ဖောက်ဖို့မလွယ်ပါဘူး။ ကျေးလက်လမ်းဖြစ်တဲ့အတွက် ပေ ၄၀ လည်းမလိုဘူးလို့ မြင်ပါတယ်။ ပြည်သူများရဲ့ လုပ်ငန်းခွင်တွေရှိရင် ပေ ၄၀ မရနိုင်ပါဘူး။ မရနိုင်တဲ့နေရာကို ရသလောက်ပဲဖောက်မယ်ဆိုရင် ပေ ၄၀ နဲ့သုံးထားတဲ့ ဘတ်ဂျက်က ဘယ်မှာ သုံးမှာလဲ စဉ်းစားသင့်ပါတယ်။ တစ်နိုင်ငံလုံးမှာ လမ်းမပေါက်သေးတဲ့ကျေးလက်လမ်း ၂၀၀၀၀ ကျော်ရှိတယ်လို့ သိရပါတယ်။ ကျွန်မရဲ့ မြို့နယ်မှာ ကျေးလက်လမ်း ၁၀၈ လမ်းရှိပြီး လမ်းလုံးဝ မပေါက်သေးတဲ့လမ်း ၂၀ နီးပါးရှိပါတယ်။ ဒါကြောင့် ပေ ၄၀ ဖောက်မယ့်လမ်းကို ပေ ၂၀ ဖောက်မယ်ဆိုပါက နှစ်ဆရနိုင်တယ်လို့ မြင်မိပါကြောင်း အကြံပြု ဆွေးနွေးရင်း နိဂုံးချုပ်လိုက် ရပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>အုတ်တွင်းမဲဆန္ဒနယ်မှ ဒေါ်ချိုချို ဆွေးနွေးဖို့ ဖြစ်ပါတယ်</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါရှင့်။ ကျွန်မကတော့ အုတ်တွင်းမဲဆန္ဒနယ်မှ ဒေါ်ချိုချို ဖြစ်ပြီး ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသောအဆိုကို ထောက်ခံအကြံပြုဆွေးနွေးသွားမှာဖြစ်ပါတယ်။ ဒီအဆိုမှာ ကျေးလက်နေပြည်သူလူထုရဲ့ လူနေမှုဘဝမြှင့်တင်နိုင်ရန် လိုအပ်တဲ့အတွက် အမှန် တကယ် အကောင်အထည်ဖော်ဆောင်ရွက်ပေးသင့်တဲ့ အဆိုတစ်ရပ်လည်းဖြစ်တဲ့အတွက်ကြောင့် အဆိုရှင်ကိုလည်း ကျေးဇူးတင်ပါကြောင်း ပြောကြားလိုပါတယ်။ ဥက္ကဋ္ဌကြီးရှင့်။ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအောက်မှာရှိတဲ့ ကျေးလက်ဒေသတိုးတက်ရေးဦးစီးဌာနရဲ့ ကျေးလက်လမ်း၊ တံတားများကို ဆောက်လုပ်ရေးဝန်ကြီးဌာနမှ လွှဲပြောင်းရယူပြီး ကျေးလက်လမ်း ဖွံ့ဖြိုးရေးဦးစီးဌာနအဖြစ် အသစ်တိုးချဲ့ဖွဲ့စည်းမှုကြောင့် အကောင်အထည်ဖော်နိုင်တဲ့ ကျေးလက် လမ်းနှင့်တံတားအရေအတွက်ကတော့ ကျေးလက်ဒေသဖွံ့ဖြိုးရေးလမ်းနှင့် တံတားများထက် ပိုမိုလာမှု တွေရှိပေမဲ့ သုံးစွဲတဲ့နိုင်ငံတော်ဘတ်ဂျက်ကတော့ နှုန်းများပိုမိုလာတာတွေ့ရှိရပြီး မြေပြင်ပကတိ အနေအထားအရ လိုအပ်တဲ့ကျေးလက်လမ်း၊ တံတားများနှင့်နှိုင်းယှဉ်လျှင် များစွာလုပ်ဆောင်ဖို့ရာ ကျန်ရှိနေပါသေးတယ်။ ထို့အတွက်ကြောင့် အဆိုရှင်မှထောက်ပြထားတဲ့ တိုင်းဒေသကြီးနှင့်ပြည်နယ် များမှာ မြို့ချင်းဆက်လမ်းမကြီးများအားလုံးနီးပါး ကောင်းမွန်နေပြီး အဆင့်မြှင့်တင်ခြင်း၊ ပြင်ဆင် ထိန်းသိမ်းခြင်းလုပ်ငန်းလောက်သာ လိုအပ်နေတာဖြစ်ပြီး ကျေးလက်ဒေသရှိ ကျေးရွာအုပ်စုတွေမှာ တော့ ဖွံ့ဖြိုးမှုအလွန်နိမ့်ကျနေဆဲဖြစ်ကာ မြေသားလမ်းများ၊ ရွှံ့ တော၊ ဗွက်တောထဲသွားလာနေရသော ကျေးရွာများမှာ မြောက်မြားစွာရှိနေဆဲဖြစ်ပါတယ်။ လမ်းအဆင့်များကို Class(A) (B)(C) ခွဲခြားပြီး အကောင်အထည်ဖော်နေသော်လည်း ဘဏ္ဍာရေးနှစ်တစ်နှစ်ကို လမ်းတစ်လမ်းလုံးအပြီးသတ် အကောင်အထည်ဖော်ခြင်းမျိုးမဟုတ်ဘဲ ဘတ်ဂျက်ကိုအကြောင်းပြကာ အပိုင်းပိုင်းခွဲပြီးသာ အကောင်အထည်ဖော်နေမှုကြောင့် ကျေးလက်လမ်း၊ တံတားများမှာ များစွာလိုအပ်နေခြင်းဖြစ်ပါ တယ်။ ထို့အတွက်ကြောင့် ရန်ပုံငွေထည့်သွင်းလျာထားပြီး ခွဲဝေရရှိမှုအပေါ်မူတည်၍ ဆောင်ရွက် ပေးသွားမည်ဆိုရာတွင် ဘတ်ဂျက်များစွာလျာထားသုံးစွဲနေသော အဆင့်မြှင့်တင်ခြင်း၊ ပြင်ဆင် ထိန်းသိမ်းခြင်းလုပ်ငန်းလောက်သာ လိုအပ်နေတဲ့ လမ်းဦးစီးမှာသုံးစွဲမယ့်ဘတ်ဂျက်များကိုလည်း ကျေးလက်လမ်း၊ တံတားများမှာ ပိုမိုသုံးစွဲရန်လိုအပ်နေပြီဖြစ်ပါတယ်။ ဆောက်လုပ်ပြီး လမ်းမရှိသော ကျေးရွာ၊ ရာသီမရွေးသွားလာနိုင်သောလမ်းမရှိသောကျေးရွာများ များစွာကျန်ရှိနေတာကလည်း ကျေးလက်နေပြည်သူများရဲ့ လူမှုဘဝဖွံ့ဖြိုးတိုးတက်စေရေးနှင့် နိုင်ငံတော်ဖွံ့ဖြိုးတိုးတက်ဖို့အတွက် အဟန့်အတား ဖြစ်လို့နေပါတယ်။ ဥက္ကဋ္ဌကြီးရှင့်။ လမ်း၊ တံတားလုပ်ငန်းတွေမှာ အဓိကကျတာက ဘတ်ဂျက်ရရှိမှုနဲ့အတူ ရရှိတဲ့ ဘတ်ဂျက်ကို စီမံခန့်ခွဲမှုဖြစ်ပါတယ်။ တင်ဒါခေါ်ယူတဲ့လုပ်ငန်းတွေမှာလည်း မှန်ကန်တဲ့၊ စနစ်ကျတဲ့ လုပ်ငန်းအဆင့်ဆင့်လည်း လိုအပ်နေဆဲဖြစ်ပါတယ်။ ကျေးလက်လမ်းလုပ်ငန်းတွေမှာ ဒေသခံကုမ္ပဏီ များထက် ရပ်ဝေး၊ နယ်ဝေးမှကုမ္ပဏီတွေဟာ လမ်းခင်းပစ္စည်းများရှာဖွေသုံးစွဲရာမှာ အားနည်းချက် ရှိနိုင်သလို မိမိဒေသကို လုပ်ငန်းတင်ဒါအောင်မြင်တဲ့သူတွေမှာ လုပ်ငန်းအရည်အသွေးမမီရင် အချိန် ပြည့် ပြည်သူတို့ရဲ့ ပြောဆိုပြစ်တင်မှုခံနေရမှာဖြစ်လို့ လုပ်ငန်းအရည်အသွေးမီဖို့ တွန်းအားတစ်ရပ် ဖြစ်စေတဲ့အတွက် ဒေသခံများကို ဦးစားပေးသင့်ကြောင်းလည်း တင်ပြလိုပါတယ်။ ကျေးလက်လမ်း၊ တံတားလုပ်ငန်းတိုင်းမှာ ဒေသခံရပ်ရွာမှကူညီရန်၊ စောင့်ကြည့်နိုင်ရန်၊ လမ်းမြေနေရာရရှိရေး ကူညီဆောင်ရွက်နိုင်ရန်၊ ဒေသဆိုင်ရာကော်မတီတစ်ရပ်ကိုလည်း ပွင့်လင်းမြင်သာစွာဖွဲ့စည်းထားသင့်ပြီး ၎င်းကော်မတီမှ အားကောင်းစွာ၊ စိတ်ပါဝင်စားစွာနဲ့ လုပ်ငန်းဆောင်ရွက်သူများကို အကြံပြု ကူညီ သင့်ပါတယ်။ လုပ်ငန်းဆောင်ရွက်သူမှလည်း ပွင့်လင်းမြင်သာစွာ ကုန်ကျစရိတ်နှင့် ဆောင်ရွက်ပုံ အဆင့်ဆင့်ကို ကော်မတီမှတစ်ဆင့် ပြည်သူတို့ထံ တင်ပြညှိနှိုင်းဆွေးနွေးဆောင်ရွက်ပါက ကျေးလက် လုပ်ငန်းများ ပိုမိုအောင်မြင်နိုင်ပါတယ်။ ဥက္ကဋ္ဌကြီးရှင့်။ နိုင်ငံတော်မှ ကျေးလက်ဒေသများ တစ်ပြေးညီဖွံ့ဖြိုးတိုးတက်ရေးအတွက် လမ်း၊ တံတားစတဲ့ အခြေခံအဆောက်အဦများအတွက် ငွေကြေးများသုံးစွဲပေးနေသော်လည်း ပေးကားပေး၏မရ ဆိုသလို ကျေးလက်နေပြည်သူတို့ထံ ရောက်သင့်သလောက် မရောက်ဖြစ်နေတာကြောင့် ဌာန၊ ဝန်ထမ်း၊ ကုမ္ပဏီ၊ ဒေသခံတို့ကြားမှာ ပဋိပက္ခများလှတဲ့ ငွေကြေးသုံးစွဲမှုတွေကိုလည်း သေသေချာချာဆန်းစစ်ပြီး မူဝါဒချမှတ်ဆောင်ရွက်သင့်ပါတယ်။ ပွင့်လင်းမြင်သာပြီး တာဝန်ယူမှု၊ တာဝန်ခံမှုရှိတဲ့ နည်းလမ်းများကိုလည်း ရှာဖွေသင့်ပါတယ်။ ချထားပေးသောဘဏ္ဍာငွေရဲ့ ၈၀ ရာခိုင်နှုန်းခန့် ထိရောက်စွာ အကျိုးရှိစွာသုံးစွဲနိုင်ရင်တောင်မှ နိုင်ငံတော်ရဲ့ ကျေးလက်ဒေသများမှာ သိသာထင်ရှားတဲ့ ဖွံ့ဖြိုးမှုတွေမြင်လာရမှာဖြစ်ပါတယ်။ ဥက္ကဋ္ဌကြီးရှင့်။ ကျွန်မမဲဆန္ဒနယ်ရဲ့ ကျေးလက်လမ်း၊ တံတားများလိုအပ်နေမှုနှင့် VDP စီမံကိန်း ပြည်ထောင်စုဖွံ့ဖြိုးရေးရန်ပုံငွေနှင့် တိုင်းဒေသကြီးနှင့် ပြည်ထောင်စုရန်ပုံငွေတို့ဖြင့် တည်ဆောက်ထားတဲ့ ကုန်ကျစရိတ်နှင့်ထိုက်တန်သော အရည်အသွေးပြည့်မီတဲ့လမ်းများကို ဖော်ပြ ရန် Power Point အသုံးပြုခွင့်ပြုပါရှင့်။ ဒါကတော့ မြို့နယ်တိုင်းလိုအပ်နေဆဲဖြစ်တဲ့ ကျွန်မ မဲဆန္ဒနယ်ရဲ့ လမ်း၊ တံတားအရည်အတွက်ဖြစ်ပါတယ်။ စည်ပင်သာကျေးရွာ VDP စီမံကိန်း သိန်း ၁၀၀ နှင့်အတူ ပြည်သူထည့်ဝင်ငွေ ၂၅ သိန်းနှင့် ပြည်သူတို့လုပ်အားထည့်ဝင်ငွေတို့ဖြင့် တည်ဆောက်ထားတဲ့လမ်းဖြစ်ပါတယ်။ ပေပင်ကုန်းကျေးရွာ ပြည်ထောင်စုဖွံ့ဖြိုးရေးရန်ပုံငွေ သိန်း ၄၀၊ ပြည်သူထည့်ဝင်ငွေ ၃၅ သိန်းဖြင့် ဆောင်ရွက်သောလမ်းဖြစ်ပါတယ်။ ပြည်ထောင်စုဘတ်ဂျက် ဖြင့်တည်ဆောက်ထားသော တော်ဝင်ကုန်းကျေးရွာနှင့် ညောင်ပင်ကြီးကျေးရွာချင်းဆက်လမ်း ဖြစ်ပါတယ်။ ဖော်ပြပါလမ်းများအပြင် ဌာနနှင့်တင်ဒါအောင်ကုမ္ပဏီအချို့ရဲ့ အရည်အသွေး မပြည့်မီတဲ့လမ်းများမှာ အခုထိတိုင်ရှိနေဆဲဖြစ်ပါကြောင်းဆွေးနွေးရင်း ဦးဇော်မင်းသိန်းရဲ့ အဆိုကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>မချမ်းဘောမဲဆန္ဒနယ်မှ ဦးနန်မွန်ထင် ဆွေးနွေးဖို့ ဖြစ်ပါတယ်</speech>
<speech><mp id='235'>ဦးနန်မွန်ထင်(မချမ်းဘောမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး မင်္ဂလာအပေါင်းနှင့် ပြည့်စုံပါစေကြောင်း ဦးစွာဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မချမ်းဘော မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနန်မွန်ထင်ဖြစ်ပါတယ်။ ဥက္ကဌကြီးခင်ဗျား။ ကျွန်တော့်အနေနဲ့ လေးမျက်နှာမဲဆန္ဒနယ်မှ ဦးဇော်မင်းသိန်းတင်သွင်းတဲ့ နိုင်ငံတော်ဖွံ့ဖြိုးတိုးတက် ရေးအတွက် မဖြစ်မနေဆောင်ရွက်ရမယ့်ကဏ္ဍဖြစ်တဲ့ ကျေးလက်လမ်း၊ တံတားတည်ဆောက်ရေး လုပ်ငန်းကို စနစ်တကျရည်မှန်းချက်လုပ်ငန်းစဉ်များ အမြန်ချမှတ်၍ အကောင်အထည်ဖော်ရန် အစိုးရကို တိုက်တွန်းကြောင်းအဆိုကို ထောက်ခံဆွေးနွေးလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံရဲ့ လူဦးရေ ၇၀ ရာခိုင်နှုန်းခန့်ဟာ ကျေးလက်ဒေသမှာ နေထိုင်တာတွေ့ရပါတယ်။ သို့သော် နိုင်ငံတော်တည်ဆောက်ရေးလုပ်ငန်းများမှာ ကျေးလက်ဒေသ များမှာ အနောက်ကျဆုံး၊ အနည်းဆုံးဖြစ်နေတာကို လေ့လာတွေ့ရှိရပါတယ်။ ကျေးလက်ဒေသ လမ်း၊ တံတားတည်ဆောက်ရေးလုပ်ငန်းဟာ ကျွန်တော်တို့နိုင်ငံမှာ အင်မတန်အရေးကြီးတယ်လို့ ကျွန်တော် ယူဆမိပါတယ်။ နိုင်ငံတစ်နိုင်ငံဖွံ့ဖြိုးတိုးတက်ဖို့ဆိုတာ လမ်းပန်းဆက်သွယ်ရေးဟာ အဓိကအခန်း ကဏ္ဍမှာ ပါဝင်နေပါတယ်။ ကျေးလက်ဒေသလမ်းပန်းဆက်သွယ်ရေး ချောမွေ့ကောင်းမွန်လာပြီးမှ နိုင်ငံဖွံ့ဖြိုးတိုးတက်လာမှာ ဖြစ်ပါတယ်။ ကုန်စည်စီးဆင်းမှုကောင်းမွန်လာပြီး နိုင်ငံတိုးတက်လာမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့တောင်ပေါ်ဒေသမှာ လမ်းပန်းဆက်သွယ်ရေးဟာ ယနေ့အထိ အင်မတန်ခေတ်နောက်ကျလျက်ရှိပါတယ်။ ကျေးလက်လမ်းဖောက်ဖို့ လမ်း၊ တံတား ဆောက်ဖို့ တောင်းတဲ့အခါမှာလည်းပဲ လူဦးရေမည်မျှရှိလဲ၊ ဘယ်လောက်ရှိသလဲ၊ အိမ်ခြေ ဘယ်လောက်ရှိသလဲဆိုမှ ဒါတွေကို စိစစ်နေတာကို တွေ့ရပါတယ်။ ကျွန်တော့်အနေနဲ့ လက်မခံချင် ပါဘူး။ ဥပမာ-တရုတ်နိုင်ငံမှာ လေ့လာကြည့်တဲ့အခါမှာ အိမ်ခြေငါးအိမ်၊ ခြောက်အိမ်ရှိတဲ့ ရွာလေးတွေကို ရေ၊ မီး၊ လမ်း၊ တံတားအစုံရရှိတာကို တွေ့ရှိရပါတယ်။ ဥက္ကဌကြီးခင်ဗျား။ နိုင်ငံ အတွင်းရှိ ကျေးရွာအားလုံး လမ်းပန်းဆက်သွယ်ရေးချောမွေ့လာရင် နိုင်ငံဖွံ့ဖြိုးတိုးတက်လာမှာ ဖြစ်တယ်လို့ ကျွန်တော်ယူဆမိပါတယ်။ နိဂုံးအနေဖြင့်တင်ပြရမယ်ဆိုရင် ကျွန်တော်တို့နိုင်ငံဟာ အရှေ့တောင်အာရှမှာ၊ ပြည်တွင်း၌ အဖိုးတန်သယံဇာတရတနာ ပေါများတဲ့နိုင်ငံတစ်ခုဖြစ်ပါတယ်။ ဒါကြောင့် ကျွန်တော်အကြံပြုလိုတာက နိုင်ငံခြားကိုပဲ အားကိုးမည့်အစား ခေတ်မီနည်းပညာတွေကို သုံးပြီး ပြည်တွင်းဝင်ငွေကောင်းအောင် လုပ်လို့ရတယ်လို့ ကျွန်တော်သုံးသပ်မိပါတယ်။ ဒါကြောင့် ကျေးလက်၊ မြို့ပြမကျန် ဘက်စုံဖွံ့ဖြိုးတိုးတက်အောင် စီမံကိန်းချမှတ်၍ အကောင်အထည် ဖော်သင့်ကြောင်း အကြံပြုလိုပါတယ်။ အဲဒါကြောင့် ဦးဇော်မင်းသိန်းတင်သွင်းတဲ့ နိုင်ငံတော်ဖွံ့ဖြိုး တိုးတက်ရေးအတွက် ကျေးလက်လမ်း၊ တံတားတည်ဆောက်ရေး အကောင်အထည်ဖော်ရာတွင် စနစ်တကျစီမံချက်ချ၍ အကောင်အထည်ဖော်သင့်ကြောင်းအဆိုကို လေးလေးနက်နက် ထောက်ခံရင်း နိဂုံးချုပ်အပ်၍ အကောင်အထည်ဖော်ဆောက်ရေး အကောင်အ</speech>
<speech type='speaker'>ဆင်ပေါင်ဝဲမဲဆန္ဒနယ်မှ ဦးနေထက်ဝင်း ဆွေးနွေးဖို့ ဖြစ်ပါတယ်</speech>
<speech><mp id='263'>ဦးနေထက်ဝင်း(ဆင်ပေါင်ဝဲမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ဒုတိယဥက္ကဋ္ဌနှင့် ပြည်ထောင်စုဝန်ကြီး၊ ဒုတိယဝန်ကြီးနှင့် လွှတ်တော်ကိုယ်စားလှယ်များ အားလုံး မင်္ဂလာပါလို့ ဦးစွာနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ဆင်ပေါင်ဝဲ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်းဖြစ်ပြီး လေးမျက်နှာမဲဆန္ဒနယ်မှ ဦးဇော်မင်းသိန်းရဲ့ အဆိုကို ကျွန်တော့်မဲဆန္ဒနယ်မြေနဲ့နှိုင်းယှဉ်ပြီး ထောက်ခံဆွေးနွေးသွားမှာပဲ ဖြစ်ပါ တယ်။ ဥက္ကဋ္ဌကြီးခင်ဗျား။ ပြည်သူကရွေးချယ်တင်မြှောက်လိုက်တဲ့ အစိုးရသစ်တက်လာတဲ့အချိန်မှာ ကျွန်တော်တို့နိုင်ငံရဲ့ ကဏ္ဍပေါင်းစုံကို ပြည်သူ့လိုလားချက်များနဲ့ကိုက်ညီပြီး ရေရှည်ဖွံ့ဖြိုးတိုးတက်မှု ကို မျှော်တွေးကာ အစီအမံများချမှတ် အကောင်အထည်ဖော်ဆောင်ရွက်လျက်ရှိနေပါတယ်။ ကျေးလက်နေပြည်သူတွေရဲ့ ဒုက္ခအခက်အခဲဟာ တိုင်းပြည်ရဲ့ အခက်အခဲ၊ ကျေးလက်နေပြည်သူတို့ရဲ့ လူမှုဘဝဖွံ့ဖြိုးမှုနှေးကွေးခြင်းဟာ တိုင်းပြည်ဖွံ့ဖြိုးတိုးတက်မှု နှေးကွေးခြင်းလို့ ကေင်းစွာ သဘောပေါက်နားလည်ပြီး ကျေးလက်နေပြည်သူတို့ရဲ့ အခြေခံလိုအပ်ချက်ဖြစ်တဲ့ လမ်း၊ တံတား ကောင်းမွန်မှုမရှိတာတွေကြောင့် ကြုံတွေ့ခဲ့ရမှုအပေါင်းကို ခဝါချ၊ ပြည်ဖုံးကားချပစ်နိုင်ဖို့ အမျိုးသား အဆင့် ကျေးလက်လမ်းများ ဖွံ့ဖြိုးရေးမဟာဗျူဟာကို ရေးဆွဲနိုင်ခဲ့ပြီဖြစ်ပါတယ်။ ဒီမဟာဗျူဟာအရ ၂၀၃၀ ခုနှစ်မတိုင်မီ ကျေးရွာအားလုံးရဲ့ ၈၀ ရာခိုင်နှုန်းနဲ့ ကျေးလက်နေလူဦးရေရဲ့ ၉၀ ရာခိုင်နှုန်းကို ရာသီမရွေးသွားလာနိုင်သော လမ်းများဖြစ်လာဖို့အရေး လက်တွေ့စတင်အကောင်အထည်ဖော် ဆောင်ရွက်နေခဲ့ပြီဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန် ခွင့်တောင်းခံအပ်ပါတယ်။ ဒါကတော့ ဆင်ပေါင်ဝဲမြို့နယ်အတွင်းမှာရှိတဲ့ ကျေးလက်လမ်းစာရင်းအနှစ်ချုပ်ပဲဖြစ်ပါတယ်။ လမ်းအရေအတွက် စုစုပေါင်း ၉၁ လမ်းရှိပြီး လမ်းမိုင်ပေါင်း ၄၀၀ ကျော်ရှိပါတယ်။ ယခုဘဏ္ဍာရေးနှစ်အပါအဝင် သုံးနှစ် အတွင်း ကျေးလက်လမ်း ၁၄ လမ်းခန့်ကိုသာ မြေနီကျောက်ချောလမ်းများ ဆောင်ရွက်နိုင်ခဲ့တာကြောင့် ၂၀၃၀ ခုနှစ်မတိုင်မီ မျှော်မှန်းချက်ကို ပြည့်မီပါ့မလား။ ကွန်ကရစ်၊ ကတ္တရာလမ်းတွေအသာ ထား မဲဆန္ဒနယ်တစ်ခုလုံး မြေနီကျောက်စလစ်လမ်းတွေ ခင်းပေးနိုင်ရင်တော်ပါပြီလို့ တွေးရတော့ မလိုပါဘဲ။ နောက်တစ်ခုကတော့ လမ်းအဆင့်သတ်မှတ်ချက်ပါ။ Class(A) မှာ ၁၈ လမ်းသာရှိပေမဲ့ ဒီထဲမှာ ကျေးရွာတစ်ရွာတည်းသာ အသုံးပြုရမယ့်လမ်းက ၁၄ လမ်းလောက်ပါဝင်နေပါတယ်။ ဒါကြောင့် လမ်းရဲ့ အသုံးဝင်မှု၊ အကျိုးပြုမှုအပေါ်ကိုမူတည်ပြီးတော့ လမ်းအဆင့်သတ်မှတ်ချက်ကို ခွဲခြားသင့်ပါတယ်။ အသုံးဝင်အကျိုးပြုမှုအများဆုံးလမ်းတွေကိုသာ ကွန်ကရစ်လမ်း၊ ကတ္တရာလမ်း အဆင့်ထိ ဆောင်ရွက်သင့်ပါတယ်။ လူဦးရေနည်းပါးလွန်းတဲ့ကျေးရွာတွေကို စတုတ္ထဦးစားပေးအဆင့် ထားရှိပြီးတော့ ဆောင်ရွက်သွားမယ်ဆိုတော့ အဆိုပါကျေးရွာများ လမ်းရဖို့အရေး လူဦးရေများအောင် အရင်လုပ်ရမလိုဖြစ်နေပါတယ်။ အိမ်ခြေ၊ လူဦးရေနည်းသော်လည်း အနိမ့်ဆုံး မြေသားလမ်း၊ မြေနီလမ်း အဖြစ်တော့ ကျေးရွာအားလုံးကို လွှမ်းခြုံနိုင်အောင် ဆောင်ရွက်သင့်ပါတယ်။ ဒါကတော့ ဆင်ပေါင်ဝဲ မြို့နယ်အတွင်းမှာ နှစ်အလိုက် ဘဏ္ဍာငွေခွဲဝေချထားပေးမှုအခြေအနေပါ။ ၂၀၁၆-၂၀၁၇ ဘဏ္ဍာရေးနှစ်တစ်နှစ်သာ ပြည်ထောင်စုဘတ်ဂျက်ခွဲဝေချထားပေးမှုများခဲ့ပြီးတော့ ကျန်ဘဏ္ဍာရေးနှစ် နှစ်နှစ်မှာ တိုင်းဒေသကြီးခွင့်ပြုရန်ပုံငွေထက် အလွန်နည်းပါးခဲ့တာကို တွေ့ရှိရမှာဖြစ်ပါတယ်။ ၂၀၁၈၂၀၁၉ ခုနှစ် Main Budget မှာ ပြည်ထောင်စုကနေ ကျေးလက်လမ်းသီးသန့် ခွဲဝေချထားပေးတဲ့ ခွဲဝေရန်ပုံငွေက လမ်းမိုင် ၄ မိုင်တောင်မပြည့်ခဲ့တာကို တွေ့ရမှာဖြစ်ပြီးတော့ တိုင်းဒေသကြီးက လမ်းမိုင် ၃၀ ကျော်အတွက် ရန်ပုံငွေချထားပေးနိုင်ခဲ့ပါတယ်။ ဒါကိုနှိုင်းယှဉ်ပြီး ပြည်ထောင်စု ဘတ်ဂျက်ကနေပြီးတော့ ပိုမိုချထားပေးဖို့လိုအပ်ကြောင်း သိသာမြင်သာလှပါတယ်။ ယခုနှစ်ဆောင်ရွက်နေတဲ့ VDP စီမံကိန်းတွေပါ။ စီမံကိန်းချင်း မထပ်စေဖို့အတွက် ရွာအပြင်လမ်းတွေကို လုပ်ချင်သော်ငြားလည်း နောင်တစ်ချိန်ရလာမှာပါဆိုတဲ့အတွေးနဲ့ ရွာသူရွာသားတွေဟာ ကျေးရွာ အတွင်းကလမ်းတွေကိုသာ ကွန်ကရစ်လမ်းတွေအဖြစ် ပြောင်းလဲခဲ့မှုတွေဖြစ်ပါတယ်။ ကျွန်တော်တို့လွှတ်တော်ကိုယ်စားလှယ်တွေ ကျေးရွာတွေဆင်းတိုင်း အမေးခံရဆုံးမေးခွန်းက မိမိတို့ရွာချင်းဆက်လမ်းလေးကို ဘယ်တော့ကောင်းအောင်ဆောင်ရွက်ပေးမလဲဆိုတာပါပဲ။ သစ်မရောက်ခင် ဝါးပေါင်းကွပ်ဆိုသလို လွှတ်တော်ရန်ပုံငွေနဲ့ ဆောင်ရွက်ခဲ့ပေမဲ့ ပြင်ထိန်းမပါ ရန်ပုံငွေအကန့်အသတ်ရှိတာကြောင့် ထင်သလောက်ခရီးမပေါက်ခဲ့သော်လည်း ဖွံ့ဖြိုးရေးရန်ပုံငွေ ဥပဒေပြင်ဆင်ပြီး ဘဏ္ဍာရန်ပုံငွေ ပိုမိုသုံးစွဲပါက လမ်း၊ တံတားများကောင်းမွန်ရေးအတွက် ဒီထက်ပိုမို ထိရောက်နိုင်မယ်လို့ အကြံပြုလိုပါတယ်။ ဒါ လမ်းမဖောက်ခင်ကပုံနဲ့ လမ်းဖောက်ပြီးတဲ့ပုံပါ။ တကယ့်ကို ပြောင်းလဲသွားတဲ့ အနေအထားပါ။ ကွန်ကရစ်လမ်း၊ ကတ္တရာလမ်းမပြောနဲ့ ဒီလိုလမ်းမျိုး တွေရလာတာတောင် ဘယ်တုန်းကမှ မကြုံဖူးခဲ့တာမို့ ကျေးလက်နေပြည်သူတွေဟာ သွားလာရေး အတွက် ပျော်ရွှင်နေကြရပါပြီ။ ဒါ ကျွန်တော်တို့ပြည်သူတွေရဲ့ လိုအင်ဆန္ဒတွေကို ဖြည့်ဆည်းပေးနိုင်ခဲ့မှု တွေပါ။ ပြည်သူတွေပြုံးပျော်နေလို့ရှိရင် ကျွန်တော်တို့လည်း ပြုံးပျော်ကြရသလိုပါပဲ။ ဒါ အစိုးရသစ် လက်ထက်မှာမှ ဆောင်ရွက်ပေးနိုင်ခဲ့တဲ့လမ်းတွေဖြစ်ပါတယ်။ လမ်းဆိုတာ ဘယ်လောက်ကောင်းအောင်ဆောင်ရွက်နိုင်ပါစေ ပြုပြင်ထိန်းသိမ်းမှုမရှိလို့ရှိရင် တာရှည်ခံနိုင်ဖို့မဖြစ်နိုင်ပါဘူး။ ၂၀၁၆၂၀၁၇ ဘဏ္ဍာရေးနှစ်က မိမိမဲဆန္ဒနယ်မြေမှာဆောင်ရွက်ခဲ့တဲ့ ဂွေးချို-မွန်းညောင်ပင်သာလမ်းဟာ အခုဆိုလို့ရှိရင် မြေနီထပ်ပိုးခင်းဖို့ အထူးလိုအပ်နေခဲ့ပါပြီ။ ဒါဟာ ၂၀၁၈ ခုနှစ်မှာ လတ်တလောဆောင်ရွက်နေတဲ့ အနေအထားတွေပဲဖြစ်ပါတယ်။ ဒါ စောစောကအခြေအနေနဲ့ တခြားစီပါပဲ။ တချို့ ကျေးရွာအုပ်စုတွေက သွားလာရေးအဆင်ပြေ မကြုံစဖူးထူးကဲနေချိန်မှာ တချို့ကျေးရွာတွေကျတော့ လမ်းအူကြောင်းတောင်ကောင်းကောင်းမရှိ ဆိုင်ကယ်ခရီးအားပြု ကြရ။ ရာသီမရွေး မသွားလာနိုင်တာကြောင့် ပြင်ပကမ္ဘာနဲ့အဆက်အသွယ်ပြတ်၊ ကျန်းမာရေးဝန်ဆောင်မှု၊ ပညာရေး၊ အလုပ်အကိုင် အခွင့်အလမ်း၊ ဈေးများနဲ့ အခြားဝန်ဆောင်မှုတွေကိုပါ အကန့်အသတ်ခံလိုက်ရသလိုပါပဲ။ အဲဒီလို ကျေးရွာမျိုးတွေ နိုင်ငံအဝန်းနဲ့ ကျွန်တော့်မဲဆန္ဒနယ်မြေမှာလည်း အများကြီးရှိနေပါသေးတယ်။ အချုပ်အားဖြင့် တင်ပြရမယ်ဆိုလို့ရှိရင် အဆိုရှင်ပြောသွားခဲ့သလိုပဲ ကျေးလက်လမ်း၊ တံတားတွေ တည်ဆောက်ခြင်းဟာ ကျေးလက်နေပြည်သူတွေရဲ့ လူနေမှုဘဝကို မြှင့်တင်ခြင်းပါပဲ။ ဒါကြောင့် အမျိုးသားအဆင့်ကျေးလက်လမ်းများ ဖွံ့ဖြိုးရေးမဟာဗျူဟာရဲ့ ရည်မှန်းချက်နဲ့ လုပ်ငန်းစဉ်များအောင်မြင်ရေး၊ လိုအပ်ချက်များ ပိုမိုဖြည့်ဆည်းပေးပြီး ကျေးလက်နေပြည်သူများရဲ့ လူမှုဘဝဖွံ့ဖြိုး တိုးတက်ဖို့၊ တစ်နည်း နိုင်ငံဖွံ့ဖြိုးတိုးတက်ဖို့အရေး အစွမ်းကုန်ကြိုးစားဆောင်ရွက်ပေးပါလို့ တိုက်တွန်းရင်း အဆိုကို အတည်ပြု ပေးပါရန် လေးလေးနက်နက် ထောက်ခံလိုက်ရပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူသနပ်ပင်မဲဆန္ဒနယ်မှ ဦးမြင့်ဦး ဆွေးနွေးဖို့ ဖြစ်ပါတယ်။</speech>
''<speech><mp id='211'>ဦးမြင့်ဦး(သနပ်ပင်မဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါခင်ဗျ။ ကျွန်တော်ကတော့ ပဲခူးတိုင်းဒေသကြီး၊ သနပ်ပင်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမြင့်ဦး ဖြစ်ပါတယ်။ လေးမျက်နှာမဲဆန္ဒနယ် လွှတ်တော်ကိုယ်စားလှယ်ဖြစ်တဲ့ ဦးဇော်မင်းသိန်းရဲ့ ကျေးလက်လမ်း၊ တံတားများ တည်ဆောက်ရာမှာ ပိုမိုဖြည့်ဆည်းဆောင်ရွက်ပေးဖို့အဆိုကို ထောက်ခံအကြံပြုဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံလူဦးရေရဲ့ ၇၅ ရာခိုင်နှုန်းကျော်ဟာ ကျေးလက်ဒေသတွေမှာ နေထိုင်ကြပြီးတော့ လမ်းပန်း ဆက်သွယ်မှုခက်ခဲ၊ လျှပ်စစ်မီးမရှိ၊ ပညာရေး၊ ကျန်းမာရေး မပြည့်စုံတဲ့ ဆင်းရဲတွင်းနက်နေလှပါတယ်။ လမ်းမပေါက်တာကြောင့် ဒေသထွက်ကုန်များ ပေါက်ဈေးထက် နိမ့်ကျရောင်းရပြီးတော့ ဝယ်ရတဲ့ ကုန်ပစ္စည်းတွေကျတော့ ဈေးကြီးပေးဝယ်ကြရပါတယ်။ ပညာရေးမှာလည်း မူလတန်းလောက်နဲ့ အများစုကျောင်းပြီးကြရပြီး ဆေးရုံဆေးခန်းတွေရှိရာကို သွားလာရန်ခက်ခဲတာကြောင့် ကျန်းမာရေး မကောင်းတဲ့သူတွေဟာ မဆုံးပါးသင့်ဘဲ ဆုံးရှုံးခဲ့ကြရပါတယ်။ အထူးသဖြင့်တော့ ကိုယ်ဝန်ဆောင်သည်တွေနဲ့ သက်ကြီးရွယ်အိုတွေဟာ ထိခိုက်မှုအများဆုံး ဖြစ်ရပါတယ်။ ကျေးလက်ပြည်သူတွေဟာ လမ်းပန်းဆက်သွယ်ရေးမကောင်းတာကြောင့် မုန့်လုံးစက္ကူကပ် အဆိုးသံသရာလည်နေကြရပါတယ်။ ဥက္ကဋ္ဌကြီးခင်ဗျား။ လမ်းပန်းဆက်သွယ်ရေးကောင်းတဲ့မြို့ပြတွေနဲ့ ကျေးရွာတွေဟာ ဆက်သွယ်ရေးခက်ခဲတဲ့ ကျေးရွာတွေထက် သိသိသာသာ ပိုမိုတိုးတက်ကြပါတယ်။ တိုင်းပြည်ရဲ့ ၇၅ ရာခိုင်နှုန်းကျော် ကျေးလက်ဒေသနေပြည်သူတွေရဲ့ တစ်ဦးချင်းဘဝ ဖွံ့ဖြိုးတိုးတက်လာမှသာ တိုင်းပြည်တစ်ခုလုံး ဖွံ့ဖြိုးတိုးတက်လာမှာဖြစ်ပါတယ်။ ဥက္ကဌကြီးခင်ဗျား။ နိုင်ငံတော်ကဆောင်ရွက် နေတဲ့ အမျိုးသားအဆင့် ကျေးလက်လမ်း၊ တံတားများ ဖွံ့ဖြိုးရေးမဟာဗျူဟာ ၂၀၁၆-၂၀၃၀ ကို အထူးကြိုဆိုပါတယ်။ သို့သော်လည်း ရည်မှန်းချက်ပန်းတိုင်ရောက်ဖို့တော့ အများကြီးဖြည့်ဆည်း ဆောင်ရွက်ပေးရန် လိုအပ်နေပါသေးတယ်။ ကျေးလက်ဒေသမှာရှိတဲ့ (A) အဆင့်လမ်းများအားလုံးကို ၂၀၂၀-၂၀၂၁ ခုနှစ်အရောက်မှာ ကွန်ကရစ် သို့မဟုတ် ကတ္တရာလမ်းဖြစ်ရမယ်လို့ ရည်မှန်းထားသော် လည်း လက်တွေ့ဘတ်ဂျက်အရတော့ တစ်နှစ်လိုအပ်ချက်ရဲ့ ၂၅ ရာခိုင်နှုန်းခန့်သာ ဆောင်ရွက်နိုင်တာ တွေ့ရပါတယ်။ ဒီနှုန်းနဲ့ဆိုရင်တော့ ရည်မှန်းချက်ပန်းတိုင်ကိုရောက်ဖို့ နှစ် ၄၀ ခန့်လောက် ကြာသွား နိုင်ပါတယ်။ Power Point သုံးခွင့်ပြုပါ။ ဒါကတော့ ပဲခူးတိုင်းဒေသကြီးရဲ့ ကျေးလက်လမ်း၊ တံတား များ ပြတဲ့မြေပုံဖြစ်ပါတယ်။ ပဲခူးတိုင်းဒေသကြီးမှာဆို ၇၅ ရာခိုင်နှုန်းကျော်က ကျေးလက်ဒေသတွေမှာ နေထိုင်ကြပါတယ်။ ဒါကတော့ ပဲခူးတိုင်းဒေသကြီးရဲ့ လမ်းအဆင့် (A) (B),(C)သတ်မှတ်ချက် ဖြစ်ပါတယ်။ ဒါကတော့ ဘတ်ဂျက်လျာထားချက်ဖြစ်ပါတယ်။ ပြည်ထောင်စုရဲ့ ဘတ်ဂျက်ဟာ လေးဘီလီယံကျော်ကျော်သာ ပေးထားတာတွေ့ရပါတယ်။ ဒါကတော့ ကျွန်တော်တို့ သနပ်ပင် မြို့နယ်က (A)အဆင့်လမ်းအချို့ပဲ ဖြစ်ပါတယ်။ ဒါလည်း (A)အဆင့် လမ်း၊ တံတားအချို့ဖြစ်ပါတယ်။ ဒါလည်း လမ်း၊ တံတားအချို့ဖြစ်ပါတယ်။ ဥက္ကဋ္ဌကြီးခင်ဗျား။ ပဲခူးတိုင်းဒေသကြီးမှာ အခုဆိုလို့ရှိရင် (A)အဆင့်လမ်းကို ခုနဖော်ပြသွား တာ၂၄၄၀ မိုင်ရှိပါတယ်။ တစ်နှစ်ကို မိုင် ၅၀ နှုန်းလောက်ပဲ တည်ဆောက်နိုင်တာဖြစ်တဲ့အတွက် နှစ် ၄၀ ကျော်လောက်ထိ ကြာသွားနိုင်တာ တွေ့ရပါတယ်။ သနပ်ပင်မြို့နယ်မှာဆိုလို့ရှိရင် (A)အဆင့်လမ်းဟာ ၇၄ မိုင်ကျော်ရှိပါတယ်။ အဲဒီတော့ ဒီ ၇၄ မိုင်ကျော်ကို ကျွန်တော်တို့တစ်နှစ်ကို ဘယ်လောက်သွားနိုင် လဲဆိုတော့ တစ်နှစ်ကို နှစ်မိုင်နှုန်းလောက်ပဲသွားနိုင်ပါတယ်။ ၂၀၁၅-၂၀၁၆ ခုနှစ်ကနေပြီးတော့ ၂၀၁၈-၂၀၁၉ ခုနှစ်အထိကို ၆ မိုင်ကျော်ကျော်လေးပဲ ကွန်ကရစ်လမ်းတည်ဆောက်နိုင်ပါတယ်။ ဒီနှုန်းအတိုင်းသွားမယ်ဆိုလို့ရှိရင် ၃၇ နှစ်လောက်ကြာမှပဲ ကွန်ကရစ်လမ်းနဲ့ကတ္တရာလမ်းတွေ ဖြစ်နိုင်တာတွေ့ရပါတယ်။ ဥက္ကဌကြီးခင်ဗျား။ ကျေးလက်လမ်း၊ တံတားများမဟာဗျူဟာအောင်မြင်ရေး အတွက်ကို အကြံပြုဆွေးနွေးလိုပါတယ်။ အဲဒါကတော့ (၁)အချက်အနေနဲ့ ကျေးလက် လမ်း၊ တံတား များဖွံ့ဖြိုးရေးဦးစီးဌာနကို အင်အားဖြည့်ပြီးတော့ တိုးချဲ့ဖွဲ့စည်းပေးဖို့ လိုအပ်ပါတယ်။ ကျွန်တော်တို့ မြို့နယ်မှာဆိုလို့ရှိရင် အင်ဂျင်နီယာ SAE တစ်ဦးတည်းသာရှိပါတယ်။ ဒါမှမဟုတ်ရင် မလုပ်နိုင်သေးဘူး ဆိုရင် ကျေးလက်ဒေသဖွံ့ဖြိုးရေးဦးစီးဌာန၊ ဆောက်လုပ်ရေး လမ်း၊ တံတားဦးစီးဌာနများနဲ့ ပူးပေါင်း ပြီးတော့ ဆောင်ရွက်သင့်ပါတယ်။ (၂)အချက်ကတော့ ပြည်ထောင်စုဘဏ္ဍာရန်ပုံငွေကို မဟာဗျူဟာ ရည်မှန်းချက်ပန်းတိုင် ပြည့်မီအောင်၊ လုံလောက်အောင် ၂၀၁၉-၂၀၂၀ ခုနှစ်မှာ တိုးမြှင့် လျာထားပေး သင့်ပါတယ်။ (၃)အချက်ကတော့ မိတ်ဖက်ဆက်စပ်တဲ့အဖွဲ့အစည်းများဖြစ်တဲ့ နယ်စပ်ရေးရာဝန်ကြီးဌာန၊ ကျေးလက်ဖွံ့ဖြိုးရေးဦးစီးဌာန၊ လွှတ်တော်ဖွံ့ဖြိုးရေးရန်ပုံငွေ၊ UNDP လို ပါဝင်ဆက်စပ်နေတဲ့ ကျေးလက်ဖွံ့ဖြိုးရေးဒေသတွေအတွက် ဆောင်ရွက်နေတဲ့ အဖွဲ့အစည်းတွေ၊ ဌာနတွေနဲ့ ပူးပေါင်းပြီးတော့ စီမံကိန်းစနစ်တကျရေးဆွဲသင့်ပါတယ်။ နိဂုံးချုပ်အားဖြင့်တော့ ကျေးလက်ဖွံ့ဖြိုးရေးဥပဒေကြမ်း တစ်ခုကို ကျွန်တော်တို့လွှတ်တော်မှာ အခုဆို ဆွေးနွေးနေပြီဖြစ်ပါတယ်။ ဒီလိုပဲ လမ်းဦးစီးဌာနနဲ့ ပတ်သက်လို့လည်း တိကျပြည့်စုံတဲ့ စည်းမျဉ်းစည်းကမ်း၊ လုပ်ထုံးလုပ်နည်းများ ချမှတ်ရန်နှင့် ကျေးလက်လမ်း၊ တံတားဥပဒေတစ်ရပ်ကို အမြန်ဆုံးပြဋ္ဌာန်းရေးဆွဲဆောင်ရွက်သင့်ပါကြောင်း အကြံပြု တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဖျာပုံမဲဆန္ဒနယ်မှ ဦးဝင်းထွဋ် ဆွေးနွေးဖို့ ဖြစ်ပါတယ်</speech>
<speech><mp id='174'>ဦးဝင်းထွဋ်(ဖျာပုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကိုမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဖျာပုံမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းထွဋ်ဖြစ်ပါတယ်။ ကျွန်တော့်အနေနဲ့ လေးမျက်နှာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်မင်းသိန်းရဲ့ အဆိုကို အကြံပြု ဆွေးနွေးသွားမှာ ဖြစ်ပါတယ်။ အဆိုမှာ အမျိုးသားအဆင့်ကျေးလက်လမ်းများ ဖွံ့ဖြိုးရေးမဟာဗျူဟာ(၂၀၁၆-၂၀၃၀)၏ ရည်မှန်းချက်များ၊ လုပ်ငန်းများအောင်မြင်စေရေးအတွက် ရန်ပုံငွေလိုအပ်ချက်များ ပိုမိုဖြည့်ဆည်းပေးရန်တိုက်တွန်း ထားပါတယ်။ ဤမဟာဗျူဟာသည် အိန္ဒိယနိုင်ငံတွင် ၂၀၀၀ ပြည့်နှစ် ဒီဇင်ဘာလမှစတင်၍ ယနေ့ တိုင်ဆောင်ရွက်နေဆဲဖြစ်တဲ့ PMGSY စီမံကိန်း၊ ဝန်ကြီးချုပ်၏ ကျေးလက်လမ်းများစီမံကိန်းနှင့် များစွာတူညီပြီးတော့ အိန္ဒိယနိုင်ငံ၏ အောင်မြင်မှုများနှင့် ကြုံတွေ့ရသည့် စိန်ခေါ်မှုများကို အလေး ထားအတုယူဆောင်ရွက်သင့်ပါတယ်။ လက်ရှိစီမံကိန်းအကောင်အထည်ဖော်မှုကို ပြန်လည်သုံးသပ်လျှင် မဟာဗျူဟာ၏ အရေးပါဆုံးအစိတ်အပိုင်းဖြစ်သည့် အဓိကကျေးရွာချင်းဆက်လမ်းကွန်ရက်(CRRN) များကို ပြန်လည်သုံးသပ်ပြင်ဆင်အတည်ပြု ဆောင်ရွက်မှုမရှိခြင်း၊ လမ်းအဆင့်အတန်းသတ်မှတ်ချက် အပေါ်တွင်သာမူတည်၍ အဓိကပါဝင်ပတ်သက်သူများ၏ တင်ပြတောင်းဆိုမှုများကိုသာ ဘတ်ဂျက် လျာထားဆောင်ရွက်နေခြင်း၊ အဓိကဆောင်ရွက်ရမည့် ကျေးရွာချင်းဆက်လမ်းကွန်ရက်အစား Class(A)လမ်းများသာ ဦးစားပေးနေခြင်း၊ အဓိကဆောင်ရွက်နေသည့် ကျေးလက်လမ်းဖွံ့ဖြိုးရေးဦးစီး ဌာနအဆင့်ဆင့်တွင် မဟာဗျူဟာကိုကောင်းစွာနားလည်ပြီး ကောင်းမွန်သောစီမံကိန်းများ ချမှတ် အကောင်အထည်ဖော်ရန် လိုအပ်ချက်များစွာရှိနေခြင်းစတဲ့အချက်တွေကို တွေ့ရှိရပါတယ်။ ကျွန်တော့်အနေနဲ့ အချက်သုံးချက်ကို အဓိကထားထောက်ပြဆွေးနွေးလိုပါတယ်။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်။ (၁) မြို့နယ်အလိုက် စီမံချက်ရေးဆွဲ အကောင် အထည်ဖော်ရာတွင် လိုအပ်ချက်များ ဖြစ်ပါတယ်။ အောက်ပါအဆင့်လေးဆင့်ကို ကောင်းစွာဆောင် ရွက်ရန်လိုပါတယ်။ အဓိကကျေးရွာချင်းဆက်လမ်းကွန်ရက် CRRN တွင် မြို့နယ်အလိုက် CRRN ကွန်ရက်များ သတ်မှတ်နိုင်ရေး ကွင်းဆင်းလေ့လာတိုင်းတာပြီးဖော်ထုတ်သတ်မှတ်ရန်၊ အဆင့်မြှင့် တင်ရန်လိုအပ်တဲ့ လမ်းများနှင့် အသစ်ဖောက်လုပ်ရန်လိုအပ်တဲ့လမ်းများ အားလုံးပါဝင်ပါတယ်။ ၂၀၁၆-၂၀၁၇ တွင်ပြုစုထားတဲ့ CRRN စာရင်းများအား မြေပြင်နှင့်ကိုက်ညီပြီး ပိုမိုပြည့်စုံကောင်းမွန် စေရေးပြင်ဆင်၍ မြေပုံနှင့်အချက်အလက်များကို အတည်ပြုရန် ကျေးလက်လမ်းအဆင့်အတန်း သတ်မှတ်ချက်များ ဖြစ်ပါတယ်။ Closs(A) လမ်းတွေဟာ အဓိကလမ်းမကြီးများကို ချိတ်ဆက်ပါတယ်။ Closs(B)ကတော့ ကျေးရွာချင်းဆက်ကွန်ယက်ပေါ်မှာရှိတဲ့ လမ်းများဖြစ်ပြီးတော့ Class(A)ကို ချိတ်ဆက်ပါတယ်။ Class(C)ကတော့ဝေးလံတဲ့ဒေသများကို ဆက်သွယ်တဲ့လမ်းဖြစ်ပါတယ်။ ဖော်ထုတ်သတ်မှတ်ထားတဲ့ CRRN များတွင် လမ်းအဆင့်အတန်းသတ်မှတ်ချက်များကို မှန်ကန်စွာ ထည့်သွင်းသတ်မှတ်ရန် လိုအပ်ပါတယ်။ အနိမ့်ဆုံးကျေးလက်လမ်းစံနှုန်းများ ဖြစ်ပါတယ်။ အမျိုးသာအဆင့်ကျေးလက်လမ်းစံနှုန်းများ gewospošajosep: (National Rural Road Standards and Specifications-NRRSS) Moq:ag ထုတ်ပြန်ရန်လိုအပ်နေပါတယ်။ အနိမ့်ဆုံးကျေးလက်လမ်းစံနှုန်းများကို ရွေးချယ်ရာတွင် ရာသီဥတု၊ တည်နေရာ၊ မြေအမျိုးအစား၊ ဒေသတွင်းရရှိနိုင်တဲ့ ဆောက်လုပ်ရေးပစ္စည်းများ၊ ဖြတ်သန်းအသုံးပြုမှု ပမာဏအစရှိသည်တို့အပေါ် မူတည်၍ ပြင်ဆင်သတ်မှတ်ရန်လိုအပ်ပါတယ်။ မြို့နယ်ရှိ CRRN များတွင် အနိမ့်ဆုံး ကျေးလက်လမ်းစံနှုန်းသတ်မှတ်ချက်များဖြင့် လမ်းပုံစံဒီဇိုင်းထုတ်ရန် လိုအပ်ပါတယ်။ ကျေးရွာများကို ဦးစားပေးအဆင့်သတ်မှတ်ခြင်းဖြစ်ပါတယ်။ ကျေးရွာနှင့်ကျေးရွာအုပ်စုများရှိ လူဦးရေ ပေါ်မူတည်ပြီးတော့ ဦးစားပေးအဆင့်လေးဆင့်သတ်မှတ်ထားပါတယ်။ ကောင်းမွန်ပြည့်စုံစွာဖော်ထုတ် ပြီးတဲ့ CRRN ကွန်ရက်၊ လမ်းအဆင့်အတန်း၊ လမ်းစံနှုန်းသတ်မှတ်ချက်များအပေါ်တွင် အဓိက ဦးစားပေးအဆင့် လေးဆင့်သတ်မှတ်ချက်နှင့်အညီ လွှတ်တော်ကိုယ်စားလှယ်များ၊ သက်ဆိုင်ရာဌာန များ၏ သဘောတူညီမှုဖြင့် ရွေးချယ်သတ်မှတ်ပြီး ရင်းနှီးမြှုပ်နှံမှုအစီအမံဖြင့် စီမံချက်ရေးဆွဲဘတ်ဂျက် လျာထား ဆောင်ရွက်သွားရမှာဖြစ်ပါတယ်။ (၂) စီမံခန့်ခွဲမှုလိုအပ်ချက်များ သို့မဟုတ် စီမံခန့်ခွဲမှုအလွဲများ ပုံတွင်ဖျာပုံမြို့နယ်မှာရှိတဲ့ ၂၀၁၈-၂၀၁၉ ဘဏ္ဍာရေးနှစ်အတွင်း ဆောင်ရွက်တဲ့ ကျေးလက်လမ်းငါးလမ်းဖြစ်ပါတယ်။ အမှတ်စဉ် (၁)နှင့်(၄)မှာ လုပ်ငန်းတင်ဒါခေါ်ယူဆောင်ရွက်မည်ဖြစ်ပြီးတော့ အမှတ်စဉ်(၃)နှင့်(၅)မှာ ကျေးလက် လမ်းဖွံ့ဖြိုးရေးဦးစီးဌာနမှ ပစ္စည်းတင်ဒါခေါ်ယူ၍ ကိုယ်တိုင်ဆောင်ရွက်သွားမည် ဖြစ်ပါတယ်။ အနီရောင်ဖြင့်ပြထားသည်များမှာ လမ်းအဆင့်အတန်းနှင့် ဦးစားပေးအဆင့်များဖြစ်ပါတယ်။ လွန်ခဲ့သော သုံးလခန့်ကပင် တင်ဒါခေါ်ယူအောင်မြင်ပြီးဖြစ်ပါတယ်။ Site Survey ပြုလုပ်ခြင်း၊ လမ်း ဒီဇိုင်းပုံထုတ်ခြင်း၊ စံချိန်စံညွှန်းများသတ်မှတ်ခြင်း၊ အသေးစိတ်ခန့်မှန်းကုန်ကျစရိတ်တွက်ချက်ခြင်းများဆောင်ရွက်ခြင်း လုံးဝမရှိသေးဘဲနဲ့ မည်သည့် Reference များဖြင့် တင်ဒါခေါ်ယူပြီးသည်ကို လုံလောက်စွာ ရှင်းလင်းနိုင်ခြင်းမရှိပါဘူး။ အဆိုပါ Pre-Project လုပ်ငန်းများကို ဖေဖော်ဝါရီလထဲ မှာစတင်ဆောင်ရွက်ခဲ့ပါတယ်။ ရှေ့နောက်အစီအစဉ်လွဲချော်နေတဲ့ လုပ်ငန်းစဉ်တစ်ခုဖြစ်ပါတယ်။ ဘိုကလေးမြို့နယ်တွင် ၂၀၁၇-၂၀၁၈ ဘဏ္ဍာရေးနှစ်တွင် ဆောင်ရွက်ခဲ့တဲ့ ဂုံမင်းချောင်း သံကူကွန်ကရစ်တံတားဖြစ်ပါတယ်။ တံတားဟာ ၂၀ ပေအကျယ်ရှိပြီးတော့ ပြီးစီးနေပြီး ခြေဆင်းလမ်းများဆောင်ရွက်ထားခြင်းမရှိပါဘူး။ မူလလမ်းအကျယ် ငါးပေ၊ ခြောက်ပေခန့်သာရှိပြီးတော့ ကျေးရွာ ချင်းဆက်လမ်းအပြည့်မရှိပါဘူး။ လမ်းဆက်လက်ဖောက်လုပ်ရန် လယ်ယာမြေပြဿနာများရှိနေပြီးတော့ CRRN လမ်းကို အရင်ရွေးချယ်သတ်မှတ် အကောင်အထည်ဖော်ဆောင်ရွက်ခြင်းမရှိဘဲ ၂၀ ပေ အကျယ်တံတားကို အရင်တည်ဆောက်ခြင်းမှာ မည်သို့မျှ အသုံးမဝင်ဘဲနဲ့ နိုင်ငံ့ဘဏ္ဍာငွေ ဖြုန်းတီး တဲ့လုပ်ရပ်တစ်ခုဖြစ်ပါတယ်။ (၃) ကျေးလက်လမ်းရန်ပုံငွေလိုအပ်ချက်ဖြစ်ပါတယ်။ ၂၀၃၀ ခုနှစ်အထိ မဟာဗျူဟာကာလ အတွင်းရန်ပုံငွေ US ဒေါ်လာ ၃.၉ ဘီလီယံလိုအပ်မှာဖြစ်ပါတယ်။ နိုင်ငံတကာမှာဆောင်ရွက်နေတဲ့ စနစ်အတိုင်း လမ်းတည်ဆောက်ရေးရန်ပုံငွေကို (၁)မော်တော်ယာဉ်များ နှစ်စဉ်မှတ်ပုံတင်ရာတွင် ထည့်သွင်းကောက်ခံခြင်း၊ (၂) မော်တော်ယာဉ်သုံးစက်သုံးဆီအပေါ်တွင် Excise Tox အဖြစ်ကောက်ခံခြင်း အဆိုပါနည်းလမ်းနှစ်လမ်းနှင့် သင့်တော်ရာကို လျင်မြန်ဆောင်ရွက်သင့်ပါကြောင်း အကြံပြုအပ်ပါ တယ်။ သို့ပါ၍ ကျေးလက်လမ်းဖွံ့ဖြိုးရေးဦးစီးဌာနအနေဖြင့် စီမံကိန်းများကို ကိုယ်တိုင်ဆောင်ရွက် ခြင်းအစား မဟာဗျူဟာလုပ်ငန်းစဉ်များ အောင်မြင်ရေးအတွက် ပြုပြင်ပြောင်းလဲဆောင်ရွက်သင့်မည် ဖြစ်ပါကြောင်း ဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>မတ္တရာမဲဆန္ဒနယ်မှ ဦးဇော်မင်းလွင် ဆွေးနွေးဖို့ ဖြစ်ပါတယ်</speech>
<speech><mp id='297'>ဦးဇော်မင်းလွင်(မတ္တရာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးပဲမင်္ဂလာပါ။ ကျွန်တော်ကတော့ မတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်မင်းလွင်ဖြစ်ပါတယ်။ ကျွန်တော့်အနေဖြင့် လေးမျက်နှာမဲဆန္ဒနယ်မှ ဦးဇော်မင်းသိန်းတင်သွင်း သောအဆိုအား အကြံပြု ထောက်ခံဆွေးနွေးသွားမှာဖြစ်ပါတယ်။ လေးစားရပါသော လွှတ်တော် ဥက္ကဋ္ဌကြီးခင်ဗျား။ မြန်မာနိုင်ငံရဲ့ ၇၀ ရာခိုင်နှုန်းကျော်ဟာ ကျေးလက်နေပြည်သူများဖြစ်ပါတယ်။ ကျေးလက်နေထိုင်တဲ့ ပြည်သူများဟာ အများစုအားဖြင့် ဆင်းရဲနွမ်းပါးကြပါတယ်။ ဒီလိုအများစု ဆင်းရဲနေသရွေ့ တိုင်းပြည်ဟာလည်း ဆင်းရဲနေအုံးမှာဖြစ်ပါတယ်။ တိုင်းပြည်အလျင်အမြန်ဖွံ့ဖြိုး တိုးတက်ဖို့ဆိုလျှင် လူအများစုဆင်းရဲနေတဲ့ ကျေးလက်နေပြည်သူများရဲ့ လူမှုဘဝဖွံ့ဖြိုးတိုးတက် လာအောင် စီမံဆောင်ရွက်ကြရမှာ ဖြစ်ပါတယ်။ ဒါကြောင့်အဓိကကျတဲ့ ကျေးလက်လမ်းကွန်ရက်များ၊ လယ်ယာကုန်ထုတ်လမ်းများ၊ တံတားများကို တည်ဆောက်နိုင်ရန် အစိုးရအနေဖြင့် ပိုမိုဖြည့်ဆည်း ဆောင်ရွက်ပေးဖို့ တိုက်တွန်းထားတာကို ထောက်ခံအပ်ပါတယ်။ လွှတ်တော်ဥက္ကဋ္ဌကြီးခင်ဗျား။ နိုင်ငံတော်အစိုးရအနေဖြင့်လည်း နိုင်ငံတော်ဖွံ့ဖြိုးတိုးတက်လာ ဖို့၊ လူနေမှုဘဝမြင့်မားလာဖို့၊ လမ်းပန်းဆက်သွယ်ရေးတွေ၊ လျှပ်စစ်ရရှိရေးတွေစသည်ဖြင့် ကဏ္ဍအစုံ နဲ့မဟာဗျူဟာချမှတ်ပြီး လုပ်ဆောင်နေတာ တွေ့မြင်ရပါတယ်။ ဒေသန္တရလမ်း၊ တံတားဖွံ့ဖြိုးတိုးတက် ရေးဗဟိုကော်မတီကလည်း အခန်း ၁၃ ခန်းမှာ ပြည်ထောင်စုသမ္မတမြန်မာနိုင်ငံအစိုးရအမျိုးသား အဆင့် ကျေးလက်လမ်းများ ဖွံ့ဖြိုးရေးမဟာဗျူဟာကို ရေးဆွဲထားတာကို လေ့လာတဲ့အခါမှာ အားတက်ရပါတယ်။ မဟာဗျူဟာစီမံကိန်းမှာ ရာသီမရွေးသွားလာနိုင်တဲ့လမ်းများ အသုံးပြုနိုင်ရန် လူဦးရေ ၁၀၀၀ နှင့်အထက် မှတ်ပုံတင်ထားရှိသော ကျေးရွာကြီးများအားလုံးအား ၂၀၂၀ ခုနှစ်တွင် လည်းကောင်း၊ လူဦးရေ ၅၀၀ နှင့်အထက်ရှိမှတ်ပုံတင်ထားရှိထားသော ကျေးရွာများ၏ ၉၅ ရာခိုင်နှုန်း အား ၂၀၂၅ ခုနှစ်တွင်လည်းကောင်း၊ ၂၀၃၀ ခုနှစ်တွင် မှတ်ပုံတင်ထားရှိသော ကျေးရွာများအားလုံး၏ ၉၀ ရာခိုင်နှုန်းအား လမ်းများအဖြစ်ဆက်သွယ်သွားလာနိုင်ပြီဖြစ်ပြီး ကျေးလက်နေလူဦးရေ၏ ၉၅ ရာခိုင်နှုန်းအား အကျိုးပြုစေမယ်လို့ ဖော်ပြထားတာတွေ့ရပါတယ်။ ၂၀၃၀ ခုနှစ်မှာ ပြည်ထောင်စု သမ္မတမြန်မာနိုင်ငံတော်အစိုးရအနေဖြင့် တိုးတက်ကောင်းမွန်သော ကျေးလက်လမ်းများသည် ကျေးလက်ဒေသဖွံ့ဖြိုးတိုးတက်စေရန်နှင့် ဆင်းရဲနွမ်းပါးမှုလျှော့ချရာအဓိကကျကြောင်း တစ်စိုက် မတ်မတ်ပြုလုပ်ခြင်းဖြင့် ၂၀၃၀ ခုနှစ်တွင် ရေရှည်တည်တံ့သော ဖွံ့ဖြိုးတိုးတက်မှုပန်းတိုင်များကို မျှော်မှန်းထားကြောင်း တွေ့ရှိရပါတယ်။ ဒါကြောင့် အမျိုးသားအဆင့် ကျေးလက်လမ်းများဖွံ့ဖြိုးရေးမဟာဗျူဟာရဲ့ ရည်မှန်းချက်ကို အောင်မြင်ဖို့ဆိုရင် ကျွန်တော်တို့ အင်နဲ့အားနဲ့ကြိုးစားကြရပါမယ်။ ဘတ်ဂျက်ပိုမိုသုံးစွဲရပါမယ်။ ဒါ့အပြင် အခုလက်ရှိ ပြည်ထောင်စုဖွံ့ဖြိုးရေးဆိုင်ရာလုပ်ငန်းများ၊ VDP လုပ်ငန်းများ၊ CDD Project စသည့် လုပ်ငန်းတွေဟာလည်းပဲ ချထားတဲ့အခါမှာ ပြည်သူကိုယ်တိုင် ပူးပေါင်းဆောင်ရွက်ပါဝင်ခွင့် ရတဲ့အတွက် ပိုမိုအောင်မြင်နေတာကို ကျွန်တော်တို့တွေ့မြင်ရပါတယ်။ ပြည်သူ့ဘဏ္ဍာကို ပြည်သူ ကိုယ်တိုင်ရွေးချယ်ပြီး ကိုယ်တိုင်တည်ဆောက်ရသောလုပ်ငန်းများဖြစ်သဖြင့် အရည်အသွေးပိုင်းရော နောင်ပြုပြင်ထိန်းသိမ်းရေးအပိုင်းပါ ပြည်သူများအနေဖြင့် တာဝန်တစ်ရပ်သဘောထားပြီး ဆောင်ရွက် လာတာကို မြင်တွေ့ရမှာဖြစ်ပါတယ်။ ဒါကြောင့် ဒီကဏ္ဍတွေကိုလည်း ပိုမိုတိုးမြှင့်ချထားပေးဖို့ လိုအပ် ပါတယ်။ ဒါကြောင့်မို့လို့ လွှတ်တော်ဥက္ကဋ္ဌကြီးခင်ဗျား။ လက်ရှိ ကျွန်တော်တို့ ကျေးရွာတွေမှာကြည့်မယ် ဆိုရင် မြေသားလမ်းတွေဟာ အတော်များများရှိနေသေးပါတယ်။ ဒီလိုမြေသားလမ်းတွေမှာ ကျေးရွာ ချင်းဆက်လမ်းတွေမှာ လမ်းအူကြောင်းအားဖြင့် ကြည့်မယ်ဆိုရင် ကျဉ်းတဲ့နေရာကျဉ်းနေတယ်။ ကွေ့ကောက်မှုတွေရှိတဲ့နေရာ ရှိနေတယ်။ တချို့နေရာတွေမှာဆိုရင် အန္တရာယ်ဖြစ်စေနိုင်သော အန္တရာယ်ကွေ့(ဂငယ်ကွေ့)များအဖြစ်ရှိနေတဲ့လမ်းများ တွေ့နေရပါတယ်။ ဒါကြောင့် ကနဦးစတင် တည်ဆောက်မှာဖြစ်တဲ့အတွက် လမ်းအူကြောင်းကို နောင်အန္တရာယ်ကင်းရှင်းစေရန် ဖြောင့်ဖြူးပေးဖို့ လိုအပ်ပါတယ်။ ဒီနေရာမှာလမ်းဖြောင့်တဲ့အနေအထားလုပ်တဲ့အခါမှာ တချို့ဒေသတွေမှာဆိုလို့ရှိရင်၊ တချို့ရပ်ရွာတွေမှာဆိုလို့ရှိရင် လမ်းအနေအထားကို မပေးတာတွေ ဒါတွေ့ရပါတယ်။ တချို့နေရာ တွေမှာဆိုရင် ကိုယ်ထူကိုယ်ထခင်းထားတဲ့လမ်းတွေမှာ အဆမတန် တန်ပိုတင်ဆောင်လာတဲ့ ကားတွေဖြတ်သန်းသွားတဲ့အတွက် အခုခင်းတော်ကြာပျက်ဖြစ်နေတာကို တားဆီးလို့မရတဲ့ ဖြစ်စဉ်တွေ ဖြစ်နေကြပါတယ်။ ဒါကြောင့် အကြံပြုလိုတာကတော့ ကျေးလက်လမ်းဥပဒေတစ်ရပ် အမြန်ရေးဆွဲ ပြဋ္ဌာန်းပေးဖို့လိုအပ်ပါတယ်။ သို့မှသာ စနစ်ကျသောလမ်းပုံစံ၊ လမ်းအကျယ်သတ်မှတ်နိုင်မှု၊ လမ်း ပခုံး၊ ရေနုတ်မြောင်းမှအစ တိကျစွာဖော်ဆောင်နိုင်မှာဖြစ်ပါတယ်။ ကွေ့ဝိုက်နေတဲ့ အန္တရာယ်ကွေ့တွေ ကို ဖြောင့်တဲ့နေရာမှာလည်း ဒေသနှင့်ပေါင်းစပ်ပြီး၊ ညှိနှိုင်းပြီး ပြုလုပ်ပေးဖို့လိုအပ်ပါတယ်။ ကျွန်တော့်ဒေသမှာဆိုရင် မြစ်ရေဝင်ဒေသဖြစ်တဲ့အတွက် အဲဒီမြစ်ရေဝင်ဒေသတွေမှာ ပထမဦးဆုံး စခင်းတဲ့လမ်းတွေကို မြေသားအဖြစ် ချထားမပေးတော့ဘဲ တစ်ခါတည်းကွန်ကရစ်လမ်းအဖြစ် ချထား ပေးဖို့ကိုလည်း အကြံပြုလိုပါတယ်။ ဆည်ရေသောက်မြောင်းပေါင်တွေပေါ်မှာ မဖြစ်မနေသွားလာ ရတဲ့ ကျေးရွာတွေအတွက်လည်း လမ်းမှတ်ပုံတင်ထားခြင်းမရှိတဲ့အတွက် ဒီကျေးရွာတွေကို ရာသီမရွေး သွားလာနိုင်အောင် လမ်းပိုင်းပုံစံအဖြစ် ဖြည့်ဆည်းပေးဖို့လိုအပ်ကြောင်းကိုလည်း အကြံပြု တင်ပြရင်း နဲ့ ဦးဇော်မင်းသိန်းရဲ့ အဆိုအား ထောက်ခံအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူခေါင်လန်ဖူးမဲဆန္ဒနယ်မှ ဦးအာမိုးဆီ ဆွေးနွေးဖို့ ဖြစ်ပါတယ်။</speech>
<speech><mp id='226'>ဦးအာမိုးဆီ(ခေါင်လန်ဖူးမဲဆန္ဒနယ်)</mp>ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ ကချင်ပြည်နယ်၊ ခေါင်လန်ဖူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအာမိုးဆီ ဖြစ်ပါတယ်။ လေးမျက်နှာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဇော်မင်းသိန်းရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဌကြီးခင်ဗျား။ နိုင်ငံတစ်နိုင်ငံဖွံ့ဖြိုးတိုးတက်ရန်နှင့် လူနေမှုအဆင့်မြင့်မားစေရန်အတွက် လမ်းပန်းဆက်သွယ်ရေးသည် အဓိကကျသည့် အခန်းကဏ္ဍ တွင်ပါဝင်လျက်ရှိသည်ကို တွေ့ရှိရမှာဖြစ်ပါတယ်။ မြန်မာနိုင်ငံတွင် ၂၀၁၆ ခုနှစ် ADB နှင့် အကြံပြုလိုပါတယ်။ မတင်ထားခြင်းမရှိတ်အတွင်းကိုလည်း အကြံ puma espost:g?$op: q:6018:g:0poscoooops Myanmar Transport Sector Policy Note Rurd Road and Assess အရ မြန်မာနိုင်ငံတွင် ကျေးရွာပေါင်း ၆၄၀၀ ရှိပြီး ရာသီမရွေး သွားလာနိုင်သောလမ်းအဖြစ် ၇၅၀၀၀ ကီလိုမီတာရှိကြောင်း၊ ဒါကြောင့် ကျေးရွာတစ်ရွာကို ရာသီမရွေးသွားလာနိုင်သောလမ်းအဖြစ် တစ်ကီလိုမီတာနှုန်းလောက်သာရှိပြီး အိမ်နီးချင်းနိုင်ငံများ နှင့် နှိုင်းယှဉ်ပါက များစွာနည်းပါးနေသည်ကို တွေ့ရှိရပါကြောင်း၊ ရာသီမရွေးသွားလာနိုင်သော လမ်းမရှိသော ကျေးရွာနေလူဦးရေ သန်း ၂၀ ခန့်ရှိကြောင်း တွေ့ရှိရပါတယ်။ နိုင်ငံတကာမှာ ကျေးလက်နေပြည်သူတွေ သွားလာရေးအဆင်ပြေမှုကို Rurd Assess Index(RAI)လို့ခေါ်တဲ့ ကျေးလက်နေလူဦးရေ၏ မည်မျှရာခိုင်နှုန်းဟာ ရာသီမရွေးသွားလာနိုင်သောလမ်း၏ ဘယ်နှစ်မိုင် အတွင်းရှိသလဲဆိုတာနဲ့ တိုင်းတာလျက်ရှိသည်ကို တွေ့ရှိရပါတယ်။ ဥက္ကဋ္ဌကြီးခင်ဗျား။ ၂၀၁၆-၂၀၁၇ ဘဏ္ဍာရေးနှစ်တွင် ကျေးလက်လမ်းဖွံ့ဖြိုးရေးဦးစီးဌာန ဆောက်လုပ်ရေးဝန်ကြီးဌာနမှ ဆောက်လုပ်ပြီးစီးခဲ့တဲ့ မြန်မာတစ်နိုင်ငံလုံးရှိ ကျေးလက်လမ်းအမျိုး အစားများနှင့် လမ်းအရှည်မိုင်အနေဖြင့် (၁) ကတ္တရာလမ်း၊ ကွန်ကရစ်လမ်းမအနေဖြင့် ၃၀၁၆ မိုင် ခြောက်ဖာလုံဖြင့် ခြောက်ရာခိုင်နှုန်း၊ (၂)ကျောက်လမ်းကို ဂျင်းလမ်းအနေဖြင့် ၁၂၀၇၅ မိုင် ခြောက် ဖာလုံဖြင့် ၂၄ ရာခိုင်နှုန်း၊ (၃)မြေသားလမ်း ဂျစ်ကား၊ ဆိုင်ကယ်၊ လှည်းလမ်းနှင့်လူသွားလမ်းအဖြစ် ၃၅၇၈၁ မိုင် ၃ ဖာလုံဖြင့် ၇၀ ရာခိုင်နှုန်းဖော်ပြထားသည်ကို တွေ့ရှိရပါတယ်။ ၂၀၁၆-၂၀၁၇ ဘဏ္ဍာရေးနှစ်မှ ၂၀၂၀-၂၀၂၁ ဘဏ္ဍာရေးနှစ်အထိ ကျေးလက်ဒေသဖွံ့ဖြိုးရေးနှင့် ဆင်းရဲနွမ်းပါးမှု လျှော့ချရေးအတွက် စီမံကိန်းများရေးဆွဲအကောင်အထည်ဖော်ဆောင်ရွက်ရန် ရည်မှန်းထားလျက် ရှိသည်ကိုလည်း တွေ့ရှိရပါတယ်။ ထိုစီမံကိန်းများအနက် လမ်းပန်းဆက်သွယ်ရေးနှင့် စပ်လျဉ်းသည့် လျာထားသည့်ကျေးလက်လမ်းလုပ်ငန်းများမှာ (၁) ၂၀၁၆-၂၀၁၇ ဘဏ္ဍာရေးနှစ်အတွက် ကွန်ကရစ်လမ်း ၈၃.၅၆ မိုင်၊ ကတ္တရာလမ်းအဖြစ် ၂၁၆.၁၄၄ မိုင်၊ ကျောက်ချောလမ်းအဖြစ် ၁၂၀၀ မိုင်၊ မြေသားလမ်း အဖြစ် ၁၅၀၀ မိုင် စုစုပေါင်း ၃၀၀၀ မိုင်၊ (၂) ၂၀၁၇-၂၀၁၈ ဘဏ္ဍာရေးနှစ်အတွက် ကွန်ကရစ်လမ်း ၈၅/၃.၉၇ မိုင်၊ ကတ္တရာလမ်းဖြစ် ၂၂၀/၉.၀၃ မိုင်၊ ကျောက်ချောလမ်းအဖြစ် ၁၂၂၄ မိုင်နှင့် မြေသား လမ်းအဖြစ် ၁၅၃၀ မိုင် စုစုပေါင်း ၃၀၆၀ မိုင်၊ (၃) ၂၀၁၈-၂၀၁၉ ဘဏ္ဍာရေးနှစ်အတွက် ကွန်ကရစ် လမ်းအဖြစ် ၈၇/၁.၃၈ မိုင်၊ ကတ္တရာလမ်းအဖြစ် ၂၂၄/၆.၆၂ မိုင်၊ ကျောက်ချောလမ်းအဖြစ် ၁၂၄၈ မိုင်နှင့် မြေသားလမ်းအဖြစ် ၁၅၆၀ မိုင် စုစုပေါင်း ၃၁၂၀ မိုင်၊ (၄) ၂၀၁၉-၂၀၂၀ ဘဏ္ဍာရေးနှစ် အတွက် ကွန်ကရစ်လမ်းအဖြစ် ၈၈/၆.၇၉ မိုင်၊ ကတ္တရာလမ်းအဖြစ် ၂၂၉/၁.၂၁ မိုင်၊ ကျောက်ချော လမ်းအဖြစ် ၁၂၇၂ မိုင်နှင့် မြေသားလမ်းအဖြစ် ၁၅၉၀ မိုင် စုစုပေါင်း ၃၁၈၀ မိုင်၊ (၅) ၂၀၂၀-၂၀၂၁ ဘဏ္ဍာရေးနှစ်အတွက် ကွန်ကရစ်လမ်းအဖြစ် ၉၀/၆.၄၄ မိုင်၊ ကတ္တရာလမ်းအဖြစ် ၂၃၄/၁.၅၆ မိုင်၊ ကျောက်ချောလမ်းအဖြစ် ၁၂၉၈ မိုင်နှင့် မြေသားလမ်းအဖြစ် ၁၆၂၂ မိုင် စုစုပေါင်း ၃၂၄၅ မိုင် ဖြစ်ကြောင်း တွေ့ရှိရပါတယ်။ အဆိုပါလျာထားဆောင်ရွက်ရမည့် စီမံကိန်းများအောင်မြင်စွာ အကောင်အထည်ဖော်ဆောင်ရွက်နိုင်ရန် ဖွံ့ဖြိုးရေးဘတ်ဂျက်များကို ပိုမိုခွဲဝေချထားဆောင်ရွက် ပေးရမှာဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်အတွက် ကျေးလက်လမ်း၊ တံတားအတွက် ၁၄၃ ဘီလီယံသာ သုံးစွဲခဲ့သည်ကို တွေ့ရှိရပါတယ်။ ပြည်ထောင်စုဘတ်ဂျက်ရန်ပုံငွေလျော့နည်းရရှိပါက ကျေးလက်နေလူဦးရေ ငါးသန်းသည် ရာသီမရွေးသွားလာနိုင်သော လမ်းအသုံးပြုနိုင်မှာမဟုတ်ဘဲ ကျေးလက်နေပြည်သူများ၏ အသက်မွေးဝမ်းကျောင်းနှင့် စီးပွားရေးများအပေါ် များစွာသက်ရောက် စေမည်ဖြစ်ပါသည်။ ဝေးလံခက်ခဲပြီး ဖွံ့ဖြိုးတိုးတက်မှုနောက်ကျနေသည့် ဒေသများတွင် ကျေးလက် လမ်းများကို အထူးဦးစားပေးဆောင်ရွက်ပေးသင့်ကြောင်း ထိုသို့ဆောင်ရွက်ပေးမှသာ မြို့ပြနှင့် ကျေးလက်ဖွံ့ဖြိုးတိုးတက်မှု ကွာဟချက်ကျဉ်းမြောင်းလာမည်ဖြစ်ကြောင်း တေ့ရှိရပါတယ်။ နိုင်ငံတော်အစိုးရအနေဖြင့် ကျေးလက်လမ်းများ ဖွံ့ဖြိုးတိုးတက်ရန်အတွက် ဝန်ဆောင်မှုများနှင့် ၂၀၃၀ ခုနှစ် ရေရှည်တည်တံ့သော ဖွံ့ဖြိုးတိုးတက်မှုပန်းတိုင်များ (Sustainable Development Gods) နဲ့အညီဆောင်ရွက်ပါက အောက်ပါအချက်များနှင့် ဆက်စပ်လျက်ရှိသည်ကို တွေ့ရှိရပါတယ်။ (၁)ဆင်းရဲနွမ်းပါးမှုလျှော့ချရေးနှင့်ဆက်စပ်မှု၊ (၂)ငတ်မွတ်ခေါင်းပါးမှုလျှော့ချရေးနှင့်ဆက်စပ်မှု၊ (၃) တိုးတက်သောကျန်းမာရေးနှင့်ဆက်စပ်မှု (၄) အလုပ်အကိုင်အခွင့်အလမ်းများ တိုးတက်မှုနှင့် ဆက်စပ်မှု၊ (၅) ခံနိုင်ရည်ရှိသော အခြေခံအဆောက်အဦများဆောက်လုပ်ခြင်းနှင့်ဆက်စပ်မှုနှင့် (၆) မညီမျှမှုအားလျှော့ချပေးရေးနှင့်ဆက်စပ်မှုတို့ဖြစ်ကြောင်း တွေ့ရှိရပါတယ်။ ဆောက်လုပ်ရေးဝန်ကြီး ဌာန၏ ကားလမ်းများအပျက်အစီးနည်းရေးဆောင်ရွက်ရန်အချက်နှစ်ချက်၊ လမ်းပြုပြင်ရာတွင်ဆောင်ရွက်ရန် အချက်နှစ်ချက်၊ ကားလမ်းများရေရှည်ကောင်းမွန်ရေး ဆောင်ရွက်ရန်အချက်နှစ်ချက် နှင့်လမ်း၊ တံတားတို့ ကောင်းစွာဆောင်ရွက်ခြင်းဖြင့် ဆောက်လုပ်ရေး၏ဂုဏ်သိက္ခာကိုမြှင့်တင်ပါ ဆိုသည့်အတိုင်း လမ်း၊ တံတားများဆောင်ရွက်ရာတွင် ကောင်းမွန်စွာဆောင်ရွက်ခြင်းဖြင့်ကောင်းမွန်ပြီး အရည်အသွေးရှိသည့် လမ်း၊ တံတားများအဖြစ် ပြုပြင်တည်ဆောက်ကြပါစို့လို့ တိုက်တွန်းဆွေးနွေးရင်း အဆိုအား ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုးညို မဲဆန္ဒနယ်မှ ဦးကျော်မျိုးမင်း ဆွေးနွေးဖို့ ဖြစ်ပါတယ်</speech>
<speech><mp id='205'>ဦးကျော်မျိုးမင်း(မိုးညို မဲဆန္ဒနယ်)</mp>အားလုံးပဲမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ပဲခူးတိုင်းဒေသကြီး၊ မိုးညို မဲဆန္ဒနယ်မှ ဦးကျော်မျိုးမင်း ဖြစ်ပါတယ်။ ပြည်သူ့ လွှတ်တော်ကိုယ်စားလှယ် ဦးဇော်မင်းသိန်းရဲ့ အဆိုကို ရှေ့မှာလွှတ်တော်ကိုယ်စားလှယ်များကလည်း တော်တော်များကလည်း ထောက်ခံဆွေးနွေးပြီးသားဖြစ်ပါတယ်။ ကျွန်တော့်အနေနဲ့ကတော့ အကြံပြု ဆွေးနွေးသွားမှာဖြစ်ပါတယ်။ ကျွန်တော်အကြံပြု ဆွေးနွေးချင်တဲ့ အချက်(၁)ကတော့ လမ်း၊ တံတား အဆင့်သတ်မှတ်ခြင်းနဲ့ လမ်း၊ တံတားခံနိုင်ဝန်သတ်မှတ်ခြင်းတွေကို ဌာနအနေနဲ့ပြောင်းလဲသတ်မှတ် ပေးနိုင်ဖို့ အကြံပြုဆွေးနွေးချင်တာဖြစ်ပါတယ်။ ပထမအချက်အနေနဲ့ လမ်းတွေကို အဆင့်သတ်မှတ် တဲ့နေရာမှာ A၊ B၊ C အဆင့်တွေ တကယ်သတ်မှတ်ထားတာဖြစ်ပေမဲ့ မြေပြင်မှာ (A)အဆင့်လမ်း၊ (B) အဆင့်လမ်း၊ (C)အဆင့်လမ်းတွေ အသုံးဝင်မှုကို ပြန်လည်သုံးသပ်ပြီးတော့ မြေပြင်နဲ့တကယ် ကိုက်ညီမယ့်လမ်းတွေကို သတ်မှတ်ပေးဖို့ ဖြစ်ပါတယ်။ ဒီမှာတော့ ဒုတိယအချက်ဆွေးနွေးချင်တာ ကတော့ လမ်း၊ တံတားတွေရဲ့ ခံနိုင်ဝန်ဖြစ်ပါတယ်။ လမ်း၊ တံတားတွေရဲ့ခံနိုင်ဝန်က အကျိုးသက်ရောက်မှု အင်မတန်ကြီးမားပါတယ်။ ကျွန်တော့်မြို့နယ်မှာဆိုလို့ရှိရင် လမ်း၊ တံတားတွေရဲ့ ခံနိုင်ဝန်သတ်မှတ် ထားတာ ကျွန်တော်တင်ပြချင်ပါတယ်။ ဆောက်လုပ်ရေးဝန်ကြီးဌာနက စီမံဆောင်ရွက်တဲ့ လက်ပံတန်း-တော်သလှ-ထိန်တော-မိုးညို -တာပွန်နတ်လမ်း ဒီလမ်းပေါ်မှာရှိတဲ့ တံတားသုံးစင်းဟာ ဘေလီတံတား အမျိုးအစားတွေဖြစ်ပါတယ်။ ဆောက်လုပ်ရေးဝန်ကြီးဌာနက ဆောင်ရွက်တဲ့လမ်းဟာ ဘေလီတံတားအမျိုးအစားဖြစ်ပြီးတော့ ခံနိုင်ဝန်ဟာ ၁၃ တန်ရှိပါတယ်။ ဒီခံနိုင်ဝန် ၁၃ တန်က ဒေသထွက်ကုန်တွေကို ဈေးကွက်ကိုအရောက်ပို့တဲ့နေရာမှာ ကုန်ကျစရိတ်ပိုမိုများပြားစေတဲ့ အကြောင်းအချက်တစ်ခုဖြစ်ပါတယ်။ အဲဒီတော့ ကျေးလက်တံတားတွေကို ခံနိုင်ဝန် ၁၃ တန်လို့ သတ်မှတ်လိုက်ခြင်းအားဖြင့် ကျေးလက်ဒေသတွေဖွံ့ဖြိုးတိုးတက်ဖို့အတွက် ဆောင်ရွက်ရာမှာ ကျေးလက်ဒေသမှာ အမှန်တကယ် လမ်းတွေကိုထိန်းသိမ်းချင်တဲ့စေတနာနဲ့ တန်သတ်မှတ်တာဖြစ်ပြီး အမှန်တကယ်အသုံးပြုနိုင်တဲ့ ခြောက်တန်အထက် ဒေသသုံးယာဉ်တွေအတွက် သယ်ယူပို့ဆောင်ရေး မှာ အခက်အခဲတွေ့တာကို တွေ့ရှိရပါတယ်။ မြေနီကျောက်စရစ်တစ်ကျင်းကို ထုတ်လုပ်သူက ကားပေါ်အရောက် ၅၀၀၀ ကျပ်နဲ့ ၈၀၀၀ ကျပ်ကြား ထုတ်လုပ်ပေးနိုင်ပေမဲ့ သယ်ယူပို့ဆောင် စရိတ်ကြီးမားတဲ့ အကြောင်းရင်းက ကားတစ်စီးကို တစ်ကျင်းခွဲပဲတင်ခွင့်ရတဲ့အတွက် လုပ်ငန်းခွင် အရောက်ဆိုလို့ရှိရင် တစ်ကျင်းကို ကျပ် ၅၀၀၀၀ ကနေ ၆၀၀၀၀ ကျပ်ပတ်ဝန်းကျင်ကြား ကျသင့်တာ ဖြစ်ပါတယ်။ မိုးညိုမြို့နယ်အတွင်းမှာဆိုရင် တစ်နှစ်ကို ကျင်းရေ ၅၀၀၀၀ လောက် အသုံးပြုပါတယ်။ ကျင်းတစ်ကျင်းကို ကျပ်ငွေ ၁၀၀၀၀ ပဲ သက်သာတယ်ဆိုရင်တောင်မှပဲ အရပ်ရပ်ကုန်ကျ စရိတ်တွက်ချက်မှုဟာ သိန်း ၅၀၀၀ နီးပါးလောက် နှစ်စဉ်လျှော့ချအသုံးပြုနိုင်မှာ ဖြစ်ပါတယ်။ သိန်း ၅၀၀၀ ဆိုတဲ့ပိုက်ဆံက တံတားတစ်စင်းတည်ဆောက်နိုင်တဲ့ အနေအထားဖြစ်ပါတယ်။ ဒုတိယအချက်အနေနဲ့ ဆွေးနွေးချင်တာတော့ ဌာနဆိုင်ရာအချင်းချင်း ပူးပေါင်းဆောင်ရွက်မှု အားနည်းတာဖြစ်ပါတယ်။ ဘယ်အချက်တွေအားနည်းနေလဲ ဆွေးနွေးရမယ်ဆိုရင် ကျွန်တော့်မြို့နယ် မှာဆိုလို့ရှိရင် လူထုဗဟိုစီမံကိန်း(CDD)၊ UNDP၊ ပြည်ထောင်စုလွှတ်တော် ဖွံ့ဖြိုးရေးရန်ပုံငွေ အစီ အစဉ်၊ ကျေးလက်လမ်းဖွံ့ဖြိုးတိုးတက်ရေးဦးစီးဌာနဆိုပြီးတော့ ဌာနတွေရဲ့ ပေါင်းစပ်ညှိနှိုင်း ဆောင် ရွက်တဲ့ အားကအင်မတန်နည်းပါတယ်။ ပေါင်းစပ်ညှိနှိုင်းဆောင်ရွက်မှုအားနည်းတော့ ဘာတွေ အကျိုးသက်ရောက်မှုဖြစ်သလဲဆိုတော့ UNDP က သူတို့လမ်းတွေဆောင်ရွက်မယ်ဆိုလို့ ရှိရင် သက်ဆိုင်ရာဌာနတွေဖိတ်ပါတယ်။ ကျေးရွာအုပ်ချုပ်ရေးမှူးတွေကို ဖိတ်ပါတယ်။ ဖိတ်ပြီးတဲ့ အခါကျလို့ရှိရင် ဌာနဆိုင်ရာတွေမှာ လျာထားဆောင်ရွက်ထားတဲ့ လမ်းတွေကိုမေးပြီးမှ သူတို့ ဆောင်ရွက်မယ့်လမ်းတွေကို အဆိုပြု တင်ပြတာ ဖြစ်ပါတယ်။ ဒါဟာ အင်မတန်အဆင်ပြေပါတယ်။ UNDP ရဲ့ လုပ်ငန်းစဉ်တွေကို အတုယူရမှာ ဖြစ်ပါတယ်။ အဲဒီတော့ CDD နဲ့လုပ်ငန်းတွေဆောင်ရွက်တယ်။ အခြားဝန်ကြီးဌာနတွေက ဆောင်ရွက်တဲ့လုပ်ငန်းတွေဟာ မြို့နယ်ရဲ့ လမ်းကွန်ရက် နဲ့ မချိတ်ဆက်မိတဲ့အခါမှာ CDD က ဆောင်ရွက်ထားတဲ့ လမ်းတွေ၊ တံတားတွေဟာဆိုလို့ရှိရင် ကျွန်တော်တို့ရဲ့ ရည်မှန်းချက်အရ ၂၀၁၈-၂၀၁၉ ဘဏ္ဍာရေးနှစ်မှ ၂၀၁၉-၂၀၂၀ ဘဏ္ဍာရေးနှစ်မှာ ဆောက်မယ့်တံတားတွေပြီးစီးသွားလို့ရှိရင် အဲဒီငွေတွေနဲ့ဆောက်ထားတဲ့တံတားတွေဟာ ပြန်ဖျက် ရမယ့်အနေအထားတောင်ရှိပါတယ်။ တံတားတွေဟာ ခြောက်ပေအကျယ်၊ ရှစ်ပေအကျယ်တံတားတွေဟာ ကျေးလက်ဆက်သွယ်ရေးလမ်းတွေမှာ ဆောက်ထားတဲ့အတွက် ဌာနဆိုင်ရာအချင်းချင်း ပူးပေါင်းဆောင်ရွက်မှုအားနည်းခြင်းကိုလည်း ကျွန်တော်တို့ ပြန်လည်ပြုပြင်သုံးသပ်ဖို့လိုပါတယ်။ နောက်ဆုံးတစ်ချက်အနေနဲ့ ဆွေးနွေးချင်တာကတော့ တစ်နိုင်ငံလုံးတစ်ပြေးညီသတ်မှတ်ထားတဲ့ မူဝါဒဖြစ်ပါတယ်။ အဓိကကျွန်တော်ဆွေးနွေးချင်တာကတော့ ပြီးခဲ့တဲ့အပတ် စနေနေ့က ကျေးလက် လမ်းဖွံ့ဖြိုးရေးက တာဝန်ယူဆောက်လုပ်မယ့် တံတားတစ်စင်းကို ဒီဇိုင်းပုံစံပြောင်းလဲဖို့အတွက် DG တစ်ဦးကိုခေါ်ပြီးတော့ မြေပြင်မှာသွားရောက် ပြီးတော့ လိုက်လံပြသရှင်းလင်းပါတယ်။ အဲဒီအချိန်မှာ DG ကမေးလိုက်တဲ့စကားတစ်ခွန်းကို ကျွန်တော်အရမ်းအံ့သြသွားပါတယ်။ ဘာကြောင့်လဲဆိုတော့ မိုးညိုမြို့နယ်ထဲမှာ ရေမြုပ်တဲ့လမ်းတွေကို ဌာနကခင်းနေသလားလို့မေးပါတယ်။ အဲဒီလိုဆိုတော့ကျွန်တော်တို့ဒေသက တစ်မြို့နယ်လုံးမှာ အိမ်ခြေ၊ ကျေးရွာအုပ်စုတော်တော်များများ ရွာပေါင်း ၁၀၀ လောက် နှစ်စဉ်ရေမြုပ်နေတဲ့ဒေသမှာ ရေမြုပ်နေတဲ့လမ်းတွေကို ခင်းနေသလားဆိုတဲ့မေးတဲ့ အချက်က အင်မတန်အံ့သြစရာကောင်းပါတယ်။ ဘာကြောင့်ဒီလိုပြောလဲဆိုတော့ ဝန်ထမ်းတွေက အောက်ခြေမှာဖြစ်နေတဲ့ အချက်အလက်တွေအပေါ်ကို တိတိကျကျတင်ပြခြင်းမရှိဘူးလို့ ကျွန်တော်တို့ သုံးသပ်လို့ရပါတယ်။ တံတားတွေကို ၂၀၃၀ ခုနှစ်စီမံကိန်းအရ ရာသီမရွေးသွားလာ နိုင်တဲ့လမ်းတွေကို တည်ဆောက်ပေးမယ်ဆိုလို့ရှိရင် ဧရာဝတီတိုင်းဒေသကြီး၊ မြစ်ဝကျွန်းပေါ် ဒေသမှာရှိတဲ့ ကျေးရွာတွေအရောက်ကို လမ်းဖောက်ဖို့ ဘယ်လိုရည်ရွယ်ချက်၊ ဘယ်လို လမ်းညွှန်ချက်နဲ့ ဆောင်ရွက်ကြမလဲ။ မိမိတို့ရဲ့ ကျေးရွာမှာရှိတဲ့ ခံနိုင်ဝန်အားနဲ့ မိမိတို့ကျေးရွာမှာရှိတဲ့ လမ်းအသုံးတည့်မှုနဲ့မူတည်ပြီးတော့ ကျွန်တော်တို့ မြို့နယ်မှာဆိုလို့ရှိရင် ရေမြုပ်တံတားတွေ အများကြီးလိုအပ်ပါတယ်။ ရေမြုပ်တံတားတွေလိုအပ်လို့ ဌာနဆိုင်ရာနဲ့ ညှိနှိုင်းတဲ့အခါမှာ ဌာနရဲ့ စံချိန်စံညွှန်းတွေကို သူတို့ကပြောပါတယ်။ တံတားတစ်စင်းကို ပေ ၂၀၊ ၂၅ အမြင့်ဆောက်ပြီးတော့ အဲဒီတံတားကို ပေ ၂၀၊ ၂၅ မြင့်တဲ့တံတားကို ချဉ်းကပ်လမ်းဆောက်ဖို့အတွက် ကုန်ကျစရိတ် ကလည်းအများကြီးပါ။ ကျွန်တော်တို့ဒေသက ရေမြုပ်တက်တဲ့ ကာလဟာ လေးလဝန်းကျင်လောက် ရှိတဲ့အတွက် ကျန်တဲ့ရှစ်လ နွေရာသီမှာသွားလာနိုင်တဲ့ လမ်းအဖြစ်နဲ့အဆင်ပြေတဲ့အတွက် ဒေသနဲ့ ကိုက်ညီမယ့် လမ်းမူဝါဒချမှတ်ဆောင်ရွက်ပေးသင့် ပါကြောင်းပြောကြားရင်းနဲ့ ဦးဇော်မင်းသိန်းရဲ့ အဆိုကို ထောက်ခံဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type='speaker'>ကျောင်းကုန်းမဲဆန္ဒနယ်မှ ဦးသိန်းထွန်း ဆွေးနွေးဖို့ ဖြစ်ပါတယ်</speech>
<speech><mp id='165'>ဦးသိန်းထွန်း(ကျောင်းကုန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်က ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ ဥက္ကဋ္ဌကြီးခင်ဗျား။ ကျေးလက်နေပြည်သူများရဲ့ လူနေမှုဘဝမြှင့်တင်နိုင်ရန် မဖြစ်မနေ ဆောင်ရွက်ရမယ့်ကဏ္ဍတစ်ရပ်ဖြစ်တဲ့ကျေးလက်လမ်း၊တံတားများ တည်ဆောက်အကောင်အထည် ဖော်ရာမှာ ရည်မှန်းချက်များနှင့် လုပ်ငန်းစဉ်များ အောင်မြင်အောင်ဆောင်ရွက်ရန် လိုအပ်ချက်များကို ပိုမိုဖြည့်ဆည်းဆောင်ရွက်ပေးရေးအဆိုဖြစ်တဲ့အတွက် ကျွန်တော့်အနေနဲ့ ထောက်ခံဆွေးနွေးအကြံပြု သွားမှာ ဖြစ်ပါတယ်။ လေးစားအပ်ပါတဲ့ဥက္ကဋ္ဌကြီးခင်ဗျား။ ကျေးလက်နေလူမှုဘဝမြင့်မားဖို့ ကျေးလက်ဒေသဖွံ့ဖြိုး ရေးဦးစီးဌာနကို ယခင်အစိုးရလက်ထက်ကတည်းက ဖွဲ့စည်းဆောင်ရွက်ပေးခဲ့တာ ဖြစ်ပါတယ်။ ကျေးလက်ပညာရေးမြင့်မားဖို့၊ ကျေးလက်ကျန်းမာရေးကောင်းမွန်ဖို့၊ လမ်းပန်းဆက်သွယ်မှု လုံခြုံ ချောမွေ့ဖို့၊ သောက်သုံးရေကောင်းရေသန့်ရရှိဖို့၊ ကျေးလက်စီးပွားရေးမြှင့်တင်ဖို့၊ ကျေးလက်လျှပ်စစ် မီးရရှိဖို့တို့ကို ဦးစားပေးဆောင်ရွက်ခဲ့ပါတယ်။ ဒါကြောင့် ကျေးလက်ပြည်သူများရဲ့ လူနေမှုဘဝမြှင့်တင် ဖို့ဆိုရင် ကျေးလက်လမ်း၊တံတားကဏ္ဍတစ်ရပ်သာမက မဖြစ်မနေဆောင်ရွက်ရမယ့် ကျေးလက် ကျန်းမာရေး၊ ပညာရေး၊ သောက်သုံးရေသန့်လုံလောက်စွာရရှိရေး၊ ကျေးလက်စီးပွားရေးမြှင့်တင်ရေး၊ လျှပ်စစ်မီးရရှိရေးတို့ကိုပါ ဆောင်ရွက်ပေးရမှာ ဖြစ်ပါတယ်။ အလားတူ ကျေးလက်ဒေသဖွံ့ဖြိုးရေး လုပ်ငန်းများ ကျေးရွာတိုင်းဆောင်ရွက်ပေးနိုင်ရေးအတွက် လွှတ်တော်ဖွံ့ဖြိုးရေးရန်ပုံငွေကိုလည်း တိုးမြှင့်ဆောင်ရွက်ပေးရမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျေးလက်ဒေသဖွံ့ဖြိုးရေးကိစ္စများနှင့်ပတ်သက်ပြီး ကျွန်တော်တို့မြို့နယ် အနေနဲ့ ဆောင်ရွက်နိုင်မှုအနေအထားကို ဆွေးနွေးတင်ပြသွားမှာ ဖြစ်ပါတယ်။ ကျွန်တော်တို့မြို့နယ်မှာ ရပ်ကွက်သုံးခု၊ ကျေးရွာအုပ်စု ၆၅ အုပ်စုရှိပြီး ကျေးရွာခွဲပေါင်း ၄၁၇ ရွာရှိပါတယ်။ ကျေးလက်လမ်း ပေါင်း ၇၂ လမ်းရှိပြီး မိုင်ပေါင်း ၁၈၁ မိုင် ၁.၉၂ ဖာလုံ ရှိပါတယ်။ တံတား ၅၂ စင်းရှိပြီး ၂၅၂၃ ပေ ရှိပါတယ်။ ပထမအကြိမ် လွှတ်တော်သက်တမ်းမှာ ကွန်ကရစ်လမ်း၊ ကျောက်ချောလမ်းနှင့် မြေသား လမ်း စုစုပေါင်း ၂၈ မိုင် ၃.၄ ဖာလုံရရှိပါတယ်။ ဒုတိယအကြိမ် လွှတ်တော်သက်တမ်းကာလမှာ ကွန်ကရစ်လမ်း၊ ကျောက်ချောလမ်း၊ အမာခံလမ်း၊ မြေသားလမ်း စုစုပေါင်း ၂၂ မိုင် ၁.၁၆ ဖာလုံ ရရှိပါ တယ်။ ယခင် ကျေးလက်ကျောက်ချောလမ်းကို လွှတ်တော်ကတိကဝတ်နှင့် လမ်းဆုံးတဲ့အထိ အပြီးဆောင်ရွက်နိုင်ခဲ့ပါတယ်။ ရေကလုတ်-သောင်ကြီးလမ်း ၁၁ မိုင် ၂ ဖာလုံ၊ ရုံးတော-ပုဂံစုလမ်း ၃ မိုင် ၂ ဖာလုံ၊ ပန်းတောရိုး-ဝက်ခြံဂရက်လမ်း ၄ မိုင် ၃ ဖာလုံ၊ ဂုံမင်း-စည်းကျော်လမ်း ၁ မိုင် ၆ ဖာလုံ၊ သုံးခွအင်းလျားလမ်း တစ်မိုင်၊ ရင်ဆိုင်-မရမ်းချောင်းလမ်း ၂ မိုင် ၁ ဖာလုံတို့ကို ၂၀၁၄-၂၀၁၅ ဘတ်ဂျက်မှာ အပြီးဆောင်ရွက်နိုင်ခဲ့ပါတယ်။ အခုကတော့ အမှတ်(၃)ရွှေဘိုနိုင်-ဇီးငူလမ်းဟာဆိုရင် ၇ မိုင် ၃ ဖာလုံ ရှိပါတယ်။ ၂၀၁၅-၂၀၁၆ ခုနှစ်မှာ ကျောက်ခင်းလမ်းတစ်မိုင်ရပါတယ်။ ၂၀၁၆-၂၀၁၇ ခုနှစ်မှာ နောက်ထပ်တစ်မိုင်ရပါတယ်။ ၂၀၁၈-၂၀၁၉ ခုနှစ်မှာမပါပြန်ဘူး။ လမ်းပြီးဖို့ ၅ မိုင် ၃ ဖာလုံကျန်သေး ပါတယ်။ အလားတူ ဒီနှစ်ဘတ်ဂျက်မှာလည်း ချောင်းဝ-ဘုရားကြီးကုန်းလမ်း ၁၀ မိုင် ၃ ဖာလုံမှာ ၂ မိုင် ၁.၂၁ ဖာလုံပဲ ရပါတယ်။ လာမယ့်နှစ်ရဖို့ မကြိမ်းသေပါဘူး။ မြို့နယ်အတွင်းတံတားအရေအတွက်မှာ ကွန်ကရစ်တံတား ၁၀ စင်း၊ သစ်သားတံတား ၁၃ စင်း၊ ကြိုးတံတားနှစ်စင်း၊ Box Culvert ၂၇ စင်း စုစုပေါင်းတံတား ၅၂ စင်းရှိပြီး ၂၅၂၃ ပေရှိပါတယ်။ အငယ်စားတံတားကိုးစင်းပဲ ရရှိခဲ့ပါတယ်။ ကျေးလက်သောက်သုံးရေကို ကြည့်မယ်ဆိုရင် ပထမအကြိမ် လွှတ်တော်သက်တမ်းမှာ လွှတ်တော် ကတိကဝတ်နှင့် Arsenic ကင်းလွတ်တွင်းနဲ့ သောက်သုံးရေတွင်းပေါင်း ၁၂၇ တွင်း၊ ဒီနှစ် သက်တမ်းမှာတော့ ၂၆ တွင်းပဲ ရရှိတာတွေ့ရမှာဖြစ်ပါတယ်။ အလားတူ ကျေးလက်ကျန်းမာရေးဌာန ကို ကြည့်မယ်ဆိုရင်လည်း ကျွန်တော်တို့မြို့နယ်မှာ ကျေးလက်ကျန်းမာရေး ၁၀ ခု၊ ကျေးလက် ကျန်းမာရေးဌာနခွဲ ၄၀ ကျော်ရှိရာမှာ ပထမအကြိမ်လွှတ်တော်မှာ လွှတ်တော် ကတိကဝတ်အရ ကျေးလက်ကျန်းမာရေးဌာနနှစ်ခုနှင့် ကျေးလက်ကျန်းမာရေးဌာနခွဲ ၁၁ ခုကို စံကိုက်အဆောက်အဦ အသစ်များရရှိပြီးတော့ ဒီကနေ့ ဒုတိယအကြိမ်လွှတ်တော်သက်တမ်းမှာတော့ တိုက်နယ်ဆေးရုံတစ်ခု နှင့် ကျေးလက်ကျန်းမာရေးဌာနခွဲ စံကိုက်အဆောက်အဦတစ်ခုသာ ရရှိပါတယ်။ ကျေးလက်မီးလင်း ရေးကိုကြည့်မယ်ဆိုရင် ယခင်က ကျေးလက်မီးလင်းရေးမှာ ကျောင်းကုန်းမြို့နယ်အနေနဲ့ မဟာ ဓာတ်အားလိုင်းမှ ကိုယ်ထူကိုယ်အပါအဝင် လျှပ်စစ်မီး ၂၃ ရွာ၊ ဆိုလာစနစ်ဖြင့် ၄၉ ရွာမီးလင်းပြီးတော့ ကျေးရွာစုစုပေါင်း ၇၂ ရွာဖြစ်ပြီးတော့ မီးလင်းရန်ကျန်တာ ကျေးရွာ ၃၄၄ ရွာ ကျန်ရှိပါတယ်။ ဒီကနေ့မှာတော့ NEP စီမံချက်နဲ့ ခြောက်ရွာရရှိပါတယ်။ ဥက္ကဌကြီးခင်ဗျား။ ကျေးလက်ဒေသတိုင်းမှာ လိုအပ်ချက်တွေမြောက်မြားစွာရှိနေပါတယ်။ ဒီလိုအပ် ချက်တွေကို ဦးစားပေးဆောင်ရွက်ပေးမှသာ ကျေးလက်ဒေသများ အမြန်ဆုံးဖွံ့ဖြိုးတိုးတက်မှာဖြစ်ပါ တယ်။ ဒေသဖွံ့ဖြိုးရေးလုပ်ငန်းများကို ချပေးရာမှာလည်း လုပ်ငန်းများအဆင့်မီဖို့၊ အရည်အသွေး ကောင်းမွန်ဖို့ အထူးလိုအပ်ပါတယ်။ လုပ်ငန်းတင်ဒါများအောင်မြင်ပြီးတာနဲ့ ကုမ္ပဏီများအနေနဲ့ ပစ္စည်းအရည်အသွေးလျှော့ချခြင်း၊ ကျွမ်းကျင်လုပ်သားနည်းခြင်း၊ ကြီးကြပ်မှုအားနည်းခြင်းတို့ကြောင့် စံချိန်မီသောလုပ်ငန်းများ ဖြစ်မလာပါဘူး။ လွှတ်တော်ကိုယ်စားလှယ်များနှင့် မြို့နယ်တည်ဆောက်ရေး ကြီးကြပ်မှုကော်မတီမှ စစ်ဆေးကြပ်မတ်သော်လည်း ပစ္စည်းများအရည်အသွေးမမီတာကို တွေ့ရှိရ ခြင်း၊ ကျွမ်းကျင်လုပ်သားအားနည်းခြင်း၊ ကုမ္ပဏီမှ ကြီးကြပ်မှုအားနည်းခြင်း၊ သက်ဆိုင်ရာအစိုးရအဖွဲ့၊ တိုင်းဒေသကြီး၊ ခရိုင်ဌာနဆိုင်ရာများမှ ကြီးကြပ်ဆောင်ရွက်နိုင်မှုမရှိခြင်းတို့ တွေ့ရှိရပါတယ်။ တာဝန်ရှိသူအဆင့်ဆင့် ကွင်းဆင်းကြည့်မယ်ဆိုရင် လုပ်ငန်းတိုင်းမှာ အားနည်းချက်တွေ တွေ့ရပါလိမ့် မယ်။ (၁/၂၀၁၇)ခုနှစ်ဟာလည်း စာအုပ်ထဲမှာပဲ ရှိနေပါတယ်။ လက်တွေ့မှာ ဆောင်ရွက်နိုင်ခြင်း မရှိပါဘူး။ အရည်အသွေးစစ်ဆေးမယ့် Third Party ဆိုတာလည်း မတွေ့ရပါဘူး။ လမ်းခင်းတဲ့ကျောက်တွေကို ကြည့်မယ်ဆိုလျှင် ဈေးသက်သာတဲ့ကျောက်ပွတွေသာချထားတာတွေ့ရပါတယ်။ ကျေးရွာလမ်း ကော်မတီက ချထားတဲ့ကျောက်တွေကို ပါးစပ်နဲ့တောင်ကိုက်ပြီးတော့ ခွဲပြတဲ့အနေအထားတွေ ဖြစ်နေပါတယ်။ ကျောက်စလစ်ဆိုရင်လည်း ဆန်ကွဲမှုန့်တွေ ဖြစ်နေတယ်။ သဲဆိုရင်လည်း နုန်းပါတဲ့သဲက ဈေးသက်သာလို့ သုံးနေကြတယ်။ အဆောက်အဦသုံးတဲ့သံချောင်းဆိုရင်လည်း နိုင်ငံခြားဖြစ်မဟုတ်ဘဲ နဲ့ ဈေးသက်သာတဲ့ပုဂ္ဂလိကသံချောင်းပဲ သုံးနေကြပါတယ်။ ဘယ်လိုမှ ထိန်းလို့မရပါဘူး။ ဒီအတိုင်း သွားမယ်ဆိုရင်တော့အဆိုရှင်မျှော်မှန်းတဲ့ ကျေးလက်ဒေသဖွံ့ဖြိုးရေးအတွက် ဆောင်ရွက်ရမယ့် လမ်း၊ တံတားအပါအဝင် အဆောက်အဦများအားလုံးဟာ စံချိန်စံညွှန်းမမီတဲ့အဆောက်အဦများ ဖြစ်လာမှာ ကိုစိုးရိမ်စိတ်ဖြင့် အကြံပြု ဆွေးနွေးရင်း ဦးဇော်မင်းသိန်းရဲ့ အဆိုကို ထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၉ ဖြစ်ပါတယ်။ ဆောက်လုပ်ရေးဝန်ကြီးဌာနက ပြန်လည်ရှင်းလင်း ဆွေးနွေးရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ကျွန်တော့်အနေဖြင့် ဧရာဝတီတိုင်းဒေသကြီး၊ လေးမျက်နှာ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်မင်းသိန်း တင်သွင်းထားတဲ့ နိုင်ငံတော်ဖွံ့ဖြိုး တိုးတက်ရေးလုပ်ငန်းများတွင် အဓိကကျသည့်ကျေးလက်နေပြည်သူလူထု၏ လူနေမှုဘဝမြှင့်တင် နိုင်ရန် မဖြစ်မနေဆောင်ရွက်ရမည့်ကဏ္ဍတစ်ရပ်ဖြစ်သော ကျေးလက်လမ်း၊ တံတားများတည်ဆောက် အကောင်အထည်ဖော်ရာတွင် ရည်မှန်းချက်များနှင့် လုပ်ငန်းစဉ်များ အောင်မြင်စေရန်အတွက် ပိုမိုဖြည့်ဆည်းဆောင်ရွက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုနှင့်ပတ်သက် ပြီးတော့ ရှင်းလင်းဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ဒီအဆိုကို ကိုယ်စားလှယ် ၁၅ ဦးကနေပြီးတော့ ဒီနေ့ဆွေးနွေးခဲ့ပါတယ် ခင်ဗျား။ ဒီဆွေးနွေးချက်များကို အားလုံးပေါင်းစည်းလိုက်လို့ရှိရင် စုစုပေါင်း ၁၁ ချက်ကို တွေ့ရှိရမှာ ဖြစ်ပါတယ်။ အများစုဆွေးနွေးသွားတာကတော့ ကျေးလက်လမ်းတံတားများအတွက် ဘတ်ဂျက်ရန်ပုံငွေ ပိုမိုချထားပေးဖို့ ဆွေးနွေးသွားကြတဲ့အချက်ပိုများပါတယ်။ ဒီနေရာမှာ အခုလက်ရှိရန်ပုံငွေအနေ အထားနှုန်းနဲ့သွားမယ်ဆိုရင် လက်ရှိကျေးလက်လမ်းတံတားရဲ့နှစ် ၄၀၊ ၅၀ လောက်ကြာမှ ပြီးမယ်။ ကတ္တရာလမ်းအဆင့်ရောက်မယ်။ ပွင့်လင်းအဆင့်ရောက်မယ်။ အဆင့်မီမယ်။ ဒါကြောင့်မို့လို့ ရန်ပုံငွေ ပိုမိုချထားပေးဖို့ဆိုပြီးတော့ တင်ပြလာတဲ့ကိုယ်စားလှယ်တော်များ များပါတယ်။ (၂)အချက်တင်ပြလာ တာကတော့ အရည်အသွေးကောင်းမွန်ရေးအတွက် တာဝန်ယူမှု၊ တာဝန်ခံမှုနှင့်ဆောင်ရွက်ဖို့အတွက် ကို ထောက်ပြသွားတဲ့ကိုယ်စားလှယ်များရှိပါတယ်။ (၃)အချက်ကတော့ ကျေးလက်လမ်းတံတားတွေ ကို ရန်ပုံငွေရွေးချယ်တဲ့နေရာမှာ Cost and Benefit ရင်းနှီးမြှုပ်နှံမှုနှင့် ပြန်လည်ရရှိမယ့်အကျိုး အမြတ်ကို တွက်ချက်ပြီးမှ စီမံကိန်းကို ရွေးချယ်ဖို့အတွက် ထောက်ပြသွားတဲ့ကိုယ်စားလှယ်များရှိပါ တယ်။ (၄)အချက်အနေနဲ့ကတော့ Class(A)၊ (B)၊ (C) ရွေးချယ်ပုံနဲ့ လမ်းနယ်အကျယ် ပေ ၆၀၊ ပေ ၄၀ စသည်ဖြင့် ဒီလမ်းနယ်အကျယ်ထားတာကို ပြန်လည်သုံးသပ်ဖို့အတွက် ထောက်ပြသွားတာရှိပါတယ်။ (၅)အချက်အနေနဲ့ကတော့ ကျေးလက်လမ်းဦးစီးဌာနအနေနဲ့ ကျေးလက်လမ်းအဖွဲ့တွေမှာ ဝန်ထမ်းတွေနည်းတဲ့အတွက် ဝန်ထမ်းတွေတိုးမြှင့်ခန့်ထားပေးဖို့ ထောက်ပြခဲ့ပါတယ်။ တချို့ကိုယ်စားလှယ်တွေ moom Core Rural Road Network(CRRN) Gcops Review weesaozasa sakit ဆွေးနွေးခဲ့တာရှိပါတယ်။ နောက် တချို့ ကိုယ်စားလှယ်တွေကတော့ ကျေးလက်လမ်းဥပဒေအသစ် ပြန်လည်ရေးဆွဲပြဋ္ဌာန်းဖို့ တောင်းဆိုလာတဲ့ကိုယ်စားလှယ်တော်လည်းရှိပါတယ်။ နောက် (၁၀)အချက် အနေနဲ့ကတော့ လမ်းတံတားများရဲ့ ခံနိုင်ဝန်ကို ပြန်လည်သုံးသပ်ရေးဆွဲပေးဖို့ဆိုပြီးတော့ အကြံပြု တာ ရှိပါတယ်။ နောက်ဆုံးတစ်ချက်ထောက်ပြခဲ့တဲ့ဟာကတော့ ဌာနအချင်းချင်းပေါင်းစပ်ညှိနှိုင်းမှု အားနည်းတယ်။ အောက်ခြေမှာ ဖြစ်ပျက်နေတဲ့အဖြစ်အပျက်တွေကို ဦးစီးဌာနတာဝန်ရှိသူတွေက သေချာစွာသိဖို့ဆိုပြီးတော့ ထောက်ပြသွားတဲ့ထောက်ပြချက်တွေ ရှိပါတယ်ခင်ဗျား။ ဒါတွေနဲ့ပတ်သက် ပြီးတော့ အချက်(၁၁)ချက်ထဲကနေပြီးတော့လည်း တချို့အချက်တွေက ဒီနေ့ကျွန်တော်ရှင်းပြမယ့် Power Point နဲ့ရှင်းပြချက်မှာ ပါဝင်ပြီးဖြစ်သလို အကြံပြုချက်တွေနဲ့ ဝေဖန်ထောက်ပြချက်တွေ အားလုံးကိုလည်း ကျွန်တော်တို့ဝန်ကြီးဌာနအနေနဲ့ မှတ်တမ်းတင်ထားပါမယ်။ ဝန်ကြီးဌာနအတွင်းမှာ ပြန်လည်ဆွေးနွေးပြီးတော့မှ ကျွန်တော်တို့အနေနဲ့ ပြန်လည်သုံးသပ်ပါမယ်။ တချို့ဟာတွေဆိုရင် ပြင်ဆင်ဖို့လိုအပ်ချက်တွေရှိရင်လည်းပဲ ကျွန်တော်တို့အနေနဲ့ ပြင်ဆင်သွားမည်ဖြစ်ပါကြောင်းကိုလည်း တစ်ပါတည်း ကျွန်တော်တင်ပြအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့်ရှင်းလင်းခွင့်ပြုပါရန်အတွက် တင်ပြအပ်ပါတယ်။ မြန်မာနိုင်ငံမှာ လက်ရှိလူဦးရေ ၅၁ သန်းကျော်ရှိတဲ့အနက်မှ လူဦးရေ ၃၄.၇၂ သန်းသည် ကျေးလက်ဒေသများတွင် နေထိုင်ကြပြီးတော့ ရာခိုင်နှုန်းအားဖြင့် ၆၇ ရာခိုင်နှုန်းကျော် နေထိုင်ကြတာဖြစ်ပါတယ်။ ဒါ့အပြင် မြန်မာနိုင်ငံသည် စိုက်ပျိုးရေးကိုအခြေခံသည့်နိုင်ငံဖြစ်သည့် အလျောက် နိုင်ငံ GDP ၏ ၂၅.၅ ရာခိုင်နှုန်းသည် လယ်ယာစိုက်ပျိုးရေးကဏ္ဍမှာ ပါဝင်လျက်ရှိတာကို တွေ့ရမှာ ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်တွင် ကိန်းဂဏန်းများအရ မူဆယ်မြို့ မြဝတီမြို့၊ တာချီလိတ်မြို့စတဲ့နယ်စပ်ကုန်သွယ်ရေးဂိတ်များနှင့် ရန်ကုန်ဆိပ်ကမ်းတို့မှ တင်ပို့လျက်ရှိတဲ့ ပို့ကုန် စုစုပေါင်း တန်ဖိုးရဲ့ ၂၀ ရာခိုင်နှုန်းသည် လယ်ယာထွက်ကုန်ပစ္စည်းများ၊ တွင်းထွက်နှင့် ရေထွက်ကုန် ပစ္စည်းတွေဖြစ်တာကို တွေ့ရမှာဖြစ်ပြီးတော့ ပို့ကုန်ပစ္စည်းများဈေးကွက်အတွင်းသို့ အချိန်မီလွယ်ကူ လျင်မြန်စွာရောက်ရှိစေဖို့အတွက် မြန်မာနိုင်ငံတစ်ဝန်းမှာရှိတဲ့ ကျေးလက်လမ်းကွန်ရက်များကို အသုံးပြုပြီးတော့ သယ်ယူပို့ဆောင်နေကြတာဖြစ်ပါတယ်။ ရေထွက်ကုန်များရှိတဲ့ ရခိုင်ပြည်နယ်၊ ဧရာဝတီတိုင်းဒေသကြီးနှင့် တနင်္သာရီတိုင်းဒေသကြီးတို့မှာဆိုရင်လည်း ကျေးလက်လမ်းကွန်ရက် များကိုအသုံးပြုပြီးတော့ ရေထွက်ကုန်များကို သယ်ယူပို့ဆောင်ကြရတာဖြစ်ပါတယ်။ ဒါကြောင့် မြန်မာနိုင်ငံရဲ့ GDP တိုးတက်ရေးအတွက် ကျေးလက်လမ်းများဖွံ့ဖြိုးတိုးတက်ရေးဟာ လွန်စွာအဓိက ကျတာကို တွေ့ကြရမှာ ဖြစ်ပါတယ်။ မြန်မာနိုင်ငံ လူဦးရေစုစုပေါင်း ၇၀ ရာခိုင်နှုန်းနီးပါးနေထိုင်လျက်ရှိတဲ့ ကျေးလက်ဒေသများရဲ့ လက်ရှိလမ်းပန်းဆက်သွယ်မှုအခြေအနေကို ကြည့်တဲ့အခါမှာ ကျေးလက်လမ်းမိုင်ပေါင်း ၅၅၀၀၀ ကျော်ရှိတဲ့အနက် ကတ္တရာနှင့်ကွန်ကရစ်လမ်းခင်းနိုင်တဲ့ရာခိုင်နှုန်းဟာ ခြောက်ရာခိုင်နှုန်းသာရှိပြီး တော့ ကျောက်ခင်းလမ်း ၁၃ ရာခိုင်နှုန်းခန့်ရှိပါတယ်။ အဲဒီအတွက် ရာသီမရွေးသွားလာနိုင်တဲ့လမ်း စုစုပေါင်းက ၁၉ ရာခိုင်နှုန်းပဲရှိသေးတာကို တွေ့ရမှာဖြစ်ပါတယ်။ ကျေးရွာများအနေနဲ့ကြည့်မယ်ဆိုရင် လည်းပဲ မြန်မာနိုင်ငံမှာ ကျေးရွာပေါင်း ၅၇၇၂၈ ရွာရှိတဲ့အနက် ၅၀ ရာခိုင်နှုန်းခန့်သာ ရာသီမရွေး သွားလာနိုင်တဲ့လမ်းများအဖြစ် အသုံးပြု နိုင်ပြီးတော့ ကျေးရွာ ၃၆ ရာခိုင်နှုန်းခန့်ကတော့ ရာသီမရွေး အသုံးပြုနိုင်ခြင်းမရှိတဲ့လမ်းများဖြစ်တဲ့အတွက် မိုးရာသီချိန်မှာ လမ်းပန်းဆက်သွယ်ရေးပြတ်တောက် လျက်ရှိပြီးတော့ ကျေးရွာ ၁၄ ရာခိုင်နှုန်းခန့်ကတော့ လမ်းလုံးဝမရှိသေးတဲ့အခြေအနေကို တွေ့ရမှာ ဖြစ်ပါတယ်။ ကျေးလက်နေလူဦးရေ ၃၄.၇၂ သန်းခန့်ရှိတဲ့အနက် ၅၈ ရာခိုင်နှုန်းခန့်သာ ရာသီမရွေး သွားလာနိုင်တဲ့လမ်းများကို အသုံးပြု နိုင်ပြီးတော့ ကျေးလက်နေလူဦးရေ စုစုပေါင်း ၁၀.၃၄ သန်းခန့်သည် ရာသီမရွေးသွားနိုင်တဲ့လမ်းများကို အသုံးပြုနိုင်မှုအခြေအနေမရှိနိုင်တဲ့ အခြေအနေ ရှိပြီးတော့ လူဦးရေလေးသန်းခန့်ကတော့ လမ်းလုံးဝအသုံးပြု နိုင်ခြင်းမရှိသေးတာကို တွေ့ရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုပါအခြေအနေတွေကို ကျော်လွှားနိုင်ဖို့အတွက် ၂၀၁၆-၂၀၁၇ ဘဏ္ဍာရေးနှစ်မှာ အာရှဖွံ့ဖြိုးရေးဘဏ်(ADB)နဲ့ ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ နယ်စပ်ရေးရာဝန်ကြီးဌာနတို့ပူးပေါင်းပြီးတော့ကျေးလက်လမ်းများဖွံ့ဖြိုးရေးမဟာဗျူဟာတစ်ရပ်ကို ရေးဆွဲအတည်ပြုခဲ့ပြီးဖြစ်ပါတယ်။ မဟာဗျူဟာ အရ ၂၀၃၀ ခုနှစ်မှာ မြန်မာနိုင်ငံတစ်ဝန်းလုံးမှာရှိတဲ့ ကျေးရွာများရဲ့ ၈၀ ရာခိုင်နှုန်းကို ရာသီမရွေး သွားလာနိုင်အောင်ဆောင်ရွက်ဖို့ ရည်မှန်းချက်တစ်ရပ်ချမှတ်ခဲ့ရာမှာ ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနအနေနဲ့ ၂၀၃၀ ခုနှစ်မှာ ကျေးရွာအားလုံးကို ရာသီမရွေးသွားလာ နိုင်တဲ့လမ်းများနှင့် ဆက်သွယ်ဖောက်လုပ်နိုင်ဖို့ ပိုမိုတိုးမြှင့်ပြီးတော့မှ စီမံချက်များချမှတ်ဆောင်ရွက် သွားမှာဖြစ်ပါတယ်။ ၂၀၃၀ ခုနှစ် မဟာဗျူဟာရည်မှန်းချက်ပြည့်မီအောင် ဆောင်ရွက်ရန်ရန်ပုံငွေ လိုအပ်ချက်နှင့် ဖြည့်ဆည်းနိုင်မှုများကို အနည်းငယ်ရှင်းလင်းတင်ပြသွားလိုပါတယ်။ ADB ရဲ့ တွက်ချက်မှုများအရ ရည်မှန်းချက်ပြည့်မီအောင်မြင်စေဖို့အတွက် ၂၀၃၀ ပြည့်နှစ်အထိ စုစုပေါင်း အမေရိကန်ဒေါ်လာ ၅.၂၅ ဘီလီယံ မြန်မာငွေဘီလီယံပေါင်း ၇၃၅၀ ကျေးလက်လမ်းမှာ အသုံးပြုဖို့လိုအပ်တယ်ဆိုပြီးတော့ ထောက်ပြထားပါတယ်။ ဘဏ္ဍာရေးနှစ်အလိုက် တစ်နှစ်ကို မြန်မာငွေဘီလီယံ ၅၀၀ ကျော် လိုအပ်မှာဖြစ်ပြီးတော့ ရန်ပုံငွေခွဲဝေပေးနိုင်မှုအခြေအနေမှာလည်း ကျေးလက်လမ်းဖွံ့ဖြိုးရေးဦးစီးဌာနကို စတင်ဖွဲ့စည်းခဲ့တဲ့အချိန် ၂၀၁၇-၂၀၁၈ ဘဏ္ဍာရေးနှစ်မှာ ၁၄၃ ဘီလီယံ ခွင့်ပြုပေးနိုင်ခဲ့ပါတယ်။ ၂၀၁၈ ခုနှစ် ဧပြီလမှ ဇန်နဝါရီလအထိ ခြောက်လရန်ပုံငွေမှာတော့ ၁၁၈.၅၇ ဘီလီယံနှင့် အခု ၂၀၁၈-၂၀၁၉ လက်ရှိဘဏ္ဍာရေးနှစ်မှာတော့ ကျေးလက်လမ်းဖွံ့ဖြိုးရေး ဦးစီးဌာနအတွက် ၈၉.၁၂ ဘီလီယံ အခုလက်ရှိဆောင်ရွက်လျက်ရှိပါတယ်။ တိုင်းဒေသကြီး/ပြည်နယ် အစိုးရအဖွဲ့များမှ ရန်ပုံငွေ ၂၅၅ ဘီလီယံနှင့် ဖွံ့ဖြိုးမှုမိတ်ဖက်အဖွဲ့အစည်းများရဲ့ ချေးငွေ/ထောက်ပံ့ငွေ ၃၉.၈၄ ဘီလီယံ ကျွန်တော်တို့ရရှိခဲ့ပါတယ်။ နိုင်ငံတော်အနေဖြင့် ပိုမိုလျာထားပေးခဲ့သော်လည်းပဲ ကျေးလက်လမ်းဖွံ့ဖြိုးရေး မဟာဗျူဟာရည်မှန်းချက်ပြည့်မီနိုင်ရေးမှာ များစွာလိုအပ်ဆဲပဲရှိနေတာကို တွေ့ရှိရပါတယ်။ ရန်ပုံငွေသုံးစွဲနိုင်မှုအပေါ်မှာ သုံးသပ်မည်ဆိုပါက ၂၀၁၇-၂၀၁၈ ဘဏ္ဍာရေးနှစ်မှာ စုစုပေါင်းအသုံးစရိတ်ရဲ့ ၂.၄ ရာခိုင်နှုန်း။ ဒါက ဆောက်လုပ်ရေးဝန်ကြီးဌာနကို ခွင့်ပြု ပေးခဲ့တာ ၂၄ ရာခိုင်နှုန်းခွင့်ပြုပေးခဲ့ပြီးတော့မှ ဒီအထဲမှာမှ ကျေးလက်လမ်းဦးစီးဌာနအနေနဲ့ဆိုရင် တစ်ရာခိုင်နှုန်း တောင်မပြည့်မီဘဲ ခွင့်ပြုပေးနိုင်ခဲ့ပါတယ်။ နိုင်ငံ GDP ရဲ့ ၀.၅၄ ရာခိုင်နှုန်းခန့်ကိုသာ သုံးစွဲနိုင်ခဲ့တာဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာတော့ ဆောက်လုပ်ရေးဝန်ကြီးဌာန Ondący:936$$ 9960lɛ: Expenditure de P. J Percent mos mişcossos na geobuio တာဖြစ်ပြီးတော့ GDP ရဲ့ ၀.၇၄ ရာခိုင်နှုန်းကိုသာ ခွဲဝေရရှိခဲ့ပါတယ်။ ဒါသည် ကျေးလက်လမ်း၊တံတား ကဏ္ဍတစ်ခုတည်းအတွက် သုံးစွဲခဲ့တဲ့ရန်ပုံငွေပမာဏ သီးသန့်မဟုတ်သေးပါဘူး။ ဝန်ကြီးဌာန အောက်မှာရှိတဲ့ လမ်းဦးစီးဌာန၊ တံတားဦးစီးဌာန၊ အဆောက်အဦဌာနနဲ့ မြို့ပြအိမ်ရာဖွံ့ဖြိုးရေးဦးစီး ဌာနတို့ရဲ့ရန်ပုံငွေတွေအားလုံးပေါင်းပြီးတော့ကျမှ အနေအထားကို ကျွန်တော်တို့ သုံးစွဲရခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အိမ်နီးချင်းနိုင်ငံများရဲ့ လမ်းပန်းဆက်သွယ်ရေး ကဏ္ဍအပေါ်မှာ ရင်းနှီးမြှုပ်နှံမှုအခြေအနေကို နှိုင်းယှဉ်ကြည့်မယ်ဆိုရင် မြန်မာနိုင်ငံမှာ ၂၀၁၈-၂၀၁၉ လက်ရှိဘဏ္ဍာရေးနှစ်မှာ ကျေးလက်လမ်းဖွံ့ဖြိုးရေးဦးစီးဌာန၊ လမ်းဦးစီးဌာနနှင့် တံတားဦးစီးဌာန ဒီဌာနသုံးခုပေါင်းအတွက် ၂၆၄.၄၇ ဘီလီယံကျပ် လက်ရှိသုံးစွဲဆောင်ရွက်လျက်ရှိပါတယ်။ ဒီအချိန်မှာ ဘင်္ဂလားဒေ့ရှ်နိုင်ငံမှာက စုစုပေါင်းမြန်မာငွေနဲ့တွက်မယ်ဆိုရင် ၃၄၁၆.၃၅ ဘီလီယံ၊ အမေရိကန် ဒေါ်လာဆိုရင် ၂၄၄၀ သန်းခန့် အသုံးပြု နေပါတယ်။ ထိုင်နိုင်ငံမှာဆိုရင်တော့ လက်ရှိမြန်မာငွေနဲ့ တွက်ရင် ၁၀၉၄၈ ဘီလီယံ၊ အမေရိကန်ဒေါ်လာ ၇၈၂၀ သန်းခန့် အသုံးပြုခဲ့တဲ့အတွက် မြန်မာနိုင်ငံထက်အဆ ၄၀ လောက်အသုံးပြုပြီးတော့ ဗီယက်နမ်နိုင်ငံမှာတော့ လမ်းပန်း ဆက်သွယ်ရေးအတွက် မြန်မာကျပ်ငွေ ၂၅၉၀ ဘီလီယံ၊ အမေရိကန်ဒေါ်လာ သန်း ၁၈၅၀ ခန့် လက်ရှိ အသုံးပြု နေပါတယ်။ ဒါကြောင့်မို့လို့ ကျွန်တော်တို့နိုင်ငံထက် ၁၀ ဆနီးပါး ပိုမိုအသုံးပြုလျက်ရှိကြောင်းတွေ့ရှိရပါတယ်။ ဖိလစ်ပိုင်နိုင်ငံမှာတော့ အာဆီယံနိုင်ငံများအတွင်းမှာ အများဆုံးသုံးထားတာ တွေ့ရ ပါတယ်။ လမ်း၊ တံတားကဏ္ဍမှာဆိုလို့ရှိရင်တော့ မြန်မာငွေနဲ့တွက်မယ်ဆိုလို့ရှိရင် ဖိလစ်ပိုင်နိုင်ငံမှာ ဘဏ္ဍာရေးနှစ်တစ်နှစ်အတွက်ကို မြန်မာငွေနဲ့တွက်ရင် ဘီလီယံပေါင်း ၁၉၈၄၀ ဘီလီယံအထိ သူတို့ လမ်း၊ တံတားကဏ္ဍမှာ အသုံးပြုခဲ့ပါတယ်။ အမေရိကန်ဒေါ်လာနဲ့ဆို ၁၂.၈ ဘီလီယံခန့်အထိ အသုံးပြု ခဲ့ပြီးတော့ အဆပေါင်းများစွာ အသုံးပြုနေတာတွေ့ရပါတယ်။ အိမ်နီးချင်းနိုင်ငံများတွင် ယခုကဲ့သို့ အသုံးပြု ဆောင်ရွက်နေကြတဲ့အတွက် အဆိုပါနိုင်ငံတွေရဲ့ GDP ကလည်းပဲ နှစ်စဉ်အရှိန်အဟုန်နှင့် တိုးတက်လျက်ရှိတာကို တွေ့ရရှိမှာဖြစ်ပါတယ်။ မြန်မာနိုင်ငံအနေဖြင့် ကျေးလက်လမ်းများအတွက် ၂၀၁၉-၂၀၂၀ ဘဏ္ဍာရေးနှစ်မှာ ရန်ပုံငွေခွဲဝေရရှိမည့် ပြည်ထောင်စုရန်ပုံငွေမှာ ယခင်နှစ်ကထက် ၁၈ ရာခိုင်နှုန်းခန့် ယခု ၂၀၁၉-၂၀၂၀ အတွက် Ceiling Figure ရတဲ့အခါမှာ အခု ကျွန်တော်တို့ဝန်ကြီးဌာနကို ၁၈ ရာခိုင်နှုန်းခန့်လျှော့ပြီးတော့ Ceiling Figure မနှစ်က ၂၀၁၈-၂၀၁၉ ဘဏ္ဍာရေးနှစ်ထက် လျှော့ပြီးပေးထားတဲ့အတွက် အခုဆိုရင် ပိုတောင်မှ လျော့သွားပြီးတော့ အခု ၂၀၁၉-၂၀၂၀ ဘဏ္ဍာရေးနှစ်မှာဆို ပိုလျော့သွားမယ့်အနေအထားကို တွေ့ရှိရပါတယ်။ ဒီ Ceiling Figure နဲ့တွေ့ရင် ရန်ပုံငွေခွဲဝေရရှိမှုနှင့်အညီ ဆောင်ရွက်ပေးနိုင်တဲ့ ကျေးလက်လမ်း၊ တံတားပမာဏမှာ ပြည်သူလူထုရဲ့ လိုအပ်ချက်ကို ပြည့်မီအောင် ဖြည့်ဆည်းပေးနိုင်ခြင်းရှိ/မရှိ ဆိုတာကတော့ ယခုပြည်သူ့လွှတ်တော်မှာ မေးမြန်းခဲ့တဲ့ ကျေးလက်လမ်း၊ တံတားများနဲ့ပတ်သက်ပြီးတော့ ကတိကဝတ်ဖြစ်ပေါ်နေတဲ့ လွှတ်တော်မေးခွန်းများကို ကြည့်ခြင်းဖြင့် ကျွန်တော်တို့ တွေ့ရှိရမှာ ဖြစ်ပါတယ်။ လေးစားအပ်ပါသော ဥက္ကဋဌကြီးခင်ဗျား။ ဒုတိယအကြိမ် လွှတ်တော်များရဲ့ ပထမပုံမှန် အစည်း အဝေးမှ ဒသမပုံမှန်အစည်းအဝေးအထိ ကျင်းပပြုလုပ်သော ပုံမှန်အစည်းအဝေးများတွင် မေးမြန်းခဲ့ တဲ့ ကျေးလက်လမ်း၊ တံတားများနှင့်ပတ်သက်တဲ့ မေးခွန်းပေါင်း ၇၉၀ ခုအနက် ကတိကဝတ်အဖြစ် မေးခွန်းပေါင်း ၁၇၈ ခုဖြစ်ပေါ်ခဲ့ပြီးတော့ ကျန်ရှိတဲ့မေးခွန်းများကတော့ ရန်ပုံငွေအခြေအနေအရ လတ်တလောဆောင်ရွက်ပေးနိုင်ခြင်းမရှိသေးတာကြောင့် ဝမ်းနည်းစွာနဲ့ ငြင်းပယ်ခဲ့ရတဲ့ အခြေအနေ ဖြစ်ပါတယ်။ ဒါ့အပြင် ယခုအစိုးရသက်တမ်းအတွင်း ဆောက်လုပ်ရေးဝန်ကြီးဌာန၊ ကျေးလက်လမ်း ဖွံ့ဖြိုးရေးဦးစီးဌာနသို့ ကျေးလက်နေပြည်သူများမှ တိုက်ရိုက်လက်မှတ်ရေးထိုးတင်ပြလာတဲ့ ကျေးလက်လမ်း၊ တံတားလုပ်ငန်းတွေဟာ ၁၅၉ ခုအထိရှိပြီးတော့ အဆိုပါတင်ပြလာတဲ့ အချက်တွေ ထဲကနေပြီးတော့ လွှတ်တော်ကတိကဝတ်နှင့်ကိုက်ညီတဲ့ လုပ်ငန်းတချို့ကိုသာလျှင် ရွေးချယ်ဆောင်ရွက်ပေးနိုင်ခဲ့ပြီးတော့ တချို့ ကျန်တဲ့လုပ်ငန်းတွေဟာ ရန်ပုံငွေအခြေအနေအရ ဆောင်ရွက်ပေး နိုင်မှုမရှိတဲ့ အခြေအနေကိုလည်း တွေ့ကြုံနေရတာ ဖြစ်ပါတယ်။ ကျေးလက်နေပြည်သူများရဲ့ လိုအပ်ချက်ဖြစ်တဲ့ ကျေးလက်လမ်း၊ တံတားများကို မဖြစ်မနေဖြည့်ဆည်းဆောင်ရွက်ပေးမည်ကို မျှော်လင့်လျက်ရှိနေကြတာကိုလည်း ကျေးရွာများသို့ ကိုယ်စားလှယ်တော်ကြီးများနှင့်အတူ ကွင်းဆင်းစစ်ဆေးသည့်အခါတိုင်း တွေ့မြင်နေကြရတာ ဖြစ်ပါတယ်။ ဒါကြောင့်မို့လို့ ကျွန်တော်တို့မြန်မာနိုင်ငံအနေနဲ့လည်း ပြည်သူများရဲ့ လိုအပ်ချက်ကို ဖြည့်ဆည်း ပေးနိုင်ဖို့နဲ့ နိုင်ငံရဲ့ GDP တိုးတက်မှုမှာ အရေးပါတဲ့ အခန်းကဏ္ဍမှာရှိနေတဲ့ ကျေးလက်လမ်း၊ တံတား များဖွံ့ဖြိုးတိုးတက်ရေးအတွက် ပိုမိုရင်းနှီးမြှုပ်နှံဖို့ အမှန်တစ်ကယ်လိုအပ်နေပြီဖြစ်ကြောင်း လွှတ်တော်ကိုယ်စားလှယ်ကြီးများအနေနဲ့ တွေ့မြင်ရမှာဖြစ်ပါတယ်။ ဒီနေရာမှာ တင်ပြလိုတာကတော့ ပြည်သူလူထုရဲ့ အဓိကလိုအပ်ချက်ဖြစ်တဲ့ ကျေးလက်လမ်း၊ တံတားများကို ရည်မှန်းချက်နှင့်အညီအရှိန်အဟုန်မြှင့်ဆောင်ရွက်နိုင်ရန် လိုအပ်တဲ့ရန်ပုံငွေများကို မဖြစ်မနေပိုမိုဖြည့်ဆည်းပေးဖို့ သက်ဆိုင်ရာဝန်ကြီးဌာနများကိုလည်း ဒီနေရာကနေ တိုက်တွန်းပန်ကြားလိုပါတယ်။ ဒါ့အပြင် ပြည်သူများအတွက် အမှန်တကယ်လိုအပ်နေတဲ့ ကျေးလက်လမ်း၊ တံတားများကို စံချိန်စံညွှန်းနဲ့အညီ အရှိန်အဟုန်မြှင့်ဆောင်ရွက်နိုင်ရေးအတွက် အရေးပါတဲ့အခန်းကဏ္ဍဖြစ်တဲ့ ပြည်သူ့ဝန်ထမ်းအင်အား များစွာဖြည့်စွက်ခန့်ထားပေးဖို့ လိုအပ်နေတယ်ဆိုတာကိုလည်း ကိုယ်စားလှယ်တော်ကြီးများအနေနဲ့ သိမြင်ပြီးဖြစ်ပါတယ်။ ဆောက်လုပ်ရေးဝန်ကြီးဌာနအနေနဲ့ နိုင်ငံတော်ရဲ့ လိုအပ်ချက်အရ ၂၀၁၇ ခုနှစ်၊ ဇူလိုင်လ ၂၁ ရက်နေ့မှာ ကျေးလက်လမ်းဖွံ့ဖြိုးရေးဦးစီးဌာနကို ဖွဲ့စည်းပြီးတော့ ကျေးလက်လမ်း၊ တံတားလုပ်ငန်းများကို တာဝန်ပေးအပ်တဲ့အချိန်ကစပြီးတော့ မဖြစ်မနေလိုအပ်တဲ့ ဝန်ထမ်းအင်အားကို သက်ဆိုင်ရာဝန်ကြီးဌာနများနှင့်ညှိနှိုင်းပြီးတော့ ပြည်ထောင်စုအစိုးရအဖွဲ့ရုံးသို့ တင်ပြပြီးခွင့်ပြုချက် တောင်းခံတဲ့နေရာမှာ ဝန်ထမ်းအင်အား ၃၀၀၀ ဦးဖြင့်ဖွဲ့စည်းဖို့ ခွင့်ပြုခဲ့သော်လည်းပဲ ယနေ့အချိန်မှာ ကျွန်တော်တို့ ဝန်ထမ်းအင်အား ၁၁၇၃ ဦးနဲ့သာလျှင် လုပ်ငန်းများကို ဆောင်ရွက်နေရတဲ့အတွက် ကျေးလက်လမ်း၊ တံတားများကို အရှိန်အဟုန်ဖြင့် ဆောင်ရွက်ဖို့အတွက် ထပ်မံလိုအပ်နေတဲ့ ဝန်ထမ်းအင်အား ၁၈၂၇ ဦး ဖြည့်စွက်ခန့်ထားပေးဖို့ကိုလည်းပဲ သက်ဆိုင်ရာဝန်ကြီးဌာနများကို ဒီနေရာကနေပြီးတော့ ခွင့်ပြုပေးဖို့ မေတ္တာရပ်ခံ အပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ကတော့ ကျွန်တော်တို့ ဆောက်လုပ်ရေးဝန်ကြီးဌာနအနေနဲ့ ကျေးလက်လမ်းများ ဖွံ့ဖြိုးတိုးတက်ရေးအတွက် နိုင်ငံတော်မှ ပိုမိုပံ့ပိုးရရှိမယ့် ရန်ပုံငွေများကို အလေအလွင့်မရှိ အသုံးပြုနိုင်ဖို့အတွက် အရည်အသွေးစစ်ဆေးရေး အဖွဲ့ (Q.C Team) များနှင့် တိုင်းဒေသကြီး/ပြည်နယ်များမှ ဖွဲ့စည်းပေးထားတဲ့ Third Party Inspection Team များရဲ့ စစ်ဆေးကြပ်မတ်မှုများနှင့် စနစ်တကျ အကောင်အထည်ဖော် ဆောင်ရွက်သွားမည်ဖြစ်ပါကြောင်း တင်ပြရင်းနဲ့ ဧရာဝတီတိုင်းဒေသကြီး၊ လေးမျက်နှာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဇော်မင်းသိန်းရဲ့ အဆိုကို ပြည်သူ့လွှတ်တော်တွင် အတည်ပြုပေး နိုင်ပါရန် ထောက်ခံတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='182'>ဦးဇော်မင်းသိန်း(လေးမျက်နှာမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့်အားလုံးပဲမင်္ဂလာပါ။ ဦးစွာ ကျွန်တော့်အဆိုအပေါ်မှာ ဝိုင်းဝန်းအကြံပြု ဆွေးနွေးထောက်ခံ ပေးကြတဲ့ကိုယ်စားလှယ်တော်ကြီးများအားလုံးကို အထူးပဲကျေးဇူးတင်ရှိပါကြောင်း ပြောကြားလိုပါတယ်။ နိုင်ငံတော်ဖွံ့ဖြိုးတိုးတက်ရေးအတွက်ဆိုရင် ကျေးလက်နေပြည်သူလူထုရဲ့ လူမှုစီးပွားဘဝ ဖွံ့ဖြိုးတိုးတက်အောင် လုပ်ရမှာ အရင်ဖြစ်ပါတယ်။ လူမှုစီးပွားဘဝဖွံ့ ဖြိုးတိုးတက်ဖို့ဆိုရင် ကျေးလက် လမ်း၊တံတားတွေကို မဖြစ်မနေအကောင်အထည်ဖော်ရမှာ ဖြစ်ပါတယ်။ အဲဒီအတွက်ကိုလည်း နိုင်ငံတော်က မူဝါဒတွေ၊ ရည်မှန်းချက်တွေ၊ လုပ်ငန်းစဉ်တွေ ချမှတ်ပြီးဆောင်ရွက်နေသော်လည်း ပိုမို အောင်မြင်နိုင်ရန်အတွက် ဒီအဆိုကို ကျွန်တော်တင်သွင်းရခြင်း ဖြစ်ပါတယ်။ အဲဒီအခါမှာ အကြံပြု ဆွေးနွေးပေးခဲ့ကြတဲ့ ကိုယ်စားလှယ်ကြီးများရဲ့ အကြံပြုချက်များကို အလေးထားကာ အားနည်းချက်များ ကို ပြုပြင်ပြီး အောင်မြင်စေရန်အတွက် လုပ်ငန်းရပ်များကို ပိုမိုအရှိန်မြှင့်အကောင်အထည်ဖော် ဆောင်ရွက်နိုင်ရေးအတွက်ကို ကျွန်တော့်၏အဆိုအား အတည်ပြုပေးနိုင်ပါရန် လွှတ်တော်ဥက္ကဋ္ဌကြီး အား လေးစားစွာတင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၅ ဦးက ဆွေးနွေးပြီး ဆောက်လုပ်ရေးဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်း ပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် ဦးဇော်မင်းသိန်း တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၅ ဦးက ဆွေးနွေးပြီး ဆောက်လုပ်ရေးဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်း ပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူ ပါသလားခင်ဗျား။</speech><p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်</p>
<speech type='speaker'>သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် ဦးဇော်မင်းသိန်း တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ရပ်နားက��ောင်းနှင့် အစည်းအဝေး (၂၂)ရက်မြောက်နေ့ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့ ကို ၂၀၁၉ ခုနှစ်၊ မတ်လ ၇ ရက်(ကြာသပတေးနေ့)နံနက် ၁၀း၀၀ နာရီအချိန်မှာ ဆက်လက်ကျင်းပမှာ ဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ ကို ၁၃၅၅ နာရီအချိန်တွင် ရပ်နားပါသည်။</p>
</postface>
</transcript>
</doc>
