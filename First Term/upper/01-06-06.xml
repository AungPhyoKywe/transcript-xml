<doc>
<docinfo>
<docno>01-06-06.xml</docno>
<pdf>01-06-06.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့မှတ်တမ်း</title>
<date value='23-01-2013'>၁၃၇၄ ခုနှစ်၊ ပြာသိုလဆန်း ၁၂ ရက် (၂၀၁၃ ခုနှစ်၊ ဇန်နဝါရီလ ၂၃ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ ဆဋ္ဌမနေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၂)ဦးရှိပြီး ဒီကနေ့ အစည်းအဝေးကို (၂၀၁)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၀.၅၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနှင့် အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့ (ဂ) တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဌမပုံမှန်အစည်းအဝေးရဲ့ ဆဌမနေ့အစီအစဉ်ကို လွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ တက်ရောက်နိုင်ခြင်း မရှိလို့ ခွင့်ပန်ကြားတဲ့ ပုဂ္ဂိုလ်များနဲ့ ပတ်သက်ပြီး ဖတ်ကြားတင်ပြပါ့မယ် ဦးလှသိန်း၊ မကွေး(၃)၊ ကျန်းမာရေး၊ ဦးထွန်းဇော်(ခ)ကိုပေါက်၊ ပဲခူး(၁၂)၊ ကျန်းမာရေး၊ ဦးမြင့်လှိုင်၊ ရခိုင်(၁၂)၊ ဒေသဖွံ့ဖြိုးရေး၊ ဦးစောအေးမြိုင်၊ ကရင်(၈)၊ ကျန်းမာရေး၊ ဦးသိန်းလှိုင်၊ စစ်ကိုင်း(၈)၊ ကျန်းမာရေး၊ ဦးခင်မောင်လတ်၊ ရခိုင်(၆)၊ ကျန်းမာရေး၊ ဦ���ခင်မောင်(ခ)ဦးအောင်ကျော်ဦး၊ ရခိုင်(၃)၊ ကိုယ်ရေးကိုယ်တာ၊ ဦးမြညိမ်း၊ ရန်ကုန်(၇)၊ လာအိုအမျိုးသားလွှတ်တော် ဥက္ကဋ္ဌ ခရီးစဉ်။</speech>
<speech type="speaker">ယခု တင်ပြခဲ့တဲ့ ခွင့်ပန်ကြားချက်များနဲ့ ပတ်သက်ပြီး ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၃)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၈)ဦးဖြစ်၍ လွှတ်တော်က စုစုပေါင်း ခွင့်ပြု ထားသူ (၂၁) ဦးဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။</speech>
<title>ဟားခါးမြို့ပေါ်ရှိ ပြည်သူလူထု ရေလုံလောက်စွာရရှိရေးအတွက် အကောင်အထည်ဖော် ဆောင်ရွက်မည့် အစီအစဉ်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ယခု ချင်းပြည်နယ် မဲဆန္ဒနယ်အမှတ်(၄)မှ ဦးစတီဗင်သာဘိတ် က ဟားခါးမြို့ပေါ်ရှိ ပြည်သူလူထု ရေလုံလောက်စွာ ရရှိရေးအတွက် အကောင်အထည်ဖော် ဆောင်ရွက်မည့် အစီအစဉ်ကို သိရှိလိုခြင်းနှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="40">ဦးစတီဗင်သာဘိတ်၊ ချင်းပြည်နယ် မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ ဒုတိယဝန်ကြီးများနှင့် အမျိုးသားလွှတ်တော် ကိုယ်စားလှယ်များခင်ဗျား။ မင်္ဂလာပါလို့ ဦးစွာနှုတ်ခွန်းဆက်သအပ် ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးစတီဗင်သာဘိတ် ဖြစ်ပါတယ်။ ကျွန်တော့်အနေနဲ့ ချင်းပြည်နယ် မြို့တော် ဖြစ်သော ဟားခါးမြို့ပေါ်ရှိ လုပ်သားပြည်သူများနှင့် အစိုးရဝန်ထမ်းများ၊ လုံလောက်စွာ ရရှိ ရေးအတွက် ချင်းပြည်နယ်အစိုးရနှင့် နိုင်ငံတော်အစိုးရမှ အကောင်အထည်ဖော် ဆောင်ရွက်ရန် အစီအစဉ် ရှိ/မရှိ ကို ပြည်သူလူထုမှ သိရှိလိုပါသဖြင့် မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်၊ ဟားခါးမြို့ဟာ ပြီးခဲ့သော နှစ်ပေါင်း(၂၀)ခန့် ပတ်ဝန်းကျင်၌ သောက်သုံးရေ လုံလောက်မှု ရှိခဲ့သော်လည်း ယခုအချိန်တွင် အိမ်ခြေဦးရေ တိုးတက်မှု၊ လူဦးရေ တိုးတက်မှု၊ ချင်းပြည်နယ် အစိုးရဝန်ကြီးများ၊ ဌာနဆိုင်ရာဝန်ကြီးဌာန ဝန်ထမ်းများ တိုးတက်များပြားလာမှု၊ လူနေမှု အဆင့်အတန်း တဖြည်းဖြည်း မြင့်တက်လာမှု၊ ပြည်တွင်းပြည်ပ ဧည့်သည်လာရောက်မှု နှုန်းတိုးတက်လာမှု၊ သဘာဝပတ်ဝန်းကျင် ပျက်စီးဖောက်ပြန်မှု၊ စိမ့်စမ်းရေ ထွက်ရှိနှုန်း ခြောက်ခမ်းလျော့နည်းလာမှု၊ မြို့တွင်းရေပေးမှုကို မြို့နယ် စည်ပင်သာယာရေးဦးစီးဌာနမှ စနစ်တကျ မစီစဉ်ပေးနိုင်မှု စတဲ့အချက်များကြောင့် ဟားခါးမြို့ ပြည်သူလူထုများသည် သောက်သုံးရေ ခက်ခဲမှု နှစ်စဉ်နဲ့အမျှ ကြုံ တွေ့လျက်ရှိပြီး၊ နွေရာသီ ကာလ တချို့သောနေရာများ၌ ဝယ်ယူသုံးစွဲနေတဲ့အဆင့်အထိ ရောက်ရှိနေတာကို တွေ့ရှိရ ပါတယ်။ ဟားခါးမြို့သည် ရပ်ကွက်ကြီး(၆)ရပ်ကွက်ဖြင့် ဖွဲ့စည်းထားပြီး၊ အိမ်ခြေ(၃၀၀၀)ခန့်နှင့် လူဦးရေ(၂၀၀၀၀)ခန့် နေထိုင်လျက်ရှိပါတယ်။ သောက်သုံးရေ ခက်ခဲမှုကြောင့် UNICEF အကူအညီနဲ့ သုံးပွင့်ဆိုင်ဖြစ်သော UNICEF, စက်မှုလယ်ယာနှင့် ပြည်သူလူထုများ စုပေါင်းပြီးတော့ ၁၉၉၀ ခုနှစ် ခန့်မှစ၍ ဟားခါးမြို့ ရေပေးရေးလုပ်ငန်းကို စိမ့်စမ်းရေသွယ်ရေးစနစ်ဖြင့် ဟားခါး၊ မတူပီလမ်း အထက်ပိုင်း(၅)မိုင်ခန့်အကွာ ခရီးဖြင့် ဆောင်ရွက်ပေးခဲ့မှု ရှိခဲ့သော်လည်း မြို့ပေါ်ရပ်ကွက် အားလုံး မရရှိနိုင်ဘဲ ရပ်ကွက်(၃)ရပ်ကွက် ဟားခါး-မတူပီလမ်းမအပေါ်ပိုင်း ပတ်ဝန်းကျင်ကိုသာ ပေးနိုင်ခဲ့ကြောင်း သိရှိရပါတယ်။ ၎င်းစီမံကိန်းပြီးစီးပြီး မြို့နယ်သို့ လွှဲပြောင်းပေးခဲ့ရာ မြို့နယ်စည်ပင်မှ တာဝန်ယူခဲ့ပါကြောင်း သိရှိရပါတယ်။ မြို့နယ်စည်ပင်အနေနဲ့ ရေပေးဝေမှု စနစ်ကို ပြည်သူလူထုပေးဝေမှုစနစ်မှ ပုဂ္ဂလိက အိမ်ခြေတစ်ခုချင်းကို ကြားဖြတ်ဖြန့်ဝေမှုလုပ်ငန်းဆောင်ရွက်ခဲ့သောကြောင့် UNICEF ရေပေးရေးစနစ် ပျက်စီးခဲ့ရပါတယ်။ ယခုအချိန်မှာ ဟားခါး - မတူပီလမ်းမ အထက်ပိုင်း အနည်းအကျဉ်းသာ ရရှိကြောင်း တွေ့ရှိရပါတယ်။ အိမ်ခြေအလိုက် သတ်မှတ်ထားသော ရေတိုင် (Tgp Stand) မှတစ်ဆင့် ရေဖြန့်ဝေမှု မရှိတော့ပါကြောင်းကို တွေ့ရှိရပါတယ်။ လက်ရှိ ဟားခါးမြို့ပေါ် ရေရရှိမှုစနစ်မှာ မိမိတို့ရပ်ကွက်အတွင်း စိမ့်စမ်းရေထွက်သော နေရာ(Water Source)မှတစ်ဆင့် မိမိတို့အစီအစဉ်နှင့် ပိုက်များဖြင့် သွယ်တန်းပြီး မိမိအိမ် အရောက် ဆက်သွယ်သောအဆင့်ပဲ ကျင့်သုံးနေကြကြောင်းကို တွေ့ရှိရပါတယ်။ တိုးတက်မှု ရှိသည့်အလျောက် အိမ်ယာအသစ် နေရာချပေးမှုမှာ စိမ့်စမ်းရေ(Water Source) ရှိတဲ့နေရာ ပတ်ဝန်းကျင်အထိ အလွတ်မပေးဘဲ အာဏာပိုင်များမှ ဆောင်ရွက်ပေးခဲ့သဖြင့် ယခင်ထွက်ရှိသော စိမ့်စမ်းရေ (Water Source)ဟာ တဖြည်းဖြည်း အထွက်နှုန်းလျော့နည်းပြီး ခြောက်ခမ်း လာတဲ့အထိ ဖြစ်နေသည်ကို တွေ့ရပါတယ်။ ၎င်းစိမ့်စမ်းရေဟာလည်း သန့်ရှင်းမှု မရှိတော့ပါ ကြောင်းကိုလည်း တွေ့ရှိရပါတယ်။ ဥက္ကဋ္ဌကြီးခင်ဗျား။ ဟားခါးမြို့ဟာ နှစ်စဉ်နှင့်အမျှ အိမ်ခြေတိုးတက်မှုရှိပြီး၊ မြို့ပြ စီမံကိန်းပါ အစိုးရမှ ဆောင်ရွက်လျက်ရှိကြောင်းနှင့် ချင်းပြည်နယ်အစိုးရရုံး၊ လွှတ်တော်ရုံးတို့ ကိုပါ အသစ်တည်ဆောက်ရန်ရှိကြောင်း သိရှိရသည့်အတွက် လာမည့်နှစ် အနည်းငယ်အတွင်းမှာ သောက်သုံးရေ ခက်ခဲမှု၊ မလုံလောက်မှုရှိမယ်ဆိုတာ အငြင်းပွားစရာ မရှိပါ။ ယခုကတည်းက ကြိုတင်ပြင်ဆင်မှု၊ ဆောင်ရွက်ထားမှု လိုမယ်ဆိုတာ ကျွန်တော်တို့ ချင်းပြည်နယ် အစိုးရကလည်း သိထားပြီးသား ဖြစ်ပါတယ်။ ဆောင်ရွက်လျက်ရှိမယ်လို့လည်း ထင်မြင်ယူဆရပါတယ်။ ချင်းပြည်နယ် အစိုးရအနေနဲ့ ဟားခါး-ဖလမ်းလမ်း အထက်ပိုင်း မိုင်(၁၅)မိုင်ခန့်မှ (Water Source) စိမ့်စမ်းရေမှ သွယ်တန်းဖို့ လေ့လာမှုရှိတယ်လို့ ကြားသိရပါတယ်။ ပိုက်လိုင်း အနေနဲ့ (၂၆)မိုင်ခန့် ရှည်လျားမယ်လို့ ကြားသိရပါတယ်။ ပြည်သူလူထုအနေနဲ့ ဘယ်လောက် အတိုင်းအတာထိ အောင်မြင်မှု ရှိနိုင်မည် သို့မဟုတ် အောင်မြင်မှု မရှိနိုင်မည်ကို မသိရှိကြပါ။ ကုန်ကျစရိတ်များလွန်းလို့ မဖြစ်နိုင်တဲ့ အခြေအနေကိုပဲ ကြားသိရပါတယ်။ ၄င်းစီမံကိန်းကို နိုင်ငံတော်အစိုးရထံ တင်ပြတောင်းခံမှု ရှိ/မရှိ ကိုလည်း ပြည်သူလူထုမှ သိရှိနိုင်ခြင်း မရှိပါ။ အကယ်၍ နိုင်ငံတော်အစိုးရထံ တင်ပြတောင်းခံမှုရှိပြီး နိုင်ငံတော်အစိုးရမှ ကန့်ကွက်မှု ရှိခဲ့သော် တခြားနည်းလမ်း၊ တခြားစီမံကိန်းဖြစ်သော သီးမစ်ချောင်းဆည် စီမံကိန်းမှ မီး၊ ရေ ပေးနိုင်ရေးအတွက် ဘယ်လောက်အတိုင်းအတာထိ ကြိုးစားအားထုတ်မှု ရှိပါသလဲဆိုတာ (Alternctive Wdys) နည်းလမ်းရှာဖွေဖို့ လိုအပ်တယ်လို့ ယူဆပါတယ်။ သီးမစ်ချောင်းသည် ဟားခါး-ထန်တလန်လမ်းမပေါ် ဖြတ်သန်းပြီး ဟားခါးမြို့မှ (၆)မိုင်ခန့် ကွာဝေးပါတယ်။ ၄င်း သီးမစ်ချောင်းကို ရေကာတာ တည်ဆောက်ရန်အတွက် ဆည်မြောင်းဦးစီးဌာနမှ တိုင်းတာမှု ပြုလုပ်ပြီး ဘူမိဗေဒလုပ်ငန်းပါ တိုင်းတာဆောင်ရွက်ပြီးပြီလို့ ကြားသိရပါတယ်။ တိုင်းတာချက် အရ Fedsible ဖြစ်ပြီး ကုန်ကျစရိတ်တော့များတယ်လို့ ကြားသိရပါတယ်။ ၄င်းစီမံကိန်းဟာ အဓိကလုပ်ငန်းအနေနဲ့ ဒေသဖွံ့ဖြိုးရေးအတွက် ၄င်းဆည်ရဲ့ အထက်ပိုင်းမှာ ရေလှောင်ကန် တည်ဆောက်ပြီး ရေလှောင်ကန် မှတစ်ဆင့် ဟားခါးမြို့ပေါ် ရေဖြန့်ဝေနိုင်ရေးအတွက်သော် လည်းကောင်း၊ မဟာဓာတ်အားလိုင်းမှ မီးမပေးနိုင်သော ပတ်ဝန်းကျင် ကျေးရွာအချို့ကို မီးပေး နိုင်မှုအတွက် သော်လည်းကောင်း၊ လယ်ဧက ရေပေးနိုင်ရန်အတွက်သော်လည်းကောင်း ဘက်စုံ လိုအပ်မှု ဖြည့်ဆည်းပေးနိုင်ရန်အတွက် အကျိုးသက်ရောက်မှုရှိမှာ ဖြစ်ပါတယ်။ ဥက္ကဋ္ဌကြီးခင်ဗျား။ ၄င်းစီမံကိန်းအတွက် ကုန်ကျစရိတ်များမည် ဖြစ်သော်လည်း ဟားခါးမြို့ပေါ် တိုးတက်မှုအခြေအနေပေါ် သော်လည်းကောင်း၊ နောင်လာနောင်သားများ ဟားခါးမြို့ပေါ် ပြည်သူလူထုတို့ရဲ့ ကျန်းမာရေးအတွက် သော်လည်းကောင်း မြို့အင်္ဂါရပ်နှင့် အညီ တစ်ပြေးညီတိုးတက်မှု အခြေအနေအရ သော်လည်းကောင်း၊ ဆောင်ရွက်ပေးသင့်သော စီမံကိန်းတစ်ခု ဖြစ်တယ်လို့ ထင်မြင်ယူဆရပြီး နိုင်ငံတော်အစိုးရကပါ အထူးစဉ်းစားပေးရန် ဖြစ်သော အချက်တစ်ချက် ဖြစ်ပါကြောင်း ထင်မြင်ယူဆပါတယ်။ သို့ဖြစ်ပါ၍ ဟားခါးမြို့ပေါ်ရှိ ပြည်သူလူထု (အစိုးရဝန်ကြီးဌာနမှ အစိုးရဝန်ထမ်းများ အပါအဝင်)တို့ရဲ့ ကိုယ်စား အောက်ပါမေးခွန်းများကို မေးမြန်းရခြင်း ဖြစ်ပါတယ်။ (၁) ဟားခါးမြို့ ရေပေးရေးအတွက် ချင်းပြည်နယ်အစိုးရအနေဖြင့် ဟားခါး-ဖလမ်းလမ်း အထက်ပိုင်းမှ ပိုက်လိုင်း အရှည် (၂၆)မိုင်ခန့် Wuter Source မှ ရေသွယ်ယူရေး အစီအစဉ် ရှိ/မရှိ။ (၂) ၄င်းနေရာမှ ရေသွယ်ယူရေး အစီအစဉ် မရှိပါက အခြားနေရာ စီမံကိန်းဖြစ်သော ဟားခါးမြို့မှ (၆)မိုင်ခန့် ကွာဝေးသော ဟားခါး-ထန်တလန် လမ်းမပေါ်ဖြတ်၍ စီးဆင်းနေသော သီးမစ်ချောင်းမှ လျှပ်စစ် ဓာတ်အား ထုတ်လုပ်နိုင်ရန်အတွက် လယ်ယာနှင့် ဆည်မြောင်းဝန်ကြီးဌာန၊ ဆည်မြောင်းဦးစီး ဌာနမှ တိုင်းတာမှုရှိပြီးကြောင်းလည်း သိရှိရပြီး ၄င်း တိုင်းတာချက် အခြေအနေအောင်မြင်နိုင်မှု အခြေအနေအား ပြည်သူလူထုမှ သိရှိလိုပါကြောင်းနှင့် အောင်မြင်မှု ရှိပါက ၄င်းအောင်မြင်မှု (Feasibility)အပေါ် ချင်းပြည်နယ်အစိုးရမှ နိုင်ငံတော် အစိုးရထံ တင်ပြထားမှု ရှိ/မရှိ။ (၃) ၄င်း သီးမစ်ချောင်းမှာ ရေကာတာတစ်ခု တည်ဆောက်ပြီး ၄င်းရေကာတာအထက်ပိုင်းတစ်နေရာသို့ ရေလှောင်ကန် တည်ဆောက်၍ ထွက်ရှိသော လျှပ်စစ်ဓာတ်အားဖြင့် နေ့အချိန်တွင် ရေတင်စက် ဖြင့် ရေကန်သို့ပို့ပြီး ၄င်းရေကန်မှတစ်ဆင့် ဟားခါးမြို့ပေါ် ရေဖြန့်ဝေနိုင်ရေးအတွက် (Gravity Flow) နည်းလမ်းဖြင့် ဟားခါးမြို့ ရေခက်ခဲမှု အခြေအနေကို ဖြေရှင်းပေးရန် အစီအစဉ် ရှိ/မရှိ။ (၄) ၄င်းအတွက် ကုန်ကျစရိတ်များမယ် ဖြစ်သော်လည်း (၃)နှစ် သို့မဟုတ် (၅)နှစ်၊ နှစ်ရှည် စီမံကိန်းဖြင့် လည်းကောင်း၊ အခြား NGO, INGO အကူအညီဖြင့် လည်းကောင်း နိုင်ငံတော်မှ စီစဉ်ဆောင်ရွက်ပေးရန် အစီအစဉ် ရှိ/မရှိ။ (၅) အထက်ဖော်ပြပါ စီမံကိန်းနှစ်ခုအပြင် ဟားခါးမြို့ ပြည်သူလူထုနှင့် ဆောင်ရွက်ဆဲဖြစ်သော မြို့ပြစီမံကိန်း၊ အစိုးရရုံးများအတွက် ရေခက်ခဲမှု ဖြေရှင်းပေးရန် အစိုးရမှ အခြားဒေသ၊ အခြား နည်းလမ်းမှ ဆောင်ရွက်ပေးရန် အစီအစဉ် ရှိ/မရှိ ကို ပြည်သူလူထုမှ သိရှိလိုပါသဖြင့် ပြည်သူလူထုရဲ့ ကိုယ်စား ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီး သမ္မတရုံးဝန်ကြီးဌာန(၁)၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="69">ဦးသန့်ရှင်း (ဒုတိယဝန်ကြီး၊ သမ္မတရုံးဝန်ကြီးဌာန(၁))</agency>လေးစားအပ်ပါသော လွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံပါစေကြောင်း ဆုတောင်းမေတ္တာ ပို့အပ်ပါတယ်ခင်ဗျား။ ကျွန်တော် ကတော့ သမ္မတရုံးဝန်ကြီးဌာန(၁)မှ ဒုတိယဝန်ကြီး ဦးသန့်ရှင်း ဖြစ်ပါတယ်။ ချင်းပြည်နယ် အစိုးရအဖွဲ့ကိုယ်စား ဖြေကြားတင်ပြသွားမှာ ဖြစ်ပါတယ်။ ချင်းပြည်နယ် အမှတ်(၄)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးစတီဗင်သာဘိတ် မေးမြန်းသည့် ချင်းပြည်နယ်၏ မြို့တော်ဖြစ်သော ဟားခါးမြို့ပေါ်ရှိ လုပ်သား ပြည်သူများ ရေလုံလောက်စွာရရှိရေး အကောင်အထည်ဖော် ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းအား ချင်းပြည်နယ်အစိုးရအဖွဲ့၏ ဖြေကြားချက်မှာ ဟားခါးမြို့၊ ရေပေးရေးလုပ်ငန်းအား ၁၉၈၅ ခုနှစ်တွင် ဟားခါး-မတူပီလမ်း (၂/ဝ)မိုင်အကွာရှိ ဗာပီးဗား ရေထွက်နှင့် ဟားခါး-မတူပီလမ်း(၂/၂)မိုင်အကွာရှိ စိုက်ပျိုးရေးရေထွက်တို့မှ ရေသွယ်ယူ၍ မြို့ရေပေးရေးလုပ်ငန်းအား ဆောင်ရွက်ခဲ့ပါတယ်။ ၄င်းအချိန်ကာလတွင် ဟားခါးမြို့ သည် ရပ်ကွက်(၃)ရပ်ကွက် သာရှိပြီး၊ လူဦးရေ(၁၈၀၀)ခန့်သာ ရှိပါတယ်။ လက်ရှိ ဟားခါးမြို့သည် ရပ်ကွက်(၆)ခု၊ အိမ်ခြေ(၇၈၄၀)၊ လူဦးရေ(၃၆၆၁၄)ရှိသဖြင့် တစ်နေ့ရေလိုအပ်သည့် ဂါလန်မှာ(၇၃၂၂၈၀) ဂါလန်ဖြစ်ပါတယ်။ ဟားခါးမြို့ သည် အမြင့်ပေ (၆၁၂၀)ပေရှိ တောင်ပေါ်မြို့ဖြစ်သဖြင့် စိမ့်စမ်းရေထွက်များမှ အဆင့်ဆင့် ရေသွယ်ယူ၍ မြို့ပေါ် ရေစုကန်များတွင် ရေသိုလှောင်ပြီး Gravity Flow စနစ်ဖြင့် ရေဖြန့်ဝေခြင်းလုပ်ငန်းအားဆောင်ရွက်ပေးလျက်ရှိပါတယ်။ တောင်ပေါ်မြို့ဖြစ်သည်နှင့်အညီ မြို့ဆင်ခြေဖုံးရပ်ကွက်အစွန် ရှိ စိမ့်ရေထွက်ငယ်များ၊ အိမ်ခြေအနည်းငယ်သာ သုံးစွဲလောက်သည့် ရေထွက်ငယ်များမှလည်း မြို့ပေါ်နေလူထုအချို့မှ မိမိအစီအစဉ်ဖြင့် သွယ်ယူသုံးစွဲခြင်း၊ မြို့နယ်စည်ပင်သာယာရေး အဖွဲ့နှင့် ရပ်ကွက်အလိုက် ရေပေးရေးကော်မတီများ ဖွဲ့စည်းပူးပေါင်း၍ ရပ်ကွက်အစီအစဉ်ဖြင့် ရေဖြန့်ဝေခြင်းများ ဆောင်ရွက်လျက်ရှိပါတယ်။ လက်ရှိဟားခါးမြို့တွင် မြို့ရေပေးရေးအတွက် သွယ်ယူ အသုံးပြုသော စိမ့်စမ်းရေထွက်ရေအရင်းအမြစ်များမှာ အောက်ပါအတိုင်း ဖြစ်ပါတယ်။ (က) ဗာဗီးဗားရေထွက်သည် ဟားခါးမြို့မှ (၁)မိုင်(၅)ဖာလုံအကွာတွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၂၀၀၀၀)ဖြစ်ပြီး နွေရာသီတွင် ဂါလန်(၇၀၀၀)ထွက်ရှိ ပါတယ်။ စိုက်ပျိုးရေးရေထွက်သည် ဟားခါးမြို့မှ (၂)မိုင်(၁)ဖာလုံအကွာတွင် တည်ရှိပြီး မိုးရာသီ တွင် တစ်နေ့ရေထွက်နှုန်း ဂါလန်(၃၄၀၀၀)ဖြစ်ပြီး နွေရာသီတွင် ဂါလန်(၆၅၀၀)ထွက်ရှိပါတယ်။ (ခ) ငွန်တလိန်းရေထွက်သည် ဟားခါးမြို့၊ အော်တိုရုံးအထက်တွင် တည်ရှိပြီး မိုးရာသီတွင်တစ်နေ့ ရေထွက်နှုန်းမှာ ဂါလန်(၂၀၀၀၀) ဖြစ်ပြီး နွေရာသီတွင် ဂါလန်(၄၀၀၀)ထွက်ရှိပါတယ်။ ဖယ်လယ်လိုဘွားရေထွက်သည် ဟားခါးမြို့၊ အော်တိုရုံးအထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန် (၂၀၀၀၀) ဖြစ်ပြီး နွေရာသီတွင် ဂါလန်(၁၈၀၀)ထွက်ရှိပါတယ်။ ဆေးရုံ ရေထွက်သည် ဟားခါးမြို့၊ ချယ်ရီလမ်း အောက်ဘက်တွင် တည်ရှိပြီး မိုးရာသီတွင် တစ်နေ့ ရေထွက်နှုန်း ဂါလန်(၁၅၀၀၀)ဖြစ်ပြီး နွေရာသီတွင် ဂါလန်(၈၀၀၀)ထွက်ရှိပါတယ်။ အထက(၁) ရေထွက်သည် ဟားခါးမြို့၊ ချယ်ရီလမ်းအောက်ဘက်တွင် တည်ရှိပြီး မိုးရာသီတွင် တစ်နေ့ ရေထွက်နှုန်း ဂါလန်(၁၅၀၀၀) ဖြစ်ပြီး နွေရာသီတွင် ဂါလန်(၁၀၀၀)ထွက်ရှိပါတယ်။ ဗာဘူးသဲရေထွက်သည် ဟားခါးမြို့၊ တော်လှန်ရေးရေကန်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်းမှာ ဂါလန်(၁၀၀၀၀) ဖြစ်ပြီး နွေရာသီတွင် ဂါလန်(၆၀၀၀) ထွက်ရှိပါတယ်။ ဟာအိုခဲ့ပထမရေထွက်သည် ဒါအိုချိမ်းလမ်း(၂)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်းမှာ ဂါလန်(၄၈၀၀၀) ဖြစ်ပြီး နွေရာသီတွင် ဂါလန်(၁၀၀၀၀) ထွက်ရှိပါတယ်။ ဟာအိုရဲ ဒုတိယရေထွက်သည် ဒါအိုမ်းလမ်း (၂)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်းမှာ ဂါလန်(၄၈၀၀၀)ဖြစ်ပြီး နွေရာသီတွင် ဂါလန်(၁၀၀၀၀) ထွက်ရှိပါသည်။ ရာလ်ချန်ချရေထွက်သည် ဖလမ်းမြို့ သို့ သွားလမ်းအောက်ဘက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၂၀၀၀၀) ဖြစ်ပြီး နွေရာသီတွင် ဂါလန်(၆၅၀၀) ထွက်ရှိ ပါတယ်။ ဖာဗားရေထွက်သည် ဖလမ်းမြို့ သို့ သွားလမ်းအောက်ဘက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန် (၂၀၀၀၀)ဖြစ်ပြီး နွေရာသီတွင် ဂါလန်(၇၅၀၀) ထွက်ရှိပါတယ်။ ဖာဒဲအိုပထမရေထွက်သည် မတူပီလမ်း(၅)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၁၂၉၆၀) ဖြစ်ပြီး နွေရာသီတွင် ဂါလန်(၉၅၀၀)ထွက်ရှိပါတယ်။ ဆာကျွမ်းပထမရေထွက်သည် မတူပီလမ်း (၅.၅)မိုင်အထက်တွင် တည်ရှိပြီး မိုးရာသီတွင် တစ်နေ့ ရေထွက်နှုန်း ဂါလန်(၄၁၂၀၀)ဖြစ်ပြီး နွေရာသီတွင် ဂါလန်(၁၇၀၀၀)ထွက်ရှိပါတယ်။ ဖရ်ဇအို ပထမရေထွက်သည် မတူပီလမ်း(၇)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက် နှုန်း ဂါလန်(၂၅၉၂၀) ဖြစ်ပြီး နွေရာသီတွင် ဂါလန်(၁၃၀၀၀)ထွက်ရှိပါတယ်။ ဖာဒဲအို ဒုတိယ ရေထွက်သည် မတူပီလမ်း(၅)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၁၂၉၆၀)ဖြစ်ပြီး နွေရာသီတွင် ဂါလန်(၉၅၀၀)ထွက်ရှိပါတယ်။ လန် (၅၆၄၂၄၀) ဆာကျွမ်း ဒုတိယရေထွက်သည် မတူပီလမ်း (၅.၅)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန် (၄၃၂၀၀)ဖြစ်ပြီး နွေရာသီတွင် ဂါလန်(၃၀၀၀၀) ထွက်ရှိပါတယ်။ ဖာရ်ဇအို ဒုတိယရေထွက်သည် မတူပီလမ်း (၇)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၂၅၉၂၀) ဖြစ်ပြီး နွေရာသီတွင် ဂါလန်(၂၂၀၀၀) ထွက်ရှိပါတယ်။ ဖာဒဲအို တတိယရေထွက်သည် မတူပီလမ်း (၅)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန်(၁၂၉၆၀)ဖြစ်ပြီး နွေရာသီတွင် ဂါလန် (၉၅၀၀) ထွက်ရှိပါတယ်။ ဆာကျွမ်း တတိယရေထွက်သည် မတူပီလမ်း (၅.၅)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန် (၄၃၂၀၀)ဖြစ်ပြီး နွေရာသီတွင် ဂါလန် (၁၇၀၀၀) ထွက်ရှိပါတယ်။ ဖာရ်ဇအို တတိယရေထွက်သည် မတူပီလမ်း (၇)မိုင်အထက်တွင် တည်ရှိပြီး မိုးရာသီတွင် တစ်နေ့ရေထွက်နှုန်း ဂါလန် (၂၅၉၂၀) ဖြစ်ပြီး နွေရာသီတွင် ဂါလန် (၁၃၀၀၀) ထွက်ရှိပါတယ်။ အဆိုပါ ရေထွက်(၁၄)ခုမှ မိုးရာသီတွင် တစ်နေ့ ရေဂါလန် (၅၆၄၂၄၀) ရရှိသဖြင့် ၎င်းမြို့ပေါ် ကိုယ်ပိုင်ရေသွယ်ယူသည့် ပြည်သူများမှ ရရှိသည့် ရေဂါလန်များ ထည့်သွင်း တွက်ချက်ပါက ဟားခါးမြို့ သည် မိုးရာသီတွင် (၁၀၀) ရာခိုင်နှုန်း ရေလွှမ်းခြုံမှု၊ ဖူလုံမှုရှိပါတယ်။ သို့ရာတွင် နှစ်စဉ်ဒီဇင်ဘာလမှ ဇွန်လဆန်းပိုင်းအထိ အဓိကရေသွယ်ယူရသည့် စိမ့်စမ်းရေထွက် (၁၄)ခုမှာ ရေထွက်နှုန်း လျော့နည်းကျဆင်းလာသဖြင့် ရေဂါလန် တစ်နှစ်လျှင် (၂၁၈၈၀၀) ဂါလန်သာ ရရှိပြီး ကိုယ်ပိုင်သွယ်ယူသည့် ရေထွက်ငယ်များမှလည်း ရေထွက်နှုန်းလျော့နည်း သွားသဖြင့် နွေရာသီတွင် (၃၉)ရာခိုင်နှုန်းသာ ရေလွှမ်းခြုံမှုရှိတော့ပါတယ်။ နွေရာသီကာလ များတွင် ဟားခါးမြို့သည် ရေရှားပါးမှု ရေလိုအပ်ချက် ဖြစ်ပေါ်လျက်ရှိပါတယ်။ သို့ဖြစ်၍ အဆိုပါ မေးခွန်းများနဲ့ပတ်သက်ပြီး အောက်ပါအတိုင်း ဖြေကြားရှင်းလင်း တင်ပြအပ်ပါတယ်။ (က) ဟားခါးမြို့ကို တိုးချဲ့ရေပေးရေးအတွက် ၂၀၁၁ ခုနှစ်၊ ဧပြီလ ၃ ရက်နေ့ တွင် မြို့နယ်စည်ပင်သာယာရေးအဖွဲ့၊ မြို့မိမြို့ဖများနှင့် ဟားခါး-ဖလမ်း လမ်းအထက် သီးမစ်ချောင်းဖျားသို့ သွားရောက်စူးစမ်းလေ့လာခဲ့ပါတယ်။ ၎င်းရေထွက်မှ ရေသွယ်ယူမည် ဆိုပါက ရေပိုက်လိုင်းအရှည် (၂၆)မိုင်ခန့် ရှည်လျားမည်ဖြစ်ပြီး တစ်နေ့ ရေဂါလန် (၅)သိန်း ရရှိနိုင်ကာ ခန့်မှန်းခြေကုန်ကျစရိတ် ကျပ်သိန်းပေါင်း(၁၇၀၀၀)ခန့် ကုန်ကျမည်ဖြစ်ပါတယ်။ ၎င်းစီမံကိန်းမှာ ပြည်သူများမှဟားခါးမြို့ သည်သို့ရာက ကနဦးကုန်ကျစရိတ် များပြားသဖြင့် ချင်းပြည်နယ်အစိုးရအနေဖြင့် ဆောင်ရွက်နိုင်ခြင်း မရှိသေးပါ။ ထို့ပြင် ၎င်းစီမံကိန်းအတွက် ဂျပန်နိုင်ငံ တရားဝင် ဖွံ့ဖြိုးရေးအကူအညီ (ODA) ချေးငွေအစီအစဉ် ဖြင့် ဆောင်ရွက်ရန် JICA လေ့လာရေး Mission အဖွဲ့နှင့် ၂၀၁၂ ခုနှစ်၊ သြဂုတ်လတွင် ဆွေးနွေး ညှိနှိုင်းခဲ့သော်လည်း JICA ချေးငွေ စည်းမျဉ်းစည်းကမ်း သတ်မှတ်ချက်အရ ထောက်ပံ့ကူညီပေး နိုင်ခြင်း မရှိခဲ့ပါ။ သို့ဖြစ်၍ လတ်တလော ရေသွယ်ယူမည့် အစီအစဉ်မရှိသေးပါကြောင်း ဖြေကြား အပ်ပါတယ်။ (ခ) အခြားစီမံကိန်းတစ်ခု ဖြစ်သည့် ဟားခါး - ထန်တလန် လမ်းပေါ်ရှိ သီးမစ် ချောင်းအား တမံပိတ်၍ ရေအားလျှပ်စစ် ထုတ်လုပ်ခြင်း၊ စိုက်ပျိုးရေးအတွက် အသုံးပြုခြင်းနှင့် လျှပ်စစ်ရေတင်စနစ်ဖြင့် မြို့ရေပေးရေး လုပ်ငန်းဆောင်ရွက်ခြင်းတို့အတွက် ဘူမိဗေဒအကြို စူးစမ်းလေ့လာမှု တစ်ရပ်ကို ဆည်မြောင်းဦးစီးဌာနမှ ၂၀၀၉ ခုနှစ်တွင် ဆောင်ရွက်ပြီးစီးခဲ့ပါတယ်။ Topographic Survey Map တွင် ဖော်ပြထားချက်အရ အဆိုပြု တမံအူကြောင်းသည် အလျားပေ (၇၀၀)နှင့် အမြင့်ပေ (၁၂၉)ပေ ရှိမည်ဖြစ်ပါတယ်။ သီးမစ်ချောင်းတွင် ရေလှောင်တမံ တည်ဆောက်နိုင်ရန်အတွက် လိုအပ်သော ဒီဇိုင်း တွက်ချက်မှုများ ဆောလျင်စွာ ရရှိနိုင်ရေးအတွက် ဆည်မြောင်းဦးစီးဌာနရုံးချုပ်သို့ တင်ပြထားဆဲ ဖြစ်ပြီး ဒီဇိုင်းတွက်ချက်မှုများ ရသည်နှင့် ခန့်မှန်းခြေစာရင်းကို အမြန်ဆုံးတွက်ချက်သွားမည် ဖြစ်ကြောင်း တင်ပြအပ်ပါတယ်။ (ဂ) သီးမစ်ချောင်းတွင် ရေကာတာတစ်ခု တည်ဆောက်ပြီး ၎င်းရေကာတာ အထက်ပိုင်းတစ်နေရာ ရေလှောင်ကန်တည်ဆောက်၍ ထွက်ရှိသော လျှပ်စစ် ဓာတ်အားဖြင့် ရေတင်ပြီး ဟားခါးမြို့ ရေဖြန့်ဝေနိုင်မည့်လုပ်ငန်းစီမံကိန်းသည် ခွင့်ပြု ရန်ပုံငွေ ရရှိနိုင်ပါက ဆောင်ရွက်နိုင်မည့် နည်းလမ်းတစ်ခုဖြစ်ကြောင်း တင်ပြအပ်ပါတယ်။ တိုင်းဒေသကြီး/ ပြည်နယ်များမှ ဦးစားပေးလုပ်ငန်း စီမံကိန်းများ ဆောင်ရွက်နိုင်ရန် အတွက် ရယူလိုသည့် နိုင်ငံခြား အကူအညီ အထောက်အပံ့များဖြင့် သီးမစ်ဘက်စုံရေလှောင်တမံ တည်ဆောက်နိုင်ရေးအတွက် စီမံကိန်းကာလ ၂၀၁၄-၂၀၁ရ ခုနှစ် ADB အကူအညီတွင် ခန့်မှန်း ကုန်ကျငွေ ဒေါ်လာ(၅)သန်း ထည့်သွင်းတောင်းခံထားကြောင်း တင်ပြအပ်ပါတယ်။ အထက်ပါ စီမံကိန်းနှစ်ခုအပြင် ဟားခါးမြို့ ရေခက်ခဲမှုဖြေရှင်းနိုင်ရေးအတွက် ဟားခါးမြို့ အရှေ့မြောက်ဘက်၊ ခွာဘဲကျေးရွာအနီးမှ ချောင်းရေတင်စနစ်ဖြင့် ရေပေးဝေနိုင်ရေး အတွက် အကြို စူးစမ်းလေ့လာမှုများကိုလည်း ဆောင်ရွက်လျက်ရှိကြောင်း ဖြေကြားတင်ပြအပ် ပါတယ် ခင်ဗျား။</speech>
<title>ရန်ကုန်စီးပွားရေးမြို့တော်တွင် ယာဉ်ကြောပိတ်ဆို့မှု လျှော့ချနိုင်ရေး၊ စက်သုံးဆီ ချွေတာရေးနှင့် အများပြည်သူဈေးနှုန်းသက်သာစွာ စီးနင်းသွားလာနိုင်ရေးအတွက် ဆိုင်ကယ် Toi များ ခွင့်ပြု ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး က ရန်ကုန်စီးပွားရေးမြို့တော်တွင် ယာဉ်ကြောပိတ်ဆို့မှု လျှော့ချနိုင်ရေး၊ စက်သုံးဆီ ချွေတာရေးနှင့် အများပြည်သူဈေးနှုန်းသက်သာစွာ စီးနင်းသွားလာနိုင်ရေးအတွက် ဆိုင်ကယ် Taxi များ ခွင့်ပြုပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="136">ဒေါက်တာမြတ်ဉာဏစိုး ရန်ကုန်တိုင်းဒေသကြီး၊ မဲဆန္ဒနယ်အမှတ်(၄)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး ယနေ့အစည်းအဝေးသို့ ကြွရောက်လာကြတဲ့ ဒုတိယဝန်ကြီးများ အားလုံးကို မင်္ဂလာ ပါလို့ ဦးစွာနှုတ်ခွန်းဆက်အပ်ပါတယ်။ ဥက္ကဋ္ဌကြီးခင်ဗျား။ ဒီနေ့ မေးမြန်းတင်ပြမယ့် မေးခွန်း ကတော့ နိုင်ငံတကာမှာရှိတဲ့ လူနေထူထပ်တဲ့ မြို့ကြီးများနည်းတူ ရန်ကုန်စီးပွားရေးမြို့တော်မှာ ယာဉ်ကြောပိတ်ဆို့မှု လျှော့ချနိုင်ရေး၊ စက်သုံးဆီ ချွေတာရေးနဲ့ အများပြည်သူဈေးနှုန်း သက်သာစွာ စီးနင်းသွားလာနိုင်ရေးအတွက် ဆိုင်ကယ် Taxi များ ခွင့်ပြုပေးရန် အစီအစဉ် ရှိ/မရှိ နဲ့ ပတ်သက်တဲ့ မေးခွန်းဖြစ်ပါတယ်။ မြန်မာနိုင်ငံတစ်ဝန်းလုံးမှာ မော်တော်ယာဉ်တွေနည်းတူ မော်တော်ဆိုင်ကယ် လိုင်စင် တွေကိုလည်း ခွင့်ပြုပေးထားပါတယ်။ မြန်မာနိုင်ငံတစ်ဝန်းလုံးမှာပါ။ ပြီးတော့ ဒီခွင့်ပြုပေး ထားတဲ့ မော်တော်ဆိုင်ကယ်တွေကို ယာဉ်စည်းကမ်းထိန်းသိမ်းရေး ဥပဒေများ နှင့်အညီ စီးနင်းခွင့်ပြု ထားပါတယ်။ ဆိုင်ကယ် Toxi များကိုလည်း နိုင်ငံတစ်ဝန်းလုံးမှာ တွင်ကျယ်စွာ အသုံးပြု ပြေးဆွဲနေပါတယ်။ အထူးအားဖြင့် နိုင်ငံရဲ့ မြို့တော် နေပြည်တော်မှာလည်း ဆိုင်ကယ် Taxi တွေ ပြေးဆွဲနေတာရှိပါတယ်။ သို့ရာတွင် ရန်ကုန်စီးပွားရေးမြို့တော်မှာတော့ မော်တော်ဆိုင်ကယ်စီးနင်းခွင့်ကို ကန့်သတ် ထားတာ တွေ့ရှိရပါတယ်ခင်ဗျား။ ပြီးခဲ့တဲ့ အစိုးရလက်ထက်က လုံခြုံရေး အခြေအနေကို အကြောင်းပြုပြီးတော့ ကန့်သတ်ပိတ်ပင်ခဲ့ခြင်း ဖြစ်ပါတယ်။ အခုအခါမှာတော့ ပြောင်းလဲလာတဲ့ ခေတ်စနစ် အခြေအနေများအရ ဒီကန့်သတ်ချက်ကို ပြန်လည်သုံးသပ်ရန် လိုအပ်လာပြီလို့ တင်ပြချင်ပါတယ်။ မော်တော်ဆိုင်ကယ်တွေ စီးနင်းရင် ယာဉ်အန္တရာယ် များတယ်။ နောက်တစ်ခါ ထိခိုက်ဒဏ်ရာကြုံတွေ့ရင်လည်း အသက်အန္တရာယ် ဆုံးရှုံးနိုင်သည်အထိ ရှိတယ်ဆိုတာ အားလုံး အသိပဲ ဖြစ်ပါတယ်။ ဒါပေမဲ့ ယာဉ်စည်းကမ်းဥပဒေနဲ့ အညီအညွတ် စီးနင်းရင် ဒီလိုအန္တရာယ်တွေ ဖြစ်ပွားနိုင်တာ မရှိပါဘူး။ မော်တော်ယာဉ်တွေကလည်း ယာဉ်စည်းကမ်း ဥပဒေတွေကို လိုက်နာ ရပါတယ်။ မော်တော်ဆိုင်ကယ်တွေကလည်း ဒီလိုပဲ လိုက်နာရမှာပါ။ တခြား လမ်းအသုံးပြုတဲ့ သူမှန်သမျှ စည်းကမ်းဥပဒေကို လိုက်နာရမှာပါ။ ဒီစည်းကမ်းဥပဒေတွေကို ထိန်းသိမ်းကြပ်မတ် ကွပ်ကဲဖို့က အစိုးရမှာ တာဝန်ရှိသလို ပြည်သူတွေကလည်း လိုက်နာပူးပေါင်း ပါဝင်ဆောင်ရွက် ဖို့ လိုအပ်ပါတယ်။ ဒီလိုစည်းကမ်းဥပဒေတွေ ရှိရဲ့ သားနဲ့ ကန့်သတ်ပိတ်ပင်ထားတာမျိုးကျတော့ Over Protection လို ဖြစ်နေပါတယ် ဥက္ကဋ္ဌကြီးခင်ဗျား။ ဒါလေးကို ပြန်သုံးသပ်ဖို့ တင်ပြလိုတာပါ။ အိမ်နီးချင်းနိုင်ငံကြီးတွေဖြစ်တဲ့ တရုတ်ပြည်သူ့သမ္မတနိုင်ငံနဲ့ အိန္ဒိယနိုင်ငံမှာဆိုရင်လည်း ဆိုင်ကယ် Taxi တွေကို တွင်တွင်ကျယ်ကျယ် အသုံးပြု နေပါတယ်။ ဗီယက်နမ်နိုင်ငံ၊ လာအိုနိုင်ငံ အကုန်လုံး တွင်တွင်ကျယ်ကျယ် အသုံးပြုပါတယ်။ နောက် အထူးညွှန်းဆို တင်ပြချင်တာကတော့ အရှေ့တောင် အာရှမှာ အင်မတန်မ လူဦးရေများပြားတဲ့ မြို့တော်ကြီးတွေဖြစ်တဲ့ အင်ဒိုနီးရှားနိုင်ငံရဲ့ မြို့တော် ဂျာကာတာ၊ ထိုင်းနိုင်ငံရဲ့ မြို့တော် ဘန်ကောက်တို့မှာလည်း ဒီ ဆိုင်ကယ် Tgxi တွေကို တွင်ကျယ်စွာ အသုံးပြုပြီးတော့ မြို့ပြသယ်ယူပို့ဆောင်ရေးစနစ်ထဲမှာကို ထည့်သွင်း ပြီးတော့ ဆောင်ရွက်နေတာကို တွေ့ရှိရပါတယ်။ ဒီလို ဆောင်ရွက်ခြင်းအားဖြင့် ယာဉ်ကြောပိတ်ဆို့မှုတွေကို လျှော့ချနိုင်ပါတယ်။ မော်တော်ယာဉ်ထက် မော်တော်ဆိုင်ကယ်တွေဟာ သွားလာဝင်ထွက်ဖို့ ပိုပြီးတော့လွယ်ကူပါတယ်။ စက်သုံးဆီ သုံးစွဲမှုမှာလည်း မော်တော်ယာဉ်တွေထက် များစွာသက်သာတဲ့အတွက်ကြောင့်မို့လို့ စက်သုံးဆီသုံးစွဲမှုကိုလည်း ချွေတာနိုင်ပါတယ်။ မော်တော်ယာဉ် Taxi တွေထက် ဆိုင်ကယ်Taxi တွေကို ဈေးနှုန်းသက်သာစွာ အသုံးပြုနိုင်တဲ့အတွက်ကြောင့်မို့လို့ ပြည်သူလူထုမှာလည်း ပိုပြီးတော့ သုံးစွဲရတဲ့ ပမာဏလျော့ကျပါတယ်။ နောက်တစ်ချက်ကတော့ အလုပ်အကိုင် အခွင့်အလမ်းတွေ ပေါ်ထွန်းလာတာပါ။ ဒီမေးခွန်းဟာ တကယ့်တကယ်တော့ တစ်မြန်နေ့က မေးမြန်းခဲ့တဲ့ အနှေးယာဉ်တွေနဲ့ ပတ်သက်တဲ့ မေးခွန်းနဲ့ဆက်စပ်ပြီးတော့ မေးမြန်းခဲ့တာဖြစ်ပါတယ် ဥက္ကဋ္ဌကြီးခင်ဗျား။ အနှေးယာဉ်လုပ်သား တွေကို ရန်ကုန်တိုင်းဒေသကြီး အစိုးရအဖွဲ့ကလည်း ဖြေကြားထားတာ ရှိပါတယ်။ Taxi ယာဉ်မောင်းများအဖြစ်အထိ ကူးပြောင်းနိုင်အောင် ဒီလိုမျိုး အဆင့်ဆင့် စီမံဆောင်ရွက်သွားမယ် ဆိုတာ ရှိပါတယ်။ လက်တွေ့အားဖြင့်တော့ မနီးစပ်လှဘူးလို့ ယူဆပါတယ်။ Taxi တွေဟာ ရန်ကုန် မြို့တော်မှာ ဒီလောက်များများပြားပြား မရှိနိုင်သေးပါဘူး။ နောက်ပြီးတဲ့အခါကျတော့ Taxi တစ်စင်းရဲ့ ဈေးနှုန်း၊ မော်တော်ယာဉ်တစ်စင်းရဲ့ ဈေးနှုန်းဟာလည်း အများပြည်သူ လွယ်လင့်တကူ အောက်ခြေလူတန်းစားတွေ လက်လှမ်းမီနိုင်တဲ့ ဈေးနှုန်းမျိုး မဟုတ်သေးပါဘူး ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ မော်တော်ယာဉ်တွေရဲ့ ဈေးနှုန်းဟာ အဆင့်ဆင့်လျော့ကျလာတယ် ဆိုပေမယ့် အိမ်နီးချင်းနိုင်ငံတွေနဲ့ ယှဉ်လိုက်ရင် အင်မတန်မှကို များပြားနေပါသေးတယ်။ ဒီအတွက်ကြောင့် မို့လို့ ဒီလိုမျိုး ဆိုင်ကယ်ဆိုရင်တော့ တတ်နိုင်တဲ့ အတိုင်းအတာ ရှိပါမယ်။ ဒီဆိုင်ကယ်တွေကို Taxi အဖြစ် ယာဉ်စည်းကမ်းနဲ့အညီ ကြပ်မတ်ထိန်းသိမ်းပြီးတော့ စည်းကမ်းတကျ ဆောင်ရွက်ပေးမယ်ဆိုရင် အလုပ်အကိုင် အခွင့်အလမ်း တွေလည်း ခုနကတင်ပြခဲ့တဲ့ ဒီအနှေးယာဉ်လုပ်သားတွေဆိုရင်လည်း ဒါ အလုပ်အကိုင် အခွင့်အလမ်း သစ်တွေ ပေါ်ထွန်းလာမှာ ဖြစ်ပါတယ် ဥက္ကဋ္ဌကြီးခင်ဗျား။ ဒါကြောင့်မို့လို့ မေးမြန်းလိုတဲ့ မေးခွန်းကတော့ မြန်မာနိုင်ငံတစ်ဝန်းရှိ နေပြည်တော် မြို့တော် အပါအဝင် မြို့ကြီးများတွင် ဆောင်ရွက်ခွင့်ပြုထားသည့်နည်းတူ နိုင်ငံတကာရှိ လူနေ ထူထပ်သော မြို့နယ်၊ မြို့တော်ကြီးများနည်းတူ ရန်ကုန်စီးပွားရေးမြို့တော်တွင်လည်း ယာဉ်ကြော ပိတ်ဆို့မှု လျှော့ချနိုင်ရေး၊ စက်သုံးဆီချွေတာရေးနှင့် အများပြည်သူဈေးနှုန်း သက်သာစွာ စီးနင်း သွားလာနိုင်ရေး၊ အလုပ်အကိုင်အခွင့်အလမ်းသစ်များ ပေါ်ထွန်းလာရေး တို့အတွက် ဆိုင်ကယ် Txi များ ခွင့်ပြု ပေးရန် အစီအစဉ် ရှိ/မရှိ နဲ့ ရှိပါက မည်သည့်အချိန်တွင် ဆောင်ရွက်ပေးမည်ကို သိရှိလိုပါသဖြင့် အများပြည်သူအကျိုးငှာ အပြု သဘော ဥက္ကဋ္ဌကြီးထံမှတစ်ဆင့် လေးစားစွာ တင်ပြမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီး ရထားပို့ဆောင်ရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="84">ဦးချန်မောင် (ဒုတိယဝန်ကြီး၊ ရထားပို့ဆောင်ရေးဝန်ကြီးဌာန)</agency>လေးစားအပ် ပါသော အမျိုးသားလွှတ်တေ���် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများနဲ့ ဖိတ်ကြား ထားသော ဧည့်သည်တော်များခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ အမျိုးသား လွှတ်တော်ကိုယ်စားလှယ် ဒေါက်တာမြတ်ဉာဏစိုး မေးမြန်းတဲ့ မေးခွန်းအတွက် ကျွန်တော် ရထားပို့ဆောင်ရေးဝန်ကြီးဌာန၊ ဒုတိယဝန်ကြီး ဦးချန်မောင် မှ ဖြေကြားတင်ပြသွားမှာ ဖြစ်ပါတယ် ခင်ဗျား။ မော်တော်ဆိုင်ကယ်များ ကနဦးမှတ်ပုံတင်ပေးရာမှာ ပြည်ပက တင်သွင်းတဲ့ လိုင်စင်နဲ့ တင်သွင်းလာတဲ့ ဆိုင်ကယ်တွေကိုလည်း မှတ်ပုံတင်ပေးခဲ့ပါတယ်။ နယ်စပ်ဒေသကတစ်ဆင့် နယ်စပ်ကုန်သွယ်ရေးဦးစီးဌာနနှင့် အကောက်ခွန်ဦးစီးဌာနတို့ရဲ့ အခွန်စည်းကြပ်မှုနဲ့ ဆိုင်ကယ် အရောင်းပြခန်းများအတွက် တင်သွင်းလာတဲ့ ဆိုင်ကယ်များကိုလည်း မှတ်ပုံတင်ပေးထားပါတယ်။ အဲဒါတွေအပြင် ပြည်တွင်းကို တရားမဝင် ရောက်ရှိနေတဲ့ မော်တော်ဆိုင်ကယ်များအတွက်လည်း ဘဏ္ဍာရေးနှင့် အခွန်ဝန်ကြီးဌာန၊ ရထားပို့ဆောင်ရေး ဝန်ကြီးဌာန၊ ပြည်ထဲရေးဝန်ကြီးဌာနတို့ ပူးပေါင်းပါဝင်ကြတဲ့ One Stop Service အဖွဲ့နဲ့ ၅-၆-၂၀၁၂ ရက်နေ့မှစပြီး (၅) လအကြာ ရန်ကုန်စည်ပင်သာယာရေးနယ်နိမိတ်မှအပ ကျန်ဒေသများမှာ တရားဝင်မှတ်ပုံတင်ဆောင်ရွက် ပေးခဲ့ပါတယ်။ အဲဒီလို ဆောင်ရွက်ပေးခဲ့တာမှာ စီမံချက်ပထမပိုင်း ၅-၆-၂၀၁၂ ရက်နေ့ကနေ ၄-၁၀-၂၀၁၂ ရက်နေ့အထိ (၄)လတာကာလအတွင်းမှာ အစီးရေ(၉၁၇၆၂၈)စီး ဆောင်ရွက်ပေး ခဲ့ပါတယ်။ ရက်ထပ်မံတိုးမြှင့်ပေးတဲ့အတွက်ကြောင့် ၅-၁၀-၂၀၁၂ ရက်နေ့ကနေ ၄-၁၁-၂၀၁က်နေ့ထိ ကာလအတွင်း နောက်ထပ်စီးရေ (၂၅၀၆၂၇)စီး ထပ်ပြီးတော့ မှတ်ပုံတင်ပေးခဲ့တဲ့ အတွက်ကြောင့် စုစုပေါင်းမှတ်ပုံတင်ပေးခဲ့တဲ့ မော်တော်ဆိုင်ကယ်စီးရေ(၁၁၆၈၂၅၅)စီး မှတ်ပုံတင် ဆောင်ရွက်ပေးခဲ့ပြီးဖြစ်ကြောင်း တင်ပြအပ်ပါတယ်။ ရန်ကုန်တိုင်းအတွင်းမှာ မော်တော်ယာဉ်၊ မော်တော်ဆိုင်ကယ်စီးရေ များပြားလာခြင်း၊ ယာဉ်များ စည်းကမ်းတကျ မမောင်းနိုင်ခြင်း၊ ပြိုင်မောင်းခြင်းတို့ကြောင့် ယာဉ်အန္တရာယ် များပြား လာတဲ့အတွက် လမ်းအသုံးပြု သူများ သွားလာမှု လွယ်ကူချောမွေ့စေရေး၊ ယာဉ်အန္တရာယ်လျော့နည်းစေရေးတို့အတွက် ရန်ကုန်တိုင်း ယာဉ်စည်းကမ်းထိန်းသိမ်းရေး ကြီးကြပ်မှုကော်မတီက ၁-၄-၁၉၉၉ ရက်နေ့ကစပြီး မော်တော်ဆိုင်ကယ်များ ရန်ကုန်စည်ပင်သာယာရေး နယ်နိမိတ် အတွင်းမှာ မှတ်ပုံတင်ခွင့်မပြုဖို့ ညွှန်ကြားချက်အရ ရန်ကုန်တိုင်းစည်ပင် နယ်နိမိတ်မှအပ အခြား ပြည်နယ်၊ တိုင်းရုံးများမှာသာ မော်တော်ဆိုင်ကယ်များကို မှတ်ပုံတင်ခွင့်ပြုခဲ့ပါတယ်။ ရန်ကုန်တိုင်း လိပ်စာ မော်တော်ဆိုင်ကယ်များကိုတော့ ၃၁-၈-၂၀၀၃ ရက်နေ့ နောက်ဆုံးထားပြီးတော့ ရန်ကုန် မြို့တော်စည်ပင်သာယာရေးနယ်နိမိတ် ပြင်ပကို ပြောင်းရွှေ့ပြီးတော့ မှတ်ပုံတင်ပေးခဲ့ပါတယ်။ အလားတူပဲ ပြည်တွင်းစက်မှုဇုန်ထုတ်တဲ့ မော်တော်ဆိုင်ကယ်တွေကိုလည်း ရန်ကုန် စည်ပင်သာယာရေး နယ်နိမိတ်ပြင်ပမှာပဲ ကျွန်တော်တို့ မောင်းနှင်ခွင့် ပြု ထားခဲ့ပါတယ်။ ရန်ကုန် တိုင်းဒေသကြီးအတွင်းမှာ မြို့နယ်ပေါင်း(၄၅)မြို့နယ်ရှိတဲ့အနက် ရန်ကုန်မြို့တော် စည်ပင်သာယာရေး နယ်နိမိတ်အတွင်းမှာ (၃၃)မြို့နယ်နဲ့ စည်ပင်သာယာရေး နယ်နိမိတ်ရဲ့ ပြင်ပ (၁၂)မြို့နယ်တို့ ပါဝင်ပါတယ်။ အဲဒီလို မှတ်ပုံတင်မဲ့ မော်တော်ဆိုင်ကယ်တွေကို One Stop Service နဲ့ တရားဝင် မှတ်ပုံတင်ပေးရာမှာလည်း ရန်ကုန်မြို့တော် စည်ပင်သာယာရေးနယ်နိမိတ်ပြင်ပ (၁၂)မြို့နယ်၊ စည်ပင်သာယာရေး နယ်နိမိတ်အတွင်းမှာပါတဲ့ ဒလမြို့နယ်၊ ဆိပ်ကြီးခနောင်တိုမြို့နယ်၊ (၂)မြို့နယ်နဲ့ ကြည့်မြင်တိုင်မြို့နယ်ရဲ့ လှိုင်မြစ်တစ်ဖက်ကမ်းရှိတဲ့ ကျေးရွာတချို့မှာ ဆိုင်ကယ် စီးခွင့်ပြုထားတဲ့အတွက်ကြောင့် အဲဒီဒေသမှာရှိတဲ့ ဆိုင်ကယ်များကိုလည်း မှတ်ပုံတင် ဆောင်ရွက် ပေးခဲ့ပါတယ်။ မော်တော်ဆိုင်ကယ်များ မှတ်ပုံတင်ပေးရာမှာလည်း ကိုယ်ပိုင်ယာဉ်အဖြစ်သာ မှတ်ပုံတင်ပေးခဲ့ပါတယ်။ အိမ်နီးချင်းနိုင်ငံအချို့ဟာ မြန်မာနိုင်ငံထက် ယာဉ်စီးရေ များပြားသော်လည်းပဲ ဆိုင်ကယ် စီးနင်းရန် သီးခြားလမ်းများ သတ်မှတ်ပေးထားတဲ့အတွက်ကြောင့် ရန်ကုန်တိုင်းဒေသကြီးအတွင်း ဆိုင်ကယ်သီးသန့်စီးနင်းနိုင်တဲ့ လမ်းကြောင်းများ ထားရှိပေးနိုင်တဲ့အချိန်ကျရင်တော့ ကိုယ်ပိုင် ဆိုင်ကယ်များ စီးနင်းခွင့်ပြုနိုင်မယ့် အခြေအနေရှိပါတယ်။ ၁၉၈၉ ခုနှစ်၊ မော်တော်ယာဉ် နည်းဥပဒေ အခန်း(၂)၊ ပုဒ်မ ၁၀(ဇ)အရ မော်တော်ဆိုင်ကယ်များကို ကိုယ်ပိုင်ယာဉ် အဖြစ်သာ အသုံးပြုခွင့်ပြုပြီးတော့ အငှားယာဉ်အဖြစ် မှတ်ပုံတင်ပြောင်းလဲခွင့် မပြုကြောင်း ပြဌာန်းထား ပါတယ်။ အဲဒီအတွက်ကြောင့် ဆိုင်ကယ်တွေကို Taxi ယာဉ်အဖြစ် အသုံးပြုခြင်းကို ခွင့်ပြု၍ မရကြောင်း တင်ပြအပ်ပါတယ်။ ၁၉၈၉ ခုနှစ်၊ မော်တော်ယာဉ် နည်းဥပဒေ အခန်း(၇)၊ ပုဒ်မ ၁၇၃(ခ)အရ မော်တော်ဆိုင်ကယ်စီးသူရဲ့ နောက်မှာ လူစီးထိုင်ခုံ မပါရင် လူပို မတင်ရ။ လူစီး ထိုင်ခုံ ပါရင်လည်း (၁)ဦးထက် ပိုမတင်ရတဲ့အတွက်ကြောင့် Taxi ယာဉ်များကဲ့သို့ လူအများ တင်ဆောင်၍ မရနိုင်ကြောင်းနဲ့ (၁)ယောက်ချင်းကိုသာ သယ်ယူ ပို့နိုင်မှာဖြစ်တဲ့အတွက်ကြောင့် အမျိုးသမီးခရီးသွားများအတွက်လည်း လုံခြုံမှုမရှိတဲ့ ပို့ဆောင်ရေးစနစ် ဖြစ်နေကြောင်း တင်ပြ အပ်ပါတယ်။ နေပြည်တော်မှာ ဈေးနှုန်းသတ်မှတ်ပြီးတော့ ခရီးသည်များ ပို့ဆောင်ခြင်းလုပ်ငန်း လုပ်ကိုင်နေတဲ့ မော်တော်ဆိုင်ကယ်များဟာ ဥပဒေနှင့် မညီညွတ်ကြောင်း တွေ့ရှိရသော်လည်းပဲ လက်ရှိအသုံးပြုနေတဲ့ ဆိုင်ကယ်ကယ်ရီတွေကို ဥပဒေအရ တားမြစ်ခဲ့မယ်ဆိုရင် မြို့တွင်း သွားလာရေးအတွက် မော်တော်ယာဉ်လိုင်းများ အပြည့်အဝ ဆောင်ရွက်ပေးနိုင်မှု မရှိသေးခြင်း၊ မြို့ပြအင်္ဂါရပ်နဲ့အညီ ခရီးသည်များ အများအပြား တင်ဆောင်နိုင်တဲ့ မြို့ပတ်ရထားကဲ့သို့ ခရီးသည် ပို့ဆောင်နိုင်မှုအခြေအနေ မရှိသေးခြင်း၊ ဥပဒေနဲ့အညီ တားမြစ်မှုဆောင်ရွက်ရင်လည်း နေပြည်တော် ရှိတဲ့ ဝန်ထမ်းများနဲ့ ပြည်သူများအတွက် အခက်အခဲများ တွေ့ကြုံနိုင်ခြင်းတို့ကြောင့် ၁၅-၉-၂၀၁၁ မှာ ပြုလုပ်တဲ့ နေပြည်တော် ယာဉ်စည်းကမ်းထိန်းသိမ်းရေး ကြီးကြပ်မှုကော်မတီရဲ့ ၃၃/၂၀၁၁ ကြိမ်မြောက် အစည်းအဝေး ဆုံးဖြတ်ချက်အရ မော်တော်ဆိုင်ကယ် (၃၆၄၃)စီးကို ကယ်ရီများ ဂိတ်ထိုးရန်နေရာ၊ အင်္ကျီအရောင်နဲ့ ကျောနံပါတ်များ သတ်မှတ်ပေးပြီး ပြေးဆွဲခွင့်ကို ဖြေလျှော့ ပေးထားခြင်းသာ ဖြစ်ပါတယ်။ မော်တော်ဆိုင်ကယ်ဟာ မော်တော်ယာဉ်နဲ့ စီးနင်းသူအတွက် အန္တရာယ်ကာကွယ်ပေး နိုင်မှု လျော့နည်းတဲ့အတွက်ကြောင့် မတော်တဆ ထိခိုက်မှုအန္တရာယ် ပိုမိုဖြစ်ပွားနိုင်ပါတယ်။ မြန်မာ နိုင်ငံ တစ်နိုင်ငံလုံးမှာ ၂၀၁၂ ခုနှစ်၊ ဇန်နဝါရီ ၁ ရက်နေ့ကနေ ဒီဇင်ဘာ ၃ ရက်နေ့အထိ ယာဉ်မတော်တဆမှု (၁၁၆၇၅)မှု ဖြစ်ပွားခဲ့ပြီးတော့ အဲဒီထဲမှာ ဆိုင်ကယ်ကြောင့် ဖြစ်ပွားမှု (၄၈၇၇)မှု ပါဝင်ခဲ့ပြီး ဒဏ်ရာရသူ(၇၄၄၃) ဦးနဲ့ သေဆုံးသူ(၁၁၅၁)ဦး ရှိခဲ့ပါတယ်။ ရန်ကုန်တိုင်း စည်ပင်သာယာရေး နယ်နိမိတ်အတွင်း ကန့်သတ်ပြီးတော့ စီးခွင့်မပြုဘဲ ပြင်ပတွင်သာ စီးခွင့် ပြု ထားသော်လည်းပဲ ရန်ကုန်တိုင်းဒေသကြီးအတွင်း တင်ပြပါ (၁)နှစ်ကာလအတွင်းမှာ မော်တော် ဆိုင်ကယ် တိုက်မှုပေါင်း (၆၆၉)မှုရှိပြီးတော့ သေဆုံးသူ(၁၅၁)ဦး၊ ဒဏ်ရာရသူ (၉၉၈)ဦး ရှိခဲ့ပါ တယ်။ ဆိုင်ကယ်တွေကို ရန်ကုန်တိုင်း စည်ပင်သာယာရေးနယ်နိမိတ်အတွင်းမှာ စီးခွင့်ပြုမယ် ဆိုရင် ယခုထက်ပိုပြီးတော့ ယာဉ်တိုက်ခိုက်မှု၊ ဒဏ်ရာရမှု၊ သေဆုံးမှုနှုန်းတွေ ပိုပြီးတော့ တိုးများ လာမှာဖြစ်ကြောင်း သုံးသပ်ရရှိပါတယ်။ ရန်ကုန်စည်ပင်သာယာရေး မြို့တော်မှာ လက်ရှိ Taxi အငှားမော်တော်ယာဉ် များအပြင် မော်တော်ဆိုင်ကယ်များအား Taxi အဖြစ် ထပ်မံပြေးဆွဲခွင့်ပြုမယ်ဆိုရင် ယာဉ်ကြော ပိတ်ဆို့မှုအပြင် မလိုလားအပ်တဲ့ ယာဉ်အန္တရာယ်၊ လမ်းအန္တရာယ်များ ပိုမိုဖြစ်ပွားလာနိုင်ပြီး Road Safety ကိုလည်း ထိခိုက်လာနိုင်ပါတယ်။ ထို့အပြင် Taxi ဆိုင်ကယ်များရဲ့ ယာဉ်စည်းကမ်း၊ လမ်းစည်းကမ်း ချိုးဖောက်မှု၊ အရှိန်ပြင်းစွာ မောင်းနှင်မှု၊ ခရီးသည် အလုအယက်တင်ဆောင်မှု၊ ဆိုင်ကယ်မှာ သတ်မှတ်ဦးရေထက် ပိုမိုတင်ဆောင်မှုများကြောင့် ဖြစ်ပေါ်လာနိုင်မယ့် ယာဉ်အန္တရာယ်၊ လမ်းအန္တရာယ်ဟာ ခရီးသွားပြည်သူများအတွက် ကြို တင်စဉ်းစားသင့်တဲ့ အချက်တစ်ချက် ဖြစ်ပါတယ်။ သို့ဖြစ်ပါ၍ ယာဉ်အန္တရာယ်၊ လမ်းအန္တရာယ် ကာကွယ်မှုကို ဦးစားပေးသော အားဖြင့် နိုင်ငံတကာရှိ လူနေထူထပ်သော မြို့ကြီးများနှင့်နည်းတူ ရန်ကုန်စီးပွားရေး မြို့တော်မှာ ဆိုင်ကယ် Taxi များ ခွင့်ပြုပေးရန် အစီအစဉ်မရှိပါကြောင်း ရှင်းလင်းတင်ပြအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<title>သာစည်မြို့နယ်အတွင်းရှိ ဆည်၊ ကန်များ၊ ရေပေးပြွန်များ၊ ရေပိုလွှဲများအား ပြန်လည်ပြုပြင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးဌေးမောင် က သာစည်မြို့နယ်အတွင်းရှိ ဆည်၊ ကန်များ၊ ရေပေးပြွန်များ၊ ရေပိုလွှဲများအား ပြန်လည်ပြုပြင်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="108">ဦးဌေးမောင် မန္တလေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနဲ့ ဒုတိယဝန်ကြီးများ၊ ကိုယ်စားလှယ်တော်ကြီးများ၊ ဖိတ်ကြားထားသော ဧည့်သည်တော်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံ ပါစေလို့ ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်ခင်ဗျား။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးဌေးမောင် ဖြစ်ပါတယ်။ ကျွန်တော်မေးမယ့် မေးခွန်းကတော့ သာစည်မြို့နယ်အတွင်းရှိ ဆည်၊ ကန်များ၊ ရေပေးပြွန်များ၊ ရေပိုလွှဲများအား ပြန်လည်ပြုပြင်ပေးနိုင်ရန် အစီအစဉ် ရှိ/မရှိ ဆိုတဲ့မေးခွန်းပဲ ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ မန္တလေးတိုင်းဒေသကြီး၊ သာစည်မြို့နယ်ဟာ မိုးခေါင် ရေရှားဒေသ ဖြစ်ပါတယ်။ ဒေသခံအများစုဟာ စိုက်ပျိုးရေးကို အဓိကထား လုပ်ကိုင်နေကြရ ပါတယ်။ မိုးခေါင်ရေရှားဒေသ ဖြစ်သည်နှင့်အညီ လယ်များဟာ မိုးကောင်းရေသောက်များ ဖြစ်ကြပါတယ်။ သို့ဖြစ်ပါ၍ စိုက်ပျိုးရေအတွက် ဆည်ငယ်၊ ကန်ငယ်များကိုသာ ရေသိုလှောင်ပြီး အမှီသဟဲ ပြုနေရပါတယ်။ တစ်နှစ်ထက်တစ်နှစ် မိုးလေဝသ မမှန်ကန်မှု၊ မိုးခေါင်မှုများကြောင့် ဆည်၊ ကန်များ မပြုပြင်တာလည်း ကြာပြီဖြစ်တဲ့အတွက်ကြောင့် တိမ်ကောပျက်စီးနေမှုများ ဖြစ်နေပါတယ်။ ထို့ကြောင့် စိုက်ပျိုးဧကများဟာ လျော့နည်းလာရပါတယ်။ ဒါကြောင့် စိုက်ပျိုးရေး ကိုသာ အမှီပြု ကြတဲ့ တောင်သူများဟာ ဝင်ငွေနည်းပါး နေရကြောင်း သိရှိရပါတယ်။ သာစည်မြို့နယ်မှာ သပြေဝကျေးရွာအုပ်စု၊ မြို့ကြီးကုန်းကျေးရွာအနီးရှိ ယားကန်ကြီး၊ ကျောက်ပနားအုပ်စုမှာရှိတဲ့ ကန်မကြီး၊ ကန်ကြီး၊ ရွှေမဏ္ဍိုင်ကန်၊ ရွာမြောက်ကန်၊ ကန်ရှည် ကျေးရွာအုပ်စု၊ ဥသျှစ်ကုန်းကျေးရွာအနီးရှိ လက်ဆည်ကန် စတဲ့ လယ်ရေသောက်ကန် များဟာ တိမ်ကောနေကြပြီး ကန်ပေါင်၊ ကန်ရိုးများ၊ ရေထုတ်ပြွန်များ၊ ရေလွှဲများဟာ ပျက်စီးယိုယွင်း နေကြပါတယ်။ ထိုကန်များကို ပြန်လည်တူးဖော်ပေးနိုင်ရန် ဆောင်ရွက်ဖို့အတွက် ဒေသခံတောင်သူ များက တင်ပြဆွေးနွေးလာကြပါတယ်။ သို့ဖြစ်ပါ၍ အဆိုပါ ယားကန်ကြီး၊ ကန်မကြီး၊ ကန်ကြီး၊ ရွှေမဏ္ဍိုင်ကန်၊ ရွာမြောက်ကန်နှင့် လက်ဆည်ကန် တို့အား ပြန်လည် တူးဖော်ပြီး ရေပေးပြွန်များ၊ ရေပိုလွှဲများအား ပြုပြင်ပေးနိုင်ပါရန် အစီအစဉ် ရှိ/မရှိ ကို ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="83">ဦးခင်ဇော် (ဒုတိယဝန်ကြီး၊ လယ်ယာစိုက်ပျိုးရေးနဲ့ ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော် များ၊ ပြည်ထောင်စုဒုတိယဝန်ကြီးများ အားလုံးကို မင်္ဂလာပါလို့ နှုတ်ခွန်းဆက်သရင်း ကျွန်တော် ဂါရဝပြုအပ်ပါတယ်။ မန္တလေးတိုင်းဒေသကြီး အမှတ်(၁၂)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးဌေးမောင် ရဲ့ မေးမြန်းထားတဲ့ သာစည်မြို့နယ်အတွင်းရှိ ဆည်၊ ကန်ငယ်များ၊ ပြုပြင်ပေးရန်နှင့် ပတ်သက်ပြီးတော့ ကျွန်တော် ရှင်းလင်းဖြေကြားမှာ ဖြစ်ပါတယ်။ သာစည်မြို့နယ်သည် မြန်မာနိုင်ငံအလယ်ပိုင်းတွင် တည်ရှိ၍ မိုးနည်းရပ်ဝန်းဒေသ ဖြစ်သောကြောင့် စိုက်ပျိုးရေးအတွက် ဆည်၊ ကန်များကို အဓိက အားကိုးအားထားပြု ကြရ ပါတယ်။ ဆည်မြောင်းဦးစီးဌာနအနေဖြင့် နှစ်စဉ်ရရှိတဲ့ ရန်ပုံငွေဖြင့် ဆည်၊ ကန်၊ ရေလှောင်တမံ များနှင့် ဆည်ရေသောက်စနစ်များအား ထိန်းသိမ်းပြုပြင်ခြင်းလုပ်ငန်းများ ဆောင်ရွက်သည့်အပြင် ကျေးရွာဆည်၊ ကန်ငယ်များ ပြုပြင်ခြင်းလုပ်ငန်းများကိုလည်း အလျဉ်းသင့်သလို ဆောင်ရွက်ပေးလျက်ရှိပါတယ်။ သာစည်မြို့နယ်အတွင်း ကျေးလက် ဆည်၊ ကန်ငယ်ပေါင်း (၅၀)ခန့်ရှိသည့် အနက် ၂၀၀၅-၂၀၀၆ ခု ဘဏ္ဍာရေးနှစ်မှစ၍ ၂၀၁၂-၂၀၁၃ ဘဏ္ဍာရေးနှစ်အထိ စုစုပေါင်း ဆည်၊ ကန်ငယ်(၂၉)ခုကို ပြုပြင်ဆောင်ရွက် ပေးခဲ့ပြီးဖြစ်ပါတယ်။ လွှတ်တော်ကိုယ်စားလှယ်ကြီး၏ မေးမြန်းချက်တွင် ပါဝင်သော ယားကန်ကြီး (ခ) ကန်ယားကန်သည် ကျေးရွာမှထိန်းသိမ်းထားသော ကျေးရွာကန်ငယ်တစ်ခုဖြစ်ပြီး ၁၉၆၂-၁၉၆၃ ခုနှစ်တွင် တည်ဆောက်ခဲ့ပါတယ်။ အဆိုပါ ကန်ကို ကန်ပေါင်ပုံစံကျ ပြုပြင်ခြင်း၊ ရေထုတ်ပြွန် (၃)ခုနှင့် ရေပိုလွှဲအသစ် တည်ဆောက်ခြင်းများ ဆောင်ရွက်ပေးရန်အတွက် ၂၀၁၃-၂၀၁၄ ခုနှစ် တွင် ဘဏ္ဍာငွေတောင်းခံထားပြီး ဆက်လက်ဆောင်ရွက်သွားပေးရန် အစီအစဉ် ရှိပါကြောင်း တင်ပြလိုပါတယ်။ လွှတ်တော်ကိုယ်စားလှယ်တော်ကြီး တင်ပြထားသော သာစည်မြို့နယ် အတွင်းရှိ ကျေးရွာကန်များဖြစ်ကြသည့် ကန်မကြီးကန်၊ ကန်ကြီးကန်၊ ရွှေမဏ္ဍိုင်ကန်၊ ရွာမြောက်ကန်၊ လက်ဆည်ကန်တို့သည်လည်း နှစ်ကာလ ကြာမြင့်လာသည်နှင့်အမျှ ကန်ပေါင်ပုံစံကျ ပြန်လည် ပြုပြင်ခြင်း၊ ရေထုတ်ပြွန်နှင့် ရေပိုလွှဲပြုပြင်ခြင်း၊ အချို့ကို အသစ်တည်ဆောက်ခြင်းတို့ကို ဆောင်ရွက် ပေးရန်လိုအပ်ကြောင်း စစ်ဆေးတွေ့ရှိရပါတယ်။ သို့ဖြစ်ပါ၍ အဆိုပါ ကျေးရွာ ဆည်၊ ကန်ငယ် ပြုပြင်ခြင်းလုပ်ငန်းများကို ဆောင်ရွက် ပေးနိုင်ရန်အတွက် မြေပြင်တိုင်းတာခြင်း၊ လုပ်ငန်းပမာဏတွက်ချက်ခြင်း၊ ခန့်မှန်းကုန်ကျစရိတ်များ တွက်ချက်ခြင်းတို့ကို ဆည်မြောင်းဦးစီးဌာနအား ဆောင်ရွက်စေပြီး နိုင်ငံတော်အစိုးရသို့ လိုအပ်သော ရန်ပုံငွေ တင်ပြတောင်းခံခြင်း၊ လုပ်ငန်းများ ကြီးကြပ်ဆောင်ရွက်ခြင်းတို့ကို ဆက်လက် ပြုလုပ်နိုင်ရန် မန္တလေးတိုင်းဒေသကြီးအစိုးရအဖွဲ့နှင့် ညှိနှိုင်းပေးသွားမည်ဖြစ်ပါကြောင်း ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<title>လားရှိုးမြို့တွင် လူဦးရေထူထပ်မှု များပြားလာခြင်းကြောင့် ပြည်သူအများ လုံခြုံမှုရှိစေရန် မြန်မာ နိုင်ငံရဲတပ်ဖွဲ့စခန်းနှင့် ရဲတပ်ဖွဲ့ဝင်အင်အား တိုးချဲ့ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းစံမင်း က လားရှိုးမြို့တွင် လူဦးရေထူထပ်မှု များပြားလာခြင်းကြောင့် ပြည်သူအများ လုံခြုံမှုရှိစေရန် မြန်မာ နိုင်ငံရဲတပ်ဖွဲ့စခန်းနှင့် ရဲတပ်ဖွဲ့ဝင်အင်အား တိုးချဲ့ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုအဆင့်ဝန်ကြီးများ၊ ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ ရှေးဦးစွာ ဂါရဝပြု နှုတ်ခွန်း ဆက်သအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဦးစိုင်းစံမင်း ဖြစ်ပါတယ်ခင်ဗျား။ ကျွန်တော်ရဲ့ မေးခွန်းကို မေးမြန်းခွင့် ပြုတဲ့ အမျိုးသားလွှတ်တော် ဥက္ကဋ္ဌကြီးနှင့် လာရောက်ဖြေကြားပေးတဲ့ သက်ဆိုင်ရာဝန်ကြီးဌာနမှ ဝန်ကြီးများကိုလည်း အထူးကျေးဇူးတင်ရှိပါကြောင်း ပြောကြား လိုပါတယ်။ ဥက္ကဋ္ဌကြီးမှတစ်ဆင့် မေးမြန်းလိုတဲ့ မေးခွန်းကတော့ လားရှိုးမြို့တွင် လူဦးရေ ထူထပ် များပြားလာခြင်းကြောင့် ပြည်သူအများလုံခြုံမှုရှိစေရန် မြန်မာနိုင်ငံရဲတပ်ဖွဲ့ စခန်းနှင့် ရဲတပ်ဖွဲ့ အင်အားတိုးချဲ့ပေးရန် အစီအစဉ် ရှိ/မရှိဆိုတဲ့ မေးခွန်းပဲ ဖြစ်ပါတယ်။ ရှမ်းပြည်နယ်(မြောက်ပိုင်း) မြို့တော် လားရှိုးမြို့မှာ လူဦးရေ(၃)သိန်းဝန်းကျင်လောက် နေထိုင်လျက်ရှိပါတယ်။ မြို့ဧရိယာ ကျယ်ဝန်းသည်နှင့်အမျှ ထပ်ပြီးလာရောက်နေထိုင်နိုင်သောကြောင့် တစ်နေ့တခြား လူဦးရေ တိုးပွားလာနိုင်သော မြို့ဆိုရင်လည်း မမှားပါဘူး။ မြို့နေလူဦးရေ ထူထပ်များပြားလာသည့် အတွက် ပြည်သူများရဲ့ ဘဝ လုံခြုံအေးချမ်းသာယာမှုကို အလေးထားဆောင်ရွက်ရန် မြန်မာနိုင်ငံ ရဲတပ်ဖွဲ့မှ တာဝန်ယူရမှာ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ လားရှိုးမြို့ပေါ်တွင် လက်ရှိ ရပ်ကွက်ပေါင်း(၁၂)ရပ်ကွက် ရှိပါတယ်။ မြန်မာနိုင်ငံ ရဲတပ်ဖွဲ့စခန်း(၂)ခုရှိပြီး ပြည်သူတို့ရဲ့ လုံခြုံမှုကို အတတ်နိုင်ဆုံး ကြိုးစားဆောင်ရွက် ပေးနေတာကို မြင်တွေ့နေရပါတယ်။ လားရှိုးမြို့တွင် မြန်မာနိုင်ငံရဲတပ်ဖွဲ့အင်အား အရာရှိနှင့် အခြားအဆင့် အပါအဝင် စုစုပေါင်းဦးရေ ထောင်ဂဏန်း မပြည့်ပါဘူးခင်ဗျား။ ပြီးခဲ့တဲ့ ၂၀၁၂ ခုနှစ်၊ နှစ်ကုန်ပိုင်းက လားရှိုးမြို့အထွက် နန်းမခေါ်ရဲကင်းကို တိုးချဲ့ပြီး ရဲတပ်ဖွဲ့စခန်းဖြစ်ရန် တင်ပြ တောင်းခံထားကြောင်းကိုလည်း ကြားသိရတဲ့အတွက် ပြည်သူများကိုယ်စားလှိုက်လှိုက်လှဲလှဲ ကြိုဆို ထောက်ခံကြောင်းကိုလည်း ပြောကြားလိုပါတယ်။ ဥက္ကဋ္ဌကြီးခင်ဗျား။ အခုဆိုရင် ကျွန်တော်တို့မြို့မှာ မူးယစ်ဆေးဝါး သုံးစွဲပြီး ညအချိန်မှာ ရုပ်ရှင်ဆန်ဆန် အုပ်စုအလိုက်၊ ဆိုင်ကယ်စီးပြီး ရမ်းကားခြင်း၊ ဓားနှင့် လိုက်ခုတ်ခြင်း၊ နေ့ခင်းကြောင်တောင်ဆို ဆိုင်ကယ်စီး အမျိုးသမီးထံမှ ပိုက်ဆံအိတ်၊ လက်ကိုင်ဖုန်း၊ လက်ဝတ်ရတနာ၊ အခြားအဖိုးတန် ပစ္စည်းများကိုလည်း ဆိုင်ကယ်နဲ့ပင်လိုက်ပြီး လုယက်မှုကျူးလွန်ကြောင်း နေ့စဉ်နှင့် အမျှ ကြားသိနေရပါတယ်။ လွန်ခဲ့တဲ့ ဇန်နဝါရီလ ၂၀ ရက်နေ့ထုတ် မြန်မာ့အလင်းသတင်းစာ စာမျက်နှာ (၁၁)တွင်လည်း လားရှိုးမြို့မှာ ဆိုင်ခန်းသော့ဖျက်၊ ခိုးယူမှုများ ဆက်တိုက်ဆိုသလို ဖြစ်ပွားနေ ကြောင်း ဖတ်ရပါတယ်။ ဥက္ကဋ္ဌကြီးခင်ဗျား။ ပြည်သူများသည် မှုခင်းပြဿနာ တစ်စုံတစ်ရာ မမျှော်လင့်ဘဲ ရင်ဆိုင်ကြုံတွေ့ရချိန်တွင်လည်းကောင်း အကြောင်းတစ်စုံတစ်ရာကြောင့် မြန်မာနိုင်ငံရဲတပ်ဖွဲ့ထံမှ အကူအညီ ရယူလိုလျှင်လည်းကောင်း နီးစပ်ရာ ရဲစခန်းသို့ ကိုယ်တိုင်သွားရောက်ရပါတယ်။ ထို့ကြောင့် အကူအညီ လိုအပ်သူသည် ရဲစခန်းနှင့် အတန်ငယ်အလှမ်းကွာသော နေရာတွင် ဖြစ်ပါက ရဲအကူအညီ ရယူနိုင်ရန် နှောင့်နှေးကြန့်ကြာခြင်း၊ အချိန်နှင့်တစ်ပြေးညီ အကူအညီတောင်းခံနိုင်မှု မရှိခြင်း၊ ရဲတပ်ဖွဲ့ဝင်များအနေဖြင့်လည်း အကူအညီ တောင်းခံလာသောအခါ အမြန်ဆုံး ကူညီပေးနိုင်ရန် ဆောင်ရွက်လျှင်တောင်မှ အလှမ်းကွာဝေးသောနေရာဖြစ်လျှင် ဆောလျင်စွာ မကူညီနိုင်ခြင်း စသည့် အခက်အခဲများ ကြုံတွေ့နေရပါတယ်။ ထို့ကြောင့် ခါးပိုက်နှိုက်မှု၊ လုယက်မှု၊ ရိုက်မှု စသည့် ဒုစရိုက်တရားခံများကို ဖမ်းဆီး မိရန် ခက်ခဲစေပါတယ်။ သို့ဖြစ်ပါ၍ ပြည်သူ့ရဲဝန်ထမ်းများကို ပြည်သူနှင့်ထိတွေ့မှု ပိုမိုများပြား စေပြီး ပြည်သူများကို ပိုမိုထိရောက်စွာ ကူညီနိုင်ပါက ပြည်သူများမှ အားကိုးလေးစားစိတ် တိုးပွား လာမှာ ဖြစ်ပါတယ်။ ဥက္ကဋ္ဌကြီးခင်ဗျား။ နောက်ဆုံး တင်ပြချင်တာကတော့ မြန်မာနိုင်ငံရဲတပ်ဖွဲ့မှ ဘွဲ့ရရှိပြီး အသက်အရွယ် ကန့်သတ်မှု ကျော်လွန်သူများကို အရည်အချင်းစစ်ပြီး အရာရှိသင်တန်း တက်ရောက်ခွင့် ပေးနိုင်ပါရန်နှင့် နိုင်ငံတော်သမ္မတ၏ မိန့်ခွန်းအတိုင်း သတ်မှတ်ထားသော နှစ်ကာလတွင် တာဝန်ကျေပွန်စွာ ထမ်းဆောင်ပြီးသော ဝန်ထမ်းများကို နုတ်ထွက်ခွင့် ပြု ပေး ပါရန်၊ ယာယီ ဆိုင်းငံ့ခြင်းများ မပြုလုပ်ဘဲ ထွက်ခွင့်ပြုပေးပါရန် ဝန်ထမ်းများကိုယ်စား ရိုသေစွာ တင်ပြတောင်းခံအပ်ပါတယ်။ သို့ဖြစ်ပါ၍ လားရှိုးမြို့တွင် လူဦးရေထူထပ်များပြားလာခြင်းကြောင့် ပြည်သူများ လုံခြုံမှုရှိစေရန် မြန်မာနိုင်ငံ ရဲတပ်ဖွဲ့စခန်းနှင့် ရဲတပ်ဖွဲ့အင်အား၊ မူးယစ်တပ်ဖွဲ့၊ ယာဉ်ထိန်းရဲ တပ်ဖွဲ့များကို တိုးချဲ့ပေးရန် အစီအစဉ် ရှိ/မရှိ နှင့် ရှိပါက ဘယ်အချိန်ကာလတွင် စတင်တိုးချဲ့ ပေးနိုင်မည်ကို လွှတ်တော်ဥက္ကဋ္ဌကြီးမှတစ်ဆင့် ရိုသေစွာ မေးမြန်းခြင်းဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပြည်ထဲရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့် (ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော် ကြီးများ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ ဦးစွာ ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာန၊ ဒုတိယ ဝန်ကြီး ဗိုလ်မှူးချုပ်ကျော်ဇံမြင့် ဖြစ်ပါတယ်။ ကျွန်တော် ရှမ်းပြည်နယ် မဲဆန္ဒနယ်အမှတ်(၃) အမျိုးသားလွှတ်တော် ကိုယ်စားလှယ် ဦးစိုင်းစံမင်း ရဲ့ ရှမ်းပြည်နယ်(မြောက်ပိုင်း)၊ လားရှိုးမြို့မှာ လူဦးရေ ထူထပ်များပြားလာတဲ့အတွက် ပြည်သူအများလုံခြုံမှု ရှိစေရန် မြန်မာနိုင်ငံ ရဲတပ်ဖွဲ့ စခန်းနှင့် ရဲတပ်ဖွဲ့ဝင်အင်အား တိုးချဲ့ပေးရန် အစီအစဉ် ရှိ/မရှိ မေးခွန်းနှင့် စပ်လျဉ်း၍ ကျွန်တော်က ရှင်းလင်းဖြေကြားသွားမ��ာ ဖြစ်ပါတယ်။ ကျွန်တော်တို့ ရှမ်းပြည်နယ်၊ လားရှိုးမြို့နယ်မှာ မြို့ပေါ်ရပ်ကွက် (၁၂)ရပ်ကွက်၊ ကျေးရွာအုပ်စု(၇၅)အုပ်စုနှင့် ရွာပေါင်း(၄၁၉)ရွာရှိပြီးတော့ လူဦးရေ တိုင်းရင်းသားပြည်သူ ပေါင်း(၂၁၂၇၁၂) ဦး နေထိုင်လျက်ရှိပါတယ်။ လားရှိုးမြို့ဟာ လူဦးရေထူထပ်ခြင်း၊ နယ်မြေ ကျယ်ဝန်းခြင်း၊ မူဆယ်-မန္တလေး ပြည်ထောင်စုလမ်းမပေါ်တွင် တည်ရှိပြီး တရုတ်နိုင်ငံနဲ့ ကုန် ကူးသန်းရောင်းဝယ်မှု၊ သွားလာမှုအတွက် စီးပွားရေး အချက်အချာကျတဲ့ နေရာဖြစ်ကြောင်း တွေ့ရှိရပါတယ်။ ရှမ်းပြည်နယ် (မြောက်ပိုင်း)မှာ လုံခြုံ ရေး၊ တရားဥပဒေ စိုးမိုးရေးနှင့် ရပ်ရွာ အေးချမ်းသာယာရေးတို့အတွက်ကို ကျွန်တော်တို့ ပြည်နယ်ဒုတိယရဲတပ်ဖွဲ့မှူးရုံး၊ ခရိုင်ရဲတပ်ဖွဲ့ မှူးရုံး၊ မြို့နယ်ရဲတပ်ဖွဲ့မှူးရုံးများ စုဖွဲ့ထားရှိပြီးတော့ ရှမ်းပြည်နယ်(မြောက်ပိုင်း)အတွင်းမှာ ရဲစခန်း(၅၄)ခု၊ လားရှိုးခရိုင်အတွင်းမှာ ရဲစခန်း(၉)ခုနဲ့ လားရှိုးမြို့နယ်အတွင်းမှာ ရဲစခန်း(၅)ခု တို့ဖြင့် ဖွဲ့စည်းဖြန့်ခွဲပြီးတော့ တာဝန်ထမ်းဆောင်လျက်ရှိပါတယ်။ မြန်မာနိုင်ငံရဲတပ်ဖွဲ့အင်အား အနေနဲ့ အရာရှိ(၅၁၉)ဦး၊ အခြားအဆင့် (၂၈၅၉)ဦး၊ စုစုပေါင်း(၃၃၇၈)ဦး တာဝန်ထမ်းဆောင် လျက်ရှိပါတယ်။ လားရှိုးခရိုင်အတွင်းမှာ အရာရှိ (၉၉)ဦး၊ အခြားအဆင့်(၅၅၅)ဦး၊ စုစုပေါင်း (၆၅၄)ဦး တာဝန်ထမ်းဆောင် လျက်ရှိ ပါတယ်။ လားရှိုးမြို့နယ်အတွင်းမှာ မှုခင်းဖြစ်ပွားမှုနှင့် ပတ်သက်၍ ၂၀၁၀ ခုနှစ်အတွင်းမှာ ကြိုတင်ကာကွယ်မှု(၄၅၇)မှု ဖမ်းဆီးနိုင်ခဲ့ပြီးတော့ အမှုကြီး(၇)မှု၊ အခြားအမှု(၃၁၇)မှု ဖြစ်ပွားခဲ့ ပါတယ်။ ၂၀၁၁ ခုနှစ်အတွင်းမှာ ကြိုတင်ကာကွယ်မှုအနေနဲ့(၃၇၉)မှု ဖမ်းဆီးနိုင်ခဲ့ပြီး အမှုကြီး (၂၈)မှု၊ အခြားအမှု(၂၉၁)မှု ဖြစ်ပွားခဲ့လို့ ၂၀၁၀ ခုနှစ်ထက် အခြားအမှုဖြစ်ပွားမှုမှာ လျော့နည်းခဲ့ ပြီး အမှုကြီးတိုးပွားဖြစ်ပွားခဲ့ကြောင်း တွေ့ရှိရပါတယ်။ ၂၀၁၂ ခုနှစ်အတွင်းမှာ ကြိုတင်ကာကွယ်မှု (၆၅၂)မှု ဖမ်းဆီးနိုင်ခဲ့ပြီးတော့ အမှုကြီး(၁၇)မှုနဲ့ အခြားအမှု(၃၅၇)မှု ဖြစ်ပွားခဲ့လို့ ၂၀၁၁ခုနှစ် ထက် အမှုကြီးဖြစ်ပွားမှု လျော့နည်းသွားပြီး ကြိုတင်ကာကွယ်မှုအနေနဲ့ ပိုမိုကာကွယ်နိုင်ခဲ့ကြောင်း စိစစ်တွေ့ရှိရပါတယ်။ လားရှိုးမြို့နယ်အတွင်းမှာရှိတဲ့ ပြည်သူနဲ့ ရဲတပ်ဖွဲ့ဝင်တို့ရဲ့ အချိုးက (၁၆၈၀) ဖြစ်လို့ ရဲတပ်ဖွဲ့ဝင်(၁)ဦးသည် ပြည်သူ(၆၈၀)ဦးအတွက် လုံခြုံ ရေး၊ ရပ်ရွာအေးချမ်း သာယာရေးနှင့် တရားဥပဒေစိုးမိုးရေးများကို ဆောင်ရွက်လျက်ရှိကြောင်း စိစစ်တွေ့ ရှိရပါတယ်။ မြန်မာနိုင်ငံရဲတပ်ဖွဲ့ကို တစ်နိုင်ငံလုံးအတိုင်းအတာအနေနဲ့ ပြည်သူနဲ့ တပ်ဖွဲ့ဝင်တွေရဲ့ အချိုးညီမျှစေဖို့အတွက်ကို ခေတ်နဲ့လျော်ညီတဲ့ ရဲစခန်းများရဲ့ ဖွဲ့စည်းပုံများကို ပြင်ဆင်ခြင်းနဲ့ ရဲတပ်ရင်း/တပ်ဖွဲ့များကို အသစ်တိုးချဲ့ဖွဲ့စည်းခြင်းတို့ကို နိုင်ငံတော်သမ္မတရုံးသို့ တင်ပြခွင့်ပြု ချက်ရယူပြီး အင်အားတိုးချဲ့ခန့်ထားဖြည့်ဆည်းပေးရန် ဆောင်ရွက်လျက်ရှိပါတယ်။ သို့ဖြစ်ပါ၍ လားရှိုးခရိုင်၊ လားရှိုးမြို့နယ်မှာ မြန်မာနိုင်ငံရဲတပ်ဖွဲ့ (ရဲစခန်းများ)အနေနဲ့ တိုးချဲ့ ဖွဲ့စည်းပေးရန် လောလောဆယ် အစီအစဉ် မရှိသေးပေမဲ့လည်း တစ်နိုင်ငံလုံး အတိုင်းအတာအနေနဲ့ ရဲတပ်ဖွဲ့ အင်အား တိုးချဲ့ဖွဲ့စည်းရန် စီစဉ်ဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ကော့သောင်းမြို့နယ်၊ လန်ပိအဏ္ဏဝါ အမျိုးသားဥယျာဉ်အား လက်ရှိ ထိန်းသိမ်းဆောင်ရွက်လျက် ရှိသည့် အစီအစဉ် နှင့် ရေရှည်ဆောင်ရွက် ထိန်းသိမ်းသွားမည့် အစီအမံများကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၁၁)မှ ဦးလှအေး က ကော့သောင်းမြို့နယ်၊ လန်ပိအဏ္ဏဝါ အမျိုးသားဥယျာဉ်အား လက်ရှိ ထိန်းသိမ်းဆောင်ရွက်လျက်ရှိသည့် အစီအစဉ် နှင့် ရေရှည်ဆောင်ရွက် ထိန်းသိမ်းသွားမည့် အစီအမံ များကို သိရှိလိုခြင်းနှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="71">ဦးလှအေး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်တဲ့ လွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ ခင်ဗျား။ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီ(၁၁) ကော့သောင်းမြို့နယ်မှ ဦးလှအေး ဖြစ်ပါတယ်။ တနင်္သာရီတိုင်းအတွင်းမှာ ကျွန်းပေါင်း(၈၀၀)ကျော်ရှိသည့်အနက် လန်ပိကျွန်းဟာ အာဆီယံယဉ်ကျေးမှုအမွေအနှစ်စာရင်းတွင် ပါဝင်ပြီး ကော့သောင်းမြို့နှင့် မိုင်(၆၀)ခန့်ကွာဝေးပြီး အကျယ်အဝန်း(၇၉.၀၉)မို်၊ တောင်မြောက်အရှည်မိုင်(၃၀)၊ အနံ(၇)မိုင်ရှိတဲ့ လန်ပိအဏ္ဏဝါ အမျိုးသားဥယျာဉ် တည်ရှိပါတယ်။ အဲဒီကျွန်းမှာဆိုလို့ရှိရင် အပင်အမျိုးအစား (၁၉၅)မျိုး၊ ကမ္ဘာပေါ်တွင် မျိုးတုန်းလုနီးပါးဖြစ်နေတဲ့ ကရင်နီကဲ့သို့အပင်များ၊ ဒီရေတော(၆၃)မျိုး၊ ငှက် (၂၂၈)မျိုး၊ တွားသွားသတ္တဝါ (၁၉)မျိုး၊ ငါး(၄၂)မျိုး၊ ကဏန်း(၄၂)မျိုး၊ ခရုကဲ့သို့ တွားသွား သတ္တဝါ(၁၉)မျိုး၊ ပင်လယ်ဘွဲ(၃၅)မျိုး၊ ပင်လယ်ရေညှိ(၇၃)မျိုး၊ ပင်လယ်မြက်(၁၀)မျိုး၊ ပင်လယ်ရေသတ္တဝါ အစာကောင်(၃၃၀) ရှိကြောင်း ကျွန်တော့်အနေနဲ့ လေ့လာသိရှိရပါတယ်။ ပြည်နယ်/တိုင်း(၁၄)ခုရှိတဲ့အနက်မှာ ကျွန်တော်တို့ တနင်္သာရီတိုင်းဟာဆိုလို့ရှိရင် ရေပေါ်ရေအောက် သဘာဝပြတိုက်များ တည်ရှိရာ တစ်ခုတည်းသော တိုင်းဖြစ်ပါတယ်။ ရေအောက်မှာ ဆိုရင်လည်း လှပတဲ့ သန္တာကျောက်တန်းတွေနဲ့ ရေသတ္တဝါတွေအားလုံး တည်ရှိ တယ်ဆိုတာကို ကျွန်တော်တို့ မြဝတီတို့၊ Sky Net တို့ကနေ လွှင့်ပြတဲ့အတွက်ကြောင့်မို့လို့ ဒါ သိရှိရပါတယ်။ နောက်ပြီးတော့ ကမ္ဘာကသိတဲ့ Sea Gypsy လို့ခေါ်တဲ့ မော်ကင်း (ခ) ဆလုံ တိုင်းရင်းသားများဟာလည်း ကျွန်တော်တို့ ကော့သောင်းခရိုင်ထဲမှာ နေထိုင်လျက်ရှိပါတယ်။ ဒါကြောင့် ကျွန်တော်တို့ ခရီးသွားလုပ်ငန်းတွေနဲ့ဆိုရင် ကျွန်တော်တို့ အခုအခါမှာဆိုရင် ဖူးခတ် ကနေပြီးတော့ ဟိုတယ်/ခရီးနဲ့ ချိတ်ဆက်ပြီးတော့ အပျော်စီးရွက်လှေတွေနဲ့ ကျွန်တော်တို့ ကော့သောင်းမြို့ကို အခုအခါမှာ ပိုမိုဝင်ရောက်လာပြီ ဖြစ်ပါတယ်။ ပင်လယ်မှာရှိတဲ့ ကျွန်းတွေ လည်း တိုင်းဒေသကြီး ဝန်ကြီးချုပ်ရဲ့ အစီအစဉ်နဲ့ Resorts တွေကိုလည်း တိုးချဲ့ တည်ဆောက်မှာ ဖြစ်ပါတယ်။ ဒါကြောင့် ရေပေါ်ပြတိုက်တစ်ခုဖြစ်တဲ့ လန်ပိအဏ္ဏဝါ အမျိုးသားဥယျာဉ်ကို လက်ရှိ ထိန်းသိမ်းဆောင်ရွက်လျက်ရှိတဲ့ အစီအစဉ်နဲ့ ရေရှည်ထိန်းသိမ်းဆောင်ရွက်သွားမည့် အစီအစဉ် များအား ဒေသအကျိုး ရေရှည်မျှော်ကိုးပြီးမှ သိရှိလိုပါသဖြင့် လွှတ်တော်ဥက္ကဋ္ဌကြီး မှတစ်ဆင့် မေးမြန်းတင်ပြအပ်ပါတယ်ခင်ဗျား။</speech>
<speech type="speaker">မေးခွန်းနဲ့ ပတ်သက်ပြီး ပတ်ဝန်းကျင်ထိန်းသိမ်းရေးနှင့် သစ်တော ရေးရာဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="78">ဦးအေးမြင့်မောင် (ဒုတိယဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များခင်ဗျား။ ကျွန်တော်ကတော့ ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန၊ ဒုတိယဝန်ကြီး ဦးအေးမြင့်မောင် ဖြစ်ပါတယ်။ တနင်္သာရီတိုင်းဒေသကြီး မဲဆန္ဒနယ်အမှတ်(၁၁) ကော့သောင်းမြို့နယ် အမျိုးသား လွှတ်တော် ကိုယ်စားလှယ် ဦးလှအေး ရဲ့ ကော့သောင်းမြို့နယ်အတွင်းမှာရှိတဲ့ လန်ပိအဏ္ဏဝါ အမျိုးသားဥယျာဉ်နဲ့ ပတ်သက်ပြီးတော့မှ လက်ရှိ ဆောင်ရွက်နေတဲ့ အစီအမံနဲ့ ဆက်လက် ဆောင်ရွက်သွားမယ့် အစီအမံများကို သိရှိလိုတဲ့အတွက် ကျွန်တော့်အနေနဲ့ ပြန်လည်ဖြေကြား သွားမှာ ဖြစ်ပါတယ်။ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာန လက်အောက်မှာရှိတဲ့ သစ်တောဦးစီးဌာနဟာ မြိတ်ကျွန်းစုဒေသရဲ့ ဒေသရင်းမျိုးစိတ်များ အပါအဝင် ဇီဝမျိုးစုံ မျိုးကွဲများ၊ သန္တာကျောက်တန်းများ၊ အဏ္ဏဝါဂေဟစနစ်များနှင့် ပင်လယ်အတွင်း လှည့်လည်သွားလာ နေထိုင် လုပ်ကိုင်အသက်မွေးဝမ်းကျောင်း ပြု ကြတဲ့ ဆလုံလူမျိုးတို့ရဲ့ လူနေမှုဘဝနှင့် ယဉ်ကျေးမှုဓလေ့ ထုံးစံများကို ထိန်းသိမ်းကာကွယ်ရန်နှင့် ဖွံ့ဖြိုးတိုးတက်ရန် ရည်ရွယ်ပြီးတော့မှ ၂၀-၈-၁၉၉၆ အမိန့်ကြော်ငြာစာအမှတ်၊ (၄၀/၉၆)ဖြင့် တနင်္သာရီတိုင်းဒေသကြီး၊ ဘုတ်ပြင်းမြို့နယ်၊ မြိတ်ကျွန်းစု အတွင်းရှိ လန်ပိကျွန်းနှင့် အရံကျွန်းငယ်များကို လန်ပိအဏ္ဏဝါ အမျိုးသားဥယျာဉ်အဖြစ် သတ်မှတ် ဖွဲ့စည်းခဲ့ပါတယ်။ လန်ပိအဏ္ဏဝါအမျိုးသားဥယျာဉ်ကို ၁၉၉၆ ခုနှစ်မှ စတင်ပြီးတော့မှ ကော့သောင်း ခရိုင်၊ ဘုတ်ပြင်းမြို့နယ် သစ်တောဦးစီးဌာနက စီမံအုပ်ချုပ်ခဲ့ပါတယ်။ ၂၀၁၂ ခုနှစ်၊ စက်တင်ဘာလမှ စတင်ပြီး သစ်တောဦးစီးဌာန သဘာဝဝန်းကျင်နဲ့ သားငှက်တိရစ္ဆာန် ထိန်းသိမ်းရေးဌာနမှ ဝန်ထမ်းများ၊ ဘုတ်ပြင်းမြို့နယ် သစ်တောဦးစီးဌာနမှ ဝန်ထမ်းများ စုစုပေါင်းဝန်ထမ်း (၉) ဦးကို တာဝန်ပေးအပ်ထားပြီး သဘာဝသယံဇာတများ ထိန်းသိမ်းကာကွယ်ခြင်း၊ ကျွန်းပတ်ဝန်းကျင်ရှိ ပြည်သူများအား ပညာပေးစည်းရုံး ဆောင်ရွက်ခြင်း၊ ကျွန်းပေါ်ရှိ နို့တိုက်သတ္တဝါများအား လေ့လာခြင်းများကို ဆောင်ရွက်ခဲ့ပါတယ်။ သစ်တောဦးစီးဌာနအနေနဲ့ အမျိုးသားဥယျာဉ် အတွင်းမှာရှိတဲ့ သဘာဝသစ်တောများ၊ ဇီဝမျိုးစုံ မျိုးကွဲများ၊ သန္တာကျောက်တန်းများနဲ့ ဆလုံ တိုင်းရင်းသားများရဲ့ ယဉ်ကျေးမှုအမွေအနှစ်များကို ရေရှည်တည်တံ့ ဖွံ့ဖြိုးစေရန်ရည်ရွယ်ပြီး အီတလီနိုင်ငံအခြေစိုက် အစိုးရမဟုတ်တဲ့ အဖွဲ့အစည်း ဖြစ်တဲ့ Instituto Oikos နဲ့ ပူးပေါင်းပြီး ဆောင်ရွက်လျက်ရှိပါတယ်။ ဒီလိုဆောင်ရွက်ရာမှာ ၂၀၁၀ ခုနှစ်၊ ဖေဖော်ဝါရီလမှ ၂၀၁၁ ခုနှစ်၊ ဖေဖော်ဝါရီလ အထိ ဝန်ထမ်း(၁၀)ဦး၊ Oikos မှ (၃)ဦးနဲ့ ပြည်တွင်းအစိုးရမဟုတ်သော အဖွဲ့အစည်းများဖြစ်တဲ့ ဇီဝ မျိုးစုံမျိုးကွဲနဲ့ သဘာဝထိန်းသိမ်းရေးအသင်းမှ (၂၀)ဦး၊ စုစုပေါင်း(၃၀)ဦး ပါဝင်တဲ့အဖွဲ့က ၂၄-၂-၂၀၁၀ ရက်နေ့မှ ၉-၄-၂၀၁၀ ရက်နေ့အထိ အပင်၊ ငှက်၊ နို့တိုက်သတ္တဝါများနဲ့ အဏ္ဏဝါ မျိုးစိတ်များအား စာရင်းကောက်ယူခြင်း လုပ်ငန်းကိုလည်းကောင်း၊ ၁၀-၁၁-၂၀၁၀ ရက်နေ့မှ ၂၀-၁၂-၂၀၁၀ ရက်နေ့အထိ ဇီဝမျိုးစုံမျိုးကွဲများ လေ့လာခြင်း၊ ဆလုံတိုင်းရင်းသားများရဲ့ ယဉ်ကျေးမှုများကို လေ့လာခြင်း၊ သုတေသနပြုခြင်း၊ ခေတ်မီနည်းပညာများသုံးပြီး မြေပုံ ထုတ်လုပ်ခြင်း၊ ဒီအပြင် ဝန်ထမ်းများအပြင် သက်ဆိုင်ရာဒေသမှာရှိတဲ့ တိုင်းရင်းသားတွေကို လည်း စည်းရုံး ဆောင်ရွက်လျက်ရှိပါတယ်။ ဒီလိုဆောင်ရွက်ရာမှာ ရလာဒ်အဖြစ်နဲ့ အမျိုးသားဥယျာဉ်ရှိ ဇီဝမျိုးစုံမျိုးကွဲများ ဖြစ်တဲ့ မျိုးစိတ်(၁၉၅)၊ ဒီရေတောအပင်မျိုးစိတ် (၆၃)မျိုး၊ ပင်လယ်မြက် (၁၁)မျိုး၊ ပင်လယ် ရေညှိ (၇၃)မျိုး၊ ရေသတ္တဝါများရဲ့ သဘာဝအစားအစာမျိုးကွဲ (၃၃၃)မျိုး၊ ပင်လယ်ပျော့ (၃၂)မျိုး၊ ကုန်းနေရေနေမျိုးစိတ် (၁၀)မျိုး၊ တွားသွားသတ္တဝါမျိုးစိတ် (၁၉)မျိုး၊ ငါးမျိုးစိတ် (၄၂)မျိုး၊ ခရုနဲ့ ယောက်သွားမျိုးစိတ် (၉၂)မျိုး၊ ငှက်မျိုးစိတ် (၂၂၈)မျိုးနဲ့ နို့တိုက်သတ္တဝါမျိုးစိတ် (၁၉)မျိုးတို့ကို လည်း မှတ်တမ်းတင်နိုင်ခဲ့ပါတယ်။ ဇီဝမျိုးစုံမျိုးကွဲများ စာရင်းကောက်ယူခြင်းမှ ရရှိလာမယ့် ဇီဝဆိုင်ရာ အချက်အလက် များ အပေါ်အခြေခံပြီးတော့မှ ဦးစားပေးထိန်းသိမ်းကာကွယ်ရမယ့် ရှားပါးမျိုးစိတ်များ၊ ၎င်းတို့ရဲ့ နေထိုင်ကျက်စားရာနေရာများကို ဖော်ထုတ်ပြီးတော့မှ အမျိုးသားဥယျာဉ် အုပ်ချုပ်လုပ်ကိုင်မှု စီမံကိန်းရေးဆွဲတဲ့အခါမှာ ပိုမိုပြည့်စုံတဲ့ စီမံချက်တစ်ခုကို ရရှိနိုင်မှာ ဖြစ်ပါတယ်။ ပတ်ဝန်းကျင် ထိန်းသိမ်းရေးနဲ့ သစ်တောရေးရာဝန်ကြီးဌာနဟာ သဘာဝအခြေခံ ခရီးသွားလုပ်ငန်းဖွံ့ဖြိုးတိုးတက်ရေးကို အလေးထားပြီးတော့ အကောင်အထည်ဖော် ဆောင်ရွက်လျက်ရှိရာမှာ လက်ရှိ လန်ပိအမျိုးသားဥယျာဉ်မှာလည်း ဝါးအလယ်ကျွန်းကို အခြေခံပြီး သဘာဝအခြေခံ ခရီးသွားလုပ်ငန်းတစ်ရပ်ကို အကောင်အထည်ဖော်ဆောင်ရွက်ဖို့ နိုင်ငံတကာ အဖွဲ့အစည်း တွေနဲ့ ပူးပေါင်းပြီး လေ့လာဆန်းစစ်မှုများ ပြုလုပ်လျက်ရှိကြောင်း အသိပေး တင်ပြလိုပါတယ်။ ကျွန်တော်တို့ ဝန်ကြီးဌာနအနေနဲ့ ဝန်ကြီးကိုယ်တိုင် ဦးဆောင်ပြီးတော့မှ ဒုတိယဝန်ကြီး၊ တနင်္သာရီတိုင်းဒေသကြီး လွှတ်တော်ဥက္ကဋ္ဌ၊ ဌာနဆိုင်ရာအကြီးအကဲများ၊ Instituto Oikos အဖွဲ့ ဥက္ကဋ္ဌနဲ့ အဖွဲ့ဝင်များ၊ တာဝန်ရှိသူများ၊ သတင်းစာနယ်ဇင်းများမှ အချို့သောပုဂ္ဂိုလ်များနှင့်အတူ ၂၀၁၃ ခုနှစ်၊ ဇန်နဝါရီလ ၆ ရက်ကနေ ရ ရက်နေ့အတွင်း လန်ပိအဏ္ဏဝါ အမျိုးသားဥယျာဉ်ကို သွားရောက်ခဲ့ပါတယ်။ သွားရောက်ပြီးတဲ့နောက် လဘိအော်နဲ့ မြိတ်ချောင်းအတွင်းမှာရှိတဲ့ ဒီရေတောသစ်ပင်များ သဘာဝအတိုင်း ပေါက်ရောက်နေခြင်းကို လေ့လာကြည့်ရှုစစ်ဆေးပြီး လန်ပိအမျိုးသားဥယျာဉ်ရဲ့ လက်ရှိ စီမံအုပ်ချုပ်နေခြင်းနှင့် ပတ်သက်၍ ဌာနဆိုင်ရာတာဝန်ရှိ သူများ၊ ကျွန်တော်တို့နဲ့ပူးပေါင်း ဆောင်ရွက်လျက်ရှိတဲ့ အီတလီနိုင်ငံ Oikos မှဥက္ကဋ္ဌနဲ့ အဖွဲ့ဝင် များရဲ့ ရှင်းလင်းတင်ပြချက်များအပေါ်မှာ ဆက်လက်ဆောင်ရွက်မယ့်လုပ်ငန်းများကို အစီအမံများ ချမှတ်ပေးခဲ့ပြီး ဖြစ်ပါတယ်။ ဒီအပြင် လန်ပိကျေးရွာနဲ့ ကပ်လျက်ရှိတဲ့ မကြုံဂလက်ကျေးရွာ မှာရှိတဲ့ ဒေသခံ ဆလုံ လူမျိုး (၁၃၂)ဦးနဲ့လည်း ရင်းနှီးချစ်ကြည်စွာ တွေ့ဆုံပြီး သက်ဆိုင်ရာ ကျေးရွာဖွံ့ဖြိုးရေးဆိုင်ရာ လူမှုရေးလုပ်ငန်းများကိုလည်း ကူညီပံ့ပိုးဆောင်ရွက်ပေးခဲ့ကြောင်း အသိပေးတင်ပြလိုပါတယ်။ အမျိုးသားဥယျာဉ်မှာ သိပ္ပံနဲ့ ဇီဝဆိုင်ရာ လေ့လာစူးစမ်းမှုများကို တိုးချဲ့ဆောင်ရွက်နိုင်ရန်အတွက် ကျွန်တော်တို့ ပြည်ထောင်စုအစိုးရအဖွဲ့ရဲ့ ခွင့်ပြုချက်နဲ့ သစ်တောဦးစီးဌာနဟာ အီတလီနိုင်ငံ အခြေစိုက် အစိုးရမဟုတ်တဲ့ အဖွဲ့အစည်းဖြစ်တဲ့ Instituto Oikos နဲ့ ပူးပေါင်းပြီး (၄)နှစ် သက်တမ်းရှိတဲ့ သဘောတူညီမှုတစ်ရပ်ကို ၂၀၁၂ ခုနှစ်၊ ဒီဇင်ဘာလ ၃ ရက်နေ့မှာ လက်မှတ် ရေးထိုးခဲ့ပြီး ဖြစ်ပါတယ်။ အဲဒီသဘောတူညီချက်အရ အမျိုးသားဥယျာဉ် အုပ်ချုပ်လုပ်ကိုင်မှု စီမံချက်တွေကို စနစ်တကျ ပြည့်စုံစွာရေးဆွဲပြီး အဲဒီစီမံချက်မှာပါတဲ့ လုပ်ငန်းစဉ်များကိုလည်း ရှေ့ဆက် အလေးထားအကောင်အထည်ဖော် ဆောင်ရွက်သွားမှာ ဖြစ်ပါတယ်။ လက်ရှိစီမံအုပ်ချုပ်မှုအနေနဲ့ အမျိုးသားဥယျာဉ်အတွင်းမှာ ဇီဝမျိုးစုံမျိုးကွဲများ စာရင်းနဲ့ လူမှုစီးပွားရေးစစ်တမ်းများကောက်ယူ၍ အုပ်ချုပ်လုပ်ကိုင်မှု စီမံချက်ရေးဆွဲခြင်း၊ ဘုတ်တိုင်များ စိုက်ထူ၍ နယ်နိမိတ်သတ်မှတ်ခြင်း၊ ကြားခံနယ်မြေဧရိယာများ သတ်မှတ်ရေးဆွဲနိုင်ရန် အဆို ပြုခြင်း၊ ကွင်းဆင်းဆောင်ရွက်ခြင်း၊ ကြားခံနယ်မြေသတ်မှတ်ခြင်း၊ ဝန်ထမ်းများ တိုးချဲ့ဖွဲ့စည်း တာဝန်ပေးအပ်ခြင်း၊ ရေချို လုံလောက်စွာ ရရှိရေးအတွက် စီမံဆောင်ရွက်ခြင်း တို့ကိုလည်း အလေးထားဆောင်ရွက်လျက်ရှိပါတယ်။ နောင်အနာဂတ်မှာ စီမံအုပ်ချုပ်မှုများနဲ့ အမျိုးသားဥယျာဉ် အုပ်ချုပ်လုပ်ကိုင်မှု စီမံချက်ကို စီမံချက်ပါအတိုင်းလုပ်ငန်းစဉ်များ အကောင်အထည်ဖော်ခြင်း၊ ဇီဝမျိုးစုံမျိုးကွဲများဖော်ထုတ်ခြင်း၊ ကြားခံနယ်မြေ စီမံအုပ်ချုပ်ခြင်း၊ ဆလုံမျိုးနွယ်စုတို့ရဲ့ အခြေခံပညာနဲ့ ကျန်းမာရေး မြှင့်တင်ဆောင်ရွက်ခြင်း၊ သဘာဝအခြေခံ ခရီးသွားလုပ်ငန်း စဉ်ဆက်မပြတ် ဖွံ့ဖြိုးစေရန် စီမံဆောင်ရွက်ခြင်း၊ နယ်စပ်ဖြတ်ကျော်၍ တောရိုင်းတိရစ္ဆာန်နဲ့ သစ်ပင်ပန်းမန်များ တရားမဝင် ရောင်းဝယ်နေမှုတို့အား ဆက်စပ်ဝန်ကြီးဌာနများဖြင့် ဖွဲ့စည်းထားတဲ့ Nationd Wildlife Law Enforcement Task Force တွေနဲ့ ပူးပေါင်းဆောင်ရွက်ခြင်း၊ ၎င်းအပြင် ပြည်တွင်းပြည်ပ အဖွဲ့အစည်းများနဲ့ ပူးပေါင်းပြီးတော့မှ ကာကွယ်ထိန်းသိမ်းရေးလုပ်ငန်းများကို တိုးမြှင့်ဆောင်ရွက် ခြင်းများ ဆောင်ရွက်သွားမှာ ဖြစ်ပါတယ်။ ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီးဌာနအနေနဲ့ လန်ပိအမျိုးသား အဏ္ဏဝါဥယျာဉ်ရဲ့ ဇီဝမျိုးစုံမျိုးကွဲများ အပါအဝင် ဂေဟစနစ်များ အစဉ်သဖြင့်ဖွံ့ဖြိုးတိုးတက်ရေးကို မူလရည်ရွယ်ချက်များအတိုင်း အောင်မြင်စွာ အကောင်အထည်ဖော် ဆောင်ရွက်နိုင်ရန်အတွက် alposcos:od Sqoomupevec:ogup:sasot INGO op:1 NGO sp:1 Civil Society opzi ဒေသခံပြည်သူများ အားလုံးပါဝင်တဲ့ AI Inclusive လုပ်ငန်းစဉ်များနဲ့ စဉ်ဆက်မပြတ် အလေးထား အကောင်အထည်ဖော်ဆောင်ရွက်သွားမည်ဖြစ်ပါကြောင်း နိဂုံးချုပ် တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>ရန်ကုန်တိုင်းဒေသကြီး၊ ဒဂုံမြို့နယ်၊ မြို့မကျောင်းရှေ့တွင် တည်ရှိသော မိုင်ဒါကွင်းဟု ခေါ်ခဲ့သည့် ဂန္တဝင်ကွင်းကြီးကို အားကစားကွင်းအဖြစ် ပြောင်းလဲရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၆)မှ ဒေါက်တာ တင်ရွှေ က ရန်ကုန် တိုင်းဒေသကြီး၊ ဒဂုံမြို့နယ်၊ မြို့မကျောင်းရှေ့တွင် တည်ရှိသော မိုင်ဒါကွင်းဟု ခေါ်ခဲ့သည့် ဂန္တဝင်ကွင်းကြီးကို အားကစားကွင်းအဖြစ်ပြောင်းလဲရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="138">ဒေါက်တာတင်ရွှေ၊ ရန်ကုန်တိုင်းဒေသကြီး မဲဆန္ဒနယ် အမှတ်(၆)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စု ဒုတိယဝန်ကြီးများ၊ လေးစားအပ် ပါသော အမျိုးသားလွှတ်တော် ကိုယ်စားလှယ်ကြီးများ၊ တပ်မတော်သား အမျိုးသားလွှတ်တော် ကိုယ်စားလှယ်ကြီးများ အားလုံး နှလုံးစိတ်ဝမ်း ငြိမ်းချမ်းကြပါစေကြောင်း ဦးစွာဆုမွန်ဖြင့် ဂါရဝ ပြု အပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရဲ့ ခွင့်ပြုချက်အရ မေးမြန်းမယ့်မေးခွန်း ရည်ရွယ်ချက်အခြေခံကတော့ အားကစားကို မြှင့်တင်ခြင်းသည် နိုင်ငံတော် တည်ဆောက်နေခြင်းဖြစ်သည်လို့ ဆိုတဲ့ အဆိုကို ထောက်ခံဖို့ တစ်ကြောင်း၊ နောက်တစ်ချက် M60s? People Voice, Hluttaw Voice, People Will, Hluttaw Will and Expectation and Implementotion ပြည်သူ့ဆန္ဒမျှော်လင့်ချက် လွှတ်တော်က ဖော်ဆောင်ရွက် ဆိုတဲ့ အတိုင်း ပြည်သူ့ဆန္ဒတစ်ရပ် ရရှိတဲ့အတွက် ဒီမေးခွန်းလေးကို မေးမြန်း ရခြင်းဖြစ်ပါတယ်။ ကျွန်တော်တို့ နံနက်ပိုင်းမှာ ဒီမြို့မကျောင်းရှေ့ ဘက်ကို အားလပ်နေတဲ့အချိန်မှာ ရွှေတိဂုံဘုရားကြီးကို ရှိခိုးဖို့ လမ်းလျှောက်ပြီး မိတ်ဆွေတစ်စုသွားကြတဲ့အခါမှာ ကျွန်တော် တို့ရဲ့ မဲဆန္ဒနယ်မှပုဂ္ဂိုလ်များက ဒီမိုင်ဒါကွင်းကြီးဟာ ဂန္တဝင်ကွင်းကြီး၊ တစ်ချိန်က မြန်မာ့စစ်သည် တော်တွေ မတ်လ ၂ရ ရက်နေ့ရောက်တိုင်း မြန်မာ့အားမာန်ကို ပြနေကြတဲ့ ကွင်းကြီး၊ ကျွန်တော်တို့ ပါတီကောင်စီလက်ထက်က မြန်မာ့ဆိုရှယ်လစ်လမ်းစဉ်ပါတီ လက်ထက်ကဆိုရင် ဒါ နေ့မအား၊ ညမအား (၂၇)ရက် နီးလာတဲ့အချိန်မှာ ပါတီယူနစ် ဥက္ကဋ္ဌများရဲ့ စီမံမှုနဲ့ ကျွန်တော်တို့ လုံခြုံရေးကမှအစ သွားရောက်ပြီးတော့ တာဝန်ယူဆောင်ရွက်ခဲ့ရတဲ့ နေရာတွေဖြစ်တဲ့အတွက် လွမ်းမိကြောင်း ကျွန်တော်တို့ ဆွေးနွေးကြပါတယ်။ ဒါကြောင့် ဂန္တဝင်ကွင်းကြီးကို ယခုအချိန်မှာ အုပ်ချုပ်ရေးမြို့တော်မှာ တော်လှန်ရေးနေ့အခမ်းအနားကြီးကို ကျင်းပနေတဲ့အတွက် ကျွန်တော်တို့ ရန်ကုန်မြို့ရဲ့ တစ်ချိန်က အသုံးပြုခဲ့ရတဲ့ ကွင်းကြီးကို အားလပ်နေတဲ့အတွက်ကြောင့်မို့လို့ ဒါလည်း တစ်ကြောင်းပါပါတယ်။ နောက်တစ်ခုကတော့ ကျွန်တော်တို့ အမျိုးသားကဇာတ်ရုံရဲ့ရှေ့မှာ တော်တော်လေးကို များပြားလှတဲ့ ကျန်းမာရေးကို လိုက်စားကြတဲ့ အမျိုးသမီး၊ အမျိုးသားတွေဟာ နံနက်ပိုင်း(၅) နာရီ မှစ လေ့ကျင့်ခန်း လုပ်နေတာကိုလည်း တွေ့ရပါတယ်။ အခြား အားကစားသမားတွေ ကလည်းပဲ ဒီကွင်းကြီးရဲ့ အနီးအနားမှာ ပြေးလွှားပြီး ကစားနေတာ တွေ့ရပါတယ်။ နောက် ကျွန်တော်တို့ သိမ်ကြီးဈေး၊ မဟာဗန္ဓုလလမ်းထိပ်ဖက်မှာရှိတဲ့ တံတားကြီးအပေါ်မှာ မိမိတို့အိမ်ကကက်ဆက်များ ယူလာပြီးတော့ ဒီတံတားကြီးအပေါ်မှာ လေ့ကျင့်ခန်း လုပ်နေတာတွေလည်း တွေ့ရပါတယ်။ နောက် ကျွန်တော်တို့ မြဝတီဘဏ်ရဲ့ရှေ့ ဆူးလေဘုရားလမ်း ထိပ်မှာလည်းပဲ ကျွန်တော်တို့ အလားတူတဲ့ လေ့ကျင့်ခန်းတွေ လုပ်နေတာတွေ့ရပါတယ်။ တစ်ခါ ကျွန်တော်တို့ ကန်တော်ကြီး စောင်းမှာလည်းပဲ ဒီလိုပါပဲ။ ဒီကန်တော်ကြီးရဲ့ ကမ်းနားစပ်ကလေးမှာ လေ့ကျင့်ခန်းလုပ်နေတာတွေ တွေ့ရပါတယ်။ ဒါကြောင့်မို့လို့ အနယ်နယ် အရပ်ရပ်မှာလည်းပဲ ကျွန်တော်တို့ နံနက်ပိုင်း မြင်ရတဲ့ အခါမှာ အားကစားကို ဝါသနာပါ လေ့လာလိုက်စားနေကြတဲ့ ပုဂ္ဂိုလ်တွေဟာ ယခင်နဲ့မတူ ထူးခြားစွာ ပေါ်ပေါက်လာတာလည်း တွေ့ရပါတယ်။ အဲဒါနဲ့ ကျွန်တော်တို့ မိတ်ဆွေများက ဒီကွင်းကြီးကိုတော့ဗျာ ကျွန်တော်တို့ ဒီအချိန်မှာ ကျွန်တော်တို့ Yangon Living and Cor Show ဆိုတဲ့ Exhibition တွေလည်း မလုပ်သေးပါဘူး။ ဒါကြောင့် ကျွန်တော် ဒီ ပဉ္စမအစည်းအဝေးမှာ တင်ပြဖို့ဆိုပြီး မေးမြန်းဖို့ တင်ခဲ့တဲ့ မေးခွန်းဖြစ်ပါတယ်။ နောက်ပိုင်းမှာတော့ Exhibition တွေ miscossos, Yangon Living and Car Show aços Exhibition coz səsgniesos တွေ့ရပါတယ်။ ဒါတွေကိုလည်း ကျွန်တော် မုဒိတာပွားပါတယ်။ နိုင်ငံသူ၊ နိုင်ငံသားတွေအတွက် သမ္မတကြီးကိုယ်တိုင်က ကားစီးရအောင်ဆိုတဲ့ ဆန္ဒတွေ ပြုထားတဲ့အတွက် အထူးပဲဝမ်းမြောက် ပါတယ်။ သို့သော်လည်း မိုင်ဒါကွင်းကြီးဟာ အလွန်ပင် ကျယ်တဲ့ မိုင်ဒါကွင်းကြီးဖြစ်ပါတယ်။ ဒါကြောင့်မို့လို့ ဒီမိုင်ဒါကွင်းကြီးကိုများ ဒီအားကစားသမားတွေ စုစည်းပြီးတော့များ လေ့ကျင့်မှုတွေ ရယူမယ်။ နောက်ကျွန်တော်တို့ မြို့နယ်တွေမှာခက်ခဲနေပါတယ်။ ကျွန်တော်တို့ အုပ်ချုပ်ရေးမှူးများနဲ့ ကျွန်တော်နဲ့ တွေ့ဆုံပြီးတဲ့အခါမှာ အုပ်ချုပ်ရေးမှူးများထံမှ ဆန္ဒကို မေးမြန်းတဲ့ အခါမှာလည်းပဲ ကျွန်တော်တို့ လာမယ့်နှစ်ကျရင်တော့ ဆရာကြီးရေ အုပ်ချုပ်ရေးမှူး ဒိုင်း ဆိုပြီးတော့ ကျွန်တော်တို့ ဘောလုံးပွဲလေးတွေ မြို့နယ်မှာ လုပ်မလားလို့ စိတ်ကူးထား ပါတယ်လို့ ကျွန်တော့်အား အကြံပြုပါတယ်။ သို့သော်လည်း ကျွန်တော်တို့မှာ ခက်နေတာက ကစားဖို့ ကွင်းက ခက်နေတယ်လို့ ဆိုပြီးတင်ပြပါတယ်။ ကျွန်တော်တို့ လမ်းမတော် အ.ထ.က(၁) မှာလည်းပဲ ကွင်းက(၂)ကွင်း ရှိပါတယ်။ အရှေ့ကွင်းနဲ့ အနောက်ကွင်း၊ အခုတော့ ရန်ကုန်တိုင်း အတွက် Camp သွင်းနေတဲ့ကွင်း (၁)ကွင်းအဖြစ်နဲ့ ရပ်တည်နေပြီးတော့ ရှေ့ကွင်းကတော့ ကျောင်းရှိတဲ့အချိန်မှာ မကန်ရဘဲ ဒီခွင့်တောင်းပြီးမှ ကစားနေရတဲ့ အနေအထားမျိုး ရှိပါတယ်။ ဒါကြောင့်မိုလို့ ယနေ့လူငယ်များရဲ့ ကြိုးစားနေမှုနဲ့ ကျွန်တော်တို့ အားကစားသမား များအတွက် အဆင်ပြေအောင် ဒါကြောင့် လေးစားအပ်ပါသော အမျိုးသားလွှတ်တော် ဥက္ကဋ္ဌကြီး မှတစ်ဆင့် ကျွန်တော်တို့ ရန်ကုန်တိုင်းဒေသကြီး၊ ဒဂုံမြို့နယ်၊ မြို့မကျောင်းရှေ့မှာ တည်ရှိတဲ့ မိုင်ဒါကွင်းလို့ခေါ်တဲ့ ဂန္တဝင်ကွင်းကြီးကို အားကစားကွင်းအဖြစ် တစ်စိတ်တစ်ပိုင်းပေါ့။ ကျွန်တော်တို့ Exhibition တွေကိုလည်း မထိခိုက်ရအောင်၊ ကျွန်တော်တို့ အားကစားကွင်း တစ်ကွင်းလည်းဖြစ်အောင် ကျွန်တော်တို့ ဆောင်ရွက်ပေးနိုင်ရန် အစီအစဉ် ရှိ/မရှိကို လေးစားစွာဖြင့် သက်ဆိုင်ရာ ဝန်ကြီးဌာနသို့ လေးစားစွာ မေးမြန်းအပ်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး အားကစားဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="70">ဦးသောင်းထိုက် (ဒုတိယဝန်ကြီး၊ အားကစားဝန်ကြီးဌာန)</agency>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော် ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း နှုတ်ခွန်းဆက်သ ဂါရဝပြု အပ်ပါတယ်ခင်ဗျား။ ရန်ကုန်တိုင်းဒေသကြီး၊ မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါက်တာတင်ရွှေ ရဲ့ ရန်ကုန်တိုင်းဒေသကြီး၊ ဒဂုံမြို့နယ်၊ မြို့မကျောင်းရှေ့တွင် တည်ရှိသော မိုင်ဒါကွင်းဟုခေါ်ခဲ့သည့် ဂန္တဝင်ကွင်းကြီးကို အားကစားကွင်းအဖြစ် ပြောင်းလဲရန် အစီအစဉ် ရှိ/မရှိ မေးခွန်းနှင့်ပတ်သက်၍ အားကစားဝန်ကြီးဌာန၊ ပြည်ထောင်စုဝန်ကြီးရဲ့ ကိုယ်စား ကျွန်တော် ဒုတိယဝန်ကြီး ဦးသောင်းထိုက် မှ ဖြေကြားသွားမှာဖြစ်ပါတယ်။ ရန်ကုန်တိုင်းဒေသကြီး၊ ဒဂုံမြို့နယ်၊ မိုင်ဒါကွင်းမြေနေရာဟာ ကာကွယ်ရေး ဝန်ကြီး ဌာနပိုင် မြေနေရာ ဖြစ်ပါတယ်။ သို့ဖြစ်ပါ၍ ကာကွယ်ရေးဝန်ကြီးဌာန အစီအစဉ်ဖြင့် ဆက်လက် အသုံးပြု သွားမှာဖြစ်ပါကြောင်းနှင့် အားကစားဝန်ကြီးဌာနအနေနဲ့ အားကစားကွင်းအဖြစ်ပြောင်းလဲအသုံးပြုရန် အစီအစဉ် မရှိပါကြောင်း ဖြေကြားအပ်ပါတယ်ခင်ဗျား။ ကျေးဇူးတင် ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အစည်းအဝေးကို (၁၅)မိနစ် ခေတ္တရပ်နားပါမယ်။ အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁၁၅)နာရီအချိန်တွင် ခေတ္တရပ်နားပြီး (၁၁း၃၀)နာရီ အချိန် တွင် ပြန်လည်ကျင်းပပါသည်။</p>
</section>
<section value="Bill">	
<bill>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌကြီး သည် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က ပြည်သူ့လွှတ်တော်က ပြင်ဆင်ချက်ဖြင့် ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး နည်းဥပဒေများနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနမှ ထုတ်ပြန်သည့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဆိုင်ရာ နည်းဥပဒေများကို ပြည်သူ့လွှတ်တော်က ပြင်ဆင်ချက်ဖြင့် ပေးပို့လာပါတယ်</speech>
<speech type="speaker">ပြည်သူ့လွှတ်တော်၏ ပြင်ဆင်ချက်နှင့် စပ်လျဉ်း၍ ဥပဒေကြမ်း ကော်မတီရဲ့ အစီရင်ခံစာကို ဥပဒေကြမ်းကော်မတီက ဖတ်ကြားရှင်းလင်းမှာ ဖြစ်ပါတယ်။</speech>
<speech><mp id="143">ဦးတင်ယု (ကော်မတီဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များခင်ဗျား။ ကျွန်တော်ကတော့ ရန်ကုန်တိုင်းဒေသကြီး အမှတ်(၁၁)မှ အမျိုးသားလွှတ်တော် ကိုယ်စားလှယ် အမျိုးသားလွှတ်တော် ဥပဒေကြမ်းကော်မတီဝင် ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီရဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဆိုင်ရာ နည်းဥပဒေများ၏ ပြင်ဆင် အတည်ပြုချက်များအပေါ် စိစစ်တင်ပြခြင်း အစီရင်ခံစာအား ဖတ်ကြားရှင်းလင်းသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဆိုင်ရာ နည်းဥပဒေများ၏ ပြင်ဆင်အတည်ပြုချက်အပေါ် စိစစ်တင်ပြခြင်း အစီရင်ခံစာရက်စွဲ၊ ၂၀၁၃ ခုနှစ်၊ ဇန်နဝါရီလ()ရက်။ နိဒါန်း၁။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနက ပြည်သူ့လွှတ်တော်သို့ ပေးပို့ခဲ့ သည့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဆိုင်ရာနည်းဥပဒေများကို ပဉ္စမအကြိမ် ပြည်သူ့လွှတ်တော်အစည်းအဝေး (၁၂)ရက်မြောက်နေ့ဖြစ်တဲ့ ၉-၁၁-၂၀၁၂ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီး အမျိုးသားလွှတ်တော်တွင် ဆွေးနွေးနိုင်ပါရန် ၁၂-၁၁-၂၀၁၂ ရက်စွဲပါစာအမှတ်၊ ၀၅/ပသ(ကမတ)၁/၂၀၁-၃၄၀ ဖြင့် အမျိုးသားလွှတ်တော်သို့ ပေးပို့လာ ပါတယ်။ ပြည်သူ့လွှတ်တော်က မူလနည်းဥပဒေကို နည်းဥပဒေ(၄)ခု ပြင်ဆင်ပြီး နည်းဥပဒေခွဲငယ် (၂)ခု ဖြည့်စွက်ထားပါတယ်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ပြည်သူ့လွှတ်တော်က ပြင်ဆင် အတည်ပြုချက်ဖြင့် ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဆိုင်ရာ နည်းဥပဒေများကို လေ့လာ စိစစ်ရာ၌ အောက်ပါအတိုင်း တွေ့ရှိရပါတယ် -(က) ပြည်သူ့လွှတ်တော်က နည်းဥပဒေ ၁၀၊ နည်းဥပဒေခွဲ(ခ)၊ နည်းဥပဒေခွဲငယ်(၆) အဖြစ် “ကျေးရွာဥပစာ နယ်နိမိတ်မှ နှစ်မိုင် ကွာဝေးခြင်းရှိ/မရှိ ” ဟု ဖြည့်စွက် ထားပြီး၊ နည်းဥပဒေ ၄၅ တွင် နည်းဥပဒေခွဲ(င)အဖြစ် “လုပ်ပိုင်ခွင့်ရ မြေလွတ်၊ မြေလပ်နှင့် မြေရိုင်း ဧရိယာများကို နှစ်အလိုက် စိုက်ပျိုးရမည့် ဧကအတိုင်းတောခုတ်၊ တောရှင်းခြင်းကို နှစ်အလိုက်ဆောင်ရွက်စေပြီး၊အမှန်တကယ် စိုက်ပျိုး ခြင်းမရှိဘဲ တောခုတ်၊ တောရှင်းခြင်းကို လုံးဝမပြုလုပ်ရ ” ဟု ဖြည့်စွက်ထား ပါသည်။ ထို့ပြင် နည်းဥပဒေ ၁၆၊ နည်းဥပဒေခွဲ(ခ)တွင် ဖော်ပြထားသည့် ရေပို ရေလွှဲဒေသများ စကားရပ်၏ရှေ့တွင် “ရေဝေ ရေလဲဒေသများ” ဟူသည့်စကားရပ်ကို ဖြည့်စွက်ထားပြီး “သဘာဝအင်းအိုင်များ”ဟူသော စာသားအစား “သဘာဝအင်းအိုင်ဒေသများ” ဟု ပြင်ဆင်ထားပါသည်။ ထို့ပြင် “ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာန၊ သက်ဆိုင်ရာ အခြားဝန်ကြီးဌာန များ၏သဘောထားတောင်းခံရယူရမည်”ဟူသည့် စကားရပ်အစား “ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာနနှင့် သက်ဆိုင်ရာ ဝန်ကြီးဌာန များ၏ သဘောထားတောင်းခံရမည်” ဟုပြင်ဆင်ထား ပါသည်။ (ခ) ပြည်သူ့လွှတ်တော်က နည်းဥပဒေ ၃၀ တွင် ဖော်ပြထားသည့် “ နေပြည်တော် ကောင်စီ သို့မဟုတ် တိုင်းဒေသကြီး သို့မဟုတ် ပြည်နယ်လုပ်ငန်းအဖွဲ့သည် ” ဟူသည့် စကားရပ်အစား “နေပြည်တော်ကောင်စီ၊ တိုင်းဒေသကြီး သို့မဟုတ် ပြည်နယ်လုပ်ငန်းအဖွဲ့သည် ”ဟု ပြင်ဆင်ထားပြီး၊ နည်းဥပဒေ ၃၀၊ နည်းဥပဒေခွဲ(ခ) တွင် ဖော်ပြထားသည့် “ကျေးရွာအုပ်စု အုပ်ချုပ်ရေးမှူး၏ စိစစ်ထောက်ခံချက် ပူးတွဲ၍ နည်းဥပဒေ ၂ရ နှင့်အညီ လျှောက်ထား တင်ပြလာလျှင်” ဟူသော စကားရပ်အစား ကျေးရွာအုပ်စု အုပ်ချုပ်ရေးမှူး၏ စိစစ်ထောက်ခံချက်ဖြင့်လျှောက်ထားလာလျှင်”ဟု ပြင်ဆင်ထားပါသည်။ ထို့ပြင်“သက်ဆိုင်ရာ တိုင်းဒေသ ကြီး” ဟူသော စကားရပ်၏ရှေ့တွင် “နေပြည်တော်ကောင်စီ” ဟု ဖြည့်စွက်ပြီး “တစ်ကြိမ်လျှင် ၁၀ ဧက မပိုစေဘဲ စုစုပေါင်း ဧက ၅၀ အထိ အကြိမ်ကြိမ် ထပ်မံ ခွင့်ပြုနိုင်သည်” ဟူသော စကားရပ်အစား “တစ်ကြိမ်လျှင် ၁၀ ဧကထက်မပိုစေဘဲစုစုပေါင်း ဧက(၅၀)အထိ အကြိမ်ကြိမ်ခွင့်ပြုနိုင်သည်”ဟုပြင်ဆင်ထားပါသည်။ (ဂ) ပြည်သူ့လွှတ်တော်က နည်းဥပဒေ ၄၅၊ နည်းဥပဒေခွဲ(ခ)တွင် ဖော်ပြထားသည့်“တစ်ကြိမ်လျှင် ခွင့်ပြု သည့်ဧရိယာကို (၂)နှစ်(နှစ်နှစ်)အတွင်းပြ��းစီးစေရန် ဖော်ထုတ် စိုက်ပျိုးလုပ်ကိုင်ရမည်” ဟူသော စကားရပ်အစား “တစ်ကြိမ်လျှင်”ဟူသည့် စာသားအား ပယ်ဖျက်၍ “ခွင့်ပြု သည့် ဧရိယာကို လေးနှစ်အတွင်း ပြီးစီးစေရန် ဖော်ထုတ်စိုက်ပျိုး လုပ်ကိုင်ရမည်” ဟု ပြင်ဆင်ထားပြီး နည်းဥပဒေ ၅၂၊ နည်းဥပဒေခွဲ(ခ)တွင် ဖော်ပြထားသည့် “မြေလွတ်၊ မြေလပ် နှင့် မြေရိုင်းများ လုပ်ပိုင်ခွင့်၊ အသုံးပြုခွင့်ချထားပေးသော မြေဧရိယာသည် ယခင်ကတည်းက လက်ရှိစိုက်ပျိုး လုပ်ကိုင်နေသော ဒေသခံတောင်သူလယ်သမားများ၏ စိုက်ပျိုး မြေများဖြစ်ကြောင်း ခိုင်လုံသည့် အထောက်အထားဖြင့် တင်ပြနိုင်လျှင် ယင်း လက်ရှိစိုက်ပျိုး လုပ်ကိုင်နေသူ နစ်နာမှုမရှိစေရန် ညှိနှိုင်းဆောင်ရွက်ပေးရမည်” ဟူသော စကားရပ်အား “မြေလွတ်၊ မြေလပ်နှင့် မြေရိုင်းများ လုပ်ပိုင်ခွင့်၊ အသုံးပြုခွင့် ချထားသော မြေဧရိယာပေါ်တွင် ယခင်ကတည်းက လက်ရှိစိုက်ပျိုး လုပ်ကိုင်နေသော ဒေသခံတောင်သူလယ်သမားများ၏ စိုက်ပျိုးမြေများ ပါဝင် နေပါက ယင်းတောင်သူ လယ်သမားများအနေဖြင့် တရားဝင်လုပ်ကိုင်ခွင့် ရရှိ ထားခြင်းမရှိသည့်တိုင် နစ်နာမှု မရှိစေရန် ယင်းတို့၏ ဆန္ဒအပေါ် ညှိနှိုင်းဆောင်ရွက်ပေးရမည်” ဟုပြင်ဆင်ထားသည်ကို တွေ့ရှိရပါသည်။ ကော်မတီ၏ သဘောထားမှတ်ချက် ၃။ ဥပဒေကြမ်းကော်မတီသည် ပြည်သူ့လွှတ်တော်က ပြင်ဆင်အတည်ပြုချက်ဖြင့် ပေးပို့လာသည့် မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဆိုင်ရာ နည်းဥပဒေများကို လေ့လာရာတွင် ပြည်သူ့လွှတ်တော်၏ ပြင်ဆင်အတည်ပြုချက်များသည် လျော်ကန်သင့်မြတ် ပါသဖြင့် ပြည်သူ့လွှတ်တော်၏ ပြင်ဆင်အတည်ပြုချက်အတိုင်း အမျိုးသားလွှတ်တော်က သဘောတူလက်ခံသင့်ပါကြောင်း တင်ပြအပ်ပါသည်ခင်ဗျား။ ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး နည်းဥပဒေများနှင့် စပ်လျဉ်း၍ပြည်သူ့လွှတ်တော်၏ ပြင်ဆင်ချက်ကို အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်သူ့ လွှတ်တော်က ပြင်ဆင်ချက်ဖြင့် ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး နည်းဥပဒေများနှင့် စပ်လျဉ်း၍ပြည်သူ့လွှတ်တော်၏ ပြင်ဆင်ချက်ကို ဆွေးနွေးရန် အမည်စာရင်း တင်သွင်းနိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ် မရှိတဲ့အတွက်ပြည်သူ့လွှတ်တော်၏ ပြင်ဆင်ချက် ကို အတည်ပြုရန် လွှတ်တော်ရဲ့ သဘောထား ရယူပါမယ် ြည်သူ့လွှတ်တော်၏ ဖြည့်စွက်ချက် အခန်း ၂၊ နည်းဥပဒေ ၁၀၊ နည်းဥပဒေခွဲ(ခ)၊ နည်းဥပဒေခွဲငယ် (၇) -“ကျေးရွာဥပစာ နယ်နိမိတ်မှ နှစ်မိုင် ကွာဝေးခြင်း ရှိ/မရှိ” ဟု ဖြည့်စွက်ထားပါတယ်။ ဒီ ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၂၊ နည်းဥပဒေ ၁၀၊ နည်းဥပဒေခွဲ(ခ)၊ နည်းဥပဒေခွဲငယ်(၇) သည် ပြည်သူ့လွှတ်တော်၏ ဖြည့်စွက်ချက်အတိုင်း အတည်ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အခန်း ၂၊ နည်းဥပဒေ ၁၆၊ နည်းဥပဒေခွဲ(ခ) “သစ်တောဖုံးလွှမ်းလျက်ရှိသည့် အစိုးရစီမံခန့်ခွဲခွင့်ရှိသော မြေဧရိယာများ ထိခိုက် ပျက်စီးမှု မရှိစေရေး၊ သဘာဝနယ်မြေ၊ ရေဝေရေလဲဒေသများ၊ ရေပို ရေလွှဲဒေသများ၊ သဘာဝအင်းအိုင်ဒေသများ ထိခိုက်ပျက်စီးမှု မရှိစေရေးအတွက် ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာနနှင့် သက်ဆိုင်ရာ ဝန်ကြီးဌာနများ၏ သဘောထားတောင်းခံရမည်” ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၂၊ နည်းဥပဒေ ၁၆၊ နည်းဥပဒေခွဲ(ခ) သည် ပြည်သူ့လွှတ်တော်၏ပြင်ဆင်ချက်အတိုင်း အတည်ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အခန်း ၃၊ နည်းဥပဒေ ၃၀၊ နည်းဥပဒေခွဲ(ခ) ၃၀။ နေပြည်တော်ကောင်စီ၊ တိုင်းဒေသကြီး သို့မဟုတ် ပြည်နယ် လုပ်ငန်းအဖွဲ့သည်(ခ) နည်းဥပဒေခွဲ(က)အရ ခွင့်ပြုထားသည့် မြေလွတ်၊ မြေလပ်နှင့် မြေရိုင်းဧရိယာ၏ ရာခိုင်နှုန်း အပြည့်အဝ လုပ်ကိုင်ဆောင်ရွက်ပြီးဖြစ်ကြောင်း အထောက်အထား ခိုင်မာစွာဖြင့် သက်ဆို်ရာ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူး ၏ စိစစ်ထောက်ခံချက်ဖြင့် လျှောက်ထားလာလျှင် နေပြည်တော်ကောင်စီ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ် အစိုးရအဖွဲ့၏ သဘောတူညီ ချက်ရယူ၍ တစ်ကြိမ်လျှင် ၁၀ ဧက ထက် မပိုစေဘဲ စုစုပေါင်းဧက ၅၀ အထိအကြိမ်ကြိမ် ခွင့်ပြုနိုင်သည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၃၊ နည်းဥပဒေ ၃၀၊ နည်းဥပဒေခွဲ(ခ) သည်ပြည်သူ့လွှတ်တော်၏ ပြင်ဆင်ချက်အတိုင်း အတည်ဖြစ်သည်။(ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အခန်း ၅၊ နည်းဥပဒေ ၄၅၊ နည်းဥပဒေခွဲ(ခ) “ကျေးလက်ဒေသ တောင်သူလယ်သမားနှင့် မိသားစု တစ်နိုင်တစ်ပိုင် စိုက်ပျိုးရေး လုပ်ငန်း လုပ်ကိုင်သူဖြစ်ပါက ခွင့်ပြု သည့်ဧရိယာကို လေးနှစ်အတွင်း ပြီးစီးစေရန် ဖော်ထုတ် စိုက်ပျိုးလုပ်ကိုင်ရမည်” ဟုပြင်ဆင်ထားပါတယ်။ ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၅၊ နည်းဥပဒေ ၄၅၊ နည်းဥပဒေခွဲ(ခ) သည်ပြည်သူ့လွှတ်တော်၏ ပြင်ဆင်ချက်အတိုင်း အတည်ဖြစ်သည်။(ဩဘာသံများ)</speech>
<speech type="speaker">ပြည်သူ့လွှတ်တော်၏ ဖြည့်စွက်ချက် အခန်း ၅၊ နည်းဥပဒေ ၄၅၊ နည်းဥပဒေခွဲ(င) “လုပ်ပိုင်ခွင့်ရ မြေလွတ်၊ မြေလပ်နှင့်မြေရိုင်းဧရိယာများကို နှစ်အလိုက် စိုက်ပျိုး ရမည့်ဧကအတိုင်း တောခုတ်၊ တောရှင်းခြင်းကို နှစ်အလိုက် ဆောင်ရွက်စေပြီး အမှန်တကယ် စိုက်ပျိုးခြင်းမရှိဘဲ တောခုတ်၊ တောရှင်းခြင်းကို လုံးဝ မပြု လုပ်ရ” ဟု ဖြည့်စွက်ထားပါတယ်။ ဒီ ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၅၊ နည်းဥပဒေ ၄၅၊ နည်းဥပဒေခွဲ(င)သည် ပြည်သူ့လွှတ်တော်၏ ဖြည့်စွက်ချက်အတိုင်း အတည်ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အခန်း ၆၊ နည်းဥပဒေ ၅၂၊ နည်းဥပဒေခွဲ(ခ) “မြေလွတ်၊ မြေလပ်နှင့် မြေရိုင်းများလုပ်ပိုင်ခွင့်၊ အသုံးပြုခွင့်ချထားသော မြေဧရိယာ ပေါ်တွင် ယခင်ကတည်းက လက်ရှိစိုက်ပျိုးလုပ်ကိုင်နေသော ဒေသခံတောင်သူလယ်သမားများ၏ စိုက်ပျိုးမြေများပါဝင်နေပါက ယင်းတောင်သူလယ်သမား များအနေဖြင့် တရားဝင် လုပ်ကိုင်ခွင့် ရရှိထားခြင်းမရှိသည့်တိုင် နစ်နာမှုမရှိစေရန် ယင်းတို့၏ဆန္ဒအပေါ် ညှိနှိုင်းဆောင်ရွက်ပေးရမည်” ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း ၆၊ နည်းဥပဒေ ၅၂၊ နည်းဥပဒေခွဲ(ခ) သည��� ပြည်သူ့လွှတ်တော်၏ ပြင်ဆင်ချက်အတိုင်း အတည်ဖြစ်သည်။ (ဩဘာသံများ)</speech>
</bill>
</section>
<section value="Motion">	
<motion>
<title>ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏ မြန်မာနိုင်ငံ သည် ASEAN အဖွဲ့ဝင် နိုင်ငံတစ်နိုင်ငံဖြစ်ပြီး IAEA အဖွဲ့ဝင်နိုင်ငံလည်းဖြစ်၍ မြန်မာနိုင်ငံတွင် အဏုမြူစွမ်းအင်မှ လျှပ်စစ်ထုတ်ယူမှုကို ဆောင်ရွက်သင့်ကြောင်း ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံ ဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် က မြန်မာနိုင်ငံ သည် ASEAN အဖွဲ့ဝင် နိုင်ငံတစ်နိုင်ငံဖြစ်ပြီး IAEA အဖွဲ့ဝင် နိုင်ငံလည်းဖြစ်၍ မြန်မာနိုင်ငံတွင် အဏုမြူစွမ်းအင်မှ လျှပ်စစ်ထုတ်ယူမှုကို ဆောင်ရွက်သင့်ကြောင်းနှင့် စပ်လျဉ်းသည့် အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်</speech>
<speech type="speaker">ဒေါက်တာမြင့်ကြည် အဆိုတင်သွင်းဖို့ ဖြစ်ပါတယ်။</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာသော ပြည်ထောင်စုအဆင့် အဖွဲ့အစည်းဝင်များ၊ အမျိုးသားလွှတ်တော် ကိုယ်စားလှယ်တော်ကြီးများခင်ဗျား။ မင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး အမှတ်(၈) မဲဆန္ဒနယ်မှ ဒေါက်တာမြင့်ကြည် ဖြစ်ပါတယ်။ အခု ကျွန်တော်က မြန်မာနိုင်ငံသည် ASEAN အဖွဲ့ဝင်နိုင်ငံ တစ်နိုင်ငံဖြစ်ပြီး IAEA အဖွဲ့ဝင်နိုင်ငံလည်းဖြစ်၍ မြန်မာနိုင်ငံတွင် အဏုမြူစွမ်းအင်မှ လျှပ်စစ်ထုတ်ယူမှုကို ဆောင်ရွက်သင့်ကြောင်း အဆိုကို တင်ပြဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အဆိုထဲမှာပါတဲ့ မြန်မာနိုင်ငံသည် ASEAN အဖွဲ့ဝင် နိုင်ငံဖြစ်တယ်ဆိုတာ ကျွန်တော်တို့ ASEAN နိုင်ငံထဲမှာရှိနေတဲ့ အဖွဲ့ဝင်နိုင်ငံ ထဲမှာရှိနေတဲ့ နိုင်ငံတွေကို ပြန်လည်ပြီးတော့ ဒီ အဏုမြူစွမ်းအင်ကနေပြီးတော့ လျှပ်စစ်ထုတ်ယူ မှုကို ဆန်းစစ်သင့်ပါတယ်၊ ပြန်ပြီးလေ့လာကြည့်ရင် နိုင်ငံတော်တော်များများဟာ သက္ကရာဇ် ၂၀၂၀၊ ၂၀၃၀မှာ သူတို့ရဲ့ တိုးတက်လာမယ့် စီးပွားရေး၊ ကမ္ဘာ့စီးပွားရေး သက်ဆိုင်ရာနိုင်ငံတွေရဲ့ စီးပွားရေးပေါ်မှာ လိုအပ်ချက်ကို ဖြည့်ဆည်းပေးနိုင်ရန်အတွက် Power Reactor တွေ လျှပ်စစ်ထုတ်ဖို့အတွက် အဏုမြူစွမ်းအင်ကို သုံးပြီးတော့ ဆောင်ရွက်လျက်ရှိကြောင်း လေ့လာ တွေ့ရှိရမှာ ဖြစ်ပါတယ်။ ဗီယက်နမ်နိုင်ငံဟာဆိုလို့ရှိရင် Power Reactor (၈)လုံးလောက်ကို ထုတ်ယူဖို့၊ ဆောက်ဖို့ ဆောင်ရွက်နေပါတယ်။ စပြီးတော့ လုပ်နေကြပါပြီ။ ကျွန်တော်တို့ အနီးအနားမှာ ရှိနေတဲ့ ထိုင်းနိုင်ငံဟာဆိုလို့ရှိရင်တော့ Power Reactor (၂)လုံး၊ အင်ဒိုနီးရှားဆိုလို့ရှိရင် (၄)လုံး၊ ကျွန်တော်တို့နားမှာရှိတဲ့ ဘင်္ဂလားဒေ့ရှ်နိုင်ငံဟာဆိုလို့ရှိရင်လည်းပဲ ဒီ Power Reactor (၂)လုံး စသည်အားဖြင့် လေ့လာလို့ရှိရင် ကျွန်တော်တို့ တွေ့ရှိနိုင်ပါတယ်။ ကျွန်တော်တို့နိုင်ငံနဲ့ လာအိုဟာ ဒီအပိုင်းမှာ အားနည်းနေတယ်ဆိုတာကို မှတ်ချက်ပြု ထားတာတွေလည်းပဲ ကျွန်တော် တွေ့ပါတယ်။ ဒါကို လေ့လာသိရှိရပါတယ်။ ဥက္ကဋ္ဌကြီးခင်ဗျား။ ကျွန်တော်တို့ အနီးမှာရှိနေတဲ့ တရုတ်ပြည်သူ့သမ္မတနိုင်ငံ ဆိုလို့ ရှိရင်လည်းပဲ လာမယ့် ၂၀၃၀ အဲဒီနှစ်တွေအတွက် Power Reactor ပေါင်း(၃၀) တည်ဆောက်ဖို့ စိုင်းပြင်းလျက်ရှိပါတယ်။ လက်ရှိမှာတော့ သူတို့ (၁၆)လုံးရှိပါတယ်။ ဒါကြောင့်မို့လို့ ကျွန်တော့် အနေနဲ့ အာဆီယံအဖွဲ့ဝင်နိုင်ငံ တစ်နိုင်ငံဖြစ်တယ်ဆိုတာကို ဒီမှာ အဆိုထဲမှာ ထည့်သွင်းပြီးတော့ ရေးသားထားခြင်း ဖြစ်ပါတယ်။ နောက် ကျွန်တော်တို့ အဲဒီနိုင်ငံတွေမှာ မလေးရှား၊ စင်ကာပူ၊ ဖိလစ်ပိုင် ဒါတွေကလည်းပဲ အကုန်လုံးလေ့လာပြီးတော့ ဆောင်ရွက်ဖို့ အနေအထားမှာ ရှိနေကြ ပါတယ်။ အဲဒီနိုင်ငံတွေအားလုံးမှာ Research Power Reactor ကျွန်တော်တို့ သုတေသနသုံး Power Reactor sozmeOS? 8:33youlos TRIGER Mark II aộos malecosso ဒါ အသေးစားပေါ့၊ ၁ မဂ္ဂါဝပ်၊ ၂ မဂ္ဂါဝပ် လောက်ရှိတဲ့ ဒီ Power Reactor လေးတွေဟာ သူတို့နိုင်ငံတွေမှာ ရှိပါတယ်။ ဗီယက်နမ်မှာလည်းပဲရှိပါတယ်။ ဗီယက်နမ်မှာတော့ အရင်တုန်းက သူတို့ ဆောက်ပေးထားတယ်။ ဒီရုရှားနဲ့ သူတို့ ဆောက်ပေးထားပါတယ်။ ဆောက်ပေးထား ပြီးတော့ နောက် ဒီ Research Power Reactor လေးဟာ နည်းနည်းအဆက်ပြတ်သွားတယ်။ နောက် အခုပြန်ပြီးတော့ ဂျပန်ကနေပြီးတော့ ကူညီပြီး ပြန်ဆောင်ရွက်နေတယ်ဆိုတာကို ကျွန်တော် လေ့လာတွေ့ရှိရပါတယ်။ ဒါကြောင့်မို့လို့ အာဆီယံနိုင်ငံတွေမှာလည်းပဲ လုပ်နေတဲ့အတွက်ကြောင့် ကျွန်တော်တို့ နိုင်ငံဟာလည်းပဲ အရင့်အရင်ကတည်းက ကျွန်တော်တို့ ဒီလမ်းကြောင်းမှာ လေ့လာထားတာတွေ၊ ဆွေးနွေးထားတာတွေ အဲဒါ သင်ကြားထားတာတွေရှိတဲ့အတွက်ကြောင့် ကျွန်တော်တို့အနေနဲ့ နောက်မကျသွားအောင် ဒီအဆိုကို ကျွန်တော် တင်ရခြင်းလည်းပဲ ဖြစ်ပါတယ်။ နောက်တစ်ခုက IAEA အဖွဲ့ဝင်နိုင်ငံလည်းဖြစ်တယ်လို့ ကျွန်တော်ရေးသားထားတာ ၁၉၅ရ ခုနှစ်၊ IAEA စပြီးတော့ ဖွဲ့တဲ့အခါမှာ မြန်မာနိုင်ငံဟာ Founding Member ဖြစ်ပါတယ်။ စစခြင်း ကျွန်တော်တို့ အဖွဲ့ဝင်နိုင်ငံ ဖြစ်ပါတယ်။ အဲဒီတုန်းကလည်း ဒီအစည်းအဝေးတွေ တက်ခဲ့ပါတယ်။ တက်ခဲ့တဲ့ ပုဂ္ဂိုလ်ကြီး ကျွန်တော် နာမည်နဲ့တော့ မဖော်ပြတော့ပါဘူး။ အခုဆိုလို့ရှိရင်တော့ ဒါ မရှိတော့ ပါဘူး။ အသက်အရွယ်ကြီးတဲ့အတွက်ကြောင့် အနိစ္စရောက်သွားပါပြီအဲဒီတော့ အဲဒီအတွက်ကြောင့် ကျွန်တော်တို့ IAEA အဖွဲ့ဝင်နိုင်ငံလည်းဖြစ်တဲ့ အတွက်ကြောင့် အမြဲတမ်း ကျွန်တော်တို့ အဆက်အစပ်ရှိနေပါတယ်။ ဒီ အဏုမြူမပြန့်ပွားရေး BỘOD NNPT - Nucleus Non Prolification Treaty i ogg:69:03aj|80p See gysos ပါဝါတွေ ကျွန်တော်တို့ လူမှုရေး၊ ကျန်းမာရေး၊ စီးပွားရေးအတွက် အသုံးချတဲ့နေရာမှာ အဟန့် အတား မရှိပါဘူး။ နောက် အဏုမြူဆိုတာနဲ့ ကျွန်တော်တို့က အကုန်လုံးကြောက်စရာ မရှိပါဘူး။ ဒီ လွန်ခဲ့သော မကြာမီက ဂျပန်နိုင်ငံ၊ ဖူကူရှီးမားမှာ ဖြစ်သွားတဲ့ ဒီ အဏုမြူ Power Reactor ကိစ္စ၊ ရုရှားမှာ အရင်တုန်းက ဖြစ်ခဲ့တဲ့ ချာနိုဘိုင်း ကိစ္စ၊ ဒီကိစ္စတွေကိုပြန်ကြည့်ရင် ရုရှားမှာ ရှိခဲ့တဲ့ဟာကတော့ လေ့လာသိရှိရသလောက် သူတို့ရဲ့ Construction တည်ဆောက် ထားမှု၊ အားနည်းမှုကြောင့်သာလျှင် အဲဒီတုန်းက ဒါအနည်းငယ် ဖြစ်ခဲ့တယ်ဆိုတာ လေ့လာတွေ့ရှိရ ပါတယ်။ ဂျပန်နိုင်ငံမှာကတော့ ဒါ သဘာဝဘေးအန္တရာယ်ကြောင့် ဒါဖြစ်သွားတယ်ဆိုတာ တွေ့ရှိ ရပါတယ်။ သို့သော်လည်းပဲ အဲဒီ အဏုမြူ ဒီ Power Reactor တွေ အဲဒီလိုဖြစ်သွားသော်လည်းပဲ သေပျောက်သွားတဲ့၊ သေဆုံးသွားတဲ့ ပုဂ္ဂိုလ်ဦးရေဟာ မရှိသလောက်ပါပဲ၊ ဘယ်လိုမှ ကျွန်တော်တို့ အဲဒီမှာ စာရင်းဇယားထဲမှာ ဒီ အဏုမြူ Power Reactor ကြီး ပေါက်ကွဲလို့ သေဆုံးသွားတယ် ဆိုတာ လေ့လာလို့ရှိရင် မရှိသလောက် ဖြစ်ပါတယ်။ ကျွန်တော်တို့ အနီးအနားမှာရှိနေတဲ့ နိုင်ငံတစ်နိုင်ငံက ကျွန်တော် နိုင်ငံရဲ့ နာမည်တော့ မဖော်ပြတော့ပါဘူး။ ရေနံချက်စက်ရုံကြီးမီးထလောင်တယ်။ လွန်ခဲ့တဲ့နှစ်တွေတုန်းက ဓာတုဗေဒစက်ရုံကြီး ကျွန်တော်တို့ အနီးအနားမှာ ရှိတဲ့ နိုင်ငံကြီးတစ်နိုင်ငံမှာ ပေါက်ကွဲတယ်။ အဲဒီအခါမှာ လူတွေ မြောက်မြားစွာ သေဆုံးပါတယ်။ ဒီ အဏုမြူစွမ်းအင် ဒီ Power Reactor ကို ကျွန်တော်တို့က ကြောက်စရာ၊ ကျွန်တော်တို့ လန့်စရာအနေနဲ့ စဉ်းစားဖို့ မလိုဘူးဆိုတဲ့ကိစ္စကိုလည်းပဲ ကျွန်တော့်အနေနဲ့ ထပ်လောင်းတင်ပြ လိုပါတယ်။ နောက် ကျွန်တော်တို့နိုင်ငံဟာလည်းပဲ အခု အစိုးရသစ် ခေတ်သစ်မှာ စီးပွားရေးတွေ ကလည်း ပွင့်လင်းလာတော့မယ်။ ကျွန်တော်တို့နိုင်ငံရဲ့ လူနေမှု၊ ပညာရေး၊ ကျန်းမာရေးကအစ malicossoms o:05MWIGonzous påčas: eozwups: 3 Percentage, 4 Percentage စသည်အားဖြင့် တက်လာတော့မယ်ဆိုတဲ့အခါ ဒီစွမ်းအင်ရဲ့ လိုအပ်ချက်က အင်မတန်မှ အရေးကြီးပါတယ်။ ကျွန်တော်တို့ ကိုရီးယားနိုင်ငံ အခုလာပြီးတော့ ကျွန်တော်တို့ဆီမှာလည်း လည်ပတ်နေပါတယ်။ ကိုရီးယားနိုင်ငံဟာ တစ်ဟုန်ထိုး တိုးတက်သွားပါတယ်။ သူတို့နိုင်ငံမှာ ရှိနေတဲ့ အဏုမြူစွမ်းအင်သုံးစွဲမှုဟာ ဂျပန်နိုင်ငံထက် များပါတယ်။ သူတို့ဆီမှာ Power Reactorတွေ လေ့လာရသလောက်ကတော့ (၂၀)ကျော်လောက် ရှိပါတယ်။ (၂၃)လုံးလောက်လည်းပဲ သူတို့ ရှိပါတယ်။ ဒါကြောင့်မို့လို့ သူတို့ရဲ့စီးပွားရေးဟာ တစ်ဟုန်ထိုး တိုးတက်သွားတာ။ ဝင်လာမယ့် နိုင်ငံခြားရင်းနှီးမြှုပ်နှံမှုတွေ၊ ကျွန်တော်တို့ စက်ရုံအလုပ်ရုံတွေအတွက် Power တွေဟာ လိုအပ်တဲ့ လိုအပ်ချက်အတိုင်း သူတို့ ရရှိပါတယ်။ ရရှိတဲ့အတွက်ကြောင့် စီးပွားရေးမှာလည်း အထောက်အကူ ပြုတယ်။ လူမှုရေးမှာလည်း အထောက်အကူပြုတဲ့ အတွက်ကြောင့် ဒီနိုင်ငံတွေဟာ တိုးတက် သွားတယ်ဆိုတာ ကျွန်တော်တို့ မျက်ဝါးထင်ထင် ဖြစ်ပါတယ်။ နောက်တစ်ချက်ကတော့ ကျွန်တော်တို့ စွမ်းအင် အခု စွမ်းအင်ကို သုံးစွဲတဲ့အခါမှာ နိုင်ငံတကာက ပြန်ပြီးတော့ သူတို့ရဲ့ မဟာဗျူဟာ၊ နည်းဗျူဟာလေးတွေဟာ နည်းနည်းသွေလွဲ လာပါတယ်။ အရင်တုန်းကတော့ အဏုမြူစွမ်းအင် ကို သုံးတဲ့ Power Reactor တွေကို တစ်မျိုးစဉ်းစားကြတယ်။ ဒီနေ့အချိန်အခါမှာတော့ ဒီ Power Reactor တွေဟာ အဏုမြူစွမ်းအင်သည် Renewable Energy ပြန်လည်ပြည့်ဖြိုးမြဲစွမ်းအင်ဖြစ်တယ်။ ကာဗွန်ဒိုင်အောက်ဆိုဒ် CO2 က Emission Co ထွက်တဲ့ဟာက မရှိဘူး။ ဒါကြောင့်မို့လို့ ဒီဟာတွေဟာ သုံးစွဲသင့်တယ်ဆိုတဲ့ အဲဒီအခါကျရင် ကုန်တွေ ၊ လျှပ်စစ်ကို အဏုယ်၊ ဒါကျွန်တော်တို့အ နည်းဗျူဟာ၊ မဟာဗျူဟာတွေလည်း ချပြီးတော့ ဆောင်ရွက်နေကြပါတယ်။ အခုလက်ရှိအခြေအနေ မှာပဲ ကျွန်တော်တို့ အမေရိကန်နိုင်ငံရဲ့ သမ္မတကြီးက ဂျော်ဂျီရာပြည်နယ်မှာ ထပ်ပြီးတော့ Power Reactor (၂)လုံး တည်ဆောက်ဖို့ ဒါဆောင်ရွက်လျက်ရှိပါတယ်။ ဘာကြောင့်လဲဆိုတော့ ဒီစက်မှု နိုင်ငံတွေဟာ ကျွန်တော်တို့ ရာသီဥတု climate Chunge ရာသီဥတုပြောင်းလဲမှုတွေနဲ့ ပတ်သက်ပြီးတော့ ကျိုတို Protoco၊ ကျိုတို မှာ ဆောင်ရွက်တာ တွေရှိတယ်။ ကိုပင်ဟေဂင် မှာလည်း ကျွန်တော်တို့ ဆွေးနွေးကြတယ်။ အဲဒီ ဆွေးနွေးချက်တွေကြောင့် ဒီ ကာဗွန်ဒိုင် အောက်ဆိုဒ် Emission ကို လျှော့ချရမယ်။ ကာဗွန် Test တွေ ကျွန်တော်တို့ လုပ်ကြတော့မယ်။ အဲဒီအခါကျရင် ကုန်ကျစရိတ်တွေများမယ် စသည်အားဖြင့် ဒီအခြေအနေတွေကို တွက်ဆပြီး တော့ ဒီလို Power Reactor တွေ၊ လျှပ်စစ်ကို အဏုမြူစွမ်းအင်ကနေ ထုတ်ယူဖို့ စဉ်းစား ဆောင်ရွက်နေကြတဲ့ နည်းဗျူဟာတွေ၊ မဟာဗျူဟာတွေ ဖြစ်ပါတယ်။ ဒါကျွန်တော်တို့အနေနဲ့ လည်းပဲ သတိထားစရာ ဖြစ်ပါတယ်။ နောက်တစ်ချက်ကတော့ ကျွန်တော်တို့ Power ကို လျှပ်စစ်စွမ်းအင်ကို ထုတ်ယူတဲ့ အခါမှာ Hydropower ကနေ ကျွန်တော်တို့ ထုတ်ပါတယ်။ နောက် အခု အဏုမြူစွမ်းအင်က ထုတ်ပါတယ်။ နောက်ကျွန်တော်တို့ Codl ကျောက်မီးသွေးကနေ ကျွန်တော်တို့ ထုတ်ပါမယ်။ Wind Energy ကနေ ကျွန်တော်တို့ ထုတ်ပါမယ်။ Gas ကနေ ထုတ်ပါမယ်။ တာဘိုင်တွေလည် ပြီးတော့၊ Solar ကနေပြီးတော့ ထုတ်ပါမယ်။ အဲဒီထုတ်တဲ့အခါမှာ အခု ကျွန်တော် ပြောခဲ့တဲ့ saogsoonę: Hydropower meos mêmjocosm gaşas:ad: (Solosufu 1 Kilo Watt Hour လောက်ကို တစ်နည်းအားဖြင့် တစ်ယူနစ်လောက်၊ တစ်ယူနစ်လောက်ကို သူတို့ရဲ့ ကုန်ကျ စရိတ်က ဒေါ်လာအားဖြင့်ဆိုရင် .032 အကျဉ်းဖျင်း လေ့လာသိရှိသလောက် .032 ဒေါ်လာလောက်ပဲ ကျပါတယ်။ ဒါပေမဲ့ ကျွန်တော်တို့ Hydropower ရဲ့ သက်တမ်းကိုတော့ နှစ်ပေါင်း (၈၀)ဆိုပြီး သူတို့ တွက်ချက်ခဲ့တာပါ။ ဒါတွေက ပြန်ပြီးတော့ ဒီလိုပဲ တွက်ရပါတယ်။ နောက် Nuclear Power ဆိုရင်တော့ ခုန Hydropower ထက် နည်းနည်းလေးပဲ များတယ်။ .035 တစ်ယူနစ်ကို ဒေါ်လာလောက်ပဲ ကုန်ကျစရိတ် ရှိပါတယ်။ သူကတော့ သက်တမ်းအားဖြင့်တော့ နှစ်ပေါင်း (၆၀)လောက် တွက်ထားခြင်း ဖြစ်ပါတယ်။ ခုနတုန်းက ကျွန်တော်တို့ တဖြည်ဖြည်းမှာ နောက်ဆုံးရောက်သွားတဲ့ Solor ဟာတော့.07, .08 လောက်ကျပါတယ်။ နောက် ခုနတုန်းက Gas ကလည်းပဲ ဒီအတိုင်းပဲ .05 လောက် ကျွန်တော်တို့ ကျပါတယ်။ အဲဒီတော့ ဒီ ကြည့်လိုက်တဲ့ အခါကျတော့ ကုန်ကျစရိတ်များတယ် ထင်ပေမယ့် သူတို့ ရေရှည်သုံးစွဲ ရမယ့်ဟာ၊ ရလာတဲ့ အကျိုးအမြတ်တွေနဲ့ ပြန်တွက်လို့ရှိရင် ကျွန်တော်တို့အနေနဲ့ ဒီအဏုမြူစွမ်းအင် ကနေပြီးတော့ လျှပ်စစ်ထုတ်ယူမှုကို ဆောင်ရွက်သင့်တယ်ဆိုတဲ့ အဆိုကို ဒါ ကျွန်တော် တင်ပြရခြင်းပဲ ဖြစ်ပါတယ်။ ကျွန်တော်တို့ ဒီ Power Reactor တွေကို ကျွန်တော်တို့ တစ်ခါ ပြန်ကြည့်ရင် အများဆုံးကတော့ ပြင်သစ်နိုင်ငံမှာ ရှိပါတယ်။ ပြင်သစ်နိုင်ငံ အဲဒီဘက်မှာ အများဆုံးရှိပါတယ်။ ဆွစ်ဇာလန်နိုင်ငံတွေမှာလည်း ရှိပါတယ်။ သူတို့တွေဟာ ထိပ်ပိုင်းမှာရှိတာပါ။ ပြင်သစ်မှာဆိုရင် (၅၈)လုံးလောက်ရှိပါတယ်။ (၅၈)လုံးလောက် အခုတောင်မှ တိုးရင် တိုးလာမယ်လို့ ကျွန်တော် ထင်ပါတယ်။ နောက် အခု တစ်ကမ္ဘာလုံးမှာ နှစ်ပေါင်း 2020-2030 နှစ်ပေါင်း ၂၀၃၀ အဲဒီ ပတ်ဝန်းကျင်ကြားထဲမှာ အခု လက်ရှိဆောက်နေတဲ့ ဆောက်ဖို့ဆောင်ရွက်နေကြတဲ့ Power Reactor ပေါင်းဟာ အလုံး(၆၀)လောက်ရှိပါတယ်။ တစ်ကမ္ဘာလုံးမှာ ကျွန်တော်တို့ လေ့လာ ကြည့်လို့ရှိရင် ဒါကြောင့်မို့လို့ ကျွန်တော့်အနေနဲ့ ကျွန်တော်တို့ မြန်မာနိုင်ငံဟာ အာဆီယံ အဖွဲ့ဝင်နိုင်ငံလည်း ဖြစ်တယ်။ IAEA အဖွဲ့ဝင်နိုင်ငံလည်း ဖြစ်တဲ့အတွက်ကြောင့် ဒီ အဏုမြူ စွမ်းအင်ကနေပြီးတော့ လျှပ်စစ်ထုတ်ယူမှုကို မလွဲမသွေ ဆောင်ရွက်ရန်ဆိုတဲ့ အဆိုကို လေးလေးနက်နက် တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်သူရှိပါက ဆောင်ရွက်ဖို့ ဖိတ်ခေါ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>ရန်ကုန်တိုင်း မဲဆန္ဒနယ် အမှတ်(၈)မှ အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် ရဲ့ အဆိုကို မကွေးတိုင်း မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ကျွန်တော် ဦးလှဆွေ မှ ထောက်ခံပါကြောင်း တင်ပြအပ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒေါက်တာမြင့်ကြည် တင်သွင်းတဲ့ အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ အဆိုမှာ “မြန်မာနိုင်ငံသည် ASEAN အဖွဲ့ဝင် နိုင်ငံတစ်နိုင်ငံဖြစ်ပြီး၊ IAEA အဖွဲ့ဝင် နိုင်ငံလည်းဖြစ်၍ မြန်မာနိုင်ငံတွင် အဏုမြူစွမ်းအင်မှ လျှပ်စစ်ထုတ်ယူမှုကို ဆောင်ရွက်သင့်ကြောင်း” ပြည်ထောင်စု အစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒကို ရယူပါမယ်</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဒေါက်တာမြင့်ကြည် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါက်တာမြင့်ကြည် တင်သွင်းတဲ့အဆိုကို ဆွေးနွေးမယ့် လွှတ်တော် ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
</motion>
<motion>
<title>ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)၏ မြန်မာနိုင်ငံ၏ အမျိုးသားမြစ်ကြီး ဧရာဝတီ ထာဝရရှင်သန်စေရေးအတွက် ဧရာဝတီမြစ်ကော်မရှင် (The Ayeygrwady River Commission - ARC) Qo9$:caosgosazenie Gascoosepsso:9932: oposopkampe:အဆိုတင်သွင်းခြင်းနှင့် လက်ခံ ဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် က မြန်မာနိုင်ငံ၏ အမျိုးသား မြစ်ကြီးဧရာဝတီ ထာဝရရှင်သန်စေရေးအတွက် ဧရာဝတီမြစ်ကော်မရှင် ဖွဲ့စည်းဆောင်ရွက် သွားရန်နှင့် စပ်လျဉ်းသည့် အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ ထားပါတယ်</speech>
<speech type="speaker">ဦးမျိုးမြင့် အဆိုတင်သွင်းဖို့ ဖြစ်ပါတယ်။</speech>
<speech><mp id="102">ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီးများ၊ ဒုတိယဝန်ကြီးများ၊ လွှတ်တော် ကိုယ်စားလှယ်တော်ကြီးများ အားလုံး ရွှင်လန်းချမ်းမြေ့ကြပါစေလို့ ဦးစွာ နှုတ်ခွန်းဆက်သအပ် ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးမျိုးမြင့် ဖြစ်ပါတယ်။ ကျွန်တော့်အနေနဲ့ ယနေ့ မြန်မာနိုင်ငံ၏ အမျိုးသား မြစ်ကြီးဧရာဝတီ ထာဝရရှင်သန်စေရေးအတွက် ဧရာဝတီမြစ်ကော်မရှင် (The Ayeyarwqdy River Commission - ARC) ဖွဲ့စည်းဆောင်ရွက်သွားရန် ပြည်ထောင်စုအစိုးရသို့ တိုက်တွန်းသည့် အဆိုကို ဆွေးနွေးသွားမှာ ဖြစ်ပါတယ်။ အဆိုနဲ့ဆက်စပ်ပြီး ဖတ်ကြားခွင့်နှင့် အင်္ဂလိပ် ဝေါဟာရ နှင့် အသုံးအနှုန်းများ သုံးစွဲခွင့်တို့ကိုလည်း ခွင့်ပြုပေးပါရန် ဥက္ကဋ္ဌကြီးအား ပန်ကြားအပ်ပါတယ် ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၁ ခုနှစ် နိုဝင်ဘာလ ၁၄ ရက်နေ့ ကျင်းပခဲ့တဲ့ ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေးမှာ မကွေးတိုင်း ဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးစိုးမြင့် အနေနဲ့ ဧရာဝတီမြစ်ကြီး ရှင်သန်စေရေးအတွက် လိုအပ်သည့် နေရာများတွင် ရေထိန်းတမံကြီးများ တည်ဆောက်ရန်နှင့်အတူ မြစ်အောက်ပိုင်းတွင် ရေလမ်းကြောင်းထိန်းသိမ်းရေးလုပ်ငန်းများ စီမံကိန်းများ ထည့်သွင်းတည်ဆောက်ပေးရန် အဆိုကို တင်သွင်းခဲ့ပါတယ်။ လွှတ်တော်ကိုယ်စားလှယ် (၉)ဦးတို့က ထောက်ခံဆွေးနွေးခဲ့ကြရာမှာ ကျွန်တော်လည်း အပါအဝင် ဖြစ်ပါတယ်။ ပြန်ပြောင်း တင်ပြရပါလျှင် ဧရာဝတီမြစ်ဟာ မြန်မာနိုင်ငံမြောက်ဖျားဒေသ၊ ခါကာဘိုရာဇီတောင်ထိပ်မှ စတင်စီးဆင်းတဲ့ နမ့်တမိုင်ချောင်း၊ တိဘက်ကုန်းပြင်မြင့်အစွန်မှ စတင်မြစ်ဖျားခံတဲ့ တရုံချောင်း (၂)ချောင်းပေါင်းဆုံစီးဆင်းကြတဲ့ မေခမြစ်နဲ့ မလိခမြစ် (၂)သွယ်တို့ဟာ မြစ်ကြီးနားမြို့ရဲ့မြောက်ဘက် (၂၆)မိုင်ခန့်အကွာ တန်ဖဲရွာအနီးမှာ ထပ်မံပေါင်းဆုံစီးဆင်းရာမှ ဧရာဝတီမြစ်ကြီး အဖြစ် စတင်စီးဆင်းလာတာ ဖြစ်ပါတယ်။ ဧရာဝတီမြစ်ဝကျွန်းပေါ်ဒေသအပါအဝင် ဧရာဝတီ မြစ်ရဲ့ အဓိကအချက်အလက်အချို့ကို ဇယား(၁) Slide(1) နဲ့ တင်ပြထားပါတယ်။ အလျားမိုင်က (၁၃၅၀)ရှိပြီးတော့ ရေဆင်းဧရိယာဟာ (၁၅၆၀၀၀) စတုရန်းမိုင်ရှိပြီးတော့ တစ်နှစ်ပျမ်းမျှ စီးဝင်ရေဟာ ဧကပေ သန်း(၃၇၀) ရှိပါတယ်။ ဧရာဝတီမြစ်ဝှမ်းဒေသတစ်ခုလုံးဟာ တစ်နိုင်ငံလုံးရဲ့ (၆၀)ရာခိုင်နှုန်းဖြစ်တဲ့ (၁၅၆၀၀၀)စတုရန်းမိုင် ရှိကြောင်းလည်း တင်ပြလိုပါတယ်။ ဒီနောက်မှာ တော့ Slide (3) မှာ ဖော်ပြထားတဲ့အတိုင်း ဧရာဝတီမြစ်ကြီးအတွင်းသို့ ၎င်းရဲ့ ယာဘက် အနောက်ဘက်ကမ်းမှာ ကချင်ပြည်နယ်အတွင်း မလိခမြစ်နဲ့ မိုးကောင်းချောင်း၊ စစ်ကိုင်းတိုင်း ဒေသကြီးအတွင်း မူးမြစ်နဲ့ ချင်းတွင်းမြစ်၊ မကွေးတိုင်းဒေသကြီးအတွင်းမှာ ယောချောင်း၊ စလင်းချောင်း၊ မုန်းချောင်း၊ မန်းချောင်း နဲ့ မင်းတုန်းချောင်းစတဲ့ အဓိကမြစ်လက်တက်နဲ့ ချောင်းကြီးများ Tributories (၉)ခုတို့ စီးဆင်းလျက်ရှိကြပါတယ်။ တဖန် ဧရာဝတီမြစ်ရဲ့ ဝဲဘက် အရှေ့ဘက်ကမ်းမှာ ရှမ်းပြည်နယ်(မြောက်ပိုင်း) နမ့်တဘက်ချောင်း၊ တာပိန်မြစ်နဲ့ ရွှေလီမြစ်၊ မန္တလေးတိုင်းဒေသကြီးအတွင်းမှာဆိုရင် ချောင်းမ ကြီးချောင်း၊ မြစ်ငယ်မြစ် သို့မဟုတ် နမ္မတူ-ဒုဋ္ဌဝတီ၊ ဇော်ဂျီမြစ်၊ ပန်းလောင်မြစ်၊ စမုံမြစ်နဲ့ င်းချောင်း၊ မကွေးတိုင်းဒေသကြီးအတွင်းမှာဆိုရင် ယင်းချောင်း၊ ဒေါင်းသေချောင်းနဲ့ ဘွက်ကြီးချောင်း၊ ပဲခူးတိုင်းဒေသကြီးအတွင်းမှာဆိုရင် နဝင်းချောင်း စတဲ့ အဓိက မြစ်လက်တက်နဲ့ ချောင်းကြီး(၁၃)ခုတို့ အပါအဝင် စုစုပေါင်း အဓိကမြစ်ချောင်း (၂၂)ခုတို့ စီးဝင်ကြတဲ့ အလျား (၁၃၅၀)မိုင်ခန့်ရှိတဲ့ ဧရာဝတီမြစ်ကြီး ဖြစ်ပါတယ်။ Slide (3) ကို ကျော်သွားပါမယ်။ Slide (3) ကတော့ အသေးစိတ်ကို တိုင်းအလိုက် အရှေ့ဘက်ခြမ်း၊ အနောက်ဘက်ခြမ်း ဖော်ပြထားခြင်း ဖြစ်ပါတယ်။ ဖတ်ကြားခြင်း မပြု တော့ ပါဘူး။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီမြစ်ကြီးဟာ မြန်မာနိုင်ငံသား အားလုံးရဲ့ လူမှုရေး၊ စီးပွားရေး စတဲ့ ဘက်ပေါင်းစုံ ဖွံ့ဖြိုးတိုးတက်စေမှုတို့ကို အကျိုးပြုလျက် ရှိနေတာ အားလုံးသိရှိကြပြီးလည်း ဖြစ်ပါတယ်။ ဧရာဝတီမြစ်ကြီးနှင့်ဆက်စပ်ပြီး ဆည်မြောင်း စီမံကိန်းလုပ်ငန်းများ၊ မြစ်ရေတင်စီမံကိန်းများဖြင့် စိုက်ပျိုးရေးကဏ္ဍဖွံ့ဖြိုးမှု၊ ရေလမ်းကြောင်း လွယ်ကူစွာ ကူးလူးဆက်ဆံသွားလာနိုင်မှု၊ နိုင်ငံအထက်ပိုင်း၊ အောက်ပိုင်းဒေသ ထွက်ကုန်ပစ္စည်း များကို ကုန်ကျစရိတ်သက်သာစွာဖြင့် သယ်ယူပို့ဆောင်နိုင်မှု၊ လက်ရှိတွင် မြစ်လက်တက်၊ ချောင်းများပေါ်မှာ ရေအားလျှပ်စစ်တမံနဲ့ ဆက်နွယ်ရေအားအဆောက်အအုံများ တည်ဆောက် ခြင်းဖြင့် လျှပ်စစ်ထုတ်ပေးနိုင်မှု၊ သစ်တောသစ်ပင်နဲ့ သဘာဝပတ်ဝန်းကျင်ရှင်သန် ဖွံ့ဖြိုး တိုးတက်စေမှု၊ ပြည်တွင်းပြည်ပခရီးသွားများ ဒေသန္တရဗဟုသုတရှာဖွေရင်း အပန်းဖြေနိုင်မှု၊ ရေနေသတ္တဝါ ပေါင်းစုံနဲ့ သက်ရှိသတ္တဝါများ (Wildlife) အစ၌တည်ရှိ ရှင်သန်နေစေမှု၊ ဧရာဝတီ မြစ်ရိုးတစ်လျှောက် နေထိုင်ကြတဲ့ ကျေးလက်ပြည်သူများ ရေလုပ်ငန်းဖြင့် အသက်မွေးဝမ်းကျောင်း ပြုနိုင်မှု စတဲ့ သဘာဝက ဖန်တီးပေးထားမှုများနှင့်အတူ သဘာဝမြေသြဇာများ၊ နုန်းမြေများ သယ်ဆောင်ပို့ချပေးမှုများဖြင့် ဧရာဝတီမြစ်ကြောင်း ဝဲ/ယာလွင်ပြင်များနဲ့ မြစ်ဝကျွန်းပေါ်ဒေသ တို့မှာ ဆန်စပါးနဲ့ အခြားသီးနှံများဖြစ်တဲ့ ကိုင်းသီးနှံ စသည့်အောင်မြင်ဖြစ်ထွန်းစွာ စိုက်ပျိုး ထုတ်လုပ်နိုင်မှု စသည်စသည်များဟာ ဖော်ပြ၍ မကုန်နိုင်သော အကျိုးတရားများ ဖြစ်ကြ ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် ဆွေးနွေးတင်ပြခဲ့တဲ့ ဧရာဝတီ မြစ်ကြီးရဲ့ မြစ်လက်တက်ချောင်းကြီးများ တစ်နည်းအားဖြင့် ဧရာဝတီမြစ်ရေဆင်းဧရိယာ (Catchment Area) saop:opgo. Gecapè:opzo espoosgeqGE (Ayeyarwady River Busin)၊ ဒေသဆိုင်ရာဖွံ့ဖြိုးမှုများ (Regional Development) လုပ်ဆောင်ရာမှာ ပို့ဆောင်ရေးဝန်ကြီးဌာနအနေဖ��င့်သာ သက်ဆိုင်တာဝန်ရှိသည် မဟုတ်ပါလို့ ရိုးသားစွာ သုံးသပ် လိုပါတယ်။ ဆက်စပ်တဲ့လုပ်ငန်းများမှာ တိုက်ရိုက်ပါဝင်ပတ်သက်တဲ့ တာဝန်ရှိကြတဲ့ ပြည်ထောင်စု ဝန်ကြီးဌာနများ၊ ပြည်နယ်/ တိုင်းဒေသကြီးများကိုလည်း ဇယား(၃) Slide 4 နဲ့ ဖော်ပြလိုပါတယ်။ Slide 4 မှာဆိုရင် (၁) လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန၊ (၂) လျှပ်စစ်စွမ်းအား ဝန်ကြီးဌာန၊ ပို့ဆောင်ရေးဝန်ကြီးဌာန၊ ပတ်ဝန်းကျင်ထိန်းသိမ်းရေးနှင့် သစ်တောဝန်ကြီးဌာန၊ ဆောက်လုပ်ရေးဝန်ကြီးဌာန၊ ရထားပို့ဆောင်ရေးဝန်ကြီးဌာန၊ မွေးမြူရေးနှင့် ရေလုပ်ငန်းဝန်ကြီး ဌာန၊ ဟိုတယ်နှင့်ခရီး၊ နယ်စပ်ရေးရာ၊ စက်မှု၊ သတ္တုတွင်း၊ ကချင်၊ စစ်ကိုင်း၊ ရှမ်း(မြောက်)၊ မန္တလေး၊ မကွေး၊ ပဲခူး၊ ရန်ကုန်၊ ဧရာဝတီ စတဲ့ တိုင်းဒေသကြီးများနဲ့ ဝန်ကြီးဌာန (၁၁)ခုတို့ ပါဝင်ကြောင်း တွေ့ရှိရမှာ ဖြစ်ပါတယ်။ သက်ဆိုင်ရာ အဖွဲ့အစည်းများဟာ ဧရာဝတီမြစ် ၎င်းရဲ့ မြစ်လက်တက်၊ ချောင်းများနှင့် ဆက်စပ်ပြီး မိမိတို့၏ အစီအစဉ် စီမံချက်များအတိုင်းဆောင်ရွက်ပြီး ဆောင်ရွက်ဆဲ၊ ဆောင်ရွက် မည့် ဖော်ပြပါ စီမံကိန်းလုပ်ငန်း အခန်းကဏ္ဍများမှာ ပါဝင်လျက်ရှိကြပါတယ်။ Slide 5 ဖြင့် ကျွန်တော် တင်ပြထားပါတယ်။ စီမံကိန်းလုပ်ငန်းများ မှာဆိုလို့ရှိရင် အမှတ်စဉ်(၁) ရေလှောင် တမံများ၊ ရေလွှဲဆည်များ၊ မြစ်ရေတင်လုပ်ငန်းများ၊ ရေဘေးကာကွယ်တာတမံများကို တာဝန်ရှိတဲ့ ဝန်ကြီးဌာနက လယ်ဆည်ပါ။ နံပါတ်(၂) ရေလှောင်တမံ၊ ရေလွှဲဆည်နှင့် မြစ်ကျော် မဟာဓာတ်အား လိုင်းများမှာ လျှပ်စစ်ဝန်ကြီးဌာနပါ။ (၃) ရေလမ်းပို့ဆောင်ခြင်း၊ မြစ်ကြောင်းများ ထိန်းသိမ်း ကာကွယ်ခြင်းက ပို့ဆောင်ရေးဝန်ကြီးဌာနက တာဝန်ရှိပါတယ်။ (၄) သစ်တောများနှင့် ရေဝေ ရေလဲဧရိယာများ ထူထောင်ခြင်း၊ ထိန်းသိမ်းကာကွယ်ခြင်းက ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန ဖြစ်ပါတယ်။ (၅) ကားလမ်း၊ ရထားလမ်းနဲ့ မြစ်ကူးတံတားကြီးများ ဆောက်လုပ်ရေးနဲ့ ရထားလုပ်ငန်းဝန်ကြီးဌာန။ (၆) ငါး၊ ပုစွန်ရေထွက်ပစ္စည်းလုပ်ငန်းများ မွေး/ရေ။ (၇) မြစ်ချောင်းဝန်းကျင် စက်ရုံ၊ အလုပ်ရုံများ ထူထောင်ခြင်း၊ စက်မှု၊ (၈) ရေလမ်း အပန်းဖြေခရီး သွားလုပ်ငန်း ဟိုတယ်/ခရီး၊ (၉) သတ္တုနှင့်ကျောက်မျက်များ တူးဖော်ခြင်း သတ္တုတွင်း။ (၁၀) မြို့ရွာများ သောက်သုံးရေ ရရှိရေး နယ်စပ်ရေးရာ။ (၁၁) ဒေသဖွံ့ဖြိုးရေး လုပ်ငန်းများ ပြည်နယ်နှင့် တိုင်းဒေသကြီးများ ဖြစ်ကြပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပြည်ထောင်စုဝန်ကြီးဌာနများ၊ ပြည်နယ်/ တိုင်းဒေသကြီး အစိုးရအဖွဲ့များဟာ ဧရာဝတီမြစ်နှင့် ဆက်စပ်ပြီးတော့ မိမိတို့ အဖွဲ့အစည်းများ အတွင်းမှာ ဆက်သွယ်ညှိနှိုင်းချိတ်ဆက်မှုမြှင့်တင်ရန် လိုအပ်မယ်လို့ သုံးသပ်လိုပါတယ်။ မိမိတို့ အစီအမံများဖြင့်သာ ဘာသာရပ်ဆိုင်ရာ ကဏ္ဍအသီးသီးမှာ သီးခြားစီ ပါဝင်ဆောင်ရွက်လျက်ရှိနေ ကြတာ တွေ့ရှိကြရမှာ ဖြစ်ပါတယ်။ ဒီလို လုပ်ဆောင်နေကြတာဟာလည်းပဲ ဧရာဝတီမြစ်ကြီးနဲ့ ဆက်စပ်တဲ့ နိုင်ငံတော်ဖွံ့ဖြိုးတိုးတက်စေမှုအတွက် တာဝန်အရဆောင်ရွက်ကြတာကို အတိုင်းအတာ တစ်ခုအထိ အသိအမှတ်ပြုရမှာဖြစ်ပါတယ်။ ဒါ့အပြင် အစိုးရမဟုတ်သော ပြည်တွင်းအဖွဲ့အစည်း များ NGOs အနေဖြင့်လည်း ဧရာဝတီမြစ်ကြီး ထာဝရရှင်သန်စေရေးအတွက် မိမိတို့ ဆောင်ရွက် ပေးနိုင်တဲ့ကဏ္ဍမှ ဝန်းရံလုပ်ဆောင်ပေးလျက် ရှိနေကြတာလည်း တွေ့ရှိကြရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတော်ရဲ့ လူမှုရေး၊ စီးပွားရေး ဘက်ပေါင်းစုံမှ ဖွံ့ဖြိုးတိုးတက်စေမှုအတွက် ပြည်ထောင်စုဝန်ကြီးဌာနများ၊ ပြည်နယ်နှင့် တိုင်းဒေသကြီး အစိုးရ အဖွဲ့များ၊ အစိုးရနှင့် သက်ဆိုင်ခြင်း မရှိသော ပြည်တွင်းအဖွဲ့အစည်းများအနေဖြင့် လုပ်ကိုင်ဆောင်ရွက်ကြရာမှာ ဧရာဝတီမြစ်ကြီး အပါအဝင် ၎င်းအတွင်း စီးဝင်ကြတဲ့ မြစ်လက်တက်များ၊ ချောင်းကြီးများနှင့် ဆက်စပ်ပါဝင်ပတ်သက်တဲ့ အဖွဲ့အစည်းအသီးသီးအတွင်းမှာ ညှိနှိုင်းပေါင်းစပ် ပေးနိုင်မယ့် ဦးဆောင်အဖွဲ့အစည်းတစ်ရပ် ဖွဲ့စည်းဆောင်ရွက် လုပ်ကိုင်သွားရန် လိုအပ်မည် ဖြစ်ပါတယ်။ မြန်မာနိုင်ငံအနေနဲ့ မိမိကိုယ်တိုင် ပူးပေါင်းပါဝင်လျက်ရှိတဲ့ မဲခေါင်မြစ်ကော်မရှင် (The Mekong River Commission - MRC) ကို နမူနာ ယူသင့်တယ်လို့ ယူဆပါတယ်။ ၁၉၅၀ ပြည့်နှစ်ဝန်းကျင်မှာ မဲခေါင်မြစ်ကော်မရှင်ကို ကမ္ဘောဒီးယား၊ လာအို၊ ထိုင်းနိုင်ငံနှင့် ဗီယက်နမ် (၄)နိုင်ငံတို့ ပါဝင်ဖွဲ့စည်းခဲ့ကြပြီး အဆိုပါ နိုင်ငံများမှပင် ရန်ပုံငွေ စုပေါင်းထူထောင် ရပ်တည်လာခဲ့ကြပါတယ်။ မဲခေါင်မြစ်ကြီး ရှင်သန်ဖွံ့ဖြိုးစေရေးနှင့် သဘာဝအရင်းအမြစ်များ အကျိုး ရှိစွာ အသုံးချရေး ပူးပေါင်း စီမံခန့်ခွဲမှုကို ယင်းအဖွဲ့အစည်းကြီးက ဦးဆောင်သွားရန် ဖြစ်ပါတယ်။ ၁၉၉၆ ခုနှစ်မှာ မဲခေါင်မြစ်အထက်ပိုင်းနိုင်ငံများ (Upstream Countries) ဖြစ်ကြတဲ့ တရုတ် ပြည်သူ့ သမ္မတနိုင်ငံနဲ့ မြန်မာနိုင်ငံတို့ဟာ ဆွေးနွေးဘက်နိုင်ငံများ (Dialogue Partners)အဖြစ် တက်ရောက်ခွင့် ရရှိခဲ့ကြပါတယ်။ Slide (6) ဖြင့် ဖော်ပြအပ်ပါတယ်။ မဲခေါင်မြစ်ကော်မရှင်မှာ အဖွဲ့ဝင်နို်ငံများကတော့ ကမ္ဘောဒီးယား၊ လာအို၊ ထိုင်း၊ ဗီယက်နမ်၊ Dialogue Partners ဆွေးနွေးဘက်နိုင်ငံများကတော့ တရုတ်နဲ့ မြန်မာတို့ တွေ့ရှိရမှာ ဖြစ်ပါတယ်။ လက်ရှိအချိန်မှာ Slide (7) နဲ့ ဖော်ပြတဲ့နိုင်ငံများဟာ ကျွမ်းကျင်မှုဆိုင်ရာ (Technical)နှင့် ငွေကြေးအထောက်အပံ့ psp (Financial) soci:07 q:cole:capgoq€ 8:9%EOScd5000$ (Development Partners) အဖြစ် ပါဝင်လျက်ရှိနေကြပါတယ်။ Slide (7) ဖြင့် ဖော်ပြထားပါတယ်။ အဲဒီနိုင်ငံ 602M6OS? Austria, Belgium, Denmark, Finland, France, Germany, Japan, Luxembourg, Netherlands, New Zealand, Switzerland, Sweden, United States တို့ ဖြစ်ပါတယ်။ ဒါ့အပြင် မဲခေါင်မြစ်ကော်မရှင် အစည်းအဝေးများသို့ နိုင်ငံတကာအဖွဲ့အစည်း ပေါင်းစုံကိုလည်း လေ့လာသူအဆင့်အဖြစ် Observer Status ဖိတ်ကြား ပါဝင်စေခဲ့ပါတယ်။ ဒါကို Slide-8 နဲ့ ဖော်ပြထားပါတယ်။ ဇယား(၈)မှာဆိုလို့ရှိရင် အာရှဖွံ့ဖြိုးရေးဘဏ် (ADB)၊ အာဆီယံနိုင်ငံများ (ASEAN)၊ ဥရောပသမဂ္ဂ(EU)၊ ပတ်ဝန်းကျင်ထိန်းသိမ်းရေးသမဂ္ဂ (IUCN) International Union of Conservation of Nature, (g) pobog:69:998930 G(UNDP), (G) United Nations Economic and Social Commission for Asia and the Pacific (UNESCAP), (2) mgogoas (World Bank) (m) World Wide Fund for Nature (WWF) go bolosusin ဥက္ကဋ္ဌကြီးခင်ဗျား။ ကျွန်တော်ဟာ ၂၀၀၀ ပြည့်နှစ်၊ ဇူလိုင်လအတွင်းက ယူဂိုစလားဗီးယား နိုင်ငံသို့ ရောက်ရှိခဲ့စဉ် မြို့တော် ဘဲလ်ဂရိတ်မှ နေပြီးတော့မှ ၃၀၀ ကီလိုမီတာ (၁၈၈)မိုင်ခန့် ဝေးတဲ့ Denube မြစ်ပေါ်မှာ အမြင့် ၃၄ မီတာ (၁၁၁)ပေ ခန့်ရှိ Low-head Concrete Dom နှင့် သင်္ဘောများ ဝင်/ထွက် သွားလာနိုင်တဲ့ ရေလမ်းအဆောက်အအုံ (Navigation lock) အပါအဝင် (၂၂၈၀)မဂ္ဂါဝပ် စက်အင်အား တပ်ဆင်ထားတဲ့ ရေအားလျှပ်စစ်စက်ရုံ Derdqp အဆင့်(၁)ဆင့် ကို လေ့လာခွင့်ရရှိခဲ့လို့ အကျဉ်းချုပ် တင်ပြလိုပါတယ်။ ၎င်းစက်ရုံဟာ ယူဂိုစလားဗီးယားနှင့် ရိုမေးနီးယား နှစ်နိုင်ငံ နယ်ခြားမှာ ခွတည်ဆောက်ထားပြီး စက်(၁)လုံး(၁၉၀)မဂ္ဂါဝပ်၊ စက်(၆)လုံး စီဖြင့် (၁၁၄၀)မဂ္ဂါဝပ် စက်ရုံကို နှစ်ပိုင်းပိုင်းပြီး နှစ်နိုင်ငံက ဓာတ်အားခွဲထုတ်လုပ်ရယူကြ ပါတယ်။ Denube မြစ်ရဲ့ ရေအရင်းအမြစ်ကို ညှိနှိုင်းခွဲဝေ သုံးစွဲကြတဲ့သဘော ဖြစ်ပါတယ်။ HenDesktop\Web Portal nepikemergegevate lucru Denube မြစ်ကြီးဟာ (၂၈၅၀) ကီလိုမီတာမိုင်အားဖြင့် (၁၇၈၀)မိုင်ခန့်ရှိပြီးတော့ ဥရောပမှာ ဒုတိယ အရှည်ဆုံးမြစ်လည်း ဖြစ်ပါတယ်။ သြစတြီးယား၊ ဘူလ်ဂေးရီယား၊ ဟန်ဂေရီ၊ ရုရှား ယခင်က (USSR)၊ ချက်ကိုစလိုဗေးကီးယား၊ ဂျာမဏီ၊ ပြင်သစ်၊ ယူဂိုစလားဗီးယားစတဲ့ နိုင်ငံများကို ဖြတ်သန်းစီးဆင်းတဲ့ အပြည်ပြည်ဆိုင်ရာမြစ်ကြီးဖြစ်ပြီး မြစ်ဝှမ်းဒေသ ဘက်စုံ ဖွံ့ဖြိုးရေးကို ပေါင်းစပ်လုပ်ကိုင်လာကြပါတယ်။ သက်ဆိုင်တဲ့ နိုင်ငံများအနေနဲ့ မြစ်ရေ ဘုံပိုင်ဆိုင် သုံးစွဲခွင့်ဖြစ်တဲ့ Ripgrign Right ရှိနေကြပါတယ်။ ဆက်လက်၍လည်း တင်ပြလိုပါတယ်။ ၁၉၉ရ ခုနှစ်နှင့် ၁၉၉၉ ခုနှစ်များအတွင်းက ဂျပန်နိုင်ငံသို့ ရောက်ရှိခဲ့စဉ်မှာ ကျွန်တော်တို့ရဲ့ ဧရာဝတီမြစ်ဝှမ်းဒေသနှင့် နီးစပ်အလားတူတဲ့ (၃၃၂)ကီလိုမီတာ (၂၀၈)မိုင်ခန့် ရှည်လျားတဲ့ Tone မြစ်ရဲ့ မြစ်ဝှမ်းဒေသ ဖွံ့ဖြိုးမှုများကို လေ့လာခွင့် ရရှိခဲ့ပါတယ်။ Tone မြစ်ဝှမ်းဒေသ ဖွံ့ဖြိုးမှုများကို အစိုးရက တာဝန်ပေးအပ် 003:0Water Resources Development Public Corpotation (WARDEC) 988:60? ဝန်ကြီးချုပ်ရုံးက အကန့်အသတ် ဖြင့် ပါဝင်ကြီးကြပ်ပါတယ်။ ပါဝင်ဆက်စပ်တဲ့ ဝန်ကြီးဌာန၊ sad 320 :602M6OS? National Land Agency, Health and Welfare, Agriculture, Forestry and Fishery, International Trade and Industry, Construction obpson go folosufi (WARDEC) Osə Tone, Ara, Toyo, Kiso, Yodo, Yoshino şę Chikugo စတဲ့ ဂျပန်နိုင်ငံရဲ့ အဓိကမြစ်ကြီး(၇)စင်းရဲ့ မြစ်ဝှမ်းဒေသဖွံ့ဖြိုးမှုများကို အဘက်ဘက်မှ အကျိုး သက်ရောက်စေမယ့် မဟာဖွံ့ဖြိုးမှုစီမံကိန်းများ ချမှတ်ဆောင်ရွက်လျက်ရှိတာကို လေ့လာတွေ့ ရှိရပါတယ်။ လေးစားအပ်သော ဥက္ကဋ္ဌကြီးခင်ဗျား။ မဲခေါင်မြစ်ဟာ အလျား (၂၇၀၀)မိုင်ခန့်ရှိပြီး တော့ နိုင်ငံ(၆)နိုင်ငံကို Flow Contribution အသီးသီးဖြင့် ဖြတ်သန်းစီးဆင်းတဲ့ အပြည်ပြည် ဆိုင်ရာမြစ်ကြီး (Internationd River) ဖြစ်ပါတယ်။ ကျွန်တော့်အနေနဲ့ ဧရာဝတီမြစ်ကော်မရှင် အတွက် အဖက်ဖက်မှ စဉ်းစားသုံးသပ်နိုင်ရန် ယခုလို မဲခေါင်မြစ်ကော်မရှင်နှင့် ဆက်စပ်တဲ့ အချက်အလက် များကို အသေးစိတ် ဆွေးနွေးတင်ပြခြင်းအပေါ် နားလည်ခွင့်ပြုပေးပါရန်လည်း မေတ္တာရပ်ခံလိုပါတယ်။ Slide-9 ဖြင့် ဖော်ပြထားပါတယ်။ မဲခေါင်မြစ် ဖြတ်သန်းတဲ့ နိုင်ငံများဟာ ကမ္ဘောဒီးယားနိုင်ငံဟာဆိုရင် အလျားအားဖြင့် ဆိုရင် (၄၈၆)မိုင်ရှိပြီးတော့ ၊ ရာနှုန်းအားဖြင့် (၁၈)ရာခိုင်နှုန်း၊ တရုတ်က (၄၃၂)မိုင်၊ (၁၆)ရာခိုင်နှုန်း၊ လာအို (၉၄၅)မိုင်နဲ့ (၃၅)ရာခိုင်နှုန်း၊ မြန်မာက (၅၄)မိုင်နဲ့ (၂)ရာခိုင်နှုန်း၊ ထိုင်းနိုင်ငံက (၄၈၆) မိုင်နဲ့ (၁၈)ရာခိုင်နှုန်း၊ ဗီယက်နမ်က (၂၉၇)မိုင်နဲ့ (၁၁)ရာခိုင်နှုန်း အသီးသီးရှိတာ တွေ့ရှိရပါမယ်။ ကမ္ဘောဒီးယား၊ လာအိုတို့ဟာ ရာနှုန်းများတဲ့အလျောက် မဲခေါင်မြစ်မှီပြီးတော့ စီးပွားရေးများ တိုးတက်လျက်ရှိကြတာကို သိရှိရပါတယ်။ ဥက္ကဋ္ဌကြီးခင်ဗျား။ ဧရာဝတီမြစ်ဟာ အလျား(၁၃၅၀)မိုင်ခန့်ရှိပြီးတော့ မြန်မာနိုင်ငံ တစ်နိုင်ငံတည်းပိုင် အမျိုးသားမြစ်ကြီး (Self-contained River) ဖြစ်ပြီးတော့ မဲခေါင်မြစ်ကြီး ကဲ့သို့ နိုင်ငံပေါင်းစုံ ပါဝင်ပတ်သက်တဲ့ အခြေအနေမျိုးမရှိလို့ အင်မတန်မှ ထူးခြားတဲ့ဝိသေဆောင်ပါတယ်။ သို့ရာတွင် မြန်မာနိုင်ငံအတွင်း ပါဝင်ပတ်သက်တဲ့ အဖွဲ့အစည်းအသီးသီးဟာ ကိုယ့်နည်းကိုယ့်ဟန်ဖြင့် တစ်ဖွဲ့ချင်းစီက ဧရာဝတီမြစ်ကြီးနှင့် ဆက်နွယ်မြစ်လက်တက်များ၊ ချောင်းကြီးများဆိုင်ရာ ဖွံ့ဖြိုးမှု၊ အသုံးချမှုတို့ကို လုပ်ဆောင်လျက်ရှိနေကြပါတယ်။ ဤသို့ လုပ်ဆောင်ကြရာမှာ ပတ်ဝန်းကျင်ဆိုင်ရာ (Environmental)၊ လူမှုဖွံ့ဖြိုးရေး ဆိုင်ရာ (Socid)၊ စီးပွားရေးဆိုင်ရာ(Economics)၊ ထိခိုက်သက်ရောက်မှုများ အနည်းဆုံး ရှိစေရေးနှင့် နိုင်ငံအတွက် ထိရောက်အကျိုးရှိဆုံး အခြေအနေများရရှိနိုင်ရေး ဟန်ချက်ညီညီ လုပ်ဆောင်ချက် (Harmonized Development) ဖြစ်ဖို့ လိုအပ်ပါမယ်။ နိုင်ငံဖွံ့ဖြိုးရေးဇာတ်ခုံ ပေါ်မှာ အားလုံးဟာ စည်းချက်ညီညီ (AII in Tune) ရှိကြရန်ဖြစ်တယ်လို့ သုံးသပ်လိုပါတယ်။ ဒါကြောင့် ဧရာဝတီမြစ်နှင့် မြစ်ဝှမ်းဒေသဖွံ့ဖြိုးမှုအခန်းကဏ္ဍမှာ ပါဝင်ကြတဲ့ အဖွဲ့အစည်းပေါင်းစုံဟာ ဘုံဦးတည်ချက် (Common Ground) တစ်ခုပေါ်မှာ ဆောင်ရွက်သင့်သည်ဟု quaood Qc$işafuusap: (Areas of Work) moos: q::09gsaSolosusu Slide10 နဲ့ ကျွန်တော် ဖော်ပြထားပါတယ်။ Slide 10 ထဲမှာဆိုလို့ရှိရင် (၁) ဧရာဝတီမြစ်ဝှမ်းဒေသ ဖွံ့ဖြိုးမှုအစီအမံများ (Basic Development Planning)၊ စီမံကိန်းများ ဦးစားပေးသတ်မှတ်ရင်းနှီးမြှုပ်နှံမှု ဖိတ်ခေါ်/ပါဝင် ခွင့်ပေး၊ (၂) ရေသယံဇာတ ထုတ်ယူသုံးစွဲမှုများ (Water Utilizction)၊ ပတ်ဝန်းကျင်/ လူမှုစီးပွား/ ဂေဟစနစ် မထိခိုက်စေရေး ပူးတွဲကျင့်သုံး၊ (၃) ရေကြီးမှုနှင့် ထိခိုက်ပျက်စီးမှုကုစားနိုင်မည့် suosadop: (Flood Management and Mitigation) Good:6836$ Gosapopie savons အိုးအိမ် စီးပွားလုပ်ငန်းများ ဆုံးရှုံးမှုကာကွယ်ရေး၊ (၄) ရေကြောင်းသွားလာရေး (Navigation)၊ မြစ်ကြောင်းထိန်းသိမ်းရေး (River Training Works)၊ လွတ်လပ်စွာသွားလာ/ကူးသန်းရောင်းဝယ်၊ မြစ်ကြောင်းရေတိုက်စား (Book Erosion)၊ ကမ်းပြို (Landslip)၊ နုန်းပို့ချမှု (Sediment Transport)၊ ခေတ်မီပြန်လည်ပြင်ဆင်ထိန်းသိမ်းရေး၊ (၅) ငါးပုစွန်သယံဇာတလုပ်ငန်း (Fisheries)၊ မြစ်ချောင်း ကမ်းများနေ ပြည်သူများ၏ ရေလုပ်ငန်းဖွံ့ဖြိုးမှု၊ (၆) ရေအားလျှပ်စစ် (Hydropower)၊ လူမှုစီးပွား ဖွံ့ဖြိုးမှုလိုအပ်ချက် လျှပ်စစ်ထုတ်/သယ်/ဖြန့် (Generation, Transmission, Distribution) ပတ်ဝန်းကျင် မထိခိုက်ရန်၊ (၇) စိုက်ပျိုးရေး၊ ဆည်မြောင်း၊ သစ်တော (Agriculture, Irigation, Forestry)၊ ကန္တာရ (Drought) မဖြစ်ရန်ကာကွယ်၊ သွက်လက်သက်ရောက်မှုရှိ ဆည်ရေပေးစနစ် (Efficient Irrigation Practices)i opacosê 69606qwedws mecosop: G1003:38: (Water-shed Management) များ ပြုစုထိန်းသိမ်း၊ (၈) ဆက်စပ်ပါဝင် အဖွဲ့အစည်းများ ပါဝင်မှု (Integrated Cqpacity Building)၊ ပါဝင်အဖွဲ့အစည်းများက စီမံကိန်းများ ရေရှည် ထိရောက် အကျိုးရှိ/မရှိ ဆန်းစစ် (ကားလမ်း၊ ရထားလမ်း/ မြစ်ကူးတံတားကြီးများ၊ ရေလှောင် တမံများ)၊ (၉) အချက်အလက်နည်းပညာ စီမံခန့်ခွဲမှု (Information, Knowledge, Management)၊ သုတေသန အထောက်အကူပြု လုပ်ငန်းများ အချက်အလက် ဖလှယ်ပြန့်ပွား၊ (၁၀) ခရီးသွားလုပ်ငန်း (Tourism)၊ ပြည်တွင်း/ ပြည်ပခရီးသွား ဧည့်သည်များ ပတ်ဝန်းကျင် အထောက်အကူပြု လေ့လာရေးအပန်းဖြေ ခရီးစဉ် (Recreation)တို့ ဖြစ်ကြပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီမြစ်ကြီး ထာဝရရှင်သန်နေ၍ မြစ်ဝှမ်း ဒေသတစ်ခုလုံး အဓွန့်ရှည်စွာ ဖွံ့ဖြိုးနေစေရန်အတွက် ဧရာဝတီမြစ်ကြီး တစ်စင်းတည်းကိုသာအာရုံစိုက်ပြီး လုပ်ဆောင်ခြင်းဖြင့် ပြီးပြည့်စုံနိုင်မည် မဟုတ်ပါ။ ၎င်းအတွင်း အရှေ့ဘက်ကမ်း၊ အနောက်ဘက်ကမ်း ရေဆင်းဧရိယာများမှ စီးဆင်းဖြစ်ပေါ်လာကြတဲ့ အဓိက မြစ်ချောင်းကြီးများ (Mqjor Tributories)နှင့်ပါ ဆက်စပ်လုပ်ဆောင်မှသာလျှင် အစဉ်ရှင်သန်နေသော ဖွံ့ဖြိုးမှု (Sustainable Development) cor ogsåos:qoplo :folosusil goods26$$. သစ်တောအုပ်တစ်ခု ထိန်းသိမ်းပါလျှင် အဆိုပါ သစ်တောအုပ်အတွင်း ပေါက်ရောက်လျက် ရှိကြတဲ့ သစ်ပင်တစ်ပင်ချင်းစီ ထိန်းသိမ်းရန်ထက် တစ်အုပ်တစ်မ၊ သစ်တောအုပ် တစ်ခုလုံးကို ခြုံငုံပြုစု ထိန်းသိမ်းရမည်ဟု ကျွန်တော့်အနေနဲ့ နားလည်ထားပါကြောင်း တင်ပြလိုပါတယ်။ နိဂုံးချုပ်အနေနဲ့ ဆွေးနွေးတင်ပြရပါလျှင် ဧရာဝတီမြစ်နှင့် ၎င်းရဲ့ မြစ်လက်တက်၊ အဓိကမြစ်လက်တက်များ၊ ချောင်းကြီးများဆိုင်ရာ ဧရာဝတီမြစ်ဝှမ်းဒေသ အဓွန့်ရှည်စွာ တည်တံ့ ဖွံ့ဖြိုးနေစေမှုအတွက် အဆိုပါ မြစ်ဝှမ်းများမှာ တစ်ဖွဲ့ချင်း၊ သီးခြားစီ လက်ရှိဆောင်ရွက်နေကြမယ့် အစား အဖွဲ့ပေါင်းစုံ၊ အလွှာပေါင်းစုံ၊ ကျွမ်းကျင်မှုဆိုင်ရာ ပညာရှင်များ ပါဝင်တဲ့ ညှိနှိုင်းပေါင်းစပ် ပေးမယ့်၊ တစ်နည်းအားဖြင့် ပြည်ထောင်စုအစိုးရအဖွဲ့ကို အထောက်အကူပြုပေးနိုင်မယ့် အဖွဲ့အစည်း (Coordination Body) တစ်ရပ်ရှိရန် လိုအပ်သည်ဟု ယူဆပါတယ်။ သို့ဖြစ်ပါ၍ ကျွန်တော့်အနေနဲ့ မြန်မာနိုင်ငံ၏ အမျိုးသားမြစ်ကြီးဧရာဝတီ ထာဝရ qD$cose:saozos espoo goomsaqê (The Ayeyarwady River Commission - ARC) ဖွဲ့စည်းဆောင်ရွက်သွားရန် ပြည်ထောင်စုအစိုးရသို့ တိုက်တွန်းသည့်အဆိုကို ဥက္ကဋ္ဌကြီးမှတစ်ဆင့် လေးစားစွာ တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type="speaker">အဆိုကို ထောက်ခံမယ့်ပုဂ္ဂိုလ်ရှိပါက ဆောင်ရွက်ဖို့ ဖိတ်ခေါ်ပါတယ်</speech>
<speech><mp id="53">ဦးကံညွန့်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးကံညွန့် ဖြစ်ပါတယ်။ ဦးမျိုးမြင့်၊ မန္တလေး တိုင်းဒေသကြီး မဲဆန္ဒနယ်အမှတ်(၆)ရဲ့ မြန်မာနိုင်ငံ၏ အမျိုးသားမြစ်ကြီး ဧရာဝတီ ထာဝရ qD$6069:980pos empoos@semsaqê The Ayeyarwady River Commission - ARC ဖွဲ့စည်းဆောင်ရွက်သွားရန် ပြည်ထောင်စုအစိုးရသို့ တိုက်တွန်းကြောင်း အဆိုကို ထောက်ခံပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဦးမျိုးမြင့် တင်သွင်းတဲ့ အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ အဆိုမှာ မြန်မာနိုင်ငံ၏ အမျိုးသားမြစ်ကြီး ဧရာဝတီ ထာဝရရှင်သန်စေရေးအတွက် ဧရာဝတီမြစ်ကော်မရှင် ဖွဲ့စည်း ဆောင်ရွက်သွားရန် ပြည်ထောင်စု အစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒကို ရယူပါမယ်</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဦးမျိုးမြင့် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦးမျိုးမြင့် တင်သွင်းတဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များ အစည်းအဝေးရပ်နားတဲ့အခါ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည် စာရင်း ပေးပို့ကြဖို့ ဖြစ်ပါတယ်</speech>
</motion>
<motion>
<title>ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)၏ နိုင်ငံတော်၏ အခြေခံ အဆောက်အအုံများအပေါ် ငလျင်၏ သက်ရောက်မှုများ စစ်ဆေးရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ ဦးခင်မောင်ရီ က နိုင်ငံတော်၏ အခြေခံ အဆောက်အအုံများအပေါ် ငလျင်၏ သက်ရောက်မှုများ စစ်ဆေးရန်နှင့် စပ်လျဉ်းတဲ့ အဆိုတစ်ရပ် တင်သွင်းလိုကြောင်း လွှတ်တော်သို့ ပေးပို့ထားပါတယ်</speech>
<speech type="speaker">ဦးခင်မောင်ရီ အဆို တင်သွင်းဖို့ ဖြစ်ပါတယ်။</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးအား အမှူးထား၍ ပြည်ထောင်စုအဖွဲ့အစည်းဝင် ပုဂ္ဂိုလ်ကြီးများနှင့် ကျွန်တော့်ရဲ့ ညီအစ်ကို မောင်နှမ၊ လွတ်တော်ကိုယ်စားလှယ်ကြီးများ အားလုံးကို လေးစားစွာ ဂါရဝပြုနှုတ်ခွန်းဆက်သအပ်ပါတယ်။ ဧရာဝတီတိုင်းဒေသကြီး မဲဆန္ဒနယ်အမှတ်(၆)က ကျွန်တော် ဦးခင်မောင်ရီ အနေနဲ့ ဒီနေ့ တင်သွင်းမယ့်အဆိုကို တင်သွင်းရန် ခွင့်ပြုခဲ့တဲ့ လွှတ်တော်ဥက္ကဋ္ဌကြီးအားလည်း အထူးကျေးဇူးတင်ရှိပါကြောင်း ကျွန်တော် လေးစားစွာ တင်ပြ အပ်ပါတယ်။ ဒီအဆိုကို ပဉ္စမအကြိမ် အစည်းအဝေးများ ကျင်းပနေစဉ် နိုဝင်ဘာလ (၁၁)ရက်နေ့မှာ ဖြစ်ပေါ်ခဲ့တဲ့ ငလျင်ကြောင့် ကျွန်တော် မန္တလေးတိုင်းနဲ့ စစ်ကိုင်းတိုင်းရဲ့ အပျက်အစီးများကို ထောက်ပြပြီး ကျွန်တော် ဆွေးနွေးရန်ဆန္ဒရှိပေမယ့် အဲဒီအချိန်မှာ နိုင်ငံတော်အတွက် အလွန် အရေးကြီးတဲ့ အစီအစဉ်များကို ဆောင်ရွက်နေတဲ့အတွက်ကြောင့်၊ အစီအစဉ် ကျပ်တည်းတာကြောင့် ဒီအစည်းအဝေးမှာ သာမန်အဆိုအနေနဲ့ တင်ခွင့်ပြုခဲ့ခြင်းအပေါ် ကျွန်တော် ဥက္ကဋ္ဌကြီး အား အထူးကျေးဇူးတင်ရှိပါတယ်။ အချိန်အခါအရ အချိန်အနည်းငယ် နောက်ကျနေတယ်လို့ ဆိုနိုင်ပေမယ့်၊ Tampo ကျသွားတယ်လို့ဆိုနိုင်ပေမယ့် ဒီကိစ္စမျိုးဟာ အချိန်အခါမရွေး၊ နေရာ ဒေသမရွေး၊ ဖြစ်ပေါ်နိုင်တဲ့ကိစ္စ ဖြစ်တဲ့အတွက်ကြောင့် စောတယ်၊ နောက်ကျတယ် မရှိဘဲ လိုအပ်ချက် ရှိနေမယ် ဆိုတာတော့ ပေါ်လွင်ပါကြောင်း လေးစားစွာ တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တိုက်တိုက်ဆိုင်ဆိုင်ပါပဲ။ မနေ့က ညက MRTV ရဲ့ သတင်းအပြီးမှာ ပြည်တွင်းသတင်းအပြီးမှာ မြန်မာနိုင်ငံ ကမ္ဘာအေးမြေငလျင် တိုင်းတာရေးစခန်းရဲ့ တောင်၊ အရှေ့တောင် (South, South East) (၆၅)မိုင်အကွာ မြန်မာ့ ကမ်းလွန်ပင်လယ်ပြင်မှာ ဗဟိုပြုပြီးတော့ အင်အား Richter Scdle (၄.၈)ရှိတဲ့ အသင့်အတင့် ငလျင်တစ်ခု လှုပ်ခဲ့ကြောင်း ကျွန်တော် နားနဲ့ နားထောင်ခဲ့ရပါတယ်။ အလားတူပဲ တစ်နေ့က တနင်္လာနေ့ ၂၁ ရက်နေ့ကလည်းပဲ SkyNet ရဲ့ Up to Date အစီအစဉ်မှာ မနက်ပိုင်းမှာပဲ မြန်မာနိုင်ငံ ငလျင်အသင်းရဲ့ အတွင်းရေးမှူးကနေပြီးတော့ ပဲခူး တိုင်းဒေသကြီးမှာ ၁၉၃၀ ခုနှစ်လောက်က ဖြစ်ခဲ့တဲ့ အလွန်အင်အားကြီး ငလျင်ကြီး လှုပ်ခဲ့တာနှစ်(၈၀)ကျော်သွားပြီ။ ဒီလို အင်အားကြီး ငလျင်ကြီးမျိုးဟာ ရာစုနှစ်တစ်ခု၊ နှစ်ပေါင်း(၁၀၀) လောက်ခန့်အတွင်းမှာ တစ်ကြိမ်ခန့် ဖြစ်ပေါ်တတ်တာဖြစ်တဲ့အတွက်ကြောင့် အခုအချိန်ပိုင်းဟာ အဲဒီကာလပိုင်းကို နီးကပ်လာတာဖြစ်တဲ့အတွက်ကြောင့် ပြည်သူကို အသိပညာပေးတဲ့အနေနဲ့ ကြေညာပါတယ်ဆိုတာလည်း ကျွန်တော် ကြားလိုက်ပါတယ်။ ငလျင်ကြော မြေပုံများနဲ့တကွ အတိအကျ ရှင်းလင်းသွားတာကို ကျွန်တော် ကြားလိုက်ရတာ ဖြစ်ပါတယ်။ ကျွန်တော်ဟာ ငလျင်နဲ့ပတ်သက်ပြီး စိတ်ဝင်စားတာတော့ ကျွန်တော် ကြာပါပြီ။ ကျွန်တော် ငလျင်ကြောနဲ့ပတ်သက်ပြီး တင်ပြချင်တာလေး တစ်ချက်ကတော့ ကျွန်တော် ဧရာဝတီ တိုင်းမှာ အမှုထမ်းဆောင်နေစဉ်က မြန်မာနိုင်ငံဘူမိသိပ္ပံအသင်းက ပညာရှင်များဟာ တိုင်းခန်းမမှာ လာပြီးတော့ ငလျင်နဲ့ပတ်သက်တဲ့ ပညာပေးခြင်း အစီအစဉ်တစ်ခု ရှိပါတယ်။ ကျွန်တော် တက်ခဲ့ ပါတယ်။ အဲဒီမှာ ပညာရှင်တစ်ဦးကနေပြီးတော့ Slide Show နဲ့မြန်မာနိုင်ငံအတွင်းမှာ မြောက် ကနေ တောင်အထိအောင် တောက်လျှောက်ဖြတ်စီးသွားတဲ့ စစ်ကိုင်းပြတ်ရွေ့ကြော (Sugging Fault) နဲ့ ရှမ်းပြည်နယ်ကနေ မန္တလေးတိုင်းဒေသကြီးဘက်ကို ဖြတ်ဆင်းသွားတဲ့ ကျောက်ကြမ်း ပြတ်ရွေ့ကြော (Kyauk - Kyonn Fault) နှစ်ခုကို မြေပုံနှင့်တကွ အသေးစိတ် ရှင်းလင်းတင်ပြ သွားပါတယ်။ ကျွန်တော်အင်မတန် စိတ်ဝင်စားတဲ့အတွက်ကြောင့် အစည်းအဝေးအပြီးမှာ အဲဒီပညာရှင် ဆီမှာ ချဉ်းကပ်ပြီးတော့ ဒီရှင်းလင်းချက်များကို ကျွန်တော် Memory Stick နဲ့ ကူးယူခွင့်ရှိပါ သလားလို့ မေးတဲ့အခါကျ၊ ကျွန်တော်ပညာပေးခဲ့တဲ့ ပွဲတိုင်းမှာ ဒီလိုတောင်းတာတော့ ခင်ဗျား တစ်ယောက်ပဲ ရှိတဲ့အတွက်ကြောင့် အကုန်ပေးလိုက်မယ် ဆိုပြီးတော့ Soft Copy နဲ့ အကုန်ပေး လိုက်ပါတယ်။ ရတဲ့ဟာကို ကျွန်တော် ကျောင်းသားတွေကို ပညာပေးနိုင်ဖို့အတွက် (၆)ပေ (၃)ပေ Vinly Sheet ကြီးနဲ့ ကျွန်တော်ထုတ်ပြီး မြေပုံကြီးကို တိုင်းရုံးမှာ ကျွန်တော် ထားခဲ့ပါတယ်။ နောင်ပုဂ္ဂိုလ်များ ဆောင်ရွက်/မဆောင်ရွက်တော့ ကျွန်တော် မသိပါဘူး။ ပြတ်ရွေ့ကြော ဆိုတာတော့ အားလုံးသိကြတဲ့အတိုင်း ဖြစ်ပါတယ်။ ကမ္ဘာ့မြေထု အောက်မှာ အတွင်းပိုင်းမှာရှိတဲ့ အင်မတန် ထူထဲကြီးမားတဲ့ ကျောက်ချပ်ကြီးများဟာ (Plate Tectonics) ဒါတွေဟာ ကျိုးပြတ်ပြီးတော့ တစ်ခုဟာ တစ်ခုထက် နိမ့်ကျသွားတဲ့သဘော ရှိပါတယ်။ အဲဒီအခါမှာ မြေထုတွင်းက လှုပ်ရှားမှုကြောင့် ဒီနှစ်ခုဟာ ရွေ့လျားခြင်းနဲ့ အချင်းချင်းပွတ်တိုက်ပြီးတဲ့အခါမှာ တိုက်ခိုက်တဲ့အား (Impact) အင်မတန်ကြီးတဲ့အတွက်ကြောင့် မြေလွှာထုအတွင်း မှာ ဖြစ်ပေါ်လာတဲ့ လှုပ်ရှားမှုကြီးကို ငလျင်လို့ပဲ အဓိပ္ပာယ်သတ်မှတ်တာ ဖြစ်ပါတယ်။ ငလျင်နဲ့ ပတ်သက်လို့ ပြင်းအားကိုတော့ (Upper Limit) ကန့်သတ်ချက် မရှိတဲ့ Richter Scdle ဆိုတဲ့ စကေးတစ်ခုနဲ့ တိုင်းပါတယ်။ Richter Scdle (၅)ရဲ့ အောက်မှာဆိုရင်တော့ အင်အားအနည်းငယ် ဖြစ်တာ ဖြစ်ပြီးတော့၊ (၅)အထက်ကတော့ အသင့်အတင့်၊ ကမ္ဘာမှာလက်ရှိကတော့ (၉)အထိ ဒါတော်တော်လေးကြီးတဲ့ ငလျင်ဖြစ်ပါတယ်။ အဲဒီအထက်တော့ ကျွန်တော်တော့ သိပ်မမှတ်မိ ပါဘူး။ အဲဒီလို Upper Limit Open ဖြစ်တဲ့ Scdle တစ်ခုနဲ့ တိုင်းတာ ဖြစ်ပါတယ်။ ကမ္ဘာ့မြေလွှာထုအောက် (၁၀)မိုင်ရဲ့ အထက်မှာ လာပြီးလှုပ်မယ်ဆိုရင် အဲဒီမှာ ငလျင်ရဲ့ ဗဟိုချက် ဖြစ်ပြီဆိုရင် အဲဒါကို အနက်တိမ်ပိုင်းလို့ ခေါ်ပါတယ်။ အနက်တိမ်ပိုင်းမှာ ဖြစ်ပေါ်တဲ့ ငလျင်ကတော့ မြေပြင်ပေါ်မှာ ပျက်စီးမှုအား အလွန်ကြီးပါတယ်။ အလားတူပဲ ငလျင်ကြောင့်ဖြစ်တဲ့ သမုဒ္ဒရာအတွင်းက ဆူနာမီ ဒီလှိုင်းလို့ ခေါ်တဲ့ ဒီလှိုင်းကြီးတွေရဲ့ ဖြစ်ပွားမှုဟာလည်း ပိုကြီးပြီးတော့ ဖျက်ဆီးမှု ပြင်းထန်ကြောင်း ကျွန်တော် တင်ပြလိုပါတယ်။ ဒီမနက်ပဲ တစ်ခါ၊ CNN သတင်းမှာ ကျွန်တော် TV အောက်ကနေပြီးတော့ Foot note လေး ထိုးတာ တွေ့လိုက်ပါတယ်။ အင်ဒိုနီးရှား အားချေးဒေသမှာ အင်အား (၅.၈)ရှိတဲ့၊ အင်အားအသင့်အတင့်ရှိတဲ့ ငလျင်တစ်ခုလှုပ်သွားကြောင်း တွေ့လိုက်တာ ဖြစ်ပါတယ်။ ကျွန်တော်တို့ မြန်မာနိုင်ငံကို မြောက်ကနေ တောင်ကို ဧရာဝတီမြစ်ကြီးနဲ့ အပြိုင်လိုလို နိုင်ငံ တစ်လျှောက် ဖြတ်ဆင်းပြီးတော့ ရှိနေတဲ့ Sagaing Fault ကတော့ မြန်မာနိုင်ငံ တစ်ခုလုံးကို ဖြတ်ပြီးတော့ ပဲခူး၊ ရန်ကုန်တိုင်း၊ မွန်၊ ကရင်၊ တနင်္သာရီ ကနေပြီးတော့ အောက်ဘက်ကို ထိုင်းနိုင်ငံဖြတ်ဆင်းပြီး အင်ဒိုနီးရှား၊ ပစိဖိတ်သမုဒ္ဒရာ အလယ်ပိုင်းအထိအောင် တောက်လျှောက် ဆင်းသွားတယ်ဆိုတာ ကျွန်တော် မြေပုံများအရ အတိအကျ သိထားပါတယ်။ အင်ဒိုနီးရှားနဲ့ ပတ်သက်ရင်လည်း အားလုံးကြားဖူးနေတာက ကမ္ဘာပေါ်မှာ သက်ရှိမီးတောင် (Active Volcanos) အများဆုံးဖြစ် ပြီးတော့ ကမ္ဘာ့ရဲ့ သဘာဝဘေးအန္တရာယ်ခါးပတ်လို့ခေါ်တဲ့ (Disaster Belt) ရဲ့ အလယ် တည့်တည့်မှာရှိတဲ့ နိုင်ငံတစ်ခုဖြစ်ပါတယ်။ ဒါကြောင့် အင်ဒိုနီးရှားဒေသမှာ ဖြစ်ခဲ့တဲ့ ဆူနာမီနဲ့ ပတ်သက်ရင် အင်ဒိုနီးရှားရဲ့ ဘာလီကျွန်း၊ ထိုင်းနိုင်ငံရဲ့ တောင်ပိုင်း ဒီကမ်းခြေဒေသ၊ သာယာတဲ့ ကမ်းခြေဒေသများမှာ နွေရာသီမှာ Tourist တွများဆုံးရှိတဲ့အချိန်မှာ ဖြစ်ပွားခဲ့တဲ့အတွက် ကြောင့် လူဦးရေ (၂)သိန်းကျော် သေတယ်ဆိုတာလည်း အားလုံးသိခဲ့တဲ့ Disaster တစ်ခုဖြစ်ပါတယ်။ ကျွန်တော်တို့နိုင်ငံရဲ့ စစ်ကိုင်းပြတ်ရွေ့ကြောကြီးရဲ့ ဝဲ/ယာတစ်လျှောက် တစ်နည်း အားဖြင့် ဧရာဝတီမြစ်ကြီးပေါ်မှာတော့ အင်မတန်ကြီးတဲ့ Mgjor Bridge တွေပေါ့။ တံတား ကြီးများ၊ ရေလှောင်တမံ၊ ဘက်စုံတမံကြီး များစွာရှိတယ်ဆိုတာလည်း သိပြီးဖြစ်ပါတယ်။ ကျွန်တော့်ရဲ့ အဆိုထဲမှာ တံတားကြီးများ၊ တမံကြီးများကို အဓိက ရေးပေမယ့် ကျွန်တော် ဒီတံတားနဲ့ တမံသာမက ဒီ တစ်လျှောက်မှာရှိတဲ့၊ မြစ်ကြောတစ်လျှောက်မှာရှိတဲ့ အကြီးစားစက်ရုံကြီးတွေ၊ အလုပ်ရုံကြီးတွေ၊ တက္ကသိုလ်၊ ကောလိပ်ကြီးတွေ၊ နောက်ပြီးတော့ အခြားအခြေခံ အဆောက်အအုံ တွေ၊ ဥပမာအားဖြင့်ပြောရရင် ရတနာပုံ Cyber City လိုဟာမျိုး၊ ဇီးပင်ကြီးဝန်ထမ်း တက္ကသိုလ် လိုဟာမျိုး၊ လေယာဉ်ကွင်းကြီးတွေ၊ ရေနံတွင်းကြီးနဲ့ ရေနံချက်စက်ရုံကြီးတွေ စသည်ဖြင့် ဒါတွေ အားလုံးကို ခြုံငုံပြီးတော့ တင်ပြလိုခြင်း ဖြစ်ပါတယ်။ ကျောက်ကြမ်းပြတ်ရွေ့ကြောကတော့ ကျွန်တော်တို့ နာမည်ကျော်တဲ့ တာလေငလျင်ကို ဖြစ်ပေါ်စေခဲ့တဲ့ ငလျင်ကြောဆိုတာ အားလုံးမှတ်မိမယ် ဖြစ်ပါတယ်။ ငလျင်နဲ့ပတ်သက်လာရင် ကျွန်တော် ဒီဟာကို တင်ပြရခြင်းကတော့ (၁) ငလျင်သည် အချိန်အခါ နေရာမရွေးဖြစ်ပေါ် နိုင်ခြင်း၊ နံပါတ်(၂)ကတော့ အဲဒီလို ဘယ်နေ့၊ ဘယ်အချိန်၊ ဘယ်နာရီလောက်မှာ ဖြစ်မယ် ဆိုတာကို တိတိကျကျ ခန့်မှန်းသတ်မှတ် ကြို တင်ဟောကိန်းထုတ်နိုင်တဲ့ နည်းပညာဟာ ယနေ့ အထိအောင် မရှိသေးခြင်း၊ (၃) ငလျင်ရဲ့ ပျက်စီးမှု အတိုင်းအတာဟာလည်း ကန့်သတ်ချက် မရှိခြင်း၊ ကျွန်တော် စောစောက တင်ပြခဲ့တဲ့ Richter Scdle ကိုယ်တိုင်က Upper Limit Open ကန့်သတ်ချက် မရှိဘူး။ ကြိုက်သလောက် တက်နိုင်တဲ့ အတွက်ကြောင့် အဖျက်အဆီး ကြီးမားတဲ့ သဘာဝဘေးအန္တရာယ်တစ်ခုလို့ သတ်မှတ်ထားနိုင်ခြင်း၊ ဥပမာပေးရရင် မြန်မာနိုင်ငံအတွင်းမှာ သက္ကရာဇ်နဲ့ ပြောရင်တော့ အစောဆုံးက စစ်ကိုင်း ငလျင်ကြီး၊ နောက် ပဲခူးငလျင်ကြီး၊ နောက် ပုဂံငလျင် စသည်ဖြင့် ဒီလို ငလျင်ကြီးများက ပြည်တွင်းမှာ ဖြစ်ပါတယ်။ ပြည်ပမှာတော့ ချီလီတို့၊ ဟေတီတို့၊ ဂျပန်နိုင်ငံကိုဘေး)တို့၊ တရုတ်ပြည်က ငလျင် ကြီးတွေက လူအသေအပျောက် အများဆုံးဖြစ်ပါတယ်။ ဒီလို အကြောင်းအချက်(၃)ချက်ကို ပြန်ထောက်လိုက်ရင် ဟာ.. ဒီကျေးဇူးရှင်ကတော့ မိုးပြိုမှာစိုးတဲ့ သတ္တဝါလို ကြံဖန်ကြောက်နေပြန်ပြီလို့ မမြင်နိုင်ဘဲနဲ့ ဖြစ်လာနိုင်တယ်။ ရှင်းရှင်းပြောရရင်တော့ Proverbidlly မြင့်မားတဲ့ကိစ္စ တစ်ရပ် ဖြစ်တဲ့အတွက်ကြောင့် ကြိုတင်ပြင်ဆင်နိုင်ရန် လိုအပ်ချက်အရ တင်ပြခြင်းလို့ မှတ်ယူ နားလည်စေချင်ပါကြောင်း ကျွန်တော် တင်ပြအပ်ပါတယ်။ ဒါကြောင့် ကျွန်တော့်အဆိုဖြစ်သော ၂၀၁၂ ခုနှစ်၊ နိုဝင်ဘာလ ၁၁ ရက်နေ့နဲ့ ၁၃ ရက်နေ့များမှာ မြန်မာနိုင်ငံအလယ်ပိုင်း၊ မန္တလေး တိုင်းဒေသကြီးနဲ့ စစ်ကိုင်းတုင်းဒေသကြီးတွေမှာ လှုပ်ခတ်ခဲ့တဲ့ ငလျင်များသည် အင်အား Richter Scdle (၆.၈) အထိ ပြင်းအားရှိပြီး၊ မြေအောက်(၆)မိုင်အနက် အနက်တိမ်ပိုင်းတွင် ဖြစ်ပွားခဲ့ကြောင်း သိရှိခဲ့ရပါသည်။ အဆိုပါ ငလျင်များ၏ ဒဏ်ကြောင့် ဖြစ်ပေါ်နိုင်သည့် ပျက်စီးမှု အလားအလာနှင့် ပြည်သူတို့၏ အသက်အိုးအိမ် ပျက်စီးဆုံးရှုံးမှု ဖြစ်လာနိုင်ခြေရှိတဲ့ ဧရာဝတီမြစ်ကြောင်း တစ်လျှောက်မှာ တည်ရှိသော စစ်ကိုင်းနဲ့ ကျောက်ကြမ်း ပြတ်ရွေ့ကြောတစ်လျှောက်မှာရှိတဲ့ တံတားကြီးများ၊ ရေလှောင်တမံ၊ ဘက်စုံတမံများ အပါအဝင် အခြေခံအဆောက်အအုံများကို ပညာရှင်များအဖွဲ့နဲ့ ဆောလျင်စွာ စစ်ဆေး၍ အစီရင်ခံစာများ တင်ပေးစေပါရန် ပြည်ထောင်စု အစိုးရအား တိုက်တွန်းပါကြောင်း အဆိုကို ဥက္ကဋ္ဌကြီးမှတစ်ဆင့် လေးစားစွာ တင်သွင်းအပ်ပါတယ်။ ကျေးဇူးတင်ပါတယ်။ အဆိုကို ထောက်ခံမယ့်သူရှိပါက ဆောင်ရွက်ဖို့ ဖိတ်ခေါ်ပါတယ်။</speech>
<speech><mp id="5">ဦးစိုင်းတင်အောင်၊ ကချင်ပြည်နယ် မဲဆန္ဒနယ်အမှတ်(၅)</mp>လေးစားရပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးခင်မောင်ရီ တင်သွင်းသွားတဲ့ အဆိုဟာ အများ ပြည်သူရဲ့ အသက်၊ အိုးအိမ်၊ စည်းစိမ်ကို ကာကွယ်စောင့်ရှောက်မယ့် အဆို ဖြစ်တဲ့အတွက် အမျိုးသားလွှတ်တော်ကြီးမှ လက်ခံဆွေးနွေးပေးပါရန် ကချင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ကျွန်တော် ဦးစိုင်းတင်အောင် မှ ထောက်ခံကြောင်း တင်ပြအပ်ပါတယ်ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဦးခင်မောင်ရီ တင်သွင်းတဲ့ အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ အဆိုမှာ နိုင်ငံတော်၏ အခြေခံအဆောက်အအုံများအပေါ် ငလျင်၏ သက်ရောက်မှုများ စစ်ဆေးရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒ ရယူပါမယ်။ အဆိုကို လက်ခံဆွေးနွေးဖို့လွှတ်တော် ကိုယ်စားလှယ်များက သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဦးခင်မောင်ရီ ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦး��င်မောင်ရီ တင်သွင်းတဲ့ အဆိုကို ဆွေးနွေးမယ့် လွှတ်တော် ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် ဆဋ္ဌမနေ့အစည်းအဝေး ရပ်နားကြောင်းနှင့် သတ္တမနေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသား လွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ ကို ရပ်နားပါမယ်။ ပထမအကြိမ် အမျိုးသား လွှတ်တော် ဆဋ္ဌမပုံမှန်အစည်းအဝေး သတ္တမနေ့ ကို ၂၀၁၃ ခုနှစ်၊ ဇန်နဝါရီလ ၂၄ ရက် (ကြာသပတေးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ဆဋ္ဌမနေ့ အစည်းအဝေးကို ၁၂၃၄ နာရီအချိန်တွင် ရပ်နားပါသည်။</p>
</postface>
</transcript>
</doc>
