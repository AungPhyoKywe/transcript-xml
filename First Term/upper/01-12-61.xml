<doc>
<docinfo>
<docno>01-12-61.xml</docno>
<pdf>01-12-61.pdf</pdf>
<term value='01'>ပထမအကြိမ်</term>
<session value='12' />
<sittingday value='61' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၆၁) ရက်မြောက်နေ့မှတ်တမ်း</title>
<date value='11-06-2015'>၁၃၇ရ ခုနှစ်၊ နယုန်လပြည့်ကျော် ၁၀ ရက် (၂၀၁၅ ခုနှစ်၊ ဇွန်လ ၁၁ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၆၁)ရက်မြောက်နေ့ အစီအစဉ်ကို နံနက် ၁၀၀၀ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန် အစည်းအဝေးရဲ့ (၆၁)ရက်မြောက်နေ့ အစီအစဉ် စတင်ပါတော့မယ်ခင်ဗျား။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">။အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ပထမ အကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၆၁)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၁၅) ဦးရှိပြီး ဒီကနေ့ အစည်းအဝေးကို (၁၇၂)ဦး တက်ရောက်ပါတယ်။</speech>
<speech type="speaker">အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ၏ (၈၀) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင် ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ (၆၁)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ ခွင့်ပန်ကြားတဲ့ လွှတ်တော်ကိုယ်စားလှယ်များ စာရင်းကို ဖတ်ကြားတင်ပြပါမယ်။ ဦးနေဝင်းထွန်း၊ ရှမ်း(၉)၊ ကိုယ်တိုင်ဆောင်ရွက်ရန်။ ဦးဆိုင်ပေါင်းနပ်၊ ရှမ်း(၁၂)၊ ကိုယ်တိုင် ဆောငရွက်ရန်။ ဒေါက်တာလှသိန်း ၊ မွန်(၆)၊ ကျန်းမာရေး။ ဦးတင်မောင်ဝင်း၊ မန္တလေး(၃)၊ မိသားစု ကျန်းမာရေး။ ဦးခင်မောင်ရီ၊ ဧရာဝတီ(၆)၊ ဥပဒေကြမ်းကော်မတီအစည်းအဝေး။ ဦးမြင့်ထွန်း၊ ပဲခူး(၁၀)၊ ၎င်းအတိုင်း။ ဦးစိုးမြင့်၊ မကွေး (၆)၊ ၎င်းအတိုင်း။ ဦးတင်မြ၊ စစ်ကိုင်း(၇)၊ ၎င်းအတိုင်း။ ဦးဝင်းမောင်၊ မန္တလေး(၂)၊ ၎င်းအတိုင်း ဗိုလ်မှူးချုပ်ကျော်ဦးလွင်၊ တပ်မတော်၊ ၎င်းအတိုင်း။ ဦးဟာရှိန်းဆွေ၊ ချင်း(၈)၊ ၎င်းအတိုင်း။ ဦးမိုးမြင့်၊ တနင်္သာရီ(၇)၊ ၎င်းအတိုင်း။ ဦးမောင်အေးထွန်း၊ ရခိုင်(၉)၊ ၎င်းအတိုင်း။ ဦးဝင်းနိုင်ရှိန်၊ ပဲခူး(၅)၊ ၎င်းအတိုင်း။ ဗိုလ်မှူးကြီးခင်စိုး၊ တပ်မတော်၊ ၎င်းအတိုင်း။ ဒေါက်တာစိုးထွန်း၊ မန္တလေး(၁)၊ ကျန်းမာရေးမြှင့်တင်မှု အစည်းအဝေး။ ဦးအောင်သန်း၊ မကွေး(၁၀)၊ ကျန်းမာရေးဆေးစစ်ရန်။ ဦးခက်ထိန်နန်၊ ကချင်(၁)၊ လယ်ယာမြေ စုံစမ်းရေးကော်မရှင်ကိစ္စ။ ဒေါက်တာမြတ်ဉာဏစိုး ၊ ရန်ကုန်(၄)၊ သင်တန်းတက်ရောက်ရန်။ ဦးဇော်မြင့်ဖေ၊ မန္တလေး(၅)၊ ဒေသဖွံ့ဖြိုးရေး။ ဒေါက်တာမြင့်နိုင် ၊ စစ်ကိုင်း(၃)၊ ကျန်းမာရေးတို့ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များအပေါ် ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၆၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၁၅)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၂၂)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၂၁)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၄၃)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">	
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံတမံကြီး များဆိုင်ရာ အမျိုးသားကော်မတီ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေးတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် က မြန်မာနိုင်ငံ တမံကြီးများဆိုင်ရာ အမျိုးသားကော်မတီဥပဒေကြမ်းကို ၁၉-၃-၂၀၁၅ ရက်နေ့တွင် အမျိုးသားလွှတ်တော်၌ အဆိုတင်သွင်းပြီး ၁၃-၅၂၀၁၅ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံ တမံကြီးများဆိုင်ရာ အမျိုးသားကော်မတီ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပေးပို့သော ပြင်ဆင်ချက်ကို အမျိုးသားလွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော မြန်မာနိုင်ငံ တမံကြီးများဆိုင်ရာ အမျိုးသားကော်မတီ ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို ဆွေးနွေးလိုသည့်လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးလိုတဲ့ လွှတ်တော်ကိုယ်စားလှယ်များ ဆွေးနွေးလိုတဲ့ အကြောင်းအရာအကျဉ်းချုပ်ကို ဖော်ပြလက်မှတ်ရေးထိုးပြီး ၁၅-၆-၂၀၁၅ (တနင်္လာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်</speech>
</bill>
<bill>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော အောက်မြန်မာနိုင်ငံ မြို့နှင့် ကျေးရွာမြေများ အက်ဥပဒေကို ပြင်ဆင်သည့် ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၇)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော အောက်မြန်မာနိုင်ငံ မြို့နှင့်ကျေးရွာ မြေများအက်ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြည်သူ့လွှတ်တော်၏ အတည်ပြုချက်အတိုင်းထားရှိရန် သဘောတူ လက်ခံ ထားသဖြင့် လည်းကောင်း၊ ယင်းဥပဒေနှင့် စပ်လျဉ်း၍ ဆွေးနွေးရန် အမည်စာရင်း တင်သွင်း နိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်းတင်သွင်းထားတဲ့ လွှတ်တော် ကိုယ်စားလှယ် မရှိတဲ့ အတွက်လည်းကောင်း အောက်မြန်မာနိုင်ငံမြို့နှင့်ကျေးရွာမြေများ အက်ဥပဒေကို ပြင်ဆင်သည့် ဥပဒေကြမ်းအား အတည်ပြုရန် လွှတ်တော်ရဲ့ သဘောထား ရယူပါမယ် အောက်မြန်မာနိုင်ငံ မြို့နှင့်ကျေးရွာမြေများ အက်ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်၏ အတည်ပြုချက် အတိုင်းထားရှိရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူ မရှိတဲ့အတွက် အောက်မြန်မာနိုင်ငံ မြို့နှင့်ကျေးရွာမြေများ အက်ဥပဒေကို ပြင်ဆင်သည့် ဥပဒေကြမ်းသည် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်သည်။ (ဩဘာသံများ)</speech>
</bill>
<bill>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ကို ပြင်ဆင်သည့် ဥပဒေကြမ်း အတည်ပြုရေး ပြည်လုံးကျွတ်ဆန္ဒခံယူပွဲ ဥပဒေကို ပြင်ဆင်သည့် ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ပြည်ထောင်စုသမ္မတ မြန်မာ နိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ကို ပြင်ဆင်သည့် ဥပဒေကြမ်း အတည်ပြု ရေး ပြည်လုံးကျွတ် ဆန္ဒခံယူပွဲ ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြည်သူ့လွှတ်တော်၏ အတည်ပြုချက်အတိုင်းထားရှိရန် သဘောတူလက်ခံထားသဖြင့် လည်းကောင်း၊ ယင်းဥပဒေနှင့် စပ်လျဉ်း၍ ဆွေးနွေးရန် ��မည်စာရင်းတင်သွင်းနိုင်ကြောင်း ကြေညာ ခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ်မရှိတဲ့ အတွက် လည်းကောင်း ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ(၂၀၀၈ ခုနှစ်)ကို ပြင်ဆင် သည့် ဥပဒေကြမ်း အတည်ပြု ရေး ပြည်လုံးကျွတ် ဆန္ဒခံယူပွဲ ဥပဒေကို ပြင်ဆင်သည့် ဥပဒေကြမ်းအား အတည်ပြုရန် လွှတ်တော်ရဲ့ သဘောထား ရယူပါမယ် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ကို ပြင်ဆင် သည့် ဥပဒေကြမ်း အတည်ပြု ရေး ပြည်လုံးကျွတ် ဆန္ဒခံယူပွဲ ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော် အတည်ပြုချက်အတိုင်းထားရှိရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူ မရှိတဲ့အတွက် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ကို ပြင်ဆင်သည့် ဥပဒေကြမ်း တည်ပြုရေး ပြည်လုံးကျွတ် ဆန္ဒခံယူပွဲ ဥပဒေကို ပြင်ဆင်သည့် ဥပဒေကြမ်းသည် ပြည်သူ့ လွှတ်တော်၏ အတည်ပြုချက်အတိုင်း အတည်ဖြစ်သည်။ (ဩဘာသံများ)</speech>
</bill>
</section>
<section value="Motion">	
<motion>
<title>ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)၏ မြန်မာနိုင်ငံအလယ်ပိုင်းနှင့် အရှေ့တောင်ပိုင်း ဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးရေနစ်မြုပ်မှုများကို ရေရှည် ကုစား နိုင်မည့်မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက် (Mcster PlmOf River Water Conveymce Scheme) ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်ကပြန်လည်ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် တင်သွင်းထားသည့် မြန်မာနိုင်ငံအလယ်ပိုင်း နှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက် (Master Plan Of River Water Conveyance Scheme) alpos saemscopicosဆောင်ရွက်သွားနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို ဆက်လက်ဆွေးနွေးမှာ ဖြစ်ပါတယ်။ ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၁)မှ ဒေါ်ခင်ဝိုင်းကြည် ဆွေးနွေးနိုင် ပါပြီ။</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>ရိုသေလေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် တကွ အားလုံးပဲမင်္ဂလာပါလို့ ကျွန်မ နှုတ်ခွန်းဆက်သ ပါတယ်။ အားလုံး စိတ်၏ အေးချမ်းခြင်း၊ ကိုယ်၏ အေးချမ်းခြင်းနှင့် ပြည့်စုံကြပါစေလို့ မေတ္တာပို့ရင်းနဲ့ ဂါရဝပြု ပါတယ်။ ကျွန်မ မန္တလေးတိုင်းဒေသကြီး မဲဆန္ဒနယ်အမှတ်(၆)က ဦးမျိုးမြင့် ရဲ့ မြန်မာနိုင်ငံ အလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေးစီမံကိန်း၊ မဟာစီမံချက် ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ကျွန်မတို့ နိုင်ငံတော်နဲ့ပတ်သက်ပြီး အရေးကြီးတဲ့ ကိစ္စတွေကို ဆောင်ရွက်တဲ့အခါမှာ ကျွန်မတို့ ဖွံ့ဖြိုးတိုးတက်ရေးကို ဆောင်ရွက်တာ ဖြစ်တဲ့အတွက် ကျွန်မတို့က ဟိုအရင်ကတည်းက ကျွန်မတို့ လွှတ်တော်စကတည်းက ကျွန်မတို့ ဒါတွေကို လှိုက်လှိုက် လှဲလှဲ ဝမ်းပန်းတသာ ကြိုဆိုကြောင်း ပြောခဲ့ပါတယ်။ နောက် ဆက်ပြီးတော့မှ အဲဒီလို ဆောင်ရွက်တဲ့ စီမံကိန်းတွေ စီမံချက်တွေအတွက် ပြည်သူလူထုအပေါ်မှာ ဝန်ထုပ်ဝန်ပိုးမဖြစ်တဲ့ စီမံကိန်း၊ စီမံချက်တွေ ဖွံ့ဖြိုးရေးလုပ်ငန်းတွေ ဖြစ်ဖို့လည်း လိုအပ်ပါတယ်လို့ ကျွန်မတို့ အဲဒီလိုလည်း ဆွေးနွေးခဲ့ဖူးပါတယ်။ အမှတ်တရအနေနဲ့ ကျွန်မတို့ အမျိုးသားလွှတ်တော် ဥက္ကဋ္ဌကြီးကိုယ်တိုင် ကျွန်မတို့ကို အမျိုးသား လွှတ်တော်ကိုယ်စားလှယ်တွေ သွားပြီးတော့ မဖြစ်မနေတက်ပေးရမယ်။ ကျွန်မတို့ MICC မှာ မြစ်ဆုံနဲ့ ပတ်သက်ပြီးတော့ ဆွေးနွေးတဲ့ပွဲတုန်းက ထိုင်စရာနေရာမရှိရင်လည်း မတ်တတ်ရပ်ပြီးတော့ပဲ နားထောင် ရင်းနဲ့ ဆွေးနွေးကြပါဆိုပြီးတော့ ခိုင်းခဲ့တဲ့အတွက် ကျွန်မတို့အဲဒီတုန်းကသွားခဲ့ဖူးပါတယ်။ အဲဒီအတွေ့ အကြုံအရ၊ ကျွန်မတို့မြစ်ဆုံအတွေ့အကြုံအရ၊ ကြေးနီတောင်အတွေ့အကြုံအရ ဒါအတိတ်က ဆောင်ရွက် ပြီးခဲ့တဲ့ လုပ်ငန်းတွေ အတွေ့အကြုံအရ ဒေသခံတွေနဲ့ သဟဇာတ မဖြစ်တဲ့အခါမှာ မလိုလားအပ်တဲ့ ကွဲလွဲမှုတွေ၊ ပြဿနာတွေ ဖြစ်လာတာကို အဲဒီတုန်းက ကျွန်မတို့တွေ့ခဲ့ရပါတယ်။ ကျွန်မလည်း အဲဒီတုန်း က ဆွေးနွေးခဲ့ပါတယ်။ ဘာလဲဆိုတော့ နိုင်ငံတော်က ပြည်သူလူထုအတွက် ဆောင်ရွက်ပေးတဲ့အခါမှာ ရုပ်ဝတ္ထု ပစ္စည်းတွေ ဘယ်လိုပဲ ဖြည့်ဆည်းပေးပေး စိတ်ပိုင်းဆိုင်ရာ စိတ္တသုခလည်း ပြည့်စုံဖို့၊ ဖြည့်ဆည်းပေးဖို့ လိုအပ်ပါတယ်လို့ ကျွန်မ အဲဒီတုန်းက အဲဒီလိုဆွေးနွေးခဲ့ဖူးပါတယ်။ အခုလည်း အဆိုရှင် ကိုယ်စားလှယ်တော်ကြီးက အင်မတန်ကို အမြော်အမြင် ကြီးမားစွာနဲ့ ပြည့်ပြည့်စုံစုံနဲ့၊ ဗဟုသုတ ကြွယ်ဝစွာနဲ့ ဒီမှာ ပညာရှင်ကြီးတစ်ယောက်ပီပီ အကုန်လုံးကို အချက်အလက် ခိုင်ခိုင်မာမာနဲ့ တင်ပြထားတာ ကျွန်မတို့ တွေ့ရပါတယ်။ အင်မတန် စိတ်ဝင်စားစရာလည်း ကောင်းပါတယ်။ ဘာလို့လဲဆိုတော့ အခု ဆောင်ရွက်မယ့် သံလွင်မြစ်ဟာ ဆိုလို့ရှိရင် အားလုံးပေါင်း တရုတ်ရော၊ ထိုင်းရော၊ မြန်မာနိုင်ငံရော နဲ့ ပတ်သက်တဲ့ မြစ်ကြီးဖြစ်တဲ့အပြင် တရုတ်က အဲဒီမြစ်အပေါ်မှာ လိုအပ်တဲ့ဆောင်ရွက်ချက်တွေကို ဆောင်ရွက်ဖို့ သူတို့လည်းမျက်စိကျနေတယ်။ အဲဒါကြောင့်မို့လို့လည်း မဟာစီမံ ချက်ကို တင်ဖို့အတွက် တွန်းအားတစ်ခု ဖြစ်ခဲ့တယ်ဆိုတာကို အဆိုရှင်က သူ့ရဲ့ ဆွေးနွေးချက်ထဲမှာ ထည့်ပြီး ဆွေးနွေးထားတာကို တွေ့ရပါတယ်။ ဒါကလည်း ကျွန်မတို့ အင်မတန် တကယ်ထည့်သွင်း စဉ်းစားရမယ့် အချက် ဖြစ်ပါတယ်။ နောက် သူ့ရဲ့ စီမံချက်ထဲမှာ အပိုင်းနှစ်ပိုင်းခွဲပြီးတော့ ဆွေးနွေးပြထားပါတယ်။ အပိုင်း (၁) ကတော့ ဒါ ဒီထဲမှာ ပါတဲ့အတိုင်းပဲ မြန်မာနိုင်ငံအလယ်ပိုင်း မန္တလေးတိုင်း၊ စစ်ကိုင်းတိုင်း စတဲ့ နေရာတွေမှာ လိုအပ်နေတဲ့ အခုလောလောဆယ် ဆိုလို့ရှိရင် တစ်ကမ္ဘာလုံးမှာလည်း ရာသီဥတု အပြောင်းအလဲနဲ့ သိပ်ပူပြင်းခြောက်သွေ့လာတဲ့အတွက် အစားအစာတွေ နောက်တစ်ခါ သုံးစွဲတဲ့ ရေ စသည်ဖြင့် နောက်ပြီးတော့ သက်ရှိသက်မဲ့ အားလုံးအတွက် လိုအပ်တဲ့ လိုအပ်ချက်တွေ အဲဒီ ရေကနေ တစ်ဆင့် အကုန်လုံး တော်တော်လေး အခက်အခဲ အကြပ်အတည်းဖြစ်နေတာကို ကျွန်မတို့ လွှတ်တော် ကိုယ်စားလှယ်တွေ အားလုံးနဲ့ တစ်နိုင်ငံလုံး အသိပဲ ဖြစ်ပါတယ်။ အဲဒီနေရာတွေအတွက် ပထမအပိုင်း (၁)မှာ ဘယ်လိုဆောင်ရွက်ရမလဲ ဆိုတာကို ကိုယ်စားလှယ်တော်ကြီးက ဒီထဲမှာ အကျအန သူက စီမံကိန်းတွေ၊ စီမံချက်တွေ၊ ဆောင်ရွက်ရမှာတွေနဲ့ တစ်ဆင့်ပြီးတစ်ဆင့် အကုန်လုံးကို ပုံတွေနဲ့တကွ ရှင်းပြပြီးတော့ ဆွေးနွေးသွားခဲ့တာ ဖြစ်ပါတယ်။ နောက် အပိုင်း (၂)ကျတော့ ကရင်ပြည်နယ်၊ ကယားပြည်နယ်နဲ့ မွန်ပြည်နယ်တို့မှာ ဖြစ်နေတဲ့ လိုအပ်မှုတွေကို ကုစားနိုင်ဖို့အတွက် တမံဆောက်ပြီးတဲ့အခါကျတော့မှ လက်ဝဲလက်ယာ တူးမြောင်း ကြီးတွေနဲ့ ဒါ ဆောင်ရွက်မယ်ဆိုတာကို အဆင့်ဆင့် ရှင်းပြသွားပါတယ်။ အဲဒီနောက်ပိုင်းမှာတော့ သူက တကယ် သူ ရည်ရွယ်ထားခဲ့တဲ့ဟာတွေကို ကျွန်မ နည်းနည်းလေး ပြန်ပြီးတော့ တင်ပြပါရစေ။ စီမံကိန်း အဆိုပြုရတဲ့ သူ့ရဲ့ရည်ရွယ်ချက်တွေက (၁)ကတော့ လယ်ယာကဏ္ဍ ဖွံ့ဖြိုးတိုးတက်မှု အထောက်အကူပြု နိုင်ရန်အတွက်လည်းကောင်း၊ (၂)က မိုးခေါင် ရေရှားရပ်ဝန်းဒေသ ရေပြတ်လပ်မှု ကုစားနိုင်ရန်ကို လည်းကောင်း၊ (၃)က မိုးရာသီ ရေကြီးနစ်မြုပ်မှု မိုးနှောင်းရာသီ ရေရှားပါးပြတ်လပ်ကြုံတွေ့ရသော ကရင်ပြည်နယ်၊ ကယားပြည်နယ်နှင့် မွန်ပြည်နယ်တို့တွင် စိုက်ပျိုးရေ လိုအပ်ချိန် လိုအပ်သလို ရရှိသုံးစွဲ နိုင်ရန်လည်းကောင်းနဲ့ နောက် ရေကြီးချိန်တွင် လယ်မြေများ မြို့ရွာအိမ်ရာများ ရေနစ်မြုပ်မှု လျော့နည်း ကာကွယ်ပေးရန်ကိုလည်းကောင်း ရည်ရွယ်ပြီးတော့မှ မဟာစီမံချက်ကို အဆိုပြုခဲ့တာလို့ ဒီလို တင်ပြထား တာပဲ နောက်တစ်ခုကလည်း အစောကပြောသလိုပဲ တခြားနိုင်ငံက ဒါကိုအသုံးပြုဖို့ ဆောင်ရွက်နေတဲ့ အချိန်မှာမိမိ နိုင်ငံကလည်း နောင်အရှည်အတွက် စဉ်းစားသင့်တာ စဉ်းစားပြီးတဲ့အခါကျမှ မဟာ စီမံကိန်းစီမံချက် ချပြီးဆောင်ရွက်ဖို့ ဆိုပြီးတော့ တင်ပြထားတာ ဖြစ်ပါတယ်။ အဲဒီမှာဘာတွေကို လုပ်ငန်းအဆင့်ဆင့်ကို တင်ပြထားတာက ဒါကြောင့်မို့လို့ ဒီစီမံကိန်းကို ဆယ်စုနှစ် တစ်ခု သို့မဟုတ် နှစ်ခုလို့ အချိန်ကို အဲဒီလို ပိုင်းခြားပြီးတော့ တင်ထားတာ ဖြစ်တဲ့အတွက် ချက်ချင်းလက်ငင်း ဖြစ်လာမယ့် ဟာ မဟုတ်ဘူးဆိုတာကို ဒါ တင်ပြတဲ့ အဆိုရှင်က သိထားပြီးသားဖြစ်ပါတယ်။ ကြို တင်ပြီးတော့ ပဏာမဆောင်ရွက်စရာရှိတာတွေကိုသာ လောလောဆယ် ဆောင်ရွက်ပြီးတော့မှ တကယ်အကောင်အထည် ပေါ်လာမှာကတော့ ဆယ်စုနှစ် တစ်ခု၊ နှစ်ခု အနည်းဆုံးကြာမယ်ဆိုတာကို သူ့ရဲ့ အဆိုထဲမှာ ထည့်သွင်းပြီး ဆွေးနွေးခဲ့ပြီးဖြစ်တဲ့အတွက် ချက်ချင်း အကောင်အထည်ပေါ်လာမယ့်ဟာ မဟုတ်တဲ့ အတွက် ချက်ချင်းနဲ့ ပတ်သက်တာကို စိုးရိမ်တဲ့ လူတွေအတွက် ဒါကအဖြေတစ်ခု ဖြစ်ပါတယ်။ နောက်တစ်ခုက ဘာလဲဆိုတော့အခါကတော့ သူက ဒီလို အကောင်အထည်ဖော်ရာမှာ ပဏာမ စူးစမ်းလေ့လာမှုများ ပြုလုပ်ပြီးတော့မှ ယုံကြည်မှီခိုအားထားရနိုင်သော အခြေခံအချက်အလက် များကို နှစ်တိုနှစ်ရှည် စဉ်ဆက်မပြတ် စုဆောင်းရယူခြင်းဆိုပြီးတော့ (၁) သူက ဆောင်ရွက်ရမယ့်လုပ်ငန်း ကို စနစ်တကျ ဖော်ပြထားပါတယ်။ နောက်တစ်ခါ အဲဒီအချက်အလက်တွေအပေါ် အခြေခံ၍ ပဏာမစီမံကိန်း ဖြစ်မြောက်နိုင်စွမ်း ရှိ/ မရှိ ဆန်းစစ်လေ့လာခြင်းဆိုပြီးတော့ နောက်တစ်ခါ ထပ်ပြီးတော့မှ ဒုတိယအကြိမ်မှာ အဲဒီဟာ ပါ ပါတယ်။ နောက်တစ်ခါ ထပ်ပြီးတော့မှ စီမံကိန်းအပြီးသတ် ဖြစ်မြောက် နိုင်စွမ်း ရှိ/ မရှိ ဆန်းစစ်လေ့လာခြင်း ဆိုပြီးပါပါတယ်။ နောက်တစ်ခါ အပြီးသတ် ဒီဇိုင်းပုံစံ ထုတ်လုပ်မှု အဆင့် ဆန်းစစ်လေ့လာခြင်းဆိုပြီးတော့မှ အဲဒီလုပ်ဆောင်ရမယ့် အလုပ်တွေကို သူက အကောင်အထည် ဖော်ရမယ့် ဟာတွေကို အဆင့်အလိုက် အပိုင်းအလိုက် တင်ပြထားတာ ဖြစ်ပါတယ်။ အဲဒီအထဲမှာ သူက ရေရှည်ဖြစ်တဲ့အတွက်ကြောင့် ရေရှည်သဘောမျိုး ဒီထဲမှာ ပါပါတယ်။ အဲဒါကြောင့်မို့လို့ ဒီဟာ ဟာ အဆိုရှင်ရဲ့အင်မတန်စေတနာ မေတ္တာနဲ့ အမြော်အမြင်ကြီးစွာနဲ့ တင်ပြထားတဲ့အဆို ဆိုတာကို ကျွန်မက လုံးဝ ဒါကို ထောက်ခံပါတယ်။ သို့သော်ငြားလည်းပဲ ကျွန်မတို့ လေ့လာထားချက်အရ သဘာဝအရင်းအမြစ် ဖွံ့ဖြိုးရေး ဆိုင်ရာ စီမံခန့်ခွဲမှု ကျင့်ဝတ်စည်းကမ်းများဆိုတာကို ကျွန်မလေ့လာမိပါတယ်။ အဲဒီလေ့လာတဲ့အခါ ကျတော့ ဘာကိုသွားတွေ့လဲဆိုတဲ့အခါမှာ အဲဒီထဲမှာ ကျွန်မတို့ ဒီ သဘာဝပတ်ဝန်းကျင်ကို သုံးစွဲတာနဲ့ ပတ်သက်ပြီးတော့ ကျင့်ဝတ်စည်းကမ်းဆိုတာ ဒါ ကျွန်မတို့ တခြားနိုင်ငံကနေပြီးတော့မှ ပြုစုထားတဲ့ သူတို့ ပဋိညာဉ်တစ်ခုပါ။ အဲဒီဟာကို ကျွန်မ လေ့လာပြီးတော့မှ ဒီထဲက နည်းနည်းထည့်ပြီး ဆွေးနွေးပါ ရစေ။ အဲဒါက ဘာလဲဆိုတော့ နိုင်ငံတစ်နိုင်ငံမှာရှိတဲ့ သဘာဝအရင်းအမြစ်များရဲ့ ဖွံ့ဖြိုးမှုကို စီမံခန့်ခွဲရာ၌ ယင်းနိုင်ငံရှိ ပြည်သူများအနေဖြင့် အကြီးမားဆုံးသော လူမှုရေး၊ စီးပွားရေး အကျိုးကျေးဇူးများကို ခံစားနိုင်စေရန် ရည်ရွယ်ဆောင်ရွက်ရပါမည်ဆိုပြီးတော့ ပါပါတယ်။ ဤသို့ ဆောင်ရွက်ရာ၌ ဆုံးဖြတ်ချက် ဖြစ်စေသည့် အဆင့်တိုင်းတွင် နားလည်သဘောပေါက်ကာ ကိုင်တွယ်ဖြေရှင်းသည့် ပြီးပြည့်စုံသော ချဉ်းကပ်မှု တစ်ရပ် လိုအပ်ပါသည်လို့ အဲဒီလို ပါပါတယ်။ အဲဒီတော့ ဒါတင်မျှမကဘဲနဲ့ ထပ်ပြီးတဲ့အခါ ကျတော့ ဒီမှာ ဒါ တော်တော်လေးကို ကျွန်မတို့ သိသင့်တယ်လို့ ထင်ပါတယ်။ ပြန်ပြည့်မြဲ အရင်းအမြစ် မဟုတ်သော သဘာဝသယံဇာတ အရင်းအမြစ်များ ရှိနေသည့်နိုင်ငံများသည် အထူးအခွင့်အလမ်းများ နှင့် အထူးစိန်ခေါ်မှုများကို ရင်ဆိုင်ရမှာ ဖြစ်သည်။ စနစ်တကျ အသုံးပြုပါက ဤအရင်းအမြစ်များသည် လက်ရှိမျိုးဆက်နဲ့ အနာဂတ်မျိုးဆက်များအတွက် ကြီးမားသော စည်ပင်ဝပြောမှုကို ဖန်တီးပေးမှာ ဖြစ်သည်။ အကယ်၍ အဆိုပါ အရင်းအမြစ်များအား ညံ့ဖျင်းစွာ အသုံးပြုပါက ယင်းတို့က စီးပွားရေး မတည်ငြိမ်မှု၊ လူမှုရေးပဋိပက္ခမှုတို့ကို ဖြစ်ပွားစေသည့် သဘာဝပတ်ဝန်းကျင်ကို ရေရှည်ဆွဲကာ ပျက်စီးစေပါသည်။ သဘာဝအရင်းအမြစ်များကို ထုတ်ယူအသုံးချခြင်းသည် နိုင်ငံတစ်နိုင်ငံအား ယင်း၏ ကျယ်ပြန့်သော လူမှုရေးနှင့် စီးပွားရေး ရည်မှန်းချက်များ ပြည့်မီလာစေရေးအတွက် ဆောင်ရွက်ခြင်းသာ ဖြစ်သင့်ပါသည်။ အဆိုပါ အရင်းအမြစ်များအား အသုံးချရုံသက်သက် မရည်ရွယ်သင့်ပါဆိုပြီးတော့ ပါပါတယ်။ အဲဒီကျတဲ့အခါကျတော့ ကျွန်မတို့က အခု ဒါကိုယ်စားလှယ်ကြီးရဲ့ စေတနာတွေ၊ မေတ္တာတွေနဲ့ သူ့ရဲ့ ဆောင်ရွက်ချက် တွေက အင်မတန် ကျွန်မတို့က ဂုဏ်ယူရမှာ ဖြစ်ပါတယ်။ သို့သော်ငြားလည်းပဲ နောက်လုပ်ရမယ့် လုပ်ငန်းစဉ်တွေထဲမှာ တစ်ခုက ကျွန်မတို့ သိပ်အရေး ကြီးတဲ့ ပြည်သူလူထုနဲ့ပတ်သက်တဲ့ အခန်းကဏ္ဍတစ်ခုက ဒီထဲမှာ ပါလိမ့်မယ်လို့လည်းပဲ ရည်ရွယ်ပြီး မထည့်ခဲ့သလား၊ ဒါမှမဟုတ် အကြောင်းကြောင်းနဲ့ပေါ့ အဲဒီကျတော့ ကျွန်မတို့ ပြီးခဲ့တဲ့ အတိတ်က ဖြစ်စဉ် တွေကို လေ့လာတဲ့အခါမှာ ဟိုတစ်နေ့ကလည်း ကျွန်မတို့ ဒီကပဲဆွေးနွေးသွားတဲ့ ကိုယ်စားလှယ်တော်ကြီး တစ်ယောက်ရဲ့ ��န္ဒကို ဒီထဲမှာ ပါပါတယ်။ ဒါကတော့ လက်ရှိလူမှုရေးအခြေအနေ၊ အဲဒီနေရာဒေသရဲ့ နိုင်ငံရေးအခြေအနေ စသည်ဖြင့် အဲဒါမျိုးတွေကို ထည့်ပြီးတော့ ဆွေးနွေးသွားတာ ရှိပါတယ်။ အဲဒီတော့ ဒီစီမံကိန်းရဲ့ တင်ပြတဲ့အချက်အလက်တွေဟာ ပြီးပြည့်စုံပါတယ်။ သို့သော်ငြားလည်းပဲ ဒီ အခု ကျွန်မ တင်ပြတဲ့အချက်ဟာလည်း ညီတာကိုရှိတယ်။ သို့သော်ငြားလည်းပဲ ပြည်သူလူထုနဲ့ နားလည်မှု နောက် တစ်ခါ ယုံကြည်မှု၊ နောက်တစ်ခါ ညှိနှိုင်းမှု၊ ပွင့်လင်းမြင်သာမှု၊ သဘောတူညီမှု စတာတွေကိုလည်း အချိန် ကိုက်ပေါ့နော်။ အချိန်နဲ့ အံဝင်ဂွင်ကျဖြစ်အောင် ဆောင်ရွက်နိုင်မယ်ဆိုလို့ရှိရင်တော့ တော်တော်လေးကို အဆင်ပြေတဲ့၊ တော်တော်လေးကို အောင်မြင်ပြီးတော့ နိုင်ငံတော်အတွက် အကျိုးရှိမယ့်ဟာလို့ ကျွန်မက အဲဒီလိုပဲယူဆပါတယ်။ အဲဒါကြောင့်မို့လို့ ဒီဟာအပေါ်မှာ တင်ပြတဲ့ အချက်အလက်တွေအားလုံး ပြီးပြည့် စုံတဲ့အပြင် နောက်တစ်ခါ အခုဟာက ရေတိုမဟုတ်တဲ့ အတွက်ကြောင့်မို့လို့ တခြားနိုင်ငံတွေကို အတုယူ ပြီးတဲ့အခါ ဖွံ့ဖြိုးတိုးတက်ရေးကို ဆောင်ရွက်မယ်ဆိုရင် လုပ်သင့်လုပ်ထိုက်တာတွေကို လုပ်ရမယ်လို့ ကျွန်မ အဲဒီလို ဆွေးနွေးချင်ပါတယ်။ နောက်တစ်ခုက အခြားနိုင်ငံတွေမှာ သဘာဝအရင်းအမြစ်တွေကို သုံးစွဲတဲ့အခါ ဘယ်လိုသုံးစွဲ နေတယ်ဆိုတာကိုလည်း ကျွန်မတို့ကလေ့လာပြီးတဲ့အခါ ကျွန်မတို့နိုင်ငံအတွက် မနစ်နာအောင်၊ ကျွန်မတို့ ပြည်သူလူထုအတွက် မနစ်နာအောင် ဘက်စုံကနေပြီး စဉ်းစားပြီးတဲ့အခါ လိုအပ်တာတွေကို ထည့်သွင်း ပြီး၊ ဖြည့်စွက်ပြီးတော့မှ ဒီမဟာစီမံချက်ကို အကောင်အထည်ဖော်သင့်ပါတယ်လို့ ကျွန်မ ဆွေးနွေးရင်းနဲ့ နိဂုံးချုပ်ပါတယ်။ ကျေးဇူးတင်ပါတယ် ရှင်။</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းစံမင်း ဆွေးနွေးနိုင်ပါပြီ</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စု အဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ အားလုံးနဲ့ ပညာရှင်များအားလုံးကို ကျွန်တော် ရိုသေဂါရဝပြုရင်းနဲ့ မင်္ဂလာပါလို့ ရှေးဦးစွာ ဂါရဝပြု နှုတ်ခွန်း ဆက်သအပ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ်တော်ကြီး ဦးမျိုးမြင့် ရဲ့ ၂-၆-၂၀၁၅ မှာ အဆိုတင်သွင်းသွားတဲ့ မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီး ရေနစ် မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက် ချမှတ် အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းသွားတဲ့ အဆိုကို ကန့်ကွက်ဆွေးနွေးသွားမှာ ဖြစ်ပါတယ် ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ သံလွင်မြစ်သည် အလွန်ရှည်လျားသော မြစ် တစ်စင်း ဖြစ်ပြီးတော့ တိဗတ်ကုန်းပြင်မြင့်ရှိ ကွန်ဟိုင်းတောင်တန်းများတွင် မြစ်ဖျားခံပြီး တရုတ်၊ လာအို၊ ထိုင်းတို့ကို ဖြတ်၍ မြန်မာနိုင်ငံတွင် ရှမ်းပြည်နယ်မှ စတင်စီးဆင်းကာ ကယားပြည်နယ်၊ ကရင်ပြည်နယ်၊ မွန်ပြည်နယ်တွင် ပင်လယ်ထဲသို့ စီးဝင်သွားပါတယ်။ သံလွင်မြစ်သည် တရုတ်နိုင်ငံ ကတော့ most glum river လို့ခေါ်ဆိုပြီး ဒေါသကြီးသော မြစ်လို့ အဓိပ္ပာယ်ရပါတယ်။ ရေစီး အလွန်ကြမ်းသော တောင်ကြားမြစ်ဖြစ်ပြီး လမ်းပန်းဆက်သွယ်ရေးအတွက် အသုံးပြုရန်ခက်ခဲသော ကြောင့် ယခု ကဲ့သို့ခေါ်ဆိုခြင်းဖြစ်ပါတယ်။ သံလွင်မြစ်သည် တရုတ်ပြည်သူ့သမ္မတနိုင်ငံဘက်ခြမ်းတွင် ရေဆင်းဧရိယာ (၅၃) ရာခိုင်နှုန်း ရှိပြီး၊ မြန်မာနိုင်ငံဘက်မှာဆိုရင် (၄၂)ရာခိုင်နှုန်း၊ ထိုင်းနိုင်ငံဘက်မှာဆိုရင် (၅)ရာခိုင်နှုန်းတို့ အသီးသီး ရေဆင်းလာတာ လေ့လာတွေ့ရှိရပါတယ်။ တရုတ်နိုင်ငံဘက်ခြမ်းတွင် ရေကာတာစီမံကိန်း (၁၃)ခု တည်ဆောက်ရန်ရှိကြောင်းနဲ့ သဘာဝပတ်ဝန်းကျင် ထိန်းသိမ်းရေးရှုထောင့်မှ ဆိုင်းငံ့ထားရန် ဆုံးဖြတ် ခဲ့ကြ၍ ကာလကြာရပ်နားထားကြောင်း သိရှိရပါတယ်။ မြန်မာနိုင်ငံ သံလွင်မြစ်ကြောင်းပေါ်တွင် ရေ ကာတာပေါင်း (၆)ခု တည်ဆောက်ရန် စီမံကိန်းရှိပြီး ရှမ်းပြည်နယ်တွင် ကွမ်းလုံရေကာတာ၊ နောင်ဖက် ရေကာတာ၊ မန်တောင်းရေကာတာ၊ မိုင်းတုံရေကာတာ၊ ကယားပြည်နယ်တွင် ရွာသစ်ရေ ကာတာ၊ ကရင်ပြည်နယ်တွင် ဟက်ကြီးရေကာတာတို့ ဖြစ်ကြပါတယ်။ အဆိုရှင်ရဲ့ သံလွင်မြစ်အထက်ပိုင်းမှာ ရေလွှဲအဆောက်အအုံ River Deviction Structure တစ်ခု သို့မဟုတ် ရေလွှဲတမံ Deviction Dam တစ်ခုထပ်မံတည်ဆောက်မယ်ဆိုပါက သံလွင်မြစ် ပေါ်မှာ စီမံကိန်းပေါင်း (၇)ခု ဖြစ်လာပါတယ်။ မွန်ပြည်နယ်မှာတော့ ရေကာတာ တည်ဆောက်ခြင်း မရှိသော်လည်း အထက် သံလွင်မြစ်ဖျားမှာ တည်ဆောက်ထားတဲ့ ရေကာတာများရဲ့ သက်ရောက်မှု အကျိုးဆက်များအား အဓိက ခံစားရမယ့် ပြည်နယ်ဖြစ်လာနိုင်ကြောင်း တင်ပြအပ်ပါတယ် ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင်တင်သွင်းတဲ့ သံလွင်မြစ်ရေ လွှဲပြောင်း သယ်ယူရေးစီမံကိန်းဟာ ကျွန်တော့်ရဲ့ မဲဆန္ဒနယ်အတွင်းမှာ တည်ရှိပါတယ်။ ရှမ်းပြည်နယ်မြောက်ပိုင်း လာရှိုးမြို့ကြီးရဲ့ အရှေ့စူးစူးမိုင်(၈၀)ခန့် ကွာဝေးတဲ့ နမ့်မူဆက် ဆိုတဲ့ ကျေးရွာနဲ့ သံလွင်မြစ် ပေါ်တွင် တည်ဆောက်မယ့် နောင်ဖာ ရေအားလျှပ်စစ်စီမံကိန်း ပြုလုပ်မယ့် သာဆိုင်း ကျေးရွာအနီး မြောက်ဘက် သံလွင်မြစ်ပေါ်မှာ ရေလှောင်တမံတည်ဆောက်မယ့်နေရာဟု ခန့်မှန်းရပါတယ်။ စီမံကိန်း တစ်ခုနဲ့တစ်ခုနီးကပ်စွာ တည်ရှိပါသဖြင့် ရှေးဦးစွာ နောင်ဖာရေအားလျှပ်စစ်စီမံကိန်းအကြောင်း စတင် ဆွေးနွေးသွားမှာ ဖြစ်ပါတယ်။ နောင်ဖာစီမံကိန်းဟာ လာရှိုးမြို့မှ လားရှိုး-မန္တလေး ကားလမ်းအတိုင်း(၇)မိုင်၊ တန့်ယန်း လမ်းခွဲမှ (၁၆)မိုင်အကွာ နမ့်ပေါင်အထိ နမ့်ပေါင်အရှေ့ဘက်(၅၅)မိုင်အကွာ နမ့်မူဆည်ရွာ အထိ၊ နမ့်မူဆည်ရွာမှ မြောက်ဘက်(၁၆)မိုင်အကွာ နောင်ဖာရေအားလျှပ်စစ်စီမံကိန်း နေရာသို့ စုစုပေါင်း (၉၄)မိုင် ခရီးကွာဝေးပါတယ် ခင်ဗျား။ နောင်ဖာရေအား လျှပ်စစ်စီမံကိန်းဟာ သံလွင်မြစ်ပေါ်မှာ တည်ဆောက်ပြီး မဂ္ဂါဝပ်ပေါင်း(၁၂၀၀) မဂ္ဂါဝပ်ထွက် ရှိမှာ ဖြစ်ပါတယ်။ တမံအမျိုးအစားကတော့ Roller Convex Contract Gravity ဖြစ်ပြီး တမံအမြင့် (၉၀)မီတာနဲ့ အလျား(၂၆၅)မီတာ ရှိကြောင်း တည်ဆောက်ရေးကာလကို (၅)နှစ်ခွဲသတ်မှတ်ထားကြောင်း လေ့လာတွေ့ရှိရပါတယ်။ ဥက္ကဋ္ဌကြီးခင်ဗျား။ မန်တောင်းလျှပ်စစ်စီမံကိန်းကတော့ သံလွင်မြစ်အတွင်းသို့ လက်ယာ ဘက်မှ စီးဝင်တဲ့ ပထမမြစ်လက်တက်ဖြစ်တဲ့ နမ့်မမြစ်ပေါ်မှာတည်ဆောက်ပြီး မဂ္ဂါဝပ်ပေါင်း (၂၂၅) မဂ္ဂါဝပ်ထွက်ရှိမှာပါ။ တမံအမျိုးအစားကတော့ conduit fix-rock field တမံ ဖြစ်ပြီး တမံအမြင့် (၁၀၉) မီတာနဲ့ အလျား(၅၁၈)မီတာရှိပြီးတည်ဆောက်ရေးကာလကို (၄)နှစ်နဲ့ (၁)လခန့်မှန်းထားပါ တယ်။ အဆိုပါ မန်တောင်းစီမံကိန်းသည် နောင်ဖာစီမံကိန်းအနီး နမ့်မူဆည်ရွာ မြောက်ဘက်(၁၃)မိုင် အကွာ ပန်ရုံအထိ ပန်ရုံမှသံလွင်မြစ်ကူး၍ နတ်မမြစ်အတိုင်း အရှေ့ဘက်(၇)မိုင်အကွာ လာရှိုးမြို့မှ မန်တောင်း စီမံကိန်းတည်နေရာသို့ စုစုပေါင်း(၉၈)မိုင်ကွာဝေးပါတယ်။ တန့်ယန်းမြို့နယ်ဆိုရင် (၄၈)မိုင် ကွာဝေးပြီး လာရှိုးခရိုင် မိုင်းမောမြို့နယ်နဲ့ မန်တောင်းကျေးရွာအနီးမှာရှိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင် ဦးမျိုးမြင့် ကလည်း ၎င်းစီမံကိန်း(၂)ခုရဲ့ အောက် သံလွင်မြစ်ကမ်းပါးပေါ်မှာ အမြင့်(၄၅၀)ပေ၊ အလျား(၃၇၀၀)ပေရှိတဲ့ ရေလှောင်တမံတစ်ခု တည်ဆောက်ရန်အသေးစိတ် စူးစမ်းလေ့လာတိုင်းထွာမှုပြုလုပ် သွားမယ်လို့ ကျွန်တော်နားလည်ပါ တယ်။ သံလွင်မြစ်ရဲ့ ယာဘက် နတ်မဖြစ် မန်တောင်းစီမံကိန်း လုပ်မယ့်မြစ်ဟာ သံလွင်မြစ်အတွင်းစီး ဝင်ပါတယ်။ ၎င်းအပြင်ဝဲဘက်မှာရှိတဲ့ ဆွတ်မချောင်းဟာလည်း သံလွင်မြစ်အတွင်း စီးဝင်ပါတယ်။ မြစ်ငယ်မြစ်ရဲ့ လက်တက် နမ့်ပေါင်နဲ့ နတ်မမြစ်ကမ်း နဖူးရှိ နိမ့်မြင့်မှတ်များဟာ သံလွင်မြစ်ကမ်းနဖူး (၁၃၂၈)ပေမှ နမ့်ပေါင်မြစ်ဖျား(၃၉၇၅)ပေ၊ ၎င်းနောက် အနောက်ဘက်ဆီသို့ နိမ့်မြင့်မှတ် (၁၈၉၆) ပေမှ (၁၃၇၅)ပေအထိ နိမ့်ဆင်းသွားကြောင်း အဆိုရှင်ရဲ့ တင်ပြချက်အရ သိရှိပါတယ်။ ထိုကြောင့် သံလွင်မြစ်ကမ်းနဖူး နိမ့်မြင့်မှတ်(၁၃၂၈)ပေ အပေါ်မှာ အမြင့်(၄၅၀)ပေခန့်ရှိ တမံကိုတည်ဆောက်မယ်ဆိုပါက နတ်မချောင်းပေါ်ရှိ နိမ့်မြင့်မှတ်(၂၅)ပေမြင့်ရှိပြီး ၎င်းနေရာ(၂)ခုကို အလျား(၂၂)မိုင်ခန့်ရှိတဲ့ ဥမင်လိုဏ်ဆက်သွယ်ဖောက်တဲ့ သံလွင်မြစ်ရေဟာ နမ့်ဘောင်ချောင်းမှ တစ်ဆင့်မြစ်ငယ်မြစ်၊ နမ္မတူမြစ်ခေါ်တဲ့ ဒုဋ္ဌဝတီမြစ်အတွင်းသို့စီးဝင်ပြီး မြန်မာနိုင်ငံအလယ်ပိုင်း မိုးခေါင်ရေရှားရပ်ဝန်းသို့ သံလွင်မြစ်ရေကို သွယ်ယူအသုံးချမယ့်စီမံကိန်းဟာ ရည်ရွယ်ချက်ကောင်းမွန်ကြောင်း လက်ခံပါတယ်ခင်ဗျား။ တစ်ဖက်ကကောင်းကျိုးကို ခံစားရပြီဆိုရင် ကျန်တဲ့ တိုင်းရင်းသားဒေသတွေအတွက်တော့ ဆိုးကျိုးတွေဖြစ်ပေါ်လာမယ်ဆိုတာ ဗေဒင်လက္ခဏာဆရာတွေ နဲ့ တွက်စရာမလိုပါဘူး ခင်ဗျား။ ဥက္ကဋ္ဌကြီးခင်ဗျား။ အဆိုရှင်တင်ပြတဲ့ သံလွင်မြစ်ရေ လွှဲပြောင်းသယ်ယူမယ့် နမ့်ပေါင် ချောင်းတစ်လျှောက် လူနေမှုလုပ်ကိုင်စားသောက်ပုံကို အနည်းငယ်တင်ပြပါရစေ။ အဲဒီ နမ့်ပေါင်ချောင်း တစ်လျှောက်မှာ နေထိုင်ကြတဲ့ တိုင်းရင်းသားအများစုကတော့ ရှမ်းလူမျိုးများဖြစ်ကြပြီး အခြား တိုင်းရင်းသားလူမျိုးစု အနည်းငယ် ရှိပါတယ်ခင်ဗျား။ အဓိကအသက်မွေးဝမ်းကြောင်း လုပ်ကိုင် စားသောက်တာတော့ လယ်ယာစိုက်ပျိုးရေးလုပ်ငန်းပဲ ဖြစ်ပါတယ်။ နမ့်ပေါင်ချောင်း တစ်လျှောက် လယ်ယာမြေဧကပေါင်း မြောက်မြားစွာရှိပါတယ်။ မိုးရာသီ နမ့်ပေါင်ချောင်းရေ တိုက်စားမှုကြောင့် ကမ်းပါးပြို ကျပြီး လယ်ယာမြေဆုံးရှုံးရတဲ့ ပြဿနာနှစ်တိုင်းလိုလို ကြုံတွေ့ရပါတယ်။ မိုင်းပိုင်ကျေးရွာ တွင် နမ့်ပေါင်ချောင်းရေ တိုက်စားမှုကြောင့် လူနေအိမ်ခြေများနှင့် ကျေးရွာ ဘုန်းကြီးကျောင်း ကမ်းပါး ပြို ကျပြီး ဘေးအန္တရာယ်ကြုံတွေ့နိုင်ပါသဖြင့် ကျေးရွာနေပြည်သူလူထုက ကျွန်တော့်ထံတင်ပြ အကူအညီ တောင်းခံပါတယ်။ လွှတ်တော်သို့ ကြယ်ပွင့်မပြ မေးခွန်းကို ၂၁-၁-၂၀၁၄ ရက်နေ့တွင် နမ့်ပေါင်ချောင်းရေ တိုက်စား၍ မိုင်းပိုင်ကျေးရွာတွင် ရေစီးကမ်းပြို နေမှုအတွက် ကျေးရွာမြေ နေရာနှင့် လယ်ယာမြေများ ပြန်လည်ရရှိရေးနဲ့ ဘေးအန္တရာယ် မကျရောက်စေရန် မြေသားတမံ ဆောင်ရွက်ပေးနိုင်ရန် မေးမြန်းခဲ့ ပါတယ်။ ၂၀၁၅ ခုနှစ်၊ မေလ ၁၂ ရက် ရက်စွဲဖြင့် ဥက္ကဋ္ဌ၊ အစိုးရအာမခံချက်များ၊ ကတိများနှင့် တာဝန် ခံချက်များ စိစစ်ရေးကော်မတီမှတစ်ဆင့် သက်ဆိုင်ရာဝန်ကြီးဌာနက တင်ပြလာတဲ့ လုပ်ငန်းပြီးစီးမှု အခြေအနေမှာ နမ့်ပေါင်ချောင်းတိုက်စား၍ ရေစီးကမ်းပြို နေမှုအား ၂၀၁၄ -၂၀၁၅ ခုနှစ်၊ ဘဏ္ဍာရေး နှစ် ဖြည့်စွက်ရန်ပုံငွေ (၁၈)သန်းရရှိပြီး ရေတိုက်စားခြင်း ကာကွယ်ရန် Deflection ပါ (၆)ခုဆောင်ရွက်ခြင်းလုပ်ငန်း (၁၀၀)ရာခိုင်နှုန်းဆောင်ရွက်ပြီးစီးကြောင်းလည်း ပြန်ကြားလာခဲ့ပါတယ်။ အဲဒီလိုပါပဲ နမ့်ပေါင်ချောင်းရေတိုက်စားမှုကြောင့် လယ်ယာမြေဆုံးရှုံးရတာ အများကြီး ရှိနေကြောင်း တင်ပြလိုပါတယ်ခင်ဗျား။ တကယ်လို့များ သံလွင်မြစ်ရေလွှဲပြောင်းသယ်ယူပြီး နမ့်ပေါင် ချောင်းထဲ ထည့်မယ် ဆိုပါက ကျေးရွာနေ ပြည်သူလူထုနဲ့ အိမ်ခြေ၊ လယ်ယာမြေများ ဒီထက်မက ပျက်စီး ဆုံးရှုံးရင်းနဲ့ အသက်ဘေးအန္တရာယ်ကိုပါ ကျရောက်နိုင်ကြောင်း တင်ပြဆွေးနွေးလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရှမ်းပြည်နယ်အတွင်းနိုင်ငံတော်ရဲ့ တည်ဆောက် ခဲ့တဲ့ မဟာစီမံကိန်း(၂)ခုကို ကောက်နုတ်တင်ပြသွားမှာပါ။ ရှမ်းပြည်နယ်မြောက်ပိုင်း နောင်ချိုမြို့နယ် မှာရှိတဲ့ ကမ္ဘာကျော် ဂုတ်ထိပ်တွင်း မီးရထားလမ်းကို နိုင်ငံတော်ရဲ့ ဘဏ္ဍာငွေမြောက်မြားစွာနဲ့ လူရဲ့ လုပ်အားစက်ယန္တရားများဖြင့် နှစ်ချီအချိန်ယူ စနစ်တကျ တည်ဆောက်ခဲ့တဲ့ စီမံကိန်းဖြစ်သော်ငြား လည်း နောက်ဆုံးကျတော့ ငွေကုန် လူ့ရဲ့ အသက်ပါဆုံးရှုံး၊ မီးရထားလမ်းလည်း အသုံးပြုလို့မရခဲ့တာ အားလုံးမြင်တွေ့ကြားသိရမှာပါ။ နောက်ထပ် စီမံကိန်းတစ်ခုဖြစ်တဲ့ ရှမ်းပြည်နယ်တောင်ပိုင်း မီးရထားလမ်းဖြစ်ပါတယ်။ တောင်ကြီးမြို့ကို ရထားလမ်းဖောက်ခဲ့စဉ်တုန်းက မြို့ရဲ့ အထင်ကရ တောင်ကုန်း ပျက်စီးဆုံးရှုံးခဲ့ရ သလို လူနေအိမ်ခြေအမြောက်အမြား ပြောင်းရွှေ့ခဲ့ရပါတယ်။ သဘာဝပတ်ဝန်းကျင် ပျက်စီးခဲ့ရသလို ရထားလမ်းကြီးတော့ အောင်မြင်စွာ ဖောက်လုပ်ခဲ့ပြီး ဖွင့်ပွဲဖွင့်ပြီးတဲ့ နောက် ရထားလမ်းလည်း ပြေးဆွဲ ခြင်းမရှိတော့ပါဘူး။ နိုင်ငံတော်ဘတ်ဂျက် ဘဏ္ဍာငွေ ဘယ်လောက်အထိကုန်သွားမယ်ဆိုတာ ခန့်မှန်း ကြည့်ကြပါ။ ရည်ရွယ်ချက်စေတနာ ကောင်းမွန်သော်ငြားလည်း တချို့စီမံကိန်းဟာ အကျိုးမရှိဆုံးရှုံး တတ်တယ်ဆိုတာ မီးမောင်းထိုးပြလိုပါတယ်။ ဥက္ကဋ္ဌကြီးခင်ဗျား။ ယခု ဒီမြစ်ရဲ့ မြစ်ရေလွှဲသယ်ယူအသုံးပြု စီမံကိန်းအပါအဝင် သံလွင်မြစ် ကြောင်းတစ်လျှောက် ရေအားလျှပ်စစ်စီမံကိန်း တည်ဆောက်ရေးလုပ်ငန်းတွေဟာ တိုင်းရင်းသား လက်နက်ကိုင်အဖွဲ့များနဲ့အတူ အစိုးရအကြား နိုင်ငံရေးပြဿနာ ပြေလည်မှုမရရှိသေးဘဲ သံလွင်မြစ် ရေကာတာစီမံကိန်း ဆက်လက်ဆောင်ရွက်မယ်ဆိုပါက လက်ရှိငြိမ်းချမ်းရေးဆောင်ရွက်နေမှု လမ်းလွဲ သွားနိုင်ကြောင်း သတိပြုရမယ့် အချက်ဖြစ်ပါတယ်။ စီမံကိန်း ဧရိယာတွင် ပါဝင်တဲ့ ကွမ်းလုံမြို့နယ် ကွမ်းလုံရေအားလျှပ်စစ်စီမံကိန်းဟာ ကိုးကန့်၊ နောင်ဖာ-မန်တောင်းစီမံကိန်းသည် ဝ ကိုယ်ပိုင် အုပ်ချုပ်ခွင့်ရတိုင်းနဲ့ နယ်မြေချင်းထိစပ်လျက်ရှိပြီး စီမံကိန်းဧရိယာ တည်ငြိမ်မှုမရှိခြင်း၊ တိုင်းရင်းသား လက်နက် ကိုင်အစုံ နေရာယူထားတဲ့ နယ်မြေလည်း ဖြစ်ပါတယ်။ အစိုးရနဲ့တိုင်းရင်းသားအင်အားစုများအကြား သယံဇာတခွဲဝေရေးနဲ့ နိုင်ငံရေးပြဿနာများ ကို မဖြေရှင်းနိုင်သေးဘဲ စီမံကိန်းကို အကောင်အထည်မဖော်သင့်ဘူးလို့ ယူဆပါတယ်ခင်ဗျား။ ရေကာတာ တည်ဆောက်ခြင်းရဲ့ အကျိုးဆက်ဆိုးကျိုးများအား ဒေသခံများ သိရှိမှုအားနည်းခြင်း၊ ၎င်းကြောင့် ကြီးမားစွာသော သက်ရောက်မည့် ဘေးအန္တရာယ်အပြင် စီမံကိန်းများဟာ ပွင့်လင်း မြင်သာမှုမရှိခြင်း၊ ဒေသခံပြည်သူလူထုကို ရှင်းလင်းပြောဆိုမှုမရှိခြင်း၊ ဒေသခံများရဲ့ အခြေခံ အခွင့်အရေးကို ချိုးဖောက်တာတွေ မြင်တွေ့နေရပါတယ်။ ထိုစီမံကိန်းများကြောင့် သံလွင်မြစ်တစ်လျှောက် ရှမ်း၊ ကယား၊ ကရင်၊ မွန်ပြည်နယ်တို့တွင် သဘာဝပတ်ဝန်းကျင်ဆိုင်ရာ ပျက်စီးဆုံးရှုံးမှုများ ဖြစ်ပေါ်လာပြီး စီမံကိန်းဧရိယာပါ တချို့သည် ငလျင်ကြောများရှိတဲ့အတွက် ငလျင်လှုပ်ခတ်ပါက ရေကာတာကျိုးပေါက်၍ ဘေးအန္တရာယ် ကျရောက်လာ မှာကို ဒေသခံများက အထူးစိုးရိမ်နေလျက်ရှိပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ပြည်နယ်ရှိ တိုင်းရင်းသားများတောင်းဆိုနေသော တန်းတူညီမျှအခွင့်အရေး ရရှိစေရေးကို အလေးထားရန်လိုအပ်ပါတယ်။ ဖွဲ့စည်းပုံအခြေခံဥပဒေရဲ့ အခြေခံမူများအခန်း(၁)၊ ပုဒ်မ ၆(ခ)တွင် တိုင်းရင်းသားစည်းလုံးညီညွတ်မှုမပြိုကွဲရေးကို အစဉ်တစိုက် ဦးတည်ရန်နဲ့ ပုဒ်မ ၉(က)တွင် တိုင်းဒေသကြီး(၇)ခုနှင့် ပြည်နယ်(၇)ခုတို့သည် အဆင့်အတန်းချင်း တူညီကြသည်ဟု ပြဋ္ဌာန်းကြသော်ငြားလည်း ယခုအဆိုပြုတဲ့ မြစ်ရေလွှဲပြောင်း သယ်ယူရေး စီမံကိန်း မဟာစီမံချက်သည် ပင်ရင်း ရေအရင်းအမြစ်ရှိတဲ့ ရှမ်းပြည်နယ်က တိုင်းရင်းသားများ အကျိုးခံစား ခွင့်ကို မျက်ကွယ်ပြု ထားတာကို မြင်တွေ့ရပါတယ်။ ဖွဲ့စည်းပုံအခြေခံဥပဒေ ပုဒ်မ ၆(ခ)နဲ့ ပုဒ်မ ၉(ဂ)ပြဋ္ဌာန်းချက်များကို အလေးမထား ဖောက်ဖျက်သည်ဟု ရှမ်းပြည်နယ်ရှိ တိုင်းရင်းသားများတို့က ခံစားစေနိုင်ကြောင်း တင်ပြလိုပါတယ်။ လက်ရှိကာလမှာ တည်ငြိမ်အေးချမ်း၍ တန်းတူညီမျှမှု စစ်မှန်တဲ့ ဒီမိုကရေစီ Federd ပြည်ထောင်စု တည်ဆောက်ရေးကို ပြည်ထောင်စုလွှတ်တော် နာယက ကလည်းကောင်း၊ နိုင်ငံတော် သမ္မတက လည်းကောင်း ကြိုးပမ်းအကောင်အထည်ဖော် အသီးသီးဖွင့်ဟကြေညာထားပြီး ဖြစ်ပါတယ်။ Federd ပြည်ထောင်စုဖော်ဆောင်ရေးလုပ်ငန်းအသွင် ၂၀၁၅ ခုနှစ်၊ ရွေးကောက်ပွဲမတိုင်မီ ဖွဲ့စည်းပုံအခြေခံ ဥပဒေမှ နောက်ဆက်တွဲဇယား ၁၊ ၂၊ ၅ စသည်တို့ကိုလည်း ပြင်ဆင်နိုင်ရန် စီစဉ်ဆောင်ရွက်နေတဲ့ ကာလ ဖြစ်သလို ဇယား ၁၊ အပိုဒ် (၈)၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးအပိုဒ်ခွဲ(ဂ) ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဥပဒေပျိုးခင်းကို တိုင်းရင်းသားများက ပြည်နယ်ဥပဒေပြုခ��င့်အဖြစ် တောင်းဆိုထားပါတယ်။ ထို့ကြောင့် ဖွဲ့စည်းပုံ နောက်ဆက်တွဲဇယား ပြင်ဆင်ရေး မပြီးပြတ်သေးခင်မှာ လက်ဦးမှု ရယူ၍ တိုင်းရင်းသားများအပေါ် ခေါင်းပုံဖြတ် အမြတ်ထုတ်သွားတဲ့ မဟာစီမံချက်ဟု တိုင်းရင်းသား များ အမြင်လွဲမှားစေနိုင်ပါတယ်။ ပြည်ထောင်စုမြန်မာနိုင်ငံတော် ရေအရင်းအမြစ် မြစ်ကြီး (၄) သွယ်ရှိရာ ၎င်းမြစ်များဖြတ်သန်းရာ နယ်မြေဒေသများတွင် မြစ်ချောင်းမတိမ်ကောစေရေး၊ သဘာဝ ပတ်ဝန်းကျင် ထိန်းသိမ်းရေး၊ ရေအရင်းအမြစ်များ အကျိုးရှိစွာ အသုံးချနိုင်ရေးများကို မဟာစီမံချက်ချ၍ သက်ဆိုင်ရာ မြစ်ကြီး(၄)ခုရှိရာ ဒေသကဆောင်ရွက်ရန် လိုအပ်ပါတယ်။ တရုတ်နိုင်ငံကဲ့သို့ မြန်မာနိုင်ငံတွင် သဲကန္တာရ မရှိခြင်း၊ လူဦးရေထူထပ်သော တရုတ်နိုင်ငံကဲ့သို့ မြစ်တစ်ခုမှ ရေများကို အခြားမြစ်တစ်ခုသို့ လွှဲပြောင်းစီးဆင်းရန် မလိုအပ်သလို အဆိုပြု သကဲ့သို့ ဆောင်ရွက်ခြင်းဖြင့် ဖြစ်ပေါ်လာမယ့် ဆိုးကျိုးများဖြစ်သေ တိုင်းရင်းသား စည်းလုံးညီညွတ်မှု ပြို ကွဲမည့်အရေး၊ စစ်မှန်သော Federd ပြည်ထောင်စု တည်ဆောက်ရေးကို ဟန့်တားအနှောင့်အယှက်ဖြစ်မယ့်အရေး၊ ၎င်းမြစ်ရေလွှဲပြောင်း သယ်ဆောင်ရေးကြောင့် တိုင်းဒေသကြီး အချို့မှ အကျိုးခံစားခွင့်ရရှိမည် ဖြစ်သော်လည်း ပင်ရင်းအမြစ်မှ ရေလျော့နည်း၍ အကျိုးလျော့နည်းခြင်းကြောင့် အကျိုး ခံစားရမယ့်၊ ဆိုးကျိုးခံစားရမယ့် ပြည်နယ်(၄)ခုရှိ တိုင်းရင်းသားအရေးကို အလေးအနက် ထည့်သွင်း စဉ်းစားသင့်ပါကြောင်းနဲ့ မြစ်သံလွင်ရဲ့ အလှ၊ မြစ်သံလွင်ရဲ့ သဘာဝအရင်းအမြစ်ကြီး မပျက်စီး မဆုံးရှုံးစေမယ့် သံလွင်ရေအားလျှပ်စစ် စီမံကိန်းကြီး (၆)ခုနဲ့ ယခု အဆိုကို လုံးဝကန့်ကွက်ကြောင်း ဆွေးနွေးတင်ပြရင်းနဲ့ နိဂုံးချုပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">ချင်းပြည်နယ် မဲဆန္ဒနယ်အမှတ်(၁)မှ ဦးကျွန်ခဲန်း ဆွေးနွေးနိုင်ပါပြီ</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>လေးစားရပါသော အမျိုးသား လွှတ်တော်ဥက္ကဋ္ဌကြီး၊ ပြည်ထောင်စုဒုတိယဝန်ကြီးများ၊ ကော်မရှင်အဖွဲ့ဝင်နှင့် အမျိုးသားလွှတ်တော် ကိုယ်စားလှယ်များ အားလုံး ကိုယ်စိတ်နှစ်ဖြာ ကျန်းမာချမ်းသာပြီး လိုရာဆန္ဒပြည့်ဝနိုင်ပါစေကြောင်း ဆုမွန်ကောင်းတောင်း ဂါရဝပြုနှုတ်ခွန်းဆက်သအပ်ပါတယ်။ ချင်းပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးကျွန်ခဲန်း ဖြစ်ပါတယ်။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးမျိုးမြင့် ရဲ့ မြန်မာနိုင်ငံအလယ်ပိုင်း နှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ ရာသီ ရေပြတ်လပ်မှု၊ မိုးရာသီ ရေကြီး ရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက် (Master Plan Of River Water Conveyonce Scheme) ချမှတ် အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို ကျွန်တော့်အနေနဲ့ မကန့်ကွက်သော်လည်းဘဲ ကျွန်တော် မထောက်ခံရဲအောင် ဆွေးနွေးသွား မှာ ဖြစ်ပါတယ်။ ဘာလို့လဲဆိုတော့ ဒီကိစ္စဟာ ရေပြဿနာ ဖြစ်တဲ့အတွက်ကြောင့် ရေက အဓိက၊ ရေရှိရေးဟာ အဓိက အသားပေးပြီးတော့မှ ကျွန်တော်ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီး ခင်ဗျား။ ကျွန်တော်ဆွေးနွေးတဲ့အထဲမှာ အကိုးအကားအဖြစ် ကျွန်တော် ကျမ်းစာများ နည်းနည်း ပါရှိပါတယ်။ အဲဒါ ခွင့်ပြု ပေးပါရန် လေးစားစွာ ကျွန်တော် တင်ပြအပ်ပါတယ်။ ဥက္ကဋ္ဌကြီးခင်ဗျား။ ဆိုရိုးစကားအရ ရေအသက် တစ်မနက်၊ ထမင်းအသက် ခုနှစ်ရက်လို့ ဆိုထားတာရှိပါတယ်။ ထမင်းထက် ရေကပိုပြီး အရေးကြီးကြောင်း ကျွန်တော်တို့ တွေ့ရှိရမှာ ဖြစ်ပါတယ်။ ဖော်ပြပါအဆိုအရ အထက်ပါရေက (၇)ဆလောက်ကို အရေးကြီးကြောင်းလည်း ကျွန်တော် ပြောလိုပါတယ်။ တစ်မနက်ခန့် ရေသောက်သုံးစရာမရှိလို့ရှိရင် အထူးအနေရခက်ကြောင်း တွေ့ရှိရ မှာ ဖြစ်ပါတယ်။ ထို့အတွက်ကြောင့် ရေအကျိုး (၁၀)ပါးအထိ ရှိကြောင်းလည်း စာဆိုများ စာပေများမှာ ရေးသားချက်၊ ဖော်ပြချက်အရ သိရှိရပါတယ်။ ဒါပေမဲ့ ရေစတင်ဖြစ်ပေါ်လာတဲ့ အရင်းအမြစ်ကို ဂဃနဏ မသိရှိရသော်လည်း ခရစ်ယာန်ကျမ်းစာတွင် ကမ္ဘာမြေကြီးမဖန်ဆင်းခင် ဘုရားသခင် ဤဝိဉာဉ်တော်သည် ရေမျက်နှာပြင်ပေါ်တွင် သွားလာ လှုပ်ရှားနေသည်ဟု ဖော်ပြထား တာ ရှိပါတယ်။ အဲဒီဟာကို ကြည့်ခြင်းအားဖြင့် ရေရဲ့ သက်တမ်းဟာ ဘုရားသခင်ရဲ့ သက်တမ်းနဲ့ အတူတူလောက် ဖြစ်တယ်လို့ ကျွန်တော် ဆိုလိုပါတယ်။ ၎င်းအပြင် ဘုရားသခင်က ကမ္ဘာမြေကြီးကို ဖန်ဆင်းပြီး နှစ်ပေါင်း (၂၀၀၀)အထိ မိုးမရွာဘဲ နေခဲ့တယ်လို့ ဖော်ပြထားတာ တွေ့ပါတယ်။ အဲဒီ နှစ်(၂၀၀၀)ထဲမှာ လူတွေရော၊ သစ်ပင်ပန်းမန် တွေရော ဘယ်လိုအသက်ရှင် ကြီးထွားကြသလဲဆိုတဲ့အခါကျတော့ ကမ္ဘာမြေကြီးရဲ့ အောက်ခြေမှာ အစိုဓာတ်တွေရှိတဲ့အတွက်ကြောင့် အဲဒီအစိုဓာတ်ကနေပြီးတော့ စိမ့်စမ်းတွေပေါက်စေခြင်းအားဖြင့် သစ်ပင်များ၊ ပန်းပင်များ၊ စိုက်ပျိုးရေးသီးနှံပင်များကို ကြီးထွားစေပါတယ်။ နှစ်(၂၀၀၀)ပြီးတဲ့အခါမှာ ကမ္ဘာမြေတစ်ပြင်လုံးမှာ လူဦးရေကလည်း များပြားလာတဲ့အခါမှာ လူတွေကလည်း အပြစ်တွေပဲ လုပ်ကြပါတယ်။ ဘုရားသခင်ရဲ့ အလိုတော်အတိုင်း မရှိတဲ့အခါ တစ်ယောက်နဲ့တစ်ယောက် သတ်ဖြတ် ကြတယ်၊ တစ်နယ်နဲ့တစ်နယ် တိုက်ခိုက်ကြတယ်၊ ကြီးနိုင်ငယ်ညှဉ်း လုပ်ကြတယ်။ အဲဒီလိုဖြစ်တဲ့ အခါကျတော့ ဘုရားသခင်က ဒီ ကမ္ဘာမြေကြီးမှာ လူဖန်ဆင်းတာ ပိုနောင်တရတယ်လို့ ဆိုထားပါတယ်။ အဲဒါကြောင့် သားမယားရှိတဲ့၊ ဒီကမ္ဘာမြေကြီးမှာရှိတဲ့ လူနှင့် သတ္တဝါ၊ တိရစ္ဆာန်အားလုံးကို လည်း သန့်ရှင်းစေချင်တဲ့ဆန္ဒရှိတဲ့အခါမှာ အဲဒီမှာ မိသားစုတစ်စုဖြစ်တဲ့ နော့အယ် မိသားစုတစ်စုသာ လျှင် ဘုရားသခင်ရဲ့အလိုတော်အတိုင်း အသက်ရှင်လှုပ်ရှားစွာရှိတဲ့ အခါမှာ ဘုရားသခင်က နော့အယ် ရှေ့မှာ သင်္ဘောကြီးကို တည်ဆောက်ဖို့၊ နောက် ဒီကမ္ဘာမြေပြင်တစ်ခုလုံးကို ရေလွှမ်းမိုးဖို့ လုပ်ရမယ် ဆိုပြီးမှ သူကနေ သင်္ဘောဆောက်ခိုင်းပါတယ်။ သင်္ဘောအလျား ပေ (၄၅၀)၊ အနံ (၇၅)ပေ၊ အမြင့်(၄၅) ပေ၊ နောက် အဆင့် (၃)ဆင့်နဲ့တည်ဆောက်ပြီးတော့မှ တိရစ္ဆာန်မျိုးစုံ ဖို၊ မ တစ်စုံစီကို သူကမျိုးအတွက် တင်သွင်းထားခိုင်းပါတယ်။ နောက် သီးနှံမျိုးစေ့ အတွက်ကိုလည်း သိုလှောင်ခိုင်းပြီးမှ တိရစ္ဆာန်နဲ့ လူရဲ့စားဝတ်မှုကိုလည်း အဲဒီသင်္ဘောထဲမှာ သိမ်းသွင်း ခိုင်းထားပါတယ်။ သင်္ဘော တည်ဆောက်ပြီးတဲ့ သင်္ဘောကိုလည်းပဲ သစ်ပင်ပေါတဲ့ တောင်ကုန်းပေါ်မှာ သွားတည်ဆောက်ခိုင်းပြီးမှ အဲဒီမှာရှိတဲ့ လူတွေကလည်းပဲ ပြက်ရယ်ပြု ကြပါတယ်။ သူများ သင်္ဘောဆောက်တဲ့ အခါမှာ ရေချဖို့ မြစ်ကမ်းနားမှာ ဆောက်ပါတယ်။ နော့အယ်ကျတော့ တောင်ပေါ်မှာ၊ ကုန်းပေါ်မှာ ဆောက်တယ်ဆိုပြီးမှ ပြက်ရယ်ပြု ကြပါတယ်။ ဒါပေမဲ့ သူဆောက်ပြီးတဲ့အခါမှာ ဒီမိုးမရွာခင် ရက်ပေါင်း(၅)ရက်လောက် လိုတဲ့အခါမှာ ဒီဟာကို သူ့ဆီမှာ ချက်မယ့်တိရစ္ဆာန် အကောင်အရေကိုလည်း အားလုံးသိမ်းသွင်းတဲ့အခါမှာ မိုးက စရွာပါတယ်။ မိုးက စရွာတဲ့အခါမှာ လူတွေကလည်း မိုးရွာမယ် ဒီ တစ်ပြင်လုံးလွှမ်းမိုးမယ် ဆိုတာ နော့အယ်ပြောကြတာကို ပြက်ရယ်ပြုပြီးတော့မှ မဖြစ်လာတဲ့အခါ ကျတော့ သူတို့က အဲဒီမိုးရေကို သူတို့က ကစားစရာအဖြစ်နဲ့ တချို့ လူတွေကျတော့ ပြောတဲ့အခါမှာ၊ တချို့ကျ ခေါင်ရည်သောက်ပြီးမှ ဝိုင်းဖွဲ့ပြီးမှ၊ ဗုံတီးပြီးမှ၊ မောင်းခတ်၊ နွားနောက်ချို တီးပြီးမှ ဝိုင်းဖွဲ့ပြီးတော့ ဟားကြတယ်လို့ အဲဒီလို ဆိုပါတယ်။ အဲဒီဟားကြတဲ့အချိန်မှာလည်းပဲ ကွပ်ပျစ်ရဲ့ တိုင်အထိတောင်မှ ရေက ရောက်နေပါတယ်။ အဲဒါကလည်း ဂရုမစိုက်ဘဲနဲ့ မြင့်တဲ့နေရာမှာပဲရှိပြီးမှ စားကြတယ်လို့ပဲ ပြောကြပါတယ်။ နောက်ဆုံးကျ တော့ ရေက တဖြည်းဖြည်းနဲ့ မြင့်တက်လာတဲ့အခါကျတော့ သူတို့လည်း တောင်ကုန်းပေါ်မှာ နေတယ်။ တောင်ကုန်းပေါ်ကလည်း ရေအမြင့် (၁၅)တောင်အထိ၊ (၇)မီတာလောက်အထိ ရေက လွှမ်းမိုးလာပါတယ်။ နောက် မိုးရွာတဲ့အခါမှာလည်း သူတို့ မိုးတစ်ခါမှ ရွာဘူးတာမရှိတဲ့အတွက်ကြောင့် မိုးရေ ကိုတောင် ကစားပြီးမှ မိုးရေကိုလည်း ဘယ်လိုဖြစ်မှန်းကို မသိတဲ့အခါကျတော့ မိုးကလည်း ရက်ပေါင်း (၄၀)ရွာတယ်။ ရက်ပေါင်း (၄၀)ရွာတဲ့အထဲမှာ ကမ္ဘာမြေပြင်ကြီးတစ်ခုလုံးက ရေလွှမ်းမိုးတဲ့ အခါမှာ လူသားအပါအဝင် အားလုံးက သေကြေပျက်စီးကုန်ပါတယ်။ ရက်ပေါင်း(၁၅၀)ကျမှပဲ ရေက ခန်းခြောက် လာပါတယ်။ အဲဒီအခါမှာ လူတွေက နှစ်ပေါင်း (၂၀၀၀)အတွင်းမှာ တစ်ခါမှ မိုးမရွာဘူးတဲ့အတွက် ကြောင့် မိုးဆိုတာ သူက နားမလည်ဘူး။ အဲဒီကစပြီးမှ မိုးရွာစပြုပါတယ်လို့ ဆိုရိုး ရှိပါတယ်။ နော့အယ်ကလည်း ရေတွေလွှမ်းမိုးတဲ့အခါမှာ အသက်ပေါင်းက (၆၀၀)ရှိပါတယ်။ အဲဒီ မိုးရေလွှမ်းမိုးပြီး (၃၅၀) အသက်ရှင်ပြီးမှသေဆုံးသွားပါတယ်။ အဲဒီနောက်ပိုင်းမှာ လူသားတွေကတော့ အသက် (၆၀၀) ပြည့်ပြီးမှ တဖြည်းဖြည်းနဲ့ လူရဲ့ သက်တမ်း က တိုတိုသွားပါတယ်။ ဥက္ကဋ္ဌကြီးခင်ဗျား။ ပညာရှင်များတွက်ချက်မှုအရ လက်ရှိကမ္ဘာမြေကြီးရဲ့ တစ်ရာပုံ ခုနှစ် ဆယ်ပုံက ရေဖြစ်တယ်လို့ တွက်ချက်ထားပါတယ်။ ၎င်းရေများအနက် အာတိတ်နဲ့ အတ္တလန်တိတ် ရေခဲပြင် အပါအဝင် သုံးစွဲလို့ရတဲ့ရေဟာ (၃)ရာခိုင်နှုန်းလောက်ပဲ ရှိတယ်လို့ တွက်ချက်ထားပါတယ်။ ဒါပေမဲ့ အဲဒီ (၃)ရာခိုင်နှုန်းအထက်ကနေပြီးမှ ကျွန်တော်တို့ ဒီအတိုင်း အဆင်သင့်ခပ်ပြီး သောက်သုံး နိုင်တဲ့ရေချိုဟာ (ဒသမ ၅ ရာခိုင်နှုန်းမှ ၁ ရာခိုင်နှုန်း)ပဲ ရှိတယ်လို့ တွက်ချက်ထားပါတယ်။ ကမ္ဘာမြေကြီးရဲ့ ပူနွေးမှု တဖြည်းဖြည်းမြင့်တက်လာခြင်းကြောင့် သက္ကရာဇ် (၂၀၅၀) ရောက်တဲ့အခါမှာ ရေပြတ်လပ်မှု ပိုမိုပြီးကြီးလာပြီး လူဦးရေကလည်း လက်ရှိ သန်းပေါင်း (၇၀၀၀) ကနေပြီးမှ (၉၆၀၀)အထိ တိုးလာမယ်လို့ ပြောပါတယ်။ အဲဒီအချိန်ကျမှ လူမနေနိုင်လောက်အောင် ဒီကမ္ဘာမြေကြီးကလည်း သိပ္ပံပညာရှင်များ တွက်ချက်မှုအရ ရေပြတ်လပ်မှုများ ကြုံတွေ့ရတဲ့အခါမှာ ကမ္ဘာမြေကြီးအသစ်ကို ရှာဖွေဖန်တီးဖို့ သူတို့ ကမ္ဘာ့ပတ်ဝန်းကျင်ထိန်းသိမ်းရေး အဖွဲ့များကနေ တွက်ချက်ထားပါတယ်။ လက်ရှိကမ္ဘာမြေကဲ့သို့ ရာသီဥတု ကောင်းမွန်လာအောင် ဆောင်ရွက်မည်ဆိုသည့် ကမ္ဘာ့ ပတ်ဝန်းကျင်ထိန်းသိမ်းကာကွယ်ရေး အဖွဲ့များဖွဲ့စည်းပြီး ခေါင်းချင်းဆိုင် ဆွေးနွေးပေါင်းလည်း မနည်းတော့။ သို့သော်လည်း ကမ္ဘာမြေကြီး တစ်နေ့ထက်တစ်နေ့ ပူနွေးလာသလို မြစ်ချောင်း၊ အင်းအိုင်များ လည်း တစ်နှစ်ထက်တစ်နှစ် ခန်းခြောက်သွားခြင်းဖြစ်ကြောင်း တွေ့ရှိရပါတယ်။ ဤကဲ့သို့ ဖြစ်ရခြင်း အဓိက တရားခံလို့ ကျွန်တော့်အနေနဲ့ ယူဆလိုသည်မှာ သစ်ပင်များ မတရားခုတ်ထွင်ခြင်း၊ ဖန်လုံအိမ်များ၊ ဓာတ်ငွေ့များ အလွန်အကျွံ သုံးစွဲခြင်း၊ မြေအောက်ရေ ထုတ်ယူသုံးစွဲခြင်း များပြားခြင်း၊ သဘာဝ သယံဇာတများ အလွန်အကျွံ ထုတ်ယူသုံးစွဲခြင်း၊ ဖွံ့ဖြိုးသောနိုင်ငံများမှ အစားအစာများ အပြိုင်အဆိုင် ယှဉ်ပြိုင်ထုတ်ယူပြီး တန်သန်းပေါင်း (၃၅၀၀) ရောင်းဝယ်ရပြီး ပုပ်သိုးပြီး စွန့်ပစ်ရသလို၊ လူဦးရေ သန်းပေါင်း (၁၀၀၀)မှာလည်း စားသုံးရန်မရှိ၊ အငတ်ဘေးနဲ့ နှစ်စဉ်ရင်ဆိုင်နေရကြောင်း ကမ္ဘာ့စစ်တမ်း အရ သိရှိရပါတယ်။ လက်ရှိကမ္ဘာမြေကြီးသည် လူသားနဲ့ ဆက်နွှယ်နေသော ဂေဟစနစ်တို့နှင့် လိုအပ်ချက်များကို ပံ့ပိုးနိုင်ခြင်းမရှိသကဲ့သို့ ဖြစ်ရာ ကမ္ဘာမြေကြီးသည်လည်း ကြီးလေးသော ဝန်ထုပ်ဝန်ပိုး ထမ်းဆောင် သလို ဖြစ်နေပါတယ်။ ဥက္ကဋ္ဌကြီးခင်ဗျား။ ဤကဲ့သို့ ဖြစ်စဉ်များကို ကြည့်တဲ့အခါမှာ ၁၉၅၀ ခုနှစ်နောက်ပိုင်းမှာ ရာသီဥတုပြောင်းလဲမှု အထူးသိသာလာတဲ့အခါ၌ ၁၉၇၂ ခုနှစ်မှာ ဆွီဒင်နိုင်ငံကနေပြီးမှ ကမ္ဘာ့ဥတု ပင်လယ် ကောင်းမွန်လာရေးကို စတင်ဆွေးနွေးလာခဲ့ပါတယ်။ ၁၉၇၄ ခုနှစ်ကျမှ နှစ်စဉ်ပုံမှန် ဆွေးနွေးခဲ့ သော်လည်း ကမ္ဘာ့ရာသီဥတုမှာ သိသိသာသာ ကောင်းမွန်လာခြင်းမရှိဘဲ ပိုမို၍ ဆိုးရွားလာကြောင်း တွေ့ရှိရပါတယ်။ မြန်မာနိုင်ငံ၏ ပင်မ အသက်သွေးကြောဖြစ်သည့် ဧရာဝတီမြစ်သည်လည်း တစ်နှစ် ထက်တစ်နှစ် ရေနည်းလာပါတယ်။ ထို့နည်းတူ ချင်းတွင်းမြစ်၊ စစ်တောင်းမြစ်၊ သံလွင်မြစ်နဲ့ မဏိပူရမြစ် တို့သည်လည်း နဂိုထက်လျော့နည်းသလို တခြား ချောင်းရေ၊ စမ်းရေ၊ အင်းအိုင်ရေတွေလည်း ခန်းခြောက် လာပါတယ်။ ကျွန်တော် တစ်ခု တင်ပြချင်တာကတော့ ဥက္ကဋ္ဌကြီးကတစ်ဆင့် သုံးသပ်ဖို့ပါပဲ။ ကျွန်တော်တို့ ဖလမ်းမြို့နယ် လွန်ခဲ့တဲ့ နှစ်ပေါင်း(၃၀)မှာ ဆိုင်းမွန်ကျေးရွာမှာ အဘိုးတစ်ယောက်က အထက်လမ်း ဆရာတစ်ယောက်ရှိပါတယ်။ အထက်လမ်းဆရာနေအိမ်ရဲ့ နောက်ဖေးမှာ စမ်းချောင်းရှိတယ်။ အဲဒီ စမ်းချောင်းမှာ စမ်းချောင်းစောင့်တဲ့ နတ် ရှိတယ်။ အဲဒါ အဲဒီနတ်ကို သူက နှင်ထုတ်ချင်တော့ အဲဒီ စမ်းချောင်းကို သူ့ဂါထာ မန်းပြီးမှ လုပ်တာ စမ်းချောင်းက ခန်းခြောက်သွားပါတယ်။ ခန်းခြောက်သွားတဲ့ အခါမှာ အဲဒီမှာစောင့်တဲ့နတ်ကလည်း ထွက်ပြေးတော့မယ်။ အဲဒီထွက်ပြေးတဲ့နေ့မှာ အဲဒီမှာ အထက်လမ်း ဆရာကို အိပ်ငွေ့ချတဲ့သဘောလား မသိပါဘူး။ သူက တအားအိပ်ချင်လာအောင် လုပ်သွားတယ်။ အိပ်ချင်လာအောင် လုပ်လိုက်တော့ အိပ်နေတဲ့အချိန်မှာ သူက အဲဒီနတ်ကနေ ထွက်ပြေးရင်းနဲ့ သူ့ရဲ့ Fighting Bdil အဲဒါကို ညှစ်ပြီးမှ သူက ထွက်ပြေးသွားတယ်တဲ့။ သူက နိုးလာတဲ့အခါမှာ သူက ဒုက္ခ ခံစားနေတာ၊</speech>
<speech type="speaker">ခေါင်းစဉ်နဲ့ မသက်ဆိုင်တာတွေ မဆွေးနွေးပါနဲ့။</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>အဲဒါ စမ်းချောင်း ခြောက်သွေ့တဲ့ အကြောင်းဟာ ကျွန်တော်ထင်တာ သူက ဂါထာမန်းပြီးမှ ခြောက်သွေ့တာ မဟုတ်ဘဲနဲ့ သဘာဝအရ ခြောက်သွေ့တဲ့အကြောင်းပဲ ဖြစ်မယ်လို့ ကျွန်တော်ယူဆပါတယ်။ မြန်မာနိုင်ငံရဲ့ အရှေ့ပိုင်း၊ အနောက်ပိုင်း၊ မြောက်ပိုင်းနဲ့ တောင်တန်းဒေသတွေ အားလုံး ဖုံးလွှမ်းသော မြန်မာပြည်ဟာ တကယ်လို့ အဲဒီတောင်တန်းဒေသများကို သစ်ပင်များ ဖုံးလွှမ်းနေအောင် ပြန်လည်လုပ်ပေးနိုင်လို့ရှိရင် သဘာဝ ရာသီဥတုလည်း ကောင်းမွန်လာပြီး မိုးရေကလည်း ပိုမိုပြီးတော့ကောင်းမွန်လာမှာ ဖြ��်ပါတယ်။ မြစ်ရေ၊ ရေအောက်ရေ သုံးစွဲချင်တဲ့အတွက်ကြောင့် နယူးယောက်နဲ့ ဘန်ကောက်နဲ့ ဂျကာတာမြို့များမှာ ကမ္ဘာ့မြေမျက်နှာပြင်အောက်မှာ အတော်လေး နိမ့်ဆင်းသွားကြောင်း ကျွန်တော်တို့ စာစောင်များအရ သိရှိရပါတယ်။</speech>
<speech type="speaker">လုံလောက်ပါပြီ။ လုံလောက်ပါပြီ</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>အမှတ်(၆)မှ အမျိုးသားလွှတ်တော် ကိုယ်စားလှယ် ဦးမျိုးမြင့် ၏ မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီး ရေနစ်မြုပ်မှုများကို ရေရှည်ကုစားနိုင်မည့် မြစ်ရေ လွှဲပြောင်းသယ်ယူရေး စီမံကိန်း ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို မြန်မာပြည်အလယ်ပိုင်း ဒေသတစ်ခုတည်းအတွက်သာမစဉ်းစားဘဲနဲ့ မြန်မာပြည်တစ်ခုလုံး ရေပိုမိုရရှိနိုင်ရေးအတွက်ကို ပိုမိုပြီးစဉ်းစားပြီးမှ တောင်တန်း ဒေသများကို စိမ်းလန်းစိုပြည်ပြီး သစ်ပင်၊ ပန်းမန်များ စိုက်ပျိုးပြီးမှ မိုးပိုမိုများလာပါက အဆိုရှင်ရဲ့ ရေသွယ်ယူမယ့် သံလွင်ရေသွယ်ယူမယ့်စီမံကိန်းကိုလည်း လိုအပ်တော့မည်မဟုတ်ပါသဖြင့် ဒီစီမံကိန်း ကို လောလောဆယ် လုပ်ဆောင်ရန်မသင့်ကြောင်း ကျွန်တော်ဆွေးနွေးရင်း နိဂုံးချုပ်ပါတယ်။ အားလုံး ကို ကျေးဇူးတင်ပါတယ်။</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။</speech>
<p>အစည်းအဝေးကို ၁၀၅၂ နာရီအချိန်တွင် ခေတ္တရပ်နားပြီး ၁၁၀ရ နာရီအချိန်တွင် ပြန်လည် ကျင်းပပါသည်။</p>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာဖြစ်ပါတယ် ခင်ဗျား</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၉)မှ ဦးမှတ်ကြီး ဆွေးနွေးနိုင်ပါပြီ</speech>
<speech><mp id="105">ဦးမှတ်ကြီး၊ မန္တလေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များနဲ့ ကော်မရှင်၊ ပညာရှင်အဖွဲ့ဝင်များ ဂါရဝပြုပါကြောင်း ဦးစွာ ပြောလိုပါတယ်။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးမှတ်ကြီး ဖြစ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် တင်သွင်းခဲ့တဲ့အဆိုကို အလေးအနက် ထောက်ခံဆွေးနွေး တင်ပြသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဒီကနေ့ လူတွေမှာ အရေးအကြီးဆုံး အရာ(၃)ခုကတော့ စားဝတ်နေရေး၊ အရေး(၃)ပါးဖြစ်ပါတယ်။ အဲဒီထဲမှာ ကျွန်တော်တို့ စားရေးပေါ့နော်၊ စားရေးမှာလည်း ကျွန်တော်တို့ သောက်ရေအပါအဝင်ပေါ့နော်။ ဒါတွေက အရေးကြီးပါတယ်။ ရေအသက် တစ်မနက်၊ ထမင်းအသက်(၇)ရက်လို့ ဆိုရိုးစကားရှိတဲ့အတွက် လူတွေမှာ မဖြစ်မနေအရေးကြီးတဲ့ အကြောင်းအရာတစ်ရပ်ဖြစ်တယ်ဆိုတာ လွှတ်တော် ကိုယ်စားလှယ်ကြီးများ အားလုံး အသိ ဖြစ်ပါတယ်။ အဲဒီတော့ ဒီကနေ့ ကမ္ဘာမှာ ကျွန်တော်တို့ ၁၉၈၈ ခုနှစ်မှာ ကမ္ဘာ့ရဲ့ လူဦးရေဟာသန်းပေါင်း (၄၀၀၀)လောက်ရှိခဲ့ပြီးတော့ ၂၀၁၅ ခုနှစ်မှာ သန်းပေါင်း (၇၀၀၀) လောက် ရှိတယ်လို့ ဆိုပါတယ်။ သက္ကရာဇ် ၂၀၅၀ ခုနှစ်မှာတော့ (၉၅၀၀)လောက်ရှိလာမှာပါ။ ဒါကတော့ လူဦးရေရဲ့ နှစ်စဉ် တိုးတက်မှုရဲ့ ပြယုဂ်ဖြစ်ပါတယ်။ အဲဒီတော့ ကျွန်တော်တို့ မြန်မာနိုင်ငံမှာလည်း လူဦးရေကတိုးပွား လျက်ရှိပါတယ်။ သို့သော်လည်းပဲ လူဦးရေတိုးပွားလာသော်လည်းပဲ ကျွန်တော်တို့ နေထိုင်တဲ့ ကမ္ဘာမြေကြီးအပါအဝင် ကျွန်တော်တို့နေရာရဲ့ အကျယ်အဝန်းက တိုးတက်လာတာ မရှိပါဘူး။ ထို့အတူပဲ စားနပ်ရိက္ခာကလည်း ကျွန်တော်တို့ တိုးတက်ပြီးတော့ ထုတ်လုပ်နိုင်တယ်ဆိုတာကတော့ သိပ်များများစားစား ကျွန်တော်တို့ မလုပ်နိုင်ပါဘူး။ ဒါကြောင့်မို့လို့ ကျွန်တော်တို့အတွက် စားရေး၊ နေရေး၊ ဝတ်ရေးအတွက်ကို ကျွန်တော်တို့ အရေးတကြီးဆောင်ရွက်ရမယ်ဆိုတဲ့ အချက်က အဓိက ပေါ်လွင်ထင်ရှားတဲ့အချက်ဖြစ်ပါတယ်။ ဒီကနေ့ လေ့လာကြည့်တဲ့အခါမှာ ကမ္ဘာ့မြေပြင်ရဲ့ (၇၀)ရာခိုင်နှုန်းက ရေမျက်နှာပြင်များဖြစ်ပါတယ်။ အဲဒီတော့ ကမ္ဘာပေါ်မှာရှိတဲ့ ရေထုထည်ရဲ့ (၉၇)ရာခိုင်နှုန်းဟာ ကျွန်တော်တို့ ရေငန်များဖြစ်နေတာကို တွေ့ရပါတယ်။ ဒါကြောင့်မို့လို့ ကျွန်တော်တို့ ရေချို သောက်သုံးမှုဟာ အင်မတန်ကို ပမာဏနည်းပါး လာတယ်ဆိုတာကတော့ အထင်အရှားဖြစ်ပါတယ်။ ဒီကနေ့ ကျွန်တော်တို့ ကြုံတွေ့နေရတဲ့ မြန်မာနိုင်ငံ အပါဝင်ပေါ့၊ တစ်ကမ္ဘာလုံးမှာ ရာသီဥတုပူနွေးလာတယ်။ ပူနွေးလာတာနဲ့အမျှ ရာသီဥတုတွေဖောက်ပြန်ပြောင်းလဲလာတယ်။ မုတ်သုံဟာ ကျွန်တော်တို့ အဝင်နောက်ကျသလို အထွက်မှာလည်းစောပါတယ်။ ဒီလို စောတဲ့အတွက် ကျွန်တော်တို့ဟာ ဒီ မြန်မာပြည်အလယ်ပိုင်းအပါအဝင်ပေါ့နော်၊ တချို့ တချို့သော ဒေသတွေမှာ ကျွန်တော်တို့ မိုးရွာသွန်းမှု တော်တော်လေးနည်းနေတာကိုတွေ့ရပါတယ်။ အခု ဒီအနေအထားအနေနဲ့ သတင်းစာတွေထဲမှာလည်း ကျွန်တော်တို့ ခြောက်သွေ့တဲ့ ရေကန်တွေနဲ့ ခြောက်သွေ့တဲ့ သောက်ရေ၊ သုံးရေအတွက် စိုးရိမ်ပူပန်နေကြရတယ်။ သောက်ရေ၊ သုံးရေအပြင်ကို မွေးမြူထားတဲ့ ကျွဲ၊ နွား တိရစ္ဆာန်တွေအတွက် ကျွန်တော်တို့ ရေတွေလိုနေတယ် ဆိုတာကတော့ နေ့စဉ် ဖတ်ရှုရတဲ့ သတင်းစာတွေထဲမှာ တွေ့နေရပါတယ်။ ဒါတွေကိုလည်း ကျွန်တော်တို့ စေတနာရှင်အပါအဝင်ပေါ့နော်၊ ပြည်ထောင်စုအစိုးရအဖွဲ့နဲ့ ကျန်တဲ့ တပ်မတော်က အဖွဲ့တွေကလည်း ရေတွေပေးပြီးတော့ လှူဒါန်းနေတာကို ကျွန်တော်တို့ နေ့စဉ်နှင့်အမျှ တွေ့နေကြရပါတယ်။ ဒါဟာ တစ်နှစ်ထက်တစ်နှစ်ပို၍ ဆိုးလာဖို့ပဲ ရှိပါတယ်။ ပိုပြီးတော့ ကောင်းလာနိုင်စရာအကြောင်း မရှိပါဘူး။ မရှိတဲ့အတွက် ဒီလိုအခြေအနေမျိုးက ဒီဟာကြီးကို ကုစားဖို့အတွက် ကျွန်တော်တို့ မြန်မာပြည် အလယ်ပိုင်း အပါအဝင်ပေါ့နော်၊ ကျွန်တော်တို့ နေပြည်တော်ပတ်ဝန်းကျင်မှာလည်း တပ်ကုန်းလိုနေရာ မျိုးကလည်း ကျွန်တော်တို့ ဆင်သေဆည် ရေလှောင်တမံဆိုတာ ရှိပါတယ်။ တစ်နှစ်အတွင်း ကျွန်တော်တို့ နွေစပါးကို ရေထုတ်ယူသုံးစွဲလိုက်တဲ့အခါမှာ ကျွန်တော်တို့ မိုးရွာသွန်းမှု နည်းတဲ့အတွက် နောက်နှစ်မှာ နွေစပါးစိုက်လို့ လုံးဝမရတော့တဲ့ အခြေအနေမျိုး နေပြည်တော်တစ်ဝိုက်မှာရှိတဲ့ အခြေအနေလေးပါ။ အဲဒီတော့ မြန်မာပြည် တစ်ပြည်လုံးဟာ ကျွန်တော်တို့ ပတ်ဝန်းကျင် ထိန်းသိမ်းရေးကို လုပ်ဆောင်နေကြတဲ့ ပုဂ္ဂိုလ်များအနေနဲ့လည်း ကြိုးပမ်းခဲ့ကြသော်လည်း ဒီနေ့ တိုးတက်တဲ့ လက္ခဏာ မတွေ့ရဘဲနဲ့ တစ်နှစ်ထက်တစ်နှစ် ဆုတ်ယုတ်လာတဲ့ အခြေအနေမျိုးမှာ ကျွန်တော်တို့က ရေတွင်း၊ ရေကန် တွေကို တူးဖော်ကြတယ်။ သို့သော် မိုးမရွာတဲ့အတွက် ဒီရေကန်တွေမှာ ရေမပြည့်တဲ့အတွက် ကျွန်တော်တို့ ဒါ ဟိုဒင်းမဖြစ်ပါဘူး။ နောက်တစ်ခါ မြေအောက်ရေများကို ထုတ်ယူသုံးစွဲဖို့ကျတော့လည်း ရေငန်တဲ့ ပြဿနာတွေနဲ့ ကျွန်တော်တို့ အကန့်အသတ်ရှိတဲ့အတွက် ဒီလိုတွေ ခက်နေပါတယ်။ ခက်နေတဲ့အတွက် ဒီဟာတွေက ကျွန်တော်တို့ နှစ်စဉ်နှစ်တိုင်း ဒီလိုပဲ ကြုံတွေ့ကြပြီးတော့ ဒီအတိုင်းပဲ ထားကြတော့မှာလားဆိုတဲ့ မေးခွန်း ထုတ်စရာတစ်ခု ဖြစ်လာပါတယ်။ ဒါကြောင့်မို့လို့ ကျွန်တော်တို့ အညာဒေသများအနေနဲ့ကတော့ ရွှေကိုမလို ရေကိုလိုတယ်ဆိုတဲ့ စကားဟာ ထင်ရှားတဲ့ သာဓကတစ်ခု ဖြစ်ပါတယ်။ ဒါဆိုရင် ဒီအတိုင်းပဲ ထားကြတော့မှာလား။ နောက် လိုလျှင်ကြံဆနည်းလမ်းရ ဆိုသလိုပဲ ကျွန်တော်တို့ ဥပမာ (၂)ခု တင်ပြချင်ပါတယ်။ ပထမတစ်ခုကတော့ ရေနဲ့တော့ မဆိုင်ပါဘူး။ သို့သော်လည်းပဲ ကျွန်တော်တို့ စူးအက်တူးမြောင်းဆိုတာ ကျွန်တော်တို့ နောင်တစ်ချိန်တုန်းက အာဖရိကတိုက်ကို ပတ်ပြီးတော့ သွားလာနေရတဲ့ အနေအထားကနေပြီးတော့ လိုလျှင်ကြံဆနည်းလမ်းရ ဆိုသလိုပဲ ပင်လယ်နီနဲ့ မြေထဲပင်လယ်ကို ကျွန်တော်တို့ အဲဒီဟာကို ဟိုဒင်းရှိတဲ့ ကုန်းလေးကိုဖောက်လိုက်တဲ့အတွက် လျင်လျင် မြန်မြန်နဲ့ သွားလာနိုင်တဲ့ အခြေအနေမျိုး ကျွန်တော်တို့ ရောက်ခဲ့တယ် ဆိုတာကတော့ ဒါ သေချာပေါက် ကောင်းမွန်တဲ့ သာဓကတစ်ခုဖြစ်ပါတယ်။ နောက်တစ်ခုက အဆိုရှင်ရဲ့ တင်ပြတဲ့ ဆွေးနွေးတဲ့အထဲမှာ ကျွန်တော်တို့ တရုတ်ပြည်ရဲ့ နိုင်ငံရဲ့ မဟာတောင်မှမြောက်သို့ ရေသယ်ယူလွှဲပြောင်းရေး စီမံချက်ကို ပြန်ပြီးတော့ ကြည့်မယ်ဆိုရင် လည်း ကျွန်တော်တို့ ရေပေါများတဲ့ ယန်စီမြစ်ကနေပြီးတော့ မြစ်ဝါမြစ်ကနေ ဟန်မြစ်တွေကို ကျွန်တော်တို့ နေရာ(၃)ခုကနေပြီးတော့ လွှဲပြီးတော့ သယ်ယူမယ်ဆိုတဲ့ အချက်ကလေးတွေဟာ ကျွန်တော်တို့အတွက် ဒါဟာကောင်းမွန်တဲ့ အချက်ဖြစ်ပါတယ်။ ကျွန်တော်တို့ ဒီမှာရှိတဲ့ ချင်းတွင်းမြစ်၊ ဧရာဝတီမြစ်၊ စစ်တောင်းမြစ်နဲ့ သံလွင်မြစ်ဆိုတဲ့နေရတွေမှာလည်း ကျွန်တော်တို့ အထက်က လွှတ်တော် ကိုယ်စားလှယ်ကြီးများဆွေးနွေးခဲ့သလို သံလွင်မြစ်ကနေပြီးတော့ ကျွန်တော်တို့ ရေကိုယူမယ်ဆိုရင် gravity flow နဲ့ ရေကို ရနိုင်တာဖြစ်တဲ့အတွက်ကြောင့်မို့လို့ ဒါဟာ စဉ်းစားသင့်တဲ့အချက် တစ်ခု ဖြစ်တယ်ဆိုတာကို တွေ့ရမှာဖြစ်ပါတယ်။ အဲဒီတော့ အဆိုရှင်ကနေပြီးတော့ သံလွင်မြစ်ကို လွှဲပြောင်းတဲ့နေရာမှာ အပိုင်းနှစ်ခုထားပြီး တော့ သံလွင်မြစ်ရဲ့ အထက်ပိုင်းကနေပြီးတော့ ကျွန်တော်တို့ မြန်မာပြည်အလယ်ပိုင်းကို ရေသွယ်မယ့် စနစ်တစ်ခုရယ်၊ နောက်တစ်ခါ ကျွန်တော်တို့ သံလွင်မြစ်အောက်ပိုင်းမှာရှိတဲ့ ကရင် နဲ့ မွန်တွေမှာလည်း သွယ်မယ်ဆိုရင် အဲဒီဒေသရဲ့ စိုက်ရေး၊ ပျိုးရေး အခြေအနေပိုကောင်းလာမယ်ဆိုတဲ့ အနေအထားလေးကို ကျွန်တော်တို့ တင်ပြထားပါတယ်။ အဲဒီတော့ အဆိုရှင် တင်ပြထားတဲ့ ကိစ္စဟာ ကျွန်တော်တို့ ဘယ်တုန်းကစခဲ့တာလည်းဆိုရင် ၁၉၈၀၊ ၁၉၈၁ ခုနှစ်ပတ်ဝန်းကျင်က စူးစမ်းလေ့လာခဲ့တယ်လို့ ဒါ ပြောပါတယ်။ အဲဒီခေတ်က မြန်မာ့ဆိုရှယ်လစ်လမ်းစဉ်ပါတီခေတ်ဖြစ်တဲ့အတွက်ကြောင့်မိုလို့ အဲဒီရဲ့ အကြံအစည်တွေကို ကျွန်တော်တို့ တင်ပြနိုင်ခဲ့ခြင်း မရှိဘူးလို့ ကျွန်တော်ယူဆပါတယ်။ ဒါ ကျွန်တော့်ရဲ့ အယူအဆဖြစ်ပါတယ်။ အဲဒီကနေပြီးတော့ ဒီ သံလွင်မြစ်ကနေပြီးတော့ ဒီလိုယူရင်ကောင်းမယ်ဆိုတဲ့ ပဏာမ စူးစမ်းလေ့လာတဲ့ အနေအထားမျိုးနဲ့ လေ့လာထားခြင်းဖြစ်ပါတယ်။ ဒါကို ကျွန်တော်တို့က ဒါ အမျိုးသားလွှတ်တော် ကိုယ်စားလှယ်တော်ကြီး မန္တလေးတိုင်း မဲဆန္ဒနယ်အမှတ်(၆) ဦးမျိုးမြင့် က ဒီဟာကို ကျွန်တော်တို့ ဒီအခြေအနေလေးကို သိတဲ့အတွက် ကျွန်တော်တို့ ဒီမှာ လွှတ်တော်မှာ ဒါလေးကိုဆောင်ရွက်ပေးဖို့ဆိုတဲ့ အခြေအနေကို တင်ပြခြင်း ဖြစ်ပါတယ်။ အဲဒီ တင်ပြတဲ့အချိန်နဲ့ ကျွန်တော်တို့ စူးစမ်းလေ့လာတဲ့ အချိန်သည် (၃၅)နှစ်ကာလကြာမြင့်ခဲ့ ပါတယ်။ သူ့အနေနဲ့ ပြောမယ်ဆိုရင် ကျွန်တော့်အနေနဲ့ ပွင့်ပွင့်လင်းလင်းပြောရရင် လွှတ်တော် ကိုယ်စားလှယ် လုပ်လာခဲ့တဲ့ ဒီမှာ လွှတ်တော်ထဲကို ရောက်လာခဲ့တာ (၄)နှစ်ပြည့်လို့ (၅)နှစ်ရောက် ခါနီးမှာ ကျွန်တော်ထင်ပါတယ်။ စောစောကတည်းက ဒါတွေ ကို သူတင်ပြမယ်လို့ ထင်သော်လည်းပဲ၊ သို့သော်လည်း တင်ပြ သင့်/မသင့်ဆိုတဲ့ဟာလေးကို စဉ်းစားပြီးတော့ အခုမှပဲ ကျွန်တော်တို့ တင်ပြလာတယ် ဆိုတဲ့ အချက်ကို သွားပြီးတော့ မှတ်သားမိပါတယ်။ အဲဒီတော့ ဒီအခြေအနေတွေသည် ကျွန်တော်တို့ ဆိုးရွားသောရာသီဥတုများကို ဘယ်နည်းနဲ့ ကုစားမလဲ။ ကုစားတဲ့ နည်းပေါင်းများစွာထဲကနေပြီးတော့ ဒီနည်းဟာ အသင့်တော်ဆုံးဖြစ်တယ် ဆိုတာတွေကိုဖြင့် ဒီနေ့ ဒီအချိန်အခါမှာတော့ ဒီဟာလေးကို လက်ခံတဲ့အနေနဲ့ ထောက်ခံတင်ပြခြင်း ဖြစ်ပါတယ်။ ဒါကြောင့်မို့လို့ လိုလျှင်ကြံဆ နည်းလမ်းရဆိုသလို ဒီနည်းလမ်းလေးကို ကျွန်တော်တို့ ဆောင်ရွက် တဲ့နေရာမှာလည်း အခု ချက်ချင်းဆောင်ရွက်ရမယ့် အခြေအနေမျိုးနဲ့ တင်ပြထားခြင်း မဟုတ်ပါဘူး။ ဘာဖြစ်လို့လည်းဆိုတဲ့အခါကျတော့ စတင်ကြံစည်တဲ့အချိန်ကနေ ဒီနေ့ထိ (၃၅)နှစ်ကြာမှ ထုတ်ဖော်သလို ကျွန်တော်တို့ဟာသည်လည်း ဖြစ်နိုင်စွမ်းရှိ/မရှိ၊ ဘေးအန္တရာယ်၊ သဘာဝပတ်ဝန်းကျင် တွေ ဘယ်လို ပျက်စီးနိုင်လဲ၊ ဘယ်လိုအကျိုးရှိနိုင်လဲ ဘယ်လိုဖြစ်နိုင်လဲဆိုတဲ့ အခြေအနေကို လေ့လာ သုံးသပ်ပြီးမှ သာလျှင် ဒီစီမံကိန်းက လုပ်သင့်တယ်၊ မလုပ်သင့်ဘူးဆိုတဲ့ ဒီလိုဆုံးဖြတ်ချက်မျိုးဟာ ချရမယ့် အခြေအနေမျိုးဖြစ်ပါတယ်။ ဒီကနေ့ လွှတ်တော်မှာ စတင်ပြီးတော့ ကျွန်တော်တို့ ဆွေးနွေးတဲ့ အခြေအနေသည် ဒါသည် ဒီလိုတော့ ရှိတယ်၊ ဒီလိုတော့ လုပ်သင့်တယ်၊ ဒီလိုတော့ ပမာဏအားဖြင့် ဘယ်လိုတော့ ရနိုင်တယ်ဆိုတဲ့ ကျွန်တော်တို့က ကောက်ကြောင်းလေးပေးတဲ့ အခြေအနေဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ ဆွေးနွေးတင်ပြချင်တာက ဘာလည်းဆိုရင် မရှိတာထက် မသိတာကခက်တယ်။ သိတာထက်ကို သိပြီးတော့မှ မလုပ်တာက ပိုခက်တယ်ဆိုတဲ့ စကားလိုပဲ၊ ကျွန်တော်တို့က ဒါလေးကိုသိတယ်၊ သိတဲ့ အတွက် ကျွန်တော်တို့က လုပ်ဖို့အတွက် ကျွန်တော်တို့ ဒီလို ကြံစည်ခဲ့တယ်ဆိုတဲ့ဟာလေး ကိုတော့ဖြင့် ဒါလေးကို အသိအမှတ်ပြု ရမှာဖြစ်ပါတယ်။ ကျွန်တော်တို့ မနေ့က စာစောင်ထဲမှာ ဖတ်ရပါတယ်။ ဖတ်ရတဲ့ဟာက ဘာလည်းဆိုတဲ့အခါကျတော့ ကမ္ဘာ့နိုင်ငံထဲမှာ ရာသီဥတု အဆိုးရွားဆုံးနိုင်ငံသည် မြန်မာနိုင်ငံဟာ ဒုတိယရထားတယ်ဆိုတဲ့ အချက်ဖြစ်ပါတယ်။ အဲဒီတော့ ပထမနိုင်ငံကတော့ ကျွန်တော်တို့ ဟွန်ဒူးရက် နိုင်ငံဖြစ်ပြီးတော့ ကျွန်တော်တို့ကတော့ ဒုတိယပေါ့နော်။ မြန်မာနိုင်ငံ နောက်တစ်ခါ ဟေတီ နှင့် နီကဒါရာနိုင်ငံနှင့် နောက်တစ်ခါ ဘာလည်း ဖိလစ်ပိုင်နိုင်ငံ ဆိုပြီးတော့ ကျွန်တော်တို့ ဒီလိုရှိပါတယ်။ အဲဒီတော့ ဒီလိုရှိနေတဲ့အချိန်လေးထဲမှာ ဒီလိုလည်း ရာသီဥတုိုးနေတယ်။ ဆိုးနေတဲ့ဟာကြီးကို ကျွန်တော်တို့က ဒီအတိုင်းပဲ ထားကြတော့မှာလား။ သဘာဝအတိုင်း ဖြစ်နေတယ်လို့ပဲ ကျွန်တော်တို့က လက်ပိုက်ပြီးတော့ပဲ ကြည့်နေကြတော့မှာလား ဆိုတဲ့ မေးခွန်းကို ကျွန်တော်တို့ မေးလိုပါတယ်။ ဒါကြောင့်မို့ကျွန်တော်တို့က လိုလျှင်ကြံဆနည်းလမ်းရဆိုတဲ့ အခြေအနေလေးမျိုးကို ကျွန်တော်တို့က ဖန်တီးပြီးတော့မှ ကျွန်တော်တို့ရဲ့ နောက်မျိုးဆက်တွေကို ကျွန်တော်တို့က ဒီလုပ်ငန်း လေးတွေကိုတော့ ဒီလိုရှိတယ်။ ခင်ဗျားတို့လက်ထက်မှာတော့ဖြင့် ဒါတွေကိုဆောင်ရွက်မယ်ဆိုလို့ရှိရင် ကောင်းမွန်သင့်တော်တဲ့လုပ်ငန်းတွေ ဆောင်ရွက်နိုင်မယ်လို့ ယူဆပါတယ်။ နိဂုံးချုပ်အားဖြင့် ကျွန်တော်တင်ပြချင်တာကတော့ ဘာလဲဆိုတော့ ကျွန်တော်တို့ကနေပြီးတော့ နောင် ဆက်ခံမယ့်မျိုးဆက် တွေကို ကျွန်တော်တို့ဟာကျွန်တော်တို့ ဟွန်ဒူးရက်နိုင်ငံ နေရာကိုပဲ ရယူမှာလား။ သို့မဟုတ် ကျွန်တော်တို့ ရာသီဥတုကို ဆိုးရွားတာလေးကိုတော့ဖြင့် ကောင်းမွန်အောင်ဘယ်လိုနည်းလမ်းဖြင့် ဆောင်ရွက်မလဲ ဆိုတဲ့ အခြေအနေလေးကို ကျွန်တော်တို့ဘက်ကနေပြီးတော့ စဉ်းစားပြီးတော့ ဒါလေးတွေကို ကျွန်တော်တို့ဘက်က အစပျိုးခဲ့တဲ့ သဘောဖြစ်ပါတယ်။ နောက် စူးစမ်းလေ့လာပြီးတော့ နှစ်ပေါင်းများစွာ တော်တော်ကြာပြီးမှသာလျှင် အကောင်အထည်ဖော်တဲ့လုပ်ငန်း ဖြစ်တဲ့အတွက်ကြောင့်မို့လို့ လွှတ်တော်ကိုယ်စားလှယ်ကြီး တချို့စိုးရိမ်နေတဲ့ လုပ်ငန်းမျိုးဖြစ်လာစရာ အကြောင်းမရှိပါဘူး ဆိုတာလေးကို ပြောကြားရင်းနဲ့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ လွှတ်တော်ကိုယ်စားလှယ် ဦးမျိုးမြင့်ရဲ့ အဆိုကို လေးလေးနက်နက် မူအားဖြင့်ထောက်ခံပါကြောင်း တင်ပြရင်းနိဂုံးချုပ်ပါတယ် ခင်ဗျား။</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၆)မှ ဒေါက်တာစိုင်းဆိုင်ကျောက်ဆမ် ဆွေးနွေး နိုင်ပါပြီ</speech>
<speech><mp id="150">ဒေါက်တာစိုင်းဆိုင်ကျောက်ဆမ်၊ ရှမ်းပြည်နယ် မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် တကွအမျိုးသားလွှတ်တော်ကိုယ်စားလှယ်များ မင်္ဂလာပါလို့ ဦးစွာ နှုတ်ခွန်းဆက်ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ်ဖြစ်ပါတယ်ခင်ဗျား။ အစောကရှေ့မှာ လွှတ်တော် ကိုယ်စားလှယ် တွေ အများကြီး ဆွေးနွေးသွားခဲ့ပါပြီ။ ကျွန်တော့်ဒေသမှာ ကျ��န်တော်တွေ့ကြုံခဲ့ရတဲ့ စီမံကိန်းများနဲ့ အဲဒီစီမံကိန်းကြောင့် နောက်ဆက်တွဲဖြစ်ပေါ်လာနိုင်တဲ့ ဒီပတ်ဝန်းကျင်အပေါ်တိုက်ခိုက်မှု၊ လူမှုရေး အပေါ် ထိခိုက်မှု ဒါတွေကို အနည်းငယ်ဆွေးနွေးတင်ပြချင်ပါတယ်။ ကျွန်တော်က သံလွင်မြစ်ဝှမ်း ထဲမှာနေတဲ့ သံလွင်မြစ်ဝှမ်းထဲက တစ်ခုဖြစ်တဲ့ ကျိုင်းတုံချိုင့်ဝှမ်းမှာနေထိုင်ပါတယ်။ အဆိုထဲမှာပါတဲ့ မိုင်းလင်းချိုင့်ဝှမ်းတို့၊ တာချီလိတ် ချိုင့်ဝှမ်းတို့၊ မိုင်းယောင်းချိုင့်ဝှမ်းတို့ဆိုတာလည်း ကျွန်တော်တို့ရဲ့ ရှမ်းပြည်နယ်အရှေ့မှာ ရှိတဲ့ ချိုင့်ဝှမ်းများဖြစ်ပါတယ်။ ကျွန်တော်က ရှမ်းပြည်နယ်အရှေ့မှာနေတဲ့အတွက်ကြောင့် ကျွန်တော်ပြည်မကို လာလို့ ရှိရင် သံလွင်မြစ်ကြီးကို ဖြတ်လာရပါတယ်။ အဲဒါကြောင့် သံလွင်မြစ်နဲ့ မစိမ်းကားပါဘူးခင်ဗျား။ ကျွန်တော့် အမြင်ပြောရလို့ရှိရင် သံလွင်မြစ်ကြီးကလည်း ယခင်နဲ့မတူတော့ပါဘူး။ ပြောင်းလဲလာတဲ့မိုးရေချိန်လကဆိုရင်ကတော့ မြစ်ရမယ်ဆိုပြန်တူးဖော်နေတဲ့ ပန်းကမ္ဘာ့ရာသီဥတုဒဏ်ကြောင့် သူလည်းဧရာဝတီမြစ်နဲ့ အခြားမြစ်တွေလိုပဲ ရေနည်းသွားပါပြီ။ ယခင်က အလွန်ရေစီးသန်တဲ့မြစ်ဟာ ယခုနွေကာလမှာဆိုလို့ရှိရင် ရေတော်တော်နည်းသွားပါပြီခင်ဗျား။ အဆို ထဲမှာပါတဲ့အတိုင်း မြစ်ဖျားကစီမံကိန်းတွေကြောင့်လည်းဖြစ်မယ်။ သစ်တောတွေပြုန်းတီးသွားတာကြောင့်လည်းဖြစ်မယ်။ နောက်ပြီးတော့ အဲဒီ မြစ်ထဲမှာ တရားမဝင်ရွှေတူးဖော်နေတဲ့ လူတွေ ကြောင့် လည်းဖြစ်တယ်။ အဲဒါကြောင့် ကျွန်တော့်အနေနဲ့ ပြောရမယ်ဆိုလို့ရှိရင် သံလွင်မြစ်ကြီးဟာ ယခင်လို မကျန်းမာတော့ပါဘူး။ အဆိုရှင်ကတော့ မြစ်ထဲစီးဝင်မယ့် ရေတွေကိုပမာဏတွေကို တရုတ်နိုင်ငံက ရွာသွန်းတဲ့ မိုးရေချိန်လက်မ၊ မြန်မာနိုင်ငံက ရွာသွန်းတဲ့မိုးရေချိန်လက်မ အဲဒါနဲ့တွက်ချက်ပြီးတော့ ဘယ်လောက်ရှိတယ်ဆိုတာ တွက်ပြထားရပါတယ်။ ဒါပေမဲ့ ကျွန်တော့်အမြင်ကတော့ သံလွင်မြစ်ဟာ ယခင်ထက် အများကြီးရေနည်းသွားပါပြီ။ ကျွန်တော့်လိုပဲမြစ်အောက်ပိုင်းမှာနေတဲ့ ကိုယ်စားလှယ်တွေ ကလည်း ဒီလိုပဲ မှတ်ချက်ချထားတာ တွေ့ရပါတယ်။ မှတ်သားမိပါတယ်။ ဘီလူးချောင်းရေလည်း နည်းသွားပြီဆိုတာလည်း သိရှိရပါတယ်။ အဲဒါကြောင့် ယခုစီမံကိန်းအတိုင်းအတာ ရေထပ်မံလွှဲပြောင်းယူမယ်ဆိုလို့ရှိရင်လည်း အဲဒီ ပတ်ဝန်းကျင်အပေါ်သက်ရောက်မှု environmental Impact က များစွာရှိပါမယ်။ ဂေဟစနစ်ကြီး တစ်ခုလုံးတောင် ပြောင်းသွားနိုင်ပါတယ်။ ယခုသံလွင်မြစ်ကြီးက တစ်သွင်သွင် စီးနေလို့သာ ကျွန်တော်တို့ တောတောင်တွေမှာစိမ်းစိုနေတယ်။ ပြီးတော့ သဘာဝစိမ့်စမ်းရေများလည်း လျှိုမြောင်တောင်ကြားထဲမှာရှိပါတယ်။ အဲဒီစိမ့်စမ်းရေမှတစ်ဆင့် ချောင်းငယ်မြောင်းငယ်များ ဖြစ်ပေါ်ပြီး ကျွန်တော်တို့ ချိုင့်ဝှမ်းက လူတွေ လယ်တွေ၊ ယာတွေ လုပ်နိုင်တယ်။ တောင်ပေါ်မှာ နေထိုင်နေတဲ့ လူတွေလည်း အဲဒီစိမ့်စမ်းရေကိုပဲ မှီခိုနေရပါတယ်။ သူတို့ရဲ့ သောက်ရေ၊ သုံးရေက အဲဒါပဲရှိပါတယ်။ ကျွန်တော်တို့ တောင်ပေါ်တိုင်းရင်းသားများလည်း မြေလတ်လိုပါပဲ။ ရေနဲ့ ပတ်သက်ပြီးတော့ ဒုက္ခ အများကြီးရှိပါတယ် ခင်ဗျား။ ကျွန်တော်တို့ ဒေသမှာ တာဝန်ထမ်းဆောင်ခဲ့တဲ့ ဝန်ထမ်းများ၊ တပ်မတော်ကိုယ်စားလှယ်များလည်း အဲဒါသိရှိကြမှာပါ။ ဘယ်လောက်ရေခက်ခဲတယ်ဆိုတာ၊ ရေဘယ်လောက်နည်းတယ်၊ ရှားသလဲဆိုတာ အဲဒီတောင်ပေါ်ထိပ်မှာနေတဲ့ လူတွေက ရေတွေမှန်မှန် မရလို့ ဝဲတွေ၊ ဘာတွေပေါက်၊ အဲဒါ အများကြီးရှိပါတယ်။ သူတို့ရေရဖို့ဆိုလို့ရှိရင် လျှို ထဲ တောင်ထဲ ဝါးနဲ့ဆင်းပြီးတော့ အဲဒါသွားယူရတယ်။ အဲဒါ စိမ့်စမ်းရေပဲ ဖြစ်ပါတယ်ခင်ဗျား။ စိမ့်စမ်းရေကိုပဲ အားကိုးရတယ်။ အဲဒီတော့ကျွန်တော်တို့တောင်ပေါ်ဒေသတွေမှာ ရေမရှိဘူး။ မီးမရှိဘူး။ ဆေးရုံမရှိဘူး။ ဆေးပေးခန်းမရှိဘူး။ ဒီကြားထဲစစ်ဘေး၊ စစ်ဒဏ်တွေက အများကြီးခံနေရပါသေးတယ်။ အဲဒါကြောင့် သံလွင်မြစ်ကို နောက်ထပ်ရေလွှဲသွားမယ်ဆိုလို့ရှိရင်၊ ဂေဟစနစ်ကြီးပြောင်းသွားမယ်ဆိုလို့ရှိရင်၊ အဲဒီ စိမ့်စမ်းရေတွေကလည်း မထွက်တော့ဘူးဆိုလို့ရှိရင် အခုနက ဦးကျွန်ခန်းပြောသွားသလို စိမ့်စမ်းရေက ပျောက်သွားမယ်ဆိုလို့ရှိရင် ကျွန်တော်တို့တောင်ပေါ်မှာနေတဲ့လူတွေက တော်တော် လေးကို ဒုက္ခ ရောက်သွားနိုင်ပါတယ်ခင်ဗျား။ သံလွင်မြစ်ဟာ ကျွန်တော်တို့ရှမ်းပြည်နယ်သားများရဲ့ အသဲနှလုံး ဖြစ်သလို ကျွန်တော်တို့ရဲ့ ကျေးဇူးရှင်လည်း ဖြစ်ပါတယ်ခင်ဗျား။ အဲဒါကြောင့် ဒီဂေဟစနစ်ကြီးပြောင်းမယ့်စီမံကိန်းကြီးကို ပြန်လည်သုံးသပ်သင့်တယ်လို့ ကျွန်တော်မြင်ပါတယ်ခင်ဗျာ။ အဲဒီသဘာဝ ပတ်ဝန်းကျင်ကိုထိခိုက်နိုင်မယ့် Environmentd Impact အပြင် လူမှုရေးအပေါ် သက်ရောက်နိုင်တဲ့ Social Impact cops: op:05 golosusu peq: Impact m GecogecoGeubnesposa ရှိသလို မမြင်မတွေ့နိုင်တဲ့ စိတ်ဓာတ်အပေါ် သက်ရောက်မှုတွေလည်း ရှိပါတယ်။ ကျွန်တော်တို့ မြင်တွေ့နိုင်တဲ့ သက်ရောက်မှုကျတော့ အခုစီမံကိန်းက တမံကြီးပေ (၄၅၀) အထိ တောင်အမြင့် လုပ်မယ်။ ပြီးတော့ အဲဒီအချိန်မှာ မြစ်ဆုံကြီးလိုပဲ၊ မြစ်ဆုံစီမံကိန်းလိုပဲ အဲဒီရေဝပ်ဧရိယာ ဘယ်လောက် ရှိသွားမယ်။ ပြီးတော့ ရွာကလူတွေဘယ်လောက် ပြောင်းရွှေ့ သွားရမယ်။ ပြီးတော့ အိုးအိမ်တွေ ဘယ်လောက်ဆုံးရှုံးသွားမယ်၊ ပျက်စီးသွားမယ်။ လယ်တွေ၊ ယာတွေ ဘယ်လောက် ပျက်စီးသွားမယ် ဆိုတာ အဲဒီလိုခန့်မှန်းလို့ ရပါတယ်။ အဲဒါက Social Impact ရဲ့ ပြင်ပမြင်နိုင်တဲ့ ကိစ္စတွေပါ။ ဒါပေမဲ့ Socid Impact ရဲ့ ပြင်ပမြင်နိုင်တဲ့ကိစ္စက ကုစားလို့ရပေမယ့် ကျွန်တော်တို့မမြင်နိုင်တဲ့ Impact က စိတ်ထဲမှာ၊ စိတ်ဓာတ်အပေါ် သက်ရောက်မှု တွေကျတော့ တော်တော်လေးအခြေအနေ ဆိုးပါတယ်။ အခုလိုငြိမ်းချမ်းရေး ဖော်ဆောင်နေတဲ့အချိန်မှာ စိတ်ဒဏ်ရာရစေမယ့်လုပ်ရပ်တွေ မလုပ် ဆောင်သင့်ဘူးလို့ ကျွန်တော်မြင်ပါတယ်။ တစ်ဦးနှင့်တစ်ဦး အမြင်စောင်းနေတဲ့ လုပ်ရပ်များကို ရှောင်ရှားသင့်တယ်လို့လည်း ထင်ပါတယ်ခင်ဗျား။ မနှစ်က လျှပ်စစ်စွမ်းအားဝန်ကြီးဌာနက ကျွန်တော် တို့ လွှတ်တော်ထဲမှာ သံလွင်မြစ်အပေါ်မှာ ဆောင်ရွက်မယ့် စီမံကိန်းကြီးအကြောင်း ဆွေးနွေးသွား ပါတယ်။ အဲဒီအချိန်တုန်းက ပြည်နယ်မှာလူတွေတော်တော်လေးကို ဂယက်ရိုက်ခတ်သွား ပါတယ် ခင်ဗျား။ ဒါတောင် အဲဒီမြစ်ရေ ရေအားလျှပ်စစ်က ရေတွေကဆုံးရှုံးမှုက နည်းပါးပါတယ်။ ရေစီးနှုန်းပဲပြောင်းသွားတယ်။ နည်းနည်းပါးပါး။ အဲဒါတောင်မှ တော်တော်လေး ဂယက်ရိုက်ခတ် သွားပါတယ် ခင်ဗျား။ ယခုလို ရေအားလွှဲပြောင်းမယ် ဆိုလို့ရှိရင်တော့ ဒီလောက်တော်တော်လေးကို အခြေအနေ ဆိုးသွားနိုင်ပါတယ်ခင်ဗျား။ အဲဒါလည်း ကျွန်တော်တို့ ပြည်ထောင်စုစိတ်ဓာတ်မရှိလို့ မဟုတ်ပါဘူး ခင်ဗျား။ သယံဇာတလည်း ခွဲဝေဖို့တွန့်တိုနေတာလည်း မဟုတ်ပါဘူး။ ဦးဖုန်းမြင့်အောင် ပြောသွား သလိုပဲ။ ကျွန်တော်တို့ရဲ့ တိုင်းရင်းသားများဟာ ပြည်ထောင်စုကြီးတစ်ခုလုံးထဲမှာ ပျံ့နှံ့နေထိုင် ကြတယ်။ အခုဖြစ်နေတာက ရေအားလျှပ်စစ်တွေက ဥပမာ မိုင်းတုံရေအားလျှပ်စစ် ဆိုလို့ရှိရင် ကျွန်တော်တို့ နိုင်ငံက ခံစားမှုအနည်းငယ်ပဲရှိတယ်။ တခြားနိုင်ငံခြားတွေ၊ ကုမ္ပဏီတွေသာ ခံစားမှုတွေ အများကြီးဖြစ်တဲ့ အတွက်ကြောင့် ကန့်ကွက်နေကြခြင်းဖြစ်ပါတယ်။ ကျွန်တော်တို့ နိုင်ငံအတွက်သာ၊ ကျွန်တော်တို့နိုင်တဲ့ဝန်နဲ့ ကျွန်တော်တို့နိုင်တဲ့အင်အားနဲ့ ကျွန်တော်တို့နိုင်ငံအတွက်ချည်းပဲ ဆိုလို့ရှိရင် တော့ ဘာမှပြော စရာမရှိပါဘူး အခုစီမံကိန်းကလည်း သက်ရောက်နိုင်မယ့်စီမံကိန်းတော့ ဖြစ်ပေါ်လာနိုင်မယ့် Impact ထိခိုက်မှုတွေကို ဆွေးနွေးခြင်းဖြစ်ပါတယ်။ ဒါကြောင့်ထိခိုက်မှုအနည်းဆုံးဖြစ်တဲ့ စီမံကိန်းနည်းကိုပဲ ကျွန်တော်တို့ ရွေးချယ်ချင်ပါတယ်ခင်ဗျား။ အဲဒါစီမံကိန်းမျိုးကိုပဲစဉ်းစားပေးစေချင်ပါတယ် ခင်ဗျား။ မန္တလေးတိုင်းက ဦးဌေးမောင်တင်ပြသွားသလို ရေပမာဏက (၄.၅) သန်းဧက ဒါ ယူမယ်ဆိုလို့ရှိရင် အဲဒီသံလွင်မြစ်ကြီးကို ဖောက်စရာတောင်မလိုပါဘူး။ အဲဒီမိုးတွင်းမှာရွာတဲ့မြစ်ငယ်တစ်စင်းထဲနဲ့ကို ရပါတယ်။ သံလွင်မြစ်ကိုကနေ ရေဖောက်စရာမလိုပါဘူး။ ပြီးတော့ အပေါ်ဆုံး နံပါတ်(၁) လိုဏ်ဂူ ဆိုတာလည်း လုပ်စရာမလိုပါဘူး။ ဘာလို့လည်းဆိုတော့ ကျွန်တော်တို့ မြင်တွေ့နေရတာပဲ။ မန္တလေးတိုင်းမှာ ဆိုလို့ရှိရင် မိုးတွင်းဆိုလို့ရှိရင် အဲဒီ တံတားဦးနဲ့မန္တလေးတိုင်းကြားမှာရေတွေ ဝပ်နေတာပဲ။ ရေတွေမြုပ်နေတာ၊ နစ်မြုပ်နေတာကို တွေ့မြင်နေရတာ နှစ်စဉ်လည်း တွေ့နေရပါတယ်။ ဒါကြောင့် ဒီဟာတွေကို ဧရာဝတီမြစ်မှရေ၊ မြစ်ငယ်မှရေ ဒီရေတွေကိုထိန်းသိမ်းသွားမယ်ဆိုလို့ရှိရင် ရပါတယ်။ အဲဒီရွာတွေ၊ ထိခိုက်မှုလည်းမရှိပါဘူး။ အခုလည်းပဲ အဲဒီသံလွင်မြစ်ဟာ ကျွန်တော်တို့ရှမ်းပြည်နယ်တစ်ခုတည်းကို အကျိုးပြု ပေးနေတာ မဟုတ်ပါဘူး။ ပြည်မကိုလည်းအများကြီးအကျိုးပြု ပေးပါတယ်။ မြစ်ကြီးရှင်သန်နေလို့ အဲဒီရှမ်းရိုးမက ရေထွက်တယ်၊ အဲဒီမြစ်ငယ်မြစ်ဆိုတာလည်း ရှမ်းရိုးမက အရင်ခံပြီးထွက်လာတဲ့ နမ္မတူနဲ့ နမ့်မွန်ချောင်းကနေပြီး ပေါင်းဆုံလာတဲ့မြစ်ကြီးဖြစ်တယ်။ အဲဒီမှာကင်းတားဆည်ရှိတယ်။ ရမည်းသင်းက ကျည်းနီကန်လည်း ရှမ်းရိုးမက စီးဝင်လာတဲ့ရေဖြစ်တယ်။ ပေါင်းလောင်းမြစ်တို့၊ ပေါင်းလောင်းရေအားလျှပ်စစ်တို့လည်း၊ မိုးဗြဲဆည်တို့ စသည်တို့ဟာလည်း ရှမ်းရိုးမက စီးလာတဲ့ ရေတွေပဲဖြစ်တယ်။ ဒါ့အပြင် စစ်တောင်းမြစ်ထဲကိုလည်း ဒီရေတွေအများကြီးစီးသွားတယ်လို့ သိရှိရပါတယ်။ အဲဒါကြောင့် ဒီသံလွင်မြစ်ကြီးဟာ ရှင်သန်နေဖို့၊ သံလွင်မြစ်ကြီးဟာ မပျက်စီးစေဖို့၊ သံလွင်မြစ်ကြီး တစ်ခုလုံး ဂေဟမပျက်စီးသွားအောင် ကျွန်တော်တို့ ဝိုင်းဝန်းထိန်းသိမ်း သွားမယ်လို့ သင့်ပါတယ်လို့ ကျွန်တော်ယူဆပါတယ်ခင်ဗျား။ ဒါကြောင့်ရှိပြီးသား မြစ်ချောင်းတွေကိုပဲ ရေလှောင် ကန်များကိုပဲ ပြုပြင်ထိန်းသိမ်းပြီး အသုံးပြု သွားသင့်တယ်လို့မြင်ပါတယ်။ ရေလှောင်ကန်မှာရေနည်းမယ်ဆိုလို့ရှိရင်လည်း မိတ္ထီလာတို့၊ ကျည်းနီကန်တို့ အခုလုပ်သ လိုပဲ အဲဒီမှာ သဲနုန်းတွေ ဘာတွေတူးဖော်၊ အဲဒီမှာမိုးတွင်းမှာ ပိုလျှံနေတဲ့ ရေတွေကို လှောင်ထား မယ်ဆိုလို့ရှိရင်တော့ အဲဒါ တစ်ဖက် ရေဒုက္ခကို ဖြေရှင်းနိုင်လိမ့်မယ်လို့ ကျွန်တော် ထင်မြင်ပါတယ် ခင်ဗျား။ ပြီးတော့ အဲဒီရေနည်းသွားတဲ့ အကြောင်းအရင်းဖြစ်တဲ့ မြစ်ချောင်းကိုလည်း သစ်ပင်တွေ ဘာတွေစိုက် အဲဒါနဲ့လည်း သဘာဝပတ်ဝန်းကျင်ကို ပြန်လည်ထိန်းသိမ်းပေးမယ်ဆိုလို့ရှိရင်လည်း ရေနဂိုအတိုင်းရေပြန်ရနိုင်တယ်လို့ ကျွန်တော်ထင်မြင်ပါတယ်ခင်ဗျား။ အဲဒါကြောင့် EIA နဲ့ SIA အပေါ်မှာ အများကြီး အကျိုးသက်ရောက် နိုင်စွမ်းရှိတဲ့ ဆိုးကျိုးသက်ရောက်မှု အများကြီးရှိတဲ့ ဦးမျိုးမြင့်ရဲ့ မဟာစီမံကိန်းကြီးအဆိုကို လောလောဆယ်မဆောင်ရွက်သင့်သေးပါကြောင်း၊ ပြန်လည် သုံးသပ်သင့်ပါကြောင်း ကျွန်တော်ဆွေးနွေးလိုပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ကရင်ပြည်နယ် မဲဆန္ဒနယ်အမှတ်(၅)မှ ဦးစောထွန်းမြအောင် ဆွေးနွေးနိုင် ပါပြီ</speech>
<speech><mp id="29">ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌ၊ ဒုတိယဥက္ကဋ္ဌ၊ ပြည်ထောင်စုဒုတိယဝန်ကြီးနှင့် လွှတ်တော်ကိုယ်စားလှယ် များကို မင်္ဂလာပါလို့ ဦးစွာ ဂါရဝပြုနှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ် အမှတ် (၅)မှ အမျိုးသားလွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ မန္တလေးတိုင်း ဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးမျိုးမြင့် တင်သွင်းတဲ့ မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ် မှု၊ မိုးရာသီရေကြီး ရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက်ကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ဒီစီမံကိန်းဟာ အမှန်အတိုင်း ပြောလို့ ရှိရင် ၁၉၈၀ ခုနှစ်မတိုင်ခင်ကတည်းက သံလွင်မြစ်ဝှမ်းဖွံ့ဖြိုးရေးစီမံကိန်းဆိုပြီးတော့ ကျွန်တော်တို့ မြန်မာ့ဆိုရှယ်လစ်လမ်းစဉ်ပါတီခေတ်မတိုင်ခင်က ဆွေးနွေးထားတဲ့ စီမံကိန်းဖြစ်ပါတယ်။ အဲဒါကတော့ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန၊ သစ်တောဌာနက စူးစမ်းပြီးတော့၊ လေ့လာခဲ့ပြီးတော့ ၁၉၈၁ ခုနှစ် မှာ ဒီအစီရင်ခံစာကို ပြုစုခဲ့ပါတယ်။ အဲဒီတော့ အခုနက ဒီမြစ်ဝှမ်းနဲ့ ပတ်သက် ပြီးတော့ ကန့်ကွက်တဲ့သူတွေက အများကြီးရှိပါတယ်။ အထူးသဖြင့်ကျွန်တော်တို့ ကရင်ပြည်နယ်က ဟက်ကြီး စီမံကိန်းတို့၊ ဝဲကြီးစီမံကိန်းတို့၊ ဘာဖြစ်လို့ကန့်ကွက်ရလဲဆိုရင် ပြန်ပြောရမယ်ဆိုလို့ရှိရင် ပြည်တွင်းပဋိပက္ခတွေကြောင့် တစ်ဖက်နိုင်ငံမှာရောက်နေတဲ့ ဒုက္ခသည်စခန်းတွေက အများကြီး လုပ်လိုက်ရှိရင် တစ်နေရာကိုရှောင်ရမယ်၊ တစ်နေရာကို ထွက်ပြေးရမယ်။ သူတို့က။ ဒါတွေဟာ မီဒီယာမှတစ်ဆင့် အော်ဟစ်သိနေတာကြောင့် ဒါတွေဟာ အများကြီး အခုနကလိုပေါ့ အဟန့်အတား ဖြစ်ခဲ့ပါတယ်။ အဲဒီတော့ အဲဒီစီမံကိန်းက ဘာပဲပြောပြော အဲဒီကနေပြီးတော့ ၈၀ ခုနှစ်စီမံကိန်းဟာ အခုမှပဲ အခုနလိုပေါ့။ ဒါကိုလွှတ်တော်မှာ တင်ပြနိုင်ခြင်းဖြစ်ပါတယ်။ အဲဒီတော့ ကျွန်တော် တင်ပြလိုတာက အကြမ်းဖျင်းပြောရလို့ရှိရင် သံလွင်မြစ်က ဘာဖြစ်လို့လည်းဆိုတော့ wild river ပေါ့။ အဲဒါကို ကျွန်တော်တို့က Team river ဖြစ်အောင် ဒါကပြန်လုပ်ဖို့လိုပါတယ်။ ဘာဖြစ်လို့လည်းဆို ကျွန်တော်တို့ မလုပ်ရင်လည်း တစ်ဖက်အိမ်နီးချင်း၊ တရုတ်နိုင်ငံတို့၊ အိန္ဒိယနိုင်ငံတွေက လုပ်ယူမှာပဲ။ ဘာဖြစ်လို့လည်းဆို တရုတ်နိုင်ငံက အထူးသဖြင့် အခုနလိုပေါ့။ တိဗတ်ကုန်း မြေမြင့်မှာရှိတဲ့ ရေအရင်းအမြစ်တွေကို ဖြစ်နိုင်သမျှ သူတို့ဆီကို ဆွဲတင်ကြတယ်။ အဲဒီတော့ တိဗတ်ကုန်းမြေမြင့်မှာ ရှိတဲ့ မူးမြစ်မှာ သူတို့ စီမံကိန်းကို ရေရှည်စီမံကိန်းကို လုပ်တဲ့အခါမှာ အဟန့်အတားတွေအများကြီး ရင်ဆိုင်ခဲ့ရပါတယ်။ ဒါပေမ��့ တရုတ်ပြည်မှာဘာလဲဆိုတော့ မဲခေါင်မြစ်ဝှမ်းဟာ တိဗက်ကုန်းမြင့်မှာ စီးဆင်းနေတဲ့အတွက်ကြောင့် မဟာ Dam ကြီး (၇)ခု ဆောက်လုပ်ပြီးစီးပါတယ်။ ထို့အပြင် မဲခေါင်ချိုင့်ဝှမ်းအောက်မှာလည်း Dam (၂၃) ခုကို လုပ်ဖို့အတွက် စီမံနေကြတယ်။ အဲဒါတွေကို ထိုင်း၊ ကမ္ဘောဒီးယား၊ လာအို၊ ဗီယက်နမ်နဲ့ ညှိပြီးတော့ သူတို့ ဒါတွေကိုလုပ်ပြီးတော့ ဒါတွေကိုရေအား လျှပ်စစ်မျှသုံးဖို့၊ နောက်တစ်ခါ မဲခေါင်ချိုင့်ဝှမ်းဒေသကို ဖွံ့ဖြိုးဖို့ အတွက် မဲခေါင် valley ကွန်ချက်ကို အစီအမံလုပ်ပါတယ်။ ဒါကို ကျွန်တော် တို့ မြန်မာနိုင်ငံက အခုမှမဟုတ်ပါဘူး။ ၁၉၈၀ ခုနှစ် စတင် ဖွင့်လှစ်တာ Thanlwin valley project က မပေါ်လာဘူး။ ဒါကိုလည်း ကျွန်တော်တို့ ဒါကိုတင်ဖို့ အတွက် တစ်ခါ ကျွန်တော်လုပ်ပါသေးတယ်။ ဒါပေမဲ့ အကြောင်းမညီညွတ်လို့ မတင်ဖြစ်ပါဘူး။ ဒါကြောင့်မို့ ဒီအဆိုကို ကျွန်တော်က ပြတ်ပြတ်သားသား ကို ထောက်ခံအပ်ပါတယ်။ ဒါကြောင့်မို့လို့ အခုနလိုပေါ့။ သံလွင်မြစ်ဝှမ်းဖွံ့ဖြိုးရေးစီမံကိန်းထဲမှာမှ အခုနကလိုပေါ့။ ဥမင်လိုဏ်ခေါင်းတူးပြီးတော့ လုပ်တဲ့စနစ်က ဒါ အများနဲ့ပြောလို့ရှိရင် ကျွန်တော်တို့ ဥမင် လိုဏ်ခေါင်းက ကျွန်တော်တို့နဲ့ ဘာပဲပြောပြော ကျွန်တော်တို့ ကြားဖူးတာကတော့ အရင်တုန်းကဆိုလို့ ရှိရင် Tunnel Welfare ဒါ ဗီယက်နမ်၊ ဗီယက်ကောင်းမှာလာလုပ်တယ်။ ထို့အတူ ပါလက်စတိုင်း ဒေသမှာ Tunnel Wedlfare အီဂျစ်ကို တိုက်တယ်၊ အစ္စရေးကိုတိုက်တယ်။ အခုကျတော့ ကျွန်တော်တို့က ရေကိုတိုက်ယူ ရမှာ။ ရေကိုအခုနလိုသွယ်ယူရမှာ။ cond irrigration project ပေါ့။ ဒါက မြန်မာပြည်မှာက ထူးဆန်းတယ်။ ရေမြောင်းနဲ့သွယ်ယူတဲ့စနစ်က ဒါထူးဆန်းတဲ့စနစ်ဖြစ်ပါတယ်။ အမှန်အတိုင်းပြောရ လို့ရှိရင် ဒီအနေအထားက အပိုင်း(၁) အနေနဲ့ကတော့ တန့်ယန်းကနေပြီးတော့ နမ့်ပွန်ချောင်းကနေပြီးတော့၊ နမ့်ပွန်ချောင်းကနေပြီးတော့ ရေကိုမြစ်ဖျားကို အခုကလိုပေါ့။ လိုဏ်ခေါင်း (၂၂)မိုင်တူးပြီးတော့ အခုနကလိုပေါ့။ (၂၂)မိုင်တူးရမယ်။ တူးပြီးလို့ရှိရင် မြစ်ငယ်ထဲကို စီးဆင်းမယ်။ ဒါလည်းမခက် ပါဘူး။ ဒါက ကျွန်တော်တို့ဆီမှာ candi irrigrotion တို့၊ အခုနကလိုပေါ့။ ပညာတွေအများကြီး ရှိခဲ့ပါတယ်။ နောက်တစ်ခုက Dam ကနေပြီးတော့ အဲဒီမြစ်ငယ်ကနေပြီးတော့၊ ရဲရွာအနီးကနေ ပြီးတော့ ကျွန်တော်တို့ (၃၂) မိုင် ဥမင်လိုဏ်ခေါင်းတူးပြီးတော့ မြစ်ရေကိုဘယ်ကိုဆွဲချမလဲဆိုတော့ ကျွန်တော် တို့ ကင်းတားဆည်ကို ဆွဲချတယ်။ ဒါကလည်းမခက်ပါဘူး။ ဒါ ဆည်မြောင်းလုပ်နေကြပါ။ နောက်တစ်ခုက အဲဒါပြီးတဲ့အခါကျတော့ ကင်းတားရောက်ပြီးတဲ့အခါကျတော့ ပြက္ခရွေ့ တောင်။ အဲဒါက (၅၂)မိုင် အောက်က ဥမင်တူးပြီးတော့ မိတ္ထီလာချိုင့်ဝှမ်းထဲကို တူးထည့်ပြီးတော့ စမုန်ရေ ထိန်းကန်ကြီးကို ဒါဟာ ကျွန်တော်ပြန်ပြောရမယ်ဆိုလို့ရှိရင် ဒါက အခုနကလို သံလွင်မြစ်ကို နမ့်ပွန်း (၂၂)မိုင်၊ နောက်တစ်ခါ ရဲရွာက (၃၂)မိုင်၊ ပြက္ခရွေ့တောင်ကနေ (၅၆)မိုင် ဒါဟာ တူးပြီး လို့ရှိရင် ရေက ဘာပဲပြောပြော မြန်မာပြည်အလယ်ပိုင်း မန္တလေးတိုင်းရယ်၊ နောက်တစ်ခါ ငါန်းဇွန်မြို့၊ ပေါင်ချိုင့်ဝှမ်း တွေရယ်၊ စစ်ကိုင်းတိုင်းအထိ ရေကောင်းရေသန့်တွေ ရရှိမှာဖြစ်တဲ့အတွက်ကြောင့် ဒါတွေဟာ အခုနကလိုပေါ့။ ကိုယ်စားလှယ်ကြီး ဦးမှတ်ကြီးပြောသွားသလိုပေါ့။ ရေအသက်တစ်မနက် သန့်ရှင်းတဲ့ ရေရမှ လူက အသက်ရှင်နိုင်သလို စိုက်ပျိုးရေ စပါးတွေဟာလည်း သန့်ရှင်းတဲ့ရေရမှ သူက လန်းလန်း ဆန်းဆန်း ဖြစ်လာနိုင်ပါတယ်။ ဒါကြောင့်မို့လို့ ကျွန်တော့်အနေနဲ့တင်ပြရရင် ပထမပိုင်းအနေနဲ့ကတော့ ဒါက ဒီအပိုင်းက အခုနကလိုပေါ့။ လုပ်သင့်တယ်ဆိုတဲ့အပိုင်းဖြစ်တယ်။ ဒုတိယအပိုင်းအနေနဲ့ကတော့ ကျွန်တော်တို့ ကရင်ပြည်နယ်နဲ့ ပတ်သက်ပြီးတော့ ဒါကအပိုင်းပါ။ ဒီသံလွင်မြစ်ကြီးက ဖာဆောင်းကနေ ဆင်းချလာ တာဆိုလို့ရှိရင် ကျွန်တော်တို့ ထီးထပ် ဆာထပ် ဓားကွင်းပြီးလို့ရှိရင် ပြီးကျတဲ့အခါကျတော့ ကျွန်တော်တို့ မာနယ်ပလော၊ အဲဒီကနေ မဲသဝေါ၊ အဲဒီကနေပြီးတော့ ကျွန်တော်တို့ အမြဲတမ်း ကန့်ကွက်နေတဲ့ ကျွန်တော်တို့ဟက်ကြီး။ အဲဒီကနေစီးဆင်းသွားတာ ကရင်ပြည်နယ်၊ မွန်ပြည်နယ် ရောက်တယ်။ ဒါပေမဲ့ အဲဒီမှာ ဘာတစ်ခုရှိလဲ ရေလွှဲဆည်ကို ကျွန်တော်တို့ လှိုင်းဘွဲ့မြို့နယ် မြေပုံညွှန်းကနေပြောမယ်ဆိုရင် Grid G-11၊ Grid (၃၇၈၀၇၃) အဲဒီ Level ကနေ အမြင့်ပေ ဘယ်လောက် ရှိလဲဆိုတော့ မြေအမြင့်ပေ (၄၀၀)၊ တောင်အမြင့်ပေ (၄၀၀)ကနေပြီး ဆွဲချလာလို့ရှိရင် ကျွန်တော်တို့ ဘယ်အထိ ရောက်သွားမလဲဆိုလို့ရှိရင် ဘာပဲပြောပြော တော့ကိုးဧရိယာချိုင့်ဝှမ်း နောက်တစ်ခါ ကျွန်တော်တို့ ကော့ကရိတ်၊ ကော့ကရိတ်ကနေပြီး တစ်ခါဆွဲချရင် အဲဒီကနေ ရေထိန်းစင် ရေထိန်းစင်ကနေပြီး ဆွဲချလာလို့ရှိရင် ကျွန်တော်တို့ လှိုင်းဘွဲ့ရေပုပ်ဆည်၊ လက်ရှိလည်း ဆောက်ပြီး ပါပြီ ကျွန်တော်တို့ ရေပုပ်ဆည်၊ လှိုင်းဘွဲ့ရေပုပ်ဆည်ကနေဆွဲချလာလို့ရှိရင် နောက်ပိတ်ဆုံး ကျွန်တော်တို့ ကြာအင်းဆိပ်ကြီး အဲဒီကနေ မွန်ပြည်နယ်ဘက် ဒါခုကရောက်သွားနိုင်ပါတယ်။ အဲဒီအချိန်မှာ ကျွန်တော်တို့ ရေကြီးမယ့်တာတွေကို ဆောက်ပေးလို့ရှိရင် အခုက ရေကြီးရေလျှံဆိုတာ တာမရှိလို့ ရေလွှဲတာမရှိလို့။ အဲဒီတော့ ရေလွှဲဆည်အနေနဲ့က မြောက်ရေလွှဲ၊ တောင်ရေလွှဲကို စနစ်တကျတူးဖော်ပြီးတော့ တာဆောက်ပေးလို့ရှိရင် ဖာပွန်၊ ကမမောင်း၊ ဘားအံ၊ လှိုင်းဘွဲ့၊ ကော့ကရိတ်၊ ကြာအင်းဆိပ်ကြီး ရေမကြီးတော့ပါဘူး။ ထို့အတူပဲ ဖွံ့ဖြိုးမှုတွေ အများကြီး လုပ်ပေးလို့ရပါတယ်။ ဒါကြောင့်မို့လို့ ကျွန်တော် တင်ပြလိုတာက ဒီအပိုင်းမှာ ကျွန်တော်တို့အနေနဲ့က ဒီလိုစီမံချက်ဟာ အခုမှဆွဲတာမဟုတ်ပါဘူး။ ကျွန်တော်ပြောချင်တာက တော်လှန်ရေးကောင်စီအစိုးရလက်ထက် နောက်တစ်ခါ မြန်မာ့ ဆိုရှယ်လစ်လမ်းစဉ်ပါတီလက်ထက် ၁၉၈၀ ခုနှစ် က စတင်ဆွဲခဲ့တဲ့ စီမံကိန်း ဖြစ်ပါတယ်။ စီမံကိန်း တစ်ခုက အနှစ်(၄၀)လောက်ကြာပြီးမှ ဒီအဆိုလေးကို ဒါ နိုင်ငံတော်အစိုးရက အများပြည်သူသိအောင် ဒါ တင်ပြနိုင်ခဲ့ပါတယ်။ ထို့အတူပဲ ဒါ ဒီလောက်တော့ကြာမှာပဲ။ဘာလို့လဲဆို ကျွန်တော်တို့ နေပြည်တော်ကြီးဆောက်တာ ကျွန်တော်တို့ ရန်ကုန်တိုင်းမှာ ကျွန်တော်တာဝန်ထမ်းဆောင်စဉ်တုန်းက ဘာဖြစ်လဲဆိုတော့ ကျွန်တော်တို့ ဗကပ တိုက်နေတုန်းကနေ ဒီပဲခူးရိုးမနဲ့ ဒီအလယ်ရိုးမကြားမှာ ဒါ တို့ Critical Point 003:9 268:603m 3163:m aşmce Air Maximize saga pummasę coofil နောက်တစ်ခါ သင်္ဘော Fleet ကာကွယ်နိုင်မယ်။ ဒီလိုအနေအထားမျိုးကို စီမံချက်ဆွဲထားခဲ့တာ။ အခုကျမှ ၂၀၁၅ ခုမှာ ဒါ လွှတ်တော်ကြီးဆိုတာတွေ့တာ။ ဒါကတော့ ဒီစီမံကိန်းကတော့ကြာမှာပဲ။ ဒါပေမဲ့ စီမံကိန်းရှိသော်ငြားလည်းပဲ ဒါကို ဒီအတိုင်းထားလို့မရပါဘူး။ ဒီစီမံကိန်းကို ဒါ နိုင်ငံတော်မှာ အတည်ပြု တာ လူထုကို သေချာချပြရမယ်။ လူထုကိုနားလည်အောင်ရှင်းပြရမယ်။ အဲဒီလိုမှ နောက်တစ်ခါ လူထုရဲ့ လိုအပ်ချက်ထက် ပွင့်လင်းမြင်သာမှုရှိရမယ်။ ဒီလိုအပိုင်း တွေရှိမှသာ ဒါက ကျွန်တော်တို့က ဒီစီမံကိန်းတစ်ခုလုံးအောင်မြင်မှာဖြစ်ပါတယ်။ ထို့အတူပဲ ကျွန်တော် တို့ ဒီစီမံကိန်းကို ဖြစ်နိုင်လို့ရှိရင် နိုင်ငံတော်အစိုးရကနေပြီးတော့ အာဆီယံအစည်းအဝေးတွေမှာ အာရှမှာ Development အစည်းအဝေးတွေမှာ ဒါတွေကို မဲခေါင်မြစ်ဝှမ်းစီမံကိန်းနည်းတူ သံလွင် value Project အနေနဲ့တင်သင့်ပါတယ်။ ဒါကြောင့်မို့လို့ ကျွန်တော့်အနေနဲ့ နိဂုံးချုပ်ပြောရလို့ ရှိရင်တော့ ဒီအဆိုကိုကျွန်တော် ကျွန်တော့် အများအကျိုး၊ တိုင်းပြည်အကျိုး ဖြစ်သည့်အတွက်ကြောင့်ထောက်ခံသင့်ပါကြောင်းတင်ပြရင်း နိဂုံးချုပ်အပ်ပါတယ်။</speech>
<speech type="speaker">အဆိုနှင့်စပ်လျဉ်း၍ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယ ဝန်ကြီးက ပြန်လည်ဆွေးနွေးရန် ရှိပါက ဆွေးနွေးဖို့ ဖြစ်ပါတယ်</speech>
<speech><agency id="83">ဦးခင်ဇော်(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနမှ ဒုတိယဝန်ကြီး ဦးခင်ဇော် ဖြစ်ပါတယ်။ မန္တလေး တိုင်းဒေသကြီး၊ အမှတ်(၆) မဲဆန္ဒနယ်၊ အမျိုးသားလွှတ်တော်ကိုယ်စားလှယ် ဦးမျိုးမြင့်၏ အဆိုဖြစ် သည့် မြန်မာနိုင်ငံအလယ်ပိုင်း နှင့် အရှေ့တောင်ဒေသများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးနစ်မြုပ်မှုများကို ရေရှည်ကုစားနိုင်မည့် သံလွင်မြစ်ရေလွှဲပြောင်း သယ်ယူရေး စီမံကိန်း မဟာစီမံချက် (Master Plan of River Water Conveyonce Scheme)ချမှတ် အကောင်အထည် ဖော်ဆောင်ရွက်သွားနိုင်ပါရန် ပြည်ထောင်စုအစိုးရအဖွဲ့အား တိုက်တွန်းကြောင်းအဆိုနဲ့ ပတ်သက်ပြီးတော့ ကျွန်တော် ရှင်းလင်းဖြေကြားသွားမှာ ဖြစ်ပါတယ်။ ကျွန်တော့်ရဲ့ ရှင်းလင်းဖြေကြားမှုမှာ စာရင်းဇယားနဲ့ပုံရိပ်များကို Power Point နဲ့ရှင်းလင်း တင်ပြမှာဖြစ်ပါတယ်။ ကြို တင်ခွင့်တောင်းအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ မြန်မာနိုင်ငံတွင် အသားတင် စိုက်ပျိုးမြေဧက (၃၂.၇၇)သန်းရှိသည့် အနက် တည်ဆောက်ပြီး ဆည်မြောင်းစီမံကိန်း(၇၉)ခု၊ ဆောင်ရွက်ပြီး မြစ်ရေတင်လုပ်ငန်း (၃၂၇)ခုနှင့် စိုက်ပျိုးရေစက်ရေတွင်း (၁၂၂၅၈)တွင်းမှ ရေသွင်းစိုက်ပျိုးနိုင်မည့်ဧကမှာ(၅.၂၆)သန်းရှိသည့်အတွက် (၁၆.၁)ရာခိုင်နှုန်းသာ ရေသွင်းစိုက်ပျိုးနိုင်ပါတယ်။ ဒါကို ကျွန်တော် Side-1 နဲ့တင်ပြအပ်ပါတယ်။ ဒါ က ကျွန်တော်တို့ ၁၉၈၇-၈၈ ခုနှစ်ကစပြီးတော့ နှစ်စဉ် ကျွန်တော်တို့ ရေသွင်းစိုက်ပျိုးတဲ့ ဧရိယာကို ဖော်ပြခြင်းဖြစ်ပါတယ်။ ၂၀၁၃-၂၀၁၄ ခုနှစ်၊ နောက်ဆုံးရရှိတဲ့အရ ဆိုရင်တော့ (၁၆.၁)ရာခိုင်နှုန်း ကျွန်တော်တို့ စိုက်ပျိုးနိုင်ကြောင်း ကျွန်တော် တင်ပြခြင်းဖြစ်ပါတယ်။ ဆက်လက်ပြီး ရေသယံဇာတ အနေဖြင့် မြေပေါ်ရေ(၁၀၈၁.၈၈)ကုဗကီလိုမီတာ၊ မြေအောက်ရေ(၄၉၄.၇၁) ကုဗကီလိုမီတာ စုစုပေါင်း(၁၅၇၆.၅၉)ကုဗကီလိုမီတာ ရှိသည့်အနက် သောက်သုံးရေ စက်မှုလုပ်ငန်းနှင့် စိုက်ပျိုးရေ ကဏ္ဍ များတွင်(၄၈.၀၂)ကုဗကီလိုမီတာ သုံးစွဲ၍ စုစုပေါင်း ရေသယံဇာတ၏(၃)ရာခိုင်နှုန်းကိုသာ သုံးစွဲလျက် ရှိကြောင်း တင်ပြအပ်ပါတယ်။ ဒါ slide-2 နဲ့ကျွန်တော်တင်ပြပါတယ်။ စုစုပေါင်း ကျွန်တော်တို့ ရှိတဲ့ရေကတော့ ကုဗကီလိုမီတာ(၁၅၇၆.၅၉) ဖြစ်ပြီးတော့ ထုတ်ယူသုံးစွဲနေတာက အားလုံးကျွန်တော်တို့ (၄၈.၀၂)ဖြစ်တဲ့အတွက်ကြောင့် (၃.၃)ရာခိုင်နှုန်းသာသာ ထုတ်ယူသုံးစွဲလျက် ရှိကြောင်း ဆိုလိုတာက ကျွန်တော်တို့ မြေပေါ်ရေနဲ့ မြေအောက်ရေ သယံဇာတမြောက်များစွာ ထုတ်ယူသုံးစွဲ ရန် ကျန်ရှိကြောင်း ကျွန်တော် တင်ပြခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခင်အစိုးရကာလတွင် ဆောင်ရွက်ပြီးစီးခဲ့တဲ့ ဆည်မြောင်းလုပ်ငန်းများနဲ့ မြစ်ရေတင်လုပ်ငန်းများမှာ နိုင်ငံတော်၏ နိုင်ငံရေးအခြေအနေ အကြောင်း အရပ်ရပ်များကြောင့် ပြည်ပအရင်းအနှီး နည်းပညာ အကူအညီ အထောက်အပံ့များ မရရှိခဲ့ဘဲ နိုင်ငံတော်၏ ဘဏ္ဍာရေးအခြေအနေ နည်းပညာအကန့်အသတ်တို့ဖြင့်သာ ဆောင်ရွက်ခဲ့ရသည့် အတွက် မြေသားမြောင်းများကို အဓိကအသုံးပြုပြီး မြစ်နိမ့် ရေပေးစနစ် Gravity Flow System ဖြင့် ရေပေးဝေခဲ့ရသဖြင့် ရေလေလွင့်ဆုံးရှုံးမှုများပြားပြီး ရေကိုထိရောက်စွာအသုံးပြု နိုင်မှု နည်းပါးခဲ့ကြောင်း တင်ပြအပ်ပါတယ်။ ယခုကဲ့သို့ဒီမိုကရေစီနိုင်ငံတော်သစ် ထူထောင်နေသောကာလတွင် နိုင်ငံတကာမှချေးငွေ၊ ထောက်ပံ့ငွေ၊ အရင်းအနှီးများနှင့်အတူ နည်းပညာအထောက်အပံ့များ ပံ့ပိုးကူညီရန် ကမ်းလှမ်းလာနေကြပြီ ဖြစ်ပါတယ်။ ၂၀၁၅-၂၀၁၆ ခုနှစ်မှစတင်၍ ကမ္ဘာ့ဘဏ် ချေးငွေ၊ အာရှဘဏ်ချေးငွေ၊ အပြည်ပြည်ဆိုင်ရာ လယ်ယာကဏ္ဍ ဖွံ့ဖြိုးတိုးတက်ရေးဆိုင်ရာ ရန်ပုံငွေအဖွဲ့ Re-Forthing ချေးငွေ၊ အိန္ဒိယချေးငွေနဲ့ ဂျပန်နိုင်ငံ ODA ချေးငွေ၊ ကိုရီးယားသမ္မတနိုင်ငံ ODျေးငွေတို့ဖြင့် လက်ရှိဆည်ရေ သောက်စနစ်များ အထူးပြုပြင်မွမ်းမံခြင်းလုပ်ငန်းများ JICA၊ COICAL JIT အဖွဲ့တို့၏ထောက်ပံ့ငွေဖြင့် ဆည်ရေသောက် လယ်ယာမြေများကို စနစ်ကျစက်မှု လယ်ယာဖော်ထုတ်ခြင်းလုပ်ငန်းများ၊ ရှမ်းပြည်နယ်နှင့် ကရင်ပြည်နယ်စသော ကုန်းမြင့်ဒေသများတွင် သစ်တော နှင့် စိုက်ခင်းရောနှောစိုက်ခြင်းလုပ်ငန်းများတို့ကို ပြည်ထောင်စုလွှတ်တော်၏ ထောက်ခံ အတည်ပြုချက်အရ စတင်အကောင် အထည်ဖော် ဆောင်ရွက်တော့မည်ဖြစ်ပါတယ်။ ဆက်လက်၍ ပြည်ပအကူအညီအထောက်အပံ့ပေးရန် ကမ်းလှမ်းမှုများလည်းရှိနေပါတယ်။ ဒါကို ကျွန်တော်တို့ ဒီလုပ်ငန်းအခြေအနေနဲ့ ပတ်သက်ပြီးတော့ Slide နဲ့တင်ပြရမယ်ဆိုရင် ဒါက ကျွန်တော်တို့ မယ်ဇလီရေလွှဲဆည် မူလအခြေအနေကနေပြီးတော့ လက်ရှိပြောင်းလဲတဲ့ အခြေအနေ ဖြစ်ပါတယ်။ မူလက ကျွန်တော်တို့ သစ်သားတံခါးရွက် Shutter များကို လူနဲ့ ကျွန်တော်တို့အတင်အခလုပ်ရပါတယ်။ ခုကတော့ ကျွန်တော်တို့ Hydraulic Shutter စနစ်နဲ့ ပြောင်းလဲလိုက်ပါတယ်။ အဲဒီ လိုပြောင်းလဲလိုက်တဲ့အခါမှာ ယခင်လူနဲ့ဆောင်ရွက်တဲ့အချိန်မှာ နှစ်ရက် သုံးရက်လောက် အချိန်ယူ ပြီးတော့ အန္တရာယ်များစွာနဲ့လုပ်ရတဲ့အခြေအနေမှာ အခု ကျွန်တော်တို့ ငါးမိနစ်၊ ဆယ်မိနစ် အတွင်းမှာ ဒီ ကျွန်တော်တို့ Hydraulic Shutter တွေကို အတင်အချပြုလုပ်နိုင်ခဲ့ပါတယ်။ ဒီအကျိုး ရလဒ်ကြောင့်လည်း ကျွန်တော်တို့ ရေပေးရေဝေမှုများကို အများ ကြီး ကျွန်တော်တို့ အထောက် အကူပြုပါတယ်။ ဒါကြောင့်မို့ မွမ်းမံမှုတွေဆောင်ရွက်ဖို့ အများကြီးရှိပါတယ်။ ဆောင်ရွက်ခြင်း အားဖြင့်လည်း ကျွန်တော်တို့ ရေပေးရေဝေကိစ္စတွေကို အများကြီး အကျိုးပြုနိုင်မယ် ဆိုတဲ့အကြောင်း ကျွန်တော် ဒီပုံရိပ်နဲ့ တင်ပြခြင်းဖြစ်ပါတယ်။ ဒါလည်း ကျွန်တော်တို့ မယ်ဇလီရေလွှဲဆည်ရဲ့ အောက်ကကြည့်တဲ့ ရေပေးမြောင်းတွေကို မွမ်းမံပြင်ဆင်တဲ့ပုံရိပ် ဖြစ်ပါတယ်။ အဲဒီတော့ မူလမြောင်းတွေကို ခုလိုကျွန်တော်တို့ ပြုပြင်မွမ်းမံလိုက် မယ်ဆိုရင် ပိုပြီးတော့ လယ်ယာကဏ္ဍ ရေပေးဝေမှု ထိရောက်မြန်ဆန်မှုရှိပါတယ်။ ဒါတွေကို လည်း ကျွန်တော်တို့ ဆက်လက်ပြီးတော့ ခုနတုန်းကတင်ပြသလို ဒါက ကျွန်တော်တို့ ပြည်တွင်းအနေနဲ့ဆောင်ရွက်ခြင်းတွေပဲဖြစ်ပါတယ်။ ဒါကိုသာ နိုင်ငံတကာအကူအညီတွေရယူပြီးတော့ တိုးတက်တဲ့နည်း ပညာတွေနဲ့ ဆောင်ရွက်နိုင်မယ်ဆိုရင် ဒီထက်ပြီးတော့တိုးတက်အောင်မြင်နိုင်မယ်ဆိုတဲ့အကြောင်း ကျွန်တော် တင်ပြလိုခြင်းပဲဖြစ်ပါတယ်။ ဒါလည်း ကျွန်တော်တို့ ခပေါင်းရေလွှဲဆည်ရဲ့ ဆည်ရေသောက်စနစ်မွမ်းမံပြင်ဆင်ခြင်း ဖြစ်ပါတယ်။ အလားတူပဲဖြစ်ပါတယ်။ နောက် ဒါကတော့ ကျွန်တော်တို့ မြောက်ယမားလက်ယာတိုးချဲ့ ရေသောက်စနစ်ကို တည်ဆောက်ထားတဲ့ပုံဖြစ်ပါတယ်။ အဲဒီမှာ ကျွန်တော်တို့ ကျွန်တော်တို့ဆီမှာ အခု လိုမျိုး တိုးချဲ့ တည်ဆောက်ဖို့လုပ်ငန်းတွေလည်းအများကြီး ကျန်ရှိပါတယ်။ ဒါကိုလည်း အခုလိုဆောင်ရွက်မယ်ဆိုရင် အကျိုးရှိပါတယ် ဆိုတဲ့အကြောင်း ကျွန်တော် တင်ပြလိုခြင်းဖြစ်ပါတယ်။ နောက် ဒါ ကျွန်တော်တို့ JICAL COICA JIT အဖွဲ့တွေရဲ့ အထောက်အပံ့နဲ့ ကျွန်တော်တို့ဆောင်ရွက်တဲ့ အဆင့်မြင့်လယ်ယာမြေ ဖော်ထုတ်ထားတဲ့ ပုံရိပ်ကိုတင်ပြခြင်းဖြစ်ပါတယ်။ ဒီလိုပဲ ကျွန်တော်တို့ ဒီလယ် ယာမြေတွေကို စိုက်ပျိုးမြေများကို စနစ်တကျဖန်တီးမယ်ဆိုရင် ကျွန်တော်တို့လယ်ယာကဏ္ဍမှာ အများကြီးဖွံ့ဖြိုးတိုးတက်လာနိုင်တယ်ဆိုတဲ့ အကြောင်းကို ကျွန်တော် ဒီပုံရိပ်နဲ့ တင်ပြခြင်းဖြစ်ပါတယ်။ သို့ဖြစ်ပါ၍ ဆည်ရေသောက်စနစ်များအထူးမွမ်းမံပြင်ဆင်ခြင်းလုပ်ငန်းများနှင့် ဆောင်ရွက် ရန်ကျန်ရှိသေးသော ဆည်မြောင်းစီမံကိန်းများကို ပြည်တွင်း ပြည်ပ အရင်းအနှီးများနှင့် ခေတ်မီနည်း ပညာများဖြင့်ပေါင်း၍ နှစ်တို၊ နှစ်လတ်၊ နှစ်ရှည် စီမံကိန်းများ ချမှတ်ဆောင်ရွက်ခြင်းအားဖြင့် တစ်နိုင်ငံလုံး၏ လယ်ယာကဏ္ဍဖွံ့ဖြိုးတိုးတက်ရေးကို ထိရောက်တွင်ကျယ်စွာ ဆောင်ရွက်သွားနိုင် မှာဖြစ်ကြောင်း တင်ပြအပ်ပါတယ်။ အလားတူ မြစ်ရေတင်လုပ်ငန်း ကဏ္ဍတွင်လည်း နိုင်ငံတကာ အဖွဲ့အစည်းများဖြစ်သော ပြင်သစ်ဖွံ့ဖြိုးရေးအေဂျင်စီနဲ့ အသက်မွေးဝမ်းကျောင်းနှင့်စားနပ်ရိက္ခာဖူလုံ ရေး ရန်ပုံငွေအဖွဲ့ Lief-Fund တို့မှ အထောက်အပံ့များရရှိသည်ဖြင့် စီမံကိန်းလုပ်ငန်းတချို့တွင် အကြီး စားမွမ်းမံပြင်ဆင်မှုလုပ်ငန်းများ စတင်ဆောင်ရွက်လျက်ရှိပြီဖြစ်ပါတယ်။ Slide အရ ကျွန်တော်တို့ တင်ပြရမယ်ဆိုရင် ဒါကတော့ ကျွန်တော်တို့ မကွေးတိုင်းဒေသကြီးမှာရှိတဲ့ မြင်ကွန်းနဲ့ ကမ်းနီ မြစ်ရေတင်စီမံကိန်းတွေကို ခုနကျွန်တေ��်တင်ပြတဲ့ ဒီထောက်ပံ့ငွေနဲ့ ဆက်လက်ပြီးတော့ အကြီးစားပြင်ဆင်သွားဖို့ ရှိကြောင်း ကျွန်တော် တင်ပြခြင်းဖြစ်ပါတယ်။ ဒါကလည်း ကျွန်တော်တို့ Lef-Fund နဲ့ ကျွန်တော်တို့ စစ်ကိုင်းတိုင်းဒေသကြီးမှာရှိတဲ့ ပျော့ရွာမြစ်ရေတင်စီမံကိန်းကို ကျွန်တော်တို့ ပြုပြင်မွမ်းမံ မယ်ဆိုတဲ့ အတွက်ကြောင့် ဒါကျွန်တော်တင်ပြခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ ဧရာဝတီ၊ ချင်းတွင်း၊ စစ်တောင်းမြစ်များမှ ပေါများကြွယ်ဝသော ရေသယံဇာတများကို အစ္စရေးနိုင်ငံအပါအဝင်အခြားခေတ်မီတိုးတက်သော နိုင်ငံများတွင် အသုံးပြုလျက်ရှိသည့် ရေအလွန်နည်းပါးပြီးထိရောက်အကျိုးရှိသော ရေဖြန်းစနစ်၊ ရေ အစက်ချစနစ်တို့ကို ပိုက်လိုင်းကွန်ရက်စနစ်နှင့် ပေါင်းစပ်ဆောင်ရွက်နိုင်သော လုပ်ငန်းများကို နိုင်ငံတကာအကူအညီနှင့် နည်းပညာရယူဆောင်ရွက်ခြင်းဖြင့် မြန်မာနိုင်ငံအရှေ့မြောက်ပိုင်း၊ မြန်မာ နိုင်ငံအလယ်ပိုင်းနှင့် အရှေ့တောင်ပိုင်းတို့တွင် ထိရောက်အောင်မြင်သော စိုက်ပျိုးရေပေးဝေသည့် လုပ်ငန်း အမြောက်အများကို ဆက်လက်ဆောင်ရွက်နိုင်သည့်အခွင့်အလမ်းရှိပါကြောင်း တင်ပြအပ်ပါ တယ်။ Slide အရ ကျွန်တော်တင်ပြပါမယ်ခင်ဗျာ။ ဒါဆိုရင် ကျွန်တော်တို့ ရေသွင်းမြောင်းများကို ရေသွင်းမြောင်းများက ရေကိုစုပ်ယူပြီးတော့ ရေဖြန်းစနစ်နဲ့ စိုက်ပျိုးနေတဲ့ ပုံရိပ်ဖြစ်ပါတယ်။ နောက် ဒါလည်း ကျွန်တော်တို့ ရေကန်ကတစ်ဆင့်ရေစုပ်ယူပြီးတော့ ရေဖြန်းစနစ်နဲ့ ခေတ်မီစိုက်ပျိုးရေပေးဝေ မှုစနစ်နဲ့ ဆောင်ရွက်တဲ့ပုံရိပ်ကို တင်ပြခြင်းဖြစ်ပါတယ်။ ဒါလည်း ကျွန်တော်တို့ ရေပေးမြောင်းကတစ်ဆင့်ရေစုပ်ယူပြီးတော့ ရေဖြန်းစနစ်နဲ့ စိုက်ပျိုးရေပေးဝေနေပုံပဲ ဖြစ်ပါတယ်။ နောက် ဒါ အစက်ချရေသွင်းစိုက်ပျိုးရေးစနစ်နဲ့ စပျစ် စိုက်ပျိုးခင်းများကို ရေပေးသွင်းနေတဲ့ပုံရိပ်ဖြစ်ပါတယ်။ နောက် ဒါလည်း ကျွန်တော်တို့ လိမ္မော် စိုက်ခင်းတွေကို ရေသွင်းစိုက်ပျိုးနေတဲ့ ပုံရိပ် ဖြစ်ပါတယ်။ ဒါ ပိုက်လိုင်းစနစ်နဲ့ ရေသွယ်ယူ ပြီးတော့ ခေတ်မီ အစက်ချနည်းစနစ်ဖြင့် စိုက်ပျိုးနေတဲ့ပုံဖြစ်ပါတယ်။ drop agricultural ဖြစ်ပါတယ်။ နောက် ဒါ ဖန်လုံအိမ်အတွင်းမှာ ကျွန်တော်တို့ ရေဖြန်းစနစ်နဲ့ စိုက်ပျိုးရေပေးဝေနေတဲ့ပုံဖြစ်ပါတယ်။ နောက် ဒါလည်း ကျွန်တော်တို့ ဖန်လုံအိမ်ထဲမှာ ကျွန်တော်တို့ စပျစ်စိုက်ခင်းတွေကို ရေပေးဝေနေတဲ့ Green House နဲ့ စိုက်ပျိုးနေတဲ့ပုံ ဖြစ်ပါတယ်။ နောက် ဒါလည်း ကျွန်တော်တို့ မြန်မာနိုင်ငံ ရပ်စောက်နဲ့ ပြင်ဦးလွင်တို့မှာ ရွှေပုဇွန်ကုမ္ပဏီကနေပြီးတော့ ကော်ဖီစိုက်ခင်းတွေ၊ ရာဘာစိုက်ခင်း တွေကို အစက်ချစနစ်နဲ့ ဆောင်ရွက်နေတဲ့ လက်ရှိဆောင်ရွက်နေတဲ့ ပုံရိပ်ကိုတင်ပြခြင်းဖြစ်ပါတယ်။ နောက် ဒါကကျွန်တော်တို့ ပြည်မြို့နယ်၊ မြောက်နဝင်းဆည် ရေသောက်စနစ်မှာရှိတဲ့ ရွှေပြည်မြေကုမ္ပဏီပိုင် ပဲစိုက်ခင်းကို ရေဖြန်းစနစ်နဲ့ လက်ရှိ ဧက(၅၀၀၀)ကျော်ကို စတင် ဆောင်ရွက် နေတဲ့ ပုံရိပ်ကိုတင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျာ။ မြေအောက်ရေ ဖော်ထုတ်အသုံးပြု နိုင်ရေးအတွက်လည်း ယခင်က သြစတေးလျနိုင်ငံ၏ နည်းပညာအထောက်အပံ့ဖြင့် စက်မှုလယ်ယာဦးစီးဌာန ကျေးရွာရေရရှိရေးဌာန ခွဲ နဲ့ ပူးပေါင်းကွင်းဆင်းတိုင်းတာပြုစုထားသော မြန်မာနိုင်ငံအလယ်ပိုင်းရှိ အလယ်ပိုင်း ပူပြင်းခြောက်သွေ့ဒေသများဖြစ်သည့် စစ်ကိုင်းတိုင်းဒေသကြီး၊ မန္တလေးတိုင်းဒေသကြီး၊ မကွေးတိုင်း ဒေသကြီးတို့၏ ဇလဘူမိဗေဒ မြေပုံပါအချက်အလက်များအရလည်းကောင်း၊ ကိုရီးယားသမ္မတနိုင်ငံ K-wuter အဖွဲ့နဲ့ ပူးပေါင်းကွင်းဆင်းချက်များအရ အဆိုပါဒေသများတွင် မြေအောက်ရေ ခိုအောင်း နိုင်သော ရေအောင်းလွှာများရှိပြီး အဆိုပါ ရေအောင်းလွှာများအတွင်းသို့ မြောက်ဘက် ကချင်ပြည်နယ် တောင်ကုန်းတောင်တန်းများ၊ အနောက်ရခိုင်ရိုးမတောင်တန်းများနဲ့ အရှေ့ဘက် ရှမ်းပြည်နယ်ဒေသများရှိ ရွာသွန်းသောမိုးရေများဖြင့် မြေအောက်ရေသယံဇာတများကို နှစ်စဉ် ပြန်လည် ဖြည့်တင်းပေးလျက်ရှိကြောင်း သုံးသပ်တင်ပြချက်များအရ မြောက်များစွာရှိနေသော မြေအောက်ရေများကို စနစ်တကျ ထုတ်ဖော် အသုံးပြုနိုင်မည် ဖြစ်ပါကြောင်း တင်ပြအပ်ပါတယ်။ Slide အရတင်ပြမယ်ဆိုရင် ဒါက ကျွန်တော်တို့ မြေအောက်ရေ မြန်မာနိုင်ငံအလယ်ပိုင်း မှာရှိတဲ့ ဘူမိဗေဒ၊ ဇလဗေဒ ကျွန်တော်တို့ တိုင်းတာထားတဲ့ပုံဖြစ်ပါတယ်။ ဒီလက်ဝဲဘက်ကပုံကတော့ အချို့အပြာအမှတ်အသားလေးတွေနဲ့ ပြထားတာ ကျွန်တော်တို့ ရေလျှံတွင်းတွေရနိုင်တဲ့နေရာကို ကျွန်တော်ဖော်ပြထားတာဖြစ်ပါတယ်။ အလယ်ကပုံရိပ်ကတော့ ကျွန်တော်တို့ ရေအရည်အသွေး ကိုဖော်ပြခြင်း ဖြစ်ပါတယ်။ အဲဒီမှာ ကျွန်တော်တို့ အပြာရောင်ကတော့ ကျွန်တော်တို့ ဒီ မြေဆီ(၁၅၀၀)ရဲ့ အောက်ရှိတဲ့အတွက်ကြောင့် ကောင်းမွန်စွာအသုံးပြုနိုင်တဲ့ရေရှိပါတယ်။ ဒီ အစိမ်းရောင်ကတော့ (၁၅၀၀)နဲ့ (၃၀၀၀)ကြား ရှိပါတယ်။ အဲဒါလည်းကျွန်တော်တို့ အသုံးပြုမယ် ဆိုရတဲ့အနေအထားဖြစ်ပါတယ်။ ပြီးတော့ ဒီဘက် လက်ယာဘက်ပုံရိပ်ကတော့ ကျွန်တော်တို့ ရေစီးဝင်နေပြီး ရေများရဲ့ တည်ရှိနေပုံ၊ ပြီးတော့ရေစီးဝင်ပုံကို ကျွန်တော်တို့ လေ့လာတိုင်းတာထားတဲ့ ဇလဗေဒပုံများရှိပါတယ်ဆိုတဲ့ အကြောင်းကို ကျွန်တော်တို့ တင်ပြလိုခြင်းပဲဖြစ်ပါတယ်။ နောက် ဆက်လက်ပြီး ဒါကမြန်မာနိုင်ငံ အလယ်ပိုင်း မြေအောက်ရေဖြည့်တင်းမှုကို တင်ပြတဲ့ ဇလဘူမိဗေဒ ဖြတ်ပိုင်းပုံဖြစ်ပါတယ်။ ကျွန်တော်တို့ အလယ်ကတော့ ကျွန်တော်တို့ အလယ်က ကချင်တောင်တန်း ဘက်ကနေ စီးဆင်းတဲ့ ရေများရှိပါတယ်။ လက်ဝဲဘက်ကတော့ ကျွန်တော်တို့ အနောက်ဘက် ရခိုင်ရိုးမ ကစီးဆင်းတဲ့ရေရှိပါတယ်။ ဒီ လက်ယာဘက်ကတော့ အရှေ့ဘက်ရှမ်းကုန်းပြင်မြင့်က စီးဆင်းတဲ့ရေရှိပါတယ်။ ဒါကို ဒါတွေက နှစ်စဉ်နှစ်စဉ် မိုးရာသီမှာ ပြန်လည်ဖြည့်တင်းပေးနေတဲ့ရေတွေ ဖြစ်တဲ့အတွက်ကြောင့် ကျွန်တော်တို့ မြေအောက်ရေအလုံအလောက်ရှိပါကြောင်း တင်ပြခြင်းဖြစ်ပါတယ်။ အဲဒီတော့ မြန်မာနိုင်ငံ အလယ်ပိုင်းဒေသများအတွက် မြောက်များစွာတည်ရှိနေသော မြေအောက်ရေသယံဇာတများကို ဖော်ထုတ်၍ ခေတ်မီပိုက်လိုင်းကွန်ရက်စနစ်ဖြင့် စိုက်ပျိုးရေထုတ်ယူသုံးစွဲခြင်းကို လည်းကောင်း၊ ၁၉၈၆ ခုနှစ်၊ သြစတေးလျနိုင်ငံ အပြည်ပြည်ဆိုင်ရာအထောက်အပံ့အကူအညီဖြင့် မန္တလေးတိုင်းဒေသကြီး၊ ပုဂံ ညောင်ဦးဒေသမှ ကျေးရွာများ ရေရရှိရေးအတွက် ဧရာဝတီမြစ်ရေကို ရေစုပ်စက်ကြီးများဖြင့် စုပ်တင်ပြီး ပိုက်လိုင်းစနစ်ဖြင့် ကျေးရွာများအရောက် ဖြန့်ဝေပေးသော လုပ်ငန်းများကဲ့သို့ နိုင်ငံတကာ၏ အကူအညီ ဖြင့် ပူးပေါင်းဆောင်ရွက်နိုင်သော သောက်သုံးရေရရှိရေးလုပ်ငန်းများကိုလည်း စီမံချက်များ နှင့်တကွ ဆက်လက်ဆောင်ရွက်သွားနိုင်မည်ဖြစ်ကြောင်း တင်ပြလိုပါတယ်။ အထက်တင်ပြပါလုပ်ငန်းများဆောင်ရွက်ရာတွင် လျှပ်စစ်ဓာတ်အား အသုံးပြုရန်လိုအပ်မည် ဖြစ်ပါတယ်။ လျှပ်စစ်စွမ်းအားဝန်ကြီး ဌာနအနေဖြင့် ၂၀၃၀-၂၀၃၁ ခုနှစ်၊ မြန်မာနိုင်ငံတစ်ဝှမ်းလုံး လွှမ်းခြုံသော လျှပ်စစ်ဓာတ်အားရရှိမှု မဟာ ဗျူဟာရေးဆွဲအကောင်အထည်ဖော်လျက်ရှိသည့် စီမံချက်နှင့်ပေါင်းစပ်ပြီး ခေတ်မီရေပေးဝေမည့် စီမံကိန်းများကို ဟန်ချက်ညီစွာ ဆောင်ရွက်သွားနိုင်မည်ဖြစ်ပါကြောင်းလည်း တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်တော်ကြီး တင်သွင်းသော အဆိုအား အကောင်အထည်ဖော် ဆောင်ရွက်မည်ဆိုပါက သဘာဝပတ်ဝန်းကျင်နှင့် လူမှုစီးပွားရေး ပတ်ဝန်းကျင်ဆိုင်ရာ အသေးစိတ်လေ့လာဆန်းစစ်မှုများ EIA, SIA ကို အချိန်ယူ၍ စနစ်တကျဆောင်ရွက်ရန် လိုအပ်ခြင်း၊ တိုးတက်နက်နဲသော နည်းပညာ ရရှိရေးအတွက် နိုင်ငံတကာ ကျွမ်းကျင်မှု အကူအညီများလိုအပ်ခြင်း၊ ရင်းနှီးမြှုပ်နှံမှုကုန်ကျစရိတ် အများအပြားလိုအပ်ခြင်း၊ ဂေဟစနစ်နှင့်သဘာဝ ပတ်ဝန်းကျင် ထိခိုက်မှုများအားပြန်လည်ကုစားနိုင်ရေး စီမံချက်များ စနစ်တကျ ဆောင်ရွက်ရန် လိုအပ်ခြင်းနှင့် ဒေသနေတိုင်းရင်းသား လူမျိုးနွယ်စုများ၏ ဆန္ဒသဘောထား ရယူရန်လိုအပ်ခြင်း စသည့်လုပ်ငန်း လိုအပ်ချက်အဆင့်ဆင့်ကို အချိန်ကြာမြင့်စွာ ညှိနှိုင်းဆောင်ရွက်ရန် လိုအပ်မည် ဖြစ်ပါတယ်။ ထို့အပြင်သံလွင်မြစ်သည် တရုတ်နိုင်ငံ၊ ထိုင်းနိုင်ငံတို့နှင့် နယ်နိမိတ်အတွင်းကိုပါ ဖြတ်သန်းစီးဆင်းသော အပြည်ပြည်ဆိုင်ရာ မြစ်တစ်စင်းဖြစ်၍ အဆိုပါနိုင်ငံများ၏ သဘော တူညီချက် နှင့် ရရှိရန်ကိုလည်း အချိန်ယူ ညှိနှိုင်းဆောင်ရွက်ရမည် ဖြစ်ပါတယ်။ သို့ဖြစ်ပါ၍ ယခင်ဆောင်ရွက်ပြီးစီးခဲ့သော ဆည်ရေသောက်စနစ်များ မွမ်းမံပြင်ဆင်ခြင်း၊ ဆောင်ရွက်ရန်ကျန်ရှိသော ဆည်မြောင်းစီမံကိန်းများ ဆက်လက်တည်ဆောက်ခြင်း၊ တည်ဆောက်ပြီး မြစ်ရေတင်လုပ်ငန်းများ အဆင့်မြှင့်တင်ဆောင်ရွက်ခြင်းနှင့် ထပ်မံတိုးချဲ့ဆောင်ရွက်ခြင်း၊ မြေအောက် ရေဖော်ထုတ်အသုံးပြုခြင်းစသော လုပ်ငန်းများကို နိုင်ငံတော်၏ အရင်းအနှီးနှင့်အတူ ပြည်ပထောက်ပံ့ မှု ချေးငွေအကူအညီနှင့် ခေတ်မီကျွမ်းကျင်မှုနည်းပညာအကူ အညီများရယူ၍ နှစ်တို၊ နှစ်လတ်၊ နှစ်ရှည် စီမံကိန်းများချမှတ်ဆောင်ရွက်ခြင်းသည် သဘာဝပတ်ဝန်း ကျင်ထိခိုက်မှုနည်းပါးပြီး ရင်းနှီး မြှုပ်နှံမှု ပြုလုပ်နိုင်သ၍ အချိန်နှင့်အမျှ လက်တွေ့ကျသော အကျိုးသက်ရောက်မှုများ ရရှိနိုင်ပါသဖြင့် ဦးစွာပထမ ဦးစားပေးအကောင်အထည်ဖော် ဆောင်ရွက်သင့်ပါကြောင်း တင်ပြအပ် ပါတယ်။ နောင်တွင် စိုက်ပျိုးရေနှင့် သောက်သုံးရေ ထပ်မံတိုးတက် ရရှိရန်လိုအပ်လာပါက သံလွင်မြစ် တစ်လျှောက်ဆောင်ရွက်ရန်လျာထားသည့် ရေအားလျှပ်စစ်စီမံကိန်းများ စူးစမ်းလေ့လာခြင်းတွင် စိုက်ပျိုးရေသယ်ယူ ရရှိနိုင်မည့် အလားအလာများကိုပါ ထည့်သွင်းလေ့လာ သွားပြီး လွှတ်တော် ကိုယ်စားလှယ်တော်ကြီး၏ အဆိုဖြစ်သော သံလွင်မြစ်ရေလွှဲပြောင်း သယ်ယူရေး စီမံကိန်း မဟာစီမံချက် (Master Plan Of River Water Conveyonce Scheme)ကို နှစ်ရှည်မဟာ စီမံကိန်းအဖြစ် ဆက်လက်ဆောင်ရွက်သွား သင့်ပါသဖြင့် လတ်တလောအခြေအနေတွင် ကိုယ်စားလှယ်တော်ကြီး၏ အဆိုကို မှတ်တမ်းတင်ထားရှိ သင့်ပါကြောင်း ရှင်းလင်းတင်ပြအပ်ပါတယ် ခင်ဗျား။ အားလုံးကို လေးစားပါတယ်။</speech>
<speech type="speaker">အဆိုရှင် ဦးမျိုးမြင့် က မှတ်တမ်းတင်ထားရှိလိုခြင်း ရှိ/မရှိ တင်ပြပါ</speech>
<speech><mp id="102">ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)</mp>ဥက္ကဋ္ဌကြီးခင်ဗျား၊ ကျွန်တော့် အဆိုဟာ ကျွန်တော့်ကို အခုလို ပြန်လည်ဆွေးနွေးခွင့်ပေးတဲ့အတွက် ဥက္ကဋ္ဌကြီးကို အထူးကျေးဇူးတင် ရှိကြောင်း တင်ပြအပ်ပါတယ်။ လယ်ဆည်ဝန်ကြီးဌာန ဒုတိယဝန်ကြီးကိုလည်း အဆိုနဲ့ ဆက်စပ် ဆွေးနွေးချက်များအပေါ် အသေးစိတ် ပြန်လည်ဆွေးနွေးပေးတာကိုလည်း ကျေးဇူးတင်ရှိပါတယ်။ ကျွန်တော့်အဆို တင်သွင်းခဲ့စဉ်က ပြသခဲ့တဲ့ Power Point Slide များကိုလည်း ဒေါက်တာ ဗညားအောင်မိုး၊ မွန်ပြည်နယ်က ခွင့်ပြုချက်ရယူပြသခဲ့တဲ့အတွက်လည်း ကိုယ်စားလှယ်တော်ကြီးများ အနေနဲ့ (၂) ကြိမ် ကြည့်ရှုခွင့်ရသွားကြလို့ ဒေါက်တာဗညားအောင်မိုးကိုလည်း ကျေးဇူးတင်ရှိပါတယ်။ အဆိုကို ဆွေးနွေးကြတဲ့ ကိုယ်စားလှယ်တော်ကြီးများ တချို့က သံလွင်မြစ် ရေစီးရေလာကို မည်သူမျှ တွက်ချက်နိုင်မှာမဟုတ်၊ မှန်ကန်နိုင်မှာမဟုတ်လို့ ဆွေးနွေးသွားကြပါတယ်။ ဒီနေ့ ကမ္ဘာ့နိုင်ငံ အသီးသီး မှာ ရာသီဥတုနဲ့ဆက်စပ်တဲ့ မိုးလေဝသနဲ့ ဇလဗေဒအချက်အလက် ခန့်မှန်းတွက်ချက်ရာမှာ ခေတ်မီသိပ္ပံ နည်းပညာစနစ်များ အသုံးပြု ရပြီးတော့ ဒေသအလိုက် မြစ်ချောင်းများရဲ့ အချက်အလက်များကို မှန်ကန်စွာ ရယူနိုင်ကြပါတယ်။ ဒီနေ့ ရာသီဥတုနဲ့ဆက်စပ်တဲ့အဆိုပါ အချက်အလက်များကို မတွက် ချက်နိုင်လျှင် သဘာဝဘေးအန္တရာယ်မုန်တိုင်းကြီးများကျရောက်မှု၊ ရေကြီးရေလွှမ်းမိုးမှုတို့ကို လူသား များအကျိုးအတွက် မည်သို့မျှ ဆောင်ရွက်နိုင်မည်ကို စဉ်းစားသုံးသပ်ရန်လိုအပ်ပါတယ်။ယနေ့ခေတ်မီတဲ့ ကွန်ပျူတာ၊ Software များကို အသုံးပြု တွက်ချက်နေတာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်ဟာ မြစ်ရေတင်စီမံကိန်းများကို ဆွေးနွေးဝေဖန်ခဲ့ ပါတယ်။ ဒီရေတင်စီမံကိန်းများဟာ Demand နဲ့ Supply မမျှတဲ့ နိုင်ငံတော် ဓာတ်အားစနစ်မှ လျှပ်စစ် မီးပြည့်ဝစွာ မရရှိမှု၊ တစ်ဖန် စက်သုံးဆီဖြင့် မောင်းနှင်ရတဲ့ ရေတင်စက်များရဲ့ ကုန်ကျစရိတ် များပြားမှု၊ ရေအလိုများ၊ သီးနှံများ သတ်မှတ်ရေပေးရခြင်းစသည်တို့ကြောင့် စီးပွားရေးရာအရ တွက်ခြေမကိုက်လို့ ပြန်လည်စဉ်းစားသင့်တာကို ကျွန်တော်ဆွေးနွေးခဲ့ခြင်းဖြစ်ပါတယ်။ ယခု သံလွင်မြစ် စီမံကိန်းအပိုင်း (၂)အမြင့်တင် ရေစုပ်စက်ဆိုတာ၊ စီမံကိန်းဆိုတာ ယင်းစီမံကိန်းမှ များပြားစွာထုတ်ယူနိုင်တဲ့ ရေအား လျှပ်စစ်မှ သီးသန့်လိုင်းလျှပ်စစ် Delected Power အသုံးပြုသွားမှာဖြစ်လို့ ပြဿနာများကို ကျော်လွှားနိုင်မှာဖြစ်တယ်လို့ ကျွန်တော်ယုံကြည်ပါတယ်။ ယနေ့ ဥမင်လိုဏ်များဖောက်လုပ်ခြင်း၊ တူးမြောင်းများရှည်လျားများပြားခြင်းတို့ကိုလည်း ဆွေးနွေးသွားကြတာ တွေ့ရပါတယ်။ ပြီးခဲ့တဲ့ရေအားလျှပ်စစ်စီမံကိန်းတိုင်းမှာ စုစုပေါင်းအလျား(၁)မိုင်မှ (၁.၅)မိုင် အတွင်းမှာရှိတဲ့ ဥမင်လိုဏ်များကို လယ်ဆည်နဲ့ လျှပ်စစ်တို့က အောင်မြင်စွာ ဖောက်လုပ် လာနိုင်ခဲ့ပါတယ်။ တစ်ခါ စစ်ကိုင်းတိုင်းဒေသကြီး သဖန်းဆိပ်ဆည်၊ ကင်းတားဆည်မှ ရွှေဘိုမဟာနန္ဒာ ကန်အထိ ရှေးအကျဆုံးအလောင်းဘုရားတူးမြောင်းမကြီးလို့ လူသိများတဲ့ တူးမြောင်းဟာ မိုင်(၄၀)ရှိပြီးတော့ ရှေးခေတ်က လူဖြင့် ရေကြားအဆောက်အအုံ Draft Structure တစ်ခုမှမပါဘဲနဲ့ ဖောက်လုပ် နိုင်ခဲ့ပါတယ်။ ဒါကြောင့်မိုလို့ တည်ဆောက်ရေးအခက်အခဲတွေကို ကြို တင်ပြီးတော့ အခုကတည်းက တွက်သင့်တယ်ဆိုတဲ့ဟာ၊ တွက်ချက်တယ်ဆိုတာကတော့ ဒါကစောလွန်းသေးတယ်လို့ ကျွန်တော်ယူဆ ပါတယ်။ ဥက္ကဋ္ဌကြီးခင်ဗျား။ ကျွန်တော့်အဆိုဟာ ၁၉၈၀၊ ၁၉၈၁ ခုနှစ်ဝန်းကျင်က ကနဦး ဖြစ် မြောက်နိုင်စွမ်းလေ့လာမှုများဖြစ်ခဲ့သော်လည်း ဆက်လက်လုပ်ဆောင်သင့်တဲ့ အဖက်ဖက်မှ စူးစမ်း လေ့လာမှုများ၊ ဒီဇိုင်းပုံစံထုတ���လုပ်မှုများ စသည်တို့ကို ပြီးပြည့်စုံစွာ လုပ်ကိုင်ပြီးမှ စီမံကိန်းဖြစ်မြောက်နိုင် စွမ်းရှိတဲ့ နောက်ပိုင်းတွင်သာ အကောင်အထည်ဖော်ဆောင်ရွက်ဖို့ ရည်ရွယ်တင်သွင်းတဲ့ အဆို ဖြစ်ပါတယ်။ အခု ရေတွင်းတူး၊ အခုရေကြည်သောက်ရဖို့ မဖြစ်နိုင်ဘူးဆိုတာ ကျွန်တော်အပါအဝင် လွှတ်တော် ကိုယ်စားလှယ်အားလုံးသိရှိကြပြီးဖြစ်ပါတယ်။ မြန်မာနိုင်ငံအတွင်းရှိ ရေသယံဇာတ အရင်းအမြစ်များကို အလျဉ်းသင့်သလို ထုတ်ယူ အသုံးပြုလျက်ရှိလာချိန်မှာ သံလွင်မြစ်ရဲ့ ရေအရင်းအမြစ်များကို အခုအချိန်မှာ ပီပီပြင်ပြင် စနစ်တကျသုံးစွဲနိုင်ခြင်း မရှိသေးလို့ ဆိုရမှာဖြစ်ပါတယ်။ သံလွင်မြစ်ဟာ နိုင်ငံ တစ်ခုတည်းပိုင်မြစ်၊ Self Contdin River မဟုတ်ပါ။ အပြည်ပြည်ဆိုင်ရာမြစ်ကြီး Internationd River ဖြစ်တဲ့အလျှောက် တိဘက်ဒေသအတွင်းမှာ နူးမြစ်လို့လည်းခေါ်တဲ့ သံလွင်မြစ်ဖြတ်သန်းစီးဆင်းတဲ့ အပိုင်းမှာ တမံအမြင့်(၁၂၈)ပေရှိတဲ့ ရေအားလျှပ်စစ်တမံတစ်ခု တည်ဆောက်ထားပြီးဖြစ်ပါတယ်။ တရုတ်အစိုးရက ၂၀၁၃ ခုနှစ်က ယူနန်ပြည်နယ်အတွင်း သံလွင်မြစ်ပေါ်မှာ ရေလှောင်တမံ(၁၃)ခု တည်ဆောက်ဖို့နဲ့ (၅)ခု ဖြစ်တဲ့ ဆောင်တ၊ (၄၂၀၀) မဂ္ဂါဝပ်၊ မကြီး၊ (၄၂၀၀)မဂ္ဂါဝပ်၊ ရာဗီလို(၁၈၀) မဂ္ဂါဝပ်၊ လွီခူး(၁၈၀)မဂ္ဂါဝပ်နဲ့ ဆိုက်ဂျီ(၁၀၀၀) မဂ္ဂါဝပ် စတဲ့ ရေအားလျှပ်စစ်တမံကြီးများကို အကောင်အထည် ဖော်ဆောင်ရွက်လျက်ရှိတာကို တွေ့ရှိရပါတယ်။ ဒီ(၅)ခုအနက် အမြင့်ပေ(၁၀၀၀)ရှိတဲ့ မကြီးတမံဟာ ကမ္ဘာ့အမြင့်ဆုံးတမံကြီး(၅)ခု စာရင်း ထဲမှာ တစ်ခု အပါအဝင်ဖြစ်ပါတယ်။ ဒီလိုအပြည်ပြည်ဆိုင်ရာမြစ်ကြီးဖြစ်တဲ့ သံလွင်မြစ်ပေါ်မှာ ရေလှောင် တမံများကို တရုတ်နဲ့ တိဗတ်တို့က တည်ဆောက်နေတာကို ကျွန်တော်တို့ ကန့်ကွက်ရန်မဖြစ်နိုင်ပါ။ ဒါကြောင့် မိမိတို့နိုင်ငံတွင်း ပြည်နယ်များမှ ရေအရင်းအမြစ်များကို အခြားတိုင်းဒေသကြီး၊ ပြည်နယ်များ သို့ ပတ်ဝန်းကျင်ထိခိုက်မှုလေ့လာသုံးသပ်ပြီးနောက် အဖက်ဖက်မှ ဖြစ်မြောက်နိုင်စွမ်းရှိပါက လွှဲပြောင်း အသုံးချမယ့် စီမံချက်ကို စဉ်းစားနိုင်ရန်သာ ဖြစ်ပါတယ်။ အခုလို ကျွန်တော်ရဲ့ အဆိုပါ စီမံကိန်းကြီးကို မီးမောင်းထိုးပြတာနဲ့အတူလည်း မိမိပိုင် ငွေကြေးနဲ့အတူ ကမ္ဘာ့ဘဏ်၊ အာရှဖွံ့ဖြိုးရေး ဘဏ်၊ ဂျပန် ODA စတဲ့ အဖွဲ့အစည်းများကလည်း စိတ်ဝင်စားလာကြမယ်လို့ မျှော်လင့်ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုတင်စဉ်ကလည်း အသေးစိတ်တင်ပြခဲ့ပြီးလို့ ကျွန်တော်ရှည်ရှည်ဝေးဝေး မဆွေးနွေးလိုတော့ပါဘူး။ အပြည်ပြည်ဆိုင်ရာမြစ်ကြီးများရဲ့ မြစ်ရေကို ခွဲဝေ ရယူသုံးစွဲရာမှာ အဆိုပါမြစ်နှင့် အကျုံးဝင်ကြတဲ့ နိုင်ငံအသီးသီးမှာ မြစ်ရေခွဲဝေသုံးစွဲခွင့် အခွင့်အရေး With-Parity Right ရှိသော်ငြားလည်း မြစ်ရေအထက်ပိုင်းနိုင်ငံများက မိမိတို့နိုင်ငံအတွင်း စိတ်ကြိုက် ထုတ်ယူ အသုံးပြုလုပ်ဆောင်နေကြသည်သာ ဖြစ်ပါတယ်။ မဲခေါင်မြစ်ရေ ထုတ်ယူသုံးစွဲကြရာမှာလည်း ပါဝင်ပတ်သက်ကြတဲ့ ကမ္ဘောဒီးယား၊ လာအို၊ ဗီယက်နမ်၊ ထိုင်းစတဲ့နိုင်ငံများအကြား ညှိနှိုင်းဆောင်ရွက် မှုများရှိကြသလို မဲခေါင်မြစ်မကြီးပေါ်တွင်ဖြစ်စေ၊ မဲခေါင်ရဲ့ မြစ်လက်တက်ပေါ်မှာဖြစ်စေ ရေလှောင်တမံ များကို မိမိတို့နိုင်ငံအလိုက် ညှိနှိုင်းခြင်းမရှိဘဲနဲ့ တည်ဆောက်ထားပြီးထားရှိတာတွေကို အထင်အရှား တွေ့ရှိနိုင်ပါတယ်။ မဲခေါင်မြစ်ဟာလည်းပဲ မြန်မာနိုင်ငံနဲ့ သက်ဆိုင်ပြီးတော့ မြန်မာနိုင်ငံရဲ့ တစ်စိတ်တစ် ဒေသကို ဖြတ်သန်းသွားတဲ့မြစ်ကြီးဖြစ်ပါတယ်။ သို့သော်လည်းပဲ တရုတ်နိုင်ငံနဲ့ မြန်မာနိုင်ငံဟာ Dialogue Partner အဆင့်သာ ရှိပါတယ်။ ဒါကြောင့် ကျွန်တော်ရဲ့ ဦးတည်ယုံကြည်ချက်မှာ မိမိတို့မြန်မာနိုင်ငံအတွင်း ပြည်နယ်နှင့်ပြည်မတို့မှာ မှီတင်းနေထိုင်ကြတဲ့ တိုင်းရင်းသားများ၊ လူမျိုးစုများအားလုံးအတွက် လူမှုအကျိုးစီးပွားကို ထောက်ရှု ဖန်တီးရန် လိုအပ်တယ်ဆိုတာပါပဲ၊ ရှေးပိုင်းဆွေးနွေးကြသူ ကိုယ်စားလှယ်များ တင်ပြသလို ယခု အဆိုပြု စီမံကိန်းဟာ ကျွန်တော်တို့ရဲ့ သားစဉ်မြေးဆက်များရဲ့ အနာဂတ်အကျိုးစီးပွားဖြစ်ထွန်းမှုဆိုရင် အခု အကျိုးဖြစ်မြောက်နိုင်စွမ်း၊ စူးစမ်းလေ့လာမှုများပြု သည်မှ စတင်တည်ဆောက်အကောင်အထည်ဖော်နိုင် တဲ့ အချိန်အထိ အဆင့်တိုင်း၊ အဆင့်တိုင်းမှာ နောက်ကျနေပြီလို့ ဆိုရပါမယ်ကျွန်တော့်အနေနဲ့ မြန်မာနိုင်ငံအတွင်းမှာရှိတဲ့ ကမ္ဘာ့တမံကြီးများ၊ ICOD စာရင်းဝင် ဆည် မြောင်းတမံကြီး(၁၈၆)ခုနဲ့ဆက်စပ်တဲ့ အချက်အလက်များကို Power Point (1)ဖြင့်ဖော်ပြထားပါတယ်။ Power Point မှာ ကြည့်လို့ရှိရင် ကျွန်တော်တို့ အချက်အလက်အချို့ကို အဓိက အချက်အလက်ကို တစ်နိုင်ကြောင့် မြစ်ချောင်းပြည့် မှန်ကန်ကြောင်တမံများဆိုင်ရာ အခာခိုင်နှုန်းသာရှိပြီးရေဝပ်ဧရိယာ(၄၄၆)သန်းပို့ချလို့ ကြမ်းပြင်တွေ့မှာဖြစ်ပါတယ်။ ဒါ့အပြင် ကျွန်တော့်အဆိုနဲ့ အကျုံးဝင်တဲ့ နေပြည်တော်ကောင်စီနယ်မြေ၊ ပျဉ်းမနား၊ လယ်ဝေးအပါအဝင် မန္တလေးတိုင်းဒေသကြီး တမံ၊ ဆည်ကန်များဆိုင်ရာ အချက်အလက်များကို Power Point (2)ဖြင့် တင်ပြအပ်ပါတယ်။ ရေလှောင်တမံများကြောင့် ပတ်ဝန်းကျင်ထိခိုက်မှုဆီသို့ ဦးတည်ပြောဆိုနေကြတာဟာ ရာနှုန်းပြည့် မှန်ကန်မှုမရှိကြောင်း ကျွန်တော်ပြောလိုပါတယ်။ ရေဝေရေလဲဧရိယာ ပျက်စီးမှုကြောင့် မြစ်ချောင်းများအတွင်း သဲနုန်းပို့ချလို့ ကြမ်းပြင်များကောပြီး ပျက်စီးရတာဖြစ်ပါတယ်။ တစ်နိုင်ငံလုံး ဆည်ရေဝပ်ဧရိယာ(၄.၄၆)သိန်းဧကဟာ ရေဝေရေလဲဧရိယာ (၁၃၇.၇)သိန်းရဲ့ (၃.၂၄) ရာခိုင်နှုန်းသာရှိပြီးတော့ မန္တလေးတိုင်းဒေသကြီးတစ်ခု အကျုံးဝင်တဲ့ဟာကို တင်ပြရလို့ရှိရင် (၅၇.၃၁) သိန်းဧကအနက် (၇၀၉၈၀)ဧကသာရှိလို့ (၁.၂၃)ရာခိုင်နှုန်းသာရှိကြောင်း တွေ့ရှိရ ပါမယ်သံလွင်မြစ်စီမံကိန်းဟာ အပိုင်း(၁)တည်နေရာနဲ့ဆက်စပ်တဲ့ အချက်အလက်များကိုလည်း Power Point (3)ဖြင့် ကျွန်တော်တင်ပြထားပါတယ်။ သံလွင်မြစ်မှ လွှဲပြောင်းရယူလိုတဲ့ရေဟာ မြန်မာနိုင်ငံအတွင်း မြစ်ငယ်မြစ်နဲ့ သံလွင်မြစ်ရေဆင်းဧရိယာ နှစ်ခုပေါင်းမှ နှစ်စဉ်စီးဝင်ရေ(၁၅၇.၂၇) သန်းဧကပေရဲ့ (၃.၁၅)ရာခိုင်နှုန်းသာ ရယူမှာဖြစ်လို့ မူလ သံလွင်မြစ်စီးရေကို ထိခိုက်ခြင်းမရှိဘူးဆိုတာ ကျွန်တော်ပြောကြားလိုပါတယ်။ အလားတူပင် ကရင်ပြည်နယ်အတွင်း တည်ဆောက်မယ့် ရေလှောင် တမံမှ သံလွင်မြစ်ရေ ခန့်မှန်းလွှဲပြောင်းပမာဏမှာ စုစုပေါင်းစီးဝင်ရေ (၂၈၈)သန်းဧကပေရဲ့ (၂.၄၃) ရာခိုင်နှုန်းသာ ရှိမှာဖြစ်ပါတယ်။ အချိန်ကို ငဲ့ညှာသောအားဖြင့် အသေးစိတ်ဆွေးနွေးခြင်းမပြုတော့ပါဘူး။ ရေအားလျှပ်စစ် ကဏ္ဍဆက်စပ်ပြီး ခြုံငုံဆွေးနွေးရပါလျှင် သံလွင်မြစ်စီမံကိန်းအပိုင်း(၁)မှ စုစုပေါင်း စက်တပ်ဆင် အင်အား(၄၇၃၀)မဂ္ဂါဝပ်၊ စီမံကိန်းအပိုင်း(၂)မှ(၆၃၆၀) မဂ္ဂါဝပ် အသီးသီးထုတ်ယူရရှိနိုင်မယ်လို့ တွက်ချက်ထားပါတယ်ခင်ဗျာ။ နိဂုံးချုပ်အနေနဲ့ တင်ပြလိုသည်မှာ ကျွန်တော်ဟာ သံလွင်မြစ် ရေ အရင်း အမြစ်များကို မိုးခေါင်ရေရှားရပ်ဝန်းဒေသနဲ့ မြန်မာနိုင်ငံ အရှေ့တောင်ပိုင်းပြည်နယ်များသို့ လွှဲပြောင်း ခြင်းဖြင့် နိုင်ငံသားအားလုံးရဲ့ အကျိုးစီးပွားအတွက် ရည်ရွယ်တာဖြစ်ပါတယ်။ ပြည်နယ်များရဲ့ ဖွံ့ဖြိုးမှုအ ခြေအနေနဲ့ ပတ်သက်လို့လဲ အလျဉ်းသင့်လို့ တင်ပြလိုပါတယ်။ ယနေ့ ကချင်ပြည်နယ်၊ တာပိန်(၁) (၂၄၀) မဂ္ဂါဝပ်၊ ချီချောငယ်(၉၉) မဂ္ဂါဝပ်၊ ရှမ်းမြောက်တဲ့ရွှေလီ(၁) (၆၀၀) မဂ္ဂါဝပ်၊ ရွှေလီ(၃)(၁၀၅၀) မဂ္ဂါဝပ်၊ ရှမ်းတောင်မြို့ ကျိုင်းတောင်း (၅၄) မဂ္ဂါဝပ်၊ အထက်ကျိုင်းတောင်း(၅၁) မဂ္ဂါဝပ်၊ ရခိုင်ရှိတဲ့ သူဌေး(၁၁၁) မဂ္ဂါဝပ်၊ မန္တလေးတိုင်း၊နေပြည်တော်၊ ရှမ်း၊ ကယား နယ်စပ်ဆုံရာ အနီးမှာရှိတဲ့ အထက်ပေါင်းလောင်း (၁၄၀) မဂ္ဂါဝပ်၊ ကယားမှာရှိတဲ့ ဘီလူးချောင်း (၃) (၆၀) မဂ္ဂါဝပ် စသည်တို့အပါအဝင် မွန်ပြည်နယ်၊ ကဇင်းဆည်၊ ဝင်းဖနုံဆည်တို့ အကောင် အထည်ဖော်ရာမှာ အတော်တော်များများ အစမှ အဆုံးတိုင် ကျွန်တော်တို့ ပါဝင်ခဲ့တာ ဖြစ်ပါတယ်။ မနေ့က ဝင်းဖန္ ဆည် ဆည်ရေမရတဲ့ ကိစ္စဆွေးနွေးခဲ့ပါတယ်။ ကျွန်တော် ၂၀၁၄ ခုနှစ် မေလက ဝင်းဖနု ကို ရောက်ခဲ့ပါတယ်။ မူလဆည်ရေသောက် ဧရိယာ (၁၃၀၀၀)ဧက၊ ယခုစိစစ်ပြီး (၆၅၀၇)ဧကဖြစ်ရာ ၂၀၀၈-၂၀၀၉ မှာ စိုက်တဲ့ဧက က(၄၀၃)ဧက (၆.၂)ရာခိုင်နှုန်း၊ ၂၀၀၉-၂၀၁၀ မှာ (၃၁၈)ဧက၊ (၄.၉) ရာခိုင်နှုန်း၊ ၂၀၁၀-၂၀၁၁ မှာ (၂၁၆)ဧက (၃.၃)ရာခိုင်နှုန်း၊ ၂၀၁၁-၂၀၁၂ ခုနှစ်မှာ (၆)ဧက (၀.၀၉) ရာခိုင်နှုန်းသာ စိုက်ပျိုးကြတာတွေ့ရှိရလို့ ရေရရှိသော်လည်းပဲ ဒေသခံတောင်သူများအား စည်းရုံးရမယ့်အပိုင်း၊ စီမံကွပ်ကဲရမယ့်အပိုင်းတို့ရဲ့ လစ်ဟာမှုကို ကြုံကြိုက်၍ တင်ပြရခြင်းဖြစ်ပါတယ်။ ရေလှောင်ကန်တမံများရဲ့ ဆိုးကျိုးမဟုတ်ပါ။ ကျွန်တော်ဟာ ပြည်နယ်များဖွံ့ဖြိုးမှုနဲ့ တိုင်းရင်းသားများ အကျိုးကို အားတက်သရော ဆောင်ရွက်လာခဲ့ပါတယ်ဆိုတာ တင်ပြရင်းနဲ့ နိဂုံးချုပ်အပ်ပါတယ်ခင်ဗျာ။ ကျွန်တော်ရဲ့ အဆိုကို လွှတ်တော်ရဲ့ အဆုံးအဖြတ် ကို ခံယူပါမယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် တင်သွင်းတဲ့ မြန်မာနိုငငံအလယ်ပိုင်းနှင့် အရှေ့တောင်ပိုင်းဒေသကြီး များတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီး ရေနစ်မြုပ်မှုများကို ရေရှည်ကုစား နိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာစီမံချက် (Master Plan Of River Water Conveyonce Scheme) ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုကို အတည်ပြုရန် သဘောတူ မတူ လွှတ်တော်ရဲ့ အဆုံးအဖြတ် ရယူပါမယ် လွှတ်တော်၏ အဆုံးအဖြတ်ရယူရာတွင် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်း ဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ်အသုံးပြု၍ လျှို့ဝှက်စွာဆန္ဒပြု သည့် နည်းလမ်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင် ကြပါပြီ။ အဆိုအပေါ် ထောက်ခံ(၁၇)၊ ကန့်ကွက်(၁၁၇)၊ ကြားနေ(၁၃)မဲ ဖြစ်ပါတယ်။ ကန့်ကွက်မဲ များတဲ့အတွက် ဦးမျိုးမြင့် ရဲ့ အဆိုကို အတည်မပြုကြောင်း ကြေညာပါတယ်။(ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော် (၆၁) ရက်မြောက်နေ့ အစည်းအဝေး ရပ်နားကြောင်းနှင့် (၆၂)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ယခု အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၆၁) ရက်မြောက်နေ့ကို ရပ်နားပါမယ်။ ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၆၂) ရက်မြောက်နေ့ကို ၂၀၁၅ ခုနှစ်၊ ဇွန်လ ၁၅ ရက် (တနင်္လာနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၆၁)ရက်မြောက် နေ့ကို ၁၂၁ရ နာရီအချိန်တွင် ရပ်နားပါသည်။</p>
</postface>
</transcript>
</doc>
