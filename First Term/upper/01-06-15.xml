<doc>
<docinfo>
<docno>01-06-15.xml</docno>
<pdf>01-06-15.pdf</pdf>

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅)ရက်မြောက်နေ့မှတ်တမ်း</title>
<date value='06-02-2013'>၁၃၇၄ ခုနှစ်၊ ပြာသိုလပြည့်ကျော် ၁၁ ရက် (၂၀၁၃ ခုနှစ်၊ ဖေဖော်ဝါရီလ ၆ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅)ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၅)ရက်မြောက်နေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ်အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၁)ဦး ရှိပြီး ဒီကနေ့ အစည်းအဝေးကို (၁၉၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၆.၈၈)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က) နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၅)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ အစည်းအဝေး မတက်ရောက်နိုင်လို့ ခွင့်ပန်ကြားတဲ့ လွှတ်တော်ကိုယ်စားလှယ်များစာရင်းကို ဖတ်ကြားတင်ပြပါမယ်။ ဒေါက်တာခင်ရွှေ၊ ရန်ကုန်(၉)၊ ကိုယ်ရေးကိုယ်တာကိစ္စ၊ ဦးစိုင်းတင်အောင်၊ ကချင် (၅)၊ ဒေသဖွံ့ဖြိုးရေးကိစ္စ၊ ဦးဆလိုင်းခွဲယန်၊ ချင်း(၁၂)၊ ကိုယ်တိုင်ဆောင်ရွက်ရန်ကိစ္စ၊ ဦးဉာဏ်လင်း၊ ရှမ်း(၁)၊ ဒေသဖွံ့ဖြိုးရေး၊ ဦးမင်းမျိုးတင့်လွင်၊ ကရင်(၁၀)၊ ကျေးရွာလမ်းဖောက်လုပ်ရေး၊ ဦးဝှေ့ယိန်း၊ ချင်း(၁၁)၊ မကျန်းမာ၍ ခုတင်(၁၀၀၀)တွင် ပြသနေရ၊ ဦးဖေသောင်း၊ ကချင် (၆)၊ ဒေသဖွံ့ဖြိုးရေး ဆောင်ရွက်ရန်၊ ဦးတင်မြ၊ စစ်ကိုင်း(၇)၊ Workshop တက်ရန်၊ ဦးတင်ယု၊ ရန်ကုန် (၁၁)၊ Workshop၊ ဗိုလ်မှူးချုပ်မင်းသိန်းဇံ၊ တပ်မတော်၊ ကျန်းမာရေး၊ ဗိုလ်မှူးအောင်နိုင်ဦး၊ ကကဆက်၊ အရေးကြီးတာဝန် အစည်းအဝေး ပြီးဆုံးသည်အထိ၊ ဦးညီညီထွန်း၊ မွန်(၁၁)၊ အစည်းအဝေး တက်ရောက်ရန်၊ ဒေါ်ခင်ဝိုင်းကြည်၊ ရန်ကုန်(၁)၊ ကော်မရှင် အစည်းအဝေး</speech>
<speech type="speaker">ယခု တင်ပြခဲ့တဲ့ ခွင့်ပန်ကြားချက်များနဲ့ ပတ်သက်ပြီး ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန် ကြားသဖြင့်ခွင့်ပြု ထားသူ (၁၆)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၁၃) ဦးဖြစ်၍ လွှတ်တော်က ခွင့်ပြုထားသူ စုစုပေါင်း (၂၉)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခုလွှတ်တော်ကိုယ်စားလှယ်လေးဦးက မေးမြန်းတဲ့ မေးခွန်းတွေဟာ ကျန်းမာရေး ဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော်ကိုယ်စားလှယ်တွေက သက်ဆိုင်ရာမေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ကလေးမြို့နယ်၊ ရာဇဂြိုလ်ကျေးရွာ ကျန်းမာရေးဌာနခွဲ (ကိုယ့်အားကိုယ်ကို တိုက်နယ်ဆေးရုံ)အား တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးသိန်းလှိုင် က ကလေးမြို့နယ်၊ ရာဇဂြိုလ်ကျေးရွာ၊ ကျန်းမာရေးဌာနခွဲ (ကိုယ့်အားကိုယ်ကိုး တိုက်နယ်ဆေးရုံ)အား တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="56">ဦးသိန်းလှိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ ပြည်ထောင်စုဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များနဲ့ ဖိတ်ကြားထားသော ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဦးစွာဆုမွန်ကောင်းတောင်းအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၈) အမျိုးသားလွှတ်တော် ကိုယ်စားလှယ် ဦးသိန်းလှိုင် ဖြစ်ပါတယ်။ ကျွန်တော်မေးမြန်းမယ့် မေးခွန်းကတော့ ရာဇဂြိုလ်ကျေးရွာ၊ တိုက်နယ်ဆေးရုံ ဖွင့်လှစ်ပေးရေးကိစ္စပဲ ဖြစ်ပါတယ်။ စစ်ကိုင်းတိုင်းဒေသကြီး ကလေးမြို့နယ် ရာဇဂြိုလ် ကျေးရွာဟာ ကလေးမြို့ရဲ့ မြောက်ဘက် မိုင်(၃၀)ကျော်အကွာမှာ တည်ရှိတဲ့ သမိုင်းဝင်ကျေးရွာကြီး(၁)ရွာ ဖြစ်ပါတယ်။ လွန်ခဲ့သော နှစ်ပေါင်း(၁၀၀၀)ကျော်က အိန္ဒိယနိုင်ငံမှ ဗိမ္ဗိသာရမင်းကြီးရဲ့ အဆက်အနွယ်များ တည်ထောင်ခဲ့တဲ့ ကျေးရွာ ဖြစ်ပါတယ်။ အိန္ဒိယနိုင်ငံမှ ရာဇဂြိုလ်မြို့ကို လွမ်းဆွတ်တဲ့အနေနဲ့ ရာဇဂြိုလ်မြို့လို့ မူလက အမည်ပေးခဲ့ပြီး ယခုအခါ ရာဇဂြိုလ်ကျေးရွာ အဖြစ် ဆက်လက် တည်ရှိနေပါတယ်။ အဲဒီရာဇဂြိုလ်ကျေးရွာရဲ့ အနီးအနားမှာလည်း ကျွန်တော်တို့ ဂိဇ္ဈဂုတ်တောင်တို့၊ ဝေဘူဝေဘာတောင်တို့၊ နေရဉ္စရာမြစ်တို့ အစရှိတဲ့ ကျွန်တော်တို့ အိန္ဒိယနိုင်ငံက ရာဇဂြိုလ်ဒေသကို လွမ်းဆွတ်တဲ့အနေနဲ့ မှည့်ခေါ်ထားတဲ့ နာမည်တွေဟာ အခုထိ ရှိပါသေးတယ်။ ရာဇဂြိုလ်ကျေးရွာဟာ တစ်ရွာတစ်အုပ်စု အိမ်ခြေ (၁၀၀၀)ကျော်၊ လူဦးရေ (၅၀၀၀) ကျော်၊ လယ်ဧက(၆၀၀၀)၊ ယာဧက(၂၀၀၀)ကျော်နဲ့ ဖွံ့ဖြိုးတိုးတက်နေတဲ့ ရွာကြီး တစ်ရွာဖြစ်ပါတယ်။ အဲဒီတော့ ကလေးမြို့နယ်ရဲ့ အခြေအနေကို ကြည့်လိုက်ရင် ကလေးမြို့ရဲ့ တောင်ဘက်မှာ မိုင်(၅၀)၊ မြောက်ဘက်မှာ မိုင်(၅၀)၊ မိုင်(၁၀၀)ခန့် ရှည်လျားတဲ့ ကျွန်တော်တို့ တောင်မြောက်ရှည်လျားတဲ့ မြို့နယ် ဖြစ်ပါတယ်။ ကျွန်တော်တို့ ကလေးမြို့ရဲ့ တောင်ဘက်မှာ တင်သားတိုက်နယ်ဆေးရုံနဲ့ နတ်ချောင်းတိုက်နယ်ဆေးရုံဆိုပြီး တိုက်နယ်ဆေးရုံနှစ်ခု ရှိသော်လည်းပဲ မြောက်ပိုင်းမိုင်(၅၀)မှာတော့ တိုက်နယ်ဆေးရုံ(၁)ရုံမှ မရှိသေးပါဘူး။ တကယ်လို့ ရာဇဂြိုလ်တိုက်နယ်ဆေးရုံကို ဖွင့်လှစ်ပေးနိုင်ရင် ကျွန်တော်တို့ ဒေသခံနဲ့ အနီးပတ်ဝန်းကျင်မှာ ကျေးရွာအုပ်စုများက ပြည်သူလူထု (၂၅၀၀၀)ကျော် ကျွန်တော်တို့ ချင်းပြည်နယ်နဲ့လည်း ဆက်စပ်နေတဲ့အတွက် ချင်းပြည်နယ်ဒေသက တီးတိန်နဲ့ တွန်းဇံမြို့နယ်မှ တိုင်းရင်းသားပြည်သူ (၃၀၀၀)ကျော် ကျွန်တော်တို့ အမှတ်(၁)ရာဇဂြိုလ် အကျဉ်းဦးစီးဌာန၊ အလုပ်စခန်း၊ အမှတ်(၂)ရာဇဂြိုလ် အကျဉ်းဦးစီးဌာန၊ အလုပ်စခန်းနဲ့ ရာဇဂြိုလ်တမံ တည်ဆောက်ရေးက အလုပ်သမား (၃၆၈)ဦး အပါအဝင် မိသားစု အားလုံး (၁၀၀၀) ကျော်ဟာ ကျန်းမာရေးကူညီစောင့်ရှောက်မှုကို ရရှိမှာ ဖြစ်ပါတယ်။ ဒါကြောင့်မို့ ကျွန်တော်တို့ ကလေးမြို့နယ် ရာဇဂြိုလ်ကျေးရွာ တိုက်နယ်ဆေးရုံအဖြစ် ဖွင့်လှစ်ပေးနိုင်ပါရန်နဲ့ ဖွင့်လှစ်ပေးမည်ဆိုပါက မည်သည့်ကာလတွင် ဖွင့်လှစ်ပေးမည်ကို သိရှိ လိုပါကြောင်း လွှတ်တော် ဥက္ကဋ္ဌကြီးမှတစ်ဆင့် မေးမြန်းလိုက်ရပါတယ်။</speech>
<title>ညောင်တုန်းမြို့နယ်ရှိ အင်းမကျေးရွာ ကျေးလက်ကျန်းမာရေးဌာနအား တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ် (၈)မှ ဦးသက်လင်း က ညောင်တုန်းမြို့နယ်ရှိ အင်းမကျေးရွာ ကျေးလက်ကျန်းမာရေးဌာနအား တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="164">ဦးသက်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ ပြည်ထောင်စုဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များနှင့် ဖိတ်ကြားထားသော ဧည့်သည်တော်များ အားလုံး မင်္ဂလာအပေါင်းနဲ့ ပြည့်စုံကြပါစေလို့ ဦးစွာ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ ဧရာဝတီတိုင်း ဒေသကြီး မဲဆန္ဒနယ်မြေအမှတ်(၈)မှ အမျိုးသားလွှတ်တော် ကိုယ်စားလှယ် ဦးသက်လင်း ဖြစ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ ကျွန်တော့်အနေနဲ့ ညောင်တုန်းမြို့နယ်ရှိ အင်းမ ကျေးရွာ ကျေးလက်ကျန်းမာရေးဌာနကို တိုက်နယ်ဆေးရုံအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ညောင်တုန်းမြို့ နယ်ဟာ ရပ်ကွက်(၁၀)ခု၊ ကျေးရွာအုပ်စု(၄၄)ခု၊ စုစုပေါင်း (၅၄)အုပ်စုနဲ့ ဖွဲ့စည်းထားပြီးတော့ ကျေးရွာပေါင်း(၃၀၄)ရွာနဲ့ ဖွဲ့စည်းထားတဲ့ မြို့ (၁)မြို့ ဖြစ်ပါတယ်။ လူဦးရေအနေနဲ့ မြို့ပေါ်ရပ်ကွက်များမှာ (၂၂၉၆၇)ဦး၊ ကျေးရွာများမှာ (၁၇၃၇၀၆)ဦး နေထိုင်လျက်ရှိပါတယ်။ ကျေးလက်ကျန်းမာရေး စောင့်ရှောက်မှု အနေနဲ့ ကျေးရွာအုပ်စု(၄၄)အုပ်စု ရှိသော်လည်းပဲ ကျွန်တော်တို့ မြို့နယ်မှာ ချောင်းကြီး တိုက်နယ်ဆေးရုံတစ်ခုပဲ ရှိပါတယ်။ ညောင်တုန်းမြို့နယ်ဟာ ဧရာဝတီမြစ်ဝကျွန်းပေါ်ဒေသမှာ တည်ရှိပြီးတော့ မြစ်ချောင်းများ ပေါများတဲ့အတွက် ညောင်တုန်းကျွန်းနဲ့ စံကင်းကျွန်းဆိုပြီး ကျွန်း(၂)ကျွန်းနဲ့ ဖွဲ့စည်းထားတဲ့မြို့ ဖြစ်ပါတယ်။ ညောင်တုန်းကျွန်းဟာ ယခုအခြေအနေမှာ ဆိုရင် ကျေးရွာများဟာ အတော်အတန် ဖွံ့ဖြိုးမှုရှိပြီးတဲ့ ဒေသတစ်ခု ဖြစ်ပါတယ်။ သို့သော်လည်းပဲ စံကင်းကျွန်းဟာ ရေကြီးကွင်း၊ ရေနက်ကွင်းဖြစ်တဲ့အတွက်ကြောင့်မို့လို့ သွားလာရေး အင်မတန်မှ ခက်ခဲတဲ့ဒေသ ဖြစ်ပါတယ်။ ညောင်တုန်းမြို့နယ်၊ စံကင်းကျွန်းမှာ ကျေးရွာအုပ်စု (၁၈)အုပ်စု၊ ကျေးရွာပေါင်း(၁၄၉)ရွာနဲ့ လူဦးရေ (၆၁၅၀၆)ဦး နေထိုင်လျက် ရှိပါတယ်။ နွေအခါမှာပဲ ကျေးရွာ (၁)ရွာနဲ့ (၁)ရွာ လမ်းပန်းဆက်သွယ်ရေး အဆင်ပြေပြီးတော့ မိုးတွင်းကာလမှာတော့ ဧရာဝတီမြစ်၊ ပန်းလှိုင်မြစ်နဲ့ နဲသမိန်ချောင်းတို့ ဝန်းရံထားတဲ့ ဒေသဖြစ်တဲ့အတွက်ကြောင့်မို့လို့ ကုန်းလမ်းခရီး မရှိဘဲနဲ့ ရေလမ်းခရီး တစ်ခုတည်းကိုပဲ အမှီပြုပြီးတော့မှ သွားလာနေရတာ ဖြစ်ပါတယ်။ ကျွန်တော်တို့ ညောင်တုန်းမြို့နယ်၊ စံကင်းကျွန်းဟာ အခုအခြေအနေမှာဆိုရင်လည်းပဲ မြို့နယ်အတွင်း ဒေသဖွံ့ဖြိုးရေးလုပ်ငန်းများ အတော်အတန်ဆောင်ရွက်ပေးဖို့ လိုအပ်တဲ့ ဒေသ တစ်ခုလည်းပဲ ဖြစ်ပါတယ်။ ဒီကျွန်းအတွင်းမှာ နေထိုင်ကြတဲ့ မိဘပြည်သူများဟာ ကျန်းမာရေး စောင့်ရှောက်မှု လိုအပ်တဲ့အခါမှာ ညောင်တုန်းမြို့နယ် ခုတင်(၅၀)ဆံ့ ဆေးရုံသွားဖို့ဟာ နွေအခါ မှာသာ (၂)နာရီ၊ (၃)နာရီလောက်နဲ့ ရောက်နိုင်ပြီးတော့ မိုးအခါမှာဆိုလို့ရှိရင် နေ့တစ်ဝက်လောက် တချို့နေရာတွေမှာဆိုလို့ရှိရင် မနက်က နေထွက်ပြီးတော့မှ ညနေစောင်းလောက်မှ ကျွန်တော်တို့ မြို့ပေါ်ကို ဆေးဝါးလာရောက်ကုသရတဲ့ အနေအထား ရှိပါတယ်။ ဒါကြောင့်မို့လို့ ကျွန်တော်တို့ ညောင်တုန်းမြို့နယ် စံကင်းကျွန်းအတွင်းမှာ (၁၆)ခုတင်ဆံ့ တိုက်နယ်ဆေးရုံ (၁)ရုံ လိုအပ်လျက် ရှိပါကြောင်း ဥက္ကဋ္ဌကြီးအား လေးစားစွာ တင်ပြလိုပါတယ်။ ဒါကြောင့်မို့လို့ ကျွန်တော့်အနေနဲ့ ကျွန်တော့်ဒေသရဲ့ လိုအပ်ချက် အခြေအနေများ အပေါ်မှာ အခြေပြုပြီးတော့မှ စံကင်းကျွန်းနေ ပြည်သူများ မြို့ပေါ်ဆေးရုံကို သွားရောက် ဆေးကုသရန် ခက်ခဲမှုများ အလွန်ကြုံ တွေ့နေရတဲ့အတွက်ကြောင့် ညောင်တုန်းမြို့နယ်၊ စံကင်းကျွန်း အတွင်းမှာရှိတဲ့ အင်းမကျေးရွာ ကျေးလက်ကျန်းမာရေးဌာနအား အင်းမကျေးရွာ (၁၆)ခုတင်ဆံ့ တိုက်နယ်ဆေးရုံအဖြစ် တိုးမြှင့်ဖွင့်လှစ်ပေးရန် အစီအစဉ် ရှိ/မရှိ၊ အစီအစဉ် ရှိပါက မည်ကဲ့သို့ဆောင်ရွက်ပေးမည်၊ အစီအစဉ်မရှိပါက မည်သည့်အတွက်ကြောင့် ဖြစ်ရသည်ကို သိရှိလိုတဲ့ အတွက်ကြောင့်မို့လို့ ဥက္ကဋ္ဌကြီးမှတစ်ဆင့် လေးစားစွာ မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<title>ချင်းပြည်နယ်၊ တွန်းဇံမြို့ (၂၅)ခုတင်ဆံ့ဆေးရုံ တိုးချဲ့တည်ဆောက်ပေးရန်၊ ဝန်ထမ်း နေအိမ်များ ဆောက်လုပ်ပေးရန်နှင့် ဆရာဝန်(၂)ဦး အင်အား ဖြည့်ဆည်းပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ချင်းပြည်နယ် မဲဆန္ဒနယ်အမှတ်(၇)မှ ဦးနိန်းခင်းပေါင် ချင်းပြည်နယ်၊ တွန်းဇံမြို့ (၂၅)ခုတင်ဆံ့ဆေးရုံ တိုးချဲ့တည်ဆောက်ပေးရန်၊ ဝန်ထမ်းနေအိမ်များ ဆောက်လုပ်ပေးရန် နှင့်ဆရာဝန်(၂)ဦး အင်အားဖြည့်ဆည်းပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="43">ဦးနိန်းခင်းပေါင်၊ ချင်းပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ ယနေ့ အစည်းအဝေးသို့ တက်ရောက်လာကြသော ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်သအပ်ပါတယ် ခင်ဗျား။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးနိန်းခင်းပေါင် ဖြစ်ပါတယ်။ ကျွန်တော့်အနေဖြင့် ချင်းပြည်နယ် တွန်းဇံမြို့နယ် ပြည်သူ့ဆေးရုံ (၂၅)ခုတင်ဆံ့ ဆေးရုံ တိုးချဲ့တည်ဆောက်ပေးရန် ဝန်ထမ်းများနေအိမ် ဆောက်လုပ်ပေးရန်နဲ့ ဆရာဝန်(၂)ဦး အင်အားဖြည့်ဆည်းပေးရန် အစီအစဉ် ရှိ/မရှိ မေးခွန်းကို မေးမြန်း တင်ပြသွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီး ခင်ဗျား။ တွန်းဇံမြို့နယ် (၁၆)ခုတင်ဆံ့ ဆေးရုံကို (၂၅)ခုတင်ဆံ့သို့ ၂၀၀၈ ခုနှစ်ကတည်းက တိုးမြှင့်ခွင့်ပြုခဲ့ပြီး ဖြစ်ပါတယ်။ ယနေ့ထိတိုင် (၂၅)ခုတင် စံကိုက်ဆေးရုံအဆောက်အဦဆောက်လုပ်ရန် နိုင်ငံတော် ဘတ်ဂျက် ခွင့်ပြုခြင်း မရှိသေးကြောင်း တင်ပြလိုပါတယ်။ တွန်းဇံမြို့နယ် ပြည်သူ့ဆေးရုံမှာ ဆရာဝန်၊ သူနာပြု၊ ကျန်းမာရေး ဝန်ထမ်း နေအိမ်များ ပြည့်စုံကောင်းမွန် လုံလောက်ခြင်း မရှိတာတွေ တွေ့ရှိရပါတယ်။ ဆရာဝန်၊ ဆရာမတွေဟာ ဆေးရုံပတ်ဝန်းကျင်၊ ဆေးရုံဝန်ထမ်းအိမ်ရာမှာသာ နေထိုင်ကြမှ မည်သည့် အချိန်မရွေး လူနာတွေကို ကျန်းမာရေး စောင့်ရှောက်မှု၊ ပြုစုကုသမှုပေးနိုင်မှာ ဖြစ်ပါတယ်။ ထို့ကြောင့် (၂၅) ခုတင်ဆံ့ စံကိုက်ဆေးရုံ အဆောက်အဦနဲ့ တစ်ပါတည်း ဝန်ထမ်းနေအိမ်များ ကိုပါ ဆောက်လုပ်ပေးပါက သင့်တော်မည်ဟု သုံးသပ်မိပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ တွန်းဇံမြို့နယ်ဆေးရုံကို (၂၅)ခုတင်အဖြစ် ခွင့်ပြုပြီး ဖြစ်ပေမယ့် ဆရာဝန်တစ်ဦးပင်လျှင် အလျဉ်မီ မရှိပါဘူး။ ဆရာဝန်တစ်ဦးတည်းသာ ခန့်ထားသည့် အတွက် ဌာနဆိုင်ရာတာဝန်အရ ခရီးထွက်တာမျိုး၊ လူမှုရေးကိစ္စအရ ခရီးလွန် တာတွေကြောင့် ဆရာဝန် လုံးဝမရှိတဲ့ ကာလတွေနဲ့ မကြာခဏ ကြုံရပါတယ်။ နိုင်ငံတော်ရဲ့ မူဝါဒ သက်သေ ထူမယ့် ဆရာဝန်များကို မှန်မှန် ပို့ဆောင်ခန့်ထားခြင်းဖြင့် ဖော်ဆောင်ပေးစေလိုပါကြောင်း ကျွန်တော်တို့ရဲ့ ဒေသဟာ ဆေးစာဖတ်ကာ ရောဂါပျောက်နိုးနိုး၊ သိုက်စာဖတ်ကာ ဥစ္စာရနိုးနိုး ဖြစ်နေပါတယ်။ ဆေးရုံဖွင့်လှစ်ပေးခြင်း၊ အဆင့်တိုးမြှင့်ပေးခြင်း၊ ဆရာဝန်ခန့်ထားပေးခြင်းတွေကို စာရွက်၊ ပေလွှာဖြင့်သာ ခန့်ထားပေးခြင်း စတဲ့ ပြန်တမ်း၊ အမိန့်စာတွေနဲ့ ယုံကြည်အပ်နှံရေးချိုးဖောက်မှုများ၊ ဝန်ထမ်းကျင့်ဝတ်စည်းကမ်း မထီမဲ့ပြု၍ ဩဇာအာဏာ အလွဲသုံးစား ပြုမှုများအစား ကိုယ်ချင်းစာနာမှုဖြင့် အမှန်ဧကန် တည်ဆောက်ပေးခြင်း၊ ကျွန်တော်တို့ ဒေသကို အရောက်အပေါက် ဖွင့်ထားပေးခြင်းဖြင့် ချို့တဲ့ငဲ့ညှာဒေသခံ ချင်းတိုင်းရင်းသားများအား ပြည့်ဝသော ကျန်းမာရေးစောင့်ရှောက်ကုသမှု အခွင့်အရေးကို နွေးထွေးစွာ ခံယူပါမည့်အကြောင်း အပြုသဘောဖြင့် ဆွေးနွေးအကြံပြု ရင်း နိုင်ငံတော်ရဲ့စောင့်ရှောက်မှုကိုသာ မျှော်လင့်ကြီးစွာဖြင့် နိုင်ငံတော်ရဲ့ အရိပ်အာဝါသအောက်မှာ ထာဝစဉ် ရှင်သန်ခိုလှုံနိုင်ပါမည့်အကြောင်း သုံးသပ်အပ်ပါတယ်။ ဤသို့ဖြင့် (၂၅)ခုတင်အတွက် ဆရာဝန်အင်အားအပြည့်အဝ မဟုတ်ရင် (၅၀)ရာခိုင်နှုန်းသော ဆရာဝန်အင်အား အမှန်တကယ် ခန့်ထားပေးပါရန် မေးမြန်းတင်ပြလို ပါတယ်။ အောက်ပါမေးခွန်းများဖြင့် မေးမြန်းတင်ပြ လိုပါတယ်။ (၁) ဘဏ္ဍာရေးနှစ်အသစ် အတွက် တွန်းဇံ (၂၅)ခုတင်ဆံ့ ဆေးရုံတိုးချဲ့ တည်ဆောက်ပေးရန်၊ ဆရာဝန် ဝန်ထမ်းများ နေအိမ်ဆောက်လုပ်ပေးနိုင်ရန်နဲ့ ဆရာဝန်(၂)ဦး ဖြည့်ဆည်းပေးရန် အစီအစဉ်ရှိ/မရှိသိလိုပါကြောင်း (၂)အစီအမံရှိပါက မည်သည့်အချိန်တွင် စတင်ဆောင်ရွက်သွားမည်ကို သိရှိလိုပါကြောင်းလေးစားစွာဖြင့် မေးမြန်းတင်ပြအပ်ပါတယ် ခင်ဗျာ။ ကျေးဇူးတင်ပါတယ်။</speech>
<title>ဧရာဝတီတိုင်းဒေသကြီး၊ ပန်းတနော်မြို့နယ် (၂၅)ခုတင်ဆံ့ ပြည်သူ့ဆေးရုံတွင် ဆေးရုံနှင့် လျော်ညီသော ဆရာဝန်၊ သူနာပြု၊ ဝန်ထမ်းနေအိမ်များ ဆောက်လုပ် ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၉) ဦးဝင်းသိန်း က ဧရာဝတီတိုင်းဒေသကြီး၊ ပန်းတနော်မြို့နယ် (၂၅)ခုတင်ဆံ့ ပြည်သူ့ဆေးရုံတွင်ဆေးရုံနဲ့လျော်ညီသော ဆရာဝန်၊ သူနာပြု၊ ဝန်ထမ်းနေအိမ်များ ဆောက်လုပ်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="165">ဦးဝင်းသိန်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ ပြည်ထောင်စုဝန်ကြီးများ၊ ဖိတ်ကြားထားသော ဧည့်သည်တော်များ၊ အမျိုးသားလွှတ်တော် ကိုယ်စားလှယ်များခင်ဗျား။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်မြေအမှတ်(၉)မှ အမျိုးသားလွှတ်တော်ကိုယ်စားလှယ် ဦးဝင်းသိန်း ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးရဲ့ ခွင့်ပြုချက်အရ ကျွန်တော် မေးမြန်းမယ့် မေးခွန်းကတော့ (၂၅)ခုတင်ဆံ့ ဆေးရုံနှင့်လျော်ညီသော ဆရာဝန်နေအိမ်၊ သူနာပြု နေအိမ်နှင့် ဝန်ထမ်းနေအိမ်များ ဆောက်လုပ်ပေးရန် အစီအစဉ် ရှိ/မရှိ နှင့် မည်သည့် အချိန်ကာလတွင် ဆောက်လုပ်ပေးမည်ကို သိရှိလိုပါ၍ မေးမြန်းရခြင်း ဖြစ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဧရာဝတီတိုင်း ဒေသကြီး၊ ပန်းတနော်မြို့နယ်ပြည်သူ့ဆေးရုံဟာ ၂၀၀၈ ခုနှစ်မှစတင်ပြီး (၂၅)ခုတင်ဆံ့ ဆေးရုံ အဖြစ် အဆင့်တိုးမြှင့်ခြင်း ခံခဲ့ရပါတယ်။ ယခင် (၁၆)ခုတင်ဆံ့ ဆေးရုံအဖြစ် တည်ရှိစဉ်ကပင် ဆေးရုံရှိ သတ်မှတ်ကုတင်အရေအတွက်ထက်ကျော်လွန်ကာ အတွင်းလူနာများကို ပြုစုကုသ ပေးရပါတယ်။ ယခု (၂၅)ခုတင်ဆံ့ဆေးရုံအဖြစ် အဆင့်တိုးမြှင့်ခြင်း ခံရပြီးသော်လည်း တက်ရောက် ကုသသော လူနာဦးရေမှာ နှစ်စဉ် (၃၀၀၀)ဦးခန့်၊ လစဉ် (၂၅၀)ဦးနှင့် နေ့စဉ် ပျမ်းမျှလူနာ (၃၃)ဦး ရှိနေပါသဖြင့် ဂရုတစိုက်ကုသပေးနေသော ဆေးရုံ(၁)ရုံလည်း ဖြစ်ပါတယ်။ ဆေးရုံနဲ့ပတ်သက်သော အခြားအဆောက်အဦများမှာ (၂၅)ခုတင်ဆံ့ ဆေးရုံနဲ့ လိုက်လျောညီထွေစွာ ရှိတဲ့အပြင် စေတနာထက်သန်စွာဖြင့် အလှူရှင်ငွေသော်တာမိသားစုမှ လှူဒါန်းသော ငွေသော်တာ နှစ်ထပ်ဆေးကုသဆောင်မှာလည်း ဆေးရုံတက အတွင်းလူနာ များအတွက် အဆင်ပြေ ချောမွေ့လုံလောက်မှုများ ရှိနေပါတယ်။ (၂၅)ခုတင်အဖြစ် အဆင့် တိုးမြှင့်ခြင်း ခံရသည်နှင့်အညီ ဆရာဝန်၊ သူနာပြုနှင့် ဝန်ထမ်းများကို ထပ်မံခန့်ထားပေးခဲ့တဲ့ နိုင်ငံတော် အစိုးရနဲ့ ကျန်းမာရေးဝန်ကြီးဌာနတို့ကိုလည်း မြို့ နယ်သူ၊ မြို့နယ်သားများမှ အထူးပင် ကျေးဇူးတင်လျက် ရှိကြပါတယ်။ ထိုသို့ ထပ်မံတိုးချဲ့ခန့်ထားပေးသော ဆရာဝန်များ၊ သူနာပြုများ၊ ဝန်ထမ���းများဟာ မြို့တွင်းလူနေအိမ်များမှာ ငှားရမ်းပြီး နေထိုင်ကြရပါတယ်။ အရေးပေါ်ခွဲလူနာများ၊ ယာဉ်မတော်တဆ ထိခိုက်မှုများနဲ့ အရေးပေါ်အခြေအနေများ ဖြစ်ပေါ်လာပါက ဆက်သွယ်အကြောင်းကြားရာမှာ အခက်အခဲများ ရှိတတ်ပါတယ်။ သို့ဖြစ်ပါ၍ မြို့နယ်ဆေးရုံကြီးနဲ့ကပ်လျက် အလျား(၄၀)ပေ၊ အနံ(၈၀)ပေခန့်ရှိ ဆေးရုံပိုင်နတ်စင်ကွင်း မြေပေါ်တွင်ဝန်ထမ်း အိမ်ရာများ ဆောက်လုပ်ပေးခြင်းဖြင့် ဆေးရုံဝန်ထမ်းများအတွက် အဆင်ပြေ ချောမွေ့မှုများ များစွာ ဖြစ်ပေါ်လာနိုင်ပါတယ်။ အထက်ဖော်ပြပါ အရေးပေါ်အခြေအနေ များအတွက် ဆက်သွယ်ရန် လွယ်ကူခြင်း၊ အိမ်ငှားခ ကုန်ကျမှုမရှိသဖြင့် ဝန်ထမ်းများ ငွေပို၊ ငွေလျှံရှိလာခြင်း၊ စိတ်ချမ်းမြျော်ရွှင်စွာဖြင့် တာဝန်ထမ်းဆောင်နိုင်ခြင်း စတဲ့ အကျိုးကျေးဇူးများစွာကို ရရှိလာမှာ ဖြစ်ပါတယ်။ သို့ ဖြစ်ပါ၍ ဆေးရုံဝန်ထမ်းများနဲ့ မြို့သူမြို့သားများအတွက် အကျိုးကျေးဇူးများ ဖြစ်ပေါ်လာနိုင်သော ဆေးရုံပိုင်မြေပေါ်တွင် ဝန်ထမ်းအိမ်ရာအဆောက်အဦ ဆောက်လုပ် ပေးရန် အစီအစဉ် ရှိ/မရှိနှင့် မည့်သည့်ကာလတွင် ဆောက်လုပ်ပေးမည်ကို သိရှိလိုပါ၍ အမျိုးသားလွှတ်တော် ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ကျန်းမာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ကျန်းမာရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်တော်ကြီးများ ခင်ဗျား။ မင်္ဂလာပါလို့ ကျွန်တော့်အနေနဲ့ ဂါရဝပြု နှုတ်ခွန်းဆက်သ ဂါရဝပြုအပ်ပါတယ်။ စစ်ကိုင်းတိုင်းဒေသကြီး အမှတ်(၈)မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးသိန်းလှိုင် ရဲ့ မေးခွန်းနဲ့ ပတ်သက်ပြီးတော့ ကျွန်တော့်အနေနဲ့ ဖြေကြားခွင့်ပြုပါရန် တင်ပြအပ်ပါတယ်။ စစ်ကိုင်းတိုင်းဒေသကြီး၊ ကလေးမြို့နယ်၊ ရာဇဂြိုလ်ကျေးရွာမှာ တိုက်နယ်ဆေးရုံအသစ် ဖွင့်လှစ် ပေးနိုင်ရန်အတွက် ၂၀၁၃-၂၀၁၄ ခုနှစ်၊ ဘဏ္ဍာရေးနှစ်မှာ လျာထားပြီး ဖြစ်တဲ့အတွက် ဆက်လက် စီစဉ် ဆောင်ရွက်သွားပေးမည် ဖြစ်ပါကြောင်း ပြန်လည် ဖြေကြားတင်ပြအပ်ပါတယ်။ နံပါတ်(၂) မေးခွန်းဖြစ်တဲ့ ဧရာဝတီတိုင်းဒေသကြီး၊ အမှတ်(၈)မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးသက်လင်း ရဲ့ မေးခွန်းနဲ့ ပတ်သက်လို့ ဧရာဝတီတိုင်းဒေသကြီး၊ ညောင်တုန်းမြို့နယ် အင်းမကျေးရွာ ကျေးလက် ကျန်းမာရေး ဌာနအား (၁၆)ခုတင်ဆံ့ တိုက်နယ်ဆေးရုံအဖြစ် တိုးမြှင့်ဖွင့်လှစ်ပေးနိုင်ရန် ၂၀၁၃-၂၀၁၄ ဘဏ္ဍာရေးနှစ်အတွင်း လျာထားပြီး ဖြစ်တဲ့အတွက် ဆက်လက်စီစဉ်ဆောင်ရွက် ပေးသွားမည် ဖြစ်ပါကြောင်း ပြန်လည် ဖြေကြားအပ်ပါတယ်။</speech>
<title>ချင်းပြည်နယ်၊ အမှတ် (၇) မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးနိန်းခင်းပေါင် မှ ချင်းပြည်နယ်၊ တွန်းဇံမြို့ (၂၅)ခုတင်ဆံ့ဆေးရုံ တိုးချဲ့ တည်ဆောက်ပေးရန်နဲ့ ဝန်ထမ်းနေအိမ်များ ဆောက်လုပ်ပေးရန် ဆရာဝန်(၂)ဦး အင်အားဖြည့်ပေးရန် အစီအစဉ် ရှိ/မရှိ မေးခွန်းနဲ့ စပ်လျဉ်းပြီးတော့ ချင်းပြည်နယ်၊ တွန်းဇံမြို့ (၂၅)ခုတင်ဆံ့ဆေးရုံ တိုးချဲ့ တည်ဆောက်ပေးရန်နှင့် ဝန်ထမ်းအိမ်ရာများ ဆောက်လုပ်နိုင်ရန် ၂၀၁၄-၂၀၁၅ ဘဏ္ဍာရေး နှစ်တွင် လျာထားတင်ပြဆောင်ရွက်ပေးသွားမည်ဖြစ်ပြီး တွန်းဇံမြို့ ပြည်သူ့ဆေးရုံမှာ လက်ရှိမြို့နယ် ကျန်းမာရေး ဦးစီးဌာနမှူး(၁)ဦးနဲ့ လက်ထောက်ဆရာဝန် (၁)ဦး စုစုပေါင်း(၂)ဦး၊ တာဝန် ချထားပေးပြီးဖြစ်ပါကြောင်းနှင့် လစ်လပ်လျက်ရှိတဲ့ ကျန်တဲ့ လက်ထောက်ဆရာဝန်တွေကို ကျွန်တော်တို့ သစ်လွင်ဆရာဝန် (၁၅၀၀)ဦးကို ခန့်တဲ့အခါမှာ ဆေးရုံကြီးများတွင် လေ့ကျင့် တာဝန် ထမ်းဆောင်ပြီးသော ဆရာဝန်များထဲမှ ဦးစားပေးအလိုက် ဆက်လက်စီစဉ် ခန့်ထား ပေးသွားမည် ဖြစ်ပါကြောင်း ပြန်လည်ဖြေကြားအပ်ပါတယ်။ ဆက်လက်ပြီး နံပါတ်(၄)မေးခွန်းဖြစ်တဲ့ ဧရာဝတီတိုင်းဒေသကြီး အမှတ်(၉) မဲဆန္ဒနယ် အမျိုးသားလွှတ်တော်ကိုယ်စားလှယ် ဦးဝင်းသိန်း မှ ဧရာဝတီဒေသကြီး ပန်းတနော်မြို့နယ်၊ (၂၅)ခုတင်ဆံ့ ပြည်သူ့ဆေးရုံမှာ ဆေးရုံနဲ့လျော်ညီသော ဆရာဝန်၊ သူနာပြု၊ ဝန်ထမ်းနေအိမ်များ ဆောက်လုပ်ပေးရန် အစီအစဉ် ရှိ/မရှိ မေးခွန်းနဲ့ စပ်လျဉ်းပြီးတော့ ဧရာဝတီဒေသကြီး ပန်းတနော်မြို့နယ်၊ (၂၅)ခုတင်ဆံ့ ဆေးရုံတွင် ဆရာဝန်၊ သူနာပြု၊ ဝန်ထမ်းနေအိမ်များ အသစ်ဆောက်လုပ်နိုင်ရန်အတွက် ၂၀၁၃-၂၀၁၄ ခုနှစ်၊ ဘဏ္ဍာရေးနှစ်မှာ ငွေလုံးငွေရင်း အသုံးစရိတ် ရန်ပုံငွေ ကျပ်သန်း (၂၀၀)လျာထားတင်ပြပြီး ဖြစ်ပါကြောင်း ပြန်လည်ဖြေကြား တင်ပြအပ်ပါတယ်။ ကျေးဇူးတင်ပါတယ်။ ဘာသာ၊ သာသနာရေးနှင့်ပတ်သက်၍ မလိုလားအပ်သော ကိစ္စရပ်များ မဖြစ်ပေါ်စေရန်၊ မလိုအပ်သော အပြုအမူအတွက် ပြစ်ဒဏ်ပေးနိုင်ရန် ဥပဒေပြဌာန်းရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ချင်းပြည်နယ် မဲဆန္ဒနယ်အမှတ်(၃)မှ ဦးပေါလ်ထန်ထိုင်း က ဘာသာ၊ သာသနာရေးနဲ့ ပတ်သက်၍ မလိုလားအပ်သောကိစ္စများ မဖြစ်ပေါ်စေရန် မလိုအပ်သော အပြုအမူအတွက် ပြစ်ဒဏ်ပေးနိုင်ရန် ဥပဒေပြဋ္ဌာန်းရေး အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="39">ဦးပေါလ်ထန်ထိုင်း၊ ချင်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ၊ ဝန်ကြီးများနဲ့ ဧည့်သည်တော်များ အားလုံးကို ရိုသေလေးစားစွာ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်က ချင်းပြည်နယ် မဲဆန္ဒနယ်အမှတ်(၃) ထန်တလန်မြို့နယ်၊ အမျိုးသားလွှတ်တော် ကိုယ်စားလှယ် ဦးပေါလ်ထန်ထိုင်း ဖြစ်ပါတယ်။ ဥက္ကဋ္ဌကြီး ခင်ဗျား။ ကျွန်တော် ဘာသာ၊ သာသနာရေးနဲ့ ပတ်သက်ပြီး မေးခွန်း (၃)ခု မေးမှာဖြစ်ပါတယ်။ အခြေခံဥပဒေပုဒ်မ ၃၆၄ မှာ နိုင်ငံရေးကိစ္စအလို့ငှာ ဘာသာ၊ သာသနာကို အလွဲသုံးစားမပြုရ၊ ထို့အပြင် လူမျိုးရေးကြောင့်သော်လည်းကောင်း၊ ဘာသာရေးကြောင့်သော်လည်းကောင်း၊ တစ်ဖက်နှင့်တစ်ဖက်၊ တစ်ဂိုဏ်းနှင့်တစ်ဂိုဏ်း မုန်းတီးခြင်း၊ ရန်လိုခြင်း၊ စိတ်ဝမ်းကွဲခြင်း တစ်မျိုးမျိုး ပေါ်ပေါက်လာစေရန် ရည်ရွယ်သော သို့မဟုတ် ပေါ်ပေါက်လာ စေရန် အကြောင်းရှိသော အပြုအမူသည် ဤဖွဲ့စည်းပုံအခြေခံဥပဒေနှင့် ဆန့်ကျင်သည်။ ထိုအပြုအမူမျိုးအတွက် ပြစ်ဒဏ်ပေးနိုင်ရန် ဥပဒေပြဋ္ဌာန်းနိုင်သည်ဟု ဖော်ပြထားတာကို တွေ့ရ ပါတယ်။ ဥက္ကဋ္ဌကြီးခင်ဗျား။ ယနေ့ စစ်မှန်သော ဒီမိုကရေစီစနစ် ကျင့်သုံးရာမှာ တရားဥပဒေ စိုးမိုးရေးဟာ အလွန်အရေးကြီးပါတယ်။ သို့သော်လည်းပဲ နိုင်ငံသားအချို့သည် တရားဥပဒေကို လွယ်ကူစွာ ချိုးဖောက်နေကြသည်ကို နေရာတိုင်းလိုလိုမှာ တွေ့ရပါတယ်။ အသေးငယ်ဆုံးဥပမာ ပြောရမယ်ဆိုရင် လမ်းဘေးလမ်းပေါ်နဲ့ ပလက်ဖောင်းများပေါ်တွင် ဈေးရောင်းခြင်း၊ ကစားခြင်းများ ရှိနေ၍ လမ်းသွားလမ်းလာပြည်သူများအတွက် သွားလာရေး အခက်အခဲ ဖြစ်နေပါတယ်။ ညအချိန်မတော် လမ်းများပေါ်တွင် လျှောက်လည်ဟစ်အော် သီချင်းဆိုခြင်း များကိုလည်း ဝမ်းနည်းစွာ တွေ့ရပါသည်။ ဒီလိုအဖြစ်မျိုး၊ ဒီလိုမျိုးဖြစ်ရပ်တွေကို ရပ်ကွက် အုပ်ချုပ်ရေးမှူးများ၊ စည်ပင်ဝန်ထမ်းများက ပညာပေးခြင်း၊ ဆုံးမခြင်း မရှိသလောက် ဖြစ်နေပါတယ်။ ယခုအခါ ပြည်သူများသည် အေးချမ်းစွာ နေလိုကြသည်ဖြစ်၍ ပြည်သူများအတွက် အနှောင့်အယှက်၊ အဟန့်အတား၊ အန္တရာယ်ဖြစ်စေမယ့် အပြုအမူများ၊ ရဟန်းရှင်လူ ပြည်သူများ၊ ဝန်ထမ်းများအကြား စည်းလုံးညီညွတ်မှု ပျက်ပြားစေနိုင်ခြင်းနှင့် စည်းကမ်းဖောက်ဖျက်ခြင်းများ ဖြစ်လာနိုင်ဖွယ်ရာများကို ကြိုတင်ကာကွယ်သောအားဖြင့် အခြေခံဥပဒေ ပုဒ်မ ၃၆၄ အရ မေးခွန်း(၁) ဘာသာ၊ သာသနာရေး၊ လူမျိုးရေးတို့နဲ့ ပတ်သက်၍ မလိုအပ်သော အပြုအမူနဲ့ အလွဲသုံးစားပြုခြင်းအတွက် ပြစ်ဒဏ်ပေးနိုင်ရေးအတွက် ဥပဒေ ပြဋ္ဌာန်းရန် အစီအစဉ် ရှိ/မရှိ။ နိုင်ငံတော်က အသိအမှတ်ပြုသော ဘာသာကြီး (၅)ပါးကို အခြေခံဥပဒေပုဒ်မ ၃၆၃ အရ နိုင်ငံတော်က တတ်နိုင်သမျှ ကူညီစောင့်ရှောက်ရန် ဖြစ်ပါတယ်။ ထိုအခါ ဘာသာတိုင်း၊ ဘာသာတိုင်းကလည်း နိုင်ငံတော်နဲ့ နိုင်ငံတော်အစိုးရနဲ့ လွယ်ကူလျင်မြန်စွာ ဆက်သွယ်တင်ပြနိုင်ပြီး ဘာသာသာသနာ ပြန့်ပွားရေးအတွက် ဆောင်ရွက်ချင် ကြပါတယ်။ ၂၀၀၂ ခုနှစ်၊ ဘာသာသာသနာ သာသနာရေးဝန်ကြီးဌာန လက်အောက်တွင် ဦးစီးဌာန တစ်ခုစီ အတိအကျ ထားပေးရန် အစီအစဉ် ရှိ/မရှိ၊ နံပါတ်(၃)၊ ဘာသာကြီး(၅)ပါး ဖြစ်သော ဗုဒ္ဓဘာသာ၊ ခရစ်ယာန်ဘာသာ၊ အစ္စလာမ်ဘာသာ၊ ဟိန္ဒူဘာသာနှင့် နတ်ကိုးကွယ်သူများ အတွက် ဘာသာအလိုက် သီးခြားငွေစာရင်း ဘတ်ဂျက်ခွဲဝေပေးရန် အစီအစဉ် ရှိ/မရှိ၊ သိလိုကြောင်း မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီး သာသနာရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="79">ဦးစိုးဝင်း(ဒုတိယဝန်ကြီး၊ သာသနာရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများ ကိုယ်စိတ်နှစ်ဖြာ ကျန်းမာ၊ ချမ်းသာပြီး မင်္ဂလာအပေါင်းနဲ့ ပြည့်စုံပါစေလို့ ကျွန်တော့်အနေနဲ့ ဦးစွာဂါရဝပြု ဆုတောင်းမေတ္တာပို့သအပ်ပါတယ်။ ကျွန်တော့်အနေနဲ့ ချင်းပြည်နယ်၊ မဲဆန္ဒနယ် အမှတ်(၃) အမျိုးသားလွှတ်တော် ကိုယ်စားလှယ် ဦးပေါလ်ထန်ထိုင်း ၏ ဘာသာ၊ သာသနာရေး ဆိုင်ရာ မေးခွန်းများနှင့် ပတ်သက်၍ ဖြေကြားသွားမှာ ဖြစ်ပါတယ်။ ပထမမေးခွန်းဖြစ်တဲ့ ဘာသာသာသနာရေးနှင့် ပတ်သက်၍ မလိုလားအပ်သော ကိစ္စရပ်များ မဖြစ်ပေါ်စေရန်၊ မလိုအပ်သော အပြုအမူအတွက် ပြစ်ဒဏ်ပေးနိုင်ရန် ဥပဒေ ပြဋ္ဌာန်းရန် အစီအစဉ် ရှိ/မရှိ မေးခွန်းနဲ့ပတ်သက်၍ ဘာသာသာသနာဆိုင်ရာ ပြစ်မှုများဖောက်ဖျက်ကျူးလွန်ပါက အရေးယူဆောင်ရွက်နိုင်ရန် မြန်မာနိုင်ငံ ရာဇသတ်ကြီး (Myanmar The Penal Code) saaş: og ose 3330900700$va@mp Gozop: အတွက် ပုဒ်မ ၂၉၅၊ ပုဒ်မ ၂၉၅ပုဒ်မခွဲ(က)၊ ပုဒ်မ ၂၉၆၊ ပုဒ်မ၂၉ရ နှင့် ပုဒ်မ ၂၉၈ တို့၌ ဖော်ပြပါရှိပြီး ဖြစ်ပါတယ်။ ထို့အပြင် ဗုဒ္ဓဘာသာ သာသနာဝင်များ ဖြစ်သော ရဟန်း၊ သီလရှင်တို့၏ ဝိနည်း ဓမ္မကံမှုခင်းများကို နိုင်ငံတော်သံဃာ့မဟာနာယကအဖွဲ့၊ နိုင်ငံတော်ဝိနည်းဓိုရ် အဖွဲ့တို့၏ ဦးစီးဦးဆောင်မှုဖြင့် ဝိနည်းတော်နှင့်အညီ ဖြေရှင်းဆောင်ရွက်ပေးလျက်ရှိပါတယ်။ အလားတူပင် ခရစ်ယာန်ဘာသာရေးအဖွဲ့အစည်းကြီး (၄)ဖွဲ့မှ ခရစ်ယာန်ဘာသာရေး အဖွဲ့အစည်းများ၏ မှုခင်းများကိုလည်းကောင်း၊ အစ္စလာမ်ဘာသာရေးအဖွဲ့အစည်းကြီး (၅)ဖွဲ့မှ အစ္စလာမ်ဘာသာရေး အဖွဲ့အစည်းများ၏ မှုခင်းများကိုလည်းကောင်း၊ ဟိန္ဒူဘာသာရေး အဖွဲ့အစည်းကြီး (၂)ဖွဲ့မှ ဟိန္ဒူ ဘာသာရေး အဖွဲ့အစည်းများ၏ မှုခင်းများကိုလည်းကောင်း ဖြေရှင်းဆောင်ရွက် ပေးလျက်ရှိပြီး ပြီးပြတ်ခြင်းမရှိပါက သာသနာရေးဝန်ကြီးဌာနမှ လုပ်ထုံးလုပ်နည်းများနဲ့အညီ ကြီးကြပ်ဆောင်ရွက်ပေးလျက်ရှိပါတယ်။ ထို့အပြင် တရားဥပဒေအရ ဆောင်ရွက်ရမည့် ကိစ္စရပ်များကို တည်ဆဲတရားဥပဒေများနှင့်အညီ ဆောင်ရွက်ပေးလျက် ရှိခြင်းကြောင့် သီးသန့် ဥပဒေများ ပြဋ္ဌာန်းရန်မရှိပါကြောင်းဖြေကြားအပ်ပါတယ်။ ဒုတိယမေးခွန်းဖြစ်တဲ့ သာသနာရေး ဝန်ကြီးဌာနလက်အောက်တွင် ဘာသာကြီး (၅)ဘာသာအတွက် ဦးစီးဌာန(၅)ခု ဖွဲ့စည်းပေးရန်နှင့် သက်ဆိုင်ရာဘာသာ၊ သာသနာတော်များ၏ လိုအပ်ချက်များကို လွယ်ကူလျင်မြန်စွာ သိရှိ ကူညီဆောင်ရွက်ပေးရန် အစီအစဉ်ရှိ/မရှိ မေးခွန်းနှင့်ပတ်သက်၍ သာသနာရေးဝန်ကြီးဌာနအနေဖြင့် ဘာသာအသီးသီးနှင့် သက်ဆိုင်သည့်ဘာသာရေး အဆောက်အဦ ဆောက်လုပ် ပြင်ဆင်ခွင့် ရရှိရေး၊ သာသနာ့မြေ ရရှိရေး၊ ဗီဇာရရှိရေး၊ ဗီဇာသက်တမ်းများ တိုးမြှင့်ပေးရေး၊ ဘာသာအသီးသီး၏နေ့ထူးနေ့မြတ်များ ဖြစ်သော ဗုဒ္ဓဘာသာနေ့ထူးနေ့မြတ်များ၊ ခရစ္စမတ်နေ့၊ ဘက္ကရီအီးဒ်နေ့၊ ဒီပါဝလီနေ့များကို အစိုးရရုံးပိတ်ရက်များအဖြစ် သတ်မှတ်ပေးနိုင်ရန် တင်ပြဆောင်ရွက်ပေးခြင်း၊ ဗုဒ္ဓဂယာ ဘုရားဖူးများ ပို့ဆောင်ပေးခြင်း၊ အစ္စလာမ်ဘာသာဝင် များအား ဆော်ဒီအာရေးဗီးယားနိုင်ငံ၊ မက္ကာမြို့သို့ လာ့ဂျ်ဘုရားဖူးသွားရောက် ခွင့်ပြုပေးခြင်း၊ ပြည်ပတွင် ကျင်းပသည့် ကိုရမ်ရွတ်ဆိုပြိုင်ပွဲများသို့ သွားရောက်ပြိုင်ဆိုင်ခွင့် ရရှိရေးတို့အပြင် ဘရူနိုင်း၊ အင်ဒိုနီးရှား၊ မလေးရှား၊ ထိုင်းစသည့်နိုင်ငံများရှိ ဘာသာပေါင်းစုံ ချစ်ကြည်ရေး ဆွေးနွေးပွဲ (Interfaith Dialogue) များသို့ စေလွှတ်ပေးခြင်းတို့ကို ဤဝန်ကြီးဌာနမှ စီစဉ်ဆောင်ရွက်ပေးလျက် ရှိပါတယ်။ ထို့အပြင် မြန်မာနိုင်ငံတစ်ဝန်း ဘာသာအသီးသီးမှ ဘာသာရေး အခမ်းအနားများ ကျင်းပနိုင်ရေးအတွက် စီစဉ်ဆောင်ရွက်ပေးခြင်း၊ အဆိုပါ အခမ်းအနားများသို့ သာသနာရေး ဝန်ကြီးဌာနမှ ပြည်ထောင်စုဝန်ကြီး၊ ဒုတိယဝန်ကြီးများနှင့် တာဝန်ရှိသူများမှ တက်ရောက် အားပေးလျက် ရှိပါတယ်။ ဘာသာသာသနာအသီးသီး၏ လိုအပ်ချက်များကို လွယ်ကူ လျင်မြန်စွာ သိရှိကူညီဆောင်ရွက်ပေးနိုင်ရန်အတွက် တိုင်းဒေသကြီးနှင့် ပြည်နယ်သာသနာရေးမှူးရုံး (၁၅)ရုံး၊ ခရိုင်သာသနာရေးမှူးရုံး(၃၅)ရုံးနှင့် မြို့နယ်သာသနာရေးမှူးရုံး(၁၁၇)ရုံးတို့ကို တိုင်းဒေသကြီးနှင့်ပြည်နယ်များတွင် ဖွင့်လှစ်ဆောင်ရွက်ပေးလျက်ရှိပါတယ်။ ထို့အပြင် သာသနာရေးဦးစီးဌာန၊ သာသနာ့ရေးရာနှင့် ဝိနိစ္ဆရဌာန ညွှန်ကြားရေးမှူး၏ ကြီးကြပ်မှုအောက်တွင် ခရစ်ယာန်ဘာသာ၊ အစ္စလာမ်ဘာသာ၊ ဟိန္ဒူဘာသာနှင့် နတ်ကိုးကွယ်သော ဘာသာများ၏ ဘာသာသာသနာကိစ္စရပ်များကို သီးခြားဆောင်ရွက်ပေးရန် ဌာနစု (၁)စု ဖွဲ့စည်းထားရှိပြီး ဖြစ်ပါသဖြင့် သီးခြားဦးစီးဌာနများ ဖွဲ့စည်းပေးရန် အစီအစဉ် မရှိပါကြောင်း ဖြေကြားအပ်ပါတယ်။ တတိယမေးခွန်းဖြစ်တဲ့ ဘာသာကြီး (၅)ပါးအား သာသနာရေးဝန်ကြီးဌာန လက်အောက်တွင် သီးခြားငွေစာရင်း ဘတ်ဂျက်ခွဲဝေပေးရန် အစီအစဉ် ရှိ/မရှိ မေးခွန်းနှင့် ပတ်သက်၍ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၏ ၂၀၁၁ ခုနှစ်၊ အောက်တိုဘာလစာရင်းအရ ပြည်ထောင်စုသမ္မတမြန်မာနိုင်ငံတွင် နေထိုင်သော လူဦးရေ (၆၀.၃၈) သန်းကျော်အနက် ဗုဒ္ဓဘာသာဝင် (၅၃.၉၆) သန်းကျော် (၈၉-၃၇)ရာခိုင်နှုန်း၊ ခရစ်ယာန်ဘာသာဝင် (၃.၀၂)သန်းကျော် (၅)ရာခိုင်နှုန်း၊ အစ္စလာမ်ဘာသာဝင် (၂.၂၉)သန်းကျော် (၃.၇၉)ရာခိုင်နှုန်း၊ ဟိန္ဒူဘာသာဝင် (၀.၃၁) သန်းကျော် (၀.၅၁)ရာခိုင်နှုန်းနှင့် အခြားဘာသာဝင် (၀.၈၀)သန်းကျော် (၁.၃၃) ရာခိုင်နှုန်း ဖြစ်ပါတယ်။ သာသနာရေးဝန်ကြီးဌာနအနေဖြင့် ဘာသာဝင် အချိုးအစားအလိုက် ထောက်ပံ့လှူဒါန်းပေးလျက်ရှိပါတယ်။ ဘာသာကြီး (၅)မျိုးအတွက် ၂၀၁၂-၂၀၁၃ ဘဏ္ဍာရေးနှစ်တွင် ထောက်ပံ့ငွေ ကျပ် (၃၉၂၀၀၀) ထောက်ပံ့လှူဒါန်းပေးခဲ့ပြီး ၂၀၁၃-၂၀၁၄ ဘဏ္ဍာရေးနှစ်တွင် ကျပ်(၂၃၂၅၀၀၀) တိုးမြှင့်ထောက်ပံ့လှူဒါန်းနိုင်ရန် လျာထားပါကြောင်းနှင့် သီးခြားငွေစာရင်း ဘတ်ဂျက် ခွဲဝေပေးရန် အစီအစဉ် မရှိသေးပါကြောင်း ဖြေကြားအပ်ပါတယ်။ အားလုံးကို ကျေးဇူးတင် ပါတယ်။ (ဩဘာသံများ)</speech>
</section>
<section value="Bill">	
<bill>
<title>ကျန်းမာရေးဝန်ကြီးဌာန၊ ဒုတိယဝန်ကြီးက ပုဂ္ဂလိက ကျန်းမာရေးလုပ်ငန်း ဆိုင်ရာ ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန်အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးက ထောက်ခံခြင်း</title>
<speech type="speaker">အစီအစဉ်(၆)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေခွဲ (က)အရ ပုဂ္ဂလိက ကျန်းမာရေးလုပ်ငန်းဆိုင်ရာဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန် အဆိုကို ကျန်းမာရေး ဝန်ကြီးဌာန၊ ဒုတိယဝန်ကြီးက လွှတ်တော်သို့ တင်သွင်းဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများ ခင်ဗျား။ ကျွန်တော့်အနေနဲ့ ပုဂ္ဂလိက ကျန်းမာရေးလုပ်ငန်းဆိုင်ရာဥပဒေကို ပြင်ဆင်တဲ့ ဥပဒေမူကြမ်းကို အမျိုးသားလွှတ်တော်သို့ အဆိုတင်သွင်းသွားမှာ ဖြစ်ပါတယ်။ ဒီဥပဒေဟာ ပုဂ္ဂလိက ကျန်းမာရေးလုပ်ငန်းဆိုင်ရာဥပဒေအဖြစ် ၂၀၀ရ ခုနှစ်၊ ဧပြီလ ၅ ရက်နေ့မှာ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီရဲ့ (၅/၂၀၀၇) အမိန့်နဲ့ ထုတ်ပြန်ခဲ့တာ ဖြစ်ပါတယ်။ သို့သော် ခေတ်နဲ့လိုက်လျောညီထွေ မဖြစ်တဲ့ အဓိပ္ပာယ်ဖော်ပြချက်များကို ခေတ်နဲ့အညီ ဖြစ်စေရန်လည်းကောင်း၊ ဥပဒေပါပြဋ္ဌာန်းချက်များနဲ့ ပတ်သက်ပြီး အများပြည်သူ ပိုမိုရှင်းလင်းသိရှိလိုက်နာစေရန်လည်းကောင်း၊ ပုဂ္ဂလိက ကျန်းမာရေးလုပ်ငန်းဆိုင်ရာဥပဒေကို ပြင်ဆင်တဲ့ဥပဒေမူကြမ်းအား အမျိုးသားလွှတ်တော်သို့ အဆိုတင်သွင်းအပ်ပါတယ်။ အမျိုးသားလွှတ်တော်မှ စဉ်းစားဆွေးနွေးနိုင်ပါရန် တင်ပြအပ် ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ် ပါတယ်</speech>
<speech><mp id="84">ဦးထွန်းဇော်(ခ)ကိုပေါက်၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ ခင်ဗျား။ ကျန်းမာရေးဝန်ကြီးဌာန၊ ပြည်ထောင်စုဒုတိယဝန်ကြီးက ပုဂ္ဂလိကကျန်းမာရေး လုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန် အဆိုတင်သွင်းခြင်းကို ကျွန်တော် ပဲခူးတိုင်းဒေသကြီး မဲဆန္ဒနယ် အမှတ်(၁၂)မှ ဦးထွန်းဇော်(ခ) ကိုပေါက် က ထောက်ခံအပ်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ပုဂ္ဂလိက ကျန်းမာရေးလုပ်ငန်းဆိုင်ရာဥပဒေကို ပြင်ဆင်တဲ့ ဥပဒေကြမ်းကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးစဉ်းစားရန် အမျိုးသားလွှတ်တော်၏ သဘောတူညီချက် ရယူခြင်း</title>
<speech type="speaker">ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် သင့်/မသင့် လွှတ်တော်ရဲ့ သဘောထား ရယူပါမယ်</speech>
<speech type="speaker">ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးစဉ်းစားရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် ဖြစ်ကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော်ဥက္ကဋ္ဌက ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပုဂ္ဂလိက ကျန်းမာရေးလုပ်ငန်းဆိုင်ရာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြ လက်မှတ်ရေးထိုးပြီး ၁၁-၂-၂၀၁၃ (တနင်္လာနေ့)ထက် နောက်မကျဘဲ အမျိုးသားလွှတ်တော် ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ် တင်သွင်းထားတဲ့ ဥပဒေကြမ်းနဲ့စပ်လျဉ်းပြီး ဥပဒေကြမ်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက်တို့ကို ဖတ်ကြားတင်သွင်းရန်နှင့် လွှတ်တော်ကိုယ်စားလှယ်များ ဆွေးနွေးရန် နေ့ရက်ကို သီးခြားသတ်မှတ်ပေးမှာ ဖြစ်ပါတယ်။</speech>
</bill>
<bill>
<title>ကျန်းမာရေးဝန်ကြီးဌာန၊ ဒုတိယဝန်ကြီးက အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေး စဉ်းစားရန်အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးက ထောက်ခံခြင်း</title>
<speech type="speaker">အစီအစဉ်(၉) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေခွဲ(က) အရ အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန် အဆိုကို ကျန်းမာရေးဝန်ကြီးဌာန၊ ဒုတိယဝန်ကြီးက လွှတ်တော်သို့ တင်သွင်းဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော အမျိုး���ားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်တော်ကြီးများ ခင်ဗျား။ ကျွန်တော့်အနေနဲ့ အမျိုးသားအစားအသောက် ဥပဒေကို ပြင်ဆင်တဲ့ ဥပဒေမူကြမ်းကို အမျိုးသားလွှတ်တော်သို့ အဆိုတင်သွင်းသွားမှာ ဖြစ်ပါတယ်။ ဒီဥပဒေဟာ ကျွန်တော်တို့ ၁၉၉ရ ခုနှစ်၊ မတ်လ ၃ ရက်နေ့မှာထွက်တဲ့ နိုင်ငံတော် ငြိမ်ဝပ်ပိပြားမှုတည်ဆောက်ရေးအဖွဲ့ရဲ့ ဥပဒေအမှတ်(၅/၉၇) ဖြစ်ပါတယ်။ ယခုအခါမှာ ပြောင်းလဲလာသော ခေတ်နဲ့လျော်ညီမှုရှိစေရန်လည်းကောင်း၊ ခေတ်နဲ့လျော်ညီသော ပြစ်ဒဏ်များ ပြောင်းလဲသတ်မှတ်နိုင်ရန်လည်းကောင်း၊ အမျိုးသားအစားအသောက် ဥပဒေအား အကောင်အထည်ဖော်ရန် လိုအပ်တဲ့ နည်းဥပဒေများ၊ အမိန့်ကြော်ငြာစာများ၊ ထုတ်ပြန်ဆောင်ရွက်နိုင်ရန်လည်းကောင်း တင်သွင်းခြင်း ဖြစ်ပါတယ်။ သို့ဖြစ်ပါ၍ အမျိုးသား အစားအသောက် ဥပဒေကို ပြင်ဆင်သည့် ဥပဒေမူကြမ်းအား အမျိုးသားလွှတ်တော်တွင် ဆွေးနွေးဆုံးဖြတ်ပေးနိုင်ရန်အတွက် အမျိုးသားလွှတ်တော်သို့ အဆိုတင်သွင်းအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ် ပါတယ်</speech>
<speech><mp id="80">ဒေါက်တာခင်မောင်လေး၊ ပဲခူးတိုင်းဒေသကြီး၊ မဲဆန္ဒနယ်အမှတ်(၈)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ကျန်းမာရေးဝန်ကြီးဌာန၊ ပြည်ထောင်စု ဒုတိယဝန်ကြီးက အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန် အဆိုတင်သွင်းခြင်းနှင့် ပတ်သက်၍ ပဲခူးတိုင်း ဒေသကြီး မဲဆန္ဒနယ်အမှတ်(၈)မှ ဒေါက်တာခင်မောင်လေး ကနေပြီးတော့ ထောက်ခံအပ် ပါတယ် ခင်ဗျား။</speech>
<title>အမျိုးသားလွှတ်တော်ဥက္ကဋ္ဌက အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းကို ဆွေးနွေးစဉ်းစားရန် အမျိုးသားလွှတ်တော်၏ သဘောတူညီချက် ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား အစားအသောက် ဥပဒေကို ပြင်ဆင်သည့် ဥပဒေကြမ်းကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် သင့်/မသင့် လွှတ်တော်ရဲ့ သဘောထား ရယူမှာ ဖြစ်ပါတယ် အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းကို ဆွေးနွေး စဉ်းစားရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့ သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန်ဖြစ်ကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော်ဥက္ကဋ္ဌက အမျိုးသားအစားအသောက် ဥပဒေကို ပြင်ဆင်သည့် ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား အစားအသောက် ဥပဒေကို ပြင်ဆင်သည့် ဥပဒေကြမ်းကို ဆွေးနွေးမယ့် လွှတ်တော် ကိုယ်စားလှယ်များ ဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး ၁၁-၂-၂၀၁၃ (တနင်္လာနေ့)ထက် နောက်မကျဘဲ အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ် တင်သွင်းထားတဲ့ ဥပဒေကြမ်းနဲ့စပ်လျဉ်းပြီး ဥပဒေကြမ်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက်တို့ကို ဖတ်ကြားတင်သွင်းရန်နှင့် လွှတ်တော်ကိုယ်စားလှယ်များ ဆွေးနွေးရန်နေ့ရက်ကို သီးခြားသတ်မှတ်ပေးမှာ ဖြစ်ပါတယ်။</speech>
</bill>
</section>
<section value="Motion">	
<motion>
<title>ဦးဟာရှိန်းဆွေ၊ ချင်းပြည်နယ် မဲဆန္ဒနယ်အမှတ်(၈)၏ ဝေးလံခေါင်သီပြီး သွားလာရေး ခက်ခဲသည့် မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ ဘဝနှင့် ကိုက်ညီမှုမရှိသည့် (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူ ဖြစ်ရန်ဆိုသည့် မူစည်းမျဉ်းကို ပြန်လည်ပြင်ဆင်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂)ကို ဆောင်ရွက်မှာ ဖြစ်ပါတယ်။ အမျိုးသား လွှတ်တော်ကိုယ်စားလှယ်များခင်ဗျား။ ချင်းပြည်နယ် မဲဆန္ဒနယ်အမှတ်(၈)မှ ဦးဟာရှိန်းဆွေ တင်သွင်းထားတဲ့ ဝေးလံခေါင်သီပြီး သွားလာရေးခက်ခဲသည့် မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနှင့် ကိုက်ညီမှုမရှိသည့် (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူဖြစ်ရန်ဆိုသည့် မူစည်းမျဉ်းကို ပြန်လည်ပြင်ဆင်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ် (၅)ဦး အမည်စာရင်း တင်သွင်းထားပါတယ်။ ပထမဦးစွာ ချင်းပြည်နယ် မဲဆန္ဒနယ်အမှတ်(၇)မှ ဦးနိန်းခင်းပေါင် ဆွေးနွေးနိုင်ပါပြီ</speech>
<speech><mp id="43">ဦးနိန်းခင်းပေါင်၊ ချင်းပြည်နယ် မဲဆန္ဒနယ်အမှတ်(၇)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးခင်ဗျား။ ချင်းပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဦးဟာရှိန်းဆွေ ရဲ့ ဝေးလံခေါင်သီပြီး သွားလာရေးခက်ခဲတဲ့ မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနဲ့ ကိုက်ညီမှုမရှိတဲ့မူ၊ စည်းမျဉ်းကို ပြန်လည်ပြင်ဆင်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ကျွန်တော်အနေနဲ့ ဆွေးနွေးထောက်ခံသွားမှာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပထမဦးစွာ ကျွန်တော်တို့ Parliamentary Event on Interfaith Dialogue o mişcossos, ķeimwfoo: maiscosso səfl [:33: လွှတ်တော်က ကျွန်တော်နဲ့ ပြည်သူ့လွှတ်တော်က ဦးအောင်ကြိုင်၊ ကျွန်တော်တို့ အင်ဒိုနီးရှားနိုင်ငံ၊ ဘာလီကို သွားပြီးတော့ (၄)ရက်ကြာခဲ့ပါတယ်။ အဲဒီမှာ ကျွန်တော်တို့ ဒုတိယနေ့မှာ အင်ဒိုနီးရှားနိုင်ငံ၊ Indonesia Buddhist Association mo$ obaloglas: usapuošaosclososo.ws အယ်ဝါ ရဲ့ သူ့ ဆွေးနွေးချက်ထဲကနေ သူပြောသွားတဲ့ဟာလေး၊ ကျွန်တော်ကောက်နုတ်ပြီး ယူထားတာလေးရှိပါတယ်။ အဲဒါလေးကို ကျွန်တော်နိဒါန်းအနေနဲ့ ဆွေးနွေးချင်ပါတယ်။ သူ့ရဲ့ ဆွေးနွေးချက်မှာ အတိတ်ဟာ ရှင်သန်နေပါတယ်တဲ့၊ စကားတိုင်း ကာလကြီး(၃)ခုစလုံးမှာ လိုအပ်မှုဆိုတာ အမြဲရှိစမြဲ ရှိနေကြတာဖြစ်ပါတယ်။ သူဟာ ဘာထောက်ပြောသလဲဆိုတော့၊ ပထမဦးစွာ စိတ်ပညာရှင်မာစလို ရဲ့ ဘဝလိုအပ်ချက်အဆင့်ဆင့် သို့မဟုတ် မာစလိုရဲ့ ထက်ဆင့်၊ အောက်ဆင့် ဖွဲ့စည်းမှုရဲ့ လိုအပ်ချက် Maslow's Hierarchy of Needs ကို ကျွန်တော့်အနေနဲ့ လိုရင်းတိုရှင်းနဲ့ ဆွေးနွေးသွားမှာ ဖြစ်ပါတယ်။ ဒီဟာကဆိုရင် သူ့ရဲ့ ဆိုလိုတာက လူမှုဖူလုံရေးဖောင်ဒေးရှင်း Charity Foundation opulosusu sděpo Get High Quality of life and Enjoy Fullness of Life Pro03:0) ဖြစ်ပါတယ်။ အဓိပ္ပာယ်မှာ ပြည့်ဝစုံလင် လူ့ဘဝ အရည်အသွေး မြင့်မားစေကြစို့ဟု အဓိပ္ပာယ် ဖော်ညွှန်းထားတာ ဖြစ်ပါတယ်။ Logo အဓိပ္ပာယ်ဖြင့် ဖွင့်ဆိုမယ်ဆိုရင် လူသားတစ်ဦးရဲ့ ဘဝကို ဝိုင်းဝန်းပံ့ပိုး ဂရုစိုက်ခြင်း၊ စာနာထောက်ထားမှုအားဖြင့် သူဟာ မေတ္တာတရားကို အရင်းခံပြီး မိမိဘဝကို ဆောက်တည်ပါလိမ့်မည်။ နောက်ဆုံးတော့ မိမိဘဝဟာ အသီးအပွင့်တွေနဲ့ ဝေဝေဆာဆာ ရှိလာမှာ ဖြစ်ပါတယ်လို့ အဓိပ္ပာယ်ဖော်ဆိုထားပါတယ်။ အဲဒီမှာ ဆက်ပြီးတော့ Performance Standard ဆိုပြီးတော့ ခွဲထုတ်ထားပါတယ်။ အဲဒီမှာ (က)မှာ လူမှုရေးဝတ္တရား စီမံခန့်ခွဲမှု၊ (ခ) အန္တရာယ်ကိုင်တွယ်ခြင်း စီမံခန့်ခွဲမှု၊ (ဂ) စီမံခန့်ခွဲမှုအရည်အသွေး၊ (ဃ) ပတ်ဝန်းကျင် ထိန်းသိမ်းရေး စီမံခန့်ခွဲမှု၊ (င) စွမ်းအင်စီမံခန့်ခွဲမှု၊ နောက်ပြီးတော့ နံပါတ်(၂)အနေနဲ့ လူ့ဘဝအတွက် လိုအပ်ချက် စာရင်းအင်းများကို အာရုံစိုက်၍ အတတ်နိုင်ဆုံး ဖြည့်ဆည်းပေးရန်ဆိုပြီးတော့ (၅)မျိုး ရှိပါတယ်။ (က)မှာ လူတိုင်း၏ အစွမ်းအစကို ဖော်ထုတ်လေ့ကျင့်ပေးခြင်း၊ (ခ) လှုပ်ရှားမှုတိုင်းတွင် လူ့အခွင့်အရေးကို လေးစားကြရန်၊ (ဂ) လှုပ်ရှားမှုတိုင်းတွင် တရားမျှတခြင်းနှင့် ရင်းနှီးဖော်ရွေမှုအပြင် ကျေနပ်မှုရရှိရေး၊ (ဃ) လှုပ်ရှားမှုတိုင်းတွင် အများအကျိုးကို အထူးသဖြင့် အလေးပေး အာရုံစိုက်ရန်၊ (င) ဒီမိုကရေစီ ကျကျကျင့်စဉ်နှင့်အညီ ကျင့်ကြံအားထုတ် လှုပ်ရှား ကြပါစို့ဟူ၍ အဓိပ္ပာယ်ဖွင့်ဆိုထားပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ဆေးတက္ကသိုလ်ဝင်ခွင့်နှင့် ပတ်သက်၍ ဝေးလံခေါင်သီခက်ခဲတဲ့ မြို့နယ်(၈၇) မြို့နယ်မှာနေတဲ့ (၁၀)တန်းအောင် ကျောင်းသားများ ဆေးတက္ကသိုလ် ဝင်ခွင့်ရအောင် ကျန်းမာရေးဝန်ကြီးဌာနက စာမေးပွဲရမှတ် သတ်မှတ်ချက်လျှော့ပေါ့ငဲ့ညှာစဉ်းစားလျက် ဝင်ခွင့်သတ်မှတ်ဦးရေ (၃)ရာခိုင်နှုန်းကို လက်ခံပေးရန်အချက်နဲ့ တိုက်ဆိုင် ဆက်စပ်လျက်ရှိပါတယ်။ ချင်းပြည်နယ်တွင်းရှိ အချို့မြို့နယ် ကျောင်းများမှာ အလယ်တန်း အောင်ပြီးတဲ့ တိုင်းရင်းသား ကျောင်းသား/ ကျောင်းသူများကို မိဘတွေက ပညာရေး ပိုမိုကောင်းမွန်စေဖို့ မကွေးတိုင်းဒေသကြီး၊ စစ်ကိုင်းတိုင်းဒေသကြီး၊ မန္တလေးတိုင်း ဒေသကြီး အသီးသီးမှာရှိကြတဲ့ ကျောင်းတွေမှာ ကျောင်းထားခဲ့ကြပါတယ်။ ဒီ ကျောင်းတွေမှာ အောင်တော့ ခုံအမှတ်အရ သူတို့မှာ အထက်မှာ ဖော်ပြထားတဲ့ ဝေးလံခက်ခဲဒေသက အောင်တဲ့ အနေအထား မဟုတ်တော့ဘဲ အဲဒီအခါကျမှတော့ လျှော့ပေါ့စဉ်းစားပေးမယ့် အခွင့်အရေး မရနိုင်တော့ပါဘူး။ ဒီအဆိုအတိုင်းဆိုရင် အခြားတိုင်းကြီးမှာ (၁၀)တန်းအောင်သူဟာ ဝေးလံ ခက်ခဲဒေသ(၈၇) မြို့နယ်မှာ အမှန်တကယ် အခြေချတဲ့ မိသားစုများှ ပေါက်ဖွားလာတဲ့ သားသမီး အရင်းအချာ ဟုတ်/မဟုတ်ဆိုတာကို ထပ်ဆင့်၍ စစ်ဆေးပေးရန် လိုအပ်ပါမည်ဟု အကြံပြု ထောက်ခံအပ်ပါတယ်။ ဤသို့ဖြင့် အောက်ခြေမှ အဆင့်ဆင့် ထောက်ခံချက်ဖြင့် ဒေသခံမိသားစုထဲမှ မွေးစားသား စသည်ဖြင့် သန်းခေါင်စာရင်းမှာ ထည့်သွင်းပြီး မှန်/မမှန် လူဝင်မှုကြ���းကြပ်ရေးအဖွဲ့မှ ပြန်လည်စိစစ်ပြီးတော့၊ တိုက်စစ်ပြီးတော့ ပြင်ဆင်သင့်ပါကြောင်းအခွင့်အရေးရယူချင်တာမျိုးရှိတဲ့အတွက်ကြောင့် သေသေချာချာ စစ်ဆေးဖို့ရန် အကြံပြုလို ပါတယ်။ ဥက္ကဋ္ဌကြီးခင်ဗျား။ ပညာသင်ယူမှု အခွင့်အလမ်းများကို တိုးမြှင့်ဆောင်ရွက်ပေးခြင်းဟာ တစ်ချိန်တစ်ခါသာ ဆောင်ရွက်ရမယ့် လုပ်ငန်းမျိုး မဟုတ်ပါဘူး။ သက်ဆိုင်ရာမြို့နယ်အတွက် သင်ယူမှု အခွင့်အလမ်းကို တိုးတက်ရေးအတွက် အဖက်ဖက်မှ ကူညီပံ့ပိုးပေးခြင်း၊ ညှိနှိုင်းဆောင်ရွက်ခြင်း အပြန်အလှန်ပြုလုပ်ပေးရန် အသင့်တော်ဆုံး ဖြစ်ပါတယ်။ မြန်မာနိုင်ငံမှာ ယခု မသင်မနေရ မူလတန်းပညာကို ဖော်ဆောင်ရေးအတွက် ဖြစ်နိုင်မှု အလားအလာ လေ့လာရန် ပြင်ဆင်နေရသော အချိန်ဖြစ်ပါတယ်။ ၂၀၁၅ ခုနှစ် ထက်စော၍ အကောင်အထည် ဖော်နိုင်ရန် မူလတန်းပညာဥပဒေမူကြမ်းရေးဆွဲရေး ပြင်ဆင်ပြုပြင်ပြောင်းလဲရေးနဲ့ အခြားလုပ်ငန်း အစီအစဉ်များ အသေးစိတ် အလေးပေးကာ ဆောင်ရွက်သင့်ပါကြောင်း၊ တစ်ခုနှင့် တစ်ခု အကျိုးအကြောင်း အပြန်အလှန်ဟပ်စပ်၍ ပတ်ဝန်းကျင်ရဲ့ ဖန်တီးပေးခြင်းကို လိုက်လျောညီထွေ ဖြစ်နိုင်ဖို့အတွက် နက်နက်ရှိုင်းရှိုင်း လေ့လာတဲ့ သုတေသနလုပ်ငန်းများကို ဆောင်ရွက်ရန် လိုအပ်မယ်ဟု ယူဆသုံးသပ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံပညာရေးစနစ်အတွက် ဆန်းသစ်နေတဲ့ အားလျော်စွာ ကျောင်းဥပဓိရုပ်ဆိုင်ရာ ပြုပြင်ခြင်း၊ အသစ်ဆောက်လုပ်ပေးခြင်း၊ ကျောင်းအဆင့် တိုးမြှင့်ခြင်း၊ လူမှုရေးအမြင်ကျယ်ခြင်း အထူးပြု ထားသော ဆရာ၊ ဆရာမများ လေ့ကျင့်ပေးရေး ဆောင်ရွက် နေကြောင်း သိရှိရပါတယ်။ ထို့ကြောင့် အခြေခံပညာမူလတန်း အောက်ဆင့်၊ အထက်ဆင့်မှ အလယ်တန်းအထိ၊ အခြေခံပညာအလယ်တန်းမှ အထက်တန်းသို့ ကူးပြောင်းသင်ယူမှုကို မြို့နယ်တစ်ခု၏ နဂိုရှိရင်းအဆင့်တွင် ရှိသော လူဦးရေ အိမ်ထောင်စုစာရင်း(သန်းခေါင်စာရင်း) ဇယားပေါ်မူတည်၍ နီးနီးကပ်ကပ် လေ့လာသင့်ပါတယ်။ သို့မှသာ အောက်ခြေအဆင့် အခြေခံ ပညာကဏ္ဍရဲ့ သင်ယူမှု အခွင့်အလမ်း အရည်အသွေးကို ဟန်ချက်ညီအောင် တည့်မတ်ထိန်း ကျောင်းပေးနိုင်မယ်ဟု အကြံပြု သုံးသပ်အပ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ဝေးလံခေါင်သီသော ဒေသဟာ မိဘများက သားသမီးတွေကို ပညာရည်နို့ဝအောင် မစို့ခဲ့ရတဲ့အတွက် တွေးခေါ်မြော်မြင်မှု နည်းပါး၍ လူမှုဘဝနိမ့်ကျရခြင်း ဖြစ်ပါတယ်။ သို့ပေမဲ့ မိဘများရဲ့ စေတနာသဒ္ဒါတရား တိုးပွားမှုကြောင့် ရင်သွေးငယ်များကို ကျောင်းအပ်ထား၍ အခြေခံပညာပြီးမြောက်သည်အထိ သင်ယူစေခဲ့ပါတယ်။ စီးပွားရေးချွတ်ခြုံ၊ ဘဝခံတဲ့ ညီရင်းအစ်ကို ချင်းတိုင်းရင်းသားများအား စီးပွားဖွံ့ဖြိုးပြီး၊ ပညာရှာမှီးကာ အသိတရားတိုးပွားကာ လူမှုဘဝများ မြှင့်တင်ပေးပါမည့် အကြောင်း ထောက်ခံဆွေးနွေးတင်ပြလိုပါတယ်။ နိုင်ငံသားချင်း၊ တိုင်းရင်းသားချင်းတူသော်လည်း ရပိုင်ခွင့် အခွင့် အရေးများ ညီညွတ်မျှတမှု မရှိပါက ဒီမိုကရေစီနည်းလမ်းဖြင့် ပြန်လည်တည့်မတ် ထိန်းကျောင်း ပေးရမှာဖြစ်ပါတယ်။ ယုံကြည်မှုကို တည်ဆောက်နိုင်ခြင်းသည် အကြီးမားဆုံး အောင်မြင်မှု ရရှိနိုင်မယ့် စနစ်သစ်ရဲ့ အခြေခံအုတ်မြစ် ဖြစ်ပါတယ်။ တိုင်းရင်းသားညီအစ်ကို မောင်နှမများ တစ်ဦးပေါ် တစ်ဦး အပြန်အလှန်ယုံကြည်မှု ခိုင်မာပါက သံသယ မပြေလည်မှု အားလုံးကို ရင်ဆိုင်ကျော်လွှားသွားစေနိုင်မှာ ဖြစ်ပါတယ်။ ချင်းတိုင်းရင်းသားနဲ့ နိုင်ငံသား အစစ်အဖြစ် ခံယူလျက် ယုံကြည်ချက်၊ ခံယူချက်၊ ခြားနားကွဲပြားခြင်း လုံးဝမရှိပါကြောင်း ဆွေးနွေးတင်ပြ လိုပါတယ်။ ချို့တဲ့ငဲ့ညှာမှု၊ နားမလည်မသိရှာတဲ့ တိုင်းရင်းသား ညီအစ်ကို မောင်နှမများကို စာနာထောက်ထားမှုများဖြင့် ကူညီဖေးမပါရန် တိုက်တွန်းလိုပါတယ်။ ဥက္ကဋ္ဌကြီးခင်ဗျား။ ယခင်က ပညာသင်ကြားရေးအခွင့်အလမ်းနှင့် စပ်လျဉ်း၍ မြို့ပြကျေးလက်ဒေသများ၊ မြေမျက်နှာသွင်ပြင်အနေအထား၊ ကျောင်းတည်နေရာ အနေအထား၊ ကျောင်းသားဦးရေအပေါ် အခြေပြုလျက် (Catchment Ared) ကျောင်းနယ်မြေ ဧရိယာကို သတ်မှတ်၍ မိမိတို့နေထိုင်ရာ ရပ်ကွက်နဲ့ အနီးဆုံးပတ်ဝန်းကျင်တွင် ရှိသော ကျောင်းများသို့ တက်ရောက်စေခဲ့ပါတယ်။ တောင်ပေါ်ဒေသတွင် အလယ်တန်းအဆင့် ပြီးမြောက်ပါက ဉာဏ်ရည်မီ အဆင့်ကောင်းသော ကျောင်းသား/ကျောင်းသူများကို ပြည်မ ရှိ သင်ကြားရေး ကောင်းမွန်တဲ့ ကျောင်းများကို ဦးတည်ထားကာ ကျောင်းပြောင်းရွှေ့၍ တက်ရောက်စေ ခဲ့ပါတယ်။ တချို့ မိဘများဟာ အမြော်အမြင်ပြည့်ဝ၍ ထူးချွန်ပြီး စာတော်သော ကလေးများကို ငွေကုန်ကြေးကျ ဘယ်လောက်ပင် ကုန်ကျစရိတ်များသော်လည်း ပညာရေးကို စိတ်ဝင်စားစွာဖြင့် ကျောင်းဆက်လက် ထားစေခဲ့ပါတယ်။ ဤသို့ဖြင့် အထက်တန်းအဆင့်သို့ ကူးပြောင်းရာမှ (၈)တန်းဟာ အခြေခံအကျဆုံးအဆင့် ဖြစ်ပါတယ်။ အခြေခံခိုင်မာဖို့အတွက် လိုအပ်ပါတယ်။ တချို့သော ကျောင်းသား/ကျောင်းသူ များဟာ ရပ်ဝေးရှိ ဆွေမျိုးများထံသို့ မှီခိုကျောင်းတက် နေရခြင်း၊ တချို့သော မိဘများဟာ တပ်မိသားစု၊ ဝန်ထမ်းမိသားစုများဖြစ်၍ ပြောင်းရွှေ့နေထိုင်ရခြင်းကြောင့် အခြားကျောင်းများသို့ ကျောင်းပြောင်းနေရတာ ဖြစ်ပါတယ်။ ကျွန်တော်တို့ ချင်းတိုင်းရင်းသားများဟာ တက္ကသိုလ်ဝင်စာမေးပွဲမှာ (၄)ဘာသာ၊ (၅) ဘာသာ ဂုဏ်ထူးဖြင့် အောင်မြင်သော်လည်း ဆေးကျောင်းသား ရွေးချယ်ရာမှာ ပါဝင်နိုင်ခြင်း မရှိပါဘူး။ ဥပမာအနေနဲ့ ကျွန်တော်တို့မိသားစုဝင်ထဲမှာဆိုရင် ကျွန်တော့်သမီးတစ်ယောက် ကလေးစာစစ် ဌာနမှာ ဖြေဆိုခဲ့ပါတယ်။ စ.က ခုံနံပါတ် ၉၉၅၊ (၄)ဘာသာဂုဏ်ထူး ရပြီးတော့၊ အမှတ်ပေါင်း (၄၈၇)ရပါတယ်။ ဆေးကျောင်း လျှောက်တော့ မရဘဲနဲ့ သူက သူနာပြု တက္ကသိုလ် အဆင့်နဲ့သာ ကျေနပ်ရပါတယ်။ ဤသို့ဖြင့် (၈)တန်း၊ (၉)တန်း၊ (၁၀)တန်းကို မိမိရဲ့ ပြည်နယ်/တိုင်းဒေသကြီး အတွင်းမှာ အောင်မြင်ဖြေဆိုသူ ဖြစ်ရမယ်ဆိုတဲ့ မူ၊ စည်းကမ်းနဲ့ ငြိစွန်းနေပါသဖြင့် အရည် အချင်းရှိပါလျက် များစွာနစ်နာနေပါတယ်။ နိုင်ငံသားတိုင်း တန်းတူညီမျှစေရန် အခွင့်အရေး ရရှိရေး၊ လူမျိုးစွဲ၊ ဒေသစွဲ ကျဉ်းမြောင်းသော အစွဲဖြင့် မဟုတ်ဘဲ ညီမျှခြင်း၊ မျှတခြင်းဟူသော တရားလက်ကိုင်ထားခြင်း ဖြစ်လိုလှပါကြောင်း၊ ပြည်မဒေသနှင့် တောင်ပေါ်ဒေသ စာစစ်ဌာန တစ်ခုခုမှ ဖြေဆိုအောင်မြင်၍ ဂုဏ်ထူးအဆင့်၊ ထူးချွန်အဆင့်နဲ့ အောင်မြင်ပါလျက် ခက်ခဲသော မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနဲ့ ကိုက်ညီမှု မရှိတဲ့ (၈)တန်း၊ (၉)တန်းကို ပယ်ဖျက်ပေး၍ (၁၀)တန်းကို မည်သည့် စာစစ်ဌာန၌ မဆို ဖြေဆိုအောင်မြင်သူ ဖြစ်ရမယ်ဆိုတဲ့ မူ၊ စည်းမျဉ်း၊ စည်းကမ်းကို ပြန်လည် ပြင်ဆင်ပေးသင့် ပါကြောင်း အကြံပြု တင်ပြလိုပါတယ်။ ထို့အပြင် ကျောင်းသားတစ်ဦးချင်းရဲ့ ဘဝအတွက် လိုအပ်ချက်များကို လေးစား တန်ဘိုးထားသင့်ပါကြောင်း စိတ်ပညာရှင် မာစလိုရဲ့ ဆိုစကားမှာ ဘဝလိုအပ်ချက် အဆင့်ဆင့်တိုင်း လူသားဟူသမျှသည် မိမိဘဝလိုအပ်ချက် အပြည့်အဝ ခံစားနိုင်အောင် ကြိုးစားအားထုတ် နေရပါမယ်။ ဤလိုအပ်ချက်များ အပြည့်အဝ ရရှိရေးသည် လူ့အခွင့်အရေးပင်ဖြစ်သည်ဟု မှတ်ယူရပါမည်။ မည်သူမဆို ဤလိုအပ်ချက်များ အပြည့်အဝ ရယူနိုင်သော ရုန်းကန်စွန့်စားရန် တာဝန်ရှိသည်ကိုလည်း အပြည့်အဝ ခံယူတတ်ရပါမယ်။ ဤ လိုအပ်ချက်များနဲ့ စွန့်စားရှာဖွေ ရာတွင် မည်သူကမှ တားမြစ်ခွင့်မရှိ ပံ့ပိုးရန်သာ လိုအပ်ကြောင်း ကျောင်းသားတိုင်းအနေဖြင့်လည်း အပြည့်အဝခံယူရပါမည်။ ဤသို့ရှာဖွေရာတွင် မိမိကိုယ်ပိုင် လွတ်လပ်မှု အပြည့်အဝ ရရှိဖို့ လိုပါတယ်။ အတင်းအကြပ်ဖြင့် လုပ်ဆောင်မှု မပြုလုပ်သင့်ပေဖြစ်ကြောင်း ဆိုစကားအရ ရှုထောင့်အသီးသီးမှ ထောက်ခံအကြံပြုတင်ပြအပ်ပါတယ်။ ဥက္ကဋ္ဌကြီးခင်ဗျား။ ယခုအခါ နိုင်ငံတော်အကြီးအကဲရဲ့ လမ်းညွှန်ချက်နှင့်အညီ ပြည်သူလူထုရဲ့ ကျန်းမာရေး အဆင့်အတန်းမြှင့်တင်ရန် ကျန်းမာရေး စောင့်ရှောက်မှုလုပ်ငန်းများ အစဉ်ရှင်သန်ဖွံ့ဖြိုးတိုးတက်စေရန်နဲ့ အရည်အချင်းမြင့်မားတဲ့ ကျန်းမာရေး လူ့စွမ်းအား အရင်းအမြစ်များကို လေ့ကျင့်မွေးထုတ်ပေးရန် ဆောင်ရွက်နေချိန်ဖြစ်ပါသဖြင့် ဆေးတက္ကသိုလ် ဝင်ခွင့်ပြု ကျောင်းသားဦးရေကို ရေတို အစီအစဉ်ဖြင့် ယခင် (၂၄၀၀)မှ (၁၂၀၀)လျှော့ချပြီး ကျောင်းသား/ကျောင်းသူ အချိုးညီစွာဖြင့် လက်ခံသင်ကြားပေးနေပြီဖြစ်ပါကြောင်း၊ ထို့အပြင် ကျောင်းသား(၆၀)ရာခိုင်နှုန်း၊ ကျောင်းသူ(၄၀)ရာခိုင်နှုန်း သတ်မှတ်၍ ဆေးတက္ကသိုလ်ဝင်ခွင့် ပြုခဲ့ရာ ကျောင်းသူများရဲ့ ဆေးတက္ကသိုလ်ဝင်ခွင့် အနိမ့်ဆုံးရမှတ်နဲ့ ကျောင်းသားများရဲ့ ဆေးတက္ကသိုလ်ဝင်ခွင့် အနိမ့်ဆုံးရမှတ် ကွာဟချက်ဟာ အမှတ်(၃၀)ခန့် ဖြစ်နေတဲ့အတွက် သင်ကြားရာ၌ ကွဲပြားတဲ့ ကျောင်းသား/ကျောင်းသူများ ပါဝင်နေသဖြင့် ဆေးပညာရပ်သင်ကြား ရာတွင်လည်း အခက်အခဲများစွာဖြင့် ပညာသင်ကြားခွင့် ရင်ဆိုင်နေရပါတယ်။ ထို့ကြောင့် ကျောင်းသား/ကျောင်းသူဟူ၍ ခွဲခြားမှုမထားဘဲ တန်းတူတက်ရောက်နိုင်ရေးအတွက် အမျိုးသမီး ကျောင်းသူများမှာလည်း ဉာဏ်ရည်မီအဆင့် ထူးချွန်သူများလည်း ရှိကောင်း ရှိပါလိမ့်မည်ဖြစ်၍ ဆေးတက္ကသိုလ် ဝင်ခွင့်ပြုရေး ရွေးချယ်ရာတွင် တန်းတူညီမျှစွာ ပါဝင် ဆောင်ရွက်ပေးသင့် ပါကြောင်း အကြံပြု ဆွေးနွေးသုံးသပ်အပ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ လူမျိုး၊ ဘာသာ၊ သာသနာ၊ ယဉ်ကျေးမှု၊ ဓလေ့ထုံးတမ်း အစဉ်အလာများ မျက်ကွယ်ပြု၍ ဖီဆန်ခြင်း မဟုတ်ဘဲ ကျောင်းသားမိဘတွေ အပေါ် ကိုယ်ချင်းစာနာမှုဖြင့် အားပေးခြင်း၊ ဉာဏ်ရည်မီ ထူးချွန်ပေမယ့်လည်း နစ်နာမှု မဆုံးရှုံးလေရအောင် စည်းကမ်းချက်၊ သတ်မှတ်ချက်တွေ ဖြေလျော့ဆောင်ရွက်ပေးစေချင်တဲ့ ဆန္ဒနဲ့ အခြေခံစည်းမျဉ်း အသစ်တစ်ဖန် ထပ်မံရေးဆွဲခြင်းဖြင့် သမာအာဇီဝကောင်းသော အသက်မွေးဝမ်းကျောင်း လုပ်ကိုင်ခွင့် ရရှိပါမည့်အကြောင်းအဖြစ် ဒီမိုကရေစီစနစ်မှန်ကို ဖော်ကျူးရင်း လိုအင်ဆန္ဒများကို ဖြည့်ဆည်းနိုင်မယ့် အကြီးအကဲအဆင့်ဆင့် အဆက်ဆက်ထံသို့ အမျိုးသားလွှတ်တော် ဥက္ကဋ္ဌကြီးမှတစ်ဆင့် ချင်းပြည်နယ်၊ မဲဆန္ဒနယ်အမှတ်(၈)မှ အမျိုးသား လွှတ်တော် ကိုယ်စားလှယ် ဦးဟာရှိန်းဆွေ ရဲ့ ဝေးလံခေါင်သီပြီး သွားလာရေးခက်ခဲတဲ့ မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနဲ့ ကိုက်ညီမှု မရှိတဲ့ (၈)တန်း၊ (၉)တန်း၊ (၁၀)တန်းကို မိမိဒေသမှ ဖြေဆိုအောင်မြင်သူ ဖြစ်ရန်ဆိုတဲ့ မူ၊ စည်းမျဉ်းကို ထပ်မံပြန်လည်ပြင်ဆင်ပေးပါရန် အဆိုကို ချင်းပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ကျွန်တော် ဦးနန်းခင်းပေါင် မှ လေးလေးနက်နက်ထောက်ခံတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">အစည်းအဝေးကို မိနစ်(၂၀) ခေတ္တ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁းဝဝ)နာရီအချိန်တွင် ခေတ္တရပ်နားပြီး (၁၁း၂၀)နာရီအချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ချင်းပြည်နယ် မဲဆန္ဒနယ်အမှတ်(၁၀)မှ ဦးမနားနိုင်း ဆွေးနွေးနိုင်ပါပြီ</speech>
<speech><mp id="46">ဦးမနားနိုင်း၊ ချင်းပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး လွှတ်တော်ကိုယ်စားလှယ် တော်ကြီးများ အားလုံးကို မင်္ဂလာပါလို့ လေးစားစွာ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးမနားနိုင်း ဖြစ်ပါတယ်။ ကျွန်တော့်အနေနဲ့ ချင်းပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးဟာရှိန်းဆွေ ၏ ဝေးလံခေါင်သီပြီး သွားလာရေး ခက်ခဲ သည့် မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနှင့် ကိုက်ညီမှုမရှိသည့် (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူဖြစ်ရန်ဆိုသည့် မူ၊ စည်းမျဉ်း ပြန်လည်ပြင်ဆင်ပေးရန် နိုင်ငံတော်အစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ ဆွေးနွေးချက်ကို ဖတ်ကြားဆွေးနွေးခွင့်ပြုပါရန် မေတ္တာရပ်ခံပါတယ်။ ဥက္ကဋ္ဌကြီးခင်ဗျား။ ဒီအဆိုနဲ့ပတ်သက်ပြီး မိမိ၏ လက်တွေ့ အတွေ့အကြုံ ပကတိအဖြစ်မှန်နှင့် ယှဉ်ပြီးဆွေးနွေးသွားမှာဖြစ်ပါတယ်။ တစ်နေ့မှာ ကျွန်တော့်ထံ ရင်းနှီးတဲ့ မိတ်ဆွေတစ်ဦးရောက်လာတယ်။ သူငယ်ချင်း- ငါ့သမီးက မကွေးမှာ (၁၀)တန်းအောင်တယ်။ တိုင်းခြားမှာအောင်ခဲ့လို့ သူနာပြု လျှောက်ခွင့်မရဘူးဆိုလာတယ်။ သတ်မှတ်ချက်မူ ရှိပြီးသား ဆိုတော့ လောလောဆယ် ကျွန်တော်လည်း ဘာမှမတတ်နိုင်သေးပါ။ အခါအခွင့်ကြုံရင် အထက်ကို တင်ပြပေးမယ်လို့ ကျွန်တော်အားပေးခဲ့ပါတယ်။ ကလေးမှာ (၁၀) တန်းအောင်တဲ့ သမီးအဖေတစ်ယောက် ရောက်လာပြန်တယ်။ သားဖွားလျှောက်ချင်တယ်။ လျှောက်လို့မရဘူး။ သူ့ကိုလည်းပဲ ကျွန်တော် နှစ်သိမ့်အားပေးလိုက်ရပြန်ပါတယ်။ ဒီလိုနဲ့ မိမိ ပြည်နယ်အတွင်းမှာ သားဖွားနှင့် သူနာပြု လျှောက်ခွင့်မရတဲ့ သမီးနှစ်ယောက်အတွက် စိတ်မကောင်းဖြစ်ခဲ့ပါတယ်။ အလားတူ မြန်မာနိုင်ငံရဲ့ ဝေးလံခေါင်သီတဲ့ အခြားဒေသ မြို့နယ်များမှာလည်း ဒီအခြေအနေ လေးတွေ ရှိနိုင်ကြောင်း သုံးသပ်မိပါတယ်။ ဥက္ကဋ္ဌကြီးခင်ဗျား။ ချင်းဒေသမှာရှိတဲ့ အနည်းစုသော မိဘများအချို့ဟာ မိမိတို့ရဲ့ သားသမီးများ (၁၀)တန်းမှာ အမှတ်ကောင်းကောင်း၊ အဆင့်ကောင်းနဲ့ အောင်နိုင်ဖို့ရာအတွက် တိုင်းခြား နာမည်ကြီး၊ နာမည်ရတဲ့ မြို့ကျောင်းတွေ၊ ဘော်ဒါဆောင်တွေမှာ ငွေကြေးအကုန်အကျခံပြီး ကျောင်းထားကြတယ်။ စာမေးပွဲအောင်လာခဲ့လို့ မိမိတို့ဒေသမှာ အလုပ်လျှောက် ရာမှာ တိုင်းခြားမှအောင်လာခဲ့တဲ့အတွက် အလုပ်လျှောက်လို့မရ၊ နစ်နာသူတွေ ရှိနေတာ တွေ့ရ ပါတယ်။ ဒါ့ကြောင့် ချင်းပြည်နယ် ဒေသခံ(၁၀)တန်းအောင်သူများအတွက် အခွင့်အလမ်း ပြင်ဆင်ပေးသင့်ကြောင်း တင်ပြဆွေးနွေးလိုပါတယ်။ အထူးသဖြင့် ချင်းတောင်မှာ သူနာပြု၊ သားဖွားလျှောက်လိုသူများအတွက် ယနေ့ နစ်နာမှုလေးတွေ များစွာ ရှိနေပါတယ်။ ဥက္ကဋ္ဌကြီးခင်ဗျား။ အဆိုရှင်မှတင်ပြသွားသည့်အတိုင်း (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူများဖြစ်ရန်ဆိုသည့် စည်းမျဉ်း သတ်မှတ်ချက်နှင့်ပတ်သက်၍ ဆက်လက်ဆွေးနွေးလိုပါတယ်။ အထက်က ကျွန်တော်ဆွေးနွေးခဲ့သလို မိဘများဟာ မိမိတို့ သားသမီးများ၏ မူလတန်း၊ အလယ်တန်း ပညာရေးများကို မိမိတို့ အနီးကပ်တာဝန်ယူလျက်အောင်မြင်ကျော်လွှားနိုင်ခဲ့ကြသော်ငြားလည်း အထက်တန်းအဆင့် (၁၀)တန်းအောင်လာတဲ့ အခြားမြို့မှအောင်လာတဲ့ မိမိတို့ရဲ့ သားသမီးများ၊ (၁၀)တန်းအောင် ကလေးများဟာ အခွင့်အရေး ဆုံးရှုံးလျက် ရှိနေတာ တွေ့ရမှာဖြစ်ပါတယ်။ ယနေ့ ကျွန်တော်တို့ နိုင်ငံတော်ဟာ ပါတီစုံဒီမိုကရေစီစနစ်အရ ခေတ်မီဖွံ့ဖြိုး တိုးတက်သော ဒီမိုကရေစီနိုင်ငံတော်သစ်အဖြစ် ပြောင်းလဲတည်ဆောက်လျက်ရှိပြီး နိုင်ငံတော်ရဲ့ ဖွံ့ဖြိုးတိုးတက်မှုကို အရှိန်အဟုန်ဖြင့် ဆောင်ရွက်နေပြီဖြစ်တယ်။ နိုင်ငံရဲ့ လူမှုရေး၊ ပညာရေးလုပ်ငန်းများဖြစ်တဲ့ လုပ်ငန်းများဟာ မြို့ပြ၊ ကျေးလက်၊ တောင်ပေါ်၊ မြေပြန့်၊ နယ်စပ်၊ ပြည်မ မခြား ဖွံ့ဖြိုးမှုလုပ်ငန်းများ လုပ်ဆောင်လျက်ရှိတာကို တွေ့ရမှာဖြစ်တယ်။ အထူးသဖြင့် ဝေးလံခေါင်သီတဲ့ ဒေသများရှိပြည်သူများဟာ ကျန်းမာရေး စောင့်ရှောက်ပေးနိုင်ရန် ဆေးကျောင်းသားများကို မကွေးတက္ကသိုလ်မှာ တက်ရောက်သင်ကြားခွင့် ပြုထားကြောင်းလည်း ကြားသိရလို့ များစွာဂုဏ်ယူဝမ်းမြောက်မိပါတယ်။ ဒီလိုဆေးကျောင်းသားများကို ရွေးချယ်ရာမှာ အရွေးခံမည့်ဆေးကျောင်းသားများဟာ မိဘနှစ်ပါးနှင့်အတူ အိမ်ထောင်စု စာရင်းဝင် ဟုတ်/မဟုတ်ကို မြို့နယ်လူဝင်မှုကြီးကြပ်ရေးနှင့် ပြည်သူ့အင်အားဦးစီးဌာနမှ စနစ်တကျ စိစစ်ခြင်း၊ ဆေးကျောင်းပြီး၍ ဆရာဝန်ဖြစ်လာပါ ကလည်း နှစ်ကာလသတ်မှတ်ချက် တာဝန်ထမ်းဆောင်ရန် ဝန်ခံကတိပြု လက်မှတ်ရေးထိုးစေခြင်းနှင့် ချင်းပြည်နယ်တွင် တာဝန် ထမ်းဆောင်နိုင်ဖို့ရန်အတွက် ချင်းဒေသခံများ ဦးစားပေးရွေးခြင်း၊ ကချင်ဒေသအတွက် ကချင်ဒေသခံများ၊ ကျောင်းသားများဦးစားပေးရွေးချယ်ခြင်း စသည်ဖြင့် ရွေးချယ်သင့်ကြောင်း ကိုလည်းပဲ အကြံပြု ဆွေးနွေးတင်ပြလိုပါတယ်။ ဥက္ကဋ္ဌကြီးခင်ဗျား။ (၈)တန်း၊ (၉)တန်း၊ (၁၀)တန်းကို မိမိဒေသမှအောင်မြင်သူ ဖြစ်ရ မည်ဆိုတဲ့ မူသတ်မှတ်ချက်နှင့် ပတ်သက်လို့ ဆက်ပြီးဆွေးနွေးလိုတာက မိမိတို့ဒေသမှာ (၈)တန်း သို့မဟုတ် (၉)တန်းအောင်မြင်သူ ဖြစ်ရန် သတ်မှတ်သင့်တယ်လို့ ကျွန်တော်တင်ပြ ဆွေးနွေးလိုပါတယ်။ (၁၀)တန်းကျတော့ မိမိတို့ဒေသမှ အကြောင်းအမျိုးမျိုးကြောင့် အခြားကျောင်း ပြောင်းပြီး အခြားကျောင်းမှာပဲ ထူးချွန်စွာ အောင်မြင်လာတဲ့ ကျောင်းသားဟာ အခွင့်အရေး မဆုံးရှုံးရ လေအောင် ဆေးကျောင်းလျှောက်ခွင့်ပေးသင့်ပါတယ်။ တိုင်းခြားမှာ (၁၀)တန်းအောင်လို့ အခွင့်အရေး မပေးဘူးဆိုရင် ဒေသခံချင်းအတွင်းမှာ အခွင့်အရေးရရှိမှု ကွာဟချက်လေးတွေ ဖြစ်သွား နိုင်တယ်ဆိုတာကိုလည်းပဲ ယူဆမိပါတယ်။ ယခုနှစ် ကျွန်တော်တို့ ချင်းပြည်နယ်မှာ တိုင်းကြားမှာ (၁၀)တန်းကိုထူးချွန်စွာ အောင်မြင်တဲ့ ဒေသခံကျောင်းသားများ အချို့ ဆေးကျောင်း လျှောက်ခွင့် မရကြ၍ အခွင့်အရေး ဆုံးရှုံးနေကြကြောင်း ကြားသိရပါတယ်။ အခြားသော ပြည်နယ်ဒေသ များမှာလည်း ဒီလိုအခြေအနေမျိုး ရှိနိုင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပြည်ထောင်စု မြန်မာနိုင်ငံတော်ရဲ့ ၂၀၀၈ ခုနှစ် နှစ်ဖွဲ့စည်းပုံအခြေခံဥပဒေ၊ နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များ၊ ပုဒ်မ ၃၄၈ မှာ နိုင်ငံတော်သည် ပြည်ထောင်စု သမ္မတမြန်မာနိုင်ငံတော်၏ မည်သည့်နိုင်ငံသားကိုမျှ လူမျိုး၊ ဇာတိ၊ ကိုးကွယ်ရာဘာသာ၊ ရာထူးဌာနန္တရ၊ အဆင့်အတန်း၊ ယဉ်ကျေးမှု၊ အမျိုးသား၊ အမျိုးသမီး၊ ဆင်းရဲ၊ ချမ်းသာ တို့ကို အကြောင်းပြု၍ ခွဲခြားဆက်ဆံခြင်းမပြုရလို့ ဟူ၍ လည်းကောင်း၊ ပုဒ်မ ၃၄၉(င) မှာ နိုင်ငံသားများသည် အတတ်ပညာနှင့် အသက်မွေး ဝမ်းကျောင်းမှုလုပ်ငန်းများကို လုပ်ကိုင်ဆောင်ရွက်ရာတွင် တူညီသော အခွင့်အလမ်းများ ရှိသည်ဟူ၍လည်းကောင်း ဖော်ပြထားရှိတာကို တွေ့ရမှာဖြစ်ပါတယ်။ ဥက္ကဋ္ဌကြီးခင်ဗျား။နိဂုံးချုပ်အနေနဲ့ တင်ပြဆွေးနွေးလိုတာကတော့ အဆိုရှင် တင်ပြ သွားခဲ့သည့်အတိုင်း ဆေးကျောင်းသားများ ရွေးချယ်ရာမှာ (၈)တန်း၊ (၉)တန်း၊ (၁၀)တန်းကို မိမိဒေသကျောင်းမှ အောင်မြင်သူဖြစ်ရမည်ဆိုသော မူသတ်မှတ်ချက်ကို ပြန်လည်သုံးသပ်လျက် ပြန်လည်ပြင်ဆင်သင့်ပါကြောင်း၊ ဆေးပညာဦးစီးဌာနမှ (၈)တန်း အောင်မြင်ကြောင်း ထောက်ခံချက်မူရင်း သတ်မှတ်ချက်ရှိပြီးဖြစ်၍ (၉)တန်း၊ (၁၀)တန်းကို တိုင်းခြားမှ အောင်မြင်သူ ဖြစ်စေကာမူ ထူးချွန်စွာ အောင်မြင်သော၊ အရည်အချင်းပြည့်မီသော (၁၀)တန်းအောင် ကလေးများကို မိမိ ဒေသတွင်း ဆေးကျောင်းလျှောက်ယူနိုင်ခွင့် ပြင်ဆင်သတ်မှတ်ပေးသင့်ကြောင်း၊ လိုအပ်လာလျှင် ဒေသခံမိဘနှစ်ပါးနှင့် အတူနေ/မနေ၊ ဟုတ်/မဟုတ်ကို မူရင်း(၁၀) ဖြစ်သော အိမ်ထောင်စု စာရင်းဖြင့် မြို့နယ်လူဝင်မှုကြီးကြပ်ရေးနှင့်ပြည်သူ့အင်အားဦးစီးဌာနမှ စနစ်တကျ စိစစ်ခြင်း၊ မြို့နယ်အုပ်ချုပ်ရေးမှူး၊ မြို့နယ်ပညာရေးမှူးတို့၏ စိစစ်ထောက်ခံချက်များဖြင့် ပြုပြင်ဆောင်ရွက်သင့်ပါကြောင်း ဆွေးနွေးထောက်ခံရင်း နိဂုံးချုပ်အပ်ပါတယ် ခင်ဗျား။ ကျေးဇူးတင် ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၉)မှ ဒေါက်တာမြဦး ဆွေးနွေးနိုင်ပါပြီ</speech>
<speech><mp id="81">ဒေါက်တာမြဦး၊ ပဲခူးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ၊ လွှတ်တော်ကိုယ်စားလှယ် အားလုံး ကျန်းမာချမ်းသာကြ ပါစေလို့ ဆုမွန်ကောင်းတောင်းအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၉)မှ ပါမောက္ခ ဒေါက်တာမြဦး ဖြစ်ပါတယ်။ ကျွန်တော်တို့ ဒီနေ့ ဆွေးနွေးသွားတဲ့ ချင်းပြည်နယ်က ကိုယ်စားလှယ်တော်ကြီးများ တော်တော်လေး ပြည့်ပြည့်ဝဝ ဆွေးနွေးသွားတဲ့ အတွက် ကိုယ်ချင်းစာနာမှု အပြည့်အဝရှိပါတယ်။ နောက်ပြီးတော့လည်းပဲ ဒီလို ဝေးလံခေါင်ဖျား ဒေသက ပုဂ္ဂိုလ်တွေ အဆင့်မြင့်ပညာရေး၊ ဆေးတင်မဟုတ်ပါဘူး၊ အဆင့်မြင့်ပညာရေး အားလုံးကို တက်ရောက်နိုင်ပါစေလို့လည်း ကျွန်တော် ဆုမွန်ကောင်း တောင်း အပ်ပါတယ်။ အဲဒီတော့ ကျွန်တော်တို့ ဒီမှာ ဒီကိစ္စနဲ့ပတ်သက်ပြီးတော့ ကျွန်တော် ကျန်းမာရေး ဝန်ကြီးဌာနမှာလည်းပဲ အကြာကြီးလုပ်ခဲ့ပါတယ်။ တက္ကသိုလ်တွေအားလုံးကိုလည်း တာဝန်ယူဆောင်ရွက်ခဲ့တဲ့သူဖြစ်တော့ ကိုယ်စားလှယ်တော်ကြီးများ နောင်အနာဂတ်မှာ အကြံဉာဏ် ပြုနိုင်ဖို့လည်းပဲ ကျွန်တော် ဆွေးနွေးရင်းနဲ့ တင်ပြသွားမှာဖြစ်ပါတယ်။ အဲဒီတော့ ကျွန်တော် ၁၉၉၅ ခုနှစ်က ကျွန်တော် ပါမောက္ခချုပ်ပါပဲ။ အဲဒီအချိန်က။ ကျွန်တော့်ကျောင်းမှာ ကြည့်လိုက်တဲ့အခါမှာ တော်တော်လေး၊ ကျွန်တော့်ခံစားချက်ပေါ့လေ။ ခုနကလို ဝေးလံဒေသက ပုဂ္ဂိုလ်တွေ၊ ကျောင်းသားတွေ မတက်နိုင်တာကို ကျွန်တော်တွေ့ရှိရတဲ့အတွက် ကျွန်တော် လေ့လာလိုက်ပါတယ်။ ကျွန်တော်တို့ တက္ကသိုလ် ၁၉၉၅ ခုနှစ်က အထက်တန်းတက္ကသိုလ်တွေကို တက်ပြီးတော့ ဆေးကျောင်းတွေကိုရောက်တဲ့ စာရင်းဇယားပေါ့လေ၊ အဆင့်မြင့်ပညာကနေ ကျွန်တော်တို့ရွေးတဲ့ အထဲမှာ ရန်ကုန်တိုင်းက (၅၁)ရာခိုင်နှုန်းကျော်၊ မန္တလေးတိုင်းက(၁၄) ရာခိုင်နုန်း၊ ရှမ်းပြည်နယ်က(၈.၃၆) ရာခိုင်နှုန်း ဝင်ခွင့်ရပြီး ကျန်တိုင်းနဲ့ပြည်နယ်၊ တခြား တိုင်းတွေ၊ ပြည်နယ်တွေမဟုတ်ပါဘူး၊ တိုင်းတွေပါ အနည်းငယ်သာရရှိပြီး ကယားပြည်နယ်နဲ့ ချင်းပြည်နယ်က တစ်ဦး တစ်ယောက်မှ ဝင်ခွင့်မရရှိတာကို တွေ့ရှိရပါတယ်။ ငါ့အတွက် ကျွန်တော် တော်တော်လေးလည်း ခံစားချက်ရှိပြီးတော့ ကျွန်တော်တို့ ဆေးပညာနှီးနှောဖလှယ်ပွဲတွေ ပညာရှင်တွေနဲ့ ကျွန်တော်တိုင်ပင်ပါတယ်။ ပြီးတော့ ကျွန်တော် ဝန်ကြီးဌာနကို ပို့ပါတယ်။ ကျွန်တော်တို့ မူတစ်ခု ချလိုက်ပါတယ်။ အခုလိုပဲ စနစ်သစ် ဒီလို အမှတ်ပေးပြီးတော့ စနစ်တွေဟာ အောင်မြင်မှုမှာ ဆရာဝန်ကောင်းတစ်ယောက် ဖြစ်ရဲ့ လား။ တကယ်တော့ ဆရာဝန်ကောင်းတစ်ယောက်ဖြစ်ဖို့ဟာ သိပ်ပြီးထူးချွန်ဖို့မလိုဘူးလို့ ကျွန်တော် ခံယူတယ်။ IQ မှာ Above Average ဆိုတဲ့ သာမန်အထက် ရှိနေရင် ဗီဇတိမ်းညွှတ်ချင်လျှင် ဒီအလုပ်ကို၊ အသက်မွေးဝမ်းကျောင်းအလုပ်ကို စီးပွားရှာတဲ့ အလုပ်မဟုတ်ဘဲနဲ့ အသက် မွေးဝမ်းကျောင်းအလုပ်ကို လုပ်မယ့်လူတွေဟာ ကျန်းမာရေး တက္ကသိုလ်တွေမှာ ဝင်ခွင့် ရရှိသင့်တယ်ဆိုပြီးတော့ ကျွန်တော်တို့ အဲဒီမှာ အဖြေထွက်လာတာကတော့ ဒီစနစ်ကို၊ အမှတ်ပေးတဲ့စနစ်ကို ပြုပြင်ဖို့၊ နောက်ပြီးတော့ အဲဒီလိုအခြေအနေတွေမှာ ဝေးလံခက်ခဲတဲ့ ဒေသက ပုဂ္ဂိုလ်တွေ၊ ကျောင်းသားတွေ ဝင်ဖို့အတွက် တစ်ဖက်က အရည်အသွေးကို ထိန်းသိမ်း ခြင်းအားဖြင့် အမှတ်ပေးစနစ်ကို ကျင့်သုံးနေပေမယ့်၊ တစ်ဖက်က ဒီလိုဒေသမှာ အခွင့်အရေး တန်းတူမရတဲ့ ဒေသကပုဂ္ဂိုလ်တွေ ဆောင်းပြီးတော့ ဒီ အခွင့်အလမ်း ပေးဖို့ဆိုပြီးတော့ (၅.၅)ရာခိုင်နှုန်း ပေးဖို့ဆိုပြီး ကျွန်တော်တို့ မူချပြီးတော့ ဆောက်ရွက်ခဲ့ပါတယ်။ နောက်ပြီးတော့ ဒီလိုဥစ္စာမှာလည်းပဲ ကျန်းမာရေးပညာနဲ့နှီးနွယ်ပြီးတော့ သူနာပြုတွေ၊ ကျေးလက်ကျန်းမာရေးမှူးတွေ၊ ဆက်နွယ်နေတဲ့ ပုဂ္ဂိုလ် ကျောင်းသူ/ကျောင်းသားတွေကိုလည်းပဲ ဒီ ဆရာဝန်ဖြစ်ရေးအတွက် Carrier Ladder ခေါ်တဲ့ ဥစ္စာကိုလည်းဆောင်ရွက်ခဲ့ပါတယ်။ အဲဒီတော့ နောက်တစ်ချက်ကတော့ အမှတ်တွေများပြီးတော့ ကျောင်းကို၊ ဆေးတက္ကသိုလ်ကို ရှေ့ကဝင် နောက်ဖေးကထွက်သွား၊ မိဘတွေတိုက်တွန်းလို့ပဲဖြစ်ဖြစ်၊ ဘာကြောင့်ပဲဖြစ်ဖြစ် ဒီလိုဟာတွေကို မဖြစ်ဖို့အတွက် တိမ်းညွှတ်မှုရှိတဲ့ တက္ကသိုလ်ဝင်ခွင့်၊ ဆေးတက္ကသိုလ်ဝင်ခွင့် ဒါတွေကို ကျွန်တော်တို့ တည်ဆောက်ခဲ့ပါတယ်။ တည်ဆောက်တဲ့အခါမှာ အသေးစိတ်တွေကိုတော့ ကျွန်တော် မပြောတော့ပါဘူး။ ဘာဖြစ်လို့လဲဆိုတော့ အချိန်ကို ငဲ့ညှာပြီးတော့၊ တည်ဆောက်တဲ့အခါမှာ ကျွန်တော်တို့ ကျန်းမာရေးဝန်ကြီးဌာနမှ အကြိမ်ကြိမ် ဆွေးနွေးပါတယ်။ ဆေးတက္ကသိုလ် (၁)၊ မန္တလေးဆေးတက္ကသိုလ် ပညာရှင်တွေက ပြောတဲ့ အကြံဉာဏ်တွေ၊ နောက်တစ်ခါ ကျွန်တော်တို့ ဦးစီးဌာနက ပုဂ္ဂိုလ်တွေ လုပ်ပြီးတော့ မူတစ်ခုကို ကျွန်တော်တို့ Diagram တွေနဲ့ ဆွဲပြီးတော့ ကျွန်တော် တင်ခဲ့ပါတယ်။ ဒီဟာက ဟိုတုန်းက ခုနက ဝေးလံခေါင်ဖျားဒေသကဟာတွေကို ၁၉၉ရ ခုနှစ်၊ ဇူလိုင်လက ကျွန်တော်တို့ တင်ခဲ့ပါတယ်။ တင်တော့ ကျွန်တော်တို့ အဲဒီတုန်းကတော့ ဝန်ကြီး ဦးစောထွန်း ပါပဲ။ ကျွန်တော်က ညွှန်ကြားရေးမှူးချုပ်ပေါ့။ အဲဒီတော့ ကျွန်တော်တို့ ဒါတွေတင်ပြီးတော့ ဝန်ကြီးရဲ့ လမ်းညွှန်ချက်နဲ့ အညီ အမျိုးသားကျန်းမာရေးကော်မတီမှာ ကျွန်တော် တင်ပြခဲ့ပါတယ်။ (၂၂) ကြိမ်မြောက်မှာ၊ အဲဒီဟာက မူအားဖြင့် သဘောတူပါတယ်။ တူပြီးတော့ ကျွန်တော်တို့ တစ်ခါ ဆက်ပြီးတော့ ပညာရေးကောင်စီဆိုတာ ရှိပါတယ်။ ကျွန်တော်တို့ ကျန်းမာရေးဝန်ကြီးဌာနကလည်း လုပ်လို့ မရဘူး။ ကျွန်တော်တို့ တက္ကသိုလ်တွေမှာ Sengte နဲ့ ပညာရေးကောင်စီ Senate ပြီးရင် ပညာရေးကောင်စီ၊ နောက်ပြီးတော့မှ ကျွန်တော်တို့ ပညာရေးကော်မတီ၊ ဒီလိုတွေ အဆင့်ဆင့်ရှိတာကို တင်ပြတော့။ ပညာရေးကောင်စီရဲ့ ဥစ္စာကလည်းပဲ ကျွန်တော်တို့ ဒီလို တက္ကသိုလ်တွေ မူအားဖြင့် ကျွန်တော်တို့ သဘောတူပါတယ်။ အင်ဂျင်နီယာလည်း ဒီလိုပဲ ဖြစ်စေချင်ပါတယ်။ အဲဒီတော့ ဒီလိုလုပ်တဲ့နေရာမှာ မေးခွန်းတွေ ဘာတွေက၊ တက္ကသိုလ်ဝင်ခွင့်မေးခွန်းတွေဟာ Objective Type ဖြစ်ဖို့လိုမယ်။ ဘာဖြစ်လို့လဲဆို ဆန္ဒနဲ့တော့ Interview မှာလည်းပဲ ကြည့်ရမယ်။ စိတ်ပိုင်းဆိုင်ရာမှာတချို့ ရူးသွပ်သွားတယ်။ ဒီစိတ်ရဲ့ ဥစ္စာက နောက်ဆရာဝန်ဖြစ်ရေး ဒီလိုကိစ္စတွေကို ရွေးဖို့ဆိုပြီးတော့ စိတ်ပိုင်းဆိုင်ရာ ပညာရှင်တွေနဲ့လည်း ကျွန်တော်တို့ ညှိနှိုင်းပါတယ်။ ဒီလိုလုပ်တဲ့အခါမှာ ဒီဟာက ၁၉၉ရ ခုနှစ်လောက်ကလုပ်ခဲ့တာ။ သို့သော်လည်း ဒီနေ့လုပ်နေတဲ့ ဥစ္စာက ကျွန်တော်တို့ အမှတ်ပေးစနစ်ကိုပဲ လက်ခံပါတယ်။ ဟိုတုန်းက အမှတ်ပေးအပေါ်ယူပြီးတော့ (၂)ဆ ဆောင်းမယ်။ ပြီးတော့မှ ဒီကျောင်းဝင်ခွင့်တွေ လုပ်မယ်။ ဒီလိုတွေ ရှိပါတယ်။ အဲဒီတော့ ဝေးလံဒေသကို ကျွန်တော်တို့ကလည်းပဲ သူ့ဒေသမှာ နေရတဲ့သူတွေ၊ ပုဂ္ဂိုလ်တွေဟာ မတူညီသော အခွင့်အလမ်းများဖြစ်နေတဲ့အတွက် တူညီလာအောင်ဆိုပြီးတော့ လုပ်ပါတယ်။ အားနည်းချက်ရှိရင် ကျွန်တော်တို့ အင်္ဂလိပ်စာ အားနည်းချက်ရှိမယ်၊ ပြုမယ်ဆိုရင် ကျောင်းမှာ ဆောင်းပြီးတော့ သင်မယ်ဆိုတဲ့ အနေအထားမျိုးနဲ့ ကျွန်တော်တို့ ဆောင်ရွက်ခဲ့တာဖြစ်ပါတယ်။ အဲဒီတော့ ဒီနေရာမှာ အဲဒါကို ပီပီပြင်ပြင် ကျွန်တော်တို့ အကောင်အထည် ဒီနေ့အထိ မဖော်နိုင်သေးတာကို ကျွန်တော်တို့ တွေ့ရှိရပါတယ်။ အဲဒီတော့ ကျွန်တော်တို့ ဒီလိုလုပ်တဲ့ နေရာမှာ ထိုက်သင့်သလောက်တော့ ကျွန်တော်တို့ ဖြစ်လာတာရှိတယ်။ ဒီနှစ် (၃၄)ယောက် ဆောင်းတယ်ပြု တယ်ဆိုပြီး ဝေးလံဒေသက လုပ်တယ်။ ခုနက ကိုယ်စားလှယ်တော်ကြီးတွေ တင်ပြတဲ့ဟာတွေဟာ ကျွန်တော် ပွင့်ပွင့်လင်းလင်းပြောရင် ကျွန်တော့်ဒေသစွဲတွေ၊ ဒေသမှာ နေတဲ့ ကျောင်းသားတွေကိုပဲ ခေါင်းထဲမှာ ထည့်ပြီးစဉ်းစားခဲ့တယ်။ ဒီလိုသွားပြီး သင်မယ့် ဟာတွေမရှိပါဘူး။ တချို့ ရန်ကုန်မှာနေတဲ့ သူတွေလည်း နယ်ကနေလာပြီး ရန်ကုန်မှာ ကျောင်းတက်နေတာတွေလည်း ရှိပါတယ်။ သို့သော် အခွင့်အလမ်း ဒီလိုကိစ္စကိုတော့ မစဉ်းစားခဲ့ပါဘူး။ ကျွန်တော်တို့က အစကနေ အဆုံးအထိ တက္ကသိုလ်တွေ အခုဆိုရင် (၈)တန်း၊ (၉)တန်း၊ (၁၀)တန်းပေါ့လေ။ ဒါကတော့ သက်ဆိုင်ရာဝန်ကြီးဌာနက ဖြေရှင်းပါလိမ့်မယ်။ အဲဒီတော့ ကျွန်တော်တို့ ပြန်ကြည့်တဲ့အခါမှာ လက်ရှိအခြေအနေ ကြည့်လိုက်တဲ့ အခါကျတော့လည်း ဆေးတက္ကသိုလ်၊ ဥပမာ- ယောက်ျားက(၆၀၆)၊ မိန်းမ(၆၂၈)၊ ဒီနေရာမှာ (၆၀)၊ (၄၀)ရာခိုင်နှုန်းပြောင်းသွားတဲ့ဟာ လက်တွေ့ဘဝလုပ်တဲ့နေရာမှာ အမျိုးသမီး ခွဲခြားမှု ရှိသလားဆိုပြီးတော့ ကျွန်တော်လည်းပဲ ဝေဖန်ခံရပါတယ်။ အမှန်ကတော့ နယ်တွေမှာ ပို့ဖို့ ဝေးလံခေါင်ဖျားဒေသကို သားသမီးချင်း ကိုယ်ချင်းစာပြီးတော့ အမျိုးသမီးတွေမပို့ဘဲနဲ့ ဒါ ခွဲခြားမှုသဘောတော့ ဖြစ်တာပေါ့လေ။ ပို့ပါလားပေါ့။ အရင်အတိုင်း Equality ဆိုရင်တော့ ပို့ပါလား။ မပို့သင့်ဘူးလို့ထင်လို့ ကျွန်တော်တို့က ယောက်ျားတွေကို ဆောင်းပြီးတော့ (၆၀) ဖြစ်တော့ အမျိုးသမီးတွေမှာ အမှတ်ရပေမယ့် မတက်နိုင်ဘူး။ သို့သော် အဲဒီအချိန်မှာ ကျွန်တော်တို့ အာဆီယံ မီရေး ဆိုပြီးတော့ (၂၄၀၀)ကို တိုးပြီးယူတယ်။ စောစောပိုင်းက ကျွန်တော်တို့ ဆွဲတုန်းက (၅၅၀)ပဲ။ အဲဒီတော့ ဆောင်းယူ လိုက်တော့ (၆၀၀)လောက်အထိ ဖြစ်သွားတယ်။ နောက်တစ်ခါ (၂၄၀၀)ကတော့ အာဆီယံ မီရေးမှာ လုပ်လိုက်တယ်။ လုပ်လိုက်ပြီးတော့ မကွေးတက္ကသိုလ်ကို ကျွန်တော်တို့ ဖွင့်ရတယ်။ မကွေးတက္ကသိုလ် ဖွင့်ပြီးတော့မှ လုပ်လိုက်ပါတယ်။ အဲဒီတော့ကျောင်းတွေမှာ (၂၄၀၀)ဆိုတော့ အရည်အသွေးက ကျောင်းသားနဲ့ တခြားတက္ကသိုလ်နဲ့ မတူတာက ဆေးတက္ကသိုလ်တွေ၊ သူနာပြု တက္ကသိုလ်တွေ ဒါတွေက လူနာပါ ဆေးရုံမှာရှိတာ။ ဆေးရုံရှိဖို့ အတွက်က အနည်းဆုံး အမျိုးသမီးဆေးရုံကြီး၊ သားဖွားဆေးရုံကြီး၊ ကလေးဆေးရုံကြီး၊ နောက်ပြီးတော့မှ ခွဲစိတ်ဆေးရုံကြီး၊ နောက်ဌာနတစ်ခုမှာ (၃)ခု၊ (၃)ခုရှိရတော့ ဒီလိုကြီးကြီးမားမားတွေ ရှိတဲ့နေရာမှာ မကွေးမှာ ဒီလောက်မရှိခဲ့ဘူး။ ကျွန်တော်က တောင်ကြီးကိုမှန်းခဲ့ပါတယ်။ ဒါပေမယ့်လည်းပဲ ကျွန်တော်တို့က တာဝန်ပေးချက်အရ မကွေးကို လုပ်ခဲ့တယ်။ လုပ်ခဲ့တော့ အရည်အသွေးက ဘာပဲပြောပြော ကျွန်တော်တို့လောက ကရော ကျဆင်းသွားတယ်လို့ ကျွန်တော်တို့ ဒီလိုပဲသုံးသပ်တယ်။ ဘာကြောင့်လဲဆိုတော့ ဆရာ၊ ကျောင်းသား၊ လူနာဟာ အချိုးမမျှလို့ပါ။ အဲဒီတော့ ဟိုနေ့က ဒီပြည်ထောင်စုဝန်ကြီး တောင် ကြီးမှာလုပ်မယ်ဆိုတော့ ကျွန်တော် သိပ်သဘောကျတယ်။ ဘာကြောင့်လဲဆိုတော့ သဘောကျတယ်ဆိုတာက တက္ကသိုလ် တစ်ခုက နိုင်ငံခြားမှာ(၂၀၀) (၃၀၀) ထက်တော့ မပိုသင့်ဘူးလို့ ကျွန်တော်တို့ ထင်ပါတယ်။ အခု(၆၀၀)ကျော် လောက်သင်နေရတယ်၊ ဒါတွေဟာ မနိုင်မနင်းဖြစ်နေတယ်။ ဖြစ်နိုင်ရင် နောက်ဆို မော်လမြိုင်တောင်လုပ်ဖို့ ကောင်းပါတယ်။ အဲဒီဟာကိုတော့ ကျွန်တော်တို့ လွှတ်တော်ထဲမှာ ဘတ်ဂျက်တွေ ဘာတွေ ဆွေးနွေးရင်လည်းပဲ ဒီဥစ္စာတွေဟာ မဖြတ်တောက်ဘဲနဲ့ အနာဂတ်မှာ Human Resource Development ကျွန်တော်တို့မှာ ကျန်းမာရေးဝန်ထမ်းတွေဟာ နည်းနေတုန်းပဲ အခုထက်ထိ။ တစ်ဖက်က ဘတ်ဂျက်က တိုးလာလို့ လုပ်နိုင်တာပါ။ဘတ်ဂျက်ကတိုးလာလို့ ကျွန်တော်တို့ အခုလို ခုနက ဒုတိယဝန်ကြီး ဖြေရှင်း သွားတာတွေလည်း ဒါတွေပဲ။ အဲဒီတော့ ဒါတွေကိုလုပ်နိုင်ဖို့အတွက်က ဥပမာ- တောင်ကြီးတို့၊ မော်လမြိုင်တို့မှာ လုပ်မယ့်ဟာတွေ။ ဘာကြောင့်လဲဆိုတော့ ကျွန်တော်တို့ နိုင်ငံမှာ တစ်နှစ် တစ်နှစ်ကို ဆရာဝန် ထုတ်ဖို့က (၂၅၀၀) (၃၀၀၀) လောက် လိုမှာပါ။ ဒါ လူဦးရေနဲ့တွက်ရင်။ အဲဒီတော့ ဒီဥစ္စာကို ထုတ်နိုင်ဖို့အတွက်က အခု ယာယီစီမံတဲ့ အရည်အသွေးကို ပြန်ထိန်းတဲ့အနေနဲ့ ကျန်းမာရေး ဝန်ကြီးဌာနက ဆောင်ရွက်တယ်ဆိုတဲ့ သဘောကို ကျွန်တော်နားလည်တယ်။ ကျွန်တော်ကတော့ ဒီဘဝထဲ ကျင်လည်ခဲ့တော့ ကျွန်တော် ဒါတွေ နားလည်ပါတယ်။ အခုတစ်ခါ ကျွန်တော်တို့ ၂၀၁၀ ခုနှစ် ရောက်တဲ့အခါမှာ ရန်ကုန်တိုင်းတို့ ဘာတို့ကတော့ များတာပေါ့လေ။ ကချင်က (၃၆)ယောက်၊ ကယားက(၄)ဦး၊ ကရင်က(၉)ဦး၊ ချင်းက(၇) ဦး၊ စစ်ကိုင်းတို့ ဘာတို့ မဆိုးပါဘူး။ တနင်္သာရီ(၁၇)ဦး၊ ပဲခူးလည်း မဆိုးပါဘူး။ မကွေးတိုင်း(၄၄)ဦး၊ မွန်ကတော့ အရင်ကတည်း ကလည်းပဲ (၈၉)ဦး၊ မဆိုးဘူး။ ရခိုင်က(၃၉)ဦး၊ ဒါက ၂၀၁၀ ပေါ့။ ၂၀၁၀မှာ ဖြစ်လာတာ။ တစ်ခါ အခုကြည့်လိုက်ပြန်ရင်လည်းပဲ ၂၀၁၂ မှာ ကြည့်လိုက်ရင်လည်းပဲ ကျွန်တော်တို့ ကျား(၆၀၆)၊ မ(၆၂၈)၊ အနိမ့်ဆုံးအမှတ်က (၄၉၀)၊ (၅၀၈) ၊ ဒီမှာကြည့်လိုက်ရင် ကချင်က(၃၅)၊ ကယားက (၂)ယောက်ပဲ၊ ၁၉၉၅ ခုနှစ်က ကျွန်တော် သုံးသပ်တဲ့အတိုင်းပဲ၊ ကယားတို့၊ ဘာတို့က အခု (၂)ယောက်ပဲ၊ ကရင်က(၇) ဦး၊ ချင်းက(၂)ဦး၊ စစ်ကိုင်းက(၃၆)၊ တနင်္သာရီ(၆)ယောက်၊ ပဲခူး (အရှေ့) (၁၃)၊ ပဲခူး(အနောက်) (၁၃)၊ မကွေး(၁၉)၊ မွန်က ဟိုတုန်းကတည်းကလည်း သူက နည်းနည်းတော့ မွန်ပြည်နယ်က သိပ်မဆိုးဘူး (၅၅)၊ ဘာလို့လဲဆိုတော့ အခု ကျောင်းသားဦးရေနဲ့ ရရှိတဲ့ အောင်မြင်တဲ့ ဥစ္စာလည်း ကျွန်တော်တို့က ဒီလိုစဉ်းစားတယ်။ မန္တလေးက(၂၉၉)၊ ရခိုင်(၁၃)၊ ရှမ်း(၇)၊ ရှမ်း(မြောက်) (၇)၊ ရှမ်း(တောင်) (၁၈)၊ ရှမ်း(အရှေ့) တော့မပါဘူးလို့ ထင်တယ် ဒီမှာ။ နောက်ပြီးတော့ (-) (-) လို့ ကျွန်တော် ဒီမှာ တွေ့တယ်။ရန်ကုန်က(၆၇၆)၊ ဧရာဝတီက(၃၃)၊ နောက် ဆောင်းထားတာနဲ့ဆို (၁၂၃၄) ဆိုပြီး ရေးထားတယ်။ အဲဒီတော့ ကြည့်လိုက်ရင် ရန်ကုန်ထက် မန္တလေးတောင်မှ (၂)ဆလောက် ကွာတယ်။ တိုင်းနဲ့ပြည်နယ်တွေမှာ ဆိုရင်လည်းပဲ ကွာဟမှုရှိတယ်။ မြို့တွေမှာလည်း ကွာဟမှု ရှိတော့ ဒီနေ့ ဒီလို အမှတ်ပေးစနစ်နဲ့သာ ဆက်လက်ကျင့်သုံးနေမယ်ဆိုရင်တော့ ကျွန်တော်တို့ ဒီအတိုင်းပဲ ဖြစ်နေမှာပဲ။ ဒီအတိုင်းပဲ ဖြစ်နေမယ်။ တိုးတက်လာမှာ မဟုတ်ဘူး။ အဲဒီတော့ ကျွန်တော်တို့က ဒီစနစ်ကို ပြင်ရမယ်။ ပြင်ရမယ်။ ဒါမှသာ ဝေးလံခေါင်ဖျားဒေသက ပုဂ္ဂိုလ်တွေအနေနဲ့ ပိုပြီးတော့ အခွင့်အလမ်းရဖို့၊ အဲဒီတော့ နောက်တစ်ချက်က ဒီစနစ်မှာ တိုက်ရိုက် တက္ကသိုလ်တွေ၊ ဆေးတက္ကသိုလ်တွေကို (၁၀)တန်းအောင်ပြီးတော့ ဝင်တဲ့စနစ်က သိပ်ပြီးတော့ ကျွန်တော် တစ်ဦးချင်းအနေနဲ့တော့ သိပ်ပြီးတော့ မမှန်ဘူးလို့ ထင်ပါတယ်။ စောစောကပြောသလို Above Average ရှိရင် ရနိုင်တယ်။ အခြေအနေပေးရင် လူတွေဟာ ဆရာဝန်ကောင်းတွေ ဖြစ်နိုင်တယ်။ ဒါကြောင့် ကျွန်တော်ကတော့ ခုစနစ်ကို စောစောက ကျွန်တော်တို့ မူစနစ်ကို ပြန်ပြီးတော့ စဉ်းစားပါ။ (၈)တန်း၊ (၉)တန်း၊ (၁၀)တန်းကတော့ လက်တွေ့လုပ်တဲ့နေရာမှာ ဘယ်လို အခက်အခဲ ရှိမလဲ။ စေတနာကတော့ ဒီပြည်နယ်တွေကို ဝေးလံဒေသခေါင်းပါးတဲ့ ဒီပြည်နယ်တင် မဟုတ်ဘူး၊ တိုင်းဒေသတွေက ပုဂ္ဂိုလ်တွေကို ဆရာဝန်တွေ ဖြစ်စေချင်တာ။ သူနာပြုတွေ ဖြစ်စေချင်တာ။ အင်ဂျင်နီယာတွေ ဖြစ်စေချင်တာကတော့ ကျွန်တော်တို့ ဒီဟာ ဆန္ဒ အမှန်ပါပဲ။ ဒါကို လုပ်တဲ့နေရာမှာ အခက်အခဲကို ဘယ်လိုဖြေလျှော့ပြီး ဘယ်လိုလုပ်မလဲဆိုတာ ဟိုတုန်းကဆိုရင် ကျွန်တော်တို့ ဝေးလံခေါင်ဖျားဒေသကို အမှတ်(၅၀)ကျော်တဲ့လူကို ကျွန်တော်တို့ ရွေးမယ် လုပ်ပြီးတော့မှ ဆောင်းမယ်ဆိုပြီး ဒီလိုထိ ကျွန်တော်တို့ ဘာဖြစ်လို့လဲ ဆိုတော့ ဆရာဝန်လိုင်းဖြစ်ဖို့က (၈၀)ကျော်တွေပဲ ရတယ်။ ကျွန်တော့် သမီးတောင်မှ (၈၀)ကျော် မရလို့ (၃)မှတ်လား၊ (၄)မှတ်လား မရလိုက်ဘူး။ ကျွန်တော် ပါမောက္ခချုပ်လုပ်တုန်းက၊ ကျွန်တော်တို့ပဲ ရွေးတာပဲ အဲဒီတော့ အမှတ်နဲ့ပဲ တစ်ဖက်က အရည်အသွေး အဆင့်မြင့်တဲ့ ပညာရေးဆိုရင် အရည်အသွေးကောင်းမွန်ဖို့၊ တစ်ဖက်က မမျှတစွာနဲ့ နေထိုင်ရတဲ့ ယှဉ်ပြိုင်မှုမှာ ခဲဆွဲခံထားရတဲ့ လူတွေကို မျှတအောင် လုပ်ပေးဖို့ဆိုတဲ့ စနစ်မျိုးတည်ဆောက်ဖို့ အဲဒီတော့ ကျွန်တော့် ခေါင်းထဲမှာ ပေါ်လာတာကတော့ အခုဟာက ကောင်းတာကို လုပ်ပါ။ နောက်တစ်ချက် ကတော့ ဒီတက္ကသိုလ် တိုက်ရိုက်ဝင်တာကို လုပ်ပြီးတော့ ပြောင်းလဲပြီးတော့ ကျွန်တော့်တို့ (၂)နှစ်သင် ဖြစ်တဲ့ အရင်တုန်းက Inter စနစ်ပေါ့။ အဲဒီလိုဟာမျိုးစနစ်ကို လုပ်ပြီးတော့ က၊ ခ (၁၀)တန်းမှာလည်း က၊ခ က ကို ရတဲ့ လူက ကျောင်းကိုဝင် အဲဒီမှာဗီဇတိမ်းညွတ်တဲ့ လူက Bio လိုင်းကို ယူတဲ့လူရှိတယ်။ ဆရာဝန်လိုင်း၊ အင်ဂျင်နီယာလိုင်းကို ယူမယ့် လိုင်းရှိမယ်။ ဝိဇ္ဇာသိပ္ပံပညာ လိုင်းရှိတယ်။ (၂)နှစ်သင်တန်းမှာ ဒေသက ဝေးလံခေါင်ဖျားဒေသက ပုဂ္ဂိုလ်တွေက မိမိအားနည်းချက်ကို ဒီ(၂)နှစ် အတောအတွင်းမှာ ပြင်ဆင်ပြီးတော့ လုပ်သွားမယ်။ လုပ်သွားမယ်ဆိုရင် သူများနဲ့ တန်းတူ၊ သူ အင်္ဂလိပ်စာနည်းနည်းညံ့ရင် အင်္ဂလိပ်စာ၊ Bio နည်းနည်းညံ့နေရင် Bio၊ ဒီလိုပြုပြင်သွားရင် ကျွန်တော်တို့ အခုလိုပြဿနာတွေများ ပြေလည်သွားမလားလို့ စဉ်းစားမိပါတယ်။ အဲဒီတော့ တစ်ခါ ဆရာဝန် ဖြစ်ဖို့ဆိုရင် တချို့ဆိုရင် ကျွန်တော်တို့ခေတ်က ဆေးကျောင်းရောက်ပြီးမှ ပြန်သွားတယ်။ မလုပ်ချင်လို့။ အဲဒီလိုထိ အခွင့်အလမ်းတွေ ရလာအောင် နောက်ပြီးတော့ ဆရာဝန်တိမ်းညွတ်မှုကတော့ သက်ဆိုင်ရာတက္ကသိုလ်တွေ ဒီလိုဟာတွေဟာ ဖွံ့ဖြိုးပြီးတဲ့နိုင်ငံတွေ၊ အမေရိကန်နိုင်ငံ၊ ပြင်သစ်နိုင်ငံ၊ အင်္ဂလန်နိုင်ငံတွေ၊ ဂျပန်နိုင်ငံတွေ ဒီလိုနိုင်ငံတွေမှာလည်းပဲ ကျွန်တော်တို့ တိုက်ရိုက်မဝင်ခိုင်းဘူး။ (၂) နှစ်သင်တန်း လောက်တော့ သူတို့က ကြားခံထားပါတယ်။ အခုတော့ ကလေးတွေက ဆေးတက္ကသိုလ်တွေ ရောက်လာတယ်။ ဖြစ်သင့်တာက (၁၈)နှစ်လောက်မှာမှ၊ (၁၉)နှစ် ဒီလောက်မှာ ဆေးကျောင်းမှာ ရောက်လာရင်၊ တက္ကသိုလ်တွေ၊ အဆင့်မြင့်ပညာရေး ရောက်လာရင် ပိုပြီးတော့ Mature ခေါ်တဲ့ စိတ်ရဲ့ ဘာခေါ်မတုန်း၊ ရင့်ကျက်မှုလေးတွေ ရှိလာတယ်။ အခုဟာက ကလေးဆန်တယ်။ ကျွန်တော် ပါမောက္ခအနေနဲ့ ကိုင်တွယ်ခဲ့ရတာတွေ တော်တော်များများဟာ ကလေးဆန်တဲ့ အလုပ်တွေကိုပဲ လုပ်နေပြီးတော့ ဒီလိုဟာတွေဖြစ်လာတယ်။ ဝတ်စားဆင်ယင်မှုက အစ ဒီလိုတွေ ပါလာပါတယ်။ အဲဒီတော့ ကျွန်တော်တို့ကတော့ ပြောချင်တာ ကတော့ ခုနလို လိုင်းခွဲသွားမယ်။ ဟိုတုန်းက ကျွန်တော်တို့က Eligible လုပ်မယ်။ အဲဒီမှာ နှစ်အပိုင်းခြားရှိမယ်။ နောက် ဆင်းရဲတဲ့ လူတွေကို နိုင်ငံတော်က ဒါ နိုင်ငံခြား တိုင်းပြည်ကြီးတွေမှာလည်း ဒီအတိုင်းပါပဲ။ အဆင့်မြင့်ပညာရေးက ငွေကုန်ကြေးကျရှိတယ်။ နှစ်တွေ ကြာတယ်။ ပင်ပန်းတယ်။ လုပ်ရတယ်။ ဒါကြောင့် ငွေကြေးလိုတယ်။ ဟိုတုန်းကလည်းပဲ ကျွန်တော်တို့ ကျောင်းသားဘဝ ကလည်းပဲ သက်ဆိုင်ရာအစိုးရ၊ ပြည်ထောင်စုအစိုးရ၊ ပြည်နယ်အစိုးရတွေက Stipend ပေးပါတယ်။ ပြီးတော့ သူတို့ဆီမှာ လုပ်ပါတယ်။ အဲဒီတော့ နောက်တစ်ခု ငွေချေးတဲ့စနစ်မျိုး Loan ကတော့ ပြန်ဆပ်ရတယ်။ Grant ကတော့ ပြန်မဆပ်ရဘူး။ ဒီလိုဟာမျိုးတွေနဲ့ ကျွန်တော်တို့ တည်ဆောက်သွားမယ်ဆိုရင် ခုန ချင်းပြည်နယ်က ကိုယ်စားလှယ်တော်ကြီး တင်ပြတဲ့ ဝေးလံခေါင်ဖျားဒေသက အခု (၈)တန်း၊ (၉)တန်း၊ (၁၀)တန်းကတော့ ယာယီအစီအစဉ် ဖြစ်ပြီးတော့ စနစ်တကျအစီအစဉ်ကိုတော့ ဒီမှာ ပြည်ထောင်စုဒုတိယဝန်ကြီးလည်း ရှိနေတော့ ဒါကိုတော့ အဆင့်မြင့်ပညာရေး၊ ဆေးတက္ကသိုလ်တင်မဟုတ်ဘူး။ အဆင့်မြင့်ပညာရေးမှာ ဒါကျတော့ ပညာရေးဝန်ကြီးဌာနနဲ့ ညှိနှိုင်းပြီးတော့ ဒါကို တည်ဆောက်သင့်တယ်လို့ ပြောရင်းနဲ့ ကျွန်တော် ခုန တင်ပြခဲ့တဲ့ ပုဂ္ဂိုလ်ကြီးတွေရဲ့ ခံစားချက်၊ လိုအပ်ချက်၊ ခံစားချက်တင် မဟုတ်ပါဘူး။ လိုအပ်ချက် ဒါတွေကို ပြည့်ဝစေပါကြောင်း ဆုတောင်းရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">မွန်ပြည်နယ် မဲဆန္ဒနယ်အမှတ်(၇) ဒေါက်တာဗညားအောင်မိုး ဆွေးနွေးနိုင်ပါပြီ</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>လေးစားရ ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဥက္ကဋ္ဌကြီးနဲ့တကွ အမျိုးသားလွှတ်တော် ဒုတိယဥက္ကဋ္ဌ၊ ပြည်ထောင်စုဝန်ကြီး၊ ပြည်ထောင်စုအဆင့်ပုဂ္ဂိုလ်များ၊ အမျိုးသားလွှတ်တော် ကိုယ်စားလှယ်များနဲ့ ကြွရောက်လာသော ဧည့်သည်တော်များတို့ အားလုံး ကျန်းမာရွှင်လန်း ကြပါစေလို့ ဦးစွာ မေတ္တာပို့ဆုတောင်းရင်း ဂါရဝပြု လိုက်ပါတယ်။ ကျွန်တော်ကတော့ မွန်ပြည်နယ်မဲဆန္ဒနယ် အမှတ်(၇) ဖြစ်တဲ့ ရေးမြို့နယ်မှ အမျိုးသားလွှတ်တော် ကိုယ်စားလှယ် ဒေါက်တာဗညားအောင်မိုး ဖြစ်ပါတယ်။ ဥက္ကဋ္ဌကြီးခင်ဗျား။ ဦးဟာရှိန်းဆွေ ချင်းပြည်နယ် မဲဆန္ဒနယ်အမှတ်(၈)ရဲ့ ဝေးလံခေါင်သီပြီး သွားလာရေးခက်ခဲသည့် မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေ လက်တွေ့ဘဝနဲ့ကိုက်ညီမှု မရှိသည့် (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူ ဖြစ်ရန်ဆိုသည့် စည်းမျဉ်းကို ပြန်လည်ပြင်ဆင်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ကျွန်တော် ထောက်ခံဆွေးနွေးသွားပါမယ်။ အကြံဉာဏ်လည်း ထပ်ပြီးတော့ ပေးပါမယ်။ ဥက္ကဋ္ဌကြီးခင်ဗျား။ ချင်းပြည်နယ်မှာ ပြည်နယ်သူ၊ ပြည်နယ်သား လူဦးရေ အများကြီး ရှိပါတယ်။ ပြည်နယ်မှာ တာဝန်ထမ်းဆောင်တဲ့ ဝန်ထမ်းအခက်အခဲရှိတယ် ဆိုတာ ကျင့်သုံးတဲ့မူဝါဒ၊ လမ်းစဉ်နဲ့ စီမံအုပ်ချုပ်မှုတွေမှာ မှားယွင်းတဲ့အတွက်ကြောင့်ပဲလို့ ကျွန်တော်တို့ ပြန်လည်သုံးသပ်ဖို့ လိုတယ်။ ဘာကြောင့်လဲဆိုတော့ ဒီလို အခက်အခဲမျိုး တွေ့ခဲ့တာ ကြာပြီ၊ အခုမှ မဟုတ်ဘူး။ အဲဒီတော့ ကျွန်တော်တို့ လွှတ်တော် စဖွင့်ကတည်းက ဒါကိုပဲ ထပ်ခါ ထပ်ခါ ဆွေးနွေးနေတဲ့အခါကျတော့ ကျွန်တော် တစ်မျိုးစဉ်းစားမိတယ်။ ချင်းပြည်နယ်မှာ နေတဲ့လူပဲ ချင်းပြည်နယ်မှာ ကျောင်းဆရာ ခန့်မယ်။ ချင်းပြည်နယ်မှာ နေတဲ့လူပဲ ချင်းပြည်နယ်မှာ ကျန်းမာရေးဝန်ထမ်းခန့်မယ်။ အစိုးရဌာနပေါင်းစုံမှာ ဝန်ထမ်း တွေကို အဲဒီလိုပဲ ချင်းပြည်နယ်သူ၊ ချင်းပြည်နယ်သားတို့နဲ့ ခန့်အပ်တာဝန်ပေးရင် တာဝန် ထမ်းဆောင်နေတဲ့ ဝန်ထမ်းတွေရဲ့ အခက်အခဲ သက်သာမယ်။ အချို့ ရာထူး၊ အချို့လုပ်ငန်း တွေမှာသာလျှင် ချင်းပြည်နယ်ပြင်ပက လာတဲ့သူကို တာဝန်ပေးဖို့ ဖြစ်တယ်။ ဥက္ကဋ္ဌကြီးခင်ဗျား။ ကျွန်တော် တင်ပြတဲ့အတိုင်း ကျွန်တော်တို့ သုံးဖို့က ကျွန်တော်တို့ ပြည်ထောင်စုက ချင်းပြည်နယ်ကို ယုံယုံကြည်ကြည် ကိုယ်ပိုင်အုပ်ချုပ်ပိုင်ခွင့် အပ်နှံထားပေး ရမယ့် သဘောပဲ။ ဘယ်ပြည်နယ်၊ ဘယ်တိုင်းဒေသကြီး၊ ဘယ်ကိုယ်ပိုင်အုပ်ချုပ်ခွင့်ရဒေသကို မဆို သူ နိုင်တဲ့ အားနဲ့ တာဝန်ကို ခွဲဝေပေးလျှင် ဝန်ထမ်းအင်အားကိစ္စ အဆင်ပြေတိုးတက်မယ်လို့ ကျွန်တော် ထင်ပါတယ်။ မြင်ပါတယ်။ ယခု တွေ့နေရတဲ့ အခက်အခဲဟာ တိုင်းရင်းသား လူမျိုးများအပေါ် နားလည်ယုံကြည်မှု ပြည်ထောင်စုက အားနည်းပြီး ပြည်ထောင်စုကပဲ ချုပ်ကိုင်ပြီး ကိုယ်တိုင်စီမံ အုပ်ချုပ်လိုတဲ့အတွက်ကြောင့် ဖြစ်ပေါ်လာရခြင်း ဖြစ်တယ်။ ယခု ဦးဟာရှိန်းတွေ တင်တဲ့ အဆိုဟာ ချင်းပြည်နယ်မှာ ဆေးဝန်ထမ်း ဆရာဝန် လုံလုံလောက်လောက် ရရှိရေးအတွက် ရေရှည်ရည်ရွယ်ပြီးတော့ တင်ပြတဲ့ အဆို ဖြစ်ပါတယ်။ တကယ် ခေါင်တဲ့ နေရာမှာ (၈)တန်း၊ (၉)တန်း၊ (၁၀)တန်း အောင်ရန်လည်း ခဲယဉ်းတယ်၊ အမှတ်ကောင်းဖို့လဲ ခဲယဉ်းတယ်။ ဦးဟာရှိန်းတွေ ရှင်းပြသွားတာ ရှိပါတယ်။ တော်တော်လေး ရှင်းပြသွားပြီးပြီ။ တကယ်မှာတော့ ဆေးပညာရပ်ကို သင်ကြားရာမှာ အခြေခံပညာ အခြေခံခိုင်ဖို့ လိုတယ်။ IQ အနေနဲ့လည်း အတော်အတန် ကောင်းရုံနဲ့ လုံလောက်ပါတယ်။ ဒီတော့ အရေးကြီးတာက ဘာလဲဆိုတော့ ကြို တင်ကတိဝန်ခံလက်မှတ် ကတိဝန်ခံထားဖို့ လိုတယ်။ ဥပမာဆိုရင် ဆရာဝန်ဖြစ်ပြီးရင် ချင်းပြည်နယ်မှာ တာဝန်ထမ်းဆောင်နိုင်ရမယ်။ တာဝန် ထမ်းဆောင်ရမယ်။ နောက်တစ်ချက်က ချင်းဘာသာစကား တတ်သူဖြစ်ရမယ်။ ချင်း တစ်ယောက်ဟာ ချင်းပြည်နယ်မှာ မွေးချင်မွေးမယ်။ ချင်းပြည်နယ်ပြင်ပမှာ မွေးချင် မွေးမယ်။ နောက်ပြီးတော့ သူက ချင်းဘာသာစကားတတ်ချင် တတ်မယ်။ မတတ်ချင်လည်း မတတ်ဘူး။ ချင်းလူမျိုး ဆိုပေမယ့် ချင်းစကားလည်း မတတ်၊ ချင်းနဲ့လည်း မနေဘူး။ ချင်းဓလေ့ထုံးစံအတိုင်း မနေဖူးတဲ့ ချင်းအမျိုးသားတစ်ယောက်ဟာ ချင်းပြည်နယ်မှာ မနေချင်တဲ့ လူတွေက အများကြီးပါ။ ဆရာဝန် ဖြစ်လာပြီးရင် ပြင်ပမှာ သွားပြီးတော့ အလုပ်လုပ်မယ်။ ပိုက်ဆံပိုရတဲ့ နေရာမှာ သွားပြီးတော့ ဆေးခန်းသွားဖွင့်မယ်။ ဒီသဘောမျိုး ရှိတတ်တယ်။ အဲဒီတော့ အရေးကြီး တာကတော့ ဘာလဲဆိုတော့ တကယ် ချင်းဖြစ်တဲ့ ချင်းအမျိုးသား ဖြစ်တဲ့လူ၊ ချင်းစိတ်ဓာတ် ရှိတဲ့လူ၊ ချင်းအသိုင်းအဝိုင်းမှာ တကယ် နေနိုင်တဲ့လူ ချင်းဘာသာစကားကို တတ်ပြီးတော့ ချင်းဓလေ့ထုံးစံအတိုင်း ချင်းအသိုင်းအဝိုင်းမှာ ပျော်ပျော်ရွှင်ရွှင် နေနိုင်တဲ့လူ၊ ဒါကို ကျွန်တော်တို့ ရွေးဖို့လိုတယ်။ အဲဒီလို လူမျိုးဟာ ချင်းပြည်နယ်ပြင်ပမှာလည်း ရှိချင် ရှိမယ်။ အဲဒီတော့ ချင်းပြည်နယ် ပြင်ပမှာရှိတဲ့ ချင်းအမျိုးသားကိုလည်း ဦးစားပေးပြီးတော့ ချင်းပြည်နယ်အတွက် ဒါကို ကျွန်တော်တို့ ရွေးချယ်သင့်ပါတယ်။ နောက်ပြီးတော့ ဘာသာ စကားက ကျွန်တော်ဆိုရင် ဆရာဝန်အလုပ် လုပ်ခဲ့တာ၊ ကျွန်တော် ဆရာကြီး ဒေါက်တာမြဦး ရဲ့ တပည့်ပဲ။ ဆရာကြီးဆီမှာပဲ ကျွန်တော်တို့ ဆေးပညာသင်ခဲ့တယ်။ အနှစ်(၄၀)နီးပါး ကျွန်တော် ဆရာဝန်လုပ်ခဲ့တယ်။ ဘာသာစကားဟာ အင်မတန် အရေးကြီးတယ်။ ဆရာဝန်တစ်ယောက် အလုပ် လုပ်တဲ့နေရာမှာ အနည်းဆုံး လူနာနဲ့ ဆက်ဆံလို့ရတဲ့ အဲဒီဒေသခံ ဘာသာစကားကို ကျွန်တော်တို့ တတ်ထားရင် အလုပ်က အင်မတန် အဆင်ပြေတယ်။ လူနာလည်း ဆရာဝန် အပေါ်မှာ၊ ဆေးဝန်ထမ်းအပေါ်မှာ ယုံကြည်မှု အများကြီး ရှိတယ်။ အဲဒါကြောင့် တစ်ခုအနေနဲ့ ကျွန်တော် ခုနက ချင်းဘာသာစကား တတ်ခြင်းဟာ ဒီချင်းအမျိုးသား တစ်ယောက်အစစ်ဖြစ်တဲ့ ချင်းရဲ့ ဓလေ့ထုံးစံ၊ ချင်းရဲ့ အသိုင်းအဝိုင်းမှာ နေနိုင်တဲ့လူတစ်ယောက် ဒါ ဖြစ်နိုင်တယ်။ နောက်ပြီးတော့ အလုပ် လုပ်တဲ့အခါမှာလည်း ပိုပြီးတော့ အဆင်ပြေမယ်။ အဲဒီတော့ ချင်းဘာသာစကား တတ်ဖို့ဆိုတာ ဒါ အချက် တစ်ချက်လိုတယ်။ နောက်တစ်ချက်က ဘာလဲဆိုတော့ ဆေးပညာဘွဲ့ကို ရပြီးရင် (၅) နှစ် သို့မဟုတ် (၁၀)နှစ် ချင်းပြည်နယ်မှာ တာဝန်ယူရမယ်။ အဲဒီတော့မှ အဲဒီကျောင်းကို တက်ခွင့်ပေးမယ်။ အဲဒီဘွဲ့ကို ပေးမယ်။ တကယ်လို့ မတက်နိုင်တဲ့သူကို ကျွန်တော်တို့ ဒါ လက်မခံဘူး။ သဘောက။ နောက်တစ်ချက်အနေနဲ့ ဘာလဲဆိုတော့ သဘောတူညီချက်အတိုင်း၊ ခုန (၁) (၂) (၃) (၄) သတ်မှတ်ထားတဲ့ သဘောတူညီချက်အတိုင်း၊ တကယ်လို့ မလိုက်နာနိုင်ဘူးဆိုရင် ဆေးကျောင်းပြီးလည်း ဆမ မပေးနဲ့။ သို့မဟုတ် ဆမ ကို ပြန်သိမ်း၊ တစ်သက်လုံး ဆရာဝန် လုပ်ခွင့်ကို ပိတ်ပင်လိုက်၊ ဒါက ဒီလို အချက်အလက်နဲ့ ကျွန်တော်တို့ လုပ်ရင်တော့ ဒါ ဖြစ်နိုင်တယ်။ ဦးဟာရှိန်းဆွေ ရဲ့ အကြံဉာဏ်ကို ဖြစ်နိုင်တယ်။ နောက်တစ်နည်း ကျွန်တော် မြင်တာက ဘာလဲဆိုတော့ ဒီဖွံ့ဖြိုးမှုတိုးတက်တဲ့ ဝေးလံတဲ့ ဒေသအနေနဲ့ ဒါ ကျွန်တော်တို့ တစ်မျိုးစဉ်းစားပြီးတော့ ဆေးပညာကိစ္စမှာ ကျွန်တော်တို့ တစ်မျိုးသင်တန်းဖွင့်ပေးဖို့ လိုမယ်လို့ ကျွန်တော် နောက်တစ်နည်းအနေနဲ့ စဉ်းစားမိတယ်။ ဥပမာ ဆိုပါတော့ ဝမ်းဆွဲ midwife သင်တန်း၊ Nursing သင်တန်း၊ ဒါဟာ သူ့ပြည်နယ်က သူ၊ သူ့ဒေသက လူတွေ အကုန်လုံး ဒါ ကျွန်တော်တို့ တစ်နေရာမှာ ပေးမယ်။ ဒါဟာ သူ့ရဲ့ ခုနတုန်းက ပညာအရည်အချင်းကလည်း အထူးသင့်တော်တဲ့ အရည်အချင်း ကျွန်တော်တို့ သတ်မှတ်ပြီးတော့ ဒီပညာရပ်ဟာ တကယ်ပြောမယ်ဆိုရင် အခြေခံပညာလည်း တော်ရုံ တန်ရုံရှိတာနဲ့ ရပါတယ်။ Nurse ရော၊ ဒီ midwife ရော နောက်ပြီးတော့ ဒီ ဆရာဝန် MBBS မှ ကျွန်တော်တို့ ဆရာဝန်တာဝန်ကို ပေးမယ်၊ အလုပ်ခန့်မယ်ဆိုတဲ့ သဘောမျိုး၊ ဒါလည်းပဲ တရားသေ သတ်မှတ်လို့ မသင့်ဘူး။ သူ့ခေတ် သူ့အခါ သူ့နေရာနဲ့ သူနဲ့ သင့်တော်တဲ့သင်တန်း၊ သင့်တော်တဲ့ အရည်အချင်း၊ တကယ်တမ်း အလုပ် လုပ်နိုင်တဲ့၊ အရည်အချင်းရှိတဲ့ ဆရာဝန် MBBS မဟုတ်တဲ့ ဆရာဝန်လည်း ကျွန်တော်တို့ မွေးထုတ် သင့်ပါတယ်။ ဥပမာ ကျွန်တော်တို့ ဒုတိယကမ္ဘာစစ်တုန်းက ကျွန်တော်တို့ ဗမာပြည်မှာ LMP လား ဟိုတုန်းက ဂျပန်ခေတ်မှာ မွေးထုတ်တာရှိတယ်။ အဲဒီတော့ အလုပ်ဖြစ်ပါတယ်။ အဲဒီတော့ အခုဆိုရင် ကျွန်တော်က MBBS ကို ကျွန်တော်တို့ တက်တဲ့ ပုံစံမျိုးဆိုရင် (၇)နှစ်၊ Housesurgeon က (၁) နှစ် ဆိုတော့ (၈)နှစ်တောင် ကြာတယ်။ အဲဒီတော့ ခုနတုန်းက တကယ်တမ်း အချို့ပြည်နယ်၊ အချို့ခေါင်တဲ့ဒေသအတွက်ဆိုရင် ကျွန်တော် ခေါင်တဲ့ ဒေသအတွက် ကယားပြည်နယ်၊ ခုန ဆရာကြီး ပြောပြသွားတဲ့ ချင်းပြည်နယ်၊ ကယားပြည်နယ်၊ ရှမ်းပြည်နယ်(အရှေ့ပိုင်း) နောက် အခြားနေရာလည်း ရှိဦးမယ်။ အဲဒီဒေသက လူတွေရဲ့ အခြေခံပညာ တော်ရုံရှိတဲ့ လူတွေကို အရင်တုန်းက ကျွန်တော်တို့ဆီမှာ HA ဆိုတာ၊ (၂)နှစ်သင်တန်း၊ အဲဒီတော့ ကျွန်တော်တို့ (၁၀)တန်းအောင်ပြီးတော့ အသက်(၁၈)နှစ်အထက် ဆရာကြီးပြောတဲ့ ပုံစံအတိုင်းပေါ့။ သင့်တော်တဲ့ အသက်အရွယ်ရောက်ပြီးတဲ့အခါကျရင် (၃)နှစ်သင်တန်းပဲဖြစ်ဖြစ်၊ (၄)နှစ်သင်တန်းပဲဖြစ်ဖြစ် အဲဒီလောက် ကျွန်တော်တို့ အလုပ် လုပ်လို့ရအောင် အဲဒါ သင်တန်းပေးပြီးတော့ ကျွန်တော်တို့ တာဝန်ပြန်ပေးပြန်ခန့်အပ်မယ်၊ ခုနတော့ ကျွန်တော်တို့ Bond တွေနဲ့လည်းပဲ သဘောတက်မှတ်ထိုးထားမယ်။ အဲဒီလိုဆိုရင်တော့ ကျွန်တော်တို့ တိုင်းပြည်မှာ ခုနတုန်းက အခု အမြဲတမ်း အခက်အခဲတွေ့နေတဲ့ ကိစ္စ၊ ဒါ တစ်ခု ပြေလည်နိုင်တယ် ကျွန်တော် အဲဒီလိုမြင်တယ်။ နောက်တစ်နည်း တစ်ခုရှိသေးတာက ဘာလဲဆိုတော့၊ အခု လက်ရှိ ကျွန်တော်တို့ ဒီတိုင်းပြည်မှာ MBBS d. 9 Housesurgeon P:oo Voog soop::qu səscos? saqlədoua 8:60)? မနှစ်က တစ်ခါတည်း အများကြီး လာဖြေတယ်။ သမ္မတကြီး မိန့်ခွန်းတောင် မေးလိုက်သေးတယ်။ vivg Interview မှာ။ အဲဒီတော့ နောက်ပြီးတော့ ဖြုတ်ချပစ်လိုက်တာ အများကြီးပဲ။ အခု MBBS ရပြီးတော့ အလုပ် စောင့်နေရတယ်။ အလုပ် စောင့်တာကတော့ အလကား မစောင့်ပါဘူး။ ကိုယ့်ဟာကိုယ် GP လေး၊ ဘာလေး ဖွင့်ပြီးတော့ အဆင်ပြေကြပါတယ်။ ဒါပေမဲ့ ဆေးပညာသင်ထားပြီးတော့ ကိုယ့်ရဲ့ ပညာ နောက် ပိုပြီးတော့ တိုးပွားလာအောင်၊ ပိုပြီးတော့ အတွေ့အကြုံ ဗဟုသုတရအောင် ဆိုပြီးတော့ ဆရာဝန်တွေက အများအားဖြင့် ဘွဲ့ရပြီးလည်းပဲ အလုပ် ဆက်လုပ်ချင်ကြပါတယ်။ အဲဒီတော့ ချင်းပြည်နယ်မှာ ဆရာဝန် ဘယ်နှစ်ယောက်လိုသလဲ၊ ဒီကနေ့။ ရှမ်းပြည်နယ်(အရှေ့ပိုင်း)မှာ ဆရာဝန် ဘယ်နှစ်ယောက်လိုသလဲ၊ ကယားပြည်နယ် ဘယ်နှစ်ယောက်လိုတယ်။ ခက်ခဲတဲ့ဒေသ၊ အခြားဒေသမှာ ဘယ်နှစ်ယောက်လိုသလဲ၊ အားလုံး စုစုပေါင်း ဆရာဝန်အယောက်(၁၀၀) လိုတယ်။ အဲဒီ ခက်ခဲတဲ့ဒေသကို သွားတဲ့အတွက်ကြောင့် လခအနေနဲ့ (၂)ဆ သို့မဟုတ် (၃)ဆ သို့မဟုတ် ဆရာဝန်တစ်ယောက် ဆေးခန်းဖွင့်တဲ့အခါ ဘယ်လောက်ရမလဲ။ ပျမ်းမျှခြင်း တွက်လိုက်။ တစ်နေ့ ဘယ်လောက် တွက်လိုက်။ တစ်လ ဘယ်လောက် တွက်လိုက်။ အဲဒီဆေးခန်းဖွင့်လို့ ရတဲ့လခကိုလည်း ပေးမယ်။ အခု မူရင်းလခအပြင် နောက်တစ်နည်း ခုန (၂)ဆ (၃)ဆ အဲဒီလို မလုပ်ဘဲနဲ့ ဆေးခန်းဖွင့်လို့ရတဲ့ လခကို ပေးလိုက်မယ်။ အဲဒီတော့ အဲဒီဒေသကို သွားပြီးတော့ တာဝန်ထမ်းဆောင်၊ အဲဒီတော့ ခက်ခဲ ခေါင်ဖျား၊ အန္တရာယ်များတဲ့ ဒေသမှာ သွားပြီးတော့ အလုပ် လုပ်တဲ့ ဝန်ထမ်း၊ ဘယ်ဝန်ထမ်းမဆို ကျွန်တော်တို့ လုပ်ခ (၂)ဆ တချို့နိုင်ငံမှာ အဲဒီလို လုပ်တယ်။ လုပ်ခ (၂)ဆပေးတယ်။ အဲဒီလုပ်ခ (၂)ဆဟာ လခမှာ ခံစားမှု မရှိဘူးဆိုပေမယ့် ပင်စင်စားတဲ့အခါမှာ သူ ဒုက္ခခံခဲ့တဲ့ ဝန်ထမ်းက ပင်စင်လစာမှာ သူ့မှာ အကျိုးသက်ရောက်မှုရှိမယ်။ အဲဒီတော့ ကျွန်တော်တို့ အဲဒီလို ခုနတုန်းက အခွင့်အရေးနဲ့ ကျွန်တော်တို့ လျှောက်လွှာခေါ်လိုက်မယ်။ အဲဒီတော့ တကယ်တမ်း လက်ခံတဲ့သူတွေဆိုရင် ဒါတာဝန်ပေး ခန့်အပ်မယ်။ အခု ကျွန်တော်တို့နိုင်ငံမှာ ဆရာဝန်တွေ အများကြီးရှိတယ်။ ကျွန်တော့်အနေနဲ့ ကျွန်တော်မြင်တာ အဲဒီလို တစ်နည်း။ စမ်းကြည့်စေချင်တယ်။ အဲဒီတော့ လောလောဆယ် အခက်အခဲဖြစ်နေတဲ့၊ ဆေးရုံဆောက်ပြီးတော့ အနှစ်(၂၀) ဆရာဝန်မရတဲ့ နေရာရှိတယ်ဆိုတာ အင်မတန် ဝမ်းနည်းရမလား၊ စိတ်မကောင်းဖြစ်ရမလား၊ လုပ်တဲ့နည်းလမ်း မှားတယ်လို့ပဲ အပြစ်မြင်ရမလားဆိုတာ ဒါ ကျွန်တော်တို့ အများကြီး စဉ်းစားရမယ်။ အဲဒီတော့ ကျွန်တော်တော့ အဲဒီလို နည်းနာအသစ်တွေနဲ့ လောလောဆယ် ပြဿနာ ပြေလည်အောင် စဉ်းစားဝေဖန်ပြီးတော့ နည်းလမ်းသစ်ကိုလည်း ရှာကြည့်ဖို့ ကျွန်တော် အကြံပြုပါတယ်။ ဥက္ကဋ္ဌကြီးခင်ဗျား။ အခု ဆေးပညာဘွဲ့တွေချည်းပဲ၊ ကျွန်တော်တို့ MBBS ချည်းပဲ ကျွန်တော် အလေးထားနေရုံနဲ့လည်း အခု လက်ရှိ ဆေးတက္ကသိုလ်ကိစ္စကိုချည်းပဲ တစ်ခုတည်းကို အာရုံစိုက်နေရုံနဲ့လည်း ဒီပြဿနာဟာ ဖြေရှင်းဖို့ ခက်နေပါတယ်။ အဲဒီတော့ ကျွန်တော်တို့ နည်းမျိုးစုံနဲ့ စဉ်းစားမယ်။ ပြီးတော့ လောလောဆယ် ဦးဟာရှိန်းဆွေ ရဲ့ အဆိုဟာလည်းပဲ အဆင်ပြေသလို အကောင်အထည်ဖော်နိုင်ရန် ကျွန်တော် ထောက်ခံပါကြောင်း ပြောကြားရင်းနဲ့ နိဂုံးချုပ်လိုက် ပါတယ်။ (ဩဘာသံများ)</speech>
<speech type="speaker">အဆိုနဲ့စပ်လျဉ်းပြီး ကျန်းမာရေးဝန်ကြီးဌာန၊ ဒုတိယဝန်ကြီးက ပြန်လည်ဆွေးနွေးရန် ရှိပါက ဆွေးနွေးဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တောကြီးများခင်ဗျား။ ကျွန်တော့်အနေနဲ့ ချင်းပြည်နယ် အမှတ်(၈)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးဟာရှိန်းဆွေ ရဲ့ အဆိုနဲ့ပတ်သက်ပြီးတော့ သက်ဆိုင်ရာ ဆွေးနွေးသွားတဲ့ ပုဂ္ဂိုလ်(၄)ဦး ဆွေးနွေးချက်များအပေါ်မှာ ခြုံငုံသုံးသပ်ပြီး ကျန်းမာရေးဝန်ကြီးဌာနရဲ့ လက်ရှိဆောင်ရွက်နေတဲ့ အခြေအနေလေး ရှင်းလင်းသွားအောင် ကျွန်တော် တင်ပြချင်ပါတယ်။ ကျန်းမာရေးဝန်ကြီးဌာနရဲ့ ကြီးကြပ်မှုနဲ့ ဆေးသိပ္ပံပညာဦးစီးဌာနဟာ ခုနက ကိုယ်စားလှယ်တော်ကြီးများ ဆွေးနွေးသွားတဲ့ ကျန်းမာရေးလူ့စွမ်းအား အရင်းအမြစ်များကို နိုင်ငံတော်ရဲ့ လိုအပ်ချက်နှင့်အညီ ဆေးပညာရှင်၊ နှီးနွယ်ပညာရှင်၊ သူနာပြု ပညာဖွံ့ဖြိုးရေးနဲ့ အခြေခံ ကျန်းမာရေးဝန်ထမ်းများကို လေ့ကျင့်မွေးထုတ်ရေးဆိုတဲ့ လုပ်ငန်းတွေကို စီမံချက်ချပြီး စနစ်တကျ အကောင်အထည်ဖော် ဆောင်ရွက်နေပါတယ်။ အခုဆွေးနွေးသွားတဲ့အချက်နဲ့ ပတ်သက်ပြီး တိတိကျကျပြန်လည်ရှင်းလင်းဆွေးနွေး ရမယ်ဆိုရင် ဆေးတက္ကသိုလ်ဝင်ခွင့် ရွေးချယ်ရေးစနစ်က ကျွန်တော်တို့က တက္ကသိုလ်ဝင်တန်း စာမေးပွဲမှာ သိပ္ပံဘာသာတွဲနဲ့ အောင်မြင်ပြီးတဲ့ ကျောင်းသူ၊ ကျောင်းသားတွေကို အဆင့်မြင့်ပညာ ဦးစီးဌာန၊ ပညာရေးဝန်ကြီးဌာနကို တိုက်ရိုက်လျှောက်စေပါတယ်။ အဲဒီလို လျှောက်တဲ့အပေါ်မှာ မူတည်ပြီးတော့မှ ဆေးတက္ကသိုလ် လျှောက်ထားတဲ့ ကျောင်းသူ၊ ကျောင်းသားတွေထဲက ဘာသာစုံရတဲ့ (၆)ဘာသာရတဲ့ ရမှတ်ပေါင်းကို အခြေခံပြုပြီးတော့မှ ကျွန်တော်တို့ ဝင်ခွင့်ပြု သတ်မှတ်ထားတဲ့ဦးရေအထိ အများဆုံးရတဲ့သူတွေကို ရွေးချယ်ခဲ့တဲ့ စနစ် ဖြစ်ပါတယ်။ ဒါကြောင့်လည်း ခုနက ဆရာကြီးဦးမြဦး ဆွေးနွေးသွားတဲ့ အချက်တွေထဲမှာ သူ့ သက်ဆိုင်ရာ တိုင်းနဲ့ပြည်နယ် ဖွံ့ဖြိုးတဲ့ဒေသတွေအပေါ်မှာ မူတည်ပြီးတော့ ရာခိုင်နှုန်းတွေ ကွဲပြားခြားနားနေတာ ဖြစ်ပါတယ်။ အဲဒီတော့ ယခင်ကျောင်းသား (၂၄၀၀)ဦးကို ခေါ်ယူစဉ်က ချင်းပြည်နယ်အနေနဲ့ အခြားပြည်နယ်နှင့်တိုင်းဒေသကြီးများနည်းတူ တက္ကသိုလ်ဝင်တန်းအောင်မြင်ခဲ့တဲ့ ရမှတ်များ အပေါ်မှာ အနိမ့်ဆုံးဝင်ခွင့်ပြုတဲ့ ရမှတ်အတွင်း ဝင်မှသာလျှင် ဆေးတက္ကသိုလ်ဝင်ခွင့် ရရှိခဲ့တာ ဖြစ်ပါတယ်။ ဒါကြောင့်မို့လို့ ၂၀၁၁ ခုနှစ်မှာ ကျွန်တော်တို့ ချင်းပြည်နယ်က ဆေးတက္ကသိုလ် ဝင်ခွင့်ရတဲ့ ဦးရေ(၄)ဦး ရှိခဲ့ပါတယ်။ ယခု ၂၀၁၂ မှာတော့ ကျွန်တော်တို့ ဝင်ခွင့်ပြု ဦးရေကို (၂၄၀၀) မှ (၁၂၀၀) ကို လျှော့ချလိုက်တဲ့နည်းတူ ကျားနဲ့ မ နဲ့ အချိုးကိုလည်း အရင်တုန်းက (၆၀) (၄၀) ကနေ အခု (၅၀) (၅၀)ပါပဲခင်ဗျ။ ညီတူမျှတူနဲ့ပဲ၊ အမှတ်နဲ့ပဲ ကျွန်တော်တို့ စဉ်းစားပြီးဆောင်ရွက်ခဲ့တာ ဖြစ်ပါတယ်။ အဲဒီလို ဆောင်ရွက်တဲ့အခါမှာ (၂၄၀၀) တုန်းက ၂၀၁၁ ခုနှစ်မှာ (၄)ဦးရှိရာကနေ (၁၂၀၀)ကို လျှော့ချလိုက်တဲ့အချိန်မှာ ကျွန်တော်တို့ တော်တော်လေး လျှော့သွားမလားဆိုပြီး စဉ်းစားလိုက်ပေမယ့် ချင်းပြည်နယ်သည် အနိမ့်ဆုံး ရမှတ်ဖြစ်တဲ့ (၄၉၀) ထဲကို ဝင်တာ (၂) ဦး ရှိပါတယ်။ ဒါကြောင့်မို့လို့ သူသည် အများနည်းတူ ယှဉ်ပြီးတော့ ရတဲ့ ကျောင်းသားဦးရေသည် (၂)ဦး ရှိပါတယ်။ သို့သော် ကျွန်တော်တို့က ဒီနှစ်မှာ နိုင်ငံတော်ရဲ့ စီစဉ်မှုနဲ့ ၂၀၁၂ ခုနှစ်မှာ ကျေးလက်ဒေသဖွံ့ဖြိုးတိုးတက်ရေး ကျန်းမာရေးစောင့်ရှောက်မှု မြှင့်တင်ရေးကို ရှေးရှုပြီးတော့ အုပ်ချုပ်ခွင့်ရဒေသ (၆)ခုဖြစ်တဲ့ နာဂ၊ ဓနု၊ ပအိုဝ်း၊ ပလောင်၊ ကိုးကန့်၊ ဝ နဲ့ နိုင်ငံတော်မှ ထုတ်ပြန်ထားတဲ့ ဒေသစရိတ်ခံစားခွင့်ရှိတဲ့ သွားလာရေးနှင့် လူမှုရေး ခက်ခဲတဲ့ ဒေသများရဲ့ ဘက်စုံဖွံ့ဖြိုးတိုးတက်ရေးကို ရှေးရှု၍လည်းကောင်း၊ ဆေးပညာကို အမှန်တကယ် ဝါသနာပါပြီးတော့ မိမိဒေသဖွံ့ဖြိုးတိုးတက်ရေးအတွက် တာဝန်ပြန်လည် ထမ်းဆောင်နိုင်မယ့် အရည်အသွေး ပြည့်ဝတဲ့ ဆေးပညာရှင် ဆရာဝန်ကောင်းများ ပေါ်ထွန်းလာရေးအတွက် ရည်ရွယ်ပြီးတော့ အဆိုပါဒေသများမှာ တက္ကသိုလ်ဝင်တန်း စာမေးပွဲအောင်မြင်ပြီး လျှောက်ထားသူများ အနက်မှ သတ်မှတ်အရည်အချင်းနဲ့ ကိုက်ညီသူများကို အရေအတွက်တစ်ခု ကျွန်တော်တို့ သတ်မှတ်ပါတယ်။ အဲဒါကတော့ ကျွန်တော်တို့ ခုနက ပြောတဲ့ (၃)ရာခိုင်နှုန်း၊ (၃)ရာခိုင်နှုန်း ဖြစ်တဲ့အတွက် (၁၂၀၀) ရဲ့ (၃)ရာခိုင်နှုန်းဟာ (၃၆)ဦး သတ်မှတ်ပြီးတော့ အဆင့်ဆင့် ရွေးချယ် ခဲ့ပြီးတော့မှ ဆေးတက္ကသိုလ် မကွေးကို တက်ရောက်ခွင့်ပြုခဲ့ပြီး ဖြစ်ပါတယ်။ ဒါဟာလည်းပဲ ခုနက ကိုယ်စားလှယ်တော်ကြီးများ ဆွေးနွေးတဲ့ ဆရာဝန်ဖြစ်သွားရင် ကိုယ့်ဒေသမှာပဲ ပြန်လည်တာဝန် ထမ်းဆောင်ပါမယ်ဆိုတဲ့ ကတိကဝတ် လက်မှတ်တွေကို ကျွန်တော်တို့ ရယူပြီးတော့ သင်တန်း တက်ရောက် စေခဲ့တာ ဖြစ်ပါတယ်။ အထူးကိစ္စရပ်အနေနဲ့ ဝေးလံခက်ခဲတဲ့ဒေသများမှ သတ်မှတ်ချက်နဲ့ ကိုက်ညီသူ များကို စိစစ်ရွေးချယ်ခဲ့တဲ့အခါမှာ ချင်းပြည်နယ်သည် နောက်ထပ်(၅) ဦး ထပ်မံရရှိခဲ့ပါတယ်။ ဒါကြောင့်မို့လို့ ချင်းပြည်နယ်သည် မူလက သူ့ရဲ့ အရည်အချင်းနဲ့ (၄၉၀)မှတ်မီတဲ့ ကျောင်းသား (၂) ဦးနဲ့ (၄၉၀)မှတ် မမီသော်လည်းပဲ ဒေသရဲ့ အထူးခြွင်းချက်အနေနဲ့ ကျွန်တော်တို့ သတ်မှတ်လိုက်တဲ့ ဦးရေထဲမှာ အမှတ်အနည်းဆုံး (၄၂၆)မှတ်ရတဲ့ ကလေးတွေ၊ ဒါ (၄၂၆)မှတ် ရတာရှိတယ်။ (၄၂၉)၊ (၄၄၁)၊ (၄၄၆)နဲ့ (၄၇၄)ရရှိတဲ့ ကလေး (၅)ဦး သည် ချင်းပြည်နယ်မှာပဲ နေပြီး ချင်းပြည်နယ် စာမေးပွဲမှာပဲ၊ ချင်းပြည်နယ်ကျောင်းကပဲ (၈)တန်း၊ (၉)တန်း အောင်ပြီးတော့ တက်ခဲ့တဲ့၊ အောင်မြင်ခဲ့တဲ့ ကလေး(၅)ဦး၊ ဒါကြောင့်မို့လို့ စုစုပေါင်း ချင်းပြည်နယ်က ၂၀၁၂ ခုနှစ်မှာ (၇)ဦး ရရှိခဲ့တာ ဖြစ်ပါတယ်။ ဒါကြောင့်မို့လို့ ချင်းပြည်နယ်အနေနဲ့ ဝင်ခွင့်ပြုဦးရျော့နည်းသွားခြင်း မရှိဘဲနဲ့ ယခင်ထက် ပိုမိုရရှိတာကို တွေ့ရှိမှာ ဖြစ်ပါတယ်။ ဒီနေရာမှာ ကျွန်တော့်အနေနဲ့ ဥပမာလေးနဲ့ ရှင်းလင်းတင်ပြချင်ပါတယ်။ ဥပမာ ပထမ ကိုယ်စားလှယ်တော်ကြီး ဦးနိန်းခင်းပေါင် ဆွေးနွေးသွားတဲ့ ကျောင်းသူ(၁)ဦး ကိစ္စပါ။ (၄၈၇)မှတ်၊ ကလေးက သွားဖြေတယ်။ သူသည် (၄၈၇)မှတ် ကလေးမှာ ရသော်လည်းပဲ တကယ်တမ်း သူသည် အခြားကလေးများနည်းတူ နိုင်ငံတော်ရဲ့ ရွေးချယ်တဲ့စနစ်၊ အထွေထွေစနစ်ထဲမှာ သူ ရွေးချယ်ပိုင်ခွင့် ရှိသော်လည်းပဲ သူသည် (၄၈၇)ရတဲ့အတွက် ကျွန်တော်တို့ အနိမ့်ဆုံးသတ်မှတ်ချက်က (၄၉၀) ဖြစ်သွားတဲ့အတွက် သူသည် ဆေးကျောင်း မဝင်တာ ဖြစ်ပါတယ်။ သို့သော် သူ့အနေနဲ့ ချင်းပြည်နယ်က ကျွန်တော်တို့ အထူးအခွင့်အရေးအနေနဲ့ အထူးသတ်မှတ်ချက်နဲ့ (၈)တန်း၊ (၉)တန်း၊ (၁၀)တန်းအောင်တဲ့ ကလေးတွေချည်းပဲ ဝင်ပြီး ရွေးတဲ့ အမှတ်အရ(၄၂၆)မှတ်ထက် ကျော်လွန်သော်လည်းပဲ သူက ဒီထဲကိုတော့ ရွေးချယ်ခွင့် မပေးခဲ့တာ ဖြစ်ပါတယ်။ ဒီလိုမပေးခဲ့ခြင်းဟာလည်း ဒီကိစ္စနဲ့ပတ်သက်ပြီး ကျွန်တော်တို့ ကျန်းမာရေးဝန်ကြီး ဌာနရဲ့ စီမံခန့်ခွဲမှုကော်မတီမှာ အကြိမ်ကြိမ် စဉ်းစားပါတယ်။ ရွေးချယ်သင့်တဲ့ဘက်က ဒါကို ထည့်သင့်တဲ့ဘက် ဒါကို မထည့်သင့်တဲ့ဘက်။ နောက်ဆုံးမှာ အားလုံးရဲ့ သဘောတူညီမှုနဲ့ ကျွန်တော်တို့ စဉ်းစားလိုက်တာသည် ခုနက ကျွန်တော်ပြောတဲ့ ဒီကလေးကိုသာ ကလေးက (၄၈၇)မှတ်ရတဲ့ ကလေးကို ချင်းပြည်နယ်မှာ ခုနသတ်မှတ်ထားတဲ့ ကလေးနဲ့ ယှဉ်ပြီး စဉ်းစားမယ်ဆိုရင် ချင်းပြည်နယ်မှာ တောက်လျှောက်နေပြီး ချင်းပြည်နယ်ရဲ့ ပညာရေးစနစ်မှာ (၈)တန်း၊ (၉)တန်း၊ (၁၀)တန်းမှာပဲ သူက ဖြေခဲ့တဲ့ ကလေးနဲ့ သူ့ရဲ့ အထူးအခွင့်အရေးနဲ့ ကလေးမြို့မှာ သွားဖြေတဲ့ အခွင့်အရေးကို ကျွန်တော်တို့က မျှတပြီး မစဉ်းစားတာ ဖြစ်ပါလိမ့်မယ်။ ဒါကြောင့်မို့လို့ ကျွန်တော်တို့ သတ်မှတ်ထားတာသည် (၃၆)ဦး သတ်မှတ်လိုက်တဲ့အတွက် (၃၆)ဦးထဲမှာ ဝင်သွားသော ချင်းပြည်နယ်က ကလေးတွေသည် ပါသွားတာ ဖြစ်တဲ့အတွက် ချင်းပြည်နယ်ရဲ့ ကိုယ်တာသည် လျော့သွားတာ မဟုတ်ပါဘူး။ ချင်းပြည်နယ်က ကလေးပဲ ရရှိတာပဲ ဖြစ်ပါတယ်။ သို့သော် ချင်းပြည်နယ်မှာ တောက်လျှောက်နေခဲ့သော ကလေးနဲ့ ခုနက ကလေးကို ယှဉ်ပြီး မစဉ်းစားသင့်ဘူးလို့ ထင်တဲ့အတွက် ဒါတစ်ချက်ပါ။ နောက်တစ်ချက်က ကလေးမြို့မှာ (၄၈၇)မှတ်နဲ့ ရတဲ့ ကလေးသည် (၄၉၀)မှတ် မရတဲ့အတွက် သူသည်ဆေးတက္ကသိုလ်ဝင်ခွင့်မရသော်လည်းပဲ အဲဒီကလေးကျောင်းမှာ တခြား၊ ဒီကလေးကဲ့သို့ (၄၈၇)မှတ်ရသော ကလေးကဲ့သို့ တခြား ကလေးမြို့က ကလေးတွေလည်း ရှိပါလိမ့်မယ်။ ရှိခဲ့ရင် သူတို့ကျတော့ ဆေးတက္ကသိုလ် င်ခွင့်မရဘဲနဲ့ ဒီကလေးက ပညာသင်ခွင့် အခွင့်အရေး အတူတူ ဒီကလေးကျတော့ ချင်းပြည်နယ် ကလေးမို့လို့ (၄၈၇)မှတ်နဲ့ တက်ခွင့်ပေးလိုက်တယ်ဆိုရင် ဒါဟာလည်းပဲ ကျွန်တော်တို့က ထည့်သွင်းစဉ်းစားရမယ့် အချက် တစ်ချက် ဖြစ်ပါတယ်။ ဒါကြောင်မို့လို့ ကျွန်တော်တို့ အဲဒီတုန်းက အများရဲ့ ဆွေးနွေးဆုံးဖြတ်ချက်အပေါ်မှာ သဘောတူညီပြီး (၈)တန်း၊ (၉)တန်း၊ (၁၀)တန်းကိုတော့ ဒီဒေသမှာနေခဲ့တဲ့ ကလေးကိုပဲ စဉ်းစားသင့်တယ်ဆိုတဲ့အချက်ကို ကျွန်တော် တင်ပြခြင်း ဖြစ်ပါတယ်။ နောက် ဒုတိယအချက်ကတော့ ခုနက ဆွေးနွေးသွားတဲ့ အထဲမှာပါတဲ့ သားဖွားနဲ့ သူနာပြု ကိစ္စပါ။ ဒါလေးလည်း ကျွန်တော် အလျဉ်းသင့်လို့ ဆွေးနွေးချင်တာက သူတို့တွေသည် သက်ဆိုင်ရာ မကွေးမှာ သွားတက်လို့ မကွေးမှာ ကျောင်းမှာ ရွေးတဲ့ သူနာပြု သင်တန်းကျောင်း၊ သားဖွားသင်တန်းကျောင်းကို တက်ဖို့အတွက် သူ့မှာ လျှောက်ခွင့်ရှိပါတယ်။ လျှောက်ခွင့် မရှိဘူးဆိုတာ မဟုတ်ပါဘူး။ သို့သော် မကွေးမှာ သူက သင်တန်းတက်ပြီး ဒီအမှတ်ရတဲ့ ကလေးသည် ချင်းပြည်နယ်က ကလေးတွေနဲ့ သွားယှဉ်ပြီး ချင်းပြည်နယ်မှာ သွားလျှောက်ရင်သာ ကျွန်တော်တို့က ခွင့်မပြုခြင်း ဖြစ်ပါတယ်။ ဒါကလည်း ခုနက ကျွန်တော်ပြောသလို ချင်းပြည်နယ်မှာ (၁၀)တန်းအောင်တဲ့ သူနာပြု လျှောက်ခဲ့တဲ့ ကလေးတွေ၊ သားဖွားသင်တန်း လျှောက်တဲ့ ကလေးတွေသည် သတ်မှတ်ထားတဲ့ အယောက်(၂၀)ဆို အယောက်(၂၀)၊ အယောက် (၄၀)ဆို အယောက်(၄၀) သတ်မှတ်ပြီး ဖြစ်တဲ့အတွက် သူတို့ကို သူတို့ဒေသမှာပဲ ဖြေတဲ့ကလေးတွေကို သူတို့ကိုပဲ ဦးစားပေးချင်တဲ့အတွက် ဒီလို သတ်မှတ်ထားတာပါ။ သို့သော် အဲဒီကလေးသည် မကွေးမှာ သွားတက်တယ်ဆိုရင် မကွေးမှာရှိတဲ့ သားဖွားသင်တန်းကျောင်း၊ မကွေးမှာရှိတဲ့ သူနာပြု သင်တန်းကျောင်းကို တက်ဖို့အတွက် သူသည် လျှောက်ထားပိုင်ခွင့် ရှိပါတယ်။ ဝင်ပြိုင်ခွင့် ရှိပါတယ်။ သူသည် အဲဒီအမှတ်ကို မီရင် အဲဒီကျောင်းမှာ တက်ခွင့်ရှိမှာပဲ ဖြစ်ပါတယ်။ ဒါကြောင့်မို့လို့ ကျွန်တော်တို့ လျှောက်ထားခွင့် မရှိဘူးဆိုတာလည်း နားလည်မှုလွဲတဲ့ ကိစ္စ တစ်ခုလို့ ကျွန်တော့်အနေနဲ့ တင်ပြပါတယ်။ နောက်တစ်ခုကတော့ အဆိုပါစနစ် အခု ကျွန်တော်တို့ ကျင့်သုံးရတဲ့ ရည်ရွယ်ချက် ကလည်း ဖွံ့ဖြိုးမှုဒေသနည်းပါးတဲ့ဒေသများ ဖွံ့ဖြိုးတိုးတက်လာစေရန်နဲ့ လက်ရှိ၎င်းဒေသ များတွင် အမှန်တကယ်နေထိုင်ပြီး ၎င်းဒေသရှိ ကျောင်းများတွင် တက်ရောက်သင်ကြားနေသော ကျောင်းသား၊ ကျောင်းသူများကို ဆေးပညာ သင်ကြားရန် အခွင့်အလမ်း ပိုမိုရရှိရေးဆိုတဲ့ ရည်ရွယ်ချက်ပါရှိသဖြင့် ဆေးတက္ကသိုလ်များသို့ ပညာသင်ကြားခွင့်ရရှိရေး လျှောက်ထားရာ မှာလည်း လိုအပ်တဲ့ အရည်အချင်းများ သတ်မှတ်တဲ့အခါမှာ အုပ်ချုပ်ခွင့်ရဒေသများနှင့် ခက်ခဲဒေသများမှ တက္ကသိုလ်ဝင်တန်း အောင်မြင်သူဖြစ်ရန်နှင့် ၎င်းဒေသများတွင် တက္ကသိုလ် ဝင်တန်း အပါအဝင် အနည်းဆုံး(၃)နှစ် ဆက်တိုက်နေထိုင်သူဖြစ်ရန်ဆိုပြီး ကျွန်တော်တို့ သတ်မှတ်ခဲ့ခြင်းလည်း ဖြစ်ပါတယ်။ ချင်းပြည်နယ်မှ ပြည်မရှိ ကျောင်းများသို့ (၁၀)တန်းထား၍ ဖြေဆိုသည့် ကျောင်းသား၊ ကျောင်းသူများမှာ အထူးကိစ္စရပ်မူနှင့် မကိုက်ညီ၍ ဆေးတက္ကသိုလ်ဝင်ခွင့် လျှောက်ထားခွင့် မရရှိသဖြင့် အဓိက(၁၀)တန်းအား ခြွင်းချက် ပေးထားလျှင် အောက်ခြေ လက်တွေ့ဘဝနှင့် ကိုက်ညီ၍ အဆင်ပြေသွားမည်ဆိုသော အဆိုပါကိစ္စနှင့်ပတ်သက်၍ အထူး ကိစ္စရပ် မူလရည်ရွယ်ချက်နှင့် ဆီလျော်မှုမရှိတဲ့အပြင် အဆိုပါ (၈)တန်း၊ (၉)တန်း၊ (၁၀)တန်း များကို ချင်းပြည်နယ်တွင် မဖြေဆိုဘဲ အခြားသောဒေသများမှ တက်ရောက်ဖြေဆိုခဲ့ပါက အဆိုပါဒေသများမှ အခြားဖြေဆိုသူများထဲမှာ ပုံမှန်ဝင်ခွင့်စနစ်ဖြင့် ဝင်ခွင့်မရခဲ့သည့် ကျောင်းသူ၊ ကျောင်းသားများလည်း ရှိမည်ဖြစ်ရာ ခက်ခဲဒေသမဟုတ်သော ဒေသတစ်ခုတည်းမှ ဖြေဆိုသူ အချင်းချင်းအပေါ် ညီမျှမှုရှိမည်ဟု ကျွန်တော့်တို့အနေနဲ့ မယူဆပါဘူး။ ထို့အပြင် ခက်ခဲဒေသများနှင့် ကိုယ်ပိုင်အုပ်ချုပ်ခွင့်ရဒေသများမှာ နေထိုင်ကြသော် လည်းပဲ တက္ကသိုလ်ဝင် စာမေးပွဲက အခြားဒေသများမှ ဖြေဆို အောင်မြင်ခဲ့သူများကို ၎င်းတို့နှင့် အတူတကွ ဖြေဆိုအောင်မြင်ခဲ့သော ကျောင်းသားများအား ဝင်ခွင့်ပြုတဲ့ အမှတ်နဲ့ မယှဉ်ပြိုင်ဘဲ ခက်ခဲဒေသများ၌သာ နေထိုင်ကျောင်းတက်ခဲ့ရပြီး ထိုဒေသများမှ ကြိုးကြိုးပမ်းပမ်းနဲ့ တက္ကသိုလ်ဝင်တန်း စာမေးပွဲ အောင်မြင်သူ၊ ဆင်းရဲနွမ်းပါးတဲ့ကျောင်းသား၊ ကျောင်းသူများနဲ့ တန်းတူယှဉ်ပြိုင်ပြီး ဆေးတက္ကသိုလ်ဝင်ခွင့် ရွေးချယ်မည်ဆိုရင်လည်း မျှတမှု မရှိနိုင်တဲ့အပြင် မိမိတို့ရည်ရွယ်၍ ခေါ်ယူခဲ့သော ခက်ခဲဒေသများ၌သာ နေထိုင်အောင်မြင်ခဲ့သည့် ကျောင်းသား၊ ကျောင်းသူများအတွက် အခွင့်အလမ်း လျော့နည်းသွားမှာ ဖြစ်ပါတယ်။ သို့ဖြစ်ပါ၍ အမျိုးသား လွှတ်တော် ကိုယ်စားလှယ်တော်ကြီး တင်ပြခဲ့သောအဆိုနှင့် စပ်လျဉ်း၍ မှတ်တမ်းတင် ထားရှိမည် ဖြစ်ပါကြောင်းနှင့် နောင် ပြောင်းလဲတိုးတက်လာမယ့် ဒေသဖွံ့ဖြိုးရေး အခြေအနေ၊ နောက် ပညာရေးစနစ်၊ ဒါတွေနဲ့ လိုက်လျောညီထွေ ရှိအောင် ဆက်လက်စိစစ် ဆောင်ရွက်သွားမည် ဖြစ်ပါကြောင်း ပြန်လည်ဖြေကြား ရှင်းလင်းတင်ပြအပ်ပါတယ် ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုရှင် ဦးဟာရှိန်းဆွေ ရဲ့ သဘောထား ပြောပြပါ</speech>
<speech><mp id="44">ဦးဟာရှိန်းဆွေ၊ ချင်းပြည်နယ် မဲဆန္ဒနယ်အမှတ်(၈)</mp>လေးစားအပ်တဲ့ အမျိုးသား လွှတ်တော် ဥက္ကဋ္ဌကြီးခင်ဗျား။ ကျွန်တော် ဒီအဆိုကို တင်သွင်းတာဟာ မနှစ်ကမှ ဒီမူစနစ်က စတာပါ။ ကျွန်တော် မနှစ်ကပဲ ကျွန်တော်တို့ကလေးတွေဟာ ကိုယ့်ဒေသကနေပြီးတော့မှ (၁၀)တန်း တစ်နှစ်ကလေးကို အောက်ပြည်မှာ သွားတက်တယ်။ ဒါ ရှိလို့၊ ချမ်းသာလို့ တက်တာ မဟုတ်ဘူး။ ဉာဏ်ရည်ကောင်းလို့ ကလေးတွေက အမှတ်ကောင်းမှ ဒီဆေးတက္ကသိုလ်ကို တက်နိုင်တယ်ဆိုတဲ့ မူ ရှိလို့၊ ရှင်းရှင်းပြောရင်တော့ အားလုံးက ဝိုင်းပြီးတော့ ကြိုးစားပြီးထားတဲ့ ကလေးတွေ ဖြစ်ပါတယ်။ ပိုက်ဆံရှိလို့၊ ချမ်းသာလို့ ထားတာ မဟုတ်ပါဘူး။ အဲဒီဉာဏ်ရည်ကောင်းတဲ့ ကလေးတွေ၊ ပြည်နယ်နဲ့တိုင်းအားလုံးမှာ ဝေးလံသီခေါင်တဲ့ဒေသမှာ အများကြီးရှိပါတယ်။ ရှမ်းမှာလည်း ရှိပါတယ်။ ကချင်မှာလည်း ရှိတယ်။ ကယားမှာလည်း ရှိပါတယ်။ ကျွန်တော်တို့ ဒါ လေ့လာသလောက်ပါ။ ကျွန်တော်တို့ ချင်းပြည်နယ်တစ်ခုတည်း မဟုတ်ပါဘူး။ အဲဒီလို ဉာဏ်ရည်ထက်မြက်ပြီးတော့မှ ကိုယ့်ဒေသမှာ နိုင်ငံတော်ရဲ့ ရည်ရွယ်ချက် ကလည်း ရေရည်မှာ ကိုယ့်ဒေသက ကလေးတွေ၊ ကိုယ့်ဒေသမှာနေပြီးတော့မှ ကိုယ့်ရဲ့ ပြည်သူတွေရဲ့ ကျေးလက်ကျန်းမာရေးကို တကယ်အောက်ခြေအထိ ကွင်းဆင်းစောင့်ရှောက်နိုင်မယ့် ပုဂ္ဂိုလ်မျိုးကို ရေရှည်အတွက် ရည်မှန်းပြီးတော့မှ ဒီမူ ပြဋ္ဌာန်းတာဖြစ်တဲ့အတွက်ကြောင့်မို့လို့ ဒီမူထဲမှာ အခုပြောသလို ကိုယ့်ဒေသက ဉာဏ်ရည်ကောင်းတဲ့ ကလေးတွေ၊ တကယ် ဆေးတက္ကသိုလ်ကို သေချာသင်ယူနိုင်တဲ့ကလေးတွေ ရှိရဲ့ သားနဲ့ ဒီ(၁)နှစ်၊ (၂)နှစ်ကလေးကို ပြည်မမှာ သွားတက်တာနဲ့ ကိုယ့်ဒေသမှာရှိတဲ့ တိုင်းရင်းသားအချင်းချင်း၊ ကိုယ့်ညီအစ်ကို အချင်းချင်း၊ ကိုယ့်သူငယ်ချင်း၊ မိတ်ဆွေအချင်းချင်းဟာ ခွဲခြားသလို ဖြစ်နေလို့ အဲဒါကို တော်တော်များများ ကလေးတွေကရော၊ မိဘတွေကပါ စိတ်မကောင်းဖြစ်ကြတယ်။ ဒါ (၁)နှစ်ကြုံ ရတယ်။ ဒါ အခုပြောတဲ့ ဒီအချက်ကို (၈)တန်း၊ (၉)တန်း၊ (၁၀)တန်း ဆိုတဲ့အချက်ကို မပြင်ရင် နောက်နှစ်လည်း ဒီထက်၊ ဒီထက် ပိုပြီးခံစားရမယ့်သဘောကို ကျွန်တော်မြင်လို့ ဒီလိုအချိန်မီ ဒီအဆိုကို ကျွန်တော် တင်ပြတာပါ။ ဒါကြောင့် ကြွရောက်လာကြတဲ့ အားလုံး လွှတ်တော်ကိုယ်စားလှယ်ကြီးများရဲ့ ဆန္ဒကို ကျွန်တော် နာခံပါမယ်။</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>ကိုယ်စားလှယ်ကြီး ဆွေးနွေးတဲ့ ကိစ္စနဲ့ပတ်သက်လို့ အခု ကျွန်တော်အကြံပြုချင်တာကတော့ လာမယ့်နှစ်တွေမှာ သွားထားစရာမလိုတော့ဘူး။ တကယ်တမ်း ဉာဏ်ရည်တော်တယ်၊ ပညာတော်တယ်ဆိုရင် ကိုယ့်ကျောင်းမှာပဲ ကိုယ်နေ၊ သူ့ကျောင်းနဲ့သူက သူ့ဟာနဲ့သူ ဒီစနစ်နဲ့ဆိုရင် သူက ရကိုရမှာ။ ဟိုအမှတ်ကို မှီစရာ မလိုဘူး။ ဒီအမှတ်နဲ့ပဲ ကျွန်တော်တို့က ကျင့်သုံးမှာ ဖြစ်တဲ့အတွက် တကယ်တော်တယ်ဆိုရင် ကျွန်တော်တို့က အရင်တုန်းကတော့ အများနဲ့ သွားယှဉ်တဲ့အတွက် ဟိုမှာ သွားထားတယ်ဆိုတာကို ကျွန်တော်တို့က လက်ခံပါတယ်။ သို့သော် အခု အများနဲ့ ယှဉ်စရာ မလိုပါဘူး။ ချင်းပြည်နယ်က ချင်းပြည်နယ်ကျောင်းမှာပဲ ယှဉ့်စရာ လိုပါတယ်။ အဲဒီတော့ အဲဒီမှာပဲ သူက ဆက်ထားလိုက်ပြီးတော့ အဲဒီကပဲ သူက အမှတ်နဲ့ ယှဉ်လိုက်ရင် သူက သေချာပေါက် ဟိုဘက်ထက်တောင် ကျွန်တော်ထင်တယ် အခွင့်အရေးက ပိုပြီးရမယ်လို့ ထင်ပါတယ်။ ဒါက ကျွန်တော် အကြံပြု ဆွေးနွေးတာပါခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ချင်းပြည်နယ် မဲဆန္ဒနယ်အမှတ်(၈)မှ ဦးဟာရှိန်းတွေ တင်သွင်းတဲ့ ဝေးလံခေါင်သီပြီး သွားလာရေးခက်ခဲသည့် မြို့နယ်များမှ ဆေးကျောင်းသားများ ရွေးချယ်ရာတွင် အောက်ခြေလက်တွေ့ဘဝနှင့် ကိုက်ညီမှု မရှိသည့် (၈)တန်း၊ (၉)တန်း၊ (၁၀)တန်းကို မိမိဒေသမှ အောင်မြင်သူဖြစ်ရန်ဆိုသည့် မူစည်းမျဉ်းကို ပြန်လည်ပြင်ဆင်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူ/မတူ လွှတ်တော်ရဲ့ အဆုံးအဖြတ် ရယူပါမယ် လွှတ်တော်၏ အဆုံးအဖြတ် ရယူရာတွင် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ (တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြု တဲ့ နည်းလမ်းနဲ့ ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ထောက်ခံ(၁၈)၊ ကန့်ကွက်(၁၄၂) ကြားနေ(၂၂) မဲဖြစ်ပါတယ်။ ကန့်ကွက်မဲ များတဲ့အတွက် ဦးဟာရှိန်းဆွေ ရဲ့ အဆိုကို အတည်မပြုကြောင်း ကြေညာပါတယ်။(ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် (၁၅)ရက်မြောက်နေ့ အစည်းအဝေး ရပ်နားကြောင်းနှင့် (၁၆)ရက်မြောက်နေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅)ရက်မြောက်နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့ကို ၂၀၁၃ ခုနှစ်၊ ဖေဖော်ဝါရီလ ရ ရက် (ကြာသပတေးနေ့) နံနက် ၁၀းဝဝ နာရီ အချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၅) ရက်မြောက်နေ့ အစည်းအဝေးကို ၁၂:၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
