<doc>
<docinfo>
<docno>01-11-04.xml</docno>
<pdf>01-11-04.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၁)ကြိမ်မြောက်ပုံမှန်အစည်းအဝေး စတုတ္ထနေ့မှတ်တမ်း</title>
<date>၁၃၇၆ ခုနှစ်၊ တော်သလင်းလပြည့်ကျော် ၉ ရက် (၂၀၁၄ ခုနှစ်၊ စက်တင်ဘာလ ၁ရ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၁)ကြိမ်မြောက် ပုံမှန်အစည်းအဝေး စတုတ္ထနေ့ အစီအစဉ်ကို နံနက် ၁၀းဝဝ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေးရဲ့ စတုတ္ထနေ့ အစီအစဉ် စတင်ပါတော့မယ်ခင်ဗျား။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ပထမ အကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး စတုတ္ထနေ့မှာ လွှတ်တော် အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၁၈) ဦးရှိပြီး ဒီကနေ့ အစည်းအဝေးကို (၁၈၃)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၃.၉၄) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထ မြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် (၁၁) ကြိမ်မြောက် ပုံမှန် အစည်းအဝေးရဲ့ စတုတ္ထနေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေ ထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ ခွင့်ပန်ကြားတဲ့ လွှတ်တော်ကိုယ်စားလှယ်များစာရင်းကို ဖတ်ကြား တင်ပြပါမယ်</speech>
<speech type="speaker">ဦးအောင်ငြိမ်း၊ မကွေး(၂)၊ ညီလာခံတက်။ ဦးစိုးဟန်လင်း၊ ဧရာဝတီ(၁)၊ ကိုယ်တိုင်ဆောင်ရွက် ရန်။ ဦးစံပြည့်၊ ကချင်(၇)၊ ကျန်းမာရေး။ ဦးဇော်နိုင်ဦး၊ မွန်(၁၂)၊ ဒေသဖွံ့ဖြိုးရေး။ ဦးသိန်းဝင်း၊ စစ်ကိုင်း (၉)၊ ကိုယ်တိုင်ဆောင်ရွက်ရန်။ ဦးလှသိန်း၊ မကွေး(၃)၊ ကျန်းမာရေး။ ဦးမှတ်ကြီး၊ မန္တလေး(၉)၊ ကျန်းမာရေး။ ဒေါက်တာဗညားအောင်မိုး၊ မွန်(၇)၊ အစည်းအဝေး။ ဒေါက်တာဌေးဝင်း၊ ဧရာဝတီ(၅)၊ ကိုယ်တိုင် ဆောင်ရွက်ရန်တို့ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များအပေါ် ခွင်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့အမျိုးသားလွှတ်တော် ကိုယ်စားလှယ်ဦးရေမှာ (၂၁၈)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၂၆) ဦး၊ ယနေ့ခွင့်ပန်ကြားသဖြင့် ခွင့်ပြု ထားသူ (၉)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ (၃၅)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ ဆောက်လုပ်ရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ကယားပြည်နယ်၊ လွိုင်ကော်-ပွန်ချောင်း ကားလမ်း (၁၀)မိုင်၊ (၃)ဖာလုံနှင့် (၁၁)မိုင်၊ (၄)ဖာလုံအတွင်းရှိ ပြိုပျက်သွားသော ဘေလီတံတားကို သံကူကွန်ကရစ်တံတားအဖြစ် ပြန်လည်ပြုပြင်ပေးရန်နှင့် ၄င်းလမ်းပေါ်ရှိ မိုင်တိုင်အမှတ် (၃)မိုင်၊ (၃)ဖာလုံတွင် ကမ်းပါးပြို ကျမှုကို ကြိုတင်ကာကွယ်နိုင်ရန် အတွက် ကမ်းပါးထိန်းကျောက်စီနံရံများ တည်ဆောက်ပေးရန် အစီအစဉ် ရှိ/မရှိတို့နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကယားပြည်နယ် မဲဆန္ဒနယ်အမှတ်(၇)မှ ဦးဌေးရယ် က ကယားပြည်နယ်၊ လွိုင်ကော်-ပွန်ချောင်း ကားလမ်း (၁၀)မိုင်၊ (၃)ဖာလုံနှင့် (၁၁)မိုင်၊ (၄)ဖာလုံ အတွင်းရှိ ပြိုပျက်သွားသော ဘေလီတံတားကို သံကူကွန်ကရစ်တံတားအဖြစ် ပြန်လည်ပြုပြင်ပေးရန်နှင့် ၄င်းလမ်းပေါ်ရှိ မိုင်တိုင်အမှတ် (၃)မိုင်၊ (၃) ဖာလုံတွင် ကမ်းပါးပြိုကျမှုကို ကြိုတင်ကာကွယ်နိုင်ရန်အတွက် ကမ်းပါးထိန်း ကျောက်စီနံရံများ တည်ဆောက်ပေးရန် အစီအစဉ် ရှိ/မရှိတို့နဲ့ စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="19">ဦးဌေးရယ်၊ ကယားပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် တကွ ပြည်ထောင်စုဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ် များနှင့် ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာရွှင်လန်းကြပါစေကြောင်း ဆုမွန်ကောင်း တောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ကယားပြည်နယ် မဲဆန္ဒနယ် အမှတ်(၇)က အမျိုးသားလွှတ်တော်ကိုယ်စားလှယ် ဦးဌေးရယ် ဖြစ်ပါတယ်။ ကျွန်တော့်အနေနဲ့ ကယားပြည်နယ်၊ လွိုင်ကော်-ပွန်ချောင်းလမ်းပေါ်မှာရှိတဲ့ (၁၀)မိုင်၊ (၃)ဖာလုံနဲ့ (၁၁)မိုင်၊ (၄)ဖာလုံ အတွင်းထဲမှာရှိနေတဲ့ ပြိုပျက်သွားတဲ့ ဘေလီတံတားကို သံကူကွန်ကရစ်တံတားအဖြစ် ပြန်လည် တည်ဆောက်ပေးရန်နှင့် အဲဒီလမ်းပေါ်မှာရှိတဲ့ မိုင်တိုင်အမှတ်(၃)မိုင်၊ (၃)ဖာလုံမှာ ကမ်းပါးပြိုကျမှုကို ကြိုတင်ကာကွယ်နိုင်ဖို့အတွက် ကမ်းပါးထိန်းကျောက်စီနံရံများ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကယားပြည်နယ်မှာရှိတဲ့ လွိုင်ကော်- ပွန်ချောင်းလမ်း ပေါ်မှာသာမက ပွန်ချောင်း-ရှားတောလမ်းပေါ်မှာရှိတဲ့ သစ်သားတံတားတွေကို ဘဏ္ဍာ ရေးနှစ်အလိုက် သံကူကွန်ကရစ်တံတားများအဖြစ် အစားထိုးတည်ဆောက်နိုင်ခဲ့ပြီး အခုအခါမှာ ပွန်ချောင်းကို ဖြတ်တဲ့ ဘေလီတံတားကြီးကိုပါ သံကူကွန်ကရစ်တံတားအဖြစ် ပြန်လည်တည်ဆောက်နေပြီ ဖြစ်ပါတယ်။ လမ်း များကိုလည်းပဲ ကတ္တရာလမ်းအဖြစ် အဆင့်မြှင့်တင်ဆောင်ရွက်နေပြီ ဖြစ်တဲ့အတွက်ကြောင့်မို့လို့ အရင်က လွိုင်ကော်-ပွန်ချောင်းလမ်းကို (၂)နာရီခွဲမျှကြာအောင် မောင်းနှင်သွားလာရပေမယ့် ယခုအခါမှာ (၁)နာရီ ခန့်နဲ့ သွားလာမောင်းနှင်နိုင်ပြီ ဖြစ်ပါတယ်။ Slide များဖြင့် ဖော်ပြခွင့်ပြုပါရန် ခွင့်တောင်းခံအပ်ပါတယ်။ ဟောဒါကတော့ (၁၀)မိုင်နဲ့ (၃) ဖာလုံကနေ စပြီးတော့ ဘေလီတံတားဘက်ကို သွားမယ့် လမ်းအစကလေး ဖြစ်ပါတယ်။ ဒါကတော့ အဲဒီ လမ်းဟာ အမာခံကျောက်လမ်းများ ခင်းထားပြီးတဲ့ အနေအထားဖြစ်ပါတယ်။ ဒါကတော့ အဲဒီဘေလီ တံတား ပြိုပျက်သွားတဲ့နေရာဟောင်းလေး ဖြစ်ပါတယ်။ ဒါလေးကလည်း အဲဒီပုံလေးပါပဲ။ ဒါ ဟိုဘက်ခြမ်း နဲ့ ဒီဘက်အခြမ်း ဖြစ်ပါတယ်။ ဒါကတော့ ချောင်းရဲ့ အောက်ခြေဖြစ်ပါတယ်။ ချောင်းခြောက်တစ်ခုဖြစ်ပါတယ်။ ဒါလည်းပဲ အရင်တံတားရှိတဲ့ အနောက်ဘက်ခြမ်းက ပုံလေးဖြစ်ပါတယ်။ ဒါကတော့ အရှေ့ဘက် အခြမ်းမှာရှိတဲ့ တံတားရဲ့ ပြိုပျက်သွားတဲ့ နေရာဖြစ်ပါတယ်။ ဒါကတော့ အရှေ့ဘက်အခြမ်းကို ဆက်သွား ဖို့အတွက် အမာခံကျောက်လမ်းများ ခင်းထားပြီးတဲ့ ပုံဖြစ်ပါတယ်။ ဒါလည်းပဲ (၁၁)မိုင်၊ (၄)ဖာလုံကို သွား ဆက်မယ့် အဲဒီလမ်းကလေးရဲ့ အောက်ခံကျောက်လမ်းများ ခင်းထားပေးတဲ့ ပုံဖြစ်ပါတယ်။ ဒါကတော့ အဲဒီတံတားကြီး ပြို ကျသွားတဲ့ အတွက်ကြောင့်မို့လို့ ကျွန်တော်တို့ သွားလာနိုင်ဖို့အတွက်ဆိုပြီးတော့ ကျွန်တော်တို့ သဘာဝကျောက်လိုဏ်ဂူထဲကနေ ပတ်ပြီးတော့ ဖောက်ထားတဲ့ လမ်းကလေး ဖြစ်ပါတယ်။ ဒါလည်း အဲဒီ လမ်းလေးပဲ ဖြစ်ပါတယ်။ အဆင်းလေးဖြစ်ပါတယ်။ ဒါကတော့ အဲဒီသဘာဝကျောက်လိုင်ဂူ အနီး (၁၀)မိုင်၊ (၇)ဖာလုံလောက်မှာ ရှိနေတဲ့ အတက်ကြီးတဲ့ နေရာလေး ဖြစ်ပါတယ်။ ဒါလေးကတော့အတက်ကြီးတဲ့ နေရာလေးမှာ ရှေ့က ထော်လာဂျီတွေက တက်လို့မရတော့ ယက်ထုတ်ပြီးတော့ အဲဒီမှာ ကတ္တရာလမ်းလေးတွေက မကြာခဏ ပျက်စီးလေ့ရှိပါတယ်။ ဒါကတော့ ခုန (၃)မိုင်၊ (၃)ဖာလုံမှာရှိတဲ့၊ ကမ်းပါးပြို ကျမယ့် အနေအထားမှာရှိတဲ့ ကျန်ရှိနေသေးတဲ့ မြေသားအနေအထား ပေ(၃၀)ကျော်လေး အနေအထား ဖြစ်ပါတယ်။ ဒါကတော့ အဲဒီကမ်းပါးလေး ပြို ကျနေတာဖြစ်ပါတယ်။ ဒါကတော့ အဲဒီမှာ ပြို ကျသွား ပြီးတော့ ဟိုဘက်ကမ်းမှာ တွေ့နေရတဲ့ အဲဒီကျွန်းပင်လေးဟာ ချောက်ကြီးရှိတဲ့ နေရာ ဖြစ်ပါတယ်။ ဒီဘက်အခြမ်းကတော့ ကျွန်တော်တို့ ကတ္တရာလမ်းပေါ်မှာ ဖြစ်နေပါတယ်။ ဒီဟာလေး တွေက တစ်နှစ်ကို (၅)ပေ၊ (၆)ပေလောက် ပြိုပြို ကျနေတဲ့အခါကျတော့ အရင်တုန်းကတော့ အလှမ်း ဝေးပေမယ့် ယခု အခါမှာ ပေ(၃၀)ကျော်လောက်ပဲ ကျန်တော့တာ တွေ့ရှိရပါတယ်။ အဲဒီအတွက်ကြောင့်မို့လို့ ဒါလေးက ကတ္တရာလမ်းလေး ပါမသွားအောင်အတွက် ကျွန်တော် တို့ ကြိုတင်ကာကွယ်တဲ့ အနေနဲ့ ကျောက်စီနံရံများ စီပေးနိုင်ရင် ကောင်းမှာပဲဆိုပြီးတော့ ဒီ မေးခွန်းလေး မေးရတာ ဖြစ်ပါတယ်။ သို့ဖြစ်ပါ၍ ကျွန်တော်မးမြန်းရတဲ့ မေးခွန်းအနေနဲ့က ဒီ လွိုင်ကော်-ပွန်ချောင်း (၁၀)မိုင်၊ (၃) ဖာလုံနဲ့ (၁၁)မိုင်၊ (၄)ဖာလုံအတွင်းမှာရှိတဲ့ ပြိုပျက်သွားတဲ့ ဘေလီတံတားကို သံကူကွန်ကရစ်တံတား အဖြစ် ပြန်လည်တည်ဆောက်ပေးရန် အစီအစဉ် ရှိ/မရှိနဲ့ အဲဒီလမ်းပေါ်မှာရှိတဲ့ (၃)မိုင်၊ (၃)ဖာလုံ ကမ်းပါးပြို ကျမှုကို ကြိုတင်ကာကွယ်နိုင်ဖို့အတွက် ကမ်းပါးထိန်းကျောက်စီနံရံများ တည်ဆောက်ပေးရန် အစီအစဉ် ရှိ/မရှိကို ခရီးသွားပြည်သူများကိုယ်စား အမျိုးသားလွှတ်တော် ဥက္ကဋ္ဌကြီးမှတစ်ဆင့် မေးမြန်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>ဧရာဝတီတိုင်းဒေသကြီးအတွင်းရှိ နာဂစ်လမ်း ကွန်ယက်လမ်းများနှင့်ပတ်သက်၍ ဆောင်ရွက်ပြီး၊ ဆောင်ရွက်ဆဲနှင့် ဆက်လက်ဆောင်ရွက်ရမည့် လမ်းလုပ်ငန်းများကို တစ်နှစ်ထက်တစ်နှစ် ပိုမို ကောင်းမွန်အောင် အဆင့်မြှင့်တင် ဆောင်ရွက်ပေးနိုင်ခြင်း ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၁၂)မှ ဦးလှိုင်ဦး က ဧရာဝတီတိုင်းဒေသကြီး အတွင်းရှိ နာဂစ်ကွန်ယက်လမ်းများနှင့် ပတ်သက်၍ ဆောင်ရွက်ပြီး၊ဆောင်ရွက်ဆဲ နှင့် ဆက်လက်ဆောင်ရွက်ရမည့် လမ်းလုပ်ငန်းများကို တစ်နှစ်ထက်တစ်နှစ် ပိုမိုကောင်းကောင်းမွန်စက်ဆဲနှင့် ဆဘဲ မေးခွန်းကို မွန်အောင် အဆင့်မြှင့်တင် ဆောင်ရွက်ပေးနိုင်ခြင်း ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="168">ဦးလှိုင်ဦး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ပြည်ထောင်စု ဒုတိယ ဝန်ကြီးများနှင့် အစည်းအဝေးသို့တက်ရောက်လာသော ပုဂ္ဂိုလ်များအားလုံး ကိုယ်စိတ်နှစ်ဖြာ ကျန်းမာ၊ ချမ်းသာကြပါစေကြောင်း ဆုတောင်းမေတ္တာပို့သရင်း နှုတ်ခွန်းဆက်သ ဂါရဝပြုအပ်ပါတယ်ခင်ဗျား။ ကျွန်တော်ကတော့ ဧရာဝတီတိုင်းဒေသကြီး၊ မဲဆန္ဒနယ်အမှတ်(၁၂) အမျိုးသားလွှတ်တော် ကိုယ်စားလှယ် ဦးလှိုင်ဦး ဖြစ်ပါတယ်။ ကျွန်တော့်အနေနဲ့ ဧရာဝတီတိုင်းအတွင်းရှိ နာဂစ်လမ်း ကွန်ယက်လမ်းများ နှင့် ပတ်သက်၍ ဆောင်ရွက်ပြီး၊ ဆောင်ရွက်ဆဲနှင့် ဆက်လက်ဆောင်ရွက်ရမည့် လမ်းလုပ်ငန်းများကို တစ်နေ့ထက်တစ်နေ့ ပိုမိုကောင်းမွန်အောင် အဆင့်မြှင့်တင်ဆောင်ရွက်ပေးနိုင်ခြင်း ရှိ/မရှိ နှင့် စပ်လျဉ်းတဲ့ မေးခွန်းကို တင်ပြမေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဧရာဝတီတိုင်းအတွင်းမှာ ၂၀၀၈ ခုနှစ်၊ နာဂစ်မုန်တိုင်းဒဏ်သင့်ခံ ရပြီးချိန် မှစ၍ သဘာဝဘေးကြိုတင်ကာကွယ်တားဆီးရန်နှင့် ကာကွယ်စောင့်ရှောက်ရန် ရည်ရွယ်၍ နာဂစ်လမ်း ကွန်ယက်လမ်းများကို ဖောက်လုပ်ပေးခဲ့ခြင်းဖြစ်ကြောင်း ဒေသခံပြည်သူလူထုက ယုံကြည် လက်ခံထား ခဲ့ကြပါတယ်။ နာဂစ်လမ်း ကွန်ယက်လမ်းများကို လေ့လာကြည့်ရှုပါက သဘာဝဘေး အန္တရာယ် ကာကွယ်ရန် အသက်ကယ်ကုန်းမြင့်သဖွယ် အသုံးပြုနိုင်သည့် လမ်းအပိုင်းများ ရှိသကဲ့သို့ ကျေးရွာ ချင်းဆက်လမ်း၊ ကျေးလက်နှင့် မြို့နယ်ကို ဆက်သွယ်သည့် လမ်းနှင့် မြို့နယ်တစ်ခုမှ အခြားမြို့နယ် တစ်ခုသို့ ဆက်သွယ်သွားလာနိုင်သည့် လမ်းအဖြစ် အသုံးပြု နေတဲ့လမ်းအပိုင်းများကိုလည်း တွေ့ရှိရမှာ ဖြစ်ပါတယ်။ နာဂစ်မုန်တိုင်းဒဏ်ကို အလူးအလဲနှင့် တစ်သက်စာ ဒဏ်ရာဒဏ်ချက်ပမာ ခံစားခဲ့ကြရသော မြို့နယ်များ၊ ကျေးရွာများရှိ ပြည်သူလူထုကြီးအနေဖြင့် နာဂစ်လမ်းကွန်ယက်တွင် ပါဝင်သော လမ်းများကို အလေးထားကြ၊ အားကိုးအားထား ပြုကြတာကိုလည်း တွေ့မြင်သိရှိရပါတယ်။ နာဂစ်လမ်း ကွန်ယက်လမ်းများဟာ ဒေသခံပြည်သူလူထုရဲ့ လူမှုစီးပွားဘဝကို အထောက် အကူပြုနိုင်သကဲ့သို့ သဘာဝဘေးအန္တရာယ်ရှိသည့် အရေးပေါ်ကာလများ ဖြစ်ပေါ်လာပါကလည်း ဘေးကင်းလုံခြုံရာ မုန်တိုင်းဒဏ်ခံ အဆောက်အဦးများနှင့် လုံခြုံမှုရှိသည့် နေရာများသို့ လွယ်ကူလျင်မြန် စွာ ရွှေ့ပြောင်းခိုလှုံနိုင်တဲ့အတွက် ဒေသခံပြည်သူလူထုရဲ့ စိတ်လုံခြုံမှုကို ဖြစ်စေနိုင်တဲ့ လမ်းများလည်း ဖြစ်ပါတယ်။ ဒေသခံပြည်သူလူထုကို စိတ်အေးချမ်းသာ ဖြစ်စေတဲ့ နာဂစ်လမ်း ကွန်ယက်လမ်းများကို တစ် နှစ်ထက်တစ်နှစ် ပိုမိုကောင်းမွန်အောင် အဆင့်မြှင့်တင်ဆောင်ရွက်ပေးတာကိုလည်း ဒေသခံ ပြည်သူ လူထု အနေနဲ့ လိုလားကြကြောင်း လေ့လာတွေ့ရှိရပါတယ်။ သို့ဖြစ်ပါ၍ ဧရာဝတီတိုင်းအတွင်းရှိ နာဂစ်လမ်း ကွန်ယက်လမ်းများနှင့် ပတ်သက်၍ ဆောင်ရွက်ပြီး၊ ဆ���ာင်ရွက်ဆဲနှင့် ဆက်လက်ဆောင်ရွက်ရမည့် လမ်းလုပ်ငန်းများကို တစ်နှစ်ထက် တစ်နှစ် ပိုမိုကောင်းမွန်အောင် အဆင့်မြှင့်တင် ဆောင်ရွက်ပေးနိုင်ခြင်း ရှိ/မရှိနှင့် စပ်လျဉ်းတဲ့ မေးခွန်းကိုဒေသခံ ပြည်သူလူထု၏ ဆန္ဒနှင့် မျှော်လင့်ချက်တို့အရ အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ တင်ပြမေးမြန်းအပ်ပါတယ်ခင်ဗျား။</speech>
<speech type="speaker">မေးခွန်းများနဲ့ ပတ်သက်ပြီး ဆောက်လုပ်ရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ အထူး ဖိတ်ကြားထားတဲ့ ဧည့်သည်တော်များအားလုံး သုခမင်္ဂလာအပေါင်းနဲ့ ပြည့်စုံကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီး ဌာန၊ ဒုတိယဝန်ကြီး ဦးစိုးတင့် ဖြစ်ပါတယ်။ ကျွန်တော့်အနေနဲ့ မေးခွန်း(၂)ခု ဖြေဆိုရာမှာ ပထမမေးခွန်း ဖြစ်တဲ့ ကယားပြည်နယ်၊ အမှတ်(၇) မဲဆန္ဒနယ်မှ အမျိုးသားလွှတ်တော်ကိုယ်စားလှယ်ကြီး ဦးဌေးရယ် မေးမြန်းထားတဲ့ လွိုင်ကော်-ပွန်ချောင်းလမ်း (၁၀)မိုင်၊ (၃)ဖာလုံနဲ့ (၁၁)မိုင်၊ (၄)ဖာလုံအကြားမှာရှိတဲ့ ပြိုပျက်သွားတဲ့ ဘေလီတံတားကို သံကူကွန်ကရစ်တံတားအဖြစ် ပြန်လည်တည်ဆောက်ပေးရန်နှင့် ၎င်း လမ်းပေါ်မှာရှိတဲ့ (၃)မိုင်၊ (၃)ဖာလုံမှာ ကမ်းပါးထိန်းကျောက်စီနံရံ တည်ဆောက်ပေးရန် အစီအစဉ် ရှိ/မရှိ မေးခွန်းများနဲ့ ပတ်သက်ပြီးတော့ ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လွိုင်ကော်-ပွန်ချောင်း-ရှားတောလမ်းဟာ ကယား ပြည်နယ်အစိုးရအဖွဲ့က စီမံခန့်ခွဲတဲ့လမ်း ဖြစ်ပါတယ်။ ဒီလမ်းရဲ့ မိုင်တိုင် (၁၀/၃)နဲ့ (၁၀/၄)ကြားအပိုင်း ဟာလည်းပဲ လွန်ခဲ့တဲ့ နှစ်ပေါင်း(၄၀)လောက်ကနေ စတင်ပြီးတော့ ကျွန်တော်တို့ ဖောက်လုပ်ခဲ့တဲ့လမ်း ဖြစ်ပါတယ်။ သို့သော်လည်းပဲ အဲဒီအချိန်အခါက ဒေသလုံခြုံရေး အခြေအနေကြောင့် ဒီလမ်းကို အသုံးမပြု တော့ဘဲနဲ့ (၁၀)နှစ်ခန့် အသုံးပြုပြီးတဲ့အခါမှာ ကျွန်တော်တို့ လမ်းကြောင်းပြောင်းပြီးတော့ဆောင်ရွက်ခဲ့ ရတာ ဖြစ်ပါတယ်။ ဒါလည်းပဲ လမ်းကြောင်းကို အသုံးမပြုတာနဲ့ ပတ်သက်ပြီးတော့ ခုနကျွန်တော်တို့ ဒါ လွှတ်တော်ကိုယ်စားလှယ်ကြီး ဦးဌေးရယ် တင်ပြသွားတဲ့ အထဲမှာ လမ်းပေါ်မှာ မြက်တွေပေါက်ပြီးတော့ ဖြစ်ချင်သလို ဖြစ်နေတဲ့ဟာက ကျွန်တော်တို့ အနှစ်(၃၀)လောက် ဒီလမ်းကို မသုံးပါဘူး။ ဒီအတွက် ကျွန်တော်တို့က ဒီလမ်းကို အသုံးမပြုဘဲ ဘယ်လမ်းကို သုံးပါလဲဆိုရင် ကျွန်တော်ဒီမှာ Power Point ဖြင့် တင်ပြခွင့် ပြု ပါ ခင်ဗျား။ အဲဒီတော့ ကျွန်တော်တို့ ဒီမှာ (၁၀)မိုင်၊ (၃)ဖာလုံ ရှိပါတယ်။ ဒီမှာ (၁၁)မိုင်၊ (၄)ဖာလုံဖြစ်ပါတယ်။ ဒါ ကိုယ်စားလှယ်ကြီး တင်ပြသွားတာ ဒီတံတားဖြစ်ပါတယ်။ အဲဒီတော့ ဒီတံတားဟာ ကျွန်တော် တင်ပြခဲ့သလို အခြေအနေအရ ဒါ သွားလို့ လာလို့ လုံခြုံ ရေး မကောင်းတာကြောင့် ကျွန်တော်တို့ လမ်းကို ဒီလို ကွေ့လိုက်ရတာ ဖြစ်ပါတယ်။ ဒီလိုကွေ့လိုက်ရတဲ့အခါမှာ ဒီမှာလည်း ကယားပြည်နယ်ရဲ့ ထူးခြားတဲ့ ဒေသတစ်ခုဖြစ်တဲ့ သဘာဝ ကြတ်လှိုင်ဂူကို ဖြတ်သွားတာ ဖြစ်ပါတယ်။ ဒီလမ်းနဲ့ ကျွန်တော်တို့က သွားရောက်နေတာ ဖြစ်ပါတယ်။ အခုအချိန်မှာတော့ ကျွန်တော်တို့ ဒါ ငြိမ်းချမ်းလာပြီ ဖြစ်တဲ့အတွက် ဒီဟာကို လွှတ်တော် ကိုယ်စားလှယ်ကြီး တင်ပြတဲ့အတိုင်း ဒီ ပြိုပျက်နေတဲ့ ဘေလီတံတားနေရာကို ကျွန်တော်တို့ သံကူ ကွန်ကရစ်တံတားနဲ့ အစားထိုးပြီးတော့ ကျွန်တော်တို့ ဆောင်ရွက်ပေးမှာ ဖြစ်ပါတယ်။ ဒီလိုဆောင်ရွက် လိုက်ခြင်းအားဖြင့်လည်း လမ်းဟာ ဒီကနေ (၄)ဖာလုံလောက်ပဲ ရှိတဲ့အတွက် လမ်းတိုသွားမှာ ဖြစ်ပါတယ်။ လမ်း(၁)မိုင်၊ (၁)ဖာလုံကနေ (၄)ဖာလုံပဲ ရှိမယ်ဆိုတဲ့အတွက် (၅)ဖာလုံတိုသွားတာဖြစ်တဲ့အတွက် ဒီလမ်းမှာ ကျွန်တော်တို့ သံကူကွန်ကရစ်တံတား ပြန်လည်တည်ဆောက်ပေးဖို့ ကျွန်တော်တို့ ကယား ပြည်နယ် အစိုးရအဖွဲ့နဲ့ ညှိနှိုင်းဆောင်ရွက်ပြီး ဖြစ်ပါတယ်။ ထို့အတူပဲ ဒီမိုင်တိုင်(၃/၃) မှာရှိတဲ့ ဒီကျွန်တော်ပြထားတဲ့ နေရာဖြစ်ပါတယ်ခင်ဗျား။ ဒီနေရာမှာလည်းပဲ ခုနက လွှတ်တော် ကိုယ်စားလှယ်ကြီး ဦးဌေးရယ် တင်ပြသွားတဲ့အတိုင်းချောက်ကမ်းပါးတွေက တဖြည်းဖြည်းနဲ့ ပြို ကျလာတာဟာ လမ်းနားကို ကပ်လျက်ရှိပါတယ်။ ဒါကြောင့်မို့ ဒီအပိုင်းကိုလည်းပဲ ကျွန်တော်တို့ ကျောက်စီနံရံနဲ့ အမြန်ဆုံး ပြန်လည်ပြီးတော့ တည်ဆောက်ပေးမှာ ဖြစ်ပါကြောင်း ပထမမေးခွန်းကို လေးစားစွာပြန်လည် ရှင်းလင်း တင်ပြအပ်ပါတယ်ခင်ဗျား။ လေးစားအပ်ပါသောဥက္ကဋ္ဌကြီးခင်ဗျား။ ဒုတိယမေးခွန်းဖြစ်တဲ့ ကျွန်တော်တို့ ဧရာဝတီတိုင်း ဒေသကြီး၊ အမှတ်(၁၂) မဲဆန္ဒနယ် အမျိုးသားလွှတ်တော်ကိုယ်စားလှယ်ကြီး ဦးလှိုင်ဦးမေးမြန်းထားတဲ့ ဧရာဝတီတိုင်းအတွင်းမှာရှိတဲ့ နာဂစ်လမ်းကွန်ယက်များနဲ့ ပတ်သက်ပြီးတော့ ဆောင်ရွက်ပြီး၊ ဆောင်ရွက်ဆဲ၊ ဆက်လက်ဆောင်ရွက်ရမယ့် လမ်းလုပ်ငန်းများအခြေအနေများကို အဆင့်မြှင့်တင်ပေးရန် ဆောင်ရွက်နိုင်ခြင်းရှိ၊ မရှိ ဆိုတဲ့မေးခွန်းနဲ့ ပတ်သက်ပြီးတော့ ကျွန်တော်ရှင်းလင်းတင်ပြပါ့မယ်။ အဲဒီတော့ ကျွန်တော်တို့ ၂၀၀၈ ခုနှစ်မှာ၊ မေလ ၂ ရက်နေ့မှာ ဧရာဝတီတိုင်းကို နာဂစ်မုန်တိုင်း တိုက်ရောက်ခဲ့တာ ဖြစ်ပါတယ်။ ဒီအချိန်မှာ ပြည်သူများလည်း များစွာအသက်အန္တရာယ် ဆုံးရှုံးခဲ့ရတာဖြစ်ပါတယ်။ ဒါကြောင့် မိုလို့ အဲဒီအချိန်မှာ ယခုနိုင်ငံတော်သမ္မတကြီးဖြစ်နေတဲ့ ဦးသိန်းစိန် ဟာ ဝန်ကြီးချုပ်အဖြစ်နဲ့ ဒီလမ်း ကွန်ယက်များ ဖောက်လုပ်ဖို့အတွက်ကို အနီးကပ်ကြီးကြပ်ပြီး လမ်းညွှန်ပြီး ဆောင်ရွက်ခဲ့တာ ဖြစ်ပါတယ်။ ကျွန်တော်တို့ ဒီလိုဆောင်ရွက်တဲ့အခါမှာ အဓိကအားဖြင့် ရည်ရွယ်ချက် (၃)ခုရှိပါတယ်။ ပထမ ရည်ရွယ်ချက်က ပြည်သူတွေကို ဒီမုန်တိုင်းဒဏ်ကျရောက်လာတဲ့ အခါမှာ ပြေးစရာမြေမရှိဆိုတာ ဒါအမှန်တကယ်ပဲဖြစ်ပါတယ်။ ဒီနေရာကြီးတစ်ခုလုံးဟာ ရေလွှမ်းသွားတဲ့အတွက် မြေကြီးဟာ ဘယ်ရှာရမှန်း မသိပါဘူး။ အင်မတန် ရေကူးကျွမ်းကျင်ပါတယ်ဆိုတဲ့ ဧရာဝတီတိုင်း သားများပင်လျှင် အသက်များစွာ ဆုံးရှုံးခဲ့ရတာဖြစ်ပါတယ်။ ဒါကြောင့်မို့ ဒီအပေါ်မှာ မူလကရှိနေတဲ့ တံတားလေးတွေ၊ တောင်ကုန်းလေးတွေပေါ်မှာ ခိုကပ်ပြီးတော့ လူပေါင်းများစွာ အသက်ချမ်းသာရာ ရခဲ့တာကို အခြေခံ ပြီးတော့ ကျွန်တော်တို့ ဒါတွေကိုလမ်းဖောက်ပေးတာဖြစ်ပါတယ်။ လမ်းဖောက်တဲ့ အခါမှာ ကျွန်တော်တို့ မြို့ ကနေပြီးတော့ ပင်လယ်ကမ်းစပ်အထိ ဒါပထမအချက်အနေနဲ့ ဖောက်မှာဖြစ်ပါတယ်။ ဖောက်တဲ့ အခါမှာလည်းပဲ လမ်းဘေးမှာရှိတဲ့ မြေကြီးကိုပဲ ယူတာဖြစ်ပါတယ်။ Road Side Soil ကိုပဲ ယူတာ ဖြစ်ပါတယ်။ ကျွန်တော်တို့ လမ်းစဖောက်တဲ့ကာလဟာလည်းပဲ ဇွန်လ ၆ ရက်နေ့ဖြစ်ပါတယ်။ ဒါကြောင့် မိုလို့ ဒါမိုးတွင်းကာလကြီးဖြစ်ပါတယ်။ မိုးတွင်းကာလမှာ ဖောက်ရတဲ့အတွက် လမ်းဘေးမှာရှိတဲ့ရွှံ့မြေတွေနဲ့ပဲ ကျွန်တော်တို့ တင်ပြီးတော့ ဖောက်လုပ်ခဲ့တာပဲ ဖြစ်ပါတယ်။ ရည်ရွယ်ချက်ကတော့နောက်တစ်ကြိမ်မုန်တိုင်း ကျရောက်လာခဲ့လို့ရှိရင် ကျွန်တော်တို့ရဲ့ ပြည်သူတွေခိုလှုံနိုင်ဖို့ဆိုတာကို ရည်ရွယ်တာဖြစ်ပါတယ်။ လမ်းဖောက်တဲ့အခါမှာ ပင်လယ်ဘက်မှာ မုန်တိုင်း ကျရောက်စဉ်က မြင့်တာ ဘယ်လောက်မြင့်သလဲ။ (၁၀)ပေမြင့်ရင် (၁၀)ပေအပေါ်မှာ နောက်ထပ် (၃)ပေ တင်ပြီးတော့ အဲဒီ နေရာမှာ (၁၃)ပေ စသည်ဖြင့် ဒီလိုအတွင်းပိုင်းကို ဝင်လာလို့ရှိရင် တဖြည်းဖြည်းနိမ့်ကျသွားတဲ့စနစ်နဲ့ ကျွန်တော်တို့ လှိုင်းအမြင့်ဆုံးတက်တဲ့အပေါ်မှာ (၃)ပေတင်ပြီးတော့ ကျွန်တော်တို့ လမ်းဖောက်လုပ်ခဲ့တာ ဖြစ်တဲ့အတွက် ကျွန်တော်တို့လမ်းတွေဟာ ပင်လယ်ဘက်မှာ မြင့်ပြီးတော့ ဒီဘက်မြို့ဘက်ရောက်ရင် တဖြည်းဖြည်း နိမ့်လာတာ ဖြစ်ပါတယ်။ ဒုတိယအချက်ကတော့ ကျွန်တော်တို့ ဒီလိုလမ်းတွောက်လိုက်တဲ့အခါမှာ ပင်လယ်ဘက်ကို ဦးတည်ပြီးဖောက်တဲ့ လမ်းတွေအားလုံးနဲ့ တစ်ဖက်မှာလည်း ဒီမြို့ချင်းပြန်ပြီးတော့ ဆက်သွယ်နိုင်ဖို့အတွက် ကွန်ယက်တွေလုပ်ဖို့လိုတယ် ဆိုပြီးတော့ ဒါကို ကျွန်တော်တို့ ဒုတိယအချက်အနေနဲ့ ဦးတည်ပြီးဖောက်လုပ်ခဲ့တာဖြစ်ပါတယ်။ တတိယဦးတည်ချက်ကတော့ ဧရာဝတီတိုင်းထဲမှာ မော်တော်ကားလမ်း မပေါက်တဲ့ မြို့၊ မြို့နယ်ကြီးရဲ့ မြို့ (၂)မြို့ရှိပါတယ်။ အဲဒီမြို့တွေကတော ငပုတောမြို့နဲ့ မော်လမြိုင်ကျွန်းမြို့တို့ ဖြစ်ပါတယ်။ ဒီမြို့ကြီး(၂)မြို့ကိုလည်းပဲ မော်တော်ကားလမ်း ဖြစ်အောင်ဆိုတဲ့ ရည်ရွယ်ချက်(၃)ခုနဲ့ အဓိကထားပြီးတော့ ကျွန်တော်တို့ ဆောင်ရွက်ခဲ့တာဖြစ်ပါကြောင်း ပဏာမတင်ပြအပ်ပါတယ်။ ကျွန်တော်အခုဆက်လက် ပြီးတော့ ဒီမှာ ကျွန်တော်တို့ ဆောင်ရွက်ခဲ့တဲ့ ဧရာဝတီတိုင်း လမ်းကွန်ရက် စီမံကိန်းမှာ လမ်းကြီး (၁၁)လမ်း ရှိပါတယ်။ အဲဒီ(၁၁)လမ်းနဲ့ ပတ်သက်ပြီးတော့ ကျွန်တော် တစ်ခုချင်းကို အကျဉ်းမျှ ကျွန်တော် ရှင်းလင်းတင်ပြမှာ ဖြစ်ပါတယ်။ ဥက္ကဋ္ဌကြီးခင်ဗျား။ ပထမဦးဆုံးလမ်းကတော့ မအူပင်- ရေလဲကလေး- ရွှေတောင်မှော်ကျိုက်ပိ- မော်ကျွန်းလမ်း ဖြစ်ပါတယ်။ ဒီလမ်းဟာ ကျွန်တော်တို့ မအူပင်- ရေလဲကလေး- ရွှေတောင်မှော်ကျိုက်ပိ- မော်ကျွန်း အထိဟာ (၄၄)မိုင် (၆)ဖာလုံရှိပါတယ်။ သို့သော်လည်းပဲ ဒီမှာ (၅၁)မိုင် (၆)ဖာလုံ ပြထားတဲ့ အကြောင်းကတော့ ကျွန်တော်တို့ ဒီလမ်းပေါ်မှာရှိတဲ့ ရုံးထောင့်ကနေပြီးတော့ ကျွန်းထိပ်တောင်ပိုကြီးအထိလမ်း (၇)မိုင်ကိုပါ ထည့်သွင်း ဖောက်လုပ်ရတာဖြစ်တဲ့အတွက် ကျွန်တော်တို့ အားလုံး (၅၁)မိုင် (၆)ဖာလုံ တင်ပြထားခြင်းဖြစ်ပါတယ်။ အဲဒီတော့ ဒီလမ်းနဲ့ ပတ်သက်ပြီးတော့ ကျွန်တော်တို့ ဒီမှာနေရာကို ကျွန်တော်တို့ တင်ပြရရင် ဒါကျွန်တော်တို့ မအူပင် ဖြစ်ပါတယ်။ မအူပင် ကနေ ရေလဲကလေး- ရွှေတောင်မှော်- ကျိုက်ပိ- မော်ကျွန်း ဒီကိုရောက်လာတာ ဖြစ်ပါတယ်။ ဒါဟာမူလကတော့ လမ်းဟောင်းဖြစ်ပါတယ်။ သို့သော်လည်းပဲ ဒီဟာကျွန်တော် ခုနကတင်ပြခဲ့တဲ့အတိုင်း မော်လမြိုင်ကျွန်း ဟာ ကားလမ်းမပေါက်တဲ့ မြို့တစ်မြို့အဖြစ် တည်ရှိနေတာ ဖြစ်ပါတယ်။ ဒါကြောင့်မို့လို့ ဒီမှာကျွန်တော်တို့ ကျန်တဲ့တံတားတွေ ဆောင်ရွက်ပြီးပေမယ့် ရာဇူဒိုင်(၁)နဲ့ (၂)ဆိုတဲ့ တံတား(၂)စင်းကို အဓိကထားပြီးတော့ ဆောင်ရွက်ခဲ့ရပါတယ်။ ဒီတံတား(၂)စင်းဆောင်ရွက်ခဲ့တဲ့အခါမှာ မော်လမြိုင်ကျွန်းဟာ ကားနဲ့သွားလို့ ရတဲ့လမ်းဖြစ်သွားပါတယ်။ ဒီလမ်းပေါ်မှာ စုစုပေါင်း တံတားအစင်း(၂၀)ရှိပါတယ်။ (၁၈)စင်းက ဆောင်ရွက်ပြီးဖြစ်ပါတယ်။ ဒီမှာအခု ကျွန်တော်တို့ ဆောင်ရွက်နေတာက ကျန်ခဲ့တဲ့ ကျွန်တော်တို့ နွားရေကျော်နဲ့ ကျိုက်ပိ တံတား(၂)စင်းကို ကျွန်တော်တို့ ဆောင်ရွက်ဖို့ ကျန်ရှိနေတာဖြစ်ပါတယ်။ ဒါလည်းပဲ ဒီနှစ်ထဲမှာ ပြီးအောင်ဆောင်ရွက်သွားမှာ ဖြစ်ပါတယ်။ လမ်းအမှတ်(၂)ကတော့ ကျွန်တော်တင်ပြတဲ့ မော်ကျွန်း ကနေပြီးတော့ ဆက်လက်ပြီး ထွက်ခွာ လာတဲ့ လမ်းအမှတ်(၂)ဟာ မော်ကျွန်း- လှိုင်းဘုန်း- သစ်ပုတ်- ကွင်းပေါက်- ပြင်စလူ လမ်းဖြစ်ပါတယ်။ ဒီလမ်းကြီးကတော့ ကျွန်တော်တို့ မိုင်ပေါင်း(၇၂)မိုင်နဲ့ (၃)ဖာလုံ ရှည်လျားတာဖြစ်ပါတယ်။ မူလကတော့ ကျွန်တော်တို့ (၆၉)မိုင်ဖြစ်ပါတယ်။ သို့သော်လည်းပဲ မော်ကျွန်း ရောက်ကာနီးမှာ ကျွန်တော်တို့ မော်ကျွန်းကို ဖြတ်ဝင်ဖို့အတွက် ချောင်းတစ်ချောင်း ဖြတ်ရတာဖြစ်ပါတယ်။ အဲဒီချောင်းက တုန်းလှဲချောင်းဖြစ်ပါတယ်။ ဒီတုန်းလှဲချောင်းကို ကျွန်တော်တို့ တံတားထိုးဖို့ စဉ်းစားတဲ့အခါမှာ တုန်းလှဲချောင်းက ပေ(၇၀၀)လောက်ရှိပါတယ်။ ဒီအပြင် ရေအနက်က ရေကျနေတဲ့ Low Water Level မှာတောင်မှ ပေ(၇၀)လောက်ရှိတဲ့အတွက် ဒီဟာကျွန်တော်တို့ တံတားထိုးဖို့ ခက်ခဲတဲ့အတွက် ရှေ့ကို နောက်ထပ် (၃)မိုင် (၁)ဖာလုံ သွားလိုက်တဲ့အခါမှာ အမှတ်(၁၀)လမ်းနဲ့ ကျွန်တော်တို့ လာဆုံတာ ဖြစ်ပါတယ်။ ဒီလမ်းက အမှတ်(၁၀)လမ်းဖြစ်ပါတယ်။ ဒီလိုလာဆုံတဲ့အခါမှာ ဒီလမ်းကြောင်းရှိပြီးတဲ့ အတွက် နောက်ထပ် (၃)မိုင် (၁)ဖာလုံ ထပ်ပေါင်းလိုက်တဲ့အတွက် ကျွန်တော်တို့ ဒီလမ်းဟာ (၇၂)မိုင် (၃)ဖာလုံ ရှည်လျားသွားတာဖြစ်ပါတယ်။ ဒီလမ်းပေါ်မှာ အဓိကအားဖြင့် လှိုင်းဘုန်း အထိကို ကျွန်တော်တို့က နွေ၊ မိုး၊ ဆောင်း သွားလာနိုင်အောင် ကြိုးစားပြီးဆောင်ရွက်နေတာဖြစ်ပါတယ်။ ဒီလမ်း ပေါ်မှာရှိတဲ့ တချို့ တံတားကြီးတွေဟာ မြစ်ကျယ်ကြီးတွေဖြစ်တဲ့အတွက် ဒါကိုဆောင်ရွက်နိုင်ခြင်း မရှိပါဘူး။ ကျွန်တော်တို့ ဆောင်ရွက်ဆဲတံတား(၈)စင်း ဒီနှစ်ပြီးအောင်ဆောင်ရွက်ပြီးတော့ တံတားကြီး (၉)စင်း ကျန်ရှိမှာဖြစ်ပါကြောင်း ဒုတိယလမ်းကို တင်ပြအပ်ပါတယ်ခင်ဗျား။ တတိယလမ်းဖြစ်တဲ့ လပွတ္တာ- သင်္ဃန်းကြီး- ပြင်စလူ လမ်းဖြစ်ပါတယ်ခင်ဗျား။ ဒီလမ်းကတော့ ဒီမှာကျွန်တော်တို့ အမဲရောင်လေးနဲ့ပြထားတဲ့ လပွတ္တာ- သင်္ဃန်းကြီး- ပြင်စလူလမ်း ဖြစ်ပါတယ်။ ဒီလမ်းကတော့ လပွတ္တာ ကနေ သင်္ဃန်းကြီး အထိဟာ မူလလမ်းဟောင်းလေးရှိပါတယ်။ ဒီဘက်မှာ ကျွန်တော်တို့ဒါ မြစ်ကျယ်ကြီးတွေခံနေတဲ့အတွက် ဒီမှာ ချောင်း(၂)ပေါက်မှာ မြစ်ခံပါတယ်။ ဒီဘက်မှာ ပြင်စလူဘက်မှာ နောက်မြစ်ခံတဲ့အတွက် ဒီမြစ်ကြီးတွေကို ကျွန်တော်တို့ တံတားထိုးနိုင်ခြင်း မရှိသေးပါဘူး။ ဒီလမ်းနဲ့ ပတ်သက်ပြီးတော့လည်း ကျွန်တော်တို့ ဆောင်ရွက်နေတဲ့အပိုင်းမှာ တံတား(၃)စင်း ဆောင်ရွက်ဖို့ ကျန်ပါတယ်။ အဲဒီတံတား(၃)စင်းကတော့ ဘုံမိတံတားရယ်၊ ရွေးမြစ်တံတား နဲ့ ပြန်မလော့တံတားတို့ ဖြစ်ပါတယ်။ ဒီမြစ်ကြီးတွေကလည်း မြစ်ကျယ်ကြီးတွေ ဖြစ်တဲ့အတွက် ကျွန်တော်တို့ ဆောင်ရွက်နိုင်ခြင်း မရှိပါဘူး။ (၉)စင်းဆောင်ရွက်ပြီးတော့ (၁၂)စင်းကျန်ပါတယ်။ ဒီလိုမြစ်ကျယ်ကြီးတွေကိုလည်း ကျွန်တော်တို့ လောလောဆယ်မှာ တံတားမထိုးဘဲနဲ့ Ferry နဲ့ ကျွန်တော်တို့ သွားဖို့ဆိုပြီးတော့ ကျွန်တော်တို့ စီစဉ်ဆောင်ရွက်ထားတာရှိပါကြောင်း တင်ပြအပ်ပါတယ်။ အမှတ်(၄)လမ်းကတော့ လပ္ပတ္တာ- သုံးခွ- အုတ်တွင်း- ထိပ်စွန်း လမ်းဖြစ်ပါတယ်။ ဒီလမ်းဖြစ်ပါတယ်။ လပွတ္တာကနေပြီးတော့ ဒီပထမလမ်းနဲ့ အပြိုင် လပွတ္တာ- သုံးခွ- အုတ်တွင်း- ထိပ်စွန်းလမ်း ဖြစ်ပါတယ်။ ဒီဟာတွေက အားလုံးဟာ ကျွန်တော်တင်ပြခဲ့တဲ့အတိုင်း ဒီလမ်းတွေဟာ ပင်လယ်ကို ဦးတည်နေတဲ့ လမ်းတွေဖြစ်ပါတယ်။ ဒါကြောင့်မိုလို့ ဒီထိပ်စွန်းအထိ ကျွန်တော်တို့ ဆောင်ရွက်ခဲ့တာ ဖြစ်ပါတယ်။ ဒီအပိုင်းမှာလည်းပဲ မိုင်တိုင်အားဖြင့် ကျွန်တော်တို့ (၆၂)မိုင်နဲ့ (၃)ဖာလုံ ရှိတာဖြစ်ပါတယ်။ ဒါလည်းပဲ ကျွန်တော်တို့ပြန်ကြည့်ရင် ဘာကြောင့်မို့ (၆၂)မိုင်(၃)ဖာလုံ ဖြစ်လဲဆိုတော့ ကျွန်တော်တို့ မူလက (၃၉)မိုင် ကျွန်တော်တို့ လျာထားထားတာဖြစ်ပါတယ်။ (၃၉)မိုင် လျာထားပြီးတဲ့အခါမှာ ဒီ သုံးခွများ ရောက်တဲ့အခါမှာ ကျွန်တော်တို့ ဒီမှာ ပြန်မလော့မြစ်ကြီးကို ဖြတ်ဖို့ ဖြစ်ပါတယ်။ ဒီပြန်မလော့မြစ်ကို ဖြတ်ဖို့ဟာ ပြန်မလော့မြစ်က ပေ(၁၀၀၀၀)လောက်ရှိနေတဲ့အတွက်၊ ဒါကို ကျွန်တော်တို့ ဖြတ်နိုင်ခြင်းမရှိတဲ့အတွက် ကျွန်တော်တို့ မြောက်ဘက်ကို ဆက်တက်သွားပြီးတော့ ပြန်မလော့မြစ် ပေ(၂၅၀၀)လောက်ရှိနေတဲ့ အထဲမှာမှ ဒါဒီလမ်းကို ပြန်ဖြတ်ပြီးတော့ ကျောက်ဖျာလေးဆိုတဲ့ အရပ်အထိ ကျွန်တော်တို့ ရောက်ရှိသွားတာ ဖြစ်ပါတယ်။ ဒါကြောင့်မို့ ဒီလမ်းဟာ မူလက (၃၉)မိုင်ဖြစ်ပေမယ့် (၆၂)မိုင်နဲ့ (၃)ဖာလုံ ဖြစ်သွားတာဖြစ်ပါတယ်။ ဒီလမ်းကိုတော့ ကျွန်တော်တို့ ဒီနှစ်မှာ ရန်ပုံငွေ သိန်း(၂၀၀)ထည့်ပြီးတော့ ဆောင်ရွက်နေတာ ဖြစ်ပါတယ်။ စုစုပေါင်းတံတား(၁၃)စင်းရှိပြီးတော့ တံတား(၁၁)စင်းပြီးစီးပါပြီ။ ဆောင်ရွက်ဆဲတံတား (၁)စင်း ရှိပါတယ်။ အဲဒါပြွန်ဝတံတားဖြစ်ပါတယ်။ ကျန်ရှိတာကတော့ ပြန်မလော့မြစ်ကိုဖြတ်ရမယ့် ပေ(၂၅၀၀)ရှိတဲ့ တံတားတစ်ခုပဲကျန်ရှိကြောင်း တင်ပြ အပ်ပါတယ်။ အမှတ်(၅)လမ်းဖြစ်ပါတယ်။ အမှတ်(၅)လမ်းကတော့ ဒီလမ်းဖြစ်ပါတယ်။ ဘိုကလေး ကနေပြီး တော့ ဘိုကလေး- ကြိမ်ချောင်း- ကဒုံကနိ လမ်းဖြစ်ပါတယ်။ ဒီလမ်းကတော့ မိုင်ပေါင်း(၄၁)မိုင်နဲ့ (၂)ဖာလုံ ရှည်လျားတာဖြစ်ပါတယ်။ ဒီလမ်းမှာ စုစုပေါင်း ကျွန်တော်တို့ တံတားကြီးငယ်ပေါင်း(၃၇)စင်း ကျွန်တော်တို့ ဆောင်ရွက်ရမှာဖြစ်ပါတယ်။ (၃၇)စင်း ဆောင်ရွက်ရာမှ ယခုအချိန်မှာ (၃၅)စင်း လုံးဝပြီးစီးသွားပြီ ဖြစ်ပါတယ်။ ကျွန်တော်တို့ ကျန်ရှိတာကတော့ ဘိုကလေးမြစ်ကူးတံတားကြီး ဖြစ်ပါတယ်။ နောက်တစ်ခုကတော့ ကျုံ စိန်တံတားဖြစ်ပါတယ်။ ဘိုကလေးမြစ်ကူးတံတားကြီးကတော့ အခုကျွန်တော်တို့ ပြီးသွားပါပြီ။ အပေါ်မှာ AC တင်ဖို့ပဲ ကျန်ပါတယ်။ ဒီအတွက် ဒေသခံပြည်သူတွေ ဖြတ်သွားဖြတ်လာလုပ်နိုင်ဖို့အတွက် ကျွန်တော်တို့ ကားလေးများကို စတင်ဖြတ်သန်းခွင့် ပြုပါတယ်။ မိုးကုန်တာနဲ့ AC ခင်းလိုက်ရင် ဘိုကလေး မြစ်ကူးတံတားကြီး ပြီးသွားမှာဖြစ်ပါတယ်။ နောက်တစ်ခုကတော့ ကျုံစိန်တံတား ဖြစ်ပါတယ်။ အဲဒီကျုံ စိန်တံတားကတော့ မူလ ကျွန်တော်တို့ နာဂစ်မဖြစ်ခင်ကတည်းက ရှိနေတဲ့တံတား ဖြစ်ပါတယ်။ ဒီတံတားရှိနေတဲ့အတွက် ဒီကျုံစိန်ရွာက လူ(၂၀၀)လောက်က ဒီတံတားပေါ်မှာ တက်ပြီးတော့ ခိုလှုံလိုက်တဲ့အတွက် အသက်ဘေး အန္တရာယ်က လွတ်ကင်းသွားတာ ဖြစ်တယ်။ အဲဒါကြောင့်မိုလို့ ဒီတံတားကြီး ပျက်စီးနေတာကိုလည်း ကျွန်တော်တို့ ပြန်လည်တည်ဆောက် ပေးတာ ဖြစ်ပါကြောင်း တင်ပြအပ်ပါတယ်။ ဆက်လက်ပြီးတော့ လမ်းအမှတ်(၆) ဖြစ်ပါတယ်။ လမ်းအမှတ်(၆)ကတော့ လမ်းအမှတ်(၅)နဲ့ အပြိုင် ဘိုကလေး- စက်ဆန်း- ထော်ပိုင်- အမာလမ်း ဖြစ်ပါတယ်။ ဒါလည်းပဲကျွန်တော်တို့ ဒီက ကဒုံကနိရော၊ အမာရာက ပင်လယ်ကမ်းစပ်ကို ဦးတည်သွားတဲ့လမ်းတွေဖြစ်ပါတယ်။ ဒီလမ်းရဲ့ အရှည် ကတော့ (၃၈)မိုင်နဲ့ (၅)ဖာလုံရှိပါတယ်။ ဒီလမ်းမှာ ကျွန်တော်တို့ တံတားစုစုပေါင်း(၁၆)စင်း တည်ဆောက် ရမှာဖြစ်ပါတယ်။ ဒီ(၁၆)စင်း တည်ဆောက်ရာမှာ ကျွန်တော်တို့ အခုအချိန်မှာ (၁၁)စင်း တည်ဆောက်ပြီး ဖြစ်ပါတယ်။ ဆောင်ရွက်ဆဲ (၃)စင်းဖြစ်ပါတယ်။ ဆောင်ရွက်ဆဲ(၃)စင်းက ဒီဘက်က ဘိုကလေးက ထွက်ရင် စတွေ့မယ့် သင်္ကတံတား၊ စက်ဆန်းတံတားနဲ့ ဟိုဘက် ထော်ပိုင်ရွာမှာ လိပ်ချောင်းတံတား ဆိုပြီးတော့ (၃)စင်း ကျွန်တော်တို့ ဆောင်ရွက်ဆဲဖြစ်ပါတယ်။ ဒါလည်းပဲ လာမယ့် ဘဏ္ဍာရေးနှစ်မှာ ပြီးစီးသွားမှာဖြစ်ပါတယ်။ ကျန်ရှိတဲ့ တံတား(၂)စင်းကတော့ မြစ်ကျယ်ကြီးတွေကို ဖြတ်သန်းရတဲ့ပသီတံတားနဲ့ ကမာဟောက်တံတားတို့ဖြစ်ပါတယ်။ ဒီ(၂)စင်းတော့ ချန်ခဲ့မှာဖြစ်ပါတယ်။ ဒီ(၂)စင်းကို ဖြတ်သန်းဖို့လည်း ကျွန်တော်တို့ Fery များ စီစဉ်ပေးမှာဖြစ်ပါကြောင်း တင်ပြအပ်ပါတယ်။ ဆက်လက်ပြီးတော့ ကျွန်တော်တို့ လမ်းအမှတ်(၇) ဖျာပုံ- ကျုံကဒွန်း- ဒေါ်ငြိမ်း- အမာလမ်း ဖြစ်ပါတယ်။ ဒီလမ်းကတော့ (၅၁)မိုင်နဲ့ (၅)ဖာလုံ ရှည်လျားတာဖြစ်ပါတယ်။ မူလလမ်းဟောင်း ဖြစ်ပါတယ်။ ဒီမူလလမ်းဟောင်းကို ကျွန်တော်တို့က ဒီလမ်းပေါ်မှာရှိတဲ့ တံတားတွေအားလုံးကို ကျွန်တော်တို့ ပြုပြင်ဆောင်ရွက်တာဖြစ်တဲ့အတွက် စုစုပေါင်းတံတား(၃၁)စင်းရှိပါတယ်။ (၃၁)စင်းစလုံး ကျွန်တော်တို့ ဆောင်ရွက်ပြီးဖြစ်ပါတယ်။ ဒီနှစ်မှာ ရန်ပုံငွေသန်းပေါင်း(၁၀၂၅)သန်းရရှိပြီးတော့ ဒီလမ်းကို မြေလမ်းကနေပြီးတော့ အမာခံလမ်း၊ အမာခံလမ်း ကနေ ကျောက်လမ်း၊ ကျောက်လမ်းကနေ ကတ္တရာလမ်း ဆိုပြီးတော့ ဒါတွေကို အဆင့်မြင့် တည်ဆောက်သွားမှာဖြစ်ပါကြောင်း တင်ပြအပ်ပါတယ်။ အမှတ်(၈)လမ်းကတော့ ကျွန်တော်တို့ ဒီဖြတ်လမ်းကလေးပဲဖြစ်ပါတယ်။ ဒါခုနက ကျွန်တော် တင်ပြခဲ့တဲ့ ကျွန်တော်တို့ လမ်းကွန်ယက်ကို ဆက်သွယ်တဲ့လမ်း ကျုံကဒွန်း၊ ဖျာပုံကနေ ထွက်လာပြီး ကျုံကဒွန်းရောက်ပါမယ်။ ကျုံကဒွန်းရဲ့အထွက် (၇)မိုင်ကနေပြီးတော့ ဒီဘက်ကို စက်ဆန်း အထိ (၁၉)မိုင် (၁)ဖာလုံ ရှည်လျားတဲ့ လမ်းဖြစ်ပါတယ်။ ဒီလမ်းပေါ်မှာလည်းပဲ စုစုပေါင်းကျွန်တော်တို့ တံတား(၇)စင်း တည်ဆောက်ပေးခဲ့တာဖြစ်ပါတယ်။ ဒီကျုံကဒွန်းကနေ ကျွန်တော်တို့ ထွက်လာရင် ဒီနေရာမှာ ကပ်သမျှင် ဆိုတဲ့ ရွာကလေးရှိပါတယ်။ ဒီရွာကိုရောက်တဲ့အခါ နိုင်ငံတော်သမ္မတကြီး ဝန်ကြီးချုပ်ဘဝနဲ့ ရောက်ရှိစဉ် တုန်းက ဒီရွာက ကရင်အမျိုးသမီးကြီးတစ်ယောက်ကနေ ထွက်ပြီးတော့ ဒီမှာ လမ်းတွေ၊ တံတားတွေ ဆောင်ရွက်ပေးလို့ရှိရင် ထော်ပိုင်လို စစ်ပွဲတွေဖြစ်မှာ မဟုတ်တော့ဘူး။ ဒါကြောင့်မိုလို့ လမ်းတံတားတွေ ကောင်းအောင်ဆောင်ရွက်ပေးပါလို့ မေတ္တာရပ်ခံတဲ့အတွက် ကျွန်တော်တို့ ဒီမှာ ကပ်သမျှင်တံတား ပေ(၁၁၀)ကိုလည်းပဲ တည်ဆောက်ပေးခဲ့ပါတယ်။ ထို့အတူ ကျန်တဲ့တံတားတွေရော၊ လမ်းတွေရော ကောင်းအောင်တည်ဆောက်ပေးခဲ့ပါကြောင်း တင်ပြအပ်ပါတယ်။ နောက်လမ်းတစ်ခုကတော့ ကျွန်တော်တို့ လမ်းအမှတ်(၉) ပုသိမ်- သလပ်ခွာ- မော်တင်စွန်း လမ်းဖြစ်ပါတယ်။ ဒီလမ်းကတော့ ကျွန်တော်တို့ ဒီမှာ တင်ပြထားတဲ့အတိုင်း ပုသိမ်- သလပ်ခွာမော်တင်စွန်း လမ်းဖြစ်ပါတယ်။ မူလလမ်းဟောင်းဖြစ်ပါတယ်။ မော်တင်စွန်းဘုရားပွဲ ကျင်းပခါနီးကျမှ လမ်းကို ကျွန်တော်တို့ ပြုပြင်ပြီးတော့ ဆောင်ရွက်ရတာဖြစ်ပါတယ်။ ဒီလမ်းပေါ်မှာရှိတဲ့ တံတားတွေ အားလုံးလည်း ပြိုကျပျက်စီးနေတာဖြစ်တဲ့အတွက် နွေရာသီကျမှပဲ လမ်းဘေးကနေပြီးတော့ ကျွန်တော်တို့ တံတားတွေကို မသုံးဘဲနဲ့ လမ်းအောက်ကနေ ကဗျာကယာနဲ့ လမ်းဖောက်ပြီးတော့ သွားရတဲ့ အဆင့်ဖြစ်ပါတယ်။ ဒီလမ်းကို ကျွန်တော်တို့ (၉၆)မိုင်ကို ကတ္တရာလမ်းအဖြစ် ကျွန်တော်တို့ ဆောင်ရွက်ပြီး ပါပြီ။ ဒီလမ်းပေါ်မှာရှိတဲ့ တံတား(၃၆၉)စင်း စလုံးကိုလည်းပဲ ဆောင်ရွက်ပြီးဖြစ်ပါကြောင်း လေးစားစွာ တင်ပြအပ်ပါတယ်။ နောက်တစ်ခုကတော့ အမှတ်(၁၀)လမ်းဖြစ်ပါတယ်။ အမှတ်(၁၀)လမ်းက ကျွန်တော် တင်ပြခဲ့တဲ့အတိုင်း ဒါ လမ်းကွန်ယက်မှာရှိတဲ့ လမ်းတွေကို ပြန်ပြီးတော့ ကျွန်တော်တို့ဒါ ပင်လယ်ဘက်ကို သွားနေတဲ့ လမ်းတွေကို ကျွန်တော်တို့ ပြန်ဆက်တဲ့လမ်းဖြစ်ပါတယ်။ ဘိုကလေး- မော်ကျွန်း- မဝါးခယ်မ- မြောင်းမြ ဆိုပြီးတော့ ဒီလိုဆက်တဲ့လမ်း ဖြစ်ပါတယ်။ ဒီလမ်းကတော့ ကျွန်တော်တို့ဒါမိုင်ပေါင်း (၆၆)မိုင် ရှည်လျားတဲ့ လမ်းဖြစ်ပါတယ်။ ဒီလမ်းပေါ်မှာ ကျွန်တော်တို့ တံတားပေါင်း(၁၁)စင်း တည်ဆောက်ရမှာဖြစ်ပါတယ်။ ဆောင်ရွက်ပြီးစီးတာ တံတား(၇)စင်းဖြစ်ပါတယ်။ ကျွန်တော်တို့ ဆောင်ရွက်ဆဲ တံတား(၁)စင်းကတော့ ကျွဲခြံရေကျော် ဆိုတဲ့တံတား ဆောင်ရွက်တာဖြစ်ပါတယ်။ ဒီကျွဲခြံ ရေကျော် ကတော့ ဘိုကလေးကနေပြီးတော့ မော်ကျွန်း၊ မော်ကျွန်းကနေပြီးတော့ ပုသိမ် သွားတဲ့ လမ်းမ ပေါ်မှာ တည်ရှိတာကြောင့် ဒီတံတားကြီးကို ကျွန်တော်တို့ ဆောင်ရွက်တဲ့အခါမှာ လာမယ့် ၂၀၁၅-၂၀၁၆ ဘဏ္ဍာရေးနှစ်မှာ ပြီးစီးအောင် ဆောင်ရွက်သွားမှာ ဖြစ်ပါတယ်။ ဒီလမ်းကြီးပေါ်မှာ တံတားအနေနဲ့ (၃)စင်းကျန်ပါတယ်။ စော်ကဲတံတား၊ ကျွန်းပြဿဒ်တံတားနဲ့ လမ်းသမိုင်တံတားတို့ ဖြစ်ပါတယ်။ ဒီတံတားတွေကလည်း မြစ်ကျယ်ကြီးတွေ ဖြစ်တဲ့အတွက် နှစ်အလိုက်စီမံချက်ချပြီးတော့ ဆောင်ရွက် သွားမှာ ဖြစ်ပါကြောင်း တင်ပြအပ်ပါတယ်။ နောက်ဆုံးလမ်းကတော့ ကျွန်တော်တို့ ပုသိမ်- ငပုတောလမ်းဖြစ်ပါတယ်။ ဒီမှာ ပုသိမ်ကနေ ပြီးတော့ ငပုတော ဒီလမ်းဖြစ်ပါတယ်။ ကျွန်တော် ပဏာမတင်ပြခဲ့တဲ့အထဲမှာ ပါတဲ့အတိုင်း မူလတုန်းက ဒီငပုတောမြို့ဟာ ကားလမ်းပေါက်တာမဟုတ်ပါဘူး။ ဒါကြောင့်မို့ ကျွန်တော်တို့ ဒီပုသိမ်- ငပုတောလမ်း မှာ တံတား(၆)စင်း ကျွန်တော်တို့ ဆောင်ရွက်ခဲ့တာဖြစ်ပါတယ်။ ဒီတံတား(၆)စင်း ဆောင်ရွက်ခဲ့တဲ့အခါမှာ ကျွန်တော်တို့လမ်းဟာ ငပုတောအထိ တိုက်ရိုက် ရောက်ရှိသွားပါတယ်။ ဒီအပြင် ဒီလမ်းမိုင်ရဲ့ အရှည်က လည်းပဲ မူလကတော့ (၁၉)မိုင် (၂)ဖာလုံပဲ ရှိပါတယ်။ သို့သော်လည်းပဲ တံတားတွေ တည်ဆောက်တဲ့ အခါမှာ လမ်းကြောင်းပြောင်းရတဲ့အတွက် (၁)မိုင်ပိုရှည်ပြီးတော့ (၂၀)မိုင် (၂)ဖာလုံ ကျွန်တော်တို့ ဆောင်ရွက်ခဲ့တာဖြစ်ပါတယ်။ ဆောင်ရွက်ခဲ့တဲ့အတွက် အခုအချိန်မှာ ကတ္တရာလမ်းအဆင့်လည်း အားလုံးဆောင်ရွက်ပြီးဖြစ်ပါတယ်။ (၁၂)ပေလမ်းဖြစ်နေတဲ့အတွက် ဒါကိုလည်းပဲ နှစ်အလိုက် ကျွန်တော်တို့ စီစဉ်ပြီးတော့ (၁၈)ပေလမ်းဖြစ်အောင် စီမံဆောင်ရွက်လျက်ရှိပါကြောင်း တင်ပြအပ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ကျွန်တော်တို့အနေနဲ့ ဒါ ဧရာဝတီ လမ်းကွန်ယက် ဖွံ့ဖြိုးရေးစီမံကိန်းမှာ လမ်းမိုင်ပေါင်း (၅၅၄)မိုင်နဲ့ (၅)ဖာလုံ၊ တံတားစုစုပေါင်း(၅၆၈)စင်း ဆောင်ရွက် ဖို့ရည်မှန်းခဲ့တာဖြစ်ပါတယ်။ ရည်မှန်းခဲ့တဲ့အခါမှာ လမ်းမိုင်ပေါင်း(၅၅၄)မိုင်နဲ့ (၅)ဖာလုံ အားလုံးဆောင်ရွက်ပြီးဖြစ်ပါတယ်။ သို့သော်လည်းပဲ တံတားတွေကို (၅၆၈)စင်း ဆောင်ရွက်ဖို့ ကျွန်တော်တို့ စီမံထားပေမယ့် (၅၃၃)စင်း ကျွန်တော်တို့ ဆောင်ရွက်ပြီးဖြစ်ပါတယ်။ (၁၇)စင်းက ခုနက ကျွန်တော် တစ်လမ်းချင်းမှာတင်ပြသွားတဲ့အတိုင်း ကျွန်တော်တို့ ဆောင်ရွက်ဆဲဖြစ်ပါတယ်။ ကျန်တဲ့ (၁၈)စင်း ကတော့ မြစ်ကျယ်ကြီးတွေကို ဖြတ်သန်းဖောက်လုပ်ရတာဖြစ်တဲ့အတွက် နှစ်အလိုက် ကျွန်တော်တို့ တဖြည်းဖြည်းနဲ့ ဆောင်ရွက်သွားမှာဖြစ်ပါကြောင်း ရိုသေလေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန၊ ဒုတိယဝန်ကြီး တစ်ဦး တည်းက ဖြေကြားရမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ပလက်ဝမြို့နယ်၏ အရှေ့တောင်ဘက်ခြမ်း ဒေသ လမ်းပန်းဆက်သွယ်ရေး ကောင်းမွန်စေရေးအတွက် ဂါရာပြင်-မဟာမုနိလမ်းကို စီမံကိန်းတွင် ထည့်သွင်းပေးရန်နှင့် သံတောင်-တပ်ချောင်း-ပျဉ်ဝ-ဆမီးလမ်းအား ဆက်လက်ဖောက်လုပ်နိုင်ရန် ရန်ပုံငွေ ပိုမိုခွင့်ပြုပြီး ဆောလျင်စွာ ဖော်ဆောင်ပေးရန် အစီအစဉ် ရှိ/မရှိတို့နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၁၂)မှ ဦးဆလိုင်းခွဲယန် က ပလက်ဝမြို့နယ်၏ အရှေ့တောင်ဘက်ခြမ်းဒေသ လမ်းပန်းဆက်သွယ်ရေး ကောင်းမွန်စေရေးအတွက် ဂါရာပြင် - မဟာမုနိလမ်းကို စီမံကိန်းတွင် ထည့်သွင်းပေးရန်နှင့် သံတောင် - တပ်ချာင်း - ပျဉ်ဝ - ဆမီး လမ်းအား ဆက်လက် ဖောက်လုပ်နိုင်ရန် ရန်ပုံငွေ ပိုမိုခွင့်ပြုပြီး ဆောလျင်စွာ ဖော်ဆောင်ပေးရန် အစီအစဉ် ရှိ/မရှိတို့နဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="48">ဦးဆလိုင်းခွဲယန်၊ ချင်းပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ၊ ပညာရှင်များခင်ဗျား။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးဆလိုင်းခွဲယန် ဖြစ်ပါတယ်။ ကျွန်တော့်အနေနဲ့ ပလက်ဝမြို့နယ်၏ အရှေ့တောင်ဘက်ခြမ်း ဒေသ လမ်းပန်းဆက်သွယ်ရေး ကောင်းမွန်စေရေးအတွက် ဂါရာပြင် - မဟာ မုနိလမ်းကို စီမံကိန်းတွင် ထည့်သွင်းပေးရန်နှင့် သံတောင် - တပ်ချောင်း - ပျဉ့်ဝ - ဆမီး လမ်းအား ဆက်လက် ဖောက်လုပ်နိုင်ရန် ရန်ပုံငွေ ပိုမိုခွင့်ပြုပြီး ဆောလျင်စွာ ဖော်ဆောင်ပေးရန် ကိစ္စနဲ့ ပတ်သက်တဲ့ မေးခွန်းကို မေးမြန်းတင်ပြ သွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပလက်ဝမြို့နယ် ဟာ လမ်းပန်းဆက်သွယ်ရေး အင်မတန်ခက်ခဲတဲ့ ဒေသဖြစ်ပါတယ်။ မြန်မာနိုင်ငံမှာ ပလက်ဝမြို့ဆိုတာ မြို့ဆီကို ကားမရောက်သေးတဲ့ မြို့ထဲမှာ တစ်ခုအပါအဝင်ဖြစ်ပါတယ်။ သို့သော်လည်း ၂၀၁၃-၂၀၁၄ ဘဏ္ဍာရေးနှစ်မှာ ချင်းပြည်နယ်အတွင်း မြို့များနဲ့ ဆက်သွယ်နိုင်မယ့် ပလက်ဝ- မတူပီကားလမ်း ပေါ်ပေါက်လာတဲ့အတွက်ကြောင့် အခုအချိန်မှာဆို ပြည်သူများက ဝမ်းပန်းတသာ ကြိုဆိုကြပါတယ်။ ထိုနည်းအတူ ကုလားတန် ဘက်စုံစီမံကိန်းအရ ပလက်ဝမြို့ ကနဲ့ အိန္ဒိယနိုင်ငံ မီဇိုရမ်ပြည်နယ်၊ အိုင်ဇော်မြို့ အထိ ကားလမ်းဖောက်မယ့် စီမံကိန်းရှိလာတဲ့အတွက်ကြောင့် မျှော်လင့်စောင့်စား နေကြတာ ဖြစ်ပါတယ်။ သို့သော်လည်းပဲ ပလက်ဝမြို့နယ်ရဲ့ အရှေ့တောင်ဘက်ခြမ်း ဒေသဖြစ်တဲ့ သံတောင် ဒေသမှာဆိုရင် ဒီလိုမျှော်လင့်စရာအကြောင်း လမ်းမကြီးတွေမရှိသေးတဲ့အတွက်ကြောင့် ပြည်သူများဟာ အင်မတန်ဘဲ သွားလာရေးခက်ခဲနေတဲ့ အခြေအနေအထိ ရှိနေပါသေးတယ်။ ဒါကြောင့် ကျွန်တော့်အနေနဲ့ ပလက်ဝမြို့နယ်၏ အရှေ့တောင်ဘက်ခြမ်းဒေသ ပြည်သူများအတွက် သွားလာနိုင်မှု လွယ်ကူစေရန် အတွက် ဤလမ်း(၂)ခုကို တင်ပြရခြင်းဖြစ်ပါတယ်။ ပထမဦးစွာ ဂါရာပြင်- မဟာမုနိလမ်းကို တင်ပြ ပါ့မယ်။ Slide နဲ့ တင်ပြမှာဖြစ်ပါတယ်။ ကျွန်တော်တို့ တွေ့မြင်ရတဲ့ ပုံဟာဆိုရင် Internet Google အထဲကနေပြီး Download ဆွဲပြီးမှ ဖန်တီးထားတာဖြစ်ပါတယ်။ သူတို့ ညာဖက်မှာရှိတဲ့ ဂါရာပြင်ဆိုတဲ့ နေရာကနဲ့ ပြည်သူတွေဟာ ပလက်ဝမြို့ကိုသွားမယ်ဆိုရင် အဲဒီ လေးမြို့မြစ်အတိုင်း တောင်ဘက်ကို စုန်ဆင်းပြီးတော့မှ ရခိုင်ပြည်နယ် မြောက်ဦးမြို့ ကို စက်လှေနဲ့သွားရပါတယ်။ မြောက်ဦးမရောက်ခင်မှာ ဆင်ကဲအထိ စက်လှေနဲ့ သွားရပါတယ်။ ဆင်ကဲကနေမြောက်ဦးကိုတစ်ခါ သုံးဘီးကားစီး၊ မြောက်ဦးကနေ တစ်ခါမဟာမုနိ၊ မဟာမုနိမှ ကျောက်တော် အဲဒီကနေတစ်ဆင့် စက်လှေနဲ့ပလက်ဝမြို့ ကိုသွားရတာ ဖြစ်ပါတယ်။ သံတောင်ဒေသမှာဆိုရင် ဒီလိုမျှော်လင့်စရာအကြောင်း လမ်းမကြီးတွေ မရှိသေးတဲ့ အတွက်ကြောင့် ပြည်သူများဟာ အင်မတန်ပဲသွားလာရေးခက်ခဲနေရတဲ့အခြေအနေအထိ ရှိနေပါသေး တယ်။ ဒါကြောင့် ကျွန်တော့်အနေနဲ့ပလက်ဝမြို့နယ်ရဲ့ အရှေ့တောင်ဘက်ခြမ်းဒေသ ပြည်သူများအတွက် သွားလာနိုင်ဖို့ လွယ်ကူစေရန်အတွက် နိဒါန်း(၂)ခုကို တင်ပြရခြင်းဖြစ်ပါတယ်။ ပထမဦးစွာ ဂါရာပြင်မဟာမုနိလမ်းကို တင်ပြပါမယ်။ slide နဲ့တင်ပြမှာဖြစ်ပါတယ်။ ကျွန်တော်တို့တွေ့မြင်ရတဲ့ပုံဟာဆိုရင် Internet Google Earth $. download æB:po$:003:0nysclosufu najęcossos prodos ရှိတဲ့ ဂါရာပြင်မှာဆိုတဲ့နေရာနဲ့ ပြည်သူတွေဟာပလက်ဝမြို့ကို သွားမယ်ဆိုရင် အဲဒီလေးမြို့မြစ်အတိုင်းတောင်ဘက်ကို စုန်ဆင်းပြီးမှ ရခိုင်ပြည်နယ်မြောက်ဦးမြို့ ကို စက်လှေနဲ့သွားရပါတယ်။ မြောက်ဦး မရောက်ခင်မှာ ဆင်ကဲအထိ စက်လှေနဲ့သွားရပါတယ်။ ဆင်ကဲကနေမြောက်ဦးကိုတစ်ခါ သုံးဘီးကားစီး၊ မြောက်ဦးကနေ တစ်ခါမဟာမုနိ၊ မဟာမုနိမှ ကျောက်တော် အဲဒီကနေတစ်ဆင့် စက်လှေနဲ့ပလက်ဝမြို့ ကိုသွားရတာဖြစ်ပါတယ်။ အဲဒီအခါကျတော့ ကျွန်တော်တို့မြင်တဲ့အတိုင်းပဲ လမ်းခရီးဟာရှည်လျားပြီးမှ လမ်းမှာလည်းပဲ တစ်ညအိပ်ပြီးပလက်ဝမြို့ ကို သွားရတာဖြစ်ပါတယ်။ အခုကျွန်တော်တင်ပြတဲ့ လမ်းဟာဆိုရင် ဂါရာပြင် ကနေအနောက်ဘက် မဟာမုနိ၊ ကျောက်တော်မြို့အရှေ့ဘက်ကမ်း အရှေ့ဘက်လမ်းမှာရှိတဲ့ မဟာမုနိဘုရားဆီကို ဖြတ်လမ်းအနေနဲ့ ကျော်ဖြတ်ပြီးမှဖော��်လုပ်ဖို့ တင်ပြခြင်းဖြစ်ပါတယ်။ ဒီလိုဖောက် လုပ်မယ်ဆိုရင် ကျွန်တော်တို့တွေ့မြင်ရတဲ့အတိုင်း လမ်းဟာ လေးပုံသုံးပုံလောက် တိုတောင်းသွားမယ့် အနေအထား ဖြစ်ပါတယ်။ ဒီနေရာမှာ အထူးတင်ပြစရာတစ်ခုရှိတာက ဒီဂါရာပြင်ဆိုတာ ဒီပလက်ဝမြို့တောင်ဘက်ခြမ်း လေးမြို့မြစ်ရဲ့ တောင်ပိုင်းဒေသတွေ ဖြစ်ပါတယ်။ လေးမြို့မြစ်ရဲ့ အောက်ပိုင်းမှာဆိုရင် အင်မတန်မှ လမ်းခင်းတဲ့အချိန်မှာအသုံးဝင်တဲ့ ဒေသအခေါ် ဘောလုံးကျောက်တွေ အများကြီးရှိပါတယ်။ ဒီဘောလုံးကျောက်တွေကို ယခုအချိန်မှာ ရခိုင်ပြည်နယ် မြောက်ဦး-ကျောက်တော်-စစ်တွေလမ်းခင်းဖို့ အများအပြားထုတ်လုပ်နေကြတာဖြစ်ပါတယ်။ ဒီလိုထုတ်လုပ်တဲ့အခါမှာ ကျွန်တော်တို့ တွေ့မြင်ရတဲ့အတိုင်းပဲ၊ မြစ်ကြောင်းအတိုင်းပဲ သယ်ယူ ရတာဖြစ်ပါတယ်။ တကယ်လို့များ ဒီဂါရာပြင်ကနေ မဟာမုနိကို လမ်းဖောက်လုပ်မယ်ဆိုရင် အင်မတန် အသုံးဝင်တဲ့ဘောလုံးကျောက်များဟာ လွယ်လွယ်ကူကူ ကျောက်တော်မြို့၊ စစ်တွေမြို့များကိုလည်း သယ်ယူနိုင်ပြီးမှ ဒေသခံပြည်သူများလည်း တစ်ရက်စာ၊ ဝမ်းစာဖူလုံနိုင်ဖို့အတွက်လည်း ရုန်းကန် လှုပ်ရှား ရာမှာ များစွာအကျိုးရှိမှာဖြစ်ပါတယ်။ ထို့အပြင် အထူးထပ်မံတင်ပြလိုတာကတော့ ဂါရာပြင်ရဲ့ အောက်မှာဆိုရင် ကိုဖေရှေ့ ဆိုတဲ့ရွာရှိပါတယ်။ ဒီကိုဖေရှေ့မှာပဲ ကျွန်တော်တို့အားလုံးသိပြီးသားဖြစ်တဲ့လေးမြို့မြစ်ရေအားလျှပ်စစ်စီမံကိန်းဟာ စမ်းသပ်လုပ်ဆောင်နေတာဖြစ်ပါတယ်။ ဒီရေအား လျှပ်စစ် စီမံကိန်း အမှန်တကယ်ဖော်ဆောင်မယ်ဆိုရင် ဒီလမ်းကို မဖောက်မဖြစ်ဖောက်ရမယ့် အနေအထား ဖြစ်ပါတယ်။ ဒါကြောင့် ဒီလမ်းကို ကျွန်တော့်အနေနဲ့တင်ပြရတာ ဖြစ်ပါတယ်။ ဒုတိယတင်ပြလိုတာကတော့ ပလက်ဝမြို့၊ ဆမီးမြို့ကို ဆက်သွယ်နိုင်မယ့် သံတောင်တပ်ချောင်း-ပျဉ့်ဝ-ဆမီးလမ်းဖြစ်ပါတယ်။ ကျွန်တော်တို့ဒီပုံဟာဆိုရင် ပလက်ဝ နယ်မြေပုံဖြစ်ပါတယ်။ တောင်ဘက်ခြမ်းနဲ့ကြည့်မယ်ဆိုရင်တော့ အစွန်ဆုံးတောင်ဘက် ဟာဆိုရင် သံတောင်ရွာဖြစ်ပါတယ်။ ဒီသံတောင်ကနေမြောက်ဘက်ကို ဆန်တက်ပြီးမှ တပ်ချောင်း၊ တပ်ချောင်းကနေတစ်ခါ တောင်ကြော အတိုင်းသွားပြီးမှ ပျဉ့်ဝ၊ ပျဉ်ဝနဲ့ဆမီး ဒီလိုဖောက်လုပ်ဖို့ တင်ပြခြင်း ဖြစ်ပါတယ်။ ဒီလမ်းဖောက် လုပ်ခြင်းဟာသည် ပလက်ဝ-ဆမီး-မတူပီလမ်းပေါ်မှာ ချိတ်ဆက်နိုင်ဖို့အတွက် တင်ပြခြင်းဖြစ်ပါတယ်။ ကျွန်တော်တို့ ရှေ့မြင်တွေ့နေရတဲ့ပုံ အစိမ်းရောင်လေး ပြထားတဲ့နေရာသည် ၂၀၁၃-၂၀၁၄ မှာ ဆမီးမြို့ကနေ တစ်မိုင်လေးဖာလုံလောက်ကို ပျဉ်ဝရွာအထိ ဖောက်လုပ်ပြီးသား ဖြစ်ပါတယ်။ ထိုနည်းတူ အလယ်မှာရှိတဲ့လမ်းခွဲမှာရှိတဲ့နေရာ ပျဉ်ဝမှာလည်းပဲ ၂၀၁၂-၂၀၁၃ ဘတ်ဂျက်မှာ တစ်မိုင်အတွက် သိန်း(၅၀)ချပြီးမှ တစ်မိုင်ဖောက်လုပ်ပြီး ဖြစ်ပါတယ်။ ဒီဟာကိုအမြန်ဆုံးပြီးစီးနိုင်ဖို့အတွက် တင်ပြခြင်း ဖြစ်ပါတယ်။ ကျွန်တော်တို့စောစောကတင်ပြတဲ့အပိုင်း အရှေ့တောင်ဘက်ခြမ်းဒေသအတွက် လမ်းပန်း ဆက်သွယ်မှု ကောင်းမွန်ဖို့အတွက်ဆိုရင် တစ်နှစ်၊ တစ်နှစ်မှာ တစ်မိုင်လောက်နဲ့ ဖောက်လုပ်ရင်တော့ နှစ်ပေါင်းများစွာ အချိန်ယူဖောက်လုပ်ရမှာဖြစ်တဲ့အတွက်ကြောင့် အမြန်ဆုံး ဖော်ဆောင်ပေးမှ၊ ပြီးစီး နိုင်မှသာ ဒီဒေသ ပြည်သူတွေဟာ သွားလာရေးလွယ်ကူမှာ ဖြစ်ပါတယ်။ ဒါကြောင့် ဒီလမ်းကိုဖောက်လုပ်မယ်ဆိုရင် တစ်ဖက်ကပလက်ဝမြို့ကို ဆက်သွယ်သွားလာတဲ့ ဆမီး- ဗွီပုန်း- ပလက်ဝလမ်းအပေါ်မှာလည်းပဲ ချိတ်ဆက်ပြီးသားဖြစ်သွားမှာ ဖြစ်ပါတယ်။ ဒါကြောင့် ဒီလမ်းတွေကို နိုင်ငံတော်အစိုးရအနေနဲ့ဖြစ်ပါစေ၊ ပြည်နယ်အစိုးရအနေနဲ့ဖြစ်ဖြစ် အမြန်ဆုံးဖော်ဆောင် ပေးဖို့ တင်ပြခြင်းဖြစ်ပါတယ်။ အဲဒါကြောင့် ကျွန်တော့်အနေနဲ့ အောက်ပါမေးခွန်းများကို မေးမြန်းရခြင်း ဖြစ်ပါတယ်။ (၁) ဂါရာပြင်-မဟာမုနိလမ်းကို စီမံကိန်းတွင် ထည့်သွင်းပေးရန်နှင့် (၂) သံတောင်တပ်ချောင်း-ပျ၌ဝ-ဆမီးလမ်းကို ရန်ပုံငွေပိုမို ခွင့်ပြုပြီး ဆောလျင်စွာဆောင်ရွက်ပေးရန် အစီအစဉ် ရှိ/ မရှိကို မေးမြန်းခြင်းဖြစ်ပါတယ်။ ကျေးဇူးတင်ပါတယ်။</speech>
<title>ကလေးနည်းပညာတက္ကသိုလ်မှ အနောက်ဘက်သို့ ဦးတည်ဖောက်လုပ်သည့် မြို့ပတ်လမ်းအား ဗိုလ်ချုပ် လမ်းမှ ကလေးစက်မှုဇုန်သို့ အဝင်လမ်းနှင့် တည့်မတ်စွာဖောက်လုပ်ပေးပြီး မြို့ပတ်လမ်းနှင့် ကျန်စစ်သား လမ်းဆုံရာမှ တက္ကသိုလ်ကျောင်းဝင်းအတွင်းသို့ လမ်းကြောင်းတစ်ခု ဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁)မှ ဦးကျွန်ခဲန်း က ကလေးနည်းပညာတက္ကသိုလ်မှ အနောက်ဘက်သို့ ဦးတည်ဖောက်လုပ်သည့် မြို့ပတ်လမ်းအား ဗိုလ်ချုပ် လမ်းမှ ကလေးစက်မှုဇုန်သို့ အဝင်လမ်းနှင့် တည့်မတ်စွာ ဖောက်လုပ်ပေးပြီး မြို့ပတ်လမ်းနှင့် ကျန်စစ်သားလမ်းဆုံရာမှ တက္ကသိုလ် ကျောင်းဝင်းအတွင်းသို့ လမ်းကြောင်းတစ်ခု ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းမေးမြန်းဖို့ ဖြစ်ပါတယ်</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>လေးစားရပါသော အမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ ကော်မရှင်အဖွဲ့ဝင်နဲ့ အမျိုးသားလွှတ်တော် ကိုယ်စားလှယ်များ ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ အမြဲထာဝစဉ်ရရှိနိုင်ပါစေကြောင်း ဆုမွန်ကောင်းတောင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ်၊ မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျွန်ခန်း ဖြစ်ပါတယ်။ ကျွန်တော်မေးမယ့်မေးခွန်း ကတော့ ကလေးနည်းပညာတက္ကသိုလ်ကနေပြီးမှ အနောက်ဘက်သို့ ဦးတည်ဖောက်လုပ်မည့် မြို့ပတ်လမ်းအား စက္ကန်ကျေးရွာအရောက်တွင် အရှေ့ဘက်ခြမ်းသို့ မကွေ့ဘဲနဲ့ ဗိုလ်ချုပ်လမ်းမကနေပြီးမှ စက်မှုဇုန်ဝင်တဲ့အဝင်လမ်းအထိ တည့်မတ်စွာဖောက်လုပ်ပေးဖို့အစီအစဉ်နဲ့ ကျွန်တော်တို့ ကလေးမြို့ ကျန်စစ်သားလမ်းကနေပြီးမှ စက်မှုဇုန်ကိုဖြတ်ပြီးမှ ကလေးတက္ကသိုလ်ပရဝဏ်အထိ ဆက်လက်ပြီးမှ လမ်းဖောက်ဖို့ အစီအစဉ်ကို ကျွန်တော်မေးမြန်းမှာ ဖြစ်ပါတယ်။ အခုလိုမေးမြန်းရတဲ့ အတွက်ကြောင့် ဥက္ကဋ္ဌကြီးကို အထူးကျေးဇူးတင်ပါတယ်။ ဥက္ကဋ္ဌကြီး ခင်ဗျား။ ကျွန်တော်တို့ကလေးမြို့နယ်ဟာ ကြည့်လိုက်ရင် စစ်ကိုင်းတိုင်းရဲ့ အနောက်ဘက်ခြမ်းက မြို့ဖြစ်ပြီး မြောက်ဘက်ပိုင်း ချင်းပြည်နယ် (၅) မြို့နယ်ရဲ့ အဝင်အထွက် မြို့နယ်လည်း ဖြစ်ပါတယ်။ နောက် တမူးမြို့ရဲ့ ကုန်သွယ်ရေး၊ နယ်စပ်ကုန်သွယ်ရေး လမ်းကြောင်းရဲ့ တစ်ထောင့်တစ်နေရာမြို့ တစ်မြို့ လည်း ဖြစ်ပါတယ်။ အဲဒီမှာ ကျွန်တော်တို့ အများအားဖြင့် ချင်းလူမျိုး များနဲ့ ဗမာလူမျိုးများ အများအားဖြင့် နေထိုင်ကြပါတယ်။ အခုလိုကျွန်တော် တင်ပြရခြင်းအားဖြင့် ကလေးတက္ကသိုလ်ရဲ့ ကျောင်းလွှတ်ချိန်မှာ ဗိုလ်ချုပ်လမ်းမပေါ်မှာ ကျောင်းသားများ ပြည့်သိပ်နေမှုနဲ့ ယာဉ်အန္တရာယ်များပြားမှုကြောင့် အဲဒါကို ကင်းလွတ်နိုင်ဖို့အတွက် တင်ပြထားခြင်း ဖြစ်ပါတယ်။ ယေဘုယျအားဖြင့် ကလေးမြို့နယ်စည်ပင်သာယာအနေနဲ့ မြို့ပတ်လမ်းကို ဗိုလ်ချုပ်လမ်းကနေပြီးမှ အရှေ့ဘက်ကို ထိုးထွက်နေပြီးမှ မြစ်သာမြစ်အထိ၊ ကျွန်တော်တို့ ပြင်သာဆိပ်ကမ်းအထိ သတ်မှတ် ထားပါတယ်။ အဲဒီကနေ တောင်ဘက်ချိုးကွေ့ပြီးမှ တောင်အူရွာအထိ ဖောက်လုပ်ထား ပါတယ်။ အဲဒီကနေ အနောက်ဘက်ကို ပြန်လည်ပြီးမှ၊ ဦးတည်ပြီးတော့မှ ကလေး-ဂန့်ဂေါလမ်း မြို့ သာအထိ ကျွန်တော်တို့သတ်မှတ်ထားပါတယ်။ အဲဒီကနေမြို့ သာရွာကနေပြီးမှ ကလေး နည်းပညာ တက္ကသိုလ်အထိ ထုံမာ လမ်းခွဲလို့ခေါ်ပါတယ်။ အဲဒီမှာ နည်းပညာတက္ကသိုလ်ရှိပါတယ်။ အဲဒီအထိကို တောင်ဘက်ကိုကွေ့ဝိုက်ပြီးမှ အဲဒီနည်းပညာတက္ကသိုလ်ကနေပြီးမှ အနောက်ဘက်ကို ပြန်လည်ပြီးမှ ကွေ့ပါတယ်။ အဲဒီအနောက်ဘက်ကို နည်းပညာကနေပြီးမှ နဂါးပွက်ကျေးရွာ၊ နဂါးပွက်ကျေးရွာ ကနေပြီးမှ ကြီးကြိုင်ကျေးရွာ၊ ကြီးကြိုင်ကျေးရွာကနေပြီးမှ ဆင်တော၊ ဆင်တောကနေပြီးမှ ရှားတော ၊ရှားတောကနေပြီးမှ စက္ကန်၊ စက္ကန်ကနေပြီးတော့မှ စက္ကန်ဆိုရင်တော့ ကျွန်တော်တို့ အနောက်ဘက် ကျပြီးမှ ကလေးတက္ကသိုလ်နဲ့တစ်တန်းတည်း ဖြစ်ပါတယ်။ အဲဒီကနေပြီးမှ ကျွန်တော့်တို့မြို့ပတ်လမ်းကို အရှေ့ဘက်ကိုပြန်ကွေ့ကာ မြို့ လှကနေပြီးမှ တောင်ဖီလာ၊ တောင်ဖီလာကနေပြီးမှ တာဟန်းကို ပြန်ပြီးတော့ ကျွန်တော်တို့ ကလေးမြို့ကို အဲဒီလို မြို့ပတ်လမ်းသတ်မှတ်ထားပါတယ်။ ဒါပေမဲ့ အခုကျွန်တော်တင်ပြချင်တာကတော့ စက္ကန်ကနေပြီးမှ အရှေ့ ဘက်ကိုမတွေ့တော့ဘဲနဲ့ကလေးတက္ကသိုလ်နားက စက်မှုဇုန်အဝင်လမ်းကနေပြီးမှ တည့်တည့် မတ်မတ် ဖောက်လုပ်ပေးလို့ရှိရင် မြို့ပတ်လမ်းကိုလည်းနည်းနည်းအဆင်ပြေသွားမယ်လို့ ကျွန်တော် အဲဒီလိုတွေးမိပါတယ်။ ၎င်းအပြင် ခ.လ.ရ (၈၉)ကနေပြီးမှ ကျန်စစ်သားလမ်းက ဖောက်လုပ်ပြီးမှ စက်မှုဇုန်ကို ဖြတ်သွားပြီးမှ တက္ကသိုလ်ပရဝဏ်အထိ လမ်းအူကြောင်းဆွဲလိုက်လို့ရှိရင်တော့ ရပါတယ်။ စက်မှုဇုန်အထိကတော့ လမ်းဖောက်ပြီးသားဖြစ်ပါတယ်။ အဓိက အဲဒီလိုဖောက်လုပ်ခြင်းအားဖြင့် ကလေးတက္ကသိုလ်ဟာ အဝင်အထွက်တစ်လမ်းသာရှိတဲ့အတွက်ကြောင့် ကျောင်းတက်လာတဲ့ အချိန်ခါ ကျတော့ အဲဒီလောက် ပြဿနာမရှိဘူး။ ဒါပေမဲ့ ကျောင်းလွှတ်ချိန်မှာ ကလေးတွေက အိမ်ပြန်ချင်ဇောနဲ့ လမ်းပေါ်မှာ ပြည့်သိပ်ပြီးမှပြန်တဲ့အခါမှာ ယာဉ်အန္တရာယ်နဲ့သော်လည်းကောင်း၊ လမ်းသွားလမ်းလာ ပြည်သူများနဲ့သော်လည်းကောင်း အဆင်မပြေမှုလေး ခဏခဏပေါ်ပေါက်ပါတယ်။ အဲဒါကြောင့် ဒီကျန်စစ်သားလမ်းနဲ့ထိပ်တိုက်တွေ့ဆုံမယ့် တက္ကသိုလ်ပရဝဏ်ကနေပြီးမှ လမ်းတစ်လမ်း ဖောက်လုပ်ပေးနိုင်လို့ရှိရင် တက္ကသိုလ်ကျောင်းသူ၊ ကျောင်းသားများရဲ့ ကျောင်းသွား၊ ကျောင်းပြန် လမ်းကိုလည်းအဆင်ပြေသွားမှာဖြစ်ပါတယ်။ အဲဒါကြောင့် အောက်ပါမေးခွန်းများကို လေးစားအပ်ပါသော ဥက္ကဋ္ဌကြီးမှတစ်ဆင့် ��သေခံပြည်သူများကိုယ်စား ကျွန်တော် တင်ပြရခြင်း ဖြစ်ပါတယ်။ (က) ကလေးနည်းပညာတက္ကသိုလ်မှ အနောက်ဘက်သို့ ဦးတည်ဖောက်လုပ်သည့် မြို့ပတ်လမ်းအား စက္ကန်ကျေးရွာ အရောက်တွင် ဗိုလ်ချုပ်လမ်းမှ ကလေးစက်မှုဇုန်သို့ အဝင်လမ်းနှင့် တည့်မတ်စွာ ဖောက်လုပ်ပေးရန် အစီအစဉ် ရှိ/မရှိ။ (ခ) ကလေးတက္ကသိုလ်ကျောင်းဆင်းချိန် ဗိုလ်ချုပ်လမ်းတွင် ပြည့်ကြပ်မှု လျော့ပါးစေရေးအတွက် တောင်ဘက်ခြမ်းမှ ကျောင်းသား/ ကျောင်းသူများ ဝင်ထွက်သွားလာနိုင်ရန် မြို့ပတ်လမ်းနှင့် ကျန်စစ်သားလမ်းဆုံရာမှ တက္ကသိုလ် ကျောင်းဝင်း အတွင်းသို့ ကျန်စစ်သားလမ်းအတိုင်း လမ်းဖောက်လုပ်ပေးရန် အစီအစဉ်ရှိ/မရှိ ဆိုတဲ့မေးခွန်းဖြစ်ပါတယ်။ အားလုံးကို ကျေးဇူးတင် ပါတယ်။</speech>
<title>မိတ္ထီလာခရိုင်၊ မလှိုင်-ကံကြီး -ပင်းတလဲ ကားလမ်းပိုင်းတွင် မလှိုင်-ကံကြီးလမ်းပိုင်း ကတ္တရာခင်းပေးရန် နှင့် ကံကြီး - ပင်းတလဲလမ်းပိုင်းအား ကျောက်ချောလမ်းခင်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁၁)မှ ဦးစိုးအောင် က မိတ္ထီလာခရိုင်၊ မလှိုင် - ကံကြီး - ပင်းတလဲ ကားလမ်းပိုင်းတွင် မလှိုင် - ကံကြီးလမ်းပိုင်း ကတ္တရာ ခင်းပေးရန်နှင့် ကံကြီး - ပင်းတလဲ လမ်းပိုင်းအား ကျောက်ချောလမ်းခင်းပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="107">ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့်အဖွဲ့အစည်းဝင်ဒုတိယဝန်ကြီး၊ လွှတ်တော် ကိုယ်စားလှယ်များနဲ့ ဖိတ်ကြားထားသော ဧည့်သည်တော်များအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်းနဲ့ပြည့်စုံကြပါစေလို့ ဆုတောင်းမေတ္တာပို့သရင်း မင်္ဂလာပါလို့ ဂါရဝပြု နှုတ်ခွန်း ဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ် ဦးစိုးအောင်ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးရဲ့ ခွင့်ပြုချက် အရ ဥက္ကဋ္ဌကြီးမှတစ်ဆင့် မိတ္ထီလာခရိုင်၊ မလှိုင် - ကံကြီး - ပင်းတလဲ ကားလမ်းပိုင်းတွင် မလှိုင် - ကံကြီး လမ်းပိုင်းအား ကတ္တရာခင်းပေးရန်နှင့် ကံကြီး - ပင်းတလဲ လမ်းပိုင်းအား ကျောက်ချော လမ်းခင်းပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျာ။ ကျွန်တော်တို့ မိတ္ထီလာခရိုင် တွင် မေးခွန်းပါ မလှိုင်-ကံကြီး-ပင်းတလဲလမ်းဟာ မလှိုင်မြို့ရဲ့ အရှေ့ဘက်ပင်းတလဲသို့ (၁၇) မိုင် အရှည်ရှိ ကျောက်ခင်းလမ်းကို လွတ်လပ်ရေးမရခင်ကာလအတွင်းက အင်္ဂလိပ်အစိုးရက ဖောက်လုပ် ပေးခဲ့ခြင်း ဖြစ်ပါတယ်။ လွတ်လပ်ရေးရပြီး ဖဆပလအစိုးရလက်ထက် ၁၉၆၀-၆၁ ခုနှစ်တွင် မလှိုင်မှ ကံကြီးအထိ (၂)မိုင်အရှည်ကို ကတ္တရာလမ်းအဖြစ်ဖောက်လုပ်ပြုပြင်ပေးခဲ့ပါတယ်။ ၁၉၆၂ ခုနှစ်မှ ၁၉၈၈ ခုနှစ်အတွင်း တော်လှန်ရေးကောင်စီအစိုးရနဲ့ နိုင်ငံတော်ကောင်စီအစိုးရလက်ထက်တွင် ကတ္တရာ ထပ်ပိုးလွှာမခင်းဘဲ ကတ္တရာဖာထေးခြင်း (၃)၊ (၄)ကြိမ် ပြုပြင်မှုရှိခဲ့သော်လည်း လမ်း၏ ခံနိုင်စွမ်းဝန်ကို ထိန်းချုပ်မှု မရှိဘဲ တောင်ပေါ်ယာဉ်များနေ့စဉ် ဖြတ်သန်းမောင်းနှင်လျက်ရှိခဲ့ပါတယ်။ ထော်လာဂျီ၊ မြင်းလှည်းယာဉ်၊ ဆိုင်ကယ်များဖြင့် မလှိုင်မြို့ အရှေ့ဘက်ရှိ ကျေးရွာအုပ်စု (၁၁)ခုမှ ဒေသခံပြည်သူများမှ ဒေသထွက်ကုန်များ၊ ကောက်ပဲသီးနှံများကို မလှိုင်မြို့ သို့ နေ့စဉ်သယ်ယူ ပို့ဆောင်နေစဉ်မှာလည်း ယနေ့အထိဖြစ်ပါတယ်။ ၎င်းအပြင် ၂၀၀၈-၂၀၀၉ ခုနှစ်တွင် ကံကြီးမှ (၃)ဖာလုံအကွာတွင် အမှတ်(၁) ခရိုင်ချင်းဆက်လမ်းမကြီးကို စည်ပင်သာယာရေးမှ ဖောက်လုပ် ပေးခဲ့ပါတယ်။ မလှိုင်မြို့မှ မန္တလေးမြို့ သို့ မလှိုင်-ကံကြီးလမ်းဆုံမှ ခရိုင်ချင်းဆက်လမ်းအတိုင်း ခရီးသည်လိုင်းကားများ ခရိုင်ချင်းဆက်လမ်းဘေးရှိ ကျေးရွာအုပ်စုများမှ မလှိုင်မြို့သို့ ထော်လာဂျီ၊ ဆိုင်ကယ်ဖြတ်သန်းမှုများ ပိုမိုများပြားလာခြင်းကြောင့် ယနေ့မလှိုင်-ကံကြီး ကတ္တရာလမ်း ဖာထေးခြင်း သည် များစွာပျက်စီးလျက်ရှိကြောင်းတွေ့ရှိရပါတယ်။ လမ်းပိုင်းတစ်လျှောက် အောက်ခံကျောက်လွှာများ လွင့်စဉ်ထွက်ကာ လမ်းပေါက်ကျင်း၊ ချိုင့်များနှင့် ပြည့်နှက်ကာ သွားလာမှုခက်ခဲနေကြောင်းလည်း တွေ့ရှိရပါတယ်။ ကတ္တရာလမ်း အပိုင်း အချို့နေရာများသည်လည်း လမ်းပေါ်မှမောင်းနှင်၍ မရတော့သည့်အခြေအနေဖြစ်နေခြင်း၊ လမ်းဘေး ဝဲ၊ ယာတွင် မြင်းလှည်း၊ နွားလှည်း၊ ဆိုင်ကယ်သွားရန် မြေသားလမ်းဖောက်လုပ် ပေးထားခြင်း မရှိခြင်းတို့ကြောင့် ပြည်သူလူထု၏လူမှုရေး၊ ကျန်းမာရေး၊ စီးပွားရေး၊ ပညာရေး အခက်အခဲများ နှင့်ကြုံတွေ့နေရပါတယ်။ ကုန်စည်စီးဆင်းမှုကြန့်ကြာပြီး သယ်ယူပို့ဆောင်စရိတ်များ မလိုအပ်ဘဲ ကြီးလေးခြင်းစသည်တို့ကြောင့် ကုန်ဈေးနှုန်းကြီးမြင့်မှုလည်း ဖြစ်ပေါ်စေခဲ့ပါတယ်။ သို့ဖြစ်ပါ၍ အဆိုပါလမ်းအား ကတ္တရာထပ်ပိုးလွှာခင်းပေးရန် ဒေသခံပြည်သူများမှ လိုလား တောင့်တလျက်ရှိနေပါတယ်ခင်ဗျား။ ၎င်းအပြင် ကံကြီး-ပင်းတလဲလမ်းအပိုင်း ကျောက်ချောလမ်း အဖြစ် ပြန်လည်ပြုပြင် ဖောက်လုပ်ပေးပါက ရန်ကုန်-မန္တလေး (၆)လမ်းသွား လမ်းမကြီးပေါ်သို့ မလှိုင်မြို့နယ်၊ ဝမ်းတွင်းမြို့နယ်တို့မှ မန္တလေးမြို့သို့ပြေးဆွဲနေသော ခရီးသည်တင်ကားများ အချိန်တိုအတွင်း ရောက်ရှိနိုင် ပါတယ်။ သို့ပါ၍ နိုင်ငံတော်အနေဖြင့် ကျေးလက်နေပြည်သူတို့၏လူမှုရေး၊ စီးပွားရေး၊ ကျန်းမာရေး၊ ပညာရေးအကျိုးကိုလည်းကောင်း၊ ကုန်စည်စီးဆင်းမှုမြန်ဆန်ရေး၊ ကုန်ဈေးနှုန်း တည်ငြိမ်ရေး တို့အတွက်လည်းကောင်း ကံကြီး-ပင်းတလဲလမ်းကို ကျောက်ချောလမ်းအဖြစ် ပြန်လည်ဆောင်ရွက် ပေးရန် ကျေးလက်နေပြည်သူများမှ လိုလားတောင့်တလျက် ရှိပါတယ်ခင်ဗျား။ သို့ဖြစ်ပါ၍ ကျွန်တော့်အနေနဲ့အမျိုးသားလွှတ်တော်ဥက္ကဋ္ဌကြီးမှတစ်ဆင့် မိတ္ထီလာခရိုင်၊ မလှိုင် - ကံကြီး - ပင်းတလဲ လမ်းပိုင်းတွင် မလှိုင် - ကံကြီးလမ်းပိုင်း ကတ္တရာခင်းပေးရန်နှင့် ကံကြီး - ပင်းတလဲလမ်းပိုင်းအား ကျောက်ချောလမ်းခင်းပေးရန် အစီအစဉ် ရှိ/မရှိနဲ့ ရှိပါက မည်သည့်ဘဏ္ဍာ ရေးနှစ်တွင်ဆောင်ရွက်ပေးမည်ကို သိလိုပါသဖြင့်မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး မွေးမြူရေး၊ ရေလုပ်ငန်းနှင့် ကျေးလက်ဒေသ ဖွံ့ဖြိုးရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="86">ဦးတင်ငွေ (ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ် တော်ကြီးများ၊ ဖိတ်ကြားထားသောဧည့်သည်တော်များအားလုံး ကိုယ်စိတ်နှစ်ဖြာ ကျန်းမာ ချမ်းသာကြပါ စေကြောင်း ဦးစွာပထမနှုတ်ခွန်းဆက်သရင်း ဂါရဝပြုအပ်ပါတယ်ခင်ဗျား။ ကျွန်တော်ကတော့ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန၊ ဒုတိယဝန်ကြီးဖြစ်ပါတယ်။ ချင်းပြည်နယ်၊ မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးဆလိုင်းခွဲယန် ၏ ကြယ်ပွင့်ပြမေးခွန်းနဲ့ ပတ်သက်လို့ ကျွန်တော်ဖြေကြားသွားမှာဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ချင်းပြည်နယ် ပလက်ဝမြို့နယ် အတွင်းမှာရှိတဲ့ ဂါရာပြင် မဟာမုနိလမ်းဟာ ချင်းပြည်နယ် ပလက်ဝမြို့နယ်ထဲမှာဆိုလို့ရှိရင် (၅)မိုင်၊ ရခိုင်ပြည်နယ်ကျောက်တော်မြို့နယ်ထဲမှာဆိုလို့ရှိရင် (၁၇)မိုင် စုစုပေါင်း(၂၂)မိုင်ရှိပါတယ်။ ပလက်ဝ မြို့နယ်၊ သံတောင်၊ တပ်ချောင်း၊ ပျဉ့်ဝ၊ ဆမီးလမ်းအရှည်ဟာ (၇၂)မိုင်ရှိပါတယ်။ လက်ရှိအခြေအနေမှာ တော့ တောင်ပေါ်လူသွားလမ်းအနေနဲ့ဖြစ်ပါတယ်။ အဆိုပါလမ်း(၂)လမ်းမှာ ကျေးရွာ(၅)ရွာ၊ အိမ်ခြေ (၁၀၅၉) လူဦးရေ (၅၁၇၄)ဦးတို့အား အကျိုးပြုပြီးတော့ ဆက်စပ်ကျေးရွာစုစုပေါင်း(၇၀)ခန့် ရှိပါတယ်။ ကျေးလက်လမ်း (၂)လမ်းအရှည်ဟာ (၉၄)မိုင်ကို (၁၈)ပေ မြေသားလမ်းအကျယ်အဆင့်သို့ ဆောင်ရွက်ပေးမယ်ဆိုရင် ခန့်မှန်း(၁.၅) ဘီလီယံခန့် ကုန်ကျမှာဖြစ်ပါတယ်ခင်ဗျား။ ချင်းပြည်နယ်အတွင်းမှာ ကျွန်တော်တို့ဝန်ကြီးဌာနအနေနဲ့ ၂၀၁၄-၂၀၁၅ မှာ ရန်ပုံငွေ (၆၂၅၈.၆၁၇)သန်း လမ်းတံတားများအတွက်ခွင့်ပြု ဆောင်ရွက်လျက်ရှိပါတယ်။ ထို့အတူပဲ ရခိုင်ပြည်နယ် အတွင်းမှာလည်း (၁၁.၈၄)သန်း၊ (၄)ဘီလီယံ ကျွန်တော်တို့လမ်းတံတားများကို ယခုနှစ်မှာဆောင်ရွက် လျက်ရှိပါတယ်။ ချင်းပြည်နယ်နဲ့ ရခိုင်ပြည်နယ်ချင်းဆက်တဲ့ ဂါရာပြင်-မဟာမုနိလမ်းဟာ စုစုပေါင်း အရှည် (၂၃)မိုင် ရှိပါတယ်။ လက်ရှိအခြေအနေမှာတော့ ကုလားတန်မြစ်ကြောင်းနဲ့ ရာသီမရွေး သွားလာနိုင်တာ ဖြစ်ပြီးတော့ ပလက်ဝကျောက်တော်လမ်းလည်း ပြီးစီးလို့ရှိရင် ရာသီမရွေးသွားလာနိုင်တဲ့ အခြေအနေ ရှိပါတယ်။ ပြည်နယ်နှစ်ခုအတွင်းမှာ ဖြတ်သန်းဖောက်လုပ်သွားမည့် လမ်းဧရိယာအတွင်းမှာ စိုက်ပျိုးမြေ များအတွက် ဥပဒေနဲ့အညီ ခွင့်ပြုချက် ရယူဆောင်ရွက်ရမှာဖြစ်ပါတယ်။ နှစ်ဘက်ပြည်နယ်မှ စိုက်ပျိုးရေးတောင်သူများရဲ့ သဘောတူညီချက်ရရှိမှသာလျင် ဆောင်ရွက်နိုင်မည့်လုပ်ငန်းလည်း ဖြစ်ပါတယ်။ ဒါကြောင့်မို့လို့ ပလက်ဝမြို့နယ် ကော်မတီ(၃)ရပ်တို့မှ ကွင်းဆင်းစစ်ဆေးပြီးတော့ ချင်းပြည်နယ် အစိုးရကနေပြီးတော့ လတ်တလောဆောင်ရွက်နိုင်ခြင်းမရှိသေးပါကြောင်း ပြန်ကြားထား တာဖြစ်ပါတယ်။ ၎င်းအပြင် သံတောင်- တပ်ချောင်း- ပျဉ့်ဝ- ဆမီး အဲဒီလမ်းနဲ့ပတ်သက်လို့တင်ပြရရင် သံတောင်-တပ်ချောင်းက မိုင်(၄၀) ရှိပါတယ်။ တပ်ချောင်း-ပျဉ်ဝ က (၁၂)မိုင်ရှိပါတယ်။ ပျ၌ဝ-ဆမီးက မိုင်(၂၀)ရှိပါတယ်။ အဲဒီမှာအားလုံးစုစုပေါင်း (၇၂)မိုင် ရှိပါတယ်။ ၂၀၁၃-၂၀၁၄ ဘဏ္ဍာနှစ်မှာတော့ ပီဝုန်း-ဆမီး မြေသားလမ်း (၄)မိုင်နဲ့ (၆)ဖာလုံ၊ ငွေအားဖြင့်တော့ (၅၇.၉၅)သန်းဖြင့်လည်းကောင်း၊ ပျဉ်ဝအီဝ ဆိုင်ကယ်လမ်း (၁)မိုင်တိုးချဲ့ရန် ငွေကျပ်(၅)သန်းဖြင့်လည်းကောင်း၊ ချင်းပြည်နယ်အစိုးရအနေဖြင့်ဆောင်ရွက်ပေးထားတာရှိပါတယ်။ ဒါကြောင့်မို့ ချင်းပြည်နယ်အစိုးရအနေဖြင့် သံတောင်-တပ်ချောင်းပျ၌ဝ-ဆမီး လမ်း(၇၂)မိုင်ကို ၂၀၁၄-၂၀၁၅ ဘဏ္ဍာရေးနှစ်မှာ ဆောင်ရွက်ပေးနိုင်ခြင်း မရှိကြောင်း အကြောင်းကြား ဖြေကြားထားတာရှိပါတယ်။ ဒါကြောင့်မို့လို့ အမျိုးသားလွှတ်တော်ကိုယ်စားလှယ်ကြီးမေးမြန်းထားတဲ့လမ်း(၂)လမ်းပေါ် အခုနက အထက်မှာတင်ပြထားတဲ့ ဂါရာပြင်-မဟာမုနိလမ်း (၂၃)မိုင်နဲ့ (၇၂)မိုင် သံတောင်-တပ်ချောင်းပျ၌ဝ-ဆမီးလမ်း ဒါအခုနကတင်ပြခဲ့တဲ့ ကြားဖြတ် ဆောင်ရွက်ပေးထားတဲ့ ၂၀၁၃-၂၀၁၄ ကလမ်းတွေ မပါဘဲနဲ့ ကျန်တဲ့လမ်းအပိုင်းကိုတော့ ဒီနှစ် ၂၀၁၄-၂၀၁၅ ဘဏ္ဍာရေးနှစ်မှာ ခွင့်ပြုထားရန်မရှိတဲ့အတွက် ကြောင့် လတ်တလောကျွန်တော်တို့ဆောင်ရွက်ပေးရန် မရှိပါကြောင်း တင်ပြအပ်ပါတယ်ခင်ဗျား။ ဆက်လက်ပြီးတော့ ကျွန်တော်တို့ချင်းပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးကျွန်ခဲန်းရဲ့ ကြယ်ပွင့်ပြမေးခွန်းနဲ့ ပတ်သက်၍ ကျွန်တော်တို့ ရှင်းလင်းတင်ပြမှာ ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ စစ်ကိုင်းတိုင်းဒေသ ကြီး ကလေးမြို့နယ် ကလေးနည်းပညာတက္ကသိုလ်ကနေပြီးတော့ အနောက်ဘက်ကို ဦးတည်ပြီး ဖောက်ရမည့် မြို့ပတ်လမ်းကို စက္ကန်ကျေးရွာအရောက်မှာ ဗိုလ်ချုပ်လမ်းမှ စက်မှုဇုန်အဝင်လမ်းနှင့် တည့်မတ်စွာဖောက်လုပ်ပေးရန်တင်ပြသည့်လမ်းအရှည်မှာ (၂)မိုင်ရှိပါတယ်။ အကျယ်အားဖြင့်တော့ (၆)ပေရှိပါတယ်။ မြေသားလမ်းဖြစ်ပြီးတော့ (၁၈) ပေတာပေါင်ခင်းခြင်းနှင့် ကျောက်ရောမြေ (၆) လက်မထုခင်းဖို့ တင်ပြထားတာ ဖြစ်ပါတယ်။ ခန့်မှန်းကုန်ကျငွေ(၄၃)သန်းခန့် ကုန်ကျမှာဖြစ်ပါတယ်။ ကျွန်တော်တို့ နောက်တစ်ခါ ကလေးမြို့နဲ့ မြို့ပတ်လမ်းနှင့်ကျန်စစ်သားလမ်းဆုံ တက္ကသိုလ် ကျောင်းအဝင်လမ်းအထိ ကျောက်ချောလမ်းအရှည် (၂.၃)ဖာလုံနဲ့ မြေသားလမ်းအရှည် (၃.၈)ဖာလုံနဲ့ စုစုပေါင်း (၆.၁)ဖာလုံ ဒါကတော့ မြို့ပြနယ်နိမိတ်မှာရှိတဲ့၊ စည်ပင်သာယာနယ်နိမိတ်အထဲမှာရှိတဲ့ လမ်းဖြစ်ပါတယ်ခင်ဗျား။ အဲဒီတော့ စစ်ကိုင်းတိုင်းဒေသကြီး အစိုးရအဖွဲ့ရဲ့ဖြေကြားချက်မှာတော့ ကလေးမြို့နယ် မြို့ပတ်လမ်းနဲ့ ကျန်စစ်သားလမ်းဆုံမှ တက္ကသိုလ်ကျောင်း အဝင်လမ်းအထိကျောက်ချောလမ်း (၂.၃)ဖာလုံနဲ့ မြေသားလမ်း (၃.၈)ဖာလုံ စုစုပေါင်း (၆.၁)ဖာလုံကို မြို့ပြလမ်း ဖောက်လုပ်ရန် ဖြစ်တဲ့အတွက်ကြောင့် လယ်မြေများကို ဖြတ်ပြီးတော့ ဖောက်ရမှာဖြစ်တဲ့အတွက်ကြောင့် လယ်ပိုင်ရှင်များနဲ့ ညှိနှိုင်း ဆောင်ရွက်မှာဖြစ်တဲ့အကြောင်း ညှိနှိုင်းရရှိမှုအခြေအနေနဲ့ ဘဏ္ဍာငွေ ရန်ပုံငွေ ရရှိမှုအပေါ် မူတည်ပြီးတော့ ဆက်လက်ဆောင်ရွက်သွားမည်ဖြစ်ပါကြောင်း စစ်ကိုင်းဒေသကြီးအစိုးရမှ ဖြေကြားထားချက်ကို ဆက်လက်တင်ပြအပ်ပါတယ်ခင်ဗျား။ ဒါကြောင့်မို့လို့ ကျွန်တော်တို့ ခုန ကိုယ်စားလှယ်တော်ကြီး မေးမြန်းထားတဲ့ ကျန်ကလေးနည်းပညာတက္ကသိုလ်မှ စက္ကန်ဗိုလ်ချုပ်လမ်း၊ ကလေးစက်မှုဇုန်အဝင်လမ်း တည့်တည့်(၂)မိုင်ကို ကျွန်တော်တို့ ဖောက်မယ်ဆိုလို့ရှိရင် ဒါကတော့ ဒီနှစ်မှာတော့ ကျွန်တော်တို့ လျာထားချက် လောလောဆယ် မရှိသေးပါကြောင်းနဲ့ တကယ်လို့ ဦးစားပေးအစီအစဉ်အနေနဲ့ လာမယ့် ၂၀၁၅-၂၀၁၆ မှာတော့ လျာထားတင်ပြသွားမည်ဖြစ်ပါကြောင်း လေးစားစွာ ဖြေကြားအပ်ပါတယ်။ နောက် ကျွန်တော်တို့ မေးခွန်းတစ်ခုကို ဆက်လက်ပြီးတော့ တင်ပြရရင် မန္တလေးတိုင်း ဒေသကြီး အမှတ်(၁၁) အမျိုးသားလွှတ်တော် ကိုယ်စားလှယ် ဦးစိုးအောင် ၏ မေးခွန်းနှင့်ပတ်သက်လို့ ဆက်လက်ဖြေကြားသွားမှာ ဖြစ်ပါတယ်။ မန္တလေးတိုင်းဒေသကြီး မလှိုင်မြို့နယ် မလှိုင် - ကံကြီး - ပင်းတလဲ လမ်းဟာ မလှိုင် က ကံကြီး အပိုင်းမှာ (၂) မိုင်ရှိပါတယ်။ ကံကြီးနဲ့ ပင်းတလဲလမ်းက အရှည် (၁၂)မိုင် စုစုပေါင်း (၁၄)မိုင် ရှိပါတယ်။ လက်ရှိအခြေအနေကတော့ ကတ္တရာလမ်း (၆)မိုင်ကောင်းပါတယ်။ ကျောက်ချောလမ်း (၇)မိုင် (၁)ဖာလုံ နဲ့ မြေသားလမ်း (၆)မိုင် (၁)ဖာလုံ ဖြစ်ပါတယ်။ မလှိုင်-ကံကြီးလမ်းအပိုင်းမှာ (၂)မိုင်အနက်မှာ ကတ္တရာလမ်း(၆)မိုင်က ပျက်စီးလျက်ရှိပြီးတော့ အဆိုပါလမ်း ဆောင်ရွက်ရန်အတွက် ခန့်မှန်းကုန်ကျငွေကတော့ (၅၆.၈)သန်းလောက် ကုန်ပါတယ်။ ကတ္တရာလမ်း (၁)မိုင် (၂)ဖာလုံ အနက်က သန်း(၁၀၀)နဲ့ စုစုပေါင်း (၁၅၆.၇၃)သန်းလောက်ကုန်မယ်လို့ ကျွန်တော်တို့ ခန့်မှန်းရရှိပါတယ်။ ကံကြီး-ပင်းတလဲအပိုင်းမှာတော့ ကျောက်ချောလမ်း (၅)မိုင်နဲ့ (၇)ဖာလုံ၊ မြေသားလမ်း (၆)မိုင်(၁)ဖာလုံ စုစုပေါင်း(၁၂)မိုင် ရှိပြီးတော့ မြေသားလမ်းအား ကျောက်ချောလမ်းခင်းဖို့အတွက်ဆို (၂၃၁.၆)သန်းခန့် ကုန်ကျမှာ ဖြစ်ပါတယ်။ အဲဒီတော့ ကျွန်တော်တို့ အမျိုးသားလွှတ်တော် ကိုယ်စားလှယ်ကြီး မေးမြန်းထားတဲ့ မလှိုင်မြို့အတွင်းမှာရှိတဲ့ မလှိုင် - ကံကြီး - ပင်းတလဲ လမ်းပေါ်မှာ ဆောင်ရွက်မည့် လုပ်ငန်းထဲက ကျွန်တော်တို့ မူလကတော့ ၂၀၁၄-၂၀၁၅ မှာ မပါ ပါဘူးခင်ဗျား။ သို့သေ်လည်း ကျွန်တော်တို့ မန္တလေးတိုင်းဒေသကြီး အစိုးရအဖွဲ့ကနေပြီးတော့ ကျွန်တော်တို့ (၃)မိုင်နဲ့ (၄)ဖာလုံ (၃)မိုင်ခွဲ ပေါ့။ အဲဒီလမ်းပေါ်မှာ ကျောက်ချောခင်းပေးဖို့ ဒီဘတ်ဂျက် ၂၀၁၄-၂၀၁၅ မှာ လုပ်ထုံးလုပ်နည်းနဲ့အညီပြောင်းလဲပြီးတော့ ဆောင်ရွက်မှာ ဖြစ်ပါကြောင်း လေးစားစွာ တင်ပြအပ်ပါတယ်။ အားလုံးကို ကျေးဇူး တင်ပါတယ်။ (၄)ဖာလုံ (၃)မိုင်ဝင်ရွက်မှာ ဖြစ်ပါတ်ဂျက် ၂၀၁၄-၂ေးစားအပ်ပါသော ဥက္ကဋ္ဌကြီး ခင်ဗျား။ ကျွန်တော့်အနေနဲ့ ဒီလမ်းကို တင်ပြခြင်း အကြောင်းရင်းက အရင်နယ်စပ်ရေးရာဝန်ကြီးဌာနက ၂၀၁၂-၂၀၁၃ ဘတ်ဂျက်မှာ ပြင်ဝ အီဝလမ်းအဖြစ် (၁)မိုင် ဖောက်လုပ်ဖို့ ကျပ်(၅)သန်း ခွင့်ပြုခဲ့တာ ဖြစ်ပါတယ်။ ဖြေကြားချက်ကတော့ နှစ်အလိုက် ဖော်ဆောင်ပေးမယ်လို့ ကတိပေး ဖြေကြားတာ ဖြစ်ပါတယ်။ ဒါကြောင့် ၂၀၁၂-၂၀၁၃ မှာ (၅)သန်း၂၀၁၃၂၀၁၄ မှာခွင့်ပြုခြင်း မရှိပါဘူး။ ခု ၂၀၁၄-၂၀၁၅ မှာလည်း ခွင့်မပြုဘူးဆိုရင် လွှတ်တော်မှာ ဖြေကြားတဲ့ ကတိကဝတ်ဟာ ကတိကဝတ်ကို တန်ဖိုးမထားရာ ရောက်ပါတယ်။ ဒါကြောင့် ဒီလိုမျိုး လွှတ်တော်မှာဖြေကြားပြီးသား လမ်းတွေကို အမှန်တကယ် ဖော်ဆောင် မှသာ ပြည်သူလူထုကလည်း ယုံကြည်မှာ ဖြစ်ပါတယ်။ ထို့အတူ ကျွန်တော်တို့ လမ်းစီမံကိန်းတွေဟာ တကယ်တမ်းကျတော့ Main လမ်းတွေကို အခြေခံပြီးမှ လမ်းသွယ်လေးတွေကို ဖောက်ရတာ ပိုပြီးမှ အဆင်ပြေပါတယ်။ ဟိုနားမှာ (၃)မိုင် တစ်ရွာနဲ့တစ်ရွာကြားဖောက် ကားလမ်းလည်း မပေါက် ဆိုတာထက် ကတော့ Main လမ်းကို အခြေခံပြီးမှ ဒီလိုမျိုး လမ်းမကြီး Main လမ်းတွေကို ဖောက်လုပ်ပြီးမှ အဲဒီ Main လမ်းတွေကို အခြေခံမှ လမ်းသွယ်လေးတွေ ဖောက်လုပ်တာသည် အနာဂတ်စီမံကိန်းအတွက် ပိုမိုအဆင်ပြေမှာ ဖြစ်ပါတယ်။ ဒါကြောင့် ကျွန်တော် ဒီဟာသည် Main လမ်းအတွက် အင်မတန် အရေးကြီးကြောင်း တင်ပြခြင်း ဖြစ်ပါတယ်။ ဒါကြောင့် လွှတ်တော်ဥက္ကဋ္ဌအနေနဲ့ ဒီဟာကို ဆက်လက်ပြီးမှ ကတိကဝတ် အတိုင်း ဖော်ဆောင်ပေးနိုင်ဖို့ လမ်းညွှန်ပေးပါရန် တင်ပြခြင်း ဖြစ်ပါတယ်။ ကျေးဇူးတင်ပါတယ်။</speech>
<speech><agency id="86">ဦးတင်ငွေ (ဒုတိယဝန်ကြီး၊ မွေးမြူရေး ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန)</agency>ကျွန်တော် ဒီ ဒါလည်း ချင်းပြည်နယ် အစိုးရကနေပြီးတော့ သူတို့ရဲ့ Plan အရ ကျွန်တော်တို့ အကြောင်းပြန်ကြားတာနဲ့ပတ်သက်ပြီး ရှင်းလင်းတင်ပြခြင်း ဖြစ်ပါတယ်ခင်ဗျား။ ကျွန်တော်တို့ ခုနက နှစ်အလိုက်ဆိုတာတော့ ကတိကဝတ် ဖြစ်သွားမှာစိုးလို့ ကျွန်တော်တို့ကတော့ အစဉ်လိုက်တော့ လာမယ့် ၂၀၁၅-၂၀၁၆ ဆိုရင် ခုထက်ထိ ဘာမှ မကိုင်ရသေးပါဘူးခင်ဗျ။ ဖြည့်စွက်ဆိုတိုင်း အတည် မဖြစ်သေးပါဘူးခင်ဗျ။ အဲဒါကြောင့်မို့လို့ အစဉ်လိုက်တော့ ကျွန်တော်တို့ ထည့်မယ်။ သို့သော်လည်း ခုနကလိုပေါ့ အစဉ်လိုက် လျာထားမယ်ဆိုတိုင်း ကတိကဝတ် ဖြစ်မှာစိုးလို့ ကျွန်တော်လည်း အဲဒါကြောင့်ဆောင်ရွက်နေတာဖြစ်ပါကြောင်း ဖြေကြားခြင်း ဖြစ်ပါတယ်။ ကျွန်တော်တို့ ခုနကလို ဦးစားပေး အစီ အစဉ် အလိုက် ချင်းပြည်နယ်အစိုးရနဲ့ ထပ်မံညှိနှိုင်းပြီးတော့ အမျိုးသားလွှတ်တော် ကိုယ်စားလှယ်ကြီးမှ တင်ပြတဲ့ အချက်အလက်များကို ကျွန်တော် မှတ်သားပြီးတော့ ဆက်လက်ညှိနှိုင်း ဆောင်ရွက်မည်ဖြစ် ပါကြောင်း တင်ပြအပ်ပါတယ်။</speech>
<speech type="speaker">ပြည်နယ် လွှတ်တော်ကိုယ်စားလှယ်ကလည်း ပြည်နယ်လွှတ်တော်မှာ တင်ဖို့ လိုတယ်။ ပြည်နယ်အစိုးရရဲ့ လျာထားချက်ပေါ် မူတည်ပြီးတော့ လုပ်ပေးရတာကို ဒီကနေပြီးတော့ ပြည်နယ်အစိုးရမှာ ဦးစားပေးမထည့်ပေးဘူးဆိုတဲ့အခါကျတော့ ဒီဘက်က ထည့်ပေးရတာ ခက်တာပေါ့</speech>
<speech type="speaker">။အစည်းအဝေးကို (၁၅)မိနစ် ခေတ္တရပ်နားပါမယ်။</speech>
<speech type="mc">အမျိုးသားလွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။</speech>
<p>အစည်းအဝေးကို (၁၁းဝဝ)နာရီ အချိန်တွင် ရပ်နားပြီး (၁၁း၁၅)နာရီအချိန်တွင်ပြန်လည်ကျင်းပပါသည်။</p>
</section>
<section value="Bill">	
<bill>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာဖြစ်ပါတယ် ခင်ဗျား</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော် ဥပဒေကြမ်းကော်မတီ ဥက္ကဋ္ဌ သို့မဟုတ် ယင်းက တာဝန်ပေးအပ်သည့်ပုဂ္ဂိုလ်က ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပြည်တွင်း ရေကြောင်းပို့ဆောင်ရေး ဥပဒေကြမ်းကို အမျိုးသားလွှတ်တော်က ဆွေးနွေးနိုင်ရန် ဥပဒေကြမ်းကော်မတီ၏ အစီရင်ခံစာကို ဖတ်ကြားတင်သွင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်တွင်းရေကြောင်းပို့ဆောင်ရေး ဥပဒေကြမ်းကို ပြည်သူ့လွှတ်တော်တွင် စတင်ဆွေးနွေးပြီး ပြင်ဆင်ချက်ဖြင့် အတည်ပြု၍ အမျိုးသားလွှတ်တော်သို့ ပေးပို့လာပါတယ်။ အဆိုပါ ဥပဒေကြမ်းကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပြည်တွင်းရေကြောင်း ပို့ဆောင်ရေး ဥပဒေကြမ်းကို အမျိုးသားလွှတ်တော်တွင် ဆွေးနွေးနိုင်ရန် ဥပဒေကြမ်းကော်မတီက ကော်မတီ၏ အစီရင်ခံစာကို ဖတ်ကြားတင်သွင်းဖို့ ဖြစ်ပါတယ်။</speech>
<speech><mp id="5">ဦးစိုင်းတင်အောင်(အဖွဲ့ဝင်၊ ဥပဒေကြမ်းကော်မတီ)</mp>ရိုသေလေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ကော်မရှင်အဖွဲ့ဝင်များ၊ အမျိုးသားလွှတ်တော် ကိုယ်စားလှယ်တော်များ၊ အာ��လုံး စိတ်ရောကိုယ်ပါ ထာဝရကျန်းမာရွှင်လန်းကြပါစေကြောင်း ဆုတောင်းမေတ္တာ ပို့သရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ် အမှတ်(၅)မှ အမျိုးသားလွှတ်တော် ကိုယ်စားလှယ် အမျိုးသားလွှတ်တော် ဥပဒေကြမ်းကော်မတီအဖွဲ့ဝင် ဦးစိုင်းတင်အောင် ပဲ ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက်အရ ပြည်တွင်းရေကြောင်း ပို့ဆောင်ရေးဥပဒေကြမ်းအပေါ် စိစစ်တင်ပြခြင်းအစီရင်ခံစာကို ဖတ်ကြားတင်ပြသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ပြည်တွင်းရေကြောင်းပို့ဆောင်ရေးဥပဒေကြမ်းအပေါ် စိစစ်တင်ပြခြင်းအစီရင်ခံစာစာအမှတ်၊ ၁/အမ(ကော်မတီ-၁)၁/၂၀၁၄ - ၃၉က်စွဲ၊ ၂၀၁၄ ခုနှစ်၊ စက်တင်ဘာလ ၁၅ ရက် ၁။ ပြည်သူ့လွှတ်တော်က ပြည်တွင်းရေကြောင်း ပို့ဆောင်ရေးဥပဒေကြမ်းကို ပြင်ဆင်ချက် များဖြင့် သဘောတူအတည်ပြုပြီး အမျိုးသားလွှတ်တော်တွင် ဆွေးနွေးနိုင်ရန်အတွက် ၃၁-၇-၂၀၁၄ ရက် နေ့တွင် ပေးပို့လာပါသည်။ အမျိုးသားလွှတ်တော် ဥပဒေကြမ်းကော်မတီသည် ယင်းဥပဒေကြမ်းကို ၄-၉-၂၀၁၄ ရက်နေ့တွင် ပို့ဆောင်ရေးဝန်ကြီးဌာနမှ တာဝန်ရှိပုဂ္ဂိုလ်များနှင့် တွေ့ဆုံ၍ လိုအပ်သည်များကို ညှိနှိုင်း ဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ဤဥပဒေကြမ်းကို လေ့လာစိစစ်ရာ၌ ပြည်ထောင်စုလွှတ်တော်သို့ ပို့ဆောင်ရေးဝန်ကြီးဌာနမှ ပြုစုရေးဆွဲ၍ တင်သွင်းထားသည့် မြန်မာ့ လေကြောင်းဥပဒေကြမ်း၊ မြန်မာ့ဆိပ်ကမ်း အာဏာပိုင်ဥပဒေကြမ်းတို့ပါ ပြဋ္ဌာန်းချက်များနှင့် ညီညွတ် ဆီလျော်မှုရှိစေရန်၊ ပြည်တွင်းရေကြောင်းပို့ဆောင်ရေးလုပ်ငန်းကို ဤဥပဒေအရ ပြင်ဆင်ဖွဲ့စည်းမည့် ရေကြောင်းပို့ဆောင်ရေးအဖွဲ့အနေဖြင့် ဈေးကွက်စီးပွားရေးစနစ်နှင့်အညီ စီးပွားရေးဆန်ဆန် လွတ်လပ် စွာ ဆောင်ရွက်နိုင်ရန်၊ တာဝန်ဆက်လက်ထမ်းဆောင်မည့် ဝန်ထမ်းများ၏ ရာထူးနှင့် ရပိုင်ခွင့်များ အာမခံမှုရှိစေရန်၊ စီမံခန့်ခွဲရေးအဖွဲ့ကို စနစ်တကျဖွဲ့စည်းဆောင်ရွက်နိုင်စေရန်၊ အဖွဲ့၏ ဘဏ္ဍာရန်ပုံ ငွေများကို ဘဏ္ဍာရေးစည်းမျဉ်းစည်းကမ်း၊ လုပ်ထုံးလုပ်နည်းများနှင့်အညီ စီမံခန့်ခွဲ ဆောင်ရွက်နိုင် စေရန်၊ မူလပြည်တွင်း ရေကြောင်းပို့ဆောင်ရေးထံမှ လွှဲပြောင်းရယူမည့် နိုင်ငံတော်ပိုင် ပစ္စည်းများကို နှစ်ဖက်ညှိနှိုင်း သတ်မှတ်ထားသော တန်ဖိုးဖြင့် ပြည်ထောင်စုအစိုးရအဖွဲ့၏ သဘောတူ ခွင့်ပြုချက်အရ တန်ဖိုးတွက်ချက်သတ်မှတ်၍ နိုင်ငံတော်၏ ရင်းနှီးမြှုပ်နှံမှုအဖြစ် ဆောင်ရွက်နိုင်စေရန် အစရှိသည့် ရည်ရွယ်ချက်များဖြင့် အသစ်ဖြည့်စွက်သင့်သည်များ၊ ပြင်ဆင်ဖြည့်စွက်သင့်သည်များ၊ ပယ်ဖျက်သင့် သည်များကို ဆောင်ရွက်ရန် ပို့ဆောင်ရေးဝန်ကြီးဌာနမှ တာဝန်ရှိပုဂ္ဂိုလ်များနှင့် ညှိနှိုင်း သဘောတူညီခဲ့ကြပါ သည်။ ၃။ ထို့အပြင် ဥပဒေကြမ်းပါ ပြဋ္ဌာန်းချက်များ၏ အနှစ်သာရကို မပြောင်းလဲစေဘဲ မြန်မာစာ အရေးအသားအသုံးအနှုန်း မှန်ကန်မှုရှိစေရန်၊ ဥပဒေရေးထုံးနှင့် ညီညွတ်မှုရှိစေရန်နှင့် အရေးအသားကျစ်လျစ်မှုရှိစေရန်တို့အတွက် ပြင်ဆင်သင့်သည်များကို ပြင်ဆင်အစားထိုးနိုင်ရန်တို့ကိုလည်း ညှိနှိုင်း သဘောတူညီခဲ့ကြပါသည်။ ၄။ အထက်အပိုဒ်များတွင် ဖော်ပြထားသည့် ညှိနှိုင်းသဘောတူညီချက်များအရ အောက်ပါ တို့ကို ပြင်ဆင်ဖြည့်စွက်သင့်ကြောင်း လေ့လာတွေ့ရှိရပါသည် - (က) ပြည်သူ့လွှတ်တော်က အတည်ပြု သည့် ဥပဒေကြမ်းအပိုဒ် ၂(ဂ)တွင် ပြည်တွင်းရေကြောင်း ပို့ဆောင်ရေးအဖွဲ့ဟု အဓိပ္ပာယ်ဖွင့်ဆိုထားသည်ကို အရေးအသား ကျစ်လျစ်စေရန် အဖွဲ့ဟု အစားထိုးပြီး ယင်းစကားရပ်ကို ဥပဒေကြမ်း တစ်ရပ်လုံး တွင် ပြင်ဆင်သင့်ကြောင်း လေ့လာတွေ့ရှိရပါသည်။ ရေးထုံးမှန်ကန်မှုရှိစေရန် အတွက် အပိုဒ် ၂(င)နှင့် (စ)တို့တွင် ဖော်ပြထားသည့် ဆိုသည်မှာ ဆိုသည့်စကားရပ်ကို ဆိုရာတွင် ဟုလည်းကောင်း၊ အပိုဒ် ၂(စ)ကို ရေယာဉ် ဆိုရာတွင် ရေကြောင်းသွားလာရာ၌ အသုံးပြုသော စက်တပ် သို့မဟုတ် စက်မဲ့ရေယာဉ် အားလုံးပါဝင်သည်။ ယင်းစကားရပ် တွင် သစ်ဖောင်၊ ဝါးဖောင် စသည်များလည်း အပါအဝင်ဖြစ်သည် ဟုလည်းကောင်း၊ အပိုဒ် ၂(ဇ)တွင် ဝန်ဆောင်မှုလုပ်ငန်းဆိုသည်မှာ အခကြေးငွေ၊ အဖိုးစားနားဖြင့်ဆောင်ရွက်ပေးခြင်းကိုဆိုသည် ဆိုသည့်စကားရပ်ကို ဝန်ဆောင်မှုလုပ်ငန်းဆိုသည် မှာ အခကြေးငွေ၊ အဖိုးအခ၊ အဖိုးစားနား သို့မဟုတ် ကတိနှင့် ညီညွတ်ချက်ဖြင့်ဆောင်ရွက်ပေးခြင်း ကိုဆိုသည်ဟုလည်းကောင်း အစားထိုးသင့်ကြောင်းနှင့် အပိုဒ်ခွဲ(ဈ) ၏ နောက်တွင် အပိုဒ်ခွဲ(ည)အဖြစ် အမှုဆောင်အရာရှိချုပ် ဆိုသည်မှာ ပြည်တွင်း ရေကြောင်းပို့ဆောင်ရေး အဖွဲ့၏ အကြီးအမှူးကိုဆိုသည်ဟု အသစ်ဖြည့်စွက်သင့်ကြောင်း လေ့လာတွေ့ရှိရပါသည်။ (ခ) ပြည်သူ့လွှတ်တော်က အတည်ပြု သည့် ဥပဒေကြမ်း အပိုဒ် ၃(က)တွင် ဘေးအန္တရာယ်ကင်းရှင်းပြီးလုံခြုံမှုရှိစေရန် ဆိုသည့်စကားရပ်ကို ဖြည့်စွက်သင့်ကြောင်း၊ အပိုဒ် ၃(ဃ) တွင် ဖော်ပြထားသည့် ဈေးကွက်စီးပွားရေးစနစ်နှင့်အညီ စီးပွားရေး ဆန်ဆန် ထိရောက် လျင်မြန်စွာ ဆောင်ရွက်နိုင်ရန် ဆိုသည့်စကားရပ်ကို ဈေးကွက်စီးပွားရေး စနစ်နှင့်အညီ စီးပွားရေးဆန်ဆန် လွတ်လပ်စွာ ဆောင်ရွက်နိုင်ရန်ဟု အစားထိုးသင့်ကြောင်း၊ အပိုဒ် ၅(ဃ)ကို နိုင်ငံတော်က မတည်ထုတ်ပေးထားသော ရင်းနှီးငွေများကို လည်းကောင်း၊ ဌာနကပိုင်ဆိုင်သော ငွေကြေးနှင့် ရွှေ့ပြောင်းနိုင်သော ပစ္စည်းများ၊ မရွှေ့ပြောင်းနိုင်သော ပစ္စည်းများကို လည်းကောင်း၊ ရရန်ပိုင်ခွင့်နှင့်ပေးရန် တာဝန် များကို လည်းကောင်း ဆက်ခံရမည်ဟု အစားထိုးသင့်ကြောင်းနှင့် အပိုဒ် ၅၏ နောက်တွင် အပိုဒ် ၆ အဖြစ် ဝန်ကြီးဌာနသည် ဤဥပဒေအာဏာမတည်မီက ဖွဲ့စည်းခဲ့သည့် ပြည်တွင်းရေကြောင်း ပို့ဆောင်ရေးတွင် တာဝန်ထမ်းဆောင်ခဲ့သော ဝန်ထမ်းများ ဤဥပဒေအရ ဖွဲ့စည်းသည့် အဖွဲ့သို့ လွှဲပြောင်းထမ်းဆောင်သည့်အခါ ယင်းတို့တာဝန် ထမ်းဆောင်ခဲ့စဉ်ရရှိခဲ့သည့် ရာထူးနှင့်ရပိုင်ခွင့်ထက် လျော့နည်းခြင်း မရှိစေရန် ညှိနှိုင်းဆောင်ရွက်ပေးရမည်ဟု အသစ်ဖြည့်စွက်သင့်ကြောင်းတို့ကို လေ့လာ တွေ့ရှိရပါသည်။ (ဂ) ပြည်သူ့လွှတ်တော်က အတည်ပြု သည့်ဥပဒေကြမ်း အပိုဒ် ၆(ဇ)တွင် အဖွဲ့ပိုင်မြေများကို အသုံးချ၍ ဝင်ငွေတိုးပွားရရှိစေသော အခြားလုပ်ငန်းများကို ဆောင်ရွက်ခြင်း ဆိုသည့် စကားရပ်ကို အဖွဲ့ပိုင်မြေနှင့်အဆောက်အအုံများကို အသုံးပြု၍ စီးပွားရေး လုပ်ငန်းများကို ဆောင်ရွက်ခြင်းဟု အစားထိုးသင့်ကြောင်း၊ အပိုဒ် ၇(င)တွင် ရေယာဉ်တည်ဆောက်မှု ဆိုသည့်စကားရပ်ကို ဖြည့်စွက်သင့်ကြောင်း၊ အပိုဒ် ၇(စ) တွင် ဖော်ပြထားသည့် တီထွင်မှု ပိုင်ဆိုင်ခွင့်၊ ကုန်အမှတ်တံဆိပ်နှင့် စပ်လျဉ်း၍ မိမိ ခွင့်ပြုချက် မရရှိဘဲ ဆိုသည့်စကားရပ်ကို အသိဉာဏ်ပစ္စည်းဆိုင်ရာ မူပိုင်ခွင့်၊ တီထွင်မှု မူပိုင်ခွင့်၊ ကုန်အမှတ်တံဆိပ်နှင့် စပ်လျဉ်း၍ မည်သူ့ကိုမဆို မိမိခွင့်ပြုချက် မရရှိဘဲဆိုသည့် စကားရပ်ဖြင့် အစားထိုးသင့်ကြောင်း၊ အပိုဒ် ၇(ဈ)တွင် အရ ကောက်ခံ ခြင်းဆိုသည့် စကားရပ်ကို ဖြည့်စွက်သင့်ကြောင်း၊ အပိုဒ် ၇(ည)တွင် ရေယာဉ် ပြင်ဆင်ရာမှ ရရှိသည့် သံ၊ သတ္တုနှင့် ပစ္စည်းများနှင့် လဲလှယ်ခြင်းတို့ ပြုလုပ်နိုင်ခွင့် ဆိုသည့် စကားရပ်ကို ရေယာဉ်ပြင်ဆင်ရာမှရရှိသည့် အသုံးမလိုပိုလျှံ ပစ္စည်းများကို ထုခွဲရောင်းချခြင်းနှင့် လဲလှယ်ခြင်းတို့ ဆောင်ရွက်ပိုင်ခွင့်ဆိုသည့် စကားရပ်ဖြင့်အစားထိုးသင့်ကြောင်းတို့ကို လေ့လာတွေ့ရှိရပါသည်။ (ဃ) ပြည်သူ့လွှတ်တော်က အတည်ပြု သည့်ဥပဒေကြမ်း အပိုဒ် ၈တွင် အဖွဲ့ဝင်ဦးရနည်း ဆုံး ၉ ဦးမှ အများ ဆုံး ၁၁ ဦး အထိ ပါဝင်သောဆိုသည့်စကားရပ်ကို အဖွဲ့ဝင်ဦးရေ အများဆုံး ၉ ဦးအထိ ပါဝင်သော ဆိုသည့်စကားရပ်ဖြင့် အစားထိုး သင့်ကြောင်း၊ အပိုဒ်ခွဲ (ဃ)အဖြစ် ရေယာဉ်တည်ဆောက်ရေးဆိုင်ရာ ကျွမ်းကျင် ပညာရှင်တစ်ဦး အဖွဲ့ဝင်ဟု လည်းကောင်း၊ အပိုဒ်ခွဲ(ဆ)အဖြစ် ဥက္ကဋ္ဌက တာဝန် ပေးအပ်သော အဖွဲ့ဝင်တစ်ဦး အတွင်းရေးမှူးဟုလည်းကောင်း အသစ်ဖြည့်စွက်သင့်ကြောင်း လေ့လာတွေ့ရှိရပါသည်။ (င) ပြည်သူ့လွှတ်တော်က အတည်ပြု သည့်ဥပဒေကြမ်း အပိုဒ် ၉ တွင် ဖော်ပြချက်များအစားစီမံခန့်ခွဲရေး အစည်းအဝေးကျင်းပခြင်း ကိစ္စများနှင့် စပ်လျဉ်း၍ သတ်မှတ်ထား သည့် လုပ်ထုံးလုပ်နည်းများနှင့်အညီ ဆောင်ရွက်ရမည်ဟု အစားထိုးသင့်ကြောင်း နှင့် အပိုဒ် ၁၀၊ ၁၁၊ ၁၂ နှင့် ၁၃(င)တို့ ကို မလိုအပ်၍ ပယ်ဖျက်သင့်ကြောင်း လေ့လာတွေ့ရှိ ရပါသည်။ ပြည်သူ့လွှတ်တော်က အတည်ပြုသည့် ဥပဒေကြမ်း အပိုဒ် ၁၄(က)ကို ဥက္ကဋ္ဌနှင့် အဖွဲ့ ဝင် တို့၏ ရာထူးသက်တမ်းသည် စတင်ဖွဲ့စည်းတာဝန်ပေးသည့် နေ့ရက်မှ ငါးနှစ် ဖြစ်သည် ဟုလည်းကောင်း၊ အပိုဒ် ၁၄(ခ)ကို ယင်းရာထူးသက်တမ်းကုန်ဆုံးသည့် အခါ ဝန်ကြီးဌာနက အသစ်ဖွဲ့စည်းတာဝန်ပေးအပ်ပြီးသည့် အချိန်အထိ ဥက္ကဋ္ဌနှင့် အဖွဲ့ဝင်များသည် မိမိတို့၏ လုပ်ငန်း တာဝန်များကို ဆက်လက်ထမ်းဆောင် ရမည် ဟုလည်းကောင်း ပြင်ဆင်အစားထိုးသင့်ကြောင်း၊ အပိုဒ်ခွဲ(င)ကို အကြောင်းတစ်ရပ် ရပ်ကြောင့် ဥက္ကဋ္ဌ သို့မဟုတ် အဖွဲ့ဝင်ရာထူးနေရာ လစ်လပ်သည့် အတွက်အစားထိုးခန့်ထားပါက ဥက္ကဋ္ဌ သို့မဟုတ် အဖွဲ့ဝင်၏ ရာထူးသက်တမ်းသည် မူလရာထူး သက်တမ်း ကုန်ဆုံးသည် အထိသာဖြစ်ရမည်ဟု ပြင်ဆင်ပြီး အပိုဒ်ခွဲ(ဃ)အဖြစ်ပြောင်းလဲ အမှတ်စဉ်သင့်ကြောင်းတို့ကို လေ့လာတွေ့ရှိရပါသည်။ ပြည်သူ့လွှတ်တော်က အတည်ပြုသည့် ဥပဒေကြမ်း အပိုဒ် ၁ရ တွင် ဖော်ပြထား သည့် ချီးမြှင့်ငွေနှင့် စရိတ်တို့ကို ဆိုသည့်စကားရပ်ကို လစာ၊ စရိတ်နှင့် ချီးမြှင့်ငွေဟု လည်းကောင်း၊ အပိုဒ် ၁၈(က)တွင် ဖော်ပြထားသည့် အပျောက်အရှမရှိစေရန် ထိန်းသိမ်းခြင်း ဆိုသည့်စကားရပ်ကို ပျောက်ဆုံးမှုမရှိစေရန် ကြီးကြပ်ထိန်းသိမ်း ခြင်းဟုလည်းကောင်း၊ အပိုဒ် ၁၈(ဂ)တွင် ဝန်ထမ်းများ၏ ရပိုင်ခွင့်များရရှိစေရေး အတွက် ကူညီစောင့်ရှောက်ခြင်��� ဆိုသည့်စကားရပ်ကို ဝန်ထမ်းများ၏ ရပိုင်ခွင့်များ ရရှိစေခြင်းဟုလည်းကောင်း၊ အပိုဒ် ၁၉(ခ)တွင် ဖော်ပြထားသော ဥပဒေနှင့်အညီ ငွေချေးယူနိုင်ခြင်းဆိုသည့်စကားရပ်ကို ဥပဒေနှင့်အညီ ငွေချေးယူခြင်း၊ ပြန်လည် ပေးဆပ်ခြင်း၊ ငွေထုတ်ချေးခြင်း၊ ပြန်လည်ရယူခြင်းနှင့် အထောက်အပံ့များရယူခြင်း ဟု အသီးသီးအစားထိုး သင့်ကြောင်းနှင့် အပိုဒ် ၁၉(က)နှင့် ၂၅ တို့ကို မလိုအပ်၍ပယ်ဖျက်သင့်ကြောင်း လေ့လာတွေ့ရှိရပါသည်။ (ဇ) ပြည်သူ့လွှတ်တော်က အတည်ပြုသည့်ဥပဒေကြမ်း အပိုဒ် ၂၆ ကို အဖွဲ့၏ ရန်ပုံငွေများကို စီမံခန့်ခွဲရေးအဖွဲ့က သတ်မှတ်ထားသည့် ဘဏ္ဍာရေးဆိုင်ရာ စည်းမျဉ်း စည်းကမ်းများ နှင့်အညီ လိုက်နာဆောင်ရွက်ရမည်ဟု ပြင်ဆင်အစားထိုးပြီး အပိုဒ် ၂၃ အဖြစ် လည်းကောင်း၊ အပိုဒ် ၂၆ (ဂ)ကို အပိုဒ် ၂၄ (က)အဖြစ် ပြောင်းလဲ အမှတ်စဉ်ပြီး ယင်းတွင် ပါရှိသော လွှဲပြောင်းတာဝန်ထမ်းဆောင်ရန် ဆန္ဒမပြုသော ဝန်ထမ်းများကို ဆိုသည့်စကားရပ် ကို အဖွဲ့သည် လွှဲပြောင်းတာဝန်ထမ်းဆောင်ရန် ဆန္ဒမပြု သော ဝန်ထမ်းများကို ဆိုသည့်စကားရပ်ဖြင့်လည်းကောင်း၊ အပိုဒ် ၂၆(စ) ကို အပိုဒ် ၂၄(ဂ)အဖြစ် ပြောင်းလဲအမှတ်စဉ်ပြီး ယင်းတွင်ပါရှိသော မိမိ၏ဝန်ထမ်း များအတွက် ပင်စင်ရန်ပုံငွေကို သီးခြားထားရှိခြင်းဆိုသည့် စကားရပ်ကို ဝန်ထမ်း များအတွက် ပင်စင်ရန်ပုံငွေကို သီးခြားထား ရှိရမည် ဆိုသည့်စကားရပ်ဖြင့် လည်းကောင်း အသီးသီးအစားထိုးပြီး အပိုဒ်၂၄(က)၏ နောက်တွင် အပိုဒ်ခွဲ(ခ) အဖြစ် ဤဥပဒေအရ ဖွဲ့စည်းသည့် အဖွဲ့သို့ ပြောင်းရွှေ့တာဝန် ထမ်းဆောင်သော ဝန်ထမ်းများအတွက် ယင်းတို့ခံစားခွင့်ရှိသော လစာ၊ စရိတ်၊ ကရုဏာကြေး၊ နစ်နာ ကြေး၊ ချီးမြှင့်ငွေ၊ ပင်စင်နှင့် အငြိမ်းစားယူမှုဆိုင်ရာ ကိစ္စရပ်များကို ယင်းတို့ စတင် ပြောင်းရွှေ့ သည့် နေ့ရက်မှစ၍ အချိန်ကာလ တွက်ချက်ပြီး ခံစားခွင့်ပြုရမည်ဟု အသစ်ဖြည့်စွက်သင့်ကြောင်းနှင့် အပိုဒ် ၂၆(ဃ)ကို အပိုဒ် ၂၅ အဖြစ်လည်းကောင်း ပြောင်းလဲအမှတ်စဉ်ပြီး အပိုဒ် ၂၆(က)၊ (ခ)နှင့် (င)တို့ကို မလိုအပ်၍ ပယ်ဖျက်သင့်ကြောင်း လေ့လာတွေ့ရှိရပါသည်။ (ဈ) ပြည်သူ့လွှတ်တော်က အတည်ပြု သည့်ဥပဒေကြမ်း အပိုဒ် ၂ရ ၏ ခြေဆင်းကို အပိုဒ်အဖြစ် အဖွဲ့သည် စီမံခန့်ခွဲရေးအဖွဲ့၏ သဘောတူညီချက်ဖြင့် အောက်ပါရန်ပုံငွေများကို ထားရှိရမည်ဟုလည်းကောင်း၊ အပိုဒ် ၂၉ ကို အပိုဒ် ၂၈ အဖြစ်ပြောင်းလဲ အမှတ်စဉ်၍ အပိုဒ်ခွဲများကို အစီအစဉ်တကျ ပြောင်းလဲအမှတ်စဉ်၍ လည်းကောင်း၊ အပိုဒ် ၃၂ ကို အပိုဒ် ၃၁ အဖြစ် ပြောင်းလဲအမှတ်စဉ်၍ အဖွဲ့သည် လုပ်ငန်းနှင့်စာရင်းများကို ပြည်ထောင်စု စာရင်းစစ်ချုပ်ရုံး သို့မဟုတ် မြန်မာနိုင်ငံ စာရင်းကောင်စီတွင် မှတ်ပုံတင်ထားသော စာရင်းစစ်အဖွဲ့၏ စစ်ဆေးမှုခံယူရမည် ဟုလည်းကောင်း၊ အပိုဒ် ၃၃ ကို အပိုဒ် ၃၂ အဖြစ် ပြောင်းလဲအမှတ်စဉ်၍ ဤဥပဒေ အာဏာမတည်မီက ရရန် သို့မဟုတ် ပေးရန်ရှိသည့် ငွေကြေးများနှင့် စပ်လျဉ်း၍ အဖွဲ့နှင့် အစိုးရအဖွဲ့တို့ ညှိနှိုင်းဆောင်ရွက်ရမည် ဟုလည်းကောင်း ပြင်ဆင်အစား ထိုးသင့်ကြောင်း လေ့လာတွေ့ရှိ ရပါသည်။ ပြည်သူ့လွှတ်တော်က အတည်ပြု သည့် ဥပဒေကြမ်း အခန်း(၁၀) ဆုကြေးငွေချီးမြှင့် ခြင်း အခန်းကို အစီအစဉ်ကျနမှုရှိစေရန် အခန်း(၈)အဖြစ် ပြောင်းလဲပြီး အခန်း(၈) တားမြစ်ချက်များနှင့် အခန်း(၉) ပြစ်ဒဏ်များအခန်းတို့ကို အခန်း(၉)နှင့် အခန်း (၁၀)တို့အဖြစ် အစီအစဉ် ပြောင်းလဲသင့်ကြောင်း၊ အပိုဒ် ၃၄(စ)ကို အပိုဒ် ၃၆(စ) အဖြစ် ပြောင်းလဲအမှတ်စဉ်၍ ယင်းတွင် ပါရှိသော သင်္ဘောတွင် စီးနင်းလိုက်ပါ လျက် သင်္ဘော၏ အရာထမ်း၊ အမှုထမ်းများက သင်္ဘောလက်မှတ် ဝယ်ယူရန် စေခိုင်းသော်လည်း သင်္ဘောလက်မှတ် မဝယ်ယူလျှင် သို့မဟုတ် သင်္ဘောလက်မှတ် ထုတ်ပြရန် စေခိုင်းသော်လည်း သင်္ဘောလက်မှတ် ထုတ်မပြုခြင်း သို့မဟုတ် ခရီးဆုံး တွင် သင်္ဘောလက်မှတ်ပြန်အပ်ရန် တောင်းဆိုသော်လည်း သင်္ဘောလက်မှတ် ပြန် အပ်ရန် ပျက်ကွက်ခြင်း မပြုရဆိုသည့်စကားရပ်ကို သင်္ဘောတွင် စီးနင်းလိုက်ပါလျက် သင်္ဘောလက်မှတ် မဝယ်ယူခြင်း သို့မဟုတ် သင်္ဘော၏ အရာထမ်း၊ အမှုထမ်းများ က သင်္ဘောလက်မှတ် ထုတ်ပြရန် တောင်းဆိုသည့်အခါ သင်္ဘောလက်မှတ် ထုတ်ပြ ရန် ပျက်ကွက်ခြင်း မပြုရဟုလည်းကောင်း၊ အပိုဒ် ၃၄ (ဇ) ကို အပိုဒ်၃၆(ဇ) အဖြစ်ပြောင်းလဲ အမှတ်စဉ်ပြီး ယင်းတွင်ပါရှိသော မတရားသောနည်းဖြင့် ကုန်ပစ္စည်းများ တင်ဆောင်ခြင်း ဆိုသည့်စကားရပ်ကို တရားမဝင်သော နည်းလမ်းဖြင့် ကုန်ပစ္စည်း များ တင်ဆောင်ခြင်းဟု လည်းကောင်း၊ အပိုဒ် ၃၄(ဋ)ကို အပိုဒ် ၃၆(ဋ) အဖြစ်ပြောင်းလဲ အမှတ်စဉ်ပြီး ယင်းတွင်ပါရှိသော အဖွဲ့ပိုင် သင်္ဘောပေါ်ရှိ ရေယာဉ်သုံး ပစ္စည်းကိုဖြစ်စေ၊ ရေယာဉ်အစိတ်အပိုင်းကိုဖြစ်စေ ပျက်စီးစေခြင်း၊ မရိုးမဖြောင့်သောသဘောဖြင့်ရယူခြင်း သို့မဟုတ် အားထုတ်ခြင်းမပြုရဟု အသီးသီးအစားထိုးသင့်ကြောင်း လေ့လာတွေ့ရှိရပါသည်။ (ဋ) ပြည်သူ့လွှတ်တော်က အတည်ပြု သည့်ဥပဒေကြမ်း အပိုဒ် ၃၆ ကို ပယ်ဖျက်ပြီး အပိုဒ်အဖြစ် ဤဥပဒေပုဒ်မ ၃၆၊ ပုဒ်မခွဲ(ဋ) အရ ကျူးလွန်သော ပြစ်မှုကို ရဲအရေး ပိုင်သော ပြစ်မှုအဖြစ် မှတ်ယူရမည်ဟု အသစ်ဖြည့်စွက်သင့်ကြောင်းနှင့် အပိုဒ် ၄၁ ကို အပိုဒ် ၄၀ အဖြစ် ပြောင်းလဲအမှတ်စဉ်ပြီး စီမံခန့်ခွဲရေးအဖွဲ့ဝင်များနှင့် အဖွဲ့၏ အရာထမ်း၊ အမှုထမ်းအားလုံးသည် ဤဥပဒေအရ ပေးအပ်သော တာဝန်ကို ထမ်းဆောင်ချိန်တွင် ပြစ်မှုဆိုင်ရာဥပဒေ ပုဒ်မ ၂၁ အရ ပြည်သူ့ဝန်ထမ်း ဖြစ်သည်ဟု မှတ်ယူရမည်ဟု ပြင်ဆင်အစားထိုးသင့်ကြောင်းတို့ကို လေ့လာတွေ့ရှိရပါသည်။ မြန်မာစာလုံးပေါင်း သတ်ပုံနှင့် အရေးအသားအသုံးအနှုန်း မှန်ကန်မှုရှိစေရန် အတွက် လည်းကောင်း၊ ဥပဒေရေးထုံးမှန်ကန်မှုရှိစေရန် အတွက်လည်းကောင်း၊ ပြောင်းလဲ သွားသည့် အမှတ်စဉ်များအတိုင်း လိုအပ်သည်များကိုလည်း တစ်ပါတည်း ပြင်ဆင် ခဲ့ပြီးဖြစ်ပါကြောင်းနှင့် ပြင်ဆင်ချက်အပြည့်အစုံကို နောက်ဆက်တွဲကန့်လန့်ဖြတ်ဇယားဖြင့် ပူးတွဲ တင်ပြအပ်ပါသည်။ ကော်မတီ၏သဘောထားမှတ်ချက် ၅။ အမျိုးသားလွှတ်တော်၊ ဥပဒေကြမ်းကော်မတီသည် ပြည်တွင်း ရေကြောင်းပို့ဆောင်ရေး ဥပဒေကြမ်းကို ပို့ဆောင်ရေးဝန်ကြီးဌာနမှ တာဝန်ရှိပုဂ္ဂိုလ်များနှင့် အသေးစိတ်ညှိနှိုင်း ဆွေးနွေးခဲ့ပြီး ပြင်ဆင်ဖြည့်စွက်ထားခြင်းဖြစ်၍ အမျိုးသားလွှတ်တော်က အတည်ပြု ဆောင်ရွက်နိုင်ပါရန် လေးစားစွာ အစီရင်ခံ တင်ပြအပ်ပါတယ်ခင်ဗျား။ အမျိုးသားလွှတ်တော်၊ ဥပဒေကြမ်းကော်မတီ</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ပြည်တွင်းရေကြောင်းပို့ဆောင်ရေး ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များ ရှိလျှင် အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ပြည်သူ့လွှတ်တော် ကပြင်ဆင်ချက်ဖြင့် အတည်ပြုပြီး ပေးပို့လာသော ပြည်တွင်းရေကြောင်း ပို့ဆောင်ရေး ဥပဒေကြမ်းကို ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုသည့် အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး ၂၂-၉-၂၀၁၄ (တနင်္လာနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော် စတုတ္ထနေ့ အစည်းအဝေး ရပ်နားကြောင်းနှင့် ပဉ္စမနေ့ အစည်းအဝေး ဆက်လက် ကျင်းပမည့် နေ့ရက်နှင့် အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး စတုတ္ထနေ့ကို ရပ်နားပါမယ်။ ပထမအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး ပဉ္စမနေ့ကို ၂၀၁၄ ခုနှစ်၊ စက်တင်ဘာလ ၁၈ ရက် (ကြာသပတေးနေ့) နံနက် ၁၀းဝဝ နာရီအချိန်မှာ ဆက်လက် ကျင်းပမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၁)ကြိမ်မြောက် ပုံမှန်အစည်းအဝေး စတုတ္ထနေ့ကို ၁၁၃ရ နာရီအချိန်တွင် ရပ်နားပါသည်။</p>
</postface>
</transcript>
</doc>
