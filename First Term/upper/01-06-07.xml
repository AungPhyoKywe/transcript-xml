<doc>
<docinfo>
<docno>01-06-07.xml</docno>
<pdf>01-06-07.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး သတ္တမနေ့မှတ်တမ်း</title>
<date>၁၃၇၄ ခုနှစ်၊ နတ်တော်လပြည့်ကျော် ၁၃ ရက် (၂၀၁၃ ခုနှစ်၊ ဇန်နဝါရီလ ၂၄ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး သတ္တမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး သတ္တမနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၂) ဦးရှိပြီး ဒီကနေ့ အစည်းအဝေးကို (၂၀၁)ဦး တက်ရောက် ပါတယ်</speech>
<speech type="speaker">အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၀.၅၄)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနှင့် အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ သတ္တမနေ့ အစီအစဉ်ကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော် ကိုယ်စားလှယ်များရဲ့ ခွင့်ပန်ကြားချက်များကို ဖတ်ကြားတင်ပြပါမယ်</speech>
<speech type="speaker">ဒေါက်တာခင်ရွှေ၊ ရန်ကုန်(၉)၊ ကိုယ်တိုင်ဆောင်ရွက်ရန်၊ ဦးဝီလ်ဆင်မိုး၊ ရှမ်း(၇)၊ ဒေသဖွံ့ဖြိုးရေး၊ ဦးရှုမောင်၊ ရှမ်း(၈)၊ ကိုယ်တိုင်ဆောင်ရွက်ရန်၊ ဦးခင်မောင်(ခ)ဦးအောင်ကျော်ဦး၊ ရခိုင်(၃)၊ ကိုယ်ရေးကိုယ်တာ၊ ဦးဝင်းမောင်၊ မန္တလေး(၂)၊ အစည်းအဝေးတက်ရောက်ရန်၊ ဦးစိုးမြင့်၊ မကွေး(၆)၊ အစည်းအဝေးတက်ရောက်ရန်၊ ဦးမြင့်ထွန်း၊ ပဲခူး(၁၀)၊ အစည်းအဝေး တက်ရောက်ရန်၊ ညနေပိုင်း ခွင့်ပန်ကြားသူ၊ ဦးစိုင်းစံမင်း၊ ရှမ်း(၃)၊ ကိုယ်တိုင်ဆောင်ရွက်ရန် ဖြစ်ပါတယ်။ ယခုတင်ပြခဲ့တဲ့ ခွင့်ပန်ကြားချက်များနဲ့ပတ်သက်လို့ ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး သတ္တမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၄)ဦး ယနေ့ ခွင့်ပန်ကြားသဖြင့် ခွင့်ပြု ထားသူ (၇)ဦးဖြစ်၍ လွှတ်တော်က စုစုပေါင်း ခွင့်ပြု ထားသူ (၂၁) ဦးဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ် များခင်ဗျား။ လွှတ်တော်သို့ လွှတ်တော် ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ် နှစ်ဦးက မေးမြန်းသည့်မေးခွန်းတွေဟာ ပညာရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာမေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ပညာရေးဖွံ့ဖြိုးတိုးတက်ရန် ICT နည်းပညာ အသုံးပြု၍ ASEAN နိုင်ငံများနှင့် ချိတ်ဆက်ဆောင်ရွက်ခဲ့သော Pilot School (၃) ကျောင်း ၏ ဆောင်ရွက်နိုင်မှု အခြေအနေနှင့် ဆက်လက်တိုးချဲ့ ဆောင်ရွက်မည့် အစီအစဉ်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း က ပညာရေးဖွံ့ဖြိုးတိုးတက်ရန် ICT နည်းပညာ အသုံးပြု၍ ASEAN နိုင်ငံများနှင့် ချိတ်ဆက်ဆောင်ရွက်ခဲ့သော Pilot School(၃)ကျောင်းရဲ့ ဆောင်ရွက်နိုင်မှု အခြေအနေနှင့် ဆက်လက်တိုးချဲ့ ဆောင်ရွက်မည့် အစီအစဉ်ကို သိရှိလိုခြင်းနဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="73">ဦးစောမော်ထွန်း ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ကိုယ်စားလှယ်များ၊ တက်ရောက်လာကြသော ပြည်ထောင်စု အဖွဲ့အစည်းဝင်များ အားလုံးကို ကျက်သရေမင်္ဂလာအပေါင်းနှင့် ပြည့်စုံကြပါစေလို့ ဦးစွာ ဆုမွန်တောင်းရင်း ဂါရဝပြု အပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အ��ှတ်(၁)မှ အမျိုးသား လွှတ်တော်ကိုယ်စားလှယ် ဦးစောမော်ထွန်း ဖြစ်ပါတယ်။ ကျွန်တော့်အနေနဲ့ ပညာရေးဖွံ့ဖြိုးတိုးတက်ရန် ICT နည်းပညာ အသုံးပြု၍ ASEAN နိုင်ငံများနှင့် ချိတ်ဆက်ဆောင်ရွက်ခဲ့သော Pilot School (၃)ကျောင်းရဲ့ ဆောင်ရွက်နိုင်မှု အခြေအနေနဲ့ ဆက်လက်တိုးချဲ့ဆောင်ရွက်ရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းကို မေးမြန်းမှာဖြစ်ပါတယ်။ ဥက္ကဋ္ဌကြီးခင်ဗျား။ ပညာရေးဖွံ့ဖြိုးတိုးတက်ရန် ICT နည်းပညာ အသုံးပြု၍ ASEAN နိုင်ငံများနှင့် အခြေခံပညာရေးအလယ်တန်းအဆင့် အင်္ဂလိပ်၊ သင်္ချာ၊ သိပ္ပံ ဘာသာရပ်(၃)ခုကို သင်ပြနည်းများ ဆွေးနွေးဖလှယ်ခြင်းကို ၂၀၀၃ ခုနှစ်မှ ၂၀၀ရ ခုနှစ်အထိ ဆောင်ရွက်ခဲ့ကြောင်း သိရှိရပါတယ်။ မြန်မာနိုင်ငံမှ အမျိုးသားကျောင်း (၃)ကျောင်းဖြစ်တဲ့ (၁) အထက(၁) ကျောက်တန်းမြို့ (၂) အထက(၂)ဒဂုံ၊ ရန်ကုန်မြို့ (၃) အထက(၃)ပဲခူးမြို့တို့ကို Pilot School များအဖြစ် သတ်မှတ်ဆောင်ရွက်ခဲ့ပါတယ်။ ပညာရေးစီမံကိန်းဦးစီးဌာနမှ ဦးဆောင်ပြီး အင်္ဂလိပ်ဘာသာသို့ ပြောင်းလဲပြီး အဆိုပါ ကျောင်း(၃)ကျောင်းမှ သင်ခန်းစာ (၄၅)ခုကို CD များ အဖြစ်ဆောင်ရွက်ခဲ့ပါတယ်။ ပညာရေးဌာနမှ media ဖွင့်ပြီး ကျောင်း(၁၀၀)ကိုလည်း သင်ပြနည်း CD (၄၅)ခုကို ဖြန့်ဝေပေးခဲ့ကြောင်း သိရှိရပါတယ်။ အလားတူ ကျောင်းသူ၊ ကျောင်းသားချင်း ဆက်သွယ်သည့် collaboration Project ကို ၂၀၀ရ ခုနှစ်မှ ၂၀၀၉ ခုနှစ်အထိ ဆောင်ရွက်ခဲ့ ပါတယ်။ အာဆီယံနိုင်ငံများနဲ့ Internet E-mail အသုံးပြု၍ ပညာရေး၊ ယဉ်ကျေးမှု ဆွေးနွေး ဖလှယ်ရန် ဖြစ်ပါတယ်။ အစဉ်လေ့လာသင်ယူနေရတဲ့ ပညာရေးစနစ်မှာ စဉ်ဆက်မပြတ် လေ့လာသင်ယူနေရမှာ ဖြစ်ပါတယ်။ အနာဂတ်နိုင်ငံတော်ကြီး ခေတ်မီဖွံ့ဖြိုးတိုးတက်စေရန် အတွက် (၁) သတင်းအချက်အလက်နဲ့နည်းပညာ (၂) ဇီဝနည်းပညာ (၃) ပတ်ဝန်းကျင် ထိန်းသိမ်းရေး နည်းပညာများဟာ မဖြစ်မနေ သင်ယူတတ်မြောက်ရမှာဖြစ်ပါတယ်။ သို့ဖြစ်ပါ၍ ဖော်ပြပါ Pilot Project collaboration Project များဆောင်ရွက်နိုင်မှု အခြေအနေနဲ့ ဆက်လက်တိုးမြှင့်ဆောင်ရွက်ရန် အစီအစဉ် ရှိ/မရှိ သိရှိလိုပါကြောင်း ရှိပါက မည်သည့်အချိန်တွင် ဆောင်ရွက်ပေးနိုင်မည်ကို သိရှိလိုပါကြောင်း ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<title>လမ်းမတော်မြို့နယ်၊ အခြေခံပညာမူလတန်းကျောင်း အမှတ်(၃)ကို DB အရ ဖျက်သိမ်းခြင်း နှင့် စပ်လျဉ်း၍ နိုင်ငံတော်၏ ဘဏ္ဍာတော် ထိခိုက်မည်ကို စိုးရိမ်ပါသဖြင့် မည်သည့်အစီအစဉ်ဖြင့် တည်ဆောက်မည်ကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၆)မှ ဒေါက်တာတင်ရွှေ က လမ်းမတော်မြို့နယ်၊ အခြေခံပညာမူလတန်းကျောင်း အမှတ်(၃)ကို DB အရ ဖျက်သိမ်းခြင်းနှင့် စပ်လျဉ်း၍ နိုင်ငံတော်၏ ဘဏ္ဍာတော် ထိခိုက်မည်ကို စိုးရိမ်ပါသဖြင့် မည်သည့်အစီအစဉ်ဖြင့် တည်ဆောက်မည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="138">ဒေါက်တာတင်ရွှေ ရန်ကုန်တိုင်းဒေသကြီး မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လေးစားအပ်ပါသော ပြည်ထောင်စုဝန်ကြီးများ၊ ပြည်ထောင်စုဒုတိယဝန်ကြီးများနဲ့ ကျွန်တော်တို့ အမျိုးသားလွှတ်တော်ကိုယ်စားလှယ်ကြီးများ၊ တပ်မတော် အမျိုးသားလွှတ်တော်ကိုယ်စားလှယ်ကြီးများ အားလုံး ကြောင့်ကြမှု ခပ်သိမ်း ဝေးပါစေကြောင်း ဆုမွန်ဂါရဝဖြင့် ဦးစွာ မေတ္တာပို့သအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရဲ့ ခွင့်ပြုချက်အရ မေးမယ့် မေးခွန်းကတော့ နိုင်ငံတော်ရဲ့ ဘဏ္ဍာတော်အဖြစ် အုတ်တစ်ချပ် သဲတစ်ပွင့်ပမာ တန်ဘိုးထားပြီးတော့ မေးမြန်းတဲ့ မေးခွန်းဖြစ်ပါတယ်။ ဒီမေးခွန်းနဲ့ နှီးနွယ်မှုကတော့ ပထမအကြိမ် အမျိုးသားလွှတ်တော် တတိယပုံမှန်အစည်းအဝေးမှာ ဤကဲ့သို့ပဲ ဘဏ္ဍာတော် အတွက် ရည်မှန်းပြီးတော့ မေးမြန်းခဲ့တဲ့ မေးခွန်းလေး တစ်ခုရှိပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသား လွှတ်တော်ကိုယ်စားလှယ်ကြီးများ အားလုံးလည်း မှတ်မိကြပါလိမ့်မယ်။ ကျွန်တော်တို့ လမ်းမတော်မြို့ နယ်၊ ဘုန်းကြီးလမ်းထောင့်မှာရှိတဲ့ ပညာ့ရိပ်သာဟာ ကျောင်းပျောက်ပြီးတော့ လူနေအိမ်ဖြစ်ခဲ့တယ်ဆိုတဲ့အကြောင်း၊ ဒါဟာ နိုင်ငံတော်အတွက် ဘဏ္ဍာရရှိဖို့ကို ရည်ညွှန်းခဲ့တဲ့ မေးခွန်းဖြစ်ပါတယ်။ အလားတူ ရွှေတောင်တန်းလမ်းထဲမှာလည်းပဲ ဒီ ကန်ထရိုက်စနစ်နဲ့ တည်ဆောက်ရာမှာ တစ်တိုက်လုံး ပိုင်နေတဲ့ကျောင်း၊ အမက(၄)ကျောင်းဟာ အောက်ခြေ နှစ်ထပ်က ပျောက်ပြီး (၃)ထပ်မှာ ကျောင်းဖွင့်နေရတဲ့အကြောင်း၊ ဒီအကြောင်းတွေကို နှီးနွယ်ပြီးတော့ ကျွန်တော်ရဲ့ သက်ဆိုင်တဲ့ မြို့နယ်မှာ လေ့လာလျက်ရှိရာမှာ ကျွန်တော်တို့ရဲ့ လမ်းမတော်မြို့နယ် (၇)လမ်းထဲမှာ DB စနစ်အရ ကျောင်းတစ်ကျောင်းကို ဖျက်သိမ်းပြီးတော့ ယခု တည်ဆောက်တော့မှာ ဖြစ်ပါတယ်။ ထိုကျောင်းရဲ့ DB ဖြစ်မှုဟာ Domage Building ဖြစ်မှုဟာလည်းပဲ သူ့အနေအထားနဲ့ သဘာဝကျလှပါတယ်။ သို့သော်လည်းပဲ ကျွန်တော်တို့ ထိုအချိန်က ဖြစ်ခဲ့တဲ့ ဖြစ်မှုမျိုး မဖြစ်ရအောင်၊ နိုင်ငံတော်ရဲ့ ဘဏ္ဍာအတွက်လည်း ပြည့်ဖြိုးအောင်၊ ကျောင်းသူ/ ကျောင်းသားများလည်း သူ့ အထိုက်အလျောက်နဲ့ ယနေ့ ကန်ထရိုက်စနစ်ရဲ့ ပေးနေတဲ့ပုံစံဖြစ်တဲ့ တစ်တိုက်လုံးကို (၂၅)ပေ၊ ပေ(၅၀) ရှိလျှင် ကန်ထရိုက်စနစ်နဲ့ JV (Joint Venture) လုပ်မယ်ဆိုရင်လည်း ကန်ထရိုက်က တစ်ခြမ်းပေးပါတယ်။ (၇)ထပ်ဆောက်မယ်ဆိုရင် ပိုင်ရှင်က (၇)ခန်းရပါတယ်။ ထို့အပြင် သိန်း(၁၀၀)၊ သိန်း(၁၅၀)အထိရပါတယ်။ အလားတူ ဒါမှမဟုတ်လို့ ဒီ (၁၂) ပေခွဲ၊ (၅၀)နဲ့ မဆောက်ချင်ဘူး ဆိုရင်လည်းပဲ ကျွန်တော်တို့ ပေ အစိတ်၊ ငါးဆယ်နဲ့ Hail Type လိုမျိုး ပုံစောက်မယ်ဆိုရင်လည်းပဲ ကျွန်တော်တို့ (၁၁)လမ်းထိပ်မှာ နမူနာ ရှိပါတယ်။ အောက် မြေညီထပ် ရပါတယ်။ ပထမထပ် ရပါတယ်။ (၇)လွှာ ရပါတယ်။ ဒါတောင်မှ ဒီ ကျွန်တော်တို့ ဓာတ်လှေကား (Lift) တွေ၊ ဘာတွေ တပ်ပေးထားတဲ့အဆင့်အထိရှိပြီး ငွေလည်းပဲ ပေးပါတယ်။ ဒါကြောင့်မို့လို့ ကျွန်တော်တို့ နိုင်ငံတော်အတွက်ကို ယနေ့ Good Governance၊ Clean Government ဖြစ်အောင် သတင်းစာ၊ စာစောင်တွေကလည်းပဲ ဒါကတော့ ကျွန်တော်တို့ သက်ဆိုင်မှု မရှိသော် လည်းပဲ ကျွန်တော်တို့ရဲ့ နိုင်ငံတော်ဝန်ထမ်းတွေ သိအောင် ဒီ Corruption ကို တိုက်ဖျက်တဲ့အနေနဲ့ သတင်းစာတွေထဲမှာလည်း ဆောင်းပါးတွေ အမျိုးမျိုးရေးကြပါတယ်။ ဥပမာ ဆိုကြရင် ကုန်းဘောင်ခေတ်နောက်ပိုင်း ဘိုးတော်ဦးဝိုင်း ရဲ့ လက်ထက်မှာဆိုရင် ရေးခဲ့တဲ့ အရာဆိုရင် မင်းဘဏ္ဍာ ကိုယ့်ဟာမှတ်လို့ သဘောမရိုး မနာဆိုးဖြင့် ဆိုတဲ့ ကျွန်တော်တို့ နိုင်ငံတော်ပိုင် ပစ္စည်းတွေကို စနစ်တကျထိန်းသိမ်းရမယ်၊ ကာကွယ်ရမယ်ဆိုတာတွေ ကျွန်တော်တို့ ဆောင်းပါးတွေ ရေးလျက်ရှိပါတယ်။ တစ်ခါ ပြည်ပန်းညို ချိုပါသော်လည်း ဆားက ဖျက်။ ကျွန်တော်တို့ ဘယ်လိုပဲ ကောင်းအောင်လုပ်ပေမယ့် တစ်နည်းတစ်ဖုံနဲ့ ဖျက်ဆီးလာမယ်ဆိုရင် malecosso Good Governance i Clean Government aposo gooolaposaopas နှောင့်နှေးနေမှာ ဖြစ်ပါတယ်။ ဒါကြောင့်မို့လို့ ကျွန်တော်တို့ မျိုးကောင်းမျိုးသန့်ရအောင် မျိုးစေ့ ကောင်းကောင်း မှန်မှန်နဲ့ တည်ဆောက်ခြင်းဖြင့် ရသလိုမျိုး ကျွန်တော်တို့ရဲ့ ယနေ့ တည်ဆောက်နေတဲ့ Changes ကာလမှာ ကျွန်တော်တို့ရဲ့ လျှောက်လှမ်းနေတဲ့ ပြည်ထောင်စုအစိုးရအဖွဲ့အနေနဲ့ ပြည်သူ့အမြင် အားဖြင့်လည်းပဲ Transparency ဖြစ်အောင် တာဝန်ယူကြတဲ့ ပုဂ္ဂိုလ်တွေကလည်းပဲResponsibility နဲ့ Accountability ကို တန်ဖိုးရှိစွာနဲ့ အသုံးချနိုင်အောင် ရည်ရွယ်ပြီးတော့ နိုင်ငံတော်၏အကျိုး၊ ပြည်သူ၏အကျိုး၊ ကျောင်းသူ၊ ကျောင်းသားလေးများရဲ့ အကျိုးကို မျှော်မှန်းပြီး လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရဲ့ ခွင့်ပြုချက်အရ လမ်းမတော်မြို့နယ် အခြေခံပညာ မူလတန်းကျောင်း အမှတ်(၃)ကို DB အရ ဖျက်သိမ်းခြင်းနဲ့ စပ်လျဉ်း၍ နိုင်ငံတော်၏ ဘဏ္ဍာတော် ထိခိုက်မည်ကို စိုးရိမ်ပါသဖြင့် မည်သည့်အစီအစဉ်ဖြင့် တည်ဆောက်မည်ကို သိရှိလိုခြင်းကို လေးစားအပ်ပါသော အမျိုးသားလွှတ်တော်ဥက္ကဋ္ဌကြီးမှ တစ်ဆင့် သက်ဆိုင်ရာ ပြည်ထောင်စုဝန်ကြီးဌာနသို့ လေးစားစွာဖြင့် မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>မင်္ဂလာပါ ခင်ဗျား။ အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီးများ ပြည်ထောင်စု ဝန်ကြီးနဲ့ ဒုတိယဝန်ကြီးများ၊ အားလုံး ရိုသေလေးစားပါကြောင်း ဦးစွာတင်ပြအပ်ပါတယ်။ ပဲခူးတိုင်းဒေသကြီး၊ မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ဦးစောမော်ထွန်း ရဲ့မေးခွန်းနဲ့ပတ်သက်ပြီး ကျွန်တော် ပညာရေးဒုတိယဝန်ကြီး ဦးအေးကြူ မှ ပြန်လည်တင်ပြ ဖြေကြားမှာ ဖြစ်ပါတယ် ခင်ဗျား။ ပညာရေးကဏ္ဍဖွံ့ဖြိုးတိုးတက်ရန် ICT နည်းပညာအသုံးပြုပြီး ASEAN နိုင်ငံ များနှင့် ချိတ်ဆက်လျက် အခြေခံပညာအလယ်တန်းအဆင့် အင်္ဂလိပ်စာ၊ သင်္ချာနဲ့ သိပ္ပံဘာသာ များရဲ့ သင်ပြနည်းများ ဆွေးနွေးဖလှယ်ခြင်းများကို ၂၀၀၃ ခုနှစ်မှ ၂၀၀ရ ခုနှစ်အထိ အခြေခံပညာ ကျောင်း (၃)ကျောင်း၊ ထ(၂)ဒဂုံ၊ ထ(၁)ကျောက်တန်း၊ ထ(၃)ပဲခူးတို့မှာ Pilot Project ကို အောင်မြင်စွာ ဆောင်ရွက်ပေးနိုင်ခဲ့ပါတယ်။ ဆက်လက်ပြီး Collaboration Project ကို ၂၀၀ရ ခုနှစ်မှ ၂၀၀၉ ခုနှစ်အထိ ဆောင်ရွက်ခဲ့ပြီး ASEAN နိုင်ငံများနှင့် Internet E-mail အသုံးပြု၍ ပညာရေး၊ ယဉ်ကျေးမှုများ ဆွေးနွေးဖလှယ်နိုင်ခဲ့ပါတယ်။ ထိုစဉ်က မြန်မာနိုင်ငံက ဆရာ/ ဆရာမများနဲ့ ကျောင်းသား၊ ကျောင်းသူများရဲ့ ICT အသုံးပြု တင်ပြခဲ့ကြသော သင်ခန်းစာများ၊ ဆွေးနွေးမှုများသည် အရည်အသွေးမီ မြင့်မားမှုရှိသဖြင့် ASEAN နိုင်ငံများနှင့် UNESCO တို့က ဂုဏ်ပြုခြင်းကို ခံခဲ့ရပါတယ်။ ICT နည်းပညာ အသုံးပြု၍ ASEAN နှင့် ချိတ်ဆက် ဆွေးနွေးဖလှယ်မှု ရပ်နားခဲ့သော်လည်း မြန်မာနိုင်ငံကွန်ပျူတာအသင်းချုပ်နှင့် ပညာရေး ဝန်ကြီးဌာနတို့ ပူးပေါင်းစီစဉ်မှုဖြင့် အခြေခံပညာကျောင်းများရဲ့ ဘာသာရပ်အလိုက် Educational Project Competition ကို ၂၀၀၀ ပြည့်နှစ်မှစ၍ နှစ်စဉ်ပြိုင်ပွဲများ ကျင်းပလျက်ရှိရာ တိုင်းဒေသကြီး၊ ပြည်နယ်အသီးသီးရှိ အခြေခံပညာ ကျောင်းများက ဆရာ/ ဆရာမများအဆင့်၊ အခြေခံပညာအထက်တန်းအဆင့်၊ အလယ်တန်း အဆင့်နှင့် မူလတန်းအဆင့်၊ အဆင့်(၄)ဆင့်ခွဲခြားပြီး ဆရာ/ဆရာမများ၊ ကျောင်းသား/ကျောင်းသူများက ဘာသာရပ်အလိုက် ပြုစုယှဉ်ပြိုင်ဆောင်ရွက်လျက်ရှိကြောင်း တင်ပြအပ် ပါတယ်။ ၂၀၀၃ ခုနှစ်၊ ဒီဇင်ဘာလ ၁၅ ရက်နေ့မှ ၁၈ ရက်နေ့အထိ ကျင်းပခဲ့တဲ့ (၂၆) ကြိမ်မြောက် ASEAN နိုင်ငံများ အဆင့်မြင့်အရာရှိများအစည်းအဝေးက သဘော တူညီခဲ့တဲ့ (၃) နှစ်ကြာ ပူးပေါင်းဆောင်ရွက်ရန် မလေးရှား၊ အင်ဒိုနီးရှား၊ ဖိလစ်ပိုင်၊ ထိုင်း၊ ကမ္ဘောဒီးယား၊ လာအို၊ ဗီယက်နမ်၊ ဘရူနိုင်း၊ စင်ကာပူနဲ့ မြန်မာနိုင်ငံတို့ ပူးပေါင်းပြီး Development of the project on Strengthening ICT in Schools and School Net Project in ASEAN Setting ကို ဆောင်ရွက်ခဲ့ကြပါတယ်။ ယခုအခါ Project ရဲ့ သတ်မှတ်ကာလ ကျော်လွန်ခဲ့ပြီး IP Star ဆက်သွယ်ရေး နည်းပညာရှင်များ လိုအပ်နေမှု၊ စက်ပစ္စည်းထိန်းသိမ်းစရိတ်နှင့် လစဉ် Internet ဝန်ဆောင် စရိတ် ကြီးမြင့်မှုများကို ကျော်လွှားနိုင်စွမ်း မရှိခြင်းတို့ကြောင့် ICT နည်းပညာကို အသုံးပြုပြီး ASEAN နိုင်ငံများနဲ့ ဆက်လက်တိုးချဲ့ဆောင်ရွက်ရန် လောလောဆယ် အစီအစဉ် မရှိသေး ပါကြောင်း တင်ပြအပ်ပါတယ်ခင်ဗျား။ ဆက်လက်ပြီး ရန်ကုန်တိုင်းဒေသကြီး အမှတ်(၆) မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါက်တာတင်ရွှေ ရဲ့ မေးမြန်းချက်အပေါ် ကျွန်တော်မှ ဆက်လက်တင်ပြမှာ ဖြစ်ပါတယ်။ ရန်ကုန်တိုင်းဒေသကြီး၊ လမ်းမတော်မြို့နယ်၊ အမှတ်(၇)လမ်းတွင်ရှိတဲ့ အမက(၃) မူလတန်းကျောင်းကို DB အရ ဖျက်သိမ်းခဲ့ပြီးဖြစ်ပါတယ်။ (၅၀ ' X ၂၅) RC (၄)ထပ် ဆောက်လုပ်ရန် ၂၀၁၂-၂၀၁၃ ဘဏ္ဍာရေးနှစ် ငွေလုံးငွေရင်းရန်ပုံငွေက ကျပ် (၁၂၅.၀)သန်း ခွင့်ပြုခဲ့ပြီး အမှတ်(၃) အခြေခံပညာဦးစီးဌာနက တာဝန်ယူ တည်ဆောက်လျက်ရှိပါတယ်။ ၂၀၁၃-၂၀၁၄ ပညာသင်နှစ်အမီ ဆောက်လုပ်ပြီးစီးမှာဖြစ်ပြီး ပညာရေးသက်သက်သာ အသုံးပြုမည်ဖြစ်ကြောင်း ပြန်လည်တင်ပြဖြေကြားအပ်ပါတယ်ခင်ဗျား။ အားလုံး ကျေးဇူးတင် ပါတယ်ခင်ဗျား။</speech>
<title>သာစည်မြို့နယ်၊ မကျီးခွအုပ်စု၊ ချောင်းဆုံကျေးရွာမှ ပျော်ဘွယ်မြို့နယ်၊ ဧကရာဇ်ကုန်း၊ ယင်းတော် စည်ပင်သာယာလမ်းသို့ ဆက်သွယ်သည့် လမ်းအရှည်(၃)မိုင်အား ကျောက်ချောလမ်းအဖြစ် ဖောက်လုပ်ပေးရန်နှင့် လူကုန်းကျေးရွာအုပ်စုများမှ ဧကရာဇ်ကုန်း၊ ယင်းတော် စည်ပင်သာယာ လမ်းသို့ တက်သည့်လမ်း အရှည်တစ်မိုင်ခန့်ကို ကျောက်ချောလမ်းခင်းပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးဌေးမောင် က သာစည်မြို့နယ်၊ မကျီးခွအုပ်စု၊ ချောင်းဆုံကျေးရွာမှ ပျော်ဘွယ် မြို့နယ်၊ ဧကရာဇ်ကုန်း၊ ယင်းတော် စည်ပင်သာယာလမ်းသို့ ဆက်သွယ်သည့် လမ်းအရှည်(၃)မိုင်အား ကျောက်ချောလမ်းအဖြစ် ဖောက်လုပ်ပေးရန် နှင့် လူကုန်းကျေးရွာအုပ်စုများမှ ဧကရာဇ်ကုန်း၊ ယင်းတော် စည်ပင်သာယာလမ်းသို့ တက်သည့်လမ်း အရှည်တစ်မိုင်ခန့်ကို ကျောက်ချော လမ်းခင်းပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="108">ဦးဌေးမောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစား ရပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဒုတိယဝန်ကြီးများ၊ လွှတ်တော်ကိုယ်စားလှယ်တော်ကြီးများ အားလုံး စိတ်၏ချမ်းသာခြင်း၊ ကိုယ်၏ ကျန်းမာခြင်းနဲ့ ပြည့်စုံပါစေလို့ ဆုတောင်းရင်း နှုတ်ခွန်းဆက်သပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးဌေးမောင် ဖြစ်ပါတယ်။ ကျွန်တော် မေးရမယ့်မေးခွန်းကတော့ သာစည်မြို့နယ်၊ မကျီးခွအုပ်စု၊ ချောင်းဆုံကျေးရွာမှ ပျော်ဘွယ်မြို့နယ်၊ ဧကရာဇ်ကုန်း၊ ယင်းတော်စည်ပင်သာယာရေးလမ်းသို့ ဆက်သွယ်ထားသည့် လမ်းအရှည်(၃)မိုင်အား ရာသီမရွေး သွားလာနိုင်သည့် ကျောက်ချောလမ်းအဖြစ် ဖောက်လုပ်ပေးရန် အစီအစဉ် ရှိ/မရှိ နှင့် လူကုန်း ကျေးရွာအုပ်စုများမှ ဧကရာဇ်ကုန်း၊ ယင်းတော်စည်ပင်သာယာရေးလမ်းသို့ တက်သည့်လမ်း အရှည်တစ်မိုင်ခန့်ရှိသည့် ရာသီမရွေးသွားလာနိုင်သည့် ကျောက်ချော လမ်းခင်းပေးရန် အစီအစဉ် ရှိ/မရှိ ကို ဒေသခံပြည်သူများ၏ကိုယ်စား မေးမြန်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ သာစည်မြို့နယ်ရဲ့ တောင်ဘက်၊ ညောင်ရမ်းတိုက်နယ်ဟာ ပျော်ဘွယ်မြို့နယ်၊ ဧကရာဇ်ကုန်းကျေးရွာနဲ့ ထိစပ်လျက် ရှိပါတယ်။ ယခုအခါမှာ ပျော်ဘွယ်မြို့နယ် စည်ပင်မှ ဧကရာဇ်ကုန်းကျေးရွာအထိ ကျောက်ချော လမ်းခင်းပေးထားပြီး ဖြစ်ပါတယ်။ ဒါကြောင့် ဧကရာဇ်ကုန်းကျေးရွာမှ သာစည်မြို့နယ် မကျီးခွအုပ်စု၊ ချောင်းဆုံကျေးရွာသို့ ဆက်သွယ်ထားသည့်လမ်းအရှည် (၃)မိုင်အား ရာသီမရွေး သွားလာနိုင်သည့် ကျောက်ချောလမ်းအဖြစ် ဖောက်လုပ်ပေးပါက သာစည်မြို့ပေါ်ရှိ ပြည်သူများ နှင့်တကွ ညောင်ရမ်းတိုက်နယ်အတွင်းရှိ ကျေးရွာပေါင်း(၇၀)ကျော်မှ ပြည်သူအများပျော်ဘွယ်မြို့နယ်သို့ အချိန်တိုအတွင်း သွားရောက်နိုင်မည် ဖြစ်ပါသဖြင့် လူမှုရေး၊ စီးပွားရေး ကိစ္စရပ်များ အမှန်ပင် ပြေလည်သွားမည် ဖြစ်ပါတယ်။ ညောင်ရမ်းတိုက်နယ်အတွင်းရှိ လူကုန်းကျေးရွာအုပ်စုနှင့် လူကုန်း၊ လူကွဲနှင့် ရေလည်ကွေ့ကျေးရွာများ ပါဝင်ပါတယ်။ ၎င်းကျေးရွာများဟာ ညောင်ရမ်းကန်ရဲ့ နယ်နိမိတ် အတွင်းမှာ ရှိနေပါတယ်။ ဒါကြောင့်မို့လို့ တစ်နှစ်မှာ (၆)လခန့် ရေကြီး နစ်မြုပ်မှုဒဏ်ကို ခံစားကြရပါတယ်။ ထို့အတူ သာစည်မြို့နယ်အတွင်းသို့လည်းကောင်း၊ ပျော်ဘွယ်မြို့နယ် အတွင်းသို့လည်းကောင်း ဆက်သွယ်သွားလာရာတွင် ၎င်းကျေးရွာမှ (၁)မိုင်ကျော်ခန့် ဝေးသော ဧကရာဇ်ကုန်း၊ ယင်းတော်စည်ပင်သာယာလမ်းသို့ တက်ရောက်နိုင်ရန် စက်ဘီး၊ ဆိုင်ကယ်၊ ထော်လာဂျီများနဲ့ သွားရောက်၍ မရပါ။ ယင်းအစား ခြေလျင် သို့မဟုတ် လှည်းဖြင့်သာ အသုံးပြု နေကြရပါတယ်။ ၎င်းလမ်းကို ကျောက်ချောလမ်းအဖြစ် ခင်းပေးမည်ဆိုပါက ကျန်းမာရေး၊ ပညာရေး၊ စီးပွားရေး၊ လူမှုရေးကိစ္စတို့မှာ အမှန်တကယ် ပြေလည်သွားမည် ဖြစ်ပါတယ်။ သို့ဖြစ်ပါ၍ သာစည်မြို့ပေါ်ရှိ ပြည်သူများနှင့် ညောင်ရမ်းတိုက်နယ်အတွင်းရှိ ပြည်သူများ အချိန်တိုအတွင်း ပျော်ဘွယ်မြို့နယ်အတွင်းသို့ ရာသီမရွေး သွားလာနိုင်ရေးအတွက် ကျန်ရှိနေသော လမ်းအရှည် (၃)မိုင်အား ကျောက်ချောလမ်းခင်းရန် အစီအစဉ် ရှိ/မရှိ နှင့် လူကုန်းအုပ်စု၊ အုပ်စုကျေးရွာများမှ ဧကရာဇ်ကုန်း ယင်းတော်စည်ပင်သာယာလမ်းသို့တက်သည့် လမ်းအရှည်(၁)မိုင်ခန့်အား ကျောက်ချောခင်းပေးရန် အစီအစဉ် ရှိ/မရှိ ကို ဒေသခံပြည်သူများ၏ ကိုယ်စား လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး နယ်စပ်ရေးရာဝန်ကြီးဌာန၊ ဒုတိယ ဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="93">ဗိုလ်ချုပ်ဇော်ဝင်း (ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီး များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုမွန်ကောင်း တောင်းရင်းလေးစားစွာ နှုတ်ခွန်းဆက်သအပ်ပါတယ်။ ကျွန်တော်ကတော့ နယ်စပ်ရေးရာ ဝန်ကြီးဌာနမှ ဒုတိယဝန်ကြီးဖြစ်ပြီး၊ နယ်စပ်ရေးရာဝန်ကြီးဌာန ကိုယ်စား ဖြေကြားသွားမှာ ဖြစ်ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းကို မဖြေကြားခင်မှာ ပထမအကြိမ် ပြည်သူ့လွှတ်တော်၊ အမျိုးသားလွှတ်တော်၊ စတုတ္ထ၊ ပဉ္စမပုံမှန်အစည်းအဝေးများမှာ လွှတ်တော် ကိုယ်စားလှယ်ကြီးများမှ တင်ပြချက်အပေါ် ဆောင်ရွက်ပြီးစီးမှု အကျဉ်းကို တင်ပြခွင့်ပြုပါ။ စတုတ္ထအကြိမ် ပုံမှန်အစည်းအဝေးမှာ အမျိုးသားလွှတ်တော် ကိုယ်စားလှယ် သာစည်ခရိုင်၊ ဝမ်းတွင်းမြို့မှ ဦးဌေးမောင် အမျိုးသားလွှတ်တော် ကိုယ်စားလှယ်မှ တင်ပြခဲ့ရာမှာ လမ်းလုပ်ငန်း အားဖြင့် (၃)ခု၊ ကျောက်လမ်းအဖြစ် (၉)မိုင် (၁.၃)မိုင်၊ ဂဝံလမ်းကတော့ (၁၆)မိုင်၊ (၃.၅)မိုင်နဲ့ တံတား(၃)စင်း၊ ကတ္တရာလမ်းဖောက် ဖာခြင်းကို ပေ(၁၈၀၀၀)ကျော်ကို ပြီးခဲ့တဲ့ဘတ်ဂျက်မှာ ၂၀၁၃-၂၀၁၄၊ ၂၀၁၄-၂၀၁၅ ဘတ်ဂျက်များမှာ ထည့်သွင်းလျာထားပြီး ဆောင်ရွက်လျက် ရှိပါကြောင်း တင်ပြလိုပါတယ်။ ပြီးခဲ့တဲ့ ပဉ္စမအကြိမ် ပုံမှန်အစည်းအဝေးမှာလည်းပဲ မန္တလေးတိုင်းဒေသကြီး၊ သာစည်မြို့နယ်၊ ဦးဌေးမောင်မှ ညောင်ရမ်း၊ မကျီးကုန်း၊ ရွှေတုတ်ကျေးရွာလမ်းချင်းဆက် မြေသားအဆင့်မြင့်ခြင်း (၃)မိုင် (၁)ဖာလုံ မြေသားလမ်းအဆင့်မြင့်ခြင်း (၂)မိုင်၊ (၆)ဖာလုံ၊ သာစည်မြို့နယ် ဦးဌေးမောင် ကပဲ သပြေဝ-မြို့ကြီး-ဟံဇား ကျောက်လမ်း(၂)မိုင် (၄)ဖာလုံ စုစုပေါင်း လုပ်ငန်းအားဖြင့် (၂)ခု၊ ကျောက်ချောလမ်း (၂)မိုင် (၄)ဖာလုံနဲ့ မြေသားလမ်း (၅)မိုင်၊ (၇) ဖာလုံတို့ကို ဆောင်ရွက်ပေးရန် ဖြစ်ပါတယ်။ ယခု ၂၀၁၃-၂၀၁၄ ဘဏ္ဍာရေးနှစ် လျာထားချက်ထဲမှာ ထည့်သွင်း ဆောင်ရွက်လျက်ရှိပြီးတော့ ကျန်တဲ့ သပြေဝ-မြို့ကြီးအပိုင်းကိုတော့ လာမယ့် ၂၀၁၄-၂၀၁၅ ဘတ်ဂျက် လျာထားချက်ထဲမှာ ထည့်သွင်းပြီးတော့ ဆောင်ရွက်ပေးသွားမည်ဖြစ်ကြောင်း စီစဉ် ထားပြီးဖြစ်ပါတယ်။ ယခု မေးမြန်းတဲ့ မေးခွန်းများနဲ့ ပတ်သက်ပြီးတော့လည်းပဲ နယ်စပ်ရေးရာ ဝန်ကြီးဌာနနဲ့ မန္တလေးတိုင်းဒေသကြီး အစိုးရအဖွဲ့တို့ ညှိနှိုင်းဆောင်ရွက်သွားမယ့် အခြေအနေကို ရှင်းလင်းတင်ပြသွားမှာ ဖြစ်ပါတယ်။ ပထမမေးခွန်းဖြစ်တဲ့ သာစည်မြို့နယ်၊ ကျီးကုန်းကျေးရွာအုပ်စု၊ ချောင်းဆုံကျေးရွာမှ ပျော်ဘွယ်မြို့နယ်၊ ဧကရာဇ်ကုန်း၊ ယင်းတော် သာစည်လမ်းသို့ ဆက်သွယ်သော လမ်းအရှည် (၃)မိုင်အား ကျောက်ခင်းလမ်းအဖြစ် ဖောက်လုပ်ပေးရန် အစီအစဉ် ရှိ/မရှိ မေးခွန်း ဖြစ်ပါတယ်။ သာစည်မြို့နယ်၊ မကျီးခွကျေးရွာအုပ်စု၊ ချောင်းဆုံကျေးရွာမှ ပျော်ဘွယ်မြို့နယ် ဧကရာဇ်ကုန်း၊ ယင်းတော်စည်ပင်သာယာလမ်းသို့ ဆက်သွယ်သည့်လမ်းသည် လမ်းအရှည် (၃/ဝ)မိုင်ရှိ မြေသားလမ်း ဖြစ်ပါတယ်။ ကျေးရွာပေါင်း (၁၁)ရွာမှ အိမ်ခြေ(၁၀၆၆)အိမ်ကျော် ရှိပြီးတော့ လူဦးရေအားဖြင့် (၅၁၀၉၄)ဦးရှိပြီးတော့၊ (၅၁၀၉၄)ဦးကို အကျိုးပြုနေတဲ့ ကျေးရွာလမ်းပဲ ဖြစ်ပါတယ်။ အဆိုပါ ချောင်းဆုံ-ဧကရာဇ်ကုန်း၊ ကျေးလက်လမ်းကို ရာသီမရွေး သွားလာနိုင်သော ကျောက်ချောလမ်းအဖြစ် အဆင့်မြှင့်တင်မယ်ဆိုရင် ငွေကျပ် (၈၄.၆)သန်း ခန့်မှန်းကုန်ကျမည် ဖြစ်ကြောင်း တွက်ချက်ရရှိပါတယ်။ ဒါကြောင့် နယ်စပ်ရေးရာဝန်ကြီးဌာနအနေနဲ့ ၂၀၁၃-၂၀၁၄ ဘဏ္ဍာရေးနှစ် ကျေးလက်ဒေသဖွံ့ဖြိုးရေး ရန်ပုံငွေမှာ ကျောက်ချောလမ်း (၁/၃)မိုင် ဆောင်ရွက် ခြင်းအတွက် ကုန်ကျငွေ (၃၈.၇၅၂)သန်းကို ခွင့်ပြုထားပြီး ဖြစ်ပါတယ်။ လာမယ့် ၂၀၁၄-၂၀၁၅ ဘဏ္ဍာရေးနှစ်မှာလည်းပဲ ကျောက်ချောလမ်းကို (၁/၅)မိုင် ဆက်လက်ဆောင်ရွက်ခြင်းအတွက်(၄၅.၈၃)သန်းအား ထည့်သွင်းလျာထားပြီးပါကြောင်း တင်ပြအပ်ပါတယ်။ ဆက်လက်ပြီးတော့ သာစည်မြို့နယ်၊ လူကုန်းကျေးရွာ၊ ပျော်ဘွယ်မြို့နယ်၊ ဧကရာဇ်ကုန်းကျေးရွာသို့ ဆက်သွယ်တဲ့ လမ်းသည် လမ်းအရှည်(၁/ဝ)မိုင်ရှိတဲ့ မြေသားလမ်းဖြစ်ပြီး ကျေးရွာ(၃)ရွာမှ အိမ်ခြေ (၁၁၈)အိမ်နဲ့ လူဦးရေ(၆၀၀)ကျော်ကို အကျိုးပြုတဲ့ လမ်းငယ် ဖြစ်ပါတယ်။ အဆိုပါလမ်းကို ရာသီမရွေးသွားလာနိုင်ရန်အတွက် မြေသား တာပေါင်တင်ခြင်းနဲ့ ကျောက်လမ်း (၁)မိုင် ဆောင်ရွက်ရန်အတွက် သက်ဆိုင်ရာ စည်ပင်သာယာရေးအဖွဲ့မှ ကွင်းဆင်းလေ့လာချက်အရ ကျပ်ငွေ(၄၀.၉၃)သန်း ကုန်ကျမှာဖြစ်ပါတယ်။ မန္တလေးတိုင်း ဒေသကြီးအစိုးရအစီအစဉ်နဲ့ ဆောင်ရွက်နိုင်ခြင်း မရှိပါက နယ်စပ်ရေးရာဝန်ကြီးဌာန အနေနဲ့ ကျေးလက်ဒေသ ဖွံ့ဖြိုးတိုးတက်ရေးကို အလေးထား ဆောင်ရွက်ပေးသည့်အနေဖြင့် နယ်စပ်ရေးရာဝန်ကြီးဌာန၏ ၂၀၁၄-၂၀၁၅ ဘဏ္ဍာရေးနှစ် ကျေးလက်ဒေသ ဖွံ့ဖြိုးရေး ဖြည့်စွက်ရန်ပု��ငွေတွင် လျာထားပေးမည်ဖြစ်ကြောင်း ရှင်းလင်းတင်ပြအပ်ပါတယ် ခင်ဗျား။</speech>
<title>မြို့ပြပို့ဆောင်ရေးစနစ် ဖွံ့ဖြိုးတိုးတက်ရေးအတွက် Public Transportction Plan ကို ရန်ကုန်စီးပွားရေးမြို့တော်အတွက် ရေးဆွဲထားခြင်း ရှိ/မရှိနှင့် ယာဉ်လိုင်းများ အဆင့်မီထူထောင် ပေးရန်၊ အများပြည်သူသုံး ပို့ဆောင်ရေးစနစ် တိုးတက်ရန် နိုင်ငံတော်မှ ကမကထပြုဆောင်ရွက်ရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး က မြို့ပြပို့ဆောင်ရေးစနစ် ဖွံ့ဖြိုးတိုးတက်ရေးအတွက် Public Transportation Plan ကို ရန်ကုန်စီးပွားရေးမြို့တော်အတွက် ရေးဆွဲထားခြင်း ရှိ/မရှိ နှင့် ယာဉ်လိုင်းများ အဆင့်မီထူထောင်ပေးရန်၊ အများပြည်သူသုံး ပို့ဆောင်ရေးစနစ် တိုးတက်ရန် နိုင်ငံတော်မှ ကမကထပြု ဆောင်ရွက်ရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="136">ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး ယနေ့အစည်းအဝေးသို့ ကြွရောက်လာတဲ့ ပြည်ထောင်စုဝန်ကြီးနဲ့ ဒုတိယဝန်ကြီးများ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ် ခင်ဗျား။ ဥက္ကဋ္ဌကြီး ခင်ဗျား။ ဒီနေ့မေးမြန်းမယ့် မေးခွန်းကတော့ မြို့ပြပို့ဆောင်ရေးစနစ် ဖွံ့ဖြိုးတိုးတက်ရေးအတွက် Public Transportation Plan ကို ရန်ကုန်စီးပွားရေးမြို့တော် အတွက် ရေးဆွဲထားခြင်း ရှိ/မရှိ နဲ့ ယာဉ်လိုင်းများ အဆင့်မီ ထူထောင်ပေးရန် အများပြည်သူသုံး ပို့ဆောင်ရေးစနစ် တိုးတက်ရန် နိုင်ငံတော်က ကမကထပြု ဆောင်ရွက်ရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီး ခင်ဗျား။ ရန်ကုန်မြို့တော်ဟာဆိုရင် လူဦးရေ (၆)သန်းလောက် မှီတင်းပြီးတော့ နေထိုင်ပါတယ်။ တစ်နိုင်ငံလုံးမှာ မော်တော်ယာဉ် သုံးစွဲမှုလည်း အများဆုံး ဖြစ်ပါတယ်။ အခုအခါမှာ နိုင်ငံတော်အစိုးရကနေပြီးတော့ မော်တော်ယာဉ်အသစ်တွေ တင်သွင်းတဲ့အခါမှာ အများပြည်သူသုံး သယ်ယူပို့ဆောင်ရေးယာဉ်တွေအတွက်ကို အခွန်နှုန်း ထားတွေ လျှော့ချပြီးတော့ ဆောင်ရွက်ပေးနေပါတယ်။ နောက်တစ်ခါ မြို့ပတ်ရထား ပြေးဆွဲရေး လုပ်ငန်းတွေကိုလည်း အဆင့်မြှင့်တင်ဖို့အတွက် ပုဂ္ဂလိကတွေကို ဖိတ်ခေါ်ပြီးတော့ ဆောင်ရွက် နေပါတယ်။ နောက် ရန်ကုန်တိုင်းဒေသကြီးအစိုးရအဖွဲ့အနေနဲ့လည်း နိုင်ငံခြားကုမ္ပဏီတွေနဲ့ကို ဖိတ်ခေါ်ပြီးတော့ကို မြို့ပြသယ်ယူပို့ဆောင်ရေးစနစ် မြှင့်တင်ဖို့ ဆောင်ရွက်နေတာတွေကို ဝမ်းမြောက်စရာ တွေ့ရှိနေရတာကို ဦးစွာ ပထမဝမ်းမြောက်ပါတယ်။ ကျေးဇူးတင်ပါတယ် ဆိုတာကို ဦးစွာ တင်ပြလိုပါတယ် ဥက္ကဋ္ဌကြီး ခင်ဗျား။ ဒါပေမဲ့ ရန်ကုန်မြို့တော်ရဲ့ အများပြည်သူသုံး ပို့ဆောင်ရေးစနစ်ကတော့ အားနည်းချက်တွေ များစွာရှိနေပါသေးတယ် ဥက္ကဋ္ဌကြီးခင်ဗျား။ ဝန်ထမ်းတွေ၊ ကျောင်းသူ၊ ကျောင်းသားတွေ၊ လုပ်သားပြည်သူတွေဟာ တစ်နေ့တစ်နေ့ လမ်းပေါ်မှာတင် တော်တော်ကို အချိန်ကုန်နေပါတယ်။ နိုင်ငံတကာအဆင့်အတန်းမီဖို့ အင်မတန်မှ အလှမ်းကွာနေဆဲ ဖြစ်တဲ့ ဘတ်စ်ကားတွေ၊ မြို့ပတ်ရထားတွေမှာ ပင်ပန်းကျပ်တည်းစွာနဲ့ တန်ဖိုးရှိလှတဲ့ အချိန်တွေကို အကျိုးမဲ့ အသုံးပြု နေရပါတယ် ဥက္ကဋ္ဌကြီး ခင်ဗျား။ အလျဉ်းသင့်လို့ တင်ပြရရင်တော့ အရင်နေ့တွေက မေးမြန်းခဲ့တဲ့ အနှေးယာဉ်တွေ၊ ဆိုင်ကယ်တွေ ဒါတွေကို ခွင့်ပြု ပေးနိုင်ဖို့ဟာ ဟိုတစ်နေ့က ဖြေသွားတာလည်း ရှိပါတယ်။ ဆိုင်ကယ်တွေသွားဖို့၊ သီးသန့်လမ်းတွေ ရန်ကုန်မြို့မှာ မရှိသေးပါဘူး။ အမှန်ပါပဲ။ ရန်ကုန်မြို့မှာ လုံလောက်တဲ့ Car Parking တွေလည်း မရှိသေးပါဘူး။ အမှန်ပါပဲ။ အဲဒီအခါကျတော့ အိမ်နီးချင်းနိုင်ငံတွေရဲ့ မြို့တော်တွေနည်းတူ နှစ်ထပ်လမ်းတွေ၊ သုံးထပ်လမ်းတွေလည်း လိုဦးမှာပါ။ နောက်တစ်ခါ ဒီ ကျွန်တော်တို့ မြို့ပတ်ရထားနေရာမှာလည်း အိမ်နီးချင်းမြို့တော်တွေ၊ နိုင်ငံတကာ မြို့တော်တွေမှာ သုံးစွဲနေတဲ့ mono Rdil လို့ခေါ်တဲ့ ကောင်းကင်ရထားတွေ Sky Trgin လို့ခေါ်တဲ့ ကောင်းကင်ရထားတွေ၊ ဒါမျိုးတွေကို အခုထဲကစပြီးတော့ အစပျိုး ပြီးတော့ပေါ့နော်၊ အစီအမံတွေ ချမှတ်ပြီးတော့ ဆောင်ရွက်နိုင်မှသာ ဒီပြဿနာတွေကို ဖြေရှင်းနိုင် လိမ့်မယ်လို့ ရိုးသားစွာ ယုံကြည်ပါတယ် ဥက္ကဋ္ဌကြီး ခင်ဗျာ။ နောက်တစ်ခု အားနည်းချက်ကတော့ ပုဂ္ဂလိကလုပ်ငန်းရှင်တွေအနေနဲ့ မြို့ပြ သယ်ယူပို့ဆောင်ရေးစနစ်မှာ ရင်းနှီးမြှုပ်နှံဖို့ကို သိပ် ဆောင်ရွက်ခြင်း မရှိတာကိုလည်း တွေ့ရှိရ ပါတယ်။ အခု အခွန်အခတွေ လျှော့ချထားပေးပေမယ့်လည်း တင်သွင်းလာတဲ့ ယာဉ်တွေဟာ တစ်ကိုယ်ရည်သုံး ယာဉ်တွေပဲ များပါတယ်။ မြို့ပြသယ်ယူပို့ဆောင်ရေးစနစ်အတွက် ယာဉ်တွေ တင်သွင်းတာ နည်းပါသေးတယ်။ တစ်ဖက်ကလည်း ဘာပြန်ရှိပြန်လည်းဆိုတော့ တင်သွင်း လာတဲ့ ဘတ်စ်ကားတွေပေါ်မှာ CNG မပေးနိုင်လို့ဆိုတဲ့ အခြေခံပြဿနာတွေကလည်း ရှိနေပါတယ်။ အဲဒီအခါကျတော့ ဒါတွေ အကုန်လုံးကို ချိတ်ဆက်ပြီးတော့ ဖြေရှင်းဆောင်ရွက်နိုင်ဖို့ ဆိုတာက ပြည်ထောင်စုအစိုးရမှသာလျင် တတ်နိုင်မှာဖြစ်ပါတယ်။ ဒီနေရာမှာ ဝန်ကြီးဌာန တစ်ခုချင်းစီကနေ ဆောင်ရွက်ရမှာမဟုတ်ဘဲနဲ့ ဝန်ကြီးဌာနတွေ စုပေါင်းပြီးတော့ နောက်တစ်ခါ တိုင်းဒေသကြီးအစိုးရအဖွဲ့နဲ့ ညှိနှိုင်းပြီးတဲ့အခါကျတော့မှ ဒီစနစ်ကို အဆင်ပြေ ချောမွေ့အောင် ဘယ်လိုလုပ်မလဲ၊ အခုမလုပ်နိုင်သေးရင်လည်း ဘယ်နေ့ ဘယ်အချိန်မှာတော့ ဒီပြဿနာတွေကို ဖြေရှင်းပြီးသားဖြစ်အောင် တို့မှာတော့ဖြင့် ဒီလိုအစီအမံတွေ ရှိတယ်။ ဒါတွေကို လုပ်မယ်။ ပြည်သူလူထုကလည်း ဝိုင်းဝန်းပြီးတော့ ပါဝင်ကြပါဆိုတဲ့ အစီအမံမျိုး ရှိသင့်နေပြီလို့ ထင်ပါတယ်။ ဆယ်စုနှစ်ပေါင်းများစွာ ဒီမြို့ပြသယ်ယူပို့ဆောင်ရေးစနစ်မှာ မွန်းကြပ်ပြီးတော့ ဒုက္ခရောက်နေကြတဲ့ ဒီ စီးပွားရေးမြို့တော်သူ၊ မြို့တော်သားတွေဟာ ဒါကို အင်မတန်မှ မျှော်လင့်တောင့်တနေပါတယ် ဥက္ကဋ္ဌကြီး ခင်ဗျား။ ဒါကြောင့်မို့လို့ ပြည်ထောင်စုအစိုးရက နေပြီးတော့ ဒီစနစ်ကလေးတွေကို အများပြည်သူအတွက် ကမကထပြုပြီးတော့ စီစဉ်ပေးနိုင်ဖို့ အတွက် ရည်ရွယ်ပြီးတော့ ဒီမေးခွန်းကို မေးရခြင်း ဖြစ်ပါတယ်။ မေးခွန်းအနေနဲ့ကတော့ မြို့ပြပို့ဆောင်ရေးစနစ် ဖွံ့ဖြိုးတိုးတက်ရေးအတွက် Public Transportation Plan ကို ရန်ကုန်စီးပွားရေးမြို့တော်အတွက် ရေးဆွဲထားခြင်း ရှိ/မရှိ နဲ့ ယာဉ်လိုင်းများ အဆင့်မီ ထူထောင်ပေးရန် အများပြည်သူသုံးပို့ဆောင်ရေးစနစ် တိုးတက်ရန် နိုင်ငံတော်က ကမကထပြုဆောင်ရွက်ရန် အစီအစဉ် ရှိ/မရှိ တို့ကို ဖြေကြားပေးဖို့အတွက် ဥက္ကဋ္ဌကြီးထံမှတစ်ဆင့် လေးစားစွာ ပန်ကြားမေးမြန်းအပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">မေးခွန်းနဲ့ ပတ်သက်ပြီး ရထားပို့ဆောင်ရေးဝန်ကြီးဌာန၊ ပြည်ထောင်စုဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="84">ဦးဇေယျာအောင် (ပြည်ထောင်စုဝန်ကြီး၊ ရထားပို့ဆောင်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ အမျိုးသားလွှတ်တော် ကိုယ်စားလှယ်များ နှင့် ဖိတ်ကြားထားသော ဧည့်သည်တော်ကြီးများ ခင်ဗျား။ ရန်ကုန်တိုင်းဒေသကြီး အမှတ်(၄) မဲဆန္ဒနယ်၊ အမျိုးသားလွှတ်တော်ကိုယ်စားလှယ် ဒေါက်တာမြတ်ဉာဏစိုး မေးမြန်းသည့်မေးခွန်းအတွက် ကျွန်တော် ရထားပို့ဆောင်ရေးဝန်ကြီးဌာန၊ ပြည်ထောင်စုဝန်ကြီး ဦးဇေယျာအောင် က ဖြေကြား တင်ပြသွားမှာ ဖြစ်ပါတယ်။ အမျိုးသားလွှတ်တော် ကိုယ်စားလှယ် ဒေါက်တာမြတ်ဉာဏစိုး မှ မြို့ပြပို့ဆောင်ရေး စနစ် ဖွံ့ဖြိုးတိုးတက်ရေးအတွက် Public Transportation Plan ကို ရန်ကုန်စီးပွားရေးမြို့တော် အတွက် ရေးဆွဲထားခြင်း ရှိ/မရှိနှင့် ယာဉ်လိုင်းများ အဆင့်မီထူထောင်ပေးရန်၊ အများပြည်သူသုံး ပို့ဆောင်ရေးစနစ် တိုးတက်ရန်နဲ့ နိုင်ငံတော်မှ ကမကထပြု ဆောင်ရွက်ရန် အစီအစဉ် ရှိ/မရှိ နှင့်စပ်လျဉ်းပြီး မေးမြန်းထားတာ ဖြစ်ပါတယ်။မဟာရန်ကုန်မြို့ပြဘက်စုံ သယ်ယူပို့ဆောင်ရေး စီမံကိန်း ရေးဆွဲရေးနှင့် ပတ်သက်ပြီးတော့ ရန်ကုန်တိုင်းဒေသကြီးအစိုးရအဖွဲ့နဲ့ ဂျပန် အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ (JICA)တို့ နှစ်ဦးနှစ်ဖက် သဘောတူ လက်မှတ်ရေးထိုးပြီး အကူအညီပေးရေး အစီအစဉ်အရ ဖြစ်နိုင်ချေ လေ့လာရေးလုပ်ငန်းများကို ၂၀၁၃ ခုနှစ်၊ ဇန်နဝါရီလဆန်း ယခု စတင်ဆောင်ရွက်လျက် ရှိပါတယ်။ ဖြစ်နိုင်ချေ လေ့လာရေးကာလကို လပေါင်း (၂၀) သတ်မှတ်၍ လေ့လာဆန်းစစ်ချက်များ ထွက်ပေါ်လာပါက စီမံကိန်းကို ကာလတို၊ ကာလလတ်၊ ကာလရှည်အဖြစ် လျာထားပြီး ရင်းနှီးမြှုပ်နှံမှုနှင့် ဘဏ္ဍာငွေ သုံးစွဲနိုင်မှု အခြေခံပြီး ဆောင်ရွက်သွားမှာ ဖြစ်ပါတယ်။ ရန်ကုန်မြို့ပတ်ရထားအပါအဝင် ယာဉ်လိုင်းများ ထူထောင်ရန်နဲ့ အများပြည်သူသုံး ပို့ ဆောင်ရေးစနစ် (Public Transportation System)ကို မြှင်တင်ဖို့အတွက် (Greater Yangon Development Plan)မှာ မြို့ပြဘက်စုံ သယ်ယူပို့ဆောင်ရေးစီမံကိန်း အစီအစဉ် များကို ဂျပန်အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ (JICA) နှင့် ပူးပေါင်းပြီး မြို့တွင်းခရီးသည်များ အချိန်ကုန်သက်သာစေပြီး ခရီးသည်များကို အချိန်နှင့်တစ်ပြေးညီ သယ်ယူ ပို့ဆောင်နိုင်ရန်အတွက် လူနေသိပ်သည်းမှု အချက်အခြာကျတဲ့ နေရာတွေဖြစ်တဲ့ စီးပွားရေးဇုန်၊ စက်မှုဇုန်၊ ရုံး၊ ကျောင်း၊ ဈေးစသည်တို့ကို ဦးစားပေးလမ်းကြောင်းများအဖြစ် ရွေးချယ် သတ်မှတ်ပြီး Network ရေးဆွဲကာ ဘတ်စ်ကား ယာဉ်ကြောများ သီးခြားသတ်မှတ်၍ ခရီးသည်ပို့ဆောင်ခြင်း BRT (Bus Rapid Transit) စနစ်၊ ရထားဖြင့် ခရီးသည်ပို့ဆောင်ရေး စနစ်များဖြစ်တဲ့ LRT (ught Rail Transit) စနစ်၊ ဒီဟာလည်း mono Rdil စနစ်ပါ ပါတာ ဖြစ်ပါတယ်။ နောက် MRT (Mass Rail Transit) စနစ်နဲ့ ကားနဲ့ ရထားပူးပေါင်း၍ ခရီးသည်ပို့ဆောင်ခြင်း (Integrated Transport System)များ စသည့် စနစ်များအနက်က တစ်ခုချင်းသော်လည်းကောင်း၊ ပူးတွဲ၍သော်လည်းကောင်း၊ ဆက်စပ်ပေါင်းကူး၍သော်လည်းကောင်း ရင်းနှီးမြှုပ်နှံမှုနှင့် ဘဏ္ဍငွေသုံးစွဲနိုင်မှုအပေါ် အခြေခံပြီး ဦးစားပေးအလိုက် ဆောင်ရွက်သွားမှာ ဖြစ်ပါတယ်။ မြို့ပြသယ်ယူပို့ဆောင်ရေးစနစ် ဖွံ့ဖြိုးတိုးတက်ရေးအတွက်ကို ကုန်းလမ်းပို့ဆောင်ရေးရဲ့ ခရီးသည်ပို့ဆောင်ရေးလုပ်ငန်းနဲ့ ကုန်စည်ပို့ဆောင်ရေးလုပ်ငန်းများ စနစ်တကျ ဖွံ့ဖြိုးတိုးတက် စေရန်အတွက် ပြည်တွင်းပြည်ပကုမ္ပဏီများနဲ့ အကျိုးတူပူးပေါင်းဆောင်ရွက်ရန် ညှိနှိုင်းဆောင်ရွက်ဆဲ ဖြစ်ပါတယ်။ လက်ရှိအခြေအနေမှာတော့ ပြည်တွင်းကုမ္ပဏီ (၃)ခုနဲ့ ပြည်ပအဖွဲ့အစည်း (၇)ခုနဲ့ ညှိနှိုင်းဆောင်ရွက်ဆဲ ဖြစ်ပါတယ်။ မြို့ပတ်ရထားကဏ္ဍပါဝင်တဲ့ ဘက်စုံသယ်ယူပို့ဆောင်ရေးစီမံချက် မပြီးမီမှာ မြို့ပတ်လမ်း ကြံ့ခိုင်ရေးအတွက် လမ်းများ ကြံ့ခိုင်ကောင်းမွန်အောင် ကျောက်များ ချခြင်း၊ ကွန်ကရစ် ဇလီဖားများ အစားထိုး လဲလှယ်ခြင်း၊ ခံနိုင်ရည် အားနည်းတဲ့ သံလမ်းများအား အစားထိုး လဲလှယ်ခြင်း၊ မြို့ပတ်ရထားတွဲအားလုံးကို ပုံစံပြောင်းခြင်း၊ ဆေးသုတ်ခြင်း၊ မြို့ပတ်ဘူတာ အားလုံး သပ်ရပ်လှပစေရေးအတွက် မွမ်းမံခြင်း၊ ပြုပြင်ခြင်းနဲ့ ရထားလမ်းနယ်နိမိတ်များ လုံခြုံမှုအတွက် ခြံစည်းရိုးကာရံခြင်း၊ လူကူးခုံးတံတားများ ပြုပြင်ခြင်း၊ ရထားနဲ့ ကားလမ်း ကူးရှိတဲ့ ဂိတ်တံခါးနှင့် ရထားလမ်းများ ပြုပြင်ဆောင်ရွက်ခြင်းတို့ကို အဆင့်မြှင့် အစီအစဉ် (၃)ခုဖြင့် ဆောင်ရွက်လျက်ရှိပါတယ်။ လက်ရှိအခြေအနေမှာ ဒုတိယအဆင့် ပြီး ပြီးတော့ တတိယ အဆင့်ကို ဆက်လက် ဆောင်ရွက်ဆဲဖြစ်ပါတယ်။ အချိန်နှင့်တစ်ပြေးညီလည်း သတင်းစာ၊ ရုပ်မြင်သံကြား မီဒီယာများကတစ်ဆင့် ပြည်သူသို့ အသိပေး တင်ပြလျက်ရှိပါတယ်။ ဂျပန်နိုင်ငံရဲ့ အကူအညီကို ရယူပြီးတော့ Public Transportation Plan ရေးဆွဲနေခြင်းသည်လည်းကောင်း၊ ထို Public Transportation Plan အပေါ် မူတည်၍ လိုအပ်သည့် ပြုပြင်ပြောင်းလဲမှုများအတွက် ရင်းနှီးမြှုပ်နှံမှု ကိစ္စရပ်များအတွက်လည်းကောင်း၊ ယာဉ်အို၊ ယာဉ်ဟောင်း အပ်နှံမှုအစီအစဉ်ဖြင့် ခရီးသည်တင်ယာဉ်များ အဆင့်မီလာရေးအတွက် လည်းကောင်း ခရီးသည်ပို့ဆောင်ရေးယာဉ်များ တင်သွင်းခြင်းနဲ့ ပတ်သက်၍ အခွန်အခများလျှော့ချကောက်ယူခြင်းဖြင့်လည်းကောင်း၊ မြို့ပြသယ်ယူပို့ဆောင်ရေး လုပ်ငန်းအတွက် ပြည်ပ ရင်းနှီးမြှုပ်နှံမှုများ ဖိတ်ခေါ်ခြင်းဖြင့်လည်းကောင်း နိုင်ငံတော်မှ ကမကထပြု ဆောင်ရွက်လျက် ရှိပါကြောင်း ထပ်မံဖြည့်စွက် တင်ပြပါတယ်။ ထပ်ပြီးတော့ ဖြည့်စွက်တင်ပြချင်တာကတော့ ရန်ကုန်မှာ လူထုအခြေပြု သယ်ယူ ပို့ဆောင်ရေး စနစ် ပိုမိုကောင်းမွန်စေရန်နဲ့ စနစ်တကျဖြစ်စေဖို့အတွက်ကို ၇-၁-၂၀၁၃ ရက်နေ့ ဒီ ရ ရက်နေ့က စတင်ပြီးတော့ Public Transport Authority ဖွဲ့စည်းပြီး သက်ဆိုင်ရာဌာန အသီးသီးနဲ့လည်းကောင်း၊ JICA နဲ့လည်းကောင်း နိုင်ငံတော်မှ အလေးဂရုပြုပြီးတော့ အလေးအနက်ထား ဆောင်ရွက်နေပါကြောင်း ဖြေကြားတင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<title>ရှမ်းပြည်နယ်မြောက်ပိုင်း၊ လားရှိုးမြို့တွင် မြန်မာနိုင်ငံရဲတပ်ဖွဲ့မှ အသုံးပြု နေသော အချုပ်သား/ အကျဉ်းသားများ တင်ဆောင်သည့်ယာဉ် ဟောင်းနွမ်းပျက်စီး နေပါသဖြင့် ယာဉ်အသစ်တစ်စီး စီစဉ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းစံမင်း က ရှမ်းပြည်နယ်မြောက်ပိုင်း၊ လားရှိုးမြို့တွင် မြန်မာနိုင်ငံရဲတပ်ဖွဲ့မှ အသုံးပြုနေသော အချုပ်သား၊ အကျဉ်းသားများ တင်ဆောင်သည့်ယာဉ် ဟောင်းနွမ်းပျက်စီးနေပါသဖြင့် ယာဉ်အသစ်တစ်စီး စီစဉ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်အထောင်စုအဆင့် ဝန်ကြီးများ၊ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ရှေးဦးစွာ ဂါရဝပြု နှုတ်ခွန်း ဆက်သပါတယ်။ ကျွန်တော်ကတော့ ရှမ်းပြည်နယ်၊ မဲဆန္ဒနယ်အမှတ်(၃)မှ အမျိုးသား လွှတ်တော်ကိုယ်စားလှယ် ဦးစိုင်းစံမင်း ဖြစ်ပါတယ်ခင်ဗျား။ ဥက္ကဋ္ဌကြီး ခွင့်ပြုချက်အရ မေးမြန်းလိုတဲ့ မေးခွန်းကတော့ ရှမ်းပြည်နယ်(မြောက်ပိုင်း)၊ မြို့တော် လားရှိုးမြို့တွင် လက်ရှိ မြန်မာနိုင်ငံရဲတပ်ဖွဲ့ အသုံးပြု နေသော အချုပ်သား၊ အကျဉ်းသားများ တင်ဆောင်သည့်ယာဉ်မှာ ဟောင်းနွမ်း ပျက်စီးနေပါသဖြင့် အချုပ်သားများ၏ လုံခြုံ ရေး၊ ဘေးအန္တရာယ် ကင်းရှင်းရေး အတွက် ယာဉ်အသစ်တစ်စီး အသုံးပြုနိုင်ရန် စီစဉ်ဆောင်ရွက်ပေးခြင်း ရှိ/မရှိ သိလိုတဲ့ မေးခွန်းပဲ ဖြစ်ပါတယ်။ ဥက္ကဋ္ဌကြီး ခင်ဗျာ။ လားရှိုးမြို့ မြန်မာနိုင်ငံ ရဲတပ်ဖွဲ့မှ အသုံးပြု နေသော အချုပ်သား၊ အကျဉ်းသားများ တင်ဆောင်သည့်ယာဉ်မှာ Hino (K.M) အမျိုးအစား၊ ယာဉ်နံပါတ် ထ/၉၁၀၃ ဖြစ်ပြီး ၁၉၉ရ ခုနှစ်တွင် စတင်အသုံးပြုခဲ့ပါတယ်။ ယာဉ်အသုံးပြုခဲ့တဲ့ကာလမှာ (၁၆)နှစ် သက်တမ်း ရှိပါသဖြင့် ယခုအခါ မြို့ အင်္ဂါနှင့် ညီညွတ်မှုမရှိဘဲ ယာဉ်ကို ဆက်လက် အသုံးပြု နေဆဲပဲ ဖြစ်ပါတယ်။ ယာဉ်အသုံးပြုမှုသက်တမ်း ရှည်ကြာလာသည်နှင့်အမျှ ယာဉ်၏ကြံ့ခိုင်မှုနှင့် အင်ဂျင်ပါဝါများ လျော့နည်းလာတတ်ပါတယ်။ အထူးသဖြင့် အခုလို ဆောင်းရာသီ ကာလမျိုး ဆိုရင် ယာဉ်ကို ကုန်းပေါ်မှာ ရပ်နေရပါတယ်။ အကြောင်းကတော့ မနက်ပိုင်း ယာဉ် စက်နှိုးလို့ မရလျှင် ကုန်းပေါ်မှ လှိမ့်ပြီး နှိုးနိုင်အောင် ရပ်ထားရခြင်းဖြစ်ပါတယ်။ ဥက္ကဋ္ဌကြီးခင်ဗျား။ လားရှိုးမြို့ရှိ မြို့နယ်တရားရုံး၊ ခရိုင်တရားရုံးနှင့် အကျဉ်းဦးစီး ဌာနဟာ (၄)မိုင် ခရီးကွာဝေးပါတယ်။ ယခုအခါ လမ်းမပေါ်တွင် စက်တပ်ယာဉ် အမျိုး ပေါင်းစုံရှိပြီး များပြားလာတာကြောင့် ယာဉ်တိုက်မှုအန္တရာယ်ကိုလည်း အထူး စိုးရိမ်ရပါတယ်။ မြို့တွင်း အတက် အဆင်းလမ်းများလည်း ရှိတာကြောင့် ကြံ့ခိုင်မှုမရှိသော ယာဉ်များအတွက် အန္တရာယ် အင်မတန်များလှပါတယ်။ မြို့နယ်ရဲတပ်ဖွဲ့စခန်းမှ အချုပ်သား၊ အကျဉ်းဦးစီးဌာနမှ အကျဉ်းသားတို့ကို နေ့စဉ် တင်ဆောင်ပြီး ရုံးထုတ်စစ်ဆေးနေရပါတယ်။ အချုပ်သား၊ အကျဉ်းသားဦးရေ များပြားခြင်းကြောင့် ယာဉ်ပေါ်တွင် ကျပ်ညပ်နေအောင် တင်နေရတာကို လည်း မြင်တွေ့ရပါတယ်။ သို့ဖြစ်ပါ၍ အချုပ်သားများ၏ လုံခြုံရေး၊ ဘေးအန္တရာယ်ကင်းရှင်းရေးအတွက် ယာဉ်အသစ်တစ်စီး အသုံးပြုနိုင်ရန် စီစဉ်ဆောင်ရွက် ပေးနိုင်ခြင်း ရှိ/ မရှိ သိလိုပါသဖြင့် လေးစားအပ်ပါသော ဥက္ကဋ္ဌကြီးမှတစ်ဆင့် သက်ဆိုင်ရာဝန်ကြီးဌာနကို မေးမြန်းရခြင်း ဖြစ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပြည်ထဲရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="89">ဗိုလ်မှုးချုပ်ကျော်ဇံမြင့် (ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများနှင့် ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေလို့ ဦးစွာ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာန၊ ဒုတိယဝန်ကြီး ဗိုလ်မှုးချုပ် ကျော်ဇံမြင့် ဖြစ်ပါတယ်။ ရှမ်းပြည်နယ် အမှတ်(၃)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးစိုင်းစံမင်း ရဲ့ ရှမ်းပြည်နယ်(မြောက်ပိုင်း) လားရှိုးမြို့နယ်မှာ လက်ရှိ မြန်မာနိုင်ငံရဲတပ်ဖွဲ့ အသုံးပြု နေတဲ့ အချုပ်သား၊ အကျဉ်းသားများကို တင်ဆောင်တဲ့ယာဉ်ဟာ ဟောင်းနွမ်းပျက်စီး နေတဲ့အတွက် ယာဉ်အသစ်တစ်စီး အသုံးပြုနိုင်ရန် စီစဉ်ဆောင်ရွက်ပေးနိုင်ခြင်း ရှိ၊ မရှိ မေးခွန်းနဲ့ စပ်လျဉ်း၍ ကျွန်တော်က ဖြေကြားသွားမှာဖြစ်ပါတယ်။ ကျွန်တော်တို့ မြန်မာနိုင်ငံရဲတပ်ဖွဲ့မှာ၊ ဌာနချုပ်မှာ အချုပ်ယာဉ်ပေါင်း (၉၀)စီး ရှိပြီးတော့ ရှမ်းပြည်နယ် ဒုတိယရဲတပ်ဖွဲ့မှူးရုံး လားရှိုးမှာ အချုပ်ယာဉ် (၃)စီးထုတ်ပေးထား ရှိပါတယ်။ အချုပ်ယာဉ် (၃)စီးကို ကျွန်တော်တို့ လားရှိုးမြို့နယ်၊ မူဆယ်မြို့နယ်နဲ့ မိုးမိတ်မြို့နယ် ရဲတပ်ဖွဲ့များကို (၁)စီး စီ ထုတ်ပေးထား ရှိပါတယ်။ လားရှိုးမြို့နယ်မှာ လားရှိုးခရိုင်တရားရုံးနဲ့ လားရှိုးမြို့နယ် တရားရုံးတို့ဟာ အမှတ်(၁)ရပ်ကွက်အတွင်းမှာ တစ်ဝန်းတစ်ဝိုင်းထဲ ဖွင့်လှစ် ထားရှိပြီးတော့ တရားစီရင်ရေး လုပ်ငန်းများကို ဆောင်ရွက်လျက်ရှိပါတယ်။ တရားရုံးများအနေနဲ့ နေ့စဉ် ပျမ်းမျှ တရားခံ (၇၀)ဦးခန့်ကိုလည်း ရုံးထုတ်ပြီးတော့ စစ်ဆေး ဆောင်ရွက်လျက်ရှိပါတယ်။ လားရှိုးမြို့နယ် ရဲတပ်ဖွဲ့မှာရှိတဲ့ အချုပ်ယာဉ်(၁)စီးနဲ့ လားရှိုးမြို့ပေါ်မှာရှိတဲ့ အမှတ်(၁)ရဲစခန်းက အချုပ်တရားခံ (၅)ဦးကနေ (၁၅) ဦးခန့်၊ အမှတ် (၂) ရဲစခန်းကနေပြီးတော့ တရားခံ(၃)ဦးက (၅) ဦးခန့်ကို နေ့စဉ်တရားရုံးများသို့ တစ်ခေါက် ပို့ဆောင်ပြီး ဆောင်ရွက်လျက်ရှိပါတယ်။ အဲဒီ အချုပ်ယာဉ်က လူဦးရေ (၅၀)ဦးခန့်သာသယ်ဆောင်နိုင်ပေမယ့်လည်း လားရှိုးအကျဉ်းထောင်က အချုပ်တရားခံ များကို တရားခံ (၃၀) ဦးအောက် ဖြစ်လို့ရှိရင် အချုပ်ယာဉ် (၁)စီးနဲ့ တရားခံ(၃၀) ဦးအထက် ဖြစ်လို့ရှိရင် အချုပ်ယာဉ်(၁)စီး (၂)ခေါက်နှုန်းနဲ့ ကျွန်တော်တို့ ရဲတပ်ဖွဲ့ဝင် အရာရှိတစ်ဦးနဲ့ အခြား အဆင့် (၇)ဦး တို့ကနေပြီး လုံခြုံ ရေးလိုက်ပါ ဆောင်ရွက်လျက်ရှိပါတယ်။ လားရှိုးမြို့နယ်မှာ ရှိတဲ့ ရဲတပ်ဖွဲ့စခန်းများမှ တရားရုံးများသို့ သွားလာရာမှာလည်းကောင်း၊ ကျွန်တော်တို့ လားရှိုးအကျဉ်းထောင်ကနေပြီးတော့ တရားရုံးကို အချုပ်ယာဉ် သွားလာရာမှာ လမ်းကြောင်းဟာ နာရီဝက်ခန့်သာ ကြာမြင့်တဲ့အတွက် လုံခြုံ စိတ်ချရတဲ့ အနေအထား ရှိပါတယ်။ လားရှိုးမြို့မှာ ရှိတဲ့ အချုပ်ယာဉ်ဟာ ဟောင်းနွမ်းနေပေမယ့်လည်း ကျွန်တော်တို့ နေ့စဉ်အသုံးပြု လို့ ရအောင် ပြင်ဆင်ဆောင်ရွက်ပြီးတော့ အသုံးပြုလျက် ရှိပါတယ်။ တိုင်းဒေသကြီး၊ ပြည်နယ်ရဲတပ်ဖွဲ့များမှာ အချုပ်ယာဉ်တွေ လုံလောက်မှု မရှိတဲ့ အတွက် ဖြည့်ဆည်းဆောင်ရွက်နိုင်ဖို့ ဆောင်ရွက်လျက်ရှိရာမှာ ရန်ကုန်နဲ့ မန္တလေး အပါအဝင် တိုင်းဒေသကြီး၊ ပြည်နယ်ရဲတပ်ဖွဲ့များမှာရှိတဲ့ မြို့နယ်များအတွက် အချုပ်ယာဉ်တွေ ဝယ်ယူခွင့်တင်ပြ တောင်းခံခဲ့ရာမှာ ၂၀၁၃-၂၀၁၄ ခုနှစ်ဘဏ္ဍာရေးနှစ်အတွက် အချုပ်ယာဉ် (၁၆)စီးကို ဝယ်ယူခွင့်ပြုခဲ့တဲ့အတွက် ဘဏ္ဍာငွေရရှိမယ်ဆိုရင် ကျွန်တော်တို့ အချုပ်ယာဉ် အသစ်များနဲ့ အစားထိုး လဲလှယ်ပေးရေးအတွက်ကို စီစဉ်ဆောင်ရွက်သွားမှာ ဖြစ်ပါကြောင်း ပြန်လည်ဖြေရှင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဥပဒေ၊ နည်းဥပဒေတွေမှာ တစ်ဆက်တည်း မေးခွန်းမေးမြန်းခြင်းဆိုတာ ဖြေကြားတာကို မရှင်းလင်းတဲ့အခါမှာ တစ်ဆက်တည်းမေးရတာပဲ ရှိတယ်။ ကျန်တာကတော့ တစ်ရေးနိုးမှ ထ ပြီးတော့ ပြောလို့မရဘူး</speech>
</section>
<section value="Bill">	
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန် ပေးအပ်သည့်ပုဂ္ဂိုလ်က ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြား ရှင်းလင်းခြင်း</title>
<speech type="speaker">အစီအစဉ်(၆)ကို ဆောင်ရွက်ပါမယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီရဲ့ အစီရင်ခံစာကို ဥပဒေကြမ်းကော်မတီက ပြန်လည်ဖတ်ကြား ရှင်းလင်းမှာ ဖြစ်ပါတယ်</speech>
<speech><mp id="1156">ဦးဆွန်ဒုတ်ကျင့်(ကော်မတီဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါလို့ ရှေးဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးဆွန်ဒုတ်ကျင့် ဖြစ်ပါတယ်။ ဥပဒေကြမ်းကော်မတီ၏ တာဝန်ပေးချက်အရ မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်းနှင့် စပ်လျဉ်း၍ အမျိုးသား လွှတ်တော်ကိုယ်စားလှယ်၏ အကြံပြုချက်အပေါ် အမျိုးသားလွှတ်တော် ဥပဒေကြမ်းကော်မတီ၏ ပြန်လည်စိစစ် တင်ပြချက်အစီရင်ခံစာကို ကျွန်တော်ရှင်းလင်း ဖတ်ကြားသွားမှာ ဖြစ်ပါတယ်။ မြန်မာနိုင်ငံသားများ ရင်းနှီးမြှုပ်နှံမှုများ ဥပဒေကြမ်းနှင့် စပ်လျဉ်း၍ အမျိုးသားလွှတ်တော် ကိုယ်စားလှယ်၏ အကြံပြုချက်အပေါ် အမျိုးသားလွှတ်တော်၊ ဥပဒေကြမ်းကော်မတီ၏ ပြန်လည်စိစစ်တင်ပြချက်အစီရင်ခံစာရက်စွဲ၊ ၂၀၁၃ ခုနှစ်၊ ဇန်နဝါရီလ ၂၄ ရက် နိဒါန်း၁။ အမျိုးသားလွှတ်တော်၊ ဥပဒေကြမ်းကော်မတီသည် မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်း နှင့် စပ်လျဉ်း၍ ကော်မတီ၏ လေ့လာတွေ့ရှိချက်နှင့် သဘောထားမှတ်ချက်များကို ၉-၁၁-၂၀၁၂ ရက်နေ့တွင် ကျင်းပပြုလုပ်သော ပထမအကြိမ်အမျိုးသားလွှတ်တော်၊ ပဉ္စမပုံမှန် အစည်းအဝေး (၁၂)ရက်မြောက်နေ့တွင် အစီရင်ခံစာဖတ်ကြားခဲ့ပြီးဖြစ်ပါသည်။ ၁၈-၁-၂၀၁၃ ရက်နေ့တွင် ကျင်းပပြုလုပ်သည့် ပထမအကြိမ်အမျိုးသားလွှတ်တော်၊ ဆဋ္ဌမပုံမှန် အစည်းအဝေး (တတိယ)မြောက်နေ့တွင် အမျိုးသား လွှတ်တော်၊ တပ်မတော်သား ကိုယ်စား လှယ်(၁)ဦးက ဤဥပဒေကြမ်းအပေါ် အကြံပြု ဆွေးနွေးခဲ့ပါသည်။ ယင်းအကြံပြု ဆွေးနွေးချက်များကို လွှတ်တော်၏ တာဝန်ပေးချက်အရ ထပ်မံကြားနာ လေ့လာစိစစ်၍ ဥပဒေကြမ်း ကော်မတီ၏ ထပ်မံဖြည့်စွက်ပြင်ဆင်ချက်များအား အစီရင်ခံတင်ပြအပ်ပါသည်။ လေ့လာတွေ့ရှိချက်များ ၂။ မြန်မာနိုင်ငံသားများ ရင်းနှီးမြှုပ်နှံမှုဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ ဥပဒေကြမ်း ကော်မတီနှင့် အကြံပြုဆွေးနွေးခဲ့သည့် တပ်မတော်သား အမျိုးသားလွှတ်တော် ကိုယ်စားလှယ် ဒုတိယဗိုလ်မှူးကြီးဇော်မိုး တို့၏ ညှိနှိုင်းသဘောတူညီချက်များမှာ အောက်ပါ အတိုင်းဖြစ်ပါသည် - (က) ဤဥပဒေကြမ်း၏ ပုဒ်မ ၁၁၊ ပုဒ်မခွဲ (က)၊ ပုဒ်မခွဲငယ်(၁)တွင် ဖော်ပြထားသည့် “ရင်းနှီးမြှုပ်နှံမှု လုပ်ငန်းများနှင့် စပ်လျဉ်း၍ ဤဥပဒေပါ လုပ်ငန်းတာဝန်များကိုဆောင်ရွက်နိုင်ရန် သင့်လျော်သော ပြည်ထောင်စု အဆင့်ပုဂ္ဂိုလ်တစ်ဦးအား ဥက္ကဋ္ဌ အဖြစ်လည်းကောင်း၊ သက်ဆိုင်ရာ ပြည်ထောင်စုဝန်ကြီးဌာန၊ အစိုးရဌာန၊ အစိုးရ အဖွဲ့အစည်းများနှင့် အစိုးရမဟုတ်သော အဖွဲ့အစည်းများမှ ပညာရှင်များ၊ သင့်လျော်သော ပုဂ္ဂိုလ်များအား အဖွဲ့ဝင်များအဖြစ်လည်းကောင်း ပါဝင်စေလျက် မြန်မာနိုင်ငင်းနှီးမြှုပ်နှံမှု ကော်မရှင်ကို ဖွဲ့စည်းရမည် ” ဟူသည့် ဖော်ပြချက်တွင် “ပညာရှင်များ” အစား “ကျွမ်းကျင်ပညာရှင်များ ” ဟူ၍ ဖြည့်စွက်လိုခြင်းနှင့် ပတ်သက်၍ ပညာရပ် တစ်ခုစီအလိုက် ကျွမ်းကျင်သူကို မဆိုလိုဘဲ ရင်းနှီးမြှုပ်နှံမှု လုပ်ငန်းအတွက် အကြံပြု ဆောင်ရွက်နိုင်သော ပုဂ္ဂိုလ်များကို ဆိုလိုခြင်း ဖြစ်၍ အမျိုးသားလွှတ်တော်၊ ဥပဒေကြမ်းကော်မတီ၏ အကြံပြုချက်အတိုင်းသာ ထားရှိရန်နှင့် ရင်းနှီးမြှုပ်နှံမှုကော်မရှင်ကို ဥက္ကဋ္ဌအပါအဝင် အဖွဲ့ဝင်ဦးရေ အတိအကျသတ်မှတ်၍ဖွဲ့စည်းရန် အကြံပြု လာခြင်း နှင့်ပတ်သက်၍ မြန်မာနိုင်ငံ ရင်းနှီးမြှုပ်နှံမှု ကော်မရှင်သည် နိုင်ငံသားရင်းနှီးမြှုပ်နှံမှု အားလုံးအတွက် တာဝန်ယူ ဆောင်ရွက်ရမည့် အဖွဲ့ဖြစ်ပါ၍ အရေအတွက် ကန့်သတ်ချက်များ သတ်မှတ်ရန် မသင့်လျော်သဖြင့် အမျိုးသားလွှတ်တော်၊ ဥပဒေကြမ်းကော်မတီ၏ အကြံပြုချက်အတိုင်းသာ ထားရှိရန် ညှိနှိုင်းသဘောတူညီခဲ့ကြပါသည်။ (ခ) ဤဥပဒေကြမ်း၏ မူရင်းဥပဒေ ပုဒ်မ ၈၊ ပုဒ်မခွဲ(င)တွင် ဖော်ပြထားသည့် “ နိုင်ငံသားနှင့် နိုင်ငံခြားသားတို့ နိုင်ငံခြားသားများ ရင်းနှီးမြှုပ်နှံမှုဥပဒေနှင့်အညီ ဖက်စပ်ပြုလုပ်ခြင်း” ဟူသော ဖော်ပြချက်နှင့် စပ်လျဉ်း၍ အဆိုပါ ပုဒ်မသည် နိုင်ငံခြားသားနှင့် နိုင်ငံသားတို့ ဖက်စပ်လုပ်ကိုင်ခြင်းဖြစ်ရာနိုင်ငံခြားရင်းနှီးမြှုပ်နှံမှုဥပဒေနှင့် မြန်မာနိုင်ငံသားများ ရင်းနှီးမြှုပ်နှံမှု ဥပဒေ(၂)ရပ်စလုံးတွင် ဖက်စပ်ဆောင်ရွက်နိုင်သည့် နည်းလမ်းများပါရှိပြီးဖြစ်၍ ပြည်သူ့လွှတ်တော်မှ ပယ်ဖျက်ခဲ့ခြင်း ဖြစ်ပါသည်။ (ဂ) ဤဥပဒေကြမ်း၏ ပုဒ်မ ၁၁၊ ပုဒ်မခွဲ(ခ)တွင် ဖော်ပြထားသည့် “ နိုင်ငံ့ဝန်ထမ်းမဟုတ်သောကော်မရှင်အဖွဲ့ဝင်များသည် အမျိုးသားစီမံကိန်းနှင့်စီးပွားရေး ဖွံ့ဖြိုးတိုးတက် ဖွံ့ဖြိုးတိုးတက်မှုဝန်ကြီးဌာနက ခွင့်ပြုသော လစာ၊ စရိတ်နှင့် ချီးမြှင့်ငွေကို ခံစားခွင့် ရှိသည် ”ဟူသော ဖော်ပြချက်တွင် ကော်မရှင်အဖွဲ့ဝင်များ၏ ခံစားခွင့်နှင့်စပ်လျဉ်း၍ဖော်ပြချက်နှင့်ပတ်သက်ပြီး ကော်မရှင်အဖွဲ့ဝင်များသည် နိုင်ငံ့ဝန်ထမ်းများ မဟုတ်ပါ၍ “ လစာ ” ခံစားခွင့်ကို ပယ်ဖျက်ပြီး “ စရိတ်နှင့် ချီးမြှင့်ငွေကို ခံစားခွင့် ရှိသည်” ဟု ပြင်ဆင်ရန် ညှိနှိုင်း သဘောတူညီခဲ့ကြပါသည်။ ကော်မတီ၏ သဘောထားမှတ်ချက် ၃။ မြန်မာနိုင်ငံသားများ ရင်းနှီးမြှုပ်နှံမှုဥပဒေကြမ်းအပေါ် အမျိုးသားလွှတ်တော်၊ ဥပဒေကြမ်းကော်မတီ၏ (၉-၁၁-၂၀၁၂) ရက်နေ့တွင် လွှတ်တော်သို့ တင်ပြခဲ့သည့် မူလအစီရင်ခံစာတွင် ပါဝင်သော ဖော်ပြချက်များနှင့် အကြံပြု ဆွေးနွေးခဲ့သည့် ဒုတိယဗိုလ်မှူးကြီးဇော်မိုး၏ ဆွေးနွေးချက် များအနက် ဤဥပဒေကြမ်း ပုဒ်မ ၁၁၊ ပုဒ်မခွဲ(ခ)အား ပြင်ဆင်သင့်ပါကြောင်း ဆွေးနွေးချက်ကို လက်ခံသင့်ပါကြောင်းနှင့် ကျန်အကြံပြုချက်(၃)ချက်အား မူလအတိုင်းသာ ထားရှိသင့်ပါကြောင်း ညှိနှိုင်းသဘောတူညီချက်များအား အမျိုးသားလွှတ်တော်က အတည်ပြုနိုင်ပါရန် တင်ပြ အစီရင်ခံအပ်ပါသည်။ ဥပဒေကြမ်းကော်မတီ၊ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော မြန်မာနိုင်ငံသားများ ရင်းနှီးမြှုပ်နှံမှု ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားတဲ့ အတိုင်း တစ်ပုဒ်ချင်းစီအလိုက် အတည်ပြုရန် လွှတ်တော်ရဲ့ အဆုံးအဖြတ် ရယူမှာ ဖြစ်ပါတယ်</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ခေါင်းစဉ် ပြင်ဆင်ချက် -မြန်မာနိုင်ငံသားများ ရင်းနှီးမြှုပ်နှံမှု ဥပဒေ (၂၀၁၃ ခုနှစ်၊ ပြည်ထောင်စုလွှတ်တော်ဥပဒေ အမှတ် ။)၁၃၇၄ ခုနှစ်၊ လ ရက် (၂၀၁၃ ခုနှစ်၊ လ ရက်) ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည်ဟု ပြင်ဆင်ထားပါတယ်။ ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့ သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် ခေါင်းစဉ်သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၁)၊ အပိုဒ် ၂ (ဌ) (၄)၊ (ပ)၊ (ဏ) ၂။ (ဌ) ရင်းနှီးမြှုပ်နှံမှု ဆိုရာတွင် ဤဥပဒေနှင့်အညီ ရင်းနှီးမြှုပ်နှံသူက ကြီးကြပ်ကွပ်ကဲသည့် ပိုင်ဆိုင်မှုပစ္စည်းအမျိုးမျိုးကိုဆိုသည်။ယင်းစကားရပ်တွင် အောက်ပါ တို့လည်းပါဝင်သည် (၄) ကုမ္ပဏီတစ်ခု၏ အစုရှယ်ယာများ၊ စတော့များနှင့် ဒီဘင်ချာ စသည့်ငွေချေးသက်သေခံလက်မှတ်များ၊ (ပ) ဘီ အို တီ စနစ်ဆိုသည်မှာ တည်ဆောက်ခြင်း၊ လုပ်ငန်းလည်ပတ် ဆောင်ရွက်ခြင်း၊ စာချုပ်သက်တမ်းကုန်ဆုံးချိန်တွင် လုပ်ငန်းလုပ်ဆောင်သူတို့က သက်ဆိုင်ရာသို့လွှဲပြောင်းပေးအပ်ခြင်းကို ဆိုသည်။ (ဏ)ဘီ အို အို စနစ်ဆိုသည်မှာ တည်ဆောက်ခြင်း၊ လုပ်ငန်းရပ်များကို ပိုင်ဆိုင်ခြင်း၊ လုပ်ငန်းလည်ပတ်ဆောင်ရွက်ခြင်းကို ဆိုသည်ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁)၊ အပိုဒ် ၂ (ဌ) (၄)၊ (၂)၊ (ဏ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၁)၊ အ���ိုဒ် ၂(ဌ)(၄)၊ (ပ)၊ (ဏ) တို့သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၂)၊ အပိုဒ် ၃ ၃။ နိုင်ငံတော်၏ ကြွယ်ဝသော သယံဇာတပစ္စည်းများကို ဖော်ထုတ်၍ ပြည်သူများလောက်ငှစွာ သုံးစွဲခံစား နိုင်ကြရန်နှင့် ပိုလျှံလာသည်တို့ကို ပြည်ပသို့ တင်ပို့ရောင်းချ နိုင်စေရန်၊ လုပ်ငန်းများတိုးတက် ကျယ်ပြန့်လာသည်နှင့်အမျှ ပြည်သူတို့အတွက်လည်း အလုပ်အကိုင်များ ပေါ်ပေါက်ပေါများလာစေရန်၊ လူသားအရင်းအမြစ် ဖွံ့ဖြိုးလာစေရန်၊ အခြေခံအဆောက်အအုံ အပါအဝင် နိုင်ငံတော်ဒေသအသီးသီး ဖွံ့ဖြိုးတိုးတက်စေရန် နိုင်ငံတကာနှင့် ရင်ပေါင်တန်းနိုင်သည့် မြန်မာနိုင်ငံသားပိုင်စီးပွားရေးလုပ်ငန်းများနှင့် ရင်းနှီးမြှုပ်နှံမှု လုပ်ငန်းများ ပေါ်ထွန်းလာစေရန် ရည်ရွယ်သည်ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့ သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၂)၊ အပိုဒ် ၃ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၂)၊ အပိုဒ် ၃ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ နုတ်ပယ်ချက် -အမျိုးသားလွှတ်တော် ဥပဒေကြမ်းကော်မတီက အခန်း(၂)၊ အပိုဒ် ၂(တ)၊ အခန်း(၇)၊ အပိုဒ် ၁၁ (၃) နှင့် အခန်း(၁၂)၊ အပိုဒ် ၂၃ တို့ကို နုတ်ပယ်ထားပါတယ်။ ဒီ နုတ်ပယ်ချက်များကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၂)၊ အပိုဒ် ၂(တ) ၊ အခန်း(၇)၊ အပိုဒ် ၁၁ (၃) နှင့် အခန်း(၁၂)၊ အပိုဒ် ၂၃ နုတ်ပယ်ချက် အတည်ဖြစ်သည်။(ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင် ဖြည့်စွက်ချက် - အခန်း(၃)၊ အပိုဒ် ၄(ည)၊ (ထ)၊ (တ)၊ (၃) (ည) အသေးစားနှင့် အလတ်စား စက်မှုလုပ်ငန်းများ ဖွံ့ဖြိုး တိုးတက်လာစေရေး၊ (ထ) အနုပညာထုတ်ကုန်များ နှင့် ဝန်ဆောင်မှုလုပ်ငန်းများ ဖွံ့ဖြိုးတိုးတက်လာစေရေး ဟု ဖြည့်စွက်ထားပါတယ်။ (တ) ပြည်ပရောက် နိုင်ငံသားများ၊ အသိပညာရှင်များ၊ အတတ်ပညာရှင်များ၊ စီးပွားရေး လုပ်ငန်းရှင်များအား ပြည်တွင်းဖွံ့ဖြိုးတိုးတက်ရေးလုပ်ငန်းများတွင် ရင်းနှီးမြှုပ်နှံ ပါဝင်လာစေရေး။ (ဒ) ပတ်ဝန်းကျင်ထိန်းသိမ်းကာကွယ်ရေးကို အထောက်အကူ ဖြစ်စေရေး ဟုပြင်ဆင်ထားပါတယ်။ ဒီ ပြင်ဆင်ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၃)၊ အပိုဒ် ၄(ည)၊ (ထ)၊ (တ)၊ (၃) ပြင်ဆင်ဖြည့်စွက်ချက် အတည်ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အခန်း(၃)၊ အပိုဒ် ၄(ည)၊ (ထ)၊ (တ)၊ (ဒ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၃)၊ အပိုဒ် ုဒ်မခွဲ (ဃ) ကို (င)၊ ပုဒ်မခွဲ (င) ကို (စ)၊ ပုဒ်မခွဲ (စ) ကို (ဆ)၊ ပုဒ်မခွဲ (ဆ) ကို (ဃ)၊ ပုဒ်မခွဲ (ဌ) ကို (ဈ)၊ ပုဒ်မခွဲ (ဈ) ကို (ဋ)၊ ပုဒ်မခွဲ (ည)ကို (ပ)၊ ပုဒ်မခွဲ (ဋ) ကို (ဌ)၊ ပုဒ်မခွဲ (ပ) ကို (၃) အဖြစ် ပြောင်းလဲအမှတ်စဉ် ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၃)၊ အပိုဒ် ၄ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၃)၊ အပိုဒ် ၄ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၃)၊ အပိုဒ် ၆(က)မှ (ဆ) အထိ ၊ အပိုဒ် ရ ၆။ အောက်ပါ ရင်းနှီးမြှုပ်နှံမှုလုပ်ငန်းများကို ကန့်သတ်သည့်လုပ်ငန်းများအဖြစ် သတ်မှတ်ရမည် - (က) နိုင်ငံတော်အတွင်း တိုင်းရင်းသားလူမျိုးများ၏ ရိုးရာယဉ်ကျေးမှုနှင့်ဓလေ့ထုံးစံများကို ထိခိုက်စေသော လုပ်ငန်းများ၊ (ခ) လူနေထိုင်ရာ ရပ်ဝန်းအတွင်း အများပြည်သူ၏ ပတ်ဝန်းကျင်ကို ထိခိုက်စေမှု၊ အသူညံမှု ဖြစ်ပေါ်စေသော လုပ်ငန်းများ၊ (ဂ) နိုင်ငံတကာ သဘောတူညီချက်များအရ ဘေးအန္တရာယ်ရှိသော ဓာတုပစ္စည်းထုတ်လုပ်မှု စက်ရုံများ သို့မဟုတ် အသုံးပြု သော လုပ်ငန်းများ။ ၇။ အောက်ပါ ရင်းနှီးမြှုပ်နှံမှု လုပ်ငန်းများကို တားမြစ်သည့် လုပ်ငန်းများအဖြစ် သတ်မှတ် ရမည် -(က) ပြည်သူတို့၏ ကျန်းမာရေးကို ထိခိုက်စေနိုင်သော လုပ်ငန်းများ၊ (ခ) သဘာဝအရင်းအမြစ်၊ ပတ်ဝန်းကျင်၊ ဂေဟစနစ်နှင့် ရှေးဟောင်းအမွေအနှစ်ပစ္စည်းများကို ထိခိုက်ပျက်စီးစေနိုင်သော လုပ်ငန်းများ၊ (ဂ) နိုင်ငံတော်အတွင်းသို့ ဘေးအန္တရာယ်ရှိသော သို့မဟုတ် အဆိပ်အတောက် ရှိသော ပစ္စည်းများ သယ်ဆောင်လာနိုင်သည့် လုပ်ငန်းများ။ ၈။ ကော်မရှင်သည် နိုင်ငံတော်နှင့် နိုင်ငံသားတို့၏ လုံခြုံရေးအခြေအနေ၊ စီးပွားရေး အခြေအနေ၊ ပတ်ဝန်းကျင်အခြေအနေနှင့် လူမှုအကျိုးစီးပွာိးု ကြီးမားစွာ အကျိုးသက်ရောက်မှု ဖြစ်စေနိုင်သော နိုင်ငံသားရင်းနှီးမြှုပ်နှံမှု လုပ်ငန်းကြီးများကို ပြည်ထောင်စုအစိုးရအဖွဲ့မှ တစ်ဆင့် ပြည်ထောင်စုလွှတ်တော်သို့ တင်ပြရမည်ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၃)၊ အပိုဒ် ၆(က)မှ (ဆ)အထိ နှင့် အပိုဒ် ရ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၃)၊ အပိုဒ် ၆၊ ရ ၊ ၈ တို့သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၅)၊ အပိုဒ် ၈(ဂ) ၉။(ဂ) နိုင်ငံတော်နှင့် နိုင်ငံသားတို့အကြား ရင်းနှီးမြှုပ်နှံမှု စာချုပ်ချုပ်ဆိုရာတွင် ဘီ အို တီ၊ ဘီ အို အို အပါအဝင် နှစ်ဦးနှစ်ဖက် ညှိနှိုင်းသဘောတူညီသည့် စနစ်ဖြင့် ဆောင်ရွက်ခြင်း ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့ သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၅)၊ အပိုဒ် ၈(ဂ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၅)၊ အပိုဒ် ၉(ဂ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၆)၊ အပိုဒ် ၁၀(က)(၁)၊ (ခ) ၁၁။ (က) ပြည်ထောင်စုအစိုးရအဖွဲ့သည် - (၁) ရင်းနှီးမြှုပ်နှံမှု လုပ်ငန်းများနှင့် စပ်လျဉ်း၍ ဤဥပဒေပါ လုပ်ငန်းတာဝန်များကိုဆောင်ရွက်နိုင်ရန် သင့်လျော်သော ပြည်ထောင်စု အဆင့်ပုဂ္ဂိုလ်တစ်ဦးအား ဥက္ကဋ္ဌအဖြစ် လည်းကောင်း၊ သက်ဆိုင်ရာ ပြည်ထောင်စုဝန်ကြီးဌာန၊ အစိုးရ ဌာန၊ အစိုးရအဖွဲ့အစည်းများနှင့် အစိုးရမဟုတ်သော အဖွဲ့အစည်းများမှ ပညာရှင်များ၊ သင့်လျော်သော ပုဂ္ဂိုလ်များအားအဖွဲ့ဝင်များအဖြစ်လည်းကောင်းပါဝင်စေလျက် မြန်မာနိုင်ငံရင်းနှီးမြှုပ်နှံမှု ကော်မရှင်ကို ဖွဲ့စည်းရမည်။ (ခ) နိုင်ငံ့ဝန်ထမ်းမဟုတ်သော ကော်မရှင်အဖွဲ့ဝင်များသည် အမျိုးသားစီမံကိန်းနှင့်စီးပွားရေး ဖွံ့ဖြိုးတိုးတက်မှုဝန်ကြီးဌာနက ခွင့်ပြု သောစရိတ်နှင့် ချီးမြှင့်ငွေကို ခံစားခွင့်ရှိသည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင���တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၆)၊ အပိုဒ် ၁၀(က)(၁)၊ (ခ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၆)၊ အပိုဒ် ၁၁(က)(၁)၊ (ခ) သည် ဤဥပဒေကြမ်း၏ အစိတ်အပိုင်း ဖြစ်သည်။(သြဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၇)၊ အပိုဒ် ၁၁(ဃ)၊ (စ)၊ (ည)၊ (ဌ)၊ အပိုဒ် ၁၂(က)၊ (ဂ)၊ (ဃ)၊(င)၊ အပိုဒ် ၁၄၊ အပိုဒ် ၁၆(င)၊ (ဆ)၊ (ဇ) ၊ ()၊ (ဋ)၊ (ဌ)၊ (၃) ၁၂။ (ဃ) နိုင်ငံတော်၏ ခွင့်ပြုချက်ဖြင့် ဆောင်ရွက်သော နိုင်ငံသားတို့၏အဆိုပြုချက်များကို ဘီ အို အို စနစ်ပေါ်တွင် အခြေခံစဉ်းစား ဆောင်ရွက်ခြင်း၊ (စ) ပြည်တွင်းရင်းနှီးမြှုပ်နှံမှုများ လွယ်ကူရန် နှင့် အားပေးအထောက်အကူပြုရန် ပြည်ထောင်စု အစိုးရအဖွဲ့သို့ အခါအားလျော်စွာ အကြံပြု တင်ပြခြင်း၊ (ည) စီးပွားရေးလုပ်ငန်းကို အဆိုပြုချက်နှင့်အညီအောင်မြင်စွာ ဆောင်ရွက်ရန်အတွက်ပြည်တွင်း၊ ပြည်ပဘဏ် ချေးငွေများ ရယူနိုင်ရန် အလို့ငှာ ထောက်ခံချက်များစိစစ်ထုတ်ပေးခြင်း၊ (ဌ) ခွင့်ပြုမိန့်ဖြင့် လုပ်ကိုင်လျက်ရှိသော ရင်းနှီးမြှုပ်နှံမှုလုပ်ငန်းတွင် အလုပ် လုပ်ကိုင်ရန် ခွင့်ပြုထားသည့် နိုင်ငံခြားသားများအား နိုင်ငံတော်က ထုတ်ပေးသော အလုပ်လုပ်ခွင့်လက်မှတ်၊ ပြည်တွင်း နေထိုင်ခွင့်လက်မှတ်ရရှိရေးအတွက် ကူညီဆောင်ရွက်ပေးခြင်း။ ၁၃။ ကော်မရှင်၏ လုပ်ပိုင်ခွင့်များမှာ အောက်ပါအတိုင်း ဖြစ်သည် - (က) နိုင်ငံတော်၏ အကျိုးစီးပွားကို ဖြစ်ထွန်းစေနိုင်သည်ဟု ယူဆပြီး တည်ဆဲဥပဒစ်ရပ်ရပ် နှင့်လည်း မဆန့်ကျင်သည့် အဆိုပြုချက် ကို လိုအပ်သော စိစစ်မှုများပြုလုပ်၍ လက်ခံခြင်း၊ (ဂ) ခွင့်ပြု မိန့်သက်တမ်း သို့မဟုတ် သဘောတူညီချက်ကို တိုးမြှင့်ပေးရန် ဖြစ်စေ၊ ပြင်ဆင်ပြင်ဆင်ပေးရန်ဖြစ်စေ သက်ဆိုင်ရာတို့က လျှောက်ထားလာလျှင် သတ်မှတ်ချက်များနှင့်အညီ စိစစ်၍ ခွင့်ပြုခြင်း သို့မဟုတ် ငြင်းပယ်ခြင်း၊ (ဃ) ကမကထပြုသူထံမှလည်းကောင်း၊ ရင်းနှီးမြှုပ်နှံသူထံမှလည်းကောင်း လိုအပ်သည့်အထောက်အထားများကိုဖြစ်စေ၊ အချက်အလက်များကိုဖြစ်စေ တင်ပြရန်တောင်းဆိုခြင်း၊ (င) ရင်းနှီးမြှုပ်နှံသူက ခွင့်ပြုမိန့် ရရှိရန် ကော်မရှင်သို့ တင်သွင်းသော အဆိုပြုချက်တွင်အချက်အလက်များကို မမှန်မကန် ရေးသွင်းဖော်ပြထားခြင်း သို့မဟုတ် ခွင့်ပြု မိန့်ပါစည်းကမ်းချက်များအတိုင်း လိုက်နာဆောင်ရွက်ရန် ပျက်ကွက်ခြင်းတို့ကို ခိုင်လုံသော အထောက်အထားများ တွေ့ရှိပါက ပုဒ်မ ၃၃ တွင် ဖော်ပြထားသည့် စီမံခန့်ခွဲရေးဆိုင်ရာပြစ်ဒဏ်တစ်ရပ်ရပ်ကို ဖြစ်စေ၊ ပြစ်ဒဏ်များကို ဖြစ်စေချမှတ်ခြင်း၊ ၁၅။ ကော်မရှင်က ခွင့်ပြုသော လုပ်ငန်းများ၏ ဆောင်ရွက်ပြီးစီးမှုနှင့်တိုးတက်ဖြစ်ပေါ်မှု အခြေအနေများကို ခြောက်လလျှင်တစ်ကြိမ် ပြည်ထောင်စုအစိုးရအဖွဲ့အစည်းအဝေးတွင်အစီရင်ခံ တင်ပြရမည်။ ၁၇။ ရင်းနှီးမြှုပ်နှံသူ၏ အခွင့်အရေးများမှာ အောက်ပါအတိုင်းဖြစ်သည် - (င) မိမိ၏အစုရှယ်ယာအချို့ကိုသော်လည်းကောင်း၊ အားလုံးကိုသော်လည်းကောင်း၊ နိုင်ငံခြားသားတစ်ဦးဦး သို့မဟုတ် နိုင်ငံခြား ကုမ္ပဏီတစ်ခုခုသို့ လွှဲပြောင်းရောင်းချမည်ဆိုပါက နိုင်ငံခြားရင်းနှီးမြှုပ်နှံမှုဥပဒေနှင့်အညီ ဆောင်ရွက်ခွင့် ရှိခြင်း၊ (ဆ) နိုင်ငံတော်နှင့် စာချုပ်ချုပ်ဆိုရမည့် လုပ်ငန်းများတွင် လုပ်ငန်းသဘော သဘာဝအီ အို အို စနစ်ဖြင့် အဆိုပြုခွင့်ရှိခြင်း၊ (ဇ) မူလအဆိုပြုချက်ပါ ရင်းနှီးမြှုပ်နှံမှုလုပ်ငန်းကို တိုးချဲ့ခြင်း သို့မဟုတ် မတည်ငွေရင်းတိုးမြှင့်ခြင်းများကို ကော်မရှင်၏ ခွင့်ပြုချက် ရယူ၍ လုပ်ကိုင်ဆောင်ရွက်ခွင့်ရှိခြင်း၊ (ဈ) စီးပွားရေးလုပ်ငန်းကို အဆိုပြုချက်နှင့်အညီ အောင်မြင်စွာ ဆောင်ရွက်နိုင်ရန် သို့မဟုတ်ရထိုက်ခွင့်ရှိသောအခွင့်အရေးများကို ရရှိနိုင်ရန်အလို့ငှာ ကော်မရှင်၏အမိန့် သို့မဟုတ် ဆုံးဖြတ်ချက် တစ်ရပ်ရပ်ကို ပြန်လည်သုံးသပ်ပြင်ဆင်ပေးရန် ကော်မရှင်သို့တင်ပြခွင့်ရှိခြင်း၊ (ဋ) ခွင့်ပြုမိန့်ဖြင့် လုပ်ကိုင်လျက်ရှိသော ရင်းနှီးမြှုပ်နှံမှု လုပ်ငန်းတွင် နည်းပညာသစ်များတီထွင်ခြင်း၊ ထုတ်ကုန်အရည်အသွေး တိုးမြှင့်ခြင်း၊ ကုန်ထုတ်စွမ်းအား မြှင့်တင်ခြင်း၊ ပတ်ဝန်းကျင် ညစ်ညမ်းမှု လျှော့ချခြင်းများ အတွက် အကျိုးခံစားခွင့်များ ပိုမိုရရှိစေရန် ကော်မရှင်သို့ တင်ပြ လျှောက်ထား ခွင့်ရှိခြင်း၊ (ဌ) နိုင်ငံတော် တစ်ဝန်းလုံးတွင် ဖွံ့ဖြိုးတိုးတက်စေရန်အလို့ငှာ စီးပွားရေးဖွံ့ဖြိုးမှု နည်းပါးပြီး ဆက်သွယ်သွားလာရေး ခက်ခဲသော ဒေသများရှိ ရင်းနှီးမြှုပ်နှံမှု လုပ်ငန်းများတွင်ရင်းနှီးမြှုပ်နှံသူများအတွက် ကော်မရှင်က ပြည်ထောင်စုအစိုးရအဖွဲ့၏ သဘောတူညီချက်ဖြင့် အခန်း (၁၁)ပါ အခွန် ကင်းလွတ်ခွင့် ကာလနှင့် သက်သာခွင့်ကာလများထက် ပိုမို၍ သတ်မှတ် ပေးသည်ကို ရခွင့်ရှိခြင်း၊ (၃) ကော်မရှင်၏ စိစစ်ထောက်ခံချက်များဖြင့် ပြည်တွင်း၊ ပြည်ပဘဏ် ချေးငွေများရယူနိုင်ရန်အလို့ငှာ လျှောက်ထားရယူခွင့်ရှိခြင်းဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၇)၊ အပိုဒ် ၁၁(ဃ)၊ (စ)၊ (ည)၊ (ဌ)၊ အပိုဒ် ၁၂(က)၊ (ဂ)၊ (ဃ)၊ (င)၊ အပိုဒ် ၁၄၊ အပိုဒ် ၁၆(င)၊ (ဆ)၊ (ဇ) ၊ ()၊ (ဋ)၊ (ဌ)၊ (၃) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၇)၊ အပိုဒ် ၁၂(ဃ)၊ (စ)၊ (ည)၊ (ဌ)၊ အပိုဒ် ၁၃(က)၊ (ဂ)၊ (ဃ)၊ (င)၊ အပိုဒ် ၁၅၊ အပိုဒ် ၁၇(င)၊ (ဆ)၊ (ဇ) ၊ (ဈ)၊ (ဋ)၊ (ဌ)၊ (၃) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၉)၊ အပိုဒ် ၁၈(က)(၁) (၂)၊ (ခ) ၁၉။ ကော်မရှင်သည်(က) ပုဒ်မ ၁၈ အရ တင်သွင်းသော အဆိုပြုချက်ကို ရရှိပါက လိုအပ်သော စိစစ်မှုများပြုလုပ်ပြီး အဆိုပြုချက်ကို ၁၅ ရက်အတွင်း လက်ခံခြင်း သို့မဟုတ် ငြင်းပယ်ခြင်း ပြုနိုင်သည်။ (ခ) အဆိုပြုချက်ကို လက်ခံပါက ခွင့်ပြုမိန့်ကို ရက်ပေါင်း ၉၀ အတွင်း ထုတ်ပေးရမည်။ (ဂ) တင်သွင်းထားသော အဆိုပြုလွှာများကို ခိုင်လုံသော အကြောင်းပြချက် မရှိဘဲသုံးသပ်ဆုံးဖြတ်ရန် ပျက်ကွက်ပါက ပျက်ကွက်သည့် မည်သည့်တာဝန်ရှိ ပုဂ္ဂိုလ်ကိုမဆိုတာဝန်ဝတ္တရားပျက်ကွက်မှုဖြင့် ဥပဒေအရ အရေးယူခြင်းခံရမည်ဟု ပြင်ဆင် ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၉)၊ အပိုဒ် ၁၈(က)(၁)(၂)၊ (ခ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၉)၊ အပိုဒ် ၁၉(က)၊ (ခ)၊ (ဂ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၁၁)၊ အပိုဒ် ၂၀(င)၊ (ဋ) ၂၁။ (င) အမှန်တကယ်လိုအပ်၍ ဆောင်ရွက်သည့် လုပ်ငန်းဆိုင်ရာ သုတေသနနှင့် ဖွံ့ဖြိုးရေး လုပ်ငန်းများအတွက် ကုန်ကျစရိတ်ကို အခွန်စည်းကြပ်ထိုက်သော ဝင်ငွေမှ နုတ်ပယ်ခွင်၊ (ဋ) ကော်မရှင်၏ ခွင့်ပြုချက်ဖြင့် ရင်းနှီးမြှုပ်နှံမှုပမာဏ တိုးမြှင့်ပြီး မူလရင်းနှီးမြှုပ်နှံသည့်လုပ်ငန်းကို ခွင့်ပြုထားသည့် သက်တမ်းကာလ အတွင်း အမှန်တကယ်အသုံးပြုရန် လိုအပ်၍ တင်သွင်းသော ယာဉ်ယန္တရားများ၊ စက်ပစ္စည်းများ၊ စက်ကိရိယာများ၊ အသုံးအဆောင် တန်ဆာပလာများ၊ စက်ကိရိယာအစိတ်အပိုင်းများ၊ အရန်စက်ပစ္စည်းများ၊ လုပ်ငန်းသုံးပစ္စည်းများ အပေါ်တွင် အကောက်ခွန်ဖြစ်စေ၊ အခြား ပြည်တွင်း အခွန်အကောက်များဖြစ်စေ၊ နှစ်မျိုးလုံးကိုဖြစ်စေ ကင်းလွတ်ခွင့် သို့မဟုတ် သက်သာခွင့် ဟု ပြင်ဆင်ထားပါတယ်။ ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁၁)၊ အပိုဒ် ၂၀(င)၊ (ဋ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၁၁)၊ အပိုဒ် ၂၁(င)၊ (ဋ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၁၂)၊ အပိုဒ် ၂၁၊ ၂၂၊ ၂၄ ၂၂။ ပြည်ထောင်စုအစိုးရအဖွဲ့သည် ခွင့်ပြုမိန့်ဖြင့် ဖွဲ့စည်းသည့် စီးပွားရေးလုပ်ငန်းကို ပဋိညာဉ်စာချုပ်ပါ သက်တမ်း သို့မဟုတ် ယင်းသက်တမ်းကို တိုးမြှင့်ပေးလျှင် ယင်းသို့ တိုးမြှင့်ပေးသည့် သက်တမ်းအတွင်း နိုင်ငံပိုင်ပြုလုပ်ခြင်းမပြုဟု အာမခံသည်။ ၂၃။ ရင်းနှီးမြှုပ်နှံသူ၏ မတည်ငွေရင်းတွင် နိုင်ငံခြားချေးငွေ ပါရှိခဲ့ပါက ယင်းချေးငွေကို သတ်မှတ်ချက်များနှင့်အညီ သက်ဆိုင်ရာ ဘဏ်သို့ ပြန်လည်ပေးဆပ်ရာ၌ နိုင်ငံခြားငွေ အမျိုးအစားဖြင့် ငွေလွှဲခွင့်ပြုရန် ပြည်ထောင်စု အစိုးရအဖွဲ့က အာမခံသည်။ ၂၄။ ကော်မရှင်၏ ခွင့်ပြုမိန့်အရ ဆောင်ရွက်လျက်ရှိသည့် ရင်းနှီးမြှုပ်နှံမှု လုပ်ငန်း တစ်ခုအား ခွင့်ပြုချက် သက်တမ်းမကုန်မီ လုံလောက်သော အကြောင်းတစ်စုံတစ်ရာ မရှိဘဲ ရပ်ဆိုင်းခြင်း မပြုရန် ပြည်ထောင်စုအစိုးရအဖွဲ့က အာမခံသည်ဟု ပြင်ဆင်ထားပါတယ်။ ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့ သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁၂)၊ အပိုဒ် ၂၁၊ ၂၂၊ ၂၄ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၁၂)၊ အပိုဒ် ၂၂၊ ၂၃၊ ၂၄ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ဖြည့်စွက်ချက် - အခန်း(၁၆)၊ အပိုဒ် ၃၃(ဂ) ၊ (ဂ) လုပ်ငန်းကိုကာလ သတ်မှတ်၍ ဆိုင်းငံ့ထားခြင်းဟု ဖြည့်စွက်ထားပါတယ်။ ဒီ ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁၆)၊ အပိုဒ် ၃၃(ဂ) ဖြည့်စွက်ချက် အတည်ဖြစ်သည်။ ဖြည့်စွက်ချက် အတည်ဖြစ်တဲ့အတွက် အခန်း(၁၆)၊ အပိုဒ် ၃၃(ဂ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၁၈)၊ အပိုဒ် ၃၈၊ ၃၉၊ ၄၂၊ ၄၆ ၃၈။ ဤဥပဒေ မပြဋ္ဌာန်းမီက မြန်မာနိုင်ငံသားများ ရင်းနှီးမြှုပ်နှံမှု ဥပဒေ (နိုင်ငော်ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ် ၄/၉၄)အရ ရင်းနှီးမြှုပ်နှံ သူများအား ဤဥပဒေအရ သတ်မှတ်သည့် ရင်းနှီးမြှုပ်နှံသူများ ဖြစ်သည်ဟု မှတ်ယူရမည်။ ၃၉။ မြန်မာနိုင်ငံသားများ ရင်းနှီးမြှုပ်နှံမှုဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် ၄/၉၄)အရ ကော်မရှင်၏ ခွင့်ပြုမိန့်ဖြင့် လုပ်ကိုင်လျက် ရှိသော ရင်းနှီးမြှုပ်နှံသူသည် ခွင့်ပြုမိန့်ပါ စည်းကမ်းချက်များ၊ သက်ဆိုင်ရာ သဘောတူ စာချုပ်ပါ စည်းကမ်းချက်များနှင့်အညီ သက်တမ်းကာလ ကုန်ဆုံးသည်အထိ ဆက်လက် လုပ်ကိုင်ခွင့်၊ အကျိုးခံစားခွင့်ရှိစေရမည်။ ၄၂။ ဤဥပဒေက အပ်နှင်းသော လုပ်ပိုင်ခွင့်အရ ရင်းနှီးမြှုပ်နှံသူအတွက် ရထိုက်ခွင့် ရှိသော အခွင့်အရေးများနှင့် စပ်လျဉ်း၍ ကော်မရှင်၏ အဆုံးအဖြတ်သည် အတည်ဖြစ်သည်။ ၄၆။ ဤဥပဒေကိုပြဌာန်းပြီးနောက် လိုအပ်သော နည်းဥပဒေများ၊ လုပ်ထုံး လုပ်နည်းများ ပြဋ္ဌာန်းခြင်း မပြုနိုင်သေးမီ ကာလအတွင်း ဤဥပဒေနှင့် မဆန့်ကျင်လျှင် မြန်မာနိုင်ငံသားများ ရင်းနှီးမြှုပ်နှံမှု ဥပဒေ (နိုင်ငံတော် ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ် ၄/၉၄)အရ ထုတ်ပြန်ခဲ့သော နည်းဥပဒေ၊ လုပ်ထုံးလုပ်နည်းများအား ဆက်လက်ကျင့်သုံး နိုင်သည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁၈)၊ အပိုဒ် ၃၈၊ ၃၉၊ ၄၂၊ ၄၆ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၁၈)၊ အပိုဒ် ၃၈၊ ၃၉၊ ၄၂၊ ၄၆ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁၁၀) နာရီအချိန်တွင် ခေတ္တရပ်နားပြီး (၁၁၂၅) နာရီအချိန်တွင် ပြန်လည်ကျင်းပပါသည်။</p>
</bill>
</section>
<section value="Motion">	
<motion>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာ ယူပါသည်။</p>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<title>ဦးခက်ထိန်နန်၊ ကချင်ပြည်နယ် မဲဆန္ဒနယ်အမှတ်(၁) (အတွင်းရေးမှူး၊ တိုင်းရင်းသား ရေးရာကော်မတီ)၏ ပြည်တွင်း ငြိမ်းချမ်းရေးနှင့်ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ် ပေးရေး ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ် များက ဆွေးနွေးခြင်း</title>
<speech type="speaker">အစီအစဉ်(၈)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ကချင်ပြည်နယ် မဲဆန္ဒနယ်အမှတ်(၁)မှ ဦးခက်ထိန်နန် တင်သွင်းထားတဲ့ ပြည်တွင်းငြိမ်းချမ်းရေးနှင့်ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စု အစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ် (၂၉)ဦး အမည်စာရင်း တင်သွင်းထားပါတယ်။ ဒီ (၂၉)ဦး ဆွေးနွေးချက်တွေကို ကျွန်တော်တို့ ဒီနေ့ ညနေ(၄)နာရီအထိနဲ့ မနက်ဖြန် မှာတော့ ကျွန်တော်တို့ ပြည်ပဧည့်သည်တွေ ရှိတဲ့အတွက် တတ်နိုင်သမျှ ဆောင်ရွက်မှာ ဖြစ်တယ်။ ဒါကြောင့်မို့လို့ လိုရင်းတိုရှင်းကို ထိထိမိမိ ဆွေးနွေးကြပါ။ လူဦးရေလည်း မကန့်သတ်ပါဘူး။ အချိန်လည်း မကန့်သတ်ပါဘူး။ မိနစ်(၂၀) ပေးပါမယ်။ အဲဒီတော့ မိနစ်(၂၀)သည် ကျွန်တော်တို့ Screen မှာ Count down ပေါ်နေမှာ ဖြစ်ပါတယ်။ ဒါကြောင့်မို့လို့ မိမိရရှိတဲ့အချိန်ကို ကြည့်ပြီးတော့ မိမိအစီအစဉ်နဲ့မိမိ စောစောစီးစီး နိဂုံးချုပ်ပါ။ (၂၀)ပြည့်တဲ့အခါမှာ မိုက်က အလိုအလျောက် ပိတ်သွားတာ ဖြစ်ပါတယ်။ ဥက္ကဋ္ဌက ပိတ်တာ မဟုတ်ပါဘူး။ မိုက်က ပိတ်သွားပြီဆိုရင်တော့ ထိုင်သာ ချလိုက်ပါတော့။ ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၃)မှ ဦးတင်မောင်ဝင်း ဆွေးနွေးနိုင်ပါပြီ</speech>
<speech><mp id="99">ဦးတင်မောင်ဝင်း၊ မန္တလေးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်က မန္တလေးတိုင်းဒေသကြီး မဲဆန္ဒနယ် အမှတ်(၃)က အမျိုးသားလွှတ်တော် ကိုယ်စားလှယ် ဦးတင်မောင်ဝင်း ဖြစ်ပါတယ်။ ယနေ့ ဒီအစည်းအဝေးခန်းထဲမှာ ကြွရောက်လာကြတဲ့ ဥက္ကဋ္ဌကြီးနဲ့တကွ လွှတ်တော် ကိုယ်စားလှယ် အားလုံး၊ ဧည့်သည်တော်အားလုံး စိတ်ချမ်းသာ ကိုယ်ကျန်းမာ ရှိကြပါစေလို့ ဦးစွာ ဂါရဝပြု ပါတယ်။ ကျွန်တော် ဆွေးနွေးမယ့် အကြောင်းအရာသည် စောစောက ဥက္ကဋ္ဌကြီး ဖတ်ကြားသွားသလိုပဲ ထာဝရငြိမ်းချမ်းရေး ဖော်ဆောင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ်ပေးနိုင်ရေး ဦးခက်ထိန်နန် ကချင်ပြည်နယ် မဲဆန္ဒနယ်အမှတ်(၁) တင်သွင်းသွားတဲ့ အဆိုနဲ့ပတ်သက်ပြီးတော့ ဆွေးနွေးမှာ ဖြစ်ပါတယ်။ အချိန်ကို လေးစားသောအားဖြင့် ကြိုးစား၍ အတိုချုပ်ဆွေးနွေးပါမယ်။ ပထမဆုံး တင်ပြချင်တာကတော့ ဦးခက်ထိန်နန် ရဲ့ အဆိုမှာ အချက်(၃)ချက် ပါရှိတာကို တွေ့ရပါတယ်။ အဲဒီတော့ အဲဒီအချက်(၃)ချက်ကိုပဲ (၁)ချက်ချင်း ဆွေးနွေးရမယ်ဆိုလို့ရှိရင် ပထမအချက်ကတော့နိုင်ငံတော်အဆင့် အမိအဖများ၊ ပြည်ထောင်စုလွှတ်တော်မှ အားကိုးအားထားထိုက် သူများ၊ လူထုမှ တိုင်းရင်းသား ခေါင်းဆောင်ကြီးများ ပါဝင်တဲ့ ငြိမ်းချမ်းရေးအကျိုးဆောင်အဖွဲ့ သို့မဟုတ် စေ့စပ်ညှိနှိုင်း ဆောင်ရွက် ပေးရေးအဖွဲ့၊ ကြားခံအဖွဲ့တစ်ဖွဲ့ ဖွဲ့စည်းပေးဖို့ ဆိုပြီးတော့ တင်ပြထားတဲ့ အချက်ကို အရင်ဆွေးနွေးပါမယ်။ အဲဒီတော့ ရည်ရွယ်ချက်အနေဖြင့် လုံးဝ ကောင်းမွန်ပါတယ်၊ မှန်ကန်ပါတယ်။ ဒါကို ကျွန်တော့်အနေနဲ့ကတော့ ထပ်ပြီးတော့ စဉ်းစားလိုက်တဲ့အခါကျတော့ ဒီအဖွဲ့မျိုးဟာ နိုင်ငံတော်အဆင့်ရှိတဲ့ အဖွဲ့မျိုး အဓိပ္ပာယ်သက်ရောက်ပါတယ်။ အဲဒါကြောင့် ထာဝရငြိမ်းချမ်းရေး ဖော်ဆောင်ဖို့အတွက် နောင်ကျလို့ရှိရင်လည်း တိုင်းရင်းသားအားလုံး ပါဝင်တဲ့ ငြိမ်းချမ်းရေးဖော်ဆောင်မှုအဖွဲ့ကြီးတစ်ဖွဲ့ဟာ ဖွဲ့စည်းရလိမ့်မယ်၊ ပေါ်ပေါက်လာလိမ့် မယ်လို့လည်း မျှော်မှန်းထားပါတယ်။ ဒါကြောင့် အခု KIA နဲ့ ဖြစ်တဲ့ အပစ်အခတ်ရပ်စဲဖို့ ကိစ္စမှာ (၁)နှစ်ခွဲလည်း ကျော်လာခဲ့ပါပြီ။ အဲဒီတော့ (၁)နှစ်ခွဲကျော်ကြာမှာ ဘာကြောင့် ငြိမ်းချမ်းရေး မရသလဲဆိုတဲ့ အကြောင်းတရားတွေ ရှိပါလိမ့်မယ်၊ လျှို့ဝှက်ချက်တွေလည်း ရှိပါလိမ့်မယ်။ ဒါ ကျွန်တော်တို့လည်း မသိပါဘူး။ ဒီတော့ ဆွေးနွေးဖို့ကတော့ ဖွဲ့စည်း ပေးထားတာကလည်း နိုင်ငံတော်သမ္မတက ဖွဲ့စည်းပေးတဲ့ ငြိမ်းချမ်းရေးဖော်ဆောင်ရေးအဖွဲ့ ဖြစ်ပါတယ်။ အဲဒီအဖွဲ့ရဲ့ ဥက္ကဋ္ဌတာဝန် ထမ်းဆောင်သူကလည်း ဒုတိယသမ္မတ ဖြစ်ပါတယ်။ ဒါကြောင့် ဒီအဖွဲ့နဲ့ KIO နဲ့၊ တပ်မတော်နဲ့ KIA လက်နက်ကိုင်များနဲ့ ဆွေးနွေးတာကလည်း အမှန်ဆုံးဖြစ်လိမ့်မယ်လို့ ကျွန်တော့်အနေနဲ့ အကြံပြုပြီးတော့ တင်ပြလိုပါတယ်။ ပထမတစ်ချက် တင်ပြလို့ပြီးပါပြီ။ နောက် ဒုတိယတစ်ချက် ကချင်ပြည်နယ်နဲ့ ရှမ်းပြည်နယ် (မြောက်ပိုင်း)တွင် မြန်မာ့တပ်မတော်နဲ့ KIA နှစ်ဖက်တပ်များ အပစ်အခတ်ရပ်စဲရန်၊ ဒါ တိုင်းရင်းသား အားလုံး ကျွန်တော်တို့ ပြည်သူအားလုံး၊ လူထုလူတန်းစားမရွေး ကျွန်တော်တို့ လွှတ်တော် ကိုယ်စားလှယ်တွေ အပါအဝင် နိုင်ငံတော်သမ္မတကြီးအပါအဝင် အားလုံးက မျှော်လင့်တောင့်တနေတဲ့ ဆုလာဘ်ကြီးတစ်ပါး ဖြစ်ပါတယ်။ ဒီအချက်ကို တစ်စုံတစ်ရာ ဝေဖန် သုံးသပ်စရာ မရှိပါဘူး။ ကျွန်တော်တို့လည်း ကြိုဆိုပါတယ်။ အဆိုကိုလည်း ကြိုဆိုသလို အဆိုရှင်ရဲ့ စေတနာကိုလည်း နားလည်သဘော ပေါက်ပါကြောင်း ထည့်သွင်းတင်ပြပါတယ်။ နောက်တတိယအချက်၊ တတိယအချက်ကတော့ လွှတ်တော်က ကချင်ပြည်နယ်နှင့် ရှမ်းပြည်နယ်(မြောက်ပိုင်း)ရှိ စစ်ဘေးရှောင် ဒုက္ခသည်များအတွက် အတတ်နိုင်ဆုံး ကူညီပံ့ပိုးရန်လို့ ဆိုပါတယ်။ အဲဒီတော့ ဒုက္ခသည်ဆိုတာ အိုးပစ်အိမ်ပစ်၊ ရွာပစ်၊ သူများပေးမှ သူများရဲ့ ပံ့ပိုးမှုနဲ့မှ ရပ်တည်ရတဲ့ သဘာဝရှိတဲ့အတွက် ဒါ ရခိုင်မှာလည်း ဒုက္ခသည်တွေ ရှိခဲ့ပါပြီ။ ကျွန်တော်တို့ ဧရာဝတီတိုင်းမှာလည်းပဲ မုန်တိုင်းဒဏ်ခံဒေသတွေမှာ လူတွေ အသက် အိုးအိမ်စည်းစိမ် အားလုံး ပျက်စီးပြီးတော့ အတွေ့အကြုံတွေ အများကီးရှိပါပြီ။ မကြာသေးခင်က မန္တလေးတိုင်း၊ သပိတ်ကျင်းနယ်မှာ ငလျင်ဘေးဒဏ်သင့်လို့ များစွာ ဆုံးရှုံး ပျက်စီးခဲ့ရတာတွေလည်း မျက်မြင်သာဓကတွေ ရှိတဲ့အတွက် ကချင်ပြည်နယ်မှာ စစ်ရှောင် နေရတဲ့ စစ်ဘေးဒုက္ခသည်တွေဟာ အကူအညီတွေဟာ လုံလောက်လား၊ မလုံလောက်လား မသိဘူး။ ဒေါက်တာခင်ရွှေ က သိန်း(၃၀၀) ထောက်ပံ့ကူညီတယ်လို့ ဦးခက်ထိန်နန် ရဲ့ အဆိုမှာတွေ့ပါတယ်။ ဦးနေဝင်းထွန်း ကလည်း သိန်း(၂၀၀)ကူညီတယ်။ နောက် ယုဇန ဦးဌေးမြင့် တို့ သိန်း(၁၀၀)၊ ဦးထွန်းထွန်း သိန်း (၅၀) စသည်ဖြင့် ဒီလို ငွေကြေးနဲ့ ပံ့ပိုးကူညီတဲ့ စေတနာရှင် တွေလည်း ရှိခဲ့တယ်လို့ သိရပါတယ်။ ဒါပေမဲ့ ဒါတွေဟာ လောက်ငှမယ်လို့ မထင်ပါဘူး။ ဦးခက်ထိန်နန် ရဲ့ အဆိုအရဆိုရင် စစ်ရှောင်ဒုက္ခသည်ဟာ (၁)သိန်းခန့် ရှိနေပြီလို့ ပြောပါတယ်။ အဲဒီတော့ ဒီလူတွေရဲ့ စားဝတ်နေရေး၊ ကျန်းမာရေး အာဟာရ ချို့တဲ့နေကြမှာပါ။ အေးချမ်းတဲ့ဒဏ်ကိုလည်း ခံနေကြ ရမှာပါ။ အနေပျက်၊ အစားပျက်မယ့် သူတို့ရဲ့ ဒုက္ခကို ကိုယ်ချင်းစာနာလို့ ရပါတယ်။ သို့သော် ကျွန်တော် ဖြည့်စွက် တင်ပြချင်တာက သူများတွေ မသိကြတဲ့၊ မသိဘူးလို့ ပြောရမလားတော့ မသိပါဘူး။ အခြားဒုက္ခသည်တွေ ကျန်နေပါသေးတယ်။ ဒီ KIA နဲ့ တပ်မတော် နှစ်ဖက်ကြားမှာ တိုက်ပွဲတွေ ဖြစ်ပွားနေရတဲ့ ဓားစာခံဒုက္ခသည်တွေ ကျန်နေပါသေးတယ်။ အဲဒါ ဘာလဲဆိုလို့ရှိရင်တော့ ဒီကချင်ပြည်နယ်ဟာ ခရိုင်ကြီး (၄)ခု၊ မြစ်ကြီးနားခရိုင်၊ ဗန်းမော်ခရိုင်၊ ပူတာအိုခရိုင်၊ မိုးညှင်းခရိုင် အဲဒီခရိုင်ကြီး (၄)ခုနဲ့ ဖွဲ့စည်းထားတာ ဖြစ်ပါတယ်။ အဲဒီထဲမှာ ကချင်လို့ ပြောလိုက်လို့ရှိရင် ကချင်အမျိုး(၆)မျိုး၊ အဲဒီအမျိုး (၆)မျိုးတင်မကပါဘူး။ တကယ့် တကယ်ကျတော့ ၁၉၈၃ ခ���နှစ်က သန်းခေါင်စာရင်းကောက်တဲ့ စာတမ်းအရဆိုလို့ရှိရင် (၁၂)မျိုး ရှိပါတယ်။ အဲဒီတော့ ကချင် (၆)မျိုးပဲဖြစ်စေ၊ (၁၂)မျိုးပဲဖြစ်စေ ကချင်လူမျိုးစုထဲမှာ ပါနေကြတဲ့ ပူတာအိုခရိုင်က ရဝမ်၊ လီဆူး ဒီလူတွေလည်း ဒုက္ခသည်တွေထဲမှာ ပါဝင်နေပါတယ်။ နောက်တစ်ခါ မိုးညှင်းခရိုင်၊ ဗန်းမော်ခရိုင်၊ မြစ်ကြီးနားခရိုင် (၃)ခရိုင်မှာ ရှိကြတဲ့ ရှမ်း၊ ဗမာ အဲဒီသူတွေလည်းပဲ ဒုက္ခသည်တွေ အများကြီးကို ခံစားနေရတဲ့ ပြဿနာတွေ ရှိပါတယ်။ ဘာကြောင့်ခံစားရတာလဲ ဆိုတော့ သူတို့က ဖမ်းဆီးခေါ်ဆောင်သွားခြင်းခံရတယ်။ ကျွန်တော်တို့ သာမန် အရပ်သူ၊ အရပ်သား ပြည်သူတွေရော၊ ဝန်ထမ်းအချို့ ပါ ပါ ပါတယ်။ အဲဒီဟာတွေ၊ ဒါဖြင့်ရင် ဦးတင်မောင်ဝင်း မန္တလေးတိုင်းက လူက ကချင်ပြည်နယ် အကြောင်း ဘာကြောင့် ဆွေးနွေးသလဲဆိုရင် စဉ်းစားရမယ်ဆိုရင် ကျွန်တော် ၁၉၆၅ ခုနှစ်က ၁၉၇၉ ခုနှစ် အထိ (၁၄)နှစ်တိုင်တိုင် ကချင်ပြည်နယ်မှာပဲ နေထိုင်လှုပ်ရှား တာဝန်ထမ်းဆောင်ခဲ့ရဖူးလို့ တင်ရခြင်း ဖြစ်ပါတယ်။ ကျွန်တော် ရောက်ဖူးတဲ့နေရာတွေကလည်း တော်တော်လေး များပါတယ်ခင်ဗျ။ ကချင်ပြည်နယ်မှာ။ အဲဒီတော့ ဒီ တချို့သော သတင်းတွေဟာ ဘယ်သတင်းစာမှလည်း၊ အခုနောက်ပိုင်း နည်းနည်းပေါ်လာတယ်။ မြစ်ကြီးနားမြို့နယ်ထဲက ကျေးရွာတစ်ရွာမှာ လူ(၅၇)ယောက် ဖမ်းဆီးသွားတယ်ဆိုတာ ပြီးခဲ့တဲ့ တစ်ပတ်ကျော်က အဲဒီသတင်းလောက်ပဲ ခုမှ တွေ့ရဖူးတယ်။ အရင်တုန်းက မတွေ့ဘူး။ ဒီ စစ်ပွဲ ကချင်နဲ့ တိုက်ခိုက်နေတဲ့ တိုက်ပွဲဟာ (၁)နှစ်ခွဲကျော်၊ (၁)နှစ်(၇)လ ရှိနေပြီ။ အဲဒီတော့ (၁)နှစ် (၇)လအတွင်းမှာ ဒီသတင်းတွေဟာ ခုမှပဲ ကျွန်တော်တို့ စတင်ပြီးတော့ တွေ့ရပါတယ်။ ကျွန်တော် သိရှိထားတဲ့ဟာ ကျွန်တော် အဲဒီမှာ အနေကြာခဲ့တဲ့ အတွက် မိတ်ဆွေတွေ အများကြီးရှိပါတယ်။ ကချင်ပြည်နယ်က မိတ်ဆွေတွေ အများကြီးရှိပါတယ်။ ဒီအတွက် ကျွန်တော် ရရှိတဲ့ သတင်းလေးတချို့ကို တင်ပြကြည့်ချင် ပါတယ်။ KIA တပ်ဖွဲ့တွေက မြစ်ကြီးနားခရိုင်မှာ အရပ်သား ကျား၊ မ (၆၇၁)ဦး၊ ဝန်ထမ်း ကျား၊ မ (၁၅) ဦး၊ ပေါင်း (၆၈၆)ဦး အဲဒါကို ဖမ်းဆီးခဲ့ပါတယ်။ ဖမ်းဆီးခံရတဲ့ အထဲက (၁၅၇) ဦး ပြန်လည်လွှတ်ပေးတဲ့အတွက် (၅၂၉)ဦးဟာ ယခုထိ ဖမ်းဆီးခံထားရဆဲ ဖြစ်ပါတယ်။ အလားတူပဲ မိုးညှင်းခရိုင်မှာ အရပ်သား ကျား၊ မ (၂၆၂) ဦး၊ ဝန်ထမ်း ကျား၊ မ (၄)ဦး၊ ပေါင်း (၂၆၆)ဦး အဖမ်းခံရတဲ့အနက် ပြန်လည်လွတ်မြောက်လာတာ (၁၅၇)ဦးနဲ့ ပြန်ပြီးတော့ မလွှတ်သေးတာ (၁၀၉)ဦး ကျန်ရှိနေပါသေးတယ်။ နောက် ဗန်းမော်ခရိုင်မှာ အလားတူပဲ အရပ်သား ကျား၊ မ (၆၀၄)ဦး၊ ဝန်ထမ်း ကျား၊ မ (၁၅) ဦး ပေါင်း(၁၉)ဦး အဲဒီအနက် (၃၀၂)ဦး ပြန်လွတ်လာပြီးတော့ (၃၁၇)ဦးဟာ ဆက်လက်ဖမ်းဆီးခြင်း ခံထားရပါတယ်။ သူတို့ ဘာတွေခိုင်းသလဲ၊ စစ်သား လုပ်ခိုင်းသလား၊ ဒါမှမဟုတ်ရင် ထမင်းပဲ ချက်ခိုင်းသလား၊ ဒါတော့ ကျွန်တော်တို့ မသိပါဘူး။ နောက် ပူတာအိုခရိုင်မှာလည်း အရပ်သား (၁၁၀)၊ ဝန်ထမ်းက ကျား၊ မ (၂)ဦး ပေါင်း (၁၁၂)ဦး အဖမ်းခံရပြီးတော့ (၈) ဦးသာ ပြန်လည် လွတ်မြောက်လာပြီး (၁၀၄)ဦးက ဆက်လက် အဖမ်းခံနေရဆဲ ဖြစ်ပါတယ်။ အဲဒါကြောင့် စုစုပေါင်း အဖမ်းဆီးခံရသူက (၁၆၈၃)ဦးထဲက (၆၂၄)ဦး ပြန်လွတ်လာပြီး ဖြစ်ပါတယ်။ (၁၁၆၆) ဦးဟာ KIA တို့ ဖမ်းဆီးထားခြင်း ခံရဆဲပဲ ဖြစ်ပါတယ်။ အဲဒီတော့ ဒီစာရင်းကို ကြည့်လိုက်လို့ရှိရင် ကျွန်တော် ပြီးလို့ရှိရင် ဆက်ပြီးတော့ ဒီ လူ့အခွင့်အရေး စာတမ်းထဲက Article လေး (၂)ခု၊ (၃)ခုကိုလည်း ဆက်ပြီးတော့ တင်ပြပါမယ်။ အဲဒီတော့ အခု ဒီလို ဖမ်းဆီးခံရတဲ့အထဲမှာ ဖမ်းဆီးတဲ့ နောက်ဆက်တွဲ ဘာတွေ ဖြစ်သေးလဲ၊ မိန်းကလေးတွေ အဓမ္မပြု ကျင့်ခြင်း ခံရပါတယ်။ အချို့သော မိန်းကလေးများကို အလိုမတူဘဲနဲ့ လက်ထပ်ပေးခြင်း ခံရပါတယ်။ ဒါကို ကျွန်တော်တို့ ဒီနေ့ စကားနဲ့ပြောမယ် ဆိုရင်တော့ လူ့အခွင့်အရေး ချိုးဖောက်မှု ဖြစ်ပါတယ်။ တစ်နည်းအားဖြင့် အကြမ်းဖက်မှု လို့လည်း ပြောလို့ရပါတယ်။ အဲဒီတော့ ဒီဟာနဲ့ပတ်သက်ပြီးတော့ ကျွန်တော် ခုန တင်ပြချင်တယ်လို့ ဆိုထားတဲ့ လူ့အခွင့်အရေး Article 2 Right to Live ခြိမ်းခြောက်မှု မခံရဘဲနဲ့ အသက်ရှင် ရပ်တည်နိုင်ခွင့်၊ နောက်တစ်ချက်ကတော့ Article 3 ညှဉ်းပန်း နှိပ်စက်ခြင်းခံရမှုကို တားမြစ်ခြင်း Prohibition of Torture နောက် ကျွန်ပြုခံရခြင်းနဲ့ အတင်းအဓမ္မစေခိုင်းခံရခြင်းမှ တားမြစ်ခြင်း Prohibition of Slavery and Force Labour owplyệcolu söissajmcoz sam otis. Goậ:oşulosofi နောက်တစ်ခုကလည်း ဒီလို အတင်းအဓမ္မ ဖမ်းခေါ်သွားပြီးတော့ နည်းမျိုးစုံနဲ့ နှိပ်စက်ခံရတဲ့အတွက် အဲဒီ တိုင်းရင်းသားက လီဆူး၊ ရဝမ်၊ ဒါက ကချင်တိုင်းရင်းသားပါပဲ။ လီဆူး၊ ရဝမ် နောက် ရှမ်း၊ ဗမာ ရှမ်း၊ ဗမာကျတော့ ကချင်အုပ်စုထဲမှာတော့ မပါဘူး။ ကချင်ပြည်နယ် စဖွဲ့ကတည်းက ကချင်ပြည်နယ်ထဲကို ထည့်သွင်းဖွဲ့စည်း ခံရတဲ့အတွက် ရှမ်း၊ ဗမာတွေကလည်း ကချင်ပြည်နယ်သားတော့ အတူတူပဲ ဖြစ်ပါတယ်။ သို့သော် လူမျိုးက မတူဘူးဖြစ်နေတယ်။ အဲဒီတော့ အဲဒီလိုဒုက္ခရောက်တဲ့ လူတွေကို ကျွန်တော်တို့ အဲဒီလို ဒုက္ခ ရောက်တဲ့ ခုန စားရမဲ့၊ ဝတ်ရမဲ့၊ အနေအထိုင် ဆင်းရဲ၊ ကျန်းမာရေးချို့တဲ့ ဖြစ်နေတဲ့ စစ်ရှောင်တဲ့ ဒုက္ခသည်တင်မက စစ်ဘေးဒဏ်ကြောင့်မို့လို့ ဖမ်းဆီးနှိပ်စက်ခံနေရတဲ့ ပြည်သူတွေ ရှိနေ သေးတယ် ဆိုတာကို ကျွန်တော် အရင်တုန်းကတော့ ပီပီပြင်ပြင် သတင်းတွေ ရေးသားတာကျွန်တော်တို့ မတွေ့ခဲ့ဘူးသေးပါဘူး။ ကျွန်တော်လည်း ဖတ်နေပါတယ်။ ရှာနေပါတယ်။ အဲဒီတော့ ဒီလူတွေကို ဘယ်လိုကူညီမှာလဲ၊ ဖမ်းဆီးခြင်း ခံရတဲ့သူတွေ လွတ်မြောက် အောင် ကျွန်တော်တို့ ဘယ်လိုကူညီမှာလဲ၊ လွှတ်တော်က ကူညီမှာလား၊ အစိုးရက ကူညီမှာလား၊ သူတို့ ပြန်လွှတ်ပေးမှ ဖြစ်မှာပါ။ ဒါကြောင့် ကျွန်တော်တို့ လွှတ်တော်ထဲက လွှတ်တော် ကိုယ်စားလှယ် အားလုံးပေါ့။ ကျွန်တော်တို့ အားလုံး၊ ပြည်သူတွေ အားလုံး၊ ပြည်သူတွေက သိတောင်မသိဘူး။ ကျွန်တော်လည်း အခုမှ သိလာတဲ့ အခြေအနေ ဖြစ်ပါတယ်။ တစ်နှစ်ကျော်လို့တောင်မှ ခုမှ သိပါတယ်။ ဒါကြောင့် ဒီလို ဖြစ်ရပ်တွေက ဖြစ်နေတယ်။ မှန်လား၊ မမှန်လား လွယ်လွယ်လေးပါပဲ။ မိုးညှင်းဒေသသွားပါ။ မြစ်ကြီးနား၊ ဆင်ဘို-တာလောကြီး ဒေသကို သွားပါ။ အတင်း ဖမ်းဆီးခေါ်ခံရတဲ့ အဓမ္မပြုကျင့်ခြင်းခံရတဲ့ မိန်းကလေးတွေ အများကြီးရှိပါတယ်။ အဲဒါကြောင့် ဒါတွေကို သိအောင် စုံစမ်းမယ်ဆိုရင် မြစ်ကြီးနားကနေ ဆင်ဘို-တာလောကြီး လုံခြုံရေး ရှိပါတယ်။ ဖားကန့်ကိုသွားဆိုရင်တော့ လုံခြုံရေး ရှိချင်မှရှိမယ်။ ဒါပေမဲ့ မြစ်ကြီးနား ဆင်ဘိုတာလောကြီး ဆိုရင် ရပါတယ်။ မိုးညှင်းခရိုင် ရပါတယ်။ အဲဒီတော့ KIA က ပြည်သူ့ရဲ့ စီးပွားရေးလုပ်ငန်းတွေ ပျက်စီးအောင်အတွက် မီးရထားလမ်းကို အကြိမ်ကြိမ် မိုင်းခွဲတာဟာ စစ်ရေးကိစ္စ မဟုတ်ဘူး။ ပြည်သူ့ကိစ္စ၊ ပြည်သူတွေ ထမင်းစားတဲ့ကိစ္စ၊ ပြည်သူတွေ ခရီးသွားတဲ့ကိစ္စ ပြည်သူ့ရဲ့ အသက်သွေးကြောတွေကို အနှောင့်အယှက် ပြု နေတဲ့အပြင် တပ်မတော်ကလည်း လက်နက်ကိုင်ထားတာပဲ KIA လည်း လက်နက်ကိုင်ထားတယ်။ တပ်မတော်လည်း လက်နက်ကိုင်ထားတယ်။ အဲဒီတော့ လက်နက်ကိုင်တဲ့ လက်နက်ကိုင်အချင်းချင်းဆိုတော့ သူကပစ်ရင်ကိုယ် ကလည်း ပစ်ကြမှာပဲ၊ ဒါကို တစ်ဖက်ကတော့ မင်းတော့ မပစ်နဲ့နော်၊ ဒီလို သွား တားမြစ်လို့ ဒါ မဖြစ်နိုင်ပါဘူး။ ဒါကြောင့် ဒီပဋိပက္ခ ချုပ်ငြိမ်းသင့်နေတာလည်း ကြာပါပြီ။ ဒီရဲ့ နောက်ကွယ်မှာ ဘယ်လို ရည်မှန်းချက်တွေ ရှိတယ်ဆိုတာလည်း နောင် နိုင်ငံရေးဆွေးနွေးပွဲတွေ ဖြစ်ပေါ်လာတဲ့ အခါကျလို့ရှိရင် ကျွန်တော်တို့ ကြားရမှာ၊ သိရမှာ ဖြစ်ပါတယ်။ အခုလောလောဆယ် ငြိမ်းချမ်းချင်တဲ့ ဆန္ဒသာလျှင် လိုပါတယ်။ ဒီလို ငြိမ်းချမ်းမှလည်းပဲ ခုန စစ်ဘေးရှောင်တဲ့ ဒုက္ခသည်စခန်းတွေမှာ သွားပြီးတော့ ဒုက္ခခံနေရတဲ့ ဒုက္ခသည်တွေရော၊ ခုနကလို စစ်ဖြစ်ပြီးတော့မှ မတရားဖမ်းဆီးချုပ်နှောင်ခံရပြီးတော့ မတရားပြုကျင့်ခြင်းခံနေရတဲ့ မိန်းကလေးတွေရော အားလုံးအတွက်ကို ကျွန်တော်တို့ စဉ်းစားပေးဖို့ သင့်ပါတယ် ဆိုတာကို ကျွန်တော် တင်ပြချင်ပါတယ်။ ဒါကြောင့် ငြိမ်းချမ်းရေးဟာ မရ ရအောင် လုပ်ရမယ့်သဘောပါ၊ ရလည်း ရသင့်နေပါပြီ။ ဘက်ပေါင်းစုံပေါ့ လွှတ်တော်ကပဲ ကြိုးစားကြိုးစား၊ လွှတ်တော်ကိုယ်စားလှယ် တစ်ဦးချင်းကပဲ ကြိုးစားကြိုးစား အားလုံးတို့က ဝိုင်းဝန်းကြိုးစားသင့်တဲ့ ကိစ္စဖြစ်ပါကြောင်း တင်ပြရင်း ကျွန်တော် နိဂုံးချုပ်ပါတယ်။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ ဆွေးနွေးနိုင်ပါပြီ။</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ ကျက်သရေ မင်္ဂလာအပေါင်းနဲ့ ပြည့်စုံတော်မူကြပါစေလို့ ဦးစွာ ပထမနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ ���မျိုးသားလွှတ်တော် ကိုယ်စားလှယ် ဦးလှဆွေ ဖြစ်ပါတယ်။ ဥက္ကဋ္ဌကြီးခင်ဗျား။ ဦးခက်ထိန်နန် ရဲ့ အဆိုကို ငြိမ်းချမ်းရေးအတွက် ရည်မှန်းချက် တူသော်လည်းပဲ ချဉ်းကပ်ပုံ (Approach) ကတော့ ကျွန်တော့်အနေနဲ့ ကွဲပြားပါတယ်။ malộcossos. Peace process must be going to Ceasefire sloë wošanos ဖြစ်ပါတယ်။ Ceasefire ကို လက်မခံဘဲနဲ့ Peace process ကို သွားဖို့ မလွယ်ပါဘူး။ ဒီနေ့ KIA ဟာ Cecsefire ကို လုံးဝ လက်မခံတဲ့ အဖွဲ့ ဖြစ်နေပါတယ်။ အဲဒီတော့ ကျွန်တော်တို့ KIA ကို ပြန်ပြီးတော့ လေ့လာကြည့်မယ်ဆိုလို့ရှိရင် KIA ဟာ ကချင်လူထုကို အမှန်တကယ် ကိုယ်စားပြု၊ မပြု ဆိုတာကို ကချင်ပြည်နယ်လူထုကို စစ်တမ်းကောက် ကြည့်သင့်တယ်လို့ ကျွန်တော် ထင်ပါတယ်။ တကယ်တိုက်ပွဲဖြစ်နေတဲ့နေရာက လူတွေကို မေးရမှာ ဖြစ်ပါတယ်။ ဟိုအဖွဲ့ကလူ၊ ဒီအဖွဲ့ကလူ အဲဒီလိုမျိုး မမေးဘဲနဲ့ အဲဒီလိုမျိုးမေးရင် Hear Sdy ပဲကြားမှာ ဖြစ်တယ်။ တကယ့်လက်တွေ့ ဒုက္ခသုက္ခ ရောက်နေတဲ့ ပြည်သူတွေကို မေးသင့်တယ်။ ပြည်သူ့အသံတွေကို ကြားဖို့လိုတယ်။ ကျွန်တော်တို့ဆီ တင်ပြလာတဲ့ ပြည်သူ့အသံကို ကျွန်တော် အဲဒီ ပြည်သူတွေရဲ့ ကိုယ်စား ဒီလွှတ်တော်ထဲမှာ ကျွန်တော် ဆွေးနွေးပါမယ်။ ကျွန်တော်ဟာ ကချင်ပြည်နယ် ရွှေကူမြို့မှာ ကျွန်တော့်ဖခင် န.လ.က ဥက္ကဋ္ဌ အဖြစ် တာဝန်ထမ်းဆောင်စဉ် ၁၉၆၄ ခုနှစ်ကနေ ၁၉၆၈ ခုနှစ်အထိ ရွှေကူ အထက်တန်းကျောင်းမှာ ပညာသင်ကြားခဲ့ပါတယ်။ ကျွန်တော့်မိတ်ဆွေ ကချင်များက သူတို့ရဲ့ ခံစားချက်ကို ပြောပြပြီးတော့ သူတို့ရဲ့ ရွာကိုတော့ ထည့်မပြောဖို့ ကျွန်တော့်ကို မေတ္တာရပ်ခံပါတယ်။ ဘာပြုလို့လဲဆိုတော့ သူတို့အတွက် အန္တရာယ်ရှိလို့လို့ ပြောပါတယ်။ ဥက္ကဋ္ဌကြီးခင်ဗျား။ ကျွန်တော့် ဇယားတစ်ခုကို ဖတ်ကြားတင်ပြပါမယ်။ ကချင်ပြည်နယ်မှာ KIA ဟာ ကချင်လူထု တစ်ရပ်လုံးကို ကိုယ်စားပြု၊ မပြု ကျွန်တော်တို့ စဉ်းစားကြည့်ပါမယ်။ ကချင်ပြည်နယ်မှာ လူဦးရေ (၁၀၆၉၉၅၉) ဦး ရှိပါတယ်။ အဲဒီမှာ ဂျိမ်းဖောက (၂၃၇၀၂၈) ယောက်၊ လော်ဝေါ က (၄၂၀၃၅) ၊ လာချိတ် (၄၁၀၅၂) ၊ ဆိုင်ဝါး (၁၈၅၈၃)၊ ရဝမ် (၅၄၈၂၄)၊ လီဆူး (၈၀၀၈၆)၊ ရှမ်းကြီး (၄၄၂၂၈)၊ ရှမ်းလေး (၃၃၅၆၇)၊ တိုင်းလုံ (၉၃၈၃၁) ၊ တိုင်းလေ (၁၂၃၅၃၅) ၊ မိုင်းသာရှမ်း (၃၆၄၅)၊ တိုင်းလျံ (၆၇၄၇၇)၊ တိုင်းခန္တီး (၁၁၁၃၂) ၊ ပလောင် (၁၄၅)ယောက်၊ ပအိုးဝ် (၆၅) ယောက်၊ ကယား (၃၁၃) ယောက်၊ ကရင်(၃၃၂၅)ယောက်၊ ချင်း (၁၁၇၇၀)၊ မွန် (၄၈၂)ယောက်၊ ရခိုင် (၃၄၆၉) ယောက်၊ ဗမာ (၄၆၈၀၀၀)၊ နိုင်ငံခြားသား၊ အိန္ဒိယနိုင်ငံသား (၁၄၄၉၀)၊ ပါကစ္စတန် နိုင်ငံသား (၇၈၂) ယောက်၊ ဘင်္ဂလားဒေ့ရှ် နိုင်ငံသား (၉၃) ယောက်၊ တရုတ်နိုင်ငံသား (၁၈၆၀၅) ယောက်နဲ့ နီပေါ နိုင်ငံသား (၁၃၀၉၃) ယောက်ရှိတာ တွေ့ရပါတယ်။ အဲဒီ (၁၀၆၉၉၅၉) ယောက်ဟာ KIA စုစုပေါင်း အင်အား (၂၀၀၀၀) ခန့်ရှိတယ်။ ခုနက ဖမ်းထားတဲ့လူတွေရော အကုန်လုံးရော ပေါင်းရင်ပေါ့။ အဲဒီတော့ ကျွန်တော်တို့ ရာခိုင်နှုန်းနဲ့ တွက်မယ်ဆိုရင် ဟိုတခြားလူတွေက (၉၈) ရာခိုင်နှုန်းလောက် ရှိတယ်။ KIA က (၂)ရာခိုင်နှုန်းလောက်ပဲ ရှိတယ်။ ဒီ (၂)ရာခိုင်နှုန်းဟာ ကချင်ပြည်နယ် တစ်ခုလုံးကို ကိုယ်စား ပြု၊ မပြု ကျွန်တော်တို့အနေနဲ့ ဆင်ခြင်သုံးသပ်ဖို့လိုပါတယ်။ KIA ဟာ အခုဘာလုပ်နေလဲ ဆိုတော့ (၁) စပါး၊ တောင်ယာစိုက်ခင်း စိုက်ဧကအလိုက် ဆက်ကြေးကောက်ပါတယ်။ အင်းလေလံများကို လေလံဈေးအလိုက် ဆက်ကြေးကောက်တယ်။ ပဲ့ထောင်၊ မော်တော်ငယ် အလတ်၊ အကြီး ဒါမျိုးကို မလွတ်တမ်း ဆက်ကြေးကောက်ပါတယ်။ ကျောက်ခွဲစက် အငယ်၊ အလတ်၊ အကြီး၊ ဖုန်းပါသော ကွမ်းယာဆိုင်ကအစ ဆက်ကြေးကောက်ပါတယ်။ ဖားကန့်မှာ ကျောက်မျက်တူးဖော်တဲ့ ကုမ္ပဏီ (၇၀၀)ကျော် ရှိပါတယ်။ ကုမ္ပဏီတစ်ခုကို သိန်း(၅၀၀၀) နှုန်းနဲ့ သိန်း (၃၅၀)ထရီလီယံ ကောက်ခံရရှိသွားတယ်လို့ သိရပါတယ်။ အဲဒီတော့ KIA ခေါင်းဆောင်ပိုင်းဟာ တောင်ယာ ပြန်မခုတ်ချင်တော့ပါဘူး။ သူတို့ အရသာ သိသွားပြီဖြစ်ပါတယ်။ သူတို့ Lexus စီးချင်တယ်။ ကိုင်ထားတဲ့ သေနတ်ရဲ့ အရသာကို သူတို့ သိသွားပြီဖြစ်တယ်။ KIA ဟာ ငြိမ်းချမ်းရေး မလိုချင်ဘူး။ ငြိမ်းချမ်းရေးကို လိုချင်တယ် ဆိုတဲ့သူတွေကတော့ ခုနက (၁၀၈၀၀၀၀)ကျော်သော ကချင်ပြည်နယ် လူထုပဲ ဖြစ်ပါတယ်။ ကချင်ပြည်နယ်က ရွာတွေမှာ ဘယ်လိုဖြစ်နေလဲဆိုတော့ မင်းတို့ ရွာတွေမှာ ဖြစ်ပျက်နေတဲ့ အကြောင်းတွေ လွှတ်တော်ထဲမှာ ပြောသံကြားရင် အဲဒီရွာ မလွယ်ဘူးလို့ ခြိမ်းခြောက်ထားတယ်လို့ သိရပါတယ်။ အဲဒီတော့ လွှတ်တော်ကိုယ်စားလှယ်တွေကိုလည်း ကျွန်တော် ကိုယ်ချင်းစာပါတယ်။ ဦးဂျေယောဝူ တို့ ဦးခက်ထိန်နန် တို့ကိုလည်း ကျွန်တော် ကိုယ်ချင်းစာပါတယ်။ တပ်က ဗုံးကျဲတာပဲ ပါတယ်။ ရထားလမ်းဗုံးခွဲတာတော့ သူတို့ မပြောပါဘူး။ ခုနက ဦးတင်မောင်ဝင်းပြောတာတွေ သူတို့ တစ်ခုမှ မပြောပါဘူး။ မပြောရဲပါဘူး။ အဲဒီတော့ ကျွန်တော်တို့က ရိုးရိုးသားသား ပြည်သူ့အသံကို မျှမျှတတ ပြောစေလိုပါတယ်။ ခရာဇီဒန်း ဆိုတဲ့ ရဝမ် ရွာလေးက ရွာလုံးကျွတ် မီးရှို့ခံရတဲ့ အဖြစ်အပျက်ကို ဘယ်သူမှ ဖော်ပြတာ မတွေ့ရပါဘူး။ ဒီအချိန်မှာ လူ့အခွင့်အရေး ကိုယ်စားလှယ် ကြီး Thomas Quintana လည်း ဘယ်ရောက်နေလဲ မသိပါဘူး။ သူက အာဂျင်တီးနားကြီး ဆိုတော့ ကျွန်တော် ထင်ပါတယ်၊ ဖောက်ကလန်ကျွန်းကို ဗြိတိသျှလက်အောက်က ပြန်ရဖို့သွားနေသလားတော့ မသိဘူး။ ကျွန်တော်တို့ဆီတော့ ဒီအချိန်မှာ မလာဘူးဖြစ်နေတယ်။ တရုတ်ပြည်ဘက်ခြမ်းမှာ နေတဲ့ ကချင်လူမျိုးတွေဆီ ကျွန်တော် သွားလည်ဖူးပါတယ်။ အဲဒီမှာ ကျွန်တော် လေသေနတ် တစ်လက်လောက် ဝယ်လို့မရဘူးလားလို့ မေးတော့၊ ဟာ လေသေနတ် ကိုင်လို့မရဘူး။ အဖမ်းခံရမှာပေါ့တဲ့။ မြန်မာပြည်ထဲမှာနေတဲ့ KIA ကချင်တွေ ကျတော့ ဝမ်ပေါင်နိုင်ငံ ထူထောင်မယ်ဆိုပြီးတော့ သေနတ်ကိုင်ပြီးတော့ ရမ်းကားချင်တိုင်း ရမ်းကားပါတယ်။ ဥက္ကဋ္ဌကြီးခင်ဗျား။ လွှတ်တော်ရဲ့ တိုက်တွန်းချက်အရ နိုင်ငံတော်သမ္မတကြီးဟာ အပစ်အခတ် ရပ်စဲဖို့၊ တစ်ဖက်သတ် ဆုံးဖြတ်ပြီးတော့ ကြေညာခဲ့ပါတယ်။ အဲဒီနေ့မှာပဲ အဆိုရှင်ဟာ ဒီအဆိုကို တင်ခဲ့တာ ဖြစ်ပါတယ်။ ဒီလို သမ္မတကြီးရဲ့ တစ်ဖက်သတ် အပစ်အခတ် ရပ်စဲတာကို KIA ရဲ့ တုံ့ပြန်ချက်ကတော့ ကာမိုင်းရဲစခန်းကို အလုံးအရင်းနဲ့ ဝင်တိုက်ပြီး အဖြေပေးခဲ့တာပဲ ဖြစ်ပါတယ်။ အဲဒီတော့ ဒီအဖြေဟာ ရှင်းနေတာပဲ ဖြစ်ပါတယ်။ ချမှာပဲဆိုတဲ့ သဘောပါပဲ။ အခု ရွှေကူမြို့နယ်ထဲက ရွာတစ်ရွာမှာ၊ ကျွန်တော့်ဆီ ဖုန်းဆက်ပါတယ်။ KIA ဟာ ရွာထဲကိုဝင်ပြီး လူစုနေတယ်။ တပ်က ခြံစည်းရိုးထဲက မထွက်ရဘူး၊ အဲဒီတော့ ရွာသားတွေ ပါသွားတယ်။ ရွာနာမည်ကိုတော့ မပြောပါနဲ့လို့၊ ကျွန်တော့်ကို မေတ္တာရပ်ခံပါတယ်။ ဒီအချိန်မှာ အကွက်ကောင်းပဲ၊ လူစုလို့ ကောင်းတဲ့အချိန်ပဲ ဖြစ်တယ်။ သမ္မတကြီးပြောတဲ့စကားကို ကျွန်တော်တို့ ကြားလိုက်ပါတယ်။ လိုင်ဇာနဲ့ လက်တစ်ကမ်းအကွာမှာ ရောက်နေပြီလို့ ပြောပါတယ်။ KIA စဉ်းစားဖို့လိုပြီ ဖြစ်ပါတယ်။ တပ်မတော်ဟာ 1012 တောင်ကုန်းကို ရောက်နေပြီ။ ဒီနေ့ လူထုက ဘာပြောသလဲဆိုတော့ KIA ငြိမ်းချမ်းရေး လုပ်ရင် လုပ်၊ မလုပ်ရင် ကျန်တဲ့ ရဝမ်၊ လီဆူး၊ ရှမ်းနီ စသည်ဖြင့် ပုဂ္ဂိုလ်များက တပ်မတော်နဲ့ ပူးပေါင်း၍ ပြန်ချတော့ မယ်လို့ ပြောပါတယ်။ နှိပ်စက်တာ များပြီ။ ကျွန်တော် ကျောင်းသားဘဝက ရွှေကူကနေ ဗန်းမော်ကို သွားတဲ့သင်္ဘောကို ဧရာဝတီမြစ်ရဲ့ ဒုတိယမြစ်ကျဉ်း ကြက်တူရွေးနှုတ်သီး လို့ခေါ်တဲ့ နေရာမှာ KIA က စောင့်ပစ်ပါတယ်။ အဲဒီအချိန်မှာ သင်္ဘောပေါ်မှာ စစ်သားတစ်ယောက်မှ မပါပါဘူး။ ဗန်းမော်မှာ လေယာဉ်ကွင်းအတက်မှာ လေယာဉ်ပျံကို ပစ်ပါတယ်။ လေယာဉ်ပျံ ဘာမှ ဖြစ်မသွားပါဘူး။ ဗန်းမော်မြို့ထဲမှာ အဲဒီတုန်းက ရုပ်ရှင်မင်းသားကြီး ဦးဘချစ်ရဲ့ သား ဗိုလ်ကြီးမျိုးအေး ဆိုတာ သူ့သမီးအတွက် နို့မှုန့်ဗူး ထွက်ဝယ်ရင်းနဲ့ ဈေးထဲမှာ ပစ်သတ်တယ်၊ ပစ်သတ်ပြီး အဲဒီ KIA ဟာ ရွှေဆိုင်ထဲက ရွှေတွေ လုပြီး ထွက်ပြေးတယ်။ မိုးမောက်က (န.လ.က) ဥက္ကဋ္ဌ ဗိုလ်ကြီး လုံကျိုင်း ဝင်ပစ်တယ်။ ကြာလှပါပြီ။ ၁၉၆၀ ခုနှစ်ကျော်က အဲဒီကတည်းက ဖြစ်နေတာပါ။ မပခ တိုင်းမှူး ဗိုလ်ချုပ် ကွန်ဖန် ကို လုပ်ကြံတယ်။ အဲဒီလူကိုလည်း အခု လွတ်ငြိမ်းချမ်းသာခွင့်နဲ့ လွှတ်ပေးလိုက်ပါပြီ။ အစိုးရဘက်က လိုက်လျောတာတွေက ကမ်းကုန်နေပြီလို့ ကျွန်တော့်အနေနဲ့ တင်ပြလိုပါတယ်။ ပြီးခဲ့တဲ့ လွှတ်တော်မှာ ကျွန်တော် ကြယ်ပွင့်ပြမေးခွန်း (၁)ခု မေးခဲ့ပါတယ်။ အကြောင်းအမျိုးမျိုးကြောင့် ပြည်ထောင်စုဝန်ကြီး ဦးအောင်မင်းက စာနဲ့အကြောင်းပြန်ခဲ့ ပါတယ်။ ကျွန်တော့် မေးခွန်းက KIA ကို ဘယ်အတိုင်းအတာအထိ သည်းခံမှာလဲလို့ မေးတာ ဖြစ်ပါတယ်။ ရန်ကုန်ကို ဗုံးခွဲမှ မန္တလေးကို ဗုံးခွဲမှ၊ မန္တလေးကို တက်သိမ်းမှ၊ ရန်ကုန်ကို တက်သိမ်းမှ သူတို့ ပြတ်ပြတ်သားသား လုပ်တော့မှာလားဆိုတော့၊ ပြည်ထောင်စုဝန်ကြီး ဦးအောင်မင်းက စစ်ရေး နည်းလမ်းဆိုတာ ငြိမ်းချမ်းရေးမှာ နောက်ဆုံးနည်းဖြစ်တယ်။ ဘယ်လိုမှ ညှိမရလို့သာ စစ်ရေးနည်းလမ်းကို သုံးခြင်းဖြစ်တယ်။ ကျွန်တော်တို့တော့ ရအောင်ညှိမယ်လို့ ကျွန်တော့်ဆီကို ပြည်ထောင်စုဝန်ကြီး လက်မှတ်ထိုးပြီးတော့ အကြောင်းပြန်ကြားထားပါတယ်။ ဥက္ကဋ္ဌကြီး ခင်ဗျား။ ဒီနေ့ နိုင်ငံတကာမှာရှိတဲ့ လက်ရှိ စစ်မက်ဖြစ်ပွားနေတဲ့ နေရာတွေကို ကျွန်တော် တင်ပြလိုပါတယ်။ ပြီးခဲ့တဲ့ ဇန်နဝါရီလ ၂၀ ရက်နေ့က၊ ဒီနေ့ ၂၄ ရက် နေ့ ဆိုတော့ ပြီးခဲ့တဲ့ လေးရက်က ကိုလံဘီယာမှာ ရှိတဲ့ ဖားစ် သူပုန်တွေ၊ သူတို့က နှစ်(၅၀)ရှိပြီ။ လူလည်း ခြောက်သိန်းလောက် သေပြီ၊ ဒါ တော်လှန်နေတာ၊ ဒီ ဖားစ်သူပုန်တွေကို သူပုန်တွေက သူတို့ဘက်က တစ်ဖက်သတ် အပစ်ရပ်စဲလိုက်တယ်။ ဒါပေမဲ့ သမ္မတ မင်နျူရယ်ဆန်းတို့ က မညှိဘူး၊ အပြတ်ချမယ်၊ ကြေညာပါတယ်။ ဒါ ၂၀ ရက်နေ့ပါ။ ပြီးခဲ့တဲ့ ၂၁ ရက်နေ့က နေတိုးအဖွဲ့ဝင် တူရကီနိုင်ငံက ဝန်ကြီးချုပ်က သူ့ဆီက ကားဒစ်လူမျိုးစု သူပုန်တွေဖြစ်တဲ့ P.K.K ပါတီကို အပြတ်တိုက်ဖို့ အမိန့်ပေးလိုက်ပါတယ်။ အင်္ဂလန်ဝန်ကြီးချုပ် ဒေးဗစ်ကင်မရွန်း က ဖောက်ကလန်မှာ ရုတ်ရုတ် ရုတ်ရုတ် မလုပ်နဲ့ အပြတ် ချပစ်မယ်လို့ ဒီလထဲမှာပဲ ကြိမ်းပါတယ်။ ဒီမိုကရေစီဘိုးအေ အမေရိကန်နိုင်ငံက အိုစမာဘင်လာဒင်နဲ့ ဘယ်နှစ်ခါ ညှိဘူးသလဲ၊ Navy Sed တွေ လွှတ်ပြီးတော့ သတ်ပစ်တာပါပဲ။ ဒါပေမဲ့ အိုဘားမား က နိုဘယ်ဆု ရခဲ့ပါတယ်။ အခုလည်း ငြိမ်းချမ်းရေးအကျိုးဆောင်အဖွဲ့ကို ကျွန်တော် အကြံပြုချင်ပါတယ်။ Navy Sed တွေ လွှတ်သင့်ပါတယ်။ ဒါမှ နိုဘယ်ဆုနဲ့ ငြိမ်းချမ်းမယ်လို့ နီးစပ်မယ်လို့ ကျွန်တော့်အနေနဲ့ အကြံပြု တင်ပြလိုပါတယ်။ ဥက္ကဋ္ဌကြီး ခင်ဗျား။ အာရှတိုက်မှာ အလေးထားရမယ့် စစ်ပွဲတစ်ခု ရှိပါတယ်။ သီရိလင်္ကာမှာ တမီးလ်တိုက်ဂါးချေမှုန်းရေးစစ်ပွဲ ဖြစ်ပါတယ်။ အဲဒီစစ်ပွဲမှာ လေယာဉ်ပျံတွေ ပါတယ်၊ တင့်ကား၊ အမြောက်၊ စစ်သင်္ဘော အကုန်သုံးပြီးတော့ ချေမှုန်းပါတယ်။ အဲဒီမှာ ကာကွယ်ရေးအသုံးစရိတ်တွေ သိပ်များတဲ့အခါကျတော့ လွှတ်တော်က ကန့်ကွက်ပါတယ်။ သီရိလင်္ကာလွှတ်တော်က၊ PAC က ကန့်ကွက်တဲ့အခါမှာ သူတို့က ဘယ်လိုပြောလဲဆိုတော့ နိုင်ငံတိုးတက်ဖို့အတွက် Investment လုပ်တာပဲ ကောင်းပါတယ်။ ဒီ စစ်အသုံးစရိတ်များ ပါတယ်။ လျှော့ပါဆိုပြီး ပြောတော့၊ သီရိလင်္ကာသမ္မတကြီးက ဒီ Military Expendure ကို နာမည်ပြောင်းလိုက်ပါတယ်။ Peace Investment ဆိုပြီး၊ အင်မတန် အဖိုးတန်တဲ့ နာမည်ပါ။ ငြိမ်းချမ်းရေးရဖို့ အမြောက်နဲ့ ပစ်ရမယ်လို့ အဖြေထွက်ပါတယ်။ KIA က စကားပြောမယ်ဆိုရင် U.N.F.C နဲ့ပြောမယ်လို့ တမြန် မနေ့က ကျွန်တော် လေသံတစ်ခု ကြားပါတယ်။ အဲဒီအဖွဲ့က ခွန်ဥက္ကာ က ပြောပါတယ်။ ၂၀၀၈ ခုနှစ် အခြေခံဥပဒေအပြင်ဘက်က ဆွေးနွေးမယ်လို့ ပြောပါတယ်။ ဒါ ဘယ်လိုလုပ် ဖြစ်နိုင်မှာလဲ၊ သမ္မတကြီး ချမှတ်ထားတဲ့ နောက်ဆုံးအဆင့် လွှတ်တော်ရှေ့မှာ ဆွေးနွေးမယ် ဆိုတာလည်း မလာဘူးလို့ ပြောတယ်။ ဒါဆို ကျွန်တော်တို့ ဘယ်လိုလုပ်ရမလဲ။ ဥက္ကဋ္ဌကြီး ခင်ဗျား။ ဒုတိယကမ္ဘာစစ်ကြီး ပြီးဆုံးခဲ့တာ အဏုမြူဗုံး (၂)လုံးကြဲလိုက်လို့ ဖြစ်ပါတယ်။ ဂျပန်ကို အမေရိကန်က နောက်ထပ်လူတွေ မသေအောင် အဏုမြူဗုံး ကြဲခဲ့ပါတယ်။ အဲဒီကျမှ ဂျပန်က လက်နက်ချတာ ဖြစ်ပါတယ်။ ကျွန်တော်တို့လည်း ဒီစစ်ကို ပြီးသွားအောင် ဘယ်လို လုပ်မလဲ။ နောက်ထပ်လူတွေ ထပ်မသေအောင် ပြတ်ပြတ်သားသား ဘယ်လို လုပ်မလဲဆိုတာ ကျွန်တော်တို့ စဉ်းစားဖို့ လိုပါတယ်။ နိဂုံးချုပ်အနေနဲ့ တင်ပြရမယ်ဆိုရင် အမေရိကန်သမ္မတကြီး သီအိုရှိရုစဗဲ့ ပြောတဲ့ စကားတစ်ခွန်း ရှိပါတယ်။ ဒီအလုပ်ကို သင်လုပ်နိုင်မယ်လို့ ယုံကြည်လိုက်တာနဲ့ ဒီအလုပ်ရဲ့ ခရီးတစ်ဝက်ကို ရောက်သွားပြီလို့ ပြောပါတယ်။ အင်မတန် အဖိုးတန်တဲ့စကား ဖြစ်တယ်။ အဲဒီတော့ KIA က ငြိမ်းချမ်းရေးကို တွေးကြည့်စမ်းပါ။ ခရီးတစ်ဝက်လောက် ရောက်သွားမယ်လို့ကျွန်တော့်အနေနဲ့ တင်ပြလိုပါတယ်။ ရွှေလက်နဲ့ ခေါ်တုန်းကို လာပါ။ bullet လွှတ်လိုက်တာကို မလိုချင်ပါနဲ့၊ ကချင်ဒေသခံလူ (၁၀၆၉၉၅၉) ဦးအတွက် ရှမ်း၊ ဗမာ၊ လီဆူး၊ ရဝမ်၊ လာချိတ်၊ ဂျိမ်းဖော စသည့်တို့ကိုယ်စား KIA ကို ကျွန်တော် တင်ပြလိုတာကတော့ ဦးခက်ထိန်နန် ရဲ့ အဆိုမှာ ပါတဲ့ ငြိမ်းချမ်းရေးဆိုတဲ့စကားဟာ အတိုင်းအတာ တစ်ရပ်အထိသာ သည်းခံသင့်တယ်လို့ ဆွေးနွေးရင်း နိဂုံးချုပ်အပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဗိုလ်မှူးကြီးအောင်ကျော် ဆွေးနွေးနိုင်ပါပြီ</speech>
<speech><mp id="000">ဗိုလ်မှူးကြီးအောင်ကျော် (တပ်မတော်သားကိုယ်စားလှယ်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ပြန်တမ်းဝင်အမှတ် ကြည်း ၁၉၇၁ရ ဗိုလ်မှူးကြီးအောင်ကျော် ဖြစ်ပါတယ်။ ကျွန်တော့်အနေနဲ့ ကချင်ပြည်နယ်၊ မဲဆန္ဒနယ်အမှတ်(၁)က ဦးခက်ထိန်နန် တင်သွင်းတဲ့ ပြည်တွင်းငြိမ်းချမ်းရေးနှင့် ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်း အဆိုနဲ့ ပတ်သက်ပြီး ထောက်ခံဆွေးနွေးသွားမှာဖြစ်ပါတယ်။ ၂၀၁၁ ခုနှစ် မတ်လ ၃၀ ရက်နေ့ ပြည်ထောင်စု လွှတ်တော်ခန်းမမှာ နိုင်ငံတော်သမ္မတကြီးက ပြည်သူလူထုကို ပထမဦးဆုံး မိန့်ခွန်းပြောကြား ရာမှာ နိုင်ငံတော်အင်အားဆိုတာကတော့ တိုင်းရင်းသားစည်းလုံးညီညွတ်ရေးပဲ ဖြစ်ပါတယ်။ လူမျိုးစုပေါင်း (၁၀၀)ကျော်နဲ့ စုစည်းနေထိုင်ကြတဲ့ ကျွန်တော်တို့ နိုင်ငံအတွက် တိုင်းရင်းသား စည်းလုံးညီညွတ်ရေးဟာ အလွန်အရေးကြီးပါတယ်။ တိုင်းရင်းသားစည်းလုံးညီညွတ်ရေး ပြိုကွဲရင် နိုင်ငံတော်ကြီးလည်း အစိတ်စိတ် အမွှာမွှာ ပြို ကွဲသွားမှာ ဖြစ်တဲ့အတွက် တိုင်းရင်းသားစည်းလုံးညီညွတ်ရေးကို အထူးအလေးထားပြီး တည်ဆောက်သွားမှာ ဖြစ်ပါတယ်လို့ ပြောကြားခဲ့ပါတယ်။ ၂၀၁၂ ခုနှစ်၊ ဇူလိုင်လ ၁၈ ရက်နေ့ ဒီမိုကရေစီမိတ်ဆွေများပါတီ (၁၀)ပါတီမှ ခေါင်းဆောင်တွေနဲ့ တွေ့ဆုံစဉ်မှာလည်း နိုင်ငံတော်သမ္မတကြီး က ကချင်ပြည်နယ်နှင့်ပတ်သက်ပြီး KIA စစ်သည်များ သေကြေပျက်စီးရခြင်း၊ တပ်မတော်သားများ သေကြေပျက်စီးရခြင်း စသည်တို့မှာ အတူတူပင်ဖြစ်ကြောင်း၊ မိမိတိုင်းရင်းသားများ သေကြေနေရခြင်းဖြစ်ကြောင်း၊ ကချင်ပြည်နယ်အတွက် ဆုံးရှုံးမှုများဖြစ်သလို နိုင်ငံတော်အတွက် ဆုံးရှုံးမှုများလည်း ဖြစ်ကြောင်း တွေးကြည့်လျှင် မိမိတို့ ညီအစ်ကိုများပင် ဖြစ်ကြောင်း ပြောကြားခဲ့ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျာ။ နိုင်ငံတစ်နိုင်ငံရဲ့ တည်ငြိမ်အေးချမ်းမှုဟာ အဲဒီနိုင်ငံရဲ့ ဖွံ့ဖြိုးတိုးတက်မှုအပေါ် တိုက်ရိုက်အကျိုးသက်ရောက်လျက် ရှိပါတယ်။ ကျွန်တော်တို့ မြန်မာနိုင်ငံဟာ လွတ်လပ်ရေး ရပြီးချိန်ကစပြီး ဝါဒစွဲ၊ လူမျိုးစွဲ၊ ဂိုဏ်းဂဏစွဲတွေကြောင့် လက်နက်ကိုင် ဆူပူမှုတွေ ပေါ်ပေါက်လာပြီး တစ်နိုင်ငံလုံး အတိုင်းအတာနဲ့ ဖွံ့ဖြိုးတိုးတက်အောင် ဆောင်ရွက်နိုင်ခြင်းမရှိတာကြောင့် အာဆီယံနိုင်ငံတွေ၊ အိမ်နီးချင်းနိုင်ငံတွေနဲ့ နှိုင်းယှဉ်ရင် ဖွံ့ဖြိုးမှု အနိမ့်ကျဆုံးဖြစ်နေပါတယ်။ တစ်ချိန်က ကျွန်တော်တို့ နိုင်ငံထက် ဖွံ့ဖြိုးမှုနိမ့်ကျတဲ့ လာအိုနဲ့ ကမ္ဘောဒီးယားနိုင်ငံတို့တောင် နိုင်ငံတည်ငြိမ် အေးချမ်းအောင် ဆောင်ရွက်ပြီး ဖွံ့ဖြိုးရေးလုပ်ငန်းတွေ ဆောင်ရွက်နိုင်လို့ ကျွန်တော်တို့ နိုင်ငံထက် ဖွံ့ဖြိုးတိုးတက်နေတာကို တွေ့ရမှာဖြစ်ပါတယ်။ နိုင်ငံရဲ့ သယံဇာတတွေ ဘယ်လောက်ပဲ ပေါကြွယ်ဝနေပါစေ၊ လူသားအရင်းအမြစ်တွေ ဖွံ့ဖြိုးတိုးတက်အောင် မလုပ်နိုင်ဘူးဆိုရင် နိုင်ငံဖွံ့ဖြိုးတိုးတက်မှာ မဟုတ်ပါဘူးခင်ဗျာ။ လူသားအရင်းအမြစ်တွေ ဖွံ့ဖြိုး တိုးတက်ဖို့ဆိုရင် နိုင်ငံတည်ငြိမ်အေးချမ်းပြီး စီးပွားရေး၊ ပညာရေး၊ ကျန်းမာရေးလုပ်ငန်းတွေ အရှိန်အဟုန်မြှင့်တင် ဆောင်ရွက်နိုင်မှ ဖြစ်ပါမယ်။ နိုင်ငံအတွင်းမှာရှိတဲ့ တိုင်းဒေသကြီးနဲ့ ပြည်နယ်တွေအားလုံး တည်ငြိမ်အေးချမ်းမှသာ တစ်နိုင်ငံလုံး တည်ငြိမ်အေးချမ်းတယ်လို့ သတ်မှတ်ရမှာ ဖြစ်ပါတယ်။ နိုင်ငံတော်ရဲ့ ဒေသအားလုံး နိုင်ငံတော်အတွင်း လက်နက်ကိုင် ဆူပူမှုတွေ ဖြစ်ပေါ် နေတာဟာ နိုင်ငံတော်နဲ့ နိုင်ငံသားတွေရဲ့ ဂုဏ်သိက္ခာကိုလည်း ကျဆင်းစေပါတယ်။ နိုင်ငံတော်ရဲ့ ဒေသအားလုံး တည်ငြိမ်အေးချမ်းမှသာ ဒေသတစ်ခုနဲ့တစ်ခု ဖွံ့ဖြိုးတိုးတက်မှု ကွာဟချက်နည်းပါးအောင် ဆောင်ရွက်နိုင်မှာဖြစ်ပြီး တိုင်းရင်းသားစည်းလုံး ညီညွတ်ရေးကို လည်း ပိုမိုခိုင်မာစေမှာ ဖြစ်ပါတယ်။ ဒါကြောင့် နိုင်ငံတော်အစိုးရအနေနဲ့ စတင်တာဝန်ယူ ထမ်းဆောင်တဲ့အချိန်ကစပြီး တိုင်းပြည်မှာ ဒီမိုကရေစီ ရှင်သန်ရေးအတွက် အဓိက လိုအပ်ချက် (၂)ရပ်ဖြစ်တဲ့ တည်ငြိမ်အေးချမ်းမှုရှိရေးနဲ့ လူမှုစီးပွားဘဝ ဖွံ့ဖြိုးတိုးတက်ရေးတို့ကို အဓိက ရည်မှန်းချက် (၂)ရပ်ဖြင့် ဆောင်ရွက်ခဲ့တာ ဖြစ်ပါတယ်။ ပထမအချက် ဖြစ်တဲ့ တည်ငြိမ် အေးချမ်းမှုရှိရေးဆိုတဲ့နေရာမှာ နိုင်ငံရေးတည်ငြိမ်အေးချမ်းမှုနဲ့ ပြည်တွင်းမှာရှိတဲ့ တိုင်းရင်းသား လက်နက်ကိုင်အဖွဲ့အစည်းအသီးသီးနဲ့ ထာဝရငြိမ်းချမ်းရေး တည်ဆောက် နိုင်မှုတို့ဟာ အရေးကြီးတဲ့ကိစ္စရပ်တွေပဲဖြစ်ပါတယ်။ ဒါကြောင့် ပြည်ထောင်စုအစိုးရအဖွဲ့ဟာ နိုင်ငံရေးနဲ့ ပတ်သက်လို့ ပြုပြင် ပြောင်းလဲရေးတွေ၊ ဖြေလျော့ရေးတွေ ဆောင်ရွက်လာသလို ၂၀၁၁ ခုနှစ်၊ သြဂုတ်လ ၁၈ ရက်နေ့ နေ့စွဲနဲ့ ကြေညာချက်အမှတ် ၁/၂၀၁၁ ကို ထုတ်ပြန်ပြီး တိုင်းရင်းသား လက်နက်ကိုင် အဖွဲ့အစည်းတွေကို ငြိမ်းချမ်းရေး တွေ့ဆုံဆွေးနွေးဖို့ ဖိတ်ခေါ်ခဲ့ပါတယ်။ တိုင်းပြည် စဉ်ဆက်မပြတ် ဖွံ့ဖြိုးတိုးတက်ဖို့ရည်ရွယ်ပြီး သာမန်ငြိမ်းချမ်းရေး မဟုတ်ဘဲ ထာဝရငြိမ်းချမ်းရေးကို ဦးတည်ခဲ့ပါတယ်။ တစ်ဆက်တည်းမှာပဲ ပြည်နယ်အဆင့် ငြိမ်းချမ်းရေးဆွေးနွေးရေးအဖွဲ့နဲ့ ပြည်ထောင်စုအဆင့် ငြိမ်းချမ်းရေးဆွေးနွေးရေးအဖွဲ့တွေကို လည်း ဖွဲ့စည်းဆောင်ရွက်စေခဲ့ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ နိုင်ငံတော်အစိုးရ အနေနဲ့ တိုင်းရင်းသားလက်နက်ကိုင်အဖွဲ့အစည်းတွေနဲ့ ငြိမ်းချမ်းရေးဆွေးနွေးရာမှာ ပြည်နယ် အဆင့်၊ ပြည်ထောင်စုအဆင့်၊ ပြည်ထောင်စုလွှတ်တော်အဆင့်ဆိုပြီး အဆင့်(၃)ဆင့် ချမှတ် အကောင်အထည်ဖော် ဆောင်ရွက်နေပြီ ဖြစ်ပါတယ်။ အဲဒီအဆင့်(၃)ဆင့်ဟာ ထာဝရ ငြိမ်းချမ်းရေး ဖော်ဆောင်မယ့် နိုင်ငံတော်ရဲ့ လမ်းပြမြေပုံပဲ ဖြစ်ပါတယ်။ ပြည်နယ်အဆင့် ငြိမ်းချမ်းရေးဖော်ဆောင်ရာမှာ နှစ်ဦးနှစ်ဖက် ပစ်ခတ်တိုက်ခိုက်မှု ရပ်ဆိုင်းရေး၊ နှစ်ဖက်သဘောတူညီမှု ညှိနှိုင်းရရှိထားတဲ့ သတ်မှတ်နေရာမှာ နေထိုင်ရေး၊ သတ်မှတ်နေရာကအပ အခြားဒေသသို့ လက်နက်ဖြင့် သွားလာခြင်း မပြုရေး၊ ဆက်ဆံရေး စခန်းကို နှစ်ဖက်သဘောတူညီသော သင့်လျော်တဲ့နေရာ၌ လက်နက်မပါ ထားရှိရေး၊ ပြည်ထောင်စုအဆင့် ငြိမ်းချမ်းရေး ဆွေးနွေးရေးအဖွဲ့နဲ့ ဆွေးနွေးဖို့အတွက် ကိုယ်စားလှယ်အဖွဲ့ တရားဝင်ဖွဲ့စည်းပေးဖို့နဲ့ ဆွေးနွေးမယ့် အချိန်နဲ့ နေရာတို့ကို ညှိနှိုင်းရေးတို့ပဲ ဖြစ်ပါတယ်။ ပြည်ထောင်စုအဆင့်ငြိမ်းချမ်းရေး ဆွေးနွေးရာမှာ သတ်မှတ်ထားရှိချက်တွေအနေနဲ့ ပြည်ထောင်စုအတွင်း အမြဲအတူတကွ ပူးပေါင်းနေထိုင်ရေး၊ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေးနဲ့ အချုပ်အခြာအာဏာ တည်တံ့ခိုင်မြဲရေးတို့ကို သဘောတူရေး၊ စီးပွားရေးလုပ်ငန်း၊ ဖွံ့ဖြိုးတိုးတက်ရေးလုပ်ငန်းတွေကို ဥပဒေနဲ့အညီ နှစ်ဦးနှစ်ဖက် ပူးတွဲပြီး တရားဝင်ဆောင်ရွက်ရေး၊ မူးယစ်ဆေးဝါးနဲ့ စိတ်ကို ပြောင်းလဲစေတဲ့ ဆေးဝါးများတိုက်ဖျက်ရေးမှာ ပူးပေါင်းဆောင်ရွက်ရေး၊ ပါတီထူထောင်ပြီး ရွေးကောက်ပွဲဝင်ရေး၊ ဖွဲ့စည်းပုံအခြေခံဥပဒေကို လက်ခံဖို့နဲ့ ပြင်ဆင်လိုတဲ့ကိစ္စရပ်တွေရှိရင် လွှတ်တော်အတွင်းမှာ အများသဘောတူဆန္ဒနဲ့အညီ ဆောင်ရွက်ရေး၊ ထာဝရငြိမ်းချမ်းရေးအတွက် ဥပဒေဘောင် အတွင်းကို အပြီးအပိုင်ဝင်ပြီး ဖွဲ့စည်းပုံအခြေခံဥပဒေနဲ့အညီ တန်းတူညီတူ နေထိုင်သွားလာ လုပ်ကိုင်စားသောက်ရေးနဲ့ ဖွဲ့စည်းပုံအခြေခံဥပဒေနဲ့အညီ တစ်ခုတည်းသော လက်နက်ကိုင် အဖွဲ့အစည်းအဖြစ် အသွင်ကူးပြောင်းရေးကို ညှိနှိုင်းဆောင်ရွက်ရေးတို့ ဖြစ်ပါတယ်။ ပြည်ထောင်စုလွှတ်တော်အဆင့် ဆွေးနွေးရာမှာ ပြည်ထောင်စုလွှတ်တော်မှာ တိုင်းရင်းသားအားလုံး ပါဝင်ဆွေးနွေးပြီး ထာဝရ ငြိမ်းချမ်းရေးအတွက် လက်မှတ်ရေးထိုး အကောင်အထည်ဖော်သွားဖို့ ဖြစ်ပါတယ်။ တိုင်းရင်းသားလက်နက်ကိုင်အဖွဲ့အစည်းတွေနဲ့ ငြိမ်းချမ်းရေး ဆွေးနွေးရာမှာ ဦးဆောင်ဦးရွက်ပြုနိုင်ဖို့အတွက် ပြည်ထောင်စုငြိမ်းချမ်းရေး ဖော်ဆောင်ရေး ဗဟိုကော်မတီကို ၂၀၁၂ ခုနှစ်၊ မေလ ၃ ရက်နေ့မှာ နိုင်ငံတော်သမ္မတရုံးရဲ့ အမိန့်အမှတ် ၁၁/၂၀၁၂ နဲ့ နိုင်ငံတော်သမ္မတ ဥက္ကဋ္ဌအဖြစ် ပါဝင်တဲ့ အဖွဲ့ဝင် (၁၁)ဦးနဲ့ ဖွဲ့စည်း ခဲ့ပါတယ်။ အဲဒီနေ့မှာပဲ ပြည်ထောင်စုငြိမ်းချမ်းရေး ဖော်ဆောင်ရေးလုပ်ငန်းကော်မတီကို န���ုင်ငံတော်သမ္မတရုံးရဲ့ အမိန့်အမှတ် ၁၂/ ၂၀၁၂ နဲ့ အဖွဲ့ဝင်ပေါင်း (၅၂)ဦးပါဝင် ဖွဲ့စည်းခဲ့ ပါတယ်။ ဗဟိုကော်မတီမှာ တပ်မတော်ကာကွယ်ရေးဦးစီးချုပ်က အဖွဲ့ဝင်အဖြစ် ပါဝင်ပြီး လုပ်ငန်းကော်မတီမှာ ဒုတိယတပ်မတော်ကာကွယ်ရေးဦးစီးချုပ်၊ ကာကွယ်ရေးဦးစီးချုပ်(ကြည်း)က ဒုတိယဥက္ကဋ္ဌအဖြစ် ပါဝင်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ နိုင်ငံတော်အစိုးရရဲ့ ထာဝရငြိမ်းချမ်းရေးရရှိဖို့ ကြိုးပမ်းအကောင်အထည်ဖော်မှုတွေကြောင့် နိုင်ငံတော်အတွင်း တည်ငြိမ် အေးချမ်းမှုတွေ လျင်လျင်မြန်မြန် ရရှိခဲ့ပြီး တိုင်းရင်းသားလက်နက်ကိုင်အဖွဲ့ (၁၂) ဖွဲ့အနက် (၁၁) ဖွဲ့နဲ့ အပစ်အခတ်ရပ်စဲရေး ဆောင်ရွက်နိုင်ခဲ့တဲ့အပြင် ပြည်နယ်အဆင့်နဲ့ ပြည်ထောင်စုအဆင့် သဘောတူညီမှုတွေကိုလည်း လက်မှတ်ရေးထိုးနိုင်ခဲ့ပါတယ်။ အပစ်အခတ်ရပ်စဲရေး ဘယ်လောက်ပဲ အောင်မြင်နေပါစေ တိုင်းရင်းသား လက်နက်ကိုင်အချို့နဲ့ ဖြစ်ပွားတဲ့ လက်နက်ကိုင်ပဋိပက္ခတွေကို အဖြေရှာဖို့အတွက် နိုင်ငံရေး တွေ့ဆုံဆွေးနွေးမှုတွေ မဖြစ်မနေ ပြုလုပ်ရန်လိုအပ်တဲ့အတွက် နိုင်ငံရေးဆွေးနွေးပွဲပုံစံတွေ ကိုလည်း ပြင်ဆင်ထားပြီး ဖြစ်ပါတယ်။ ထိရောက်တဲ့ နိုင်ငံရေးဆွေးနွေးပွဲတွေ ပြုလုပ်နိုင်ဖို့ အတွက် အပစ်အခတ်ရပ်စဲရေး သဘောတူညီမှု ရရှိပြီးဖြစ်တဲ့ တိုင်းရင်းသားလက်နက်ကိုင် အဖွဲ့အစည်းတွေနဲ့ ဆွေးနွေးညှိနှိုင်းမှုတွေ ဆက်လက်ဆောင်ရွက်လျက် ရှိပါတယ်။ နိုင်ငံတော်အစိုးရအနေနဲ့ တိုင်းရင်းသားလက်နက်ကိုင် အဖွဲ့အစည်းအသီးသီးနဲ့ ငြိမ်းချမ်းရေး တွေ့ဆုံဆွေးနွေးမှု ဆောင်ရွက်နိုင်တဲ့အခြေအနေတွေကတော့ ဝ သွေးစည်း ညီညွတ်ရေး တပ်မတော် (UWSA)အဖွဲ့နဲ့ ပြည်နယ်အဆင့် (၁) ကြိမ်၊ ပြည်ထောင်စုအဆင့် (၃) ကြိမ်၊ စုစုပေါင်း(၄)ကြိမ် ငြိမ်းချမ်းရေး ဆွေးနွေးခဲ့ပြီး နှစ်ဖက်ပူးပေါင်း ဆောင်ရွက်နိုင်ဖို့ ကျိုင်းတုံ၊ တာချီလိတ်၊ လားရှိုး၊ တန့်ယန်းမြို့တွေမှာ ဆက်ဆံရေးရုံးတွေ ဖွင့်လှစ်နိုင်ခဲ့ပါတယ်။ အမျိုးသားဒီမိုကရေစီ မဟာမိတ်တပ်ဖွဲ့ (NDA)အနေနဲ့ အလွတ်သဘော (၁) ကြိမ်၊ ပြည်နယ်အဆင့် (၁) ကြိမ်၊ ပြည်ထောင်စုအဆင့် (၃) ကြိမ်၊ စုစုပေါင်း (၅) ကြိမ် ငြိမ်းချမ်းရေး ဆွေးနွေးခဲ့ပြီး မိုင်းလား၊ ကျိုင်းတုံ၊ တာချီလိတ်မြို့တွေမှာ ဆက်ဆံရေးရုံးတွေ ဖွင့်လှစ်ပြီး ဖြစ်ပါတယ်။ ကရင်အမျိုးသားအစည်းအရုံး (KNU) နဲ့ အလွတ်သဘော (၁၂) ကြိမ်၊ တိုင်းဒေသကြီး၊ ပြည်နယ်အဆင့် (၄) ကြိမ်၊ ပြည်ထောင်စုအဆင့် (၂) ကြိမ်၊ စုစုပေါင်း (၁၈)ကြိမ် ငြိမ်းချမ်းရေး ဆွေးနွေးခဲ့ပြီး ကျောက်ကြီး၊ ဘုရားသုံးဆူ၊ မြဝတီ၊ ဘားအံနဲ့ ထားဝယ်မြို့တွေမှာ ဆက်ဆံရေးရုံး တွေ ဖွင့်လှစ်ပြီး ဖြစ်ပါတယ်။ ကလိုထူးဘော ကရင်အစည်းအရုံး (KKO)အဖွဲ့နဲ့ အလွတ်သဘော (၁)ကြိမ်၊ ပြည်နယ် အဆင့် (၁) ကြိမ်၊ ပြည်ထောင်စုအဆင့် (၂) ကြိမ်၊ စုစုပေါင်း (၄) ကြိမ် ငြိမ်းချမ်းရေး ဆွေးနွေးခဲ့ပြီး မြဝတီမြို့မှာ ဆက်ဆံရေးရုံး ဖွင့်လှစ်နိုင်ခဲ့ပါတယ်။ ကရင်အမျိုးသားအစည်းအရုံး၊ ကရင် အမျိုးသားလွတ်မြောက်ရေးတပ်မတော် (ငြိမ်းချမ်းရေးကောင်စီ)အဖွဲ့နဲ့ အလွတ်သဘော (၅) ကြိမ်၊ ပြည်နယ်အဆင့် (၁) ကြိမ်၊ စုစုပေါင်း (၆) ကြိမ် ငြိမ်းချမ်းရေးဆွေးနွေးခဲ့ပြီး ဘားအံနဲ့ မြဝတီမြို့တွေမှာ ဆက်ဆံရေးရုံးတွေ ဖွင့်လှစ်နိုင်ခဲ့ပါတယ်။ ရှမ်းပြည်ပြန်လည်ထူထောင်ရေးကောင်စီ (RCSS) အဖွဲ့ နှင့် အလွတ်သဘော (၇) ကြိမ်၊ ပြည်နယ်အဆင့် (၂) ကြိမ်၊ ပြည်ထောင်စုအဆင့် (၂) ကြိမ်၊ စုစုပေါင်း (၁၁)ကြိမ် ငြိမ်းချမ်းရေး ဆွေးနွေးခဲ့ပြီး တောင်ကြီး၊ ခိုလမ်၊ ကျိုင်းတုံ၊ မိုင်းဆတ်၊ တာချီလိတ်မြို့တွေမှာ ဆက်ဆံရေးရုံးတွေနဲ့ မူဆယ်မြို့မှာ စီးပွားရေးကိုယ်စားလှယ်ရုံးတွေ ဖွင့်လှစ်ပြီး ဖြစ်ပါတယ်။ ကရင်နီအမျိုးသားတိုးတက်ရေးပါတီ (KNPP)အဖွဲ့နဲ့ အလွတ်သဘော (၂) ကြိမ်၊ ပြည်နယ်အဆင့် (၁) ကြိမ်၊ ပြည်ထောင်စုအဆင့် (၁) ကြိမ်၊ စုစုပေါင်း (၄)ကြိမ် ငြိမ်းချမ်းရေး ဆွေးနွေးခဲ့ပြီး လွိုင်ကော်၊ ဖားဆောင်း နဲ့ ရှားတောမြို့တွေမှာ ဆက်ဆံရေးရုံးတွေ ဖွင့်လှစ်ပြီး ဖြစ်ပါတယ်။ ချင်းအမျိုးသားတပ်ဦး (CNF)အဖွဲ့နဲ့ အလွတ်သဘော (၂) ကြိမ်၊ ပြည်နယ်အဆင့် (၁) ကြိမ်၊ ပြည်ထောင်စုအဆင့် (၁) ကြိမ်၊ စုစုပေါင်း (၄) ကြိမ် ငြိမ်းချမ်းရေး ဆွေးနွေးခဲ့ပြီး မတူပီ၊ ထန်တလန် နဲ့ တီးတိန်မြို့တွေမှာ ဆက်ဆံရေးရုံးများ ဖွင့်လှစ်ပြီး ဖြစ်ပါတယ်။ ရှမ်းပြည်နယ်တပ်မတော်(ဝမ်ဟိုင်း)အဖွဲ့နဲ့ အလွတ်သဘော (၅)ကြိမ်၊ ပြည်နယ် အဆင့် (၁)ကြိမ်၊ ပြည်ထောင်စုအဆင့် (၂) ကြိမ်၊ စုစုပေါင်း (၈)ကြိမ် ငြိမ်းချမ်းရေး ဆွေးနွေးခဲ့ပြီး တောင်ကြီး၊ လားရှိုး၊ ခိုလမ်မြို့တွေမှာ ဆက်ဆံရေးရုံးတွေ ဖွင့်လှစ်ပြီး ဖြစ်ပါတယ်။ မွန်ပြည်သစ်ပါတီ (NMSP) အဖွဲ့နှင့် အလွတ်သဘော (၂) ကြိမ်၊ ပြည်နယ်အဆင့် (၂) ကြိမ်၊ ပြည်ထောင်စုအဆင့် (၂) ကြိမ် စုစုပေါင်း (၆)ကြိမ် ငြိမ်းချမ်းရေးဆွေးနွေးခဲ့ပြီး မော်လမြိုင်၊ ရေး၊ သံဖြူဇရပ်၊ မုဒုံမြို့တွေမှာ ဆက်ဆံရေးရုံးနဲ့ ပေါင်မြို့နယ်၊ ဇင်းကျိုက် ကျေးရွာမှာ စီးပွားရေးရုံးတွေ ဖွင့်လှစ်နိုင်ခဲ့ပါတယ်။ ရခိုင်လွတ်မြောက်ရေးပါတီ(ALP) အဖွဲ့နဲ့ အလွတ်သဘော (၂) ကြိမ်၊ ပြည်နယ်အဆင့် (၁) ကြိမ်၊ စုစုပေါင်း (၃) ကြိမ် ငြိမ်းချမ်းရေးဆွေးနွေးခဲ့ပြီး ကျောက်တော်မြို့မှာ ဆက်ဆံရေးရုံး ဖွင့်လှစ်ပြီး ဖြစ်ပါတယ်။ နာဂဆိုရှယ်လစ်ကောင်စီ(ခက်ပလန်)အဖွဲ့နဲ့ အလွတ်သဘော (၂)ကြိမ်၊ တိုင်းဒေသကြီး အဆင့် (၁)ကြိမ်၊ စုစုပေါင်း (၃) ကြိမ် ငြိမ်းချမ်းရေးဆွေးနွေးခဲ့ပြီး ခန္တီးမြို့မှာ ဆက်ဆံရေးရုံး ဖွင့်လှစ်နိုင်ရေးဆောင်ရွက်လျက်ရှိပါတယ်။ ပအိုးဝ်အမျိုးသားလွတ်မြောက်ရေးအဖွဲ့(PNLO)အဖွဲ့နှင့် အလွတ်သဘော (၂) ကြိမ်၊ ပြည်နယ်အဆင့် (၁) ကြိမ်၊ စုစုပေါင်း (၃) ကြိမ် ငြိမ်းချမ်းရေးဆွေးနွေးခဲ့ပြီး တောင်ကြီး၊ ဆီဆိုင် နဲ့ မောက်မယ်မြို့တွေမှာ ဆက်ဆံရေးရုံးတွေ ဖွင့်လှစ်နိုင်ဖို့ ဆောင်ရွက်လျက် ရှိပါတယ်။ ဖွင့်လှစ်ပြီး ဆက်ဆံရေးရုံးတွေမှာ နှစ်ဖက်သဘောတူညီထားတဲ့ ကတိကဝတ်အတိုင်း လိုက်နာဆောင်ရွက်ရင်း နယ်မြေဒေသဖွံ့ဖြိုးတိုးတက်ရေးတွေကို ပူးပေါင်းအကောင်အထည်ဖော် ဆောင်ရွက်လျက်ရှိပါတ်။ နိုင်ငံတော်အစိုးရအနေနဲ့ တိုင်းရင်းသားလက်နက်ကိုင်အဖွဲ့တွေကို ၂၀၀၈ ဖွဲ့စည်းပုံအခြေခံဥပဒေနှင့်အညီ အသွင်ကူးပြောင်းခြင်း၊ လက်နက်စွန့်ပြီး နိုင်ငံတော် အစိုးရနှင့် ပူးပေါင်းဆောင်ရွက်ခြင်းများ ပြု လုပ်မယ်ဆိုရင် အသက်အိုးအိမ်စည်းစိမ်အတွက် အာမခံချက်ပေးခြင်း၊ ၎င်းတို့ရဲ့ ပိုင်ဆိုင်မှုတွေအတွက် အာမခံချက်ပေးခြင်း၊ ပြည်ပနိုင်ငံတွေက လာရောက်ပြီးတော့ ရင်းနှီးမြှုပ်နှံမှုတွေအတွက် ဥပဒေနှင့်အညီ ဆောင်ရွက်ပေးမယ်လို့ အာမခံချက်တွေပေးပြီး စေတနာထား ကောင်းမွန်တဲ့ တုံ့ပြန်ချက်တွေနဲ့ တွေ့ဆုံဆွေးနွေးဆောင်ရွက်ခဲ့တဲ့အတွက် KIO၊ KIA အဖွဲ့က လွဲပြီး ကျန်တိုင်းရင်းသား လက်နက်ကိုင် အဖွဲ့အစည်းတွေနဲ့ ငြိမ်းချမ်းရေးဆွေးနွေးပွဲများ ဆောင်ရွက်နိုင်ခဲ့ပြီး ထာဝရငြိမ်းချမ်းရေး အတွက် ဆက်လက်ဆောင်ရွက်လျက်ရှိပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ တိုင်းရင်းသား အဖွဲ့အစည်းတွေကို နိုင်ငံတော်အစိုးရရဲ့ ထောက်ပံ့ပေးမှု စုစုပေါင်း တန်ဖိုးငွေ သိန်းပေါင်း (၉၁၃,၇၉၉,၈၈၈) ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ပြည်ထောင်စုသမ္မတ မြန်မာနိုင်ငံတော်အစိုးရအနေနဲ့ အမျိုးသားပြန်လည်သင့်မြတ်ရေးအတွက် သဘောထားကြီးစွာနဲ့ KIO၊ KIA အဖွဲ့အစည်းကို ငြိမ်းချမ်းရေးဆွေးနွေးနိုင်ဖို့ နည်းလမ်းမျိုးစုံနဲ့ ကြိုးကြိုး စားစားဆောင်ရွက်လျက်ရှိရာမှာ ယနေ့အထိ (၁၁)ကြိမ် ဆွေးနွေးပြီး ဖြစ်ပေမယ့် နိုင်ငံတကာငြိမ်းချမ်းရေးဆွေးနွေးပွဲမျိုးဖြစ်တဲ့ အပစ်ရပ်ပြီးမှ နိုင်ငံရေးဆွေးနွေးခြင်းအစား နိုင်ငံရေး ဆွေးနွေးရင်း အပစ်ရပ်ရေး ဆောင်ရွက်ရန် ဆွေးနွေးညှိနှိုင်းမယ်လို့ KIO၊ KIA ဖက်က ဆန့်ကျင် ဆွေးနွေးတဲ့အတွက် ဒီနေ့အထိ ဆွေးနွေးမှု မအောင်မြင်ရခြင်းဖြစ်ပါတယ်။ ကျန်လက်နက်ကိုင်တိုင်းရင်းသားအဖွဲ့အစည်းတွေနဲ့ ငြိမ်းချမ်းရေးဆွေးနွေးပွဲများ ဆောင်ရွက်နိုင်ခဲ့တဲ့ နိုင်ငံတော်အစိုးရရဲ့ စေတနာနဲ့ သဘောထားအမှန်ကို တွေ့မြင်ရမှာ ဖြစ်ပါတယ်။ ယုံကြည်မှုဆိုတာ ကိုယ်တိုင်တည်ဆောက်ယူမှသာ ရမှာဖြစ်ပါတယ်။ အပစ်အခတ် ရပ်စဲရေးတို့၊ ထာဝရငြိမ်းချမ်းရေးဖော်ဆောင်မှုတို့ဟာ တစ်ဖက်သတ် ဆောင်ရွက်လို့ မရတဲ့ ကိစ္စရပ်တွေ ဖြစ်ပါတယ်။ KIO၊ KIA အဖွဲ့ဟာ ၁၉၉၄ ခုနှစ်ကစပြီး အပစ်အခတ် ရပ်စဲထားတဲ့ အဖွဲ့ ဖြစ်ပြီး နိုင်ငံတော်ဖွဲ့စည်းပုံအခြေခံဥပဒေနဲ့အညီ ရွေးကောက်တင်မြှောက်တဲ့ ဒီမိုကရေစီ ဖော်ဆောင်မယ့် အစိုးရသစ် မဖြစ်ပေါ်မီ လပိုင်းအချိန်ကစပြီး အပစ်အခတ်ရပ်စဲရေး သဘော တူညီချက်တွေကို ချိုးဖောက်ပြီး သတ်မှတ်န��ရာတွေက ကျော်လွန်ကာ တပ်နေရာ ယူမှုတွေ၊ စစ်ရေးပြင်ဆင်မှုတွေပြုလုပ်ခဲ့ပါတယ်။ အစိုးရသစ် ပေါ်ပေါက်လာပြီး ရက်ပိုင်း ကာလအတွင်း မှာပဲ KIO၊ KIA ဖက်က စတင်ပြီး ပဋိပက္ခဖြစ်ပွားစေမယ့် အပြုအမူတွေ ဆောင်ရွက်လာခဲ့ ပါတယ်။ အဲဒီကနေတစ်ဆင့် စစ်ရေးတိုက်ခိုက်မှုတွေ ဖြစ်လာစေခဲ့ပါတယ်။ KIO၊ KIA အဖွဲ့ရဲ့ အဲဒီလုပ်ရပ်တွေကို ကြည့်ခြင်းအားဖြင့် ၁၉၉၄ ခုနှစ်က ရယူခဲ့တဲ့ အပစ်အခတ်ရပ်စဲရေးဟာ KIO၊ KIA အဖွဲ့အနေနဲ့ ထာဝရငြိမ်းချမ်းရေး လိုချင်လို့ မဟုတ်ဘဲ တပ်မတော်ကို စစ်ရေးအရ ယှဉ်ပြိုင်နိုင်ဖို့ လူသစ်စုဆောင်းခြင်း၊ ဆက်ကြေးကောက်ခြင်း၊ စီးပွားရေး အခွင့်အလမ်းများ ရယူခြင်း၊ မူးယစ်ဆေးဝါးထုတ်လုပ်ခြင်းနဲ့ နိုင်ငံတော်ရဲ့ သယံဇာတတွေ တရားမဝင် သယ်ယူရောင်းချခြင်းတို့နဲ့ ငွေကြေးရှာဖွေပြီး လက်နက်ခဲယမ်း ဝယ်ယူ စုဆောင်းကာ စစ်အင်အား တောင့်တင်းရေးအတွက် အချိန်ယူတည်ဆောက်လို၍ ဖြစ်ကြောင်း ကျွန်တော့်အနေနဲ့ သုံးသပ်မိပါတယ်။ ကချင်ပြည်နယ်အတွင်း ၂၀၁၁ ခုနှစ်၊ ဇွန်လ ကနေပြီးတော့ ၂၀၁၂ ခုနှစ်၊ ဒီဇင်ဘာလ ၃၁ ရက်နေ့အထိ KIA အဖွဲ့ရဲ့ လမ်းတံတားများ ဖောက်ခွဲဖျက်ဆီးတာ၊ တပ်သားသစ် အဓမ္မစုဆောင်းတာ၊ အရပ်သားတွေကို ပစ်ခတ်တာ၊ ဖမ်းဆီးတာတွေကြောင့် မြို့နယ်အသီးသီးမှာ ရှိတဲ့ ကျေးရွာတွေက အသက်ဘေးလုံခြုံတဲ့ နီးစပ်ရာမြို့ပေါ် ရပ်ကွက်တွေကို ပြောင်းရွှေ့ ရောက်ရှိလာသူတွေ အတွက် နိုင်ငံတော်အစိုးရအနေနဲ့ ကချင်ပြည်နယ်အတွင်းမှာရှိတဲ့ မြို့နယ်၊ မြို့နယ်ခွဲပေါင်း (၁၁) ခုမှာ စခန်းပေါင်း (၈၂)ခု ဖွင့်လှစ်ထားရှိပြီး လူဦးရေပေါင်း (၃၂၄၃၄)ဦးကို ကျွေးမွေးစောင့်ရှောက်ထားပါတယ်။ ဒီစခန်းတွေကို ပြောင်းရွှေ့ရောက်ရှိ လာသူတွေကို နိုင်ငံတော်သမ္မတ၊ ကချင်ပြည်နယ်အစိုးရအဖွဲ့၊ နယ်စပ်ရေးရာဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေးဦးစီးဌာန၊ ဌာနဆိုင်ရာတွေနဲ့ တပ်ရင်း၊ တပ်ဖွဲ့တွေ၊ ကုလသမဂ္ဂလက်အောက်ခံ အဖွဲ့အစည်းတွေ၊ လူမှုရေးအသင်းအဖွဲ့တွေ၊ ကြက်ခြေနီအသင်းနဲ့ လွှတ်တော်ကိုယ်စားလှယ်တွေက ကုန်ပစ္စည်းနှင့် ငွေသားထောက်ပံ့မှု စုစုပေါင်းဟာ ကျပ်သိန်းပေါင်း (၆,၇၃၇,၄၇၆,၇၉၇)ကျပ် ရှိပြီဖြစ်ပါတယ်။ ဆက်လက်ပြီးတော့လည်း ပြည်တွင်းပြည်ပမှ လူမှုရေးအဖွဲ့အစည်းတွေ၊ စေတနာရှင်တွေကနေပြီးတော့ ထောက်ပံ့ပေးနိုင်ရေး ဆောင်ရွက်လျက် ရှိပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ နိုင်ငံတော် ဖွဲ့စည်းပုံ အခြေခံဥပဒေပုဒ်မ ၃၃၉ မှာ နိုင်ငံတော်အား ပြည်တွင်းပြည်ပ အန္တရာယ်တွေမှ ကာကွယ်ရေး အတွက် တပ်မတော်က ဦးဆောင်ရမည်လို့ ဖော်ပြထားပါတယ်။ KIO၊ KIA အဖွဲ့ရဲ့ ဥပဒေမဲ့ လုပ်ရပ်တွေကြောင့် ပြည်သူတွေအပေါ် ကျရောက်လာတဲ့ အန္တရာယ်ကို တပ်မတော်က ကာကွယ် စောင့်ရှောက်ပေးခြင်းဟာ ဖွဲ့စည်းပုံအခြေခံဥပဒေနှင့်အညီ ဆောင်ရွက်ခြင်း ဖြစ်ပါတယ်။ တပ်မတော်သားတွေဟာ ငြိမ်းချမ်းရေးကို အလိုချင်ဆုံးသူတွေဖြစ်ပါတယ်။ နိုင်ငံရေး နည်းလမ်းအရ ဖြေရှင်းမရတော့တဲ့အဆုံးမှာ လက်နက်ကိုင် တိုက်ခိုက်မှု တွေနဲ့သာ ဖြေရှင်းကြ ရစမြဲ ဖြစ်ပါတယ်။ လက်နက်ကိုင်တိုက်ခိုက်မှုတွေကြောင့် အရင်ဦးဆုံး အသက်စွန့်လွှတ် ရသူတွေ၊ ကိုယ်ခန္ဓာအစိတ်အပိုင်း စွန့်လွှတ်ရသူတွေဟာ တပ်မတော်သားတွေပဲ ဖြစ်ပါတယ်။ ရှောင်လွဲ၍ မရတဲ့အခြေအနေကြောင့် KIO၊ KIA အဖွဲ့ကို တိုက်ခိုက်ရခြင်း ဖြစ်ကြောင်း တင်ပြလိုပါတယ်။ တပ်မတော်အနေနဲ့ ၂၀၁၃ ခုနှစ်၊ ဇန်နဝါရီလ ၁၉ ရက်နေ့ နံနက် ၀၆ဝဝ အချိန်မှစ၍ လဂျားယန်ဒေသ နယ်မြေရှင်း စစ်ဆင်မှုတွေ ရပ်ဆိုင်းထားခဲ့ပေမယ့် KIO၊ KIA အဖွဲ့ အနေနဲ့ အရပ်သားတွေကို ပစ်ခတ်တာ၊ ရဲစခန်းတွေ တိုက်ခိုက်တာ၊ တပ်မတော်၊ တပ်အဖွဲ့တွေကို တိုက်ခိုက်တာ ဆက်လက်ပြုလုပ်နေတာဟာ KIO၊ KIA ခေါင်းဆောင်တွေအနေနဲ့ ငြိမ်းချမ်းရေး လိုလားတဲ့ ပြည်သူများရဲ့ ဆန္ဒကို ဆန့်ကျင်နေခြင်း ဖြစ်ပါတယ်။ ပုဂ္ဂိုလ်ရေး ထင်ပေါ်ကျော်ကြားလိုသူတွေ၊ နိုင်ငံရေးအမြတ်ထုတ်လိုသူတွေက KIO၊ KIA အဖွဲ့ရဲ့ စစ်ရေးမဟုတ်တဲ့ ပစ်မှတ်တွေအပေါ် တိုက်ခိုက်မှု၊ ရထားလမ်း၊ ကားလမ်းနဲ့ တံတားတွေ မိုင်းခွဲဖျက်ဆီးမှု၊ ဆက်ကြေးတောင်းခံမှု၊ အတင်းအဓမ္မ လူသစ်စုဆောင်းမှု စတဲ့ ဥပဒေမဲ့ လုပ်ရပ်အပေါ် လျစ်လျူရှုပြီး ဖွဲ့စည်းပုံအခြေခံဥပဒေနှင့်အညီ တပ်မတော်ရဲ့ နိုင်ငံတော် ကာကွယ်ရေးနဲ့ လုံခြုံရေးတာဝန်ထမ်းဆောင်မှုအပေါ် ပြစ်တင်ဝေဖန် ဆောင်ရွက်နေတာဟာ KIO၊ KIA နဲ့နိုင်ငံတော် အစိုးရအကြား ငြိမ်းချမ်းရေးဖော်ဆောင်မှုကို အလှမ်းကွာဝေးအောင်ဆောင်ရွက်ချက်တွေပဲ ဖြစ်ပါတယ်ခင်ဗျား။ ပြည်သူတွေရဲ့ ဆန္ဒနဲ့အညီ တစ်နိုင်ငံလုံး တည်ငြိမ် အေးချမ်းမှု ရရှိစေဖို့အတွက် အပစ်အခတ်ရပ်စဲပြီး ငြိမ်းချမ်းရေးဆွေးနွေးဖို့ KIO၊ KIA အဖွဲ့ကို လွှတ်တော်ကိုယ်စားလှယ် များမှလည်း တိုက်တွန်းပေးကြဖို့ တင်ပြလိုပါတယ်ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ တပ်မတော်ဟာ ပြည်ထောင်စုဖွား တိုင်းရင်းသားတွေ ပါဝင်ဖွဲ့စည်းထားတဲ့ တပ်မတော် ဖြစ်ပါတယ်။ အဆိုရှင် ကချင်ပြည်နယ် မဲဆန္ဒနယ်အမှတ်(၁)က ဦးခက်ထိန်နန် က အဆိုတင်သွင်းစဉ်မှာ သမ္မတကြီးက KIA စစ်သားတစ်ယောက် ဆုံးရှုံးတာဟာ တိုင်းပြည်ရဲ့ ဆုံးရှုံးမှုဖြစ်သလို ဗမာစစ်သားတစ်ယောက် ဆုံးရှုံးတာဟာလည်း တိုင်းပြည်ရဲ့ ဆုံးရှုံးမှု ဖြစ်တယ်လို့ ပြောကြားခဲ့ ပါတယ် ခင်ဗျာ။ သမ္မတကြီးက ဗမာစစ်သားလို့ ပြောကြားခဲ့တာ မဟုတ်ပါဘူးခင်ဗျား။ တပ်မတော်သားလို့ ပြောခဲ့တာ ဖြစ်ပါတယ်။ ဒါကြောင့် အဆိုရှင် ဦးခက်ထိန်နန် အဆို တင်သွင်းစဉ် ဗမာစစ်သားဆိုတဲ့ စကားကို မှတ်တမ်းက ပယ်ဖျက်ပေးဖို့ တင်ပြရင်းနဲ့ နိဂုံးချုပ် ပါတယ်။</speech>
<speech type="speaker">အခုတင်ပြချက်နဲ့ ပတ်သက်ပြီးတော့ နိုင်ငံတော်သမ္မတရဲ့ ပြောကြားချက်အမှန်နဲ့ စိစစ်ပြီး တင်ပြချက်မှန်ကန်ရင် ပယ်ဖျက်ပေးဖို့ ဆုံးဖြတ်ပါတယ်။ (ဩဘာသံများ)</speech>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၇)မှ ဦးနိန်းခင်းပေါင် ဆွေးနွေးနိုင်ပါပြီ</speech>
<speech><mp id="43">ဦးနိန်းခင်းပေါင်၊ ချင်းပြည်နယ် မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အစည်းအဝေးသို့ တက်ရောက်လာကြသော ပြည်ထောင်စုအဆင့် ဝန်ကြီးများ၊ အမျိုးသားလွှတ်တော်ကိုယ်စားလှယ်များနဲ့ ဖိတ်ကြား ထားသော ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးနိန်းခင်းပေါင် ဖြစ်ပါတယ်။ ကျွန်တော့်အနေနဲ့ ကချင်ပြည်နယ် မဲဆန္ဒနယ်အမှတ်(၁) (အတွင်းရေးမှူး၊ တိုင်းရင်းသားရေးရာကော်မတီ) ရဲ့ ပြည်တွင်းငြိမ်းချမ်းရေးနဲ့ ပတ်သက်၍ထာဝရငြိမ်းချမ်းရေး ဖော်ဆောင်ရေးလုပ်ငန်းရရှိနိုင်ရန် နှစ်ဦးနှစ်ဖက် အပြန်အလှန် ယုံကြည်မှု ရရှိမည့် ခိုင်မာသော အခြေခံမူ (၃)ချက်ကို ရေးဆွဲချမှတ်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေး တင်ပြသွားမှာ ဖြစ်ပါတယ်။ လေးစားအပ်တဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ မေတ္တာ၊ ကရုဏာ၊ မုဒိတာ၊ ဥပေက္ခာတည်းဟူသော ဗြဟ္မစိုရ်တရားလေးပါးနဲ့ လွတ်လပ်ခြင်း၊ ညီမျှခြင်း၊ တရားမျှတခြင်း ဟူသော လောကပါလ တရားသုံးပါးတို့ဟာ ကျွန်တော်တို့ တိုင်းရင်းသားတွေရဲ့ ကိုးကွယ် ယုံကြည်ချက်၊ ခံယူချက်နဲ့ ခြားနားကွဲပြားမှု လုံးဝ မရှိပါကြောင်း၊ အမိမြန်မာနိုင်ငံရဲ့ တိုင်းသူ ပြည်သားကို ရင်ဝယ်သားကဲ့သို့ ကျောသား ရင်သား မခြား မေတ္တာထား ခွင့်လွှတ်မှာမို့ စကား အသုံးအနှုန်းများ နားလည်ပေးပါမည့်အကြောင်း၊ မိဘရင်ခွင်၌ ဆိုးနွဲ့သော သားသမီးများကို ခွင့်လွှတ် ဖြည့်ဆည်းပါမည်အကြောင်း အဆိုကို တင်ပြပါရစေ။ ဥက္ကဋ္ဌကြီးခင်ဗျား။ လက်နက်ကိုင်လူနည်းစုနဲ့ နိုင်ငံတော်အစိုးရအနေနဲ့ အခြေမကျသေးတဲ့ တင်းမာမှုတွေ ပေါ်ပေါက်လာရပါတယ်။ နှစ်ဖက်တင်းမာမှု အတော်အတန် လျော့ပါးလာပေမယ့် ပုံမှန်အခြေအနေကို မရောက်နိုင်သေးတဲ့ သဘောရောက်နေပါတယ်။ နောက်ထပ် ကြီးမားတဲ့ ပဋိပက္ခပြဿနာ စိုးရိမ်စိတ် မြင့်မြင့်မားမား ရှိနေတဲ့ သဘောပါ။ အခါတိုင်းလို ပညာရှင်သက်သက် သီအိုရီ ရှုထောင့် သက်သက်မဟုတ်ပဲ၊ လက်နက်ကိုင်အဖွဲ့နဲ့ အစိုးရအဖွဲ့ တစ်ဖက်နှင့် တစ်ဖက်လက်ခံနိုင်မှုအပေါ် ပြင်ဆင်လာခဲ့တာတွေ တွေ့ရပါတယ်။ နှစ်ဖက်စလုံးညှိနှိုင်းမှု ရှိသော်လည်း ဘေးထွက်ဆိုးကျိုးအပေါ် ရှောင်ရှား ပြင်ဆင်နိုင်ခြင်း မရှိသေးပါဘူး။ ဥက္ကဋ္ဌကြီးခင်ဗျား။ ၂၁-၂-၂၀၁၃ ရက်နေ့ ကြေးမုံသတင်းစာ၊ စာမျက်နှာ(၂)၊ (၃)မှာ ပြည်တွင်းငြိမ်းချမ်းရေးအတွက် နိုင်ငံရေးအရ ဆွေးနွေးအဖြေရှာနိုင်ရန် ကြိုးစား အားထုတ်နေမှု၊ နိုင်ငံရေးတည်ငြိမ်မှု၊ စီးပွားရေး ဖွံ့ဖြိုးတိုးတက်မှုနဲ့ လူမှု သဟဇာတဖြစ်မှုတို့ကို လက်တွဲ တည်ဆောက်ရန် လိုသည်ဆိုသည့် နိုင်ငံတော်သမ္မတကြီး၏ မိန့်ခွန်းမှာ National Identity လို့ ခေါ်တဲ့ အမျိုးသားလက္ခဏာကို ခေတ်နဲ့အညီ တည်ဆောက်မယ်ဆိုတဲ့ စကားလုံးက အလွန်ပဲ လေးနက်တဲ့ စကားလုံးဖြစ်ပါတယ်။ ဒီ စကားလုံးနဲ့ ပတ်သက်ပြီး ကျွန်တော် နည်းနည်းလေး ဆွေးနွေးလိုပါတယ်။ ဥက္ကဋ္ဌကြီးခင်ဗျား။ အင်္ဂလိပ်စာ sooo:sage:cc: oom:zcoln Coming Next 100 Years, Forecast for 21* Century လာမယ့်နှစ် (၁၀၀)၊ (၂၁)ရာစုအတွက် ဖြစ်လာမယ့် မျှော်လင့်ထားတဲ့ အနာဂတ် ကာလရဲ့ အယူအဆအပေါ် အခြေခံပြီး ကချင်ပြည်နယ်ဒေသကို ခပ်ပါးပါး ဘယ်လို စဉ်းစားသင့် တယ်ဆိုတာ ကျွန်တော်တို့ လွှတ်တော်ကိုယ်စားလှယ် အားလုံးက နားလည်သိရှိပြီးသား ဖြစ်ပါတယ်။ ကမ္ဘာကြီးဟာ Ideology အတွေးအခေါ်ကနေ Identity ဆိုတဲ့ နိုင်ငံရေးယုံကြည်ချက်ဆိုတဲ့ အမျိုးလက္ခဏာဆီကို တဖြည်းဖြည်းရွှေ့လျားပြောင်းလာနေပြီ ဖြစ်တဲ့အတွက် ထည့်သွင်း စဉ်းစားဖို့ အဓိက အချက် (၂)ချက်ရှိပါတယ်။ ပထမအချက်က လူသားအခြေခံချဉ်းကပ်နည်း။ (Human Bose Approach) geclosof Human Dignity – Human Security mos Human Rights quo:si. သိက္ခာ၊ တန်ဖိုးကနေ လူသားလုံခြုံ ရေး၊ အဲဒီကနေ လူ့အခွင့်အရေးကို တဖြည်းဖြည်း ရွှေ့လျားတဲ့ သဘောပါပဲ။ နောက်တစ်ချက်ကတော့ Nation Base Approach ဆိုတဲ့ အမျိုးသားရေးကို အခြေခံ ချဉ်းကပ်မှုပဲ ဖြစ်ပါတယ်။ အဲဒီချဉ်းကပ်မှု ရွှေ့လျားလာခြင်းက တစ်ပြိုင်တည်း gdys:wubos Solosus National Dignity 6$ National Security 6şəmsö:cos? National Identity၊ ပြောရရင်၊ အမျိုးသားရေးသိက္ခာ တန်ဖိုးကနေ အမျိုးသားရေးလုံခြုံမှုပဲ၊ အဲဒီကနေ အမျိုးသားလက္ခဏာဆီကို လျောလာတာဖြစ်ပါတယ်။ နောက်ဆုံးအနေနဲ့ နိုင်ငံရေးယုံကြည်ချက် အကန့်အသတ်မရှိတဲ့၊ ဘောင်မရှိတဲ့ Upper Limit တွေ အတွက်ကြောင့် လူသားတွေရဲ့ အတွေးထဲကနေ ခံစားချက်အဆင့်ကို ရောက်လာတဲ့အချိန်မှာ၊ ဒီအဆင့်မှာ လောဘ၊ ဒေါသ၊ မောဟ ဆိုတဲ့ စကားလေးတွေက လူသားရဲ့ နှလုံးသားကို ဖုံးလွှမ်းလာတဲ့အတွက် တစ်ဦးနဲ့ တစ်ဦး သဘောထားခြင်း မတူတာ၊ ငြင်းကြ၊ ဆိုကြတာတွေ ဖြစ်လာလို့ ပြဿနာ အမျိုးမျိုး ဖြစ်လာရတာ ဖြစ်ပါတယ်။ ဒါကြောင့် ကချင်ပြည်နယ် ပြဿနာကို မှန်ပြောင်းတစ်လက်နဲ့ ကြည့်လို့ မရတော့ပါဘူး။ မှန်ပြောင်း (၂)လက်နဲ့ သေသေချာချာကြည့်ဖို့ လိုအပ်နေပါပြီ။ အားလုံး ကျွန်တော်တို့ စာနာပေးကြဖို့လည်း လိုအပ်ပါတယ်။ ဥက္ကဋ္ဌကြီးခင်ဗျား။ ယခုဖြစ်ပေါ်နေတဲ့ ပဋိပက္ခဟာ Terrorist Attack အကြမ်းဖက် တိုက်ခိုက်မှု Engage ပစ်ခတ်ထိတွေ့မှုဖြစ်စဉ်နဲ့ Ambush ချုံခိုတိုက်ခိုက်ခြင်းများ ဖြစ်ပေါ်နေခြင်းကို Civil war ပြည်တွင်းစစ်ဆိုပြီး ချဲ့ ကားသုံးစွဲနေကြတာကို တွေ့ရပါတယ်။ ပြည်တွင်းစစ်ဆိုတာဟာ ပြည်နယ်အတွင်းရှိ မြို့ပြ တစ်ခုနဲ့ တစ်ခု တိုက်ခိုက်နေကြတဲ့ စစ်ပွဲလို့ အဓိပ္ပာယ်ဆိုရမှာ ဖြစ်ပါတယ်။ အခု ဖြစ်နေတာဟာ ပြည်တွင်းစစ် မဟုတ်ရင် ပြည်တွင်းသောင်းကျန်းမှုလို့သာ ဆိုရမှာဖြစ်ပါတယ်။ ယခုဖော်ပြနေတဲ့ ထိတွေ့ပစ်ခတ်မှုဖြစ်စဉ်များကို ပြည်တွင်းစစ်ဆိုပြီး သောင်းကျန်းသူများ၊ ပြည်ပမီဒီယာများကဲ့သို့ သံယောင်လိုက်ပြီး ပြောဆို နေကြတဲ့ ပြည်တွင်းနိုင်ငံရေးသမားအချို့ဟာ အခြေခံဥပဒေ အခန်း(၁၀)၊ ပုဒ်မ ၄၀၇(ခ) အရ သောင်းကျန်းသူကို သွယ်ဝိုက်ပြီး အားပေးနေသလို ဖြစ်လျက်ရှိကြောင်း ထောက်ပြချင်ပါတယ်။ ပြည်တွင်းစစ်နဲ့ အကြမ်းဖက်တိုက်ခိုက်မှုဆိုတာဟာ ပညာရပ်ဆိုင်ရာ ဝေါဟာရမှာ (Term) ကာလခွဲခြား သုံးစွဲရမှာ ဖြစ်ပါတယ်။ ဥပမာ အမေရိကန်၊ နယူးယောက်မြို့၊ လူ(၃၀၀၀)ကျော်သေတဲ့ တိုက်ခိုက်မှု၊ အိန္ဒိယနိုင်ငံ၊ မွမ်ဘိုင်းမြို့ လူ(၂၀၀)ကျော် သေတဲ့ တိုက်ခိုက်မှုတွေဟာ ပြည်တွင်းစစ် ဖြစ်သလား၊ ဒါတွေဟာ အကြမ်းဖက်တိုက်ခိုက်မှုတွေ ဖြစ်ပါတယ်။ မကြာသေးခင်က ၂၀၁၂ ခုနှစ်၊ ဒီဇင်ဘာလ ၁၄ ရက် နေ့က အမေရိကန်ပြည် 600?QI Conicaff Gassosi New Town el səcēåvzoqwozšiempê: Sandy Hook စာသင်ကျောင်းမှာ ကလေး အယောက်(၂၀)၊ လူကြီး အပါအဝင် (၆)ဦး၊ စုစုပေါင်း (၂၆) ဦးသေတဲ့ တိုက်ခိုက်မှုဟာ ပြည်တွင်းစစ်လား၊ ဒါတွေဟာ အကြမ်းဖက် တိုက်ခိုက်မှုတွေသာ ဖြစ်ပါတယ်။ ဥက္ကဋ္ဌကြီးခင်ဗျား။ Sandy Hook စာသင်ကျောင်းနဲ့ ပတ်သက်ပြီး အမေရိကန်သမ္မတ အိုဘားမား ဟာ နှလုံးကြေကွဲလု မတတ် ခံစားနေပြီး မိန့်ခွန်းပြောကြားရာမှာ မျက်ရည် မဆည်နိုင်လောက်အောင် ကျခဲ့ပါတယ်။ ဒါကြောင့် ဆောလျင်စွာ Interfaith Dialogue ပြုလုပ်စေပြီး ဆွေးနွေးချက် အခြေခံမူ ရေးဆွဲခြင်းရဲ့ ရလဒ်အပေါ် အမေရိကန်နိုင်ငံ သေနတ် ထိန်းချုပ်ရေး အစီအစဉ်သစ်ကို အမေရိကန်သမ္မတ အိုဘားမား က ထုတ်ဖော်ကြေညာ လိုက်ကြောင်း ၂၀၁၃ ခုနှစ်၊ ဇန်နဝါရီလ ၁၆ ရက်နေ့ VRF TV သတင်းတစ်ရပ်မှာ ဖော်ပြထားတာကို သိရှိရပါတယ်။ အမေရိကန်ဒေါ်လာ သန်း(၅၀၀) အကုန်အကျခံ ဆောင်ရွက်တဲ့ ၎င်းအစီအစဉ်သစ်ဟာ စစ်သားဆန်ဆန် တိုက်ခိုက်ရေး၊ လက်နက်များနှင့် လက်နက်ခဲယမ်းများ ကိုင်တွယ်အသုံးပြုမှု ပိတ်ပင်ရေးတို့ ဖြစ်ကြောင်း၊ သေနတ်ဝယ်ယူသူများရဲ့ နောက်ခံသမိုင်းကြောင်းကို စစ်ဆေးပြီးမှ ရောင်းချ သင့်ကြောင်း သမ္မတ အိုဘားမား က ပြောကြားပါတယ်။ အိုဘားမား က သေနတ်ထိန်းချုပ်ရေးအကြောင်းအရာနဲ့ စပ်လျဉ်း၍ အချက်(၂၃)ချက်ပါ စည်းကမ်းချက်များကို လက်မှတ်ရေးထိုးပြီး Sandy Hook Declaration အမိန့်ထုတ်ပြန် ကြေညာခဲ့ပါတယ်။ ကလေးများကို ကာကွယ်ရန် ဆရာ/ဆရာမများကိုပါသေနတ်ကိုင်ဆောင်မှုပေးပြီးတော့ သင်တန်း များပါ တက်စေခဲ့ပါတယ်။ ဥက္ကဋ္ဌကြီး ခင်ဗျား။ နိုင်ငံခြားမှာ ဖြစ်တာတွေနဲ့ ကွာခြားပါတယ်။ နိုင်ငံခြားမှာ ဗုံးခွဲလျှင် သူတို့ခွဲတာပါလို့ ခွဲတဲ့သူတွေက ရဲရဲဝံ့ဝံ့ ဝန်ခံကြပါတယ်။ ဒီမှာတော့ လက်သည် မပေါ်ပါဘူး။ ထိမ်ချန်မှု ရှိခဲ့ပါတယ်။ အစိုးရက ဖော်ထုတ်မှသာ လက်သည်ကို သိရပါတယ်။ ကျွန်တော်တို့ ငယ်ငယ်တုန်းက သေနတ်သံကြားတိုင်း ကျင်းထဲ ဆင်းပြီး ပုန်းနေရပါတယ်။ အကြောင်းမှာ ကျွန်တော်ဟာ ညောင်လေးပင်မှာ မွေးခဲ့ပါတယ်။ အဖေက အရာခံဗိုလ်နဲ့ ချင်း သနက(၂)မှာ တာဝန်ထမ်းဆောင်ခဲ့ပါတယ်။ အဖေတို့က ရှေ့တန်းသွားတဲ့အချိန်မှာ နောက်တန်းမှာ ကျန်ရစ်တဲ့ မိသားစုလေးတွေ၊ လိုင်းထဲက သူလေးတွေကို အပြင်ကနေ ကျွန်တော်တို့ကို သေနတ်တွေ ဘာတွေနဲ့ပစ်၊ အမြောက်တွေနဲ့ထုတော့ ကျွန်တော်တို့ ခဏခဏ ကျင်းထဲဆင်းပြီး ပုန်းနေရပါတယ်။ ထမင်းလည်း ငတ်နေရပါတယ်။ ဗုံးခွဲတိုင်း ပြည်တွင်းစစ်မဆိုနိုင်ပါ။ မြန်မာနိုင်ငံမှာ ပြည်တွင်းစစ် ဖြစ်ခဲ့ဘူးပါတယ်။ ၁၉၄၉ ခုနှစ်၊ အင်းစိန်တိုက်ပွဲဟာ ပြည်တွင်းစစ်ပါ။ အခု မဖြစ်တာ (၆၄)နှစ်ရှိပါပြီ။ ယခုဖြစ်နေတာက အခြေခံဥပဒေပုဒ်မ ၃၃၈ အရ တပ်မတော်၏ လက်အောက်တွင် လက်နက်ကိုင်အဖွဲ့အစည်းအားလုံး ရှိမည်ဆိုသောအချက်ကို မလိုက်နာနိုင်တဲ့ လက်နက်ကိုင် အဖွဲ့အစည်းအချို့ဟာ ယခုပြဿနာရဲ့ အဓိကအချက်ဖြစ်ပါတယ်။ ဥပမာ- အသေးစိတ်ပြောရလျှင် အပြည့်အဝ လွတ်လပ်ရေး မရသေးတဲ့ အာဖဂန်နစ္စတန်သမ္မတ ဟာမစ်ကာဇိုင်းက ၁၁-၈-၂၀၁၁ ရက်နေ့ လက်နက်ကိုင်အဖွဲ့အစည်းအားလုံးကို လက်နက် စွန့်လွှတ်ရမည်။ မစွန့်လွှတ်နိုင်ပါက အာဖဂန်တပ်မတော်အတွင်း ဝင်ရောက်ရမည်ဟု အမိန့် ထုတ်ပြန်ခဲ့ပါတယ်။ ဥက္ကဋ္ဌကြီး ခင်ဗျား။ အာသံ-မဏိပူရကို မဟာဗန္ဓုလရဲ့ မြန်မာတပ်တွေ သိမ်းပြီးတော့ ဘုရင့်အလိုကျ Sandozqgqnqshein နန်းတင်ခဲ့တာ သူတို့မေ့သွားပြီး၊ လက်တွေ့နယ်စပ် ဒေသငြိမ်းချမ်းဖို့ပဲ သူတို့လုပ်ဆောင်နေကြပါတယ်။ ဒါဟာ သိပ်သဘာဝကျပါတယ်။ နှစ်ဖက်စလုံး ညှိဖို့လိုပါတယ်။ ငါတို့ဟာ ဒီမိုကရစီသွားနေပြီ။ မင်းတို့က သောင်းကျန်းသူတွေကို မထောက်ပံ့နဲ့တော့။ ဒီလိုတရားဝင် ပြောပါလျက်နဲ့ ဆက်လုပ်နေရင် အစ္စရေးက လက်ဘနွန်မှာ ဟစ်(ဇ်)ဘိုလာ ပြောက်ကျားသူပုန်ကို ဆက်ဆံသလို နမူနာယူရတော့မှာ ဖြစ်ပါတယ်။ ငြိမ်းချမ်းရေး ဆွေးနွေးတဲ့အခါမှာ လက်နက်ကိုင်ဆောင်ရွက်ခွင့်ပေးဖို့ တောင်းလာမှာ သေချာပါတယ်။ နှစ်ဖက်စလုံး ဖြေလျော့မှုလုပ်ပေးဖို့ သင့်ပါပြီ။ ဥက္ကဋ္ဌကြီး ခင်ဗျား။ တို့တာဝန်အရေးသုံးပါးကို ဦးထိပ်ပန်ဆင်ထားပြီး ၂၀၀၈ ခုနှစ်တုန်းက အတည်ပြုခဲ့တဲ့ အခြေခံဥပဒေကြီးကို လေးစားလိုက်နာပါမယ်ဆိုပြီး ကတိဝန်ခံချက်နဲ့ ကျွန်တော်တို့ တစ်တွေဟာ ရွေးကောက်ပွဲဝင်ခဲ့ကြပါတယ်။ ပြည်သူတွေက ရွေးကောက်လိုက်လို့ လွှတ်တော်ထဲ ရောက်ခါမှ ဒီအခြေခံဥပဒေကြီးကို မထီမဲ့မြင်ပြုဖို့ မကောင်းပါဘူး။ အခြေခံဥပဒေကို အသိအမှတ် မပြုပါဘူးဆိုကာမှ တို့တာဝန်အရေးသုံးပါးကို ထိပါးစော်ကားလာမှာဖြစ်ပါတယ်။ ငြိမ်းချမ်းရေး ဂျိုးဖြူလို့ တင်စားတဲ့ ဆိုဗီယက်ယူနီယံ နိုဘယ်ဆုရှင် ဂေါ်ဘာချော့ဗ် ကိုတောင် ရုရှား ပြည်သူတွေက ပြို ကွဲခြင်းရဲ့ နတ်ဆိုးကြီးလို့ ခေါ်နေကြပြီ ဖြစ်ပါတယ်။ သူ့ကို နောင် အနှစ်(၂၀)ကြာမှ နတ်ဆိုးလို့မခေါ်ချင်တော့ပါဘူး။ ပြည်ထောင်စုပြို ကွဲခြင်းရဲ့ လမ်းစကို မကြုံချင်၊ မမြင်ချင်၊ အခေါ်မခံနိုင်ပါဘူး။ ကျွန်တော်တို့ဟာ ပြည်သူ့ကိုယ်စားလှယ် ဟုတ်သလား။ ဘယ်သူ့ ကိုယ်စားလှယ်လည်းဆိုတာ မိမိကိုယ်တိုင် သေချာဆန်းစစ်ဆင်ခြင်သင့်ပါတယ်။ ဥက္ကဋ္ဌကြီး ခင်ဗျား။ နိုင်ငံတော်တည်ဆောက်ရေးလုပ်ငန်းတွေဟာ စိန်ခေါ်မှုကြီး (၅)ချက်နှင့် ပြည့်နှက်နေသည့်အပြင် ပြည်တွင်းငြိမ်းချမ်းရေးအတွက် တိုင်းရင်းသားပဋိပက္ခ အပစ်အခတ် ရပ်စဲထားသည်ထက်ကျော်လွန်ပြီး၊ နိုင်ငံရေးအရ ဆွေးနွေးအဖြေရှာနိုင်ရန် ဝိုင်းဝန်းကြိုးစားနေတဲ့ အချိန်ဖြစ်ပါကြောင်း၊ ပြည်တွင်းငြိမ်းချမ်းရေးကို ဆေးမြီးတိုကုသတဲ့ ချဉ်းကပ်နည်းမျိုးမဟုတ်ဘဲ ရေရှည်တည်တံ့နိုင်သော ငြိမ်းချမ်းရေးမျိုးဖြစ်ရန်အတွက် ရည်မှန်းထားသင့်ကြောင်း၊ ၎င်းတည်ဆောက်ရာမှာ နိုင်ငံတော်၏ အချုပ်အခြာအာဏာကို အာမခံနိုင်သော ပြည်ထောင်စုမပြိုကွဲရေးဆိုတဲ့ အခြေခံမူအောက်မှာ တိုင်းရင်းသားများ၏ အခွင့်အရေးများနှင့် တန်းတူရေးများကို ထည့်သွင်းစဉ်းစားပေးရန် လိုအပ်ပါမည်ဟု ယူဆပါတယ်။ အမျိုးသား စည်းလုံးညီညွတ်ရေးတည်ဆောက်မှု လုပ်ငန်းစဉ်နှင့် ငြိမ်းချမ်းရေး လုပ်ငန်းစဉ်များတွင် အရပ်ဘက်က လူ့အဖွဲ့အစည်းများအနေနဲ့ Nationd Identity အမျိုးသား လက္ခဏာကို ခေတ်နှင့်အညီ တည်ဆောက်ပေးခြင်းဖြင့် နိုင်ငံနှင့်လူ့အဖွဲ့အစည်းရဲ့ ညီညွတ်မှုကို အခြေခံသော နိုင်ငံရေး တည်ငြိမ်မှု၊ စီးပွားရေးဖွံ့ဖြိုးတိုးတက်မှုနှင့် လူမှုသဟဇာတဖြစ်မှုတို့ကို အတူလက်တွဲ ပူးပေါင်းတည်ဆောက်ရန်လိုအပ်ပါမည်ဟု သုံးသပ်ယူဆပါတယ်။ ဥက္ကဋ္ဌကြီးခင်ဗျား။ ကချင်ပြည်နယ်အတွင်း လက်နက်ကိုင် ပဋိပက္ခပြဿနာများ၊ နှစ်ဖက် တာဝန်ရှိသူများ မျက်နှာချင်းဆိုင် တွေ့ဆုံညှိနှိုင်းကြရန် ခက်ခဲမှုရှိနေစဉ် ကာလအတွင်း ပွင့်လင်းမြင်သာသော ဆွေးနွေးမှုများကို အများပြည်သူထင်သာမြင်သာရှိသော တုံ့ပြန်ခြင်းများနှင့် ပြည်သူထဲမှ ထွက်ပေါ် လာသော၊ ပြည်သူများကို အလေးအနက်ထားတဲ့ နှစ်ဖက်ဆွေးနွေးမှုများဖြင့် နားလည်မှုကို တည်ဆောက်ပြီး၊ ယုံကြည်မှုများကို ဖော်ဆောင်ကာ စစ်ရေးအရှိန်တင်းမာနေမှုများ လျှော့ချ၍ထာဝရငြိမ်းချမ်းရေးလမ်းကြောင်းကို တည်ဆောက်ပေးကြရန် လွှတ်တော်မှတစ်ဆင့် တိုက်တွန်းခဲ့ ပါတယ်။ သို့ဖြစ်ပါ၍ နှစ်ဖက်တာဝန်ရှိသူများအပြင် အရပ်သားများပါဝင်သော အငြိမ်းစား ဗိုလ်ချုပ်ကြီးများ၊ ပြည်တွင်းလုပ်ငန်းရှင်ကြီးများ၊ တိုင်းရင်းသားဘာသာရေး ဂိုဏ်းပေါင်းစုံမှ အများကြည်ညို ထိုက်သောအဆင့်ရှိ ပုဂ္ဂိုလ်ကြီးများ၊ ကျွမ်းကျင်သူပညာရှင် အဖွဲ့အစည်းများ သီးသန့်ဖွဲ့စည်းတဲ့ ၎င်းအပြင် ASEAN နိုင်ငံများ၊ အိမ်နီးချင်းနိုင်ငံများပါဝင်သော ကိုယ်စားလှယ်အား ဖိတ်ကြား၍ အပြန်လှန်ယုံကြည်မှု တိုးမြှင့်ပေးနိုင်မည့် ရည်ရွယ်ချက်၊ မူဝါဒ ချမှတ်ပေးခြင်း၊ အပြန်အလှန်ယုံကြည်မှုဆိုင်ရာကိစ္စရပ်များအားလုံး အမြင်ချင်းဖလှယ်ခြင်းဖြင့်သော်လည်းကောင်း၊ Ideology နှင့် သဘောတရားများ ဖလှယ်၍လည်းကောင်း၊ Interfaith Dialogue အကြိမ်ကြိမ်ပြုလုပ်ပေးခြင်းဖြင့် ထာဝရငြိမ်းချမ်းရေးလမ်းကြောင်းကို တည့်မတ်ပေးနိုင် မယ်လို့ ယူဆသုံးသပ်မိပါတယ်။ ဥက္ကဋ္ဌကြီးခင်ဗျား။ အင်္ဂလိပ်အတွေးအခေါ်ပညာရှင် ဆာအက်ဒမန်က ပြောတဲ့ ဆိုရိုးစကားမှာ ထာဝရငြိမ်းချမ်းရေးနဲ့ လွတ်လပ်မှုကို ပိုင်ဆိုင်ထားရန် ဘောင်ကန့်သတ် ထားရမယ်လို့ ဆိုထားပါတယ်။ ဒါ သိပ်မှန်တဲ့အဆို ဖြစ်ပါတယ်။ အဲဒီဘောင်က ဘာဘောင်လဲ။ အခြေခံဥပဒေနဲ့ တို့တာဝန်အရေးသုံးပါးဖြစ်ပါတယ်။ ငြိမ်းချမ်းရေးဖော်ဆောင်ရေးလုပ်ငန်း ကော်မတီဟာ သမ္မတကြီးရဲ့ လုပ်ဆောင်ချက်ကို နမူနာ ယူရမှာဖြစ်ပါတယ်။ တိုက်ပွဲတွေ ရပ်တန့်ပြီး နှစ်ဖက်စလုံး အပြန်အလှန်ယုံကြည်မှုရှိရှိနဲ့ ဆွေးနွေးဖို့ လိုအပ်ပါတယ်။ ငြိမ်းချမ်းရေးကို ဖော်ဆောင်ပေးနိုင်မယ့် ပြည်တွင်းစစ်ရဲ့ တရားခံမှာ သဘာဝအရင်းအမြစ် ကြွယ်ဝတဲ့ တောင်တန်း ဒေသများနဲ့ ပြည်မတို့ အရင်းအမြစ်ခွဲဝေခြင်း မညီမျှမှုပြဿနာဟု ထင်မြင်ယူဆချက်များကို Good Govemance ကောင်းမွန်သော စီမံအုပ်ချုပ်မှုနဲ့ ဆန့်ကျင်ဖီလာမှု မဖြစ်စေဘဲ ထာဝရ ငြိမ်းချမ်းရေးကို အကောင်အထည်ဖော်ပေးပါမည်အကြောင်း Clean Government သန့်ရှင်းသော အစိုးရရဲ့ အရိပ်အာဝါသအောက်မှာ လူမျိုးစွဲ၊ ဒေသစွဲ၊ ကျဉ်းမြောင်းသော အစိုးရမဟုတ်ဘဲ ညီမျှခြင်း၊ တရားခြင်းဟူသော တရားလက်ကိုင် ထားရှိခြင်းဖြစ်ပါကြောင်း စစ်မှန်သော မေတ္တာမိုးများ သွန်းဖြိုးပြီ�� ကရုဏာ ချောင်းလေး စီးဆင်းရာနောက်သို့ လိုက်လျောက်ခွင့်ရကြမှာ ဖြစ်ပါတယ်။ တစ်နည်းအားဖြင့် စစ်ပြေး ဒုက္ခသည်များဘဝမှ လွတ်မြောက်နိုင်အောင်နဲ့ ဆင်းရဲမှုမှ လွတ်ကင်းသော ကစဉ့်ကလျား၊ တစ်စုတစ်စည်းတည်းသော မိသားစုများ၊ တိုင်းရင်းသား ညီနောင် များဖြစ်လိုလှပါကြောင်းအဖြစ် ဒီမိုကရေစီစနစ်မှန်ကို ဖော်ကြူးရင်း လိုအင်ဆန္ဒများဖြည့်နိုင်မည်ဟု အကြံပြုလျက် တို့တာဝန်အရေးသုံးပါးတို့ဖြင့် အစဉ်ထိန်းသိမ်း ကာကွယ်စောင့်ရှောက်သင့် ပါကြောင်း ကချင်ပြည်နယ်၊ မဲဆန္ဒနယ်အမှတ်(၁) မှ ဦးခက်ထိန်နန် ၏ အဆိုကို လေးလေးနက်နက်ထောက်ခံဆွေးနွေးရင်း နိဂုံးချုပ်အပ်ပါတယ် ခင်ဗျား။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ ဦးသိန်းဝင်း ဆွေးနွေးနိုင်ပါပြီ</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ဖိတ်ကြား၍တက်ရောက်လာကြသော ပြည်ထောင်စုအဖွဲ့အစည်းဝင်ပုဂ္ဂိုလ်များ မင်္ဂလာပါလို့နှုတ်ခွန်း ဆက်သ အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ အမျိုးသား လွှတ်တော်ကိုယ်စားလှယ် ဦးသိန်းဝင်း ဖြစ်ပါတယ်။ ၁၈-၁-၂၀၁၃ နေ့က ကချင်ပြည်နယ် မဲဆန္ဒနယ်(၉)ကနေပြီးတော့မှ ဦးခက်ထိန်နန် တင်သွင်းသွားတဲ့ ပြည်တွင်းငြိမ်းချမ်းရေးနဲ့ ပတ်သက်၍ ထာဝရငြိမ်းချမ်းရေးဖော်ဆောင်ရန် နှစ်ဦးနှစ်ဖက် ယုံကြည်မှု ရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်း အဆိုအပေါ် တင်ပြဆွေးနွေးသွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ဦးခက်ထိန်နန် တင်သွင်းသွားတဲ့အဆိုမှာ ပြည်တွင်းငြိမ်းချမ်းရေးနဲ့လို့ ဖော်ပြထားပေမယ့် ဆွေးနွေးသွားတဲ့ အချက်အလက်တွေက ကချင်ပြည်နယ်၊ ကချင်ဒေသကိုသာ ဖော်ညွှန်းပြီးတော့မှ အစိုးရနဲ့ KIO၊ KIA နှစ်ဦးနှစ်ဖက်မှ ယုံကြည်မှုရရှိရန် နိုင်ငံရေးနည်းလမ်းများအရ အဖြေရှာရေး ဆွေးနွေးသွားတာကို တွေ့ရှိရ ပါတယ်။ ဒီအချက်အပေါ် အခြေခံပြီး ဖြည့်စွက် ဆွေးနွေးသွားမှာ ဖြစ်ပါတယ်။ မဆွေးနွေးမီ ဦးစွာတင်ပြလိုတာကတော့ ကျွန်တော်တို့ဟာ ပြည်ထောင်စုသမ္မတမြန်မာနိုင်ငံမြေပေါ်မှာ နေထိုင်ပြီး ရှေးပဝေသဏီကပင် အတူယှဉ်တွဲ နေထိုင်လာခဲ့ကြတဲ့ ညီနောင်ဘွားတွေပီပီ အေးအတူပူမျှ မျှဝေခံစားကြရမှာ ဖြစ်ပါတယ်။ ဖြစ်ပေါ်နေတဲ့ ပဋိပက္ခ ဒုက္ခသည်တွေအပေါ် လူသားချင်း စာနာထောက်ထားမှုဖြင့် ပြည်သူတွေရဲ့ စိုးရွံ့မှုတွေ၊ အသက်အိုးအိမ် လုံခြုံမှုတွေ၊ အစားရိက္ခာ လုံခြုံမှုတွေကို မျှဝေခံစားပြီးတော့ ပဋိပက္ခရဲ့ ဇစ်မြစ်ကို ဖော်ထုတ်ရှာဖွေ ဖြည့်ဆည်း ပေးခြင်းဖြင့် တစ်ခဏငြိမ်းချမ်းရေးမှသည် ထာဝရငြိမ်းချမ်းရေးဆီသို့ ဦးတည်လျှောက်လှမ်း ရမယ်ဆိုတာ ယုံကြည်ပါကြောင်း ဦးစွာ ပြောကြားလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပဋိပက္ခဖြစ်စဉ်မှာ နှစ်ဦးနှစ်ဖက် ပါဝင်နေတာမို့ တဖက်သတ်အဖြစ်နဲ့လည်း ကြည့်လို့ မရပါဘူး။ တစ်ဖက်သတ် ဖော်ဆောင်လို့လည်း မရပါဘူး။ ဘာကြောင့်လဲဆိုရင် ပြည်သူတွေရဲ့ အသက်အိုးအိမ် စည်းစိမ်တွေ ပါဝင်နေလို့ပဲ ဖြစ်ပါတယ်။ အသက်အိုးအိမ်တွေကို ကာကွယ်ပေးဖို့ တာဝန်ရှိ နေကြလို့ပဲ ဖြစ်ပါတယ်။ နိုင်ငံတော်ဆိုတဲ့ အချုပ်အခြာအာဏာ စည်းနှောင်အားကြောင့်လည်း ဖြစ်ပါတယ်။ နိုင်ငံရေးနည်းလမ်းအရ ဆောင်ရွက်မယ်ဆိုရင် ဆွေးနွေးရင်းနဲ့ အဖြေရှာရမှာ ဖြစ်ပါတယ်။ ကိုယ်စားပြု ပုဂ္ဂိုလ်တွေ ဆွေးနွေးကြဖို့လိုပါမယ်။ ပဋိပက္ခဖြစ်စဉ်တွေထဲက ဖြစ်ပေါ်နေတဲ့အကြောင်းတရားနဲ့ အကျိုးတရားတွေကို ကြည့်မယ်ဆိုရင် တွေ့ရှိရတဲ့ အခြေအနေကို အကျဉ်းချုပ် တင်ပြဆွေးနွေးသွားပါမယ်။ နိုင်ငံတော် အစိုးရအနေဖြင့် ထာဝရငြိမ်းချမ်းရေးအတွက် နည်းမျိုးစုံနဲ့ ကြိုးစားခဲ့တာကို တွေ့ရှိရပါတယ်။ တိုင်းရင်းသားအဖွဲ့(၁၃)ဖွဲ့နဲ့ ဆက်ဆံရေးရုံးများ ဖွင့်လှစ်ပြီးတော့ ဆက်ဆံရေးရုံးများမှာ နှစ်ဦးသဘောတူညီထားတဲ့ ကတိကဝတ်များအတိုင်း လိုက်နာဆောင်ရွက်ရင်း နယ်မြေဒေသ ဖွံ့ဖြိုးတိုးတက်ရေးကို ပူးပေါင်းအကောင်အထည်ဖော် ဆောင်ရွက်လျက် ရှိနေကြတာကိုလည်း တွေ့ရမှာပါတယ်။ KIO၊ KIA အနေဖြင့် ယနေ့အထိ(၁၁) ကြိမ်ဆွေးနွေးပြီးဖြစ်ပေမယ့် နိုင်ငံတကာ ဆွေးနွေးပွဲမျိုးဖြစ်တဲ့ အပစ်ရပ်ပြီးမှ နိုင်ငံရေးဆွေးနွေးခြင်းအစား နိုင်ငံရေးဆွေးနွေးရင်း အပစ်ရပ်ရေးဆောင်ရွက်ရန်ဆိုတဲ့အချက်ကို စွဲကိုင်ထားတဲ့အတွက် နိုင်ငံတော်အစိုးရနဲ့ အပစ်ရပ်ရေးဟာ ဒုတိယနေရာကို ရောက်ရှိသွားပါတယ်။ ဆွေးနွေးပွဲများကိုလည်း မတက်ရောက်ခဲ့တဲ့အတွက် အဖြေကို မရခဲ့ပါဘူး။ နိုင်ငံတော်သမ္မတရဲ့ ၂၀၁၁ ခုနှစ်၊ ဒီဇင်ဘာလ ၁၀ ရက်နေ့တွင် ကာကွယ်ရေး ဦးစီးချုပ် (ကြည်း)ထံသို့ပေးပို့တဲ့ မိမိကိုယ်ကို ခုခံကာကွယ်ရုံမှအပ ချီတက်တိုက်ခိုက်ခြင်း မပြုရန် ညွှန်ကြားထားမှုအပေါ် အခွင့်ကောင်းယူပြီးတော့မှ ၂၀၁၂ ခုနှစ်၊ ဧပြီလ ၆ ရက်နေ့မှာ မြစ်ကြီးနား-ဆဒုံး- ကန်ပိုက်တီးလမ်းပေါ်မှာရှိတဲ့ လန်န ကွန်ကရစ် တံတားကို မိုင်းခွဲခဲ့ပါတယ်။ ဧပြီလ ၂၈ ရက်နေ့မှာ ဆဒုံးမြို့နယ်ခွဲ အထွေထွေအုပ်ချုပ်ရေးရုံးကို လက်နက်ငယ် များဖြင့် ပစ်ခတ်၍ မြို့နယ် အုပ်ချုပ်ရေးမှူး အပါအဝင်(၄)ဦးသေဆုံးခဲ့ပါတယ်။ ၂၀၁၂ ခုနှစ်၊ မေလ ၃၁ ရက်နေ့ ည ရ နာရီ ၃၀ မိနစ်မှာ ဖားကန့်မြို့နယ်၊ ဆိပ်မူကျေးရွာကို လောင်ချာ၊ လက်နက်ငယ်များဖြင့် ပစ်ခတ်တဲ့အတွက် အရပ်သား(၁)ဦး သေဆုံးပြီး(၇)ဦး ဒဏ်ရာရခဲ့ပါတယ်။ ၂၀၁၂ ခုနှစ်၊ ဇွန်လ ၂၉ ရက်နေ့မှာ မြစ်ကြီးနားမြို့ ပြည်နယ်အားကစားကွင်းမှာ ဆိုင်ကယ် ဗုံးထောင် ဗုံးခွဲခဲ့ပါတယ်။ ၂၀၁၂ ခုနှစ်၊ သြဂုတ်လမှာ အဓမ္မ လူသစ်စုဆောင်းခြင်း၊ ငွေကြေးတတ်နိုင်သူများအား ငွေယူပြန်လွှတ်ပေးခြင်း၊ ရိက္ခာဆက်ကြေး အဆမတန် တောင်းခံ ခြင်း၊ ဖားကန့်မြို့နယ်၊ ဝေအောင်ကမ္ဘာကုမ္ပဏီကို ဝင်ရောက် စီးနင်းပြီးတော့ ဖျက်ဆီးခဲ့ပါတယ်။ ၂၀၁၂ ခုနှစ်၊ အောက်တိုဘာလ ၁၅ ရက်နေ့မှာ ဆွမ်ပရာဘွမ်မြို့နယ်၊ အုပ်ချပ်ရေးမှူးရုံး အတွင်းသို့ လက်ပစ်ဗုံး ပစ်သွင်းပြီးတော့မှ မီးရှို့ခဲ့ပါတယ်။ ၂၀၁၂ ခုနှစ်၊ ဒီဇင်ဘာလ ရ ရက် နေ့မှာ နန့်ပါမွန် ပြည်သူ့စစ်စခန်းသို့ ဝင်ရောက်စီးနင်းပြီးတော့၊ ဒီဇင်ဘာလ ၁၈ ရက်နေ့တွင် ကာမိုင်းရဲစခန်းကို ဝင်ရောက် စီးနင်းခဲ့ပါတယ်။ အကျယ်ပေ (၂၂၀) ရှိတဲ့ မိုးကောင်းချောင်းကူး တံတားအား မိုင်းခွဲဖျက်ဆီးခဲ့ပါတယ်။ ဒီဇင်ဘာလ ၃၁ ရက်နေ့မှာ မိုးကောင်း-တောင်နီပြည်သူ့စစ်စခန်းအား ဝင်ရောက် စီးနင်းပြီးတော့မှ ရထားလမ်းတွေကို မိုင်းခွဲတယ်၊ လူစီးတွဲတွေကို ဗုံးခွဲတယ် စတာတွေကို ကျူးလွန်ခဲ့ပါတယ်။ အဆိုးဆုံးမှာကတော့ လဂျားယန်စခန်းရှိ တပ်မတော်စစ်ကြောင်းများကို (၃) ကြိမ် ချုံခို တိုက်ခိုက်ခဲ့ခြင်းပဲ ဖြစ်ပါတယ်။ ရိက္ခာပို့မည်ဖြစ်ကြောင်း ကြိုတင်အသိပေးခဲ့ပြီးမှ ဆောင်ရွက်တာကို သိသိနဲ့ ကြားဖြတ် တိုက်ခိုက်ခြင်းပဲ ဖြစ်ပါတယ်။ ခြုံ ကြည့်မယ်ဆိုလို့ရှိရင် ၂၀၁၁ ခုနှစ်၊ ဒီဇင်ဘာလ ၁၀ ရက်နေ့ကနေပြီးတော့မှ ၂၀၁၃ ခုနှစ်၊ ဇန်နဝါရီလ ၁၅ ရက်နေ့အထိ KIO၊ KIA အနေဖြင့် လမ်းတံတား ဖောက်ခွဲဖျက်ဆီးမှုဟာ (၁၂၂) ကြိမ်၊ တပ်မတော်စခန်းများကို လာရောက်ပစ်ခတ်မှု (၆၄) ကြိမ်၊ အရပ်သား မိုင်းထိတဲ့ အကြိမ်က (၃၀) ကြိမ်၊ လုယက်ဖျက်ဆီးမှုတဲ့အကြိမ် (၆၀) ကြိမ်၊ လူသစ်စုဆောင်းခြင်းနှင့် အဓမ္မဖမ်းဆီးခြင်း (၂၈)ကြိမ်၊ တပ်မတော်နှင့် ထိတွေ့မှုပေါင်း (၁၀၉၅) ကြိမ် ဖြစ်ပေါ်ခဲ့တာကို တွေ့ရှိခဲ့ပါတယ်။ ဒါတွေကို ကြည့်မယ်ဆိုလို့ရှိရင် KIO၊ KIA ရဲ့ နိုင်ငံရေး၏ရည်မှန်းချက်ဟာ ဘာလဲ၊ ကချင်ပြည်နယ်၊ ပြည်နယ်သူ ပြည်နယ်သားတွေကို တိုးတက်ဖို့လား၊ စစ်ကြောင့် ဖြစ်ပေါ်လာတဲ့ ဒုက္ခသည်တွေ မဖြစ် ဖြစ်အောင် တွန်းပို့နေတာလား၊ ကူညီတာလား၊ နစ်သထက် နစ်အောင်၊ ညစ်သထက် ညစ်အောင် အရောင်ဆိုးနေတာလား ဆိုတာကို ကြည့်တတ်ရင် မြင်မှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ၂၀၁၃ ခုနှစ်၊ ဇန်နဝါရီလ ၁၉ ရက်နေ့ နံနက် ၆ နာရီမှစ၍ တပ်မတော်အနေဖြင့် စစ်ဆင်ရေးများကို တစ်ဖက်သတ် ရပ်ဆိုင်းမည်ဖြစ်ကြောင်း ကြေညာခဲ့သော်လည်း KIO၊ KIA အနေဖြင့် ဆက်လက် နှောင့်ယှက်ဖျက်ဆီးမှုများ လုပ်ဆောင်နေတာကို တွေ့ရပါတယ်။ ဇန်နဝါရီလ ၂၀ ရက်နေ့မှာ ကျောက်မျက်ကုမ္ပဏီများကို ဖျက်ဆီးခဲ့ပါတယ်။ ဇန်နဝါရီလ ၂၁ ရက်နေ့မှာ လွယ်ဂျယ်မြို့နယ်၊ ဂျာမိုင်းကျေးရွာအနီး တပ်မတော်စစ်ကြောင်းအား တိုက်ခိုက်ခဲ့ပါတယ်။ ဇန်နဝါရီလ ၂၂ ရက်နေ့မှာ ပူတာအို ဒေသခံတိုင်းရင်းသားတွေအတွက် ရိက္ခာကုန်စည်ပို့ဆောင်ရေး ယာဉ်တန်းအား ချုံခိုတိုက်ခိုက်ခဲ့ပါတယ်။ ငြိမ်းချမ်းရေးရဖို့��ိုရင် တိုက်ပွဲတွေ ရပ်ဆိုင်းဖို့လိုပါမယ်။ တိုက်ပွဲတွေ မရပ်ဆိုင်း နိုင်သမျှ ကာလပတ်လုံး ငြိမ်းချမ်းရေးဆိုပြီးတော့ ဘယ်လောက် အော် အော်၊ လူကြား ကောင်းအောင်ပဲ ရှိပါမယ်။ ဒုက္ခသည်တွေ ဆက်လက်တိုးပွားနေဦးမယ်ဖြစ်ပါတယ်။ တစ်ဖက်သတ်တိုက်ပွဲတွေ ရပ်စဲလို့မရနိုင်ပါဘူး။ နှစ်ဦးနှစ်ဖက်ရပ်စဲမှာသာ ပြည်သူတွေရဲ့ အသက် အိုးအိမ်စည်းစိမ်တွေ တည်မြဲမှာ ဖြစ်ပါတယ်။ ဖြစ်ပေါ်နေတဲ့ အခြေအနေတွေအပေါ်ကောက်ချက်ချ ကြည့်မယ်ဆိုရင် ကချင်ပြည်နယ်သူ ပြည်နယ်သားတွေရဲ့ အကျိုးစီးပွားတွေကို နင်းချေ ဖျက်ဆီးနေတာနဲ့ တူနေပါတယ်။ အစိုးရဆိုတာ ပြည်သူတွေရဲ့ အသက်အိုးအိမ်စည်းစိမ် တွေကို ကာကွယ်ပေးဖို့၊ တရားဥပဒေစိုးမိုးဖို့၊ အေးချမ်းသာယာဖို့ တာဝန်ရှိသူဖြစ်ပါတယ်။ အစိုးရရဲ့ ယန္တရားပျက်ဆီးအောင် လုပ်ဆောင်လာတဲ့ လုပ်ရပ်တွေအပေါ် တာဝန်ရှိသူအနေနဲ့ လက်ပိုက်ကြည့်နေလို့မရပါဘူး။ ကာကွယ်ပေးရမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကချင်ပြည်နယ်ရဲ့ လူဦးရေအချိုးကို ကြည့်မယ်ဆိုလို့ရှိရင် ကချင်လူမျိုးက (၄၀)ရာခိုင်နှုန်း၊ ဗမာနှင့်ရှမ်းက (၅၃)ရာခိုင်နှုန်း၊ အခြားမျိုးနွယ်စုများက (၇)ရာခိုင်နှုန်း ရှိနေတာကို တွေ့ရပါတယ်။ ဒါ့အပြင် ရေမဆေးကျောက် သမားတွေ၊ ရွှေတွင်းတူးနေတဲ့ ပုဂ္ဂိုလ်တွေ၊ ကုမ္ပဏီဝန်ထမ်းတွေ၊ အစိုးရဝန်ထမ်းတွေလည်း ရှိနေကြပါတယ်။ ပြည်နယ်တွေအတွင်းမှာ နေထိုင်ကြတဲ့ လူတွေရဲ့ အသက်အိုးအိမ် နစ်နာ ဆုံးရှုံးမှုတွေများလာမယ်ဆိုရင် လူမျိုးစုတိုက်ပွဲတွေ ဖြစ်သွားနိုင်တဲ့ အခြေအနေသို့ ရောက်မှန်းမသိ ရောက်သွားပြီး အလွန်ဆိုးရွားတဲ့ အခြေအနေ ဖြစ်ပေါ်လာနိုင်ပါတယ်။ ဒါကြောင့် ဆိုးရွားတဲ့ အခြေအနေမရောက်အောင် လုံခြုံရေးကို မလွဲမသွေ ကာကွယ်ပေးရမယ့် အခြေအနေဖြစ်ပါတယ်။ ယနေ့ အခြေအနေများအရ နိုင်ငံတော်အနေဖြင့် အုပ်ချုပ်ရေးဆိုင်ရာ ကိစ္စရပ်များကို ဆောင်ရွက်ဖို့ အတားအဆီးဖြစ်လာပါတယ်။ ဆန္ဒပြင်းစွာ တောင်းဆိုနေကြတဲ့ စစ်ရှောင် ဒုက္ခသည်တွေအတွက် နေရပ်ဒေသ ပြန်ပို့ဆောင်ရေး၊ ခံစားနေရတဲ့ ဒုက္ခတွေ ကူညီဖြေရှင်း ပေးနိုင်ရေး စတဲ့လုပ်ငန်းစဉ်တွေဟာ စိန်ခေါ်မှုတွေနဲ့ ရင်ဆိုင်လာရပြီး အလှမ်းကွာဝေးသွား နေပါတယ်။ ဒါကြောင့် ငြိမ်းချမ်းရေးရွာများကို တည်ဆောက်ပေးပြီး ငြိမ်းချမ်းသာယာစွာ နေထိုင်နိုင်ဖို့ ဖွဲ့စည်းပုံအခြေခံဥပဒေ ပုဒ်မ ၄၀၀၊ ၄၁၀၊ ၄၁၁၊ ၄၁၂၊ ၄၁၃ တို့နဲ့အညီဆောင်ရွက်ပေးဖို့ လို/မလို သုံးသပ်ဆုံးဖြတ်ဖို့ လိုနေပြီဖြစ်ကြောင်း တင်ပြဆွေးနွေးရင်းနဲ့ နိဂုံးချုပ်အပ်ပါတယ်။</speech>
<speech type="speaker">နေ့လယ်စာ သုံးဆောင်ဖို့ အစည်းအဝေးကို (၄၅)မိနစ်ခန့် ရပ်နား ပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၂း၄၅) နာရီအချိန်တွင် ခေတ္တရပ်နားပြီး (၁၃၃၀) နာရီ အချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော်ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌသည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များ ဆွေးနွေးတဲ့အခါမှာ Slide ထိုးတဲ့အခါမှာ လူသေတဲ့၊ ဒဏ်ရာရတဲ့ ရုပ်ပျက်ဆင်းပျက်တွေ နှလုံးရောဂါ ရှိသူများ မခံစားနိုင်တဲ့ ပုံမျိုးတွေ ခွင့်မပြုပါဘူး</speech>
<speech type="speaker">ဆက်လက်ပြီး တပ်မတော်သားကိုယ်စားလှယ် ဒုတိယဗိုလ်မှူးကြီး ကျော်ကျော်ထူး ဆွေးနွေးနိုင်ပါပြီ။</speech>
<speech><mp id="000">ဒုတိယဗိုလ်မှူးကြီးကျော်ကျော်ထူး၊ (တပ်မတော်သားကိုယ်စားလှယ်)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စု ဒုတိယဝန်ကြီး၊ ဧည့်သည်တော်များနှင့် အမျိုးသားလွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သ ဂါရဝပြုအပ်ပါတယ်ခင်ဗျား။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ပြန်တမ်းဝင် အမှတ် ရေ ၃၆၀၆ ဒုတိယဗိုလ်မှူးကြီး ကျော်ကျော်ထူး ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကချင်ပြည်နယ်၊ မဲဆန္ဒနယ်အမှတ်(၁)မှ ဦးခက်ထိန်နန် ရဲ့အဆိုနှင့် ပတ်သက်၍ ဗိုလ်မှူးကြီးအောင်ကျော် မှ ငြိမ်းချမ်းရေးဆောင်ရွက်မှုများနှင့် ပတ်သက်ပြီး ဆွေးနွေးခဲ့ပြီး ဖြစ်တဲ့အတွက် ကျွန်တော့်အနေနဲ့ နိုင်ငံတော်အစိုးရမှ ငြိမ်းချမ်းရေးနှင့် တည်ငြိမ်အေးချမ်းမှုများ ဆောင်ရွက်နေစဉ် KIO၊ KIA မှ အဖျက်အမှောင့်လုပ်ငန်းများ အပါအဝင် ပစ်ခတ် တိုက်ခိုက် ဆောင်ရွက်မှုများအရ တပ်မတော်မှ ပြန်လည်ခုခံ တိုက်ခိုက်ခဲ့ရမှုများနှင့် ငြိမ်းချမ်းရေး ဆွေးနွေးမှုများကို ဆက်လက် တင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point ဖြင့် တင်ပြဆွေးနွေးခွင့်ပြုပါခင်ဗျာ။ ယနေ့ နိုင်ငံတော်အစိုးရအနေဖြင့် ဒီမိုကရေစီစနစ် တိုးတက်ရှင်သန်ရေးအတွက် အဓိကအချက် အနေဖြင့် ပါဝင်တဲ့ နိုင်ငံတွင်းတည်ငြိမ်အေးချမ်းမှုရှိရေးအား အကောင်အထည်ဖော် ဆောင်ရွက်နေသည်နှင့်အညီ ၂၀၁၁ ခုနှစ်၊ မတ်လ ၃၀ ရက်နေ့ နိုင်ငံတော်သမ္မတ၏ နိုင်ငံတော် အခြေပြု မိန့်ခွန်းတွင် မတူညီသည့် သဘောထားအမြင်များ ရှိကြသော်လည်း တိုင်းပြည် အကျိုးစီးပွားအတွက် တူညီသည့်ကိစ္စရပ်များတွင် ပူးပေါင်းဆောင်ရွက်ရန်နှင့် ငြိမ်းချမ်းရေး ရယူရန် ကျန်ရှိနေသည့် လက်နက်ကိုင်အဖွဲ့အစည်းများကိုလည်း မိမိတို့နှင့်အတူ လက်တွဲ ပူးပေါင်း ဆောင်ရွက်ရေးအတွက် အမြဲလက်ကမ်းကြိုဆိုလျက်ရှိပါကြောင်း ပြောကြားခဲ့ပါတယ်။ ဒါပေမယ့်လည်း KIO၊ KIA ဖက်မှ စတင် စည်းကမ်းဖောက်ဖျက်ခဲ့ပြီး ၂၀၁၀ ခုနှစ်၊ ဧပြီလ ၁၆ ရက်တွင် မလိခ အရှေ့ဘက်ခြမ်းရှိ ကျောက်ဖောက်လုပ်ငန်းများကို ရပ်ဆိုင်းထားရန် တားမြစ် ခြိမ်းခြောက်ခဲ့ပါတယ်။ ဆက်လက်ပြီး ၂၀၁၁ ခုနှစ်၊ မေလ ၅ ရက်တွင် မလိခမြစ် အရှေ့ဘက်ခြမ်းရှိ လာဆာရေအားလျှပ်စစ်စီမံကိန်းသို့ ဝင်ရောက်ပြီး တရုတ်နိုင်ငံသားဝန်ထမ်း များအား မလိခမြစ် အနောက်ဘက်ကမ်းသို့ (၂)ရက်အတွင်း ပြောင်းရွှေ့ရန် မလိခမြစ် အရှေ့ဘက်ကမ်းသို့ စခန်းတိုးချဲ့ထားမှုကို အမြန်ရုပ်သိမ်းရန် ခြိမ်းခြောက်ဟန့်တားမှုများ ဆောင်ရွက်ခဲ့ပါတယ်။ ဆက်လက်ပြီး ၂၀၁၁ ခုနှစ်၊ ဇွန်လ ၈ ရက်တွင် မန်စီမြို့နယ်၊ ဂိုက်ထိပ်ကျေးရွာအနီးရှိ ဆက်သွယ်ရေး micro wave စခန်း လုံခြုံရေးရဲကင်းရှိ ရဲတပ်သားတစ်ဦးနှင့် အရပ်သားတစ်ဦး တို့အား KIA အဖွဲ့မှ ဝင်ရောက်ဖမ်းဆီးခဲ့တဲ့အတွက် ၎င်းတို့အား ပြန်လည်စေလွှတ်ပေးရန် ရဲတပ်ဖွဲ့ဝင်က ညှိနှိုင်းတောင်းဆိုသော်လည်း လွှတ်ပေးခဲ့ခြင်းမရှိဘဲ ဇွန်လ ၁၂ ရက်တွင် တပ်မတော်စစ်ကြောင်းမှ သွားရောက်ခေါ်ဆောင်မှသာ လွှတ်ပေးခဲ့ပါတယ်။ ၎င်းနေ့မှာတွင်ပဲ တာပိန်ရေအားလျှပ်စစ်စီမံကိန်း လုံခြုံရေးတာဝန် ထမ်းဆောင်နေတဲ့ စစ်သည်တစ်ဦးအား KIA ဒွန်ဘုံစခန်းမှ လမ်းခရီးတွင် ခေါ်ယူစစ်ဆေးပြီး ကျည်ဆံများထည့်ထားတဲ့ ကျောပိုးအိတ်ကို သိမ်းဆည်းထားခဲ့တဲ့အတွက် ၎င်းကိစ္စအား ဖြေရှင်းရန် ဒွန်ဘုံစခန်းသို့ သွားရောက်ခဲ့တဲ့ တပ်မတော်အရာရှိ(၂)ဦးအား KIA အဖွဲ့က ဖမ်းဆီးထိန်းသိမ်းထားခဲ့ပါတယ်။ ၎င်းနောက် ဗန်းမော်မှ တာပိန်ရေအားလျှပ်စစ်စီမံကိန်းသို့ ချီတက်လာတဲ့ အခြေချ စစ်ဗျူဟာမှူး ဦးစီးစစ်ကြောင်းကိုလည်း KIA ဆန်ခါစခန်းနှင့် ထုံးဘိုစခန်းတို့မှ စောင့်ကြို ပစ်ခတ်တိုက်ခိုက်ခဲ့သဖြင့် တပ်မတော်စစ်ကြောင်းမှ မလွှဲမရှောင်သာဘဲ ပြန်လည်ပစ်ခတ် တိုက်ခိုက်ခဲ့ပြီး KIA အဖွဲ့က ဖမ်းဆီးထားတဲ့ အရာရှိ (၂)ဦးအား ဇွန်လ ၉ ရက်နေ့တွင် ပြန်လည် ခေါ်ဆောင်ခဲ့ရပါတယ်။ KIA ယာယီစခန်း ထုံးဘိုကိုလည်း ဇွန်လ ၁၀ ရက် နောက်ဆုံးထားပြီး ဖယ်ရှားပေးရန် အကြောင်းကြားခဲ့သော်လည်း ဖယ်ရှားပေးခြင်း မပြု၍ ဇွန်လ ၁၂ ရက် ညပိုင်းတွင် တိုက်ခိုက် သိမ်းပိုက်ခဲ့ရပါတယ်။ ၎င်းအချက်များဟာဆိုရင် KIA နဲ့ တိုက်ခိုက်မှုများ စတင် ဖြစ်ပွားဖို့ အခြေတည်ခဲ့ခြင်းပဲ ဖြစ်ပါတယ်။ ဆက်လက်ပြီး ၂၀၁၁ ခုနှစ်၊ ဇွန်လတွင် တာပိန်ရေအားလျှပ်စစ်စီမံကိန်းရှိ တရုတ် ပညာရှင်များ၊ ဝန်ထမ်းများအား ခြိမ်းခြောက်ခြင်း၊ ဒွန်ဘုံစခန်းမှ လက်နက်ကြီးများဖြင့် ပစ်ခတ်ခြင်း၊ တာပိန်ရေအားလျှပ်စစ်စီမံကိန်း၏ ဆက်သွယ်ရေးလမ်းကြောင်းကို ခြိမ်းခြောက်ခြင်းနှင့် ရေအား လျှပ်စစ်စီမံကိန်းမှ ဗန်းမော်သို့ သွယ်တန်းထားသည့် လျှပ်စစ်တာဝါတိုင်များအား မိုင်းထောင် ဖောက်ခွဲဖျက်ဆီးခြင်းများကြောင့် တရုတ်နိုင်ငံသား (၂၁၅) ဦး ပြန်လည်ထွက်ခွာသွားသဖြင့် ၂၀၁၁ ခုနှစ်၊ ဇွန်လ ၁၄ ရက်နေ့မှ စတင်ပြီး (၆၀) မဂ္ဂါဟက် စက်(၄)လုံး လည်ပတ်မှုရပ်နား ပိတ်သိမ်းခဲ့ရပါတယ်။ ဆက်လက်ပြီး တာပိန်ရေအားလျှပ်စစ်စက်ရုံတည်ရှိတဲ့ မိုးမောက်-တာပိန် လမ်းကြောင်းဟာ KIA နယ်မြေမဟုတ်သဖြင့် ၎င်းတပ်များ နေရာယူထားမှုကို ဖယ်ရှားပေးရန် အကြိမ်ကြိမ် ကောင်းမွန်စွာ အသိပေး အကြောင်းကြားခဲ့သော်လည်း ဖယ်ရှားပေးခြင်း မပြု သည့်အပြင် ခြိမ်းခြောက်နှောင့်ယှက်မှုများနဲ့ ပစ်ခတ်တိုက်ခိုက်မှုများ ဆောင်ရွက်ခဲ့၍တာပိန်ရေအားလျှပ်စစ်စီမံကိန်းကို စိုးမိုးထားတဲ့ သဘောတူညီထားတဲ့ တပ်တည်နေရာ မဟုတ်သော KIA ထုံးဘိုစခန်းနှင့် ဆန်ခါစခန်း တို့ကို အကန့်အသတ်ဖြင့် တိုက်ခိုက် သိမ်းယူခဲ့ရပါတယ်။ ဆက်လက်ပြီး ၂၀၁၁ ခုနှစ်၊ ဇူလိုင်လ ၂၀ ရက်တွင် ဝိုင်းမော်မြို့နယ် ဝါရှောင်ကျေးရွာ အုပ်စုရှိ ချီဖွေငယ်-ဝါရှောင်-မြစ်ဆုံ ၁၁၀ ကေဗွီအေ ရေအားလျှပ်စစ်ဓာတ်အားလိုင်း ဆောက်လုပ်နေသည့် HPTS ကုမ္ပဏီမှ အဆောက်အဦအား KIA အဖွဲ့မှ ပစ်ခတ်တိုက်ခိုက် ခဲ့ပါတယ်။ ၂၀၁၁ ခုနှစ်၊ သြဂုတ်လ ၂ ရက်နေ့တွင် ဗန်းမော်မြို့မှ လေအေးပေးစက်ပြင် အလုပ်သမား(၃)ဦး၊ စကားပြန်(၁)ဦး၊ မိုးမောက်ရဲစခန်းမှ ဒုရဲအုပ်(၁)ဦး၊ ယာဉ်မောင်း(၂) ဦးနဲ့ အရပ်သား(၁)ဦး စုစုပေါင်း (၈)ဦးတို့ဟာ တင်ပြပါ တာပိန်ရေအားလျှပ်စစ်စက်ရုံရှိ လေအေးပေးစက်များအား သွားရောက်ပြင်ဆင်ခဲ့ပြီး ဗန်းမော်မြို့သို့ ပြန်လည်ထွက်ခွာလာရာ လမ်းခရီးတွင် KIA အဖွဲ့ တစ်ဖွဲ့မှ စောင့်ကြို ပစ်ခတ်တိုက်ခိုက်ခဲ့သဖြင့် ဒုရဲအုပ်အပါအဝင် (၇)ဦးသေဆုံးကာ (၂)ဦး ဒဏ်ရာ ရရှိခဲ့ပါတယ်။ တင်ပြပါပုံဟာ တာပိန်ရေအားလျှပ်စစ်မှ မော်တော်ယာဉ်အား KIA အဖွဲ့မှ လက်နက်ငယ်များဖြင့် ပစ်ခတ်ထားရှိပုံဖြစ်ပါတယ်။ ၂၀၁၁ ခုနှစ်၊ ဧပြီ ၂၆ ရက်နေ့တွင် မြစ်ကြီးနား ဆဒုံး-ကန်ပိုက်တီးသွား ကားလမ်းပေါ်ရှိ လန်န ကွန်ကရစ်တံတားအား KIA အဖွဲ့မှ မိုင်းခွဲဖျက်ဆီးခဲ့ခြင်းဖြစ်ပါတယ်။ ဒါတွေဟာ KIA ရဲ့ တိုက်ပွဲများ ဆက်လက်ဖြစ်ပွားစေတဲ့ အကြောင်းရင်းများပဲ ဖြစ်ပါတယ်။ တိုက်ခိုက်မှု စတင် ဖြစ်ပွားတဲ့ ၂၀၁၁ ခုနှစ်၊ ဇွန်လ ၉ ရက်နေ့မှ နိုင်ငံတော်သမ္မတရုံးမှ ညွှန်ကြားချက် ထုတ်ပြန်ခဲ့တဲ့ ၁၀-၁၂-၂၀၁၁ ရက်နေ့အထိ KIA မှ နှောင့်ယှက်ဖျက်ဆီးတိုက်ခိုက်မှုများနှင့် တပ်မတော် ထိတွေ့ခဲ့မှုများမှာ တင်ပြပါအတိုင်း ဖြစ်ပါတယ်။ တင်ပြပါပုံဟာ KIA အဖွဲ့မှ မိုင်းထောင် ဖောက်ခွဲမှုကြောင့် ဇန်တောင်ယန် တံတား ပျက်စီးသွားပုံဖြစ်ပါတယ်။ တင်ပြပါပုံဟာ KIA အဖွဲ့မှ မိုင်းထောင် ဖောက်ခွဲမှုကြောင့် မေခမြစ်ကူးတံတား ပျက်စီးသွားပုံ ဖြစ်ပါတယ်။တင်ပြပါပုံမှာ မြစ်ကြီးနား-ဗန်းမော် သွား ကားလမ်း အောင်ကြာယန်နဲ့ မဒီးယန်ကျေးရွာကြား မိုင်းပေါက်ကွဲမှုကြောင့် ပျက်စီးသွားတဲ့ တံတားပုံဖြစ်ပါတယ်။ တင်ပြပါပုံဟာ ဒွန်ဘုံတံတားအား KIA အဖွဲ့မှ မိုင်းခွဲဖျက်ဆီးခဲ့ပုံဖြစ်ပါတယ်။ တင်ပြပါပုံဟာ မြစ်ကြီးနား-မန္တလေး သွား ရထားလမ်း မိုင်တိုင်အမှတ် (၆၉၀/ ၁၆-၁၈) ကြား နမ္မတီးချောင်းကူး တံတားအား မိုင်းဖောက်ခွဲမှုကြောင့် ပျက်စီးသွားပုံဖြစ်ပါတယ်။ တင်ပြပါပုံဟာ မြစ်ကြီးနားမြို့ ဆင်ကြီးရပ်ကွက်၊ အေးမြသာယာနယ်မြေ မိုင်တိုင် အမှတ် (၇၀၉/၁၅-၁၆) ကြားရှိ ရထားလမ်းကူးတံတား ပျက်စီးသွားပုံ ဖြစ်ပါတယ်။ တင်ပြပါပုံဟာ မြစ်ကြီးနား-မန္တလေးသွား ရထားလမ်း၊ ရထားလမ်းကူးတံတားအား မိုင်းပေါက်ကွဲမှုကြောင့် ပျက်စီးသွားပုံဖြစ်ပါတယ်။ တင်ပြပါပုံဟာ ပူတာအိုမြို့နယ်၊ စွန်မီယံကျေးရွာ အင်ဇီးချောင်း တံတား မိုင်းပေါက်ကွဲမှုပုံ ဖြစ်ပါတယ်။ တင်ပြပါပုံဟာ မိုးမောက်မြို့နယ်၊ ဗန်းမော်-မြစ်ကြီးနားလမ်း ခမုခချောင်းတံတားအား မိုင်းပေါက်ကွဲမှုကြောင့် ပျက်စီးသွားပုံ ဖြစ်ပါတယ်။ တင်ပြပါပုံဟာ မြစ်ကြီးနား-ဗန်းမော် သွား ကားလမ်း ဂါးရမ်းရွာအနီး မိုင်းပေါက်ကွဲမှုကြောင့် ပျက်စီးသွားတဲ့ တံတားပုံ ဖြစ်ပါတယ်။ တင်ပြပါပုံဟာ ဖားကန့်မြို့နယ် လုံးခင်းကျေးရွာ ရဲကင်းစခန်းအား မိုင်းပေါက်ကွဲမှု ကြောင့် ပျက်စီးသွားပုံ ဖြစ်ပါတယ်။ တင်ပြပါပုံဟာ မြစ်ကြီးနားမြို့ အမှတ်(၁) ရဲစခန်းအား မိုင်းထောင် ဖောက်ခွဲမှုပျက်စီးမှုကြောင့် ပျက်စီးခဲ့ပုံ ဖြစ်ပါတယ်။ တင်ပြပါပုံဟာ မြစ်ကြီးနားမြို့၊ မြို့နယ် လဝက ရုံးအား မိုင်းထောင် ဖောက်ခွဲမှုကြောင့် ပျက်စီးသွားသော တာဝါတိုင် ပျက်စီးမှုပုံ ဖြစ်ပါတယ်။ ဆက်လက်ပြီး တိုက်ခိုက်မှုများ စတင်ချိန်မှစ၍ ငြိမ်းချမ်းရေးဆွေးနွေးမှုများကို တင်ပြသွားမှာ ဖြစ်ပါတယ်။ တာပိန်ရေအားလျှပ်စစ်စက်ရုံ လုံခြုံရေးဆောင်ရွက်လျက်ရှိတဲ့ တပ်မတော်သားများအား KIA အဖွဲ့မှ ဖမ်းဆီးသွားခဲ့ရာမှ စစ်ရေးအရ တင်းမာမှု၊ ပစ်ခတ် တိုက်ခိုက်မှုများ ဖြစ်ပွားခဲ့မှုအား ညှိနှိုင်းဖြေရှင်းနိုင်ရန်အတွက် ကချင်ပြည်နယ်၊ တည်ငြိမ် အေးချမ်းမှုအဖွဲ့၊ အဖွဲ့ခေါင်းဆောင် ပြည်နယ်လုံခြုံ ရေးနှင့် နယ်စပ်ရေးရာဝန်ကြီး ဗိုလ်မှူးကြီးသန်းအောင် ဦးဆောင်တဲ့အဖွဲ့နဲ့ KIA ဒုတိယစစ်ဦးစီးချုပ် အက်စ်ဂွမ်မော် ဦးဆောင်တဲ့ အဖွဲ့တို့ လဂျားယန်၌ စတင် ညှိနှိုင်း ဆွေးနွေးခဲ့ပါတယ်။ ၂၀၁၁ ခုနှစ်၊ သြဂုတ်လ ၁ ရက်နေ့၊ ၂ ရက်နေ့တို့တွင် လဂျားယန်၌ ထပ်မံတွေ့ဆုံခဲ့သဖြင့် စုစုပေါင်း (၃) ကြိမ် တွေ့ဆုံ ဆွေးနွေးခဲ့ပါတယ်။ ၎င်းနောက် ၂၀၁၂ ခုနှစ်၊ ဇန်နဝါရီလ ၁၈ ရက်နှင့် ၁၉ ရက်နေ့တို့တွင် ဦးအောင်သောင်း ဦးဆောင်သော ငြိမ်းချမ်းရေးဖော်ဆောင်ရေးအဖွဲ့နှင့် KIO မှ ဦးဆွန်လွတ်ဂန် ဦးဆောင်သော ကိုယ်စားလှယ်အဖွဲ့နှင့် တွေ့ဆုံဆွေးနွေးခဲ့ပါတယ်။ ပြည်ထောင်စုငြိမ်းချမ်းရေး ဖော်ဆောင်ရေးလုပ်ငန်းကော်မတီမှ ဒုတိယဥက္ကဋ္ဌ ဦးအောင်မင်း ဦးဆောင်သောအဖွဲ့နှင့် အလွတ်သဘော (၄)ကြိမ် ဆွေးနွေးခဲ့ပြီး နောက်ဆုံးအကြိမ် တရုတ်နိုင်ငံ၊ ရွှေလီမြို့၌ တပ်ပိုင်း ဆိုင်ရာ ညှိနှိုင်းရန်အတွက် ကြိုတင် အကြောင်းကြားတောင်းဆိုချက်အရ တပ်မတော်မှ ဒုတိယဗိုလ်ချုပ်ကြီးတစ်ဦး အဖွဲ့ဝင်အဖြစ် စေလွှတ်ပေးခဲ့သော်လည်း KIA ဖက်မှ စစ်ဖက် ခေါင်းဆောင်ပိုင်းများ တက်ရောက်ရန် ပျက်ကွက်ခဲ့ခြင်းကြောင့် အရေးကြီးတဲ့ ဆွေးနွေးမှုများ ဆောင်ရွက်နိုင်မှု မရှိခဲ့ပါ။ ဆွေးနွေးမှုများတွင် KIA အဖွဲ့ အနေနှင့် နိုင်ငံရေးအရ တွေ့ဆုံ ဆွေးနွေးမှုများကိုသာ ဦးစွာပြုလုပ်မည်ဖြစ်ပြီး၊ ပြီးမှသာ အပစ်အခတ်ရပ်စဲရေး ဆောင်ရွက်မည် ဖြစ်ကြောင်း ပြောဆို ဆွေးနွေးခဲ့ပါတယ်။ အပစ်အခတ်ရပ်စဲရေးဟာ ဒုတိယနေရာတွင် ထားရှိသော KIA တို့၏ သဘောထားမှာ ၎င်းတို့၏ နိုင်ငံရေးလိုလားချက်များ မရမချင်း တိုက်ပွဲအား ဆက်လက် ဆောင်ရွက်နေဦးမည်။ တစ်နည်းအားဖြင့် တိုက်ပွဲများကို တိုးမြှင့် ဆောင်ရွက်ခြင်းဖြင့် နိုင်ငံရေး လိုလားချက်များကို တောင်းဆိုသွားမည်ဆိုသည့် သဘောထားဟု သုံးသပ်ဖွယ်ရာ ရှိခြင်းကြောင့် တိုက်ပွဲများ ဆက်လက်ဖြစ်ပွားနေရခြင်းပဲ ဖြစ်ပါတယ်။ တပ်မတော်အား ချီတက်တိုက်ခိုက်ခြင်း မပြုရန် ညွှန်ကြားထားမှုအပေါ် KIA အဖွဲ့ အနေဖြင့် အခွင့်ကောင်းယူ ဆောင်ရွက်ခဲ့မှုများမှာ နယ်မြေဒေသတိုးချဲ့ လှုပ်ရှားခြင်း၊ ရေကြည်ရာ မြက်နုရာ လုပ်ကိုင်ရှာဖွေကြတဲ့ ကျပန်းအလုပ်သမားများပါမကျန် အဓမ္မလူသစ်စုခြင်း၊ ရိက္ခာ ဆက်ကြေး အဆမတန် ခြိမ်းခြောက်တောင်းခံခြင်း၊ အကြမ်းဖက်လုပ်ရပ်များ ပိုမိုပြုလုပ်ခြင်း၊ ဖားကန့်ဒေသအတွင်းပိုင်းအထိ လှုပ်ရှားလာသဖြင့် နယ်မြေတည်ငြိမ်အေးချမ်းရေးအတွက် မိမိတပ်များက နယ်မြေရှင်းလင်းဆောင်ရွက်ခဲ့ရခြင်း၊ ၂၉-၈-၂၀၁၁ ရက်နေ့တွင် ဝေအောင်ကမ္ဘာ ကုမ္ပဏီဝင်းအတွင်း ထောင်ချောက်ဆင် မိုင်းဖောက်ခွဲ တိုက်ခိုက်ခြင်း၊ ဆက်လက်ပြီး တပ်မတော်မှ တာဝန်ယူ ဆောင်ရွက်လျက်ရှိတဲ့ လဂျားယန် လုံခြုံရေးတပ်စခန်းအား ရိက္ခာ ပို့ဆောင်ရာတွင် KIA မှ အကြိမ်ကြိမ် တိုက်ခိုက်၍ ပွိုင့် ၇၇၁ တောင်ကုန်းအပါအဝင် လဂျားယန်ဒေသရှိ KIO၊ KIA ခြေကုတ်စခန်းများအား တပ်မတော်စစ်ကြောင်းမှ တိုက်ခိုက်ခြင်းကို ဆက်လက် တင်ပြသွားမှာ ဖြစ်ပါတယ်။ လဂျားယန် လုံခြုံရေးတပ်စခန်းဟာ KIA နှင့် ၁၉၉၄ ခုနှစ်၊ အပစ်အခတ်ရပ်စဲရေး မတိုင်မီကတည်းက တပ်မတော်၏ လုံခြုံ ရေးစခန်းတစ်ခုဖြစ်ပါတယ်။ KIA ဌာနချုပ်တည်ရှိရာ လိုင်ဇာစခန်း ဟာ KIA မှ ၁၉၉၆ ခုနှစ် ကျမှသာ ဖွင့်လှစ်ခဲ့ခြင်းဖြစ်ပါတယ်။ ယင်းကဲ့သို့ KIA မှ ၎င်းဖက်ခြမ်းတွင် လိုင်ဇာမြို့အနီး စစ်အခြေစိုက်စခန်းများ တည်ဆောက်ခြင်းကို မိမိတို့ဖက်မှ သူ့စည်း ကိုယ့်စည်း ထားသည့်အနေဖြင့် မည်သို့မျှ ဝေဖန်ပြောဆိုခဲ့ခြင်း မရှိပါ။ တိုက်ခိုက်ခြင်း လည်း မရှိခဲ့ပါ။ သို့ရာတွင် KIA က သူ့စည်း ကိုယ့်စည်း မထားဘဲ စည်းကမ်းဖောက်ဖျက်ကာ တာပိန်ရေအားလျှပ်စစ်စီမံကိန်းကို ဗန်းမော်မှ ချီတက်လာတဲ့ အခြေချ စစ်ဗျူဟာမှူး ဦးစီး စစ်ကြောင်းကို KIA မှ စတင်တိုက်ခိုက်ခဲ့တဲ့ ၂၀၁၂ ခုနှစ်၊ ဇွန်လ ၉ ရက်နေ့မှ စတင်ပြီး စစ်ရေးအရ တင်းမာမှု၊ ပစ်ခတ်တိုက်ခိုက်မှုများ ဖြစ်ပွားပြီးနောက်ပိုင်း တင်ပြပါ လဂျားယန် ဒေသများနှင့် ဗန်းမော်-မြစ်ကြီးနားလမ်းတစ်လျှောက်တွင် တစ်စထက် တစ်စ နေရာအနှံ့ တင်ပြပါအတိုင်း ဝင်ရောက်နေရာယူတပ်စွဲပြီး မိုင်းထောင်ဖောက်ခွဲခြင်း အပါအဝင် အဖျက်အမှောင့် လုပ်ငန်းများ ဆောင်ရွက်ခဲ့သဖြင့် ဒေသခံပြည်သူများ စီးပွားရေးအရ ကူးသန်း ရောင်းဝယ် ဖောက်ကားရာတွင် တိုက်ခိုက်မှုများခံရ၍ အဆိုပါလမ်းအား ကူးသန်း ရောင်းဝယ်ရေးအတွက် အသုံးပြုရာမှာ ကန့်သတ်ချက်များ ရှိခဲ့တဲ့အတွက် ကုန်စည်စီးဆင်းမှု နှေးကွေးခဲ့ပြီး ဒေသအတွင်း စီးပွားရေးကြပ်တည်းကာ ဒေသခံပြည်သူများ စားဝတ်နေရေး ကြပ်တည်းမှုများနှင့် ကြုံတွေ့ခဲ့ရပါတယ်။ ထိုကဲ့သို့ KIA ၏ အကြမ်းဖက်လုပ်ရပ်များ တစ်နှစ်ကျော် ကြာမြင့်လာတာနဲ့အမျှ ကချင်ပြည်နယ်အတွင်း လမ်းပန်းဆက်သွယ်မှု ပြတ်တောက်ကာ စားနပ်ရိက္ခာပြတ်တောက်မှု ဖြစ်ပွားနေသော ပူတာအိုဒေသရှိ ပြည်သူလူထု စားသုံးရန်အတွက် မြစ်ကြီးနား-ပူတာအို လမ်းကြောင်း မဖွင့်နိုင်သေးမီ ဆန်အိတ် (၂၀၀)ခန့် အပါအဝင် အခြားစားနပ်ရိက္ခာတန်ချိန် စုစုပေါင်း (၁၈၂.၈၄)တန်အား တပ်မတော်လေယာဉ်ဖြင့် ပေးပို့ခဲ့ရပါတယ်။ ၎င်းအပြင် လဂျားယန်ဒေသရှိ မိမိတပ်စခန်းအနီးတွင်လည်း မိမိတပ်မှ စစ်သည်များ သွားလာ၍ မရအောင် ခြံစည်းရိုးခတ်ခြင်း၊ မိုင်းထောင်ခြင်း၊ ညှောင့်ကျင်းများ ထောင်ခြင်းများ အပါအဝင် ထောင်ချောက်မျိုးစုံ ထောင်ခြင်းများ ပြုလုပ်ခဲ့ပြီး မိမိတပ်များ ရိက္ခာပို့ဆောင်ရာတွင် လည်းကောင်း၊ သယ်ယူပို့ဆောင်ရေး တာဝန်ထမ်းဆောင်ရာတွင်လည်းကောင်း နှောင့်ယှက် ပစ်ခတ် တိုက်ခိုက်ခြင်းများ ဆောင်ရွက်ခဲ့ပါတယ်။ သို့သော်လည်း မိမိတပ်မတော်မှ သည်းခံပြီး ငြိမ်းချမ်းရေး ရယူနိုင်ရေးအတွက် ခုခံကာကွယ်ရုံမှအပ အင်အားအသုံးပြု ပြန်လည် တိုက်ခိုက်ခြင်းမျိုး မပြုလုပ်ခဲ့ပါ။ ထိုကဲ့သို့ သည်းခံပြီး ငြိမ်းချမ်းရေးအတွက် ကြိုးစားဆောင်ရွက်နေရင်း လဂျားယန်စခန်းတွင် လုံခြုံရေး တာဝန်ထမ်းဆောင်နေသော စစ်သည်များအတွက် ရိက္ခာ လိုအပ်နေ၍ ၁၄-၁၂-၂၀၁၂ ရက်နေ့ တွင် ရိက္ခာပို့ရန် သွားရောက်သည့် စစ်ကြောင်းအား KIA က အင်အား သာလွန်စွာဖြင့် ချုံခိုတိုက်ခိုက်ခဲ့သဖြင့် ရိက္ခာပို့နိုင်ခြင်း မရှိဘဲ မိမိအရာရှိ၊ စစ်သည်များ ကျဆုံးခဲ့ရပါတယ်။ ၎င်းမတိုင်မီ ရိက္ခာပို့ခဲ့သည့် (၃) ကြိမ်စလုံးတွင်လည်း ကြို တင် အသိပေးခဲ့သော်လည်း မိမိတပ် ရိက္ခာပို့စစ်ကြောင်းကို တို်ခိုက်ခြင်းများ ပြု လုပ်ခဲ့၍ ရိက္ခာများ ပို့ဆောင်နိုင်ခြင်းမရှိဘဲ လဂျားယန်စခန်းရှိ မိမိစစ်သည်များ ရိက္ခာ ပြတ်တောက်ခဲ့ရပါတယ်။ ၂၃-၁၂-၂၀၁၂ ရက်နေ့တွင် လဂျားယန်စခန်းရှိ မိမိတပ်နှင့် အဆက်အသွယ်ရစဉ် ၎င်းတို့ထံတွင် ကျန်ရှိသော ရိက္ခာအရ ဆန်ပြုတ် ပြုတ်ပြီးသောက်မည်ဆိုပါက (၃)ရက်ခန့် အတွက်သာ ကျန်ရှိမည်ဖြစ်ကြောင်း သိရှိရပါတယ်။ သို့ဖြစ်၍ ရဲဘော်ရဲဘက်စိတ်အရ မိမိတပ်မတော်သားများ အစာပြတ်၍ သေဆုံးရမှု မဖြစ်စေရေးအတွက် လိုအပ်နေသော ရိက္ခာများအား မည်သည့်နည်းဖြင့် ပို့ပေးရမည်ကို စဉ်းစားလာရပါတယ်။ သို့သော်လည်း တပ်မတော်အနေဖြင့် ပစ်ခတ်တိုက်ခိုက်မှုများ မပြုလုပ် လို၍ ၂၀၁၂ ခုနှစ်၊ ဒီဇင်ဘာလ ၂၃ ရက်နေ့တွင် မြောက်ပိုင်းတိုင်းစစ်ဌာနချုပ် တိုင်းမှူးမှ ရိက္ခာပို့မည်ဖြ°ဆောင်အဖွဲ့မှတစ်ဆောင်ရွက်ခဲ့သဖြင့် လူရိက္ခာပို့မည်ဖြစ်၍ လမ်းကြောင်းရှိ KIA တပ်စခန်းများ ဖယ်ရှားပေးရန် ကချင်ပြည်နယ်၊ ငြိမ်းချမ်းရေးအကျိုးဆောင်အဖွဲ့မှတစ်ဆင့် အကြောင်းကြားထားခဲ့သော်လည်း မိမိတပ်မှ ရိက္ခာ ပို့တဲ့အခါ KIA မှ တိုက်ခိုက်မှုများ ဆောင်ရွက်ခဲ့သဖြင့် လဂျားယန်လုံခြုံရေးစခန်းရှိ ရိက္ခာ ပြတ်တောက်နေသော စစ်သည်များအား အသက်အန္တရာယ်မှ ကယ်ဆယ်နိုင်ရေးအတွက် လိုအပ်သော ရိက္ခာများပို့ဆောင်နိုင်ရန် မိမိတပ်မတော်မှ ၂၇-၁၂-၂၀၁၂ ရက်နေ့မှစတင်၍ ပွိုင့် (၇၇၁) တောင်ကုန်းအပါအဝင် လဂျားယန်ဒေသတွင် ကျူးကျော်တပ်စွဲထားသော KIA အခြေကုပ်စခန်းများအား တိုက်ခိုက်ခဲ့ရခြင်းဖြစ်ပါတယ်။ တစ်ဆက်တည်း တင်ပြလိုသည်မှာ ယခု KIA နဲ့ ပစ်ခတ်တိုက်ခိုက်မှုများတွင် တပ်မတော်မှ အရာရှိစစ်သည်များ မြောက်မြားစွာ အသက် ပေးဆပ်ခဲ့ရသဖ���င့် တပ်မတော်သားများဟာ ငြိမ်းချမ်းရေးကို ပြည်သူလူထုနည်းတူ လိုလားသူများ ဖြစ်ကြောင်းမှာ ငြင်းနိုင်ဖွယ်ရာမရှိကြောင်းကိုလည်း မျက်မြင်တွေ့ရှိရမှာ ဖြစ်ကြောင်း တင်ပြလို ပါတယ်။ ဆက်လက်ပြီး နိုင်ငံတော်သမ္မတရုံးမှ မိမိကိုယ်ကို ခုခံကာကွယ်ရုံမှအပ ချီတက် ထိုးစစ်ဆင် တိုက်ခိုက်ခြင်းမပြုလုပ်ရန် ညွှန်ကြားချက်ရရှိခဲ့သည့် ၂၀၁၁ ခုနှစ်၊ ဒီဇင်ဘာလ ၁၀ ရက်မှ ၂၀၁၃ ခုနှစ်၊ ဇန်နဝါရီလ ၁၅ ရက်နေ့အထိ KIA နှောင့်ယှက် ဖျက်ဆီး တိုက်ခိုက်မှုများနှင့် တပ်မတော်နှင့် ထိတွေ့ခဲ့မှုများမှာ တင်ပြပါအတိုင်း ဖြစ်ပါတယ်။ တင်ပြပါပုံဟာ ဝိုင်းမော်မြို့နယ်၊ မန်ဝိန်းကျေးရွာ၊ ချီဖွေ ဘက်သို့သွားသည့် နမ္မတီးချောင်းကူးတံတားအား မိုင်းထောင် ဖောက်ခွဲဖျက်ဆီးခဲ့ပုံ ဖြစ်ပါတယ်။ တင်ပြပါပုံဟာ မြစ်ကြီးနား-နန်စီးအောင် ရထားလမ်း မိုင်တိုင် (၆၁၁/၁) နှင့် (၆၁၁/၂) အကြား KIA အဖွဲ့မှ မိုင်းခွဲဖျက်ဆီးခဲ့မှုကြောင့် ရထားလမ်းနှင့် လူစီးတွဲများ တွဲချော် ပျက်စီးခဲ့မှုပုံ ဖြစ်ပါတယ်။ တင်ပြပါပုံဟာ မြစ်ကြီးနားမှ ထွက်ခွာလာတဲ့ အမှတ်(၉၀၃) အစုန်ကုန်တင် ရထားအား မိုင်တိုင်အမှတ်(၆၄၃/၂၂) နှင့် (၆၄၃/၂၃) အကြား မိုင်းထောင် ဖောက်ခွဲမှုကြောင့် တွဲချော်တိမ်းမှောက်သွားပုံပဲ ဖြစ်ပါတယ်။ တင်ပြပါပုံဟာ မိုးညှင်းမှ ဟိုပင်သို့ ထွက်ခွာလာသော ကုန်ရထားအား KIA အဖွဲ့မှ မိုင်းခွဲဖျက်ဆီးခဲ့ပုံ ဖြစ်ပါတယ်။ တင်ပြပါပုံဟာ ဟိုပင်ဘူတာ၏ မြောက်ဖက် (၄)မိုင်ခန့်အကွာ ရထားသံလမ်း၌ မိုင်းထောင်ဖောက်ခွဲမှုကြောင့် အစုန်ကုန်တင် ရထား တွဲချော်တိမ်းမှောက်သွားပုံ ဖြစ်ပါတယ်။ တင်ပြပါပုံဟာ အင်းတော်မြို့နယ်၊ မြေပလ္လင်ကျေးရွာ ရထားလမ်းမိုင်တိုင် အမှတ် ၆၀၁/၂၁-၂၂ ကြား၌ မိုင်းထောင်မှုကြောင့် တွဲချော် တိမ်းမှောက်သွားပုံဖြစ်ပါတယ်။ တင်ပြပါပုံဟာ အင်းတော်မြို့နယ်၊ မြေပလ္လင်ကျေးရွာ ရထားလမ်းမိုင်တိုင် အမှတ်(၆၀၁)ကြား၌ မိုင်းထောင်မှုကြောင့် တွဲချော် တိမ်းမှောက်သွားပုံဖြစ်ပါတယ်။ တင်ပြပါပုံဟာ အကြမ်းဖက်သောင်းကျန်းသူအဖွဲ့မှ နမ္မတူမြို့နယ်အတွင်း ဖောက်ခွဲဖျက်ဆီးထားတဲ့ တာဝါတိုင်ပျက်စီးမှုပုံ ဖြစ်ပါတယ်။ တင်ပြပါပုံဟာ နယ်ခြားစောင့်တပ် ရှေ့ရှိ အရပ်သားနေအိမ်အား မီးရှို့ဖျက်ဆီးထားပုံ ဖြစ်ပါတယ်။ ဆက်လက်ပြီး KIA မှ စစ်ရေးနှင့် မသက်ဆိုင်သော ပစ်မှတ်များအား တိုက်ခိုက်ဖျက်ဆီးခြင်းများကို တင်ပြသွားမှာ ဖြစ်ပါတယ်။ နိုင်ငံတော်သမ္မတရုံးမှ ထိုးစစ်ဆင်တိုက်ခိုက်ခြင်း မပြုရန် ညွှန်ကြားချက် ရရှိခဲ့တဲ့ ၁၀-၁၂-၂၀၁၂ မှ ၁၅-၁၂-၂၀၁၂ ထိ စစ်ဖက်ဆိုင်ရာ ပစ်မှတ်များအနေနဲ့ သာဓကများ တင်ပြရမယ်ဆိုရင် ၂၈-၄-၂၀၁၂ ရက်နေ့တွင် ဆဒုံးမြို့နယ်ခွဲ အထွေထွေအုပ်ချုပ်ရေးရုံးခန်းသို့ လက်နက်ငယ်များဖြင့် ပစ်ခတ်သဖြင့် ဆဒုံးမြို့နယ်ခွဲအုပ်ချုပ်ရေးမှူးအပါအဝင် (၄)ဦး သေဆုံးခဲ့ပါတယ်။ ၃၁-၅-၂၀၁၂ ရက်နေ့တွင် ဖားကန့်မြို့နယ် ဆိပ်မူကျေးရွာအား လောင်ချာ၊ လက်နက်ငယ်များဖြင့် အကြောင်းမဲ့ ပစ်ခတ်သဖြင့် အခြားအရပ်သား(၁)ဦး သေဆုံး၍ (၇)ဦး ဒဏ်ရာရ ရှိခဲ့ပါတယ်။ ၂၉-၈-၂၀၁၂ ရက်နေ့တွင် ဖားကန့်မြို့နယ် ဝေအောင်ကမ္ဘာကုမ္ပဏီအား ဝင်ရောက်နှောင့်ယှက် ဖျက်ဆီးခဲ့ပါတယ်။ ၁၅-၁၀-၂၀၁၂ ရက်နေ့တွင် ဆွမ်ပရာဘွမ်မြို့နယ် အုပ်ချုပ်ရေးရုံးသို့ လက်ပစ်ဗုံးဖြင့် ပစ်သွင်းဖောက်ခွဲခဲ့ပါတယ်။ ၁၈-၁၂-၂၀၁၂ ရက်နေ့တွင် ကာမိုင်းရဲစခန်းအား လက်နက်ငယ် လောင်ချာများဖြင့် ပစ်ခတ် ဝင်ရောက်စီးနင်း တိုက်ခိုက်ခဲ့ သဖြင့် ရဲတပ်ဖွဲ့ဝင် (၁)ဦးနှင့် မိသားစုဝင်(၂)ဦး သေဆုံးခဲ့ပြီး (၁) ဦး ဒဏ်ရာရရှိခဲ့ပါတယ်။ ၃၁-၁၂-၂၀၁၂ ရက်နေ့တွင် မီးရထားလမ်း လုံခြုံရေးဆောင်ရွက်လျက်ရှိသော မိုးကောင်းမြို့နယ်၊ တောင်နီကျေးရွာအုပ်စု ပြည်သူ့စစ်စခန်းအား ဝင်ရောက်တိုက်ခိုက်ခြင်း ဖြစ်ပါတယ်။ ၂-၁-၂၀၁၃ ရက်တွင် မြစ်ကြီးနားမှ ပူတာအိုသို့ ထွက်ခွာလာသည့် မော်တော်ယာဉ် (၃)စီးပေါ်ပါ ဘိလပ်မြေနှင့် သံချောင်း၊ သံပြားများအား မီးရှို့ ဖျက်ဆီးခြင်း ဖြစ်ပါတယ်။ ၃-၁-၂၀၁၃ ရက်နေ့တွင် ဗန်းမော်-လွယ်ဂျယ် ကားလမ်း၌ မုန့်သေတ္တာများ တင်ဆောင်လာတဲ့ မော်တော်ယာဉ် (၂) စီးမှ ငွေတောင်းယူခြင်း၊ ယာဉ်အား မိုင်းကပ်ဖောက်ခွဲဖျက်ဆီးခြင်းများ ပြုလုပ်ခဲ့ပါတယ်။ ၉-၁-၂၀၁၃ ရက်နေ့တွင် ကချင်ပြည်နယ်၊ ဟိုပင်မြို့နယ်ခွဲ၊ ဟိုပင်နှင့် နန်းခွင်ဘူတာကြား လော်ကယ်ရထား (၁)စင်း မိုင်းခွဲခံရမှုကြောင့် လုံခြုံ ရေးလိုက်ပါလာတဲ့ ရဲတပ်ဖွဲ့ဝင် (၁)ဦး သေဆုံးပြီး (၄)ဦး ဒဏ်ရာရှိခဲ့ပါတယ်။ ၁၃-၁-၂၀၁၃ မြစ်ကြီးနားမြို့မှ ထွက်ခွာလာသော မြစ်ကြီးနား-မန္တလေး အထူးရထားအား အင်းတော်မြို့နယ်ကြား၌ မိုင်းပေါက်ကွဲမှုကြောင့် မီးရထားစက်ခေါင်းဟာ သံလမ်း အရှေ့ဘက်သို့ တုံးလုံးလဲကျ သွားခဲ့ပါတယ်။ ၁၈-၁-၂၀၁၃ နေ့ ရက်စွဲဖြင့် ပြည်ထောင်စုသမ္မတ မြန်မာနိုင်ငံတော် သတင်း ထုတ်ပြန်ရေးအဖွဲ့မှ သတင်းထုတ်ပြန်ချက် (၃/၂၀၁၃)ထုတ်ပြန်ပြီးနောက်ပိုင်း KIA အဖွဲ့ အနေဖြင့် စစ်ရေးနှင့် မသက်ဆိုင်သည့် ပစ်မှတ်များအား တိုက်ခိုက်ခဲ့မှုမှာ ၁၉-၁-၂၀၁၃ ရက်နေ့ တွင် ကာမိုင်းမြို့နယ်ခွဲ ရဲစခန်းအား ဝင်ရောက်တိုက်ခိုက် မီးရှို့ ဖျက်ဆီးခဲ့ပါတယ်။ တင်ပြပါပုံဟာ ၁၉-၁-၂၀၁၃ ရက်တွင် ဝေအောင်ကမ္ဘာကုမ္ပဏီ ဝန်ထမ်းအိပ်ဆောင်အား မီးရှို့ခြင်းနှင့် ပါဂျဲရိုး (၁)စီးအား လက်ပစ်ဗုံးဖြင့် ဖောက်ခွဲ တိုက်ခိုက်ခြင်းပုံ ဖြစ်ပါတယ်။ တင်ပြပါပုံဟာ ၂၁-၂-၂၀၁၃ ရက်နေ့ နံနက်ပိုင်းတွင် ကြိုင်ကျောက်မျက်ရတနာကုမ္ပဏီ အဆောက်အဦ မီးရှို့ခံရမှုအား တွေ့မြင်ရပုံ ဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ နိဂုံးချုပ်အနေနဲ့ တင်ပြရလျှင် ငြိမ်းချမ်းရေး ဖော်ဆောင်မှုအဆင့်များ ဆောင်ရွက်ရာတွင် အပစ်အခတ် ရပ်စဲရေးအဆင့်အား ဦးစွာ အကောင်အထည်ဖော် ဆောင်ရွက်ပြီးမှသာ ရှည်ကြာသည့် နိုင်ငံရေးဆွေးနွေးမှု (Politicd Dialogue)များ ဆက်လက်ဆောင်ရွက်နိုင်မည် ဖြစ်တဲ့အတွက် နိုင်ငံတော်မှ ချမှတ်ထားသော ငြိမ်းချမ်းရေး Process များအတိုင်း လိုက်နာဆောင်ရွက်မည်ဆိုပါက ယနေ့ ပြည်သူများတောင်းဆိုနေတဲ့ အပစ်အခတ် ရပ်စဲရေးဟာ အလျင်အမြန် ပေါ်ပေါက်လှာ ဖြစ်ပြီး၊ ဖွံ့ဖြိုးတိုးတက်ရေးလုပ်ငန်းများအား ဆက်လက်အကောင်အထည်ဖော် ဆောင်ရွက်နိုင်မှာ ဖြစ်ပါကြောင်း တင်ပြရင်း နိဂုံးချုပ်အပ်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ ဦးဝင်းနောင် ဆွေးနွေးနိုင်ပါပြီ</speech>
<speech><mp id="137">ဦးဝင်းနောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါသော လွှတ်တော်ဥက္ကဋ္ဌကြီးနှင့်တကွ အားလုံးကို မင်္ဂလာပါလို့ ဂါရဝပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ လွှတ်တော်ကိုယ်စားလှယ် ဦးဝင်းနောင် ဖြစ်ပါတယ်။ ကျွန်တော်ဟာ ရန်ကုန်တိုင်းဒေသကြီးမှာ အခြေချနေပေမယ့် ကျွန်တော့်ရဲ့ ဇာတိမြေဟာ ကချင်ပြည်နယ်ဆိုတာ ကျွန်တော်တို့ ကချင်ပြည်နယ်က တက်ရောက်လာကြတဲ့ လွှတ်တော်ကိုယ်စားလှယ်များ အားလုံးလောက် သိရှိကြပါတယ်။ ကျွန်တော့်ရဲ့ ဇာတိမြေ အမြန်ဆုံးငြိမ်းချမ်းပြီးတော့မှ ပြန်လည်ပြီး အေးချမ်းသာယာ ဖွံ့ဖြိုးတိုးတက်စေချင်တဲ့ဆန္ဒတွေ ရင်မှာ ပြည့်လျှံစွာ ဖြစ်ပေါ်လာတဲ့အလျောက် ပြည်နယ်သား တစ်ဦးရဲ့ အသံ၊ ပြည်နယ်သားတစ်ဦးရဲ့ ဆန္ဒအနေဖြင့် အလေးအနက် ဆွေးနွေး တင်ပြသွားမှာ ဖြစ်ပါတယ်။ ၂၀၁၁ ခုနှစ်ကစပြီးတော့ ကျွန်တော်တို့ မြန်မာနိုင်ငံကို ကမ္ဘာကပင် အလေးထား လာကြပြီး ချီးကျူးဂုဏ်ပြုခံရစေကာမူ ကျွန်တော့် ဇာတိမြေမှာတော့ ကံဆိုးမိုးမှောင်ကျတဲ့ ကာလတွေ ဖြစ်နေပါတယ်။ နိုင်ငံတော်တစ်ဝန်းမှာ အခြားဒေသများတွေမှာ တိုးတက်အောင်မြင်မှု၊ ဖြစ်ထွန်းမှုတွေနဲ့ ပြောင်းပြန် ဖြစ်နေပါတယ်။ ယခင် တပ်မတော်အစိုးရလက်ထက် နှစ်ပေါင်း(၂၀)တိုင်တိုင် ကချင်ပြည်နယ် အတွင်းမှအပ လွတ်လွတ်လပ်လပ်၊ အေးအေးချမ်းချမ်း သွားလာလုပ်ကိုင်၊ စာပေသင်ကြား၊ စီးပွားရေးလုပ်ငန်းတွေလည်း အဆင်ပြေ၊ ငြိမ်းချမ်းသာယာ နေခဲ့ရာကနေပြီးတော့ မကြာမီသော နှစ်များအတွင်းမှာ ရုတ်တရက် ပြည်သူတွေ သွားလာ အသုံးပြု နေတဲ့တံတား (၁၀၀)ကျော်ခန့် ဆက်တိုက်ဖောက်ခွဲဖျက်ဆီးခံရပြီး၊ မီးရထားလမ်း လည်း မလုံခြုံ၊ ပြည်သူတို့၏ အသက်အိုးအိမ် စည်းစိမ်တွေလည်း မလုံခြုံတော့ဘဲ အပြစ်မဲ့ပြည်သောင်၊ သောင်း၊ သိန်းဂဏန်းအထိ ဘေးဒုက္ခတွေ တွေ့ကြုံ ခံစားနေကြရတာကို ရှေ့က လွှတ်တော်ကိုယ်စားလှယ်များလည်း တင်ပြသွားပြီး ဖြစ်ပါတယ်။ ဒီဘေးဒုက္ခတွေဟာ မိမိရဲ့ ရပ်ရွာနေအိမ်၊ လယ်မြေ၊ ယာမြေ၊ ကျွဲနွား၊ အလုပ်အကိုင်တွေ ပစ်ထားခဲ့ရတဲ့အတွက်ကြောင့် ဒုက္ခဆင်းရဲ ကြီးစွာ ရောက်နေကြသည်မှာ ယခု ဒီမိုကရေစီစနစ်ကို ကျင့်သုံးလာမှ ခံစားကြရခြင်းဟာ ဘယ်လိုမှ မဖြစ်သင့် မဖြစ်ထိုက်တဲ့ အချက်ဆိုတာ ဒါ ဦးဆောင်နေတဲ့သူများ ပြန်ပြ���းတော့ ဆင်ခြင်ဖို့သင့်ပါတယ်။ ပြည်တွင်း ငြိမ်းချမ်းရေးနှင့် ပတ်သက်၍ဟု လွှတ်တော်ကိုယ်စားလှယ်ကြီး ဦးခက်ထိန်နန် အစချီလိုက်တဲ့ အတွက်ကြောင့် ပြည်တွင်း မငြိမ်းချမ်းခဲ့တဲ့အတွက် ကျွန်တော်တို့နိုင်ငံကြီး လွတ်လပ်ရေး ရပြီးတဲ့နောက်ပိုင်း တစ်ပြည်လုံး ဖွံ့ဖြိုးတိုးတက်မှု နောက်ကျခဲ့ရတာကို ပြန်ပြီးတော့ သတိရမိပါတယ်။ သူများအိမ်နီးချင်းနိုင်ငံတွေ လွတ်လပ်ရေးရတာချင်းအတူ သူများတွေက အာရှကျား၊ အာရှနဂါးဆိုပြီး တိုးတက်ဖွံ့ဖြိုးလာ ချိန်မှာ ကျွန်တော်တို့နိုင်ငံက ဖွံ့ဖြိုးမှုအနည်းဆုံး နိုင်ငံအဖြစ်ကို ရောက်ခဲ့ရပါတယ်။ ဒါပေမဲ့ ယခု ဒီမိုကရေစီစနစ်ကို အောင်မြင်စွာ ကူးပြောင်းနိုင်ခဲ့ပြီးတဲ့နောက်မှာတော့ ကျွန်တော်တို့နိုင်ငံရဲ့ တစ်ဖက်က တရုတ်နိုင်ငံ၊ အိန္ဒိယနိုင်ငံ၊ နောက် အရှေ့တောင်အာရှနိုင်ငံများ အလယ်မှာ လမ်းကြောင်းကျလာတာရယ်၊ နဂိုကပဲ သဘာဝသယံဇာတတွေ ပေါများတာရယ်၊ ရိုးသားပြီး ကြိုးစားကြတဲ့ လူသားအရင်းအမြစ်တွေရှိတာရယ် ဖွံ့ဖြိုးတိုးတက်မှု လျင်မြန်တဲ့ နိုင်ငံ ဖြစ်လာမယ်လို့ ကမ္ဘာရော ကျွန်တော်တို့နိုင်ငံကပါ တွက်ဆလို့ ရနေပြီ ဖြစ်ပါတယ်။ အဲဒီလို ဖွံ့ဖြိုးတိုးတက်တော့မယ့်အထဲထဲမှာ ကချင်ပြည်နယ်ဒေသအချို့ဟာ ကျန်နေခဲ့တော့မလို မြင်တွေ့နေရပါတယ်။ နိုင်ငံရဲ့ အေးချမ်းတဲ့ဒေသတွေမှာ ဖွံ့ဖြိုးတိုးတက်ပြီး အေးချမ်းသာယာနေပါလျက် ကျွန်တော်တို့ဒေသမှာတော့ တံတားပျက်၊ လမ်းပျက်၊ ရွာပျက်၊ ကျောင်းပျက်၊ လယ်ပျက်၊ တောင်ယာပျက်တွေ ဖြစ်ကုန်ပြီး အဆိုးဆုံးကတော့ စာပေ ပညာမသင်ကြားနိုင်၊ စီးပွားရေးမလုပ်နိုင်၊ တစ်နှစ်လောက် ကြာလာတာနှင့်အမျှ တစ်လ၊ တစ်လ ဆက်ပြီးတော့ တာရှည်မှာကို ခံစားနိုင်ဖို့ ပိုပြီးတော့ ခက်ခဲလာမှာဖြစ်ပါတယ်။ ဒီလိုခံစား ရတာဟာ KIA တပ်ဖွဲ့ဝင်တွေရော သူ့ရဲ့ မိသားစုတွေပါ ခံစားနေကြရမှာ ဖြစ်ပါတယ်။ ဒါကြောင့်မို့လို့ ပြီးခဲ့တဲ့ ဇန်နဝါရီလ ၁၉ ရက်နေ့ နိုင်ငံတော်သမ္မတကြီးက ပထမအကြိမ် မြန်မာနိုင်ငံဖွံ့ဖြိုးတိုးတက်မှု ပူးပေါင်းဆောင်ရွက်ရေး Forum ဖွင့်ပွဲမှာ ကမ်းလှမ်း ခဲ့တဲ့အတိုင်း ၂၀၁၃ ခုနှစ် Politicd Dialogue တွေ၊ တခြားအပစ်အခတ်ရပ်စဲထားပြီးသား ဖြစ်တဲ့ (၁၀)ဖွဲ့နှင့်အတူ ပါဝင်သင့်ကြောင်း လိုရင်းကို တင်ပြလိုပါတယ်။ နိုင်ငံတော်မှာအဖွဲ့ (၁၀) ဖွဲ့ အပစ်အခတ်ရပ်စဲထားနိုင်ပြီ ဖြစ်တဲ့အတွက်ကြောင့် ပြည်တွင်းငြိမ်းချမ်းရေးမှသည် ထာဝရ ငြိမ်းချမ်းရေးသို့ တက်လှမ်းနိုင်တော့မှာ ဖြစ်ပါတယ်။ ပြည်တွင်းငြိမ်းချမ်းရေး မရဘဲနဲ့တော့ ထာဝရငြိမ်းချမ်းရေးကို လှမ်းနိုင်မှာမဟုတ်ပါဘူး။ ပြည်တွင်းငြိမ်းချမ်းရေး တည်ဆောက်ဖို့ ပထမဆုံး ခေါင်းဆောင်ချင်း တွေ့ဆုံဆွေးနွေးရမှာ ဖြစ်ပါတယ်။ မိုင် (၁၀၀၀) ခရီးကို ခြေတစ်လှမ်းက စတင်တယ်ဆိုတဲ့စကားအတိုင်း ခြေတစ်လှမ်းနဲ့တူတဲ့ ခေါင်းဆောင် အချင်းချင်း တွေ့ဆုံခြင်းသည် မဖြစ်မနေ လှမ်းရမည့် လုပ်ငန်းပဲ ဖြစ်ပါတယ်။ ဦးခက်ထိန်နန် တင်သွင်းတဲ့အဆိုမှာ နှစ်ဦးနှစ်ဖက် ယုံကြည်မှုရရှိမယ့် ခိုင်မာသော အခြေခံမူများ ချမှတ်ပေးရေး၊ ပြည်ထောင်စုအစိုးရကို တိုက်တွန်းကြောင်း စာသားနဲ့ စပ်လျဉ်းပြီးတော့ တစ်ဖက်က KIO၊ KIA ခေါင်းဆောင်တွေ အမြင်မှာ အစိုးရက တစ်ဖက်သတ် မူ၊ ဘောင်တွေ ချမှတ်လာမှာ မလိုလားဘဲ ဖြစ်သွားမှာ စိုးရိမ်မိပါတယ်။ ဒါကြောင့် ပြည်တွင်းငြိမ်းချမ်းရေးနှင့် ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် ပြည်ထောင်စု အစိုးရမှ ဖွဲ့စည်းထားပြီးဖြစ်သော ပြည်ထောင်စုငြိမ်းချမ်းရေးဖော်ဆောင်ရေးလုပ်ငန်းကော်မတီနှင့် KIO၊ KIA ခေါင်းဆောင်များ အမြန်ဆုံး တွေ့ဆုံဆွေးနွေး၍ နှစ်ဦးနှစ်ဖက် ယုံကြည်မှု ရရှိနိုင်မည့် ခိုင်မာသော အခြေခံမူများ ချမှတ်ကြရန် တိုက်တွန်းကြောင်းဆိုပြီးတော့ ပြင်ဆင်နိုင်လို့ ရှိရင်လည်း ပြင်ဆင်ဖို့ ကျွန်တော့်အနေနဲ့ အကြံပြုလိုပါတယ်။ တစ်ဆက်တည်းမှာပဲ ကျွန်တော့်အနေနဲ့ အထူးပြောကြားလိုတဲ့ အချက်တစ်ချက် ရှိပါတယ်။ အဲဒါကတော့ တပ်မတော်ကို ဖြစ်စေ၊ တပ်မတော်သားများကို ဖြစ်စေ အထင်အမြင် လွဲမှားပြီးတော့ စွပ်စွဲပြောကြားနေတာတွေ၊ ဒီလိုပြောကြားချက်တွေ၊ ထင်မြင်ချက်တွေဟာ သမိုင်းနှင့်ယှဉ်ပြီး၊ ဆင်ခြင်ပြီး အမှန်ကို ရှုမြင်ကြဖို့ ပြောကြားလိုပါတယ်။ တပ်မတော်ကို စွပ်စွဲပြစ်တင်ပြောဆိုခဲ့တာဟာ ဗကပတွေက စတယ်လို့ ဆိုနိုင်ပါတယ်။ ကျွန်တော်ဆိုရင် ၁၉၆ရ ခုနှစ် မန္တလေးတက္ကသိုလ် တက်ပါတယ်။ တောက်လျှောက် အဲဒီတုန်းက ဗကပ ပီကင်းအသံလွှင့်ဌာနမှ အသံလွှင့်နေပါတယ် ဆိုရာကနေပြီးတော့ တောက်လျှောက် ဗကပ ကနေပြီးတော့ စစ်အစိုးရဆိုပြီး ဝါဒဖြန့်တာပေါ့လေ။ တောက်လျှောက်ဒီတပ်မတော်ကို စွပ်စွဲတာတွေဟာ ကြားခဲ့ရပါတယ်။ အဲဒီကနေပြီးတော့ တပ်မတော်ကို ဒါ အမျိုးမျိုး စွပ်စွဲပြောဆိုတဲ့ ဖြစ်ရပ်တွေက ပေါ်ပေါက်လာတာ ဖြစ်ပါတယ်။ တကယ်တမ်းကျတော့ တပ်မတော်နဲ့ တပ်မတော်သားဆိုတာ နိုင်ငံတော်ရဲ့ အုပ်ချုပ်ရေး၊ ဥပဒေပြုရေးစတဲ့ အာဏာပိုင်တွေ ချမှတ်တဲ့ ဥပဒေတွေ၊ မူဝါဒတွေ၊ အမိန့်ညွှန်ကြားချက်တွေကို အသက်စွန့်ကြိုးပမ်း ဖော်ဆောင်ကြရသူများသာ ဖြစ်ပါတယ်။ နောက်တစ်ခုက တပ်မတော်မှာ ရှမ်း၊ ချင်း၊ ကချင်၊ ကရင်၊ မွန်၊ ဗမာ၊ ရခိုင်၊ လွယ်လ၊ ပလောင်၊ လားဟူ စတဲ့ တိုင်းရင်းသားပေါင်းစုံ ပါဝင်နေတဲ့အတွက်ကြောင့် ပြည်ထောင်စု တပ်မတော်လို့ပင် ခေါ်နိုင်မှာဖြစ်ပါတယ်။ ရှေးက အနော်ရထာ၊ ကျန်စစ်သား၊ အလောင်းစည်သူ၊ ဘုရင့်နောင်၊ အလောင်းဘုရားတို့ လက်ထက်ကစခဲ့ပြီး တပ်မတော်မှာ တိုင်းရင်းသားအားလုံး ပေါင်းစုံ ပါဝင်ခဲ့တာဖြစ်ပါတယ်။ အင်း ဆင်ဖြူရှင် လက်ထက်မှာ ဆိုလို့ရှိရင် မန်ချူးကျူးကျော်မှု (၄) ကြိမ်တိုင် တွန်းလှန်တိုက်ထုတ်ခဲ့ရပါတယ်။ အဲဒီအချိန်ကာလတွေမှာ ဒါကြောင့်မို့လို့လည်း ဒီ တပ်မတော်နဲ့ တပ်မတော်သားတွေရဲ့ အသက်သွေးချွေးနဲ့ ကာကွယ်စောင့်ရှောက်ခဲ့တဲ့ အတွက်ကြောင့်လည်း ကျွန်တော်တို့နိုင်ငံရဲ့ မြေပုံကြီးဟာ ကြီးမားကျယ်ပြန့်နေခြင်းပဲ ဖြစ်ပါတယ်။ လွတ်လပ်ရေးရပြီးတဲ့နောက်မှာလည်း ရှမ်းပြည်နယ်ကို ခြေကုပ်ယူပြီးတော့ ဆောင်ရွက်သွားမယ့် တရုတ်ဖြူ အရေးအခင်း ပေါ်လာတာကိုလည်း တပ်မတော်ကပဲ ရွပ်ရွပ်ချွံချွံ တိုက်ထုတ်ပြီး ပြည်နယ်သူ ပြည်နယ်သားတွေကို ကာကွယ်စောင့်ရှောက်ခဲ့တာကို ဘယ်လိုမှ မေ့မထားသင့်ပါဘူး။ အဲဒီတော့ ဒါတွေကို ပြောနေတာ ဒါ မလိုပါဘူး။ အခုဆိုရင် ပြည်ပရန်သူဆိုတာလည်း မရှိနိုင်တော့ပါဘူး ဆိုပြီးတော့လည်း တချို့ပြောကြတာကို ကြားတော့ ကျွန်တော် တော်တော်လေး စိတ်မကောင်းပါဘူး။ ဒီလိုယူဆတာဟာ (၁)အချက်က ပြည်ပအန္တရာယ်ကို မမြင်နိုင်ကြလို့ပဲ ဖြစ်ပါမယ်။ မရှိနိုင်တော့ပါဘူးလို့ သူတို့က ယူဆပြီးတော့ ပြောဆိုကြပါတယ်။ နောက်တစ်ခုက အသက်၊ သွေး၊ ချွေး မြောက်မြားစွာ စတေးပြီးတော့ ကာကွယ်ပေးခဲ့တဲ့ နိုင်ငံတော် တည်ဆောက်ပေးခဲ့တဲ့ တပ်မတော်နဲ့ တပ်မတော်သားတွေရဲ့ ဂုဏ်ကို မေ့လျော့နေကြလို့လည်း ဖြစ်ပါမယ်။ အဲဒီတော့ ကျွန်တော်တို့နိုင်ငံက သူ့ကျွန်ဘဝနဲ့ နှစ်ပေါင်း(၁၀၀)ကျော် ကျရောက် ခံစားခဲ့ရဖူးပါလျက် အဲဒီလို ပြည်ပအန္တရာယ်ကိုသော်လည်းကောင်း၊ တပ်မတော်ရဲ့ ကာကွယ်စောင့်ရှောက် တည်ဆောက်ခဲ့မှုကိုသော်လည်းကောင်း လျစ်လျူရှုပြီးတော့ ပေါ့ဆစွာ မတွေးသင့် ပါဘူးလို့ တင်ပြလိုပါတယ်။ ဥက္ကဋ္ဌကြီး ခင်ဗျား။ ကျွန်တော်တို့ ဒီ ဆွေးနွေး တင်ပြတဲ့အခါမှာ နိုင်ငံတော်ရဲ့ ကာကွယ်ရေးကိစ္စဖြစ်တဲ့အတွက်ကြောင့် အင်မတန်လည်း အရေးကြီးတဲ့ အတွက်ကြောင့် ကျွန်တော် တစ်ပါတည်းပဲ ထည့်ပြီးတော့ ဆွေးနွေးတင်ပြလိုပါတယ်။ အဲဒါကတော့ ပြည်ပအန္တရာယ်ဆိုတာနဲ့ ပတ်သက်ပြီးတော့ ခုနက ပြောသလိုပဲ တချို့က မရှိနိုင်တော့ဘူး ဆိုပြီးတော့ ယူဆပါတယ်။ အဲဒါကို ကျွန်တော်က ပြီးခဲ့တဲ့ ဒါ ရခိုင်ပြည်နယ်မှာ ဖြစ်ပွားတဲ့ ဖြစ်စဉ်၊ အဲဒီလို ဖြစ်ပွားလိုက်တဲ့အခါမှာ တပ်မတော်နဲ့ ရဲတပ်ရင်းများကနေပြီးတော့မှ ကာကွယ်စောင့်ရှောက် ခဲ့တဲ့အတွက်ကြောင့် ဒါ လျင်လျင်မြန်မြန်ပဲ အေးချမ်းအောင် ဆောင်ရွက်နိုင်ပါတယ်။ တပ်တွေကို ထပ်ပြီးတော့ ဖြည့်ပေးဖို့ တောင်းဆိုမှုတွေ ရှိခဲ့ပါတယ်။ အဲဒီမှာ ကြည့်လိုက်တဲ့ အခါကျတော့ ၁၉၄၂ ခုနှစ်၊ မတိုင်မီက မောင်တောမြို့ ပတ်ဝန်းကျင်မှာ ရခိုင်ရွာ (၁၉၅)ရွာ ရှိခဲ့ပြီးတော့ ၁၉၉၅ ခုနှစ်မှာ စာရင်းဇယားတွေအရ ရခိုင်တိုင်းရင်းသားရွာ (၄၆)ရွာပဲ ကျန်ရှိခဲ့တော့တယ်လို့ ကျွန်တော် သိရှိရပါတယ်။ ဘာလဲဆိုတော့ ခိုးဝင်တဲ့ ကျူးကျော် ဝင်ရောက်မှုတွေ၊ ဒါတွေဟာလည်း ပြည်ပအန္တရာယ်တွေပဲ ဖြစ်ပါတယ်။ ဒီအန္တရာယ်တွေက ပုံစံအမျိုးမျိုးနဲ့ ဝင်ရောက်နှောင့်ယှက် ထိပါးနိုင်တာ ဖြစ်ပါတယ်။ အဲဒီတုန်းက ဖြစ်ပွားခဲ့တဲ့ ဖြစ်စဉ်ဟာ ကျွန်တော့်အနေနဲ့ ဥပမာပေးရလို့ရှိရင် ဒါ မြွေပေါ့လေ။ ဒါ ခြေထောက်ကို ကိုက်ခဲလိုက်တဲ့ ဒဏ်ချက်ပါပဲ။ ဒီဒဏ်ချက်ကို ကုသနေရဆဲ ဖြစ်ပါတယ်။ ကျွန်တော် အားလုံးကို ရှင်းရှင်းလင်းလင်း ပိုပြီးတော့ နားလည်အောင် ကျွန်တော် တင်ပြဆွေးနွေးချင်တာကတော့ ဒီ ပြည်ပအန္တရာယ်ဆိုတာ ညှိုးတတ်တဲ့ စပါးကြီးမြွေကဲ့သို့ ဖြစ်ပါတယ်။ ဒီစပါးကြီးမြွေက သားကောင်ကို ညှို့ ထားလို့ရှိရင် ဒီသားကောင်က မြွေမှန်းလည်း မသိပါဘူး။ အန္တရာယ်မှန်းလည်း မသိပါဘူး။ နောက်ဆုံး ဒီသားကောင်ကို ဦးခေါင်းကနေ စပြီးတော့ မြို့ သွားတဲ့အထိအောင် ဒါ ခံရနိုင်ပါတယ်။ ဒါကြောင့်မို့လို့ ဒီအန္တရာယ်တွေကို ကျွန်တော်တို့ အမှုမဲ့အမှတ်မဲ့ မနေဘဲနဲ့ ကျွန်တော်တို့ ပြည်သူတွေရော အားလုံးပါပဲလေ၊ ဒါ ကျွန်တော်တို့ တပ်မတော်ကို အထင်မမှားဘဲနဲ့ ပူးပေါင်းဆောင်ရွက်ကြရမှာ ဖြစ်ပါတယ်။ ဒီလိုအချက်ကို ကျွန်တော်တို့ KIO၊ KIA အဖွဲ့တွေကလည်း တပ်မတော်ကို အထင်အမြင် မမှားကြဘဲနဲ့ နိုင်ငံတော်အကြီးအကဲ သမ္မတကြီး ကမ်းလှမ်းထားတဲ့အတိုင်း နိုင်ငံရေးစားပွဲဝိုင်းမှာ အကြေအလည် ဆွေးနွေး ကြပြီးတော့ ခိုင်မာတဲ့ အခြေခံမူတွေ ညှိနှိုင်းချမှတ်နိုင်ကြပါရန် တိုက်တွန်းရင်းနဲ့ ကျွန်တော့်ရဲ့ ဆွေးနွေးတင်ပြချက်ကို နိဂုံးချုပ်အပ်ပါတယ်။ အားလုံးပဲ ကျေးဇူးတင်ပါတယ်။</speech>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်(၁၀)မှ ဦးစိုင်းမြမောင် ဆွေးနွေးနိုင်ပါပြီ</speech>
<speech><mp id="10">ဦးစိုင်းမြမောင်၊ ကချင်ပြည်နယ် မဲဆန္ဒနယ်အမှတ်(၁၀)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးနဲ့ အမျိုးသား လွှတ်တော်ကိုယ်စားလှယ်တော်ကြီးများ အားလုံးနှင့်တကွ ကျွန်တော်တို့ ကချင်ပြည်နယ် စစ်ရေးကိစ္စနဲ့ ပတ်သက်ပြီး စိတ်မချမ်းမသာဖြစ်နေကြတဲ့ ပြည်သူလူထုအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေလို့ ဦးစွာ ပထမနှုတ်ခွန်းဆက် ဂါရဝပြုအပ် ပါတယ်။ ကျွန်တော့်အနေနဲ့ လက်ရှိဖြစ်ပေါ်နေတဲ့ ကျွန်တော်တို့ ကချင်ပြည်နယ်ရဲ့ စစ်ရေးဟာ အချိန်ကြာလာတာနဲ့အမျှ ပို၍ ပို၍ ကြီးမားကျယ်ပြန့်လာတာကို တွေ့မြင်ရတာ စိတ်မကောင်းစရာ ဖြစ်မိပါတယ်။ နိုင်ငံတော်သမ္မတကြီးကလည်း လွန်ခဲ့တဲ့နှစ်က တစ်ကြိမ်၊ ယခုနှစ် ၁၉ ရက်နေ့က လည်း တစ်ကြိမ် ဒါ အမိန့်ကြေညာခဲ့ပြီး ဖြစ်ပါတယ်။ တပ်မတော် ရှေ့တန်းတွေကို အချိန်ရပ်စဲဖို့ အမိန့်ကြေညာပြီး ဖြစ်ပါတယ်။ အဲဒီလို ငြိမ်းချမ်းရေး တွေ့ဆုံမှုလည်း အကြိမ်ကြိမ် လုပ်ခဲ့ ပေမယ့်လည်း မအောင်မြင်ခဲ့ပါဘူး၊ အဲဒီတော့ ပြောလေ ကဲလေ၊ မန်းလေ ပဲလေ ဆိုသလိုဖြစ်နေပါတယ်။ ဒါကြောင့်မို့လို့ ကျွန်တော့်အနေနဲ့လည်း ခုန လွှတ်တော်ကိုယ်စားလှယ်တော်ကြီး ဦးလှဆွေ ဆွေးနွေးသွားသလိုပဲ ကျွန်တော်သည်လည်း ဒါဟာ ကျွန်တော်တို့ စစ်ရဲ့ အမည်းရောင်နယ်မြေမှာ နေထိုင်ခဲ့ရတဲ့ ပုဂ္ဂိုလ်ဖြစ်တဲ့အတွက်ကြောင့်မို့လို့ အထွေအထူး ဆွေးနွေးစရာ မရှိပါဘူး။ နှစ်ဖက်ပစ်ခတ်မှု ဖြစ်တဲ့ကြားထဲမှာ ကျွန်တော်တို့ ပြည်သူလူထုတွေ၊ တိုင်းရင်းသားပြည်သူတွေ မြေစာပင် ဖြစ်နေရတဲ့ဘဝကိုပဲ ကျွန်တော် အနည်းငယ် တင်ပြ ဆွေးနွေး မေတ္တာရပ်ခံ တိုက်တွန်းအပ်ပါတယ် ခင်ဗျား။ ဥက္ကဋ္ဌကြီး ခင်ဗျား။ အခုလို တိုက်ပွဲတွေ ဖြစ်နေတဲ့ကြားမှာ ကျွန်တော်တို့ အပြစ်မဲ့တဲ့ ပြည်သူလူထုတွေဟာ ဟိုဘက် KIA ဘက်ကလည်း အဓမ္မ လူစုဆောင်းခြင်းခံရတယ်။ အခု လက်ရှိမှာလည်း ကျွန်တော်တို့ မိုးမောက်မြို့နယ်ဖြစ်တဲ့ ဒေါ့ဖုန်းယန်မြို့နယ်ခွဲမှာ ကျွန်တော်တို့ စစ်တပ်ကနေပြီးတော့မှ ရွာလူထုတွေကို မလုပ်မနေရ ပြည်သူ့စစ် လုပ်ခိုင်းနေတာကို ပြည်သူတွေရဲ့ တင်ပြချက်အရ ကြားသိရပါတယ်။ အဲဒီကိစ္စနဲ့ ပတ်သက်ပြီးတော့ အကြိမ်ကြိမ်အခါခါ ကျွန်တော့်ကို တင်ပြလာပါတယ်။ ကျွန်တော့်အနေနဲ့ကနေပြီးတော့မှ စာတင်ခဲ့ပါ၊ ကျွန်တော်တို့ လွှတ်တော်ကို တင်ပြပါ့မယ် ဆိုတဲ့အခါကျတော့ ကျွန်တော်တို့ မတင်ရဲပါဘူး ခင်ဗျာတဲ့။ ကျွန်တော်တို့က နီးရာ ဓားကို ကြောက်ရပါတယ်ဆိုပြီးတော့မှ ပြောလာပါတယ်။ တတ်နိုင်လို့ရှိရင် ကျွန်တော်တို့ အောက်ခြေမှာပဲ လာပြီးတော့မှ ညှိနှိုင်းဖြေရှင်း ပေးပါဆိုပြီးမှ ကျွန်တော့်ကို တောင်းဆိုလာတယ်။ အဲဒီတော့ ကျွန်တော်ကလည်းပဲ အတတ်နိုင်ဆုံး ကြိုးစားပြီးမှ သူတို့ရဲ့ ဆန္ဒအတိုင်းပဲ၊ ကျွန်တော်ရဲ့ နဂိုစိတ်ရင်း ခံယူချက်ကလည်းပဲ အောက်ခြေမှာ ဖြစ်တဲ့ပြဿနာကို အောက်ခြေမှာပဲ ပြေလည်စေမယ့်အတွက်ကြောင့် သွားပြီးတော့မှ သက်ဆိုင်ရာနဲ့ သွားပြီးညှိဖို့ အကြိမ်ကြိမ် ကြိုးစားပေမယ့်လည်း အခြေအနေ အချိန်အခါ မပေးခဲ့ပါဘူး။ လွှတ်တော် အတွေ့အကြုံ ရှင်းလင်းပွဲလည်း တစ်ခါမှ မလုပ်ခဲ့ရပါဘူး။ ပြည်သူလူထုတွေကလည်း အကြိမ်ကြိမ် တောင်းဆို နေတယ်။ အဲဒီလို သွားမယ်လုပ်တိုင်း အမြဲတမ်း၊ သေနတ်သံတွေ၊ ဗုံးသံတွေ ကြားနေရတယ်။ နောက်ဆုံးရက်နေ့မှာပဲ ကျွန်တော်တို့ သွားဖို့ ဘယ်လိုပဲဖြစ်ဖြစ် သွားမယ်ဆိုပြီးတော့မှ စီစဉ်နေတုန်း နောက်မနက်ကျတော့ ဖုန်းပြန်ဝင်လာတယ်။ မလာခိုင်းနဲ့တော့တဲ့။ ဗုံးသံ၊ သေနတ်သံတွေ ကြားနေရတယ်။ မလာခိုင်းနဲ့တော့တဲ့။ အဲဒီလိုပဲ ဥက္ကဋ္ဌကြီး ခင်ဗျား။ အဲဒီလို ပြည်သူလူထုအပေါ်မှာလည်း ဒုက္ခအမျိုးမျိုးအဖုံဖုံ ခံစားနေရတာပြောလို့ မကုန်နိုင်အောင် ဖြစ်နေရပါတယ်။ အဲဒီတော့ အခုန ကျွန်တော်တင်ပြတဲ့ ပြည်သူ့စစ် လုပ်ခိုင်းတဲ့ကိစ္စဟာ ကျွန်တော့်အနေနဲ့က ဒီ ဆင်ဘို၊ တာလောကြီးဘက်ကနေ စခဲ့တယ်လို့ ယူဆပါတယ်။ ထင်ပါတယ်။ အဲဒီဘက်က ရှမ်းနီတွေ အဲဒါ လက်နက် တောင်းဆိုတယ်။ ပြည်သူ့စစ် ဖွဲ့ပေးဖို့ တောင်းဆိုတယ်။ အဲဒါတွေကနေ အကြောင်းပြု ပြီးတော့မှ သက်ဆိုင်ရာကနေပြီးတော့မှ ဒါကလည်း ဒီဘက်မှာလည်း လိုအပ်မယ်ထင်လို့ စေတနာနဲ့ လုပ်ပေးတယ်လို့ပဲ ကျွန်တော် မြင်ပါတယ်။ ဟုတ်လည်း ဟုတ်ပါတယ်။ ပြည်သူတွေကလည်း ပြောပါတယ်။ ခင်ဗျားတို့ကို စေတနာနဲ့ပါ။ ခင်ဗျားတို့အတွက် ကာကွယ်ရအောင်လို့ လုပ်ပေးထားတာပါဆိုပြီးမှ ပြောပါတယ်။ အဲဒီတော့ ဘယ်သူမှ မလုပ်ချင်ပါဘူး။ မလုပ်ချင်ရတဲ့ အကြောင်းအရင်းက ဥက္ကဋ္ဌကြီးခင်ဗျား။ ကျွန်တော်တို့ ၁၉၈ျော် ၁၉၈၁-၁၉၈၂ တုန်းက ပြည်သူ့စစ်တွေ ရှိခဲ့ပါတယ်။ ဖွဲ့ခဲ့ပါတယ်။ အဲဒီလို ပြည်သူ့စစ်တွေ ဖွဲ့ပြီးတော့ ကျွန်တော်တို့ မြို့သစ်၊ ကုန်းလောမြို့ ရွာတစ်ရွာလုံးကို KIA တွေက မီးရှို့ ဖျက်ဆီးခြင်း ခံခဲ့ရပါတယ်။ အဲဒီမှာ မခွေရွာ၊ အဲဒါတွေ ခံခဲ့ရပါတယ်။ ပြီးတော့မှ တာဆိုင်ကျေးရွာမှာရှိတဲ့ ပြည်သူ့စစ်ခေါင်းဆောင်တွေကို ခေါ်သွားတာ ယနေ့အချိန်အထိ စာမလာ၊ သတင်းမကြား ဖြစ်နေရတယ်။ အဲဒီတော့ အဲဒီအတွေ့အကြုံ တွေအရ၊ သင်ခန်းစာတွေအရ ပြည်သူတွေဟာ အင်မတန်မှ ကြောက်လန့်စိုးရိမ်နေကြပါတယ်။ မလုပ်ချင်ကြပါဘူး။ မလုပ်ချင်တဲ့အတွက်ကြောင့်မို့လို့ တပ်ကလည်း လုပ်ရမယ်ဆိုပြီးမှ အတင်းပြောတော့ ဝိုင်းဝန်း ဆွေးနွေး တိုင်ပင်ပြီးတော့မှ လူငှားရပါတယ်။ လူငှားရတော့ တစ်ဦးကို စပါး တစ်နှစ်ကို တင်း (၁၀၀)၊ ငွေက (၇၀၀၀၀၀)နဲ့ (၁၀၀၀၀၀၀) ကြားမှာ ပေးရပါတယ်။ အဲဒါဟာ ကျွန်တော်တို့ သိမ်လုံ ကျေးရွာအုပ်စုမှာ လက်ရှိ လွန်ခဲ့တဲ့လကပဲ ဖွဲ့စည်းပြီးတော့မှ ပေးခဲ့ပါတယ်။ အခုလက်ရှိလည်းပဲ ဒေါဖုန်းယမ်အုပ်စု၊ ဖာအုပ်စု၊ သိမ်ကုန်းအုပ်စု၊ သိမ်ဖျားအုပ်စု အဲဒါတွေကိုလည်းပဲ ပြန်လည်ပြီးမှ တောင်းခံနေတယ်လို့ ကြားသိရပါတယ်။ အဲဒါကြောင့် ကျွန်တော့်အနေနဲ့၊ ကျွန်တော်တို့ဟာ လွှတ်တော်ရဲ့ လွှတ်တော်အသံ ပြည်သူ့အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့ရဲ့ လိုအပ်ချက် လွှတ်တော်က ဖော်ဆောင်ရွက်ဆိုတာနဲ့အညီ ပြည်သူတွေရဲ့ စိုးရိမ်ထိတ်လန့်မှု ကြောင့်ကြမှု အခက်အခဲကို လွှတ်တော်ကနေပြီးတော့မှ ဖြေရှင်းပေးပါရန် ဥက္ကဋ္ဌကြီးမှတစ်ဆင့် ကျွန်တော့်အနေနဲ့ တိုက်တွန်းဆွေးနွေးရင်း အဆိုကို ဆွေးနွေးနိဂုံးချုပ်အပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ကယားပြည်နယ် မဲဆန္ဒနယ်အမှတ်(၇)မှ ဦးဌေးရယ် ဆွေးနွေးနိုင်ပါပြီ</speech>
<speech><mp id="19">ဦးဌေးရယ်၊ ကယားပြည်နယ် မဲဆန္ဒနယ်အမှတ်(၇)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များ ခင်ဗျား၊ မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၇) ရှားတောမြို့နယ်က အမျိုးသား လွှတ်တော်ကိုယ်စားလှယ် ဦးဌေးရယ် ဖြစ်ပါတယ်။ မငြိမ်းချမ်းတဲ့ဒေသကနေ လာသူခြင်းမို့လို့ ကချင်ပြည်နယ် မဲဆန္ဒနယ်အမှတ်(၁)က ဦးခက်ထိန်နန် ရဲ့ အဆိုကို အလေးအနက်ထားပြီး ထောက်ခံဆွေးနွေးလိုပါတယ်။ ဥက္ကဋ္ဌကြီးခင်ဗျား။ မိမိစိတ်ကို အောင်နိုင်ခြင်းဟာ အကြီးဆုံးသော အောင်မြင်မှုလို့ ဆိုထားပါတယ်။ စစ်သူကြီးက တိုက်ပွဲအလီလီ အောင်နိုင်ခဲ့ပေမယ့် ဆုံးခန်းတိုင်တဲ့ ရန်အပေါင်းကိုတော့ ရရှိနိုင်မယ် မထင်ပါဘူး။ ရန်သူကို စစ်ပြေငြိမ်းပေးအပ်လိုက်ရုံနဲ့ပဲ ဒီစစ်သူကြီးအပေါ်မှာ ရန်သူက မြေပြန့် အသေခံစားခဲ့ရပေမယ့်လည်း စစ်သူကြီးအပေါ်မှာ မေတ္တာသက်ဝင် ရောင်ပြန်ဟပ်လာမယ်ဆိုတာကို မြေကြီးပုတ် လက်ခတ်မလွဲပါပဲ။ ညီအစ်ကို အရင်းပင် ဖြစ်နေပါစေ၊ ရပိုင်ခွင့်တွေ၊ လုပ်ပိုင်ခွင့်တွေ အညီအမျှမရခဲ့ကြဘူးဆိုရင် ရန်သူလိုပဲ ဆက်ဆံလာခဲ့ကြတဲ့ မိသားစုတွေ အများကြီးရှိပါတယ်။ စိတ်ဆိုးအောင်တော့ လုပ်နိုင်ပါတယ်။ စိတ်နာအောင်တော့ မလုပ်လိုက်ပါနဲ့ ဆိုသလိုပဲ တိုင်းရင်းသားတွေနဲ့ ဖြစ်နေတဲ့ စစ်ဆင်ရေး အားလုံးဟာ မြန်မာ့တပ်မတော်က ဒေသလုံခြုံအေးချမ်းရေးအတွက် အဓိကထားပြီး ဆောင်ရွက် နေတယ်ဆိုတာ အားလုံးနားလည် သဘောပေါက်ထားကြပါတယ်။ သို့ပေမယ့် စစ်ဆင်ရေးတိုင်းဟာ တိုင်းရင်းသားတွေရဲ့ ဒေသတွေမှာ တိုင်းရင်းသား လက်နက်ကိုင် အဖွဲ့အစည်းတွေနဲ့ပဲ ဖြစ်နေတဲ့အတွက်ကြောင့်မို့လို့ တိုင်းရင်းသားတွေရဲ့ အမြင်မှာ သူတို့ကို မုန်းလို့ သူတို့ကို တိုက်နေပါတယ်လို့ စိတ်နာမသွားခင်မှာပဲ နှစ်ဖက် စစ်ဆင်ရေးကို အမြန်ဆုံးရပ်တန့်ပြီးတော့ အသင့်တော်ဆုံး အကောင်းဆုံးသော နည်းလမ်းကို စိတ်ရှည်လက်ရှည်ထားပြီး အဖြေရှာသင့်တယ်လို့ သုံးသပ်ရပါတယ်။ နားလည်မှု လွဲပြီးတော့ အမြင်ခြင်းမတူခဲ့ရင် ခရီးအတူသွားလို့ မဖြစ်သလိုပဲ အသွင်မတူရင် အိမ်သူမဖြစ်နိုင်ပါဘူး။ တိုင်းရင်းသားအားလုံး တစ်လှေထဲစီး တစ်ခရီးထဲ သွားနိုင်ဖို့အတွက် တစ်ဦးပေါ် တစ်ဦး နားလည်မှုအပြည့်ထားပြီး အပေးအယူမျှမှသာ သွားနိုင်မှာမို့ နိုင်ငံတော်သမ္မတကြီးရဲ့ သက်တမ်းတစ်နှစ်ပြည့် မိန့်ခွန်းမှာလည်းပဲ နိုင်ငံရေးလမ်းစဉ်မှာ တိုင်းရင်းသားအားလုံး တန်းတူညီတူ ပါဝင်ခွင့်ရရှိဖို့ မဖြစ်မနေ ဆောင်ရွက်ရမှာဖြစ်ပါတယ်။ ဒါဟာ ကျွန်တော်တို့ သွေးရင်းညီအစ်ကို တိုင်းရင်းသားတွေရဲ့ ခေတ်အဆက်ဆက် အကောင်အထည်မဖော်နိုင်ခဲ့တဲ့ အိပ်မက်၊ လွင့်ပြယ်ပျောက်ပျက်ခဲ့ရတဲ့ မျှော်လင့်ချက်တွေ လည်းဖြစ်ပါတယ်လို့ ဆိုထားပါတယ်။ ကချင်၊ ကယား၊ ကရင်၊ ချင်း၊ မွန်၊ ရခိုင်၊ ရှမ်း အစရှိတဲ့ တိုင်းရင်းသားများနည်းတူ ဗမာဆိုတာဟာလည်းပဲ ပြည်ထောင်စုထဲက တိုင်းရင်းသားလူမျိုးတစ်ခုပါပဲ။ သာတူညီမျှ အခွင့်အရေးကို အားလုံး မျှဝေရရှိပြီး တန်းတူရည်တူဖြစ်ပေါ်လာဖို့ဆိုတဲ့ တိုင်းရင်းသားတွေရဲ့ မျှော်လင့်ချက်ဟာ ကျွန်တော်တို့ အစိုးရရဲ့ လိုလားချက်လည်းဖြစ်ပါတယ်။ ကျွန်တော်တို့ တိုင်းရင်းသားတွေ ခံစားနေကြရတဲ့ ခါးသီးတဲ့ ဒဏ်ရာတွေ စူးနစ်တဲ့ အတွေ့အကြုံတွေ၊ ပျောက်ဆုံးနေတဲ့ အိပ်မက်တွေကို ကျွန်တော်တို့ အားလုံးဖြည့်ဆည်း ပေးဖို့တာဝန်ရှိတယ်လို့ မိန့်ကြားသွားခဲ့ပါတယ်။ တိုင်းရင်းသားအားလုံးအပေါ်မှာ သမ္မတကြီးမိန့်ခွန်းထဲကလို အတိုင်းအတာတစ်ခု အကောင်အထည်ဖော် ဆောင်ရွက်ပေးနိုင်ခဲ့ရင် အခုလို အသေခံ၊ အဆင်းရဲခံ၊ အပင်ပန်းခံ၊ ဒုက္ခခံပြီး ညီအစ်ကိုချင်း အမုန်းခံ စစ်တိုက်နေကြမှာ မဟုတ်ပါဘူး။ အပစ်အခတ် ရပ်စဲပြီးတော့ နိုင်ငံရေးအရ ဆွေးနွေးဖို့ ဝင်ရောက်လာပြီးဖြစ်တဲ့ တိုင်းရင်းသားလက်နက်ကိုင် အဖွဲ့အစည်းများ တွေကိုလည်း လျစ်လျူရှု မထားသင့်ပါဘူး။ အရေးတယူ အလေးပေး ဆောင်ရွက်ပေးမှသာ သင့်တော်ရာကျမှာဖြစ်ပါတယ်။ အထူးသဖြင့် အဓိက ကတော့ အောက်ခြေအဖွဲ့အစည်းတွေရဲ့စားဝတ်နေရေး၊ သွားလာရေးကိစ္စတွေကို အထူးဂရုစိုက်ပေးဖို့ လိုအပ်မှာဖြစ်ပါတယ်။ ဒီအချိန်ဟာ အမှားအယွင်းမခံတဲ့ အချိန်လည်း ဖြစ်နေပါတယ်။ ဥက္ကဋ္ဌကြီးခင်ဗျား။ ၁၉၉၄ ခုနှစ်မှာ တပ်မတော်အစိုးရနဲ့ KIO၊ KIA တို့ နှစ်ဖက် အပစ်အခတ်ရပ်စဲရန် သဘောတူနိုင်ခဲ့ကြပြီး (၁၇)နှစ်တိုင်တိုင် ငြိမ်းချမ်းရေး တည်ဆောက် နိုင်ခဲ့ပါတယ်။ သို့ပေမယ့် မမျှော်လင့်ပဲ ၂၀၁၁ ခုနှစ်၊ ဇွန်လ ၉ ရက်နေ့မှာ နှစ်ဖက်တိုက်ပွဲ နှစ်ဖက်ထိပ်တိုက် ပဋိပက္ခတွေ ဖြစ်ပေါ်လာရတာဟာ ဒီအဆိုရှင်ရဲ့ ဖော်ပြထားခဲ့တဲ့ နှစ်ဦး နှစ်ဖက် ယုံကြည်မှုရရှိမယ့် ခိုင်မာတဲ့ အခြေခံမူများ မရှိခဲ့လို့ ဖြစ်ရတယ်လို့ သုံးသပ်ရပါတယ်။ အဆိုရှင်အနေနဲ့ ဒီလို ထိပ်တိုက်ပဋိပက္ခ ဖြစ်နေတဲ့ နှစ်ဖက်ကြားမှာ နှစ်ဖက်စလုံးက လက်ခံ ယုံကြည်အားထားပြီး အားကိုး��ြီး ညှိနှိုင်းဆောင်ရွက်ပေးမယ့် အဖွဲ့မပါဘဲ (၁၁) ကြိမ်တိတိ ကြိုးစားဆွေးနွေးခဲ့ကြပေမယ့် မပြေလည်တာကြောင့် နိုင်ငံရေးအရ ဆက်လက်ဆွေးနွေးသွားနိုင်တဲ့အဆင့် ရောက်အောင် နှစ်ဖက်စလုံးက ယုံကြည်အားထား လေးစားပြီးတော့ နှစ်ဖက် စလုံးကို ပြောဆိုဆွေးနွေး ညှိနှိုင်းပေးနိုင်မယ့် နိုင်ငံတော်အဆင့် အမိအဖများ၊ ပြည်ထောင်စု လွှတ်တော်က အားကိုးအားထားထိုက်သူများ၊ ပြည်သူလူထုမှ တိုင်းရင်းသားခေါင်းဆောင်များ ပါဝင်တဲ့ ငြိမ်းချမ်းရေးအကျိုးတော်ဆောင်အဖွဲ့ သို့မဟုတ် စေ့စပ်ညှိနှိုင်းရေးအဖွဲ့ကို ဖွဲ့စည်းဆောင်ရွက်ဖို့ ပြည်ထောင်စုအစိုးရကို တိုက်တွန်းကြောင်း သို့မဟုတ် ပြည်ထောင်စုလွှတ်တော် က ပါဝင်လက်တွဲကူညီဆောင်ရွက်ဖို့ ပြည်ထောင်စုအစိုးရကို တိုက်တွန်းထားတာ တွေ့ရပါတယ်။ ဒါ့အပြင် မြန်မာနိုင်ငံရဲ့ တိုက်ပွဲများနဲ့ ပတ်သက်ပြီးတော့ သုံးသပ်တင်ပြရာမှာ လည်းပဲ အင်္ဂလိပ်နယ်ချဲ့ကိုလည်းကောင်း၊ ဖက်ဆစ်ဂျပန်ကိုသော်လည်းကောင်း၊ တရုတ်ဖြူနဲ့ ကွန်မြူနစ်တွေကိုလည်းကောင်း အမြစ်ပြတ် ချေမှုန်းနိုင်ခဲ့ပေမယ့် တိုင်းရင်းသားလက်နက်ကိုင် များနဲ့ တိုက်ရာမှာ မတိုက်သင့် မတိုက်ထိုက်လို့ နှစ်ပေါင်း (၆၀)တိုင်အောင် မပြီးပြတ် အဆုံးမသတ်နိုင်ခဲ့ခြင်းပဲ ဖြစ်ကြောင်းကိုလည်း တင်ပြသွားတာဟာ ညီရင်းအစ်ကို ပြည်ထောင်စု ဖွားတွေမို့ မခေါ်ချင်ရင် ရမယ်၊ မတော်ချင်လို့ မရတဲ့ မိသားစုတိုက်ပွဲတွေကို ချက်ချင်း ရပ်ပြီး နိုင်ငံရေးအရ အကောင်းဆုံးနည်းလမ်းကို အဖြေရှာသင့်ကြောင်း တင်ပြသွားပါတယ်။ ခန္ဓာကိုယ်ပြင်ပက ရောဂါသာ အလွယ်တကူ ကုလို့ရနိုင်ပေမယ့် အတွင်းမှာရှိတဲ့ ရောဂါကိုတော့ စိတ်ရှည်လက်ရှည်ကုသဖို့ လိုပါတယ်။ အချုပ်အားဖြင့်ဆိုရသော် နှစ်ပေါင်း (၆၀)ကျော်ခဲ့တဲ့ မိသားစုတိုက်ပွဲဟာ တိုင်းရင်းသား ညီအစ်ကိုချင်း နိုင်ငံရေး၊ စီးပွားရေး၊ လူမှုရေး တန်းတူညီမျှမှု မရှိခဲ့ခြင်းကြောင့်ပဲ ဖြစ်တယ်လို့ ယူဆရပါတယ်။ သို့အတွက်ကြောင့် နိုင်ငံတော်သမ္မတကြီးရဲ့ အထက်မိန့်ခွန်း အတိုင်း လက်တွေ့အကောင်အထည်ဖော် ဆောင်ရွက်ခြင်းအားဖြင့် ပြည်တွင်းငြိမ်းချမ်းရေးကို ခိုင်မာစွာ တည်ဆောက်နိုင်ဖို့အတွက် နှစ်ဖက်စစ်ဆင်ရေးကို ချက်ခြင်း ရပ်တန့်ပေးပြီး ငြိမ်းချမ်းရေးကို ဆက်လက်ဆွေးနွေးသင့်ကြောင်း ကချင်ပြည်နယ် မဲဆန္ဒနယ် အမှတ်(၁) နောင်တော်ကြီး ဦးခက်ထိန်နန် ရဲ့ အဆိုကို အပြည့်အဝ ထောက်ခံဆွေးနွေးအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၄)မှ ဦးမောင်စောဖြူ ဆွေးနွေးနိုင်ပါပြီ</speech>
<speech><mp id="124">ဦးမောင်စောဖြူ၊ ရခိုင်ပြည်နယ် မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသား လွှတ်တော်ကိုယ်စားလှယ်တော်များ ကိုယ်စိတ်နှစ်ဖြာ ချမ်းသာပါစေလို့ ဆုတောင်းရင်း ဂါရဝပြုပါတယ်။ ကျွန်တော် ရခိုင်ပြည်နယ် အမှတ်(၄)မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးမောင်စောဖြူ ဖြစ်ပါတယ်။ ဒီကနေ့ ကျွန်တော် ထောက်ခံမယ့်အဆိုကတော့ ဦးခက်ထိန်နန် ကချင်ပြည်နယ် မဲဆန္ဒနယ်အမှတ်(၁) ပြည်တွင်းငြိမ်းချမ်းရေးနဲ့ ပတ်သက်၍ ထာဝရငြိမ်းချမ်းရေး ဖော်ဆောင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စု အစိုးရအား တိုက်တွန်းကြောင်း အဆိုဖြစ်ပါတယ်။ ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကမ္ဘာပေါ်မှာရှိတဲ့ လူတိုင်း လူတိုင်းဟာ မြေကြီးပေါ်သို့ မွေးလာကြပါတယ်။ လူတိုင်း လူတိုင်းဟာ အသက်ရှည်စွာ နေထိုင်လိုကြပါတယ်။ လွတ်လပ်စွာ နေထိုင်လိုကြပါတယ်။ မိသားစုနဲ့ ပျော်ပျော်ရွှင်ရွှင်နေထိုင်လိုကြပါတယ်။ မိမိယုံကြည်ရာကိုလည်း လွတ်လပ်စွာ ကိုးကွယ်ချင်ကြပါတယ်။ ငြိမ်းငြိမ်းချမ်းချမ်းလည်း နေချင်ကြပါတယ်။ တစ်နည်းအားဖြင့် Harmonyi Peace Consistance စည်းလုံးခြင်း၊ ငြိမ်းချမ်းခြင်း၊ အတူတကွ ပေါင်းသင်းနေထိုင်ခြင်း၊ ဒီ (၃)ချက်ရှိရင် ကျွန်တော်တို့တိုင်းပြည်ဟာ ငြိမ်းချမ်းသာယာမှာ ဖြစ်ပါတယ်။ ကျွန်တော်တို့ မြန်မာနိုင်ငံကို ကြည့်ရင် အဓိက လူမျိုးကြီး (၈)မျိုး ရှိပါတယ်။ ရှမ်း၊ ချင်း၊ ကချင်၊ ကရင်၊ ကယား၊ မွန်၊ ရခိုင်၊ ဗမာ လူမျိုးနွယ်ပေါင်း (၁၃၅)မျိုး ရှိပါတယ်။ ရခိုင်၊ ဗမာ၊ မွန်၊ ရှမ်းတို့ဟာ ကိုယ့်ထီးကိုယ့်နန်း ကိုယ့်ကြငှန်းနဲ့ နေလာခဲ့တဲ့ လူမျိုးလည်းဖြစ်ပါတယ်။ တချို့ လူမျိုးစုတို့ဟာ စော်ဘွား၊ စောဖျာ၊ တောင်မင်း၊ ဒူးဝါး စသည်အားဖြင့် ကိုယ့်ဒေသနဲ့ကိုယ် အုပ်ချုပ်နေထိုင်ခဲ့ကြပါတယ်။ တချို့ ပဒေသရာဇ်စနစ်၏ အာဏာ လွှမ်းမိုးလိုမှုကြောင့် တစ်ဒေသကို တစ်ဒေသက သွားရောက် တိုက်ခိုက်၊ လူမျိုးတစ်မျိုးကို လူမျိုးတစ်မျိုးက အနိုင်ကျင့်ချင်လို့ သွားရောက် တိုက်ခိုက်တာတွေ ရှိခဲ့ပါတယ်။ ဒါပေမဲ့ ကိုလိုနီလက်အောက်သို့ ကျရောက်တဲ့အခါ ကျွန်တော်တို့ တိုင်းရင်းသားတွေဟာ တညီတညွတ်တည်း ပူးပေါင်းဆောင်ရွက်ပြီးတော့ တော်လှန်ခဲ့ကြပါတယ်။ ၁၈၂၄ ခုနှစ်မှာ ရခိုင်နဲ့ တနင်္သာရီဟာ ပထမအကြိမ် ကိုလိုနီလက်အောက်၊ ၁၈၅၂ ခုနှစ်မှာ မြန်မာပြည်ရဲ့ အောက်ပိုင်း ဒုတိယ၊ ၁၈၈၅ ခုနှစ်မှာ မြန်မာပြည်အထက်ပိုင်း တတိယ၊ ကိုလိုနီ လက်အောက်သို့ ရောက်ခဲ့ပါတယ်။ အဲဒီနောက် ကချင်၊ ချင်း၊ ရှမ်း၊ ကရင်နီ စတဲ့ ဒေသတို့ ဟာလည်း တစ်စ တစ်စ ကိုလိုနီလက်အောက်သို့ သိမ်းသွင်းခြင်းကို ခံခဲ့ရပါတယ်။ ဒါပေမဲ့ ကျွန်တော်တို့ တိုင်းရင်းသားတွေဟာ တောင်ပေါ်မှာရှိတဲ့ တောင်တန်းသား တွေဟာလည်း အဖွဲ့အစည်းတွေဖွဲ့၊ မြေပြန့်မှာရှိတဲ့ ပုဂ္ဂိုလ်တွေဟာလည်း အဖွဲ့အစည်းတွေ ဖွဲ့ပြီးတော့ နယ်ချဲ့ကို ပူးပေါင်းတော်လှန်ခဲ့ကြပါတယ်။ လွတ်လပ်ရေး ရယူစဉ်အခါကလည်း မြေပြန့်တောင်ပေါ် အဖွဲ့အစည်းတွေရဲ့ သဘောတူညီချက်အရ ကျွန်တော်တို့ဟာ လွတ်လပ်ရေး ကို ရယူခဲ့ပါတယ်။ ဒါကြောင့် စည်းလုံးညီညွတ်ရေးနဲ့ လွတ်လပ်စွာ ပူးပေါင်းနေထိုင်ရေး ကတိကဝတ်များ ပါရှိတဲ့ ပင်လုံစာချုပ်ကို ၁၉၄ရ ခုနှစ်၊ ဖေဖော်ဝါရီလ ၁၂ ရက်နေ့မှာ ချုပ်ဆိုပြီးတော့ ကျွန်တော်တို့ မြန်မာနိုင်ငံဟာ လွတ်လပ်ရေးကိ ရယူခဲ့ပါတယ်။ ပင်လုံစာချုပ်ဟာ ကချင်၊ ချင်း၊ ရှမ်း တိုင်းရင်းသားများ ကိုယ်စားပြုတဲ့ တောင်တန်းဒေသမှ ခေါင်းဆောင်များနှင့် ကရင်၊ ဗမာ၊ မွန်၊ ရခိုင် ဒေသပါဝင်တဲ့ မြန်မာပြည်မကိုကိုယ်စားပြုတဲ့ ဗိုလ်ချုပ်အောင်ဆန်း ညှိနှိုင်းဆွေးနွေးသဘောတူညီချက်အရ လက်မှတ်ရေးထိုး ခဲ့တဲ့ စာချုပ်တစ်ခုလည်း ဖြစ်ပါတယ်။ ဗြိတိသျှလက်အောက်မှ အတူတကွ လွတ်လပ်ရေး ရယူရန် တန်းတူညီတူ ပူးပေါင်းလျက် ပြည်ထောင်စုနိုင်ငံ ဖွဲ့စည်းထူထောင်ရန်၊ ပြည်နယ်များ အနေဖြင့် ခွဲထွက်လိုက ခွဲထွက်နိုင်ရန်ဆိုတဲ့ သဘောတူ လက်မှတ်ရေးထိုးခဲ့တဲ့ စာချုပ်လည်း ဖြစ်ပါတယ်။ ပင်လုံစာချုပ်ကို အခြေခံပြီးတော့ လွတ်လပ်တဲ့ ပြည်ထောင်စုသမ္မတမြန်မာနိုင်ငံ ဖွဲ့စည်းအုပ်ချုပ်ပုံ အခြေခံဥပဒေကို ၁၉၄ရ ခုနှစ်၊ စက်တင်ဘာလ ၂၄ ရက်နေ့မှာ တိုင်းပြုပြည်ပြု လွှတ်တော်က အတည်ပြုပြီးတော့ ၁၉၄၈ ခုနှစ်၊ ဇန်နဝါရီလ ၄ ရက်နေ့မှာ ကျွန်တော်တို့ လွတ်လပ်ရေး ရခဲ့ပါတယ်။ လွတ်လပ်ရေး ရလို့ မကြာမီ ပြည်တွင်းစစ်ဖြစ်ပါတယ်။ ဝါဒကို အခြေခံသော စစ်ပွဲနှင့် လူမျိုးကို အခြေခံတဲ့စစ်ပွဲဆိုတဲ့ (၂) ပွဲဖြစ်လာပါတယ်။ အဲဒီတော့ လွတ်လပ်ရေး အမြန်ရရှိရေးနဲ့ ခိုင်မာသော ဗဟိုအုပ်ချုပ်မှုစနစ်ကိုသာ ကြိုးပမ်းနေကြသော မြန်မာ့လွတ်လပ်ရေး ခေါင်းဆောင်များနှင့် ဖွဲ့စည်းအုပ်ချုပ်ပုံအခြေခံဥပဒေ ပညာရှင်တို့ရဲ့ ရေးဆွဲတဲ့ဥပဒေဟာ မြန်မာနိုင်ငံရှိ လူမျိုးရေးရာကိစ္စကို လေးနက်စွာ စဉ်းစားခြင်း မရှိခဲ့ကြပါဘူး။ နိုင်ငံရေးအားဖြင့် ဖြေရှင်းခြင်းလည်း မရှိခဲ့ပါဘူး။ သူတို့က ဗဟိုချုပ်ကိုင်မှုကို အားပြုလျက် အင်အားသုံး၍ ဖြေရှင်းခဲ့ပါတယ်။ ပြည်တွင်းစစ်က မငြိမ်းချမ်းခဲ့ပါဘူး။ ၁၉၅ရ ခုနှစ် ငြိမ်းချမ်းရေး ကမ်းလှမ်းတဲ့အတွက်ကြောင့် ဆူပူမှုအချို့ ငြိမ်းချမ်းခဲ့ပါတယ်။ ဒါပေမဲ့ ထာဝရ မငြိမ်းချမ်းခဲ့ပါဘူး။ ၁၉၅၈ ခုနှစ်တွင် အာဏာရ ဖဆပလ အကွဲအပြဲ ဖြစ်ပြီးတော့ ၁၉၅၈ ခုနှစ် အာဏာလွှဲပြောင်းပေးရတဲ့ အခြေအနေဖြစ်ခဲ့ပါတယ်။ ၁၉၆၀ ခုနှစ်၊ ဖေဖော်ဝါရီလ ၆ ရက်မှာ အိမ်စောင့်အစိုးရက အထွေထွေ ရွေးကောက်ပွဲကို လုပ်ခဲ့ပါတယ်။ ဖဆပလ က နိုင်တယ်။ သန့်ရှင်း မွန်နဲ့ ရခိုင်ကို ပြည်နယ် ပေးမယ်လို့ ကြေညာတယ်။ ၁၉၆၁ ခုနှစ်၊ ဖေဖော်ဝါရီလ ၂၅ ရက်မှာ ပြည်ထောင်စု မြန်မာနိုင်ငံ အခြေခံဥပဒေပြင်ဆင်ရေး ကြိုးကိုင်ကော်မတီတစ်ခုကို ရှမ်းပြည်မှာ ဖွဲ့ပါတယ်။ အဲဒီကော်မတီက ပြည်ထောင်စုမြန်မာနိုင်ငံတော်၏ ဖွဲ့စည်းအုပ်ချုပ်ပုံ အခြေခံဥပဒေအား ပြည်ထောင်စု စစ်စစ်မူဖြင့် ပြန်လည်ရေးဆွဲရန် သဘောတူကြောင်း ဆုံးဖြတ်ချက်တစ်ခုကို ချခဲ့ပါတယ်။ အဲဒီကြို��ကိုင်ကော်မတီမှ ဆုံးဖြတ်ချက်ကို ၁၉၆၁ ခုနှစ် ဇွန်လ အတွင်းမှာ ကျင်းပတဲ့ တောင်ကြီးမြို့၊ ပြည်နယ်များညီညွတ်ရေးအဖွဲ့က ပြည်နယ်ပေါင်းစုံ ညီလာခံတွင် တင်သွင်း ဆုံးဖြတ်ခဲ့ပါတယ်။ အဲဒီပြည်နယ်များ ညီညွတ်ရေးအဖွဲ့ ပြည်နယ် ပေါင်းစုံ ညီလာခံသို့ ကချင်၊ ကယား၊ ကရင်၊ ချင်း၊ မွန်၊ ရခိုင်၊ ရှမ်း ပြည်နယ်ဒေသတို့မှ ကိုယ်စားလှယ်ပေါင်း (၂၂၆) ဦး၊ လေ့လာသူပေါင်း (၁၀၄)ဦး၊ စုစုပေါင်း(၃၃၀) တက်ရောက်ခဲ့ပါတယ်။ ထိုညီလာခံကပင် ချင်း၊ မွန်၊ ရခိုင် ပြည်နယ်များ ဖော်ထုတ်ပေးရန် နိုင်ငံတော်အစိုးရအား တင်ပြတောင်းဆိုခဲ့ပါတယ်။ ပြည်နယ်များညီညွတ်ရေးအဖွဲ့ရဲ့ တောင်ကြီးညီလာခံမှာ တောင်းဆိုတဲ့ ပြည်ထောင်စုစစ်စစ်မူ ကတော့ ဗမာပြည်နယ်ဖွဲ့စည်းရေး၊ ပြည်ထောင်စုပါလီမန်လွှတ်တော် (၂)ရပ် အာဏာတူပေးရေး၊ လူမျိုးစုလွှတ်တော်သို့ ပြည်နယ်တိုင်းက ညီမျှသော ကိုယ်စားလှယ်စေလွှတ်ရေး၊ ဗဟိုပြည်ထောင်စုကို အောက်ပါအာဏာများကို လွှဲအပ်ပြီး ကျန်တဲ့အာဏာများကို ပြည်နယ်က ခံစားခွင့်ပေးရေးဆိုတဲ့ မူဖြစ်ပါတယ်။ ဗဟိုသို့ အာဏာပေးတာက ဘာတွေပေးသလဲ။ နိုင်ငံခြားဆက်သွယ်ရေး၊ ပြည်ထောင်စုကာကွယ်ရေး၊ ငွေဒင်္ဂါးနှင့် ငွေစက္ကူ ထုတ်လုပ်ရေး၊ ပြည်ထောင်စုဘဏ္ဍာရေး၊ စာတိုက်နှင့်ကြေးနန်းဆက်သွယ်ရေး၊ ပြည်ထောင်စုတရားစီရင်ရေး၊ ပင်လယ်ဆိပ်ကမ်းခွန်ကောက်ရေး၊ ပြည်ထောင်စုဘဏ္ဍာငွေ မျှတစွာ ခွဲဝေရေးတို့ ဖြစ်ပါတယ်။ ပြည်ထောင်စုစစ်စစ်မူအား ပြည်နယ်ညီညွတ်ရေးအဖွဲ့မှ တောင်းဆိုလာခြင်း၊ မွန်နဲ့ ရခိုင်လူမျိုးတို့က ပြည်နယ်ထူထောင်ခွင့် တောင်းဆိုခြင်းကိစ္စကို ဆွေးနွေးနေစဉ် ၁၉၆၂ ခုနှစ် မတ်လ ၂ ရက်နေ့ တွင် တပ်မတော်ကာကွယ်ရေးဦးစီးချုပ် ဗိုလ်ချုပ်ကြီးနေဝင်း ဦးဆောင်သော စစ်အစိုးရက ဤပြည်ထောင်စုစစ်စစ်မူသည် ပြည်ထောင်စုပြိုကွဲရေးမူ ဖြစ်တယ် အကြောင်းပြပြီးတော့ အာဏာသိမ်းယူပြီးနောက် ဖွဲ့စည်းအုပ်ချုပ်ပုံ အခြေခံဥပဒေကို ရုပ်သိမ်း လိုက်ပါတယ်။ နိုင်ငံရေးပါတီများကို ဖျက်သိမ်းတယ်။ ၁၉၄ရ ခုနှစ်၊ ဇန်နဝါရီလ ၃ ရက်နေ့ ပြည်ထောင်စုဆိုရှယ်လစ်သမ္မတမြန်မာနိုင်ငံတော် အခြေခံဥပဒေတစ်ရပ်ကို ပြဋ္ဌာန်းခဲ့ပါတယ်။ အဲဒီဥပဒေအရ မြန်မာနိုင်ငံတော်ကို ပြည်နယ် (၇)ခုနဲ့ တိုင်း (၇)ခု ဖွဲ့စည်းထား ပါတယ်။ တိုင်းရင်းသားလူမျိုးများအတွက် ပြည်နယ်များ ဖွဲ့စည်းထားသော်လည်း အမည်ခံ မျှသာဖြစ်ပြီး အနှစ်သာရအားဖြင့် ထူးခြားမှုမရှိဘဲ တိုင်းရင်းသားလူမျိုးများ၏ ကိုယ်ပိုင် ပြဋ္ဌာန်းခွင့် မှေးမှိန်ပျောက်ကွယ်သွားခဲ့ရပါတယ်။ တန်းတူရေးနဲ့ ဒီမိုကရေစီဆိတ်သုဉ်းကာ လူမျိုးရေးပဋိပက္ခ ပိုမိုကြီးထွားလာတာကို တွေ့ရပါတယ်။ အဲဒီအချိန်မှာ လူထုရဲ့ အုံကြွမှုကြောင့်၁၉၈၈ ခုနှစ်၊ စက်တင်ဘာလ ၁၈ ရက်နေ့ မဆလ တစ်ပါတီအစိုးရဟာ နိုင်ငံရေးစင်မြင့်ပေါ်က ပျောက်ကွယ်သွားခဲ့ရပါတယ်။ ဗိုလ်ချုပ်ကြီး စောမောင် ဦးဆောင်တဲ့ အစိုးရ တက်လာပါတယ်။ ရွေးကောက်ပွဲလုပ်ပါတယ်။ မဲဆန္ဒနယ် (၄၈၅) နေရာမှာ NLD က (၃၉၂)နေရာ၊ တစည က (၁၀)နေရာ၊ တိုင်းရင်းသားပါတီတွေက (၆၇)နေရာရခဲ့ပါတယ်။ အဲဒီ တိုင်းရင်းသားပါတီ ဆိုတာက(၂၁)ပါတီ ပူးပေါင်းထားတဲ့ ပါတီတွေ ဖြစ်ပါတယ်။ တိုင်းရင်းသားပါတီတွေမှာ လူမျိုးပေါင်းစုံ၊ လူမျိုးစုငယ်တို့ရဲ့ ပါတီလည်း ပါ ပါတယ်။ တိုင်းရင်းသားလူမျိုးကြီး(၇)လူမျိုးစုလည်း ပါ ပါတယ်။ အဲဒီအဖွဲ့ကို ဘာခေါ်လည်းဆိုတော့ ပြည်ထောင်စုတိုင်းရင်းသားလူမျိုးများ ဒီမိုကရေစီအဖွဲ့ချုပ်လို့ (United Nctionality League for Democracy) အဲဒီလို ခေါ်ပါတယ်။ အဲဒီအဖွဲ့ရဲ့ ပထမဆုံးမူကြမ်းမှာ ဖွဲ့စည်းပုံ အခြေခံမူကြမ်းမှာ ဘာရေးထားသလဲဆိုတော့ မြန်မာနိုင်ငံအား ပြည်ထောင်စုသမ္မတ မြန်မာနိုင်ငံ အဖြစ် တည်ဆောက်ရန်၊ ပြည်ထောင်စုသမ္မတမြန်မာနိုင်ငံတော်အဖြစ် တည်ဆောက်မယ်။ လူမျိုးကို အခြေခံတဲ့ ပြည်နယ်(၈)ခုဖြင့် ပြည်ထောင်စု ဖွဲ့စည်းမယ်။ ပြည်ထောင်စု လွှတ်တော်ကို ပြည်သူ့လွှတ်တော်နဲ့ လူမျိုးစုလွှတ်တော် (၂)ရပ်ဖြင့် ဖွဲ့စည်းမယ်။ ပြည်သူ့ လွှတ်တော်ကို လူဦးရေအလိုက် ရွေးကောက်တင်မြှောက်ဖွဲ့စည်းမယ်။ လူမျိုးစုလွှတ်တော်ကို ပြည်နယ်တစ်ခုစီမှ တူညီသောကိုယ်စားလှယ်များဖြင့် ရွေးကောက်တင်မြှောက်မယ်။ ဤလွှတ်တော် (၂)ရပ်ဟာ အာဏာ တူညီရမယ်။ အဲဒီလို ရေးထားပါတယ်။ နောက်တစ်ခုက ဗဟိုအစိုးရသို့ အများနဲ့သက်ဆိုင်သော အာဏာများကို သတ်မှတ် လွှဲအပ်ထားပြီး ကျန်အာဏာများကို ပြည်နယ်အစိုးရသို့ လွှဲအပ်ထားမည်ဆိုတဲ့ အခြေခံမူများ ပါဝင် တာကို တွေ့ရပါတယ်။ ကျွန်တော်တို့ ကြည့်မယ်ဆိုရင် ၁၉၄၈ ခုနှစ်မှ ယနေ့အထိ မြန်မာနိုင်ငံ၌ ရင်ဆိုင်တွေ့ကြုံနေရတဲ့ နိုင်ငံရေး အကျပ်အတည်းဟာ ၁၉၄ရ ခုနှစ် ဖွဲ့စည်းပုံအခြေခံဥပဒေ၏ အားနည်းချက်ကြောင့်ပင် ဖြစ်တယ်ဆိုတာကို ကျွန်တော်တို့ လေ့လာသိရှိရပါတယ်။ ဒီကနေ့ ဖြစ်နေတဲ့ စစ်ပွဲဟာလည်း ၁၉၄ရ ခုနှစ် ဥပဒေ၏ အားနည်းချက်ကြောင့်ဆိုတာကို ကျွန်တော် လေ့လာသိရှိရပါတယ်။ အဲဒီတော့ အနာဂတ်မြန်မာနိုင်ငံကို ဘယ်လိုနိုင်ငံ ဖြစ်သင့်သလဲ၊ မည်သည့် အာဏာရှင်စနစ်မှ ပေါ်ပေါက်လာနိုင်ခွင့်မရှိသော ဒီမိုကရေစီနဲ့ လူ့အခွင့်အရေးကို အပြည့်အေးနိုင်စွမ်းရှိသော လူမျိုးစုအချင်းချင်း တန်းတူညီမျှရေးနှင့် လူမျိုးစုတိုင်းကိုယ်ပိုင်ပြဋ္ဌာန်းခွင့်ရှိရေး တို့ကို အခိုင်အမာ အာမခံပေးနိုင်သော ပြည်ထောင်စုစစ်စစ်မူအပေါ် အခြေခံထားသော ပြည်ထောင်စုသမ္မတမြန်မာနိုင်ငံတော် ဖြစ်သင့်ပါတယ်။ ဗိုလ်ချုပ်အောင်ဆန်း ရဲ့ လမ်းညွှန်ချက် (၇)ချက်ကလည်း ပြည်ထောင်စုအတွက် အလွန်တရာ အရေးပါ ပါတယ်။ အဲဒီ(၇)ချက်က အချုပ် အချာအာဏာပိုင်တဲ့ ဖွဲ့စည်းအုပ်ချုပ်ပုံအခြေခံဥပဒေ ဖြစ်ရမယ်။ ကိုယ်ပိုင်အုပ်ချုပ်ရေး အပြည့်အဝ ရှိတဲ့ ပြည်နယ်များပါဝင်သော ပြည်ထောင်စု ဖွဲ့စည်းရမယ်။ အာဏာများဟာ တိုင်းသူ ပြည်သားဆီက ဆင်းသက်ရမယ်။ လူမှုရေး၊ စီးပွားရေး၊ နိုင်ငံရေးတို့မှာ အယုတ်အလတ် အမြတ် မရွေး တန်းတူရှိရမယ်။ လူနည်းစုကို အကာအကွယ်ပေးရမယ်။ ပြည်ထောင်စုကြီး တည်တံ့ခိုင်မြဲ ရေး၊ အချုပ်အခြာ စိုးမိုးအုပ်ချုပ်ရေးဆိုတာကို ဥပဒေအရ ထိန်းသိမ်းစောင့်ရှောက်ရမယ်။ ကမ္ဘာ့ နိုင်ငံတကာနဲ့ ရင်ပေါင်တန်းလိုက်နိုင်ရန်အတွက် ကြိုးစားပြီး ကမ္ဘာ့နိုင်ငံကြီးတွေနှင့် ငြိမ်းချမ်းစွာ ဆက်ဆံရေးကို ရှေးရှုရမယ်ဆိုတဲ့ အချက် (၇)ချက်ဖြစ်ပါတယ်။ အဲဒီတော့ အဲဒီအချက်တွေကို ကြည့် ပြီးတော့ ကုလသမဂ္ဂ အချက်တစ်ချက်ကို သတိရမိပါတယ်။ ၁၉၉၄ ခုနှစ်၊ ကုလသမဂ္ဂ အထွေထွေ ညီလာခံက မြန်မာနိုင်ငံရေးနှင့် ပတ်သက်လို့ ဆုံးဖြတ်ချက်တစ်ခုကို ချမှတ်ခဲ့ပါတယ်။ အဲဒါက Tripartite သုံးပွင့်ဆိုင် ဆွေးနွေးရေးဖြစ်ပါတယ်။ နိုင်ငံတော်အစိုးရ NLD နဲ့ ဒီမိုကရေစီ အင်အားစုများ၊ တိုင်းရင်းသားလူမျိုးစု ပါတီများနှင့် လက်နက်ကိုင်တိုင်းရင်းသားအဖွဲ့အစည်းများ အဲဒီ(၃)ခုကို ဆွေးနွေးပြီးတော့ အဖြေရှာ သင့်တယ်ဆိုပြီးတော့ ကုလသမဂ္ဂက ဆုံးဖြတ်တယ်။ အဲဒါကြောင့်မို့လို့ ယခု မိမိစစ်တပ်နှင့် KIA KIO တို့၏ တိုက်ခိုက်မှုတို့ကြောင့် နှစ်ဖက်စလုံး သေကြေ ဒဏ်ရာရတယ်။ အပြစ်မဲ့တဲ့လူတွေ စစ်ပွဲရှောင် ဒုက္ခသည်အဖြစ် နေရတယ်။ ဒုက္ခတွေ တွေ့ရပါတယ်။ KIO၊ KIA တစ်ခုတည်း မဟုတ်ပါဘူး။ အဲဒီလို ဒုက္ခသည်တွေက မြန်မာနိုင်ငံမှာ အများကြီးရှိပါတယ်။ အဲဒါကြောင့်မို့လို့ ဒီဒုက္ခတွေမှ လွတ်မြောက်ဖို့အတွက် ကျွန်တော်တို့က ဘာတွေကို အခြေခံမှာလည်း၊ ခုနပြောခဲ့တဲ့ အတိတ်က ဖြစ်ရပ်တွေကို အခြေခံပြီးတော့ ပင်လုံစာချုပ်ရယ်၊ ပြည်ထောင်စု စစ်စစ်မူရယ်၊ တိုင်းရင်းသားလူမျိုးများဒီမိုကရေစီအဖွဲ့ချုပ်ရဲ့ မူ၊ ဗိုလ်ချုပ်အောင်ဆန်း ရဲ့ လမ်းညွှန်ချက်၊ ကုလသမဂ္ဂရဲ့ အဆိုပြုချက် အဲဒီအပြင် အသိပညာရှင်၊ အတတ်ပညာရှင် ပြည်တွင်းပြည်ပ စတဲ့ နိုင်ငံရေးအသိပညာရှင်၊ တိုင်းရင်းသားအသိပညာရှင် အမျိုးမျိုး၊ အဲဒါတွေကို စုရုံးပြီးတော့ ငြိမ်းချမ်းရေးဖော်ဆောင်မှု အဖွဲ့ ဖွဲ့ပြီးတော့ အဖြေရှာ ဆောင်ရွက်သင့် တယ်လို့ ကချင်ပြည်နယ်အမှတ်(၁) ဦးခက်ထိန်နန် ရဲ့ အဆို(၁)ကို ကျွန်တော် ထောက်ခံပါတယ်။ အဆို(၂)ကတော့ ပဋိပက္ခတိုက်ပွဲများဖြင့် အဖြေမရှာဘဲ အပစ်အခတ် အမြန်ရပ်စဲပြီး နိုင်ငံရေးအရ အဖြေရှာရန် တပ်မတော်နှင့် စစ်ပွဲအမြန်ရပ်စဲရန်ကိုလည်း အဲဒီ ငြိမ်းချမ်းရေး အကျိုးဆောင်အဖွဲ့တွေက ကမကထ လုပ်ပြီးတော့ ဆောင်ရွက်သင့်တယ်ဆိုပြီးတော့ ဒုတိယအဆို ကိုလည်း ထောက်ခံပါတယ်။ စစ်ပွဲရှောင် ဒုက္ခသည်များအတွက် လွှတ်တော်က အကူအညီ ပေးသင့်တယ်ဆိုတဲ့ အဆိုကိုလည်း ထောက်ခံပါတယ်။ နိဂုံးချုပ်အနေနဲ့ ညီညွတ်ခြင်း၊ ငြိမ်းချမ်းခြင်း၊ ပူးပေါင်းဆောင်ရွက်ခြင်း (Hormony Peace၊ consistance) အဲဒီမူဖြင့် ပြည်ထောင်စုမြန်မာနိုင်ငံသည် ထာဝရငြိမ်းချမ်းသော ပြည်ထောင်စုဖြစ်ပါစေဟု ဆုတောင်းရင်း နိဂုံးချုပ်ပါတယ်။</speech>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၉)မှ ဦးပေါ်လျှံလွင် ဆွေးနွေးနိုင်ပါပြီ</speech>
<speech><mp id="45">ဦးပေါ်လျှံလွင်၊ ချင်းပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ကချင်ပြည်နယ် အမှတ်(၁)မဲဆန္ဒနယ် ဦးခက်ထိန်နန် ၏ ပြည်ထောင်စုအစိုးရအား တိုက်တွန်းကြောင်းအဆိုကို ကျွန်တော် ထောက်ခံဆွေးနွေးမှာ ဖြစ်ပါတယ်။ ကျွန်တော် ဆွေးနွေးတဲ့အခါမှာ အပိုင်း(၃)ပိုင်းခွဲခြားပြီး ဆွေးနွေးမယ်။ ပထမပိုင်းအနေနဲ့ လက်နက်ကိုင်ပဋိပက္ခ ဘာဖြစ်လို့ ပေါ်ပေါက်လာရတာလဲဆိုတဲ့ အကြောင်းအရင်း၊ ဒုတိယပိုင်းအနေနဲ့ ယခုအချိန်မှာ လက်နက်ကိုင်ပဋိပက္ခ လိုအပ်သေးသလား ဆိုတဲ့ အပိုင်းနဲ့၊ တတိယအချက်အနေနဲ့ ဒီ အပစ်အခတ်ရပ်စဲရေး အကြံပြုချက်များကို ကျွန်တော် တင်ပြဆွေးနွေးမှာ ဖြစ်ပါတယ်။ ဥက္ကဋ္ဌကြီးခင်ဗျား။ လက်နက်ကိုင်ပဋိပက္ခ စတင်ပေါ်ပေါက်လာခြင်း အခြေခံ အကြောင်းရင်းဟာ အာဏာကျင့်သုံးရေးပြဿနာဖြစ်တယ်လို့ သုံးသပ်မိပါတယ်။ ၁၉၄၈ ခုနှစ်၊လွတ်လပ်ရေးရပြီးစကတည်းက မြန်မာနိုင်ငံဟာ ပြည်ထောင်စု စနစ်ကို ကျင့်သုံးသည်ဟုဆိုသော်လည်း တစ်ပြည်ထောင်စုစနစ် (Unitory) စနစ်ကို ကျင့်သုံးနေတာဟာ ၁၉၈၈ ခုနှစ် အထိ ဖြစ်ပါတယ်။ မြန်မာလို ပြည်ထောင်စုဟာ Union သို့မဟုတ် Federd ဟု အဓိပ္ပာယ်ဖော်ရမှာ ဖြစ်ပါတယ်။ Federd ဖြစ်ပါစေ၊ Union ဖြစ်စေ၊ ပြည်ထောင်စု၏ အနှစ်သာရမှာ ပြည်မနှင့် ပြည်နယ်ဒေသများ မျှတစွာ အာဏာခွဲဝေကျင့်သုံး၍၊ တိုင်းရင်းသားများ၏ တန်းတူ အခွင့်အရေးများ ရရှိခံစားနိုင်သည့်စနစ်ကို ကျင့်သုံးခဲ့လျှင် ယခုလို ပြဿနာ မရှိနိုင်ပါ။ ဥက္ကဋ္ဌကြီးခင်ဗျား။ Federd ၏ အဓိပ္ပာယ်ကို ခွဲထွက်ရေးမူဟု တစ်ဖက်သတ် အဓိပ္ပာယ်ကောက်ယူပြီး ၁၉၆၂ ခုနှစ်တွင် တော်လှန်ရေးကောင်စီ ပေါ်ပေါက် စေခဲ့ပါတယ်။ ထိုအချိန်မှပင် တစ်ပြည်ထောင်စု (Unitory) စနစ်ကို ထင်ထင်ပေါ်ပေါ် ကျင့်သုံးလာသည့် အတွက် ပြည်တွင်းလက်နက်ကိုင် ပဋိပက္ခလည်း ပို၍များပြားလာစေသည်ကို တွေ့ရတာ ဖြစ်ပါတယ်။ တစ်ချိန်က တိုင်းပြည်ကို ဦးစီးဦးဆောင် ဆောင်ရွက်ခဲ့ကြသော အစိုးရများသည် Federd အခြေခံသော ပြည်ထောင်စုစနစ်ကို ကျင့်သုံးဖို့ရန် ခက်ခဲစေသောအရာမှာ Federdရဲ့ အဓိပ္ပာယ်သည် ၁၉၄ရ ခုနှစ်က အခြေခံဥပဒေတွင် ပါရှိသည့် (၁၀)နှစ်ကျော် ကြာလျှင် ခွဲထွက်လိုပါက ခွဲထွက်ခွင့်ရှိသည်ဟူသော စကားရပ်ကြောင့် Federd မူသည် တို့အရေး(၃)ပါးကို ထိခိုက်စေသောမူဖြစ်သည်ဟု စွဲစွဲမြဲမြဲလက်ကိုင်ထား၍ Federd အခြေခံသော ပြည်ထောင်စုစစ်စစ်မူကို မကျင့်သုံးဘဲ တစ်ပြည်ထောင် (Unitory) စနစ်ကို တစိုက်မတ်မတ် ကျင့်သုံးလာသောကြောင့် ပြည်တွင်းငြိမ်းချမ်းရေးနှင့် အမျိုးသားစည်းလုံး ညီညွတ်ရေးဟာ ယနေ့တိုင် အလှမ်းကွာဝေးစေသည့်အချက် ဖြစ်ပါတယ်။ ဒီအပြင် မြေပြန့်တိုင်းရင်းသားများက တောင်ပေါ်တိုင်းရင်းသားများအပေါ် လွှမ်းမိုးသည်ဟု ခံစားရသော ခံစားချက်လည်း ဖြစ်ပါတယ်။ ဒါကြောင့်မို့လို့ အဲဒီအချက်က ပြည်တွင်း လက်နက်ကိုင်များကို စတင်ပေါ်ပေါက် စေသော အခြေခံအကြောင်းရင်းဖြစ်တယ်လို့ ကျွန်တော် သုံးသပ်မိပါတယ်။ ဥက္ကဋ္ဌကြီးခင်ဗျား။ ဒုတိယအနေနဲ့ ကျွန်တော်ဆွေးနွေးလိုသည်မှာ၂၀၀၈ ခုနှစ် အခြေခံဥပဒေအရ ပေါ်ပေါက်လာသော အစိုးရနှင့်လွှတ်တော်သည် ထိုသို့မဟုတ်တော့ပါ။ Federd မူအခြေခံသော ပြည်ထောင်စုစစ်စစ်မူ မဟုတ်သေးသော်လည်း Federd ကို အခြေခံသည့် ဗဟိုနှင့် ဒေသများအာဏာခွဲဝေမှုစနစ် ဖြစ်သည့် ဇယား (၁)နှင့် ဇယား(၂)ကို နမူနာအားဖြင့် ပေးထားပါတယ်။ လိုအပ်လျှင် လိုအပ်သလို အခြေခံဥပဒေကိုလည်း ပြဋ္ဌာန်းထားသော ဥပဒေနှင့်အညီ ပြင်ဆင်ခွင့်ပြု ထားပါတယ်။ ယခုအခါ တိုင်းရင်းသားများထံမှ ခွဲထွက်ရေး တောင်းဆိုမှုအသံလည်း မကြားရတော့ပါ။ သို့ပါ၍ တိုင်းရင်းသားလက်နက်ကိုင် ခေါင်းဆောင်များအား ဒီနေရာက ပန်ကြားအပ်ပါသည်။ တိုင်းပြည်ကြီးလည်း ပင်ပန်းလှပြီ။ ဒေသခံလူထု ခံစားရသော စစ်ဘေး ဒုက္ခသည်လည်း ကြာညောင်းလှပြီ။ ဆင်နွှဲတိုက်ခိုက်ရသော တိုက်ပွဲဟာလည်း ပြည်ထောင်စုသား အချင်းချင်းတိုက်ခိုက်ရသော စစ်ပွဲဖြစ်သည်။ ဒါကြောင့် အတိတ်က နစ်နာခဲ့သော သမိုင်းကြောင်းများကို ဖြေလျော့ပြီး ငြိမ်းချမ်းရေးစားပွဲပေါ်သို့ ဝိုင်းဝန်းအဖြေရှာကြပါရန် အထူး လိုအပ်လှပြီဟု ယုံကြည်ပါသဖြင့် ရိုးသားစွာဖြင့် ဖိတ်ခေါ် ပန်ကြားရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ တတိယအချက်အနေနဲ့ နှစ်ဖက်အပစ်အခတ်ရပ်စဲရေးအတွက် ဆွေးနွေးလိုပါတယ်။ သမ္မတကြီးက အပစ်အခတ်ရပ်စဲရေး အမိန့် (၂) ကြိမ် ထုတ်ပြန်ပြီး ဖြစ်ပါ သော်လည်း ရှေ့တန်းစစ်မျက်နှာဖြစ်သော ကချင်ပြည်နယ်၌ တိုက်ပွဲများ ဆက်လက်ရှိသည်ကို သိရှိရပါတယ်။ နိုင်ငံတော်သမ္မတသည် တိုင်းရင်းသားညီအစ်ကို စည်းလုံးညီညွတ်မှုလိုလား၍ အမိန့်ထုတ်ပြန်သော်လည်း တပ်မတော်ရှေ့တန်းစစ်မျက်နှာမှာ မည်ကဲ့သို့ အမိန့်နာခံမှု မရှိသည် ကို နားမလည်နိုင်ပါဘူး။ ဤအကြောင်းအရာနှင့် ပတ်သက်ပြီး ဗိုလ်မှူးကြီး ကျော်ကျော်ထူးက တင်ပြဆွေးနွေးပြီးဖြစ်တဲ့အတွက် အထိုက်အလျောက် ကျွန်တော်တို့ နားလည်ပြီး ဖြစ်ပါတယ်။ ဤအချက်သည် ယုံကြည်မှုတည်ဆောက်ရန် ခက်ခဲစေသောအရာဖြစ်တယ်။ နှစ်ဖက် လက်နက်ကိုင်များ၏ အမိန့်နာခံမှုမရှိသော လိုအပ်ချက်ဖြစ်သည်ဟု ယုံကြည်ပါတယ်။ ငြိမ်းချမ်းရေး ရရှိရန်အတွက် အပစ်အခတ်ရပ်စဲရေးသည် အဓိက လိုအပ်သောအချက် ဖြစ်ပါသဖြင့် နှစ်ဖက်လက်နက်ကိုင်များ မည်သူက မှားသည်၊ မည်သူက မှန်သည်ကို သိရှိ ဆုံးဖြတ်နိုင်ပါရန် (က) နိုင်ငံတကာ စောင့်ကြည့်ရေးအဖွဲ့ အားထားရှိပါရန်၊ (ခ) ၁၉၉၄ ခုနှစ်က သဘောတူထားသော စည်းမျဉ်းအတိုင်း နှစ်ဖက်တပ်များ တပ်ချထားသော၊ တပ်စွဲထားသော နေရာ ထားရှိပေးပါရန် လိုအပ်ပါကြောင်း တင်ပြရင်း ထာဝရငြိမ်းချမ်းရေး ဖော်ဆောင်နိုင်ရန် အတွက် နှစ်ဖက်ယုံကြည်မှုရရှိမည့် ခိုင်မာသော အခြေခံမူများ ချမှတ်ပေးရေး အဆိုကို ထောက်ခံဆွေးနွေးရင်း နိဂုံးချုပ်ပါတယ်။ ကျွန်တော်ဆွေးနွေးစဉ် စကားလုံး အမှားအယွင်း ရှိပါက ခွင့်လွှတ်ပါရန် ဥက္ကဋ္ဌကို ပန်ကြားလိုပါတယ်။ ချင်းပြည်နယ် အမှတ်(၉) အမျိုးသား လွှတ်တော်ကိုယ်စားလှယ် ဦးပေါ်လျှံလွင် ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">အစည်းအဝေးကို (၁၅) မိနစ်ခန့် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာ ပါပြီ ခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<p>အစည်းအဝေးကို (၁၄၄၅) နာရီအချိန်တွင် ခေတ္တရပ်နားပြီး (၁၅၀၀)နာရီ အချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် ဆွေးနွေးနိုင်ပါပြီ</speech>
<speech><mp id="130">ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျာ။ ဥက္ကဋ္ဌကြီးနှင့်တကွ ကြွရောက်လာသော ဧည့်သည်များ၊ အမျိုးသားလွှတ်တော် ကိုယ်စားလှယ်တော်ကြီးများ၊ နှလုံးစိတ်ဝမ်း အေးချမ်းကြပါစေလို့ဆုတောင်းရင်း ရခိုင်ပြည်နယ်၊ မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ကျွန်တော် ဦးအုန်းတင် က ဂါရဝပြု အပ်ပါတယ်။ အခု သဘာပတိကြီးရဲ့ ခွင့်ပြုချက်အရ အမျိုးသားလွှတ်တော် ကိုယ်စားလှယ်၊ ကိုယ်စားလှယ်တော်ကြီး ဦးခက်ထိန်နန် တင်သွင်းထားတဲ့ ပြည်တွင်းငြိမ်းချမ်းရေးနှင့်ပတ်သက်၍ ထာဝရငြိမ်းချမ်းရေးဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိမယ့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်းအဆိုကို ကျွန်တော် ဆွေးနွေးသွားမှာ ဖြစ်ပါတယ်။ ဦးခက်ထိန်နန် တင်သွင်းသွားတဲ့ အဆိုမှာ ပထမ ကိုယ်စားလှယ်တော်ကြီးတစ်ဦး နောက်က ပြောသွားသလိုပဲ အချက်(၃)ချက် ပါဝင်ပါတယ်။ အဆို(၁)က တက်မတော်နဲ့ KIO၊ KIA တပ်များအကြား အပစ်အခတ်ရပ်စဲအောင် ငြိမ်းချမ်းတဲ့ အနေအထားရောက်အောင်၊ နိုင်ငံရေးအရ ဆွေးနွေးနိုင်တဲ့ အနေအထားရောက်အောင် ငြိမ်းချမ်းရေးဖော်ဆောင်ရေးအဆင့် တစ်ခုအနေဖြင့်သော်လည်းကောင်း သို့မဟုတ် အခြေခံမူတစ်ခုအနေဖြင့်လည်းကောင်း ညှိနှိုင်းဆောင်ရွက်ပေးမယ့် နှစ်ဖက်စလုံးက ယုံကြည်လက်ခံနိုင်တဲ့ စေ့စပ်ညှိနှိုင်းဆောင်ရွက်ပေးရေးအဖွဲ့ကို ဖွဲ့စည်းဆောင်ရွက်ရန် ဆိုတဲ့ အချက်တစ်ချက်ပါ။ နောက်တစ်ခုက လွှတ်တော်ကိုယ်စားလှယ်များက ကချင်ပြည်နယ်နဲ့ ရှမ်းပြည်နယ်မြောက်ပိုင်းမှာရှိတဲ့ စစ်ရှောင်ဒုက္ခသည်များအတွက် အတတ်နိုင်ဆုံး ကူညီပံ့ပိုးပေးနိုင်ရန် ဆိုတဲ့အချက်တစ်ချက် ဖြစ်ပါတယ်။ တိုက်ပွဲများကို အလျင်အမြန် အမြန်ဆုံးရပ်စဲဖို့ နိုင်ငံရေးအရ အမြန်ဆုံးညှိနှိုင်း အဖြေရှာဖို့ ထာဝရငြိမ်းချမ်းရေး ရရှိအောင် ကြိုးစားဆောင်ရွက်ပေးရန် ဆိုတဲ့ အဆို စတဲ့အချက်(၃)ချက်ကို တင်ပြတောင်းဆိုထားတာ ဖြစ်ပါတယ်။ ကျွန်တော့်အနေနဲ့ ဒါတွေကို တစ်ချက်ချင်းတော့ မဟုတ်ဘဲနဲ့ ယေဘုယျအားဖြင့် အားလုံးအကျုံးဝင် ခြုံငုံပြီးတော့ ဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ပြည်ထောင်စု သမ္မတမြန်မာနိုင်ငံတော်ဟာ လူမျိုးပေါင်းစုံနေထိုင်တဲ့ နိုင်ငံတစ်နိုင်ငံ ဖြစ်ပါတယ်။ အစိုးရရဲ့ ထုတ်ပြန်ကြေညာချက်အရ တိုင်းရင်းသားလူမျိုးနွယ်စုပေါင်း (၁၃၅)မျိုးရှိကြောင်း သိရပါတယ်။ သို့ရာတွင် လူမျိုးစု နီးစပ်တူညီမှုအရလည်းကောင်း၊ စုစည်းနေထိုင်ကြသော နေရာဒေသများအရလည်းကောင်း အဓိကအားဖြင့် ကချင်၊ ကယား၊ ကရင်၊ ချင်း၊ ဗမာ၊ မွန်၊ ရခိုင်၊ ရှမ်း စတဲ့ လူမျိုးနွယ်စုကြီး (၈)ခုတို့ စုပေါင်းနေထိုင်တဲ့ နိုင်ငံတစ်ခု ဖြစ်ပါတယ်။ ဒီလူမျိုးစုတွေဟာ သမိုင်းမတိုင်ခင်က၊ ရှေးပဝေသဏီကပင် နိုင်ငံမှာ နေထိုင်လာခဲ့ကြသူများ ဖြစ်ပါတယ်။ စည်းလုံးခြင်းသည် အင်အားဆိုသော စကားနဲ့အညီ ဒီတိုင်းရင်းသားတွေအားလုံး ညီညီညွတ်ညွတ်နဲ့ နယ်ချဲ့တွေရဲ့ သိမ်းပိုက်အုပ်ချုပ်မှုကို တွန်းလှန်တိုက်ခိုက် တောင်းဆိုခဲ့ကြတဲ့အတွက် မြန်မာနိုင်ငံဟာ ၁၉၄၈ ခုနှစ်၊ ဇန်နဝါရီလ ၄ ရက် နေ့မှာ အချုပ်အခြာအာဏာပိုင် နိုင်ငံဖြစ်ခဲ့ပါတယ်။ မြန်မာနိုင်ငံကို လွတ်လပ်သော ပြည်ထောင်စုသမ္မတ မြန်မာနိုင်ငံတော်ရယ်လို့ ကြေညာပြီး လပိုင်းအတွင်းမှာပဲ ပြည်တွင်း ဆူပူသောင်းကျန်းမှုလို့ ခေါ်တဲ့ ပြည်တွင်းစစ်မီးဟာ လောင်ကျွမ်းခဲ့ပါတယ်။ ဒီပြည်တွင်း စစ်မီးလောင်ကျွမ်းခဲ့တဲ့ အကြောင်းရင်း နှစ်ခုရှိပါတယ်။ တစ်ခုက ကွန်မြူနစ်တွေရဲ့ ဝါဒရေးရာစစ်ပွဲဖြစ်ပြီး ကျန်တစ်ခု ကတော့ ၁၉၄ရ ခုနှစ် ဖွဲ့စည်းအုပ်ချုပ်ပုံအခြေခံဥပဒေရဲ့ အားနည်းချက်ကြောင့် ဖြစ်ပေါ်လာ ခဲ့တဲ့ လူမျိုးစုရေးရာစစ်ပွဲများပဲ ဖြစ်ပါတယ်။ ဝါဒရေးရာကို အခြေခံတဲ့ ဗမာပြည်ကွန်မြူနစ်တွေနဲ့ ဖြစ်ပွားတဲ့ စစ်ပွဲတွေ ပြီးဆုံးသွားပြီဖြစ်သော်လည်း လူမျိုးစုစစ်ပွဲတွေ၊ တိုက်ပွဲတွေဟာ ကနေ့အထိ နှစ်ပေါင်း(၆၀)ကျော်တဲ့တိုင် မပြီးဆုံး နိုင်သေးပါဘူး။ ဒီလို သွေးရင်းသားရင်းညီအစ်ကိုအချင်းချင်း တိုက်ခိုက်နေကြရတဲ့ လူမျိုးစုရေးရာ တိုက်ပွဲတွေဟာ ဒီနေ့ ပြည်ထောင်စုအစိုးရက ဖွဲ့စည်းပုံအခြေခံဥပဒေအရ ခံယူကျင့်သုံးနေတဲ့ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးဆိုတဲ့ တို့တာဝန်အရေးသုံးပါးကို စိန်ခေါ်လျက်ရှိနေပါတယ်။ ဒါနဲ့ကြောင့် ပြည်ထောင်စုအစိုးရနဲ့တကွ ကျွန်တော်တို့ နိုင်ငံသူနိုင်ငံသားများ အားလုံးဟာ တိုင်းရင်းသား အချင်းချင်း ဖြစ်ပွားနေတဲ့ လူမျိုးရေးရာစစ်ပွဲများ အမြန်ရပ်တန့်သွားအောင် ထာဝရငြိမ်းချမ်းရေး ရရှိအောင် အားသွန်ခွန်စိုက် လုပ်ဆောင်ကြရမှာ ဖြစ်ပါတယ်။ တန်းတူသဘောနဲ့ အေးအတူ ပူအမျှ နေထိုင်ကြရအောင် ကြိုးပမ်း အားထုတ်ကြရပါမယ် ဖြစ်ပါတယ်။ စစ်ဟာ နိုင်ငံရေးရဲ့ အဆက်ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ စစ်သည် နိုင်ငံရေး၏အဆက်ဖြစ်သည်။ War is the continuous of politiို့ ဆိုကြပါတယ်။ ဒီစကားကို မှန်တယ်လို့ ကျွန်တော် ယူဆပါတယ်။ နိုင်ငံရေးကိစ္စများကို နိုင်ငံရေးနည်းလမ်းများနဲ့ ဖြေရှင်းမပေးနိုင်တဲ့အခါ သို့မဟုတ် မဖြေရှင်းပေးတဲ့အခါ စစ်ဆိုတာ ဖြစ်လာပါတော့တယ်။ ဒါနဲ့ကြောင့် ဖြစ်ပေါ်လာတဲ့ ပြဿနာတစ်ရပ်ဟာ နိုင်ငံရေးနဲ့ပတ်သက် ဆက်နွယ်မှု ရှိ/မရှိ အရင်ဆုံး စစ်ဆေးကြည့်ရှုဖို့ လိုပါတယ်။ အကယ်၍ နိုင်ငံရေးနဲ့ ပတ်သက် ဆက်နွယ်မှုရှိတယ် ဆိုပါက နိုင်ငံရေး၊ နည်းလမ်းအရ မှန်မှန်ကန်ကန်ဖြေရှင်းဖို့ ဖြစ်ပါတယ်။ နိုင်ငံရေး ပြဿနာများကို နိုင်ငံရေးနည်းလမ်းများအရ ပြေလည်ပြီးပြတ်အောင် မဖြေရှင်းနိုင်ကြ���ဲ စစ်ရေးနည်းလမ်းကို ရွေးချယ်အသုံးပြု ကြတဲ့အခါ ပါဝင်ပတ်သက်သူ အားလုံးတို့ဟာ ပျက်စီး ဆုံးရှုံးမှုတွေနဲ့ ရင်ဆိုင်ကြရပါတော့တယ်။ ဒါနဲ့ကြောင့် ကချင်ပြည်နယ်မှာ ဖြစ်ပွားနေတဲ့ စစ်ပွဲများ အပါအဝင် မြန်မာနိုင်ငံ တစ်နံတစ်လျားမှာရှိ လူမျိုးစုပြည်နယ်တွေမှာ နှစ်ရှည်လများ ဖြစ်ပွားနေတဲ့ စစ်ပွဲများဟာ နိုင်ငံရေးနဲ့ ပတ်သက်ယှက်နွယ်မှု ရှိ/မရှိကို ဆန်းစစ်လေ့လာဖို့ လိုအပ် လာပါတယ်။ မြန်မာနိုင်ငံ တိုင်းရင်းသားလူမျိုးများ၏ နိုင်ငံရေးရာပြဿနာများ။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ မြန်မာနိုင်ငံမှာ လွတ်လပ်ရေးရပြီးသည်မှစလို့ ယနေ့အထိ မပြီးဆုံးနိုင်သေးဘဲ နှစ်ပေါင်း (၆၀)ကျော် ကြာအောင် ဖြစ်ပွားနေရတဲ့ မြန်မာ့တပ်မတော်နဲ့ တိုင်းရင်းသားလက်နက်ကိုင်တပ်ဖွဲ့များရဲ့ ပဋိပက္ခဟာ ၁၉၄ရ ခုနှစ်၊ ဖေဖော်ဝါရီလ ၁၂ ရက်နေ့မှာ ချုပ်ဆိုခဲ့တဲ့ ပင်လုံစာချုပ်ကစပြီး မြစ်ဖျားခံ လာပါတယ်။ ပင်လုံစာချုပ်ကစပြီး မြစ်ဖျားခံလာတဲ့ နိုင်ငံရေးပြဿနာ ဖြစ်ပါတယ်။ ပင်လုံစာချုပ်ဟာ မြန်မာနိုင်ငံရှိ လူမျိုးများအားလုံး တောင်တန်း မြေပြန့်မကျန် အတူတကွ လွတ်လပ်ရေး ရယူရန် သဘောတူညီခဲ့တဲ့ စာချုပ်ဖြစ်ပါတယ်။ ဒီစာချုပ်ကို လက်မှတ်ရေးထိုးပြီးတဲ့နောက် ၁၉၄ရ ခုနှစ်၊ စက်တင်ဘာလ ၂၄ ရက် နေ့မှာ တိုင်းပြုပြည်ပြု လွှတ်တော်က ပြည်ထောင်စုသမ္မတမြန်မာနိုင်ငံတော်ရဲ့ ဖွဲ့စည်းအုပ်ချုပ်ပုံ အခြေခံဥပဒေကို ရေးဆွဲပြီး လွတ်လပ်ရေးကို ရယူခဲ့ပါတယ်။ ပင်လုံစာချုပ်မှာပါတဲ့ အချက် တစ်ချက်ကို ကျွန်တော် တင်ပြလိုပါတယ်။ တောင်တန်းဒေသများ၏ နယ်တွင်းအုပ်ချုပ်ရေးတွင် ယခုလက်ရှိခံစားလျက်ရှိသော ကိုယ်ပိုင် အုပ်ချုပ်ရေး ဆုံးပါးရန် မည်သည့်ဒေသတွင်မဆို လုံးဝ ပြုလုပ်လိမ့်မည်မဟုတ်။ တောင်တန်းဒေသများအတွက် နယ်တွင်းအုပ်ချုပ်ရေး၊ ကိုယ်ပိုင်ပြဋ္ဌာန်းခွင့် အပြည့်အဝရှိကြောင်း မူအားဖြင့် လက်ခံသည်လို့ ပါရှိခဲ့ပါတယ်။ ဆိုတော့ အဓိကကတော့ ဒီဟာကို ၁၉၄ရ ခုနှစ် ပြည်ထောင်စုနေ့မှာ ဒီစာချုပ်ကို လက်မှတ်ထိုး ပြီးတဲ့အခါမှာ၊ ပင်လုံစာချုပ်ကို လက်မှတ်ထိုး ပြီးတဲ့အခါမှာ တစ်နှစ်အတွင်းမှာ လွတ်လပ်ရေး ရဖို့ ကြေညာပြီးတော့ ၁၉၄ရ ခုနှစ်၊ ဖွဲ့စည်းအုပ်ချုပ်ပုံအခြေခံဥပဒေကို ရေးဆွဲကြပါတယ်။ ရေးဆွဲကြတဲ့အခါမှ မရေးဆွဲခင်မှာ ဗိုလ်ချုပ်အောင်ဆန်း ကနေပြီးတော့ အခြေခံမူ (၇)ချက်ကို ချပြခဲ့ပါတယ်။ ဒီအခြေခံမူကို စပြီး ချကတည်းကိုက ဒီပင်လုံစာချုပ်မှာပါတဲ့ clause တွေနဲ့ ကွဲလွဲမှုတွေဖြစ်လာပါတယ်။ ဒါက တစ်ပိုင်း၊ နောက်တစ်ခုက ၁၉၄ရ ခုနှစ်၊ ဖွဲ့စည်းအုပ်ချုပ်ပုံ အခြေခံဥပဒေကို ပြည်ထောင်စုသမ္မတမြန်မာနိုင်ငံတော် ဖွဲ့စည်းအုပ်ချုပ်ပုံ အခြေခံဥပဒေ ဆိုပေမယ့်လည်း ပြည်ထောင်စုလို့ ဆိုပေမယ့်လည်း တကယ်တမ်းအားဖြင့် ရေးဆွဲသူကိုယ်တိုင် ဦးကျန်တော့ ကိုယ်တိုင်က ဒီဟာဆိုလို့ရှိရင် Unitary State ပဲ ဖြစ်ပါတယ်လို့ သူက ဝန်ခံ ခဲ့ရပါတယ်။ ဒါနဲ့ကြောင့် ဒီပြည်ထောင်စုတိုင်းရင်းသားတွေရဲ့ လွတ်လွတ်လပ်လပ် အုပ်ချုပ်ပိုင်ခွင့် တန်းတူညီတူ နေပိုင်ခွင့်ကို ကန့်သတ်ထားတဲ့ ဖော်ညွှန်းထားတဲ့ ပြည်ထောင်စုနိုင်ငံမျိုးမဟုတ်ဘဲ ကန့်သတ်ထားတဲ့ Unitory State ဖြစ်တဲ့အတွက်ကြောင့် လွတ်လပ်ရေးရပြီးလို့ မကြာခင်မှာ ဒီတိုင်းရင်းသားလူမျိုးရေးပြဿနာတွေဟာ ဖြစ်လာပါတယ်။ အဲဒီတော့ တပ်မတော်က ကိုယ်စားလှယ်ကြီးတွေ Slide ထိုးပြီးတော့ ပြနေတာမြင်ရပါတယ်။ အပျက်အစီးတွေ၊ ဆုံးရှုံးမှုတွေ၊ ဒါတွေဟာ စစ်ရဲ့ သဘာဝပါ။ ဘယ်စစ်မှ ကောင်းတဲ့စစ်ဆိုတာ မရှိပါဘူး။ စစ်ဖြစ်လာပြီဆိုရင် တစ်ဖက်ကို တစ်ဖက်က စွပ်စွဲမယ်။ တစ်ဖက်ကို တစ်ဖက်က စွပ်စွဲမယ်၊ စသဖြင့် ဒါတွေဟာ စစ်တွေရဲ့ အနိဌာရုံ တရားတွေ ဖြစ်ပါတယ်။ ဒီစစ်တွေ ပြီးဆုံးနိုင်ဖို့ဆိုလို့ရှိရင် တစ်ဖက်နဲ့ တစ်ဖက် စွပ်စွဲတာကို ထားလိုက်ဦး။ တစ်ဖက်နဲ့ တစ်ဖက် တိုက်ခိုက်တာကို ရပ်ထားပြီးတော့ အခြေခံ နိုင်ငံရေးအရ ဘာတွေရှိ သလဲဆိုတာ ကျွန်တော် ရှာကြည့်ဖို့လိုပါတယ်။ ဒါနဲ့ကြောင့် အခု ဖြစ်နေတဲ့ တိုင်းရင်းသား ပြဿနာတွေဟာ အခြေခံအားဖြင့် နိုင်ငံရေးက စလာတဲ့အတွက်ကြောင့် အင်္ဂလိပ်တွေကို တိုက်ထုတ်နိုင်တာကတစ်ပိုင်း၊ ဂျပန်တွေကို တိုက်ထုတ်နိုင်တာကတစ်ပိုင်း၊ တရုတ်ဖြူတွေကို တိုက်ထုတ်နိုင်တာကတစ်ပိုင်း၊ တိုင်းရင်းသားတွေဟာ ဘယ်တော့မှ ဒီနိုင်ငံရေးအခြေခံကို မချေဖျက်နိုင်သမျှ ကာလပတ်လုံး၊ မဖြေရှင်းနိုင်သမျှ ကာလပတ်လုံး ဒီစစ်ပွဲကြီးဟာ ဘယ်တော့မှ ပြီးမှာမဟုတ်ဘူး။ တစ်မျိုးပြီး တစ်မျိုး၊ တစ်မျိုးပြီး တစ်မျိုး၊ လူမျိုးစုတစ်မျိုးက ရှုံးရင် နောက်တစ်မျိုးက စသဖြင့် အဲဒီလို ဖြစ်လာမှာ ဖြစ်တဲ့အတွက်ကြောင့် ဒီမြန်မာနိုင်ငံရဲ့ နိုင်ငံရေး ပြဿနာအားလုံးဟာ နိုင်ငံရေးအရဖြေရှင်းပေးမှသာလျှင် ဒီစစ်ပွဲတွေဟာ ပြီးဆုံးမှာ ဖြစ်တယ်လို့ ကျွန်တော်က ယူဆပါတယ်။ ဒီဟာ ဗမာပြည်မှာဖြစ်ခဲ့တဲ့ နိုင်ငံရေးပြဿနာတွေရဲ့ အစဉ်အဆက် အကြောင်းအရာအသေးစိတ်ကိုတော့ ကျွန်တော့်ရဲ့ မိတ်ဆွေ ကိုယ်စားလှယ်တော်ကြီး ဦးမောင်စောဖြူ တင်ပြချက်အရ အတော်ပြည့်ပြည့်စုံစုံ ဖြစ်ပါပြီ။ ဒါနဲ့ကြောင့် (၁) ပင်လုံစာချုပ်က စပြီး မြစ်ဖျားခံလာတယ်။ ပင်လုံစာချုပ်ကို အခြေခံပြီး ရေးဆွဲလိုက်တဲ့ ၁၉၄ရ ခုနှစ်၊ ဖွဲ့စည်းပုံအခြေခံဥပဒေဟာ ပြည်ထောင်စုစစ်စစ် မဟုတ်ဘူး။ နောက်ပြီးတော့ ပြည်ထောင်စုစစ်စစ် မဟုတ်တော့၊ ဒီ ဖွဲ့စည်းပုံမှာ ကချင်ပြည်နယ်၊ ရှမ်းပြည်နယ်၊ ကယားပြည်နယ် ဒီပြည်နယ်(၃)ခုဟာ (၁၀)နှစ်ပြည့်မြောက်တဲ့အခါမှာ ခွဲထွက် လိုက ခွဲထွက်ပိုင်ခွင့်ရှိတယ်ဆိုတဲ့ Cessation Act Power ၊ Right of Cessationt အဲဒီအပေါ်မှာ ကချင်တွေ၊ ရှမ်းတွေ တိုင်းရင်းသားလူမျိုးစုတွေက ခွဲထွက်မှာ မဟုတ်ဘူး။ ဒါပေမဲ့ တကယ့်ကို စစ်မှန်တဲ့ ပြည်ထောင်စုစစ်စစ်မူကို လိုချင်ပါတယ်ဆိုပြီးတော့ သူတို့က ၁၉၆၁ ခုနှစ်မှာ ဒါကို တင်ပြပါတယ်။ သူတို့ရဲ့ အခြေခံမူတွေကတော့ ပြည်ထောင်စု စစ်စစ်မူ ဆိုသည်မှာ တန်းတူရည်တူ၊ ပြည်ထောင်စုစစ်စစ်မူဆိုသည်မှာ ဗမာပြည်နယ် ဖွဲ့စည်းရေး၊ ပြည်ထောင်စုပါလီမန် လွှတ်တော်(၂)ရပ် အာဏာတူပေးရး၊ လူမျိုးစုလွှတ်တော်သို့ ပြည်နယ်တိုင်း ညီမျှသော ကိုယ်စားလှယ်များ စေလွှတ်ရေး၊ ဗဟိုပြည်ထောင်စုအား အောက်ပါ ဌာနများ လွှဲအပ်ပြီး ကျန်ရှိသော အာဏာများနှင့် အခွင့်အရေးများကို ပြည်နယ်များသို့ လွှဲအပ်ရန်၊ အဲဒါတွေကတော့ (က) နိုင်ငံခြားဆက်သွယ်ရေး (ခ) ပြည်ထောင်စုကာကွယ်ရေး(ဂ) ပြည်ထောင်စုဘဏ္ဍာရေး (ဃ) ဒင်္ဂါးနှင့် ငွေစက္ကူ ထုတ်လုပ်ရေး (င) စာတိုက်နှင့်ကြေးနန်း ဆက်သွယ်ရေး (စ) မီးရထား၊ လေကြောင်း၊ ရေကြောင်း ဆက်သွယ်ရေး (ဆ) ပြည်ထောင်စု တရားစီရင်ရေး (ဇ) ပင်လယ်ဆိပ်ကမ်းခွန် ကောက်ခံရေး၊ ပြည်ထောင်စုဘဏ္ဍာတော် မျှတစွာ ခွဲဝေရေး စသည်တို့ပဲ ဖြစ်ပါတယ်။ ဆိုတော့ ဒီဟာက ရှမ်းပြည်နယ် ဖွဲ့စည်းအုပ်ချုပ်ပုံကြိုးကိုင် ကော်မတီကနေပြီးတော့ တင်ပြတဲ့အချက်၊ ဒီအချက်ပေါ် မူတည်ပြီးတော့ နိုင်ငံရေး မတည်မငြိမ်မှုတွေ ဖြစ်လာတယ်။ ဖြစ်လာတယ်ဆိုတာက ဒီဟာတွေကတော့ အမှန်တော့ ပြည်ထောင်စု Federd မူလို့ ခေါ်ပါတယ်။ အင်္ဂလိပ်လို၊ Federd မူဆိုတာ ပြည်ထောင်စု စစ်စစ်မူဆိုတာ ပြည်ထောင်စုခွဲထွက်ရေးမူပဲ ဆိုပြီးတော့ အဲဒီ ဝေါဟာရကို သုံးပြီးတော့ ၁၉၆၂ ခုနှစ်၊ မတ်လ ၄ ရက်နေ့မှာ စစ်တပ်က အာဏာသိမ်းခဲ့ပါတယ်။ နောက် ၁၉၇၃ ခုနှစ်၊ ဇန်နဝါရီလ ၃ ရက်နေ့မှာ ပြည်ထောင်စုဆိုရှယ်လစ်သမ္မတ မြန်မာနိုင်ငံတော်ရဲ့ ဖွဲ့စည်းပုံအခြေခံဥပဒေ ပေါ်ထွက်လာပါတယ်။ အဲဒီမှာ တိုင်း(၇)တိုင်းနဲ့ ပြည်နယ်(၇)ခု ပေါ်ပေါက်ခဲ့ပါတယ်။ ဒါပေမဲ့ အခေါ်အဝေါ်အားဖြင့် ပြည်နယ်(၇)ခု ပေါ်လာသော်လည်းပဲ ဘာမှ ပြည်နယ်တွေရဲ့ ထူးခြားတဲ့ အခွင့်အရေးမရှိပါဘူး။ ဒါနဲ့ကြောင့် ဒီဟာက ဖွဲ့စည်းပုံအခြေခံဥပဒေဟာလည်းပဲ မှန်ကန်တဲ့ ဖွဲ့စည်းပုံ မဟုတ်ခဲ့ပါဘူး။ ဆိုတော့ ဒီအပေါ်မှာ မူတည်ပြီးတော့ ဒီလိုနိုင်ငံရေးကို အခွင့်အရေးယူပြီးတော့ ဖွဲ့စည်းပုံအခြေခံဥပဒေ အမျိုးမျိုးကို ရေးဆွဲလိုက်တဲ့အခါမှာ ပင်လုံစာချုပ်မှာပါတဲ့ အချက်အလက်တွေနဲ့ ကွဲလွဲနေတဲ့အတွက်ကြောင့် ဒီတိုင်းရင်းသားလူမျိုးစုတွေဟာ မကျေမနပ် ဖြစ်ကြရပါတယ်။ ဒါနဲ့ကြောင့် အခု တိုင်းရင်းသား တွေနဲ့ ဖြစ်ပွားနေတဲ့ပြဿနာဟာ နိုင်ငံရေးကို အခြေခံတဲ့ ပြဿနာတွေ ဖြစ်ပါတယ်။ ဒီပြဿနာတွေ ပြေလည်အေးငြိမ်းဖို့ ဆိုလို့ရှိရင်တော့ နိုင်ငံရေးအရ ဖြေရှင်းဖို့ လိုပါတယ်။ နောက် ကျွန်တော်တို့ ၂၀၀၈၊ ကျွန်တော်တို့ အခုကျင့်သုံးနေတဲ့ ၂၀၀၈ ဖွဲ့စည်းပုံ səcbequeso parte polosan Sopom Federal informi Federal inform ဆိုတဲ့သဘောဟာ တိုင်းနဲ့ပြည်နယ် (၁၄)ခုကို ပြည်ထောင်စုစနစ်ပုံစံမျိုးနဲ့ ပြောထားပါတယ်။ ဒီဟာက ပုံပန်းသဏ္ဍာန်အားဖြင့် ပြည်ထောင်စုပုံစံပါပဲ။ ပြည်ထောင်စု Federd ပုံစံပါ။ Federd ပုံစံဆိုတဲ့နေရာမှာ (၂)မျိုး ရှိပါတယ်။ လူမျိုးကို အခြေခံတဲ့ Federd ပုံစံနဲ့ ဒေသကို အခြေခံတဲ့ Federd ပုံစံ (၂)မျိုး ဖြစ်တဲ့အခါကျတော့ ကျွန်တော်တို့ ဖွဲ့စည်းအုပ်ချုပ်ပုံ အခြေခံဥပဒေဟာ၊ လက်ရှိဖွဲ့စည်းအုပ်ချုပ်ပုံဥပဒေဟာ ဒေသကို အခြေခံတဲ့ Federd ပုံစံမျိုး ဖြစ်ပါတယ်။ ဖွဲ့စည်းထားတဲ့အချိန်မှာ၊ သို့သော် သူ့ရဲ့ အခွင့်အရေးပေးလိုက်တဲ့အခါမှာ ဗဟိုက sp:eşod saozne bę Federal informi Unitary and insert səşdɔqsao:gęcos? Unitory ပုံစံ ဖြစ်နေပါတယ်။ ဒါနဲ့ကြောင့် ဒီ ဖွဲ့စည်းပုံအခြေခံဥပဒေကိုလည်းပဲ ကျွန်တော်တို့က တတ်နိုင်သလောက် ပြုပြင်ပြောင်းလဲနိုင်ဖို့အတွက် ကြိုးပမ်းဖို့ လိုပါတယ်လို့ ကျွန်တော် တိုက်တွန်းချင်ပါတယ်။ ဆိုတော့ ဘာဖြစ်လို့လဲဆိုလို့ရှိရင် ဒီ ဖွဲ့စည်းအုပ်ချုပ်ပုံအခြေခံဥပဒေ ဆိုတာ ကျွန်တော်တို့အတွက် အင်မတန်အရေးကြီးတဲ့ကိစ္စဖြစ်ပါတယ်။ ဒါကြောင့် အခု ဖြစ်နေတဲ့ ပြဿနာဟာလည်းပဲ ဒီနိုင်ငံရေးကိုအခြေခံတဲ့ ပြဿနာဖြစ်တဲ့အတွက်ကြောင့် နိုင်ငံရေးကို အခြေခံပြီးတော့ ဆွေးနွေးကြဖို့နဲ့ အပစ်အခတ်တွေ ရပ်စဲပြီးတော့ နိုင်ငံရေးအရ စားပွဲဝိုင်းပေါ်မှာ ဝင်ဆွေးနွေးဖို့အတွက် တိုက်တွန်းလိုပါတယ်လို့ ပြောကြားရင်း နိဂုံးချုပ်အပ်ပါတယ် ခင်ဗျား။</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၇)မှ ဒေါက်တာ ဗညားအောင်မိုး ဆွေးနွေးနိုင်ပါပြီ</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>လေးစားရ ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ်များနဲ့ ကြွရောက်လာသော ဧည့်သည်တော်တို့ အားလုံး ကျန်းမာရွှင်လန်းကြပါစေလို့ ဦးစွာမေတ္တာပို့ ဆုတောင်းရင်း ဂါရဝပြု လိုက်ပါတယ်။ ကျွန်တော်ကတော့ မွန်ပြည်နယ်၊ မဲဆန္ဒနယ်အမှတ်(၇) ဖြစ်တဲ့ ရေးမြို့နယ်မှ အမျိုးသားလွှတ်တော် ကိုယ်စားလှယ် ဒေါက်တာ ဗညားအောင်မိုး ဖြစ်ပါတယ်။ ဥက္ကဋ္ဌကြီးခင်ဗျား။ ကချင်ပြည်နယ်၊ မဲဆန္ဒနယ်အမှတ်(၁)မှ အမျိုးသား လွှတ်တော်ကိုယ်စားလှယ်၊ တိုင်းရင်းသားရေးရာကော်မတီ၊ အတွင်းရေးမှူး ဦးခက်ထိန်နန် ၏ အပစ်အခတ်ရပ်စဲရေး၊ ငြိမ်းချမ်းရေးနဲ့ ပတ်သက်တဲ့အဆိုကို ကျွန်တော် ထောက်ခံဆွေးနွေး သွားပါမယ်။ ဥက္ကဋ္ဌကြီးခင်ဗျား။ ကျွန်တော်က ပထမအကြိမ် ပြည်ထောင်စုလွှတ်တော် ပထမပုံမှန်အစည်းအဝေးမှာကတည်းက အမျိုးသားပြန်လည်သင့်မြတ်ရေးနှင့် ပြည်တွင်း ငြိမ်းချမ်းရေးအဆိုအဖြစ် အပစ်အခတ်ရပ်စဲရေး ရထားပြီးသော လက်နက်ကိုင် အဖွဲ့အစည်း များနဲ့ အပစ်အခတ်ရပ်စဲရေး မပျက်ပြားသွားရန်၊ ထိန်းသိမ်းသွားရန်နှင့် အပစ်အခတ်ရပ်စဲရေး မရသေးတဲ့ လက်နက်ကိုင်အဖွဲ့အစည်းများတို့နှင့် အပစ်အခတ်ရပ်စဲရေး ရရန်အတွက် ဆောင်ရွက်ရန် အဆိုကို တင်ခဲ့ဘူးပါတယ်။ ဆွေးနွေးရန်အတွက် မဲခွဲရာမှာပဲ ရှုံးသွားခဲ့ပါတယ်။ အဲဒီအချိန်မှာ DKBA အဖွဲ့ကလွဲပြီး အခြား အပစ်အခတ်ရပ်စဲရေး သဘောတူညီမှု ရရှိထားပြီးတဲ့ အဖွဲ့တွေ တစ်ဖွဲ့မှ ပြန်လည် မပစ်ခတ်ကြသေးပါဘူး။ KIA၊ KIO အဖွဲ့နှင့် ပစ်ခတ်မှု မဖြစ်သေးဘူး။ မီးဘေးရှောင် မလောင်ခင်တားဆိုတဲ့ ဆောင်ပုဒ်အတိုင်း ကျွန်တော် အဆိုတင်ခဲ့တာ မအောင်မြင်ခဲ့ပေမယ့် ယခုလို တောက်လောင်နေတဲ့မီး၊ စစ်မီးကို ငြိမ်းသတ်နိုင် ရန်အတွက် ဦးခက်ထိန်နန် ရဲ့အဆိုကို ထောက်ခံဆွေးနွေးရတဲ့အတွက် အထူးပဲ ဝမ်းသာပါတယ်။ ဒီအဆို အောင်မြင်ပြီး ပြည်တွင်းစစ် ရပ်စဲပြီး ထာဝရငြိမ်းချမ်းရေး တည်ဆောက်နိုင်ပါစေ လို့လည်း ကျွန်တော် ဆုတောင်းလိုက်ပါတယ်။ ဥက္ကဋ္ဌကြီးခင်ဗျား။ စစ်ရဲ့ အနိဋ္ဌာရုံနဲ့ ပတ်သက်ပြီးတော့ ကျွန်တော်တို့ သမ္မတကြီး လည်း မိန့်ကြားခဲ့တာ ရှိခဲ့ပြီးပြီ။ ဦးခက်ထိန်နန် ရဲ့ အဆိုကို ရှင်းပြတဲ့နေရာမှာလည်း အများကြီး ပါခဲ့ပြီးပြီ။ ကျွန်တော်တို့ လွှတ်တော်ကိုယ်စားလှယ်များ ရှေ့က ဆွေးနွေးသွားတာလည်း အများကြီးပါသွားပြီ ဖြစ်တဲ့အတွက်ကြောင့် အဲဒီအကြောင်းကို မဆွေးနွေးတော့ပါဘူး။ တိုင်းရင်းသားလူမျိုးချင်း ပဋိပက္ခပြည်တွင်းစစ်ဟာ တိုင်းပြည်နဲ့ လူမျိုးအတွက် ဘယ်လောက် ထိခိုက်တယ်ဆိုတာ နားလည်ပြီး လေးလေးနက်နက် ခံယူကာ ဆောင်ရွက်ရန်အတွက်သာ ကျွန်တော် အကြံပြု ဆွေးနွေးပါမယ်။ ကျွန်တော် လေ့လာ နားလည်တဲ့ သမိုင်း သင်ခန်းစာကို ဥက္ကဋ္ဌကြီးမှ တစ်ဆင့် တင်ပြလိုပါတယ်။ အနော်ရထာမင်းတရားကြီးမှစပြီး တိုင်းရင်းသားစည်းလုံး ညီညွတ်ရေး တည်ဆောက်ပြီး နှစ်ပေါင်းနှစ်ရာကျော်လောက်ဟာ ယခုလက်ရှိ ပြည်ထောင်စု သမ္မတမြန်မာနိုင်ငံတော်ထက် များစွာကျယ်ဝန်းတဲ့နိုင်ငံကို တည်ထောင် အုပ်ချုပ်နိုင်ခဲ့တယ်။ ကျွန်တော်တို့ နိုင်ငံအတွင်းမှာ အဲဒီအချိန်တုန်းက ပြင်းထန်တဲ့စစ်ပွဲ မရှိဘူး။ လူမျိုးချင်း တိုင်းရင်းသားအချင်းချင်း မုန်းတီးမှု မရှိဘူး။ ခေါင်းဆောင်လု၊ နန်းလုတိုက်ပွဲငယ်များသာ အနည်းအကျဉ်း ဖြစ်ခဲ့တဲ့အတွက်ကြောင့် အင်အားလျော့နည်းသွားတာ မရှိခဲ့ဘူး။ တပင်ရွှေထီး၊ ဘုရင့်နောင်မင်းတရားကြီးတို့ လက်ထက်မှာလည်း ကျွန်တော်တို့ ပြည်တွင်းအင်အားနဲ့ အလွန်ကျယ်တဲ့ နိုင်ငံတော်ကို တည်ထောင် အုပ်ချုပ်နိုင်ခဲ့ပါတယ်။ ပြည်တွင်းမှာ တိုင်းရင်းသား လူမျိုးချင်း မုန်းတီးပြီး ပြည်တွင်းမှာ ပြင်းပြင်းထန်ထန် စစ်ပွဲ မဖြစ်ခဲ့ဘူး။ ပေါ်တူဂီနယ်ချဲ့တို့ နယ်မြေသိမ်းရန် ကြိုးစားခဲ့သော်လည်း မွန်၊ ဗမာ အင်အားနဲ့ တွန်းလှန်ကာကွယ်နိုင်ခဲ့တယ်။ ဒါက တပင်ရွှေထီးနဲ့ ဘုရင့်နောင်မင်းတရားကြီးတို့ရဲ့ နောက်ပိုင်းမှာ ဖြစ်တဲ့ကိစ္စ၊ အလောင်းမင်းတရားကြီးလက်ထက် ခရစ်သက္ကရာဇ် ၁၇၅၄ ခုနှစ် နောက်ပိုင်းမှာ ပြင်းထန် ရက်စက်တဲ့ စစ်ပွဲအကြိမ်ကြိမ် ဖြစ်ခဲ့တယ်။ စစ်ပွဲတစ်ခါဖြစ်တိုင်း မွန်လူမျိုးတို့ အမြောက်အမြား ထိုင်းနိုင်ငံဘက်ကို ခိုလှုံခဲ့ကြတယ်။ နောက်ဆုံးအကြိမ် ခရစ်သက္ကရာဇ် ၁၈၁၄ ခုနှစ်မှာ မွန်လူမျိုးတို့ လူဦးရေ သိန်းနဲ့ချီပြီး ထိုင်းနိုင်ငံဘက်ကို ခိုလှုံခဲ့ရတယ်။ ရခိုင်ပြည်ဘက်မှာလည်း စစ်ပွဲကြောင့် ရခိုင်လူမျိုးတို့ ဘင်္ဂလားဘက်ကို အမြောက်အမြား ထွက်ပြေးခဲ့ရတယ်။ အဲဒီလိုအခြေအနေမှာ ကျွန်တော်တို့ နိုင်ငံအောက်ပိုင်းမှာ လူအင်အားနည်းပြီး ကျွန်တော်တို့ နိုင်ငံစစ်အင်အားနည်းတဲ့အချိန် ဖြစ်ပါတယ်။ ခိုလှုံသွားတဲ့ မွန်လူမျိုးတို့ကို ထိုင်းဘုရင်က ကောင်းစွာနေရာချပြီး မွန်တပ်ဖွဲ့ကို အားဖွဲ့ ဖွဲ့စည်းပေးပြီး အသုံးချခဲ့တယ်။ ထိုင်းနိုင်ငံမှာ လူအင်အား၊ စစ်အင်အား တက်ခဲ့တယ်။ အဲဒီလိုနဲ့ ခရစ်သက္ကရာဇ် ၁၈၂၄ ခုနှစ်မှာ ပထမ အင်္ဂလိပ်-မြန်မာ စစ်ပွဲဖြစ်ပြီး၊ တနင်္သာရီ နဲ့ ရခိုင်ပြည်နယ်ကို အင်္ဂလိပ်တို့ကို ပေးခဲ့ရတယ်။ အဲဒါတောင်မှ ကျွန်တော်တို့ အချင်းချင်း မညီညွတ်ကြသေးဘူး။ မွန်စာပေ သင်ကြားရေး ပိတ်ပင်ရာကစပြီး မွန်နှင့် ကရင် ပေါင်းပြီး ပုန်ကန်ထကြွ ကြသေးတယ်။ ရက်ရက်စက်စက် နှိမ်နင်းအရေးယူလို့ မွန်နဲ့ ကရင်တို့ အင်္ဂလိပ်လက်အောက်ရှိ တနင်္သာရီတိုင်းဘက်ကို ခိုလှုံခဲ့ကြတယ်။ ခရစ်နှစ် ၁၈၅၄ မှာ ဒုတိယ အင်္ဂလိပ်-မြန်မာ စစ်ပွဲဖြစ်ပြီး ရှုံးပြန်တယ်။ ဒါနဲ့ မပြီးပြတ်သေးဘူး။ သီပေါမင်းတရားကြီးလက်ထက်မှာ နန်းတွင်းအရေးတော်ပုံမှာ ခေါင်းဆောင် များ များစွာဆုံးရှုံး သေကြေခဲ့ကြပြီး ခရစ်နှစ် ၁၈၈၅ မှာ တစ်နိုင်ငံလုံး သူ့ကျွန်ဘဝ ရောက်ခဲ့ရတယ်။ ဒါကို လေ့လာကြည့်တော့ ခရစ်နှစ် ၁၇၅၄ ခုနှစ်မှ ၁၈၂၄ ခုနှစ်အထိ နှစ်(၇၀) ကြာ ကိုယ့်အချင်းချင်း တိုက်ခိုက်သတ်ဖြတ်ကြလို့ တိုင်းပြည်အင်အား ကျလာတယ်။ သူ့ကျွန် စဖြစ်လာတယ်။ ဟိုတုန်းက နယ်မြေရော၊ အုပ်ချုပ်ရေးရော စီးပွားရေးပါ သိမ်းယူတဲ့ နယ်ချဲ့ လက်အောက်ကို ရောက်ခဲ့တယ်။ ဒီခေတ်မှာ လွတ်လပ်ရေးရပြီး ၁၉၄၈ ခုနှစ်မှ ယနေ့အထိဆိုရင် ပြည်တွင်းစစ်ဟာ (၆၅) နှစ် ပြည့်ခဲ့ပြီးပြီ။ နှစ် (၇၀) ပြည့်ရန် (၅) နှစ်သာ လိုတော့တယ်။ ဒီခေတ်မှာ ဆိုလိုတာက ၁၉၄ရ ခုနှစ်မှ လက်ရှိအချိန်ထိ အချိန်ကာလမှာ နယ်နိမိတ်ချင်းဆက်တဲ့ နိုင်ငံတွေကို လိုက်လျောပြီး နယ်မြေ ဘယ်လောက် ပေးလိုက်ရတာ၊ ပေးလိုက်ရတဲ့ နယ်မြေ ဘယ်လောက် ကျယ်သလည်းဆိုတာ ကျွန်တော်တို့ မခန့်မှန်းတတ်ဘူး။ ကျွန်တော်တို့နိုင်ငံဟာ အရှေ့တောင်အာရှမှာ အဆင်းရဲဆုံးနိုင်ငံအဆင့်ကို ရောက်ပြီး လုပ်အား ကောင်းတဲ့အရွယ် ကျွန်တော်တို့ တိုင်းရင်းသားလူမျိုးပေါင်းစုံ နိုင်ငံသား (၃) သန်းလောက် နိုင်ငံခြား၊ အဓိကအားဖြင့် ထိုင်း၊ မလေးရှား၊ စင်ကာပူနိုင်ငံတို့မှာ သွား အလုပ် လုပ်နေကြရတယ်။ ဒါဟာ နိုင်ငံတော်သမ္မတပြောတဲ့ data အတိုင်း ကျွန်တော် ပြောတာပါ။ ဒါဟာ စီးပွားရေးအရ ကျွန်ဘဝကို ရောက်နေတဲ့သဘောပဲ၊ နိုင်ငံအတွင်းမှာလည်း တရားမဝင် နိုင်ငံခြားသားတွေ နေရာ အတော်များများ ရလာကြတယ်။ အဲဒီတော့ ကျွန်တော် မြင်တာက ကျွန်တော်တို့အချင်းချင်း တိုက်ကြ ခိုက်ကြတာကို ရပ်ပြီး ထာဝရငြိမ်းချမ်းရေး တည်ဆောက်နိုင်ဖို့၊ လိုအပ်ချက်တွေ ဖြည့်ကြဖို့၊ ယုံကြည်မှု တည်ဆောက်ကြဖို့ လိုအပ်ပါတယ်။ ငြိမ်းချမ်းရေး တည်ဆောက်နိုင်မှ ကျွန်တော်တို့ နိုင်ငံကို ဆိုးဝါးတဲ့ အခြေအနေမှ ဆွဲတင်ကယ်တင်နိုင်မယ်လို့ ကျွန်တော် မြင်တယ်။ ဒါကြောင့် ဥက္ကဋ္ဌကြီးခင်ဗျား။ ဦးခက်ထိန်နန် တင်ပြတဲ့အဆို (၃)ချက်ကို အပြည့်အဝ ထောက်ခံပြီး အမြန်ဆုံး အကောင်အထည်ဖော်နိုင်ရန် အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင် ဆွေးနွေးနိုင်ပါပြီ</speech>
<speech><mp id="121">ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတ်(၁)</mp>အမျိုးသား လွှတ်တော် ဥက္ကဋ္ဌကြီးနှင့်တကွ ကြွရောက်လာကြတဲ့ ပြည်ထောင်စုဒုတိယဝန်ကြီးနှင့်တကွ အမျိုးသားလွှတ်တော်ကိုယ်စားလှယ်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာ ကြပါစေလို့ ဆုမွန်ကောင်း တောင်းပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ် အမှတ်(၁)က ဒေါက်တာအေးမောင် ပါ။ ကျွန်တော် ဦးခက်ထိန်နန်၊ တိုင်းရင်းသားရေးရာကော်မတီရဲ့ အတွင်းရေးမှူး အဆိုတင်သွင်းတဲ့ ပြည်တွင်းငြိမ်းချမ်းရေးနဲ့ ပတ်သက်ပြီးကာမှ ထာဝရ ငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှု ရရှိမည့် ခိုင်မာမှု၊ အခြေခံမူများ ချမှတ်ပေးရေး ဆိုတဲ့အဆို ကို ကျွန်တော် အပြည့်အဝ ထောက်ခံပြီး အချိန်တိုတိုလေးနဲ့ ဆွေးနွေးပါမယ်။ တိုင်းရင်းသားလူမျိုးပေါင်းစုံ စုပေါင်းနေထိုင်ကြတဲ့ ကျွန်တော်တို့ရဲ့ ပြည်ထောင်စု မြန်မာနိုင်ငံတော်ကြီးမှာ ကချင်ပြည်နယ်မှာရှိတဲ့ ကချင်တိုင်းရင်းသားတစ်ဦး ကျဆုံးသွားသည် ဖြစ်ဖြစ်၊ မြန်မာ့တပ်မတော်က တပ်မတော်သားတစ်ဦး ကျဆုံးသွားသည်ဖြစ်ဖြစ်၊ ကျွန်တော်တို့ တိုင်းရင်းသားတစ်ဦး ကျဆုံးသွားတယ်ဟူ၍ မှတ်ပြီးကာမှ ကျွန်တော်တို့ ဒီအခြေခံကစပြီး ညှိနှိုင်းဖြေရှင်းဖို့ လိုပါတယ်။ ကျွန်တော်တို့ရဲ့ မြန်မာနိုင်ငံမှာ ညှိနှိုင်းဖြေရှင်းပြီးကာမှ အဖြေရှာတဲ့ ကျွန်တော်တို့ရဲ့ စနစ်တစ်ခုကို တည်ဆောက်ဖို့ လိုတယ်လို့ အမျိုးသားဒီမိုကရေစီအဖွဲ့ချုပ် ဥက္ကဋ္ဌကလည်း ဖော်ညွှန်းခဲ့ပါတယ်။ ကျွန်တော့်ကို တကယ့်ကို ပြန်စဉ်းစား ကြည့်ကြမယ်ဆိုရင် ကျွန်တော်တို့ရဲ့ ပြည်ထောင်စုနိုင်ငံတော်ကြီးကို စတင်တည်ထောင်ဖို့ ကြိုးစားခဲ့ကြတဲ့ ပုဂ္ဂိုလ်တွေရဲ့ ဇွဲနဲ့ သူတို့ရဲ့ ကြိုစားခဲ့ကြတဲ့ ခုနက အင်မတန် ပြင်းပြတဲ့ ခံယူချက်နဲ့ တည်ဆောက်ခဲ့လို့သာ ဒီနိုင်ငံတော်ကြီး ဒီနေ့အထိ တည်တံ့ခိုင်မြဲနေတာပါ။ ဒီဟာလေးကို သဘောပေါက်ဖို့ လိုပါတယ်။ ကျွန်တော်တို့ အဲဒါနဲ့ ပတ်သက်လို့ ကျွန်တော်တို့ရဲ့ ၁၉၄ရ ခုနှစ်၊ စက်တင်ဘာလ ၂၄ ရက်နေ့လောက်မှာ ကျွန်တော့်ရဲ့ ၁၉၄ရ ခုနှစ်၊ ဖွဲ့စည်းပုံအခြေခံဥပဒေနှင့်အတူ ကျွန်တော်တို့ ပါလာပြီးကာမှ ဒီနေ့အထိ ဖွဲ့စည်းပုံကြီး(၃)ခုကို ဖြတ်သန်းပြီးကာမှ အသိအမှတ်ပြု လာခဲ့ရတဲ့ နိုင်ငံတော် သီချင်းလေးမှာ အကုန်လုံး နားလည်ကြပါတယ်။ တစ်လုံးချင်း အဓိပ္ပာယ်ရှိပါတယ်။ သံစဉ်လည်း ပြည့်ဝပါတယ်။ ကျွန်တော်တို့ ပြန်ပြီးတော့ ခံယူကြည့်မယ်ဆိုရင် ကျွန်တော်တို့ တရားမျှတ လွတ်လပ်ခြင်းနဲ့မသွေ ဆိုတာ တရားမျှတ လွတ်လပ်ပြီးကာမှ များလူခပ်သိမ်း ငြိမ်းချမ်းစေဖို့၊ ကျွန်တော်တို့ရဲ့ လူများအားလုံး ငြိမ်းချမ်းစေဖို့အတွက် ခွင့်တူညီမျှ ဝါဒဖြူစင်တဲ့မြေ၊ အခွင့်တူရမည်၊ ညီမျှရမည်၊ ဖြူစင်တဲ့ဝါဒကို ကျွန်တော်တို့ ပြည်ထောင်စုကြီးမှာ ဖုံးလွှမ်းပျံ့နှံ့ စေရမယ်ဆိုတဲ့ ကျွန်တော်တို့ရဲ့ အနှစ်သာရ ပြည့်ဝတဲ့ နိုင်ငံတော်သီချင်းဟာ ပွင့်ပွင့်လင်းလင်းပြောရင် နှစ်ပေါင်း (၆၆)နှစ်၊ ဒါပေမဲ့ ရှေ့လဆိုရင် ပြည့်ပါပြီ။ အင်မတန် အနှစ်သာရ ပြည့်ဝပြီးကာမှ ကျွန်တော်တို့ရဲ့ ပြည်ထောင်စုကြီးကို သွားရမယ့်လမ်းကြောင်းဟာ ခုနက ခွင့်တူညီမျှ ဝါဒဖြူစင်တဲ့မြေ၊ ဒါဟာ ကျွန်တော်တို့ရဲ့ သန္နိဋ္ဌာန် ချထားရမယ့်၊ တကယ့်ခံယူချက် ဖြစ်သင့်တယ် ဆိုတာကို ဖော်ညွှန်းပါတယ်။ အဲဒီတော့ တပ်မတော်ကရော ကျွန်တော်တို့ရဲ့ တာဝန်ဟာ ပြည်ထောင်စုကို ကာကွယ်မယ့် တာဝန်ဆိုတာကို သူ ဒီမှာ ညွှန်းပါတယ်။ ပြည်ထောင်စုကို အသက်ပေးလို့ တို့ ကာကွယ်မလေ။ ပြည်ထောင်စုကို ကျွန်တော်တို့ရဲ့ အချုပ်အခြာအာဏာ(၃)ရပ်ရှိတဲ့ ကျွန်တော်တို့ ရဲ့ နိုင်ငံတော် ကြီးကို ကာကွယ်ဖို့ တာဝန် ကျွန်တော်တို့ ခုနက တပ်မတော်အပါအဝင် လုံခြုံ ရေး အဖွဲ့အစည်းတွေမှာ ရှိပါတယ်။ ဒါ ကျွန်တော်တို့ ခံယူဖို့ လိုပါတယ်။ အဲဒီတော့ ကျွန်တော်တို့ရဲ့ ဒီမိုကရေစီနိုင်ငံတစ်ခုမှာ ရှိအပ်တဲ့ ဖွဲ့စည်းမှုနဲ့ လက်ရှိလုံခြုံရေးအဖွဲ့ အစည်းတွေရဲ့ ကဏ္ဍ အကျဉ်းချုံးပြီး၊ နောက်ပိုင်းမှာ တင်ပြပါမယ်။ အခုလိုဖြင့် ကျွန်တော်တို့ ဒီ ခုနက နိုင်ငံတော် သီးချင်းမှာ ပါတဲ့ စာသားလေးတွေ ရရှိဖို့အတွက် ကြိုးစားခဲ့ကြတဲ့ ကျွန်တော်တို့ရဲ့ ခေါင်းဆောင်ကြီးတွေနဲ့ ခံယူချက်တွေနဲ့ ကျွန်တော်တို့ ပင်လုံစာချုပ်၊ ပင်လုံစာချုပ်ချုပ်ဆိုတာဟာလည်းပဲ ပွင့်ပွင့်လင်းလင်း ပြောရရင် ပြည်မနှင့် တောင်တန်းပူးပေါင်း ဆောင်ရွက်ရေး သဘောတူ စာချုပ်ပါ။ ဒီစာချုပ်ကိုသာ ကျွန်တော်တို့ မချုပ်ဆိုနိုင်ခဲ့ဘူးဆိုရင် ကျွန်တော်တို့ ပြန်စဉ်းစားဖို့ လိုပါတယ်။ စာချုပ်ရဲ့ အနှစ်သာရကို ကျွန်တော်တို့က ကတိကဝတ် ပျက်ခဲ့ကြလို့လား။ တကယ်လို့များ ဒီစာချုပ်မျိုးသာ ဗိုလ်ချုပ်အောင်ဆန်း ၁၉၄ရ ခုနှစ်၊ ဖေဖော်ဝါရီလ ၁၁ ရက် နေ့မှာ စိတ်ပျက်ပြီးကာမှ ပြန်တော့မယ်ဆိုတဲ့ အချိန်လေးမှာ ခုနက၊ အဲဒီကာလက ပွင့်ပွင့်လင်းလင်းပြောရင် လက်ဝဲဝါဒီတွေ၊ ခုနက လူထုနဲ့အင်အားပြပြီးကာမှ သမိုင်းအရတော့ ကားအစီး (၆၀)ခန့်စုပြီးကာမှ ညီညွတ်အောင်လုပ်ပါ။ တောင်းဆိုချက်ကြောင့် အစည်းအဝေး ပြန်ထိုင် ပြန်ညှိပြီးမှ ဒီလို ကြိုးစားတည်ဆောက်လာပြီးကာမှ ရေးဆွဲလာခဲ့ကြတဲ့ ပင်လုံစာချုပ် ကျွန်တော်တို့ (၄၇) ဖွဲ့စည်းပုံမှာ အနှစ်သာရအားဖြင့် ပြည့်ဝအောင် မဖော်ညွှန်းနိုင်ခဲ့လို့လား ဆိုတာကို ဆရာ ဦးစောဖြူတို့၊ ဦးအုန်းတင် တို့ကလည်း ဆွေးနွေးခဲ့ကြပါတယ်။ အဲဒီတော့ ဦးနု ကလည်းပဲ ဖတ်မှတ်ရတဲ့အခါမှာ (တာတေနေစကား) မှာလည်း ပြောပါတယ်။ ကဲ ဖွဲ့စည်းပုံအခြေခံဥပဒေနဲ့ပတ်သက်လို့ ခုနက ကွန်မြူနစ်နိုင်ငံ မဖြစ်ရင်တော်ပြီ၊ အစအဆုံး ကြိုက်သလိုသာ ပြင်ကြပေတော့လို့ ကတိကဝတ်ဆိုတော့ ကျွန်တော်တို့က ဖွဲ့စည်းပုံ အခြေခံဥပဒေ ပွင့်ပွင့်လင်းလင်းပြောရင် ၁၉၄၇၊ ၁၉၇၄၊ ၂၀၀၈ ကြီးကို ကျွန်တော်တို့ ကိုယ်တိုင် ပိုင်ပိုင်နိုင်နိုင် သုံးစွဲပြီးကာမှ ကျွန်တော်တို့ရဲ့ အကောင်းဆုံးလမ်းကြောင်းကို ရွေးခဲ့ကြပါတယ်။ ဒါပေမဲ့ နှစ်ပေါင်း(၆၅)နှစ် ကျော်ပါတယ်။ ကျွန်တော်တို့ အချင်းချင်းသတ်ဖြတ်ပြီးကာမှ ပြည်ထောင်စုမှာရှိကြတဲ့ ကိုယ်တို့ ညီအစ်ကိုအချင်းချင်း ဝါဒစွဲကြောင့်မဟုတ်ဘဲနဲ့ ခုနက စစ်မှန်တဲ့ ပြည်ထောင်စုကြီးဆိုတဲ့ လွတ်လပ်ရေး မရခင်က ကတိကဝတ်တွေကို တည်အောင် ခွင့်တူညီမျှအောင် ဖြူဖြူစင်စင် ဝါဒနဲ့ ကျွန်တော်တို့ သွားနိုင်ခဲ့မယ်ဆိုရင် ပြည်ထောင်စုကြီးဟာ အခုလို တိုက်ပွဲတွေ အလီလီနဲ့ ဟိုဘက်ကနေ ပြန်တိုက်၊ ဒီဘက်က ပြန်တိုက်နဲ့ နောက်ဆုံးကျတော့ ကျွန်တော်တို့ လူထု၊ ကျွန်တော်တို့နိုင်ငံ၊ ကျွန်တော်တို့ရဲ့ အချုပ်အခြာ အာဏာကို မဟုတ်ဘဲနဲ့ အချင်းချင်း အိုးမဲသုတ်ပြီးကာမှ အိမ် ကြက်ချင်း ခွပ်နေကြတဲ့ သဘောဖြစ်နေတဲ့အခါကျတော့ ကျွန်တော်တို့ ရင်နာပါတယ်။ အဲဒါကြောင့် ကျွန်တော်အစမှာ ဆွေးနွေးခဲ့တဲ့ အတိုင်းပါပဲ။ ကချင်တိုင်းရင်းသား တစ်ဦး ကျဆုံးခဲ့ရင် ဖြစ်ဖြစ်၊ ဗမာ့တပ်မတော်မှာ ပါတဲ့ တိုင်းရင်းသားတစ်ဦး ကျဆုံးခဲ့ရင်ဖြစ်ဖြစ် ကျွန်တော်တို့ ကိုယ်တိုင် ကျဆုံးခဲ့တယ်လို့ ခံစားရ ပါတယ်။ အဲဒါကြောင့် ဒီတစ်ခုတည်းသော ဖြေရှင်းနည်းဖြစ်တဲ့ ခုနက တွေ့ဆုံညှိနှိုင်း ဖြေရှင်းနည်း၊ နိုင်ငံရေးအားဖြင့် ဖြစ်လာတဲ့ ပြဿနာကို နိုင်ငံရေးအားဖြင့် ဖြေရှင်းရမယ်ဆိုတဲ့ နည်းကို ကျွန်တော်တို့ စတင်အယူအဆ တစ်ခုအနေနဲ့ လက်ခံကြဖို့ အချိန်တန်ပြီလို့ တင်ပြချင်ပါတယ်။ ဒါနဲ့ တစ်ဆက်တည်း ကျွန်တော်တို့ရဲ့ ပြည်ထောင်စုကြီးကို တည်ဆောက်တဲ့ အခါမှာ ပြည်ထောင်စုစနစ်ကြီး ခိုင်ခံ့ရေး၊ တစ်မျိုးသားလုံး ရင်ကြားစေ့ရေး၊ ခုနက ချစ်ကြည်မှု ခိုင်မာရေးဆိုတာ အကုန်လုံး မေတ္တာနဲ့သွားဖို့လိုပါတယ်။ ခုနက ရန် ရန်ချင်း၊ ခုနက အင်အားကို အင်အားချင်း၊ တုံ့ပြန်ခြင်းဖြင့် နယ်မြေတစ်ခုကို ခေတ္တခဏ ပိုင်မိခဲ့ရင်တောင်မှ၊ သိမ်းဆည်းမိ ခဲ့ရင်တောင်မှ ထာဝရပိုင်ခြင်း၊ ထာဝရသိမ်းဆည်းခြင်း မဟုတ်ဘူးဆိုတာကို သဘောပေါက်ဖို့ လိုပါတယ်။ နယ်မြေတစ်ခုကို ပိုင်တယ်၊ အောင်လံတော်ကြီးကို စိုက်တယ်။ ငါတို့ပိုင်ပြီလို့၊ ငါတို့ နိုင်ပြီလို့ ကြွေးကြော်နိုင်ခြင်း မရှိဘူးဆိုတဲ့ ထာဝရငြိမ်းချမ်းဖို့ မဟုတ်ဘူးဆိုတဲ့ ခံစားချက်ကျွန်တော်တို့ တိုင်းရင်းသားတွေလက်ထဲမှာ ပျံ့နှံ့နေဖို့ လိုပါတယ်။ အဲဒီလိုပဲ ကျွန်တော်တို့ တိုင်းရင်းသားတွေ ဒေသအသီးသီးက လာပြီးကာမှ ဒီလွှတ်တော်ကြီးမှာ ဒီပြည်ထောင်စုကြီး ကိုယ်စား ကျွန်တော်တို့ နိုင်ငံသူ၊ နိုင်ငံသားများရဲ့ ကိုယ်စား ဆွေးနွေးပြောဆိုကြတဲ့အခါမှာ ဒီမေတ္တာစိတ် ပျံ့နှံ့ဖို့လိုပါတယ်။ အဲဒါကြောင့် အနာဂတ် ကျွန်တော်တို့ သွားမယ်လို့ ဦးတည်နေကြတဲ့ ကျွန်တော်တို့ရဲ့ ဦးတည်ချက်ဖြစ်တဲ့ စစ်မှန်တဲ့ ဒီမိုကရေစီနိုင်ငံတော်ကြီးကို တကယ်တမ်း စစ်စစ်မှန်မှန် ဖြစ်တဲ့ Federal Democracy Federal ပြည်ထောင်စုပုံစံနဲ့ ကျွန်တော်တို့ ချီတက်သွားမယ်ဆိုရင် ကျွန်တော်တို့ရဲ့ အချုပ်အခြာအာဏာဖြစ်တဲ့ ခက်မ (၃)ဖြာ အားလုံးရဲ့ မူလပိုင်ရှင်ဟာ နိုင်ငံသူ၊ နိုင်ငံသားများ ဖြစ်ပါတယ်။ နိုင်ငံသူ၊ နိုင်ငံသားများရဲ့ ဆန္ဒနဲ့အညီ ကျွန်တော်တို့ဟာ ပြည်ထောင်စုကြီးကို တည်တံ့အောင်၊ ဖွံ့ဖြိုးအောင်၊ ထာဝရ မခွဲတဲ့ ပြည်ထောင်စုကြီးဖြစ်အောင် ကျွန်တော်တို့ စတင်ပြီးတော့ အကောင်အထည်ဖော် ဆောင်ရွက်သွားကြဖို့ တာဝန်ဟာ ကျွန်တော်တို့ အကုန်လုံးမှာ ရှိပါတယ်။ ဒါကြောင့် အနာဂတ်ပြည်ထောင်စုနဲ့ ပတ်သက်တဲ့ နိုင်ငံတော်ရဲ့ အချုပ်အခြာအာဏာ၊ နိုင်ငံတော်ရဲ့ သွားရာလမ်းကြောင်းကို ပြန်ကြည့်တဲ့အခါမှာ ပြည်ထောင်စုမြန်မာနိုင်ငံတော်ကြီးနဲ့ ပတ်သက်တဲ့ ဒီမိုကရေစီလမ်းကြောင်း ဒီမိုကရေစီပုံစံ ဖွဲ့စည်းတဲ့ ကျွန်တော်တို့ရဲ့ ဒီမိုကရေစီစနစ်နဲ့ လျော်ညီတဲ့ ဖွဲ့စည်းမှုမျိုးဟာ နောက်ပိုင်းမှာ ကျွန်တော်တို့ ပြုပြင်ဖို့ လမ်းကြောင်းလေးတစ်ခု ရောက်အောင် ချဉ်းကပ်ဖို့ လိုပါတယ်။ ဒီမိုကရေစီအရ ကျွန်တော်တို့ ရဲ့ ပြည်သူလူထုက ရွေးချယ်တင်မြှောက်ထားတဲ့ နိုင်ငံတော်အကြီးအကဲဆိုတာ အုပ်ချုပ်ရေးယန္တရားနဲ့ ပတ်သက်လို့ အဓိကပုဂ္ဂိုလ် ဖြစ်ပါတယ်။ အုပ်ချုပ်ရေး ယန္တရား၊ ကျွန်တော်တို့ရဲ့ ခုန ဥပဒေပြုမှု၊ တရားစီရင်မှုဆိုတဲ့ ခက်မ (၃)ဖြာရဲ့ ပိုင်ရှင်ဟာ ပြည်သူလူထု ဖြစ်ပါတယ်။ ပြည်သူလူထုရဲ့ အောက်မှာရှိတဲ့ အစိုးရအဖွဲ့၊ အစိုးရအဖွဲ့ရဲ့ အောက်မှာရှိတဲ့ အုပ်ချုပ်ရေးအာဏာပိုင်၊ အုပ်ချုပ်ရေးရဲ့ အာဏာပိုင်ရဲ့အောက်မှာရှိတဲ့ ခုနက လုံခြုံ ရေး၊ အုပ်ချုပ်ရေးဆိုတာမျိုးဟာ တစ်ခါ၊ တစ်ခါ ပြည်ထောင်စုနဲ့ ပတ်သက်လို့ ချုပ်အခြာအာဏာ တည်တံ့ခိုင်မြဲရေးနဲ့ ပတ်သက်လို့ ချဉ်းကပ်တဲ့အခါမှာ အနီးစပ်ဆုံး ရှိရမှာဖြစ်ပေမယ့်လို့လည်း အုပ်ချုပ်ရေးအာဏာပိုင်ကို လုံခြုံရေးနဲ့ ပတ်သက်တဲ့အဖွဲ့က လွှမ်းမိုးတာမျိုး၊ ဝင်စွက်တာမျိုး မဖြစ်ဖို့ကလည်းပဲ ဒီမိုကရေစီ လမ်းကြောင်းမှာ အင်မတန် အရေးကြီးပါတယ်။ အဲဒါကြောင့် အုပ်ချုပ်ရေးနဲ့ ပတ်သက်တဲ့ ခုနက ခက်မ (၃) ဖြာကို သွားတဲ့ လမ်းကြောင်းမှာ အုပ်ချုပ်ရေးနဲ့ လုံခြုံရေးဟာ မရောထွေးဖို့၊ အုပ်ချုပ်ရေးရဲ့ အောက်မှာ လုံခြုံရေးအဖွဲ့အစည်းဟာ ရှိဖို့၊ ကျွန်တော်တို့ ဖွဲ့စည်းပုံ ရှိကြတဲ့ ဒီမိုကရေစီနိုင်ငံတိုင်းမှာ တည်ဆောက်ထားကြတယ်ဆိုတာ ကျွန်တော်တို့ တွေ့ရပါတယ်။ အဲဒါကြောင့် ကျွန်တော်တို့ရဲ့ အုပ်ချုပ်ရေးအဖွဲ့အစည်း အကြီးအကဲဖြစ်တဲ့ နိုင်ငံတော်သမ္မတကြီးဟာ ကျွန်တော်တို့ရဲ့ ဒီမိုကရေစီနိုင်ငံတိုင်းမှာ ကျွန်တော်တို့ရဲ့ ဒီလုံခြုံရေးနဲ့ပတ်သက်တဲ့ ကာကွယ်ရေး ခုနက အကြီးအမှူးအဖြစ် ခုနက ကျွန်တော်တို့ သဘာပတိအဖြစ်၊ တပ်ပေါင်းစုချုပ်အဖြစ်၊ အမေရိကန် အပါအဝင် အားလုံးက နိုင်ငံတိုင်းမှာ ပုံဖော်ပြီးကာမှ အုပ်ချုပ်နေကြတာကို တွေ့ပါတယ်။ အဲဒီလိုပဲ အုပ်ချုပ်ရေးနဲ့ပတ်သက်လို့ လုံခြုံရေးအဖွဲ့အစည်းတွေမှာ ဝင်ရောက် မစွက်ဖက်ဖို့ နိုင်ငံရေးတွေကို အုပ်ချုပ်ရေးနဲ့ ပတ်သက်တဲ့ပုဂ္ဂိုလ်တွေမဟုတ်တဲ့ ခုနက လုံခြုံရေးနဲ့ပတ်သက်တဲ့ ပုဂ္ဂိုလ်တွေ ဝင်ရောက် မစွက်ဖက်ပြီးကာမှ တကယ်တမ်း မျှမျှတတ ဒီမိုကရေစီနိုင်ငံကို သွားမယ့်လမ်းကြောင်းကို ဦးတည်သွားကြတဲ့အခါမှာ ခုနက ကျွန်တော် တင်ပြခဲ့တဲ့ လုံခြုံရေးအဖွဲ့အစည်းတွေရဲ့ ကဏ္ဍဟာ အုပ်ချုပ်ရေးအဖွဲ့အစည်းတွေရဲ့ အောက်ကို ရောက်���ွားပါတယ်။ အဲဒီတော့ တချို့ ဒီမိုရေစီနိုင်ငံတွေမှာ ပြန်ကြည့်လို့ရှိရင် ကာကွယ်ရေး ဝန်ကြီးဟာ နိုင်ငံရေးအားဖြင့် တင်မြှောက်ခြင်းခံရတဲ့ အရပ်ဘက်အစိုးရတို့ ဖြစ်ပါတယ်။ အရပ်ဘက်ဝန်ကြီးတွေ ဖြစ်ပါတယ်။ အဲဒီလို ပုံဖော်သွားနိုင်တဲ့ လမ်းကြောင်းကို မချီတက်မိ နိုင်ခင်မှာ ကျွန်တော်တို့ဟာ ၂၀၀၈ ခုနှစ်၊ ဖွဲ့စည်းပုံမှာပါတဲ့ တိုင်းရင်းသားဒေသတွေ ငြိမ်းချမ်းပြီးကာမှ တည်တံ့ ခိုင်မြဲဖို့အတွက်၊ အချုပ်အခြာအာဏာတည်တံ့ခိုင်မြဲဖို့အတွက် ကျွန်တော်တို့ ပြီးခဲ့တဲ့ ဒီမိုကရေစီ အစိုးရမတိုင်ခင်က၊ ခုနက တပ်မတော်အစိုးရလက်ထက်မှာ KIO၊ KIA တို့ဆိုတာဟာ ပထမဆုံးအကြိမ် တပ်မတော်နှင့် ငြိမ်းချမ်းရေးယူခဲ့တဲ့ အဖွဲ့အစည်း ဖြစ်ကြောင်း သိရှိရပါတယ်။ သို့သော် ဒီနေ့ ဒီအချိန်ကာလမှာတော့ဖြင့် ဖွဲ့စည်းပုံအခြေခံဥပဒေအရ တစ်ဆို့မှု ဖြစ်ပြီးကာမှ နယ်စပ်ဒေသနဲ့ ပတ်သက်လို့ Border Guard ပြဿနာ ခုနက နယ်မြေအရှုပ်အရှင်း ပြဿနာတို့ ဖြစ်တဲ့အခါမှာ ခုနကလို မငြိမ်မသက် ဖြစ်ခြင်းတို့ တစ်ဖက်နဲ့ တစ်ဖက် စွပ်စွဲခြင်း၊ ပြစ်တင်ခြင်း၊ ကြားထဲမှာ ခုနက မြေစာပင် ဖြစ်ရတာကတော့ တိုင်းရင်းသားပြည်သူအချင်းချင်းပါပဲ။ ကျွန်တော်တို့ ပြန်ကြည့်လို့ရှိရင် ကချင်ပြည်နယ်မှာရှိတဲ့ တိုင်းရင်းသား အားလုံးကို ခုနက ကချင်ပြည်နယ်မှာရှိတဲ့ ပုဂ္ဂိုလ်တွေပြောတဲ့ သဘောအရဆိုရင် ကချင် လည်းရှိတယ်။ ဗမာလည်းရှိတယ်။ ရခိုင်လည်း ရှိတယ်။ ချင်းလည်း ရှိတယ်။ ရှမ်းလည်း ရှိတယ်။ တိုင်းရင်းသားအားလုံးက ကချင်ပြည်နယ်မှာ ရှိကြပါတယ်။ အဲဒီပုဂ္ဂိုလ်တွေဟာ စစ်တွေရဲ့ ဒဏ်ရာ၊ ဒဏ်ချက်ကြောင့် ပုန်းရှောင်ပြီးကာမှ ဒုက္ခ၊ သုက္ခကို ခံစားနေကြရတဲ့အခါကျတော့ ခုနက ဦးခက်ထိန်နန် တင်ပြတဲ့အဆို (၃)ရပ်လုံးဟာ ဒီနေ့ ဒီအချိန်ကာလမှာ တင်ပြဖို့သင့်တဲ့အဆို ကျွန်တော်တို့ရဲ့ အမျိုးသားလွှတ်တော်က နိုင်ငံတော်အစိုးရအဖွဲ့ ကို ကျွန်တော်တို့က ဒါ အဆိုတစ်ရပ်အနေနဲ့ တင်ပြသင့်၊ တောင်းဆိုသင့်တဲ့အဆို ဖြစ်ပြီးတော့ လက်ခံပြီးကာမှ အခုလို ဆွေးနွေးခြင်းဖြစ်ပါတယ်။ ကျွန်တော့်အနေနဲ့ နောက်ဆုံး ပြည်ထောင်စုသမ္မတမြန်မာနိုင်ငံတော် တည်တံ့ ခိုင်မြဲဖို့အတွက် မိမိတို့ရဲ့ ကျရာတာဝန်မှာ မိမိတို့အသီးသီး ကိုယ့်လုပ်ငန်း ကိုယ် တာဝန် ထမ်းဆောင်နိုင်မှ ဦးထမ်း ပဲ့ရွက် ထမ်းဆောင်နိုင်မှ ကျွန်တော်တို့ ပြည်ထောင်စုကြီးဟာ ဖွံ့ဖြိုးတိုးတက်မှာ ဖြစ်ပါတယ်။ ကိုယ်ထမ်းဆောင်ရမယ့်နေရာကို ကိုယ် မှန်မှန်ကန်ကန် ထမ်းဆောင်ပြီးကာမှ ပြည်ထောင်စုကြီးရဲ့ ကောင်းမွန်တဲ့လမ်းကြောင်းကို ရောက်အောင် ကျွန်တော်တို့ တွန်းပို့ပေးကြရအောင်လို့ ဖိတ်ခေါ်တင်ပြရင်းနဲ့ နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၂)မှ ဦးစိုင်းကျော်ဇောသန်း ဆွေးနွေးနိုင်ပါပြီ</speech>
<speech><mp id="146">ဦးစိုင်းကျော်ဇောသန်း၊ ရှမ်းပြည်နယ် မဲဆန္ဒနယ်အမှတ်(၂)</mp>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ် မဲဆန္ဒနယ် အမှတ်(၂)မှ အမျိုးသားလွှတ်တော်ကိုယ်စားလှယ် ဦးစိုင်းကျော်ဇောသန်း ဖြစ်ပါတယ်။ နောက်ပြီး ပြည်ထောင်စုငြိမ်းချမ်းရေးဖော်ဆောင်မှုလုပ်ငန်း ကော်မတီမှာလည်း အဖွဲ့ဝင်တစ်ဦး ဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ ကျွန်တော်အနေနဲ့ ၁၈-၁-၂၀၁၃ ရက်နေ့ ပထမအကြိမ်အမျိုးသားလွှတ်တော် ဆဋ္ဌမပုံမှန်အစည်းအဝေး၊ တတိယနေ့မှာ ကချင်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးခက်ထိန်နန် ရဲ့ ပြည်တွင်း ငြိမ်းချမ်းရေးနှင့် ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှု ရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးမှာ ဖြစ်ပါတယ်။ ကျွန်တော်ရဲ့ ဆွေးနွေးမှုဟာ အတိဒုက္ခရောက်နေတဲ့ ပြည်သူတွေအတွက် စေတနာစကားများသာ ဖြစ်ကြောင်းပြောကြား လိုပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဦးခက်ထိန်နန် က ထာဝရ ငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိမည့် ခိုင်မာသော အခြေခံမူများ ချမှတ်ပေး ရေးဆိုတဲ့အချက်ဟာ အလွန်အရေးကြီးပြီး လိုအပ်တဲ့အချက်ဖြစ်ပါတယ်။ ပထမဆုံး လိုအပ်ချက်က ယုံကြည်မှု တည်ဆောက်ဖို့ ဖြစ်ပါတယ်။ တစ်ဖက်နဲ့တစ်ဖက် ယုံကြည်မှုခိုင်မာ ရပါမယ်။ ဒီကမှ တစ်ဆင့် တူညီတဲ့ သဘောထားကို ဖော်ဆောင်ဖို့ လိုအပ်ပါတယ်။ ယုံကြည်မှုကို တစ်ဖက်တည်းက တည်ဆောက်လို့ မရပါဘူး။ နှစ်ဖက် သို့မဟုတ် သုံးဖက် ပါဝင်သူများ အားလုံးက ပါဝင်တည်ဆောက်မှ ဖြစ်နိုင်တာပါ။ တစ်ဖက်နဲ့ တစ်ဖက် အပြန်အလှန် နားလည်မှုနဲ့ လုပ်ပြကိုင် ဆောင်ရွက်ပြတာတွေကသာ ယုံကြည်မှုကို တည်ဆောက်နိုင်မှာ ဖြစ်ပါတယ်။ ကျဉ်းမြောင်းတဲ့ လူမျိုးရေးစိတ်ဓာတ်ဆိုတာ မကောင်းသလို၊ ကျဉ်းမြောင်းတဲ့ လူမျိုးကြီးဝါဒ ဆိုတာလည်း မကောင်းပါဘူး။ အဲဒီလွဲမှားမှုတွေကို အားလုံး ရှောင်ကြဉ်ဖို့၊ ဖျောက်ဖျက်ဖြစ်ဖို့ လိုအပ်ပါတယ်။ ဒါမှ ယုံကြည်မှုကို တည်ဆောက်နိုင်မှာ ဖြစ်ပါတယ်။ အစိုးရက ငြိမ်းချမ်းရေးကို အပစ်အခတ် ရပ်စဲရေး လွှတ်တော်အတွင်း နိုင်ငံရေးမှာသာ ပြီးစေချင်ပြီး၊ တိုင်းရင်းသားများဘက်က ငြိမ်းချမ်းရေးကို စစ်မှန်သော ပြည်ထောင်စုဖြင့်သာ အဆုံးသတ်စေချင်ပါတယ်။ ဒါကို အပွင့်လင်းဆုံး စေ့စပ်ညှိနှိုင်းဆွေးနွေးသင့်ကြောင်း တင်ပြ လိုပါတယ်။ ကျွန်တော် အခုပြောနေတာတွေက ငြိမ်းချမ်းမှုကို လိုလားတဲ့ ပြည်သူတစ်ယောက်ရဲ့ ရင်ထဲက ခံစားချက်ကို ပြောရတာပါ။ ပြည်သူတွေရဲ့ ခံစားချက်ကို ထင်ဟပ်ပေးတဲ့ ခံစားမှုမျိုးဖြစ်ပါတယ်။ အခု ကချင်ပြည်နယ်အရေးဟာလည်း ဒီအဆင့် ဆွေးနွေးဖို့ကို မရောက်နိုင်ဘူးဖြစ်နေပါတယ်။ အစိုးရမူက အပစ်အခတ်ရပ်၊ ပြီးမှ နိုင်ငံရေးဆွေးနွေးဖို့ စီစဉ်မယ်။ KIO ရဲ့မက နိုင်ငံရေး ဆွေးနွေးဖို့ အရင် လုပ်၊ နိုင်ငံရေး ဆွေးနွေးဖို့ အာမခံချက်ပေးမှ အပစ်အခတ်ရပ်မယ်ဆိုတာ ဖြစ်ပါတယ်။ နှစ်ဦး နှစ်ဖက်စလုံးကတော့ အပစ်အခတ် ရပ်၊ နိုင်ငံရေးဆွေးနွေးဖို့ ဆိုတာ နှစ်ဖက်စလုံး သဘောထား မူမှာ အတူပါနေပါတယ်။ ဒါပေမဲ့ ဘယ်ပုံစံတစ်ခုမှ ဖြစ်မလာနိုင်သေးဘဲ တိုက်ပွဲဖြစ်နေတာဟာ ကျွန်တော်အမြင်အနေနဲ့ကတော့ တစ်ဖက်ကိုတစ်ဖက် မယုံကြည်ကြသေးတာပဲလို့ မြင်မိပါတယ်။ ဒါဖြင့် ယုံကြည်မှုကို ဘယ်လိုတည်ဆောက်ကြမှာလဲ၊ ဒါ နှစ်ဖက်စလုံးက အကောင်းဆုံး ဖြစ်အောင် စဉ်းစားတွေးခေါ် ဆင်ခြင်ပြီး ဆုံးဖြတ်ကြရမှာပါ။ အပစ်အခတ်ကတော့ နှစ်ဖက်စလုံး ရပ်ကြမှ ကောင်းမှာ ဖြစ်ပါတယ်။ ဘယ်လို စည်းကမ်းချက်နဲ့ အပစ်အခတ်ရပ်ကြမှာလဲ။ ငြိမ်းချမ်းရေးရသည်အထိ ဘယ်လိုနည်းလမ်းနဲ့ တစ်ဖက်နဲ့ တစ်ဖက် ညှိနှိုင်းကြမလဲ။ Code of ceasefire တွေ Code of Negotiation to Peace တွေ ဒါတွေက ရှိပြီးသားပဲ၊ ဒါကြောင့် ဒါကိုလည်း လိုက်နာဖို့နဲ့ ကတိ တည်ဖို့ပဲ လိုအပ်ပါတယ်။ နှစ်ဖက်စလုံးက Professional Ethics ကို ထိန်းဖို့ လိုပါမယ်။ တစ်ဖက်က စည်းကမ်းနဲ့ မညီညွတ်ဖောက်ဖျက်ခဲ့ရင် ဘယ်လိုစောင့်ထိန်းကြမှာလဲ၊ ဒါလေးတွေ နှစ်ဖက်စလုံး အကြေအလည်အသိပေးထားဖို့ လိုမယ်လို့ မြင်မိပါတယ်။ နည်းတူ ထိတ်လန့် ကြောက်ရွံ့ နေကြတဲ့ ပြည်သူတွေသိအောင် ချပြဖို့လည်း လိုမယ်လို့ ယူဆပါတယ်။ အဆိုရှင်ရဲ့ အဆိုထဲမှာ နှစ်ဦးနှစ်ဖက် ယုံကြည်မှု ရရှိမည့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်းလို့ ဆိုရာမှာ အခြေခံမူများ ချမှတ် ပေးဖို့ တွေ့ဆုံညှိနှိုင်း ဆွေးနွေးရမှာပါ။ ကချင်ပြည်နယ်ကိစ္စအတွက် နှစ်ဖက်တာဝန်ရှိသူများ မျက်နှာချင်းဆိုင် ဆွေးနွေးမှု မလုပ်နိုင်ခင် အများပြည်သူများအတွက် ပွင့်လင်းမြင်သာသော On Line ပေါ်တွင် ရုပ်/သံမှ ဆွေးနွေးမှု ပြုလုပ်ရန်ဆိုပြီး မြစ်ကြီးနားမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးသိန်းဇော် က ပထမအကြိမ် ပြည်သူ့လွှတ်တော် ဆဋ္ဌမပုံမှန် အစည်းအဝေး ဒုတိယနေ့မှာ အရေးကြီး အဆိုတင်သွင်းခဲ့တာကိုလည်း လက်ခံကြိုဆိုရမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ၂၀၁၃ ခုနှစ်၊ ဇန်နဝါရီလ ၁၉ ရက် နေ့မှာ ကျင်းပတဲ့ ပထမအကြိမ်မြန်မာနိုင်ငံ တိုးတက်မှု ပူးပေါင်းဆောင်ရွက်ရေး Forum မှာ ပြောကြားတဲ့ နိုင်ငံတော်သမ္မတကြီးရဲ့ အဖွင့်မိန့်ခွန်းထဲက တိုင်းပြည်တည်ငြိမ်အေးချမ်းဖို့အတွက် ဒီ လူမျိုးစုလက်နက်ကိုင်အဖွဲ့အစည်းများနဲ့ ငြိမ်းချမ်းရေးလုပ်ငန်းဟာ မဖြစ်မနေဆောင်ရွက် ရမယ့်လုပ်ငန်း ဖြစ်ပါတယ်။ ကျွန်တော်တို့ အစိုးရလက်ထက်မှာ တိုင်းပြည်တည်ငြိမ်အေးချမ်းရေး ��တွက် တိုင်းရင်းသားလက်နက်ကိုင်အဖွဲ့များနဲ့ ငြိမ်းချမ်းရေးရအောင် သာမန် မခိုင်မြဲတဲ့ ငြိမ်းချမ်းရေးအဆင့်မှ ရေရှည်တည်တံ့ခိုင်မြဲတဲ့ ထာဝရငြိမ်းချမ်းရေးရအောင် ကြိုးစားကြရမှာ ဖြစ်ပါတယ်။ ရွှေ့ပြောင်းနေထိုင်ခဲ့ရသူတွေ၊ ငြိမ်းချမ်းရေး ရယူခဲ့တဲ့ အဖွဲ့တွေရဲ့ စီးပွားရေး၊ လူမှု ရေးအခြေအနေများ တိုးတက်ကောင်းမွန်စေရေး အဆိုပါဒေသများမှာ စီးပွားရေး အခွင့်အလမ်း နဲ့ အလုပ်အကိုင် ဖန်တီးရေးတို့အတွက် အလွန်အရေးပါလျက်ရှိပါတယ်။ ရန်ကုန်မြို့မှာ ငြိမ်းချမ်း ရေး ဖွံ့ဖြိုးမှု ဗဟိုဌာန၊ (Peace Developement Centre) ထူထောင်ထားပြီး ဖြစ်သလို ငြိမ်းချမ်းရေးလုပ်ငန်းမှာ ပါဝင်လှူဒါန်းတဲ့ နိုင်ငံများ အားလည်း ကျေးဇူးအထူးတင်ရှိပါကြောင်း ဒီနေရာက ပြောကြားလိုပါတယ်။ အလျဉ်းသင့်လို့ KIO အဖွဲ့နဲ့ ငြိမ်းချမ်းရေးကိစ္စကို ပြောပြလိုပါတယ်။ စစ်မှန်တဲ့ ငြိမ်းချမ်းရေး ရသည်အထိ ကျွန်တော်အနေနဲ့ ဆက်လက်ဆောင်ရွက်မှာ ဖြစ်ပါတယ်။ KIO မှ လွဲပြီး ကျန်အဖွဲ့ (၁၀)ဖွဲ့နဲ့ အပစ်အခတ်ရပ်စဲရေး လက်မှတ်ရေးထိုးပြီး Politicd Didlogue ကိစ္စရပ်များကို ယခု ၂၀၁၃ နှစ်ဦးပိုင်းမှာ စပြီးဆောင်ရွက်ဖို့ ပြင်ဆင်ပြီး ဖြစ်ပါတယ်။ KIO ကိုလည်း ငြိမ်းချမ်းရေး ဆောင်ရွက်ဖို့ ဆက်လက်ကမ်းလှမ်းထားပြီး ယခုလည်း ဒီနေရာကနေ ထပ်မံဖိတ်ခေါ် လိုက်ပါတယ်။ မကြာမီ ငြိမ်းချမ်းရေးကို လက်ကမ်းလှမ်းလာမယ်လို့ ယုံကြည်ပါတယ်။ တပ်မတော်က အကန့်အသတ်နဲ့ ဆောင်ရွက်နေတဲ့ စစ်ရေးကိစ္စ ဆောင်ရွက်မှုများ ရပ်ဆိုင်းဖို့ အမိန့်ပေးထားပြီး ဖြစ်ပါတယ်။ တစ်ဖက်ကလည်း အလားတူ ရပ်ဆိုင်းပေးသွားဖို့ လိုအပ် ပါတယ်လို့ ပြောသွားတာ ရှိပါတယ်။ ဒါကြောင့် ဒီ အခြေခံကောင်းကို ယူပြီးတော့ နိဂုံးချုပ်အနေနဲ့ ပြည်တွင်းငြိမ်းချမ်းရေးမှ အမျိုးသားရင်ကြားစေ့ရေးဆီသို့ ဦးတည်ဖို့ ကျွန်တော်အကြံပြုလိုတဲ့ အချက်(၅)ချက်ကို ထည့်သွင်းဆွေးနွေးအပ်ပါတယ်။ (၁) နိုင်ငံရေးဆွေးနွေးပွဲ မဖြစ်မနေလုပ်ရန်။ အစိုးရဘက်က ရွေးချယ်သည့် ပြည်ထောင်စု ငြိမ်းချမ်းရေးဖော်ဆောင်ရေး ဗဟိုကော်မတီကိုယ်စားလှယ်များနှင့် တိုင်းရင်းသား ပြည်သူများက ယုံကြည်ကိုးစားသည့် တိုင်းရင်းသားခေါင်းဆောင်များပါဝင်သည့် ကြားနေပုဂ္ဂိုလ် အဖွဲ့အစည်းများ၊ Third Party များ ပါဝင်ရန်၊ (၂) လွှတ်တော်ကသာ အရာရာကို ဆုံးဖြတ်နိုင်သည်ဟု လွှတ်တော်အတွင်း ဝင်ရောက်ဆွေးနွေးမှ အောင်မြင်မည် ဆိုတဲ့မူအစား လွှတ်တော် ပြင်ပ မည်သည့်နိုင်ငံရေး ဆွေးနွေးပွဲမဆို ပြည်တွင်းငြိမ်းချမ်းရေး၊ ပြည်ထောင်စုအကျိုး ရှိရာ ရှိကြောင်း ဖြစ်မည်ဆိုတာကို လက်ခံ ကျင်းပပေးရန်၊ (၃) တိုင်းရင်းသားအဖွဲ့အားလုံးကို တစ်ချိန် တည်း၊ တစ်ပြိုင်တည်း၊ တစ်နေရာတည်း စုဆုံပြီး ၎င်းတို့၏ အန္တိမ ရည်မှန်းချက် နိုင်ငံရေးကို ဖော်ထုတ်ခွင့်ပြုရန်၊ ပြည်ထောင်စုမှ ခွဲမထွက်ဖို့ အာမခံချက်ပေးနိုင်ရမည်ဟု အစိုးရဘက်မှ ကန့်သတ်နိုင်ပါတယ်။ (၄) နိုင်ငံရေးဆွေးနွေးပွဲကို ကြိုတင်သတ်မှတ်ချက် မထားဘဲ အမြန်ဆုံး စတင်ရန်၊ Time Frame ထားမည်ဆိုပါက ၂၀၁၅ ခုနှစ် မတိုင်မီ အပြီးဆွေးနွေးမည်ဟု အစိုးရက ကတိပြု ရန်၊ (၅) နိုင်ငံရေးအသာစီးမှု ရယူလိုသော တစ်ဖက်သတ် သဘောထား ကြေညာချက် မူဝါဒလမ်းစဉ် မထုတ်ပြန်ဘဲ နှစ်ဖက်ညှိနှိုင်းဆောင်ရွက်ရန်၊ ဥပမာ - နှစ်ဦးနှစ်ဖက် ညှိနှိုင်းပြီးမှ မူဝါဒတွေ၊ သဘောထားကြေညာချက်တွေကို ထုတ်ပြန်ရမှာ ဖြစ်ပါတယ်။ တစ်ဖက်တည်းကနေ ထုတ်ပြန်တာဟာ နိုင်ငံရေး အသာစီးမှု ရလိုသည်ဟု သံသယရှိလို့ ယုံကြည်မှုကို ထိခိုက်ပျက်ပြားစေနိုင်တဲ့အတွက် ဖြစ်ပါတယ်။ ဒီမူသဘောတွေ ပါဝင်တဲ့ အခြေခံမူ ချမှတ်ပေးနိုင်ရေးအတွက် ကချင်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးခက်ထိန်နန် ရဲ့ ပြည်တွင်း ငြိမ်းချမ်းရေးနဲ့ ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှု ရရှိမည့် ခိုင်မာသော အခြေခံမူများချမှတ်ပေးရေး ပြည်ထောင်စုအစိုးရအား တိုက်တွန်းကြောင်း အဆိုကို အလေးအနက်ထားပြီး ထောက်ခံဆွေးနွေးပါကြောင်းပြောကြားရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ရှိပါတယ် ခင်ဗျာ။</speech>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်(၂)မှ ဦးဂမ်ဆိုင်း ဆွေးနွေးနိုင်ပါပြီ</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ်(၂)</mp>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဒုတိယဥက္ကဋ္ဌ၊ အမျိုးသားလွှတ်တော် ကိုယ်စားလှယ်များ၊ တပ်မတော်ကိုယ်စားလှယ်များ၊ ပြည်ထောင်စုအဆင့်ရှိ ဝန်ကြီးများ၊ ဒုတိယဝန်ကြီးများ၊ ဖိတ်ကြားထားသော ဧည့်သည်တော်အားလုံး မင်္ဂလာအပေါင်းနှင့် ပြည့်စုံကြ ပါစေကြောင်း ဦးစွာ ဂါရဝပြု နှုတ်ခွန်းဆက်သလိုက်ပါတယ်။ ဥက္ကဋ္ဌကြီးခင်ဗျား။ ကျွန်တော်ရဲ့ ဖတ်ကြားဆွေးနွေးခွင့်ပြုပါရန် ခွင့်တောင်းလို ပါတယ်ခင်ဗျား။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးဂမ်ဆိုင်း ပဲ ဖြစ်ပါတယ်။ ကျွန်တော့်အနေနဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး တတိယနေ့တွင် ကချင်ပြည်နယ် မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဦးခက်ထိန်နန် တင်သွင်းသွားသော ပြည်တွင်း ငြိမ်းချမ်းရေးနှင့် ပတ်သက်၍ ထာဝရငြိမ်းချမ်းရေး ဖော်ဆောင်နိုင်ရန် နှစ်ဦးနှစ်ဖက် ယုံကြည်မှုရရှိသည့် ခိုင်မာသော အခြေခံမူများ ချမှတ်ပေးရေး ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ယနေ့ မိမိတို့နိုင်ငံရဲ့ အရေးကြီးဆုံးသော ပြည်တွင်းငြိမ်းချမ်းရေး ဖော်ဆောင်နိုင်ရေးအတွက် နှစ်ဦးနှစ်ဖက် ယုံကြည်မှုရရှိရေး အဆိုကို ဥက္ကဋ္ဌကြီးမှ ခွင့်ပြုချက် အရ ထောက်ခံဆွေးနွေးခွင့်ရရှိတဲ့အတွက်ကြောင့်မို့လို့ ဥက္ကဋ္ဌကြီးအား အထူးကျေးဇူးတင်ရှိကြောင်း ပြောကြားလိုပါတယ်။ ကချင်ပြည်နယ်အတွင်း ဖြစ်ပေါ်နေသော တိုင်းရင်းသား လက်နက်ကိုင်နှင့် အစိုးရတပ်မတော် ပဋိပက္ခအခြေအနေများကြောင့် နေ့စဉ်နှင့်အမျှ စစ်ဘေး ဒုက္ခဒဏ် ခံကြရသော ပြည်နယ်သူ ပြည်နယ်သားများအတွက်သော်လည်းကောင်း၊ နှစ်ဖက်ထိခိုက် ဆုံးရှုံးရမှုများအတွက်သော်လည်းကောင်း၊ စိတ်မချမ်းမြေ့ဖွယ်ရာကိစ္စရပ်များ ကျွန်တော်နဲ့ အတူ လုပ်ဖော်ကိုင်ဖက် လွှတ်တော်ကိုယ်စားလှယ်များ အားလုံးကို ထပ်တူထပ်မျှ ခံစားကြရ လိမ့်မယ်လို့ ယူဆပါတယ်။ မိမိသည် ကချင်ပြည်နယ်ရဲ့ မဲဆန္ဒနယ်အမှတ်(၂)မှ ကိုယ်စားလှယ် တစ်ဦးဖြစ်သည်နှင့်အညီ ပထမအကြိမ်အမျိုးသားလွှတ်တော် ဒုတိယပုံမှန်အစည်းအဝေး စ စခြင်း ဇွန်လ ၁၉ ရက်နေ့မှ စပြီးတော့ ယခု ဆဋ္ဌမပုံမှန်အစည်းအဝေး ကာလအထိ ပဋိပက္ခတွေ ဖြစ်နေဆဲပဲ ဖြစ်ပါတယ်။ မိမိတို့ ဝိုင်းမော်မြို့နယ်ဟာ အားလုံးသိရှိတဲ့အတိုင်း စစ်ဆင်ရေးနယ်မြေ ဖြစ်နေပါတယ်။ ဖြစ်သလိုပဲ သေနတ်သံ၊ ဗုံးသံတွေ ဆက် ဆက် ကြားနေရပါတယ်။ ပိုပြီးတော့မှ စိတ်မချမ်းသာတာက ကျွန်တော်တို့ ပြည်သူထဲက စစ်ရှောင်ဒုက္ခသည်များပဲ ဖြစ်ပါတယ်။ ကျွန်တော်တို့ ဒီ ဝိုင်းမော်မြို့နယ်ရဲ့ အနေအထားကို ကြည့်မယ်ဆိုရင် ကျွန်တော်တို့ ကားယန်၊ ကဿယန်၊ ကန်တောင်ယန်၊ နမ်ဆန်ယန် တစ်လျှောက်ဆိုလို့ရှိရင် ယခင်က ကျွန်တော်ပြီးခဲ့တဲ့ ၂၀၁၀ ခုနှစ်မှာ ဆိုလို့ရှိရင် အင်မတန်မှ ပျော်ရွှင်ပြီးတော့မှ ဆန္ဒခံယူတဲ့ကာလမှာ သွားလို့၊ လာလို့ အင်မတန်မှ သာယာဖြောင့်ဖြူးတဲ့ နေရာဒေသ စီးပွားရေး ဖြောင့်ဖြူးတဲ့ နေရာ ဖြစ်ပါတယ်။ ဒီအချိန်အခါမှာ ကျွန်တော်တို့ ဒီအခါပြန်သွားတဲ့ အခါမှာ တော်တော်လည်း စိတ်မကောင်း ဖြစ်မိပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ တင်ပြဆွေးနွေးချက်တွေ ပြည့်ပြည့်စုံစုံ တင်ပြဆွေးနွေးပြီး အဆို(၃)ချက် တင်ပြထားတာကို တွေ့ရှိမှာ ဖြစ်ပါတယ်။ အဆိုနဲ့ ပတ်သက်ပြီးတော့မှ စောစောပိုင်းမှာ ဆွေးနွေးသွားတဲ့ ကိုယ်စားလှယ်များဟာလည်းပဲ တစ်ထပ်တည်းဖြစ်နေတဲ့ အတွက်ကြောင့် တူရာ တူရာကို ဖျက်ချပြီး ကျွန်တော် လိုရင်းတိုရှင်းပဲ ဆွေးနွေးသွားမှာ ဖြစ်ပါတယ်။ တစ်ဆက်တည်းမှာပဲ ပြည်သူ့လွှတ်တော်ဥက္ကဋ္ဌ ကနေပြီးမှ KIA၊ KIO နဲ့ အစိုးရတပ်များအကြား ပစ်ခတ်တိုက်ခိုက်မှုများ ချက်ချင်း ရပ်ဆိုင်းပြီး ငြိမ်းချမ်းရေး ဆွေးနွေးပွဲများ အမြန်ဆုံး စတင် ဆောင်ရွက်ကြရေးကို ၂၀၁၃ ခုနှစ်၊ ဇန်နဝါရီလ ၁၈ ရက်နေ့ ရက်စွဲပါဖြင့် တိုက်တွန်းကြောင်း တိုက်တွန်းချက် ထုတ်ပြန်သည်ကို သိရှိရပါတယ်။ ဤတိုက်တွန်းချက်ဟာဆိုလို့ရှိရင် ဝမ်းပန်းတသာနဲ့ပဲ ကျွန်တော့်အနေနဲ့ အင်မတန်မှ ဝမ်းပန်းတသာ ကြိုဆိုထောက်ခံ လိုပါတယ်ခင်ဗျား။ ဥက္ကဋ္ဌကြီးခင်ဗျား။ ဒေသခံပြည်သူများရဲ့ အသံမှာလည်းပဲ အခုလို ဘာကြောင့် ဖြစ်နေရတာလဲ၊ စစ်ပွဲကြီးကကော ဘယ်အကြောင်းအပေါ်မှာ အခြေခံပြီးတော့မှ ဖြစ်လာရတာလဲ၊ အာဏာကြောင့်လား၊ စီးပွားရေးကြောင့်လား၊ ပုဂ္ဂလိက အာဃာတတွေကြောင့်လား၊ နယ်မြေ ဒေသ ပိုင်စိုးလိုစိတ်ကြောင့်လား၊ နှစ်ဖက်ခေါင်းဆောင်တွေရဲ့ မာန်မာနကြောင့်လား ဆိုတဲ့ လား တွေ ပေါများစွာ မေးခွန်းတွေ ထွက်ပေါ်လာပါတယ်။ တချို့ပြည်သူတွေကလည်းပဲ လွှတ်တော်၌ ငြိမ်းချမ်းရေးနဲ့ ပတ်သက်ပြီးတော့မှ တစ်စုံတစ်ရာမှ မဆွေးနွေးကြဘူးလား၊ မဲဆုံးဖြတ် ကြဘူးလားဆိုတဲ့ အသံလည်း ကြားရပါတယ်။ ပြည်သူ့လွှတ်တော်ဥက္ကဋ္ဌလည်းပဲ ပြည်တွင်း ငြိမ်းချမ်းရေးဖော်ဆောင်ရန်အတွက် ကချင်ပြည်နယ်အတွင်း ဖြစ်ပွားလျက်ရှိသော KIA KIO နဲ့ အစိုးရတပ်များအကြား ပစ်ခတ်တိုက်ခိုက်မှုများအား ချက်ချင်း ရပ်စဲပစ်၍ ငြိမ်းချမ်းရေးဆွေးနွေးပွဲ အမြန်ဆုံး စတင်ဆောင်ရွက်ကြပါရန် ပြည်သူ့လွှတ်တော်ကနေပြီးတော့ သက်ဆိုင်ရာတာဝန်ရှိ အဖွဲ့အစည်းများနဲ့ နိုင်ငံတော်အစိုးရအား တိုက်တွန်းထားကြောင်းကိုလည်းပဲ သိရှိရတဲ့အတွက်ကြောင့်မို့ ပြည်နယ်သူ ပြည်နယ်သားများကိုယ်စား ကျေးဇူးဥပကာရ တင်ရှိကြောင်းလည်းပဲ တစ်ဆက်တည်း ပြောကြားလိုပါတယ်ခင်ဗျား။ ဆက်လက်ပြီး အဆိုရှင်ရဲ့ အဆိုရဲ့ အဓိပ္ပာယ်ကို လေ့လာကြည့်လိုက်တဲ့အခါမှာလည်းပဲ အပိုင်း(၃)ပိုင်းကို တွေ့ရှိရမှာ ဖြစ်ပါတယ်။ ပထမအချက်အနေနဲ့ ပြည်တွင်းငြိမ်းချမ်းရေးကိစ္စပဲ ဖြစ်ပါတယ်။ ဒုတိယအချက် အနေနဲ့ ယုံကြည်မှု တည်ဆောက်ရေးနဲ့ တတိယအချက်မှာ ဆိုလို့ရှိရင် ခိုင်မာသော အခြေခံမူ ချမှတ်ရေး ဆိုပြီးတော့မှ (၃)ပိုင်းကို ကျွန်တော် လေ့လာတွေ့ရှိရပါတယ်။ ဥက္ကဋ္ဌကြီးခင်ဗျား။ ပထမအချက်အနေဖြင့် ပြည်တွင်းငြိမ်းချမ်းရေးဆိုတဲ့ အချက်ကို အနည်းငယ် ဆွေးနွေးလိုပါတယ်။ နိုင်ငံတော်သမ္မတကြီး ဦးသိန်းစိန် ကလည်းပဲ ပြည်တွင်း မငြိမ်းချမ်းမှုကို အနာဂတ်မျိုးဆက်သစ်များအား လက်ဆင့်ကမ်း အမွေ မပေးလိုပါကြောင်း၊ ဒါကြောင့် မိမိတို့ လက်ထက်မှာ ဤမီးကို ငြိမ်းသတ်ပေးလိုပါကြောင်း၊ ဒါကို နိုင်ငံတော်ရဲ့ မူဝါဒလို့ မှတ်ယူရမှာ ဖြစ်ကြောင်းဆိုပြီးတော့ မိန့်ကြားသွားပါတယ်။ ငြိမ်းချမ်းရေး အလိုအပ်ဆုံး ကတော့ နှစ်ဖက်သော စစ်သားများနဲ့ ပြည်သူတစ်ရပ်လုံးပဲ ဖြစ်ပါလိမ့်မယ်လို့ ယုံကြည်ပါတယ်။ တစ်ဆက်တည်းမှာပဲ ပြောရရင် ကချင်ပြည်နယ်သည် ပဋိပက္ခနဲ့ ပတ်သက်လို့ ဘယ်သူတွေ အတွက် သတ်နေတာလဲ၊ သတ်လို့ ဘယ်သူတွေ ထိခိုက်နစ်နာဆုံးရှုံးသလဲ။ ပြန်ကြည့်မယ်ဆိုရင်ပဲ ပြည်ထောင်စုဖွားတိုင်းရင်းသား အချင်းချင်းပဲ၊ တစ်နည်းအားဖြင့် မိသားစုတွေပါပဲ၊ အခု လို ငြိမ်းချမ်းရေး စားပွဲဝိုင်းဆီသို့ ဦးမတည်နိုင်ကြပဲ လက်နက်အားကိုးနဲ့ပဲ ဖြေရှင်းနေကြတာဟာ စိတ်မကောင်းစရာ ဖြစ်နေပါတယ်။ အမှန်အတိုင်းပြောရမယ်ဆိုရင် ကချင်တိုင်းရင်းသားရဲ့ သွေးဟာလည်းပဲ ပြည်ထောင်စုသွေးပဲ ဖြစ်ပါတယ်။ အစိုးရတပ်မတော်သားတွေရဲ့ သွေးဟာ လည်းပဲ ပြည်ထောင်စု သွေးပဲ ဖြစ်ပါတယ်။ ခေတ်မီဖွံ့ဖြိုးတိုးတက်သော နိုင်ငံတော်သစ် တည်ဆောက်နေချိန်မှာ ဒီအဖိုး မဖြတ်နိုင်တဲ့ သွေးတွေ၊ မျက်ရည်တွေ ပိုလျှံနေလို့ အလဟဿ ဖြုန်းတီးနေကြပါလားဟု ယူဆမိပါတယ်။ ငြိမ်းချမ်းရေး၊ ငြိမ်းချမ်းရေးဆိုတဲ့ ဝေါဟာရ သုံးခဲ့တာ နှစ်ပေါင်း(၅၀)ကနေ၊ (၆၀)ကျော်လာပြီ ဖြစ်ပါတယ်။ အခုအချိန်ဆိုရင် မှန်ကန်တဲ့အဖြေထွက်လောက်ပြီလို့ ယူဆပါတယ်။ အမှားကို အမှားအတိုင်း၊ အမှန်ကို အမှန်အတိုင်း ခွဲခြမ်းစိတ်ဖြာပြီးတော့ အဖြေထွက်လောက်ပါပြီလို့ ကျွန်တော့်အနေနဲ့ ယူဆလို့ရပါတယ်ခင်ဗျား။ ငြိမ်းချမ်းရေးလုပ်ငန်းစဉ်အတွက် အကျိုးရှိရှိ အသုံးပြု ကြပါက နှစ်ဦးနှစ်ဖက်အတွက် ဂုဏ်သိက္ခာလည်း ရှိမယ်ဖြစ်တဲ့အပြင်၊ နှစ်ဦးနှစ်ဖက် အတွက်လည်းပဲ အေးချမ်းသာယာသော ထွက်ပေါက်လမ်းကြောင်းလည်းပဲ ပေါ်ထွက်လာမှာ ဖြစ်ကြောင်း သုံးသပ် တင်ပြလိုပါတယ်ခင်ဗျာ။ ဆက်လက်ပြီးတော့ ဒုတိယအချက်ဖြစ်တဲ့ ယုံကြည်မှု တည်ဆောက်ရေးဆိုတဲ့ အပိုင်းမှာလည်းပဲ ပြည်သူတွေရဲ့ ပြောပြောနေတဲ့ နိုင်ငံရေးအရ ဆွေးနွေးမှုတွေ ဖော်ဆောင် မယ်ဆိုရင် တိုင်းရင်းသားအချင်းချင်း ခိုင်လုံသော အာမခံချက်တွေ ပေးပြီးတော့မှ ယုံကြည်မှု တည်ဆောက်သွားကြမယ်ဆိုရင် ငြိမ်းချမ်းရေးလမ်းစ ပေါ်လာမှာ ဧကန်မလွဲပါ။ ဒီလိုနည်းနဲ့ပဲ ပြေငြိမ်းသွားဖို့ ရှိပါတယ်ခင်ဗျား။ အပစ်အခတ်ရပ်စဲလုပ်ရုံတစ်ခုတည်းနဲ့တော့ ဘယ်လိုနည်းနဲ့မှ ဒီနိုင်ငံရေး ပြည်တွင်းစစ်ကို နှိမ်နင်းစရာ အကြောင်းမရှိနိုင်ဘူးလို့ ယူဆမိပါတယ်။ ယုံကြည်မှုနဲ့ ငြိမ်းချမ်းရေးဟာ အပြန်အလှန် အကျိုးပြုပါတယ်ခင်ဗျား။ ယုံကြည်မှု တည်ဆောက်ရာတွင် လည်းပဲ လက်တွေ့မပြနိုင်၍ မယုံသင်္ကာ၊ သံသယများဖြင့် ယုံကြည်မှုတည်ဆောက်နိုင်ခြင်းမရှိတဲ့ အခြေအနေများဖြင့်သာ ကြုံ တွေ့နေရပါကြောင်း။ ဤသို့ ဆွေးနွေးပွဲ အကြိမ်ကြိမ်ပြုလုပ်လာ ရာတွင်လည်းပဲ နှစ်ဦးနှစ်ဖက် သဘောတူ ထုတ်ပြန်ကြေညာချက်များကိုလည်း (၂) ကြိမ်တိုင်တိုင် ထုတ်ပြန်ကြေညာခဲ့သော်လည်းပဲ လက်တွေ့အကောင်အထည်ဖော်ဆောင်ရွက်ခြင်း မရှိတဲ့ အတွက် ယုံကြည်မှု ပိုမိုပြီးတော့မှ ပျက်ပြားသွားစေပြီး မူလအတိုင်း ပြန်လည်တိုက်ခိုက်နေခြင်းမှာ နှစ်ဦးနှစ်ဖက်အတွက် ကောင်းမွန်သော အလားအလာ မဟုတ်ကြောင်း လေ့လာသုံးသပ်မိ ပါတယ်ခင်ဗျား။ ထို့ကြောင့် ယုံကြည်မှုဟာလည်းပဲ တည်ဆောက်ဖို့ ရနိုင်အောင် ငြိမ်းချမ်းရေးနဲ့ ရယူလိုမယ်ဆိုရင် နိုင်ငံတော်ရဲ့ ညွှန်ကြားချက် အောက်ခြေအထိ တိတိကျကျ ထုတ်ပြန် ထားသည့် အမိန့်အတိုင်း လိုက်နာသွားမယ်ဆိုပါက ငြိမ်းချမ်းရေးဟာ အလိုအလျောက် ပပျောက် သွားမယ်ဟု ယုံကြည်ပါတယ်။ ဆက်လက်ပြီး ထာဝရငြိမ်းချမ်းရေး ဆက်လက် တည်ဆောက်နိုင် မယ်ဟုလည်းပဲ ယုံကြည်ပါတယ်။ ဥက္ကဋ္ဌကြီးခင်ဗျား။ တတိယအချက်အနေနဲ့ ခိုင်မာသော အခြေခံမူချမှတ်ရေးပဲ ဖြစ်ပါတယ်ခင်ဗျား။ ပြည်တွင်းပဋိပက္ခ ချုပ်ငြိမ်းခြင်းသည် တိုင်းရင်းသားလက်နက်ကိုင် အဖွဲ့အစည်းများရဲ့ အခြေခံအုတ်မြစ်ဖြစ်ကြောင်း နိုင်ငံတော်သမ္မတ မိန့်ကြားခဲ့သလိုပဲ ခိုင်မာသော အခြေခံမူ မဖြစ်မနေချထားရန် လိုအပ်ပါတယ်။ တစ်နည်းအားဖြင့် စည်းကမ်းကလနား ရှိဖို့ လိုပါတယ်။ လက်နဲ့လုပ်ပြီး ခြေနဲ့ဖျက်တဲ့ပုံစံ မဖြစ်ဘဲနဲ့ ရှေ့နောက်ညီညွတ်ဖို့လည်း လိုပါလိမ့်မယ်လို့လည်း ဆွေးနွေးလိုပါတယ်။ ခြုံပြီးကြည့်မယ်ဆိုရင် ကချင်ပြည်နယ်သည် နိုင်ငံတော်အတွင်း အထိခိုက် အနစ်နာဆုံး အများဆုံး ပြည်နယ်ဖြစ်ပါတယ်။ ငြိမ်းချမ်းရေး ဖော်ဆောင်ခြင်းကို စိတ်ရှည်သည်းခံဖို့၊ နားလည် ခွင့်လွှတ်ပြီး တစ်ဦးပေါ်တစ်ဦး လေးစားမှု၊ တန်းတူရည်တူဆက်ဆံမှုတို့ဖြင့် ပြည်ထောင်စု အစိုးရသည် မိဘသဖွယ် ပြည်တွင်းငြိမ်းချမ်းရေးကို မဖြစ်မနေဦးဆောင်ပေးနိုင်ရန် လွှတ်တော်ဥက္ကဋ္ဌမှတစ်ဆင့် အထူးတိုက်တွန်းလိုပါတယ်ခင်ဗျား။ ဤအဆိုနဲ့ ပတ်သက်ပြီးတော့မှ နှစ်ပေါင်းများစွာပဲ အတွေ့အကြုံ ရှိသလို အားနည်းခဲ့တဲ့ဟာလည်းပဲ ရှိတာတွေ့ရှိခဲ့ရပါတယ်။ ကျွန်တော့်အနေနဲ့ အောက်ပါအချက်(၄) ချက်ကိုလည်း ထပ်ဆင့်အကြံပြုဆွေးနွေးလိုပါတယ်။ ပထမအချက်အနေနဲ့ နှစ်ဖက်ကြား ဆက်စပ် ပြီးတော့မှ ညှိနှိုင်းဆွေးနွေးပေးဖို့ လိုအပ်ပါတယ်။ ဒုတိယအချက်အနေနဲ့ အတွေ့အကြုံ ရှိသော ရှေ့မီ နောက်မီ ကြားလူကြီးများနှင့် ဆွေးနွေးသင့်ကြောင်း မြင်ပါတယ်။ (၃) အချက်မှာဆိုလို့ရှိရင် အကြီးအကဲ၏ အမိန့်ညွှန်ကြားချက်များကို အောက်ခြေအထိ အာဏာသက်ရောက်ဖို့ ရှိဖို့လည်း လိုအပ်ပါတယ်။ (၄) အချက်မှာဆိုလို့ရှိရင် ငြိမ်းချမ်းရေး အကျိုးဆောင်များ ပူးပေါင်းပြီးတော့မှ ငြိမ်းချမ်းရေးမဖြစ်မနေ ဆောင်ရွက်ဖို့သင့်ပါတယ် ဆိုပြီးတော့ ကျွန်တော့်အနေနဲ့ ရှုမြင်သုံးသပ် ရပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ နိဂုံးချုပ်အနေဖြင့် ပြောကြားလိုတာကတော့ ကိုယ်စားလှယ်တော် ဦးခက်ထိန်နန် ရဲ့ အဆိုဖြစ်တဲ့ အရေးကြီးအချက်(၃) ချက်ပဲ တွေ့ရှိရပါတယ်။ ဒီအချက်ဟာတော့ ပထမအချက်က ပြည်တွင်းငြိမ်းချမ်းရေးဖော်ဆောင်ရာ၌ နိုင်ငံတော်အဆင့် အမိအဖများ၊ ပြည်ထောင်စုလွှတ်တော်မှ အားကိုးအားထိုက်သော ပုဂ္ဂိုလ်များ၊ တိုင်းရင်းသား ခေါင်းဆောင်များ၊ ငြိမ်းချမ်းရေးအကျိုးဆောင်အဖွဲ့များ သို့မဟုတ် စေ့စပ်ညှိနှိုင်း ဆောင်ရွက် ပေးရေးအဖွဲ့များနှင့် ညှိနှိုင်းဆောင်ရွက်ရန်၊ (၂) အချက် ကချင်ပြည်နယ်နှင့် ရှမ်းပြည် (မြောက်ပိုင်း)တွင် အစိုးရတပ်မတော်နှင့် KIA နှစ်ဖက်တပ်များ တိုက်ပွဲရပ်စဲရေးအဆိုနှင့် (၃) အချက်မှာ စစ်ရှောင်ဒုက္ခသည်များအတွက် လွှတ်တော်မှ ကူညီပံ့ပိုးကူညီနိုင်ရန် အဆို ဆိုတဲ့ ဒီအဆို (၃) ချက်ကို ကျွန်တော့်အနေနဲ့ လေးလေးနက်နက် ထောက်ခံကြောင်း ဆွေးနွေးရင်း နိဂုံးချုပ်ပါ တယ်ခင်ဗျာ။ ကျေးဇူးတင်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် သတ္တမနေ့အစည်းအဝေး ရပ်နားကြောင်းနှင့် အဋ္ဌမနေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော် ဆဋ္ဌမပုံမှန် အစည်းအဝေး သတ္တမနေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေး အဋ္ဌမနေ့ကို ၂၀၁၃ ခုနှစ်၊ ဇန်နဝါရီလ ၂၅ ရက် (သောကြာနေ့) နံနက် ၁၀းဝဝ နာရီ အချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး သတ္တမနေ့ အစည်းအဝေးကို ၁၆းဝဝ နာရီအချိန်တွင် ရပ်နားပါသည်။</p>
</postface>
</transcript>
</doc>
