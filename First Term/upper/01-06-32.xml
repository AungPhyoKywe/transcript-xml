<doc>
<docinfo>
<docno>01-06-32.xml</docno>
<pdf>01-06-32.pdf</pdf>
<term value='01'>ပထမအကြိမ်</term>
<session value='06' />
<sittingday value='32' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၃၂)ရက်မြောက်နေ့မှတ်တမ်း</title>
<date value='22-03-2013'>၁၃၇၄ ခုနှစ်၊ တပေါင်းလဆန်း ၁၁ ရက် (၂၀၁၃ ခုနှစ်၊ မတ်လ ၂၂ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၃၂)ရက်မြောက်နေ့ အစီအစဉ်ကို နံနက် ၁၀းဝဝ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌ အဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၃၂)ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၃၂)ရက်မြောက် နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက် ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၁)ဦးရှိပြီး ဒီကနေ့ အစည်းအဝေးကို (၁၉၁)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ် ဦးရေစုစုပေါင်း၏ (၈၆.၄၃) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနှင့် အမျိုးသားလွှတ်တော် ဆိုင်ရာနည်းဥပဒေ၂၁၊ နည်းဥပဒေခွဲ(က)နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၃၂)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ ခွင့်ပန်ကြားတဲ့ အမျိုးသားလွှတ်တော် ကိုယ်စားလှယ်များရဲ့ စာရင်းကို ဖတ်ကြားတင်ပြပါမယ်</speech>
<speech type="speaker">ဦးလှိုင်ဦး၊ ဧရာဝတီ(၁၂)၊ နေမကောင်း၊ ဦးဟာရှိန်းဆွေ၊ ချင်း(၈)၊ ကိုယ်တိုင် ဆောင်ရွက်ရန်ကိစ္စ၊ ဦးရှုမောင်၊ ရှမ်း(၈)၊ ဓနုရိုးရာစုံညီပွဲတော်တက်ရောက်ရန်၊ ဦးစတီဗင်သာဘိတ်၊ ချင်း(၄)၊ ကျန်းမာရေးဆေးစစ်ရန်၊ ဦးညွန့်လှိုင်၊ ဧရာဝတီ(၄)၊ ဒေသဖွံ့ဖြိုးရေး၊ ဦးဝင်းနိုင်ရှိန်၊ ပဲခူး(၅)၊ ကျန်းမာရေးမကောင်း တို့ ဖြစ်ပါတယ်။ ယခုတင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ပထမအကြိမ်၊ အမျိုးသားလွှတ်တော် ဆဋ္ဌမပုံမှန်အစည်းအဝေး (၃၂)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၂၄)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၆)ဦးဖြစ်၍ လွှတ်တော်က ခွင့်ပြု ထားသူ စုစုပေါင်း (၃၀)ဦး ဖြစ်ပြီး ခွင့်မဲ့ပျက်ကွက်သူမရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ် (၂) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ် (၂)ဦး မေးမြန်းတဲ့မေးခွန်း တွေဟာ ပို့ဆောင်ရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းတွေ ��ြစ်ပါတယ်။ လွှတ်တော်ကိုယ်စားလှယ်တွေက သက်ဆိုင်ရာမေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်းဖြေကြားပေးဖို့ ဖြစ်ပါတယ်</speech>
<title>မင်းပြားမြို့ ကမ်းပြို ထိန်းသိမ်းနိုင်ရေးအတွက် ရေကြောင်းလမ်း ပြောင်းလွှဲဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ရခိုင်ပြည်နယ် မဲဆန္ဒနယ်အမှတ်(၄)မှ ဦးမောင်စောဖြူ က မင်းပြားမြို့ ကမ်းပြို ထိန်းသိမ်းနိုင်ရေးအတွက် ရေကြောင်းလမ်း ပြောင်းလွှဲဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="124">ဦးမောင်စောဖြူ၊ ရခိုင်ပြည်နယ် မဲဆန္ဒနယ်အမှတ်(၄)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ပြည်ထောင်စု အဆင့်ဝန်ကြီးများ ကျန်းမာပါစေလို့ ဆုတောင်းရင်း ဂါရဝပြု ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော် ကိုယ်စားလှယ် ဦးမောင်စောဖြူ ဖြစ်ပါတယ်။ ကျွန်တော်မေးမြန်းတဲ့ မေးခွန်းကတော့ လေးမြို့မြစ်ကမ်းပေါ်မှာရှိတဲ့ မင်းပြားမြို့ ကမ်းပြို ထိန်းသိမ်းနိုင်ရေးအတွက် ရေကြောင်းလမ်း ပြောင်းလွှဲဆောင်ရွက်ပေးပါရန်ကိစ္စနဲ့ ပတ်သက်လို့ မေးတဲ့ မေးခွန်း ဖြစ်ပါတယ်။ ရခိုင်ပြည်နယ်မှာ အရေးကြီးတဲ့မြစ်(၃) မြစ် ရှိပါတယ်။ အဲဒီအရေးကြီးမြစ် (၃) မြစ် မှာ ဒုတိယအရေးကြီးဆုံးမြစ်က အဉ္စနနဒီ ခေါ် လေးမြို့မြစ် ဖြစ်ပါတယ်။ မြစ်ကြောင်းဝဲ/ယာ မှာ၊ ကမ်းပေါ်မှာ ရခိုင်ရာဇဝင်တစ်လျှောက် သမိုင်းမော်ကွန်းတင်ရန် ရခိုင်မင်းတို့ ထီးနန်း စိုက်ရာ နယ်မြေလည်း ဖြစ်ပါတယ်။ ပန်းတိမ်၊ နေရဉ္ဇရာ၊ မြိတ်၊ လောင်းကြတ်မြို့ အဲဒီ(၄)မြို့ ထွန်းကားခဲ့တဲ့အတွက်ကြောင့် အဲဒီမြစ်ကို လေးမြို့မြစ်လို့လည်း ခေါ်ပါတယ်။ ယခုထက်တိုင် နန်းမြို့ဟောင်း၊ ဘုရားစေတီပုထိုး၊ ရှေးဟောင်းသမိုင်းဆိုင်ရာ အထောက်အထားများလည်း ရှိပါသေးတယ်။ ဒါပေမဲ့ လေးမြို့မြစ်ဟာ ရေစီးသန်းတဲ့အတွက်ကြောင့် ကမ်းပြိုမှုကို နှစ်တိုင်း တွေ့နေရပါတယ်။ လေးမြို့မြစ်ဟာ ချင်းပြည်နယ်တောင်ပိုင်း ဘာဘူတလန်အာထရာ တောင်တန်း တို့မှ မြစ်ဖျားခံပြီးတော့ တောင်ဘက်သို့ စီးဆင်းသောမြစ်လည်း ဖြစ်ပါတယ်။ တောင်စွယ် များပြား၍ လေးမြို့မြစ်ရေဆင်းပုံ ဟာ ခက်ဖြာရေဆင်းပုံ ဖြစ်ပါတယ်။ မိုးကောင်းသော အရပ်ကို အခြေခံ၍ လေးမြို့မြစ်ဟာ ရေလျှံခြင်း၊ ရေတိုက်စားခြင်းကို အမြဲတမ်း ဖြစ်ပေါ်စေ ပါတယ်။ ဤလေးမြို့မြစ်ဟာ မိုင် (၆၀)စီးဆင်းပြီးနောက် အရှေ့ဘက်မှ မှန်ချောင်း၊ မော်ချောင်း၊ ဝကံချောင်းတို့ စီးဆင်းလာပါတယ်။ မူးချောင်းမှာလည်း ပြည်လုံးကြီးကျေးရွာအနီးမှာ လေးမြို့မြစ် ထဲသို့ စီးဆင်းဝင်လာပါတယ်။ မြစ်ညာပိုင်း ပန်းမြောင်းရွာအထက်တွင် ကျောက်ဆောင်များ၊ သဲသောင်များ ထူပြောပြီး ကျဉ်းမြောင်းနေပါတယ်။ ပန်းမြောင်းအောက်ပိုင်းမှာစပြီးတော့ မြစ်ဝလွင်ပြင်ကို ဖြတ်သန်းစီးဆင်းပြီး အရှေ့ဖက်မှ ပန်းမြောင်း ကြီးချောင်း၊ မုံသာချောင်းတို့ ပေါင်းဆုံစီးဆင်း လျက် အောက်ပိုင်းတွင် မြစ်ဝကျွန်းပေါ် ဖြစ်ပေါ်လာပါတယ်။ အဲဒီမြစ်ဝကျွန်းပေါ် ဖြစ်ပေါ်ကာ မင်းကြောင်းမြစ်၊ ကြပ်စင်မြစ်၊ ပေါက်ဆိန်ကျမြစ်၊ ညောင်ခြေထောက်မြစ်၊ စွန်ရဲမြစ်၊ ကျွဲကူးမြစ် တို့ခွဲထွက်ပြီး ဟန်တာပင်လယ်အော်ထဲသို့ စီးဝင်သွားပါတယ်။ အဲဒီလေးမြို့မြစ်ရဲ့ အရှည်ကမိုင်(၁၄၄)မိုင်ခန့် ရှည်လျားပါတယ်။ လေးမြို့မြစ်ဝဲ၊ ယာမှာ မြစ်ရေတိုက်စားသဖြင့် ဥယျာဉ်ခြံမြေ၊ လယ်ယာမြေတွေ၊ လူနေအိမ်နှင့် မြေတို့ ဟာ လည်း မြစ်ထဲကျ ပျောက်သွားရပါသောကြောင့် လူတွေဟာ ဆင်းရဲဒုက္ခ ရောက်နေရပါတယ်။ အဲဒီလေးမြို့မြစ် ကမ်းပေါ်မှာရှိတဲ့ မင်းပြားမြို့ ကမ်းခြေဟာလည်း မြစ်ရေတိုက်စားမှုကြောင့် နှစ်စဉ်ကမ်းပြို ကာ မကြာသောအနာဂတ်မှာ မင်းပြားမြို့ ဟာ ကျိန်းတောင်ခြေရင်းသို့ မရှုမလှ ရောက်ရပါတော့မယ်။ လွန်ခဲ့တဲ့ ၁၉၈၉ ခုနှစ်၊ မင်းပြားမြို့ ကမ်းပြို ထိန်းသိမ်းရေးလုပ်ငန်းကို လုပ်လာခဲ့ သော်လည်း တားဆီးနိုင်ခြင်း မရှိခဲ့ပါ။ ပြိုပြီးရင်း၊ ပြို ရင်း ဖြစ်နေပါတယ်။ မင်းပြားမြို့ သင်္ဘောဆိပ်ပတ်ဝန်းကျင်ကို သဲအိတ်ချတယ်။ ကျောက်ထုတ်ချတယ်။ အုန်းပင်ငုတ် စိုက်တယ်။ ကျောက်ထရံ ကာတယ်။ ဒါပေမဲ့ အဲဒီကမ်းပြိုမှုဟာ မတားဆီး နိုင်ခဲ့ပါဘူး။ မင်းပြားမြို့ ကမ်းခြေထိန်းသိမ်းမှုကာကွယ်နိုင်ရန်မှာ နည်းပညာတစ်ခုခုဖြင့် ပညာရှင်များက ရေကြောင်း လွှဲပြောင်းလိုက်သည်ဆိုပါက ငွေကုန်သက်သာပြီး မြို့ကမ်းခြေရေတိုက်စားမှုကို ကာကွယ်နိုင် မည်ဟု ထင်မြင်မိပါတယ်။ သို့ဖြစ်ပါ၍ နိုင်ငံတော်အစိုးရအနေဖြင့် ပြည်သူ့ဆန္ဒ ပြည့်ဝစေပြီး မင်းပြားမြို့ လှပနိုင်ရေးအတွက် မင်းပြားကမ်းခြေ ထိန်းသိမ်းရေးလုပ်ငန်းကို ရေကြောင်းပြောင်းလွှဲသော နည်းဖြင့် လုပ်ဆောင်ပေးရန် မြို့သူမြို့သားရဲ့ ကိုယ်စား တောင်းဆိုချက်နှင့် မေးမြန်းရခြင်း ဖြစ်ပါတယ်။ သူတို့ တင်လိုက်တဲ့စာတမ်းနဲ့ ဓာတ်ပုံက မြို့သူမြို့သားက စာတမ်း(၁)စောင်ကို တင်ပါတယ်ခင်ဗျား။ နောက်ပြီးတော့ မြို့သူမြို့သားရဲ့ ဒေသခံလက်မှတ် တင်ပါတယ်။ ကမ်းပြို တဲ့ဓာတ်ပုံ (၉)ပုံကိုလည်း တင်သွင်းထားပါတယ်။ အဲဒါကြောင့်မို့လို့ မြို့သူမြို့ သားရဲ့ ကိုယ်စား မင်းပြားကမ်းခြေထိန်းသိမ်းရေးလုပ်ငန်းကို ရေလွှဲနည်းဖြင့် လုပ်ဆောင်ပေးပါရန် တင်ပြမေးမြန်းခြင်းဖြစ်ပါတယ်။ ကျေးဇူးတင်ပါတယ်။</speech>
<title>၂၀၁၁-၂၀၁၅ ကာလတို ငါးနှစ်စီမံကိန်းနှင့် ပတ်သက်၍ ရခိုင်ပြည်နယ်တောင်ပိုင်း ဂွ၊ သံတွဲ၊ တောင်ကုတ်မြို့နယ်များ၌ နိုင်ငံတကာနှင့် ချိတ်ဆက် ကုန်စည်ပို့ဆောင်ခြင်း၊ လက်ခံခြင်းအား တရားဝင်ဆောင်ရွက်ခွင့်ပြုထားသော ကုမ္ပဏီပိုင်သင်္ဘောဆိပ်များ တည်ဆောက်ခွင့်ပြုထားခြင်း ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင်က ၂၀၁၁-၂၀၁၅ ကာလတို ငါးနှစ်စီမံကိန်းနှင့် ပတ်သက်၍ ရခိုင်ပြည်နယ်တောင်ပိုင်း ဂွ၊ သံတွဲ၊ တောင်ကုတ်မြို့နယ်များ၌ နိုင်ငံတကာနှင့် ချိတ်ဆက် ကုန်စည်ပို့ဆောင်ခြင်း၊ လက်ခံခြင်းအား တရားဝင်ဆောင်ရွက်ခွင့်ပြုထားသော ကုမ္ပဏီပိုင်သင်္ဘောဆိပ်များ တည်ဆောက်ခွင့်ပြုထားခြင်း ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="121">ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတ်(၁)</mp>လေးစား အပ်ပါ သော အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာကြတဲ့ ပြည်ထောင်စုဒုတိယ ဝန်ကြီးများ၊ ကြွရောက်လာကြတဲ့ အမျိုးသားလွှတ်တော် ကိုယ်စားလှယ်တော်ကြီးများ အားလုံး ကျန်းမာချမ်းသာကြပါစေလို့ မေတ္တာပို့သ ဆုတောင်းအပ်ပါတယ်။ ကျွန်တော် ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင် ဖြစ်ပါတယ်။ ကျွန်တော် မေးရမယ့်မေးခွန်းဟာ ပြီးခဲ့တဲ့ ကျွန်တော်မေးခဲ့တဲ့ ၂၀၁၃ ခုနှစ်၊ ဇန်နဝါရီလ (၂၃)ရက်နေ့မှ နေပူတောင်အဆင်းမှာ ဖြစ်ပျက်ခဲ့တဲ့ အောင်သစ္စာယာဉ် တိမ်းမှောက်မှုကြောင့် ခရီးသည် (၁၄)ဦးသေဆုံးပြီး၊ (၃၃) ဦးဒဏ်ရာရတဲ့ဖြစ်စဉ်နဲ့ ဆက်စပ်တဲ့၊ ဝန်ကြီးဌာန(၄)ခုကို မေးမြန်းထားတဲ့အထဲက တစ်ချက် ဖြစ်ပါတယ်။ ဘာကြောင့် ဆက်စပ်မေးမြန်းရသလဲဆိုတဲ့ အခါကျတော့ ဥက္ကဋ္ဌကြီးခင်ဗျား။ တောင်ပေါ်သွား ကားလမ်းတွေဟာ တောင်ပေါ်သွားကားလမ်းတစ်ခုရဲ့ စံ၊ သူ့ရဲ့ အရည်အသွေး၊ သူ့ရဲ့ အင်္ဂါရုပ်၊ သူ့ရဲ့ စံချိန်စံညွှန်း နည်းပညာ အတိမ်းအစောင်းတွေနဲ့၊ အကာအကွယ် တွေနဲ့ ကျွန်တော်တို့ ရဲ့ ဒီယာဉ်အန္တရာယ်ကို အကာအကွယ်ပေးနိုင်အောင် တည်ဆောက်ထားကြတဲ့ နည်းပညာအရ ကျွန်တော်တို့ဟာ အင်မတန်ကို အရေးတကြီး လိုအပ်တဲ့ ခရီးသွားသယ်ယူ ပို့ဆောင်မှုပေးနေကြတဲ့ အဓိကဆက်သွယ်ရေးလမ်းတွေ ဖြစ်ပါတယ်။ တောင်ပေါ်လမ်းတစ်ခုနဲ့ ခုနက မြေပြန့်လမ်းတစ်ခုရဲ့ တည်ဆောက်ပုံဟာ မတူဘူးလို့ ပ... ဝန်ကြီးဌာန ရှင်းပြသွားတာ ရှိပါတယ်။ ဘယ်လိုပဲဆိုဆို ကျွန်တော်တို့ဟာ ဆက်သွယ်ရေး နည်းပညာ အင်မတန် မြန်ဆန်တဲ့ခေတ်မှာ နိုင်ငံတစ်ခုရဲ့ တောင်ပေါ်သွားလမ်းတွေရဲ့ အန္တရာယ်ရှိမှု မရှိမှု၊ ခရီးသွားပြည်သူတို့ရဲ့ လုံခြုံမှု၊ စိတ်ချမှုကို ဘယ်လောက်ထိ ပေးနိုင်၊ မပေးနိုင်ကို ကျွန်တော်တို့အချိန်တိုအတွင်းမှာ သုံးသပ်နိုင်ပါတယ်။ အဲဒီတော့ ကျွန်တော်တို့ရဲ့ တောင်ပေါ်သွား ကျွန်တော်တင်ပြခဲ့တာ ရှိပါတယ်။ ပြည်မနဲ့ ပြည်နယ်တွေဆက်သွယ်မှုအတွက် အင်မတန်ကို ကျွန်တော်တို့ ရဲ့ ယဉ်ကျေးမှုကူးလူးဆက်ဆံမှုအတွက် အရေးကြီးတဲ့ ဒီလမ်းပန်းဆက်သွယ်ရေးကဏ္ဍကို ပြန်လည် လုပ်ကြတဲ့အခါမှ ကျွန်တော်တို့မှာ တောင်ပြို လမ်း(Mountain Past) (၃)ခု ရှိပါတယ်။ (၃)ခု လုံးကို ပြန်ကြည့်တဲ့အခါမှာ အကုန်လုံး အင်္ဂါရုပ်၊ ပွင့်ပွင့်လင်းလင်း ပြောလို့ရှိရင် ကျွန်တော်တို့ရဲ့၊ လူထုရဲ့ ပုံရိပ်၊ တကယ်ပုံရိပ်ကောင်းကောင်းကို မပေးတဲ့ လမ်းတွေအဖြစ် သတ်မှတ်ထားတာကို ခံရပါတယ်။ အဲဒီတော့ ဘာကြောင့် ဒီလမ်းတွေဟာ နိုင်ငံတော်ရဲ့ ဘတ်ဂျက်တွေကို သုံးပြီးကာမှ ပျက်စီးရသလဲဆိုတဲ့အပိုင်းနဲ့ ချိတ်ဆတဲ့ အခါမှာ ဒီလမ်းတွေဟာ စံချိန်မမီလို့လား။ တကယ်တမ်း စံချိန်မီတဲ့၊ အရည်အသွေးမီတဲ့ အင်ဂျင်နီယာတွေ မဆောက်ပေးလို့ လား။ ခုနကလမ်းရဲ့ အရည်အသွေးမီတဲ့ ခုနက ကျောက်တို့၊ ဘာတို့ကို သုံးတဲ့အခါမှာ အရည်အသွေးမမီတဲ့ ကျောက်တွေကို သုံးလို့ ကတ္တရာဆိုတာ ဖျန်းရုံ၊ ကပ်ရုံ သုံးထားတဲ့လမ်းတွေမို့လို့ လားဆိုတာ ဖြစ်လာပါတယ်။ နောက်တစ်ဆက်တည်း ဒီလမ်းတွေမှာ လမ်းတွေကို ပြိုပျက်နိုင်တဲ့ အင်မတန် တန်ချိန်များတဲ့ ကုန်ကားတွေ၊ တခြားပစ္စည်းတွေ တင်တဲ့ကားတွေ သယ်ယူခွင့်ရနေလို့ပါ။ B.O.T စနစ်ဟာ တကယ်တမ်းစစ်မှန်တဲ့ ကျွန်တော်တို့ရဲ့ စနစ်ဟုတ်ရဲ့ လား။ Toll Gate တွေ ပေးထားပြီးကာမှ၊ ဒီ Toll Gate တွေသုံးပြီးကာမှ ကုန်စည်တွေကို ပို့တဲ့အခါမှာ မည်မျှ တန်ကြီးမားတဲ့ ကုန်တွေနဲ့ မည်ကဲ့သို့သော ခုနက ပင်လယ်ထွက်ပေါက်တွေကို သုံးပြီးကာမှ သုံးနေကြသလဲဆိုတဲ့ မေးခွန်းတွေ အများကြီးပေါ်လာပါတယ်။ ဆိုတော့ ကျွန်တော်တို့ရဲ့ Toll Gateတွေက ဖြတ်သွားတဲ့ ကုန်တွေက ကုန်ပိုပါ/မပါ၊ ခုနက နိုင်ငံတော်က ခွင့်ပြု ထားတဲ့ ကုန်ဟုတ်/မဟုတ်တို့နဲ့ ချိတ်ဆက်ပြီးကာမှ ဒီလမ်းတွေကို သုံးတဲ့အခါမှာ ကျွန်တော်တို့ရဲ့ ဒီပင်လယ်ပြင်တစ်ကြောမှာရှိတဲ့ လမ်းတွေ အကုန်လုံးကို ပြန်ကြည့်တဲ့အခါမှာ ဒီဘက်က ကျွန်တော်တို့ မစိုးမိုးနိုင်တဲ့ ပင်လယ်ပြင်ကြီး ရှိပါတယ်။ ကျွန်တော်တို့ရဲ့ ပင်လယ်ပြင်ကြီးဟာ ညအချိန်ဆိုရင် အင်မတန်ကို လုံခြုံမှုကင်းပါတယ်။ ပင်လယ်ပြင်နဲ့ ဆက်စပ်တဲ့ တကယ့် တိုးလျှိုပေါက်၊ ထွက်ပေါက်တွေမှာ ဆိပ်ကမ်းကြီးတွေရှိသလား။ ပင်လယ်ပြင်နဲ့ ကပ်နေတဲ့ နေရာတွေမှာရှိတဲ့ ဆိပ်ကမ်းတွေ၊ လူနေအိမ်တွေဟာလည်း လုံခြုံမှုကို ဒီကနေ့အထိ အာမခံချက် မပေးနိုင်သေးပါဘူး။ အဲဒါမျိုဖြစ်စဉ်ကို ပြီးခဲ့တဲ့ ကျွန်တော်တို့ရဲ့ ဒီရခိုင်ပဋိပက္ခမှာ သိသာပါတယ်။ ကျွန်တော်တို့ရဲ့ (Rouse Couse) ကိုပြန်ကြည့်တဲ့အခါမှာ ဒီပင်လယ်နဲ့ ဆက်စပ်တဲ့ ဆိပ်ကမ်း တွေဟာ လုံခြုံမှုအင်မတန် လိုအပ်တယ်။ ခုနက ပင်လယ်နဲ့ ဆက်စပ်တဲ့ ကျေးရွာတွေမှာရှိတဲ့ လူထုဟာ အင်မတန်ကို ပွားနှုန်းများပြီးကာမှ ဆက်စပ်မှုရှိလာပါတယ်။ ပင်လယ်ပြင် စိုးမိုးမှု မရှိတဲ့အခါမှာ ပင်လယ်ပြင်နဲ့ ဆက်စပ်တဲ့နေရာတွေမှာ တစ်လောက ကျွန်တော်တို့ အင်တာနက် မှာ တက်ပါတယ်။ ဟိုဘက်က ဘိတ်ကလာတဲ့ စက်လှေကြီးတစ်စီးဟာ ရခိုင်ပြည် ဘက်က ပုဂ္ဂိုလ်တစ်ယောက်က ပိုင်တယ်။ ဒါပေမဲ့ အဲဒီမှာမိတဲ့ ပုဂ္ဂိုလ်ဟာ ဘိတ်ဖက်က လူလည်း ဖြစ်တယ်။ ထားဝယ်ဘက်ကလူလည်း ဖြစ်တယ်။ အဲဒီမှာ (၇) ဦးက ချက်ချင်းသေတယ်။ (၃)ဦးက လွတ်လာတယ်။ ရခိုင်ပြည်ဘက်ကို ရောက်လာတယ်။ ဒါနဲ့ ဆက်စပ်တဲ့ပစ္စည်းတွေကို ပြန်ကြည့်တဲ့ အခါမှာ ကျွန်တော်တို့ရဲ့ ပင်လယ်ပြင်တစ်ကြောနဲ့ ပတ်သက်တဲ့နေရာတွေမှာ ကျွန်တော်တို့ရဲ့ ဆိပ်ကမ်းတွေဟာ တရားဝင်ရှိရဲ့ လား။ အဲဒါနဲ့ ပတ်သက်လို့ ပြီးခဲ့တဲ့ ၂၀၁၁-၂၀၁၅ ခုနှစ်နဲ့ပတ်သက်လို့ Budged တွေကို ဆွေးနွေးတဲ့အခါမှာ သာပေါင်းမဲဆန္ဒနယ်က ဦးဝင်းသန်း က အဆိုတစ်ခု တင်ပါတယ်။ ရန်ကုန်မြို့အပါအဝင် တခြား Gas ကို သုံးနေရတဲ့ ဈေးကွက်ထဲကို ကျွန်တော်တို့ရဲ့ ဒီဖက်က တောင်ကုတ်၊ သံတွဲ၊ ဂွ ဖက်က ပင်လယ်ကို ပတ်ပြီးကာမှ ဒီ Gas ကွန်တိန်နာတွေဝင်တယ်။ အဲဒီမှာ ကုန်ကား ကြီးတွေကတစ်ဆင့် ရန်ကုန်၊ မန္တလေး စသည်ဖြင့် အသုံးပြုနိုင်တဲ့ နေရာတွေအကုန်လုံးကို ပျံ့နှံ့နေတယ်ဆိုတဲ့ဟာလေး ကျွန်တော်တို့ ဒီ Slide ထိုးပြီးကာမှ ဒီပြည်ထောင်စုမှာ ပြသွားပါတယ်။ အဲဒါနဲ့ တစ်ဆက်တည်း ပြန်သုံးသပ်တဲ့အခါမှာ ကျွန်တော်တို့လည်း သံတွဲ၊ တောင်ကုတ်၊ ဂွ ရောက်ပါတယ်။ စစ်တွေလည်း အမြဲတမ်းသွားနေပါတယ်။ ဆိုတော့ ဆက်စပ်တဲ့ ကျွန်တော်တို့ ဒီသင်္ဘောဆိပ်ကြီးတွေဟာ အင်မတန်ကို ကြီးကြီးမားမား ရှိလာတဲ့အခါမှာ ကျွန်တော��တို့ စုံစမ်းမေးမြန်းပါတယ်။ ဝင်ခွင့်ရှိသလား။ ဆိပ်ကမ်းမှာ ဘယ်လို တည်ဆောက် ထားကြသလဲ။ ကျွန်တော်တို့ရဲ့ ဒီရေအရင်းအမြစ်နဲ့ မြစ်ချောင်းများထိန်းသိမ်းရေးဆိုင်ရာဥပဒေ အခုနည်းဥပဒေကတော့ဖြင့် ဇန်နဝါရီလ ၂၂ ရက် ၂၀၁၃ Dote နဲ့ ထွက်လာပါတယ်။ နည်းဥပဒေကို ပြန်ကြည့်တဲ့အခါမှာလည်းပဲ ဒီဆိပ်ကမ်း တည်ဆောက်မှုနဲ့ ပတ်သက်လို့ ကျွန်တော်တို့ ပွင့်ပွင့်လင်းလင်း ပြောရလို့ရှိရင် မတွေ့ပါဘူး။ အဲဒီတော့ ဒီဆိပ်ကမ်းကြီးတစ်ခုဟာ ဂိုဒေါင်ကြီးတစ်လုံး ရှိပါတယ်။ ညအမှောင်ကိုယူပြီးကာမှ ဒီပစ္စည်းဟာ ဘာပစ္စည်းသိုလှောင် မှန်းမသိ၊ ဘာတွေသယ်လာမှန်းမသိ၊ ဒါတွေနဲ့ပတ်သက်လို့ ဘယ်လို ချိတ်ဆက်သလဲဆိုတဲ့ လမ်းကြောင်းတွေကို ကျွန်တော်တို့ အင်မတန် တွေးရခက်ပါတယ်။ ကျွန်တော်တို့ရဲ့ ပင်လယ်ပြင် လုံခြုံ ရေးဟာ အင်မတန်ကိုမှ အားနည်းပါတယ်။ အဲဒါကြောင့် လည်း Stand Navy ဖြစ်ဖို့ အချိန်မရွေး ကျွန်တော်တို့ဟာ အခွင့်ကြုံရင်ကြုံသလို ကျွန်တော်တို့က ထောက်ခံပါတယ်။ ပင်လယ်ပြင်ကြီးကို မစိုးမိုးနိုင်သမျှ ကာလပတ်လုံး ကျွန်တော်တို့ရဲ့ အခွန်မဲ့ပစ္စည်းတွေ၊ နိုင်ငံတော်က လိုတဲ့ပစ္စည်းတွေ၊ နိုင်ငံတော်ကထွက်ရမဲ့ တရားဝင်နည်းနဲ့ ထွက်ရမယ့် ပစ္စည်းအကုန်လုံးဟာ အကျိုးမဲ့စွာနဲ့ ဒီလမ်းကြောင်းတွေကိုသုံးပြီး၊ ပြုပြီးခါမှ ယိုဖိတ်နေဦးမယ်ဆိုတဲ့ သဘောကို တွေ့ရပါတယ်။ အဲဒါကြောင့် ကျွန်တော်တို့ရဲ့ ဒီ အထူးသဖြင့် မိုင်ပေါင်း (၁၀၀၀) နီးပါးလောက် ရှည်လျားတဲ့ ကျွန်တော်တို့ ရခိုင်ကမ်းမြောင်ဒေသရဲ့ တစ်ကြောလုံးမှာရှိတဲ့ ပင်လယ်ပြင်နဲ့ ဆက်စပ်တဲ့နေရာတွေမှာ တရားဝင်ခွင့်ပြုထားတဲ့ ကျွန်တော်တို့ရဲ့ ဒီဆိပ်ကမ်းတွေ ရှိဖို့လိုတယ်၊ ခုနကကုန်တင်ကုန်ချလုပ်တဲ့၊ ခရီးသည်အတင်အချလုပ်တဲ့ ဆိပ်ကမ်းတွေရှိဖို့ လိုတယ်။ တကယ်လို့များ ဒါကြီးနဲ့ပတ်သက်လို့ အခွန်မဲ့ အခုနကလို တရားဥပဒေမဲ့ပစ္စည်းတွေကို အချိန်မရွေး လူကအစ ပစ္စည်းအဆုံး၊ ကုန်ပ္ပကအစ ကုန်ကျစ်၊ မူးယစ် ဆေးဝါးအဆုံး လုပ်နိုင်တဲ့ နေရာတွေဖြစ်တာမိုလို့ တကယ်လို့များ ဒါတွေဟာရှိခဲ့လို့ ရှိရင် ဘယ်လို စိစစ်မလဲ။ နိုင်ငံတော်ရဲ့ ယိုဖိတ်မှုကို ဘယ်လိုကာကွယ်မလဲဆိုတဲ့ မေးခွန်းတွေဟာ ကျွန်တော်တို့ ဆက်တိုက်ဖြစ်လာပါတယ်။ အဲဒါကြောင့် ကျွန်တော် ဒါနဲ့ ပတ်သက်လို့မမေးခင်မှာ ကျွန်တော်တို့ ပြီးခဲ့တဲ့ ၂၀၀၃ ခုနှစ်လောက်က ထင်ပါတယ်။ အဲဒီတုန်းက နိုင်ငံတော်ရဲ့ ဝန်ကြီးချုပ်ဟာ ဗိုလ်ချုပ်ကြီးခင်ညွန့် ဖြစ်ပါတယ်။ ဘင်္ဂလားဒေ့ရှ်နိုင်ငံကို သွားပြီးကာမှ အပြန်မှာ မောင်တော ကိုလာပြီး ရှင်းလင်းပွဲလုပ်ပါတယ်။ လုပ်တဲ့အခါမှာ ဘင်္ဂလားဒေ့ရှ်နိုင်ငံရဲ့ ကုန်သည်များအသင်း ကို သူသွားပါတယ်။ သွားတဲ့အခါမှာ အင်မတန်တိကျတဲ့ ကိန်းဂဏန်းတွေ အကုန်လုံးကို ရခဲ့ တယ်လို့ ကျွန်တော်တို့ကြားရပါတယ်။ မောင်တောဘက်ကမ်းက တရားဝင်ထွက်တဲ့ ကုန်တန်ချိန်၊ ကုန်ပစ္စည်း တစ်မယ်ချင်း နဲ့ ဟိုဘက်ကစာရင်းအရ လက်ခံရရှိထားတဲ့စာရင်းဟာ အင်မတန်ကို ကွာတဲ့အခါမှာ တိုးတိုး တိတ်တိတ်မှာခဲ့တယ်လို့ ကျွန်တော်တို့ ကြားပါတယ်။ ထွက်တဲ့ ပစ္စည်းတွေနဲ့ပတ်သက်လို့၊ ဝင်တဲ့ ပစ္စည်းနဲ့ပတ်သက်လို့ တိကျတဲ့စာရင်းဇယားတွေ ထားပေးကြဖို့၊ ဟိုဘက်မှာက ဝင်တဲ့ပစ္စည်းတိုင်း ကို သူတို့က စာရင်းအတိအကျနဲ့ ဘာပစ္စည်း ဆိုတာကအစ ခိုင်ခိုင်မာမာရှိတဲ့သဘော ရှိတဲ့ အခါမှာ ကျွန်တော်တို့ရဲ့ ယိုဖိတ်မှုအားလုံးကို ဘယ်လိုကာကွယ်မလဲဆိုတဲ့ မေးခွန်းလေးဟာ ခုနက ၂၀၁၃ခုနှစ်ဇန်နဝါရီလ ၂၃ ရက်နေ့မှာ ခုနက အောင်သစ္စာကား ကြီး ချောက်ထဲကျတဲ့ ဖြစ်စဉ်နဲ့ ဆက်စပ်ပြီးခါမှ ဝန်ကြီးဌာန(၄)ခုကို မေးတဲ့မေးခွန်းမှာ ဒီပို့ဆောင်ဆက်သွယ်ရေးနဲ့ ပတ်သက်လို့ ကျွန်တော် မေးမြန်းရခြင်း ဖြစ်ပါတယ်။ အဲဒီမှာ နံပါတ်(၁)က ကျွန်တော်တို့ ခုနက တင်ပြခဲ့တဲ့ ဦးဝင်းသန်း အဆိုပြုခဲ့တဲ့ ၂၀၁၁-၂၀၁၅ ခုနှစ် ကာလတို (၅)နှစ်စီမံကိန်းနဲ့ ပတ်သက် လို့ ဆွေးနွေးခဲ့တဲ့အထဲမှာ ပါပါတယ်။ ရန်ကုန်မြို့အပါအဝင် ပြည်တွင်းဈေးကွက်တွေကို ခုနက သဘာဝဓာတ်ငွေ့ကုန်ချောတွေဟာ ဝင်ပေါက်များစွာကနေ ဝင်နေပါတယ်။ ဒီဘက်က ကုန်းလမ်းကဝင်သလို ဟိုဘက်က ပင်လယ်ပြင်ကို ဖြတ်ပြီးကာမှ သံတွဲ၊ တောင်ကုတ်တို့မှတစ်ဆင့် ကုန်ကားတွေနဲ့ ရန်ကုန်သို့ သွားနေတယ်ဆိုတဲ့ ဖော်ညွှန်းခဲ့တာရှိလို့ ဒီရခိုင်ကမ်းမြောင်ဒေသရဲ့ တောင်ပိုင်းမှာ သံတွဲ၊ တောင်ကုတ်၊ ဂွတွေမှာ နိုင်ငံတကာနဲ့ ချိတ်ဆက်ပြီး ကုန်စည်ပို့ဆောင်ခြင်း၊ လက်ခံခြင်းအား တရားဝင်ဆောင်ရွက်ခွင့်ပြု ထားတဲ့ ကျွန်တော်တို့ရဲ့ ပုဂ္ဂလိကကုမ္ပဏီသင်္ဘောဆိပ်များ တည်ဆောက်ခွင့်ပြု ထားခြင်း ရှိ/မရှိ ဆိုတာလေးတစ်ခုကို ကျွန်တော် နံပါတ်(၁)နဲ့ မေးထား ပါတယ်။ နံပါတ် (၂) ကတော့ဖြင့် တကယ်လို့ ရှိခဲ့ပါလျှင် အဆိုပါသင်္ဘောများကို မည်သည့် ကာလမှစ၍ တည်ဆောက်ခွင့်အား တရားဝင်ခွင့်ပြုခဲ့သည်။ မည်ကဲ့သို့ စိစစ်ရေးအဖွဲ့အစည်း များစွာဖြင့် တရားဝင်စိစစ်ရန် မည်သည့်ကာလမှစ၍ စိစစ်ခွင့်ပြုခဲ့သည်။ နိုင်ငံ့ဘဏ္ဍာငွေဖြင့် Export မှမည်မျှ၊ Import မှမည်မျှ ဘဏ္ဍာနှစ်အလိုက် ရရှိခဲ့သည်တို့ကို ကုန်တန်ချိန်နဲ့ ကုန်ပစ္စည်း အမျိုးအစား တို့နဲ့တကွ အများပြည်သူအကျိုးငှာ ဖော်ပြ ဖြေကြားပေးနိုင်ပါမည်လား ဆိုတာကို နံပါတ်(၂) နဲ့ မေးထားပြီး၊ နံပါတ်(၃)မှာတော့ဖြင့် တရားဝင် ခွင့်ပြုမှုမရှိခဲ့ဘူးဆိုပါလျှင် အဆိုပါအရပ်ဒေသများ၌ ပုဂ္ဂလိက ကုမ္ပဏီပိုင်သင်္ဘောဆိပ်ကြီးများ၌ နိုင်ငံထွက်ကုန်မျိုးစုံ စပါး၊ ဆန်၊ သစ်နဲ့ အခြားတို့ကာလများစွာမှ ယနေ့ကာလအထိ မည်သူ၏ ခွင့်ပြုချက်ဖြင့် သွားခွင့်ရ နေသည်၊ မည်သည့်အရပ်ဒေသများသို့ သွားခွင့်ပြုခဲ့သည်၊ ပုဂ္ဂလိက ပိုင်သင်္ဘောဆိပ်ကြီးများကို မည်သည့်ရည်ရွယ်ချက်ဖြင့် တည်ဆောက်ခွင့်ပြုခဲ့သည်။ အဆိုပါ သင်္ဘောဆိပ်ကြီးများမှ အကောက်ခွန်မဲ့၊ အခွန်မဲ့ ပစ္စည်းမျိုးစုံ မဝင်မထွက်ရအောင် မည်ကဲ့သို့ စီမံချက်ဖြင့်တားဆီးကာကွယ်ထားခဲ့သည်တို့ကို အများပြည်သူအကျိုးငှာ ဖြေကြားပေးနိုင်ပါမည်လားဆိုတဲ့ မေးခွန်း (၃)ခုကို မေးမြန်းထားခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပို့ဆောင်ရေးဝန်ကြီးဌာန ဒုတိယဝန်ကြီး ကတစ်ခုချင်းဖြေကြားပေးဖို့ ဖြစ်ပါတယ်</speech>
<speech><agency id="90">ဦးဟံစိန် (ဒုတိယဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ဧည့်သည်တော် များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေလို့ ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ ပို့ဆောင်ရေးဝန်ကြီးဌာန ဒုတိယဝန်ကြီး ဦးဟံစိန် ဖြစ်ပါတယ်။ ယခု ပထမဦးစွာ ရခိုင်ပြည်နယ် မဲဆန္ဒနယ်အမှတ်(၄) အမျိုးသားလွှတ်တော် ကိုယ်စားလှယ် ဦးမောင်စောဖြူ မေးမြန်းထားတဲ့ မင်းပြားမြို့ ကမ်းပြို ထိန်းသိမ်းရေးအတွက် ရေကြောင်းလမ်းပြောင်းလွှဲဆောင်ရွက်ပေးရန် အစီအစဉ် ရှိ/မရှိ ဆိုတဲ့ မေးခွန်းနဲ့ပတ်သက်ပြီး ပြည်ထောင်စု ဝန်ကြီးရဲ့ ကိုယ်စား ပြန်လည်ဖြေကြားသွားမှာ ဖြစ်ပါတယ်။ ကျွန်တော်တို့ ရခိုင်ပြည်နယ် မင်းပြားမြို့ ကမ်းပြို ကာကွယ်ရေးလုပ်ငန်းတွေကို ပို့ဆောင်ရေးဝန်ကြီးဌာန ရေအရင်းအမြစ်နဲ့ မြစ်ချောင်းများ ဖွံ့ဖြိုးတိုးတက်ရေးဦးစီးဌာနက ၁၉၉၉-၂၀၀၀ ခုနှစ် ဘဏ္ဍာရးနှစ်ကနေပြီး ၂၀၁၁-၂၀၁၂ ခုနှစ် ဘဏ္ဍာရေးနှစ်အထိ ကျပ်သန်း ပေါင်း (၂၄၆.၄၀၆)သန်းကို သုံးစွဲပြီးတော့ ကျွန်တော်တို့ သဲမွေ့ရာ (၁၃၂၀)ပေ ချထားခြင်း၊ Geo Tube (၂၄၉၀)ပေချထားခြင်း၊ ကျောက်စီတမံ (၅၃၀)ပေ ဆောင်ရွက်ပေးခြင်း၊ Steel baskeြေထိန်းနံရံ (၁၂၀)ပေဆောင်ရွက်ပေးခြင်း၊ Steel basket အခြေပြု ကျောက်စီနံရံ ကျွန်တော်တို့ (၆၆၀)ပေ ဆောင်ရွက်ပေးခြင်း၊ Timber Pile (၅၀)ပေ၊ အခြေပြု ကျောက်စီနံရံ (၂၄၀)ပေ၊ Steel basket အခြေပြု ကျောက်စီတမံ မျောတိုင်တန်းသဲအုတ်ခံ ကျောက်စီရေလွှဲ၊ ရေကာ(၁၅၀)ပေ ဆောင်ရွက်ပေးခြင်းများ ဆောင်ရွက်ခဲ့ပါတယ်။ ကျွန်တော်တို့ မင်းပြားမြို့ အထက်ဘက်မှာရှိတဲ့ လေးမြို့မြစ်ရဲ့ မြစ်ကြောင်းပုံသဏ္ဍာန် အရ ရေလမ်းကြောင်းပြောင်းလွှဲရေး တူးမြောင်းဖောက်လုပ်ရန် မဖြစ်နိုင်ကြောင်း လေ့လာ တွေ့ရှိ ရပါတယ်။ အဲဒါအပြင် မင်းပြားမြို့ရဲ့ ကျွန်တော်တို့ မြစ်ကမ်းတစ်လျှောက်နဲ့ မြို့အထက် ဘက်မှာရှိတဲ့ မြစ်ကမ်းတစ်လျှောက်မှာ ရေအနက်မြင့်မားတဲ့အတွက်ကြောင့် ရေလွှဲရေကာများ တည်ဆောက်ရန် မလွယ်ကူကြောင်း၊ မလွယ်ကူခြင်းတို့ကြောင့် တိုက်ရိုက်ကာကွယ် နည်းစနစ် ဖြစ် တဲ့ ကမ်းထိန်းတမံများနဲ့ ကမ်းထိန်းနံရံ များတည်ဆောက်ကာကွယ်ပေးရခြင်းဖြစ်ပါတယ်။ မင်းပြားမြို့ ကမ်းပြို ကာကွယ်ရေးအတွက် ရေလမ်းကြောင်းပြောင်းလွှဲရန် မလွယ်ကူတဲ့အတွက်ကြောင့်မို့လို့ ကမ်းထိန်းတမံများနဲ့အတူ ရေကာတာအတိုတွေကို အဆင့်ဆင့် တည်ဆောက် ပြီးတော့ ကာကွယ်ရန် လိုအပ်ပါတယ်။ ဒါ့အပြင် ဖြစ်ပေါ်တိုးတက်လာတဲ့ ကမ်းပါးအခြေအနေပေါ်မူတည်ပြီးတော့ နှစ်အလိုက် ဆက်လက် ဆောင်ရွက်သွားရန်လည်း လိုအပ်မှာ ဖြစ်ပါတယ်။ ပို့ဆောင်ရေးဝန်ကြီးဌာန ရေအရင်းအမြစ်နဲ့ မြစ်ချောင်းများဖွံ့ဖြိုးတိုးတက်ရေးဦးစီးဌာနက ရေကြောင်းသွားလာမှု ရှိသော အဓိကမြစ်ကြီးများရဲ့ ရေလမ်းကြောင်းကောင်းမွန်ရေးအတွက် မြစ်ကြောင်းထိန်းသိမ်း ပြုပြင်ရေး လုပ်ငန်းတွေကို အဓိကထားပြီးတော့ ဆောင်ရွက်နေရပါတယ်။ မြန်မာနိုင်ငံအတွင်းမှာရှိတဲ့ မြစ်ကြောင်းများအတွင်းမှာ ရေတိုက်စားမှုကြောင့် ကမ်းပြို ကာကွယ်ရေးလုပ်ငန်းတွေကို ၂၀၁၃-၂၀၁၄ ခုနှစ်ဘဏ္ဍာရေးနှစ်ကနေစပြီးတော့ သက်ဆိုင်ရာ ပြည်နယ်နဲ့ တိုင်းဒေသကြီးအစိုးရများမှာ ၎င်းတို့ရဲ့ ရန်ပုံငွေတွေမှာ ထည့်သွင်းပြီးတော့ ရေးဆွဲဆောင်ရွက်သွားဖို့ ဖြစ်ပါတယ်။ သို့ဖြစ်ပါ၍ ကျွန်တော်တို့ အမျိုးသားလွှတ်တော် ကိုယ်စားလှယ်ကြီး မေးမြန်းထားတဲ့ မင်းပြားမြို့ ကမ်းပြို ထိန်းသိမ်းနိုင်ရေးအတွက် ရေလမ်းကြောင်း လွှဲပြောင်းဆောင်ရွက်ပေးနိုင်ရေးကိစ္စကို ရခိုင်ပြည်နယ်အစိုးရသို့ ရခိုင်ပြည်နယ် လွှတ်တော်မှ တစ်ဆင့် အဆိုပြုဆောင်ရွက်စေသင့်ပါကြောင်း ပြန်လည်ဖြေကြား အပ်ပါတယ်။ အမျိုးသားလွှတ်တော်ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ဆက်လက်ပြီးတော့ ရခိုင်ပြည်နယ် မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ဒေါက်တာအေးမောင်ရဲ့ ကျွန်တော်တို့ ၂၀၁၁-၂၀၁၅ ကာလတို(၅)နှစ်စီမံကိန်းနဲ့ ပတ်သက်၍ ရခိုင်ပြည်နယ်တောင်ပိုင်း ဂွ၊ သံတွဲ၊ တောင်ကုတ်မြို့နယ်များမှာ နိုင်ငံတကာနဲ့ ချိတ်ဆက်ကုန်စည်ပို့ဆောင်ခြင်း၊ လက်ခံခြင်းအား တရားဝင်ဆောင်ရွက်ခွင့်ပြုထားသော ကုမ္ပဏီပိုင်သင်္ဘောဆိပ်များ တည်ဆောက်ခွင့်ပြုထားခြင်း ရှိ/မရှိ စပ်လျဉ်းတဲ့မေးခွန်းနဲ့ ပတ်သက်ပြီး ဆက်လက်ဖြေကြားသွားမှာ ဖြစ်ပါတယ်။ ကျွန်တော်တို့ ဒေါက်တာအေးမောင် ရဲ့ ခုနက မေးခွန်းမှာ အစကနဦးပိုင်းမှာ ဒါဆက်စပ်တဲ့အချက်အလက်တွေ တင်ပြထားတာ အများ ကြီး ပါပါတယ်။ ကျွန်တော်တို့ ကမ်းရိုးတန်းနဲ့ ပင်လယ်ပြင် ကာကွယ်ရေး၊ လုံခြုံ ရေး ဒီလိုကိစ္စတွေလည်း အများကြီးပါပါတယ်။ ကျွန်တော်တို့ ပို့ဆောင်ရေးဝန်ကြီးဌာနအနေနဲ့တော့ အဓိက က ကျွန်တော်တို့က ဆိပ်ကမ်းနဲ့ မြစ်ကြောင်းလမ်း၊ နောက်ပြည်တွင်းရေကြောင်း ပို့ဆောင်ရေး ဒီလိုကိစ္စတွေပဲ ဆောင်ရွက်နေ တာဖြစ်ပါတယ်။ ဒါကြောင့်မိုလို့ ကျွန်တော်တို့ ဒီသဘာဝဓာတ်ငွေ့ကုန်ချောဖြစ်တဲ့ Gas အိုးတွေကို နိုင်ငံစုံကနေပြီးတော့ ရန်ကုန်မြို့အပါအဝင် ပြည်တွင်းဈေးကွက်သို့ ဝင်ပေါက်များစွာဖြင့် ဝင်ရောက်ခဲ့ပုံကို တင်ပြတဲ့အခါမှာ ပင်လယ်လမ်းကြောင်းနဲ့ သံတွဲ၊ တောင်ကုတ်သို့ အဲဒီကနေ တစ်ဆင့် ကုန်ကားများနဲ့ ရန်ကုန်မြို့သို့ လို့ဖော်ညွှန်းခဲ့ရာမှာ ရခိုင်ပြည်နယ် တောင်ပိုင်း ဂွ၊ သံတွဲ၊ တောင်ကုတ်မြို့နယ်များမှာ နိုင်ငံတကာနဲ့ ချိတ်ဆက် ကုန်စည်ပို့ဆောင်ခြင်း၊ လက်ခံခြင်းအား တရားဝင်ခွင့်ပြု ဆောင်ရွက်ထားသော ကုမ္ပဏီပိုင်သင်္ဘောဆိပ်များ တည်ဆောက်ခွင့်ပြုထားခြင်း ရှိ/ မရှိ ဆိုတာနဲ့ပတ်သက်ပြီးတော့ ကျွန်တော်တို့ ရခိုင်ပြည်နယ် တောင်ပိုင်း ဂွ၊ သံတွဲ၊ တောင်ကုတ်မြို့နယ်များမှာနိုင်ငံတကာနဲ့ ချိတ်ဆက် ကုန်စည်ပို့ဆောင်ခြင်း၊ လက်ခံခြင်းတွေကို တရားဝင်ဆောင်ရွက်ခွင့်ပြုထားတဲ့ ကုမ္ပဏီပိုင်သင်္ဘောဆိပ်များ တည် ဆောက် ခွင့်ပြုထားခြင်း မရှိ ပါကြောင်းဖြေကြားအပ်ပါတယ်။ သို့ အတွက်ကြောင့်မိုလို့ ဒီဒုတိယမေးခွန်းဖြစ်တဲ့ ဒီသင်္ဘောဆိပ်များကို မည်သည့် ကာလမှစ၍ တည်ဆောက်ခွင့်အား တရားဝင်ခွင့်ပြုခဲ့သည်။ မည်ကဲ့သို့ စိစစ်ရေးအဖွဲ့များဖြင့် တရားဝင် စိစစ်ရန် မည်သည့်ကာလမှစ၍ စိစစ်ခွင့်ပြုခဲ့သည်။ နိုင်ငံ့ဘဏ္ဍာငွေဖြင့် Expord မှမည်မျှ၊ Impord မှမည်မျှ ဘဏ္ဍာနှစ်အလိုက်ရရှိခဲ့သည်တို့ကို ကုန်တန်ချိန်နဲ့ ကုန်ပစ္စည်း အမျိုးအစားတို့နှင့်တကွ ဖော်ပြပေးနိုင်မှုရှိ/မရှိဆိုတာနဲ့ ပတ်သက်ပြီးတော့ ကျွန်တော်တို့ ကုမ္ပဏီပိုင်သင်္ဘောဆိပ်များ တည်ဆောက်ခွင့်ပြုထားခြင်းမရှိတဲ့အတွက် ဒါဖြေကြားရန်မရှိပါဘူး ခင်ဗျား။ နောက်တတိယ မေးခွန်းဖြစ်တဲ့ တရားဝင်ခွင့်ပြုမှု မရှိခဲ့ဘူးဆိုပါလျှင် အဆိုပါ အရပ်ဒေသများ၌ ပုဂ္ဂလိက ကုမ္ပဏီပိုင် သင်္ဘောဆိပ်ကြီးများ၌ နိုင်ငံထွက်ကုန်မျိုးစုံ စပါး၊ ဆန်၊ သစ်နဲ့ အခြားတို့ ကာလများစွာမှ ယနေ့ကာလအထိ မည်သူ၏ခွင့်ပြုချက်ဖြင့် သွားခွင့်ရနေသည်။ မည်သည့်အရပ်ဒေသများသို့ သွားခွင့်ပြုခဲ့သည်၊ ပုဂ္ဂလိကပိုင်သင်္ဘောဆိပ်ကြီးများကို မည်သည့် ရည်ရွယ်ချက်ဖြင့် တည်ဆောက်ခွင့်ပြုခဲ့သည်။ အဆိုပါသင်္ဘောဆိပ်များမှ အကောက်ခွန်မဲ့ ပစ္စည်းမျိုးစုံ မဝင်/ မထွက်ရအောင် မည်ကဲ့သို့စီမံချက်ဖြင့်တားဆီး ကာကွယ်ခဲ့သည်တို့ကို သိရှိလိုပါသည်ဆိုတာနဲ့ ပတ်သက်ပြီးတော့ ကျွန်တော်တို့ မြန်မာ့ဆိပ်ကမ်း အာဏာပိုင်အနေနဲ့ သံတွဲ၊ လုံးသာဆိပ်ကမ်းတွင် သင်္ဘောဆိပ်ခံဗောတံတား တစ်စုံသာမြန်မာ့ ဆိပ်ကမ်းအာဏာပိုင်ရဲ့ အုပ်ချုပ်မှုအောက်မှာ ရှိပါတယ်။ စပါး၊ ဆန်နဲ့ ကုန်စည်များ တင်ပို့ခြင်း မရှိပါဘူး။ ဂွ၊ သံတွဲ၊ တောင်ကုတ်မြို့နယ်များမှာ မြန်မာ့ဆိပ်ကမ်းအာဏာပိုင် အုပ်ချုပ်မှုအောက်မှာရှိတဲ့ ဆိပ်ခံဗော တံတားများ မရှိတဲ့အတွက်ကြောင့်မိုလို့ ဒီမေးခွန်းနဲ့ ပတ်သက်ပြီးတော့ ကျွန်တော်တို့ ဖြေကြား နိုင်ခြင်း မရှိပါကြောင်း ပြန်လည်ဖြေကြား အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<title>ဝန်ထမ်းများပြောင်းရွှေ့ရေး၊ ရာထူးတိုးမြှင့်ရေးတို့နှင့်ပတ်သက်၍ တိကျသည့် ဝန်ထမ်းဆိုင်ရာ စည်းမျဉ်းစည်းကမ်းချက်များ ချမှတ်ဆောင်ရွက်ထားခြင်း ရှိ၊ မရှိနဲ့ စပ်လျဉ်းသည့်မေးခွန်း</title>
<speech type="speaker">ချင်းပြည်နယ် မဲဆန္ဒနယ်အမှတ်(၂)မှ ဦးဇုန်လှယ်ထန်းက ဝန်ထမ်းများ ပြောင်းရွှေ့ရေး၊ ရာထူးတိုးမြှင့်ရေးတို့နှင့် ပတ်သက်၍ တိကျသည့် ဝန်ထမ်းဆိုင်ရာစည်းမျဉ်း စည်းကမ်းချက်များ ချမှတ်ဆောင်ရွက်ထားခြင်းရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါ တယ်</speech>
<speech><mp id="38">ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ် (၂)</mp>လေးစားအပ်တဲ့ ဥက္ကဋ္ဌကြီးခင်ဗျား။ ဥက္ကဋ္ဌကြီးနဲ့တကွ လွှတ်တော်ကိုယ်စားလှယ်များ အစိုးရအဖွဲ့အစည်းမှ ပုဂ္ဂိုလ်များ၊ ဧည့်သည်တော်များအားလုံး မင်္ဂလာပါလို့ ဦးစွာ နှုတ်ခွန်းဆက်သလိုပါတယ်။ ဒီမေးခွန်းကို မေးမြန်းခွင့်ပြုတဲ့အတွက် ဥက္ကဋ္ဌကြီးကို များစွာကျေးဇူးတင်ရှိပါကြောင်း ဦးစွာ ပြောကြားလိုပါတယ်။ ကျွန်တော် ဒီမေးခွန်းကိုမေးမြန်းရတဲ့ အကြောင်းအရင်းကတော့ ကျွန်တော်တို့ ဖလမ်းမြို့မှာ ဒီမြို့နယ်ခန်းမမှာ ကျွန်တော်တို့ ဒီအတွေ့အကြုံရှင်းလင်းပွဲလုပ်တဲ့ အချိန်မှာ မြို့မိ၊ မြို့ဖတွေကတင်ပြတာက ကျွန်တော်တို့ ဖလမ်းမြို့တို့ ချင်းပြည်နယ်တွေကို ဒီဝန်ထမ်းတွေ ပြစ်ဒဏ်ချမှတ်တဲ့နေရာမှာအသုံးပြု ခံရတယ်။ ကျွန်တော်တို့ ဒီဝန်ထမ်းကောင်းတွေ မရဘူး။ ဒီကျွန်တော်တို့ တစ်နေရာရာမှာပြစ်ဒဏ်ချမှတ်စရာရှိရင် ချင်းပြည်နယ်ကိုပဲပို့တယ်။ကျွန်တော်တို့မှာ ဒီဝန်ထမ်းကောင်းမရဘူး။ ဒါကဘယ်လိုလဲ၊ ဒီဆိုပြီးတော့ ကျွန်တော့်ကို မေးပေးပါလို့ မြို့မိ မြို့ ဖအဖွဲ့တွေ နောက်ပြီးတော့ဒီ ပြည်သူလူထုကမေးမြန်းတဲ့အတွက် ဒါမေးမြန်း ပါတယ်။ ပြီးတော့ နောက်တစ်ခုကလည်း ဖလမ်းမြို့မှာကျတဲ့ စသုံးလုံးကို ကျွန်တော် စကားပြောကြည့်တဲ့အချိန်မှာ ကျွန်တော့်ကို တစ်နှစ်ပဲ ပို့မယ်လို့ပြောတယ်။ ခုနှစ်တော်တော် ကြာနေပြီ။ အခုထိလည်း သူတို့ပြန်မခေါ်သေးဘူးဆိုတာမျိုးလည်း ရှိတယ်။ ပြီးတော့ ကျွန်တော့် အစ်ကိုဝမ်းကွဲနဲ့ ပတ်သက်လို့ရှိရင် သူက အခုလက်ရှိမှာ ချင်းပြည်နယ် စည်ပင်ရုံးပေါ့။ ပြည်နယ်ရုံးမှာ ဦးစီးအရာရှိအနေနဲ့ လုပ်တယ်။ သူက ဒီဝန်ထမ်းရွေးချယ်လေ့ကျင့်ရေးကနေ ဒီဦးစီးအရာရှိကို ဝင်တာ ဖြစ်ပါတယ်။ (၁၅) နှစ်လောက်ကြာနေပါပြီ။ သူလုပ်တာ။ ပြီးတော့ သူ့ကို ကယားပြည်နယ်ပို့လိုက်၊ ဖလမ်းပို့လိုက်၊ ဟားခါးပို့လိုက် အဲဒီလိုပဲ ပြောင်းရွှေ့နေရတယ်။ ပြီးတော့ သူနဲ့အတူတူဝင်တဲ့ ဒီတချို့တွေဆိုရင် ညွှန်မှူးအဆင့်တောင်ရောက်နေပြီ။ ပြီးတော့ သူနဲ့ အတူတူဝင်တဲ့ ဒီတချို့ ဒု-ဦးစီးအဆင့်ကနေဝင်တဲ့ တချို့တွေဆိုရင်လည်း ဒုညွှန်မှုး အဆင့်သို့ရောက်နေပြီ။ သူကကျတော့၊ အဲဒါကျတော့ အဲဒီလိုမျိုး ဒီရာထူး တက်ရန်ပေါ့၊ ရာထူးတိုးမြှင့် ရန်အတွက် စာမေးပွဲဖြေခွင့်လည်းမရ၊ ဒီလိုပေါ့၊ ဒီ သူက စာမေးပွဲ ဖြေလို့ ဒီ Very Fdir ပေါ့၊ ဒီ မျှမျှတတ သူက Qudifine မဖြစ်ဘူးဆိုရင်လည်း ကျွန်တော်တို့က လက်ခံတာပေါ့နော်။ ဒီလိုပဲ ဘာမှလည်း မေးမြန်းတာလည်းမရှိ၊ ဒီလိုပဲ နေနေပြီးတော့ သူနဲ့ အတူတူ ဝင်တဲ့သူတွေက ညွှန်မှူးအဆင့် ရောက်တဲ့အချိန်မှာပဲ သူက ဦးစီးအရာရှိအနေနဲ့ပဲ ဒီပြည်နယ် စည်ပင်ရုံးမှာ အခုအလုပ်လုပ်နေတယ်။ အဲဒီလိုမျိုးပဲသူက၊ ဝန်ထမ်းတွေကလည်း ဒီလိုမျိုးဆိုတော့ စိတ်ဓာတ်ကျ တယ်။ စိတ်ဓာတ်ကျစရာတွေဖြစ်လာတယ်။ အဲဒါကြောင့် ကျွန်တော် ဒီမေးခွန်းကို မေးမြန်းရခြင်းလည်းဖြစ်ပါတယ်။ ဆိုတော့ ဒီမေးခွန်းကတော့ ဝန်ထမ်းပြောင်းရွှေ့ ရေး၊ ရာထူးတိုးမြှင့်ရေး တို့နှင့်ပတ်သက်၍ တိကျသည့် ဝန်ထမ်းဆိုင်ရာ စည်းမျဉ်းစည်းကမ်းချက်များ ချမှတ်ဆောင်ရွက်ထားခြင်း ရှိ/မရှိ မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီး ပြည်ထောင်စု ရာထူးဝန်အဖွဲ့၊ အဖွဲ့ဝင်က ဖြေကြားပေးဖို့ ဖြစ်ပါတယ်</speech>
<speech><agency id="53">ဦးမန်းမောင်မောင် (ပြည်ထောင်စုရာထူးဝန်အဖွဲ့၊ အဖွဲ့ဝင်)</agency>အမျိုးသား လွှတ်တော် ဥက္ကဋ္ဌကြီးနဲ့တကွ ကိုယ်စားလှယ်များ၊ ဧည့်သည်တော်များ အထူးပဲလေးစားပါတယ်။ ကျွန်တော် ကတော့ ပြည်ထောင်စုရာထူးဝန်အဖွဲ့ကိုယ်စား ချင်းပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးဇုန်လှယ်ထန်း မေးတဲ့မေးခွန်းနဲ့ပတ်သက်ပြီးတော့ ဖြေကြားဖို့ ဖြစ်ပါတယ်။ ကျွန်တော်ကတော့ ပြည်ထောင်စုရာထူးဝန်အဖွဲ့ဝင် ဦးမန်းမောင်မောင် ဖြစ်ပါတယ်။ ဦးဇုန်လှယ်ထန်းရဲ့ မေးခွန်းမှာ အပိုင်း(၂)ပိုင်းပါပါတယ်။ တစ်ပိုင်းက ပြောင်းရွှေ့ရေး နဲ့ ပတ်သက်ပါတယ်။ တစ်ပိုင်းက ရာထူးတိုးမြှင့်ရေးနဲ့ ပတ်သက် ပါတယ်။ အဲဒီလိုရှိပါတယ်။ အဲဒီတော့ ဒါနဲ့ပတ်သက်ပြီးတော့ ဝန်ထမ်းစည်းမျဉ်းစည်းကမ်းတွေလည်း ချမှတ်ထားတာ ရှိပါတယ်။ အဲဒီတော့ ပထမပိုင်းအနေနဲ့ ကျွန်တော်တို့ ပြောင်းရွှေ့တဲ့အပိုင်းကို တင်ပြရမယ် ဆိုရင် ဝန်ထမ်းပြောင်းရွှေ့ရေးနဲ့ပတ်သက်လို့ ဗဟိုအဖွဲ့အစည်းများဟာ ပြည်ထောင်စုဝန်ကြီး ဌာနတိုင်းအနေနဲ့ ဖွဲ့စည်းပုံခြင်း မတူညီကြပါဘူး။ ထိုနည်းတူပဲ လုပ်ငန်းသဘောသဘာဝအရ လည်း၊ ထမ်းဆောင်ရတဲ့ တာဝန်တွေအရလည်း မတူညီကြပါဘူး။ ဒါကြောင့် တချို့သော ပြည်ထောင်စုဝန်ကြီးဌာနများဟာ မြန်မာနိုင်ငံတစ်ဝန်းလုံးမှာ ရုံးတွေရှိကြပြီးတော့ တချို့သော ဝန်ကြီးဌာနများဟာ နေပြည်တော်မှာသာရှိပါတယ်။ နေပြည်တော်မှာ ရုံးစိုက် ထားခြင်းမရှိပါဘူး။ ဥပမာအားဖြင့်ပြောရမယ်ဆိုရင် နိုင်ငံခြားရေးဝန်ကြီးဌာနလို ဝန်ကြီးဌာနဟာ နေပြည်တော်မှာပဲ ရှိပါတယ်။ ကျန်တဲ့ဟာတွေက ကျွန်တော်တို့ ကမ္ဘာ့နိုင်ငံအသီးသီးမှာ သံရုံးတွေ ဖွင့်လှစ်ထားပြီးတော့ ဝန်ထမ်းတွေက သံရုံးတွေမှာ အလှည့်ကျ သွားရောက်တာဝန် ထမ်းဆောင်ကြရပါတယ်။ အဲဒီလို တာဝန်ရွှေ့ပြောင်းပြီးတော့ ထမ်းဆောင်ကြရတဲ့အတွက်ကြောင့်မို့လို့ ဝန်ကြီးဌာနတွေအားလုံးက တပြေးညီလိုက်နာကျင့်သုံးရတဲ့ စည်းမျဉ်းစည်းကမ်း ပြောင်းရွှေ့ တာနဲ့ ပတ်သက်လို့ သတ်မှတ်ထားခြင်း မရှိပါဘူး။ မိမိတို့ရဲ့ အဖွဲ့အစည်း အတွင်းမှာသာလျှင် သတ်မှတ်ထားတဲ့ စည်းမျဉ်းစည်းကမ်းချက်တွေနဲ့ ပတ်သက်ပြီးတော့ ပြောင်းရွှေ့ တာ ရှိပါတယ်။ ဒါကျွန်တော်တို့ ပြည်တွင်းပြောင်းရွှေ့နေရာချထားခြင်းနဲ့ ပတ်သက်လို့ပါ။ ဒုတိယ အချက်ဖြစ်တဲ့ ကျွန်တော်တို့ ရာထူးတိုးမြှင့်ရေးနဲ့ပတ်သက်လို့ ယခင်က ဗဟို ကျွန်တော်တို့ အဖွဲ့အစည်း ဝန်ကြီးဌာနတွေက နိုင်ငံတော်ကောင်စီက ထုတ်ပြန်ထားတဲ့ ဝန်ထမ်းများ ရာထူး တိုးမြှင့်ခြင်းဆိုင်ရာ လုပ်ထုံးလုပ်နည်းနဲ့ အညီပဲ လိုက်နာပြီးတော့ ဆောင်ရွက်လျက်ရှိပါတယ်။ ရာထူးတိုးမြှင့်ရေးမှာလည်း ဒီလိုပဲဆောင်ရွက်နေပါတယ်။ အခုအချိန်အခါမှာ စနစ်တွေ ပြောင်းလဲ ပြီးဖြစ်တဲ့အတွက်ကြောင့်မိုလို့ မဆီလျော်တော့တဲ့ လုပ်ထုံးလုပ်နည်းတွေကို၊ စည်းမျဉ်းစည်းကမ်းတွေကို ပြန်လည်ပြင်ဆင်နိုင်ဖို့ ကျွန်တော်တို့ ပြည်ထောင်စုရာထူးဝန်အဖွဲ့က နိုင်ငံ့ဝန်ထမ်း ဥပဒေကို ရေးဆွဲပြုစုပြီးတော့ တင်ပြခဲ့တဲ့အခါမှာ ပြည်ထောင်စုလွှတ်တော်က ဥပဒေအမှတ်(၅) အဖြစ် ပြဋ္ဌာန်းခဲ့ပြီးတော့ ၂၀၁၃ခုနှစ်၊ မတ်လ ၈ ရက်နေ့မှာ နိုင်ငံတော်သမ္မတ က လက်မှတ် ရေးထိုးခဲ့ပြီး ဖြစ်ပါတယ်။ အဲဒီလို နိုင်ငံ့ဝန်ထမ်းဥပဒေရဲ့ အခန်း(၇)မှာ ဝန်ထမ်းများ၏ ရာထူးတိုးမြှင့်ခြင်းကိစ္စနဲ့ စပ်လျဉ်းပြီးတော့ တိကျတဲ့မူဝါဒတွေကို ပုဒ်မ ၂၃ ကနေပြီးတော့ ကျွန်တော်တို့ ၃၀ အထိ သတ်မှတ်ပြဋ္ဌာန်းထားပါတယ်။ ဆက်လက်ပြီးတော့လည်း နိုင်ငံ့ဝန်ထမ်းနည်းဥပဒေကိုလည်း လိုက်လျောညီထွေ ရေးဆွဲပြုစုပြီးတော့ ပြည်ထောင်စုရာထူးဝန်အဖွဲ့ ကနေပြီးတော့ တင်ပြရန် စီစဉ်လျက် ရှိပါတယ်။ အဲဒီတော့ နိုင်ငံ့ဝန်ထမ်းနည်းဥပဒေတွေအတည်ပြု ထုတ်ပြန်ပြီးတဲ့ အချိန်မှာ ဝန်ထမ်းရာထူးတိုးမြှင့်ရေးကိစ္စနဲ့ ပတ်သက်လို့ ခေတ်စနစ်နဲ့ကိုက်ညီပြီးတော့ ပိုမို တိကျမျှတတဲ့လုပ်ထုံးလုပ်နည်းတွေကို ကျင့်သုံးသွားနိုင်မယ်လို့ အခြေအနေရှိကြောင်း တင်ပြ အပ်ပါတယ်။ အထူးသဖြင့် ဦးဇုန်လှယ်ထန်းရဲ့ မေးမြန်းချက်နဲ့ပတ်သက်လို့ အခုလို ဖြေဆိုခွင့် ရတဲ့အတွက် အထူးပဲ ကျေးဇူးတင်ရှိကြောင်း တင်ပြရင်းနဲ့ ကျေးဇူးပါ။ (ဩဘာသံများ)</speech>
<title>ကုန်သွယ်ရေးဂိုဒေါင်နဲ့ ဂိုဒေါင်ဝန်းများအား ပုဂ္ဂလိက သို့မဟုတ် သင့်လျော်သော အဖွဲ့အစည်း များသို့ လွှဲပြောင်းပေးမည့် အခြေအနေကိုသိရှိလိုခြင်းနှင့် ကျေးရွာများရှိ စပါးအဝယ်ဒိုင် ဝန်းများအား မူလပိုင်ရှင် သို့မဟုတ် ကျေးရွာသို့ လွှဲပြောင်းပေးမည့်အခြေအနေကို သိရှိလိုခြင်း နှင့်စပ်လျဉ်းသည့်မေးခွန်း</title>
<speech type="speaker">စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးသိန်းလှိုင်က ကုန်သွယ်ရေးဂိုဒေါင်နဲ့ ဂိုဒေါင်ဝန်းများအား ပုဂ္ဂလိက သို့မဟုတ် သင့်လျော်သော အဖွဲ့အစည်း များသို့ လွှဲပြောင်းပေးမည့် အခြေအနေကို သိရှိလိုခြင်းနှင့် ကျေးရွာများရှိ စပါး အဝယ်ဒိုင် ဝန်းများအား မူလပိုင်ရှင် သို့မဟုတ် ကျေးရွာသို့ လွှဲပြောင်းပေးမည့်အခြေအနေကို သိရှိလိုခြင်း နှင့်စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="56">ဦးသိန်းလှိုင်၊ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသား လွှတ်တော်ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ဦးစွာဆုမွန်ကောင်း တောင်းရင်း ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၈)မှ အမျိုးသားလွှတ်တော်ကိုယ်စားလှယ် ဦးသိန်းလှိုင် ဖြစ်ပါတယ်။ ကျွန်တော် မေးမြန်းလိုတဲ့ ကိစ္စကတော့ ကုန်သွယ်ရေးဌာနနဲ့ ပတ်သက်တဲ့ မေးခွန်း ဖြစ်ပါတယ်။ အဲဒီတော့ ကျွန်တော်တို့ ကုန်သွယ်ရေးဌာနများ ဖျက်သိမ်းလိုက်တဲ့အခါမှာ ကုန်သွယ်ရေးဂိုဒေါင်များဟာ ကျွန်တော်တို့ မြန်မာပြည် တစ်နံတစ်လျားမှာ ကျန်ရှိနေခဲ့ပါတယ်။ ဂိုဒေါင်များဟာ အများအားဖြင့်အသုံးလည်းမပြု၊ ပြန်လည်ပြုပြင်ခြင်းလည်းမရှိတော့ဘဲ ပျက်စီး ယိုယွင်းနေပြီး အချို့မှာ အန္တရယ်ဂိုဒေါင်အဆင့်တောင် ရောက်ရှိနေပြီဖြစ်ပါတယ်။ အဲဒီတော့ ဂိုဒေါင်များကို အမှန်တော့ ပုဂ္ဂလိကကို လွှဲပြောင်းပေးလိုက်ရင် နိုင်ငံတော်မှာလည်း ဝင်ငွေရရှိပြီး အလဟဿဖြစ်နေတဲ့ ဂိုဒေါင်နဲ့ ဂိုဒေါင်ဝန်းများကို ဒေသအကျိုး၊ ပြည်သူအကျိုးအတွက် အသုံးချနိုင်တဲ့အတွက် အမြန်ဆုံးနဲ့ အလွယ်ကူအရှင်းလင်းဆုံးနည်းနဲ့ လွှဲပြောင်းပေးသင့်တယ်လို့ တင်ပြလိုပါတယ်။ ကျွန်တော့်အနေနဲ့ ဒီမေးခွန်းဖြစ်ပေါ်လာရခြင်း အကြောင်းအရင်းနဲ့ ပတ်သက်ပြီး ကျွန်တော့်ရဲ့ ကိုယ်တွေ့ဖြစ်ရပ်ကလေးတစ်ခုပြောရရင် ကျွန်တော်တို့ စစ်ကိုင်းတိုင်း၊ ကလေးမြို့ မှာ ကျွန်တော်တို့ မြို့မဈေး ရှိပါတယ်။ မြို့မဈေးဟာ ကျွန်တော်တို့ မြို့ရဲ့အခြေအနေနဲ့ဆိုရင် ဈေးက ကျဉ်းမြောင်းပါတယ်။ ပြွတ်သိပ်ကြပ်ညပ်နေပါတယ်။ အဲဒီမြို့မဈေးနဲ့ကပ်ရက်မှာ ဝန်းလွတ်တစ်ဝန်း ရှိပါတယ်။ အဲဒီဝန်းလွတ်ဟာ မြို့မဈေးရဲ့ ဧရိယာလောက်ပဲရှိပြီးတော့ ကျွန်တော်တို့ ဘာမှလည်းအသုံးမပြုပါဘူး။ အဲဒါကြောင့်မို့ ကျွန်တော်တို့ မြို့မိမြို့ဖများနဲ့ ဈေးသူ ဈေးသားများရဲ့ ဆန္ဒအရ လွန်ခဲ့တဲ့ (၅) နှစ်၊ (၆)နှစ်လောက်ကစပြီး ဒီဝန်းကိုရဖို့ ကျွန်တော်တို့ ကြိုးစားခဲ့ကြပါတယ်။ ဒါ ကျွန်တော်တို့ ကိုယ်တိုင် ကြိုးစားခဲ့ပါတယ်။ သို့သော်လည်းပဲ အောင်မြင်မှု မရခဲ့ပါဘူး။ ဒါကြောင့်မို့ ဒီမေးခွန်းကို ကျွန်တော် မေးမြန်းရခြင်းဖြစ်ပါတယ်။ နောက်တစ်ခါ ကျွန်တော်တို့ ကုန်သွယ်လယ်ယာခေတ်ကပဲ ကျေးရွာများမှာ စပါး အဝယ်ဒိုင်များ ဖွင့်လှစ်ခဲ့ပါတယ်။ ဖွင့်လှစ်ခဲ့တဲ့အခါမှာ စပါးအဝယ်ဒိုင်များဟာ ကျေးရွာပိုင်၊ ပုဂ္ဂလိကပိုင်မြေများကို အသုံးပြုခဲ့ကြပါတယ်။ နောက်ပိုင်းဌာနက ပုံစံ (၁၀၅)၊ (၁၀၆)တွေနဲ့ ဌာနပိုင်အဖြစ် ဒါအမည်ပြောင်းခဲ့ကြပါတယ်။ အခုအခါမှာ ဌာနကစပါးဝယ်ယူခြင်း မရှိတော့တဲ့ အတွက် အဆိုပါဝန်းများနဲ့ ဂိုဒေါင်များဟာ အသုံးပြု သူမရှိဘဲ တောရိုင်းချုံပုတ်ထပြီး ကျွန်တော်တို့ ဂိုဒေါင်များဟာလည်း ယာယီတည်ဆောက်ထားတာဖြစ်တဲ့အတွက် လုံးဝ ပျက်စီးနေပြီဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ ဒါကို၊ ဒီမြေရာဇဝင်ကို သေချာလေ့လာပြီး မူလပုဂ္ဂလိကပိုင်ရှင် ရှိပါက ပြန်လည်လွဲပြောင်းပေးသင့်ပြီး မူလပိုင်ဆိုင်မှု မရှိပါက ကျေးရွာ များသို့ လွှဲပြောင်းပေးသင့်ပါတယ်။ ဒါမှသာ အဆိုပါ ဒိုင်ကွဲများဟာ အခုအခါမှာ ကျေးရွာ များဟာ တော်တော် ကျယ်ကျယ်ဝန်းဝန်းနဲ့ နေရာကောင်းတွေမှာရှိနေတဲ့အတွက် ကျေးရွာတွေရဲ့ ဒါ ကျောင်းဆောက်တာတို့၊ နောက်တစ်ခါ အခြားကျေးရွာရဲ့ အကျိုး အသုံးချလို့ရမှာ ဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ မေးမြန်းလိုတဲ့ မေးခွန်းကတော့၊ မေးခွန်းနံပါတ်(၁)ကတော့ ကုန်သွယ်ရေးဂိုဒေါင်နဲ့ ဂိုဒေါင်ဝန်းများအား ပုဂ္ဂလိက သို့မဟုတ် သင့်လျော်သော အဖွဲ့အစည်း များသို့ အမြန်ဆုံး လွဲပြောင်းမည့်အခြေအနေအား သိရှိလိုပါတယ်။ မည်သည့်စနစ်မျိုးဖြင့် လွှဲပြောင်း ပေးမည်ကိုလည်း သိရှိလိုပါတယ်။ မေးခွန်း(၂)အနေနဲ့ ကျေးရွာများရှိ စပါးအဝယ်ဒိုင်များအား မူလပိုင်ရှင် သို့မဟုတ် ကျေးရွာသို့ လွှဲပြောင်းပေးမည့်အခြေအနေနှင့် မည်သည့်ကာလ တွင်လွဲပြောင်းပေးမည်ကို သိရှိလိုပါသဖြင့် ဥက္ကဋ္ဌကြီးမှတစ်ဆင့် ပြည်သူလူထုကိုယ်စား မေးမြန်း အပ်ပါတယ်။ ကျေးဇူးတင်ပါတယ်။</speech>
<speech type="speaker">စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="97">ဒေါက်တာပွင့်ဆန်း(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် တက်ရောက်လာကြသော အမျိုးသား လွှတ်တော်ကိုယ်စားလှယ်တော်ကြီးများ၊ ဧည့်သည်တော်ကြီးများ စိတ်၏ ချမ်းသာခြင်း၊ ကိုယ်၏ ကျန်းမာခြင်းနဲ့ ပြည့်စုံပါစေလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီး ဒေါက်တာပွင့်ဆန်း ြစ်ပါတယ်။ စစ်ကိုင်းတိုင်းဒေသကြီး မဲဆန္ဒနယ်မြေအမှတ်(၈) အမျိုးသားလွှတ်တော် ကိုယ်စားလှယ် ဦးသိန်းလှိုင် ရဲ့ ပထမမေးခွန်းဖြစ်တဲ့ ကုန်သွယ်ရေးဂိုဒေါင်နဲ့ ဂိုဒေါင်ဝင်းများအား ပုဂ္ဂလိက (သို့မဟုတ်) သင့်လျော်သော အဖွဲ့အစည်းများသို့ လွှဲပြောင်းပေးမည့် အခြေအနေအား သိလိုပါ သည်။ မည်သည့်စနစ်မျိုးဖြင့် လွှဲပြောင်းပေးမည်ကိုလည်း သိလိုပါသည်နှင့် ပတ်သက်၍ ဖြေကြားမှာ ဖြစ်ပါတယ်။ ကျွန်တော်တို့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန မြန်မာ့လယ်ယာ ထွက်ကုန်ပစ္စည်းရောင်းဝယ်ရေးအနေနဲ့ ၂၀၀၃ ခုနှစ်မှာ ထုတ်ပြန်ကြေညာခဲ့တဲ့ ဆန်စပါး ဝယ်ယူရေးမူဝါဒသစ်အရ ဆန်စပါး၊ ပဲမျိုးစုံနဲ့ လယ်ယာထွက်သီးနှံများ အားလုံးကို စိုက်ပျိုး ထုတ်လုပ်ခြင်း၊ ကြိတ်ခွဲခြင်း၊ သိုလှောင်ခြင်း တင်ပို့ရောင်းချခြင်းများအတွက် အစိုးရမှဆောင်ရွက်ခြင်း မပြု တော့ဘဲ ပုဂ္ဂလိကများသို့ လွတ်လပ်စွာ ဆောင်ရွက်ခွင့်ပြုခဲ့ပြီး ဖြစ်ပါတယ်။ အဲဒီလို ပုဂ္ဂလိကများကို ဆောင်ရွက်ခွင့်ပြုပေးခဲ့တဲ့နောက်ပိုင်း မြန်မာ့လယ်ယာထွက်ကုန်ပစ္စည်း ရောင်းဝယ်ရေးပိုင် သိုလှောင်ရုံများအား အခြားဝန်ကြီးဌာနများမှ လုပ်ငန်းလိုအပ်ချက်အွှဲပြောင်းပေးရန် တောင်းခံလာခြင်းများအား ပြည်ထောင်စုအစိုးရအဖွဲ့၏ ခွင့်ပြုချက်ဖြင့် လွှဲပြောင်းပေးအပ်ခြင်းမျိုးပြုလုပ်ခဲ့ပါတယ်။ နောက်တစ်နည်းကတော့ ပုဂ္ဂလိကများမှ ဝယ်ယူခွင့်ပြုရန် တင်ပြလာခြင်းများအား အစိုးရပိုင်မြေနှင့် ဌာနပိုင်မြေပေါ်တွင် တည်ဆောက်ထားသော သိုလှောင်ရုံများ ဖြစ်ပါက ပုဂ္ဂလိကပိုင် ပြုလုပ်ရေးကော်မရှင်သို့အပ်နှံပြီး မြေအပါအဝင် ထုခွဲရောင်းချပေးခြင်း ဖြစ်ပါတယ်။ နောက်တစ်နည်းကတော့ ဟောင်းနွမ်းချို့ယွင်းနေတဲ့ သိုလှောင်ရုံများအား ဝန်ကြီးဌာန အစီအစဉ်ဖြင့်လည်းကောင်း၊ ဒေသအာဏာပိုင်မှ ဦးဆောင်သောအဖွဲ့များဖြင့်လည်းကောင်း၊ ဈေးပြိုင်အိတ်ဖွင့် တင်ဒါစန��်ဖြင့် မြေကြီးမပါဘဲနဲ့ ထုခွဲရောင်းချခြင်းများကို ဆောင်ရွက်ခဲ့ ပါတယ်။ ယခုအချိန်မှာတော့ မြန်မာ့လယ်ယာထွက်ကုန်ပစ္စည်းရောင်းဝယ်ရေး လက်ဝယ်မှာ ကျန်ရှိတဲ့ ဌာနပိုင်သိုလှောင်ရုံ (၁၀၇၃) လုံးအနက် သိုလှောင်ရုံ (၁၃၁)လုံးအား မြန်မာ့လယ်ယာ ထွက်ကုန်ပစ္စည်းရောင်းဝယ်ရေးမှ ဆက်လက် အသုံးပြုလျက်ရှိနေပါတယ်။ နောက်တစ်ခါ ငှားရမ်းထားတဲ့ သိုလှောင်ရုံ (၉၆)လုံး ရှိပါတယ်။ နောက်တစ်ခါ နိုင်ငံတော်အရန် ဆန်ထားရှိရန် အတွက် အသုံးပြုဖို့လျာထားတဲ့ သိုလှောင်ရုံ (၅၂) လုံး ရှိပါတယ်။ အခြားဝန်ကြီး ဌာနများသို့ လွှဲပြောင်းပေးအပ်ရန် ဆောင်ရွက်ဆဲသိုလှောင်ရုံ (၆)လုံး၊ ပုဂ္ဂလိကပိုင်ပြုလုပ်ရေး ကော်မရှင်မှ တစ်ဆင့် ပုဂ္ဂလိကသို့ လွှဲပြောင်းရောင်းချရန် အပ်နှံထားသော မြေအပါအဝင် သိုလှောင်ရုံ (၉၃)လုံး၊ ဝန်ကြီးဌာနအစီအစဉ်ဖြင့် ဈေးပြိုင်အိတ်ဖွင့် တင်ဒါစနစ်ဖြင့် ရောင်းချရန် မြေကြီး မပါတဲ့ သိုလှောင်ရုံ (၁၇၉)လုံး၊ စုစုပေါင်း (၅၅၇)လုံးရှိပြီးတော့ ကျန်တဲ့သိုလှောင်ရုံ (၅၁၆)လုံး ကတော့ နိုင်ငံတော်အရန်ထားရှိရေးအတွက်ကို နယ်မြေဒေသလမ်းပန်းဆက်သွယ်မှုအခြေအနေ နဲ့ သိုလှောင်ရုံကြံ့ခိုင်မှုအပေါ်မူတည်ပြီးတော့၊ အခြေခံပြီးတော့ ဆန်၊ စပါး ဝယ်ယူရရှိနိုင်မှု ပေါ်မူတည်၍ နိုင်ငံတော်အရန် ဆန်ထားရှိဖို့ အရန်ထားရှိခြင်း ဖြစ်ပါတယ်။ ယခင်ကတော့ ဝန်ကြီးဌာနအစီအစဉ်နဲ့ ဒေသအာဏာပိုင်တို့ အစီအစဉ်ဖြင့် လေလံတင် ထုခွဲရောင်းချပြီးသော သိုလှောင်ရုံ (၇၆၇)လုံး ရှိခဲ့ပါတယ်။ အဲဒီ (၇၆၇)လုံးကို ရောင်းချပြီးတဲ့အခါမှာ အားလပ်သွားတဲ့ မြေများအနက် သိုလှောင်ရုံဝင်းများ အတွင်းမှာ ဌာနပိုင် သိုလှောင်ရုံ၊ အဆောက်အဦများ၊ ရုံးများ ကျန်ရှိပါက မြေကို ဌာနမှဆက်လက်သုံးစွဲနေခြင်းနဲ့ ဝင်းအတွင်းမှာ ဌာနပိုင်သိုလှောင်ရုံ၊ ရုံးအဆောက်အဦများကျန်ရှိမှုမရှိပါက အားလပ်သွားသော မြေကွက်လွတ် များအနက် အဲဒီမြေကွက်အား ပုဂ္ဂလိကပိုင်မြေကွက်ဖြစ်ပါက ပုဂ္ဂလိကသို့ ပြန်လည်ပေးအပ်ရန် ပုဂ္ဂလိကပိုင်ပြုလုပ်ရေး ကော်မရှင်သို့လည်းကောင်း၊ အဲဒီမြေကွက်ဟာ ဌာနပိုင်နှင့် အစိုးရပိုင် မြေကွက်များဖြစ်ခဲ့ရင် ဌာနမှအသုံးပြုရန် မလိုပါက ပုဂ္ဂလိကပိုင် ပြုလုပ်ရေးအတွက် ပုဂ္ဂလိကပိုင် ပြုလုပ်ရေးကော်မရှင်သို့အပ်နှံ၍ သော်လည်းကောင်း၊ အခြားဝန်ကြီးဌာနပိုင် မြေကွက်များ ဖြစ်ပါကလည်း သက်ဆိုင်ရာဝန်ကြီးဌာနများသို့ ပြန်လည် လွှဲပြောင်းပေးအပ်လျက် ရှိကြောင်း ဖြေကြားအပ်ပါတယ်။ ဒုတိယမေးခွန်းဖြစ်တဲ့ ကျေးရွာများရှိတဲ့ စပါးအဝယ်ဒိုင်ဝင်းများအား မူလပိုင်ရှင် (သို့မဟုတ်) ကျေးရွာသို့ လွှဲပြောင်းပေးမည့်အခြေအနေနှင့် မည်သည့်ကာလတွင် လွှဲပြောင်း ပေးမည်ကို သိလိုပါသည်ဆိုတဲ့ မေးခွန်းနဲ့ပတ်သက်ပြီး ဖြေကြားရလျှင် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန မြန်မာ့လယ်ယာထွက်ကုန်ပစ္စည်း ရောင်းဝယ်ရေး ၂၀၀၃ ခုနှစ်မှ ခုနက ကျွန်တော် ရှင်းပြတဲ့အတိုင်းပဲ နိုင်ငံတော်ဆန်စပါးဝယ်ယူရေး မူဝါဒသစ်ကြောင့် ဝယ်ယူရေး လုပ်ငန်းများ ရပ်ဆိုင်းလိုက်စဉ်မှာ ဌာနလက်ဝယ်မှာ စပါးအဝယ်ဒိုင်မြေ (၁၃၈)ကွက် ရှိခဲ့ပါ တယ်။ အဲဒီ (၁၃၈)ကွက်အနက် မြေကွက် (၇၈)ကွက်မှာ စပါးကုန်ဝယ်ဒိုင်ရဲ့ လုပ်ငန်းတွေ မရှိပေမယ့်လည်း ဌာနပိုင် သိုလှောင်ရုံ အဆောက်အဦတွေ ကျန်ရှိနေသေးတာဖြစ်ပါတယ်။ အဲဒီ (၇၈)ကွက်ကို ဖယ်ပြီးတော့ ကျန်တဲ့အကွက်(၆၀)မှာတော့ မြေကွက်အလွတ်ကြီးပဲ ကျန်ရှိတာ ဖြစ်ပါတယ်။ အဲဒီမြေကွက်(၆၀)ထဲမှာ အစိုးရပိုင်မြေ(၁၂)ကွက်၊ ဌာနပိုင်မြေ (၃၄)ကွက် ပုဂ္ဂလိကပိုင် မြေ (၉)ကွက်၊ ဝန်ကြီးဌာနပိုင်မြေ (၅)ကွက်အနေနဲ့ တည်ရှိနေတာ ဖြစ်ပါတယ်။ အဲဒီတော့ ကျွန်တော်တို့ ပုဂ္ဂလိကပိုင်မြေ (၉)ကွက်ကိုတော့ ပုဂ္ဂလိကသို့ လွှဲပြောင်းပေးအပ်နိုင်ရေးအတွက် ပုဂ္ဂလိက ပိုင်ပြုလုပ်ရေးကော်မရှင်သို့ အပ်နှံရန် ဆောင်ရွက်လျက်ရှိပါတယ်။ အစိုးရပိုင်နဲ့ ဌာနပိုင်မြေ (၄၆)ကွက်အနက် တိုင်းဒေသကြီး အစိုးရအဖွဲ့သို့ လွှဲပြောင်း ပေးအပ်ရန် မြေကွက်တစ်ကွက်နဲ့ ပုဂ္ဂလိကပိုင် ပြုလုပ်ရေးကော်မရှင်မှတစ်ဆင့် ပုဂ္ဂလိကသို့ လွှဲပြောင်းရောင်းချရန် မြေကွက်(၈)ကွက်အား အပ်နှံထားပြီး ဖြစ်ပါတယ်။ အခြားဝန်ကြီးဌာနပိုင် မြေကွက် (၅)ကွက်ကိုတော့ သက်ဆိုင်ရာဝန်ကြီးဌာနသို့ လွှဲပြောင်းပေးအပ်ရန် စီစဉ်လျက် ရှိပါတယ်။ သိုလှောင်ရုံ၊ အဆောက်အအုံများ တည်ရှိတဲ့ (၇၈)ကွက်အနက် ပုဂ္ဂလိကပိုင်မြေကွက် (၂၉)ကွက်မှာ မူလပိုင်ရှင်များသို့ ပြန်လည်လွှဲပြောင်းပေးအပ်နိုင်ဖို့အတွက်ကို ပုဂ္ဂလိကပိုင်ပြုလုပ်ရေး ကော်မရှင်သို့ အပ်နှံဖို့အတွက် လောလောဆယ်မှာ ဆောင်ရွက်နိုင်ခြင်း မရှိသေးပါဘူး။ အဲဒီ အပေါ်မှာ ဌာနပိုင်အဆောက်အဦများကို သိုလှောင်ရုံများ ရှိနေသေးတဲ့အတွက် မြေကွက်လပ်များ ဖြစ်ပေါ်လာတဲ့အခါကျမှ အဆောက်အအုံများ မရှိတော့တဲ့အခါကျမှ ပြန်လည်ပေးအပ်နိုင်ရေး အတွက်ကို ပုဂ္ဂလိကပိုင်ပြုလုပ်ရေးကော်မရှင်သို့ တင်ပြအပ်နှံပေးသွားမှာ ဖြစ်ပါတယ်။ သို့ပါ၍ စပါးအဝယ်ဒိုင်မြေကွက်လပ်များကို ပုဂ္ဂလိကပိုင်ဖြစ်ပါက ပုဂ္ဂလိကသို့ ပြန်လည်ပေးအပ်ရန် ပုဂ္ဂလိကပိုင်ပြုလုပ်ရေးကော်မရှင်သို့ တင်ပြအပ်နှံခြင်း၊ ဌာနပိုင်နှင့် အစိုးရပိုင်မြေကွက်များအား ဌာနမှအသုံးပြုရန် မလိုအပ်ပါက ပုဂ္ဂလိကပိုင်ပြုလုပ်ရေးအတွက် ပုဂ္ဂလိကပိုင်ပြုလုပ်ရေးကော်မရှင်သို့ အပ်နှံခြင်း၊ အခြားဝန်ကြီးဌာနများမှ လွှဲပြောင်းပေးအပ်ရန် တောင်းခံလာပါက ပြည်ထောင်စုအစိုးရအဖွဲ့သို့ တင်ပြခွင့်ပြုချက်ရယူ၍ လွှဲပြောင်းပေးခြင်းများ ဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</section>
<section value="Report">	
<report>
<title>အမျိုးသားလွှတ်တော် အစိုးရမဟုတ်သောပြည်တွင်းပြည်ပအဖွဲ့အစည်းများဆိုင်ရာကော်မတီ၏ အစီရင်ခံစာကို သဘောတူလက်ခံရန် အဆိုတင်သွင်းခြင်းနှင့် အမျိုးသားလွှတ်တော်၏အတည်ပြုချက်ရယူခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် အစိုးရမဟုတ်သော ပြည်တွင်းပြည်ပ အဖွဲ့အစည်းများဆိုင်ရာကော်မတီ၏ အစီရင်ခံစာကို ၇-၈-၂၀၁၂ ရက်နေ့တွင် ကျင်းပတဲ့ ပထမအကြိမ် အမျိုးသား လွှတ်တော် စတုတ္ထပုံမှန်အစည်းအဝေး (၂၁)ရက် မြောက်နေ့မှာ အမျိုးသားလွှတ်တော်သို့ ဖတ်ကြား တင်သွင်းခဲ့ပါတယ်။ အစီရင်ခံစာနှင့်စပ်လျဉ်းပြီး လွှတ်တော်ကိုယ်စားလှယ်နှစ်ဦးက ၁၄-၈-၂၀၁၂ ရက်နေ့ မှာ ဆွေးနွေးခဲ့ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်နှင့် စပ်လျဉ်း၍ အစီရင်ခံစာကို ပြန်လည်ပြုစုပြီး ကော်မတီရဲ့ ဆုံးဖြတ်ချက်အရ လိုအပ်သလို ဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီက အစီရင်ခံစာပြုစုပြီး ပြန်လည်တင်ပြလာပါတယ်။ ဒါ့ကြောင့် ကော်မတီရဲ့ အစီရင်ခံစာကို အမျိုးသားလွှတ်တော်က သဘောတူ လက်ခံရန် အဆိုတင်သွင်းခြင်းနှင့် အတည်ပြုချက် ရယူခြင်းတို့ကို ဆောင်ရွက်မှာ ဖြစ်ပါတယ်။ အစိုးရမဟုတ်သော ပြည်တွင်းပြည်ပအဖွဲ့အစည်းများဆိုင်ရာ ကော်မတီရဲ့ အစီရင်ခံစာ ကို အမျိုးသားလွှတ်တော်က အတည်ပြုနိုင်ပါရန် အဆိုတင်သွင်းဖို့ ဖြစ်ပါတယ်။</speech>
<speech><mp id="133">ဒေါ်ခင်ဝိုင်းကြည်(ဥက္ကဋ္ဌ၊ အစိုးရမဟုတ်သော ပြည်တွင်းပြည်ပ အဖွဲ့အစည်းများဆိုင်ရာ ကော်မတီ)</mp>အမျိုးသားလွှတ်တော် အစိုးရမဟုတ်သော ပြည်တွင်းပြည်ပ အဖွဲ့အစည်းများ ဆိုင်ရာ ကော်မတီ၏လုပ်ငန်းဆောင်ရွက်မှု အစီရင်ခံစာအား အမျိုးသားလွှတ်တော်မှ သဘောတူ၊ အတည်ပြုပေးနိုင်ပါရန် အဆိုတင်သွင်းအပ်ပါတယ်ရှင့်။ ကျေးဇူးတင်ပါတယ်။</speech>
<speech type="speaker">အဆိုကို အတည်ပြုရန် လွှတ်တော်၏ သဘောထား ရယူပါမယ်။ အစိုးရ မဟုတ်သော ပြည်တွင်းပြည်ပ အဖွဲ့အစည်းများဆိုင်ရာ ကော်မတီ၏ အစီရင်ခံစာကို အတည်ပြုရန် လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် အစိုးရမဟုတ်သော ပြည်တွင်းပြည်ပ အဖွဲ့အစည်း များဆိုင်ရာ ကော်မတီ၏ အစီရင်ခံစာကို လွှတ်တော်က အတည်ပြုကြောင်း ကြေညာပါတယ်။(ဩဘာသံများ)</speech>
</report>
</section>
<section value="Order">
<title>အမျိုးသားလွှတ်တော်ဥက္ကဋ္ဌက ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးဆောင်ရွက်ချက်များနှင့်စပ်လျဉ်း၍ ရှင်းလင်းပြောကြားခြင်းနှင့် နိဂုံးချုပ်စကားပြောကြားခြင်း</title>
<speech type="speaker">အစီအစဉ် (၇)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးကို ၉-၁-၂၀၁၃ ရက်နေ့မှ ယနေ့ ၂၂-၃-၂၀၁၃ ရက်နေ့အတွင်း (၃၂) ရက် ကျင်းပပြုလုပ်ခဲ့ပါတယ်။ ဆဋ္ဌမပုံမှန်အစည်းအဝေးမှာ မေးခွန်းများမေးမြန်းခြင်း၊ ဖြေကြားခြင်း၊ (အဆိုများ၊ အစီရင်ခံစာ များနှင့် ဥပဒေကြမ်းများ)ကို တင်သွင်းခြင်း၊ ဆွေးနွေးခြင်းနှင့် အတည်ပြုခြင်းများကို ဆောင်ရွက် နိုင်ခဲ့ပါတယ် မေးခွန်းများ မေးမြန်းခြင်းကဏ္ဍတွင် လွှတ်တော်ကိုယ်စားလှယ်များက ကြယ်ပွင့်ပြ မေးခွန်း (၉၇)ခု နှင့် ကြယ်ပွင့်မပြမေးခွန်း (၂၉၃)ခုတို့ကို မေးမြန်းခဲ့ရာ သက်ဆိုင်ရာဝန်ကြီးဌာန များမှ ပြည်ထောင်စုအဆင့် အဖွဲ့အစည်းဝင်များက လွှတ်တော်တွင် နှုတ်ဖြင့် ဖြေကြားခြင်း၊ စာဖြင့်ပေးပို့ ဖြေကြားခြင်းများကို ဆောင်ရွက်ခဲ့ပါတယ်။ ကြယ်ပွင့်ပြမေးခွန်း (၇)ခု သည် အမျိုးသားလွှတ်တော်ဆိုင်ရာ နည်းဥပဒေ ၁၂၂ အရ နိုင်ငံသားများအတွက် အကျိုးဖြစ်ထွန်းစေ မည့် မေးခွန်းဖြစ်သည်ဟု ဥက္ကဋ္ဌက သတ်မှတ်ပါသဖြင့် မေးခွန်းများနှင့် ဖြေကြားချက်များကို နိုင်ငံတော်ပြန်တမ်းနှင့် သတင်းစာများမှာ ထည့်သွင်းခဲ့ပါတယ်။ အဆိုများ တင်သွင်းခြင်းကဏ္ဍတွင် လွှတ်တော်ကိုယ်စားလှယ် (၂၀) ဦးက အဆို (၂၆) ခု တင်သွင်းခဲ့ရာ အဆို (၁၄)ခု အတည်ဖြစ်ပြီး အဆို (၃)ခု မှတ်တမ်းတင်နိုင်ခဲ့ပါတယ်။ အဆို (၂)ခု ဆွေးနွေးရန် ကျန်ရှိပါတယ်။ ဥပဒေကြမ်းတင်သွင်းခြင်းကဏ္ဍတွင် အမျိုးသားလွှတ်တော် ဆဋ္ဌမပုံမှန် အစည်းအဝေး တွင် စတင်ဆွေးနွေးနိုင်ရန် ပြည်ထောင်စုလွှတ်တော်က ပေးပို့တဲ့ ဥပဒေကြမ်းများနှင့် စပ်လျဉ်း၍ အမျိုးသားလွှတ်တော်၏ဆောင်ရွက်ချက်များမှာကိုတင်ပြပါမယ်။ အထူးကာလစည်းကမ်းသတ် နှင့် အတိုးကန့်သတ်ရေးအက်ဥပဒေကို ရုပ်သိမ်းသည့် ဥပဒေကြမ်းကို အမျိုးသား လွှတ်တော်တွင် ၂၁-၁-၂၀၁၃ ရက်နေ့၌ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က အဆို တင်သွင်းခဲ့ ပါတယ်။ အမျိုးသားလွှတ်တော်က ၂၅-၁-၂၀၁၃ ရက်နေ့ တွင် ပြင်ဆင်ချက်မရှိ အတည်ပြုခဲ့ပြီး ၂၅-၁-၂၀၁၃ရက်နေ့တွင်အမျိုးသားလွှတ်တော်ဆိုင်ရာနည်းဥပဒေ ၁၆၀အရ ပြည်သူ့လွှတ်တော် ၌ ဆွေးနွေးနိုင်ရန် ပေးပို့ခဲ့ပါတယ်။ လူဦးရေနှင့် အိမ်အကြောင်းအရာ သန်းခေါင်စာရင်းဥပဒေကြမ်းကို အမျိုးသား လွှတ်တော်မှာ ၂၂-၁-၂၀၁၃ ရက် နေ့၌ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က အဆို တင်သွင်းခဲ့ပါတယ်။ အမျိုးသားလွှတ်တော်က ၇-၂-၂၀၁၃ ရက်နေ့တွင် ပြင်ဆင်ချက်ဖြင့် အတည်ပြုပြီး ၇-၂-၂၀၁၃ ရက်နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ ယင်းဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်က ပြင်ဆင်ချက်များဖြင့် အတည်ပြု ၍ ပြန်လည်ပေးပို့လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၂၁-၃-၂၀၁၃ ရက်နေ့တွင် အတည်ပြုဆုံးဖြတ်ခဲ့ပါတယ်။ အမျိုးသား လွှတ်တော်ဆိုင်ရာ နည်းဥပဒေ ၁၆၀ အရ ပြည်သူ့ လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ မြန်မာနိုင်ငံ မိခင်နှင့်ကလေး စောင့်ရှောက်ရေးအသင်း ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်တွင် ၂၉-၁-၂၀၁၃ ရက်နေ့၌ သက်ဆိုင်ရာ ပြည်ထောင်စု အဆင့်အဖွဲ့အစည်းဝင်က အဆို တင်သွင်းခဲ့ပါတယ်။ အမျိုးသားလွှတ်တော်က ၂၇-၂-၂၀၁၃ ရက်နေ့တွင် ပြင်ဆင်ချက်ဖြင့်အတည်ပြုပြီး ၁-၃-၂၀၁၃ ရက်နေ့တွင် အမျိုးသားလွှတ်တော် ဆိုင်ရာ နည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ ပုဂ္ဂလိကကျန်းမာရေးလုပ်ငန်းဆိုင်ရာဥပဒေကို ပြင်ဆင်သည့်ဥပဒေကြမ်းကို အမျိုးသား လွှတ်တော်တွင် ၆-၂-၂၀၁၃ ရက်နေ့၌ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က အဆို တင်သွင်းခဲ့ပါတယ်။ အမျိုးသားလွှတ်တော်က၂၀-၂-၂၀၁၃ ရက်နေ့တွင် ပြင်ဆင်ချက်ဖြင့် အတည်ပြုပြီး ၂၁-၂-၂၀၁၃ ရက်နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ အမျိုးသားအစားအသောက်ဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော် တွင် ၆-၂-၂၀၁၃ ရက်နေ့၌ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က အဆို တင်သွင်းခဲ့ပါတယ်။ အမျိုးသားလွှတ်တော်က ၂၇-၂-၂၀၁၃ ရက်နေ့ တွင် ပြင်ဆင်ချက်ဖြင့် အတည်ပြုပြီး ၁-၃-၂၀၁၃ ရက်နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၀ အရ ပြည်သူ့ လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ ဆက်သွယ်ရေး ဥပဒေကြမ်းကို အမျိုးသားလွှတ်တော်တွင် ၇-၂-၂၀၁၃ ရက်နေ့၌ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က အဆိုတင်သွင်းခဲ့ပါတယ်။ ၇-၃-၂၀၁၃ ရက် နေ့၌ ယင်းဥပဒေကြမ်းကို လွှတ်တော်ကိုယ်စားလှယ်သုံးဦးက ဆွေးနွေးခဲ့ရာ ယင်းဆွေးနွေးချက် များကို ဥပဒေကြမ်းကော်မတီက ပြန်လည်ကြားနာဆောင်ရွက်ရန် ဆုံးဖြတ်ခဲ့ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ဆက်လက်ပြီးတော့ အမျိုးသား လွှတ်တော်မှ အတည်ပြုပြီး ပြည်သူ့လွှတ်တော်တွင် ဆွေးနွေးရန် ပေးပို့ထားတဲ့ဥပဒေကြမ်းများ အနက် လာဘ်ပေးလာဘ်ယူမှု ပပျောက်ရေး ဥပဒေကြမ်းကို ပြည်သူ့လွှတ်တော် က ၅-၉-၂၀၁၂ ရက် နေ့တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ အမျိုးသားလွှတ်တော်မှာ ၁၁-၁-၂၀၁၃ ရက် နေ့တွင် ပြန်လည်ဆွေးနွေးရာ၌ပြည်သူ့လွှတ်တော်၏ ပြင်ဆင်ချက်အား လွှတ်တော်က သဘော မတူကြောင်း ဆုံးဖြတ်သဖြင့် အမျိုးသားလွှတ်တော်ဆိုင်ရာ နည်းဥပဒေ ၁၆၄(က) အရ ပြည်ထောင်စု လွှတ်တော်တွင် ဆွေးနွေးရန် ဆုံးဖြတ်ခဲ့ပါတယ်။ နိုင်ငံတော်တာဝန်ကို တည်ငြိမ်အေးချမ်းစွာ စနစ်တကျ လွှဲပြောင်းပေးရေးနှင့် အမျိုးသားညီလာခံလုပ်ငန်းများ အောင်မြင်စွာ ဆောင်ရွက်ရေးတို့ကို နှောင့်ယှက် ဆန့်ကျင်ခြင်း မှ ကာကွယ်သည့်ဥပဒေကို ရုပ်သိမ်းသည့်ဥပဒေကြမ်းကို ပြည်သူ့လွှတ်တော်က ၁၈-၁၀-၂၀၁၂ ရက် နေ့တွင် ပြင်ဆင်ချက်ဖြင့် ပြန်လည် ပေးပို့လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၉-၁-၂၀၁၃ ရက်နေ့တွင် အတည်ပြုခဲ့ပါတယ်။ တိုင်းရင်းဆေးကောင်စီ ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော် က ၃၁-၁၀-၂၀၁၂ ရက်နေ့တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၉-၁-၂၀၁၃ ရက်နေ့တွင် အတည်ပြု ဆုံးဖြတ်ခဲ့ပါတယ်။ နိုင်ငံ့ဝန်ထမ်းဆိုင်ရာ ဥပဒေကြမ်းကို ပြည်သူ့လွှတ်တော်က ၂၁-၁-၂၀၁၃ ရက်နေ့ တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၂၁-၂-၂၀၁၃ ရက်နေ့တွင် အတည်ပြုဆုံးဖြတ်ခဲ့ပါအလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေကြမ်းကို ပြည်သူ့လွှတ်တော် က ၂၅-၁-၂၀၁၃ ရက်နေ့တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ ယင်းဥပဒေကိုအမျိုးသားလွှတ်တော်၌ ၇-၃-၂၀၁၃ ရက်နေ့တွင် လွှတ်တော်ကိုယ်စားလှယ် တစ်ဦး၏ ဆွေးနွေးချက် နှင့် စပ်လျဉ်း၍ ဥပဒေကြမ်းကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ခဲ့ပါတယ်။ တိုင်းဒေသကြီး သို့မဟုတ် ပြည်နယ်အဆင့်ပုဂ္ဂိုလ်များ၏ ချီးမြှင့်ငွေစရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ၁-၂-၂၀၁၃ ရက်နေ့တွင် အမျိုးသားလွှတ်တော်၏ အတည်ပြုချက်အတိုင်း သဘောတူကြောင်း ပြန်လည်ပေးပို့လာခြင်းကို ၂၁-၂-၂၀၁၃ ရက်နေ့တွင် အမျိုးသားလွှတ်တော်သို့ အသိပေးတင်ပြ ခဲ့ပြီး ဖြစ်ပါတယ်။ ငွေချေးသက်သေခံလက်မှတ်များ လဲလှယ်ရောင်းဝယ်ရေးဥပဒေကြမ်းကို ပြည်သူ့လွှတ်တော် က ၁-၂-၂၀၁၃ ရက်နေ့တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၁၃-၃-၂၀၁၃ ရက်နေ့တွင် အတည်ပြု ဆုံးဖြတ်ခဲ့ပါတယ်။ သဘာဝဘေးအန္တရာယ်ဆိုင်ရာ စီမံခန့်ခွဲမှုဥပဒေကြမ်းကို ပြည်သူ့လွှတ်တော်က ၄-၂-၂၀၁၃ ရက်နေ့တွင် ပြင်ဆင်ချက်ဖြင့် ပြန်လည်ပေးပို့လာပါတယ်။ ယင်းဥပဒေကို အမျိုးသားလွှတ်တော် ၌ ပြည်သူ့ လွှတ်တော်၏ ပြင်ဆင်ချက်အတိုင်း ၁၂-၃-၂၀၁၃ ရက်နေ့တွင် အတည်ပြု ဆုံးဖြတ် ခဲ့ပါတယ်။ တရားရုံးများ မထီမဲ့မြင်ပြုမှု ဥပဒေကြမ်းကို ပြည်သူ့လွှတ်တော်က ၂၈-၁-၂၀၁၃ ရက် နေ့တွင် ပြင်ဆင်ချက်ဖြင့် ပြန်လည်ပေးပို့ လာပါတယ်။ ယင်းဥပဒေကို အမျိုးသားလွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၂၁-၃-၂၀၁၃ ရက်နေ့တွင် အတည်ပြု ဆုံးဖြတ်ခဲ့ ပါတယ်။ ပြည်သူ့လွှတ်တော်မှာ စတင်ဆွေးနွေးပြီး အတည်ပြုချက်ဖြင့် အမျိုးသားလွှတ်တော်တွင် ဆွေးနွေးနိုင်ရန် ပေးပို့ခဲ့သည့် ဥပဒေကြမ်းများနှင့်ပတ်သက်ပြီး တင်ပြပါမယ်။ ၂၀၁၂ ခုနှစ် အနည်းဆုံးအခကြေးငွေဥပဒေကြမ်းကို အမျိုးသားလွှတ်တော်တွင် ဥပဒေကြမ်းကော်မတီက ၁၈-၁-၂၀၁၃ ရက်နေ့တွင် အစီရင်ခံစာတင်သွင်းခဲ့ပါတယ်။ ၁-၂-၂၀၁၃ ရက်နေ့တွင် အမျိုးသား လွှတ်တော်၌ ပြင်ဆင်ချက်ဖြင့်အတည်ပြုခဲ့ပြီး ၄-၂-၂၀၁၃ ရက်နေ့တွင် အမျိုးသားလွှတ်တော် ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ပါတယ်။ မြန်မာနိ��င်ငံသားများရင်းနှီးမြှုပ်နှံမှုဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၂၄-၁-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၂၄-၁-၂၀၁၃ ရက် နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ပြီး ၂၄-၁-၂၀၁၃ ရက်နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ ပါတယ်။ ပစ္စည်းလွှဲပြောင်းခြင်းအက်ဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော် တွင် ဥပဒေကြမ်းကော်မတီက ၂၂-၂-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁၄-၃-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်မပြုဘဲ အတည်ပြုပြီး ၁၄-၃-၂၀၁၃ ရက် နေ့တွင် အမျိုးသားလွှတ်တော်ဆိုင်ရာနည်းဥပဒေ ၁၆၈ အရ ပြည်သူ့လွှတ်တော်သို့ပေးပို့ခဲ့ပါတယ်။ ၁၉၄၅ ခုနှစ်၊ ရွှေ့ပြောင်းနိုင်သော ပစ္စည်းအုပ်ထိန်းသူ အက်ဥပဒေကို ရုပ်သိမ်းသည့် ဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၂၂-၂-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁၄-၃-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက် မပြုဘဲ အတည်ပြုပြီး ၁၄-၃-၂၀၁၃ ရက်နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၈ အရ ပြည်သူ့လွှတ်တော်သို့ ပေးပို့ခဲ့ပါတယ်။ ရာဇသတ်ကြီးကို ပြင်ဆင်သည့်ဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၁၄-၃-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁၅-၃-၂၀၁၃ ရက် နေ့တွင် လွှတ်တော်ကိုယ်စားလှယ် တစ်ဦးက အကြံပြု ဆွေးနွေးပြီး ၁၉-၃-၂၀၁၃ ရက် နေ့တွင် အမျိုးသားလွှတ်တော်ဆိုင်ရာ နည်းဥပဒေ ၁၆၈ အရ ပြည်သူ့လွှတ်တော်သို့ ပေးပို့ခဲ့ပါတယ်။ မြန်မာနိုင်ငံတော် ဗဟိုဘဏ်ဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၁၄-၃-၂၀၁၃ ရက်နေ့တွင် အစီရင်ခံစာ တင်သွင်းခဲ့ပြီး ၁၅-၃-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ပြီး ၁၅-၃-၂၀၁၃ ရက်နေ့တွင် အမျိုးသား လွှတ်တော်ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ နည်းဥပဒေများနှင့် ပတ်သက်ပြီး ဆက်လက်တင်ပြပါမယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဆိုင်ရာ နည်းဥပဒေများကို အမျိုးသား လွှတ်တော်တွင် ဥပဒေကြမ်းကော်မတီက ၁၄-၃-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁၄-၃-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး နည်းဥပဒေများကို အမျိုးသားလွှတ်တော်တွင် ဥပဒေကြမ်းကော်မတီက ၂၃-၁-၂၀၁၃ ရက်နေ့ တွင် အစီရင်ခံစာ တင်သွင်းခဲ့ပါတယ်။ ၂၃-၁-၂၀၁၃ ရက် နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော နိုင်ငံခြား ရင်းနှီးမြှုပ်နှံမှုနည်းဥပဒေများကို အမျိုးသားလွှတ်တော်တွင် ဥပဒေကြမ်းကော်မတီက ၈-၃-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၈-၃-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ပါတယ်။ အစီရင်ခံစာ တင်သွင်းခြင်းကဏ္ဍတွင် စီးပွားရေးနှင့် ကူးသန်းရောင်းဝယ်ရေးဆိုင်ရာ ကော်မတီ၏ အစီရင်ခံစာကို ၁၇-၈-၂၀၁၂ ရက်နေ့တွင် အဆို တင်သွင်းပြီး ၃၁-၈-၂၀၁၂ ရက် နေ့တွင် လွှတ်တော်ကိုယ်စားလှယ်တစ်ဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ်၏ ဆွေးနွေးချက်နဲ့ စပ်လျဉ်း၍ အကြံပြုချက် အစီရင်ခံစာကို ပြန်လည်ပြုစုပြီး ကော်မတီ၏ ဆုံးဖြတ်ချက်အရ လိုအပ်သလိုဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌ၏ ညွှန်ကြားချက်အရ ကော်မတီမှ အစီရင်ခံစာပြုစု၍ ပြန်လည်တင်ပြပြီး ၉-၁-၂၀၁၃ ရက်နေ့မှာ အမျိုးသားလွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ ငွေရေးကြေးရေးနှင့် အခွန်အကောက်ဆိုင်ရာကော်မတီရဲ့ အကြံပြုချက် အစီရင်ခံစာ ကို ၂၇-၇-၂၀၁၂ ရက်နေ့တွင် အဆိုတင်သွင်းပြီး ၈-၈-၂၀၁၂ ရက်နေ့တွင် လွှတ်တော် ကိုယ်စားလှယ် (၁၀)ဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်နဲ့ စပ်လျဉ်းပြီး အကြံပြုချက်အစီရင်ခံစာကို ပြန်လည်ပြုစုပြီး ကော်မတီရဲ့ ဆုံးဖြတ်ချက်အရ လိုအပ် သလို ဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီမှ အစီရင်ခံစာပြုစု၍ ပြန်လည်တင်ပြပြီး ၉-၁-၂၀၁၃ ရက်နေ့မှာ အမျိုးသားလွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ၏ အစီရင်ခံစာကို (၁/၂၀၁၃) ကို ၃၀-၁-၂၀၁၃ နေ့တွင် အဆိုတင်သွင်းခဲ့ပါတယ်။ ၁၉-၃-၂၀၁၃ ရက်နေ့တွင် ကိုယ်စားလှယ်နှစ်ဦးက ဆွေးနွေးပြီး ကိုယ်စားလှယ်နှစ်ဦးအနက် ဦးပေါ်လျှံလွင် ၏ ဆွေးနွေးချက်ကို ကော်မတီက ပြန်လည်ကြားနာရန်နှင့် ဦးနု ၏ တင်ပြချက်ကို ကော်မတီက ဖြစ်ရပ်မှန် ဖော်ထုတ်ရေးအတွက် ကွင်းဆင်းဆောင်ရွက်ရန် ဆုံးဖြတ်ခဲ့ပါတယ်။ အမျိုးသမီးနဲ့ ကလေးသူငယ်ဆိုင်ရာကော်မတီရဲ့ အစီရင်ခံစာကို ၃-၉-၂၀၁၂ ရက် နေ့တွင် အဆိုတင်သွင်းပြီး ၂၄-၁၀-၂၀၁၂ ရက်နေ့တွင် လွှတ်တော်ကိုယ်စားလှယ်နှစ်ဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ်နှစ်ဦးရဲ့ ဆွေးနွေးချက်နဲ့ စပ်လျဉ်း၍ အကြံပြုချက် အစီရင်ခံစာကို ပြန်လည်ပြုစုပြီး ကော်မတီ၏ ဆုံးဖြတ်ချက်အရ လိုအပ်သလို ဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီက အစီရင်ခံစာပြုစု၍ ပြန်လည်တင်ပြပြီး ၁၃-၃-၂၀၁၃ ရက်နေ့တွင် အမျိုးသားလွှတ်တော်၌ အဆုံးအဖြတ် ရယူ၍ အတည်ပြုခဲ့ပါတယ်။ အာဆီယံ နိုင်ငံရေးနှင့် လုံခြုံ ရေးအသိုက်အဝန်းဆိုင်ရာ ကော်မတီရဲ့ အစီရင်ခံစာကို ၂၈-၈-၂၀၁၂ ရက်နေ့တွင် အဆိုတင်သွင်းပြီး ၅-၉-၂၀၁၂ ရက်နေ့တွင် လွှတ်တော်ကိုယ်စားလှယ် နှစ်ဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ်နှစ်ဦးရဲ့ ဆွေးနွေးချက်နှင့် စပ်လျဉ်း၍ အကြံပြုချက် အစီရင်ခံစာကို ပြန်လည်ပြုစုပြီး ကော်မတီရဲ့ ဆုံးဖြတ်ချက်အရ လိုအပ်သလိုဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီမှ အစီရင်ခံစာပြုစု၍ ပြန်လည်တင်ပြပြီး ၁၉-၃-၂၀၁၃ ရက်နေ့တွင် အမျိုးသားလွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ နိုင်ငံသားများရဲ့ မူလအခွင့်အရေး၊ ဒီမိုကရေစီအရေးနှင့် လူ့အခွင့်အရေးဆိုင်ရာ ကော်မတီရဲ့ အစီရင်ခံစာကို ၂၄-၈-၂၀၁၂ ရက်နေ့တွင် အဆိုတင်သွင်းပြီး ၃၀-၈-၂၀၁၂ ရက် နေ့တွင် လွှတ်တော်ကိုယ်စားလှယ်လေးဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ် လေးဦးရဲ့ ဆွေးနွေးချက်နှင့် စပ်လျဉ်း၍ အကြံပြုချက် အစီရင်ခံစာကို ပြန်လည်ပြုစုပြီး ကော်မတီ၏ ဆုံးဖြတ်ချက်အရ လိုအပ်သလို ဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီမှ အစီရင်ခံစာပြုစု၍ ပြန်လည်တင်ပြပြီး ၁၉-၃-၂၀၁၃ ရက် နေ့တွင် အမျိုးသားလွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ ဘဏ္ဍာရေးနဲ့ ဥပဒေရေးရာကော်မရှင်ရဲ့ ပြည်ထောင်စုစာရင်းစစ်ချုပ်ရုံးမှ တင်ပြ လာသော ၂၀၁၁-၂၀၁၂ ဘဏ္ဍာရေးနှစ်အတွက် နိုင်ငံတော်၏ အရအသုံးစာရင်းများ (ဘဏ္ဍာငွေခွဲဝေ သုံးစွဲရေးစာရင်း စစ်ဆေးတွေ့ရှိချက်အပေါ် လေ့လာတင်ပြခြင်း အစီရင်ခံစာကို ၁၅-၃-၂၀၁၃ ရက် နေ့တွင် အဆိုတင်သွင်းပြီး ဆွေးနွေးမယ့် လွှတ်တော်ကိုယ်စားလှယ် မရှိတဲ့အတွက် ၁၉-၃-၂၀၁၃ ရက် နေ့ မှာ အမျိုးသားလွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ ပြည်သူ့ငွေစာရင်းကော်မတီရဲ့ အစီရင်ခံစာကို ၁၅-၃-၂၀၁၃ ရက်နေ့တွင် အဆို တင်သွင်းပြီး ၁၉-၃-၂၀၁၃ ရက်နေ့တွင် လွှတ်တော်ကိုယ်စားလှယ်နှစ်ဦးက ထောက်ခံဆွေးနွေး ပြီး အမျိုးသားလွှတ်တော်ရဲ့ အဆုံးအဖြတ် ရယူ၍ အတည်ပြုခဲ့ပါတယ်။ အာဆီယံ လူမှုရေးနှင့်ယဉ်ကျေးမှုအသိုက်အဝန်းဆိုင်ရာ ကော်မတီရဲ့ အစီရင်ခံစာကို ၁၉-၃-၂၀၁၃ ရက်နေ့တွင် အဆိုတင်သွင်းခဲ့ပါတယ်။ ၂၁-၃-၂၀၁၃ ရက်နေ့တွင် အမျိုးသား လွှတ်တော်၏ အဆုံးအဖြတ် ရယူ၍ အတည်ပြုခဲ့ပါတယ်။ အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ၏ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးတွင် အမျိုးသားလွှတ်တော် ကိုယ်စားလှယ်များက မေးမြန်းခဲ့တဲ့ မေးခွန်းများ၊ တင်သွင်းခဲ့သည့် အဆိုများ၊ ပေးပို့ခဲ့သော ကြယ်ပွင့်မပြမေးခွန်းများနှင့် ပထမပုံမှန်အစည်းအဝေးမှ ပဉ္စမပုံမှန်အစည်းအဝေးအထိ ဆောင်ရွက် ပြီး၊ ဆောင်ရွက်ဆဲ၊ ဆောင်ရွက်ရန် ကျန်မေးခွန်းများ၊ အဆိုများနှင့် စပ်လျဉ်းသည့် အစီရင်ခံစာကို ၁၉-၃-၂၀၁၃ ရက်နေ့တွင် အဆို တင်သွင်းခဲ့ပါတယ်။ အစီရင်ခံစာကို လွှတ်တော်ကိုယ်စားလှယ် တစ်ဦးက ဆွေးနွေးခဲ့ပါတယ်။ ဆွေးနွေးချက် နှင့်စပ်လျဉ်း၍ အစီရင်ခံစာအပေါ် အမျိုးသားလွှတ်တော် ဥက္ကဋ္ဌက ပြည်သူ့တို့၏ တိုင်ကြားစာ နှင့် အသနားခံစာဆိုင်ရာကိစ္စ၊ နိုင်ငံသားများ၏ အခွင့်အရေးဆိုင်ရာကိစ္စ၊ မူလအခွင့်အရေးနှင့် ဒီမိုကရေစီအရေးဆိုင်ရာကိစ္စ၊ တောင်သူလယ်သမားကိစ္စ၊ အလုပ်သမားကိစ္စစသည်ဖြင့် နစ်နာချက်တွေ၊ တိုင်ကြားတဲ့ကိစ္စ အားလုံးကို လွှတ်တော်အခွင့်အရေး ကော်မတီဥက္ကဋ္ဌ ဦးစီးပြီး စိစစ်၍ yoscosssazęsa69:embodim sao:qsadg:orë Reminder opošași Reminder ထုတ်ပြီး (၄)လ ကြာလို့မှ တုန့်ပြန်မှုတစ်စုံတစ်ရာ မရှိခဲ့သော် လွှတ်တော်ဥက္ကဋ္ဌက နိုင်ငံတော် သမ္မတထံကို သဝဏ်လွှာ ပေးပို့ပါဆိုတဲ့အဆို လွှတ်တော်မှာ တင်သွင်းဆုံးဖြတ်ရန် သဘောတူ မတူ လွှတ်တော်ရဲ့ အဆုံးအဖြတ်ကိုရယူရာ လွှတ်တော်က သဘောတူတဲ့အတွက် အမျိုးသား လွှတ်တော်ဥက္ကဋ္ဌ၏ ညွှန်ကြားချက်အတိုင်း လွှတ်တော်ရဲ့ လုပ်ထုံးလုပ်နည်း တစ်ရပ်အဖြစ် ဆောင်ရွက်ရန် ဆုံးဖြတ်ခဲ့ပါတယ်။ အစိုးရမဟုတ်သော ပြည်တွင်းပြည်ပအဖွဲ့အစည်းများဆိုင်ရာ အစီရင်ခံစာကို ၇-၈-၂၀၁၂ ရက်နေ့တွင် အဆိုတင်သွင်းပြီး ၁၄-၈-၂၀၁၂ ရက်နေ့တွင် လွှတ်တော်ကိုယ်စားလှယ် နှစ်ဦးက ဆွေးနွေးခဲ့ပါတယ်။ လွှတ်တော်ကိုယ်စားလှယ် နှစ်ဦးရဲ့ ဆွေးနွေးချက်နှင့် စပ်လျဉ်း၍ အကြံပြုချက် အစီရင်ခံစာကို ပြန်လည်ပြုစုပြီး ကော်မတီ၏ ဆုံးဖြတ်ချက်အရ လိုအပ်သလိုဆောင်ရွက်ရန် ဥက္ကဋ္ဌက ညွှန်ကြားခဲ့ပါတယ်။ ဥက္ကဋ္ဌရဲ့ ညွှန်ကြားချက်အရ ကော်မတီမှ အစီရင်ခံစာ ပြုစု၍ ပြန်လည်တင်ပြပြီး ၂၂-၃-၂၀၁၃ ရက်နေ့တွင် အမျိုးသားလွှတ်တော်ရဲ့ အဆုံးအဖြတ် ရယူ၍ အတည်ပြုခဲ့ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော်ဟာ တိုင်းဒေသကြီးနဲ့ ပြည်နယ်(၁၄)ခုက (၁၂) ဦးစီသော ကိုယ်စားလှယ်ဦးရေ အညီအမျှနဲ့ ဖွဲ့စည်း ထားတဲ့ လွှတ်တော် ဖြစ်ပါတယ်။ ပြည်သူ့လွှတ်တော်နဲ့ အမျိုးသားလွှတ်တော်တို့ဟာ တန်းတူ အဆင့်အတန်းရှိတာကြောင့် အမျိုးသားလွှတ်တော်သည် တစ်နိုင်ငံလုံး၊ တစ်မျိုးသားလုံးနဲ့ ဆိုင်တဲ့ အရေးကိစ္စမှန်သမျှ တာဝန်ရှိသကဲ့သို့ မူလဖွဲ့စည်းပုံအရ တိုင်းဒေသကြီးနဲ့ ပြည်နယ်များ အရေးကို ဦးစားပေး အလေးထားရမယ့် အထူးတာဝန်လည်း ရှိကြောင်း ပေါ်လွင်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယနေ့ အမျိုးသားလွှတ်တော် အတွင်းမှာ တိုင်းရင်းသားလူမျိုးစု အင်အားအနည်းအများအလိုက် ပါဝင်မှုဟာ တပ်မတော်သား အပါအဝင် ဗမာ (၁၄၁)၊ ရခိုင် (၁၄)၊ ကရင် (၁၃)၊ ရှမ်း (၁၀)၊ ချင်း (၁၀)၊ ကယား (၇)၊ မွန် (၇)၊ ကချင် (၄)၊ ကယန်း (၂)၊ ခူမီး (ချင်း) (၂)၊ ကယား/မွန် (၁)၊ လီဆူး(၁)၊ ယင်းတလဲ (၁)၊ ချင်း/ရှမ်း (၁)၊ နာဂ (၁)၊ လားဟူ (၁)၊ ဓနု (၁)၊ ကိုးကန့် (၁)၊ ပအိုဝ်း/အင်း (၁)၊ ပလောင် (၁) နဲ့ “ဝ” (၁) ဖြစ်ပြီး (တပ်မတော်သားမပါ) နိုင်ငံရေးပါတီအင်အားအနည်းအများအလိုက် ပါဝင်မှု ဟာ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီ (၁၂၂)ဦး၊ ရခိုင်တိုင်းရင်းသား တိုးတက်ရေးပါတီ (၇)ဦး၊ တိုင်းရင်းသားစည်းလုံးညီညွတ်ရေးပါတီ (၅) ဦး၊ အမျိုးသားဒီမိုကရေစီပါတီ အဖွဲ့ချုပ် (၅) ဦး၊ ချင်းတိုးတက်ရေးပါတီ (၄)ဦး၊ မွန်ဒေသလုံးဆိုင်ရာဒီမိုကရေစီပါတီ (၄)ဦး၊ ရှမ်း တိုင်းရင်းသားများ ဒီမိုကရက်တစ်ပါတီ (၄) ဦး၊ ဖလုံ-စဝေါ် ဒီမိုကရက်တစ်ပါတီ (၃)ဦး၊ ချင်းအမျိုးသားပါတီ (၂)ဦး၊ အမျိုးသားဒီမိုကရေစီအင်အားစုပါတီ (၁) ဦး၊ ပအိုဝ်းအမျိုးသား အဖွဲ့ချုပ် (၁)ဦး၊ “ဝ” ဒီမိုကရက်တစ်ပါတီ (၁)ဦး၊ စည်းလုံးညီညွတ်ရေးနှင့် ဒီမိုကရေစီပါတီ ကချင်ပြည်နယ် (စဒက) (၁)ဦး၊ ကရင်ပြည်သူ့ပါတီ (၁)ဦး၊ တအာင်း (ပလောင်)အမျိုးသားပါတီ (၁)ဦး၊ ကရင်ပြည်နယ် ဒီမိုကရေစီနှင့် ဖွံ့ဖြိုးတိုးတက်ရေးပါတီ (၁)ဦး၊ အမျိုးသားဒီမိုကရေစီ ပါတီသစ် (၁)ဦးနဲ့ တစ်သီးပုဂ္ဂလပါတီ (၁)ဦး တို့ ဖြစ်ပါတယ်။ ဒါတွေကို ဘာကြောင့် ခြေဆင်း နေရသလဲဆိုတော့ လွှတ်တော်စတင် ဖွဲ့စည်းချိန်က စပြီး ယနေ့ကာလအတွင်း အချို့သော ပြည်နယ်ရေးရာ အဆိုများဟာ အတည် ဖြစ်သင့်တယ်လို့ ခံစားရသော်လည်း မဖြစ်သင့် မဖြစ်ထိုက်ဘဲ ရှုံးနိမ့်သွားတဲ့အတွက် အရေအတွက် နည်းပါးတဲ့ လူမျိုးစုလွှတ်တော်ကိုယ်စားလှယ်တွေ စိတ်မကောင်းဖြစ်ကြရတာကို စာနာလို့ ဖြစ်ပါတယ်။ ဘာကြောင့်ရှုံးရသလဲဆိုရင် ယနေ့ ကျင့်သုံးနေတဲ့စနစ်အရ များရာဆန္ဒမဲနဲ့ ဆုံးဖြတ်ရတာ ဖြစ်တဲ့အတွက် မဲအများစုက ကန့်ကွက်လို့ ရှုံးရတာဖြစ်ပါတယ်။ အဲဒီကိစ္စနဲ့ ပတ်သက်ပြီး ကျွန်တော်က ဒါဟာ နိုင်ငံရေးပါတီတစ်ရပ်ရဲ့ သဘောထား မဟုတ်ကြောင်း ကြားရတယ်လို့ ပြောပြတဲ့အခါ တိုင်းရင်းသား မျိုးနွယ်စုဝင် လွှတ်တော် ကိုယ်စားလှယ်တစ်ဦးက အဲဒီ မဲအများစု ပိုင်ရှင်တွေဟာ ပြည်ထောင်စုဝန်ကြီးတစ်ပါး ပြောခဲ့ဖူးတဲ့ လွှတ်တော်ကိုယ်စားလှယ် အမျိုးအစား တွေ ဖြစ်နေတယ်လို့ ပြန်ပြောပါတယ်။ အဲဒီ ကိုယ်စားလှယ်တွေဟာ မိမိတို့ရဲ့ ကိုယ်ပိုင်စဉ်းစားဉာဏ်နဲ့ ဆုံးဖြတ်နိုင်စွမ်းမရှိဘဲ သူများက ထောက်ခံလိုက်ဆိုရင် ထောက်ခံမယ်။ ကန့်ကွက်လိုက်ဆိုရင် ကန့်ကွက်မယ်ဆိုတာမျိုး လုပ်နေရင်တော့ လက်ညှိုးထောင် ခေါင်းညိတ်၊ ထိုင်ဆို ထိုင်၊ ထ ဆို ထ ဆိုတဲ့ အဆိုပါ ပြောကြားချက်ကို ခံယူရမှာ ဖြစ်ပါတယ်။ လွှတ်တော်ထဲမှာ ဆုံးဖြတ်မယ့် အဆိုတစ်ခုကို နိုင်ငံရေးပါတီအလိုက် ပါတီဝင်တွေ လွှတ်တော်ပြင်ပမှာ ဆွေးနွေးကြ၊ မဲခွဲ ဆုံးဖြတ်ကြပြီး ပါတီ ဒီမိုကရေစီအရ များရာဆန္ဒအတိုင်း လွှတ်တော်အတွင်းမှာ လိုက်နာရတာဆိုမှသာ ပါတီရဲ့ သဘောထား ဖြစ်ပါလိမ့်မယ်ဆိုတာ ပြောကြားလိုပါတယ်။ နောက်တစ်ချက် ထပ်ပြောချင်ပါတယ်။ အတည်ဖြစ်သင့်တဲ့ တိုင်းရင်းသားရေးရာ အဆိုတစ်ခုအပေါ် ဆုံးဖြတ်ချက်ချပြီးတာ ပြန်ပြင်ချင်တယ်ဆိုရင် အမျိုးသားလွှတ်တော်မှာ ရှုံးနိမ့် သွားတဲ့ အဆိုမျိုး ပြည်သူ့လွှတ်တော်မှာ ပြန်တင်ပြီး ထောက်ခံပေးလိုက်ရင် ရတာပဲ။ ဒါ လွယ်ပါတယ်လို့ ဆွေးနွေးကြောင်း သိနေကြပြီး ဖြစ်ပါတယ်။ ဒါဆိုရင် အမျိုးသား လွှတ်တော်မှာ ရှိတဲ့ အဲဒီပါတီကပဲ ဖြစ်တဲ့ လွှတ်တော်ကိုယ်စားလှယ်တွေဟာ အညံ့ခံနေရသူတွေ၊ မိမိပါတီရဲ့ အလေးထားခြင်းကို မခံရတဲ့သူတွေဆိုတဲ့ သဘောဖြစ်သွားမှာကို တာဝန်ရှိသူတွေက စိုးရိမ်နေပုံ ရပါတယ်။ ဘယ်လိုပဲဖြစ်စေ တိုင်းရင်းသားအရေးကိုသာ ဦးစားပေးသင့်တယ်လို့ ယုံကြည် ပါတယ်။ နောက်တစ်ခါ ပြောချင်တာကတော့ ယခု အမျိုးသားလွှတ်တော်ကာလအတွင်းမှာ လွှတ်တော်ကိုယ်စားလှယ် တစ်ဦးက မိမိရဲ့ အဆိုကို လွှတ်တော်မှာ တင်သွင်းဆွေးနွေးစဉ် မိမိရဲ့ အဆိုကို မှတ်တမ်းတင်ရုံပဲ တင်ပေးဖို့ တစ်ပါတည်း ထည့်သွင်းဆွေးနွေးသွားတာ တွေ့ရ ပါတယ်။ အဆိုတစ်ရပ်ကို တင်သွင်းပြီးမှ လွှတ်တော်ရဲ့ ဆုံးဖြတ်မှုကို မခံရဲ့လောက်အောင် မိမိကို မိမိ မပိုင်၊ မိမိ ဦးနှောက် မိမိ မပိုင်၊ မိမိ ယုံကြည်ချက်ကို မဆုပ်ကိုင်ရဲတဲ့ အဲဒီလွှတ်တော် ကိုယ်စားလှယ်ဟာ လူတစ်စုရဲ့ အုပ်စုဖွဲ့ အနိုင်ကျင့်ခြင်းကို ခံနေရပြီဆိုတာ လွှတ်တော် ကိုယ်စားလှယ်များ ခန့်မှန်းသုံးသပ်ရင် သိနိုင်ပါတယ်။ မိမိရဲ့ ဆန္ဒကို လွတ်လပ်စွာ ဖော်ထုတ်ခွင့် မရတဲ့ လွှတ်တော်ကိုယ်စားလှယ်ဟာ လူဇော် မနံတာမို့၊ နိုင်ငံသားတို့ရဲ့ အခွင့်အရေးကိုလည်း ကာကွယ်ပေးနိုင်မှာ မဟုတ်ပါဘူး။ ကျွန်တော့်အနေနဲ့ တိုင်းရင်းသား လူနည်းစုတွေဖက်က ခံစားနေတဲ့အတွက် သိသမျှတွေကို ပြောရခြင်းဖြစ်ပါတယ်။ ဒါကြောင့် ယနေ့ နှုတ်ဆက်စကားပြောပါမယ်။ ဒီနေ့ အမျိုးသားလွှတ်တော်ရဲ့ ဆဋ္ဌမအကြိမ် ပုံမှန်အစည်းအဝေး နောက်ဆုံးနေ့မှာ အမျိုးသားလွှတ်တော် ကိုယ်စားလှယ် များဟာ နိုင်ငံတော်၊ နိုင်ငံသားနဲ့ တိုင်းရင်းသားမျိုးနွယ်စုများရဲ့ အကျိုးစီးပွားကို ပြည်ထောင်စု စိတ်ဓာတ်အရင်းခံပြီး စွမ်းစွမ်းတမံ ဆောင်ရွက်နိုင်ကြပါစေ၊ မိမိရဲ့ ဆင်ခြင်တုံတရားနဲ့ လွတ်လွတ်လပ်လပ် ဆန္ဒပြုခွင့်ရှိတဲ့ အမတ်ဂုဏ်ရည်ရှိသူတွေ ဖြစ်ကြပါစေ၊ သွားလေရာ လာလေရာ ဘေးမသီ ရန်မခဘဲ ကိုယ်စိတ်နှစ်ဖြာ ကျန်းမာ ချမ်းသာစွာနဲ့ မဲဆန္ဒရှင်များရဲ့ အကျိုးကို ဆောင်ရွက်နိုင်ကြပါစေလို့ ဆုမွန်ကောင်းတောင်းရင်း နှုတ်ခွန်းဆက်အပ်ပါတယ်။ (ဩဘာသံများ)</speech>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော် (၃၂)ရက်မြောက်နေ့အစည်းအဝေး ရပ်နားကြောင်းနှင့် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ကျင်းပပြီးစီးကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသား လွှတ်တော် ဆဋ္ဌမပုံမှန်အစည်းအဝေး (၃၂)ရက်မြောက်နေ့ အစီအစဉ်ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးကြီး အောင်မြင်စွာ ကျင်းပ ပြီးစီးကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည် ထွက်ခွာပါပြီ ခင်ဗျား</speech>
<speech type="mc">အမျိုးသားလွှတ်တော် ကိုယ်စားလှယ်များ အားလုံး ထွက်ခွာ နိုင်ပါပြီ ခင်ဗျား</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး(၃၂)ရက်မြောက်နေ့ အစည်းအဝေးကို ၁၁၁၁ နာရီအချိန်တွင် ရပ်နားပါသည်။</p>
</postface>
</transcript>
</doc>
