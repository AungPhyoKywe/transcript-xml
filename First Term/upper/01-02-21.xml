<doc>
<docinfo>
<docno>01-02-21.xml</docno>
<pdf>01-02-21.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော��</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ်အမျိုးသားလွှတ်တော်ဒုတိယပုံမှန်အစည်းအဝေး ရက်မြောက်နေ့မှတ်တမ်း</title>
<date>၁၃၇၃ ခုနှစ်၊ တော်သလင်းလပြည့်ကျော် ၈ ရက် ၂၀၁၁ ခုနှစ်၊ စက်တင်ဘာလ ၂၀ ရက် (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသား လွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေး ၂၁ ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌ အဖြစ် ဒုတိယဥက္ကဋ္ဌဦးမြညိမ်း က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယ ခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေးရဲ့ ၂၁ ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသာလွှတ်တော်ဒုတိယဥက္ကဋ္ဌကြီးကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဒုတိယဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် ၂၁ ရက်မြောက်နေ့ အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ပထမအကြိမ်အမျိုးသားာ်တော် ဒုတိယပုံမှန်အစည်းအဝေး ၂၁ ရက်မြောက်နေ့မှာ အမျိုးသားလွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်း (၂၁၈) ဦးရှိပြီး ဒီကနေ့အစည်းအဝေးကို (၂၀၀) ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၁.၇၄) ရာခိုင်နှုန်းရှိပြီး တက်ရောက်တဲ့ကိုယ်စားလှယ် ဦးရေဟာ အစည်းအ ဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့ အရ အစည်းအဝေးအထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ (က)နဲ့ (ဂ)တို့အရ အစည်းအဝေးစတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ (ခ)အရ ပထမအကြိမ် အမျိုးသားလွှတ်တော် ဒုတိယပုံမှန် အစည်းအဝေးရဲ့ ၂၁ ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေ ခွဲငယ်(၁)အရ ခွင့်ပန်ကြားလိုတဲ့ လွှတ်တော် ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော်ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ယခုခွင့်ပန်ကြားဖို့ ဖြစ်ပါတယ်။ ပထမဦးစွာ မွန်ပြည်နယ် ၊ ချောင်းဆုံမြို့နယ်၊ မဲဆန္ဒနယ်အမှတ်(၄) အမျိုးသား လွှတ်တော်ကိုယ်စားလှယ် ဦးကျော်သိန်း နေမကောင်းပါသဖြင့် ခွင့် (၁)ရက် တောင်းခံခြင်းကို မွန်ပြည်နယ် မဲဆန္ဒနယ်အမှတ် (၅)မှ အမျိုးသားလွှတ်တော်ကိုယ်စားလှယ် ဦးနိုင်ထွန်းအုံက ခွင့်တိုင်ကြားဖို့ ဖြစ်ပါတယ်</speech>
<speech><mp id="113">ဦးနိုင်ထွန်းအုံ၊ မွန်ပြည်နယ် မဲဆန္ဒနယ်အမှတ် (၅)</mp>လေးစားအပ်ပါသော ဒုတိယဥက္ကဋ္ဌကြီးခင်ဗျား။ မွန်ပြည်နယ်၊ ချောင်းဆုံမြို့နယ်၊ မဲဆန္ဒနယ်အမှတ်(၄)အမျိုးသား လွှတ်တော်ကိုယ်စားလှယ် ဦးကျော်သိန်း သည် နေမကောင်းပါသဖြင့် မွန်ပြည်နယ်မဲဆန္ဒနယ် အမှတ်(၅) ကျွန်တော် ဦးနိုင်ထွန်းအုံက ဦးကျော်သိန်း ကိုယ်စား ခွင့်(၁)ရက်ပေးပါရန် တောင်းခံ အပ်ပါသည်။</speech>
<speech type="vicespeaker">ဦးကျော်သိန်း၏ ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေး ၂၁ ရက်မြောက်နေ့ကို တက် ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေဟာ (၂၁၈)ဦးရှိပြီး ယခင်က ခွင့်ပန် ကြားသဖြင့် ခွင့် ပြု ထားသူ (၁၇)ဦး၊ ယနေ့ခွင့်ပန်ကြားသဖြင့် ခွင့်ပြု ထားသူ(၁)ဦး အမျိုးသား လွှတ်တော်က စုစုပေါင်းခွင့်ပန်ကြား၍ ခွင့်ပြုထားသူ(၁၈) ဦးဖြစ်ပြီး၊ ခွင့်မဲ့ပျက်ကွက် သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ(၄) နည်းဥပဒေခွဲ(ဂ)၊ နည်းဥပဒေ ခွဲငယ် (၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြ ချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်သို့ အမျိုးသားလွှတ်တော်ကိုယ်စားလှယ်များ မေးမြန်းထားသည့် ကြယ်ပွင့်ပြ ထားသော မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။</speech>
<title>ရခိုင်ပြည်နယ်တွင် လူငယ်များ အလုပ်အကိုင်ရရှိရေးဆောင်ရွက်ပေးရန် အစီအစဉ် ရှိမရှိ နှင့် စပ်လျဉ်းသည့်မေးခွန်း</title>
<speech type="vicespeaker">ယခု လွှတ်တော်ကိုယ်စားလှယ်တစ်ဦးက မေးမြန်းသည့်မေးခွန်း သည် အလုပ်သမားဝန်ကြီးဌာန၊ ပြည်ထောင်စုဝန်ကြီးက ဖြေကြားမည့် မေးခွန်းဖြစ်ပါတယ်။ ရခိုင်ပြည်နယ် မဲဆန္ဒနယ်အမှတ်(၂)မှ ဦးကျော်ကျော် က ရခိုင်ပြည်နယ်တွင် လူငယ်များ အလုပ်အကိုင်ရရှိရေး ဆောင်ရွက်ပေးရန် အစီအစဉ် ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="122">ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ် (၂)</mp>လေးစားအပ်ပါတဲ့ အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည်ထောင်စုအဆင့်ဝန်ကြီးများ၊ အမျိုးသား လွှတ်တော်ကိုယ်စားလှယ်ကြီးများအားလုံးကို မင်္ဂလာပါလို့ ကျွန်တော် နှုတ်ခွန်းဆက်သအပ်ပါ တယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဦးကျော်ကျော် ဖြစ်ပါတယ်။ ကျွန်တော်ကတော့ ရခိုင်ပြည်နယ်မှာ လူငယ်များ အလုပ်အကိုင်ရရှိရေးဆောင်ရွက်ပေးရန်အစီအစဉ်နဲ့ပတ်သက်လို့ မေးခွန်းမေးမှာ ဖြစ်ပါတယ်။ ဒီမေးခွန်းနဲ့ပတ်သက်လို့ အကျိုးအကြောင်းဆက်စပ် မှုကို အနည်းအကျဉ်း ဆွေးနွေးပေးပါမယ်။ ကျွန်တော့်ရဲ့ ဆွေးနွေးချက်ကို ဖတ်ကြားခွင့်ပြုပေးပါ။ ဒုတိယဥက္ကဋ္ဌကြီးခင်ဗျား။</speech>
<speech type="vicespeaker">ခွင့်ပြုပါတယ်။</speech>
<speech><mp id="122">ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ် (၂)</mp>ဒုတိယဥက္ကဋ္ဌကြီး ခင်ဗျား။ ကျွန်တော်တို့ ရခိုင်ပြည်နယ်ဟာ ရှေးယခင်ကပင် ဆန်စပါးစိုက်ပျိုးခြင်း၊ ဆန်စပါး ရောင်းဝယ်ခြင်းလုပ်ငန်းတို့ကို အဓိကထားပြီး လုပ်ကိုင်ခဲ့ပါတယ်။ လွတ်လပ်ရေးမရမီကာလ ရော၊ လွတ်လပ်ရေးရပြီးတဲ့ကာလရော ဆန်စပါးစိုက်ပျိုးထုတ်လုပ်ရောင်းချမှုကိုပဲ မဏ္ဍိုင်ထားပြီး လုပ်ကိုင်ခဲ့ကြပါတယ်။ တခြားကုန်သွယ်မှု လုပ်ငန်းလည်း ရှိခဲ့မှာပါ။ ဒါကြောင့် အတော်အတန် စီးပွားရေးကောင်းမွန်ခဲ့ကြပါတယ်။ စီးပွားရေးရှိတော့ ပညာသင်ကြားရေးလည်း ကောင်းမွန်ခဲ့ ကြပါတယ်။ ဒါကြောင့် ၁၉၀၀ ခုနှစ်ကျော်ကာလမှ လွတ်လပ်ရေးအကြို ကာလနှင့် လွတ်လပ်ရေး ရပြီးစ ဆယ်စုနှစ်ကာလတစ်စုကျော်အထိ အရင်ကာလတော်တော်များများဟာ ရခိုင်မှာ ပညာတတ်တွေ ပေါများခဲ့ကြပါတယ်ဆိုတာ သမိုင်းစာမျက်နှာကို နောက်ဆုတ်ပြီးကြည့်ရင် သိနိုင် ပါတယ်။ အဲဒီအချိန်ကာလတွေတုန်းက အစိုးရအဖွဲ့ဝင် Cabinet ဝန်ကြီးတွေထဲမှာ ရခိုင် ဝန်ကြီးတွေများခဲ့တယ်လို့လည်း ကျွန်တော်တို့ သိထားရပါတယ်။ ကျွန်တော် ဆိုလိုတာကတော့ ဒါတွေဟာ စီးပွားရေး ရှိခဲ့လို့ အလုပ်အကိုင်ရှိခဲ့ကြလို့ ဒီအဆင့်တွေကို ရောက်ရှိ ခဲ့ကြတယ်လို့ ဆိုတဲ့အဓိပ္ပာယ်ပါပဲ။ ဒုတိယဥက္ကဋ္ဌကြီးခင်ဗျား။ ယနေ့ ရခိုင်ပြည်နယ်ဟာ စီးပွားရေးဖွံ့ဖြိုးမှု မရှိ ပါဘူး။ စက်မှုလုပ်ငန်းလည်း မရှိပါဘူး။ လယ်ယာလုပ်ဖို့ဆိုရင်လည်း ရေသွယ်ရေပေးရေး စနစ် မရှိသေးတဲ့အတွက် မိုးရွာမှသာ စိုက်ပျိုးရတဲ့ တစ်သီးစားစနစ်ပဲရှိပါသေးတယ်။ ရခိုင်ပြည်နယ်မှာ တခြားအလုပ်အကိုင်ရရှိရေးလုပ်ငန်းများလည်း မရှိပါဘူး။ ဒါကြောင့် ယခုအခါရခိုင်ပြည်နယ်နှင့် လူငယ်များ အလုပ်လက်မဲ့များပြားလာကြပါတယ်။ ပညာတတ်သည်ပဲဖြစ်ဖြစ် မတတ်သည်ပဲ ဖြစ်ဖြစ် ဒီလိုစားဝတ်နေရေးကြပ်တည်းတဲ့အချိန်ကာလတွေမှာ အရွယ်ရောက်လာကြတဲ့ လူငယ် များဟာလည်း အလုပ်အကိုင် ရရှိလိုကြပါတယ်။ ဒါပေမယ့် ကျွန်တော်တို့ဒေသမှာ အလုပ်အကိုင် မရှိလို့ ရခိုင်လူငယ်အများဟာ ရန်ကုန်မြို့ကြီးနဲ့ မြန်မာပြည်အရပ်ရပ်ရှိနေရာများ အထူးသဖြင် . ကချင်ပြည်နယ်၊ ဖားကန့်ဒေသများအပြင် ထိုင်း၊ မလေးရှားစတဲ့ ပြည်ပနိုင်ငံများသို့ သွားရောက် ပြီးတော့ ရွှေ့ပြောင်းအလုပ် သမားဘဝအဖြစ်နဲ့ အလုပ်လုပ်ကိုင်နေရတာကို တွေ့ရ ပါတယ်။ ဒီလူငယ်တွေဟာ ဘဝရပ်တည်ရေးအတွက် ဒေသကိုစွန့်ခွာပြီး ထွက်သွားနေကြတာဟာ ရေရှည်မှာတော့ ကောင်းတဲ့လက္ခဏာ ဟုတ်နိုင်မှာ မဟုတ်ပါဘူး။ ဒုတိယဥက္ကဋ္ဌ ကြီး ခင်ဗျား။ ကျွန်တော်တို့ ရခိုင်ပြည်နယ် ၊ ပထဝီအနေအထားအရ မြစ်ချောင်း၊ အင်း အိုင်ပေါများပါတယ်။ စိုက်ပျိုးရေးဖြစ်ထွန်းတဲ့ မြေပြန့်လွင်ပြင်တွေလည်း ရှိပါတယ်။ ပင်လယ်ပြင်ကြီး ရှိပါတယ်။ သဘာဝသယံဇာတလည်း လုံးဝမရှိတာမဟုတ်ပါဘူး။ အသင့်အတင့် ရှိတယ်ဆိုရင် အားလုံး လက်ခံကြမှာပါ။ ဒါတွေနဲ့ ဆက်နွယ်နေတဲ့ စက်ရုံ၊ အလုပ်ရုံများ တည်ထောင်ပေးလို့ရမည် ထင်ပါတယ်။ ပင်လယ်ကမ်းခြေ အပန်းဖြေဆိပ်ကမ်းတွေနဲ့တ်သက်လို့ တိုးချဲ့ဖွင့်လှစ်ပေးရင်လည်း ရပါတယ်။ ပင်လယ်ရေကြောင်းကုန်သွယ်မှု ပြုလုပ်ပေးနိုင်တဲ့ ဆိပ်ကမ်းမြို့ကြီး များလည်း ကျွန်တော်တို့ ရခိုင်ပြည်နယ်မှာရှိနေပါတယ်။ တခြားလုပ်ပေးနိုင်မယ့် လုပ်ငန်းတွေလည်း အများကြီးရှိမှာပါ။ ကျွန်တော်တို့ ရခိုင်ပြည်နယ်ဟာ မြေဆီလွှာခန်းခြောက်ပြီး ဘာသယံဇာတမှ မရှိတဲ့ ကုန်းပိတ် ပြည်နယ်တစ်ခုလည်းမဟုတ်ပါဘူး။ ကျွန်တော်ကတော့ အကျယ် မဆွေးနွေး လိုပါဘူး။ လိုရင်းကိုပဲ ခွဲပြီးဖော်ပြတာပါ။ အဲဒီတော့ ရခိုင်ပြည်နယ် လူငယ်များ အလုပ်အကိုင် ရရှိလာရေးကိစ္စနဲ့ပတ်သက်လို့ အခုလက်ရှိဖွဲ့စည်းပုံအခြေခံဥပဒေကိုပဲ အားကိုးရတော့မှာ ဖြစ်ပါတယ်။ ဒီဖွဲ့စည်းပုံအခြေခံဥပဒေရဲ့ ပြဋ္ဌာန်းချက်ဟာ တစ်ခုတည်းသော အနာဂတ် မျှော်လင့်ချက် ရောင်ခြည်ဦး ပါပဲလို့ ကျွန်တော်တင်စားပြောပါရစေ။ ဘာဖြစ်လို့လဲဆိုတော့ ဖွဲ့စည်းပုံအခြေခံ ဥပဒေ ပုဒ်မ ၃၁ တွင် နိုင်ငံတော်သည် ပြည်သူများ အလုပ်လက်မဲ့ နည်းပါးစေ ရန် တတ်နိုင်သမျှ ကူညီဆောင်ရွက်ပေးမယ်လို့ ပြဋ္ဌာန်းထားလို့ ပါပဲဖြစ်ပါတယ်။ အဲဒါကြောင့် ဖွဲ့စည်းပုံအခြေခံ ဥပဒေ ပုဒ်မ ၃၁ အရ ရခိုင်ပြည်နယ်တွင် လူငယ်များ အလုပ်အကိုင် ရရှိရေးအတွက် ဆောင်ရွက်ပေးမည့် အစီအစဉ် များ ရှိပါသလားလို့ အမျိုးသား လွှတ်တော် ဒုတိယဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="vicespeaker">မေးခွန်းနဲ့ပတ်သက်ပြီး အလုပ်သမားဝန်ကြီးဌာန၊ ပြည်ထောင်စု ဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="71">ဦးအောင်ကြည် (ပြည်ထောင်စုဝန်ကြီး၊ အလုပ်သမားဝန်ကြီးဌာန)</agency>လေးစားအပ် ပါသော ဒုတိယဥက္ကဋ္ဌကြီးနဲ့တကွ အမျိုးသားလွှတ်တော်ကိုယ်စားလှယ်များ ခင်ဗျား။ ကျွန်တော် ကတော့ အလုပ်သမားဝန်ကြီးဌာန၊ ပြည်ထောင်စုဝန်ကြီး ဦးအောင်ကြည် ဖြစ်ပါတယ်။ ရခိုင်ပြည်နယ်၊ မဲဆန္ဒနယ် အမှတ်(၂)က အမျိုးသားလွှတ်တော် ကိုယ်စားလှယ် ဦးကျော်ကျော်ရဲ့ ဖွဲ့စည်းပုံအခြေခံဥပဒေပုဒ်မ ၃၁ အရ ရခိုင်ပြည်နယ်တွင် လူငယ်များ အလုပ်အကိုင် ရရှိရေးအတွက် ဆောင်ရွက်ပေးမည့် အစီအစဉ်များ ရှိပါသလားဆိုတဲ့ မေးခွန်းနှင့်ပတ်သက်ပြီးတော့မှ ပြန်လည်ရှင်းလင်းဖြေကြားသွားမှာ ဖြစ်ပါတယ်။ ရခိုင်ပြည်နယ်တွင် အဓိကအားဖြင့် စိုက်ပျိုး ရေး၊ မွေးမြူရေးနှင့် ရေလုပ်ငန်းများမှာသော်လည်းကောင်း၊ ရေလုပ်ငန်း၏ ထွက်ကုန် များကို ကုန်ချောပြုလုပ်သည့် အအေးခန်းစက်ရုံများတွင် သော်လည်းကောင်း၊ နိုင်ငံ တော်ရဲ့ တည်ဆောက်ရေးလုပ်ငန်းများဖြစ်ကြတဲ့ လမ်း၊ တံတား၊ ဆိပ်ကမ်း ၊ တက္ကသိုလ်၊ ကျောင်း အစရှိသည့် မြို့ပြတည်ဆောက်ရေးလုပ်ငန်းများတွင်သော်လည်းကောင်း အလုပ်အကိုင် အခွင့်အလမ်းများ ရှိ ပါတယ်။ ထို့အပြင် ပွင့်လင်းတဲ့ရာသီဥတုမှာ ခရီးသွားလာရေးလုပ်ငန်းနှင့် ပတ်သက်ပြီးတော့ လည်းပဲ အလုပ်အကိုင် အခွင့်အလမ်းများ ပေါ်ပေါက်နိုင် ပါတယ်။ သို့ရာတွင် နှစ်စဉ် အလုပ် လုပ်နိုင်တဲ့အသက်အရွယ်ကိုရောက်ရှိလာတဲ့ လူငယ်လူဦးရေ တိုးတက်နှုန်းဟာ လယ်ယာ စိုက်ပျိုးရေးနှင့် ရေလုပ်ငန်းတွင် အလုပ်အကိုင်အခွင့်အလမ်း တိုးတက်နှုန်းထက် များစွာ သာလွန်နေတဲ့အတွက် လူငယ်အများစုဟာ အလုပ်အကိုင်ရှာဖွေရေး အတွက် အခက်အခဲ တွေ့ရှိ နေရခြင်းဖြစ်ပါတယ်။ ပြည်ထောင်စုတစ်ဝန်းလုံးမှာ အလုပ်အကိုင်အခွင့်အလမ်း ဖန်းတီးပေး ဖို့ဆိုတဲ့ကိစ္စဟာ ရေရှည်အချိန်ယူ လုပ်ဆောင်ရမယ့် လုပ်ငန်းဖြစ်ပါတယ်။ ဒီလို ဖန်တီးပေးနိုင်ဖို့ အတွက် အောက်ပါလုပ်ငန်းများကို ကျွန်တော်တို့ ဆောင်ရွက်သွားဖို့ လိုအပ်ပါတယ်။ အမျိုးသား စီးပွားရေးမူဝါဒတွင် ပြည် တွင်းပြည်ပ ရင်းနှီးမြှုပ်နှံမှု တိုးပွားရေးနှင့်အတူ လုပ်သားဈေးကွက် ဖန်တီးရေးကို ဦးစားပေးသွားဖို့ လိုအပ်ပါတယ်။ နောက် အသေးစားနှင့် အလတ်စား စီးပွားရေးလုပ်ငန်းများနှင့် ဒေသန္တရ စီးပွားရေးလုပ်ငန်းတွေကို ဖွံ့ဖြိုးတိုးတက်လာ စေခြင်းဖြင့် အလုပ်အကိုင်အခွင့်အလမ်းများ တိုးပွားလာစေခြင်း ဖြစ်ပါတယ်။ ကျေးလက်ဒေသ ဖွံ့ဖြိုးရေးနှင့် ဆင်းရဲနွမ်းပါးမှုလျော့ချရေးဟာလည်းပဲ အလုပ်အကိုင် အခွင့်အလမ်း ဖန်တီးပေးခြင်းဖြစ်ပါတယ်။ ရေရှည်တည်တံ့ခိုင်မြဲတဲ့ သက်မွေးလုပ်ငန်းများ ထူထောင်ရေးနှင့် ကျွမ်းကျင်မှု မြှင့်တင် ရေးလုပ်ငန်းဟာလည်းပဲ ဒေသတိုင်းမှာလိုအပ်နေတာဖြစ်ပါတယ်။ လူမှု ရေးကာကွယ်စောင့် ရှောက်မှုများကိုလည်းပဲ ကျွန်တော်တို့ ဒီထက်ပိုပြီးတော့ ပြုလုပ်ပေးဖို့ လိုအပ်ပါတယ်။ ထို့အပြင် ကောင်းမွန်သော အုပ်ချုပ်ရေးစနစ်ရှိခြင်းဟာလည်းပဲ အလုပ်အကိုင် အခွင့်အလမ်း ဖွံ့ဖြိုးတိုး တက်ရေးအတွက် လိုအပ်ချက်တစ်ရပ်ပဲဖြစ်ပါတယ်။အရေးအကြီးဆုံးကတော့ စီးပွားရေး စီမံကိန်း၊ ပညာရေးစီမံကိန်းများနှင့်အတူ ကျွန်တော်တို့နိုင်ငံမှာ လူအင်အား စီမံကိန်းတစ်ရပ်ကို ပြုစုနိုင်ဖို့ အတွက်ပဲဖြစ်ပါတယ်။ ယခုအခါ ပြည်ထောင်စုတစ်ဝန်း လုံးမှာ ကျေးလက်ဒေသဖွံ့ဖြိုးရေးနှင့် ဆင်းရဲနွမ်းပါးမှုလျော့ချရေးအတွက် လုပ်ငန်းစဉ်(၈)ရပ်ဖြင့် အကောင်အထည်ဖော် ဆောင်ရွက်နေ တာ ကျွန်တော်တို့အားလုံး သိရှိပြီးဖြစ်ပါတယ်။ ဒီလုပ်ငန်းစဉ် (၈)ရပ်စလုံးဟာ အလုပ်အကိုင် အခွင့် အလမ်း တိုးတက်ရေးအတွက် အထောက်အကူ ပြုရန်ပဲ ဖြစ်ပါတယ်။ ပထမအချက် ကတော့ လယ်ယာကုန်ထုတ်လုပ်ငန်း ဖွံ့ဖြိုးတိုးတက်ရေး၊ ဒုတိယအချက်ကတော့ မွေးမြူရေးနှင့် သားငါးထုတ်လုပ်မှု ဖွံ့ဖြိုးတိုးတက်ရေးနောက် ကျေးလက်ဒေသ အသေးစားကုန်ထုတ်လုပ်ငန်းများ ဖွံ့ဖြိုးတိုးတက်ရေး၊ အသေးစား ပုဂ္ဂလိက ငွေစုငွေချေး လုပ်ငန်းများ ဖွံ့ဖြိုးတိုးတက် ရေး၊ သမဝါယမလုပ်ငန်းများ ဖွံ့ဖြိုးတိုးတက် ရေး၊ ကျေးလက်လူ မှု စီးပွားရေးဖွံ့ဖြိုးတိုးတက်ရေး၊ ကျေးလက်စွမ်းအင်ဖွံ့ဖြိုးတိုးတက်ရေး၊ သဘာဝပတ်ဝန်းကျင် ထိန်းသိမ်းရေးတို့ပဲဖြစ်ကြပါတယ်။ ဒီ လုပ်ငန်းစဉ် (၈)ရပ်ရဲ့ အကျိုးသက်ရောက်မှုဟာ ရေတိုအနေနဲ့ ဆိုလို့ရှိရင်တော့ ကိုယ်တိုင် လုပ်တဲ့ အလုပ်အကိုင်၊ ကျပန်းအလုပ်အကိုင်နဲ့ အိမ်တွင်းစီးပွားရေး အလုပ်အကိုင်အတွက် အခွင့်အလမ်းတွေကို ဖန်တီးပေးမှာဖြစ်ပါတယ်၊ရေရှည်အတွက်ဆိုရင်တော့ လယ်ယာသားငါးကဏ္ဍ (On Farm) ufwbo:cliysau səbəzion qwunsa qyc$:op:mg (Off Farm) တို့ ကလည်း အလုပ်အကိုင်အခွင့်အလမ်းများကို ဖန်တီးပေးနိုင်ရန်ပဲဖြစ်ပါတယ်။ ဆင်းရဲ နွမ်းပါးမှု လျော့ချရေးလုပ်ငန်းစဉ်ရဲ့ အဓိကကျတဲ့ ရည်ရွယ်ချက်ဟာ လူတိုင်းအတွက် သင့်တော် ကောင်းမွန်တဲ့ အလုပ်အကိုင်များ ရရှိရေးပဲ ဖြစ်ပါတယ်။ ထို့အပြင် ယခု ကျင်းပနေဆဲ လွှတ်တော်အစည်းအဝေးတွေမှာ စဉ်းစားဆွေးနွေး နေကြဆဲဖြစ်တဲ့ အသေးစားငွေရေးကြေးရေး လုပ်ငန်းများ ဥပဒေကြမ်းရဲ့ ရည်ရွယ်ချက်တစ်ခုမှာလည်းပဲ အလုပ်အကိုင်အခွင့် အလမ်းများ ဖန်တီးပေးရေးဆိုတာ ပါဝင်နေကြောင်း တွေ့ရှိရမှာ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ နေပြည်တော်တွင် ၁၉-၈-၂၀၁၁ ရက်နေ့ကနေပြီးတော့ ၂၁-၈-၂၀၁၁ ရက်နေ့အထိပြုလုပ်ခဲ့တဲ့ နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုအတွက် ပြုပြင် ပြောင်းလဲမှုဆိုင်ရာ အမျိုးသားအဆင့် အလုပ်ရုံဆွေးနွေးပွဲ ၂၀-၅-၂၀၁၁ ရက်နေ့မှ ၂၂-၅-၂၀၁၁ ရက်နေ့အထိ ပြုလုပ်ခဲ့တဲ့ ကျေးလက်ဒေသဖွံ့ဖြိုးရေးနှင့် ဆင်းရဲနွမ်းပါးမှုလျော့ချရေး အမျိုးသားအဆင့်အလုပ်ရုံ ဆွေးနွေးပွဲများနဲ့ အဲဒီဆွေးနွေးပွဲတွေမှာ ဖော်ထုတ်ရရှိခဲ့တဲ့ လုပ်ငန်းစဉ်တွေဟာ ပြည်ထောင်စုအစိုးရနဲ့ ပြည်နယ် တိုင်းဒေသကြီး အစိုးရတွေကနေပြီးတော့ အကောင်အထည်ဖော်နေပါတယ်။ ဒီလို အကောင်အထည်ဖော်ခြင်းဟာ ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေပုဒ်စ၁ အရ နိုင်ငံတော်သည် ပြည်သူများ အလုပ်လက်မဲ့နည်းပါးစေရန် တတ်နိုင်သမျှ ကူညီဆောင်ရွက်ရမည်ဟူသောအချက်ကို စတင်အကောင်အထည် ဖော်နေခြင်းဖြစ်ပါကြောင်း ပြန်ကြားအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type="vicespeaker">ဆက်လက်ပြီး လွှတ်တော်ကိုယ်စားလှယ်(၇)ဦးက မေးမြန်းတဲ့ မေးခွန်းများသည် ဆောက်လုပ်ရေးဝန်ကြီးဌာန၊ ပြည်ထောင်စုဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်း များကို တစ်ဆက်တည်း မေးမြန်းပြီးမှ ပြည်ထောင်စုဝန်ကြီးကတစ်ခုချင်း ဖြေကြားဖို့ ဖြစ်ပါတယ်</speech>
<title>သံတောင်-ဘောဂလိလမ်း၊ တောင် ငူ-လွိုင်ကော်လမ်း၊ သံမိုးတောင် -ပိန်းသီလာလမ်းတို့ကို အထူးပြန်လည်ထိန်းသိမ်းမည့် အစီအစဉ်ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ပထမဦးစွာ ကရင်ပြည်နယ် မဲဆန္ဒနယ်အမှတ် (၇)မှ ဦးစောတော်ပလဲ က သံတောင်-ဘောဂလိလမ်း၊ တောင် ငူ-လွိုင်ကော်လမ်း၊ သံမိုးတောင် - ပိန်းသီလာလမ်းတို့ကို အထူးပြန်လည်ထိန်းသိမ်း မည့် အစီအစဉ် ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="31">ဦးစောတော်ပလဲ၊ ကရင်ပြည်နယ် မဲဆန္ဒနယ်အမှတ် (၇)</mp>လေးစားအပ် ပါ သော အမျိုးသားလွှတ်တော်ဒုတိယဥက္ကဋ္ဌကြီး၊ ပြည်ထောင်စုဝန်ကြီးများ၊ အမျိုး သားလွှတ်တော် ကိုယ်စားလှယ်များခင်ဗျား။ အားလုံးကို ရိုသေစွာပဲ မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးစောတော်ပလဲ ဖြစ်ပါတယ်။ ကျွန်တော် တင်ပြမေးမြန်းလိုတဲ့ အကြောင်းရင်းကတော့ ကျွန်တော်တို့ သံတောင်ကြီး မြို့နယ်မှာ ကားလမ်း (၄)လမ်းရှိပါတယ်။ (က)တောင်ငူ-သံတောင် ကြီးကားလမ်း(၃၀)မိုင်၊ (ခ) သံတောင်-ဘောဂလိလမ်း (၂၅)မိုင်၊ (ဂ)တောင်ငူလွိုင်ကော်ကားလမ်း (၁၂၀)မိုင် (ဃ) သံမိုးတောင် - ပိန်းသီလာကားလမ်း(၁၁) မိုင်ဖြစ်ပါတယ်။ အဆိုပါ ကားလမ်း(၄)လမ်းအနက်၊ တောင်ငူ-သံတောင်ကြီးကားလမ်းကို နိုင်ငံတော်မှ အထူးအမြဲပဲထိန်းသိမ်းပြုပြင် စီစဉ်ပေးတဲ့အတွက်ကြောင့် ပြည်သူတွေ ခရီးသွားလာရေး လွယ်ကူချောမွေ့နေတဲ့အတွက် နိုင်ငံတော် ကို ပြည်သူအားလုံးက အ ထူးကျေးဇူးတင်လျက် ရှိပါတယ်။ ဒါပေမဲ့ ကျန်တဲ့ (၃)လမ်းကို သာမန်ပြုပြင်ထိန်းသိမ်းမှုသာ လုပ်တဲ့အတွက်ကြောင့် တစ်နှစ်ပြီးတစ်နှစ် ရေတိုက်စားမှု၊ မြေပြိုမှုတွေကြောင့် လမ်းတွေ ပိုပြီးတော့ပျက်စီးသွားပါတယ်။ အခုအခြေအနေမှာ ကားလေးတွေ မသွားလာနိုင်တော့ဘဲ မော်တော်ကားကြီးများသာလျှင် သွားလာနိုင်တယ်။ သွားလာတာတောင်မှ ခက်ခက်ခဲခဲမောင်းနှင်ရတဲ့အတွက်ကြောင့် အန္တရာယ် အလွန်ကြီးမားလှပါတယ်။ မိုးရာသီ မှာ မကြာ ခဏပဲ မြေကျွံပြီးတော့ မော်တော်ကားတွေ လဲသွားခြင်းလည်း ဖြစ်တတ်ပါတယ်။ ကျွန်တော်တို့ သံတော င်-ဘောဂလိကားလမ်းမှာ အထူး ပျက်စီးနေတဲ့အတွက်ကြောင့် မိုးရာသီမှာ ကားမကြာခဏ ပြတ်လပ် လျက်ရှိပါတယ်။ ဒီအတွက်ကြောင့် ပြီးခဲ့တဲ့ လက ဝန်ထမ်းတွေ သွားပြီးတော့ တာဝန်ထမ်းဆောင်တဲ့ နေရာမှာ သူတို့ Carrier မော်တော်ဆိုင်ကယ်တွေစီးရတယ်။ (၂၅)မိုင်ကို Carrier ခ (၁၅၀၀၀)ပေးရတယ်လို့ သိရပါတယ်။ ထိုနည်းအတူ တောင်ငူ-လွိုင်ကော်ကားလမ်းဟာ မိုင် (၁၂၀) ရှည်လျားပြီးတော့ ကျွန်တော်တို့ ကယားပြည်နယ်ကနေပြီးတော့ တောင်ငူအထိ ဖြတ်လာတဲ့နေရာမှာ သံတောင် မြို့နယ်ကို ဖြတ်လာရပါတယ်။ လိပ်သိုမြို့ ကနေပြီးတော့ ကယားပြည်နယ်အထိ လမ်းတွေ ပျက်စီး သွားပြီလို့လည်းသိရပါတယ်။ လမ်း ပျက်စီးသွားတဲ့အတွက်ကြောင့် ကယားပြည်နယ်ကနေ အောက်မြန်မာပြည်ကို ကုန်စည်တင်ပို့ရာမှ ဒီလမ်း ကို အသုံးမပြုကြရတော့ပဲ ဒီ မိတ္ထီလာ ဘက်ကနေ ပတ်ပြီးတော့သွားရတယ်လို့သိရပါတယ်။ ဒါကြောင့်မို့လို့ ပြည်သူ တွေရဲ့ ကိုယ်စား မေးမြန်းလိုသည်မှာ အဆိုပါ သံတောင်-ဘောဂလိကားလမ်း၊ တောင်ငူ -လွိုင်ကော်ကားလမ်း၊ သံမိုးတောင်-ပိန်းသီလာကားလမ်းတို့ကို အထူးပြန်လည်ပြုပြင်ထိန်းသိမ်းပေးမည့် အစီအစဉ် ရှိ/မရှိကို သိလိုပါတယ်။ အကယ်၍ရှိပါက မည်သည့် အချိန်ကာလတွင် စတင်အကောင် အထည်ဖော်ဆောင်ရွက်ပေးမည်ကို သိရှိလိုပါကြောင်း ပြည်သူများ၏ ကိုယ်စား လေးစားစွာ တင်ပြမေးမြန်းအပ်ပါတယ်။ ကျေးဇူးတင်ပါတယ်။</speech>
<title>မြို့ချင်းဆက်သွယ်ပေးသော တီးတိန်-တွန်းဇံ-ကျီခါးမော်တော်ကားလမ်းပြုပြင် မွမ်း မံထိန်းသိမ်း ပေးရန်နှင့်လမ်းတိုးချဲ့ပေးရန် အစီအစဉ်ရှိမရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ချင်းပြည်နယ် မဲဆန္ဒနယ်အမှတ် (၇)မှ ဦးနိန်းခင်းပေါင်က မြို့ချင်းဆက်သွယ်ပေးသော တီးတိန်-တွန်းဇံ-ကျီခါး မော်တော်ကားလမ်း ပြုပြင် မွမ်းမံထိန်းသိမ်းပေးရန်နှင့် လမ်းတိုးချဲ့ပေးရန် အစီအစဉ်ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="43">ဦးနိန်းခင်းပေါင်၊ ချင်းပြည်နယ်မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ ယနေ့အစည်းအဝေးကို တက်ရောက်လာကြသော ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ် တော်ကြီးများအား မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဦးနိန်း ခင်းပေါင် ဖြစ်ပါတယ်။ ကျွန်တော်အနေနဲ့ မြို့ချင်းဆက်မော်တော်ကားလမ်း မွမ်းမံထိန်းသိမ်းပေးရန်နှင့် လမ်းသားချဲ့ပေးနိုင်မှုအခြေအနေ မေးခွန်းကို တင်ပြဆွေးနွေး မေးမြန်းသွား မှာ ဖြစ်ပါတယ်။ ဒုတိယဥက္ကဋ္ဌကြီးခင် ဗျား။ ကျွန်တော့် ရဲ့ မေးခွန်းထဲမှာ မော်တော်ကားလမ်းအပြင် တံတားကိုပါ ထည့်သွင်းဆွေးနွေး ဖတ်ကြားခွင့်ပြုပါရန် လေးစားစွာ တင်ပြအပ်ပါသည်။ ကျွန်တော်များ ချင်းပြည်နယ်အတွင်းရှိ တီးတိန်-တွန်းဇံကားလမ်း လမ်းအူ ကြောင်းကို ဒုတိယကမ္ဘာစစ်အတွင်းက အင်္ဂလိပ်စစ်တပ်မှ စစ်ပြေးလမ်းအဖြစ် အသုံးပြုခဲ့သောလမ်း ဖြစ်ပါတယ်။ ခေတ်အဆက်ဆက် နိုင်ငံတော်မှ ပြုပြင် ထိန်းသိမ်းပေးသော်လည်း သဘာဝဘေး၏ ပြုပြင်ဖန်တီးမှုကြောင့် ရာသီမရွေး သွားနိုင်အောင် အခြေအနေကောင်းမွန်ခြင်း မရှိသေးပါ။ မိမိတို့မြို့နယ်(၂)ခုအတွင်းရှိ ပြည်သူတွေဟာ ဤကားလမ်းကြောင်းတစ်ခုကိုသာ အဓိကမဏ္ဍိုင်အဖြစ်လည်း သွားလာနေခြင်းဖြစ်ရာ ပွင့်လင်း ရာသီတွင် ကောင်းမွန်ပါသော်လည်း ယခုကဲ့သို့ မိုးရာသီတွင် တောင်ပြို ကားလမ်း ပိတ်ဆို့ခြင်း၊ လမ်းကြောတစ်ခု လုံး ကျွံကျခြင်းများ ကြုံ တွေ့ ရလျက်ရှိရာ ယခုနှစ် ရာသီတွင် အဆိုးဝါးဆုံး ကြုံတွေ့နေရပါတယ်။ ဒေသခံပြည်သူများအနေဖြင့် အခက်အခဲကြုံတွေ့ရတိုင်း နိုင်ငံတော်အစိုးရရဲ့ အမြဲစောင့်ရှောက်မှုကိုသာ မျှော်လင့် နေပါတယ်။ သို့ဖြစ်ပါ၍ ဆင်းရဲသားအများဆုံးနေထိုင်သော ဒေသတစ်ခုရဲ့ အခြေခံအကျဆုံး ဖွံ့ဖြိုးတိုးတက်ရန်မှာ နိုင်ငံတော်ရဲ့ လုပ်ဆောင်ပြီး၊ လုပ်ဆောင်လျက်ရှိသော လမ်း ပန်းဆက်သွယ်မှုလုံခြုံ၊ ချောမွေ့ရေးပင်ဖြစ်ရာ အလားတူ ကျွန်တော်များ တီးတိန် -တွန်းဇံ-ကျီခါးနေ၊ ဒေသနေပြည်သူများကိုလည်း အပြည့်အဝ လွှမ်းခြုံမှုပေးနိုင်ရန်နှင့် ဆင်းရဲနွမ်းပါးမှုလျှော့ ချရေးအဖြစ်လည်း လူမှုဘဝဖွံ့ဖြိုးတိုးတက်ရန် အတွက် မြို့ချင်းဆက်သွယ်ပေးသော တီးတိ န်-တွန်းဇံ-ကျီခါးကားလမ်းအပြင် တံတားအား အဆင့်မြှင့်ထိန်းသိမ်း��ေးရန် အထူးသဖြင့် တင်ပြလိုပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော်တို့ တီးတိန်-တွန်းဇံကားလမ်း (၁၂)မိုင်တိုင်အထိဟာဆိုရင် အတက်အဆင်းကြမ်းတမ်း ပြီး အကွေ့အကောက် များပါတယ်။ မြွေလိမ်မြွေကော က်လမ်းအတိုင်း ကား တွေကိုမောင်းနှင် သွားလာနေရပါတယ်။ မိုး ရေတိုက်စားမှုကြောင့် ချိုင့်ခွက်ကြီးများဖြစ်ပြီး လမ်းတွေတိမ်း စောင်း နေရပါတယ်။ လမ်းအကွေ့ တချို့နေရာများမှာ ဆိုးဆိုးဝါးဝါး လမ်းပျက်စီးမှုကြောင့် မှန်လုံကားကြီးများ ရှေ့ဆက်မသွားနိုင်ဘဲ ခရီးသည်များကို ဆင်းခိုင်း၍ ခြေလျင်ဖြင့်သွားနေ ရပါတယ်။ လမ်းကောင်းအနေအထားရောက်မှ ကားပေါ် ကို ပြန်တက်ခြင်းဖြင့် ခက်ခဲစွာ သွားလာနေရပါတယ်။ လမ်းကွေ့တချို့မှာ အလွန်ကျဉ်းမြောင်းပြီး အတက်အဆင်း ကားကြီး၊ ကားငယ် တစ်စီးနှင့်တစ်စီး ရှောင်ဖို့၊ သွားလာနိုင်ဖို့ ခက်ခဲပါတယ်။ မိုးရာသီမျိုးမှာ ချိုင့်ခွက်တွေ များပြားလာ၍ လမ်းချော်ခြင်းကြောင့် ခရီးသည်များ အန္တရာယ်ကြားက သွားလာနေရပါတယ်။ တစ်ခါတစ်ရံကားမှောက်၍ ခရီးသည်ပြည်သူများ အသက်ဆုံးရှုံးခြင်းတို့ကြောင့် လမ်းအကွေ့နှင့် လမ်း၏အနေအထားအရ ဆိုးဝါးသောလမ်းများကို လမ်း သားချဲ့ခြင်း၊ ကျောက်ခင်းလမ်း သို့မဟုတ် ကျောက်ချောလမ်း အဆင့်မြင့် တိုးမြှင့်ပြုပြင်ထိန်းသိမ်းပေးပါရန် အထူးသဖြင့် တင်ပြပါတယ်။ ဒုတိယဥက္ကဋ္ဌကြီးခင်ဗျား။ အထက်ဖော်ပြပါ ကားလမ်း၊ တံတားများနှင့် စပ်လျဉ်း၍ တီးတိန်-တွန်းဇံ (၁၂)မိုင် တံတား(ခေါ်) ဇလွေချောင်းဖြတ်တံတားဟာ သဘာဝဘေး ကျရောက်၍ ရေတိုက်စားမှုကြောင့် ကားကြီးကားငယ်များ ဖြတ်သန်းသွားလာရာမှာ ကြံ့ခိုင်မှု မရှိတော့တဲ့အတွက် ခရီးသွားပြည်သူများအတွက် အသက်အန္တရာယ်စိုးရိမ်နေရပါတယ်။ ကုန်စည် များကိုချပြီး တစ်ဘက်ကမ်းမှ အခြား ကားများဖြင့် တက်ရသည့်အတွက် မလိုအပ်ဘဲ သယ်ယူ ခ စရိတ်ကြီး ကြီးမားမား ဖြစ်နေပါတယ်။ ကုန်စည် စရိတ်လျှော့ ချနိုင်ရေးအတွက် အမြန်ဆုံး ဆောက်လုပ်ပေးရန် တင်ပြအပ်ပါတယ်။ ခရီးသွားပြည်သူများ၊ ဌာနဆိုင်ရာအသီးသီးမှ ဝန်ထမ်းများ၏ ရုံး ကိစ္စတာဝန်များ သွားလာရေးကိစ္စများကို အချိန်မီဆောင်ရွက် ပေးနိုင်ရန်နှင့် ရာသီမရွေး လုံခြုံချောမွေ့စွာ သွားလာနိုင်သည့် ကားလမ်းမျိုး၊ တံ တားမျိုးဖြစ်နိုင်ဖို့ လိုအပ် ပါကြောင်း သုံးသပ်ပါတယ်။ ဤကဲ့သို့ မြို့ချင်းဆက်မော်တော်ကားလမ်း၊ တံတားပျက်စီး ယိုယွင်းမှုနှင့် လမ်းတိုးချဲ့ပြုပြင်ထိန်းသိမ်း ပေးရေးအတွက် တည်ဆောက်ရေးလုပ်ငန်း၏ လိုအပ်ချက်များကို သက်ဆိုင်ရာမှ ဆောင်ရွက်ပေးနိုင်ရန် အစီအစဉ် ရှိ/မရှိမေးမြန်းလိုပါတယ်။ အစီအစဉ်ရှိပါက မည်ကဲ့သို့သောအချိန်တွင် ဆောင်ရွက်ပေးမည်ကို မဲဆန္ဒရှင်ပြည်သူများ၏ ကိုယ်စား ကျွန်တော်မှ မေးမြန်းသိရှိလိုပါတယ်။ ကျေးဇူးတင်ပါတယ်။</speech>
<title>ဘုရားသုံးဆူမြို့နှင့် သံဖြူဇရပ်မြို့ကို ဆက်သွယ်သော လမ်းမကြီးကို ပြန်လည်ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ပြည်ထောင်စုဝန်ကြီးခင်ဗျား ။ မေးမြန်းတဲ့ မေးခွန်းကတော့ မော်တော်ကားလမ်း ဖြစ်ပါတယ်။ တံတားကိုတော့ ထည် ပြီးတော့ မေးမြန်း သွားပါတယ်။ ဝန်ကြီးက အဆင်သင့်ဖြစ်ရင်တော့ ဖြေကြားပေးပါခင်ဗျား။ အဆင်သင့်မရှိရင်တော့ ဖြေကြားရန် မလိုပါဘူးခင်ဗျား။ ဆက်လက်ပြီး မွန် ပြည်နယ်၊ မဲဆန္ဒနယ်အမှတ် (၅)မှ ဦးနိုင်ထွန်းအုံ က ဘုရာသုံးဆူမြို့နှင့် သံဖြူဇရပ်မြို့ကို ဆက်သွယ်သော လမ်းမကြီးကို ပြန်လည်ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="113">ဦးနိုင်ထွန်းအုံ၊ မွန် ပြည်နယ် မဲဆန္ဒနယ်အမှတ် (၅)</mp>လေးစားအပ်ပါသော ဥက္ကဋ္ဌကြီးနှင့် ကြွရောက်လာသော ပြည်ထောင်စုဝန်ကြီး၊ ဧည့်သည်တော်များနှင့် လွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ မွန်ပြည်နယ်၊ သံဖြူဇရပ်မြို့ နယ်မဲဆန္ဒနယ်အမှတ်(၅)မှ ဦးနိုင်ထွန်းအုံ ဖြစ်ပါတယ်။ ကျွန်တော် မေးမြန်းလိုတာကတော့ ဘုရားသုံးဆူမြို့နှင့် သံဖြူဇရပ်မြို့ သမိုင်းဝင်သော သေမင်းတမန်လမ်း ဖြစ်ပါတယ်။ ဥက္ကဋ္ဌကြီးခင်ဗျား ။ အောက်ဖော်ပြပါစာပိုဒ်များကို ဖတ်ကြား ခွင့်ပြုပါရန် တောင်းခံ အပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="113">ဦးနိုင်ထွန်းအုံ၊ မွန်ပြည်နယ် မဲဆန္ဒနယ်အမှတ် (၅)</mp>ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော်ဖွဲ့စည်းပုံအခြေခံဥပဒေ ပုဒ်မ ၃၁ အရ ပြည်သူများ အလုပ်လက်မဲ့ နည်းပါးစေရန် ကူညီဆောင် ရွက်မည်ဟူ၍လည်းကောင်း၊ ပုဒ်မ ၃၆ အရ နိုင်ငံတော်သည် ��မျိုးသားစီးပွားရေးအတွက် နိုင်ငံတော်၊ ဒေသဆိုင်ရာအဖွဲ့အစည်းများ၊ ဖက်စပ်အဖွဲ့အစည်းများစသည့် စီးပွားရေးအင်အားစုအားလုံးကို စီးပွားရေးလုပ်ငန်းတွင် ပါဝင်ဆောင်ရွက်ခွင့်ပြု သည်ဟူ၍ လည်းကောင်း၊ စီးပွားရေးတိုးတက်ရန်အတွက် လမ်းပန်း ဆက်သွယ်မှု ကောင်းမွန်ရေး ဟာ အလွန်အရေးကြီးပါတယ်လို့ ၆-၄-၂၀၁၁ ရက်နေ့မှာ ပြည်ထောင်စုအဆင့် အဖွဲ့အစည်းဝင် ပုဂ္ဂိုလ်များ၊ တိုင်းဒေသကြီးနှင့် ပြည်နယ်ဝန်ကြီးချုပ်များ၊ ဒုတိယဝန်ကြီးများအား ပြောကြားသော နိုင်ငံတော်သမ္မတ၏ မိန့်ခွန်းမှာ ပါရှိပါတယ်။ ဥက္ကဋ္ဌကြီးခင်ဗျား။ တိုင်းရင်းသားစည်းလုံးညီညွတ်ရေးအတွက် ပထဝီအနေအထား အရ ရေခြား၊ မြေခြားဖြစ်တဲ့ ကျွန်တော် တို့တိုင်းရင်းသားတွေ နေထိုင်တဲ့ ဒေသကို တ စ်ဆက် တစ်စပ်တည်းဖြစ်သွားအောင် ကားလမ်းတွေ၊ မီးရထားလမ်းတွေဖောက်လုပ်ပေးရမယ်တံတားတွေ ဆောက်လုပ်ပေးရမယ်လို့ နိုင်ငံတော်သမ္မတကြီး ဦးသိန်းစိန်က ပြည်ထောင်စုလွှတ်တော်မှာ ၃၀--၂၀၁၁ ရက်နေ့မှာ မိန့်ခွန်းပြောကြားသွားပါတယ်။ ဥက္ကဋ္ဌကြီးခင်ဗျား။ ဘုရားသုံးဆူ -သံဖြူဇရပ်ကားလမ်းကို ဒုတိယကမ္ဘာစစ်တုန်းက သေမင်းတမန်လမ်းမရယ်လို့ သမိုင်းဝင်ကမ္ဘာကျော်ခဲ့ပါတယ်။ ၎င်းလမ်းဟာ ဘုရားသုံးဆောင်ကြားအတိုင်းရှိတဲ့အတွက် တောင်တက် တောင်ဆင်းမရှိဘဲ ဒုတိယကမ္ဘာစစ်တုန်း က ဂျပန်တို့က မီးရထားလမ်း ဖောက်လုပ်ခဲ့ပါတယ်။ ယနေ့အချိန်မှာ ဘုရားသုံးဆူမြို့မှ (၆)မိုင်ခန့်၊ သံဖြူဇရပ်မြို့မှ (၁၅)မိုင်ခန့်သာ တစ်နှစ်ပတ်လုံး ကားသွားလာနိုင်ပါတယ်။ အလယ် မှာရှိတဲ့ မိုင် (၅၀)ခန့် ရှည်တဲ့ လမ်းကို မြေမာကျောက်ခင်းလမ်းလုပ်ပြီး မြ စ်ချောင်းကူးတံတားများ တည်ဆောက်လျှင် မိုးတွင်းမှာလည်း ကားသွားလာနိုင်ပါတယ်။ ဥက္ကဋ္ဌကြီးခင်ဗျား။ သံဖြူဇရပ်မြို့မှာ ဒုတိယကမ္ဘာစစ်တုန်းက မဟာမိတ်တပ်ဖွဲ့တို့ ရဲ့ စစ်သင်္ချိုင်းရှိပါတယ်။ ထိုင်းနိုင်ငံရဲ့ အပိုင်း ဘက်မှာလည်း သေမင်းတမန်လမ်းရဲ့ အဆုံးဖြစ်တဲ့ ကန်ချနပူရီမြို့မှာ မဟာမိတ်တပ်ဖွဲ့ စစ်သင်္ချိုင်းရှိပါတယ်။ ဥက္ကဋ္ဌကြီးခင်ဗျား။ ၎င်းစစ်သင်္ချိုင်းကို အနောက်နိုင်ငံက လာရောက်လည်ပတ်ကြည့်ရှု အရိုအသေပြု ကြပါတယ်။ ကန်ချနပူရီမြို့ မှတစ်ဆင့် ကမ္ဘာလှည့်ခရီးသည်မှ ဝင်ငွေအြောက်အများရရှိနိုင်ပါတယ်။ အလုပ်အကိုင်လည်း ဖြစ်စေတယ်။ ဘုရားသုံးဆူမြို့ နှင့် သံဖြူဇရပ်မြို့ကို ဆက်မိ လျှင် ကန်ချနပူရီမြို့မှာလို အနောက်နိုင်ငံသားများ၊ မဟာမိတ်အဖွဲ့ဝင် နိုင်ငံသားများနှင့် ဂျပန်နိုင်ငံသားတို့ကို ကမ္ဘာလှည့် ခရီးသည်များ သံဖြူဇရပ်မြို့ကို လာရောက်လည်ပတ်ပြီးတိုင်း ပြည်တွင်းတ စ်ဖက်တစ်လမ်း ဝင်ငွေရရှိနိုင်ပါတယ်။ သံဖြူဇရပ်မြို့နယ် မှာ တန်ခိုးကြီးဘုရားဖြစ်သော ကျိုက္ခမီရေလယ်ဘုရား၊ စက်စဲပင်လယ်ကမ်းခြေ ရှိတယ်။ လမ်း ကောင်းလျှင် ထိုင်းနိုင်ငံအနောက်ဘက်ခြမ်းမှ ထိုင်းနိုင်ငံသားများ စက်စဲပင်လယ်ကမ်းခြေကို အနားယူအလည်အပတ် လာနိုင်ကြပါတယ်။ ဥက္ကဋ္ဌကြီးခင်ဗျား။ ထိုစက်စဲကမ်းခြေမှတစ်ဆင့် မော်လမြိုင်မြို့မှ ကျိုက်သလ္လိ ဘုရား၊ ကျိုက်မရော၊ ကျိုက်ထိုမှ ကျိုက်ထီးရိုးဘုရား၊ ဘားအံမှ ဇွဲကပင်ဘုရားများကို အများအပြား လာရောက်ဖူးမျှော်ကြမှာ ဖြစ်ပါတယ်။ သေမင်းတမန်လမ်းကို လာရောက်လေ့လာသော နိုင်ငံတကာမှ ပုဂ္ဂိုလ်များလည်း လာကြမယ်။ ကမ္ဘာလှည့်ခရီးသည်လုပ်ငန်း အတော်တွင်ကျယ် တိုးတက်မယ်။ ဘုရားသုံးဆူမြို့နှင့် သံဖြူဇရပ်မြို့ ကြားမှာ လမ်းပန်းဆက်သွယ်ရေးမကောင်းလို့ စိုက်ပျိုးရေး လည်း မထွန်းကားပါ။ မြေလွတ်၊ မြေရိုင်းများပြားစွာ ကျန်ရှိနေသေးတယ်။ ဘုရားသုံးဆူပတ်ဝန်းကျင်မှာ စိုက်ပျိုးရေးထွန်းကားပေမယ့် မြန်မာပြည်ဈေးကွက်မှာ လာရောင်း ရမယ့် စိုက်ပျိုးရေးထွက်ကုန်တွေ မပို့နိုင်တဲ့ အခက်အခဲရှိလို့ ဘုရားသုံးဆူမြို့မှာ မြန်မာပြည်မှ ကုန်ပစ္စည်းများ လမ်းပန်းဆက်သွယ်ရေးမကောင်းလို့ ကုန်ဈေးနှုန်း မြင့်မားပါတယ်။ ဥက္ကဋ္ဌကြီး ခင်ဗျား။ လမ်းပန်းဆက်သွယ်ရေးကောင်းလျှင် မြေလွတ် ၊ မြေရိုင်းများမှာ ကျယ်ကျယ်ပြန့်ပြန့် စိုက်ပျိုးထွန်းကားလာမယ်။ ကမ္ဘာလှည့်ခရီးသွားလုပ်ငန်း ထွန်းကားပြီး နိုင်ငံခြား ဝင်ငွေများစွာ ရရှိနိုင်မယ်။ ဒေသဖွံ့ဖြိုးတိုးတက်လာမယ်။ ဆင်းရဲနွမ်းပါးမှု ကျဆင်းစေမယ်။ တိုင်းရင်းသား စည်းလုံးညီညွတ်ရေးအတွက် အကျိုးရှိလာမယ် ဥက္ကဋ္ဌကြီးခင်ဗျား။ ဘုရားသုံးဆူ -သံဖြူဇရပ် ကားလမ်းမကြီးဖောက်လုပ်ရန်အတွက် ထိုင်းနိုင်ငံမှ ကုန်သည်ကြီးများအသင်း ၊ ကမ္ဘာလှည့်ခရီးသည်လုပ်ငန်း အဖွဲ့အစည်းများ၊ လမ်းဖောက်လုပ်ရေးကုမ္ပဏီများမှ စိတ်ဝင်စားမှုရှိကြတယ်လို့ ကြားသိရပါတယ်။ ဒါကြောင့် ပြည်တွင်းကုမ္ပဏီနှင့် နိုင်ငံခြားကုမ္ပဏီတို့ကို ပူးပေါင်းဖက်စပ်စေပြီး သင့်တော်သည့်စနစ် တစ်ခုခုဖြင့် နိုင်ငံတော်အစိုးရမှ ခွင့်ပြု စေလိုပါတယ်။ မွန်ပြည်နယ်၊ ကရင်ပြည်နယ် တိုးတက်ရေး၊ ပြည်ထောင်စုတိုးတက်ရေး၊ အကျိုးရှိရေးတို့ကိုရည်စူးပြီး အောက်ပါမေးခွန်းများကို ဖတ်ပြခွင့်ပြု ပါရန် တောင်းခံအပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="113">ဦးနိုင်ထွန်းအုံ၊ မွန်ပြည်နယ် မဲဆန္ဒနယ်အမှတ်(၅)</mp>(က) ကရင်ပြည်နယ်၊ ထိုင်း-မြန်မာနယ်ခြားရှိ ဘုရားသုံးဆူမြို့နှင့် မွန်ပြည်နယ်၊ သံဖြူဇရပ် မြို့ ကိုဆက်သွယ်သော သမိုင်းဝင်ကမ္ဘာကျော်သော လမ်းမကြီးအား နိုင်ငံတော်အစိုးရမှ ပြန်လည်ဖောက်လုပ်ပေးရန် အစီအစဉ် ရှိပါသလား။ (ခ) ပြည်တွင်းကုမ္ပဏီနှင့် နိုင်ငံခြားကုမ္ပဏီတို့ ပူးပေါင်းဖက်စပ်၍ ဖောက်လုပ်စေခြင်းကို နိုင်ငံတော်အစိုးရမှ ခွင့်ပြုနိုင်ရန် အစီအစဉ် ရှိပါသလား။ (ဂ) အစီအစဉ် ရှိပါက မည်သည့် ခုနှစ်မှ စတင်ဖောက်လုပ်ပေးရန် စီ စဉ်ထားပါသနည်း။ (ဃ) အစီအစဉ် မရှိပါက အဘယ့်ကြောင့်ပါနည်း။ အားလုံးကျေးဇူးတင်ပါတယ်။</speech>
<title>ဝမ်းတွင်းမြို့နယ်မှ ပြည်ထောင်စုအမြန်လမ်းမကြီး သို့ ချဉ်းကပ်လမ်း၊ ကွန်ကရစ်လမ်း အဖြစ် အဆင့်တိုးမြှင့်ဖောက်လုပ်ပေးရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးဌေးမောင် က ဝမ်းတွင်းမြို့ နယ် မှ ပြည်ထောင်စုအမြန်လမ်းမကြီး သို့ ချဉ်းကပ်လမ်း၊ ကွန်ကရစ်လမ်အဖြစ် အဆင့်တိုးမြှင့်ဖောက်လုပ်ပေးရန် အစီအစဉ်ရှိ/မရှိနှင့် စပ်လျဉ်း သည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="108">ဦးဌေးမောင်၊ မန္တလေးတိုင်းဒေသကြီး မဲဆန္ဒနယ်အမှတ် (၁၂)</mp>လေးစား အပ်ပါသော အမျိုးသားလွှတ် တော်ဒုတိယဥက္ကဋ္ဌကြီးနှင့် ပြည်ထောင်စုဝန် ကြီးများ၊ လွှတ်တော် ကိုယ်စားလှယ်တော်ကြီးများ မင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ် စားလှယ် ဦးဌေးမောင် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော် မေးလိုတာကတော့ ဝမ်းတွင်းမြို့မှ ပြည်ထောင်စုလမ်းမကြီးသို့ ချဉ်း ကပ်လမ်းကို အဆင့် တိုးမြှင့် ဖောက်လုပ်ပေးနိုင်ခြင်း ရှိ/မရှိ မေးခွန်း ဖြစ်ပါတယ်။ ကျွန်တော်တို့ ဝမ်း တွင်းမြို့နယ်တွင် ပြည်ထောင်စု လမ်းမကြီးဟာ တဲစုရွာမိုင်တိုင် (၃၀၈)မှ မြောက်ဆည်ရွာ မိုင်တိုင်(၃၁၉)အထိ (၁၁) မိုင်ရှည်လျားပြီး ဖောက်လုပ်ထားပါတယ်။ ကုက္ကိုလ်ခါးကျေးရွာအုပ်စု ကန်ပါတ်လည်ကျေးရွာ အနောက်ဘက်</speech>
<title>မိုင်တိုင် (၃၁၂) မှာ Under Poss တစ်ခု တည်ရှိပါတယ်။ ယင်း Under Pass ကို အခြေပြုပြီး လက်ရှိသုံးစွဲနေသော ဝမ်းတွင်းမြို့မှ ပင်းတလဲ ရွာ ကုက္ကိုလ်ခါးကျေးရွာအုပ်စုထိ အရှည် (၁၇)မိုင် အကျယ်(၁၅)ပေရှိ ကျောက်ကြမ်း လမ်းမကြီး တည်ရှိပါတယ်။ ၎င်းလမ်းမကြီးဟာ မိုးတွင်းကာလမှာ သွားလာမှု လွန်စွာခက်ခဲလှပါတယ်။ ယင်း ကျောက်ကြမ်းလမ်းမကြီးရဲ့ ဝဲ၊ ယာတစ်လျှောက်မှာ ကျေးရွာအုပ်စု(၁၆)အုပ်စု၊ အိမ်ထောင်စုပေါင်း (၈၄၁၂)စု၊ လူဦးရေ စုစုပေါင်း (၄၂၀၀၀)ကျော် မှီတင်းအခြေပြု နေထိုင်လျက်ရှိပါတယ်။ ထိုချဉ်းကပ်လမ်းမကြီးကို အဆင့်တိုးမြှင့် ဖောက်လုပ်ပေးမည်ဆိုပါက ကျေးရွာများအတွက် လမ်းပန်းဆက်သွယ်မှု လွယ်ကူချော မွေ့ပြီး ရာသီမရွေး သွားလာနိုင်ရန် ကျေးရွာပြည်သူများ လူမှုစီးပွားရေးတိုးတက်လာမည်ဖြစ်ပါတယ်။ သို့ဖြစ်ပါ၍ ကန်ပတ်လည် ကျေးရွာ မိုင်တိုင် အမှတ် (၃၁၂) Under Pass မှ လက်ရှိသုံးစွဲနေသော ကျောက်ကြမ်းလမ်းအတိုင်း ဝမ်းတွင်းမြို့ သို့ ချဉ်းကပ်လမ်းကို အဆင့်တိုးမြှင့် ဖောက်လုပ်ပေးနိုင်ခြင်း ရှိ/မရှိကို မေးမြန်းလိုခြင်းဖြစ်ပါတယ်။ ကျေးဇူးတင်ပါတယ်ခင်ဗျား။ ၁၉၂၁ ခုနှစ်ကတည်းက ဆောက်လုပ်ခဲ့သော လှိုင်းဘွဲ့မြို့ဝင် သံတံတားကြီးအား အသစ်ပြန်လည် တည်ဆောက်ပေးရန် အစီအစဉ်ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ကရင်ပြည်နယ် မဲဆန္ဒနယ်အမှတ် (၃)မှ ဦးစောငြိမ်းသင် က ၁၉၂၁ ခုနှစ်ကတည်းက ဆောက်လုပ်ခဲ့သော လှိုင်းဘွဲ့မြို့ဝင် သံတံတားကြီးအား အသစ်ပြန် လည် တည်ဆောက်ပေးရန် အစီအစဉ်ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="27">ဦးစောငြိမ်းသင်၊ ကရင်ပြည်နယ် မဲဆန္ဒနယ် အမှတ်၃)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌနှင့် ပြည်ထောင်စုအဆင့် ဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ် (၃)မှ အမျိုးသားလွှတ်တော်ကိုယ်စားလှယ် ဦးစောငြိမ်းသင် ဖြစ်ပါတယ်။ ကျွန်တော့် အနေနှင့် မေးမြန်းလိုတာကတော့ ကာလကြာရှည် ပြီဖြစ်၍ ကြံ့ခိုင်မှုအားနည်းနေသော လှိုင်းဘွဲ့ မြို့အဝင် ဘေလီတံတား ကြီးအား နိုင်ငံတော်မှ အသစ်ပြန် လည် တည်ဆောက်ပေးနိုင်ရန် အစီအစဉ်ရှိပါသလားဟူသော မေးခွန်းကို မေးမြန်းလိုပါတယ် ခင်ဗျား။ ဒုတိယဥက္ကဋ္ဌကြီးခင်ဗျား။ ကျွန်တော်ရဲ့ မေးခွန်းကို ဖတ်ကြားမေးမြန်းခွင့်ပြုပါရန် မေတ္တာ ရပ်ခံ အပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="27">ဦးစောငြိ မ်းသင်၊ ကရင်ပြည်နယ် မဲဆန္ဒနယ် အမှတ် (၃)</mp>ဒုတိယဥက္ကဋ္ဌကြီး ခင်ဗျား။ ၁၉၂၁ ခုနှစ်ကတည်းက ဆောက်လုပ်ခဲ့သော အလျား (၁၉၅)ပေ၊ အနံ(၁၂)ပေ(၆) လက်မရှိ လှိုင်းဘွဲ့ မြို့အဝင် ဘေလီတံတားကြီး သည် ယခု လူဦးရေများပြားလာသည်နှင့်အမျှ တိုးချဲ့လာသော နေအိမ်များ၊ ရုံးများ၊ ကားဂိတ်များကြောင့် မြို့လယ်သို့ပင် ရောက်လုနီးနီးဖြစ်နေပါ တယ်။ ဒုဥက္ကဋ္ဌကြီးခင်ဗျား။ အင်္ဂလိပ်ခေတ်က ဆောက်လုပ်ခဲ့သော ဤဘေလီတံတားကြီးသည် လှိုင်းဘွဲ့မြို့နှင့်တကွ လှိုင်းဘွဲ့ မြို့နယ်အတွင်း၊ မြို့နယ်ခွဲ (၂)ခုရှိ ဒေသခံ တိုင်းရင်းသားပြည်သူ များအတွက် အလွန်အရေးပါသော တံတားကြီးဖြစ်ပါတယ်။ သို့သော်လည်း သက်တမ်းရင့်ပြီ ဖြစ်၍ ကြံ့ ခိုင်မှု အလွန်အားနည်းနေပါတယ်။ သံဘောင်သံတန်းများလည်း သံချေးတက်၍ ကွာကျခြင်း ပဲ့ကျခြင်းများ ရှိလာပါတယ်ခင်ဗျား။ ခရီးသွားဒေသခံပြည်သူများ အနေနဲ့ တံတား၏ ကြံ့ခိုင်မှု အားနည်းလာသောကြောင့် ရင်တမမနှင့် ဖြတ်သန်းသွားလာရပါသည်ခင်ဗျား။ သို့ပါ၍ လှိုင်းဘွဲ့မြို့အဝင် ဘေလီတံတားကြီး ပြိုပျက်မကျမီ ခရီးသွားပြည်သူများ စိတ်ချမ်းမြေ့ စွာ အဆင်ပြေ သွားလာနိုင်ရေးအတွက် နိုင်ငံတော်မှ အသစ်ပြန်လည်တည်ဆောက် ပေးနိုင်ရန် အစီအစဉ် ရှိ /မရှိနှင့် အသစ်ပြန်လည်တည်ဆောက်ပေးမည်ဆိုပါက မည်သည့်အချိန်တွင် တည်ဆောက်ပေးနိုင်မည်ကို သိလိုပါကြောင်း လေးစားစွာ မေးမြန်းအပ်ပါတယ်ခင်ဗျား။ ကျေးဇူး တင်ပါတယ်။</speech>
<title>ပုလောတံတားကို ဘေလီတံတားအဆင့်မှ သံကူကွန်ကရစ်တံတားအဆင့်သို့ တိုးမြှင့်ဆောင်ရွက် ပေးရန်အစီအစဉ် ရှိ/မရှိနှင့် ပြည်ထောင်စု လမ်းမကြီးပေါ်တွင် ကျရောက်နေသော ပုလောမြို့နယ် လမ်းအပိုင်းကို ကတ္တရာပြန်လည်ခင်းပေးရန် အစီအစဉ်ရှိမရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ် အမှတ်(၉) မှ ဦးလှစိုးက ပုလောတံတားကို ဘေလီတံတားအဆင့်မှ သံကူကွန်ကရစ်တံတားအဆင့်သို့ တိုးမြှင့်ဆောင်ရွက်ပေးရန် အစီ အစဉ် ရှိ /မရှိနှင့် ပြည်ထောင်စု လမ်းမကြီးပေါ်တွင် ကျရောက် နေသော ပုလောမြို့နယ် လမ်းအပိုင်းကို ကတ္တရာပြန်လည်ခင်းပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="69">ဦးလှစိုး၊ တနင်္သာရီတိုင်းဒေသကြီးမဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသား လွှတ်တော်ကိုယ်စားလှယ်အပေါင်းတို့အား မင်္ဂလာပါ လို့ ဂါရဝပြုနှုတ်ခွန်းဆက်သလိုက် ပါတယ် ခင်ဗျား။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ် (၉) ပုလောမြို့နယ်မှ အမျိုးသားလွှတ်တော်ကိုယ်စားလှယ် ဦးလှစိုး ဖြစ်ပါတယ်ခင်ဗျား။ ကျွန်တော်တင်ပြမေးမြန်း လိုတဲ့ အကြောင်းအရာကတော့ ပုလောတံတားကို ဘေလီတံတားအဆင့်မှ သံကူကွန်ကရစ် တံတားအဆင့်သို့ တိုးမြှင့်ဆောင်ရွက် ပေးရန် အစီအစဉ် ရှိ /မရှိ နှင့် ပြည်ထောင်စုလမ်းမကြီး ပေါ်တွင် ကျရောက်နေသော ပုလောမြို့နယ်လမ်းအပိုင်းကို ကတ္တရာပြန်လည်ခ င်းပေးနိုင်ရန် အစီအစဉ် ရှိ/မရှိဆိုတဲ့ မေးခွန်းနဲ့ ပတ် သက်တဲ့ မေးခွန်းပဲ ဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ ကျွန်တော်အား စာနဲ့ မေးမြန်းခွင့်ပြုဖို့ ပန်ကြားအပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="69">ဦးလှစိုး၊ တနင်္သာရီတိုင်းဒေသကြီး မဲဆန္ဒနယ်အမှတ် (၉)</mp>ကျွန်တော်တို့ ပုလောမြို့နယ်မှာ ပလောက်မြို့နယ်ခွဲလမ်းအပိုင်း(၃၆)မိုင်၊ ပုလောမြို့နယ် လမ်းအပိုင်း (၄၃)မိုင် (၆)ဖာလုံ ရှိပါတယ်။ ပ လောက်မြို့နယ်ခွဲလမ်းအပိုင်းတွင် ခင်းထားသော ကတ္တရာများသည် သက်တမ်းကုန်နေပြီဖြစ်၍ လမ်းတွင် ချိုင့်ကြီးများဖြစ် ပေါ်နေသဖြင့် ဆိုးဆိုးဝါးဝါး ပျက်စီးနေသည့်အတွက် ဌာနမှ ကျောက်၊ သဲဖြင့် ဖာထေးပြုပြင်ခြင်းများကို ဆောင်ရွက်နေပါတယ်။ ပုလောမြို့နယ် လမ်းအပိုင်းတွင်လည်း ၎င်ကဲ့သို့ပင် ကတ္တရာသက်တမ်းကုန်နေပြီဖြစ်သအတွက် လမ်းတလျှောက် ချိုင့်ကြီးများ ဖြစ်ပေါ်နေသဖြင့် ဆိုးရွားစွာ ပျက်စီးမှုကြောင့် ဌာနမှ ကျောက်၊ သဲ များဖြင့် ပြုပြင်နေသည်ကို တွေ့ရှိရပါတယ်။ ကျွန်တော်တို့ ပုလောမြို့နယ် လမ်းအပိုင်းဟာ ပြည်ထောင်စုလမ်းမကြီးအပေါ်တွင် ပါဝင်သော လမ်းအပိုင်းဖြစ်နေပါတယ်။ ကျွန်တော်တို့ တနင်္သာရီတိုင်းဒေသကြီးတွင် ယခုနှစ်၌ ရာသီဥတုဆိုးရွားပြီး မိုးသည်းထန်စွာ ရွာသွန်းမှုကြောင့် ယခင်ကထက်လမ်းများ ပိုမိုပြီး ပျက်စီးသွားပါတယ်။ လမ်းချိုင့်ကြီးများ နေရာတော်တော်များများ တွင် ဖြစ်ပေါ် လျက်ရှိပါတယ်။ ၎င်းလမ်းချိုင့်ကြီးများတွင် လူစီး မှန်လုံကုန်တင်ကားကြီးများ နစ်မြှုပ်နေသည့်အခါ အနောက်မှကားများပိတ်ဆို့ပြီး လုံးဝသွားမရသည့် အခြေအနေ ရှိပါတယ်။ လမ်းမှာလည်း ကားတစ်စီး စာသာသွားနိုင်သည့် အခြေအနေရှိသည့်အတွက် ခရီးသွား လုပ်သားပြည်သူများနဲ့ ကုန်များသယ်ဆောင်ရာတွင် အခက်အခဲပေါင်းများစွာ ရင်ဆိုင်ရပါတယ်။ ယခုလက်ရှိအခြေအနေထိ လမ်းအပျက်အစီး အလွန်များပြားသည့်အတွက် တစ်ပတ်ခန့် ယာဉ်အသွားအလာများပိတ်ထားပြီး သက်ဆိုင်ရာဌာနမှ ပြုပြင်ခြင်းများ ဆောင်ရွက်နေသည် ကိုလည်း သိရှိရပါတယ်။ တချို့ လမ်းချိုင့်ကြီးများဆိုလို့ရှိရင် ပျက်စီးပြီးတော့ တချို့ ချိုင့်ထဲ ကားများ ရောက်သွားလို့ရှိရင် ကုန်ကားကြီးများ၊ မှန်လုံကားကြီးများ ပစ်လဲသည်အထိတောင် ဆိုးဆိုးဝါးဝါးဖြစ်နေတာကို တွေ့ရပါတယ်လို့ ပြောပါတယ်ခင်ဗျား။ ကျွန်တော်တို့ ပုလောမြို့နယ် အတွင်းတွင်ရှိသော တံတားများမှာ လည်း အခိုင် အမာတံတားများနည်းပါးပြီး သစ်သား ဖြင့် ပြုလုပ်ထားသော တံတားများသာ များပါတယ်။ လက်ရှိအနေအထားအရ ပ လောက်တံတား၊ ပြည်ခြားတံတား၊ ပုလောတံတား၊ ကြဲ တံတားစသည့် တံတားများမှာ ဘေလီသံဘောင် ကြမ်းခင်း သစ်သားအမျိုးအစား တံတားများ ဖြစ်ပါသည်။ အထူးသဖြင့် ပုလောချောင်းကူးတံတားမှာ နစ္စဓူဝ စက်ဘီး၊ ဆိုင်ကယ်၊ ထော်လာဂျီ၊ ကားကြီး၊ ကားငယ်များ ၊ ကျောင်းသွားကျောင်းပြန် ကျောင်းသူကျောင်းသားများ၊ ဈေးသွားဈေးပြန်များနှင့် ဖြတ်သန်းသွားလာမှု အများဆုံး တံတားဖြစ်နေပါတယ်။ တံတားမှာလည်း ကျွန်တော်တို့ ပုလောမြို့နယ် လူဦးရေထူထပ်လာသည် နှင့်အမျှ မြို့လယ်ခေါင်သို့ရောက်လာတဲ့ အနေအထားရှိပါတယ်။ ၎င်းတံတားမှာ အလွန်ကျဉ်းမြောင်း သည့်အတွက် ဖြတ်သန်းသွားလာ သူ များအတွက် အလွန်အန္တရာယ်များပါတယ်။ သို့ဖြစ်ပါ၍ ၎င်းပုလောတံတားကို (က) ဘေလီတံတားအဆင့်မှ သံကူကွန်ကရစ်တံတားအဆင့်သို့ တိုးမြှင့်ဆောင်ရွက်ပေးရန် အစီအစဉ် ရှိ /မရှိ။ (ခ) သံကူကွန်ကရစ်တံတားအဆင့်သို့ တိုးမြှင့်ဆောင်ရွက် ပေးလျှင်ဘယ်တော့ ဆောင်ရွက်နိုင်မလဲဆိုတာကို သိရှိလိုပါတယ်။ (ဂ) ပြည်ထောင်စုလမ်းမကြီး ပေါ်တွင်ကျရောက်နေသော ပုလောမြို့နယ်လမ်းအပိုင်းကို ကတ္တရာပြန်လည် ခင်းပေးနိုင်ခြင်း အစီအစဉ် ရှိ/မရှိနဲ့။ (ဃ) ကတ္တရာ ပြန်လည်ခင်းပေးနိုင်မည်ဆိုပါက မည်သည့် အချိန်တွင် ခင်းပေးမည်ကို ဒေသခံလူထုရဲ့ လိုအပ်ချက်အရ တင်ပြ မေးမြန်းရခြင်း ဖြစ်ပါတယ်ခင်ဗျား။ လေးစားပါတယ်။</speech>
<title>လှည်းကူး-ဆားတလင်း-ဒါးပိန်လမ်းပိုင်းနှင့် ဒါးပိန်-ကျွဲကူးဆိပ်လမ်းပိုင်းအား ကတ္တရာလမ်းအဆင့် တိုးမြှင့်ဆောင်ရွက်ပေးရန်အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၁၂)မှ ဦးဆွေအောင် က လှည်းကူး-ဆားတလင်း-ဒါးပိန်လမ်းပိုင်းနှင့် ဒါးပိန် -ကျွဲကူးဆိပ် လမ်းပိုင်းအား ကတ္တရာလမ်းအဆင့် တိုးမြှင့်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်း သည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="144">ဦးဆွေအောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ် ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့် တကွ ပြည်ထောင်စု ဝန်ကြီးများ၊ အမျိုး သား လွှတ်တော်ကိုယ်စားလှယ်များ အားလုံး စိတ်၏ချမ်းသာခြင်း ၊ ကိုယ်၏ကျန်းမာခြင်းနှင့် ပြည့် စုံ ကြပါစေလို့ ဦးစွာပဏာမဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးဆွေအောင် ဖြစ်ပါတယ်။ လေးစားအပ်ပါသော ဒု တိယဥက္ကဋ္ဌကြီးခင်ဗျား။ ကျွန်တော့်အား ဖတ်ကြား မေးမြန်းခွင့် ပြုပါရန် တင်ပြအပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="144">ဦးဆွေအောင်၊ ရန်ကုန်တိုင်းဒေသကြီး မဲဆန္ဒနယ်အမှတ် (၁၂)</mp>လှည်းကူး မြို့နယ်မှာ လှည်းကူး - ဆားတလင်း - ဒါးပိန်လမ်းပိုင်း နှင့် ဒါးပိန် - ကျွဲကူးဆိပ် လမ်းပိုင်းဟူ၍ နှစ်ပိုင်း ဆောင်ရွက်လျက်ရှိကြောင်း တွေ့ရှိရပါတယ်။ လှည်းကူး -ဆားတလင်း-ဒါးပိန် လမ်းပိုင်း မှာဒေသခံ ပြည်သူများမှ ကျောက်ချောလမ်းမှ ကတ္တရာလမ်းသို့ အဆင့်တိုးမြှင့် ဆောင်ရွက်ပေးလိုကြောင်း လိုလားလျက် ရှိကြပါတယ်။ ဆက်လက်ပြီးတော့ ဒါးပိန် -ကျွဲကူးဆိပ် လမ်းမသည် ပဲခူးတိုင်း၊ ကဝမြို့နယ်ရှိ ကျေးရွာများနှင့် ဆက်စပ်လျက်ရှိပြီး ကုန်စည်စီးဆင်းမှု မြန်ဆန်ရေး အတွက် အဓိကကျသည့် လမ်းပိုင်းဖြစ်နေ၍ ကျွဲကူးဆိပ်မှ ဒါးပိန်လမ်းပိုင်း အား မြေသားလမ်းမ အဆင့်မှ ကတ္တရာလမ်းအဆင့်သို့ တိုးမြှင့် ဆောင်ရွက်ပေးလိုကြောင်း လို လားလျက်ရှိကြပါတယ်။ သို့ပါ၍ လှည်းကူး -ဆားတလင်း-ဒါးပိန်လမ်းပိုင်းနှင့် ဒါးပိန် -ကျွဲကူးဆိပ် လမ်းပိုင်း အား ကတ္တရာလမ်း အဆင့်တိုးမြှင့်ဆောင်ရွက်ပေးရန် အစီအစဉ် ရှိ/မရှိ။ ရှိပါက မည်သည့်ကာလတွင်ဆောင်ရွက် ပေးမည်ကို သိရှိလိုပါ၍ သက်ဆိုင်ရာမှ ပြန်လည်ဖြေကြားပေးနိုင်ပါရန် လေးစားစွာ တင်ပြအပ် ပါသည်။ ကျေးဇူးတင်ပါသည်။</speech>
<speech type="vicespeaker">မေးခွန်းများနှင့် ပတ်သက်ပြီး ဆောက်လုပ်ရေးဝန်ကြီးဌာန၊ ပြည်ထောင်စုဝန်ကြီးက တစ်ခုချင်းဖြေကြားပေးဖို့ ဖြစ်ပါတယ်</speech>
<speech><agency id="94">ဦးခင်မောင်မြင့်(ပြည်ထောင်စုဝန်ကြီးဆောက်လုပ်ရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ အထူးဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ပြည့်စုံပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေး ဝန်ကြီး ဌာန၊ ပြည်ထောင်စုဝန်ကြီး ဦးခင်မောင်မြင့် ဖြစ်ပါတယ်။ ကျွန်တော့်အနေနဲ့ ကရင်ပြည်နယ် မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဦးစောတော်ပလဲရဲ့ အမျိုးသား လွှတ်တော်အစည်းအဝေးသို့ တင်ပြ မေးမြန်းထားသော သံတောင် -ဘောဂလိလမ်း၊ တောင်ငူလွိုင်ကော်လမ်း၊ သံမိုးတောင် -ပိန်းသီလာလမ်း၊ ၎င်းလမ်းများကို အထူးပြန်လည် ထိန်းသိမ်းရေး အစီအစဉ် ရှိ/မရှိသိလိုကြောင်းမေးခွန်းအား ရှင်းလင်း ဖြေကြားသွားမှာဖြစ်ပါတယ်။ အမျိုးသား လွှတ်တော် ဒုတိယဥက္ကဋ္ဌကြီးခင်ဗျား။ ကရင်ပြည်နယ် အတွင်း သံတောင်ကြီးမြို့နယ်၊ လိပ်သို မြို့နယ်ခွဲနှင့် ဘောဂလိ မြို့နယ်ခွဲတို့ပါ ဆောက်လုပ်ရေး ဝန်ကြီးဌာနကနေပြီးတော့ အဖွဲ့ကြီးများ ဖွဲ့စည်းပေးထားပြီးဖြစ်ပါတယ်။ ၎င်း အဖွဲ့များကနေပြီးတော့ မေးမြန်းထားတဲ့ လမ်း (၃)လမ်းကို တင်ပြရရင် (၁) သံတောင်-ဘောဂလိလမ်း၊ (၂) တောင်ငူ-လွိုင်ကော်လမ်း၊ (၃) သံမိုးတောင်ပိန်းသီလာလမ်းတို့ပဲ ဖြစ်ပါတယ်။ ပထမလမ်းဖြစ်တဲ့ သံတောင် -ဘောဂလိလမ်းဟာ တောင်ငူ -မော်ချီး-လွိုင်ကော် လမ်းပိုင်းမှာ ပါဝင်တဲ့လမ်း ဖြစ်ပါတယ်။ သံတောင်မြို့ကနေ ဘောဂလိမြို့နယ်ခွဲ အထိ (၂၈)မိုင်ရှည်လျားပြီး ၃၁-၅-၂၀၁၁ ရက်နေ့ထိ လမ်း အခြေအနေကို တင်ပြရလျှင် ကတ္တရာ လမ်းဟာ (၉)မိုင် (၆)ဖာလုံ၊ ကျောက်လမ်းဟာ (၃)မိုင် (၄)ဖာလုံ၊ အမာခံ လမ်းဟာ (၁၄)မိုင် (၆)ဖာလုံ စုစုပေါင်း (၂၈)မိုင် ရှိပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ ခွဲဝေရရှိတဲ့ သာမန်ပြင်ဆင်ထိန်းသိမ်းရေး ရန်ပုံငွေနဲ့ အောက်ပါလုပ်ငန်းတွေ ဆောင်ရွက်လျက်ရှိ ပါတယ်။ လမ်းသာမန် ပြင်ဆင်ထိန်းသိမ်းခြင်းဟာ (၂၈)မိုင်၊ လမ်းအနိမ့်အမြင့်ညှိ၍ ကတ္တရာ ရေပိတ်လွှာ လောင်းခြင်း၊ လမ်းအဆင့်ထိန်းသိမ်းခြင်းက(၆)ဖာလုံ၊ အမာခံလမ်းအား ကျောက်ဖြည့်ခင်းခြင်းနှင့် ကျောက်ရောမြေခင်းကြိတ်ခြင်းက (၂)မိုင်တို့ဖြစ်ပါတယ်။ ဒုတိယလမ်းဖြစ်တဲ့ တောင်ငူ-လွိုင်ကော်လမ်းပိုင်းနဲ့ပတ်သက်လို့ ကရင်ပြည်နယ်နှင့် ပဲခူးတိုင်းနယ်စပ် (၁၈)မိုင် (၂)ဖာလုံကနေပြီးတော့ ရှမ်းပြည်နယ်၊ နယ်စပ် (၆၉)မိုင်ထိ၊ (၅၀)မိုင်နဲ့ (၆)ဖာလုံ ရှည်လျားတဲ့ လမ်းဖြစ်ပါတယ်။ ၃၁-၅-၂၀၁၁ ရက်နေ့ထိ လမ်းအခြေအနေကို တင်ပြရလို့ရှိရင် ၎င်းလမ်းဟာ ကတ္တရာလမ်းအမျိုးအစား ဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ ထုတ်ယူရရှိတဲ့ သာမန် ပြင်ဆင်ထိန်းသိမ်းခြင်းရန်ပုံငွေဖြင့်အောက်ပါလုပ်ငန်းများကို ဆောင်ရွက်လျက်ရှိပါတယ်။ လမ်း သာမန်ပြင်ဆင်ထိန်းသိမ်းခြင်းက (၅၀)မိုင်နဲ့ (၆)ဖာလုံ၊ ကျောက်စီရေမြောင်တည်ဆောက်ခြင်းက (၆၀၀)ပေ၊ ကျောက်စီ မြေထိန်း နံရံတည်ဆောက်ခြင်းက ပေ (၁၀၀)၊ ပေ (၂၀) နှစ်ခုနှင့် ဘေလီတံတား အမှတ်(၄/၂၁)နှင့် (၁/၂၆) (၁/၃၁) (၂/၃၁) (၃/၃၂) (၆/၃၃) (၁/၄၀) (၅/၄၁) စုစုပေါင်းပေအရှည် (၃၀၀)ပေကို သစ်သားများလဲလှယ်ခြင်း၊ တည်ဆောက်တာက အားလုံး (၈)စင်းရှိပါတယ်။ ဆက်လက်ပြီး တတိယလမ်း ဖြစ်တဲ့ သံမိုး တောင်-ပိန်းသီလာလမ်းကို တင်ပြမှာ ဖြစ်ပါတယ်။ ၎င်းလမ်းကတော့ ကရင်ပြည်နယ်၊ လိပ်သိုမြို့နယ်ခွဲ သံမိုးတောင်နဲ့ ပိန်းသီလာရွာကို ဆက်သွယ်ဖောက်လုပ်ထားတဲ့လမ်းဖြစ်ပြီး (၁၂)မိုင် ရှည်လျား ပါတယ်။ ၃၁-၅-၂၀၁၁ ရက်နေ့ လမ်းအခြေအနေအရတော့ ကျောက်လမ်းက (၃)မိုင် (၄)ဖာလုံ၊ အမာခံလမ်းက (၇)မိုင်(၆)ဖာလုံ၊ မြေသားလမ်းက(၆)ဖာလုံနဲ့ စုစုပေါင်း (၁၂)မိုင်ဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ ခွဲဝေရရှိတဲ့ သာမန် ပြင်ဆင်ထိန်းသိမ်းရေး ရန်ပုံငွေအရ မိုင်တိုင်(၂/၁)ရှိ တံတားအမှတ် (၁/၃) (၃၀)ပေနဲ့ မိုင်တိုင် (၂/၆)ရှိ တံတားအမှတ် (၅/၃)(၃၀)ပေတို့ကို ဆွေးမြေ့နေသော သစ်သားများကိုလဲလှယ်ပြီးတော့ မူလက မြေသားကမ်းကပ်ခုံမှ အုတ်ကမ်းကပ်ခုံ အသစ်အဖြစ် အဆင့်မြှင့်တင် ဆောင် ရွက်ပေးလျက် ရှိပါတယ်။ အမျိုးသား လွှတ်တော် ဒုတိယဥက္ကဋ္ဌကြီး ခင်ဗျား။ ဖော်ပြပါလမ်း (၃)လမ်းဖြစ်တဲ့ (၁) သံတောင်-ဘောဂလိ လမ်း၊ (၂) တောင်ငူ-လိပ်သိုယာဒို-လွိုင်ကော်လမ်း၊ (၃)သံမိုးတောင်ပိန်းသီလာလမ်းတို့နဲ့ပတ်သက်ပြီး ဆောက်လုပ်ရေး ဝန်ကြီးဌာနမှ ငွေလုံးငွေရင်း ရန်ပုံငွေများ ပြင်ဆင်ထိန်းသိမ်းရေး ရန်ပုံငွေများ တင်ပြ တောင်းခံပြီး အထူးပြင်ဆင်ထိန်းသိမ်းခြင်းလုပ်ငန်းများ ကို ဆက်လက် ဆောင်ရွက်သွားမှာ ဖြစ်ကြောင်း ရှေးဦးစွာ ရှင်းလင်းတင်ပြအပ်ပါတယ်။ ဆက်လက်ပြီး အမှတ် (၂)မေးခွန်းကို ဆက်လက်ရှင်းလင်းသွားမှာ ဖြစ်ပါတယ်။ ၎င်းမေးခွန်း ကတော့ ချင်းပြည်နယ်၊ တွန်းဇံ မြို့နယ် မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးနိန်းခင်းပေါင်ရဲ့ အမျိုးသားလွှတ်တော် အစည်းအဝေးသို့တင်ပြတဲ့ မေးခွန်း ဖြစ်ပါတယ်။ ဆင်းရဲသားအများဆုံး နေထိုင်သောဒေသတစ်ခုဖြစ်တဲ့ အခြေခံအကျဆုံး ဖွံ့ဖြိုး တိုးတက်ရာမှာ နိုင်ငံတော်ရဲ့ လုပ်ဆောင်ချက်များ၊ လမ်းပန်းဆက်သွယ် မှု လွယ်ကူချောမွေ့ရေး ဖြစ်ရာ အလားတူ ကျွန်တော်တို့ တီးတိန် -တွန်းဇံ-ခါးဒေသရှိ ပြည်သူများကိုလည်း အပြည့်အဝလုံခြုံမှုပေးနိုင်ရန်နှင့် ဆင်းရဲနွမ်းပါးမှုလျော့ချရေးအဖြစ် လူ့ဘဝတိုးတက်ရန်အတွက် မြို့နယ်ချင်းဆက်သွယ်ပေးသော တီးတိန် -တွန်းဇံ-ကျီခါးမော်တော်ကားလမ်း ထိန်းသိမ်းရေး သိလိုကြောင်းမေးခွန်းကို ဖြေကြားသွားမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီး ခင်ဗျား။ ချင်းပြည်နယ် ၊ ဖလမ်းခရိုင်တွင် တီးတိန်မြို့၊ တွန်း ဇံမြို့နှင့် ကျီခါးမြို့နယ်ခွဲတို့ကို ဆက်သွယ်ထားသော လမ်းပဲ ဖြစ်ပါတယ်။ တီးတိန်မြို့မှ ဗျလ်ကျင်း၊ တဲ့ဇန်း၊တုံးချောင်း၊ တွန်းဇံ၊ တီးတုမ်း၊ နတ်ဇံ၊ မွာလ်ကွဲ၊သွေးနီးယန်း၊ စတ်ဇီးယာလ်၊ ကျီခါးစတဲ့ ရွာ (၁၀)ရွာနဲ့မြို့ (၃)မြို့တို့ကို ဖြတ်သန်းပြီး ဖောက်လုပ်ထားသော လမ်း ဖြစ်ပါတယ်။ အိမ်ခြေပေါင်း က (၁၀၁၂)အိမ်၊ လူဦးရေက (၆၃၀၀)တို့ နေထို���်လျက်ရှိပါတယ်။ တီးတိန်-တွန်းဇံ-ကျီခါးလမ်းဟာ (၈၀)မိုင် ရှည်လျားပြီး ၃၁.၅.၂၀၁၁ရက် နေ့မှာလမ်းအခြေအနေကို တင်ပြရရင် ကတ္တရာလမ်းဟာ (၄)မိုင်နဲ့ (၇) ဖာလုံ၊ ကျောက်လမ်းက (၃၆)မိုင်နဲ့ (၄)ဖာလုံ၊ မြေသားလမ်းက (၃၈)မိုင်(၅)ဖာလုံ၊ စုစုပေါင်း မိုင် (၈၀) ရှိပါတယ်။ တီးတိန်နဲ့ တွန်းဇံမြို့ဟာ (၂၇)မိုင်ကွာဝေးပြီး တွန်းဇံမြို့နဲ့ ကျီခါးမြို့နယ်ခွဲဟာ (၅၃)မိုင် ကွာဝေးပါတယ်။ ယခု မိုးရာသီကာလမှာ တီးတိန်နဲ့ တွန်းဇံအပိုင်း(၂၇)မိုင်ကတော့ ယာဉ်မောင်း ချိန်နဲ့ ကြာမြင့်ချိန်ဟာ (၁)နာရီနဲ့ (၃၀)မိနစ်ခန့် ဖြစ်ပါတယ်။ တွန်းဇံမြို့နဲ့ ကျီခါး မြို့နယ်ခွဲ (၅၃)မိုင်ကတော့ ယာဉ်မောင်းကြာမြင့်ချိန်ဟာ (၅)နာရီနဲ့ (၃၀)မိနစ်ခန့် မောင်းနေရ တာဖြစ်ပါတယ်။ ဒါကြောင့်မို့ စုစုပေါင်း ကြာမြင့်ချိန်ဟာ (၇) နာရီခန့် ကြာမြင့်နေတာကို တွေ့ရှိရပါတယ်။ နွေရာသီပွင့်လင်းကာလမှာတော့ စုစုပေါင်း ယာဉ်မောင်းချိန် ဟာ (၅) နာရီခွဲခန့်သာ ကြာမြင့်မှာ ဖြစ်ပါတယ်။ ဖြတ်သန်း သွားလာတဲ့ ယာဉ်အစီးအရေနဲ့ ပတ်သက်ပြီးတော့ တင်ပြရရင် တီးတိန်နှင့် တွန်း ဇံလမ်းအပိုင်း(၁)ရက်လျှင် ခရီးသည်တင်မှန်လုံ ကားကြီးတစ်စီးနဲ့ ဂျစ်ကား (၃)စီး နေ့စဉ်ပုံမှန်သွားလျက် ရှိပါတယ်။ တွန်းဇံ နဲ့ ကျီခါးမြို့နယ်ခွဲ အပိုင်းမှာ(၂)ရက်လျှင် ခရီးသည်တင် ဟိုင်မွာလ်ဂျစ်ခေါ် ဂျစ်ကား ရှည်(၁)စီး ပုံမှန်သွားလျက် ရှိပါတယ်။ နွေရာသီမှာ တစ်ရက်ကို ပျမ်းမျှ(၁၀)စီးခန့် သွားလာနေတဲ့လမ်း ဖြစ်ပါတယ်။ တီးတိန်-တွန်းဇံ-ကျီခါးမြို့နယ်ခွဲ ကားလမ်းကို မိုးရာသီအသွားအလာ မပျက်ရေးအတွက် အမြဲစောင့်ကြပ်ပြီး ကြည့်ရှုပြုပြင်ပေး လျက်ရှိပါတယ်။ တီးတိန်-တွန်းဇံ-ကျီခါး ကားလမ်းဟာ ၁၉၉၀-၁၉၉၁ ဘဏ္ဍာနှစ်မှာ စတင်ပြီးတော့ လမ်းလွှဲ ခင်းခြင်းက (၁) မိုင် (၁) ဖာလုံ၊ ကတ္တရာ ခင်းခြင်းက (၁) မိုင် ဆောင်ရွက်ခဲ့ တာပဲဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ အောက်ပါလုပ်ငန်းများ ဆောင်ရွက်ပြီးစီးခဲ့ပါတယ်။ လမ်းအူကြောင်းနှင့် လမ်းဖောက်လုပ်ခြင်းဟာ (၈၀)မိုင် လုပ်ခဲ့ပါတယ်။ ကတ္တရာ လမ်းအဆင့် မြှင့်တင်ဆောင်ရွက်ခြင်းဟာ (၄) မိုင် (၇) ဖာလုံဖြစ်ပါတယ်။ ကျောက်လမ်းအဆင့် မြှင့်တင်ဆောင်ရွက်ခြင်းဟာ (၃၆) မိုင်(၄) ဖာလုံ ဖြစ်ပါတယ်။ မြေလမ်းအဆင့်ဆောင်ရွက်ခြင်းက (၃၈) မိုင် (၅) ဖာလုံဖြစ်ပါတယ်။ တံတားနဲ့ ရေပြွန်များ တည်ဆောက်ခြင်း (၆၂) စင်း ဆောင်ရွက် ပေးခဲ့တာရှိပါတယ်။ ၂၀၀၆-၂၀၀ရ ခုနှစ် ဘဏ္ဍာရေးနှစ်ကစပြီး ၂၀၀၉-၂၀၁၀ ဘဏ္ဍာနှစ် အထိ လမ်းကျဉ်းနေတဲ့ နံရံတွေကို မြေထိုးစက်ဖြင့် လမ်းတာချဲ့ခြင်း၊ လမ်းသား နိမ့်ချဖြတ်ညှိခြင်း၊ လမ်းပုခုံး ဖြတ်ညှိခြင်း၊ ရေမြောင်း၊ တူးမြောင်းစတဲ့ လမ်းတံတား ပြုပြင်ခြင်းများ ဆောင်ရွက်ပေး ခဲ့တာဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်တွင် ခွဲဝေရရှိသည့် သာမန်ပြင်ဆင် ထိန်းသိမ်းခြင်း ရန်ပုံငွေဖြင့် အောက်ပါလုပ်ငန်းများ ဆောင်ရွက်လျက်ရှိ ပါတယ်။ ကတ္တရာလမ်း ပေါက်ဖာထေးခြင်း ထပ်ပိုးလွှာခင်းခြင်းက (၅) ဖာလုံ မိုးတွင်းကာလ လမ်းနိမ့်သွားသော နေရာများ အား ကျောက်ဖြည့် ခင်းကြိတ် ခြင်း က (၇) ဖာလုံ၊ တောင်ပြို မြေ ဖယ်ရှားခြင်းက (၁၅) မိုင်ခန့် ယန္တရားဖြင့် လမ်း တာချဲ့ခြင်းက(၆)နေရာ၊ ကျောက်လမ်းပျက်နေသော နေရာအား ကျောက်ဖြည့်ခင်းကြိတ် ပြုပြင်ခြင်းက (၁)မိုင်နဲ့(၂)ဖာလုံ၊ အရှည်ပေ(၁၂၀)ပေနဲ့ပေ(၃၀)ရှိတဲ့ ကျောက်စီမြေကာနံရံ တည်ဆောက်ခြင်းက (၂) ခု၊ ကျောက်စီ ကမ်းကပ်ခုံနှင့် သံကူကွန်ကရစ် တံတားတည်ဆောက်ခြင်းက(၇)စင်း၊ ကျောက်စီကမ်းကပ်နှင့် သစ်မာတံတားခင်းခြင်းက (၂)စင်း၊ ဇီးချောင်း တံတားက (၇၀)ပေ၊ တံတားအမှတ် ၁/၄၉ နှင့် ဇန်ဒုံတံတား(၃၀)ပေ၊ ဘေလီတံတား တို့အား သစ်သားကိုယ်ထည် လဲလှယ်ခြင်းက (၂)စင်းတို့ ဖြစ်ပါတယ်။ အမျိုးသားလွှတ်တော် ဒုတိယ ဥက္ကဋ္ဌကြီးခင်ဗျား။ လမ်းတံတား အဆင့်မြှင့်တင်ခြင်း လုပ်ငန်းများ ကို ၂၀၁၂-၂၀၁၃ ဘဏ္ဍာရေးနှစ်မှာ ငွေလုံးငွေရင်းရ န်ပုံငွေနဲ့ ပြင်ဆင်ထိန်းသိမ်းခြင်း ရန်ပုံငွေများ တင်ပြ တောင်းခံပြီး ဦးစားပေးအဆင့် အလိုက် ဆက်လက်ဆောင်ရွက်သွားမှာ ဖြစ်ကြောင်းရှင်းလင်း တင်ပြအပ်ပါတယ်။ ဆက်လက်ပြီး မေးခွန်းနံပါတ် (၃)ကို ရှင်းလင်းတင်ပြသွားမှာ ဖြစ်ပါတယ်။ မေးခွန်း နံပါတ်(၃) ကတော့ မွန်ပြည်နယ် အမှတ်(၅)မဲဆန္ဒနယ် အမျိုးသား လွှတ်တော်ကိုယ်စားလှယ် ဦးနိုင်ထွန်းအုံရဲ့ အမျိုးသား လွှတ်တော်အစည်းအဝေးသို့ မေးမြန်းထားသော ကရင်ပြည်နယ် ထိုင်းမြန်မာနယ်ခြားရှိ ဘုရားသုံးဆူနှင့် မွန်ပြည်နယ် သံဖြူဇရပ်ကို ဆက်သွယ် ထားသော သမိုင်းဝင် ကမ္ဘာကျော်လမ်းမကြီးအား နိုင်ငံတော်အစိုးရမှ ပြန်လည်ဖောက်လုပ်ပေးရန်နှင့် ပြည်တွင်း ကုမ္ပဏီများနှင့် နိုင်ငံခြားကုမ္ပဏီတို့ ပူးပေါင်းဖက်စပ်၍ ဖောက်လုပ်ခြင်းကို နိုင်ငံတော် အစိုးရမှ ခွင့်ပြုရန် အစီအစဉ် ရှိပါသလား။ အစီအစဉ်ရှိပါက မည် သည့်ခုနှစ်မှ စတင်ဖောက်လုပ်ရန် စီစဉ်ထားပါသနည်း ။ အစီအစဉ်မရှိပါက အဘယ်ကြောင့် လဲဆိုတဲ့ မေးခွန်းနဲ့ပတ်သက်လို့ ရှင်းလင်းတင်ပြသွားမှာ ဖြစ်ပါတယ်။ အမျိုးသား လွှတ်တော် ဒုတိယ ဥက္ကဋ္ဌကြီးခင်ဗျား။ ကရင်ပြည်နယ်နဲ့ မွန်ပြည်နယ်ကို ဆက်သွယ်ဖောက်လုပ် ပေးထားတဲ့ ဘုရားသုံးဆူ-သံဖြူဇရပ်လမ်းဟာ လမ်းအရှည်(၆၄)မိုင် (၅)ဖာလုံရှည်လျားပါတယ်။ ၃၁-၅-၂၀၁၁ နေ့အထိ လမ်းအခြေအနေကို တင်ပြပါမယ်။ ၄င်းလမ်းအခြေအနေကတော့ သံဖြူဇရပ် မွန်ပြည်နယ်အပိုင်းမှာ အမာခံလမ်း(၆)မိုင်နဲ့ (၅)ဖာလုံရှိပါတယ်။ (ဝ/ဝ)မိုင်ကနေ (၉)မိုင်နဲ့ (၅)ဖာလုံဖြစ်ပါတယ်။ စုစုပေါင်း(၉)မိုင်နဲ့ (၅)ဖာလုံဖြစ်ပါတယ်။ ဘုရားသုံးဆူ ကရင်ပြည်နယ်အပိုင်းကတော့ မိုင်တိုင်(၆)မိုင်(၅)ဖာလုံကနေ (၆၄)မိုင်(၅)ဖာလုံအထိ (၅၅)မိုင်မှာကတ္တရာလမ်း ကတော့ (၁)မိုင်နဲ့ (၆)ဖာုံခွဲ၊ ကျောက်လမ်း ကတော့(၈)မိုင်ခွဲဖြစ်ပြီးတော့ (၈)မိုင်နဲ့ဖာလုံဝက် ဖြစ်ပြီး အမာခံလမ်းက(၁၉)မိုင်၊ မြေလမ်းက(၂၆)မိုင်နဲ့ (၁)ဖာလုံ စုစုပေါင်း (၅၅)မိုင် ဖြစ်ပါတယ်။ ဒါကြောင်မို့ ၄င်းလမ်း(၆၄)မိုင်(၅)ဖာလုံမှာ ကတ္တရာလမ်းက (၁)မိုင်နဲ့ (၆)ဖာလုံခွဲ၊ ကျောက်လမ်း က (၈)ဖာလုံခွဲ၊ အမာခံလမ်းက (၂၈)မိုင်နဲ့ (၅)ဖာလုံ၊ မြေသားလမ်းက (၂၆)မိုင်(၁)ဖာလုံ စုစုပေါင်း (၆၄)မိုင်(၅)ဖာလုံ တို့ရှိပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ ခွဲဝေရရှိတဲ့ သာမန်ပြင်ဆင်ထိန်းသိမ်းခြင်းရန်ပုံငွေနဲ့ အောက်ပါလုပ်ငန်း များကို ဆောင်ရွက်လျက် ရှိပါတယ်။ ကရင်ပြည်နယ်အပိုင်းမှာ လမ်းသာမန်ပြင်ဆင် ထိန်းသိမ်းခြင်းက (၅၅)မိုင် ဆောင်ရွက်နေပြီး၊ လမ်းပေါက်များအား ကျောက်ဖြုန်း တို့ဖြင့် ဖာထေးပြုပြင်ခြင်းက (၄)မိုင် ဆောင်ရွက်ပါ တယ်။ မွန်ပြည်နယ် အပိုင်းမှာ လမ်းသာမန်ပြင်ဆင်ထိန်းသိမ်းခြင်းက (၉)မိုင်(၅)ဖာလုံ၊ တံတားအမှတ် (၁/၆၊ ၂/၆၊ ၁/၇၊ ၂/၇) တို့ကို သံကူကွန်ကရစ်တံတားအဖြစ် တည်ဆောက်ပေးခြင်းက (၄)စင်း ရှိပါတယ်။ ဆောက်လုပ်ရေးဝန်ကြီးဌာနကနေ တာဝန်ယူထိန်းသိမ်းလျက်ရှိတဲ့ လမ်းမိုင်(၆၄)မိုင် (၅)ဖာလုံမှာ (၃၈)မိုင် (၄)ဖာလုံဟာ ကတ္တရာလမ်း၊ အမာခံလမ်းဖြစ်ပြီး ရာသီမရွေးသွားလာနိုင်တဲ့ အနေအထားရှိပါတယ်။ အဆိုပါလမ်းအပိုင်းအား ပြည်တွင်းကုမ္ပဏီများနဲ့ နိုင်ငံခြားကုမ္ပဏီတို့ ပူးပေါင်း ဖောက်လုပ်လိုပါကလည်း နိုင်ငံတော်အစိုးရက နေပြီးတော့ စိစစ်ပြီး မှန်ကန်ရင် ဆောင်ရွက်ပေး လျက်ရှိပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ယခုအခြေအနေမှာ တိုင်းရင်းသား ပုတ်ပြတ်လုပ်ငန်းရှင် ကုမ္ပဏီတစ်ခုဖြစ်တဲ့ Sliver Wave and Group Co.Ltd ကနေပြီး ယင်း ဘုရားသုံးဆူ -သံဖြူဇရပ်လမ်းအပိုင်းအား BOT စနစ်နဲ့ လမ်းတံတားအဆင့်မြှင့်တင် ဆောက်လုပ်ရန် ဆောက်လုပ်ရေးဝန်ကြီးဌာနနဲ့ သဘောတူညှိနှိုင်း ဆောင်ရွက်လိုကြောင်း လျှောက်လွှာရောက်ရှိနေပါတယ်။ ယင်းကုမ္ပဏီနဲ့ ဆောက်လုပ်ရေးဝန်ကြီးဌာနတို့ ညှိနှိုင်း ဆွေးနွေးရန်အတွက် ဆောက်ရွက်လျက်ရှိကြောင်း ရှင်းလင်းတင်ပြအပ်ပါတယ် ခင်ဗျား။ ဆက်လက်ပြီး မေးခွန်းနံပါတ် (၄)အား ဆက်လက်ရှင်းလင်းတင်ပြသွားမှာဖြစ်ပါတယ်။ မေးခွန်းနံပါတ်(၄)ကတော့ မန္တလေးတိုင်းဒေသကြီး မဲဆန္ဒနယ်မြေအမှတ်(၁၂) အမျိုးသား လွှတ်တော်ကိုယ်စားလှယ် ဦးဌေးမောင် ကနေပြီးတော့ အမျိုးသားလွှတ်တော် အစည်းအဝေးသို့ မေးမြန်းထားသော ဝမ်းတွင်းမြို့နယ်မှ ပြည်ထောင်စုအမြန်လမ်းမကြီးသို့ ချဉ်းကပ်လမ်း ဖောက်လုပ်ပေးရေး မေးခွန်းအား ရှင်းလင်းတင်ပြသွားမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။မန္တလေးတိုင်းဒေသကြီး၊မိတ္ထီလာခရိုင်၊ ဝမ်းတွင်းမြို့နယ်အတွင်းမှာရှိတဲ့ ဝမ်းတွင်းပင်းတလဲ-ကန်ပါတ်လည်-ရွှေပေါ်ကျွန်းမလှိုင်လမ်းဟာ (၃၇)မိုင်ရှည်လျားပါတယ်။ ရန်ကုန် -နေပြည်တော်-မန္တလေး အမြန်လမ်း မကြီးဟာ မန္တလေး တိုင်းဒေသကြီး၊ ဝမ်းတွင်းမြို့နယ်အတွင်းမှာ မိုင်တိုင် ၃၀၈/ဝ (မြောက်ဆည်ရွာ)က နေပြီးတော့ မိုင်တိုင် ၃၁၉/ဝ မိုင်အထိ အရှည် (၁၁)မိုင်၊ ၎င်းမြို့နယ်အတွင်းမှာ ဖြတ်သန်း ဖောက်လုပ်ထား ပါတယ်။ အမြန်လမ်းမကြီးရဲ့ မိုင်တိုင် ၃၁၂ မိုင်၊ ၃ဖာလုံနဲ့ ၃၁၂ မိုင်၊ ၄ ဖာလုံ တို့မှာ ၄၀ ပေ အကျယ်၊ ၁ရ ပေအမြင့်ရှိတဲ့ ကားများသွားလာ နိုင်တဲ့ Under Pass တစ်ခုကို တည်ဆောက် ပေးထားပြီး ဖြစ်ပါတယ်။ ယင်း Under Poss အရှေ့ဘက်ကိုသွားလျှင် ကန်ပါတ်လည်ပင်းတလဲ-ဝမ်းတွင်းမြို့အထိ(၁၉)မိုင်ရှိပြီး Under Pass ရဲ့ အနောက်ဘက်ကို သွား မယ်ဆိုလျှင် ရွှေပေါ်ကျွန်း-မလှိုင်မြို့အထိ (၁၈)မိုင် ဖြစ်ပါတယ်။ ကန်ပတ်လည်ရွာအနီးမှာ Under Pass ကို တည်ဆောက်ပေးထားတဲ့အတွက် ဝမ်းတွင်း -ပင်းတလဲ-ကန်ပါတ်လည်-ရွှေပေါ်ကျွန်းမလှိုင်လမ်းမှ တစ်ဆင့် အဆင်ပြေစွာ သွားလာနိုင်တဲ့ အနေအထားဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဝမ်းတွင်း-ပင်းတလဲ-ကန်ပါတ်လည်ရွှေပေါ်ကျွန်း-မလှိုင်လမ်းဟာ ဆောက်လုပ်ရေးဝန်ကြီးဌာနမှ တာဝန်ယူဆောက်လုပ်တဲ့ လမ်း မဟုတ်ဘဲ နယ်စပ်ရေးရာဝန်ကြီး ဌာနနဲ့ စည်ပင်သာယာရေးဦးစီးဌာနကနေပြီးတော့ တာဝန်ယူဆောင်ရွက်နေတဲ့လမ်းဖြစ်ပါတယ်။ ဒါကြောင့်မို့ ဝမ်းတွင်းမြို့နယ်မှ ပြည်ထောင်စုအမြန်လမ်းမ ကြီးသို့ ဆက်သွယ်ထားသော ချဉ်းကပ်လမ်းကို ကွန်ကရစ်လမ်း အဆင်မြှင့်တင်ရေးအတွက် အစီအစဉ် မရှိသေးကြောင်း ရှင်းလင်းတင်ပြအပ်ပါတယ် ခင်ဗျား။ ဆက်လက်ပြီးမေးခွန်းနံပါတ်(၅)ကို ဖြေကြားသွားမှာ ဖြစ်ပါတယ်။ မေးခွန်းနံပါတ် (၅) ကတော့ ကရင်ပြည်နယ် မဲဆန္ဒနယ်အမှတ် (၃) အမျိုးသားလွှတ်တော် ကိုယ်စားလှယ် ဦးစောငြိမ်းသင်၏ အမျိုးသားလွှတ်တော်အစည်းအဝေးသို့ မေးမြန်းထားသော လှိုင်းဘွဲ့မြို့ဝင် သံတံတားကြီး ပြိုပျက်မကျမီ ခရီးသွားတိုင်းရင်းသားလုပ်သားပြည်သူများ စိတ်ချမ်းမြေ့စွာ အဆင်ပြေပြေ သွားလာနိုင်ရေးအတွက် အသစ်ပြန်လည် တည်ဆောက်ပေးနိုင်မည်ကို အစီအစဉ် ရှိ/မရှိ သိရှိလိုသည့်မေးခွန်းအား ဖြေကြားသွားမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ကရင်ပြည်နယ်၊ ဘားအံခရိုင်၊ လှိုင်းဘွဲ့မြို့ဝင် တံတားသည် ဘားအံ-လှိုင်းဘွဲလမ်း၊ လှိုင်းဘွဲ့ -ပိုင်ကျုံလမ်း၊ လှိုင်းဘွဲ့ - ရှမ်းရွာသစ်လမ်းများ ပေါ်တွင်တည်ရှိသော လမ်းဖြစ်ပါတယ်။ လှိုင်းဘွဲ့မြို့ဝင်တံတားသည် R.P.T တံတားအမျိုးအစား ဖြစ်၍ (၆၅)ပေ အရှည် ခန်းဖွင့် (၃)ခန်းနဲ့ တည်ဆောက်ထားပြီး (၁၉၅)ပေ အရှည်ရှိပါတယ်။ အကျယ်ကတော့ (၁၂)ပေ (၆)လက်မ ဖြစ်ပါတယ်။ ၁၉၂၁ခုနှစ်က ဆောက်လုပ်ခဲ့ခြင်း ဖြစ်ပါတယ်။ တံတား သက်တမ်းကြာမြင့်ပြီဖြစ်၍ သံချေးစားခြင်းများ ဖြစ်တဲ့အတွက် ၂၀၀၉ခုနှစ်က တံတားအထူးအဖွဲ့ (၁၃)ကို စစ်ဆေးမှုများ ပြုလုပ်စေပြီး၊ တံတား ကြံ့ခိုင်မှု ကောင်းမွန်စေရန် အတွက် သံချေးစားသော သံပေါင်အပိုင်းများကို ဖြတ်တောက် လဲလှယ်ခြင်း၊ သံပြားများ ပိုးဆက် ၍ ပြုပြင်ခြင်း ၊ သံချေးကာကွယ်ဆေးများ သုတ်ခြင်းတို့ကိုဆောင်ရွက်ခဲ့ပါတယ်။ တံတား ရဲ့ ခံနိုင်ဝန်အားကတော့ (၁၈)တန် သတ်မှတ်ပေးထားပါတယ်။ ဒီတံတားရဲ့ ကြံ့ခိုင်မှုကို လည်း ဆောက်လုပ်ရေးဝန်ကြီးဌာန၊ ဘားအံ ခရိုင်အင်ဂျင်နီယာမှူးက ပုံမှန်စစ်ဆေးပြုပြင်ဆောင်ရွက် ပေးလျက်ရှိပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ လှိုင်းဘွဲ့မြို့ဝင်တံတားအား လောလောဆယ် အသစ်ဆောက်လုပ်ရန် အစီအစဉ် မရှိသေးကြောင်း ရှင်းလင်းတင်ပြ အပ်ပါတယ် ခင်ဗျား။ ဆက်လက်ပြီး မေးခွန်းနံပါတ် (၆)အား ရှင်းလင်းဖြေကြားသွားမှာ ဖြစ်ပါတယ်။ ၎င်းမေးခွန်း ကတော့ တနင်္သာရီတိုင်းဒေသကြီး မဲဆန္ဒနယ်အမှတ် (၉)အမျိုးသားလွှတ်တော် ကိုယ်စားလှယ်ဦးလှစိုးရဲ့ အမျိုးသားလွှတ်တော်အစည်းအဝေးသို့ မေးမြန်းထားသော မေးခွန်း ဖြစ်ပါတယ်။ ပုလောမြို့နယ်လမ်းများနှင့် ပုလောတံတားကို ဘေလီတံတားအဆင့်မှ သံကူကွန်ကရစ်တံတားအဆင့်သို့ တိုးမြှင့်ဆောင်ရွက်ပေးရန် အစီအစဉ် ရှိ /မရှိ။ သံကူကွန်ကရစ် တံတားအဆင့်သို့ တိုးမြှင့်ဆောင်ရွက်ပေးလျှ င် ဘယ်တော့ဆောင်ရွက် ပေးနိုင်မလဲဆိုတာကို သိလိုပါသည်။ ပြည်ထောင်စုလမ်းမကြီးပေါ်တွင် ကျရောက်နေသော ပုလောမြို့နယ် လမ်းအပိုင်း ကို ကတ္တရာပြန် လည်ခင်းပေးနိုင်ခြင်း အစီအစဉ် ရှိ /မရှိ။ ကတ္တရာပြန်လည် ခင်းပေးနိုင်မည် ဆိုပါက မည်သည့်အချိန်တွင်ခင်းပေးမည်ကို သိရှိလိုသည့်မေးခွန်းအား ရှင်းလင်း တင်ပြသွားမှာ ဖြစ်ပါတယ်။ အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ရန်ကုန်-ထားဝယ်-မြိတ် ပြည်ထောင်စု လမ်းမကြီး ပုလောမြို့နယ်အပိုင်းမှာ တံတား(၄)စင်းရှိပါတယ်။ ၎င်း တံတားကြီး(၄)စင်းကတော့ ပလောက်တံတားဟာ ခန်းဖွင် (၁၀၀)ပေ(၅)ခန်းနဲ့ အရှည် ပေ(၅၀၀)ပေရှိတဲ့ ဘေလီတံတား ဖြစ်ပါတယ်။ တံတားအုတ်မြစ်နဲ့ တိုင်များကို သံကူကွန်ကရစ်နဲ့ တည်ဆောက်ထား တာဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ ပြင်ဆင်ထိန်းသိမ်းခြင်း ရန်ပုံငွေဖြင့် သစ်သားကြမ်းခင်း နဲ့ ဘီးလမ်းများလဲလှယ်ရန် စီစဉ်ထားပါတယ်။ ပြည်ခြားတံတားဟာ ခန်းဖွင့်(၆၀)ပေ(၁)ခန်း၊ (၁၄၀)ပေ(၁)ခန်း၊ (၉၀)ပေ(၁)ခန်း တို့နဲ့ CHနဲ့ သံဘောင် ပေါင်းစပ်တည်ဆောက်ထားပြီး (၂၉၀)ပေရှည်ပါတယ်။ တံတားတိုင်များ ဟာ အုတ်ရေတွင်း ခွေစနစ်ဖြင့် တည်ဆောက်ထားတာဖြစ်ပါတယ်။ ၂၀၁၁-၂၀၁၂ဘဏ္ဍာရေးနှစ် ပြင်ဆင်ထိန်းသိမ်းခြင်း ရန်ပုံငွေနဲ့ သစ်သားကြမ်းခင်းနဲ့ ဆီးလမ်းများလည်း လဲလှယ် ရန် စီစဉ်ထားပြီး ဖြစ်ပါတယ်။ ပုလောတံတားဟာ ခန်းဖွင့် (၁၀၀)ပေ ၆ခန်းနဲ့ (၆၀၀)ပေအရှည်ရှိတဲ့ သုံးလွှာတစ်ထပ် ဘေလီအမျိုးအစားတံတား ဖြစ်ပါတယ်။ တံတားအုတ်မြစ်များကိုတော့ သံကူကွန်ကရစ်နဲ့ တည်ဆောက်ထားတာ ဖြစ်ပါတယ်။ ကြံ့ခိုင်မှုကောင်းမွန်တဲ့တံတား ဖြစ်ပါတယ်။ ကြဲတံတားဟာ ခန်းဖွင့် (၅၀)ပေ(၂)ခန်း၊ (၆၀)ပေ (၁)ခန်းနဲ့ (၇၀)ပေ (၂)ခန်း ပါရှိတဲ့ ဘေလီတံတားဖြစ်ပြီး (၃၀၀)ပေအရှည်ရှိပါတယ်။ တံတားတိုင်တွေဟာ ရေတွင်း ခွေအုတ်မြစ်နဲ့ သစ်သားတိုင်တို့နဲ့ တည်ဆောက်ထားတာဖြစ်ပါတယ်။ သစ်သားတိုင်စင်များဟာ သံကူကွန်ကရစ် တိုင်များအဖြစ် အဆင့်မြှင့်တင်ရန် ၂၀၁၂-၂၀၁၃ ဘဏ္ဍာရေးနှစ်မှာ ရန်ပုံငွေ တင်ပြတောင်းခံ ထားပြီး ဖြစ်ပါတယ်။ ရန်ကုန်-ထားဝယ်-မြိတ် ပြည်ထောင်စုလမ်းမကြီးပေါ်ရှိပုလောတံတားကို ၁၉၉၈ ခုနှစ် မှာ တည်ဆောက်ခဲ့ခြင်းဖြစ်ပြီး အောက်ထည်ကို ရေတွင်းခွေအုတ်မြစ်နဲ့သံကူကွန်ကရစ်တိုင် တို့နဲ့လည်းကောင်း၊ အပေါ်ထည်ကို သုံးလွှာတစ်ထပ်ဘေလီ နဲ့ တည်ဆောက်ထားတဲ့အတွက် ကြံ့ခိုင်မှုကောင်းမွန်သော တံတားဖြစ်ပါတယ်။ ပုလောမြို့အဝင် မှာတည်ရှိတဲ့ တံတားဖြစ်ပြီး စက်ဘီး၊ ဆိုင်ကယ်၊ ထော် လာဂျီနဲ့ ကျောင်းသား ကျောင်းသူများ၊ ဈေးသွား ဈေးပြန်များ အလွယ်တကူ သွားလာနိုင်ရေးအတွက် ဘီးလမ်းအား (၁၀)ပေအပြည့်ခင်းပြီး တည်ဆောက်ပေးထားတာဖြစ်ပါတယ်။ တံတားကြံ့ခိုင်မှု ကောင်းမွန်စေရေးအတွက်လည်း ဆောက်လုပ်ရေး ဝန်ကြီးဌာန၊ မြိတ်ခရိုင် အင်ဂျင်နီယာမှူးကြီး အဖွဲ့မှ အမြဲ မပြတ်စစ်ဆေးပြီး ပြုပြင်ပေးလျက်ရှိ တာကြောင့် ပုလောတံတားကို ဘေလီတံတားအဆင့်မှ သံကူကွန်ကရစ်တံတားသို့တိုးမြှင့် ဆောင်ရွက်ရန် လောလောဆယ် အစီအစဉ်မရှိသေးကြောင်း တင်ပြလိုပါတယ်။ ပုလောမြို့နယ်နဲ့ ပလောက်မြို့နယ်ခွဲကို ဆက်သွယ် ထားတဲ့လမ်းဟာ ရန်ကုန် - မော်လမြိုင်-ထားဝယ်-မြိတ်-ဘုတ်ပြင်း-ကော့သောင်း ပြည်ထောင်စုလမ်းမ ကြီးပေါ်မှာတည်ရှိပြီး အရှည်(၅၉)မိုင် (၆)ဖာလုံ ရှိတဲ့လမ်း ပိုင်းဖြစ်ပါတယ်။ မူလ လမ်းအခြေအနေမှာ ကတ္တရာ လမ်း အဆင့်ရှိတဲ့ လမ်းဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာ မိုးရာသီကာလမှာ မြန်မာနိုင်ငံ တစ်ဝန်းလုံး၌ မိုးရွာသွန်းတဲ့ရက်နဲ့ မိုးရွာသွန်းမှု ပမာဏများပြားတဲ့ အတွက် တိုင်းဒေသကြီးနဲ့ ပြည်နယ်များမှာ ရေကြီးရေလျှံမှုများ ဖြစ်ပေါ်ခဲ့ပြီး လမ်းများ၊ တံတားများ ရေတိုက်စားခြင်း၊ ရေ ကျော်ခြင်း၊ ရေလွှမ်းမိုးခြင်းများဖြစ်ပြီး နေ့စဉ် လမ်းပျက်တံတားပျက်များ ဖြစ်ပေါ်လျက်ရှိပါတယ်။ ထို့အတူပဲ တနင်္သာရီတိုင်းဒေသကြီးမှာလည်း ၂၀၁၀ ခုနှစ်၊ သြဂုတ်လမှာ ရွာသွန်းတဲ့မိုးရေချိန်မှာ (၉၂.၅၉) လက်မဖြစ်ပါတယ်။ ၂၀၁၁ ခုနှစ်၊ သြဂုတ်လမှာ ရွာသွန်းတဲ့ မိုးရေချိန်ကတော့ (၁၇၂.၀၉) လက်မရှိတဲ့အတွက် ယခု နှစ်မှာ (၇၉.၅၀)လက်မ ပိုမိုရွာသွန်းခဲ့တာကိုတွေ့ရှိရ ပါတယ်။ မိုးရွာသွန်းတဲ့ရက် များပြားခြင်း၊ မိုးရွာသွန်းတဲ့ မိုးရေချိန် ပမာဏ များပြားခြင်းများကြောင့် လမ်းများ ရေတိုက်စားခြင်း၊ လမ်းပေါ်ရေကျော်ခြင်း၊ လမ်းဘေး ဝဲ/ယာ ရေပြင်ကျယ်ကြီးများ ဖြစ်ပေါ်ခဲ့ပြီး လမ်းအောက်ခံမြေသား များအတွင်း ရေစိမ့်ဝင်မှုများကြောင့် ခံနိုင်ရည်အား ကျဆင်းပြီး လမ်းများ ပျက်စီးခဲ့ရခြင်း ဖြစ်ပါတယ်။ မိုးရာသီကာလဖြစ်တဲ့အတွက် ဆက်သွယ် သွားလာမှု မပြတ်တော က်စေရေးအတွက် ချိုင့်ခွက်များ ကျောက်ဖြည့်ခြင်း၊ သဲ ကျောက်စတဲ့ ဖြည့်တင်းခြင်းနှင့် ထိန်းသိမ်းရေးလုပ်ငန်းများကို ဆောင်ရွက်ပေးလျက်ရှိပါတယ်။ ၂၀၁၁-၂၀၁၂ ဘဏ္ဍာရေးနှစ် ငွေလုံးငွေရင်းရန်ပုံငွေအရ ထားဝယ်-မြိတ် ုလောပလောက်အပိုင်း)မှာ အောက်ပါလမ်းတံတားများကို ပွင့်လင်းရာသီမှာ ဆောင်ရွက်နိုင်ဖို့အတွက် ကြိုတင်စီစဉ်လျက်ရှိပါတယ်။ ပျမ်းမျှ ၃၄ ပေအကျယ် မြေ သားလမ်း တာဘောင်ချဲ့ခြင်းက (၁)မိုင် (၅)ဖာလုံ၊ ကတ္တရာလမ်းချိုင့်ပေါက် များအား လမ်းအနိမ့်အမြင့် ဖြေညှိခြင်းကတ္တရာရေပိတ် လွှာလောင်းခြင်းက (၁)မိုင် (၄)ဖာလုံ၊ တံတားအမှတ် ၁/၁၁၁ အရှည် (၄၀) ပေရှိ တံတားအား သံကူကွန်ကရစ်တံတားအဖြစ် တည်ဆောက်ခြင်းက (၁)စင်းတို့ဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ် ခွဲ ရရှိတဲ့ သာမန်ပြင်ဆင်ထိန်းသိမ်းခြင်း ရန်ပုံ ငွေနဲ့ ဆောင်ရွက်မယ့် လုပ်ငန်းများကတော့ အောက်ပါလုပ်ငန်းများရှိပါတယ်။ အဲဒါကတော့ ကတ္တရာ လမ်းပေါက်များအား ကတ္တရာလောင်း၍ ဖာထေးခြင်းက (၂၀)မိုင်နဲ့ (၅) ဖာလုံ၊ လမ်းချိုင့်ကြီး များအား ကျောက်ဖြည့်သဲကြပ်ခြင်းက (၂၃)မိုင်နဲ့ (၃)ဖာလုံ၊ လမ်းပုခုံးများ မြေညှိစက်ဖြင့် ဖြတ် ညှိခြင်းက(၁၈)မိုင် (၂)ဖာလုံ၊ တံတားရေပြွန်များ တည်ဆောက်ခြင်းက (၆)စင်း၊ သစ်သား တံတားနှင့် ဘေလီတံတားများဖြစ်သည့် ဆင်ထိုးကြီးတံတား (၅၀)ပေ၊ ပြည်ခြားတံတား (၂၉၀) ပေ၊ ပလောက်တံတား (၅၀၀)ပေ၊ ထမင်းမစားတံတား (၄၀)ပေ၊ ကျောက် သင်္ဘောတံတား (၁၄) ပေ၊ စ ပူပြင်တံတား (၁၀)ပေ၊ တပိုတံတား (၁၂၀)ပေ၊ ပုလောတံတား (၆၀၀)ပေအပါအဝင် တိုင်စင်၊ ယက်မ၊ ကြမ်းခင်း၊ ဘီးလမ်းများလဲလှယ်ခြင်း(၁၂) စင်း ဆောင်ရွက်သွားမှာဖြစ်ပါတယ်။ တံတားအမှတ် (၆/၈၈) နန်းပရုပ် တံတား (၆၀)ပေရဲ့ ချဉ်းကပ်လမ်းမြေဖို့ခြင်း က (၁)စင်းပါမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌ ကြီးခင်ဗျား။ ရန်ကုန် - ထားဝယ်-မြိတ် လမ်းရဲ့ ပုလောမြို့နယ်အတွင်းရှိ လမ်းများဟာ ၂၀၁၁ ခုနှစ်၊ မိုးရာသီမှာ ဆိုးရွားစွာ ပျက်စီးမှုများ ဖြစ်ပေါ်လာတဲ့အတွက် ပြင်ဆင်ထိန်းသိမ်းခြင်းလုပ်ငန်းများကို ပွင့်လင်းရာသီမှာ ဆောင်ရွက် နိုင်ရန် လမ်းစစ်ဆေးရေးအဖွဲ့များ စစ်ဆေးလျက် ရှိပါတယ်။ ၂၀၁၂-၂၀၁၃ ဘဏ္ဍာနှစ်အတွက် ငွေလုံးငွေရင်း ရန်ပုံငွေ များနဲ့ ပြင်ဆင်ထိန်းသိမ်းခြင်း ရန်ပုံငွေများအား တင်ပြတောင်းခံပြီး လမ်းတံတားအဆင့်မြှင့်တင်ခြင်းလုပ်ငန်းများကို ဆောင်ရွက်သွားမှာဖြစ်ကြောင်း ရှင်းလင်းတင်ပြ အပ်ပါတယ်။ ဆက်လက်ပြီး နောက်ဆုံးမေးခွန်းဖြစ်တဲ့ မေးခွန်းနံပါတ်(၇)ကို ဆက်လက်ပြီးတင်ပြ သွားမှာ ဖြစ်ပါတယ်။ ၎င်းမေးခွန်းကတော့ ရန်ကုန်တိုင်းဒေသကြီး မဲဆန္ဒနယ်မြေအမှတ်(၁၂) အမျိုးသားလွှတ်တော် ကိုယ်စားလှယ် ဦးဆွေအောင် ကနေပြီးတော့ အမျိုးသားလွှတ်တော် အစည်းအဝေးကို မေးမြန်းထားသော လှည်းကူးမြို့ နယ်အတွင်းမှာရှိတဲ့ လှည်းကူး-ဆားတလင်းဒါးပိန်လမ်းနှင့် ဒါးပိန်မှ ကျွဲကူးဆိပ်လမ်းပိုင်းဟူ၍ (၂)ပိုင်း ဆောင်ရွက်လျက်ရှိကြောင်း တွေ့ရှိရပါတယ်။ လှည်းကူး -ဆားတလင်း -ဒါးပိန်ပိုင်းတွင် ဒေသခံပြည်သူများ လိုလားချက်အျောက်ချောလမ်းမှ ကတ္တရာလမ်းသို့ အဆင့်မြှင့်တင်ဆောင်ရွက်ပေးစေလိုကြောင်း လိုလားနေ ပါတယ်။ ဆက်လက်၍ ဒါးပိန် -ကျွဲကူးဆိပ်လမ်းမှာလည်း ပဲခူးတိုင်း ကဝမြို့နယ်ရှိ ကျေးရွာများ နှင့် ဆက်စပ်လျက်ရှိပြီး ကုန်စည်စီးဆင်းမှု မြန်ဆန်ရေးအတွက် အဓိကကျသည့် လမ်းပိုင်းဖြစ်၍ ကျွဲကူးဆိပ်မှ ဒါးပိန်လမ်းပိုင်းအား မြေသားလမ်းအဆင် မှ ကတ္တရာလမ်း အဆင့်သို့တိုးမြှင့်ဆောင်ရွက်ပေးစေလိုကြောင်း လိုလားလျက် ရှိပါတယ်။ သို့ ဖြစ်ပါ၍ လှည်းကူး -ဆားတလင်းဒါးပိန်လမ်းနှင့် ဒါးပိန်မှ ကျွဲကူးဆိပ် လမ်းပိုင်း တို့ အား ကတ္တရာလမ်းအဆင့် တိုးမြှင့် ပေးရန် အစီအစဉ် ရှိ/မရှိနဲ့ ပတ်သက်လို့ မေးမြန်းထားတဲ့မေးခွန်းကို ဖြေကြားသွားမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ရန်ကုန်တိုင်းဒေသကြီးအတွင်း လှည်းကူးမြို့နယ်မှာရှိတဲ့ လှည်းကူး -ဆားတလင်းလမ်းဟာ မိုင်အားဖြင်. (၆)မိုင် (၆)ဖာလုံ ရှည်လျားပါတယ်။ ဆား တလင်း-ဒါးပိန်-ကျွဲကူးဆိပ်လမ်းဟာလည်း (၆)မိုင် ရှည်လျား ပါတယ်။ ၃၁-၅-၂၀၁၁ ရက်နေ့မှာ လမ်းအခြေအနေတင်ပြရရင် လှည်းကူး-ဆားတလင်းလမ်း (ဝ/ဝ)မိုင် မှ (၆)မိုင် (၆)ဖာလုံအထိကတော့ ကတ္တရာလမ်းဟာ (၆)မိုင်(၁)ဖာလုံ ရှိပါတယ်။ ကျောက်လမ်းက (၅)ဖာလုံရှိပါတယ်။ ဒါကြောင့် စုစုပေါင်း (၆)မိုင် (၆)ဖာလုံ ဖြစ်ပါတယ်။ ဆားတလင်း-ဒါးပိန်-ကျွဲကူးဆိပ်လမ်းဟာ(ဝ/ဝ)မိုင်မှ(၆)မိုင်ထိရှိပါတယ်။ကတ္တရာလမ်း က(၄)မိုင်(၅)ဖာလုံ ဖြစ်ပြီး၊ ကျောက်လမ်းက (၄)ဖာလုံဖြစ်ပါတယ်။ အမာခံလမ်းက (၇)ဖာလုံ ဖြစ်ပါတယ်။စုစုပေါင်း(၆)မိုင်ဖြစ်ပါတယ်။၂၀၁၁-၂၀၁၂ဘဏ္ဍာရေးနှစ်ခွဲဝေရရှိတဲ့ ရန်ပုံငွေကနေ ပြီးတော့ လမ်းသာမန်ပြင်ဆင်ထိန်းသိမ်းခြင်းရန်ပုံငွေတို့အရ အောက်ပါလုပ်ငန်းများ ဆောင်ရွက် လျက် ရှိပါတယ်။ လှည်းကူး-ဆားတလင်းလမ်း (၁/ဝ)မှ (၆)မိုင်(၆)ဖာလုံအထိကို သာမန် ပြင်ဆင် ထိန်းသိမ်းခြင်းလုပ်ငန်းက (၆)မိုင် (၆) ဖာလုံ၊ ပျက်စီး နေသော ကတ္တရာလမ်း မျက်နှာပြင်အား ကျောက်ဖြည့်ပြုပြင်၍ ကတ္တရာရေပိတ်လွှာလောင်းခြင်းက (၁)မိုင်နဲ့(၃)ဖာလုံ၊ ဆားတလင်း - ဒါးပိန်-ကျွဲကူးဆိပ်လမ်း (ဝ/ဝ)မှ(၆) မိုင်ဆောင်ရွက်မှုကတော့ လမ်းသာမန်ပြင်ဆင် ထိန်းသိမ်း ခြင်းက (၆)မိုင်၊ မြေသားလမ်းပျက်စီးနေသော အပိုင်းအားမြေတူး ဖို့ခြင်းနဲ့ လမ်းပုံဖော်ခြင်း၊ ဘေးရေနှုတ်မြောင်းများ တူးဖော်ခြင်းက (၇)ဖာလုံ၊ ကတ္တရာလမ်းနှုတ်ခမ်းလွှာ ပျက်စီးမှုအား ကျောက်ဖြည့်ခင်း၍ ကတ္တရာရေပိတ်လွှာလောင်းခြင်း၊ လမ်းပုခုံးပြုပြင်ခြင်း (၁)မိုင်(၄)ဖာလုျက်စီးနေသော ကတ္တရာလမ်းမျက်နှာပြင်အား ကျောက်ဖြည့်ပြုပြင်၍ ကတ္တရာရေပိတ်လွှာလောင်းခြင်း၊ ဂဝံ ပုခုံးပြုပြင်ခြင်းက (၂)ဖာလုံ၊ တံတားအမှတ် ၁/၅ (၇၅)ပေ အရှည်ရှိသော သစ်သားတံတားအား ဆွေးမြေ့နေပါသဖြင့်ကြမ်းခင်း၊ ဘီးလမ်းပြုပြင်ခြင်းကို၁)စင်းတို့ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ၂၀၁၂-၂၀၁၃ ဘဏ္ဍာရေးနှစ်မှာ လှည်းကူး-ဆားတလင်းလမ်း (၂)မိုင်(၄)ဖာလုံမှ (၃)မိုင်နဲ့ (၄)ဖာလုံ၊ (၅)မိုင်ကနေပြီးတော့ (၆) မိုင် စုစုပေါင်း(၂)မိုင်ကို ကတ္တရာလမ်းပျက်စီးမှုအား ထပ်ပိုးလွှာတင်ခြင်းနဲ့ ရေပိတ်လွှာလောင်းခြင်း၊ (၄)မိုင် (၃)ဖာလုံနေပြီးတော့ (၅)မိုင်ထိ (၅)ဖာလုံကို ကျောက်လမ်းအဆင့်မှ ကတ္တရာလမ်း အဆင့်သို့ တိုးမြှင့် ဆောင်ရွက်ခြင်းလုပ်ငန်းများ ဆောင်ရွက်နိုင်ရန်အတွက် ရန်ပုံငွေများ လျာထားတင်ပြပြီး ဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာလည်း ဆားတလင်း-ဒါးပိန်-ကျွဲကူးဆိပ်လမ်း မိုင် ဝ/ဝ မှ ဝ/၆ ထိ (၆)ဖာလုံကိုတော့ ကတ္တရာလမ်းဟောင်းအား ထပ်ပိုးလွှာတင်ပြီး ရေပိတ်လွှာ လောင်း ခြင်းလုပ်ပါမယ်။ (၄)မိုင် (၅) ဖာလုံမှ (၅)မိုင် (၁)ဖာလုံထိ (၄)ဖာလုံကျောက်လမ်းအား ကတ္တရာလမ်း အဆင့်ထိမြှင့်တင်သွားတဲ့လုပ်ငန်းများကိုလည်း ဆောင်ရွက်သွားမှာ ဖြစ်ပါတယ်။ ဒါ့အပြင် (ဝ/ဝ)ဖာလုံကနေပြီးတော့ (ဝ/၆)ဖာလုံ၊ (၄)မိုင် (၅) ဖာလုံမှ (၅)မိုင် (၁)ဖာလုံထိ စုစုပေါင်း(၁)မိုင်(၂)ဖာလုံအား မြေသားတာဘောင် တိုးချဲ့ခြင်း၊ လမ်းပုံဖော်ခြင်း လုပ်ငန်းများကိုဆောင်ရွက်ရန်အတွက် လမ်း -တံတား တည်ဆောက်ရေး စီမံကိန်း လုပ်ငန်းများမှ ရင်းနှီး မြှုပ်နှံမှု အစီအစဉ်တွင် တင်ပြထားပါတယ်။ ရန်ပုံငွေရရှိပါက ၄င်းလုပ်ငန်းများကို ဆက်လက် ဆောင်ရွက်သွားမှာဖြစ်ကြောင်း ရှင်းလင်းတင်ပြရင်း ကျွန် တော်ရဲ့ တင်ပြချက်ကို နိဂုံးချုပ်အပ် ပါတယ် ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="vicespeaker">ဆက်လက်ပြီး လွှတ်တော်ကိုယ်စားလှယ် (၄)ဦးက မေးမြန်းတဲ့ မေးခွန်းများသည် ရထားပို့ဆောင်ရေးဝန်ကြီးဌာန၊ ပြည်ထောင်စုဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းများကို တစ်ဆက်တည်းမေးမြန်းပြီးမှ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ် ှမ်းပြည်နယ်မှ ရထားစီးခရီးသည်များ ရထားပြော င်းရန်မလိုဘဲ တောင်ပေါ်တက်သည့် စက်ခေါင်းနှင့်မြေပြန့်သွား စက်ခေါင်းပြောင်းဆွဲရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း ပထမဦးစွာ ရှမ်းပြည်နယ်၊ မဲဆန္ဒနယ်အမှတ် (၁)မှ ဦးဉာဏ်လင်း က ရှမ်းပြည်နယ်မှ ရထားစီးခရီးသည်များ ရ ထားပြောင်းရန်မလိုဘဲ တောင်ပေါ် တက်သည့်စက်ခေါင်းနှင့် မြေပြန့် သွားစက်ခေါင်းပြောင်းဆွဲရန် အစီအစဉ် ရှိ /မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="145">ဦးဉာဏ်လင်း၊ ရှမ်းပြည်နယ် မဲဆန္ဒနယ်အမှတ် (၁)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနဲ့ ပြည်ထောင်စုဝန်ကြီး ၊ လွှတ်တော်ကိုယ်စားလှယ်များ ခင်ဗျား။ ကျွန်တော်ကတော့ရှမ်းပြည်နယ် မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ဦးဉာဏ်လင်း ဖြစ်ပါတယ်။ လွှတ်တော် ဒုတိယဥက္ကဋ္ဌကြီး ခင်ဗျား။ ကျွန်တော်တို့ ရှမ်းပြည်နယ်တောင်ပိုင်း ညောင် ရွှေမြို့မှ ရန်ကုန် သို့သွားတဲ့ ရထား၊ ရန်ကုန်မှ ညောင်ရွှေသို့ သွားတဲ့ရထားဟာ ယခင်ကသာစည်ဘူတာမှာ ရထားပြောင်းစီးရန်မလိုဘဲ တောင်တက် စက်ခေါင်းနဲ့ မြေပြန့်စက်ခေါင်းကို ပြောင်းပြီး ပြေးဆွဲပေးခဲ့ပါတယ်။ ၁-၁၂-၂၀၀၈ ခုနှစ်ကနေ စပြီးတော့မှ ဘုရားငါးဆူ -ပျော်ဘွယ်လမ်းကို ဖွင့်ပြီးတဲ့အချိန်ကနေစပြီးတော့ ပျဉ်းမနားဘူတာ ကနေ ရထားပြောင်းစီးရတဲ့ကိစ္စဖြစ်ခဲ့ပါတယ်။ ရထားပြောင်းစီးရတဲ့အခါမှာ သက်ကြီးရွယ်အိုများ၊ ရဟန်းသံဃာများနဲ့ မကျန်းမာသူများအနေအထားနဲ့ အတော်အခက်အခဲရှိ ရပါတယ်။ ဒါ့အပြင် ပစ္စည်းများ ပျောက်ဆုံးမှုတွေလည်း မကြာခဏ တွေ့ရှိရပါတယ်။ ဒါ့အပြင် ရထားများကို တစ်နေရာကနေ တစ်နေရာပြောင်းစီးတဲ့အခါမှာ ရထားထိုင်ခုံ နေရာများ မရရှိခြင်း၊ အခက်အခဲ မျိုးစုံကို တွေ့ရှိနေရ ပါတယ်။ အဲဒါကြောင့် ကျွန်တော်တို့ ရှမ်းပြည်နယ်တောင်ပိုင်း ရထားကို ပျဉ်းမနားဘူတာကနေ ပြောင်း စီးတဲ့အခါမှာ ရထားပြောင်းစီးရန် မလိုဘဲနဲ့ တောင် တက် စက်ခေါင်းနဲ့ ကျွန်တော် တို့ မြေပြန့်စက်ခေါင်း ပြောင်းလဲပြီးတော့မှ ပြေးဆွဲနိုင်ခြင်း ရှိ မရှိကို ကျွန်တော်တို့ မဲဆန္ဒရှင်များကိုယ်စား သိလိုပါတယ်။ အားလုံးကို ကျေးဇူးတင်ပါတယ်။</speech>
<title>ဗန်းမော်-မြစ်ကြီးနား မီးရထားလမ်းဖောက်လုပ်ခြင်းနှင့် ဆောင်ရွက်ပြီးစီးမှုအခြေအနေနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ကချင်ပြည်နယ် မဲဆန္ဒနယ်အမှတ် (၂)မှ ဦးဂမ်ဆိုင်းက ဗန်းမော် -မြစ်ကြီးနားမီးရထားလမ်း ဖောက်လုပ်ခြင်းနှင် . ဆောက်ရွက်ပြီးစီးမှု အခြေအနေနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ် (၂)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ တိုင်းပြုပြည်ပြု အမတ်မင်းများဖြစ်ကြသော အမျိုးသားလွှတ်တော် ကိုယ်စားလှယ်များ ၊ ပထမအကြိမ် အမျိုးသားလွှတ်တော် ဒုတိယ အစည်းအဝေး ၌ တက်ရောက်လာကြသော အထူးဖိတ်ကြား၍ တက်ရောက်လာကြတဲ့ ပြည်ထောင်စုဝန်ကြီးကိုလည်းပဲ ဒီနေရာကနေပြီးတော့မှ မင်္ဂလာပါလို့ ဂါရဝပြုပြီးတော့မှ နှုတ်ခွန်း ဆက်သလိုက်ပါတယ်။ ကျွန်တော်ကတော့ ကချင်ပြည်နယ်၊ မဲဆန္ဒနယ်အမှတ် (၂)မှအမျိုးသား လွှတ်တော်ကိုယ်စားလှယ် ဦးဂမ်ဆိုင်း ဖြစ်ပါတယ်။ ကျွန်တော့်အနေနဲ့ ကြယ်ပွင့် ပြမေးထားတဲ့ မေးခွန်းကို လွှတ်တော်ဒုတိယဥက္ကဋ္ဌကြီးမှတစ်ဆင့် သက်ဆိုင်ရာ ပြည်ထောင်စုဝန်ကြီးအား ဒေသခံပြည်သူများကိုယ်စား မေးမြန်းခွင် ပြု ပါရန် ရိုသေလေးစားစွာဖြင့် တင်ပြအပ် ပါတယ်။ အခုလိုပဲ ပြည်ထောင်စုဝန်ကြီးနဲ့ ရင်းရင်းနှီးနှီး ထိတွေ့ပြီးတော့မှ မေးမြန်းခွင့်ရတဲ့ အတွက်ကြောင့်မို့လို့ ကျွန်တော့်ရင်ဘတ် ထဲမှာ အင်မတန်ပဲ အတိုင်းထက်အလွန် ဝမ်းသာကြောင်းလည်း တစ်ဆက်တည်း ပြောကြားလိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ကျွန်တော့်မေးခွန်းကို အချိန်ကိုလေးစားသောအားဖြင့် စာဖြင့်ဖတ်ကြားခွင့် မေတ္တာရပ်ခံ လိုပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ်၂)</mp>မေးခွန်းကတော့ ကသာဗန်းမော်-ဝိုင်းမော်-မြစ်ကြီးနား မီးရထားလမ်းဖောက်လုပ်ခြင်းနဲ့ပတ်သက်ပြီး ပြီးစီးမှု အခြေအနေ များကို သိလိုကြောင်း မေးခွန်းပဲဖြစ်ပါတယ်။ နိုင်ငံတော်အကြီးအကဲများရဲ့ စေတနာဖြင့် တိုင်းနှင့် ပြည်နယ် မြန်မာတစ်နိုင်ငံလုံးအတိုင်းအတာနဲ့ လမ်းပန်းဆက်သွယ်ရေးကို ဦးစားပေးလျက် ကားလမ်း၊ ရထားလမ်းများကို ဖောက်လုပ်အကောင်အထည်ဖော် ဆောင်ရွက်ပေးနေကြောင်းကို ကျွန်တော်တို့အားလုံး အသိပဲဖြစ်ပါတယ်။ ယခုလို လက်ရှိအနေအထားတွင်လည်းပဲ နိုင်ငံတော်မှ မီးရထားလမ်းအသစ်ကို စစ်ကိုင်းတိုင်း၊ နဘား -ကသာမှ ကချင်ပြည်နယ်၊ ဗန်းမော်၊ ဝိုင်းမော်၊ မြစ်ကြီးနားမြို့အထိ ဧရာဝတီမြစ်ရဲ့ အရှေ့ ဘက်ကမ်းက နေပြီးတော့ ဖောက်လုပ်သွားမ ယ့် စီမံကိန်းရှိကြောင်းလည်း သိရှိရပါတယ်။ ကားလမ်း နဲ့ပတ်သက်လို့လည်းပဲ ဗန်းမော်-မြစ်ကြီးနား ဆိုလို့ရှိရင် ယခုအချိန်မှာ ကောင်းမွန်သောလမ်းဖြစ်သော်လည်းပဲ ငြိမ်းချမ်းရေး မရရှိတဲ့အတွက်ကြောင့်မို့လို့ လမ်းတံတားတွေပျက်စီးနေတာကို သိ ရှိရတဲ့အတွက်ကြောင့်မို့လို့ ကားလမ်းနဲ့ပတ် သက်ပြီး သွားလာရေး ပြတ်တောက်နေလျက်ရှိပါတယ်။ ဤကဲ့သို့ ဖြစ်နေတဲ့အချိန်အခါမှာ မိမိတို့ ရဲ့ ကချင်ပြည်နယ်သို့ နိုင်ငံတော်မှ စီးပွားရေးကို မကြည့်ဘဲနဲ့ တိုင်းရင်းသားလူမျိုးများ အကျိုးစီးပွားကို မျှော်ကိုးလျက် နိုင်ငံတော်မှ မီးရထားလမ်း အသစ် ဖောက်လုပ်သွားမည့် အကြောင်း ဒေသခံပြည်သူများ၊ ပြည်သူလူထုများ သိကြရတဲ့အတွက် အလွန်ပဲ ဝမ်းပန်းတသာ ကြိုဆိုလျက်ရှိကြကြောင်း တွေ့ရှိရပါတယ်။ ရထားလမ်းဖောက်လုပ် ရရှိလာမယ့်နှစ်ကို မျှော်လင့် ချက်ကြီးစွာနဲ့ စောင့်ဆိုင်းနေကြသော လုပ်သားပြည်သူဒေသခံများ သိလို တဲ့အတွက်ကြောင့်မို့ ဒေသခံများကိုယ်စား အခုလို မေးမြန်းရခြင်းဖြစ်ပါတယ်။ မေးမြန်းလိုတဲ့အချက် ကတော့ ကသာဗန်းမော်-ဝိုင်းမော်-မြစ်ကြီးနား မီးရထားလမ်း ဖောက်လုပ်သွားမည့် အစီအစဉ်နဲ့ ပတ်သက်ပြီး မည်ကဲ့သို့စီစဉ်ထားရှိကြောင်းနှင့် လုပ်ငန်းစတင်ဆောင်ရွက်နေပါကလည်း မည်သည့်အတိုင်း အတာအထိ ဆောင်ရွက်ထားရှိပြီးကြောင်း အခြေအနေကို သိလိုပါကြောင်း လေးစားစွာ မေးမြန်း လိုပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<title>မိုးညှင်းခရိုင်၊ မိုးညှင်းမြို့မီးရထားဘူတာရုံနှင့် ကုန်စည်သိုလှောင်ရုံတို့ကို ရထားပို့ဆောင်ရေး ဝန်ကြီးဌာနမှ တိုးချဲ့ဆောက်လုပ်ပေးရန်အစီအစဉ်ရှိမရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ကချင် ပြည်နယ် မဲဆန္ဒနယ်အမှတ် (၅)မှ ဦးစိုင်းတင်အောင် က မိုးညှင်းခရိုင်၊ မိုးညှင်းမြို့ ၊ မီးရထားဘူတာရုံနှင့်ကုန်စည်သိုလှောင်ရုံတို့ကို ရထားပို့ဆောင်ရေးဝန်ကြီးဌာနမှ တိုးချဲ့ဆောက်လုပ်ပေးရန် အစီအစဉ် ရှိ /မရှိနဲ့ စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="5">ဦးစိုင်းတင်အောင်၊ ကချင်ပြည်နယ်ဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ဆုတောင်းမေတ္တာပို့သ အပ်ပါ တယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ် (၅)မှ အမျိုးသားလွှတ်တော် ကိုယ်စားလှယ် ဦးစိုင်းတင်အောင် ဖြစ်ပါတယ်။ အခု ကျွန်တော်မေးမယ့် မေးခွန်းကတော့ ကချင် ပြည်နယ်၊ မိုးညှင်းမြို့ မီးရထားဘူတာရုံနဲ့ ကုန်စည်သိုလှောင်ရုံတို့ကို ရထားပို့ဆောင်ရေး ဝန်ကြီးဌာနမှ တိုးချဲ့ တည်ဆောက်ပေးဖို့ အစီအစဉ်ရှိ/မရှိ မေးခွန်းပဲဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ကျွန်တော့် မေးခွန်းကို ဖတ်ကြားမေးမြန်းခွင့်ပြုပါရန် ပန်ကြား အပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="5">ဦးစိုင်းတင်အောင်၊ ကချင်ပြည်နယ်ဆန္ဒနယ်အမှတ်(၅)</mp>လေးစားအပ်ပါ သော ဥက္ကဋ္ဌကြီးခင်ဗျား။ မိုးညှင်းခရိုင်၊ မိုးညှင်းမြို့ဟာ ကချင်ပြည်နယ်နဲ့ ပြည်မဆက်သွယ်တဲ့ လမ်းမကြီးများဖြစ်ကြတဲ့ မြစ်ကြီးနား -ရွှေဘို -မန္တလေး ပြည်ထောင်စု ကားလမ်းမကြီး နှင့် မြစ်ကြီးနား-ရွှေဘို-မန္တလေးမီးရထားလမ်းမပေါ်မှာတည်ရှိတဲ့ မြို့တစ်မြို့ဖြစ်ပါတယ်။ မိုးညှင်းမြို့ ဟာ ၂၀၀၆ ခုနှစ်မှာ ခရိုင်မြို့ အဆင့်ကို တိုးမြှင့်ပေးခဲ့တဲ့နောက်ပိုင်းမှာ တိုင်းဒေသကြီး အသီးသီး နဲ့ ပြည်နယ်အသီးသီးမှ တိုင်းရင်းသားလုပ်ငန်းရှင်တို့ဟာ စီးပွားရေးကဏ္ဍမှာ သော်လည်း ကောင်း၊ ပညာရေးကဏ္ဍမှာသော်လည်း ကောင်းလာပြီး ရင်းနှီးမြှုပ်နှံ လုပ်ကိုင်ကြတဲ့ အတွက်လူဦးရေဟာ အဆမတန်များပြားခဲ့ပါတယ်။ ဥက္ကဋ္ဌကြီးခင်ဗျား။ မိုးညှင်းမြို့မှာ မှီတင်းနေထိုင်တဲ့ တိုင်းရင်းသားပြည်သူတို့ဟာ ခရီးသွားလာရေးအတွက်သော်လည်းကောင်း ၊ ကုန်စည် ကူးသန်း ရောင်းဝယ်ရေးမှာသော်လည်းကောင်း အဓိကလမ်း မကြီး(၂)ခုဖြစ်တဲ့အနက် မီးရထား လမ်းကို သာ အဓိက အားထားသွားလာနေကြရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မိုးညှင်း မြို့ မီးရထားဘူတာရုံကို ၁၉၀၃ ခုနှစ်မှာ စတင်တည်ဆောက်ဖွင့်လှစ်ခဲ့ပြီးနောက် နှစ်ပေါင်း (၈၀) ကျော်ကြာ ၁၉၈၆ ခုနှစ်မှာ ပြန်လည်မွမ်းမံတည်ဆောက်ခဲ့တယ်လို့သိရှိရပါတယ်။ မီးရထား ဘူတာရုံဟာ ယခင်က မြို့နေလူဦးရေနဲ့ မျှတမှုရှိခဲ့ပေမယ့် ယခု တိုးတက်များပြားလာတဲ့ လူဦးရေနဲ့ သဟ ဇာတမဖြစ်တော့တာကြောင့် ခရီး သွားပြည်သူများ များစွာ အခက်အခဲ ကြုံတွေ့ နေရပါတယ်။ မီးရထားဘူတာရုံဟာ ခရီးသွားလုပ်ငန်းမှာ တစ်နေ့တာခရီးသည် (၇၀၀) ဦးကျော် တို့ကို ဝန်ဆောင်ပေးလျက်ရှိပြီး ဝန်ဆောင်ခငွေ အဖြစ် ကျပ်ငွေ(၆)သိန်းကျော်ခန့် ရရှိပါတယ်။ ကုန်တင်ကုန်ချကဏ္ဍမှာလည်း တစ်နေ့ကို ကုန်တန်ချိန် (၄၀) ကျော်ခန့် အတင်အချရှိပြီး တန်ဆာခအဖြစ် ကျပ်ငွေ၂)သိန်းကျော်ခန့်ရရှိပြီး နိုင်ငံတော်အတွက် ဘဏ္ဍာငွေများကို နေ့စဉ်နဲ့အမျှ ရှာဖွေပေးလျက်ရှိပါတယ်။ မိုးညှင်းဘူတာရုံကို ပြန်လည်တည်ဆောက်ခဲ့တာ နှစ်ပေါင်း (၂၅) နှစ်ကျော် ကြာမြင့်ပြီ ဖြစ်တဲ့အတွက် ဘူတာရုံအဆောက်အဦဟာ ဟောင်းနွမ်းလျက်ရှိပါတယ်။ ကုန်စည်သိုလှောင်ရုံကလည်း သေးငယ်တာကတစ်ကြောင်း ကုန်တင်ကုန်ချနေရာကလည်း ကျဉ်းမြောင်းတာကတစ်ကြောင်းတို့ကြောင့် တစ်ခါတစ်ရံမှာ ကုန်ပစ္စည်းများကို အတင် အချ ပြုလုပ်တာဟာ ဘူတာရုံထဲမှာပြုလုပ်ရတဲ့အတွက် ခရီးသွားပြည်သူများအတွက်အနှောင့်အယှက်၊ အခက်အခဲများစွာ ကြုံတွေ့ရ ပါတယ်။ သို့ပါသောကြောင့် ခရီးသွား ပြည်သူများ၊ တိုင်းရင်းသား ပြည်သူများ ခရီးသွား လာရေး၊ ကုန်စည်ကူးသန်း ရေးတို့မှာ လုံခြုံချောမွေ့စေရေးအတွက်နဲ့ တိုးတက်များပြားလာတဲ့ လူဦးရေနဲ့ ခရိုင်မြို့အင်္ဂါရပ်နဲ့ ညီညွတ်စေဖို့တွက် မိုးညှင်းမီးရထား ဘူတာရုံနဲ့ ကုန်စည်သိုလှောင်ရုံတို့ကို ရထားပို့ဆောင်ရေး ဝန်ကြီးဌာနမှ တိုးချဲ့ပြုပြင် တည်ဆောက်ပေးဖို့ အစီအစဉ် ရှိ/မရှိ။ ရှိပါက မည်သည့်အချိန်ကာလမှာ တိုးချဲ့ တည်ဆောက် ပေးမယ့်အကြောင်း သိလိုပါသောကြောင့် ဒေသခံပြည်သူများကိုယ်စား လေးစား စွာမေးမြန်း တင်ပြအပ်ပါတယ် ခင်ဗျား။ ကျေးဇူးတင်ပါတယ်။(ဩဘာသံများ)</speech>
<title>ဂွေးချိုမှရေနံချောင်းသို့ မီးရထားလမ်းသစ် တိုးချဲ့ ဖောက်လုပ်ပေးရန် အစီ အစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး မကွေးတိုင်းဒေသကြီး မဲဆန္ဒ နယ် အမှတ် (၂)မှ ဦးအောင်ငြိမ်းကဂွေးချိုမှရေနံချောင်းသို့ မီးရထားလမ်းသစ်တိုးချဲ့ ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="86">ဦးအောင်ငြိမ်း၊ မကွေးတိုင်းသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည် ထောင်စုဝန်ကြီးများ၊ အမျိုးသား လွှတ်တော် ကိုယ်စားလှယ်များခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ် အမှတ်(၂)မှ အမျိုးသားလွှတ်တော် ကိုယ်စားလှယ် ဦးအောင်ငြိမး ဖြစ်ပါတယ်။ ကျွန်တော်ရဲ့ မေးမြန်းတဲ့မေးခွန်းနဲ့ ပတ်သက်လို့ ဖတ်ကြားတင်ပြခွင့်ပြုပါရန် ပန်ကြားအပ်ပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="86">ဦးအောင်ငြိမ်း၊ မကွေးတိုင်းဒေသကြီး မဲဆန္ဒနယ် အမှတ်)</mp>ကျွန်တော်မေးမြန်း လိုတဲ့မေးခွန်းကတော့ မီးရထားလမ်းသစ် တိုးချဲ့ဖောက်လုပ်ပေးရေး ကိစ္စပဲဖြစ်ပါတယ်။ လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီး ခင်ဗျား။ မကွေးတိုင်းဒေသကြီး၊ ရေနံချောင်းမြို့နယ်ဟာ မကွေးမြို့နဲ့ ကျောက်ပန်းတောင်းမြို့၊ ချောက်မြို့နယ် ကြားမှာ တည်ရှိပါ တယ်။ နိုင်ငံတော်မှ မကွေးမြို့၊ ကျောက်ပန်းတောင်းမြို့၊ ချောက်မြို့များသို့ မီးရထားလမ်း ဆက်သွယ်ဖောက်လုပ်ပေးထားပြီး လည်း ဖြစ်ပါတယ်။ လက်ရှိ မီးရထားလမ်းအနေနဲ့ ကျောက်ပန်းတောင်း၊ ဂွေးချို ၊ ချောက် မီးရထားလမ်းနဲ့ တောင်တွင်းကြီး ၊ မကွေးမြို့သို့ ဆက် သွယ်ထားသော မီးရထားလမ်းများရှိပါတယ်။ ရေနံချောင်းမြို့ဟာ မကွေးမြို့နဲ့ ဂွေးချို ကြား မှာတည်ရှိပါတယ်။ ခရီးမိုင်အနေနဲ့ ဂွေးချို ကနေ ရေနံချောင်းကို (၂၇)မိုင်၊ ရေနံချောင်းကနေ မကွေးကို(၃၂)မိုင် ကွာဝေးပါတယ်။ ခရီးလမ်းပန်းဆက်သွယ်မှု လုံခြုံ ချောမွေ့စေရေး၊ ကုန်စည် စီးဆင်းမှု လျှင်မြန်သွက်လက်စေရေး၊ ဒေသခံလူငယ်များ အလုပ်အကိုင်အခွင့်အလမ်း ရရှိရေး တို့အတွက် ကျောက်ပန်းတောင်း -ဂွေးချို၊ မီးရထားလမ်းအား ရေနံချောင်းမြို့ သို့ ဆက်လက် ဖောက်လုပ်ပေးစေလိုပါတယ်။ ဂွေးချို မှ ရေနံချောင်းမြို့ သို့ မီးရထားလမ်း ဆက်လက်ဖောက် လုပ်မယ်ဆိုလို့ရှိရင် (၂၇)မိုင်သာ ဖောက်လုပ်ရမယ်ဖြစ်ပါတယ်။ အခက်အခဲအနေဖြင့် မြို့ အဝင် ပင်းချောင်းတံတား တစ်နေရာသာရှိပါတယ်။ ဂွေးချိုနဲ့ ရေနံချောင်းကြားမှာ မြေအနေအထားဟာ ပြန့်ပြူးပြီးတော့ ချောင်းကြီး၊ ချောင်းငယ်များ လည်း မရှိပါဘူး။ အကယ်၍ ဖောက်လုပ်ပေးမယ် ဆိုရင် ရေနံချောင်းမြို့ စက်မှုဇုန်နေရာမှာ မီးရထားဘူတာရုံ တည်ဆောက်ပေးလို့ရှိရင် မြို့အဝင် ပင်းချောင်းတံတားကြီးကို ဖြတ်ကူးရန် မလိုအပ်တဲ့အခြေအနေ ရှိပါတယ်။ အကယ်၍ ဒီစက်မှုဇုန် မှာသာ ဘူတာရုံရွေးချယ် မယ်ဆိုရင်လည်း မိုင်(၂၀)ကျော်ခန့်သာပဲ ဝေးပါတော့မယ်။ ဒါကြောင့် မီးရထားလမ်းဖောက်လုပ် ပေးခြင်းအားဖြင့်ကျွန်တော်တို့ ဒေသခံပြည်သူများအတွက် ခရီး သွား လာမှု ကုန်ကျစရိတ်သက်သာစွာ သွားလာနိုင်ခြင်း၊ ကုန်စည်ပို့ ဆောင်မှုများ အဆင်ပြေ ချောမွေ့ လာခြင်း၊ ဒေသခံလူငယ်များ အလုပ်အကိုင်အခွင့်အလမ်း များ ရရှိနိုင်ခြင်းစတဲ့ အကျိုးကျေးဇူး များ၊ များစွာရရှိနိုင်မှာ ဖြစ်ပါတယ်။ ဒေသခံပြည်သူများအနေနဲ့လည်း ရေနံချောင်းမြို့အထိ မီးရထားလမ်းရောက်ရှိရေး လိုလားတောင့်တ နေကြပါတယ်။ ဖောက်လုပ်ပေး မည်ဆိုပါက ပြည်သူများဝမ်းသာမဆုံး ဖြစ်ကြမည်သာ အမှန်ပဲဖြစ်ပါတယ်။ ပြည်သူများကလည်းပဲ နိုင်ငံတော် နဲ့ ဝန် ကြီးဌာနကိုလည်း အားကိုးလျက်ရှိပါတယ်။ သို့ပါ၍ နိုင်ငံတော်အနေနဲ့ ဖြစ်မြောက်နိုင် မည်ဆိုပါက အခြေအနေပေးပါက ဂွေးချို၊ ကနေ ပြီးတော့ ရေနံချောင်းမြို့ သို့ မီးရထားလမ်းသစ် တိုးချဲ့ ဖောက်လုပ်ပေးနိုင်ပါရန်နှင့် ဖောက်လုပ်ပေး နိုင်မည့်အခြေအနေအား ပြည် သူလူထုမှ သိရှိလိုပါသဖြင့် အများ ပြည်သူအကျိုးစီးပွားအလို့ငှာ ကျွန်တော့်အနေနဲ့ မေးမြန်းတင်ပြအပ်ပါ တယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="vicespeaker">မေးခွန်းများနဲ့ ပတ်သက်ပြီး ရထားပို့ဆောင်ရေးဝန်ကြီး ဌာန ပြည်ထောင်စုဝန်ကြီးက တစ်ခုချင်းဖြေကြားပေးဖို့ ဖြစ်ပါတယ်</speech>
<speech><agency id="84">ဦးအောင်မင်း(ပြည်ထောင်စုဝန်ကြီး၊ ရထားပို့ဆောင်ရေးဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော်ကို ယ်စားလှယ်(၄)ဦးမှ ရထားလုပ်ငန်းနဲ့ ပတ်သက်ပြီး မေးမြန်း ထားတဲ့ မေးခွန်းများ ကို ရထားပို့ဆောင်ရေးဝန်ကြီးဌာနဝန်ကြီး ကျွန်တော် ဦးအောင်မင်းမှ ဖြေကြားသွားမှာဖြစ်ပါတယ်။ ပထမမေးခွန်းဖြစ်ပါတယ်။ ရှမ်းပြည်နယ် မဲဆန္ဒနယ်အမှတ်(၁) မှ အမျိုးသား လွှတ်တော်ကိုယ်စားလှယ် ဦးဉာဏ်လင်း မှ ရှမ်းပြည်နယ်တောင်ပိုင်း မှ ရထားစီး ခရီးသည်များ သည် ပျဉ်းမနားဘူတာတွင် ရထားပြောင်းစီးရန်မလိုဘဲ တောင်ပေါ်စက်ခေါင်းနှင့် မြေပြန့် စက်ခေါင်းလောက်သာ ပြောင်း၍ ပြေးဆွဲရန် အစီအစဉ် ရှိ /မရှိနှင့် အစီအစဉ်ရှိပါက မည်သည် အချိန်တွင်စတင် ပြောင်းလဲပြေးဆွဲမည်ကို သိလိုပါကြောင်းကို မေးမြန်းထားတဲ့ မေးခွန်းကို ကျွန်တော်က ဖြေကြားသွားမှာ ဖြစ်ပါတယ်။ ရန်ကုန် -ရွှေညောင်ရထားလမ်းဟာ ယခင်က သာစည်ဘူတာမှာ တောင်ပေါ်တက်မည့်တွဲများ ဘရိတ်ကောင်းမွန်စေရေးနှင့် ဘေးအန္တရာယ် ကင်းရှင်းစေရေးနှင့် ဆက်နွယ်နေတဲ့ တွဲ အစိတ်အပိုင်းများအား စစ်ဆေးမှုပြုလုပ်ရန် (၂)နာရီမှ (၃)နာရီထိ အချိန်ယူပြီး တွဲစစ်ဆေးရေးကျင်းသို့ တွဲဆိုင်းများ ရွှေ့ပြောင်းစစ်ဆေးရပါတယ်။ ထိုအချိန်မှာ ခရီးသည်များ ရထား ပေါ်အတက်အဆင်းပြုလုပ်ရာ၌ အခက်အခဲရှိသဖြင့် ထို အခက်အခဲကို ပြုပြင်ပေးရေးအတွက် တောင်းဆိုသူ များလည်းရှိခဲ့ပါတယ်။ ထို့အပြင် တွဲများ အတွင်း သန့်ရှင်းရေးမပြုလုပ်နိုင်သည့်အတွက် မကျေနပ်မှုများ၊ တိုင်ကြားမှုများလည်း ရှိခဲ့ပါ တယ်။ ယခုနှစ်တွင် ရန်ကုန် -ရွှေညောင်တွဲဆိုင်းဖြင့် လိုက်ပါလာသော ခရီးသည်များသည် ပျဉ်းမနားရောက်ချိန်တွင် ဘေးအန္တရာယ်ကင်းရှင်းရေးအတွက် ကြိုတင် စစ်ဆေးပြီး သန့်ရှင်းမှု များပြုလုပ်ကာ ရေဖြည့်ထားသော တွဲများပေါ်သို့ ရွှေ့ပြောင်းရပါတယ်။ ထိုကဲ့သို့ ဆောင်ရွက် ခြင်းမှာ တောင်ပေါ်တက်စဉ် ဘေးအန္တရာယ်ကင်းရှင်းစေရန်နှင့် သန့်ရှင်းသောတွဲများကို အသုံး ပြုနိုင်ရန်ရည်ရွယ်၍ ခရီးသည်များအကျိုးငှာ ဆောင်ရွက်ပေးခြင်းဖြစ်ပါတယ်။ လက်ရှိစနစ်တွင် ရထားတွဲဆိုင်းယှဉ်ရပ်၍ ခရီးသည်များကို ကူးပြောင်းစေခြင်းဖြစ်၍ အခက်အခဲ ပြဿနာများ ရှိကြောင်း၊ ယခင်ကလိုအကြံပြုချက်တိုင်ကြားချက်များ ရရှိခဲ့ခြင်းများ မရှိခဲ့ပါ။ ယခု တင်ပြသော ကိစ္စနဲ့ ပတ်သက်ပြီး တော့ ကွင်းဆင်းလေ့လာလျက်ရှိပြီး ခရီးသည် ပြည်သူများအခက်အခဲ ပြဿနာများရှိပါက ပြေလည်အောင် ကြပ်ကြပ်မတ်မတ် ဆောင်ရွက်ပေးမည်ဖြစ်ကြောင်း ပြန်လည်ဖြေကြားအပ်ပါတယ်။ ဒုတိယမေးခွန်းဖြစ်ပါတယ်။ ကချင်ပြည်နယ် မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးဂမ်ဆိုင်း မှ ဗန်းမော် -မြစ်ကြီးနားလမ်းအပိုင်း ရထားလမ်း ဖောက် လုပ်မည့်အစီအစဉ် မည်ကဲ့သို့ ဆောင်ရွက်သည်ကို သိရှိလိုခြင်းနှင့် ဆောင်ရွက်ပြီးစီးမှု အခြေ အနေ မည်သည့်အတိုင်းအတာထိရှိသည်ကို သိရှိလိုကြောင်း မေးမြန်းသည့်မေးခွန်းကို ကျွန်တော်က ဆက်လက်ဖြေကြားသွားမှာ ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီး နှင့်လွှတ်တော် ကိုယ်စားလှယ်များ ခင်ဗျား။ မြန်မာ့မီးရထားသည် နိုင်ငံတော်အတွင်း လမ်းပန်း ဆက်သွယ်မှု လွယ်ကူလျှင်မြန်စေရန်နှင့် ပို့ဆောင်ရေး ကဏ္ဍ ပိုမိုတိုးတက်မြင့်မားစေရေးအတွက် ရထားလမ်းသစ်များဖောက်လုပ်လျက်ရှိရာ ကချင်ပြည်နယ် မှ ရှမ်းပြည်နယ်ဒေသဖွံ့ဖြိုးတိုးတက် ရေးအတွက် မြစ်ကြီးနား-ဗန်းမော်-မိုးမိတ်-ကျောက်မဲ-သီပေါ-လဲချား-နမ့်စန် ရထားလမ်းသစ် (၄၇၄.၅) မိုင်ဖောက်လုပ်ရန် နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီအစိုးရ၏ ၃၁-၈-၂၀၁၀ ရက်နေ့တွင် ကျင်းပပြုလုပ်ခဲ့သည့် အထူးစီမံကိန်းများအစည်းအဝေးမှ ဆုံးဖြတ် ခဲ့ပါတယ်။ လွှတ်တော် ကိုယ်စားလှယ်ကြီး မေးမြန်းထားသည့် ဗန်းမော် -မြစ်ကြီးနား ရထား လမ်း အသစ်ဟာ အဆိုပါစီမံကိန်းမှာပါဝင်တဲ့ အစိတ်အပိုင်းတစ်ခု ဖြစ်ပါတယ်။ မြစ်ကြီးနား- ဗန်းမော်၊ မိုးမိတ်-ကျောက်မဲ- သီပေါ- လဲချား- နမ့်ဆန် ရထားလမ်းဖောက်လုပ်ရေးစီမံကိန်းနဲ့ (၂၆၉) မိုင်ကို အောက်ပါအတိုင်း အ ပိုင်း(၃)ပိုင်းခွဲခြားပြီးတော့ ၂၁-၉-၂၀၁၀ ရက်နေ့မှ စတင်ဖောက်လုပ် ခဲ့ပါတယ်။ မြစ်ကြီးနား-ဗန်းမော် လမ်းအပိုင်း (၁၀၈) မိုင်၊ သီပေါ-လဲချား လမ်းအပိုင်း (၁၂၇) မိုင်၊ လဲချား-နမ့်ဆန် လမ်းအပိုင်း(၃၄) မိုင်ဖြစ်ပါတယ်။ မြစ်ကြီးနား-ဗန်းမော်လမ်းအပိုင်းတွင် လုပ်ငန်း ဆောင်ရွက်ပြီးစီးမှုမှာ တံတားမြေတောင်မြေကြီးလုပ်ငန်း (၂၆၅၀၀၀) ရှိတဲ့အနက် (၂၁၇၃၃) ကျင်းဆောင်ရွက်ပြီးဖြစ်ပါတယ်။ တံတားကြီးငယ် (၃၀)စင်း၊ ဘူတာရုံ (၄)လုံး ဆောက်လုပ်ရန် ရှိသော်လည်း ဆောင်ရွက်နိုင်ခြင်း မရှိသေးပါ။ သီပေါ လဲချား လမ်းအပိုင်းတွင် ဆောင်ရွက် ပြီးစီးမှုများမှာ တာဘောင်မြေကြီးလုပ်ငန်း (၂၃၂၀၀၀၀) ကျင်း ရှိတဲ့အနက် (၃၅၆၀၀၀)ကျင်း ဆောင်ရွက်ပြီး ဖြစ်ပါတယ်။ တံတားကြီးငယ် (၉၆)စင်းမှ (၄)စင်း တည်ဆောက်ပြီး ဖြစ်ပါတယ်။ ဘူတာရုံ(၈)လုံးမှာဆောင်ရွက်နိုင်ခြင်း မရှိသေးပါ။ လဲချား -နမ့်စန် လမ်းအပိုင်း ဆောင်ရွက် ပြီးစီးမှုများကို ဆက်လက်တင်ပြသွားမှာဖြစ်ပါတယ်။ တာဘောင်ကြီးလုပ်ငန်း(၂၅၆၀၀၀၀)ကျင်း ရှိတဲ့အနက်(၂၇၂၆၄၂)ကျင်း ဆောင်ရွက်ပြီးဖြစ်ပါတယ်။ တံတားအကြီးအငယ် အစင်း(၁၀၀) ရှိတဲ့အနက် (၂)စင်း တည်ဆောက်ပြီး ဖြစ်ပါတယ်။ ဘူတာရုံ (၅)လုံးအနက် (၅)လုံးတည်ဆောက် ရန်ရှိသော်လည်း တည်ဆောက်နိုင်ခြင်းမရှိပါဘူး။ ယခုလက်ရှိ အခြေအနေတွင် အဆိုပါဒေသများ၌ နယ်မြေအေးချမ်းမှုများမရှိပါ၍ လုပ်ငန်းများ ရပ်တန့်ထားပါကြောင်းနှင့် နယ်မြေအေးချမ်းမှု ရှိပါက ဆက်လက်ဆောင်ရွက်သွားမည်ဖြစ်ကြောင်း ပြန်လည်ဖြေကြားအပ်ပါတယ်။ တတိယမေးခွန်းဖြစ်ပါတယ်။ ကချင်ပြည်နယ်မဲဆန္ဒနယ်အမှတ်(၅)မှ ဦးစိုင်းတင်အောင်မှ မိုးညှင်းခရိုင် မိုးညှင်းမြို့ မီးရထားဘူတာရုံနှင့် ကုန်စည်သိုလှောင်ရုံတို့ကို ရထားပို့ဆောင်ရေး ဝန်ကြီးဌာနမှ တိုးချဲ့ဆောက်လုပ်ပေးမည့် အစီအစဉ် ရှိ /မရှိနှင့် ရှိလျှင် မည်သည့်ကာလတွင်ဆောင်ရွက်ပေးမည့် အခြေအနေများကို သိလိုပါ ကြောင်း မေးမြန်းထားသည့်မေးခွန်းကို ကျွန်တော်က ဖြေကြားသွားမှာ ဖြစ်ပါတယ်။ ယခုပွင့်လင်းရာသီတွင် ပြည်နယ်နှင့် တိုင်းဒေသကြီး အခြေစိုက်သည့် မြို့များရှိဘူတာများကို ပထမဦးစားပေး အဆင့် အဖြစ်လည်းကောင်း၊ ခရိုင်မြို့ ဘူတာများကို ဒုတိယဦးစားပေးအ ဆင့်အဖြစ်လည်းကောင်း၊ မြို့နယ်အဆင့် ဘူတာများကို တတိယဦးစားပေးအဆင့်အဖြစ်လည်းကောင်း ပြင်ဆင်ပေးရန်စီစဉ်ထားပြီးဖြစ်ပါတယ်။ မိုးညှင်း ဘူတာသို့ ရထားအသီးသီးရောက်ရှိလာသည့် ကုန်စည်များအနက်မှ မြစ်ကြီးနားဖက်သို့ ဆက် လက်ပို့ဆောင်မည့်ကုန်များမှာ ကုန်စည်သိုလှောင်ရုံ ငယ်နေသဖြင့် ပြင်ပတွင် စုပုံကြကြောင်း သိရှိရပါတယ်။ အထူးအားဖြင့် ရွှေဘို -မိုးညှင်း အစုန်အဆန်ပြေးဆွဲသည့် ရထားများတွင် ပါရှိ လာသော ပါဆယ်နှစ်တွဲမှ ကုန်ပစ္စည်းအများ စုမှာ မြစ်ကြီးနားဖက်သို့ ဆက်လက် ပို့ဆောင်မည့် ကုန်များဖြစ်နေသဖြင့် ရ ထားလမ်းများအကြားတွင်လည်းကောင်း၊ ဘူတာပလက်ဖောင်းတွင် လည်းကောင်း စုပုံထားကြရာ ခရီးသည်များ ဘူတာရပ်ဝန်းအတွင်း သွားလာမှု အနှောင့်အယှက် ဖြစ်နေကြောင်း သိရှိရပါ တယ်။ ထိုကိစ္စအတွက် ဘူတာရုံပိုင် အပါအဝင် မြန်မာ့မီးရထား ဝန်ထမ်းများ ကုန်ပို့ဆောင်သူများ ညှိနှိုင်းဆွေးနွေးခဲ့ပြီး ဖြစ်ပါတယ်။ မိုးညှင်းဘူတာ၏ တောင်ဖက်ခြမ်း ကုန်ပို့သူများ ရွေးချယ်ပေးသည့်နေရာတွင် ကုန်ရုံတစ်ခုကို အမြန်ဆုံးဆောက် လုပ်ပေးရန် စီစဉ်လျက်ရှိပါကြောင်းနှင့် ဘူတာကိုလည်း ဦးစားပေးအစီ အစဉ်အတိုင်း မွမ်းမံ ဆောင်ရွက်သွားမည်ဖြစ်ကြောင်း ဖြေကြားအပ်ပါတယ်။ စတုတ္ထမေးခွန်းဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးအောင်ငြိမ်းမှ မကွေးတိုင်းဒေသကြီး ရေနံချောင်းမြို့နယ်၊ ဂွေးချိုမှ ရေနံချောင်းသို့ မီးရထား လမ်းသစ် တိုးချဲ့ ဖောက်လုပ်ပေးပါရန်နှင့် ဖောက်လုပ် နိုင်မည့်အခြေ အနေအား သိလိုပါကြောင်း မေးမြန်းထားသည့်မေးခွန်းကို ကျွန်တော်က ဖြေကြားသွားမှာ ဖြစ်ပါတယ်။ ရထားပို့ဆောင်ရေး ဝန်ကြီးဌာန၊ မြန်မာ့မီးရထားအနေဖြင့် နိုင်ငံတစ်ဝန်း ရထားလမ်း ကွန်ယက် တိုးတက်စေရေး အတွက် အောက်ပါရထားလမ်းများကို ဆောင်ရွက်လျက်ရှိကြောင်း တင်ပြအပ်ပါတယ်။ ကြံခင်း -ပခုက္ကူ ရထားလမ်း (၃၂၀) မိုင်၊ ကသာ-ဗန်းမော်ရထားလမ်း (၉၈) မိုင်၊ မိုးနဲ-ကျိုင်းတုံ ရထားလမ်း (၂၂၆) မိုင်၊ ပျော်ဘွယ်-နတ်မောက်-မကွေးရထားလမ်း (၉၅) မိုင်၊ ထားဝယ်-မြိတ် ရထားလမ်း (၁၃၂) မိုင်၊ ပုသိမ် -ဘဲဂရက်-အိမ်မဲ-ညောင်တုန်း-ရန်ကုန်ရထား လမ်း (၈၉) မိုင်၊ ပြည် -ရွှေတံခါး-တောင်ငူ-ကျေးတော-နေပြည်တော်ရထားလမ်း (၁၂၀) မိုင်၊ ဟင်္သာတ-ဇလွန်-ဓနုဖြူ -ညောင်တုန်းရထားလမ်း (၄၈)မိုင်၊ နေပြည်တော် -ဆင်သေ-တပ်ကုန်းပင်လောင်းလမ်း (၁၂၀) မိုင်၊ မြစ်ကြီးနား -ဗန်းမော်-မိုးမိတ်-သီပေါ-လဲချား-နမ့်စန်ရထားလမ်း (၄၇၄) မိုင်၊ မုံရွာ -ကနီ-မင်းကင်း ကလေးဝ-ကလေးရထားလမ်း(၁၂၅)မိုင်၊ တောင်ငူ -ရာဒိုလွိုင်ကော်ရထားလမ်း (၁၅၀)မိုင် တို့ဖြစ်ပါတယ်။ စီမံကိန်း (၁၃)ခုဖြစ်ပြီးတော့ စုစုပေါင်းရထား လမ်း ဖောက်လုပ်ရန် (၂၂၅၅) မိုင် ဖြစ်ပါတယ်။ (၄၇၅) မိုင်ကို ဖောက်လုပ်ပြီးဖြစ်ပါတယ်။ (၁၇၈၀) မိုင် ဆက်လက်ဖောက် လုပ်ရန် ကျန်ရှိနေပါတယ်။ လက်ရှိမှာ တစ်နှစ်ကို ရထားလမ်း မိုင် (၂၀၀) ခန့် ဖောက်လုပ်ရန် ကြိုးပမ်းဆောင်ရွက်လျက် ရှိပါတယ်။ သို့ဖြစ်ပါ၍ ဦးစား ပေး ရထားလမ်းများကို ဆောင်ရွက်နေချိန်တွင် အဆိုပြုထားသောရထားလမ်း ဂွေးချို -ရေနံချောင်းကို ဖောက်လုပ်နိုင်ရန်အတွက် နိုင်ငံတော်သို့ တင်ပြဆောင်ရွက်သွားမည်ဖြစ်ကြောင်း ပြန်လည်ဖြေ ကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="vicespeaker">ယခု အမျိုးသားလွှတ်တော်အစည်းအဝေးကိုခေတ္တ ရပ်နား ပြီးတော့ (၁၃၀၀) နာရီမှာ ပြန်လည်ကျင်းပမှာဖြစ်ပါတယ်</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌကြီး ပြန်လည် ထွက်ခွာ ပါပြီခင်ဗျား</speech>
<speech type="mc">အားလုံးထွက်ခွာနိုင်ပါပြီခင်ဗျာ။</speech>
<speech type="mc">အမျိုး သားလွှတ်တော် ကိုယ်စားလှယ်များ ခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌကြီးကြွ ရောက်လာပါ ပြီခင်ဗျား</speech>
<p>အမျိုးသားလွှတ်တော် ဒုတိယဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ယခု လွှတ်တော်ကိုယ်စားလှယ်(၅)ဦးက မေးမြန်းသည့်မေးခွန်း များသည် ဘဏ္ဍာရေးနှင့်အခွန်ဝန်ကြီး ဌာန၊ ဒုတိယဝန်ကြီး တစ်ဦးတည်းက ဖြေကြားရမည့် မေး ခွန်းများဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းများကို တ စ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်းဖြေကြားပေးဖို့ ဖြစ်ပါတယ် ဘဏ္ဍာရေးနှင့်အခွန်ဝန်ကြီးဌာနက တာဝန်ယူအကောင်အထည်ဖော်လျက် ရှိသော နိုင်ငံတော် ဘဏ္ဍာရေးမူဝါဒနှင့် ငွေကြေးမူ ဝါဒတို့၏ အကျိုးသက်ရောက်မှုအခြေအနေ များမေးခွန်းနှင့် နိုင်ငံတော်ဘတ်ဂျက်ကို စနစ်တကျဘဏ္ဍာရေးစည်းမျဉ်းစည်းကမ်းများနှင့် အညီသုံးစွဲရေးနှင့် စပ်လျဉ်းသည့်မေးခွန်း ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၅)မှ ဦးဇော်မြင့်ဖေက ဘဏ္ဍာရေးနှင့်အခွန်ဝန်ကြီးဌာနက တာဝန်ယူအကောင်အထည်ဖော်လျက်ရှိသော နိုင်ငံတော် ဘဏ္ဍာရေးမူဝါဒနှင့် ငွေကြေးမူဝါဒ တို့၏ အကျိုးသက်ရောက်မှုအခြေအနေများ မေးခွန်းနှင့် နိုင်ငံတော်ဘတ်ဂျက်ကို စနစ်တကျ ဘဏ္ဍာရေးစည်းမျဉ်းစည်းက မ်းများနှင့်အညီ သုံးစွဲရေးနှင့် စပ်လျဉ်းသည့်မေးခွန်းများကို မေးမြန်းဖို့ဖြစ်ပါတယ်။</speech>
<speech><mp id="101">ဦးဇော်မြင့်ဖေ၊ မန္တလေးတိုင်းဒေသကြီးမဲဆန္ဒနယ်အမှတ်(၅)</mp>ဒုတိယဥက္ကဋ္ဌကြီး ခင်ဗျား။ ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များကို လေးစားစွာ နှုတ်ခွန်း ဆက်သ အပ်ပါတယ်။ ကျွန်တော်ကတော့ မန္တလေးတိုင်းဒေသကြီးက လွှတ်တော်ကိုယ်စားလှယ် ဦးဇော်မြင့်ဖေ ဖြစ်ပါတယ်။ ကျွန်တော်ရဲ့ မေးခွန်းကတော့ နိုင်ငံတော်ရဲ့ ဘဏ္ဍာရေးမူဝါဒ (Financial Policy) $. exem:qols (Monetary Policy) aondos [8:60:37:00$ 60:28: ဖြစ်ပါတယ်။ သို့သော်လည်း ဒီမေးခွန်းဟာလည်းပဲကျွန်တော် (၁)လလောက် အတောအတွင်းမှာ တင်ထားတဲ့အခါကျတော့ အချိန်အခါနဲ့ရွေ့လျားသွားတဲ့အခါမှာ ရှေ့ကမေးသွားတဲ့ သူတွေ လည်းပဲ ရှိနေပြီဆိုတဲ့ အနေအထားမျိုး ကျွန်တော် သွားပြီးတော့ ကြုံ တွေ့ရပါတယ်။ သို့သော်လည်းပဲ ကျွန်တော်မေးချင်တဲ့ မေးခွန်းလေးတွေ ကျန်နေတဲ့အတွက် ဆက်စပ် ပြီးတော့ပဲ ဆက်လက်မေးသွားခွင့်ပြုဖို့ ဒုတိယဥက္ကဋ္ဌကြီးကို ကျွန်တော် တင်ပြအပ်ပါတယ်။ ဒီနေ့ ကမ္ဘာမှာ အမေရိကန်ဒေါ်လာဈေးကတော့ ဒေါ်လာတန်ဖိုး ဈေးကျတယ်။ နောက်တစ်ခါ ကမ္ဘာ့ နိုင်ငံတွေ Europe အပါအဝင် နိုင်ငံတွေ ဟာ ကြွေးမြီပြဿနာတွေ အင်မတန်ကြီးနေပါတယ်။ ဂရိတို့ ဘာတို့မှာ စပိန်တို့ရော ဖြစ်နေတဲ့အတွက် ဒီနေ့ ကမ္ဘာ့ ဘဏ္ဍာရေးအခြေအနေဟာတော်တော်ကို အခက်အခဲတွေနဲ့ ကြုံတွေ့နေရတယ်ဆိုတဲ့ အခြေအနေ ဖြစ်ပါတယ်။ ဒီပြဿနာရဲ့ ဂယက်ဟာ ကျွန်တော်တို့ မြန်မာနိုင်ငံကို ဆက်စပ်ပြီးတော့ ရိုက်ခတ်လာတဲ့သဘောရှိပါတယ်။ မြန်မာကျပ်ငွေ နဲ့ အမေရိကန်ဒေါ်လာ လဲလှယ်မှု နှုန်းဟာ မတည်မငြိမ်ဖြစ်နေရတယ်ဆိုတဲ့ အနေအထားဖြစ်ပါတယ်။ အဲဒါကြောင့် မို့လည်း လွှတ်တော်ကိုယ်စားလှယ်များက ကျွန်တော်တို့ နိုင်ငံရဲ့ ပြည်ပပို့ကုန် တွေ ကျနေပြီ။ ပြည်ပပို့ကု န် တင်ပို့တဲ့ Exporter တွေနဲ့ Small and Medium အငယ်နဲ့ အလတ်တန်းစား ကုန်သည်တွေ ထိခိုက်နေပြီဆိုပြီးတော့ ဒီလိုဆွေးနွေး လာတဲ့ အခြေအနေမျိုး ဖြစ်ပါတယ်။ တစ်ဖက်က ပုဂ္ဂလိကလုပ်ငန်းရှင်များ ထိခိုက်သလို နိုင်ငံတော်ရဲ့ နိုင်ငံခြားသုံးငွေ ပိုင်ဆိုင်မှုနဲ့ နိုင်ငံခြားငွေပေးငွေယူ Foreign Payment မှာလည်း အတိုင်းအတာတစ်ရပ်အဖြစ် အကျိုးသက်ရောက်မှု၊ မလိုလားအပ်တဲ့ အကျိုးသက်ရောက်မှုတွေ ဖြစ်ပေါ်နိုင်တယ်လို့ ကျွန်တော်တို့ ယေဘုယျအားဖြင့် သုံးသပ်လို့ရရှိပါတယ်။ ဒီကိစ္စနဲ့ပတ်သက်လို့ လွှတ်တော်ကိုယ်စားလှယ်များလည်း တော်တော်လေး ဆွေးနွေးပြီး ဖြစ်ပါတယ်။ ယနေ့ တည်ဆဲ မြန်မာနိုင်ငံတော် ဗဟိုဘဏ်ဥပဒေပုဒ်မ ၅၊ ပုဒ်မ ၆ မှာ ဗဟိုဘဏ်ရဲ့ ရည်မှန်းချက်နဲ့ တစ်ခြား ရည်ရွယ်ချက်တွေကို ထည့်သွင်းပြဋ္ဌာန်းထားပါတယ်။ အဓိကရည်မှန်းချက်ကတော့ ဗဟိုဘဏ် ဟာ မြန်မာကျပ်ငွေတန်ဖိုး ခိုင်ခံ့တည်တံ့စေဖို့ ဒါ ဖော်ပြထားတာဖြစ်ပါတယ်။ တခြားရည်ရွယ်ချက်တွေကတော့ ငွေ ပေးငွေချေစနစ် (Payment System) ငွေကြေး လွယ်ကူမှု (Liquidity) နဲ့ အခြေခိုင်မာတဲ့ ငွေကြေးစနစ်ကို တိုးတက်ကောင်းမွန်စေဖို့ဆိုတဲ့ ရည်မှန်းချက်တွေ ထားပါတယ်။ ဒီရည်မှန်းချက်တွေ အတိုင်းလည်းပဲ ဘဏ္ဍာရေးနှင့် အခွန်ဝန်ကြီးဌာနနဲ့ ဗဟိုဘဏ်တို့ဟာ ကြိုးစားနေတာကိုလည်း သိရပါတယ်။ လွှတ်တော် ကိုယ်စားလှယ်တွေရဲ့ မေးမြန်းချက် အပေါ်မှာ ဘဏ္ဍာရေးနှင့်အခွန် ဝန်ကြီးဌာနက ပြန်လည် ဖြေကြားတာတွေကိုလည်းပဲ ကျွန်တော်တို့ ကြားသိ နေရပါတယ်။ သို့သော်လည်းပဲ ဗဟိုဘဏ် ဥပဒေပုဒ်မ ၂၃(ဂ)မှာ ဗဟိုဘဏ်ရဲ့ နှစ်ချုပ် အစီရင်ခံစာကို အများသိရှိစေဖို့ ထုတ်ပြန်ရမယ် လို့ ပြဋ္ဌာန်းထားပါတယ်။ ဒါပေမယ့်လို့ ဒီအစီရင်ခံစာတွေကို ကျွန်တော်တို့ ရှာဖွေမတွေ့ရှိနိုင်တဲ့ အနေအထား ဖြစ်ပါတယ်။ ဒါကြောင့်မို့လို့ ဒီနေ့ နိုင်ငံတော်မှာ အစိုးရရဲ့ ဘတ်ဂျက်လိုငွေတွေ အပေါ်မှာ ဗဟိုဘဏ်က ထုတ်ချေးထားတဲ့ ငွေဘယ်လောက်ရှိသလဲဆိုတာ လဲ ကျွန်တော်တို့မသိနိုင်တဲ့ အခြေအနေတွေ ပါ။ ပြည်တွင်းလှည့်လည် သုံးစွဲနေတဲ့ ငွေကြေးတန်ဖိုး ဘယ်လောက် ရှိသလဲ (Circuction of Money) အခြေအနေတွေကို ဘဏ္ဍာရေးအခြေအနေတွေ ကျွန်တော်တို့ တိတိ ကျကျ တရား ဝင်မသိနိုင်တဲ့အခြေအနေတွေ ဖြစ်နေပါတယ်။ ဒီကိစ္စတွေနဲ့ ပတ်သက်ပြီးတော့ ဘဏ္ဍာရေးနှင့်အခွန်ဝန်ကြီးဌာန ပြည်ထောင်စုဝန်ကြီးက ရှင်းလင်းတဲ့အခါမှာ တစ်စိတ်တစ်ပိုင်းအားဖြင့် ကျွန်တော်တို့ သိရှိနိုင်တယ်ဆိုတဲ့ သဘောပဲဖြစ်ပါတယ်။ အင်မတန်မှ mascosso gos (Resources)m sałodsşandosas , Transparency o priamo အနေအထားမျိုးဟာ ရောက်ရှိနေခဲ့ရတယ်ဆိုတဲ့ အနေအထား ဖြစ်ပါတယ်။ ဒီ နေရာမှာလည်း ခေတ်ကပြောင်းလဲသွား တဲ့အခါကျတော့ ဒီမိုကရေစီခေတ်ကို တက်လှမ်း သွားတဲ့ အခါကျတော့ ဒီနေ့ မှာ နိုင်ငံတော် အစိုးရမှာကလည်းပဲ pressure များပါတယ်။ ကျွန်တော်တို့ လွှတ်တော်ကိုယ်စားလှယ်တွေ လွှတ်တော်တွေမှာလည်းပဲ ဖိအားပေးခံရပါတယ်။ ဘဏ္ဍာရေးနှင့် အခွန်ဝန်ကြီးဌာနမှာလည်းပဲ တော်တော်လေးကို ဖိအားပေးခံရတဲ့ အနေအထား ရှိပါတယ်။ ဒါဟာ ဘာလဲဆိုလို့ရှိရင် စီးပွားရေးကို Liberalization လုပ်ရမယ်။ လွတ်လပ်မှု လုပ်ပေးရမယ်။ ဒါဟာ ဒေါ်လာနဲ့ အမေရိကန်ဈေးနှုန်း ရဲ့ (Pority)ဟာ ဘာလို့ ဒီလိုဖြစ်နေရတာလည်း (၆)ကျပ်နှုန်းဟာ ကြာလှပြီပဲ။ ဒါပြောင်းလဲသင့်တယ် ဆိုတဲ့ ဝေဖန်သံတွေ ဟာအင်မတန်မှကို ပြင်းထန်ပြီးတော့ အင်မ တန် Pressure ကြီးတယ်ဆိုတဲ့ အနေအထားမျိုး ဖြစ်ပါတယ်။ အဲဒီ (၆)ကျပ်နဲ့ Exchange Rateဟာ လက်ရှိမဖြစ်နိုင်တော့ဘူး Floot လုပ်လိုက်ပါလား။ ငွေကို Floot လုပ်လိုက်ပါလား။ ဘာလို့ Fix လုပ်နေမှာလဲ၊ Jewellery ဟာကို Exchange Rate လုပ်လိုက်ပါလား။ ဒီဝေဖန်တဲ့သဘောတွေဟာ Indication က ဘာတွေပြသလဲဆိုလို့ ရှိရင်တော့ Exchange Rate ကို ပြောင်းလဲဖို့ သင့်ပြီဆိုပြီ တဲ့ အခြေအနေကို တော့ပြတယ်။ ဒီအခြေအနေ ဒီအချိန်အခါဟာ နိုင်ငံခြား ငွေလဲ လှယ်မှုနှုန်းကိုတော့ဖြင့် ပြောင်း ဖို့ သင့်ပြီဆိုတဲ့ Indicationကိုတော့ ပြပါတယ်။ သို့သော် လည်းပဲ အဲဒါထက်ပိုတဲ့ Pressureတွေဟာ ကျွန်တော်တို့ လွှတ်တော်အတွင်းမှာလည်း များပါတယ်။ ပတ် ဝန်းကျင် စာနယ်ဇင်းတွေ ရဲ့ ဝေဖန်ချက်တွေနဲ့ Change ပြည်သူတွေကလည်း ပြောင်းချင်တယ်။ ကျွန်တော်တွေက လည်း ပြောင်းချင်တယ်။ အားလုံးသောသူတွေကလည်း ပြောင်းချင်တယ်ဆိုတဲ့အခါကျတော့ ပြောင်းဖို့ လိုရင်းလိုရင်းနဲ့ အဲဒီပြောင်းလဲမှုကြီးဟာ ကျွန်တော်တို့အပေါ်မှာ ဖိစီးလာတဲ့သဘေဖြစ်ပါတယ်။ ဒီနေရာမှာ ဘဏ္ဍာရေးနှင့်အခွန်ဝန်ကြီးဌာနနဲ့ နိုင်ငံတော်အစိုးရကိုလည်းပဲ ကျွန်တော် ကျေးဇူးတင်ပါတယ်။ ဘာလို့လည်းဆိုတော့ ပြည်သူတွေနားလည်အောင် ရှင်းပြတဲ့ အခါမှာ နိုင်ငံတော်ရဲ့ (Foreign Trade Balance) နိုင်ငံခြားပို့ကုန်နဲ့ သွင်းကုန်အခြေအနေ ဘယ်လို ရှိသလဲ။ (Foreign Payment) နိုင်ငံခြားကိုပေးရမယ့်ငွေနဲ့ ရမယ့်ငွေအခြေအနေ ဘယ်လိုရှိ သလဲ။ အရံ နိုင်ငံခြားငွေ ဘယ်လောက်ရှိသလဲ။ Capital Inflow ဟာ ဘယ် လောက်ရှိသလဲနောက်တစ်ခါ ငွေဖောင်းပွမှုနှုန်း (Inflation Rate)က ဘယ်လောက် ရှိသလဲ။ ကျွန်တော်တို့ရဲ့ ဘဏ်စနစ်ကရော ဘယ်လိုဖြစ်နေပြီလဲ ။ ဒါတွေဟာ အကုန်လုံး ထည့်သွင်း စဉ်းစားရမယ့် အချက်တွေပဲဆိုပြီးတော့ ဝန်ကြီးရှင်းတဲ့အထဲမှာလည်း ကျွန်တော် ကြားလည်းကြားရပါတယ်။ ဖတ်လည်း ဖတ်ရပါတယ်။ အဲဒီတော့ ကျွန်တော်တို့ရဲ့ အရန် နိုင်ငံခြား ငွေကြေးအခြေအနေတွေ ကျွန်တော်တို့ရဲ့ ဘဏ်မှာရှိနေတဲ့ ဘဏ်ငွေ အထူးသဖြင့် ဗဟိုဘဏ်ရဲ့ လုပ်နိုင်တဲ့ ကိုင်နိုင်တဲ့ စွမ်းအားပေါ့လေ။ ဗဟိုဘဏ်မှာလည်းပဲ အခုလို ဒီမိုကရေစီခေတ်ကို ရောက်တဲ့အခါမှာ ကိုယ့်ဥပဒေနဲ့ကို သွားဖို့ဆို တဲ့အခါကျတော့ တ ကယ်သွားရတော့မယ့် ကိုယ့်မြင်းကိုပဲ စီးရတော့မယ် ဆိုတဲ့အခါကျတော့ အဲဒီအချိန်ကျတော့မှ ကိုယ့် မြင်းဟာအထီးလားအမလားဆိုတာ ငုံ့ကြည့်နေရ တဲ့အဆင့်မျိုး ဗဟိုဘဏ်ကလည်း ပဲ ရှိပါတယ်။ ဒါဟာ ဘဏ်မှာ ဒါကြောင့်မို့လို့ လည်း ကျွန်တော်တို့ စောစောပိုင်း တုန်းက တစ်ခါမေးခဲ့ ဘူးပါတယ်။ ဘဏ်တွေရဲ့ ဖွံ့ဖြိုးတိုးတက် မှုဟာ လမ်းကြောင်းမှန်ပေါ်ရောက်ဖို့ လိုလာပြီလို့ ကျွန်တော်တို့ မေးခဲ့ဘူးပါတယ်။ ဒါလည်းဘာလည်း ဆိုတဲ့အခါကျတော့ Human Resources ကိုမေးထားတာပါ။ တကယ်လုပ်ပြီဆိုတဲ့အခါကျတော့ ဘယ်လိုလုပ်ကြမလဲဆိုတဲ့အခါကျတော့ တော်တော်လေးကို သူတို့အခက်အခဲ ဖြစ်နိုင်တယ်ဆိုတဲ့ အနေအထား ဖြစ်ပါတယ်။ အဲဒီတော့ ဗဟို ဘဏ်ရဲ့ လုပ်ရည်ကိုင်ရည် အဆ���်သင့်ရှိမှု အနေအထား တည်ဆဲ ဥပဒေတွေအရ Foreign Exchange နဲ့ ပတ်သက်ပြီးတော့ ထိန်းထားတာက တစ်ဖက်၊ လက်တွေ့ဖြစ်နေတဲ့ Black Market က တစ်ဖက် ဒီလိုဖြစ်ပေါ်နေတဲ့ ငွေကြေးအခြေအနေတွေကို အကုန်လုံး ထည့်တွက်ဖို့ လိုပါတယ်ဆိုပြီးတော့ ဘဏ္ဍာ ရေးနှင့် အခွန်ဝန်ကြီးဌာနက ရှင်းပြတာတွေကိုလည်း ကျွန်တော်တို့ နားလည်နိုင်ပါတယ်။ ကျေးဇူးလည်း တင်ပါတယ်။ လက်လည်း လက်ခံပါတယ်။ အဲဒီတော့ ဒီနေ့မြန်မာနိုင်ငံမှာရှိနေတဲ့ ပြည်သူတွေပေါ့လေ အထူးသဖြင့် ပြည်သူ တွေရဲ့ စီးပွားရေးဘဝဟာ အမေရိကန်ဒေါ်လာနဲ့ FEC တို့နဲ့ တစ်ဆက်တစ်စပ်တည်း ဖြစ်နေပါ တယ်။ တကယ်တော့ နိုင်ငံခြားငွေကန့်သတ်ထားတဲ့ ၁၉၄ရ အက်ဥပဒေ အရဆိုလို့ရှိရင် ဒီ နိုင်ငံခြားငွေ ကိုင်တွယ်လို့ကို မရတဲ့အနေအထား သို့သော်လည်းပဲ ကျွန်တော်တို့ လက်ထဲမှာ ဒေါ်လာတွေ ရှိတယ်။ ဟုတ်လား။ နိုင်ငံခြားငွေရှိတယ်။ အဲဒီတော့ဒီနိုင်ငံခြားငွေဟာ ဘယ်လောက် ရှိသလဲ။ ဒါဟာ အစိုးရရဲ့ Control အောက်မှာ လုံးဝမရှိဘူး။ ကျွန်တော်တို့ ပြည်တွင်း မှာ လူလတ်တန်းစားနဲ့အပေါ်ပိုင်းမှာ ဒေါ်လာငွေ စုထားတာ ဒီဒေါ်လာငွေ ဘယ်လောက်ရှိသလဲ။ ကျွန်တော်တို့ မသိဘူး။ ထိုနည်းလည်းကောင်း ပဲ နိုင်ငံခြားမှာ ကုန်သည်တွေ နိုင်ငံခြား ဘဏ်မှာ ဒေါ်လာတွေ အပ်ထားတယ်။ ဒေါ်လာတွေ အပ်ထားတယ်။ အဲဒီ Account တွေဟာ ဘယ်လောက် ရှိနေသလဲဆိုတာ မည်ကဲ့သို့သော ဌာနကမှ မသိနိုင်တဲ့အခြေအနေမျိုး ဖြစ်နေပါ တယ်။ ဒါဟာ ကျွန်တော်တို့ Control လုပ်လို့မရနိုင်တဲ့ Market ကြီးဟာ ကျွန်တော်တို့ Control veosfaçon Official Market cons[3:6$osuf Bę od wenn [gSolosan 8 Capital Market ကြီးကို ကျွန်တော်တို့ ဘယ်လို Control လုပ်မှာလဲ။ ဒါကြီးကို Fixed Parityကို ပြင်လိုက်ရင် (၆)ကျပ်ကနေပြီးတော့ (၈၀၀)အထိ ပြင်လိုက် မယ်။ အဲဒီ ဖြစ်ချင်တာ ဖြစ်နေတဲ့ Capital Market ကြီးဟာ ကျွန်တော်တို့ လက်ထဲကို ရော က်လာပါမယ်။ သို့တည်းမဟုတ် Flootလုပ်ထားတဲ့အတွက် သူ့ငွေဈေးအတိုင်းပဲ သွားပါစေဆိုပြီးတော့ လုပ်ထားတဲ့အတွက် macons op. cysokoodosof: Marketos? oembolwufu wajęcosso.o. Reserved Money ကတော့ ကျွန်တော်တို့ အဲလောက်ရှိပါတယ်၊ ကျွန်တော်တို့က Floot လုပ်ထားတယ် ဆိုရင် မျှောလိုက်တာနဲ့တပြိုင်နက်တည်း Crdw လုပ်လိုက်တယ်ဆိုလို့ရှိရင် Craw လုပ်တဲ့အတိုင်း mzięcos o uso Intervention Qqulousn Statem Intervention Qquofu odporcos က Intervention လည်း လုပ်ရမယ်။ ဗဟိုဘဏ် Intervention လုပ်ရင် ကျွန်တော်တို့ရဲ့ Reserved Moneyဟာ ဘယ်မှာရှိသလဲ။ ကျွန်တော်တို့လည်း မသိဘူး။ ဘယ်လောက် ရှိသလဲ။ နိုင်ငံခြားမှာထားထားရင် အဲဒီ နိုင်ငံခြားမှာ ရှိနေတဲ့ငွေ က ကျွန်တော်တို့ ဗဟိုဘဏ်ကို ခေါ်ယူလို့ ရမလား။ Transfer လုပ်လို့ရမလား။ အမေရိကန် Sanction ရှိနေပါတယ်။ ADB ကလည်း လိုက်လျောနိုင်သလား။ ဘာများ အကူအညီပေးနိုင်သလဲ။ ဒီနေ့ IMF က ဘာတွေ အကူအညီ ပေးသလဲ။ အမေရိကန် Sanction ကို ကျွန် တော်တို့ ထည့်တွက်ရ မှာဖြစ်ပါတယ်။ ယ နေ့ အမေရိကန် Sanction ဟာ ရိုးရိုး ပြောမယ်ဆိုရင် ကျွန်တော်ဆရာ လုပ်တာမဟုတ်ဘူး။ ဆီးချို ရောဂါသည်ကို ပေးထားသလို ဖြစ်နေတယ်။ တဖြည်းဖြည်း ကြာလေကြာလေ ကျွန်တော်တို့ကို ထိခိုက်လေ ဖြစ်နေတယ်။ သိပ်ထိခိုက်တယ်။ အခု ဆိုလို့ရှိရင် ကျွန်တော်တို့ဟာ ဒီ Capital Market 03:00 sagesgoşos Capital Market os Black Market :ulu Black Market ကြီးကို ကျွန်တော်တို့က ဘယ်လိုသိမ်းသွင်းမလဲ။ ဗဟိုဘဏ်မှာ အင်မတန်မှ တာဝန်ကြီး ပါတယ်။ ဘဏ္ဍာရေးနှင့်အခွန်ဝန်ကြီးဌာနက အင်မတန်မှ တာဝန်ကြီးတယ်ဆိုတဲ့ အနေအထားပါ။ အဲဒါကြီးကို လွှတ်ချလိုက်တာ နဲ့ တစ်ပြိုင်နက်ထဲမှာ Fixed ပဲ လုပ်လုပ် Float ပဲ လုပ်လုပ် Crawling ပဲလုပ်လုပ် အဲဒီ Market ကြီးကို ကျွန်တော်တို့ သိမ်းထားနိုင်မလား။ ကျွန်တော်တို့ လက်ထဲကိုရောက်အောင် လုပ်နိုင်မ လား။ ဥပမာအားဖြင့် ပြောမယ်ဆိုရင် အရင် ခေတ်က ကျွန်တော်တို့က နယ်စပ်ကုန်သွယ်ရေး လုပ်ခဲ့တယ်။ နယ်စပ်ကုန်သွယ်ရေးလုပ်တဲ့ အခါကျတော့ şusosm zace: 0 Border Tradei Border Trade Uso Normal Trade voposop အဲဒီတော့ Border Trade မှာ ကုန်းလမ်းမှာ ဆိုရင်လည်းပဲ ပင်လယ်ကြောင်း လိုပဲ။သူ့ကို Normd Trade လုပ်လိုက်လို့ရှိရင်တော့ အဆင်ပြေပါမယ်။ ဒီအထဲမှာ တကယ်လက်တွေ့လုပ်ခဲ့တဲ့သူတွေ ပါပါတယ်။ တကယ် လက်တွေ့ လုပ်လာတဲ့အခါ ကျတော့ မူဆယ်မှာပဲလုပ်လုပ်၊ ဘယ်မှာပဲ လုပ်လုပ် Pointတွေမှာ အကုန်ပဲ ဖွင့်ပေးလိုက်ပါတယ်။ လုပ်တဲ့အခါမှာ ကျွန်တော်တို့ Normal Trade volume e Market volume di Black Market volume oso မှောင်ခိုသွားနေ တဲ့လမ်းကြောင်းဟာ ဘယ်သူကြီးလဲဆိုတာ အား လုံးအသိပဲ ဖြစ်ပါတယ်။ မှောင်ခို လမ်းကြောင်းကို တရားမဝင်လမ်းကြောင်းကို ပိတ်နိုင်သလားဆိုတာ ဒါက လက်တွေ့ဘဝ၊ အနီးစပ်ဆုံး ယှဉ်ကြည့်ဖို့ လိုပါတယ်။ ဒါကြောင့်မို့လို့ နိုင်ငံတော်အစိုးရကို တိုက်တွန်းတာတော့ တိုက်တွန်း တာပေါ့လေ။ သို့သော်လည်းပဲ တကယ့် လက်တွေ့ လုပ်လာတဲ့ အခါကျတော့ မှောင်ခိုကုန်သွယ်မှုကို ��ျွန်တော်တို့ မသတ်နိုင်ဘူး။ ထိုနည်း လည်းကောင်းပဲ ဒေါ်လာမှောင်ခိုဖြစ်နေတာ ဒီနေ့ လက်တွေ့ ပဲ ကျွန်တော်တို့ ဒေါ်လာမှောင်ခို ဖြစ်သွားတဲ့ ဈေးကွက်ဟာ ကြီးမားတယ်။ မှောင်ခိုကုန်သွယ်မှုကစပြီး မှောင်ခိုလုပ်တတ်သွားတာ၊ ခိုးတတ်တာ စတဲ့ အကျင့်စရိုက်တွေဟာ အကုန်ပါသွားတယ်။ နိုင်ငံခြားငွေကို စင်္ကာပူဘဏ်မှာထားတယ်။ ဟောင်ကောင်ဘဏ်မှာထားတယ်။ ကျွန်တော်တို့ ဘဏ်မှာ ထားလို့ရသလား။ ကျွန်တော်တို့ ဗမာနိုင်ငံရဲ့ ဘဏ်တွေအကုန် သေနေတယ်။ အဲဒါက ဘာလဲဆိုတော့ ဆီးချို ရောဂါ သည်လိုဘဲ ကျွန်တော်တို့ကို သတ်နေတာက အမေရိကန် က ဒီလို ဆိုလိုခြင်းကြောင့် ကျွန် တော်က Anti American စိတ်နဲ့ ကျွန်တော် ပြောနေတာ မဟုတ်ပါဘူး။ လက်တွေ့ဘဝမှာ တကယ် ရုန်းကန် ရမှာက ဘဏ္ဍာရေးနှင့်အခွန်ဝန်ကြီးဌာနနဲ့ ဗဟိုဘဏ်ဝန်ထမ်းတွေ ပုဂ္ဂလိက ဘဏ်မှ ဝန်ထမ်း တွေဟာ ဘယ်လိုများ လှည့်ပြီးတော့ လုပ်မလဲ။ ဒီ Market ကြီးဟာ ဘယ်လောက်ကြီး နေ မှန်းလည်း မသိဘူး။ ဘယ်သူဌေးတွေရဲ့ လက်ထဲမှာ ဘယ်လောက်အထိအောင် ဒေါ်လာ တွေ ရှိနေသလဲဆိုတာ ကျွန်တော်ထင်ပါတယ်။ ဘဏ္ဍာရေးနှင့်အခွန်ဝန်ကြီးဌာန မသိနိုင်ပါဘူး။ အဲဒါကို မသိနိုင်တဲ့အခါကျတော့ ၊ ကျွန်တော်တို့ကများ မတော်တဆ ဟို မြန်မာ့ဆိုရှယ်လစ် လမ်းစဉ်ပါတီခေတ်တုန်းက သိပ်ပြီးတော့ ဆိုရှယ်လစ် ဖြစ်ချင်တဲ့အခါကျတော့ ပြည်သူပိုင် သိမ်း လိုက်တာ ၆၃ ခုနှစ်မှာ။ မသိမ်းသင့်တဲ့ဟာတွေလည်း သိမ်း၊ ဆိုရှယ်လစ် သိပ်လုပ်ချင်တာ။ အခုလည်းပဲ ကျွန်တော် တို့က သိပ်ပြီးတော့ Market Economy သိပ်သွား ချင်တာ။ Liberalization ကို သိပ်သွား ချင်တာ၊ သိပ်ပြီးတော့ ဒီမိုကရေစီ ဆန်ချင် တာ အဲ ဒီလိုများ လုပ်လိုက်မိခဲ့လို့ ရှိရင် တိုင်းပြည်ရဲ့ အခြေအနေဟာ တော်တော်ကြောက် စရာကောင်းတဲ့ အခြေအနေပါ။ ခြေလှမ်းမှန်မှန်ဖြေးဖြေးနဲ့ Step မှန်မှန်လေး သွားဖို့လိုပါတယ်။ နည်းဗျူဟာမှန်ဖို့လိုပါတယ်။ အဲဒါကြောင့်မို့လို့ ကျွန်တော်တို့က ပထမမေးခွန်းက မေးမလို့ပဲ။ ဒေါ်လာနဲ့ကျပ်နဲ့ ဘယ်လိုများ ထိန်းထိန်းသိမ်းသိမ်း လုပ်ကြမှာလည်းလို့ မေးမလို့ပါ။ သို့သော် လည်းပဲ ကျွန်တော်တို့က စဉ်းစားရင်း စဉ်းစားရင်းနဲ့ (IMF) က ပုဂ္ဂိုလ်တွေကလည်း လာတယ် လို့လည်းပြောတယ်။ (IMF) က လာတယ်ဆိုလို့ရှိရင် (IMF) က သူရဲ့မူပြောင်းသွားတာ ကျွန်တော် စာထဲမှာဖတ်လိုက်ရတာက သူက Country Choice ဖြစ်သွားပြီ။ အရင်တုန်းက ၁၉၇လောက်တုန်းက Country Choice ကို မပေးဘူး။ ပြဿနာတက်တယ်ဆိုရင် အဲဒီနိုင်ငံသွားပြီး (IMF) က သူရဲ့ Formula ပေးလိုက်တယ်။ မင်း ဒီအတိုင်း လုပ်၊ မင်းရဲ့ Reserved Money ဘယ်လောက် ရှိသလဲ။ မင်း Trade Balance က ဘယ် လောက်ရှိသလဲ။ အဲဒီလိုဆိုရင် မင်းဒီ အတိုင်းပဲလုပ်ဆိုတော့ ဆူဟာတိုတို့၊ ဘာတို့နဲ့ စကားများကြတယ်။ ဒီလိုဖြစ်တယ်။ အခုဟာ ကတော့ (IMF) က လုံးဝ သူက Country Choice သက်ဆိုင်ရာနိုင်ငံက ကိုယ့်ဟာကိုယ် ကုမယ့် ဆေးကို ကိုယ်သောက်မယ့်ဆေးကိုရွေး၊ (IMF) ကတော့ အကြံဉာဏ်တွေပေးမယ်။ ဒီဆေး သောက်ချင်လား။ ဒီ ဆေးသောက်ရင်တော့ ဘာဖြစ်နိုင်မယ်။ ဘယ်လိုဖြစ်နိုင်တယ်။ ဒီလောက်ပဲ လာတော့မယ်ဆိုတဲ့ သဘောထား ဖြစ်ပါတယ်။ အဲဒီတော့ ကျွန်တော်တို့ဟာ World Bank မှလည်းပဲ ကူညီမရ။ ဒါအမေရိကန် Sanction ကြောင့်၊ World Bank က Development Loans တွေပေးတယ်။ ကျွန်တော်တို့မှာ ဆောက်လိုက်ရတဲ့ တံတားတွေ၊ ဖောက်လိုက်ရတဲ့ လမ်းတွေ အခု ပဲ ကျွန်တော်တို့က လွှတ်တော်ထဲ မှာ ဘယ်ရထားလမ်းမဖောက်ဘူးလား။ ကိုယ့် ပိုက်ဆံနဲ့ကိုယ်တော့ ဖောက်လို့ရတယ်။ သို့သော် ကိုယ့်ပိုက်ဆံ သုံးလိုက်ရတဲ့အခါမှာ တကယ်တော့ World Bank တို့ ဘာတို့က ပေးတယ်ဆိုရင် အလကား နီးပါးရတဲ့ အခြေအနေမျိုးပါ။ ဒါကိုမရအောင် ကျွန်တော်တို့ကို ကန့်သတ်ထားတဲ့ဟာတွေလည်း တ စ်ဖက်က ထည့်တွက်ဖို့ လိုပါတယ်။ ကျွန်တော်တို့ရဲ့ မိတ်ဆွေနိုင်ငံတွေဖြစ်တဲ့ အာဆီယံ တို့လိုဟာမျိုးရဲ့ အကူအညီ၊ ကျွန်တော်တို့က ဟုတ်လား။ သူတို့ရဲ့ ဟာ ကိုလည်း ကျွန်တော် တို့ ဘဏ္ဍာ ရေးနှင့်အခွန်ဝန်ကြီး ဌာနက သူတို့ဆီမှာ တောင်းခံဖို့ သင့်ပါတယ်။ ကိုယ့်ရဲ့ ဂုဏ်သိက္ခာ မကျပါဘူး။ အာဆီယံမှာ တောင်းတဲ့အတွက်လည်းပဲ ပိုက်ဆံတောင်းတာ မဟုတ်ပါဘူး။ Voice ရအောင်၊ အမေရိကန် Sanction က ဒီလိုတော့ ဖြစ်နေပြီ။ ဒီနိုင်ငံက ဒီ Exchange Purity ကို ပြောင်းဖို့ သင့်နေတယ် ဆိုတာ သူတို့ လှုပ်ရှားနေတယ်။ သို့သော်လည်းပဲ ဖြစ်တယ်။ အဲဒီလိုဟာမျိုး ဘာလို့လည်း ဆိုတော့ ဒီနေ့ ADB က loans ကို ကျွန်တော်တို့ မရတော့ဘူး။ (ADB) ကလည်း ဟုတ်လား။ Asia Development Bank mopsid vai$cossos mewoscoso sae$s2003: မျိုးတွေ ဖြစ်တယ်။ အဲဒါကြောင့်မို့လို့ တစ်ဖက်ကလုပ်ရင်လည်းပဲ အမေရိကန် Sanction ရဲ့ ကန့်သတ် ထားတဲ့ Trade-Sanctoin ဟုတ်လား။ ကုန်သွယ်မှုကန့်သတ်ချက်တွေ၊ ဘဏ္ဍာရေး ကန့်သတ်ချက် တွေကိုလည်း ကျွန်တော်တို့ထည့်သွင်းစဉ်းစားဖို့ လိုပါတယ်။ မိတ်ဆွေနိုင်ငံတွေရဲ့ အကူအညီ တွေကိုလည်း ထည့်သွင်းစဉ်းစားပြီးတော့ ပထမဆုံး (Foreign Payment) နိုင်ငံခြား ငွေပေးငွေယူ တရားဝင် (Officid Foreign Payment) ကို ကျွန်တော်တို့က စပြီးတော့ Exchange Rote တစ်မျိုးလုပ်လိုက်၊ Black Market ကြီးကို သွားလုပ်လို့ရှိရင်တော့ ဘယ်လောက်ရှိလို့ ရှိနေမှန်းမသိ ၊ ငွေတွေ လဲလိုက်ရမယ်ဆိုလို့ရှိရင် ဗဟိုဘဏ် ထဲမှာ ရှိနေတဲ့ ငွေတွေ ကုန်သည့်တိုင်အောင် ကုန်ချင်မှကုန်မယ်။ ဘယ်သူမှ မသိနိုင်ဘူး။ ဒီလိုဟာမျိုးကြောင့် မို့လို့ ဖြည်းဖြည်းနဲ့ တစ်စနဲ့တစ်စ တိုးလုပ်သွားဖို့ လိုတယ်။ ဖြည်းဖြည်းချဲ့ သွားဖို့ဘဲ၊ Firstကတော့ Official Payment 1 Foreign Payment géčba: sçcu:eça2q8:09 Sigosap:o£i ဒီထဲမှာဝင်လာတဲ့ဟာမျိုးကို ထိန်းလို့ရှိရင်တော့ အဆင်ပြေမလား စသည်ဖြင့်ပေါ့လေ။ ဒီနေ့တော်တော်စဉ်းစားဖို့ လိုပါတယ်။ ဒီနေရာမှာ ဒီကိစ္စသည် ဘဏ္ဍာ ရေးနှင့်အခွန်ဝန်ကြီးဌာန တစ်ခုတည်းနဲ့ သက်ဆိုင် တဲ့ကိစ္စ မဟုတ်ပါဘူး။ အားလုံးဟာ စုပေါင်းပြီးတော့ ဝန်ကြီးဌာန အားလုံးကCommon Action ပေါင်းစည်းပြီးတော့ လုပ်ရမှာပါ။ ဘဏ္ဍာရေးနှင့်အခွန်ဝန်ကြီးဌာန တစ်ခုတည်းက လုပ်လို့ရတော့လည်းပဲ ဘယ်လိုမှကို မဖြစ်နိုင်တော့တဲ့ အလှည့်အပြောင်းတစ်ခုပဲ ဖြစ်ပါတယ်။ ကျွန်တော်တို့ ပြည်သူ့လွှတ်တော်၊ လွှတ်တော်ကိုယ်စားလှယ်များဆိုတာကလည်း ဒီလို အုပ်ချုပ်ရေးကိစ္စတွေ၊ ဒီလို ဟာတွေမှာ တိုက်ရိုက်ဝင်ပြီးတော့လုပ်နိုင်တဲ့အနေအထား မဟုတ်ပါ ဘူး။ကျွန်တော်တို့ဟာ voiceပေးဖို့ပဲရှိပါတယ်။ တကယ်လက်တွေ့လုပ်မယ့် Implementation ကိုလုပ်မယ့် ကုန်သွယ်ရေးဝန်ကြီးဌာနကလည်း ကုန်သွယ်ရေးဝန်ကြီးဌာနအလိုက် စီးပွား ၊ ကူးသန်း က တစ်ဖက်က Planingကလည်း Planing အလိုက် ဒီလိုအကုန်လုံးကို ပေါင်းစပ်ပြီးတော့ Integrated Action ကို လုပ်ကိုလုပ်မှ ရမယ်ဆိုတဲ့ဟာလေးကိုလည်း သတိထားနိုင်ဖို့ အတွက် ဘဏ္ဍာ ရေးနှင့်အခွန်ဝန်ကြီးဌာနကို ကျွန်တော်တင်ပြလိုပါတယ်။ ဒါကြောင့် မို့လို့ ဒီနေ့ အခြေအနေကို ပြန်ကြည့်မယ်ဆိုလို့ရှိရင် အခြေခံဥပဒေအရကလည်း ပြန်ကြည့်တဲ့အခါကျတော့ ကျွန်တော်တို့က ပြည်ထောင်စု Union Budget တင်မကတော့ပဲ တိုင်းဒေသကြီးနဲ့ ပြည်နယ် အစိုးရရဲ့ Budget တွေကို သီးခြားခွဲဝေပေးထားပြီး ဖြစ်ပါတယ်။ တည်ဆဲဥပဒေအရ တွေကတော့ ကျွန်တော်တို့ဟာ ပြည်ထောင်စုအစိုးရ ရဲ့ ဘတ်ဂျက်မှာ Deficient ဖြစ်နေတယ်။ ဘတ်ဂျက်က လိုငွေပြနေတယ်လို့ဆိုရင် ဗဟိုဘဏ်ကနေပြီးတော့ ချေးငွေပေးပါတယ်။ (Loans) ပေးပါတယ်။ အဲဒီချေးငွေနဲ့ လိုငွေဖြည့်လိုက်တာ ဖြစ်ပါတယ်။ ဒီနေ့ ပြည်နယ် /တိုင်းတွေရဲ့ ဘတ်ဂျက်ကို ဝင်ငွေနဲ့သုံးငွေမမျှလို့ လိုငွေပြလာပြီလို့ဆိုရင် ဘယ်လို ဘဏ္ဍာရေးမူဝါဒ ငွေကြေး မူဝါဒအနေနဲ့ ဖြေရှင်းမှာလဲ ဘယ်လိုကန့်သတ်ချက်တွေပြုပြီးတော့ ဖြေရှင်းမလဲဆိုတဲ့မေးခွန်း ဟာမေးစရာဖြစ်လာပါတယ်။ ဒါကြောင့်မို့ လို့ ကျွန်တော်မေးချင်တာက ဘဏ္ဍာရေးနှင့် အခွန် ဝန်ကြီးဌာန တာဝန်ယူဖော်ဆောင်နေတဲ့ ဘဏ္ဍာရေးမူဝါဒနဲ့ ငွေကြေးမူဝါတွေနဲ့ စပ်ဆက်ပြီးတော့ ပထမဆုံး မေးခွန်းဖြစ်တဲ့ ကျပ်ငွေနဲ့ ဒေါ်လာလဲလှယ်နှုန်း တည်ငြိမ် လာစေဖို့ဆိုတဲ့ ကိစ္စကိုတော့ ဒုတိယဥက္ကဋ္ဌကြီးခင်ဗျား။ ကျွန်တော် မမေးတော့ပါဘူး။ ဘာလို့လဲဆိုတော့ ဘဏ္ဍာရေးနှင့် saz$o$63:g7şovə Banking System, Payment Systemi, Stable Foreign Exchange System ဖြစ်လာဖို့အတွက် တစ်ဖက်ကကြိုးစားနေလို့ပါပဲ။ ဒုတိယ ဥက္ကဋ္ဌကြီးခင်ဗျား။ ကျွန်တော် နည်းနည်းလေးတော့ ရှည်သွားပါတယ်ခင်ဗျား။ စိတ်ထဲမှာလည်း နည်းနည်းပါလို့ပါ။</speech>
<speech type="vicespeaker">နိဂုံးချုပ်ပါတော့</speech>
<speech><mp id="101">ဦးဇော်မြင့်ဖေ၊ မန္တလေးတိုင်းဒေသကြီး မဲဆန္ဒနယ်အမှတ် (၅)</mp>အဲဒီတော့ အဲဒီဘဏ်စနစ်က ဘဏ်စနစ်ကောင်းဖို့ (Payment System) တွေမှန်လာဖို့ Stable Foreign Exchange ဖြစ်လာဖို့ တစ်ဖက်က Human Development ကို ကောင်းလာဖို့ အတွက်ကတော့ အချိတ်အဆက်မိမိ ဘဏ္ဍာရေးနှင့် အခွန်ဝန်ကြီးဌာနက ကြိုးပမ်းနေတဲ့ အတွက် ဒီကိစ္စကို ကျွန်တော် မမေးတော့ပါဘူး။ ကျွန်တော် ဆက်မေးသွားမယ့်မေးခွန်းက နိုင်ငံတော်ရဲ့ငွေကြေးမူဝါဒ ဘဏ္ဍာရေးမူဝါဒတို့နဲ့စပ်လျဉ်းပြီးအကောင်အထည်ဖော် ဆောင်ရွက်မှု အခြေအနေနဲ့ အကျိုးသက်ရောက်မှု အခြေအနေတွေကိုအများပြည်သူ လေ့လာသိရှိနိုင်ဖို့အတွက် အခါအားလျှော်စွာ ထုတ်ပြန် သွားရန် အစီအစဉ် ရှိ/မရှိ၊ Transparency နဲ့ Accountability ပြည်သူသိမှ ဖြစ်ပါလိမ့်မယ်။ အနိမ့်ဆုံး လွှတ်တော်ကိုယ်စားလှယ်များ လွှတ်တော်များသိဖို့ လိုအပ်မယ်ဆိုတဲ့ အချက်ဖြစ်ပါတယ်။ အဲဒီတော့ အဲဒါဟာ တရားဝင် ထုတ်ပြန်သွားဖို့ အစီအစဉ် ရှိ/မရှိ ဒါသိချင်ပါတယ်။ ဒုတိယမေးခွန်းကတော့ တိုင်းဒေသကြီး ပြည်နယ်အစိုးရများရဲ့ လိုငွေပြမှုများ ရှိလာ ရင် ခွင့်ပြုမလား။ မပြု ဘူးလား။ လိုငွေကိုခွင့်ပြုမယ်ဆိုလို့ရှိရင် ဘယ်ကနေပြီးတော့ ဘဏ်ချေးငွေ ပေးမှာလဲ ဗဟိုဘဏ်ကပေးမှာလား၊ ဗဟို ဘဏ်ကမဟုတ်ဘဲနဲ့ ဗဟိုဘဏ်က authorize လုပ် ထားတဲ့ ဘဏ်တစ်ခုခုက ထုတ်ပေးမှာလားဆိုတာ အဲဒီအချက်ကို လည်းပဲ သိချင်ပါကြောင်း ပထမမေးခွန်းကို မေးရပါတယ်ခင်ဗျား။ ဒုတိယဥက္ကဋ္ဌကြီးခင်ဗျား။ ဒုတိယမေးခွန်း ကျွန်တော်ဆက်မေးပါမယ်။ ဒုတိယ မေးခွန်းကတော့ ဒါ လက်အောက်ခံ ပြဿနာပါ။ အဲဒါကတော့ အစိုးရဌာနတွေကို နိုင်ငံတော် ဘက်ဂျက်ပေးတဲ့အခါမှာ ဒီဘတ်ဂျက် ကို အစိုးရဌာနတွေက ဘဏ္ဍာရေးစည်း မျဉ်း စည်းကမ်း များနဲ့အညီ သုံး စွဲကြရတာ။ တ ချို့ကလည်း ဒါဟာ သိ ပ်ဆန်းတဲ့ကိစ္စမဟုတ်ပါဘူး။ အဲဒီတော့ ဘတ်ဂျက်ကိုပေးတဲ့အခါမှာလည်းပဲ သာမန်အသုံးစရိ တ်နဲ့ ငွေလုံးငွေရင်းအသုံးစရိတ်ဆိုပြီး အစိုးရအဖွဲ့တွေအားလုံးကို လိုအပ်ချက်ပေါ်မှာ မှီပြီးတော့ သတ်မှတ်ပေးလေ့ရှိပါတယ်။ ဒီသတ် မှတ်ပေးလိုက်တဲ့ငွေတွေကို များ သောအားဖြင့်ကလည်း သက်ဆိုင်ရာ ဌာနဆိုင်ရာ အကြီးအကဲ ဖြစ်တဲ့ ညွှန်ကြားရေးမှူးချုပ်၊ ဦးဆောင်ညွှန်ကြားရေးမှူးတွေက တာဝန်ခံပြီးတော့ Financid Regulation sozsao:d fisvose:cos? pigm qons geclosun Financial Accountability ဟာ ဘယ်သူ ဆီမှာရှိသလည်းဆိုရင် ဌာနဆိုင်ရာအကြီးအကဲများ ဖြစ်တဲ့ DG ၊ MD များထံမှာ ရှိပါတယ်။ အဲဒီနေရာမှာ နိုင်ငံတော်ဘဏ္ဍာငွေကနေပြီးတော့ ချွေတာလိုက်ပြီး ဘတ်ဂျက်ကို ဖြတ်ချလိုက်ပြီ ဆိုတဲ့အခါမှာ တချို့ဌာနတွေရဲ့ အသုံးစရိတ်ဟာ ဖြတ်တောက် ခံရပါတယ်။ အဲဒီလိုအခါမှာဆိုလို့ရှိရင် အဲဒီဌာနတွေမှာ Capital အသုံးစရိတ်မရှိဘူး။ တစ်ဖက် ကလည်းပဲ အသေးစား အဆောက်အဦတွေ ဆောက်လုပ်စရာ ရှိတယ်။ ကွန်ပျူတာတွေကို ဝယ်စရာရှိတယ်။ အဲယားကွန်းတွေ ဝယ်စရာရှိတယ်ဆိုတဲ့အခါမှာ Current Accountထဲ ကနေ ပြီးတော့ လှည့်ပတ်ပြီးတော့ ငွေလုံးငွေရင်းခွင့်ပြုချက် မရှိတဲ့အခါမှာ Capital မရှိတဲ့အခါမှာ Current ကနေလှည့်ပြီးတော့ စနစ်တကျဖုံးကွယ်ပြီးတော့ပေါ့လေ။ စနစ်တကျ ဖုံးကွယ်လှည့် ပတ်ပြီးတော့ ဘဏ္ဍာငွေကို ရှာကြံသုံးစွဲတယ်ဆိုတဲ့အလေ့အကျင့်ဟာ ကျွန်တော်တို့နိုင်ငံ မှာ တော်တော်လေးကိုကြီး နေပါပြီ ။ ဒီဘဏ္ဍာရေး စည်းမျဉ်း၊ စည်းကမ်းကို ကျော်လွန်ပြီးတော့ လွဲမှားစွာသုံးစွဲတဲ့အတွက် ဘာတွေ ဖြစ်လာသလဲဆိုတဲ့အခါကြတော့ ဝယ်တဲ့ Cqpital goods တွေဟာ စာရင်းပြလို့မရတော့ပါဘူး။ စာရင်းပြလို့မရတဲ့အတွက် တရားဝင်စာရင်း မပြနိုင်တော့တဲ့အတွက် အလွဲသုံးစားလုပ်ဖို့အတွက် အခြေအနေတွေ ဖန်တီးလာတယ်ဆိုတဲ့ အခြေအနေတွေ ဖြစ်ပါတယ်။ ဒါကတစ်ဖက် နောက်သာမန်အသုံးစရိတ်ကို သုံးတဲ့နေရာမှာလည်းပဲ ခေါင်းစဉ်တွေ သတ်မှတ်ထားပါတယ်။ ဒီသတ်မှတ်ထားတဲ့ခေါင်းစဉ်တွေနဲ့ မကိုက်ညီဘဲနဲ့ ခေါင်းစဉ်မရှိဘဲနဲ့ ကိုယ်ပိုင်ဧည့်ခံစရိတ်တွေ၊ ကိုယ်ပိုင်အိမ်စရိတ်တွေ၊ အခြားအသေးသုံးစရိတ်တွေ ဒါတွေကို နည်း မျိုးစုံနဲ့ လှည့်လည်သုံးစွဲနေတယ်ဆိုတဲ့ သတင်းဆိုးဟာလည်းပဲ ဌာနတွေမှာ ထွက်လာတယ်ဆိုတဲ့ အနေအထား ကြားသိနေ ရပါတယ်။ ဒါကြောင့် နိုင်ငံတော်ဘတ် ဂျက်ကို သုံးစွဲကြရာမှာ ဘဏ္ဍာရေးစည်းမျဉ်း၊ စည်းကမ်းများနဲ့အညီ စနစ်တကျ မှန်ကန်စွာသုံးစွဲကြဖို့ အတွက် အထူး အလေးထားကြပ်မတ်ဖို့ အရေး ကြီးလာပြီဆိုတဲ့အခြေအနေ ဖြစ်ပါတယ်။ ဒါမှလည်း Clean Government i Good Governance Song Solosufu 31cmpe sao:ng?$sampos အကြောင်းအမျိုးမျိုးကြောင့် သာမန်အသုံးစရိတ်တွေကို လွဲမှားစွာသုံးစွဲမှုများ မဖြစ်ပေါ်ရအောင် ခေါင်းစဉ်မရှိတဲ့သုံးစွဲမှုတွေကို ဖုံးကွယ်မှုတွေနဲ့ မလုပ်ရဲအောင် ထိရောက်တဲ့ အရေးယူကြပ်မတ် စစ်ဆေးမှု၊ ဌာနအလိုက် တိကျတဲ့အဆင့်ဆင့်ဘဏ္ဍာရေးတာဝန်ခံမှု Financid Accountability အဆင့်ဆင့် ဘဏ္ဍာရေးတာဝန်ခံမှုများ ပြုလုပ်သွားရန် အစီအစဉ် ရှိ/မရှိ သိလိုပါကြောင်း မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<title>မြန်မာနိုင်ငံခရီးစရိတ်လက်စွဲကို ခေတ်ကာလနှင့် လျော်ညီစွာ ပြုပြင်ရေးဆွဲ သတ်မှတ်ပြဋ္ဌာန်းရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၉) မှ ဦးသိန်း ဝင်းက မြန်မာနိုင်ငံခရီးသွားလက်စွဲကို ခေတ်ကာလနှင့် လျော်ညီစွာ ပြုပြင်ရေးဆွဲ သတ်မှတ်ပြဋ္ဌာန်းရန် အစီအစဉ်ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး၊ မဲဆန္ဒနယ်အမှတ် (၉)</mp>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသား လွှတ်တော် ကိုယ်စားလှယ်များခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ဦးသိန်းဝင်း ဖြစ်ပါတယ်။ ကျွန်တော်မေးမယ့်မေးခွန်းက ယနေ့ နိုင်ငံ့ဝန်ထမ်းတွေ တွေ့ကြုံခံစားနေရတဲ့အခက်အခဲလေးတွေကို ပြေလည် သွားရန်အလို့ငှာ နောက် တစ်နေရာကနေပြီးတော့မှ တစ်နေရာကို မကြာခဏ ပြောင်းရွှေ့ တာဝန်ထမ်းဆောင်နေကြတဲ့ ဝန်ထမ်းတွေပြဋ္ဌာန်းထားတဲ့ ပိဿာ ၂၀၊ ၁မိုင် ၆ ပြား၊ တင်ခ၊ ချခ ၉ ကျပ်ဆိုတဲ့ အခက်အခဲတွေကို ပြေလည်နိုင်ဖို့ အတွက် ဒီခေတ် မမီတော့တဲ့ မြန်မာနိုင်ငံ ခရီး စရိတ်လက်စွဲကို ပြုပြင်ရန် အလို့ငှါ ဒီမေးခွန်းကို မေးခြင်းဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ မေးတဲ့ မေးခွန်းကို ဖတ်ကြားတင်သွင်းခွင့်ပြုပါရန် ပန်ကြားပါတယ်။</speech>
<speech type="vicespeaker">ခွင့်ပြုပါတယ်။</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး၊ မဲဆန္ဒနယ်အမှတ် (၉)</mp>မြန်မာနိုင်ငံ ခရီးစရိတ်လက်စွဲသည် ၁၉၂၂ ခုနှစ်၊ ဇန်နဝါရီလ ၁ ရက်နေ့မှ စတင်ပေါ်ပေါက်ခဲ့ပြီးတော့ ကျင့်သုံးလာခဲ့သည်မှာ နှစ်ပေါင်း ၉၀ ခန့် ရှိပြီးဖြစ်ပါတယ်။ ပြည်သူ့ဝန်ထမ်းများ၏ ခရီးစရိတ်ဆိုင်ရာ ခရီးစရိတ်နည်းဥပဒေအဖြစ် ယနေ့အထိ လိုက်နာကျင့်သုံးဆဲ ဖြစ်ပါတယ်။ ၁၉၆၂ ခုနှစ် တော်လှန်ရေးကောင်စီအစိုးရ တက်လာပြီး နောက်ပိုင်းမှာ အချို့ တွေကို ပြုပြင်ပြဋ္ဌာန်းထားခဲ့ပေ မယ့် ယခု အခါမှာတော့ လိုက်နာကျင့်သုံး နေရသော ပြည်သူ့ဝန်ထမ်းများ ခရီးစရိတ်ဆိုင်ရာ သတ်မှတ်ပြဋ္ဌာန်းချက်များသည် ခေတ်ကာလ နှင့် အံဝင်ခွင်ကျ မ ရှိတော့သည့် ဆီလျော်မှုမရှိတော့သည်ကို တွေ့ရှိနေပါတယ်။ ယခင်တုန်းက မြန်မာနိုင်ငံခရီးစရိတ်လက်စွဲ အခု လက်ရှိ ခရီးစရိတ် လက်စွဲမှာ စည်ပင်သာယာနယ်နိမိတ်တွေ ပြဋ္ဌာန်းခဲ့ပါတယ်။ ရန်ကုန်တိုင်း စည်ပင်သာယာနယ်နိမိတ်အတွင်းမှာ ခရီးသွားလာတဲ့ ခရီးစရိတ် တွေကိုလည်း ပြဋ္ဌာန်းထားပါတယ်။ ယခုအခါ နေပြည်တော် စည်ပင်သာယာရေး နယ်နိမိတ်၊ မန္တလေး စည်ပင်သာယာရေး နယ်နိမိတ်ဆိုပြီးတော့မှ (၃)နေရာဖြစ်လာတဲ့အတွက် ခရီးစရိတ် လက်စွဲမှာ ဒီခရီးစရိတ် စည်ပင်သာယာရေး နယ်မြေအတွင်းမှာ သွားလာတဲ့ ဝန်ထမ်းများအတွက် ခရီးစရိတ်များကို ပြဋ္ဌာန်းဖြည့်စွက်ပေးဖို့ လိုအပ်လာ ပါတယ်။ ဒါကြောင့် ပြည်သူ့ ဝန်ထမ်းများ ခရီးသွားလာရာတွင် လိုက်နာကျင့်သုံးလျက်ရှိသော မြန်မာနိုင်ငံ ခရီးစရိတ်လက်စွဲသည် ခေတ်ကာလနှင့် ဆီလျော်မှုမရှိတော့ပါသဖြင့် မြန်မာနိုင်ငံခရီးစရိတ် လက်စွဲကို ခေတ်ကာလနှင့် လျော်ညီစွာ ပြုပြင်ရေးဆွဲသတ်မှတ်ပြဋ္ဌာန်းရန် အစီအစဉ်ရှိ /မရှိ သိလိုပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>လမ်းပန်းဆက်သွယ်ရေး ခက်ခဲသေဒေသများတွင် အန်ထမ်းဆောင်နေကြသော နိုင်ဝန်ထမ်းများ အတွက် သီးခြားထောက်ပံ့စရိတ် သို့မဟုတ် ရှားပါး စရိတ် သို့မဟုတ် အထူးအခွင့်အ ရေးများ ပေးနိုင်ရေးအစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ် (၁၂) မှ ဦးမြတ်ကိုက လမ်းပန်း ဆက်သွယ်ရေးခက်ခဲသောဒေသများတွင် တာဝန်ထမ်းဆောင် နေကော နိုင်ငံ့ ဝန်ထမ်းများအတွက် သီးခြားထောက်ပံ့စရိတ် သို့မဟုတ် ရှားပါးစရိတ် သို့မဟုတ် အထူးအခွင့်အရေးများ ပေးနိုင်ရေးအစီ အစဉ်ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="60">ဦးမြတ်ကို၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)</mp>လေးစားရပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော် က တော့ စစ်ကိုင်းတိုင်း ဒေသကြီး မဲဆန္ဒနယ်အမှတ် (၁၂) “နာဂ” ကိုယ်ပိုင်အုပ်ချုပ်ခွင့်ရဒေသမှ ဦးမြတ်ကို ဖြစ်ပါတယ်။ ကျွန်တော့် အနေနဲ့ လမ်းပန်း ဆက်သွယ်ရေးခက်ခဲသောဒေသများတွင် တာဝန်ထမ်းဆောင်နေရသော နိုင်ငံ့ ဝန်ထမ်းများအတွက် သီးခြားထောက်ပံ့စရိတ် သို့ မဟုတ် ရှားပါးစရိတ် သို့မဟုတ် အထူးအခွင့်အရေး ပေးနိုင်ပါရန် အစီအစဉ်ရှိ/မရှိ မေးမြန်းသွားမှာ ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော်ရဲ့ မေးမြန်းချက်အချို့ကို ဖတ်ကြား ခွင့်ပြုပါခင်ဗျား။</speech>
<speech type="vicespeaker">ခွင့်ပြုပါတယ်။</speech>
<speech><mp id="60">ဦးမြတ်ကို၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)</mp>လေးစားရပါသော ဥက္ကဋ္ဌကြီးခင်ဗျား။ ကျွန်တော်တို့ “နာဂ”ကိုယ်ပိုင်အုပ်ချုပ်ခွင့်ရဒေသနဲ့ ယှဉ်ပြီးတော့မှ ချိန်ထိုးပြ သွားမှာ ဖြစ်ပါတယ်။ ကျွန်တော်တို့ “နာဂ”ကိုယ်ပိုင်အုပ်ချုပ်ခွင့်ရဒေသမှာ မြို့နယ် (၃)မြို့နယ်၊ မြို့နယ်ခွဲ(၄)ခု ရှိပါတယ်။ မြို့နယ် (၃)မြို့နယ်ကတော့ လေရှီး၊ လဟယ်၊ နန်းယွန်းတို့ ဖြစ်ပါတယ်။ မြို့နယ်ခွဲတွေကတော့ ထန်ပါခွေ၊ မိုးဝိုင်းလွတ်၊ ဒုံ ဟီး၊ ပန်ဆောင် မြို့နယ်တို့ ဖြစ်ပါတယ်။ ကျွန်တော်တို့ရုံးစိုက်တာ “နာဂ” ကိုယ်ပိုင်အုပ်ချုပ်ခွင့်ရဒေသ ရုံးစိုက်တာ လဟယ်မြို့မှာ စိုက်ပါ တယ်။ လဟယ်ကနေ နန်းယွန်းကို သွားမယ်ဆိုရင် ကျွန်တော် (၇) ရက်နဲ့ (၈) ရက် လမ်းလျှောက် ရပါတယ်။ တစ်ခါတ လေဆိုရင် (၁၀) ရက်လောက် လျှောက်ရပါတယ်။ မိုးဝိုင်းလွတ် ကိုသွားမယ်ဆိုရင် (၄) ရက်လောက်၊ (၅) ရက်လောက် လျှောက်ရ ပါတယ်။ ကျွန်တော်တို့ ထန်ပါကွေကို သွားမယ်ဆိုလို့ရှိရင်လည်း ထိုနည်းလည်းကောင်းပါပဲ (၅) ရက်လောက် လျှောက်ရပါတယ်။ ကားနဲ့သွားလို့ မရပါဘူး။ ခြေလျင်ခရီးနဲ့သာ ကျွန်တော်တို့သွားရပါတယ်။ ခြေလျင်ခရီး နဲ့ သွားရတဲ့အတွက် ကျွန်တော်တို့ အတွက်တော့ ဝန်ထုပ် ဝန်ပိုး မဖြစ်ပါဘူး။ တကယ်တာဝန်ကျပြီး တာဝန်ထမ်းဆောင်နေတဲ့ ဝန်ထမ်း တွေမှာတော့ သွားရေးလာရေး အခက်အခဲ၊ စားဝတ်နေရေး အခက်အခဲ၊ မိဝေးဖဝေး အခက်အခဲ ၊ အခက်အခဲအမျိုးမျိုးနဲ့ သူတို့ရင်ဆိုင်ရမှာ ဖြစ်ပါတယ်။ ကျွန်တော်တို့ ဒေသနည်းတူ ကချင်ပြည်နယ်၊ ကရင်ပြည်နယ်၊ ချင်းပြည်နယ်၊ စစ်ကိုင်းတိုင်း အချို့ပြည်နယ်တွေမှာလည်း ရှိနိုင်ပါတယ်။ ဟိုတစ်ချိန်ကတော့ကျွန်တော်တို့ တောင်တန်း ရှားပါးစရိတ်ဆိုတာ ပေးခဲ့ဖူးတယ်လို့ ကျွန်တော်တို့ သိရပါတယ်။ ဒါကြောင့်မို့လို့ လမ်းပန်း ဆက်သွယ်ရေး အမှန်တကယ် ခက်ခဲတဲ့ဒေသတွေမှာ တာဝန် ထမ်းဆောင်နေရတဲ့ နိုင်ငံ့ ဝန်ထမ်းများအတွက် သီးခြား ထောက်ပံ့စရိတ် သို့မဟုတ် သီးခြား ရှားပါး စရိတ် သို့မဟုတ် အထူး အခွင့်အရေး တွေပေးရန် အစီအစဉ် ရှိ မရှိ မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<title>ကချင်ပြည်နယ်၊ မိုးညှင်းခရိုင်၊ ဟိုပင်မြို့နယ်ခွဲတွင် မြန်မာ့စီးပွားရေးဘဏ်ခွဲတစ်ခု ဖွင့်လှစ်ပေးနိုင် ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ကချင် ပြည်နယ် မဲဆန္ဒနယ်အမှတ် (၆) မှ ဦးဖေသောင်းက ကချင်ပြည်နယ်၊ မိုးညှင်းခရိုင်၊ ဟိုပင်မြို့ နယ်ခွဲတွင် မြန်မာ့စီးပွားရေး ဘဏ်ခွဲ တစ်ခု ဖွင့်လှစ်ပေးနိုင်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="6">ဦးဖေသောင်း၊ ကချင် ပြည်နယ် မဲဆန္ဒနယ်အမှတ် (၆)</mp>လေးစားရပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုဝန်ကြီးများ၊ ကျွန်တော်တို့ အမျိုးသား လွှတ်တော်ကိုယ်စားလှယ်အပေါင်းတို့ အားလုံးကိုယ်စိတ်နှစ်ပါး ကျန်းမာကြပါစေရန် ဆုမွန်ကောင်း တောင်းလိုက်ပါတယ်။ ကျွန်တော်က ကချင်ပြည်နယ် မဲဆန္ဒနယ် အမှတ် (၆) မှ အမျိုးသား လွှတ်တော်ကိုယ်စားလှယ် ဦးဖေသောင်း ဖြစ်ပါတယ်။ ကျွန်တော့် အနေနဲ့ ကချင်ပြည်နယ် မိုးညှင်းခရိုင်၊ ဟိုပင်မြို့နယ်ခွဲမှာ မြန်မာ့ စီးပွားရေးဘဏ်တစ်ခု ဖွင့်လှစ်နိုင်မယ့် အခြေအနေ ရှိ/မရှိ မေးမြန်းသွားမှာဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ ကချင် ပြည်နယ်၊ မိုးညှင်းခရိုင် ဟိုပင်မြို့ နယ်ခွဲမှာ မှီတင်းနေထိုင် လျက်ရှိကြတဲ့ လုပ်သားပြည်သူများ၊ ဌာနဆိုင်ရာများ၊ တပ်မတော်မိသားစုများနဲ့ မြန်မာနိုင်ငံရဲတပ်ဖွဲ့မှ မိသားစုများ၊ ပင်စင်စားဝန်ထမ်းများဟာ များစွာ မှီခိုလျက်ရှိပါတယ်။ အကယ်၍ ဟိုပင်မြို့နယ် ခွဲ၊ ဟိုပင်မြို့မှာ မြန်မာ့စီးပွားရေးဘဏ်တစ်ခု ဖွင့် လှစ်ပေးခဲ့နိုင်မယ်ဆိုရင် ပြည်သူလူထုနဲ့ ဝန်ထမ်းများဟာ မိုင် (၂၀) ကျော်လောက်ကွာဝေးတဲ့ မိုးညှင်းမြို့က မြန်မာ့စီးပွားရေးဘဏ်သို့ သွားလာမှုအခက်အခဲများ ဝန်ဆောင်မှုစရိတ်များ သက် သာမှာဖြစ်ပြီး အကျိုးသက်ရောက်မှုရှိပါတယ်။ ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဟိုပင်မြို့နယ်ခွဲမှာ လူဦးရေ ၅၀၀၀၀ ကျော်ရှိပြီး အစိုးရဌာန ၁၉ ခုမှ ဝန်ထမ်း ၇၅၄ ဦးရှိပါတယ်။ ပင်စင်စား ဝန်ထမ်းက ၃၇၆ ဦးရှိပါတယ်။ အဲဒီနောက် ဟိုပင်မြို့နယ်ခွဲ အတွင်းမှာ ခ.မ.ရ (၄၀)၊ ခ.မ.ရ (၃၈၈)၊ ခ.မ.ရ (၃၉)၊ ခ.လ.ရ (၅၂၁)၊ တပ်ရင်း (၄) ရင်းနဲ့ မြန်မာနိုင်ငံ ရဲတပ်ဖွဲ့စခန်းကြီး ၁ ခု ရှိပါတယ်။ အဲဒီတော့ လုံခြုံရေးအတွက်ကလည်းပဲ ပြည့်စုံနေတဲ့ မြို့လေးတစ်မြို့ ဖြစ်ပါတယ်။ ဒါကြောင့်မို့ ကျွန်တော်တို့ ဟိုပင်မြို့ ကဝန်ထမ်း ၇၀၀ ဟာ တစ်လ တစ် လမှာ သိန်းပေါင်း ၁၂ိန်း လစာကို မိုးညှင်း၊ မြန်မာ့စီးပွား ရေးဘဏ်မှာ သွားထုတ်ရပါတယ်။ နောက်ပြီးတော့ ဟိုပင် မြို့မှာရှိတဲ့ စက်မှုလယ်ယာဌာန၊ ကျွန်တော်တို့ လျှပ်စစ်က EPC ဌာန နောက် ကြေးနန်း နဲ့စာတိုက် ဆက်သွယ်ရေးဌာနက နေပြီးတော့မှ တစ်လ၊ တစ်လမှာ သိန်း၄၀၀ နီးပါးလောက် မိုးညှင်း မြန်မာ့စီးပွားရေးဘဏ်ကို သွားရောက်ပြီးတော့မှ ငွေသွင်းရပါတယ်။ အဲဒါကြောင့်မို့ ဒီ အခက် အခဲလေးတွေကို ဝန်ထမ်းများနဲ့ ပြည်သူများ မရှိနိုင်အောင် ကျွန်တော်တို့ မိုးညှင်းခရိုင် ၊ ဟိုပင် မြို့နယ်ခွဲမှာ မြန်မာ့စီးပွားရေး ဘဏ်တစ်ခု တောင်းဆိုရခြင်း ဖြစ်ပါတယ်။ ဒါကြောင့်မို့ ဟိုပင်မြို့နယ်ခွဲ ဟိုပင်မြို့မှာ မြန်မာ့စီးပွား ရေးဘဏ်ခွဲတစ်ခု ဖွင့်လှစ်နိုင်ဖို့ အစီအစဉ်ရှိ/မရှိ၊ ရှိရင်လည်းပဲ ဘယ်အချိန်လောက်မှာ စပြီးတော့မှ ဖွင့်နိုင်မယ်ဆိုတာ သိလိုတာကြောင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<title>ဝိုင်းမော်မြို့ မြန်မာ့စီးပွားရေးဘဏ်ခွဲတွင် ငွေစုစာအုပ်ဖြင့် ပြည်သူများ ပြန်လည်၍ ငွေစုဆောင်း နိုင်ရန် စီစဉ်ပေးနိုင်မှု အစီအစဉ် ရှိမရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ကချင်ပြည်နယ် မဲဆန္ဒနယ်အမှတ် (၂) မှ ဦးဂမ်ဆိုင်းက ဝိုင်းမော်မြို့ မြန်မာ့စီးပွားရေးဘဏ်ခွဲတွင် ငွေစုစာအုပ်ဖြင့် ပြည်သူများပြန်လည်၍ ငွေစုဆောင်းနိုင်ရန် စီစဉ်ပေးနိုင်မှု အစီအစဉ်ရှိ /မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ် ခင်ဗျား</speech>
<speech><mp id="2">ဦးဂမ်ဆိုင်း၊ ကချင်ပြည်နယ်မဲဆန္ဒ နယ် အမှတ် (၂)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ၊ ပြည်ထောင်စုအ ဆင့်ဝန်ကြီးနှင့် အမျိုးသား လွှတ်တော် ကိုယ်စားလှယ်များကို ဒီနေရာမှနေပြီးတော့ မင်္ဂလာပါလို့ ဂါရ ဝပြုနှုတ်ခွန်းဆက်သ လိုက်ပါတယ်။ ကျွန်တော်ဟာ ကချင်ပြည်နယ် မဲဆန္ဒနယ်အမှတ် (၂) မှ အမျိုးသားလွှတ်တော် ကိုယ်စားလှယ်ဖြစ်ပြီးတော့မှ အစိုးရရဲ့ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီဝင် ဦးဂမ်ဆိုင်းဖြစ်ပါတယ်။ ကျွန်တော့် အနေနဲ့ အခုလိုမေးမြန်းခွင့်ရရှိတဲ့အ တွက်ကြောင့်လည်းပဲ အင်မတန်မှဝမ်းသာတဲ့အကြောင်းလည်း ပြောကြားလိုပါတယ်။ ဒုတိယဥက္ကဋ္ဌကြီး ခင်ဗျား။ အခုလို မေးမြန်းလိုတဲ့အချက်နဲ့ပတ်သက်ပြီးတော့မှ ကျွန်တော်အနေနဲ့မေးမြန်း လိုတဲ့ မေးခွန်းမှာ မိမိတို့ရဲ့ မဲဆန္ဒနယ်မြေဖြစ်တဲ့ ကချင်ပြည်နယ်၊ ဝိုင်းမော်မြို့နယ်၊ မြန်မာ့စီးပွားရေး ဘဏ်ခွဲတွင် ငွေစုစာအုပ် ဖြင့် ဒေသခံပြည်သူများ ပြန်လည် ၍ငွေစုဆောင်းနိုင်ရန် စီစဉ်ပေးနိုင်မှု ရှိ/မရှိနှင့် စပ်လျဉ်းပြီးတော့ မေးမြန်းလိုတဲ့မေးခွန်းပဲ ဖြစ်ပါတယ်ခင်ဗျား။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော်တို့ ကချင်ပြည်နယ်၊ ဝိုင်းမော်မြို့ မြန်မာ့စီးပွားရေးဘဏ် ခွဲတွင် ယခင် နှစ်အဆက်ဆက်များမှာ ငွေစု စာအုပ်ဖြင့် ငွေစာရင်းဖွင့်ကာ ပြည်သူလူထုများမြန်မာ့စီးပွားရေးဘဏ်ကိုအသုံးပြု တတ်တဲ့ အလေ့အကျင့် ရလာရုံသာမကဘဲ လုံခြုံ စိတ်ချ ရသော ဘဏ်၌ မိမိတို့ရဲ့ ငွေ ချွေးနဲစာဖြင့် ရှာဖွေ စုဆောင်းရသော ငွေကြေးကိုထိန်းသိမ်းပေးတဲ့ မြ��်မာ့စီးပွားရေးဘဏ်ခွဲကိုလည်းပဲ အထူးကျေးဇူးဥပကာရ တင်ရှိပါတယ်။ တစ်ဘက်မှာ ငွေစုဆောင်းသူနှင့် ငွေရင်းနှီးမြှုပ်နှံသူ နှစ်ဦးစလုံးကို အကျိုးဖြစ်ထွန်းစေပြီးတော့မှ လူသား အရင်းအမြစ်ကို ဖြစ်ထွန်း စေရုံသာမကပဲ လူနေမှု အဆင့်အတန်းကို ပိုမိုမြင့်မား စေခြင်းစတဲ့ အကျိုးကျေးဇူးတွေများကိုလည်းပဲ ရရှိစေကာ နိုင်ငံ့ စီးပွားရေး ဖွံ့ဖြိုးတိုးတက်မှုအတွက်လည်းပဲ အထောက်အကူရရှိစေမှာ ဖြစ်ပါတယ်။ သို့ရာတွင် မိမိတို့ရဲ့ မြို့နယ်တွေ ၂၀၁၀ ခုနှစ်လောက် စပြီးတော့မှ မြန်မာ့စီးပွားရေးဘဏ်ခွဲမှနေပြီးတော့မှ ငွေစု ဆောင်းခွင့်မပြုတော့ဘဲ မြစ်ကြီးနားမြို့ မြန်မာ့စီးပွားရေးဘဏ်သို့ လွှဲပြောင်းစုဆောင်းစေခဲ့ပါ တယ်။ ဤကဲ့သို့ ပြောင်းရွှေ့ရခြင်းကြောင့် မြို့နယ်ရှိဒေသခံပြည်သူများ မြစ်ကြီးနားမြို့ မြန်မာ့စီးပွားရေးဘဏ်သို့ ကုန်းတစ်တန် ရေတစ်တန် မြစ်ကြီးကိုဖြတ်ပြီးတော့မှ ငွေသွင်း ၊ ငွေထုတ် သွားလာနေရသော အခက်အခဲနှင့် ကြုံတွေ့ရပါ သဖြင့် ပြည်သူလူထု ဒေသခံပြည်သူများကိုယ်စား အောက်ပါမေးခွန်းများကို မေးမြန်းလိုပါတယ်။ ဝိုင်းမော် မြန်မာ့စီးပွားရေးဘဏ်ခွဲတွင် ယခင်နှစ်ကဲ့သို့ ငွေစုစာအုပ်ဖြင့် ပြည်သူ များ ပြန်လည်၍ ငွေစုဆောင်းခွင့်ပေးနိုင်ဖို့ ရှိ/မရှိ သိလို ပါကြောင်း လေးစားစွာ မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါ တယ်ခင်ဗျား။</speech>
<speech type="vicespeaker">မေးခွန်းများနဲ့ ပတ်သက်ပြီး ဘဏ္ဍာရေးနှင့် အခွန်ဝန်ကြီးဌာန၊ ဒုတိယဝန်ကြီးကတစ်ခုချင်းဖြေကြားပေးဖို့ ဖြစ်ပါတယ်</speech>
<speech><agency id="87">ဦးဝင်းသန်း၊ (ဒုတိယဝန်ကြီး၊ ဘဏ္ဍာရေးနှင့်အခွန်ဝန်ကြီးဌာန)</agency>လေးစားအပ် ပါတဲ့ အမျိုးသားလွှတ်တော်ဒုတိယဥက္ကဋ္ဌကြီးနဲ့တကွ လွှတ်တော်ကိုယ်စားလှယ် များ အားလုံး ကိုယ်စိတ်နှစ်ဖြာကျန်းမာ၊ ချမ်းသာပြီး မင်္ဂလာအပေါင်းနှင့် ပြည်စုံပါစေကြောင်း ဆုမွန်ကောင်း တောင်းရင်းနှုတ်ခွန်းဆက်သအပ်ပါတယ်။ မန္တလေးတိုင်းဒေသကြီး မဲဆန္ဒနယ်အမှတ် (၅) အမျိုးသားလွှတ်တော်ကိုယ်စားလှယ် ဦးဇော်မြင့်ဖေရဲ့ ဘဏ္ဍာရေးနှင့်အခွန်ဝန်ကြီးဌာနက တာဝန်ယူအကောင်အထည်ဖော် ဆောင် ရွက်လျှက်ရှိတဲ့ နိုင်ငံတော်ဘဏ္ဍာရေးမူဝါဒနှင့် ငွေကြေးမူဝါဒတို့နဲ့ ဆက်စပ်တဲ့ မေးခွန်း (၂) ခု ကို ရှင်းလင်းဖြေကြားသွားပါမယ်။ မေးခွန်းဖြစ်တဲ့ နိုင်ငံတော်ရဲ့ ငွေကြေးမူဝါဒနှင့် ဘဏ္ဍာရေးမူဝါဒများနဲ့ စပ်လျဉ်းပြီး အကောင်အထည်ဖော်ဆောင်ရွက်မှုအခြေအနေနှင့် အကျိုးသက်ရောက်မှု အခြေအနေများကို အများပြည်သူလေ့လာသိရှိနိုင်ရန်အတွက် အခါအားလျော်စွာ ထုတ် ပြန်အသိပေးရန် အစီအစဉ် ရှိ/မရှိ မေးခွန်းနှင့် ပတ်သက်ပြီး ဖြေကြားသွားပါမယ်။ ကျွန်တော်တို့ မြန် မာနိုင်ငံတော်အနေနဲ့ တည်ငြိမ်ခိုင်မာတဲ့ မက်ခရိုစီးပွားရေး ဖွံ့ဖြိုး တိုးတက်မှုရရှိဖို့ ငွေကြေးမူဝါဒနဲ့ ဘဏ္ဍာရေးမူဝါဒများကို ပေါင်းစပ်ညှိနှိုင်းပြီး ဆောင်ရွက်လျက် ရှိပါတယ်။ ဒါကြောင့် နိုင်ငံရဲ့ စီးပွားရေးစီမံခန့် ခွဲမှုလိုအပ်ချက်မှာ အရေးပါတဲ့ မူဝါဒတစ်ရပ် ဖြစ် တဲ့ ငွေကြေးမူဝါဒကို မြန်မာနိုင်ငံတော်ဗဟိုဘဏ်မှ ချမှတ်အကောင်အထည် ဖော် ဆောင်ရွက် လျက် ရှိပါတယ်။ မြန်မာ နိုင်ငံတော်ဗဟိုဘဏ်က ချမှတ်ဆောင်ရွက်နေတဲ့ ငွေကြေးမူ ဝါဒ နည်းလမ်းတွေကတော့ သီးသန့်ငွေလိုအပ်ချက် သတ်မှတ်ခြင်း၊ အတိုးနှုန်းမူဝါဒနဲ့ အစိုးရ ငွေချေး၊ စာချုပ်များ ထုတ်ဝေရောင်းချခြင်း တို့ဖြစ်ပါတယ်။ သီးသန့်ငွေလိုအပ်ချက် သတ်မှတ်ခြင်းအနေနဲ့ မြန်မာနိုင်ငံတော်ဗဟိုဘဏ်က ဘဏ် များရဲ့ အနည်းဆုံး သီးသန့်ငွေလိုအပ်ချက်အဖြစ် စုစုပေါင်းအပ်ငွေရဲ့ ၁၀ ရာခိုင်နှုန်း အပ်နှံထား ရှိရန် သတ်မှတ် ထားပါတယ်။ ဒါ့အပြင် မတည်ငွေရင်းလုံ လောက်မှုအချိုး ၁၀ ရာခိုင်နှုန်းနဲ့ ငွေကြေးလွယ်ကူမှုအချိုး ၂၀ ရာခိုင်နှုန်း သတ်မှတ်ချက်တွေကိုလည်း ပြည့်မီအောင် ဆောင်ရွက် ဖို့ သတ်မှတ်ချက်ထားရှိပါတယ်။ အတိုးနှုန်းမူဝါဒအနေနဲ့ နိုင်ငံတော်မှဈေးကွက်စီးပွားရေးစနစ်ကို စတင်ကျင့်သုံးချိန်မှ စပြီး၊ အတိုး နှုန်းများကို နိုင်ငံတော်ရဲ့ စီးပွားရေးအခြေအနေနဲ့ လိုက်လျောညီထွေမှုရှိစေဖို့ အခါ အားလျော်စွာ ပြောင်းလဲပြင်ဆင်သတ်မှတ်ခဲ့ပါတယ်။ ဗဟိုဘဏ်အတိုးနှုန်းကို ၁၉၉၉ ခုနှစ်မှာ ၁၅ ရာခိုင်နှုန်းကနေပြီး ၁၂ ရာခိုင်နှုန်း သို့လည်းကောင်း၊ ၂၀၀၀ ပြည့်နှစ်မှာ ၁၂ ရာခိုင်နှုန်းမှ ၁၀ ရာခိုင်နှုန်းသို့လည်းကောင်း လျော့ချခဲ့ပြီး၊ ၂၀၀၆ ခုနှစ်၊ ဧပြီလ ၁ ရက်နေ့မှစပြီး ၁ရာခိုင်နှုန်းသို့ ပြန်လည်တိုးမြှင့်ခဲ့ကာ လက်ရှိကာလမှာ အပ်ငွေ ပေါ် အမြင့်ဆုံးအတိုးနှုန်းကို ၁၂ ရာခိုင်နှုန်းထက် မများစေဖို့နဲ့ ချေးငွေအပေါ်မှာ အမြင့်ဆုံးအတိုးနှုန်းကို ၁ရ ရာခိုင်နှုန်းထက် မကျော်လွန်စေဖို့ သတ်မှတ်ခဲ့ပါတယ်။ နိုင်ငံတော်ရဲ့ စီးပွားရေးအခြေအနေနဲ့ လိုက်လျောညီထွေဖြစ်ပြီး၊ စီးပွားရေး တိုးတက် မှုကို အထောက် အကူပြု စေဖို့ အတိုးနှုန်းများကိုအမြဲသုံးသပ်ပြီး လိုအပ်သလို ပြင်ဆင်သတ်မှတ် ပေးသွားမှာ ဖြစ်ပါတယ်။ အစိုးရငွေချေးစာချုပ်များရောင်းဝယ်ခြင်း နည်းလမ်းအနေနဲ့ အစိုးရကိုယ်စား ၃ နှစ် နှင့် ၅ နှစ်သက်တမ်းရှိ ကျပ်တစ်သောင်းတန်နှင့် ကျပ်တစ်သိန်းတန် အစိုးရငွေတိုက် စာချုပ်များ ကို ၁၉၉၃ ခုနှစ်မှ စပြီးလည်းကောင်း၊ ၃ နှစ်သက်တမ်းရှိ ကျပ်တစ်သန်းတန် အစိုးရငွေတိုက် စာချုပ်များကို ၁၉၉၆ ခုနှစ်မှ စ၍လည်းကောင်း၊ ၅ နှစ်သက်တမ်းရှိ ကျပ်တစ်သနးတန် အစိုးရ ငွေတိုက်စာချုပ်များကို ၁၉၉ရ ခုနှစ်မှစ၍လည်းကောင်း ထုတ်ဝေ ရောင်းချခဲ့ပါတယ်။ ၂၀၁၀ ပြည့်နှစ်၊ ဇန်နဝါရီလ ၁ ရက်နေ့မှစပြီး ၂ နှစ်သက်တမ်းရှိ အစိုးရငွေတိုက်စာချုပ်များနှင့် ကျပ် ၁၀ သန်းတန် ငွေတိုက်စာချုပ်များကို တိုးချဲ့ထုတ်ဝေရောင်းချခဲ့ပါတယ်။ ၂ နှစ် ငွေတိုက်စာချုပ်၊ ၃ နှစ် ငွေတိုက်စာချုပ်၊ ၅ နှစ်ငွေတိုက်စာချုပ်တွေအပေါ်မှာ ပေးတဲ့အတိုးနှုန်းကတော့ ၁ နှစ်မှာ ၁၀.၅ ရာခိုင်နှုန်း၊ ၁၁ ရာခိုင်နှုန်းနဲ့ ၁၁.၅ ရာခိုင်နှုန်းတို့ ဖြစ်ပါတယ်။ မြန်မာနိုင်ငံတော်ဗဟိုဘဏ်အနေနဲ့ ၎င်း ရဲ့အဓိကရည်ရွယ်ချက်ဖြစ်တဲ့ ငွေရေး ကြေးရေးဆိုင်ရာ တည်ငြိမ်မှုရရှိရေးအတွက်ဆောင်ရွက်ရာမှာ ငွေကြေးပမာဏ ထိန်းချုပ်ရန် အထောက်အကူပြုတဲ့ ငွေကြေးမူဝါဒဆိုင်ရာ နည်းလမ်းတွေကို ကျင့်သုံးလျက် ရှိပါတယ်။ နိုင်ငံတော်ရဲ့ စီးပွားရေးရှင်သန် တိုးတက်လာစေရေးနဲ့ ပြည်တွင်းမှ တိုင်း ရင်းသားလုပ်ငန်းရှင် များရဲ့ ရင်းနှီးမြှုပ်နှံမှုတွေကို တိုးမြှင့်ပေး နိုင်ဖို့အတွက် မူဝါဒဆိုင်ရာ ပြင်ဆင်သတ်မှတ်ချက်များ ကို လည်းလိုအပ်သလိုသုံးသပ်ဆောင်ရွက်လျက်ရှိပါတယ်။ ဘဏ္ဍာရေးနှင့်အခွန်ဝန်ကြီးဌာနအနေနဲ့ နိုင်ငံတော်ရဲ့ မက်ခရို စီးပွားရေးတည်ငြိမှု နဲ့ ရေ ရှည်စီးပွားရေးဖွံ့ဖြိုးတိုးတက်မှုရရှိစေဖို့ အခွန်အကောက်များရရှိရေး ၊ အစိုးရရဲ့ အသုံး စရိတ်များ ခွဲဝေသုံးစွဲရေးနဲ့ အစိုးရနဲ့ ပြည်တွင်း၊ ပြည်ပချေးငွေရယူနိုင်စွမ်းတွေကို လိုအပ်သလို ထိန်းညှိဆောင်ရွက်တဲ့ ဘဏ္ဍာရေးမူဝါဒများ ချမှတ်အကောင်အထည်ဖော်လျက် ရှိပါတယ်။ နိုင်ငံတော်ရဲ့ ရေရှည်ဘဏ္ဍာရေးမူဝါဒမှာ စီးပွားရေးဖွံ့ဖြိုးတိုးတက်မှု (Economic Growth) သာမက ပြည်သူများအကြားညီမျှမှု (Equity) ကိုပါ ရရှိ စေဖို့ နိုင်ငံတော် ရဲ့အရင်း အမြစ်များကို စုစည်းပြီး ထုတ်လုပ်မှုနဲ့ အခြား စီးပွားရေးဝန်ဆောင်မှုများ တိုးတက်ရရှိစေ ဖို့ ခွဲဝေအသုံးချရေး ဆောင်ရွက်လျက်ရှိပါတယ်။ ဘဏ္ဍာရေးမူဝါဒ ရည်မှန်းချက်များအောင်မြင်စေ ဖို့ ဘဏ္ဍာရေးနည်းလမ်းများကိုအသုံးပြုပြီး နိုင်ငံတော်ရဲ့ ရသုံးခန့်မှန်းခြေငွေစာရင်းကို ရေးဆွဲ အကောင်အထည်ဖော်လျက် ရှိပါတယ်။ ၂၀၁၁-၂၀၁၂ ခု၊ ဘဏ္ဍာရေးနှစ် ရသုံးခန့်မှန်းခြေငွေစာရင်းကို ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေနှင့်အညီ ပြည်ထောင်စု၏ရသုံးခန့်မှန်းခြေ ငွေစာရင်း နှင့် တိုင်းဒေသကြီး သို့မဟုတ် ပြည်နယ်များ၏ ရ သုံးခန့်မှန်းခြေငွေ စာရင်း များအဖြစ် ခွဲခြားရေးဆွဲ ခဲ့ပါတယ်။ ဒီလိုရေးဆွဲထားတဲ့ ၂၀၁၁-၂၀၁၂၊ နိုင်ငံတော်ရဲ့ ရသုံးခန့်မှန်း ခြေ ငွေစာရင်းကို ပြည်ထောင်စု မြန်မာနိုင်ငံတော်အစိုးရအဖွဲ့၏ စိစစ် ထောက်ခံချက်နဲ့ နိုင်ငံတော် အေးချမ်းသာယာရေးနှင့် ဖွံ့ဖြိုးရေး ကောင်စီသို့ တင်ပြ ခဲ့ပါတယ်။ နိုင်ငံတော် အေးချမ်းသာယာ ရေးနှင့် ဖွံ့ဖြိုးရေးကောင်စီက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပုဒ်မ ၄၄၃ ပါ ပြဋ္ဌာန်းချက်များနှင့်အညီ ပြည်ထောင်စုအစိုးရအဖွဲ့နှင့် တိုင်းဒေသကြီး/ပြည်နယ် အစိုးရအဖွဲ့များက ဘဏ္ဍာငွေ အရသုံးဆိုင်ရာကိစ္စရပ်များကို အဆင်ပြေစွာဆောင်ရွက်နိုင်ဖို့ အတွက် ၂၀၁၁ ခုနှစ်၊ နိုင်ငံတော်၏ ဘဏ္ဍာငွေအရအသုံး ဆိုင် ရာ ဥပဒေကို ၂၇.၁.၂၀၁၁ ရက် နေ့မှာ ပြဋ္ဌာန်းပေးခဲ့ပါတယ်။ ၂၀၁၁ ခုနှစ် နိုင်ငံတော်ရဲ့ ဘဏ္ဍာ ငွေ ရသုံးဆိုင်ရာဥပဒေကို ပြည်ထောင်စုအဆင့် ဌာနအဖွဲ့အစည်းများ၏ ရငွေသုံးငွေ များနှင့် တိုင်းဒေသကြီး သို့မဟုတ် ပြည်နယ်အဆင့် ဌာနအဖွဲ့အစည်းများ၏ ရငွေသုံးငွေများအဖြစ် ခွဲခြားရေးဆွဲထားပါတယ်။ ပြည်ထောင်စုသမ္မတမြန်မာနိုင်ငံတော် ပြန်တမ်းမှာလည်း အများပြည်သူများ သိရှိ လေ့လာနိုင်ရန်အတွက် ၂၀၁၁ ခုနှစ်၊ နိုင်ငံတော်ရဲ့ ဘဏ္ဍာရန်ပုံငွေ ရသုံးဆိုင်ရာဥပဒေကို ထည့်သွင်းဖော်ပြခဲ့ပါတယ်။ နိုင်ငံတော် ရဲ့ ဘဏ္ဍာရေးမူဝါဒများ အကောင် အထည်ဖော်ဆောင် ရွက်မှု အခြေအနေကို သုံးသပ်တင်ပြခြင်းစာတမ်းကိုလည်း ဘဏ္ဍာရေးနှင့် အခွန်ဝန်ကြီးဌာန မှ နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုအတွက် ပြုပြင်ပြောင်းလဲရေးဆိုင်ရာ အမျိုးသားအဆင့် အလုပ်ရုံဆွေးနွေးပွဲမှာ အများပြည်သူ သိရှိနိုင်ဖို့အတွက် ရှင်းလင်းဖတ်ကြားတင်ပြခဲ့ပါတယ်။ ၂၀၁၁-၂၀၁၂ ဘဏ္ဍာရေးနှစ် ရသုံးခန့်မှန်း ခြေ ငွေစာရင်းအခြေအနေကိုလည်း ပြည်သူ့လွှတ်တော်၊ ပြည်သူ့ငွေစာရင်းကော်မတီနှင့် အမျိုးသားလွှတ်တော် ပြည်သူ့ ငွေစာရင်း ကော်မတီများကို ရသုံးမှန်းခြေငွေစာရင်းဦးစီးဌာနမှ ရှင်းလင်းတင်ပြခဲ့ပါတယ်။ ဒါကြောင့် နိုင်ငံတော်က ချမှတ်အကောင်အထည် ဖော်လျက်ရှိတဲ့ ငွေကြေးမူ ဝါဒ ဘဏ္ဍာရေးမူဝါဒဆိုင်ရာ အကောင်အထည်ဖော်မှု အခြေအနေများကို အချိန်နှင့်တစ်ပြေးညီ အများပြည်သူ သိရှိနိုင်ရန် ထုတ်ပြန်အသိပေးလျက်ရှိကြောင်း ဖြေကြားအပ်ပါတယ်။ နောက်မေးခွန်းတစ်ခုဖြစ်တဲ့ တိုင်းဒေသကြီး/ပြည်နယ်များ၏ရသုံးမှန်းခြေငွေစာရင်း ၌ လိုငွေပြမှု ခွင့်ပြု/မပြု၊ ခွင့်ပြုပါက လိုငွေအတွက် ဘဏ်ချေးငွေများ ထုတ်ပေးရန် စီမံထားခြင်း ရှိ/မရှိ ဆိုတဲ့ မေးခွန်းကို ဆက်လက်ဖြေကြားသွားပါမယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၅၄(က)နှင့် (ခ) မှာ တိုင်းဒေသကြီး သို့မဟုတ် ပြည်နယ်များ က ဖွဲ့စည်းပုံအခြေခံဥပဒေ ဇယား(၅)ပါ အခွန်အခါ များကို ဥပဒေနှင့်အညီကောက်ခံပြီးတော့ တိုင်းဒေသကြီး သို့မဟုတ် ပြည်နယ် ဘဏ္ဍာရန်ပုံငွေကို ပေးသွင်းရမည်ဖြစ်ပြီး တိုင်းဒေသကြီး သို့မဟုတ် ပြည်နယ်များဟာ တိုင်းဒေသကြီး သို့မဟုတ် ပြည်နယ်ဘဏ္ဍာ ရန်ပုံငွေများကို ဥပဒေနှင့်အညီ သုံးစွဲခွင့်ရှိပါတယ်။ ပြည်ထောင်စုသမ္မတ မြန်မာ နိုင်ငံတော် ဖွဲ့စည်းပုံအခြေခံဥပဒေပုဒ်မ ၂၃၀(ခ)မှာ တိုင်းဒေသကြီး (သို့မဟုတ်) ပြည်နယ်အရ သုံးငွေစာရင်းများကို နိုင်ငံတော်သမ္မတ တာဝန်ပေးအပ်သော ကျန် ဒုတိယသမ္မတ တစ်ဦးက ဦးဆောင်စိစစ်ပြီး တိုင်းဒေသကြီး သို့မဟုတ် ပြည်နယ်အ ရ သုံး ငွေစာရင်းလျာထားချက်ကို ဘဏ္ဍာရေးကော်မရှင်ကို တင်ပြရမည်ဟု ပြဋ္ဌာန်းထားပြီးပုဒ်မ ၂၃၀(ဂ)(၁)မှာလည်း ဘဏ္ဍာရေး ကော်မရှင်သည် ပြည်ထောင်စုနယ်မြေ အသုံး စရိတ်များပါရှိသော ပြည်ထောင်စု၏ အရသုံး ခန့်မှန်းခြေငွေစာရင်း၊ တိုင်းဒေသကြီး ပြည်နယ်များအား ပြည်ထောင်စု ဘဏ္ဍာရန်ပုံငွေမှ ဘဏ္ဍာငွေများကို သင့်လျော်သလို ဖြည့်ဆည်း ပေးခြင်း၊ အထူး ကိစ္စတစ်ရပ်အနေဖြင့် ထောက်ပံ့ ခြင်း၊ ချေးငွေများခွင့်ပြုခြင်းအပါအဝင် ပြည်ထောင်စု၏ ဘဏ္ဍာငွေ ရသုံးဆိုင်ရာ ဥပဒေကြမ်း သို့မဟုတ် နောက်ထပ် ဘဏ္ဍာငွေ ခွဲဝေသုံးစွဲရေး ဥပဒေကြမ်းကို ပြည်ထောင်စု လွှတ်တော် ကို ထောက်ခံတင်ပြရမည်ဟု ပြဋ္ဌာန်းထားပါတယ်။ ဒါကြောင့် တိုင်းဒေသကြီး /ပြည်နယ်များ၏ ရသုံးမှန်းခြေငွေစာရင်း၌ လိုငွေပြမှုကို ပြည် ထောင်စုဘဏ္ဍာရန်ပုံငွေမှ သင့်လျော် သလို ဖြည့် ဆည်းပေးခြင်း၊ ထောက်ပံ့ခြင်းနှင့် ချေးငွေများ ထုတ်ချေးခြင်းဖြင့် ဆောင်ရွက်နိုင်ပါကြောင်း ပြန် လည်ဖြေကြားအပ်ပါတယ်။ အမျိုးသားလွှတ်တော်ဒုတိယဥက္ကဋ္ဌကြီးခင်ဗျား။ ဆက်လက်ပြီး စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးသိန်းဝင်း၏ “ပြည်သူ့ဝန်ထမ်းများ ခရီးသွားလာရာမှာ လိုက်နာကျင့်သုံးလျက်ရှိသော မြန်မာနိုင်ငံခရီးစရိတ်လက်စွဲဟာ ခေတ် ကာလနှင့် ဆီလျော်မှုမရှိတော့ပါသဖြင့် မြန်မာနိုင်ငံခရီးစရိတ်လက်စွဲကို ခေတ်ကာလနှင့် လျော် ညီစွာ ပြင်ဆင်ရေးဆွဲ သတ်မှတ်ပြဌာန်းရန် အစီအစဉ်ရှိ /မရှိ သိလို ကြောင်း” မေးခွန်းနှင့် ပတ်သက်ပြီး ကျွန်တော် ဆက်လက်ဖြေကြားသွားပါမယ်။ နိုင်ငံ့ဝန်ထမ်းများတာဝန်အရ ခရီးသွားလာကြရာမှာ မြန်မာ နိုင်ငံခရီးစရိတ်လက်စွဲ အရ ခရီး စရိတ်များကို ခံစားကြရပါတယ်။ ခရီးစရိတ်ဆို တာဟာ ဖြည့်စွက်စရိတ်တစ်မျိုးဖြစ်ပြီးတော့ အများပြည်သူ အကျိုးအတွက် တာဝန်ဖြင့်ခရီးသွားလာရတဲ့ နိုင်ငံ့ဝန်ထမ်းကို ခွင့်ပြု ထုတ် ပေးသောစရိတ် ဖြစ်ပါတယ်။ ၁၉၂၂ ခုနှစ်၊ မြန်မာနိုင်ငံခရီးစရိတ်လက်စွဲ အပိုဒ် ၃ (၁) မှာ ခရီး စရိတ်တစ်ရပ်ကို ခံစားရာမှာ လက်ခံရရှိသူအတွက် အမြတ်အစွန်းမဖြစ်စေရ ဟူသော ပြဋ္ဌာန်း ချက်ပါရှိပြီး ဖြစ်ပါတယ်။ ထို့အပြင် နိုင်ငံ့ဝန်ထမ်းများ တာဝန်အရခရီးသွားလာကြရာမှာ မြန်မာနိုင်ငံခရီးစရိတ် လက်စွဲအရ ခရီးစရိတ်နှင့် ခရီးသွား နေ့တွက်စရိတ်တွေကို ထုတ်ယူခံစားခွင့်ရှိပါတယ်။ ခရီး သွား လာရာမှာလည်း ပြောင်းရွှေ့ခြင်း၊ နယ်လှည့်ခရီးထွ က်ခြင်း၊ စစ်ဆေးရေး ခရီးထွက်ခြင်း နှင့် သင်တန်းတက်ရောက်ခြင်းများ ဆောင်ရွက်ကြရာမှာ ခရီးအမျိုးအစားအလိုက် ကုန်ကျစရိတ်များ ဖြစ်သည့် ယာဉ်စရိတ် (conveyonce Allowance)၊ ပုံသေခရီးစရိတ် (Fixed Travelling Allowance), @Eglio cos (Milage Allowance)i weup: (Fares)i sapfizmjošos (Actual Travelling Allowance) $© 6$.ozado losop: (Daily Allowance) ထုတ်ယူခံစားကြရပါတယ်။ မြန်မာနိုင်ငံခရီးစရိတ်လက်စွဲအရ ဝန်ထမ်းအမျိုးအစားအလိုက် အများပြည်သူသုံး (Public Conveyonces) ဖြစ်တဲ့ မီးရထား၊ သင်္ဘောတို့ဖြင့် ခရီးသွားလာရာမှာလည်း ခရီး စရိတ်ခံစားခွင့်များကို ဘဏ္ဍာရေးနှင့်အခွန်ဝန်ကြီးဌာနကနေပြီးတော့ ၁၉၉၆ ခုနှစ်၊ အောက်တိုဘာလ ၁၃ ရက် နေ့မှာ ပြင်ဆင်သတ်မှတ်ပေးခဲ့ပါတယ်။ ဒါ့အပြင် အများပြည်သူသုံးယာဉ်မရှိတဲ့ ဒေသများမှာလည်း ခရီးသွားလာရပါက တိုင်း ဒေသကြီး သို့မဟုတ် ပြည်နယ်အစိုးရအဖွဲ့များမှ သတ်မှတ်ပေးထားတဲ့ မော်တော်ယာဉ်ခ နှုန်းထားများအတိုင်း မြန်မာနိုင်ငံ ခရီးစရိတ်လက်စွဲတွင် သတ်မှတ်ပြဋ္ဌာန်းချက်ပါအတိုင်း အဆနှုန်းဖြင့် ခံစားခွင့်ရှိပါတယ်။ တိုင်းဒေသကြီး/ ပြည်နယ်အစိုးရအဖွဲ့များမှ မော်တော်ယာဉ် နှုန်းများသတ်မှတ်ထားခြင်း မရှိတဲ့ဒေသများ၌ ခရီးသွားလာရပါက မြန်မာနိုင်ငံခရီး စရိတ် လက်စွဲပါ သတ်မှတ်ချက်များအတိုင်း အမှန်ကုန်ကျတဲ့ မော် တော်ယာဉ်ခနှင့် နေ့တွက်စရိတ်များ ကို ခံစားခွင့်ရှိပါတယ်။ မီးရထား၊သင်္ဘောနှင့်မော်တော်ယာဉ်များ မပေါက်ရောက်တဲ့ဒေသများမှာ အကြောင်း အမျိုးမျိုးကြောင့် လေယာဉ်ဖြင့်ခရီးသွားလာရပါက မြန်မာနိုင်ငံခရီးစရိတ်လက်စွဲ အပိုဒ် (၆၃) B မှာ ဖွင့်ဆိုထားတဲ့ ပြဋ္ဌာန်းချက်နှင့်အညီ အမှန်ကုန်ကျသည့် လေယာဉ်ခနှင့် နေ့တွက်စရိတ်တို့ကို ခံစားခွင့်ပြုပေးထားပါသည်။ ဒါ့ပြင် ပြည်သူ့ဝန်ထမ်းများ တာဝန်ဖြင့်ခရီးသွားလာရာမှာ ခံစားခွင့်ရှိတဲ့ နေ့တွက် စရိတ် နှုန်းထားများကိုလည်း မြန်မာနိုင်ငံခရီးစရိတ်လက်စွဲပါ နှုန်းထားများအတိုင်း ၁၉၇၉ ခုနှစ် အထိ ခံစားခွင့်ပြုခဲ့ပြီး ယခင် နိုင်ငံတော်ကောင်စီရဲ့ ၁၂.၆.၁၉၇၉ ရက်စွဲပါ အမိန့်ကြော် ငြာစာ အမှတ်၊ ၄၀/၇၉ ဖြင့် နေ့တွက်စရိတ်နှုန်းကို တစ်ပြေးညီ ၁၀ ကျပ်နဲ့ ပြင်ဆင်သတ်မှတ် ခဲ့ပါတယ်။ ယခင်စီမံကိန်းနှင့် ဘဏ္ဍာရေးဝန်ကြီးဌာနမှ ၂၀.၄.၁၉၈၉ ရက်စွဲပါ အမိန့်ကြော်ငြာစာ အမှတ် ၄၂/၈၉ နဲ့ ခရီးသွားနေ့တွက်စရိတ်နှုန်းကို ၁၅ ကျပ် ပြင်ဆင်သတ်မှတ်ခဲ့ပြီးတော့ ဘဏ္ဍာရေးနှင့် အခွန်ဝန်ကြီး ဌာနကနေပြီးတော့ ၃၀.၉.၂၀၁၀ ရက်စွဲပါ အမိန့်ကြော်ငြာစာ အမှတ်၂၁၆/၂၀၁၀ဖြင့် ခရီးသွားနေ့တွက်စရိတ်ကို ကျပ် ၁၁၀၀ ထိ ပြင်ဆင်သတ်မှတ်ခဲ့ပါတယ်။ အထက်ပါ ခရီးသွားနေ့တွက်စရိတ်နှုန်းအား ခရီးသွားလာခွင့်အမိန့် (Movement Order) နဲ့ တာဝန်နှင့်ခရီးသွားသည့်ဝန်ထမ်းများကိုသာ ခွင့်ပြုရန်ဖြစ်ပြီးတော့ ကိုယ်ရေး ကိုယ်တာကိစ္စဖြင့် ခရီးသွား ရောက်ခြင်းကို တာဝန်အဖြစ် သတ်မှတ်ခြင်းမပြုရန်အတွက် ဝန်ကြီး ဌာနများမှ ကြပ်မတ်ဆောင်ရွက်လျက်ရှိကြပါတယ်။ မြန်မာနိုင်ငံခရီးစရိတ်လက်စွဲဟာ စည်ပင်သာယာရေးနယ်နိမိတ်အတွင်း ခရီးသွား ခြင်း မဟုတ်ဘဲနဲ့ အစိုးရဌာန / အဖွဲ့အစည်းများမှာ တာဝန်ထမ်းဆောင်နေသောဝန်ထမ်းများ ဌာနချုပ် (Head Quarter) က နေပြီးတော့အခြားဒေသများသို့ တာဝန်အရ ခရီးသွားလာ ခြင်းအတွက် ခရီးစရိတ်နှင့် နေ့တွက်စရိတ်များကို ပြဌာန်းထားခြင်းဖြစ်ပါတယ်။ ဝန်ထမ်းတစ်ဦး ရဲ့ တာဝန်ကျရုံးစိုက်ရာဒေသသည် ယင်းဝန်ထမ်း၏ဌာနချုပ် (Head Quarter) ဖြစ်ပါတယ်။ သို့ပါ၍ နိုင်ငံ့ ဝန်ထမ်းများတာဝန်အရ ခရီးသွားလာကြ ရာမှာ မြန်မာနိုင်ငံခရီးစရိတ် လက်စွဲပါ သတ်မှတ်ပြဋ္ဌာန်းချက်များအတိုင်း အမှန်ကုန်ကျတဲ့ခရီးစရိတ်ကို ထုတ်ယူနိုင်ပြီး၊ ခရီး သွား နေ့တွက်စရိတ်နှုန်းထားကိုလည်း ကျပ် ၁၁၀၀-ပြင်ဆင်ပြီး ဖြစ်ပါသဖြင့် မြန်မာနိုင်ငံ ခရီးစရိတ်လက်စွဲကို ပြင်ဆင်ရေးဆွဲသတ်မှတ်ပြဋ္ဌာန်းရန် အစီအစဉ်မရှိသေးပါကြောင်း ဖြေကြား အပ်ပါတယ် ခင်ဗျား။ လေးစားအပ်ပါတဲ့ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော် စစ်ကိုင်းတိုင်းဒေသကြီး၊ “နာဂ”ကိုယ်ပိုင်အုပ်ချုပ်ခွင့်ရဒေသ၊ မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးမြတ်ကို မေးမြန်းတဲ့ လမ်းပန်းဆက်သွယ်ရေးခက်ခဲသောဒေသများ တွင် တာဝန် ထမ်းဆောင်နေကြတဲ့ နိုင်ငံ့ဝန်ထမ်းများအတွက် သီးခြားထောက်ပံ့စရိတ် သို့မဟုတ် ရှားပါးစရိတ် သို့မဟုတ် အထူးအခွင့်အရေးများပေးနိုင်ရေးမေးခွန်းနှင့် ပတ်သက်ပြီးတော့ ဆက်လက်ဖြေကြားသွားပါမယ်ခင်ဗျား။ ၁၉၇၉ ခုနှစ်၊ ဇွန်လ (၁) ရက်နေ့မှစပြီးတော့ ဒေသစရိတ်ခံစားခွင့်ရှိသည့် မြို့နယ်များ ကို လူမှုရေးအခက်အခဲဆုံးအဆင့်နှင့် လူမှုရေးခက်ခဲသောအဆင့်ဆိုပြီး တော့ နှစ်ဆင့်ခွဲခြား သတ်မှတ်ခဲ့ပြီးတော့ အဆိုပါဒေသများမှာ တာဝန်ထမ်းဆောင်ကြသည့် ဝန်ထမ်းများသည် ဒေသ စရိတ်များ ခံစားခွင့် ရရှိခဲ့ပါတယ်။ လူမှုရေးအခက်အခဲဆုံးအဆင့် မြို့နယ်များမှာ တာဝန်ထမ်းဆောင်ကြသည့် ဝန်ထမ်းများ သည် လစာ အနည်းအများအလိုက် လစာ၏ ၁၀ ရာခိုင်နှုန်း မှ ၂၅ ရာခိုင်နှုန်းအထိ ဒေသစရိတ် ခံစားရပြီး၊ လူမှုရေးခက်ခဲတဲ့ မြို့နယ်များမှာ တာဝန် ထမ်းဆောင်ကြတဲ့ ဝန်ထမ်းများ ဟာ လစာ၏ ၈ ရာခိုင်နှုန်း ကနေပြီး ၂၀ ရာခိုင်နှုန်းအထိ ဒေသစရိတ် ခံစားကြရပါတယ်။ ၁၉၈၉ ခုနှစ်၊ ဇူလိုင်လ ၁၂ ရက်နေ့မှစပြီး နယ်စပ်ဒေသဖွံ့ဖြိုးရေးလုပ်ငန်းများ ဆောင်ရွက်ကြသည့် ဝန်ထမ်းများအား ထိုဝန် ထမ်းလစဉ်ထုတ်ယူရရှိသည့် လစာနှင့် ညီမျှသော ငွေကို အထူးလစာအဖြစ် ထုတ်ယူခွင့်ပေးခဲ့ပါတယ်။ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီလက်ထက်မှာ နယ်စပ်ဒေသ နှင့် တိုင်းရင်းသား လူမျိုးများရဲ့ ဖွံ့ဖြိုးတိုးတက်ရေးကို အရှိန်အဟုန်နဲ့ဆောင်ရွက်နိုင်ရန် နယ်စပ် ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်မှု အကောင်အထည်ဖော်ရေး ဗဟိုကော်မတီ၊ လုပ်ငန်းကော်မတီနဲ့ ဒေသဆိုင်ရာလုပ်ငန်း ကော်မတီများ ဖွဲ့စည်းပြီး ၁၉၈၉ ခုနှစ်မှစတင်၍ အကောင်အထည်ဖော် ဆောင်ရွက်ခဲ့ပါတယ်။ လမ်းတံတား လုပ်ငန်းဆပ်ကော်မတီ၊ သယ် ယူ ပို့ဆောင်ရေးလုပ်ငန်းဆပ်ကော်မတီ၊ ကျန်းမာရေးလုပ်ငန်းဆပ်ကော်မတီ၊ ပညာရေးလုပ်ငန်း ဆပ်ကော်မတီ၊ စိုက်ပျိုးရေးလုပ်ငန်းဆပ်ကော်မတီ၊ သစ်တောလုပ်ငန်းဆပ်ကော်မတီ၊ မွေးမြူရေး လုပ်ငန်းဆပ်ကော်မတီ၊ ကုန်သွယ်ရေးလုပ်ငန်းဆပ်ကော်မတီ၊ စွမ်းအင်လုပ် ငန်းဆပ်ကော်မတီ၊ ပြည်သူ့ဆက်ဆံရေးလုပ်ငန်းဆပ်ကော်မတီ၊ သတ္တု ရှာ ဖွေတူးဖော်ရေး လုပ်ငန်းဆပ်ကော်မတီ၊ ဆက်သွယ်ရေးလုပ်ငန်းဆပ်ကော်မတီ၊ အိမ်ရာဆောက်လုပ်ရေး လုပ်ငန်းဆပ်ကော်မတီ၊ စီမံခန့်ခွဲ ရေးနှင့်ဘဏ္ဍာရေးလုပ်ငန်းဆပ်ကော်မတီ၊ သာသနာရေး လုပ်ငန်းဆပ်ကော်မတီ၊ ပြည်ထဲရေး ဆိုင်ရာလုပ်ငန်းဆပ်ကော်မတီ၊ လူမှုဝန်ထမ်းနှင့်သမဝါယမ လုပ်ငန်းဆပ်ကော်မတီများ ဖွဲ့စည်း ပြီးတော့ သက်ဆိုင်ရာလုပ်ငန်းများကို ဆောင်ရွက်ခဲ့ကြပါ တယ်။ ဗဟိုကော်မတီ၊ လုပ်ငန်းကော်မတီများနဲ့ ဆပ်ကော်မတီအသီးသီးတို့သည် နယ်စပ် ဒေသနှင့် တိုင်းရင်းသားလူမျိုးများရဲ့ ဖွံ့ဖြိုးတိုးတက် ရေးကို ၁၉၈၉ ခုနှစ်မှ စတင်ကြိုးပမ်း အကောင်အထည်ဖော်ခဲ့ရာ ယခုအခါမှာ နယ်စပ်ဒေသများမှာ လမ်းများ၊ တံတားများ၊ ကျောင်း များ၊ ဆေးရုံများ၊ ဆက်သွယ်ရေးရုံးများ၊ စီးပွားကုန်သွယ်ရေးရုံးများ၊ မြို့သစ်များ တည်ဆောက် ပေးနိုင်ခဲ့ပြီဖြစ်တဲ့အပြင် စိုက်ပျိုးရေး၊ မွေးမြူရေး၊ သမဝ ါယမလုပ်ငန်းနဲ့ရေရရှိရေး၊ လျှပ်စစ်မီးရရှိရေး လုပ်ငန်းများကိုပါ ဆောင်ရွက်ပေးနိုင်ခဲ့ပြီ ဖြစ်ပါတယ်။ ၁၉၈၉-၉၀ ဘဏ္ဍာရေး နှစ်မှ ၂၀၁၁-၂၀၁၂ ဘဏ္ဍာရေးနှစ် ဇူလိုင်လကုန်အထိ နယ်စပ်ဒေသနှင်. တိုင်းရင်းသား လူမျိုးများရဲ့ ဖွံ့ဖြိုးတိုးတက်မှုလုပ်ငန်း များအတွက် နယ်စပ်ဒေသဖွံ့ဖြိုး ရေးရန်ပုံငွေနဲ့ ကျပ် ၁၄၄.၁၀၀ ဘီလီယံ၊ ဝန်ကြီးဌာနရန်ပုံငွေနဲ့ ကျ ပ် ၂၈၉.၈၈၆ ဘီလီယံ၊ စုစုပေါင်း အသုံးစရိတ် ကျပ် ၄၃၃.၉၈၆ ဘီလီယံဖြင့် ကျခံဆောင်ရွက်ပေးခဲ့ပါတယ်။ ၂၀၀၀ ပြည့်နှစ်၊ ဧပြီလ (၂၁) ရက်မှစပြီးတော့ အစိုးရဝန်ထမ်းများရဲ့ လစာများကို တိုးမြှင့်ပေးခဲ့ပါတယ်။ သို့ဖြစ်တဲ့အတွက် နယ် စပ်ဒေသဖွံ့ဖြိုးရေးလုပ်ငန်းများဆောင်ရွက်ရန် တာဝန်ကျတဲ့ ဝန်ထမ်းများ ဟာလည်း တိုးမြှင့်လစာနှုန်းများကို ခံစားခွင့် ရရှိကြပြီဖြစ်သဖြင့် လစာ ၏ ၂၅ ရာခိုင်နှုန်းကို အထူးလစာအဖြစ် ထုတ်ယူခွင့်ပြုခဲ့ပါတယ်။ ၂၀၀၆ ခုနှစ်မှစပြီးတော့ ဝန်ထမ်းများရဲ့ လစာကို ထိုက်ထိုက်တန်တန် တိုးမြှင့်ပေးခဲ့ရာ မှာ နယ်စပ်ဒေသများမှာလည်း ဖွံ့ဖြိုးတိုးတက်မှုများ ရရှိနေပြီဖြစ်တဲ့အတွက် နယ်စပ်ဒေသ ဖွံ့ဖြိုး ရေး လုပ်ငန်းများဆောင်ရွက်ရန် သွားရောက်တာဝန်ထမ်းဆောင်ကြတဲ့ ဝန်ထမ်းများအနေ နဲ့ နေ့စားအလုပ်သမားများအား အထူး လစာ၊ နေ့တွက်စရိတ်၊ လုပ်ခနဲ့ အထူးလုပ်ခများ ခံစားခွင့် အစား အခြားဝန်ထမ်းများနည်းတူ တိုးမြှင့်လစာနှုန်း များနှင့် နေ့စားလုပ်ခနှုန်းများ ကိုသာ ခံစား ခွင့်ပြုခဲ့ပါတယ်။ ဒါ့အပြင် နိုင်ငံ့ဝန်ထမ်းများတာဝန်နဲ့ ခရီးသွားလာရေးနဲ့ပတ်သက်ပြီး ခရီးစရိတ် နည်း ဥပဒေအပိုဒ် (၇) ပါ သတ်မှတ်ပြဋ္ဌာန်းချက်များနှင့်အညီ ခရီးစရိတ်အမျိုးအစား (၆) မျိုး ဖြစ်တဲ့ ယာဉ်စရိတ်၊ ပုံသေခရီးစရိတ်၊ နေ့တွက်စရိတ်၊ မိုင်နှုန်းစရိတ်၊ ယာဉ်ခများနှင့် အမှန် ကုန်ကျစရိတ်များကို ခံစားခွင့်ပြုထားပါတယ်။ မော်တော်ယာဉ်နဲ့ ခရီးသွားလာရာမှာ လည်း အမှန်ကုန်ကျတဲ့ မော်တော်ယာ ၌စရိတ်ကို ခွင့်ပြုခြင်း၊ တာဝန်ကျရာ ဌာနချုပ်မှ ပြောင်းရွှေ့တဲ့ မည်သည့်ဒေသကိုမဆို ထွက်ခွာရသော နေ့တစ်နေ့ စီအတွက် တူညီသောနေ့တွက်စရိတ်များ ခံစားခွင့်ပြုခြင်း၊ ဝန်ထမ်းနှင့်အတူပါရှိတဲ့ ကိုယ်ပိုင်ပစ္စည်းများ၊ မိသားစုဝင်များအတွက် အမှန် ကုန်ကျသည့်ခရီးစရိတ်နှင့် တန် ဆာခများ၊ ပစ္စည်းသယ်ဆောင်ခများကို ခွင့်ပြု ပေးထားပါသည်။ နာဂကိုယ်ပိုင်အုပ်ချုပ်ခွင့်ရဒေသမှာ တာဝန်ထမ်းဆောင်နေတဲ့ ဝန်ထမ်းများတာဝန်အရ သွားလာရတဲ့ ဆင်သေ - လဟယ်-ဒုံဟီး ခရီးစဉ်မှာ ကုန်ကျတဲ့ ခရီးစရိတ်အတွက် သက်ဆိုင်ရာ ဝန်ထမ်းများမှ တောင်းခံသည့် အမှန်ခရီးစရိတ် ကုန်ကျငွေများကိုလည်း ဌာနအဖွဲ့အစည်းများမှ ပုံမှန်ခွင့်ပြု ပေးလျက် ရှိပါ တယ်။ ယခုအခါမှာ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံ အခြေခံဥပဒေအရ ပြည်ထောင်စုအစိုးရနှင့် တိုင်းဒေသကြီး / ပြည်နယ်အစိုးရများ ဖွဲ့စည်းခဲ့ပြီး ဖြစ်ပါတယ်။ ပြည်ထောင်စုသမ္မတ မြန်မာနိုင်ငံ တော် ဖွဲ့စည်းပုံ အခြေခံဥပဒေ ပုဒ်မ ၅၆ အရ ကိုယ်ပိုင်အုပ်ချုပ်ခွင့်ရတိုင်းနှင့် ကိုယ်ပိုင်အုပ်ချုပ်ခွင့်ရ ဒေသများကို လည်းသတ်မှတ်ပေးခဲ့ပြီး ဖြစ်ပါတယ်။ လမ်းပန်းဆက်သွယ်ရေး ခက်ခဲသောဒေသများမှာ တာဝန်ထမ်းဆောင်လျက်ရှိတဲ့ နိုင်ငံ့ဝန်ထမ်းများအနေနဲ့ တာဝန်အရခရီးသွားလာရာ မှာ ခရီးစရိတ် နည်းဥပဒေအရ အမှန် ကုန်ကျတဲ့ ခရီးစရိတ်များကို ခံစားခွင့်ပြုထား ပါတယ်။ သို့ရာတွင် ဒေသစရိတ်များ ကြီးမြင့်တဲ့ အတွက် သီးခြားထောက်ပံ့စရိတ် သို့မဟုတ် ရှားပါးစရိတ် သို့မဟုတ် အထူးအခွင့်အရေးများ ပေးရန်လိုအပ်ပါက သက်ဆိုင်ရာ တိုင်းဒေသကြီး/ ပြည်နယ် အစိုးရများကို ညှိနှိုင်းတင်ပြ ဆောင် ရွက်ပေးသွားရန်ဖြစ်ကြောင်း ဖြေကြားအပ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဆက်လက်ပြီး ကျွန်တော် ကချင် ပြည်နယ်၊ မဲဆန္ဒနယ်အမှတ် (၆)မှ အမျိုးသားလွှတ်တော်ကိုယ်စားလှယ် ဦးဖေသောင်းရဲ့ ကချင် ပြည်နယ်၊ မိုးညှင်းခရိုင်၊ ဟိုပင်မြို့ နယ်ခွဲမှာ ပြည်သူလူထုများ၊ အစိုးရဝန်ထမ်းများ၊ တပ်မတော် ဝန်ထမ်းများ၊ ပင်စင်စားဝန်ထမ်းများအတွက် ငွေ သွင်း၊ ငွေထုတ်ခြင်းလုပ်ငန်းများ အတွက် အဆင်ပြေချောမွေ့စေဖို့ မြန်မာ့စီးပွားရေးဘဏ်ခွဲတစ်ခု ဖွင့်လှစ်ပေးနိုင်ရန် သတ်မှတ်ပေးနိုင်မှု ရှိ/မရှိ မေးမြန်းလာမှုအပေါ် ရှင်းလင်းဖြေကြား သွားပါမယ်။ ဘဏ္ဍာရေးနှင့်အခွန်ဝန်ကြီးဌာနအနေနဲ့ နိုင်ငံတော်အတွင်း အစိုးရဌာနများ၊ အဖွဲ့ အစည်းများ၊ ပြည်သူလူထုများရဲ့ ငွေကြေးဝန်ဆောင်မှုလုပ်ငန်းများကို ဆောင်ရွက်ပေးနိုင် ဖို့ အတွက် မြန်မာ့စီးပွားရေးဘဏ်ရဲ့ ဘဏ်ခွဲများကို မြန်မာနိုင်ငံတစ်ဝန်းလုံးမှာ ဖြန့်ကျက် ဖွဲ့စည်း ဖွင့်လှစ်ပေးထားပြီး ဘဏ်လုပ်ငန်းဝန်ဆောင်မှု များကို အဆင်ပြေအောင် ဆောင်ရွက်ပေး လျက် ရှိပါတယ်။ မြန်မာ့စီးပွားရေးဘဏ်ခွဲများဟာ နိုင်ငံတော်ရဲ့ ပြည်တွင်းဘဏ်လုပ်ငန်းများကို အဓိက ထားဆောင်ရွက်ပေးနေပြီး ရုံးချုပ်နဲ့ ပြည်နယ်/တိုင်းဒေသကြီးရုံးစိုက်ရာ မြို့ကြီးများ၊ ခရိုင် အဆင့်မြို့ကြီးများ၊ ဒေသဖွံ့ဖြိုးမှုနှင့် လမ်းပန်းဆက်သွယ်ရေးအခြေအနေ ကောင်းမွန်တဲ့ မြို့နယ် များမှာ မြို့နယ်ဘဏ်ခွဲနဲ့ ဘဏ်ငွေတိုက်ခွဲများကို ဖွင့်လှစ်ပေးလျက်ရှိပါတယ်။ ယနေ့အထိ ပြည်နယ် /တိုင်းဒေသကြီးများ ရုံးစိုက်ရာ မြို့ကြီးများအပါအဝင် ခရိုင် အဆင့် ဘဏ်ခွဲ (၄၇)ခု၊ မြို့နယ်အဆင့် ဘဏ်ခွဲ(၂၀၀)၊ ဘဏ်ငွေတိုက်ခွဲ (၂၂)ခုနဲ့ ငွေစုဘဏ်ရုံးခွဲ (၁၀) ရုံး စုစုပေါင်း ငွေကြေးလက်ခံဆောင်ရွက်ပေးလျက်ရှိတဲ့ ဘဏ်ခွဲပေါင်း (၃၀၆)ခု ဖွင့်လှစ် ထားပြီး ဖြစ်ပါတယ်။ ယခု ကချင်ပြည်နယ်အတွင်း ပြည်နယ်ရုံးစိုက်ရာ မြို့ဖြစ်တဲ့ မြစ်ကြီးနားမြို့ နှင်. ခရိုင် အဆင့်မြို့နယ်များဖြစ်တဲ့ ပူတာအို၊ ဗန်းမော်တို့မှာ ခရိုင်ဘဏ်ခွဲများအပြင် မြို့နယ်အဆင့် ဘဏ်ခွဲ များအဖြစ် မိုးကောင်း၊ မိုးညှင်း၊ ဝိုင်းမော်၊ တနိုင်း၊ ဖားကန့်၊ မချမ်းဘော၊ ရွှေကူ၊ မိုးမောက်၊ မန်စီ မြို့များမှာလည်းကောင်း၊ ဘဏ်ငွေတိုက်ခွဲအဖြစ် ဆွမ်ပရာဘွမ်၊ ချီဖွေ၊ နန်းယွန်း၊ နောင်မွန်း မြို့များမှာလည်းကောင်း ဖွင့်လှစ်ပေးထားပြီး ဖြစ်ပါတယ်။ လွှတ်တော်ကိုယ်စားလှယ်ကြီး ဦးဖေသောင်း မေးမြန်းတဲ့ ဟိုပင်မြို့နယ်ဟာ မိုးညှင်းမြို့ နဲ့ မိုးကောင်းမြို့နယ်ကြားဒေသရှိ အစိုးရဌာနများနဲ့ ပြည်သူများ ငွေကြေးဝန်ဆောင်မှု အဆင်ပြေ စေရန် တင်ပြခြင်းဖြစ်တဲ့အတွက် ကောင်းမွန်သင့်လျော်ကြောင်း တွေ့ရှိရပါတယ်။ သို့သော်လည်း ဟိုပင်မြို့ဟာ မိုးညှင်းမြို့နဲ့ (၁၈)မိုင် ခန့်ကွာဝေးပြီး ဟိုပင်မြို့နယ် အတွင်းမှာ တပ်ရင်းတပ်ဖွဲ့(၄)ခု၊ ဌာနဆိုင်ရာ (၁၉)ခုသာရှိပြီး မိုးညှင်းဘဏ်ခွဲမှာ ဌာနဆိုင်ရာ စာရင်း(၄)ခု ဖွင့်လှစ်ထားပြီး ဆက်သွယ်ဆောင်ရွက်နေကြောင်း စိစစ်တွေ့ရှိရပါတယ်။ ရထား လမ်းနဲ့ ကားလမ်းများရှိတဲ့အတွက်လည်း လွယ်ကူအဆင်ပြေမှုကြောင်း တွေ့ရှိရပါတယ်။ ဘဏ္ဍာရေးနှင့်အခွန်ဝန်ကြီးဌာနအနေနဲ့ မိမိဌာနရှိတဲ့ ဝန်ထမ်းအင်အား၊ နယ်မြေ ဒေသအခြေအနေ၊ ကုန်ကျမှုစရိတ်စက၊ ငွေကြေးလွယ်ကူစွာ သယ်ယူပို့ဆောင်နိုင်မှု အခြေအနေ များကို အသေးစိတ်တွက်ဆပြီး ဘဏ်ခွဲ၊ ငွေတို က်ခွဲများကို ဖွင့်လှစ်ပေးလျက် ရှိပါတယ်။ အဲဒီလို ဖွင့်လှစ်ပေးရာမှာ ဘဏ်ရဲ့ အမြတ်အစွန်းကို အဓိကမထားဘဲ ပြည်သူလူထုအတွက် ငွေကြေးဝန် ဆောင်မှုကိစ္စ အဆင်ပြေစေဖို့ ရည်ရွယ်ဆောင်ရွက်ပေးနေတာ ဖြစ်ပါတယ်။ ဒါကြောင့် လတ်တလောအခြေအနေအရ ဟိုပင်မြို့နယ်နဲ့ အနီးဆုံး မိုးညှင်းဘဏ်ခွဲကို အင်အားတိုးချဲ့ပြီးဆောင်ရွက်ပေးလျက်ရှိတဲ့အပြင် မိုးကောင်းဘဏ်ခွဲနဲ့လည်း မဝေးလှတာကြောင့် ဟိုပင်မြို့နယ်မှာ ဘဏ်ခွဲဖွင့်လှစ်ရန်ကိစ္စကို နောင် သင့်တော်တဲ့အချိန်မှာ တင်ပြဆောင်ရွက် ပေး သွားဖို့ စီစဉ်သွားမှာဖြစ်ကြောင်း ပြန်လည်ဖြေကြားအပ်ပါတယ်ခင်ဗျား။ လေးစားအပ်ပါတဲ့ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ နောက်ဆုံး မေးခွန်းဖြစ်တဲ့ ကချင်ပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးဂမ်ဆိုင်းရဲ့ ဝိုင်းမော်မြို့နယ် မြန်မာ့စီးပွားရေးဘဏ်ခွဲမှာ ငွေစုစာအုပ်နဲ့ ငွေစုဆောင်းခွဲမရသည် မှာ အဘယ်ကြောင့်လဲ။ မြန်မာ့စီးပွားရေးဘဏ်ခွဲများတွင် ယခင်ကကဲ့သို့ ပြည်သူများ ပြန်လည်ပြီး ငွေစု ဆောင်းနိုင်ရန် စီစဉ်ပေးနိုင်မှု ရှိ /မရှိ မေးမြန်းလာမှုအပေါ် ကျွန်တော် ဘဏ္ဍာရေးနှင့် အခွန်ဝန်ကြီးဌာန ဒုတိယဝန်ကြီး ဦးဝင်းသန်း နောက်ဆုံးအနေနဲ့ ပြန်လည် ဖြေကြားပေးသွားမှာ ဖြစ်ပါတယ် ခင်ဗျား။ ပထမဦးစွာ ကိုယ်စားလှယ်တော်ကြီးမေးမြန်းတဲ့ ဝိုင်းမော်မြို့ မြန်မာ့စီးပွားရေးဘဏ်ခွဲ မှာ ငွေစုစာအုပ်နဲ့ ငွေစုဆောင်း ခွင့်မရသည်မှာ အဘယ်ကြောင့်နည်း ဆိုတဲ့မေးခွန်းကို ဖြေကြား လိုပါတယ်။ မြန်မာ့စီးပွားရေးဘဏ်ခွဲများဟာ ငွေစုဘဏ်လုပ်ငန်း ဥပဒေပုဒ်မ ၃ ပါ ပြဋ္ဌာန်းချက် များဖြစ်တဲ့ ပြည်သူလူထု၏ ချွေတာစုဆောင်းခြင်း အလေ့အထကို ပြုစုပျိုးထောင်ဖို့၊ လုံခြုံ စိတ်ချ ရတဲ့ ငွေစုနည်းနဲ့ စုဆောင်းကြစေဖို့၊ ငွေအရင်းအနှီးစုဆောင်းခြင်း အလေ့အထတိုးတက်စေဖို့၊ ပြည်သူများ၏ စားဝတ်နေရေး အဆင့် အတန်းတိုးတက်မြင့်မားစေဖို့ဆိုတဲ့ ရည်ရွယ်ချက်များနဲ့ အညီ တစ်နိုင်ငံလုံးမှာရှိတဲ့ မြန်မာ့စီးပွားရေးဘဏ်ခွဲ၊ မြို့နယ်ဘဏ်ခွဲ၊ ဘဏ်ငွေတိုက်ခွဲ၊ ငွေစု ဘဏ် ရုံးခွဲပေါင်း(၂၉၉)ဘဏ်မှာ ငွေစုဘဏ်စာရင်း ဦးရေ စုစုပေါင်း(၆၉၂၈၁၈)ကို ဖွင့်လှစ်ပေး ထားပြီး ဖြစ်ပါတယ်။ အမျိုးသားလွှတ်တော်ကိုယ်စားလှယ်ကြီး တင်ပြချက်အရ ၂၀၁၀ ပြည့်နှစ်နောက်ပိုင်း မှစပြီး ဝိုင်းမော်မြို့နယ်ဘဏ်ခွဲမှာ ငွေ စုစာအုပ်နဲ့ ငွေစု ဆောင်း၍ မရဘဲ မြစ်ကြီးနားဘဏ်သို့ ငွေစုစာအုပ်နဲ့ လွှဲပြောင်းစုဆောင်းရတဲ့အတွက် ပြည်သူများ ငွေစုငွေထုတ်သွားလာရာမှာ အခက် အခဲနှင့် ရင်ဆိုင်ကြုံတွေ့နေရတာကို သိရှိရပါတယ်။ ဝိုင်းမော်မြို့နယ် မြန်မာ့စီးပွားရေးဘဏ်ခွဲရဲ့ ငွေစုဘဏ်လုပ်ငန်းများကို မြစ်ကြီးနား ခရိုင်ဘဏ်ခွဲကို ၂-၄-၂၀၁၀ ရက်နေ့မှစပြီး လွှဲပြောင်းလုပ်ဆောင်ရခြင်းဟာ ဝိုင်းမော်မြို့နှင့် မြစ်ကြီးနားမြို့အကြား ဗလမင်းထင်တံတား ဆောက်လုပ်ပြီးချိန်မှစ၍ လမ်းပန်းဆက်သွယ်ရေး လွယ်ကူကောင်းမွန်ခြင်း၊ ငွေစုတဲ့ ပြည်သူများအနေဖြင့်လည်း မြစ်ကြီးနားမြို့သို့ စီးပွားရေး လုပ်ငန်းအရလည်းကောင်း၊ ပညာရေး၊ လူမှုရေးလုပ်ငန်းအရလည်းကောင်း၊ မပြတ်သွားလာ နေရခြင်း၊ ဝိုင်းမော်မြို့နယ်ဘဏ်ခွဲမှာ ငွေစုဘဏ်အပ်ငွေနှင့် ငွေစုလက်မှတ် ဝယ်ယူအပ်နှံခြင်း နှစ်မျိုးသာဆောင်ရွက်နိုင်သော်လည်း မြစ်ကြီးနားဘဏ် ခွဲမှာ စာရင်းသေအပ်ငွေ အမျိုးအစား ကိုပါ အပ်နှံဆောင်ရွက်နိုင်ခြင်းစတဲ့ အချက်များကြောင့်ပဲ ဖြစ်ပါတယ်။ ဆက်လက်ပြီး အမျိုးသားလွှတ်တော်ကိုယ်စားလှယ်ကြီး မေးမြန်းထားတဲ့ မြန်မာ့ စီးပွားရေးဘဏ်ခွဲများမှာ ယခင်ကကဲ့သို့ ငွေစုစာအုပ်ဖြင့် ပြည်သူများ ပြန်လည်၍ ငွေစုဆောင်း နိုင်ရန် စီစဉ်ပေးနိုင်မှု ရှိ/မရှိ မေးခွန်းနှင့် ပတ်သက်ပြီး ဖြေကြားသွားပါမယ်။ မြန်မာ့စီးပွားရေးဘဏ်အနေနဲ့ ငွေစု ဘဏ် ဥပဒေပုဒ်မ ၃ ပါ ရည်ရွယ်ချက် များနှင့် အညီ ပြည်သူများ လွယ်ကူအဆင်ပြေမှုကို ရှေ့ရှုပြီး ဝိုင်းမော်မြို့နယ်အပါအဝင် မြန်မာ့စီးပွားရေး ဘဏ်ခွဲအားလုံးမှာ ငွေစုဘဏ်စာအုပ်ဖြင့် ပြည်သူများ ငွေ စုဆောင်းနိုင်ရေး ဆောင်ရွက်ပေးရန် ၃၁-၈-၂၀၁၁ နေ့မှာ သက်ဆိုင်ရာ ပြည်နယ် တိုင်းဒေသရုံးကြီးများ၊ ခရိုင်ဘဏ်ခွဲနှင့် မြို့နယ် ဘဏ်ခွဲများကို ညွှန်ကြားခဲ့ပြီး ဖြစ်ပါကြောင်း လေးစားစွာဖြင့် ပြန်လည်ရှင်းလင်းဖြေကြားအပ်ပါ တယ် ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
</section>
<section value="report">	
<report>
<title>အမျိုးသားလွှတ်တော် ပြည်သူ့ငွေစာရင်းကော်မတီ၏ အစီရင်ခံစာကိုမျိုးသားလွှတ်တော်က သဘောတူလက်ခံရန် ပြည်သူ့ငွေစာရင်းကော်မတီဝင်တစ်ဦးက အဆိုတင်သွင်းခြင်းနှင့် အမျိုးသားလွှတ်တော်၏ အတည်ပြုချက်ရယူခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသား လွှတ်တော် ပြည်သူ့ငွေစာရင်းကော်မတီရဲ့ အစီရင်ခံစာနှင့်စပ်လျဉ်း၍ ဆွေးနွေးလိုသည့် ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာထားသော်လည်း အမည် စာရင်းတင်သွင်းသူမရှိသဖြင့်အမျိုးသားလွှတ်တော်ဆိုင်ရာ နည်းဥပဒေ၅၂၊ နည်းဥပဒေခွဲ(ဃ)အရ ပြည်သူ့ငွေစာရင်းကော်မတီရဲ့ အစီရင်ခံစာကို လွှတ်တော်က သဘော တူလက်ခံရန် အဆို ကို တင်သွင်းခြင်းနှင့် အတည်ပြုချက်ရယူခြင်းကို ဆောင်ရွက်မှာဖြစ်ပါတယ်။ အမျိုးသားလွှတ်တော် ပြည်သူ့ငွေစာရင်းကော်မတီအဖွဲ့ဝင် ဦးသိန်းဝင်းက ပြည်သူ့ငွေ စာရင်းကော်မတီ၏ အစီရင်ခံ စာကို အဆိုတင်သွင်းဖို့ ဖြစ်ပါတယ်</speech>
<speech><mp id="57">ဦးသိန်းဝင်း၊ ပြည်သူ့ငွေစာရင်းကော်မတီအဖွဲ့ဝင်)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော်ပြည်သူ့ငွေစာရင်းကော်မတီရဲ့ အစီရင်ခံစာကို အမျိုးသားလွှတ်တော်က အတည်ပြုမှတ်တမ်းတင်ပေးပါရန် အဆိုတင်သွင်းအပ်ပါတယ်ခင်ဗျား။</speech>
<speech type="vicespeaker">အဆိုကို အတည်ပြုရန် လွှတ်တော်ရဲ့ သဘောထားရယူပါမယ်။ ပြည်သူ့ငွေစာရင်းကော်မတီရဲ့ အစီရင်ခံစာကိုအတည်ပြုရန် လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="vicespeaker">လွှတ်တော်က သဘောတူတဲ့အတွက် ပြည်သူ့ငွေစာရင်းကော်မတီ၏ အစီရင်ခံစာကို လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်၊ လွှတ်တော်အခွင့်အရေးကော်မတီ၏အစီရင်ခံစာကို အမျိုးသား လွှတ်တော်က သဘောတူလက်ခံရန် လွှတ်တော်အခွင့်အရေးကော်မတီ အတွင်းရေးမှူးက အဆိုတင်သွင်းခြင်းနှင့် အမျိုးသားလွှတ်တော်၏ အတည်ပြုချက် ရယူခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်များခင်ဗျား။ အမျိုးသား လွှတ်တော် အခွင့်အရေးကော်မတီ၏ အစီရင်ခံစာ နှင့်စပ်လျဉ်း၍ ဆွေးနွေးလိုသည့် ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာထားသော်လည်း၊ အမည် စာရင်းတင်သွင်းသူ မရှိသဖြင့် အမျိုးသားလွှတ်တော်ဆိုင်ရာ နည်းဥပဒေ ၆၅၊ နည်းဥပဒေခွဲ (က) အရ လွှတ်တော်အ ခွင့်အရေးကော်မတီ၏အစီရင်ခံစာကို လွှတ်တော်က သဘောတူလက်ခံရန် အဆိုတင်သွင်းခြင်းနှင့် အတည်ပြုချက်ရယူခြင်းတို့ကို ဆောင်ရွက်မှာ ဖြစ်ပါတယ်။ အမျိုးသား လွှတ်တော် လွှတ်တော်အခွင့်အရေးကော်မတီအဖွဲ့ဝင် ဦးတင်မောင်မြင့်က လွှတ်တော်အခွင့် အရေး ကော်မတီ၏ အစီရင်ခံစာကို အဆိုတင်သွင်းဖို့ ဖြစ်ပါတယ်</speech>
<speech><mp id="92">ဦးတင်မောင်မြင့် (အဖွဲ့ဝင်၊ လွှတ်တော်အခွင့်အရေးကော်မတီ)</mp>အမျိုးသား လွှတ်တော်ဒုတိယဥက္ကဋ္ဌကြီးခင်ဗျား။ အမျိုးသားလွှတ်တော် လွှတ်တော်အခွင့်အရေးကော်မတီ၏ အစီရင်ခံစာကို အမျိုးသားလွှတ်တော်က သဘောတူ လက်ခံရန်အတွက် လွှတ်တော်အခွင့်အရေး ကော်မတီ က အဆိုတင်သွင်းအပ်ပါတယ်ခင်ဗျား။</speech>
<speech type="vicespeaker">အဆိုကိုအတည်ပြုရန်လွှတ်တော်ရဲ့ သဘောထား ရယူပါမယ်။ လွှတ်တော်အခွင့်အရေးကော်မတီ၏ အစီရင်ခံစာကို အတည်ပြုရန် လွှတ်တော်က သဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် လွှတ်တော်အခွင့်အရေးကော်မတီ၏ အစီရင်ခံစာ ကို လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)</speech>
</report>
</section>
</discussion>
<postface>
<title>အမျိုးသားလွှတ်တော် ၂၁ ရက်မြောက်နေ့ အစည်းအဝေးရပ်နား ကြောင်း နှင့် ၂၂ ရက်မြောက်နေ့အစည်းအဝေး ဆက်လက် ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် ဒုတိယပုံမှန်အစည်းအဝေး ၂၁ ရက်မြောက်နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ဒုတိယ ပုံမှန်အစည်းအဝေး ၂၂ ရက်မြေက်နေ့ကို ၂၀၁၁ ခုနှစ် စက်တင်ဘာလ ၂၁ ရက် (ဗုဒ္ဓဟူးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမှာ ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">အမျိုးသားလွှတ်တော်ဒုတိယဥက္ကဋ္ဌကြီး ပြန်လည်ထွက်ခွာပြီ ခင်ဗျား</speech>
<speech type="mc">အမျိုးသားလွှတ်တော်ကိုယ်စားလှယ်များအားလုံး ပြန်လည် ထွက်ခွာနိုင်ပါပြီ ခင်ဗျား</speech>
<p>ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေး ၂၁ ရက်မြောက်နေ့ အစည်းအဝေးကို ၁၄၁၅ နာရီအချိန်တွင် ရပ်နားပါသည်။</p>
</postface>
</transcript>
</doc>
