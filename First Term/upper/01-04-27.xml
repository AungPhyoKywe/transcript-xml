<doc>
<docinfo>
<docno>01-04-27.xml</docno>
<pdf>01-04-27.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော်စတုတ္ထပုံမှန်အစည်းအဝေး (၂၇)ရက်မြောက်နေ့မှတ်တမ်း</title>
<date value='15-08-2012'>၁၃၇၄ ခုနှစ်၊ ဒုတိယဝါဆိုလပြည့်ကျော် ၁၃ ရက် (၂၀၁၂ ခုနှစ်၊ သြဂုတ်လ ၁၅ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် စတုတ္ထ ပုံမှန်အစည်းအဝေး (၂၇)ရက်မြောက်နေ့ အစီအစဉ် ကို နံနက် ၁၁းဝဝ နာရီ အချိန်၌ စတင်ကျင်းပပါသည်အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦး သိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသား လွှတ်တော် စတုတ္ထပုံမှန် အစည်းအဝေးရဲ့ (၂၇)ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၂၇)ရက်မြောက်နေ့မှာ အမျိုးသားလွှတ်တော်ကိုယ်စားလှယ်များ စိစစ်ရေးကော်မတီရဲ့တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၃)ဦးရှိပြီး ဒီကနေ့အစည်းအဝေးကို (၂၁၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ လွှတ်တော် ကိုယ်စားလှယ်ဦးရေ စုစုပေါင်း၏ (၉၅.၀၇)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က) နဲ့ (ဂ)တို့ အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စား လှယ်များခင်ဗျား။ အမျိုးသား လွှတ်တော်ဆိုင်ရာ နည်း ဥပဒေ ၄၊ နည်းဥပဒေခွဲ (ခ)အရ ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေးရဲ့ (၂၇)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော် ဆိုင်ရာနည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေခွဲငယ်(၁)အရ ခွင့်ပန်ကြားလိုတဲ့ လွှတ်တော် ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော်ကိုယ်စားလှယ် တစ်ဦးကသော်လည်းကောင်း ခွင့်ပန်ကြား ရမှာဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော် ကိုယ်စားလှယ်များ ရှိလျှင် ယခု ခွင့်ပန်ကြားဖို့ ဖြစ်ပါတယ်။</speech>
<speech type="speaker">ဦးညွန့်လှိုင်၊ ဧရာဝတီတိုင်းဒေသကြီး မဲဆန္ဒနယ်အမှတ်(၄) တင်ပြဖို့ ဖြစ်ပါတယ်</speech>
<speech><mp id="160">ဦးညွန့်လှိုင်၊ ဧရာဝတီတိုင်းဒေသကြီး မဲဆန္ဒနယ်အမှတ်၄)</mp>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာဌေးဝင်း ဟာ ကိုယ်တိုင်ဆောင်ရွက်ရန်ကိစ္စများ ရှိပါသဖြင့် ၁၅-၈-၂၀၁၂ နေ့ တစ်ရက်အား ခွင့်အဖြစ် သတ်မှတ် ပေးပါရန် လေးစားစွာ တင်ပြအပ်ပါတယ်၊ ယင်း၏ကိုယ်စား ဧရာဝတီတိုင်းဒေသကြီး မဲဆန္ဒနယ် အမှတ်(၄)မှ အမျိုးသားလွှတ်တော်ကိုယ်စားလှယ် ဦးညွှန့် လှိုင် က ခွင့်ပန်ကြားအပ်ပါတယ်။ ကျေးဇူးတင်ပါတယ်။</speech>
<speech type="speaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါက်တာမြတ်ဉာဏစိုး တင်ပြဖို့ ဖြစ်ပါတယ်</speech>
<speech><mp id="136">ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်၄)</mp>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ မကွေးတိုင်းဒေသကြီး မဲဆန္ဒနယ် ၊ အမှတ်(၆)မှ အမျိုးသားလွှတ်တော်ကိုယ်စားလှယ် ဦးစိုးမြင့် ဟာ နေမကောင်းပါ သဖြင့် ယနေ့ ၁၅-၈-၂၀၁၂ ရက်နေ့တစ်ရက်အား ခွင့်အဖြစ် သတ်မှတ်ခွင့်ပြု ပေးနိုပ်ရန် ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ကျွန်တော် ဒေါက်တာမြတ်ဉာဏစိုး မှ ဦးစိုးမြင့် ၏ကိုယ်စား လေးစားစွာ ခွင့်ပန်ကြားတင်ပြအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဦးတင်ယု ရန်ကုန်တိုင်းဒေသကြီး မဲဆန္ဒနယ်အမှတ် (၁၁) တင်ပြဖို့ ဖြစ်ပါတယ်</speech>
<speech><mp id="143">ဦးတင်ယု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကချင်ပြည်နယ် မဲဆန္ဒနယ်အမှတ်(၁၁)မှ ဦးစံထွန်း သည် နေမကောင်းဖြစ်နေပါသဖြင့် ၁၅-၈-၂၀၁၂ မှ ၁၇-၈-၂၀၁၂ နေ့အထိ အမျိုးသား လွှတ်တော် အစည်းအဝေး မတက်ရောက်နိုင်ခြင်းအား ခွင့်(၃)ရက် သတ်မှတ်ပေးနိုင်ပါရန် ရန်ကုန်တိုင်းဒေသကြီး မဲဆန္ဒနယ်အမှတ် (၁၁)မှ ကျွန်တော် ဦးတင်ယု က ဦးစံထွန်း ကိုယ်စား ခွင့်ပန်ကြားအပ်ပါတယ်ခင်ဗျား။</speech>
<speech type="speaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များအစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေး (၂၇)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၈)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၃) ဦး ဖြစ်၍ လွှတ်တော်က ခွင့်ပန်ကြား၍ ခွင့်ပြု ထားသူ စုစုပေါင်း (၁၁)ဦး ဖြစ်ပြီး ခွင့်မဲ့ ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေ ခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ် များခင်ဗျား။ လွှတ်တော် သို့ အမျိုးသားလွှတ်တော် ကိုယ်စားလှယ်များ မေးမြန်းထားတဲ့ ကြယ်ပွင့် ပြထားသော မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။</speech>
<title>ရပ်ကွက်ကျေးရွာအုပ်စုပြည်သူ့ကောင်စီအ ဆင့်ဆင့်တွင် သက်တမ်းပြည့် တာဝန် ထမ်းဆောင်ခဲ့ ကြသည့် ဥက္ကဋ္ဌ အတွင်းရေးမှူးများ၏ နိုင်ငံရေးပင်စင် လျှောက်ထားရာတွင် တိုးမြှင့် နိုင်ငံရေး ပင်စင်လစာများ ရရှိနိုင်မည့်အချိန်ကို သိရှိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ မကွေးတိုင်း ဒေသကြီး မဲဆန္ဒနယ်အမှတ် (၉)မှ ဦးသော်ဇင်ဦး က ရပ်ကွက်ကျေးရွာအုပ်စု ပြည်သူ့ကောင်စီအဆင့်ဆင့်တွင် သက်တမ်းပြည့်တာဝန် ထမ်းဆောင်ခဲ့ကြသည့် ဥက္ကဋ္ဌ အတွင်းရေးမှူးများ၏ နိုင်ငံရေးပင်စင် လျှောက်ထား ရာတွင် တိုးမြှင့် နိုင်ငံရေးပင်စင်လစာများ ရရှိနိုင်မည့်အချိန်ကို သိရှိလိုခြင်းနှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="93">ဦးသော်ဇင်ဦး၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များအားလုံး ကိုယ်စိတ်နှစ်ပါး ရွှင်လန်းချမ်းမြေ့ကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သလိုက်ပါတယ် ခင်ဗျား။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဦးသော်ဇင်ဦး ဖြစ်ပါတယ်၊ ကျွန်တော့်အနေနဲ့ ရပ်ကွက်ကျေးရွာအုပ်စု ပြည်သူ့ကောင်စီအဆင့်ဆင့်တွင် သက်တမ်း ပြည့်တာဝန်ထမ်းဆောင်ခဲ့ကြသော ပြည်သူ့ကောင်စီဥက္ကဋ္ဌနှင့် အတွင်းရေးမှူးများ၏ နိုင်ငံရေး ပင်စင်များ လျှောက်ထားရာတွင် တိုးမြှင့်ထားသော နိုင်ငံရေး ပင်စင်လစာများကို မရရှိသေးပါ၍ မည်သို့ဆောင်ရွက်ရန်ရှိသည်ကို လွှတ်တော်ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား၊ ပြည်သူ့ကောင်စီ အဆင့်ဆင့်တွင် သက်တမ်းပြည့် တာဝန် ထမ်းဆောင်ခဲ့ကြတဲ့ ရပ်ကွက်ကျေးရွာအုပ်စု ပြည်သူ့ ကောင်စီဥက္ကဋ္ဌနှင့် အတွင်းရေးမှူးများသည် အသက်(၆၀)ပြည့် မြောက်ပြီးလျှင် နိုင်ငံရေးပင်စင်၊ လစာများ ခံစားခွင့်ပြု ထားရာတွင် ယခင်လစဉ် ငွေ ၁၂၅ ကျပ်သာ ရရှိ၍ ပင်စင်လစာ ရရှိသည့် အတွက် ပြည့်စုံစွာ လျှောက်ထားခြင်း မပြုလုပ်ခဲ့ကြပါ။ သို့သော် ယခု အခါ ပြည်ထောင်စု သမ္မတမြန်မာနိုင်ငံတော်အစိုးရလက်ထက် ဘဏ္ဍာရေးနှင့်အခွန်ဝန်ကြီးဌာန၏ဝ-၆-၂၀၁၁ ရက်နေ့ နေ့စွဲပါ အမိန့်ကြော်ငြာ စာအမှတ် ၁၁၆/၂၀၁၁ ဖြင့် အငြိမ်းစား ဝန်ထမ်းများ၏ ပင်စင်လစာ များကို တိုးမြှင့်ခံစားခွင့်ပြုခဲ့ပြီး ဖြစ်ပါတယ်။ သို့ဖြစ်ပါ၍ ယခင်ပြည်သူ့ကောင်စီ အဆင့်ဆင့်တွင် ရပ်ကွက်ကျေးရွာအုပ်စု ပြည်သူ့ကောင်စီဥက္ကဋ္ဌ၊ အတွင်းရေးမှူးတာဝန်များ ထမ်းဆောင်ခဲ့ပြီး အသက်(၆၀)ပြည့်မြောက်သူ အများစုမှာ တိုးမြှင့်ခံစားခွင့် ပြုထားတဲ့ နိုင်ငံရေးပင်စင်လစာ ငွေများကို ရရှိရေးအတွက် တင်ပြလျှောက်ထားရာတွင် ယနေ့တိုင် ရရှိခြင်း မရှိသေးပါ သဖြင့် မည်သည့်အချိန်တွင် ရရှိမည်ကို သိရှိလိုပါကြောင်း အမျိုးသားလွှတ်တော် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ လေးစားပါတယ်ခင်ဗျား။</speech>
<speech type="speaker">မေးခွန်းနဲ့ပတ်သက်ပြီး သမ္မတရုံးဝန်ကြီးဌာန (၂)၊ ပြည်ထောင်စု ဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="68">ဦးစိုးမောပြည်ထောင်စုဝန်ကြီး၊ သမ္မတရုံးဝန်ကြီးဌာန(၂))</agency>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ် ကြီးများ၊ ဖိတ်ကြားထားတဲ့ ဧည့်သည်တော်များခင်ဗျား၊ ကိုယ်၏ ကျန်းမာခြင်း စိတ်၏ ချမ်းသာခြင်းနဲ့ ပြည့်စုံပါစေလို့ ဂါရဝပြု ဆုတောင်းမေတ္တာပို့သအပ်ပါတယ်။ ကျွန်တော်ကတော့ နိုင်ငံတော်သမ္မတရုံးဝန်ကြီးဌာန(၂)၊ ပြည်ထောင်စုဝန်ကြီး ဦးစိုးမောင် ဖြစ်ပါတယ်။ ကျွန်တော့်အနေနဲ့ မကွေးတိုင်းဒေသကြီး အမှတ် (၉)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးသော်ဇင်ဦး ရဲ့ တိုးမြှင့်နိုင်ငံရေးပင်စင်လစာများ ရရှိသေး၍ သိရှိလိုပါကြောင်း ကြယ်ပွင့်ပြမေးခွန်းကို ရှင်းလင်းဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အမျိုးသားလွှတ်တော် ကိုယ်စားလှယ် ဦးသော်ဇင်ဦး မေးမြန်း ထားတဲ့ နိုင်ငံရေးပင်စင်လစာနဲ့ စပ်လျဉ်းတဲ့ ပုဂ္ဂိုလ်များ သည် အသက်(၆၀) ပြည့်ပြီးသော်လည်း ယခင်က ပင်စင်လျှောက်ထားခဲ့ခြင်း မရှိဘဲနဲ့ ယခုမှ ပင်စင်လစာတိုးမြှင့်မှသာ လျှောက်ထားသူများ ဖြစ်ကြောင်း တွေ့ရှိရပါတယ်။ ဥက္ကဋ္ဌကြီးခင်ဗျား၊ အမျိုးသားလွှတ်တော် ကိုယ်စားလှယ် ဦးသော်ဇင်ဦး ရဲ့ မေးခွန်းမှာ ဆိပ်ဖြူမြို့နယ်မှ နိုင်ငံရေး ပင်စင်လျှောက်ထားသူ၁၅)ဦးနှင့် စပ်လျဉ်းပြီးတော့ ဆောင်ရွက်ထားမှု များမှာ အောက်ပါအတိုင်း ဖြစ်ပါတယ်။ ပထမအ နေနဲ့ ဆိပ်ဖြူမြို့နယ်မှ နိုင်ငံရေးပင်စင် တင်ပြ လျှောက်ထားသူများအနက်မှ မိသားစုနိုင်ငံရေး ပင်စင်ခံစားခွင့်ရသူ(၄)ဦးကိုတော့ ကျွန်တော်တို့ ၁၆-၇-၂၀၁၂ ရက်နေ့က ပင်စင်ဦးစီးဌာနသို့ ပေးပို့ခဲ့ပြီးဖြစ်ပါတယ်။ ဒုတိယ ကျန်ရှိတဲ့ ကျွန်တော်တို့ (၁၁)ဦးကတော့ နိုင်ငံသားစိစစ်ရေးကတ် မိတ္တူ လိုအပ်နေသည့် အတွက်ကြောင့် ဆိပ်ဖြူမြို့နယ်ကို ပြန်လည်တောင်းခံထားရပါတယ်။ အဲဒီပုဂ္ဂိုလ်များကတော့ (၁) ဦးချစ်စန်း၊ အတွင်းရေးမှူး ရှားပင်အိုင်ကျေးရွာ (၂) ဦးဝင်းအောင်၊ ဥက္ကဋ္ဌ၊ အရှေ့ကန်တွင်းကျေးရွာ (၃) ဦးငြိမ်းမောင်၊ အတွင်းရေးမှူး၊ ပင်းတလဲကျေးရွာ၊ (၄) ဦးအောင်ခင်၊ အတွင်းရေးမှူး၊ ဒေါသောကျေးရွာ (၅) ဦးသန်းရွှေ၊ အတွင်းရေးမှူး၊ ရွာမကျေးရွာ (၆) ဦးထွန်း၊ ဥက္ကဋ္ဌ၊ အင်းကန်ကျေးရွာ (၇) ဦးထွန်းမှီ၊ ဥက္ကဋ္ဌ၊ ကစွန်းမကျေးရွာ (၈) ဦးအောင်ရှိန်း၊ ဥက္ကဋ္ဌ၊ လက်ဆည်ကျေးရွာ (၉) ဦးသောင်းညိမ်း၊ အတွင်းရေးမှူး၊ ကိုးတောင်ကျေးရွာ (၁၀) ဦးအောင်သိုက်၊ အတွင်းရေးမှူး၊ အလယ်ပိုင်းကျေးရွာ (၁၁) ဦးထွန်းကြည်၊ ဥက္ကဋ္ဌ၊ ကစွန်းမကျေးရွာ တို့ ဖြစ်ပါတယ်။ ဖော်ပြပါ (၁၁)ဦးတို့ရဲ့ ကျွန်တော်တို့ နိုင်ငံသားစိစစ်ရေးကတ်ပြားမိတ္တူများ ဆိပ်ဖြူ မြို့နယ် အထွေထွေအုပ်ချုပ်ရေးဦးစီးဌာနသို့ ဆက်သွယ်ပြီးတော့ အမြန်ဆုံးပို့ပေးရန် ဆောင်ရွက် ထားပြီးဖြစ်ပါတယ်။ ရောက်ရှိလာရင်တော့ ကျွန်တော်တို့ ဆက်လက်ဆောင်ရွက်ပေးသွားမှာ ဖြစ်ပါတယ်။ ဒီနေရာမှာ ကျွန်တော်ဆီ ရောက်လာတဲ့ မေးခွန်းနဲ့ပတ်သက်လို့ ကျွန်တော်တို့ အခက်အခဲ တွေ့ရတာကတော့ ကျွန်တော်တို့က မြို့နယ်ဖော်ပြထားခြင်း မရှိတဲ့အတွက် အမှတ်(၉) နယ်မြေဆိုတာ ကျွန်တော်တို့ လိုက်ရှာတဲ့အခါမှာ ဆိပ်ဖြူဆိုတာ တွေ့ရပါတယ်။ နောက်ပြီးတော့ ဦးရော်ပြထားခြင်း၊ နာမည်ဖော်ပြထားခြင်း မရှိတဲ့အတွက် ကျွန်တော်တို့ တွေ့ရှိတဲ့စာရင်း အတိုင်း ကျွန်တော်တို့ ဒါ အခု ဖြေကြားခြင်းဖြစ်တဲ့အတွက် ကျွန်တော်တို့ နောင်ဆိုလို့ရှိရင်တော့ မြို့နယ်နဲ့ ဦးရေနဲ့ နာမည်များပါ ဖော်ပြပေးလို့ရှိရင် ကျွန်တော်တို့ ရှာဖွေရ တဲ့အခါမှာ အဆင်ပြေ နိုင်မည်ဖြစ်ကြောင်း တင်ပြရင်းနဲ့ နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။</speech>
<title>လားရှိုးမြို့တွင် ADSL အင်တာနက်စနစ်ကို နိုင်ငံတကာအဆင့်မီ အမြန်နှုန်းအတိုင်း ကောင်းမွန် အောင် ဆောင်ရွက်နိုင်စွမ်း ရှိ /မရှိ နှင့် ADSL အင်တာနက်လိုင်းကြေးနှင့် နှစ်စဉ်ကြေးများ လျှော့ချကောက်ယူပေးနိုင်ခြင်းရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းစံမင်း က လားရှိုးမြို့ တွင် ADSLအင်တာနက်စနစ်ကိုနိုင်ငံတကာအဆင့်မီအမြန်နှုန်းအတိုင်းကောင်းမွန်အောင် ဆောင်ရွက်နိုင်စွမ်း ရှိ/မရှိ နဲ့ ADSL အင်တာနက်လိုင်းကြေးနှင့် နှစ်စဉ် ကြေးများ လျှော့ချ ကောက်ယူပေးနိုင်ခြင်း ရှိ/မရှိ နဲ့ စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်၃)</mp>။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုအစိုးရအဖွဲ့ဝင် ဝန်ကြီးများ၊ ဒုတိယဝန်ကြီးများ၊ ဖိတ်ကြားထားသော ဧည့်သည်တေ���်များနှင့်တကွ အမျိုးသားလွှတ်တော်ကိုယ်စားလှယ်များ အားလုံးကို ကိုယ်စိတ်နှစ်ဖြာ ကျန်းမာချမ်းသာကြပါစေရယ်လို့ ပဏာမဦးစွာ ဂါရဝပြုနှုတ်ခွန်း ဆက်သပါတယ်ခင်ဗျား။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ် (၃)မှ အမျိုးသား လွှတ်တော်ကိုယ်စားလှယ် ဦးစိုင်းစံမင်း ဖြစ်ပါတယ်။ ကျွန်တော့်အနေနဲ့ မေးမြန်းလိုတဲ့ မေးခွန်း ကတော့ ရှမ်းပြည်နယ် မြောက်ပိုင်းရဲ့ မြို့တော် လားရှိုးမြို့တွင် ADSL အင်တာနက်စနစ်ကို နိုင်ငံတကာအဆင့်မီ အမြန်နှုန်းအတိုင်း ကောင်းမွန်အောင် ဆောင်ရွက်နိုင်စွမ်း ရှိ/မရှိ နှင့် ADSL အင်တာနက်လိုင်းကြေးနှင့် နှစ်စဉ်ကြေးများကို လျှော့ချကောက်ယူပေးနိုင်ခြင်း ရှိ/မရှိ ဆိုတဲ့ မေးခွန်းကို ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းရခြင်း ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ယနေ့ခေတ်ကာလသည် IT သတင်းခေတ် ဖြစ်သည်နှင့်အညီ အင်တာနက်အသုံးပြု နိုင်မှုသည် နိုင်ငံတစ်နိုင်ငံ၏ ဖွံ့ဖြိုးတိုးတက်မှုအတွက် မရှိမဖြစ် လိုအပ်လာပါတယ်။ အင်တာနက် အသုံးပြုခြင်းဖြင့် လူတန်းစားအသီးသီးအတွက် ၎င်းတို့ လိုအပ်သည့် အသိပညာ၊ အတတ်ပညာ ၊ ဗဟုသုတ၊ သတင်းအချက်အလက်များကို အချိန်နှင့် တစ်ပြေးညီ ရယူနိုင်ပါတယ်။ သို့ဖြစ်ပါ၍ အင်တာနက်ကို ကောင်းမွန်မှန်ကန်စွာ အသုံးချနိုင်ပါက ပြည်သူများ၏ လူမှုရေး၊ စီးပွားရေး၊ ပညာရေး၊ ကျန်းမာရေးကဏ္ဍအသီးသီးကို များစွာ အထောက်အကူပြုစေနိုင်မည်ဖြစ်ပါ သဖြင့် နိုင်ငံတော်အတွက် များစွာ အကျိုးဖြစ်ထွန်း စေနိုင်ပါတယ်။ ကျွန်တော့်တို့ရဲ့ အိမ်နီးချင်းနိုင်ငံများတွင် အင်တာနက်အမြန်နှုန်းသည် နိုင်ငံတကာ အဆင့် ရင်ပေါင်တန်းနိုင်နေပြီဖြစ်ကြောင်း လေ့လာတွေ့ရှိရပါတယ်။ ဥက္ကဋ္ဌကြီးခင်ဗျား။ လားရှိုးမြို့ပေါ်ရှိ ADSL အင်တာနက်လိုင်း ဝယ်ယူတပ်ဆင် ထားသူ အများစုမှာ အင်တာနက်လိုင်း မကောင်းပါသဖြင့် များစွာနစ်နာရပါတယ်။ ဤနစ်နာမှု အတွက် မြန်မာ့ဆက်သွယ်ရေးလုပ်ငန်းမှ တာဝန်ယူမရှိဘဲ ဥပက္ခာပြု လျစ်လျူရှုထားသောကြောင့် အင်တာနက်လိုင်းပိုင်ရှင်များအတွက် မျှတမှု ရှ��စေရန် ဆွေးနွေး ဆောင်ရွက်ပေးပါရန် တင်ပြအပ် ပါတယ်။ သို့ဖြစ်ပါ၍ ADSL အင်တာနက်စနစ်ကို အနာဂတ်တွင် နိုင်ငံတကာအဆင့်မီ အမြန်နှုန်း အတိုင်း ကောင်းမွန်အောင် ဆောင်ရွက်ပေးနိုင်ခြင်း ရှိ/မရှိ နှင့် အင်တာနက်လိုင်း ပိုင်ရှင်များ အတွက် မည်ကဲ့သို့ ဆောင်ရွက်ပေးမည်ကို ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းရခြင်း ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဒုတိယမေးခွန်းအနေဖြင့် ယနေ့အချိန်အခါ တွင် အင်တာနက်ကို GSM မိုဘိုင်းဖုန်းများတွင် အဆင်ပြေလွယ်ကူကောင်းမွန်စွာ အသုံးပြု နိုင်သည်ဖြစ်သော်လည်း ယခင် ADSL အင်တာနက်လိုင်းများကို ငွေကျပ်(၁၅)သိန်း အကုန်ကျ ခံ၍ တပ်ဆင်ခဲ့သူများမှာ အင်တာနက်လိုင်း သုံးစွဲ၍မရသည်မှာ လအတန်ကြာ ရှိပြီ ဖြစ်ပါတယ်။ ထို့ကြောင့် ငွေ(၁၅)သိန်း အကုန်အကျခံခဲ့ရသော်လည်း ယခု ငွေကျပ် (၂)သိန်းသာ အကုန်အကျ ခံရသူလောက်ပင် အင်တာနက်ကို အဆင်ပြေအောင် သုံးစွဲခွင့် မရသလို ဖြစ်နေပါတယ်။ ထို့အပြင် အင်တာနက်လိုင်းကြေး တစ်လကျပ်(၃၀၀၀၀)ကို လိုင်းကောင်းသည်ဖြစ်စေ၊ မကောင်း သည်ဖြစ်စေ ပေးဆောင်နေရပါတယ်။ နှစ်ကုန်ခဲ့ပါက နှစ်စဉ်ကြေး ကျပ်(၅၀၀၀၀)ကိုလည်း ပေးဆောင်နေရပါသဖြင့် လားရှိုးမြို့ အင်တာနက်လိုင်းပိုင်ရှင်များကိုယ်စား ကျွန်တော်က လွှတ်တော် ဥက္ကဋ္ဌကြီးမှတစ်ဆင့် မြန်မာ့ဆက်သွယ်ရေးလုပ်ငန်းမှ အင်တာနက်လိုင်း လစဉ်ကြေး၊ နှစ်စဉ်ကြေး ပေးဆောင်နေရခြင်းတို့ကို လျှော့ချကောက်ယူနိုင်ခြင်း ရှိ/မရှိ သိလိုပါသဖြင့် ရိုသေ လေးစားစွာနဲ့ မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းနဲ့ပတ်သက်ပြီး ဆက်သွယ်ရေး၊ စာတိုက်နှင့်ကြေးနန်း ဝန်ကြီးဌာန၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="95">ဦးဝင်းသန်း(ဆက်သွယ်ရေးနှင့် သတင်းအချက်အလက်နည်းပညာ ဝန်ကြီးဌာန)</agency>လေးစား အပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်တော်ကြီးများ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဦးစွာပထမအနေနဲ့ ဆုမွန်ကောင်း တောင်းအပ်ပါတယ်ခင်ဗျား။ ပထမအကြိမ် အမျိုးသားလွှတ် တော် စတုတ္ထပုံမှန်အစည်းအဝေးမှာ ရှမ်းပြည်နယ် အမှတ်(၃)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးစိုင်းစံမင်း ရဲ့ လားရှိုးမြို့မှာ တပ်ဆင်ထားတဲ့ ADSL အင်တာနက်စနစ်ကို နိုင်ငံတကာအဆင့်မီ အမြန်နှုန်း အတိုင်း ကောင်းမွန်အောင် ဆောင်ရွက်နိုင်စွမ်း ရှိ /မရှိ သိလိုတဲ့မေးခွန်းနဲ့ ယခင်က ADSL အင်တာနက်လိုင်းကြေး(၁၅)သိန်း အကုန်အကျခံပြီး တပ်ဆင်ခဲ့သူတွေဟာ အင်တာနက်လိုင်း သုံးစွဲရာမှာ အခက်အခဲဖြစ်နေခြင်း၊ အင်တာနက်လိုင်းကြေး တစ်လ(၃၀၀၀၀) ပေးဆောင်ရခြင်း နဲ့ နှစ်စဉ်ကြေး (၅၀၀၀၀) ပေးဆောင်နေရခြင်းတို့ကို လျှော့ချကောက်ယူ ပေးနိုင်ခြင်း ရှိ /မရှိ သိလိုတဲ့ မေးခွန်း များနဲ့ ပတ်သက်ပြီးတော့ ကျွန်တော့်အနေနဲ့ ရှင်းလင်းဖြေကြားသွားမှာ ဖြစ်ပါတယ်။ ပထမအချက်အနေနဲ့ ကျွန်တော်တို့ လားရှိုးမြို့မှာ ADSL စနစ်ကို သုံးစွဲသူပေါင်း (၁၂၀)ကျော်ရှိပြီးတော့၊ ကျွန်တော်တို့ 4x E1 (8 Mbps)ချိတ်ဆက်အသုံးပြု ထားပါတယ်။ ADSL သုံးစွဲသူများ မြန်နှုန်းမြင့် သုံးစွဲနိုင်ဖို့အတွက် လက်ရှိ 4x E1 ချိတ်ဆက်မှုကို Fast Intranet FE(100 Mbps) ဆက်ကြောင်းနဲ့ ပြောင်းလဲချိတ်ဆက်ဖို့ ကျွန်တော်တို့ စီစဉ်ဆောင်ရွက်ခဲ့ရာ မှာ ၁-၈-၂၀၁၂ ရက်နေ့မှာ ဆောင်ရွက်ပြီးစီးခဲ့ပြီး ဖြစ်ပါတယ်။ ဒုတိယအချက်အနေနဲ့ မြန်မာ့ဆက်သွယ်ရေးလုပ်ငန်းအနေနဲ့ ပြည်သူတွေကို လက်ရှိကောက်ခံတဲ့နှုန်းထား မ ပြောင်းလဲဘဲနဲ့ မြန်နှုန်း speed တိုးမြှင့်ပြီးတော့ ဝန်ဆောင်မှု ပေးခြင်းကို ရန်ကုန်၊ နေပြည်တော်နဲ့ မန္တလေးမြို့များမှာရှိတဲ့ Uplink Transmision များ အဆင်ပြေတဲ့နေရာတွေမှာ ကျွန်တော်တို့ စမ်းသပ်မှု Tridl အနေနဲ့ ၂၀၁၂ ခုနှစ်၊ ဇူလိုင်က်နေ့က စတင်ပြီးတော့ ကျွန်တော်တို့ မြန်နှုန်း Speed (၂)ဆခန့် တိုးမြှင့်ဆောင်ရွက်ထား ရှိခဲ့ပါတယ်။ ယခု လောလောဆယ်မှာ ယခင် 256 kbps သုံးစွဲသူတွေကို 512 kbps သို့ လည်းကောင်း၊ 512 kbps သုံးစွဲသူတွေကို 1 Mbps သို့လည်းကောင်း၊ 1 Mbps သုံးစွဲသူတွေကို 1.5 Mbps သို့လည်းကောင်း အမြန်နှုန်း (Speed)ကို တိုးမြှင့် ပေးခဲ့ရာမှာ ကျွန်တော်တို့ ဒီနှစ် ၂၀၁၂ ခုနှစ်၊ သြဂုတ်လ ၁ ရက်နေ့က စတင်ပြီးတော့ တိုးမြှင့် ဆောင်ရွက်ပေးခဲ့ပြီး ဖြစ်ပါတယ်။ တတိယအချက်အနေနဲ့ ADSL သုံးစွဲသူများကိုလည်း၊ ကျွန်တော်တို့ လားရှိုးမြို့က ADSL သုံးစွဲသူများကိုလည်း အထက်ကတင်ပြခဲ့ပါအစီအစဉ်များအတိုင်းကျွန်တော်တို့ ၂၀၁၂ခုနှစ်၊ သြဂုတ်လ ၁ ရက်နေ့က စတင်ပြီးတော့၊ ဆောင်ရွက်ပေးခဲ့ပြီးတော့ ကျန်တဲ့မြို့တွေကိုလည်း သုံးစွဲသူများအတွက် Transmission Bandwidth များ တိုးချဲ့ ပြီးစီးတဲ့ အဆင့်အလိုက်ဆောင်ရွက်ပေးသွားလျက် ရှိနေပါတယ်။ စတုတ္ထအချက်အနေနဲ့ ကျွန်တော်တို့ အင်တာနက် ပိုမို အသုံးပြုနိုင် စေရေးအတွက် ADSL သုံးစွဲခများကို လျှော့ ချပေးနိုင်ဖို့အတွက် ကျွန်တော် အသေးစိတ် တွက်ချက်ပြီးတော့ စီစဉ် ဆောင်ရွက်လျက်ရှိနေပါကြောင်း လေးစားစွာဖြင့် ပြန်လည်ရှင်းလင်း ဖြေကြားအပ်ပါတယ်။ အားလုံး ကျေးဇူးတင်ပါတယ်ခင်ဗျား။</speech>
</section>
<section value="Bill">	
<bill>
<title>ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော၂၀၁၂ ခုနှစ်၊ စာစစ်အဖွဲ့ဥပဒေကြမ်းနှင့် စပ်လျဉ်း၍ အမျိုးသားလွှတ်တော် ကိုယ်စားလှယ်များကဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ် များ ခင်ဗျား။ ၂၀၁၂ ခုနှစ်၊ စာစစ်အဖွဲ့ ဥပဒေကြမ်းနှင့် စပ်လျဉ်း၍ ဆွေးနွေးဖို့ လွှတ်တော် ကိုယ်စားလှယ် (၄)ဦး အမည်စာရင်း တင်သွင်းထားပါတယ်။ ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ် (၆)မှ ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်၆)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီး နဲ့ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော် အားလုံးကို လေးစားစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော့်အနေနဲ့ မြန်မာနိုင်ငံအတွင်း ၂၀၁၂ ခုနှစ်၊ စာစစ်အဖွဲ့ ဥပဒေကြမ်းနှင့်ပတ်သက်ပြီးတော့ ဆွေးနွေးချက် တွေကို၊ ကျွန်တော့်ရဲ့ အကြံပြုချက်တွေကို ဥပဒေကြမ်းကော်မတီကိုလည်း ကျွန်တော် တင်ပြ ညှိနှိုင်းပြီးဖြစ်ပါတယ်။ ကျွန်တော်လည်း ဒီစာကို အစ၊ အဆုံးတော့ ထို င်ပြီး မညှိနိုင်တဲ့အတွက်ကြောင့် တချို့ဟာလေးတွေ ကျန်သွားပါတယ်ခင်ဗျ။ (၈၀)ရာခိုင်နှုန်းလောက် အားလုံးပြင်ပေးတာ တွေ့ရတဲ့အတွက်ကြောင့် ကျွန်တော် ဝမ်းသလည်း ဝမ်းသာရပါတယ်။ ကျေးဇူးလည်းတင်ပါတယ်။ ကျေးဇူးတင်တယ်ဆိုတာကတော့ ပိုပြီးတော့ ပုံစံကျသွားတဲ့အတွက်ကြောင့် ကျေးဇူးတင်ခြင်း ဖြစ်ပါတယ်။ ပုဂ္ဂိုလ်ရေးနဲ့ မဆိုင်ပါဘူး ခင်ဗျ။ ပထမအကြံပြုချက်ကတော့ ကျွန်တော် အခန်း (၁)က အပိုဒ်ခွဲ (၂) (က)ကို ပြင်တာပါ ခင်ဗျား။ အဲဒါကတော့ အထူးတလည် မဟုတ်ပါဘူး။ ပထမအပိုဒ်မှာ (၁)(ခ)မှာ ပြည်ထောင်စု အစိုးရအဖွဲ့ လို့ ပါပေမယ့် (၂)(က)ကျမှ ပြည်ထောင်စုအစိုးရလို့ ပါနေတဲ့ အတွက်ကြောင့် ကျွန်တော် အဲဒါကို ပိုပြီးလိုက်လျောညီထွေဖြစ်အောင် အစိုးရအဖွဲ့လို့ ပြင်ပေးခြင်း ဖြစ်ပါတယ်။ သို့သော် တစ်ခုကျန်သွားတာက ပြည်သူ့လွှတ်တော်က ပြင်တာက သင်ကြားမှုပြီးဆုံးသည့်အခါလို့ သုံးပါတယ်။ ကျွန် တော်က သင်ယူမှုပြီးဆုံးသည့်အခါလို့ ပြင်သင့်ကြောင်း အကြံပြု ထား ပါတယ်။ အကြောင်းအရင်းက ကျွန်တော်တို့ ပညာရေးဌာန သုံးတဲ့စကားဖြစ်လို့ပါ။ Completion ဆိုတဲ့ စကားကို ဘာသာပြန်တာဟာ သင်ယူမှုပြီးဆုံးခြင်းလို့ပဲပြန်ပါတယ်။ သင်ယူမှုပြီးဆုံးခြင်း (၂) ခုရှိပါတယ်။ တစ်ခုကတော့ Grade Completion လို့ခေါ်တဲ့ အတန်းလိုက် သင်ယူ ပြီးဆုံးခြင်း ဖြစ်ပါတယ်။ သူကတော့ ပထမတန်းပြီးရင် ဒုတိယတန်း၊ ဒုတိယတန်းပြီးရင် တတိယတန်း၊ အဲဒါကို Grade Completion ခေါ်ပါတယ် ခင်ဗျား။ နောက်တစ်ခုကတော့ Level Completion လို့ခေါ်တဲ့ အဆင် လိုက် သင်ယူ ပြီးဆုံးခြင်း ဖြစ်ပါတယ်။ စတုတ္ထတန်း အောင်ရင် မူလတန်းအဆင့် သင်ယူပြီးဆုံးတာ ဖြစ်ပါတယ်။ အဋ္ဌမတန်းအောင်ရင် အလယ်တန်း အဆင့် သင်ယူပြီး ဆုံးတာ ဖြစ်ပါတယ်။ ဒသမတန်းအောင်ရင်တော့ ကျွန်တော်တို့ အဆင့် အထက်တန်းပညာ သင်ယူပြီးဆုံးတာ ဖြစ်ပါတယ်။ ဒါကြောင့် သင်ယူမှုပြီးဆုံးခြင်းလို့ပဲ ဌာနက သုံးနေတယ် ဆိုတာ ဖြစ်တဲ့အတွက်ကြောင့် အဲဒါကို သင်ကြားမှုပြီးဆုံးခြင်း သုံးတဲ့ဟာကို သင်ယူမှုလို့ ပြင်ဖို့ ကျွန်တော် တင်ပြအပ်ပါတယ်။ ဒါပေမဲ့ ဒီဖက်က ကျွန်တော်တို့ဖက်က ဥပဒေကြမ်းကော်မတီက ဘယ်လိုပြင်ပေးလိုက် သလဲ ဆိုတော့ နှစ်ဖက်လုံး ပါအောင်ဆိုပြီး သင်ကြားသင်ယူမှု ပြီးဆုံးခြင်း ဆိုတဲ့အတွက်ကြောင့်၊ ဒါဟာ အဓိပ္ပာယ်ဟာလွဲသွားပါတယ် ခင်ဗျား။ ဒါကြောင့် အဲဒါဟာ သင်ယူမှုပြီးဆုံးခြင်းသာ ဖြစ်သင့်ပါကြောင်း ပညာရေးဌာနရဲ့ စံနှုန်း သုံးနေတဲ့ စကားအရ ကျွန်တော် အကြံပြုပါတယ်။ နောက် အခန်း (၂) က အပိုဒ် (၄)(က) ဖြစ်ပါတယ်။ ဒီနေရာမှာတော့ ကျွန်တော်တို့ ဒါ ပြင်ဆင်ပြီး ဖြစ်ပါတယ်။ ကျွန်တော်က ဤဥပဒေအရ ပြဋ္ဌာန်းသည့်ဆိုတဲ့ စကားအစား ဤဥပဒေအရ ထုတ်ပြန်သည့် နည်းဥပဒေလို့ပြင်ရန် အကြံပြုခဲ့ခြင်းသာ ဖြစ်ပါတယ်။ နောက် အပိုဒ်(၄) (ဂ) ဖြစ်ပါတယ်။ အဲဒီမှာ ကျွန်တော်တို့ မူလ ပုဒ်မခွဲ (ခ)အရ စာမေးပွဲများ ကျင်းပရေးနှင့် စစ်ဆေးရေးဆိုင်ရာအဖွဲ့များလို့ သုံးထားတဲ့အတွက်ကြောင့် အပေါ်မှာ သုံးထားတဲ့ ပုဒ်မခွဲ (ခ)နဲ့ လိုက်လျောညီထွေဖြစ်စေရန် စာမေး ပွဲများကျင်းပရေးနှင့် စစ်ဆေး ရေးဆိုင်ရာလုပ်ငန်းအတွက် ဒေသဆိုင်ရာအဖွဲ့များဖြင့် ဆိုတဲ့ အဲဒီစကား သုံးထားပါတယ်။ ဘာကြောင့်လဲ ပုဒ်မခွဲ (၄)(ခ) မှာ ဒေသဆိုင်ရာအဖွဲ့အစည်းများ ဖွဲ့စည်းရမယ်လို့ ပါတဲ့ အတွက်ကြောင့် လိုက်လျောညီထွေဖြစ်ရန် အကြံပြုခြင်း ဖြစ်ပါကြောင်း တင်ပြအပ်ပါတယ်။ စတုတ္ထအချက်အနေနဲ့ကတော့ အဲဒီအခန်း(၂) ပုဒ်မခွဲ(၄)ရဲ့ (ဃ) ဖြစ်ပါတယ်။ အဲဒီမှာ ကျွန်တော်တို့ စာစစ်ဌာန၊ စာမေးပွဲအသီးသီးအတွက် စာမေးပွဲဖြေဆိုခွင် ကျင်းပရေး၊ စာမေးပွဲဖြေဆိုသူများ လိုက်နာရန် စည်းကမ်းများ၊ ကြီးကြပ်သူများ လိုက်နာရန် အောင် ရှုံး ဆုံးဖြတ်ခြင်း စသည်ဖြင့် ဒါတွေ ပါတဲ့အတွက်ကြောင့် အဓိက အရေးကြီးဆုံး ကျန်သွားတဲ့ စာစစ်ဌာနများ သတ်မှတ်ဖွင့်လှစ်ခြင်း၊ Exam Center သတ်မှတ်ဖွင့်လှစ်တာဟာ စာစစ်အဖွဲ့ရဲ့ အရေးကြီးဆုံး လုပ်ပိုင်ခွင့် နဲ့ တာဝန်ဖြစ်ပါတယ်။ ဒါကြောင့် အဲဒါကို ထည့်ဖို့ ကျွန်တော် တင်ပြ ခဲ့ခြင်း ဖြစ်ပါတယ်။ ဒါကတော့ ဆောင်ရွက်ပြီး ဖြစ်ပါတယ်။ စာစစ်ဌာနဟာ သတ်မှတ်ချင်တိုင်း သတ်မှတ်လို့ မရပါဘူး။ လုပ်ငန်းစည်းကမ်း အများကြီး ရှိပါတယ်။ နောက် ပဉ္စမ အချက်ကတော့ အခန်း (၂) ရဲ့ ပုဒ်မခွဲ (၄)(င) ဖြစ်ပါတယ်။ အဲဒီ မှာ ကျွန်တော်တို့က စုံသွားအောင် ဆိုပြီးတော့ ကြေးတွေထဲမှာ စာမေးပွဲဝင်ကြေး၊ မေးခွန်းထုတ်ခ၊ အဖြေလွှာစစ်ဆေးခ၊ စာမေးပွဲကြီးကြပ်ခနဲ့စာမေးပွဲဆိုင်ရာ ချီးမြှင့်ငွေမှာ လို့ ပါတဲ့အတွက်ကြောင့်ကျွန်တော်က အရေးတကြီး ကျန်နေတဲ့ စာစစ်ဌာနအသုံးစရိတ်ဆိုတာ ကျွ န်တော်က ထည့်ဖို့ အကြံပြုပါတယ်။ ထည့်ပေးပါတယ်။ ဒါပေမဲ့ ပိုပြီးပြည့်စုံအောင် ဆိုပြီးတော့ ဥပဒေကြမ်းကော်မတီက ဒီ စိတ်ကူး လိုက်ပြီးတော့ မေးခွန်းထု ပ်ကို သက်ဆိုင်ရာကို သွားယူတဲ့ အခနဲ့ အဖြေလွှာတွေ ပြန်ပို့တဲ့ အခကို ထည့်ထားတဲ့အတွက်ကြောင့် ပိုစုံသွားတယ်လို့ ထင်ရပေမယ့် အဲဒါဟာ ကျွန်တော်တို့ စာစစ်ဌာန ကြီးကြပ်ရေးမှူးလုပ်တဲ့သူတွေပဲ သိပါတယ်။ စာစစ်ဌာန အသုံးစရိတ်ခေါင်းစဉ်အောက်မှာ ပါပြီးသားဖြစ်ပါတယ်။ သယ်ယူ ပို့ဆောင်ခ၊ အသုံးအဆောင် ပစ္စည်းနဲ့ အခြားဆိုပြီး ပေးထားတာရှိပါတယ်။ လုပ်အားခ ဆိုပြီး ပေးထားတာရှိပါတယ်။ စာစစ်ဌာန အသုံးစရိတ်မှာ လုံလောက်အောင် ပေးလိုက်ရင် မေးခွန်းထုပ် သွားသယ်တဲ့ကိစ္စရော၊ အဖြေလွှာထုတ်ပြန်ပေးတဲ့ ကိစ္စဟာ သယ်ပို့ခေါင်းစဉ်အောက်မှာ ပါသွားမှာဖြစ်တဲ့အတွက်ကြောင် ခြုံငုံမိပါကြောင်း ဥက္ကဋ္ဌကြီးအား ကျွန်တော် လေးစားစွာ အကြံပြုပါတယ်။ အခု ဖြစ်နေတာ က ပိုက်ဆံတွေ ကောက်နေရတယ်။ ဘာ၊ ညာ ဆိုတာက လုံလောက် အောင် မပေးတဲ့အတွက်ကြောင့် ကားတွေ ငှားပြီး သွားသယ်ရတယ်၊ ရဲဝန်ထမ်း တွေ ခေါ်သွား ရတယ်။ ပြန်ပြီး ပို့ရတယ်။ အဲဒါတွေကြောင့် ပိုက်ဆံကုန်နေခြင်း ဖြစ်ပါတယ်။ စာစစ်ဌာန အသုံးစရိတ်အောက်မှာပါတဲ့ သယ်ယူပို့ဆောင်ခဆိုတဲ့ ခေါင်းစဉ်အောက်မှာ လုံလောက်အောင် ပေးလိုက်ရင် ဒါ ပြည့်စုံနိုင်မှု ရှိပါတယ်။ နောက်အချက်ကတော့ ဆဌမအချက်ကတော့ အဲဒီ (၄)(င)ရဲ့ အောင်စာရင်း ပြုလုပ်ခြင်းဆိုတဲ့နေရာမှာ ကျွန်တော် ပြု လုပ်ချင်တာ မဟုတ်ပါဘူး။ အောင်စာရင်း ပြုစုခြင်းသာ ဖြစ်ပါတယ်ဆိုပြီးတော့ ပြင်ပေးခြင်းမျှသာ ဖြစ်ပါတယ်။ အလားတူ (၄)(င)မှာပါတဲ့ ရငွေ၊ သုံးငွေ များကို ပြည်ထောင်စုအစိုးရအဖွဲ့က သတ်မှတ်ပြဋ္ဌာန်းထား သည့်အတိုင်း ပေးသွင်းသုံးစွဲ၍ စာရင်းများ ထားရမည်ဆိုတာ ကျွန်တော် ရှင်းအောင်လို့ သတ်မှတ် ပြဋ္ဌာန်းထားသည့်အတိုင်း ပေးသွင်းခြင်း၊ ခွင့်ပြု ချက်အတိုင်း သုံးစွဲခြင်း၊ ငွေစာရင်းဆိုင်ရာ လုပ်ထုံးလုပ်နည်းနဲ့ အညီ စာရင်းများ ထားရှိရမည်လို့ ပြင်ပေးခြင်း ဖြစ်ပါတယ်။ ကျောင်းသားဆီက ကောက်လိုက်တဲ့ စာမေးပွဲဖြေဆိုခွင့်၊ လျှောက်ထားတာ ပိုက်ဆံရတယ်၊ အဲဒါကို ဘဏ်ကို ထုံးစံအတိုင်း သွင်းရမယ်။ သွင်းလို့ရှိရင် ခွင့်ပြု ချက် ပြန်ချပေးရင် ဒီအတိုင်းသုံးရမယ့်ဟာ ကျွန်တော်ဆိုလိုခြင်းဖြစ်ပါတယ်။ နောက်ဆုံးအချက်ဖြစ်တဲ့ အဲဒီအခန်း (၂)၊ ပုဒ်မခွဲ (၄)ရဲ့ (စ) မှာတော့ ကျွန်တော်တို့ ဒါ အသုံးအနှုန်းပါပဲ။ ပညာရေးဌာန အသုံးနှုန်းနဲ့ ကိုက်ညီရပါမယ်။ မသမာမှုများ ပြု သည်ကို တွေ့ရှိသော်လည်း လျစ်လျူရှုသည့် အဖြေလွှာစစ်ဆေးရန် ကြီးကြပ်သူ သို့မဟုတ် စစ်ဆေး သူအား စကားဟာ ဌာနဆိုင်ရာ သုံးတဲ့စကားမဟုတ်ဘဲနဲ့ ဘာသာရပ် စာစစ်မှုးချုChief Convener) ပါ။ စာစစ်မှူး (Accesser) ပါ၊ သို့မဟုတ် စာစစ်သူ (Examiner) ဖြစ်ပါတယ်။ အဲဒီအတွက်ကြောင့် အဲဒီလို ပြင်ပေးရန် ကျွန်တော် အကြံပေးခဲ့ခြင်း ဖြစ်ပါကြောင်း လေးစားစွာ တင်ပြ အပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၁၀)မှ ဦးနု ဆွေးနွေးနိုင်ပါပြီ</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌ ကြီးနှင့်တကွ အမျိုးသား လွှတ်တော် ကိုယ်စားလှယ် များ၊ ဧည့်သည်တော်များအားလုံး နှလုံးစိတ်ဝမ်းအေးချမ်းကြပါစေလို့ ဆုတောင်းမေတ္တာပို့သရင်းနဲ့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒ နယ် အမှတ်(၁၀)က အမျိုးသားလွှတ်တော် ကိုယ်စားလှယ် ဦးနု ဖြစ်ပါတယ်။ ကျွန်တော့်အနေနဲ့ ၂၀၁၂ ခုနှစ်၊ စာစစ်အဖွဲ့ဥပဒေကြမ်း၊ မူလပြဋ္ဌာန်းချက်နဲ့ ပြင်ဆင်ချက်များ အပေါ်မှာ အကြံပြု တင်ပြသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ကျွန်တော့် အနေနဲ့ ၂၀၁၂ ခုနှစ်၊ စာစစ်အဖွဲ့ဥပဒေကြမ်း၊ မူလပြဋ္ဌာန်းချက်၊ ပြည်သူ့လွှတ်တော်၏ အတည်ပြုချက်နှင့် အမျိုးသားလွှတ်တော် ဥပဒေကြမ်း ကော်မတီရဲ့ ဖြည့်စွက် ပြင်ဆင်ချက်များ အပေါ်မှာ အခြေခံ ပြီးတော့ အမျိုးသားလွှတ်တော်က အတည်ပြုတဲ့ အခါ ပိုမိုပြည့်စုံ သင့်တော် ကောင်းမွန်စေလိုတဲ့ မေတ္တာစေတနာင့် သင့်/မသင့် ပြန်လည်စဉ်းစားပေးနိုင်ပါရန် အကြံပြုတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဦးစွာ ဥပဒေကြမ်း အခန်း (၁)မှာ အမည်နှင့် အဓိပ္ပာယ် ဖော်ပြချက်ဟုဖော်ပြပါရှိလျှင်ပင် ဥပဒေကြမ်းပါ ခေါင်းစဉ်ဟာ အဓိပ္ပာယ်ပြည့်စုံနေပြီလို့ ကျွန်တော့်အနေနဲ့ ယူဆပါတယ်။ အဲဒီ ဥပဒေကြမ်းကော်မတီရဲ့ ပြင် ဆင်ထားချက်မှာ အကျုံးဝင်ခြင်းဆိုတဲ့ စကားရပ်တစ်ခု ပါဝင်လာတာဖြစ်တဲ့အတွက်ကြောင့် အကျုံးဝင်ခြင်းဆိုတဲ့ စကားရပ်ဟာ ထပ်မံဖြည့်စွက်ဖို့ လို/မလိုကို ပြန်လည်စဉ်းစားပေးနိုင်ဖို့အတွက် လေးစားစွာဖြင့် အကြံပြု တင်ပြ အပ်ပါတယ်။ အခန်း (၁)၊ ပုဒ်မခွဲ ၂(က)နှင့် စပ်လျဉ်းပြီးတော့ ဥပဒေကြမ်း ကော်မတီက မူလပြဋ္ဌာန်းချက်ပါ ပြည်ထောင်စုအစိုးရဆိုတဲ့ စကားရပ်အစား ပြည်ထောင်စုအစိုးရအဖွဲ့ဟု ပြင်ဆင်ပေးခဲ့သည်မှာ အလွန် သင့်မြတ်လှပါတယ်။ အဆိုပါ ပုဒ်မခွဲတွင် ပါဝင်နေတဲ့ ပြည်ထောင်စုအစိုးရက အဆိုပါစာစစ်အဖွဲ့ ဆိုတဲ့ နောက်ထပ် ကျန်နေတဲ့ အပိုဒ်တစ်ပိုဒ်မှာ လည်းပဲ ထပ်မံဖြည့်စွက်ပြင်ဆင်ပေးဖို့အတွက် လိုအပ်တာ ဖြစ်ပါတယ်။ ပြည်ထောင်စုအစိုးရက အဆိုပါ စာစစ်အဖွဲ့သို့ စကားရပ်များအလားတူ ပြည်ထောင်စုအစိုးရအဖွဲ့လို့ ဖြည့်စွက်ပြင်ဆင်ခြင်း ကျန်နေမှာ စိုးရိမ်တဲ့အတွက်ကြောင့် အကြံပြု ရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ အခြေခံပညာနယ်ပယ်မှာ အခြေခံပညာအဆင့် (စတုတ္ထတန်း) သင်ယူပြီးမြောက်ခြင်း၊ အခြေခံပညာအလယ်တန်းအဆင့်ဖြစ်တဲ့ (အဋ္ဌမတန်း) သင်ယူပြီး မြောက်ခြင်းနှင့် အခြေခံပညာအထက်တန်း(ဒသမတန်း) သင်ယူပြီးမြောက်ခြင်း ဆိုပြီးတော့ သင်ယူပြီးမြောက်ခြင်း အဆင့်(၃)ဆင့်စလုံးမှာ စာမေးပွဲများ စစ်ဆေးအတန်းတင်ပေးတဲ့စနစ်ကို ကျင့်သုံးလျက်ရှိပါတယ်။ လက်ရှိ အနေအထားအရ မြန်မာနိုင်ငံ စာစစ်အဖွဲ့အနေနဲ့ အခြေခံ ပညာအထက်တန်း (ဒသမတန်း)အဆင့် တစ်ခုတည်းကိုသာ စာမေးပွဲကျင်းပ ရန် တာဝန်ယူ နေကြရပေမယ့် နောင်မှာ အခြေခံပညာနယ်ပယ်မှာအဆင့်အလိုက် ရှိနေကြတဲ့ စာမေးပွဲများ ကိုပါ လိုအပ်သလို ဦးဆောင် ကြပ်မတ်စစ်ဆေးသွားရန် တာဝန်ရှိလာမည့် အပြောင်းအလဲများကို ထည့်သွင်းစဉ်းစားသင့်ပါတယ်။ ဒါကြောင့် အထက်တန်းဆင့် ပညာသင်ယူမှုဆိုတဲ့ စကားရပ်ကို ဥ ပဒေကြမ်း ကော်မတီက အကြံပြုထားချက်အပေါ်မှာ အခြေခံပြီးတော့ အဲဒီ အထက်တန်းဆင့် သင်ကြား၊ သင်ယူမှုအစား အခြေခံပညာရေး သင်ကြား သင်ယူမှုဟု ပြဋ္ဌာန်းချက်ကို အခြေခံလျက် ပြန်လည် ဖော်ပြသင့်ပါကြောင်း၊ ပြုပြင်ဖော်ပြသင့်ပါကြောင်း မူလပြဋ္ဌာန်းချက်ကို အခြေခံပြီးတော့ ပြုပြင်ရန် သင့်/မသင့်ကို ပြန်လည်စဉ်းစားနိုင်ပါရန် အကြံပြု တင်ပြအပ်ပါတယ်။ ဥက္ကဋ္ဌကြီး ခင်ဗျား။ အခန်း (၁) ပုဒ်မခွဲ ၂(ဃ) (၉)မှာတော့ဖြင့် မသမာသော နည်းဆိုပြီးတော့ ဖော်ပြတဲ့နေရာမှာ ညစ်ညမ်းစွာရေးသားထားခြင်းဆိုတဲ့ အပိုဒ် (၁)ပိုဒ် ပါဝင် ပါတယ်။ ညစ်ညမ်းစာရေးသားထားခြင်း ဆိုတဲ့ စကားရပ်အစား မသက်ဆိုင်၊ မသင့်လျော်သည်များရေးသားထားခြင်းဆိုတဲ့ စကားရပ်နဲ့ ပြန်လည်အစားထိုး ပြင်ဆင်လိုက်မယ်ဆိုရင်တော့ဖြင့် အသုံးအနှုန်းဟာ ပိုမိုသိမ်မွေ့သွားလိမ့်မယ်လို့ ယူဆတဲ့အတွက်ကြောင့် ပြုပြင်ပေးနိုင်ရန် အကြံပြုပါတယ်။ ကျွန်တော် အကြံပြု တဲ့အတိုင်း ဆောင်ရွက်ရန် သင့် မသင့်ကိုလည်း စဉ်းစား နိုင်ပါရန် ထပ်မံ၍ လေးစားစွာ တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဥပဒေကြမ်း အခန်း(၂) နဲ့ စပ်လျဉ်းပြီးတော့ ကျွန်တော် ဆက်လက် ဆွေးနွေး အကြံပြု တင်ပြသွားလိုပါတယ်။ ဥပဒေကြမ်း အခန်း (၂)၊ ပုဒ်မခွဲ ၃ နှင့် ၄ တို့ ပါဝင် ပြီးတော့၊ အဲဒီ ပုဒ်မခွဲ ၃ မှာ စာစစ်အဖွဲ့ ဖွဲ့စည်းခြင်းဖြစ်၍ ပုဒ်မခွဲ ၄ မှာ လုပ်ငန်းတာဝန်များကို သတ်မှတ်ပေးခြင်းဖြစ်သည့်အတွက် ဥပဒေကြမ်းကော်မတီက စာစစ်အဖွဲ့ ဖွဲ့စည်းခြင်းနှင့် လုပ်ငန်းတာဝန်များဟု ခေါင်းစဉ် အဓိပ္ပာယ် ပြည့်စုံစေရန် ပြင်ဆင် ပေးခြင်းမှာ အလွန် သင့်မြတ်လှပါကြောင်း အကြံပြုတင်ပြလိုပါတယ်။ ဥက္ကဋ္ဌကြီး ခင်ဗျား။ အခန်း (၂) ပုဒ်မခွဲ ၃(က) နှင့် (ခ) တို့ဟာ မူလပြဋ္ဌာနးချက်အတိုင်း ထားရှိခြင်းက အဓိပ္ပာယ် ပိုမိုပြည့်စုံကောင်းမွန်မယ်လို့ အကြံပြုလိုပါတယ်။ သို့ ပေမယ့်လည်း ပြည်ထောင်စုအစိုးရ ဟူသော စကားရပ်တစ်ခု ပါဝင်နေတဲ့အတွက်ကြောင့် ပြည်ထောင်စုအစိုးရ အဖွဲ့ဟု ရှေ့နည်းတူ ပြန်လည်ဖြည့်စွက်ပြုပြင်ပေးနိုင်ပါရန် အကြံပြုလိုပါ တယ်။ ဆက်လက်၍ ပုဒ်မခွဲ ၃(ဂ) မှာ ရာထူးအရ မဟုတ်သည့် အဖွဲ့ဝင်များ၏ သက်တမ်း ကာလ သုံးနှစ်ဖြစ်သည်ဟု ဖော်ပြပါရှိပါတယ်။ အဆိုပါ စကားရပ်မှာ သက်တမ်း သုံးနှစ် ဆိုသည့်စကားရပ်တွင် အကြောင်းကြေင်းကြောင့် သက် တမ်းကာလအတွင်း အဆိုပါ အဖွဲ့ဝင်အား ပြောင်းလဲ သတ်မှတ်ရန် ရှိလာ နိုင်ပါသဖြင့် သက်တမ်းအများဆုံး သုံးနှစ်ဟု အများဆုံးဆိုသည့် စကားရပ်ကို ထပ်မံဖြည့်စွက်ရန် သင့်ပါကြောင်း အကြံပြုလိုပါတယ်။ ကျွန်တော် အကြံပြုခဲ့သည့်အတိုင်း သင့် မသင့် ပြန်လည် စဉ်းစားနိုင်ပါရန် တင်ပြအပ်ပါတယ်။ ဥက္ကဋ္ဌကြီးခင်ဗျား။ ပညာရေးဝန်ကြီးဌာနအနေနဲ့ ဖွဲ့စည်းထားရှိပြီးဖြစ်တဲ့ မြန်မာနိုင်ငံ စာစစ်အဖွဲ့ကို မြန်မာနိုင်ငံစာစစ် အဖွဲ့ဦးစီးဌာန အဖြစ် တိုးမြှင့်ပြောင်းလဲဖွဲ့စည်းမည့် အခြေအနေများ ရှိနေကြောင်း သိရပါတယ်။ တစ်ဖက်မှာလည်း ပြည်နယ်/တိုင်းဒေသကြီး အဆင့်၊ ခရိုင် အဆင့်၊ မြို့နယ်အဆင့်၊ အခြေခံပညာ ဖွဲ့စည်းမှုများ ပိုမိုခိုင်မာ ကျစ်လစ်ဖို့အတွက် ထိုက်သင့်တဲ့ တိုးမြှင့်ဖွဲ့စည်းမှုများကို အကောင်အထည်ဖော်ဆောင်ရွက်လျက်ရှိနေပြီဖြစ်ပါတယ်။ သို့ပါ၍ ပညာရေးဌာနက တင်ပြထားသည့် ဥပဒေကြမ်း မှာ မူလပြဋ္ဌာန်းချက်များမှာ အနာဂတ်အခြေသညာ မျှော်မှန်းချက်များနှင့်လည်း ဆက်စပ်နေတဲ့အတွက် ပြုပြင်ပြောင်းလဲခြင်း၊ အစားထိုးခြင်းများ ပြုလုပ်တဲ့နေရာ မှာ အထူးသတိပြုရန် ဆောင်ရွက်သင့် ပါကြောင်းကိုလည်း အလေးအနက် အကြံပြု တင်ပြလိုပါတယ်။ ဥက္ကဋ္ဌကြီးခင်ဗျား။ အခန်း (၂) ပုဒ်မခွဲ ၄(ခ)နှင့် စပ်လျဉ်းပြီးတော့ မူလပြဋ္ဌာန်းချက်မှာ အခြားသင့်တော်သော အဖွဲ့အစည်းများ ဖွဲ့စည်း၍ဖြစ်စေ ဆိုတဲ့ စကားရပ် ပါဝင် ပါတယ်။ အဲဒီ စကားရပ်အစား လိုအပ်ပါက ပြည်နယ် တိုင်းဒေသကြီးအဆင့်၊ ခရိုင်အဆင့်၊ မြို့နယ်အဆင့် စာစစ်အဖွဲ့များဖွဲ့စည်း၍ ဖြစ်စေ ဟူသော စကားရပ်ဖြင့် အစားထိုးသင့်ပါကြောင်းနဲ့ ယင်းသို့ အစားထိုးရန် သင့် မသင့် ကိုလည်း ပြန်လည်စဉ်းစားနိုင်ပါရန် အကြံပြု တင်ပြအပ်ပါတယ်။ ပုဒ်မခွဲ ၄(ဃ) နှင့် စပ်လျဉ်းပြီးတော့ ဥပဒေကြမ်းကော်မတီက စာစစ်ဌာန သတ်မှတ်ဖွင့်လှစ် ရန် ဖြည့်စွက်ထားခြင်းမှာ အလွန်သင့်မြတ်လှပါတယ်။ အဆိုပါ စာပိုဒ်မှာပါတဲ့ စည်းမျဉ်းများ ဆိုသည့် စကားရပ်မှာလည်းပဲ စည်းမျဉ်းစည်းကမ်းများဟု စည်းကမ်း ဆိုတဲ့ စကားရပ်တစ်ခု ထပ်မံ ဖြည့်စွက်လျှင် ပိုမို အဓိပ္ပာယ် ကောင်းမွန်လိမ့်မယ်လို့ အကြံပြု တင်ပြအပ်ပါတယ်။ ပုဒ်မခွဲ ၄(င) (၁)တွင် ဥပဒေကြမ်းကော်မတီက မေးခွန်းထုတ်ခ ၊ အဖြေ လွှာပို့ခ၊ စာစစ်ဌာနအသုံးစရိတ် ဟူသော စကားရပ်များ ထပ် မံဖြည့်စွက်ထားသည်မှာ ကောင်းမွန် ပါတယ်။ သို့ ပေမယ့်လည်း အဆိုပါခေါင်းစဉ်များနှင့် သက်ဆိုင် တဲ့ အသုံးစရိတ်များကို မြန်မာနိုင်ငံစာစစ်အဖွဲ့က စာမေးပွဲ ဆိုင်ရာ အသုံးစရိတ်များအဖြစ်နဲ့ လက်ခံကျင့်သုံး ထုတ်ယူလျက် ရှိပါတယ်။ အဲဒါကြောင့် မူလ ပြဋ္ဌာန်းချက်မှာပါဝင်တဲ့ စာမေးပွဲဆိုင်ရာ ချီးမြှင့်ငွေများ ဟူသော စကားရပ်မှာ စာမေးပွဲဆိုင်ရာ အသုံးစရိတ်နှင့် ချီးမြှင့်ငွေများ ဟူ၍သာ ဖြည့်စွက်သင့်ပါကြောင်း ယင်းကဲ့သို့ ဖြည့်စွက်ခြင်းမှာ သင့်/မသင့်ကို ပြန်လည်စဉ်းစားနိုင်ပါရန် အကြံပြု တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် ပညာရေးဝန်ကြီးဌာန၊ အခြေခံပညာကဏ္ဍမှာ နှစ်ရှည်လများ စာစစ်လုပ်ငန်းများ တာဝန် ယူဆောင်ရွက်ခဲ့ရသည့် အတွေ့အကြုံ အသိအမြင်များကို အခြေခံပြီးတော့ လက်ရှိအခြေအနေအရပ်ရပ်တို့နှင့် ထင်ဟပ်ကာ အမျိုးသားလွှတ်တော်က အတည်ပြု ပေး တော့မယ့် ၂၀၁၂ ခုနှစ်၊ စာစစ်အဖွဲ့ဥပဒေကြမ်းအား ပိုမိုပြည့်စုံကောင်းမွန်စေလိုသော မေတ္တာစေတနာဖြင့် ယခုကဲ့သို့ ဆွေးနွေး အကြံပြု တင်ပြသွားခြင်း ဖြစ်ပါတယ်။ ကျွန်တော်၏ တင်ပြချက်များ တွင် ချို့ယွင်းချက် တစ်စုံတစ်ရာ ရှိမည်ဆိုပါက သည်းခံခွင့်လွှတ်ပေးနိုင်ပါရန် အလေးအနက် ပန်ကြားမေတ္တာရပ်ခံရင်း နိဂုံးချုပ် အပ်ပါတယ် ခင်ဗျာ။ ကျေးဇူးများစွာတင်ပါတယ်။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ် (၁၀)မှ ဦးအုန်းတင် ဆွေးနွေးနိုင်ပါပြီ</speech>
<speech><mp id="130">ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာကြတဲ့ အမျိုးသားလွှတ်တော် ကိုယ်စားလှယ်များအားလုံး နှလုံးစိတ်ဝမ်းငြိမ်းချမ်းပါစေလို့ ဆုတောင်းရင်း၊ ရခိုင်ပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ကျွန်တော် ဦးအုန်းတင် က ရိုသေ ဂါရဝပြုပါတယ်ခင်ဗျား။ အခု ဒီကနေ့ ဆွေးနွေးမယ့်ကိစ္စကတော့ ၂၀၁၂ ခုနှစ်၊ စာစစ်အဖွဲ့ဥပဒေနဲ့ ပတ်သက် ပြီးတော့ ကျွန်တော်ကတော့ ပညာရှင်လည်း မဟုတ်ပါဘူး။ ဒါပေမဲ့ အရပ်ထဲမှာ ဖြစ်နေကြတဲ့ အဖြစ်အပျက်တွေကို အခြေခံပြီးတော့ ကျွန်တော် ဆွေးနွေးသွားမှာ ဖြစ်ပါတယ်။ အဲဒီမှာ အခန်း(၁)၊ အပိုဒ် ၂(ဂ)မှာ ဒေသဆိုင်ရာ စာစစ်အဖွဲ့များ၊ စာစစ်အဖွဲ့ဆိုတာ ပါ ပါတယ်။ အဲဒီတော့ ဒေသဆိုင်ရာစာစစ်အဖွဲ့ရဲ့ အသွယ်က ဘာလဲဆိုရင် အရင်တုန်းကတက္ကသိုလ်ဝင်တန်း၊ ဒသမတန်း၊ အခြေခံ ပညာအထက်တန်းကျောင်းရဲ့ နောက်ဆုံးအတန်းပေါ့လေ။ တက္ကသိုလ်ဝင်ဖို့ အတွက် အရည်အချင်းစစ်တဲ့ စာမေးပွဲဖြစ်ပါတယ်။ အရင်ကပဲဖြစ်ဖြစ်၊ အခုခေတ်ကာလ မှာပဲ ဖြစ်ဖြစ် တက္ကသိုလ်ဝင်တန်းမှာ အရည်အချင်းရှိတဲ့လူတွေ၊ တကယ်အရည်အချင်း စစ်စစ်မှန်မှန် ရှိတဲ့ လူတွေဟာ သူ့အမှတ်နဲ့သူအောင်မြင်ပြီးတော့ သူ့ သက်ဆိုင်ရာ အသက်မွေးဝမ်းကျောင်းတွေ ရရှိရေးဟာ နိုင်ငံအတွက်လည်း အရေးကြီးပါတယ်။ ဒီ ကျောင်းသားတစ်ဦးချင်းအတွက်လည်း အရေးကြီးပါတယ်။ ဒါကြောင့် ဒီ ဒေသဆိုင်ရာ စာစစ်ဌာနအဖွဲ့နဲ့ ပတ်သက်တဲ့ကိစ္စလေးကို ကျွန်တော် ဆွေးနွေး တင်ပြလိုပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဥက္ကကြီးခင်ဗျား။ ယခုအခါ အခြေခံပညာ အထက်တန်း ဒသမတန်းစာမေးပွဲ မေးခွန်းများကို တိုင်းဒေသကြီးနဲ့ ပြည်နယ်အလိုက် မတူ ကွဲပြားတဲ့ မေးခွန်းများနဲ့ ဒေသဆိုင်ရာ စာစစ်အဖွဲ့များဖွဲ့ပြီး စစ်ဆေးနေတာကို တွေ့ရှိရပါတယ်။ ဒီလိုဒေသအလိုက် မတူကွဲပြားတဲ့ မေးခွန်းများကို မေးမြန်းခြင်း၊ ဒေသဆိုင်ရာ စာစစ် အဖွဲ့များ ဖွဲ့စည်းပြီး စစ်ဆေးခြင်း၊ အမှတ်ပေးခြင်း၊ အအောင်အရှုံး အဆုံးအဖြတ် ပေးခြင်းတို့ကြောင့် အခြေခံပညာအထက်တန်း၊ ဒသမ တန်းအောင်မြင်လာကြတဲ့ ကျောင်းသား များရဲ့ အရည်အချင်း အပေါ်မှာ အကဲဖြတ်မှုနဲ့ ပတ်သက်ပြီးတော့ ဝိဝါဒ ကွဲပြားမှုတွေ ရှိနေပါတယ်။ ဆိုတော့ မေးခွန်း တစ်ခုတည်း မဟုတ်ဖူး။ တစ်မျိုးတည်း မဟုတ်ဖူး။ သူ့ ဒေသဆိုင်ရာအလိုက် ကွဲပြားနေတဲ့ အခါ ကျတော့ တချို့နေရာတွေမှာ လွယ်တာလည်းရှိ မယ်။ တချို့နေရာတွေမှာ ခက်တာလည်း ရှိမယ်။ သူ့ဒေသအလိုက် မြို့ကြီးပြကြီးတွေမှာ ကျောင်းသားတွေဟာ ပညာရှာဖွေဖို့အတွက် အခွင့်အလမ်းတွေ များသလိုပဲ၊ နယ်မှာရှိတဲ့ ကျောင်းသားတွေဟာ ပညာရှာဖွေဖို့အတွက် အခွင့်အလမ်း နည်းတဲ့ အတွက်ကြောင့် ဒီ ဆယ်တန်းစာမေးပွဲ၊ မတူကွဲပြားတဲ့ ဆယ်တန်းစာမေးပွဲတွေ အပေါ်မှာ စစ်ဆေး လိုက်တဲ့အခါမှာ ပိုမိုပြီးတော့ မတူကွဲပြားတဲ့ အရည်အချင်းတွေဟာ ဖြစ်လာနိုင်ပါတယ်။ မေးခွန်းများမှာ တစ်နိုင်ငံလုံးအတွက် တစ်ခုတည်း မဟုတ်ဘဲ၊ မတူကွဲပြားနေတဲ့ အတွက် အချို့သော တိုင်းဒေသကြီးနဲ့ ပြည်နယ်များရဲ့ မေးခွန်းများဟာ လွယ်ကူပြီး၊ တချို့သော တိုင်းဒေသကြီးနဲ့ ပြည်နယ်များမှာ ခက်ခဲတဲ့ မေးခွန်းတွေ ဖြစ်လာနိုင်ပါတယ်။ နောက် မေးခွန်း များကို အမှတ်ပေးတဲ့အခါမှာလည်း ဒေသဆိုင်ရာ စာစစ်အဖွဲ့များကို ကွဲပြားနေတဲ့အတွက် ရမှတ် များဟာလည်း မတူကွဲပြားလာနိုင်ပါတယ်။ သို့ဖြစ်ပါ၍ အခြေခံပညာ အထက်တန်း၊ ဒသမတန်း စာမေးပွဲတွင် တစ်နိုင်ငံလုံး အတိုင်းအတာအားဖြင့် မေးခွန်းတစ်မျိုး တည်းသာ မေးမြန်းပြီး စာစစ်အဖွဲ့တစ်ခုတည်းကသာ စစ်ဆေးအမှတ်ပေးသင့်ပါကြောင်း ပြည်ထောင်စုအစိုးရအား ဥက္ကဋ္ဌကြီးမှတစ်ဆင့် တိုက်တွန်း ရင်း၊ ဆွေးနွေး တင်ပြရင်း နိဂုံးချုပ်ပါတယ် ခင်ဗျား။ ကျေးဇူး တင်ပါတယ်။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၉)မှ ဦးမောင်အေးထွန်း ဆွေးနွေးနိုင်ပါပြီ။</speech>
<speech><mp id="129">ဦးမောင်အေးထွန်း၊ ရခိုင်ပြည်နယ် မဲဆန္ဒနယ်အမှတ်(၉)</mp>ရိုသေလေးစားရ ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်တော်ကြီးများအား မင်္ဂလာအပေါင်းနှင့် ခညောင်းပါစေကြောင်း ဆုမွန်ကောင်းတောင်း၊ ပဏာ မအနေဖြင့် ဂါရဝပြုနှုတ်ခွန်းဆက်သအပ်ပါတယ် ခင်ဗျာ။ ကျွန်တော် ကတော့ ရခိုင်ပြည်နယ် မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ဦးမောင်အေးထွန်း ဖြစ်ပါတယ်။ ရိုသေလေးစားရပါသော ဥက္ကဋ္ဌကြီးခင်ဗျား။ ကျွန်တော်အ နေဖြင့် ၂၀၁၁ ခုနှစ်၊ စာစစ်အဖွဲ့ဥ��ဒေနှင့် ပတ်သက်၍ ဆွေးနွေးတင်ပြသွားမှာ ဖြစ်ပါတယ်။ ဥပဒေကို စိစစ်ရာ ဥပဒေ မှာ အခန်း (၃)ခန်းနှင့် ပုဒ် မ(၄)ခုသာ ပါဝင်နေတာကို တွေ့ရှိပါတယ်။ ပုဒ်မနည်း သည်ဖြစ်စေ၊ များသည်ဖြစ်စေ ဥပဒေပါ စာသားများဟာ လူအများက နားလည်ဖို့ အရေးကြီးပါတယ်။ ဥပဒေရဲ့ ရှေ့နောက် စာသားများမှာလည်း ညီညွှတ်ဖို့ အရေးကြီးပါတယ်။ ၂၀၁၁ ခုနှစ်၊ စာစစ်အဖွဲ့ ဥပဒေဟာ စာမေးပွဲ စစ်ဆေးရာတွင် စနစ်တကျရှိစေရန်အတွက် အဖွဲ့ ကို လမ်းညွှ န်တဲ့ ဥပဒေ ဖြစ်ကြောင်းကို တွေ့ရှိရပါတယ်။ စာမေးပွဲတစ်ခု အောင်မြင်ပြီး စီးပြီ၊ အဖြေရလာ အောင်ထိ ဤဥပဒေက ထိန်းကျောင်းကြပ်မတ်ပေးနိုင်ကြောင်းကိုလည်း သိရှိရပါတယ် ခင်ဗျား။ ဥပဒေကို ဥပဒေမှာရှိတဲ့ စာသားများမှာလည်း လူအများ နားလည်သဘောပေါက် လွယ်ကူသော စကားရပ်များဖြစ်ပြီး လူအများက ဒွိဟသံသယ မဖြစ်ဖို့အတွက် စာသားများ၊ နည်းလမ်းများ လစ်ဟင်းမှု မရှိစေရန် အထူးလိုအပ်ပါတယ်။ ဤ ဥပဒေကို ကျွန်တော်တို့ စိတ်ပိုင်းသုံးသပ် ကြည့်ရှုမည်ဆိုလျှင် ဥပဒေ၏ ခေါင်းစဉ်မှာ ၂၀၁၁ ခုနှစ်၊ စာစစ်အဖွဲ့ ဥပဒေဟု ခေါ်တွင်ထားတာကို တွေ့ရှိရပါတယ်။ ၂၀၁၁ ခုနှစ်၊ စာစစ်အဖွဲ့ဥပဒေဟု ဆိုထားသည့်အတွက် ဒီ စာစစ်အဖွဲ့ဟာ အများနဲ့ ပတ်သက်နေတာကို တွေ့ရှိ ရပါတယ်။ စာမေးပွဲ အများနဲ့ ပတ်သက် နေပါတယ်။ သို့အတွက် အဓိပ္ပာယ်ဖွင့်ဆိုချက်များမှာလည်း ဥပဒေ၏ ခေါင်းစဉ်နှင့် ကိုက်ညီ ဖို့ လိုပါတယ်။ ဒီနေရာမှာ ဥပဒေ၏အမည်မှာ အများနှင့်သက်ဆိုင်ပြီး ပုဒ်မ ၁(က)တွင် အခြေခံပညာဆိုသည့် တစ်ခုတည်းသော အတန်းကို ရည်ညွှန်းထားတာ တွေ့ရှိရပါတယ်။ အခြေခံပညာ ဆိုတာဟာ အခြေခံပညာ ဥပဒေမှာ အထက်တန်းပညာတွင် အခြေခံပညာ ပြီးမြောက်ပြီးသည်ဟု ပြည်ထောင်စုအစိုးရက သတ်မှတ်သော အတန်းထိဆိုတဲ့ ဆိုထားတဲ့အတွက် ဒီအခြေခံပညာဟာ ဆယ်တန်းကို ခေါ်ဆိုလိုကြောင်း တွေ့ရှိရပါတယ်။ အခြေခံပညာတစ်တန်း ကို ရည်မှန်းထားပါ တယ်။ ဒါပေမဲ့ ဥပဒေအမြင်ကိုသာ ဥပဒေအမြင်ကတော့ အများနဲ့ဆိုင်ပြီးတော့ စာကို ကျတဲ့ ပုဒ်မ၂(က)မှာ တစ်ခုတည်းသောအတန်းကို ဆိုလိုခြင်း ဖြစ်တဲ့အတွက် ကိုက်ညီမှု မရှိပါ။ ထို့ကြောင့် ဥပဒေ၏မူရင်းမှာ ဘယ်လိုပြော ထားသလဲဆိုတော့ စာမေးပွ���ဆိုသည်မှာ ပြည်ထောင်စုအစိုးရက အခါအားလျော်စွာ သတ်မှတ်သော အခြေခံပညာအဆင့် သင်ကြားမှု ပြီးဆုံးသည့်အခါ ဤဥပဒေအရ စာစစ်အဖွဲ့က စစ်ဆေးသော စာမေးပွဲကို သော်လည်းကောင်း၊ ပြည်ထောင်စုအစိုးရက အဆိုပါ စာစစ်အဖွဲ့ သို့ သီးခြားတာဝန်လွှဲ အပ်၍ စစ်ဆေးစေသော အခြားစာမေးပွဲကိုသော်လည်းကောင်း ခေါ်သည်ဟုလည်းကောင်း ဖော်ပြထားတာ တွေ့ရှိ ရပါတယ်။ အဲဒီဖော်ပြချက်တွင် ခေါင်းစဉ်၌ အများ နှင့်ဆိုင်သော်လည်း ပြည်ထောင်စု အစိုးရက သင်ကြား နေသော အ.မ.က၊ အ .ထ.က စသည့်ကျောင်းများတွင် စစ်ဆေးတဲ့ မူလတန်း မှ စပြီးတော့ နဝမတန်းထိ စာမေးပွဲများ၊ အဆင့်မြင့် စာမေးပွဲများ၊ အသက်မွေးဝမ်းကျောင်း ၊ စာမေးပွဲများ မပါဝင်ဘဲ အခြေခံပညာအဆင့် စာမေးပွဲတစ်ခုတည်းကိုသာလျှင် ရည်ညွှန်းပြီး အဲဒီ အခြေခံပညာ အထက်တန်းစာမေးပွဲများသာ သက်ဆိုင်နေကြောင်း တွေ့ရှိပါတယ်ခင်ဗျား။ ၂၀၁၁ ခုနှစ် စာစစ်အဖွဲ့ ဥပဒေ ခေါင်းစဉ်နှင့် ဆီလျော်ကိုက်ညီမှု မရှိကြောင်း တွေ့ရှိရပါတယ်။ ထို့အပြင် ဤ ၂ (က)မှာ ပြည်ထောင်စုအစိုးရက အဆိုပါ စာစစ်အဖွဲ့သို့ သီးခြား တာဝန်လွှဲအပ်၍ စစ်ဆေးသော အခြားစာမေးပွဲကိုသော်လည်းကောင်းဟု ဖော်ပြရာမှာ သီးခြားနှင့် အခြားကို ထပ်ပြီးသုံးထားသဖြင့် ဆီလျော် မှု မရှိတာကိုလည်း တွေ့ရှိနေရပါတယ်။ ထို့ ကြောင့် ပုဒ်မ ၂ (က)ကို အောက်ပါအတိုင်း ပြင်ဆင်ရေးသားပါက ပိုပြီးသင့်လျော်မည် ထင်ပါတယ်။ ပြင်ဆင်ချက်မှာ ပုဒ်မ ၂ (က) စာမေးပွဲဆိုသည်မှာ သင်ကြားမှု ပြီးဆုံးသည့်အခါ သတ်မှတ်ထား သော အရည်အချင်း ရှိ /မရှိ စစ်ဆေးအကဲဖြတ်နိုင်ရန်အတွက် အပတ်စဉ်သော်လည်းကောင်း၊ လစဉ်သော်လည်းကောင်း၊ ပညာရေးနှစ်အလိုက်သော်လည်းကောင်း၊ စစ်ဆေးသော မူလတန်းမှ အခြေခံပညာအထက်တန်းအဆင့်အထိအပြင် အဆင့်မြင့် ပညာအထိနှင့် ပြည်ထောင်စုအစိုးရ က အဆိုပါ စာ စစ်အဖွဲ့သို့ အထူးတာဝန်လွှဲ အပ်၍ စစ်ဆေးစေသော စာမေးပွဲကို ခေါ်သည်ဟု ပြင်ဆင်ပါက ပိုပြီးတော့ သင့်မြတ်မှန်ကန်မည်ဟု ထင်မိပါသည် ခင်ဗျား။ ထို့အပြင် ပုဒ်မ ၂၊ ပုဒ်မခွဲ (က)ရဲ့ ပုဒ်မခွဲငယ်များ ကို ယှဉ်ပြီး ဖော်ပြပါအတိုင်းပဲ ပြင်ဆင်ဖြည့်စွက်သင့်ပါတယ်။ မူရင်းပုဒ်မခွဲငယ် (၂)မှာ အဆိုပါဝတ္ထု ပစ္စည်းကို မိမိ လက်လှမ်းမီ ရာတွင် ထားရှိခြင်း၊ သို့မဟုတ် လက်လှမ်းမီအောင် စီရင်ထားရှိခြင်းအစား အပေါ်က ပြဋ္ဌာန်းတဲ့ ပုဒ်မခွဲငယ် (၁)ပါ ဝတ္ထုပစ္စည်းကို လက်လှမ်းမီရာတွင် ထားရှိခြင်း သို့မဟုတ် လက်လှမ်းမီအောင် စီရင်ထားရှိခြင်း ဟူ၍လည်းကောင်း၊ ဒ်မခွဲငယ် (၃)မှာ အဆိုပါ ဝတ္ထုပစ္စည်းကို ကူးယူခြင်းအစားပုဒ်မခွဲ(၁)၊ (၂)ပါ ဝတ္တုပစ္စည်းများရှိ စာသားများကို ကူး ယူခြင်းဟူ၍လည်းကောင်း၊ မူရင်း ပုဒ်မခွဲငယ် (၄) စာမေးပွဲဖြေဆိုသူတစ်ဦး သို့မဟုတ် စာမေးပွဲဖြေဆိုသူမဟုတ်သော ပြင်ပပုဂ္ဂိုလ် တစ်ဦးဦးနှင့် ဆက်သွယ်ကူး ယူရေးသားခြင်း ဟူ၍ ပြင်ဆင်ရေးသားသင့်ပါကြောင်း အကြံပြု အပ်ပါတယ်။ တစ်ဖန် ပုဒ်မ ၄၊ ပုဒ်မခွဲ (စ)၊ ပုဒ်မခွဲငယ် (၂)၊ (၃)၊ (၄) တို့အပေါ်တွင် အောက်ပါအတိုင်း အကြံပြု တင်ပြအပ်ပါတယ်။ မူရင်းပုဒ်မ ၄၊ (စ) (၂) တွင် မသမာမှုပြု သည်ကို လျစ်လျူရှုသည် သို့မဟုတ် တစ်နည်းအားဖြင့် မသမာမှုကို အားပေးကူညီသည့် စာမေးပွဲ ကြီးကြပ်သူအား အရေး ယူရန် သက်ဆိုင်ရာဌာနသို့ အကြောင်းကြားရမည်ဟု ဖော်ပြထားတဲ့ နေရာမှာ အထက်အပိုဒ် ပုဒ်မ ၄၊ (စ) (၂) တွင် စာမေးပွဲကြီးကြပ်သူ အား အစား ကို ကို ပြင်ဆင်ပြီး မည်သူမှ မည်သည့် ဌာနသို့ အရေးယူရမည့် ပုဂ္ဂိုလ်နှင့် ဌာနအ မည်ကို တိကျစွာ ဖော်ပြထားပါတယ်။ ဒီနေရာမှာ ကို နှင့် အား ကို ဖွင့်ဟ ရာမှာ ကို ဆိုတာ အသုံးခံ ကံ ပုဒ် ဖြစ်ပါတယ်။ အား ဆိုတာဟာ အဖြည့်ခံ ကံပုဒ် ဖြစ်ပါတယ်။ ဒါနဲ့ ဤဥပဒေမှာ အား နှင့် ကို ကို လွဲပြီးတော့ ထည့်သွင်းရေးထားတာကို တွေ့ရှိရတဲ့အတွက် ပြင်ဆင်ခြင်း ဖြစ်ပါတယ်။ မူရင်း ပုဒ်မ ၄၊ (စ)၊ ပုဒ်မခွဲငယ် (၃)မှာ အဖြေလွှာကို စစ်ဆေးရာတွင် အမှတ်ပေး စည်းမျဉ်းနှင့် မကိုက်ညီဘဲ အမှတ်များပိုပေးခြင်း သို့မဟုတ် လျော့နည်းပေးထားခြင်း၊ အဖြေလွှာတွင ထပ်မံဖြည့်စွက်ပေးခြင်း စတဲ့ မသမာမှုများ သို့မဟုတ် မသမာမှု ကို အားပေးကူညီသည် သို့မဟုတ် မသမာမှုပြု သည်ကို တွေ့ရှိသော်လည်း လျစ်လျူရှုသည့် အဖြေလွှာ စစ်ဆေးရန် ကြီးကြပ်သူ သို့မဟုတ် စစ်ဆေးသူအား အရေးယူရန် သက်ဆိုင်ရာသို့ အကြောင်းကြားမည့် အစား အထက်အပိုဒ် ၄၊ (စ) (၃)တွင် စစ်ဆေး သူအား အရေးယူရာ၌ အား အစား ကို ကို ပြင်ဆင်ဖြည့်စွက်ပြီး မည်သူမှ မည်သည့်ဌာနသို့ အကြောင်း ကြားရမည်ဟု ပုဂ္ဂိုလ်နှင့်ဌာန ကို ဖော်ပြသင့်ပါတယ်။ မူရင်းပုဒ်မ ၄(စ)၊ ပုဒ်မခွဲငယ် (၄) တွင် စာမေးပွဲလုပ်ငန်းဆောင်ရွက်ရာတွင် တာဝန် ပေးအပ်ခြင်းခံရသော ဝန်ထမ်းများ၏ တာဝန်ပေါ့လျော့မှု သို့မဟုတ် မမှန်မကန် ဆောင်ရွက်မှုကို တွေ့ရှိပါက အရေးယူရမည်ဟူ၍အစား အထက် ပါပုဒ်မ ၄၊ (စ)၊ ပုဒ်မခွဲငယ် (၄)တွင် မည်သူမှ အရေးယူမည်ဟု ပုဂ္ဂိုလ်အား ဖော်ပြသင့်ပါတယ်။ ဤဥပဒေမှာ ထူးခြားချက်တစ်ခု ရှိပါတယ်။ အဲဒီ ထူးခြားချက်ကတော့ ဥပဒေနဲ့ ပတ်သက်ပြီးတော့ ပြစ်မှု၊ ပြစ်ဒဏ်ကို ထည့်သွင်းခြင်း မရှိတဲ့ အတွက် အလျဉ်းသင့်သလို ဥပဒေပြစ်မှု၊ ပြစ်ဒဏ် ကို ထည့်သွင်းပေးသင့်ပါကြောင်း ဆွေးနွေး အကြံပြုရင်း ကျွန်တော်၏ ဆွေးနွေးချက်ကို နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စား လှယ်များခင်ဗျား။ အမျိုးသား လွှတ်တော် ကိုယ်စားလှယ်များရဲ့ ဆွေးနွေးချက်နဲ့ပတ်သက်ပြီးတော့ အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။ (ဩဘာသံများ)</speech>
<speech type="speaker">ဥပဒေကြမ်းကော်မတီက ဒီလိုပြန်လည်ကြားနာတဲ့အခါ မှာ ပြည်သူ့ လွှတ်တော်က ပြင်ဆင်ချက်နဲ့ပေးပို့တဲ့ အခန်း(၂) အပိုဒ်(၃)၊ အခန်း(၂) အပိုဒ်(၃)မှာ ပြည်ထောင်စု အစိုးရအဖွဲ့သည် အောက်ပါပုဂ္ဂိုလ်များ ပါဝင်သည့် စာစစ်အဖွဲ့ကို ဖွဲ့စည်းရမည်ဆိုလို့ရှိရင် အောက်မှာ ကြားထဲမှာ (ခ) ညှပ်လို့ မသင့်တော်ဘူး။ အောက်ပါပုဂ္ဂိုလ်များဖြင့် ဆိုတဲ့အတွက် တစ်ဆက်တည်း ပညာရေး ဝန်ကြီးဌာန၊ ပြည်ထောင်စုဝန်ကြီးက တာဝန်ပေးအပ်သူ ဥက္ကဋ္ဌ ဒီလို ဖြစ်ဖို့လိုပါတယ်။ (ခ) ပညာရေးဝန်ကြီးဌာန၊ ပြည်ထောင်စုဝန်ကြီးသည် စာစစ်အဖွဲ့၏ ဥက္ကဋ္ဌနှင့် အတွင်းရေးမှူး တာဝန်ပေးအပ် မည့် အရာထမ်းများကို ပြည်ထောင်စုအစိုးရအဖွဲ့၏ သဘောတူညီချက်ဖြင့် ခန့်အပ်ရမည်ဆိုတာ ဒီအဖွဲ့ရဲ့ အောက်ဆုံးမှာ ပို့လိုက်မှ မှန်ကန်မှာ ဖြစ်ပါတယ်။ ရတယ်နော်</speech>
<speech type="speaker">ယခု နေ့လယ်စာ သုံးဆောင်ဖို့ အစည်းအဝေးကို ရပ်နားပါ့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည် ထွက်ခွာပါပြီ ခင်ဗျား</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၁၅၅) နာရီအချိန်တွင် ခေတ္တရပ်နားပြီး (၁၂:၅၅)နာရီအချိန်တွင် ပြန်လည်ကျင်းပပါသည်။</p>
</bill>
<bill>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာ ယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော၂၀၁၂ ခုနှစ်၊ အခြေခံပညာရေး ဥပဒေကြမ်းနှင့် စပ်လျဉ်း၍ အမျိုးသားလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။အမျိုးသားလွှတ်တော် ကိုယ်စားလှယ်များ ခင်ဗျား။ ၂၀၁၂ ခုနှစ်၊ အခြေခံပညာရေး ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော် ကိုယ်စားလှယ် (၄)ဦး အမည်စာရင်း တင်သွင်းထားပါတယ်။ ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု ဆွေးနွေးနိုင်ပါပြီ</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှာတော် ကိုယ်စားလှယ်များ ဧည့်သည်တော် များအားလုံးနှလုံးစိတ်ဝမ်းအေးချမ်းကြပါစေလို့ ဆုတောင်းမေတ္တာ ပို့ရင်းနဲ့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ် (၁၀)က အမျိုးသားလွှတ်တော်ကိုယ်စားလှယ် ဦးနု ဖြစ်ပါတယ်။ ကျွန်တော့်အနေနဲ့ ၂၀၁၂ ခုနှစ်၊ အခြေခံပညာဥပဒေကြမ်း မူလပြဌာန်းချက်နဲ့ ဖြည့်စွက်ပြင်ဆင်ချက်များအပေါ်မှာ အကြုံပြု တင်ပြ ဆွေးနွေးသွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်အနေဖြင့် ၂၀၁၂ ခုနှစ်၊ အခြေခံပညာ ဥပဒေကြမ်း မူလပြဋ္ဌာန်းချက် ပြည်သူ့လွှတ်တော်ရဲ့ အတည်ပြု ချက်နဲ့ အမျိုးသားလွှတ်တော် ဥပဒေကြမ်းကော်မတီရဲ့ ဖြည့်စွက် ပြင်ဆင်ချက်များ အပေါ် အခြေခံပြီး အမျိုးသားလွှတ်တော်က အတည်ပြု တဲ့အခါမှာ ပိုမိုပြည် စုံသင့်လျော် ကောင်းမွန် စေလိုသော မေတ္တာစေတနာဖြင့် သင့် မသင့် ပြန်လည်စဉ်းစား နိုင်ပါရန် အကြံပြု တင်ပြ ဆွေးနွေး သွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဦးစွာ ဥပဒေကြမ်းအခန်း(၁)မှာ အမည်နဲ့ အဓိပ္ပာယ် ဖော်ပြချက်ဟု ဖော်ပြပါရှိလျှင်ပင် ဥပဒေကြမ်းပါ ခေါင်းစဉ်အတွက် အဓိပ္ပာယ် ပြည့်စုံပြီဟု ယူဆမိပါတယ်။ ဒါကြောင့်မို့လို့ ဥပဒေကြမ်းကော်မတီက အကြံပြု ထားတဲ့ အကျုံးဝင်ခြင်း ဟူသော စကားရပ်မှာ ထပ်မံဖြည့်စွက်ရန် လိုအပ်ခြင်းရှိ /မရှိကို ပြန်လည်စဉ်းစားပေးနိုင်ပါရန် အကြံပြု တင်ပြအပ်ပါတယ်။ အခန်း (၁) ပုဒ်မ ၁ (ခ)မှာလည်း သင်ကြားရေးဆိုင်ရာ ပေါင်းစည်းထားဟု ဆိုသော စကားရပ်မှာ ပညာရေးကောလိပ်များနဲ့ ပညာ ရေးတက္ကသိုလ်တို့ ချိတ်ဆက် ပေါင်းစည်းဆောင်ရွက်နေခြင်းဖြစ်တဲ့အတွက် သင်ကြားရေးဆိုင်ရာ ချိတ်ဆက်ပေါင်းစည်းထားဟု ချိတ်ဆက်ဆိုတဲ့ စကားရပ် ထပ်မံဖြည့်စွက်သင့်ပါ သဖြင့် ထိုသို့ဆောင်ရွက်ရန် သင့် မသင့်ကို လည်းကောင်း၊ သင့်တော်သောအချိန်မှာ သင့်တော်သောပညာရပ်ဟု ဖော်ပြပါရှိတဲ့ နေရာမှာ တော် အစား လျော် ဟု ပြောင်းပြီးတော့ သင့်လျော်သော ဟူသော အသုံးအနှုန်းဖြင့် ပြောင်းလဲသုံးစွဲရန် သင့်/မသင့် တို့ကို ပြန်လည် စဉ်းစားနိုင်ပါရန် အကြံပြု တင်ပြအပ်ပါတယ်။ ဥက္ကဋ္ဌကြီး ခင်ဗျား။ အခန်း(၁) ပုဒ်မခွဲ ၂(ဂ)မှာလည်းပဲ ကျောင်းသင်ဘာသာရပ် တစ်ခုစီအတွက်လည်းကောင်း ဆိုပြီးတော့ ဖော်ပြထားတဲ့နေရာမှာ အဲဒီစာပိုဒ်ရဲ့ နောက်က ဆက်ပြီးတော့ တွဲဖက်သင်ရိုးဝင် ဘာသာရပ်တစ်ခုစီအတွက်လည်းကောင်းဟူ၍ ဖြည့်စွက် ဖော်ပြရန် ကျန်နေသည်ဟု ထင်မြင်မိပါတယ်။ ယင်းစာပိုဒ်ကို ထပ်မံ ဖြည့်စွက်ရန် သင့် မသင့်ကိုလည်း ပြန်လည်စဉ်းစားနိုင်ပါရန် အကြံပြု တင်ပြအပ်ပါတယ်။ ထို့အပြင် အခန်း(၁) ပုဒ်မခွဲ ၂(ဈ) တွင်လည်း သင်ကြားရေးဆိုင်ရာ ပေါင်းစည်းထားသော စကားရပ်မှာ သင်ကြား ရေးဆိုင်ရာ ချိတ်ဆက်ပေါင်းစည်းထားဟု ချိတ်ဆက်စကားရပ် ထပ်မံဖြည့်စွက်ရန် သင့်/မသင့်ကိုလည်း အကြံပြု တင်ပြလိုပါတယ်။ ဥက္ကဋ္ဌကြီးခင်ဗျား။ ဥပဒေကြမ်း အခန်း (၂)မှာ အခြေခံပညာ၏ရည်မှန်း ချက်များ ဖော်ပြထားခြင်း ဖြစ်ပြီးတော့ ပုဒ်မခွဲ ၃ (င)နဲ့ (စ)တို့အကြားမှာ တိုင်းချစ် ၊ ပြည်ချစ်၊ မျိုးချစ် စိတ်ဓာတ် ရှင်သန်ထက်မြက်ရေး ပျိုးထောင်ပေးရန်ဟူသော စာပိုဒ် တစ်ပိုဒ် ထည့်သင့် ပါတယ်။ အဆိုပါ ကလေးတွေ ကနေ့ ကျောင်းသားလူငယ်လေးများအတွက် အင်မတန် အရေးပါလှတဲ့ အချက်တစ်ချက်က ရည်မှန်းချက်ထဲမှာ ကျန်ရစ်နေတယ်လို့ ယူဆမိပါတယ်။ ဒါကြောင့် တိုင်းချစ်ပြည်ချစ် မျိုးချစ်စိတ် ရှင်သန်ထက်မြက်ရေး ပျိုးထောင်ပေးရန်ဟူသော ရည်မှန်းချက် အသစ်တစ်ခု မဖြစ်မနေ ထည့်သွင်းသင့်ပါတယ်။ ဤသို့ဖော်ပြရန် ကျွန်တော် အကြံပြုသည့် အတိုင်း ဖော်ပြရန် သင့်/မသင့်ကို ပြန်လည်စဉ်းစားပြီးတော့ဖြည့်စွက်ဖော်ပြရန် လိုအပ်မည်ဆိုပါက ပုဒ်ခွဲအမှတ်စဉ် တစ်ခုထပ်မံတိုးလာမည် ဖြစ်ပါတယ်။ ဥက္ကဋ္ဌကြီးခင်ဗျား။ ပညာရေးဝန်ကြီးဌာနအနေဖြင့် လက်ရှိ အခြေခံပညာ ကျောင်း အများစုမှာ မူလတန်းအကြို အဆင့်ကလေးများကို လက်ခံသင်ကြားနေပြီးတော့ မူလတန်းအဆင့် သင်ကြားနေသော အခြေခံပညာကျောင်းများတွင်လည်း အခြေခံ၊ အခြေအနေပေးပါက မူကြို အဆင့်အတန်းများကိုပါ အသက် (၃)နှစ်ပြည့်ကလေးများအတွက် စတင် လက်ခံသင်ကြားပေး လျက်ရှိနေပါတယ်။ သို့ပါ၍ အခြေခံပညာအဆင့် အကြို ကာလဖြစ်သည့် မူကြို အဆင့် ကလေး များအတွက် ပညာသင်ကြားရေးကို ဤဥပဒေကြမ်းတွင် ထည့်သွင်ပြဋ္ဌာန်းရန် သင့်မသင့် ကိုလည်း စဉ်းစားနိုင်ပါရန် အကြံပြု တင်ပြအပ်ပါတယ်။ ဥက္ကဋ္ဌကြီး ခင်ဗျာ။ မူလပြဋ္ဌန်းချက်အခန်း (၃) ပုဒ်မခွဲ ၅ (က)တွင် မူလတန်းအဆင့် ကျောင်းဝင်ခွင့် အသက် ကန့်သတ်ချက်ကို ပြည်ထောင်စုအစိုးရက အခါအားလျော်စွာ သတ်မှတ် ပေးရန် ရည်ညွှန်းထားကြောင်း တွေ့ ရှိရပါတယ်။ လက်ရှိအနေအထားအရ ကျောင်းဖွင့်စတွင် အသက်(၅) နှစ်ပြည့်ပြီး ကလေး များကိုစတင်လက်ခံသင်ကြားနေသည့်စနစ်ကို ကျင့်သုံးနေတာ ဖြစ်ပါတယ်။ သို့ပါ၍ ကျောင်းဝင်ခွင့် အသက်ကန့်သတ်ချက်မှာ ကျောင်းဖွင့်စတွင် (၅)နှစ် ပြည့်ပြီးဖြစ်ရမည်ဟု ဖော်ပြပါရှိမည်ဆိုပါက သင့်လျော်မည်ဟု ထင်မြင်ယူဆမိပါကြောင်း အကြံပြု တင်ပြအပ်ပါတယ်။ အလားတူပင် အခန်း (၃) ပုဒ်မခွဲ ၅ (ဂ)မှာလည်းပဲ ပြည်ထောင်စုအစိုးရက သတ်မှတ်ထားသော အတန်းအထိဟု ဖော်ပြပါရှိ နေပါတယ်။ ဥက္ကဋ္ဌကြီး ခင်ဗျား။ နိုင်ငံတကာမှာ အခြေခံပညာအဆင့် ပညာသင်ကြားတဲ့ ကာလကို (၁၂) နှစ် သတ်မှတ်ထားရှိကြောင်းကို လေ့လာသိရှိရပါတယ်။ မြန်မာိုင်ငံအနေနဲ့ နိုင်ငံတကာအခြေခံပညာနယ်ပယ်မှာ ဝင်ဆန့်စေဖို့အတွက် အခြေခံပညာအဆင့် ပညာသင် ကာလကိုလည်း (၁၂) နှစ် သတ်မှတ်ထားရှိသင့်ပါတယ်။ ဤသို့ဆိုပါလျှင် အထက်တန်းအဆင့်တွင် တစ်တန်းလျှင် ပညာသင်နှစ် တစ်နှစ်သင်ကြားရသည့် အတန်း (၃)တန်းရှိစေရမည်ဟု ပြဋ္ဌာန်းချက် သတ်မှတ်ဖော်ပြသင့်ပါကြောင်း အကြံပြု တင်ပြအပ်ပါတယ်။ သို့မှသာ အခြေခံပညာမူလတန်း၊ အလယ်တန်း၊ အထက်တန်းအဆင့် (၃) ဆင့်မှာ ပညာသင်ကာလဟာ ၅၊ ၄၊ ၃ စုစုပေါင်း (၁၂)နှစ် ရှိနေမည် ဖြစ်နေပြီးတော့ နိုင်ငံတကာအခြေခံပညာရေး အဆင့် ပညာသင်ကာလ သတ်မှတ်စံ များနဲ့ လိုက်လျော ညီထွေ ရှိသွားမှာဖြစ်တဲ့အတွက် သတ်မှတ်ပေးသင့်ပါကြောင်း အကြံပြုအပ် ပါတယ်။ ယင်းသို့ဆောင်ရွက်ရန် သင့်/မသင့် ကိုလည်း ပြန်လည်ပြီးတော့ စဉ်းစားနိုင်ပါရန်လည်း ထပ်မံ တင်ပြအပ်ပါတယ်။ ဥက္ကဋ္ဌကြီးခင်ဗျား။ ကျွန်တော် အထက်တွင် တင်ပြအကြံပြုခဲ့တဲ့အတိုင်း ပညာသင် သတ်မှတ်ချက်များ လက်ခံဆောင်ရွက်ရန် ရှိမည် ဆိုပါက အခန်း (၃)ပုဒ်မခွဲ ၅ (ဃ)တွင် ဖော်ပြ ပါရှိတဲ့ အတန်းသတ်မှတ်ချက်နဲ့ဆိုသော စာပိုဒ်ကို နုတ်ပယ်ရန်ဖြစ်ပါကြောင်း အကြံပြု တင်ပြ အပ်ပါတယ်။ တစ်ဆက်တည်းမှာပဲ အကယ်၍ မူလတန်းအဆင့် အကြို ကာလဖြစ်သည့် မူကြို အဆင့်အား တင်ပြပါအတိုင်း ထည့်သွင်းစဉ်းစားမည်ဆိုပါက အခန်း (၃) ပုဒ်မခွဲ၅ (င) ဟု ပုဒ်မခွဲတစ်ခု ထပ်မံတိုးချဲ့၍ မူလတန်းအကြို အဆင့်တွင် တစ်တန်းလျှင် ပညာသင်နှစ် တစ်နှစ် သင်ကြားရသည့် အတန်း (၂)တန်း ရှိစေရမည်ဟူသော ပုဒ်မခွဲ ထပ်မံတိုးချဲ့ ထည့်သွင်း ပြဋ္ဌာန်း ပေးရန် လိုအပ်မည်ဖြစ်ပါကြောင်း သင့်/မသင့် စဉ်းစားနိုင်ပါရန် အကြံပြု တင်ပြအပ်ပါတယ်။ ဥက္ကဋ္ဌကြီးခင်ဗျား။ အခန်း (၄) အခြေခံပညာရေးကောင်စီနှင့် ကော်မတီများ ဖွဲ့စည်း ရာတွင် ပညာရေးဝန်ကြီးဌာနအနေနှင့် ဒုတိယဝန်ကြီး (၃)ပါးရှိနေတဲ့အတွက် ပုဒ်မခွဲ ၈ တွင် ဒုတိယဝန်ကြီးတစ်ပါး ထပ်မံ တိုးချဲ့ ဖွဲ့စည်းထည့်သွင်းရန် လိုအပ်မည် ဟု ထင်မြင်မိပါ သဖြင့်သင့်/မသင့် ပြန်လည်စဉ်းစားနိုင်ရန် အကြံပြု တင်ပြပါတယ်။ ဥပဒေကြမ်း အခန်း (၄) ပိုဒ်မခွဲ ၉ (က) (၁၂) တွင်လည်းပဲ သင့်လျော်မည့်အချိန်တွင်ပါ စာပိုဒ်မှာ စာရေးထုံးညီညွတ်စေရန် အတွက် ရှေ့နောက်အထားအသို ပြောင်းရန်လိုအပ်မှာ ဖြစ်ပါတယ်။ ဒါကြောင့် သင့်လျော်မည့် အချိန်တွင် အခြေခံပညာအဆင့်အလိုက်မသင်မနေရ ဥပဒေပြဋ္ဌာန်း ဆောင်ရွက်ရေးဟုပြဋ္ဌာန်းသင့်ပါကြောင်း သင့်တော်” အစား သင့်လျော် ပြောင်းခြင်းဖြစ်ပါကြောင်း ယင်းသို့ ဆောင်ရွက်ရန် သင့်/မသင့် ကိုလည်း စဉ်းစားနိုင်ပါရန် အကြံပြု တင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်အနေဖြင့် အခြေခံပညာရေးဝန်ကြီးဌာန၊ အခြေခံပညာကဏ္ဍမှာ ရာထူးတာဝန်အဆင့်ဆင့်ဖြင့် နှစ်ရှည် လများ အမှုထမ်းခဲ့တဲ့ ပညာရေးဘက်တော်သားတစ်ဦးအနေဖြင့် မိမိတာဝန်ယူဆောင်ရွက် ခဲ့ရသည့် အတွေ့အကြုံ၊ အသိအမြင်များကို အခြေခံလျက် လက်ရှိပညာရေးဝန်ကြီးဌာန၏ ကြိုးပမ်း ဖော်ဆောင်နေမှုများနှင့် လေ့လာထင်ဟပ်ကာ အမျိုးသားလွှတ်တော်က အတည်ပြုပေးတော့မယ့် ၂၀၁၂ ခုနှစ်၊ အခြေခံပညာဥပဒေကြမ်းအား ပိုမိုပြည့်စုံကောင်းမွန်စေလိုသော မေတ္တာ၊ စေတနာဖြင့် ဤကဲ့သို့ ဆွေးနွေးအ ကြံပြု တင်ပြသွားခဲ့သည်များကို ချို့ယွင်းချက် တစ်စုံတစ်ရာ ရှိမည်ဆိုပါက သည်းခံခွင့်လွှတ်နိုင်ပါရန် မေတ္တာရပ်ခံ ပန်ကြားရင်း နိဂုံးချုပ်အပ် ပါသည် ခင်ဗျား။ ကျေးဇူးများစွာ တင်ပါတယ်။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ် (၆)မှ ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်၆)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီး၊ အမျိုးသားလွှတ်တော် ကိုယ်စားလှယ်များ အားလုံးကို ရိုသေလေးစားစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော့်အနေနဲ့ အခြေခံပညာရေး ဥပဒေကြမ်းနဲ့ ပတ်သက်လို့လည်း ပထမ ဥပဒေကြမ်းတုန်းကလိုပဲ ကျွန်တော့်ရဲ့ အကြံပြုချက်ကို အချိန်ကုန် သက်သာစေရန်အတွက် ဥပဒေကြမ်းကော်မတီကို ကျွန်တော် ကြို တင်ပေးပို့ ထားပါပြီး ဖြစ်ပါတယ်။ ကျွန်တော်တော့ သွားရောက်ပြီးတော့ အဲဒီနေ့ က မကြားနာ နိုင်ခဲ့ ဘူးပေါ့လေ။ကျွန်တော် အကြံပြုတဲ့စာတော့ကြို တင်ပို့ခဲ့ပါတယ်။ ဥပဒေကြမ်းကော်မတီလည်း အစုန်အဆန် သုံးသပ်ပြီးတော့ နောက် ထည့်သင့်တာတွေ ထည့်ပေးခဲ့တာ တွေ့ရပါတယ်။ ကျွန်တော်ဘက်ကတော့ အကြံပြုချက်က နဂိုကတည်းက ပြုပြင်ပြီးသား ဖြစ်တဲ့အတွက်ကြောင့် ကျွန်တော် ဆက်လက်တင်ပြခွင့်ပြုပါလို့ ပန်ကြားပါတယ်။ ပထမအချက်ကတော့ အခန်း (၁) ရဲ့ ပုဒ်မခွဲ ၁၊ (စ) ဖြစ်ပါတယ်။ အဲဒီမှာပါတဲ့ အခြေခံပညာကို သင်ကြားပေးသောဆရာများ၏ ပညာအရည်အချင်းသတ်မှတ်ရေး၊ မှတ်ပုံတင်ရေး၊ ဆရာ့အလုပ်ဂုဏ်သိက္ခာ ထိန်းသိမ်းကြပ်မတ် ညွှန်ပြရေးဆိုတဲ့အပိုဒ်ကို ကျွန်တော်က ဆရာ့အလုပ်ဂုဏ်နှင့် ကျင့်ဝတ်သိက္ခာကို ထိန်းသိမ်း ကြပ်မတ်ညွှန်ပြရေးလို့ ပြင်စေချင်ပါတယ်။ အဲဒါ ဒီဥပဒေထဲမှာပဲ ပါတဲ့ ပုဒ်မ ၁၄ (က)(၇) နဲ့ ရှေ့နောက် ဆီလျော်အောင် ဖြစ်ပါတယ်။ ၁၄ (က) (၇) မှာ အဲဒီအတိုင်း ပြဋ္ဌာန်းထားတာ ဖြစ်တဲ့အတွက်ကြောင့် ရှေ့နဲ့နောက် ဆီလျော်အောင် အလုပ်ဂုဏ်သိက္ခာဆိုတဲ့စကားမှာ ဆရာအလုပ်ဂုဏ်နှင့် ကျင့်ဝတ်သိက္ခာလို့ ကျွန်တော် ပြင်ချင်တဲ့ အတွက် တင်ပြခြင်းဖြစ်ပါတယ်။ အခန်း (၁)မှာပဲ ပုဒ်မ ၂ (င)မှာတော့ ကျောင်းဆိုသည်မှာ ဆိုပြီးတော့ ဒေသဆိုင်ရာ အဖွဲ့အစည်းတစ်ခုခုကလည်းကောင်း ဖွင့်လှစ်၍ ပြည်တော်စုအစိုးရက ပြဋ္ဌာန်းထားသော သင်ရိုးညွှန်းတမ်း နှင့် နောက်ပြီးတော့ ကျွန်တော် ဆက်မဖတ်တော့ပါဘူး။ သင်ခန်းစာများကိုဖြစ်စေ၊ အခြေခံပညာ သင်ကြားပေးရာဌာနကို ဆိုလိုသည်ဆိုတာကို ကျွန်တော်က ါကျအထားအသိုမှန်အောင် ကျောင်းဆိုသည်မှာ ဒေသဆိုင်ရာအဖွဲ့အစည်းတစ်ခု ကလည်းကောင်း၊ ဖွင့်လှစ်၍ အခြေခံပညာအဆင့်ကို (Basic Education) ကိုပဲ သင်တယ်ဆိုတာ ပေါ်စေချင်တဲ့သဘောဖြစ်ပါတယ်။ အခြေခံပညာအဆင့်ကို ပြည်ထောင်စုအစိုးရအဖွဲ့က ပြဋ္ဌာန်း ထားသော သင်ရိုးညွန်းတမ်းနှင့် ဆိုတဲ့ဟာကို ရှေ့နောက် ဒီလိုလဲပြီးတော့ စီစေချင်ပါတယ်ခင်ဗျား။ အဲဒါကို ကျွန်တော် အကြံပြုခြင်းဖြစ်ပါတယ်။ နောက် ၂ (င) တတိယအချက်ကတော့ ၂ (စ) ဖြစ်ပါတယ်။ အခြေခံပညာ ဆိုသည်မှာ ဆိုပြီးတော့ ဖွင့်ဆိုချက်မှာ တက္ကသိုလ်ပညာ ဆက်လက် ဆည်းပူးရန်အတွက်လို့ ပါ ပါတယ်။ (၁၀)တန်းအောင်တဲ့ကလေး တစ်နည်းအား ဖြင့် တက္ကသိုလ်ဝင်တန်း အောင်တဲ့ ကလေးတိုင်း တက္ကသိုလ် မတက်ပါဘူးခင်ဗျ။ သိပ္ပံတွေ သွားတာ ရှိတယ်၊ သင်တန်းကျောင်းတွေ တက်တာရှိတယ်။ ကျွန်တော်တို့က တက္ကသိုလ်ပညာတစ်ခုတည်း မဟုတ်ဘဲ နဲ့ (၁၀)တန်းအောင်ပြီး တက်ခွင့်ရတဲ့အတွက် Institute of Higher Learning လို့ခေါ်တဲ့ အဆင့်မြင့် ပညာဌာန အားလုံးပါအောင် တက္ကသိုလ်ပညာနှင့်အဆင့်မြင့်ပညာ သင်ကြားရေးဌာနများ၌ ပညာဆက်လက်ဆည်းပူးရန်အတွက်လည်းကောင်းဆိုပြီးတော့ အဲဒီစကားစုကို ထည့်စေချင် ပါတယ်။ အဆင့်မြင့် ပညာ သင်ကြားရေးဌာနများဆိုတဲ့ စကားစုတစ်ခု ပါလာရင် အကုန်လုံး ခြုံငုံမိမယ်လို့ ကျွန်တော် သုံးသပ်ပါတယ်။ နောက်တစ်ချက်ကတော့ ကျွန်တော် ၂(ဇ) ဖြစ်ပါတယ်။ ကျောင်းသုံးစာအုပ်ဆိုသည်မှာ ဆိုပြီးတော့မှ အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံး စာအုပ်ကော်မတီက သတ်မှတ်ပေးသည့်ဆိုတော့ မာတိကာနှင့် သတ်မှတ်ထားသည့်ဆိုတာ သိပ်မကိုက် ပါဘူး။ သင်ရိုးမာတိကာနှင့် အညီ ဆိုတဲ့ အညီ ကို ထည့်စေချင်ပါတယ်။ မာတိကာနှင့်အညီ ကျောင်းသုံးစာအုပ်ကော်မတီက သတ်မှတ်ပေးသည် ဖြစ် သင့်ပါတယ်။ ကျွန်တော်တင်ပြ အပ်ပါတယ်။ ပဉ္စ မအချက်အနေနဲ့ အခန်း (၂) ဖြစ်ပါတယ်ခင်ဗျ။ ပုဒ်မ ၃ ဖြစ်ပါတယ်။ အဲဒီမှာ (က) ကနေ ကျွန်တော်တို့ (စ) ထိအောင် အပိုဒ်ခွဲလေးတွေ ရှိပါတယ်။ အဲဒီမှာ ကျွန်တော်က ပုဒ်မ(၃) ဖြစ်ပါတယ်။ စောစောကတော့ ကိုယ်စားလှယ်တော်ကြီး ဦးနု လည်း ဒါ ဆွေးနွေး သွားပြီး ဖြစ်ပါတယ်။ ကျွန်တော် အဲဒီမှာ တစ်ပိုဒ်ထည့်ဖို့ ကျွန်တော် တင်ပြထားပါတယ် ခင်ဗျား။ အဲဒါကတော့ ကျန်းမာသန်စွမ်း၍ စာရိတ္တကောင်းမွန်သည့် ဆိုတဲ့နေရာနောက်မှာ စည်းကမ်းပြည့်ဝသော နိုင်ငံသားဆိုတာ ထည့်စေချင် ပါတယ်။ စည်းကမ်းပြည့်ဝသော၊ ကျန်းမာ သန်စွမ်းရုံ၊ စာရိတ္တကောင်းရုံနဲ့မရဘူး။ စည်းကမ်း ဖြစ်ပါတယ်။ ဘာကြောင့်လဲဆိုတော့ အခြေခံ ပညာကျောင်းတွေရဲ့ အဓိက က Discipline လို့ခေါ်တဲ့ အမျိုးသားစည်းကမ်းကို အစပျိုးရာဌာန ဖြစ်တဲ့အတွက်ကြောင့် ကျန်းမာသန် စွမ်း၍ စာရိတ္တကောင်းမွန်သည့် စည်းကမ်းပြည့် ဝသော နိုင်ငံသားဆိုတဲ့ စကားလုံးထည့်စေချင်လို့ အကြံပေးခြင်း ဖြစ်ပါတယ်။ နောက်တစ်ခုက ကျွန်တော်တို့က (က) နဲ့ (ခ) က ဆီလျော်ပါတယ် ခင်ဗျား။ (ဂ) အောက်ပိုင်းမှာ ကြည့်လိုက်လို့ရှိရင် အရေးကြီးတဲ့တစ်ချက် ကျန်သွားတယ်။ ဒါ စောစောက ကျွန်တော် ဆရာကြီး ဦးနု ပြောတာနဲ့ ကိုက်ပါတယ်။ (ဂ)ကို ကျွန်တော်တို့ ထည့်စေချင်တာက စစ်မှန်သော ပြည်ထောင်စုစိတ်ဓာတ်နှင့် မျိုးချစ်စိတ်ဓာတ် ရှင်သန် ထက်မြက်ရေးအတွက် ခိုင်မာသော အခြေခံကောင်း ရရှိသွားစေရန်ဆိုတဲ့အချက် ဟာ (ဂ)မှာ ပါသင့်ပါတယ်။ အရေးပါမှုရဲ့ အဆင့်အတန်းအရ ဆိုလို့ရှိရင် (၈)မှာ ဒါထည့်ကို ထည့်ရမှာဖြစ်ပါတယ်။ ပြည်ထောင်စုစနစ်နဲ့ ချီတက်နေတဲ့ နိုင်ငံဖြစ်တဲ့အတွက်ကြောင့် စစ်မှန်သော ပြည်ထောင်စု စိတ်ဓာတ်လည်း ရှိဖို့ လိုပါတယ်။ မျိုးချစ်စိတ်ဓာတ် ရှင်သန်ထက်မြက်ရေးအတွက် ခိုင်မာတဲ့ အခြေခံကောင်းကို ကျောင်းက ပေးနိုင်တာဖြစ်တဲ့အတွက်ကြောင့် ဒီအချက်ကို (ဂ) အဖြစ် ထည့်မယ်ဆိုရင် လက်ရှိ (ဂ) က (ဃ) အဖြစ်၊ (ဃ) က (င) ဖြစ်တဲ့အတွက်ကြောင့် ကျွန်တော်တို့ ဒီအပိုဒ်ခွဲက အစဉ် ပြောင်း ပြီးတော့ (စ) အစား (ဆ) မှာ ဆုံးသွားမယ့် သဘောရှိပါကြောင်း တင်ပြအပ်ပါတယ်။ ဆဋ္ဌမအချက်ကတော့ ၃ (ဃ) ဖြစ်ပါတယ်။ အဲဒီမှာ ကျွန်တော်တို့ (င) အနေနဲ့ ကုန်ထုတ်စွမ်းအားတိုးတက်ရေးနဲ့ ထက်မြက်ရေးလို့ ပါ ပါတယ်ခင်ဗျား။ သူက ဘာထက်မြက်တာ မပါဘူးခင်ဗျ။ ဘာထက်မြက်တယ်လို့ မပါဘူး။ ဒါကြောင့် ကျွန်တော် ကုန်ထုတ်စွမ်းအား တိုးတက်ရေးနှင့် ကိုယ်ရည်ကိုယ် သွေး ထက်မြက်စေရေးအတွက်ဆိုပြီးတော့ Personalitက်လာအောင်ဆို ကျွန်တော်ဒီဟာ ထည့်ခိုင်းခြင်း ဖြစ်ပါတယ်။ ဒါကြောင့် ထက်မြက်ရေးရှေ့မှာ ကိုယ်ရည်ကိုယ်သွေးကို ကျွန်တော် ထည့်ပေးဖို့ ဖြစ်ပါတယ်။ ဒါဟာ သိပ္ပံပညာသင်ကြားတဲ့ဟာ ဖြစ်ပါတယ်။ ဥက္ကဋ္ဌကြီး သိပါတယ်ခင်ဗျား။ ဒါ ကျွန်တော်တို့ ဟို (၆၄) စနစ်သစ်ပညာရေး စကတည်းကသုံးခဲ့တဲ့ သိပ္ပံနှင့် ဝိဇ္ဇာ သင်တဲ့ ရည်ရွယ်ချက် နှစ်ခုမှာ ဒါ ပါပြီးသား ဖြစ်ပါတယ်။ အလားတူပဲ ကျွန်တော်တို့ (ခ)မှာလည်းပဲ ဝိဇ္ဇာ သင်ရခြင်းအကြောင်းအရင်းကတော့ နိုင်ငံတော်ရဲ့ ယဉ်ကျေးမှု၊ အနုပညာ၊ စာပေထိန်းသိမ်းရေးနှင့် တိုးတက်ရေးဆိုတော့ ဘာတိုးတက်တာလဲဆိုတော့ သူက Mord Value ဖြစ်ပါတယ်။ ဒါကြောင့် ထိန်းသိမ်းရေးနှင့် စိတ်ဓာတ်ပိုင်း ဆိုင်ရာတိုးတက်ရေးလို့ ကျွန်တော်က စိတ်ဓာတ်ပိုင်းဆိုင်ရာကို ထည့်စေချင်တဲ့ အကြံပြုချက်ဖြစ်ပါကြောင်း တင်ပြအပ်ပါတယ်။ နောက်အဋ္ဌမအချက်ကတော့ အခန်း ၃ ရဲ့ အပိုဒ် (၅) (က) ဖြစ်ပါတယ်။ ဒါကတော့ အကုန်ပြင်ပြီးသားဖြစ်ပါတယ်။ မူလတန်း အဆင့်တွင် တစ်တန်းလျှင် တစ်နှစ် သင်ကြားရသည့် အတန်းလို့ရေးမယ့်အစား တစ်တန်းလျှင် ပညာသင်နှစ် တစ်နှစ်လို့ ကျွန်တော်ပြင်စေချင်ပါ တယ်။ ပညာသင်နှစ်က Academic Year ဖြစ်ပြီးတော့ ပြက္ခဒိန်နှစ်နဲ့ကွာပါတယ်ခင်ဗျား။ တစ်နှစ် ဆိုတာ (၁၂)လ မဟုတ်ပါဘူး။ Academic Year အရ ဆိုရင်တော့ သူက (၁၀) လပဲ ရှိပါတယ်။ ဒါကြောင့် ကျွန်တော်က အဲဒီ ၅ (က) ရော၊ (ခ) ရော၊ (ဂ) ရော ပါတဲ့ တစ်တန်းလျှင် တစ်နှစ်ဆိုတဲ့ ဝေါဟာရ အားလုံး နေရာမှာ တစ်တန်းလျှင် ပညာသင်နှစ် တစ်နှစ်ဆိုတဲ့ Academic Year ကို ထည့်စေချင်တဲ့ အကြံပြုချက်ဖြစ်ပါတယ်။ အဲဒီတော့ ၅ (က)၊ (ခ)၊ (ဂ) အကုန်ပါသွားမှာ ဖြစ်ပါတယ်။ နဝမအချက်က အခန်း (၃) မှာပဲ ပုဒ်မခွဲ ၅(ဃ) ဖြစ်ပါတယ်။ အဲဒီမှာ သေချာ ဖတ်ကြည့်ရင် အခြေခံ ပညာအဆင့်အလိုက် အတန်းသတ်မှတ်ချက် နှင့် တစ်နှစ်သင်ချိန်နာရီ သတ်မှတ်ချက် တို့ကို ပြည်ထောင်စုအစိုးရအဖွဲ့၏ သဘောတူညီချက် ဖြင့် ပညာရေးဝန်ကြီးဌာန က ပြင်ဆင် သတ်မှတ်နိုင်သည်ဆိုတော့ စကတည်းက ပြင်နေတာကြီး ပါနေပါတယ် ခင်ဗျာ။ သတ်မှတ်ပြီး လိုမှ ပြင်တာ ဖြစ်ပါတယ် ခင်ဗျား။ ဒါကြောင့် ပြည်ထောင်စုအစိုးရအဖွဲ့၏ သဘောတူညီချက်ဖြင့် ပညာရေးဝန်ကြီး ဌာနက သတ်မှတ်နိုင်သည်၊ လိုအပ်သလို ပြင်ဆင်ခြင်း ပြုနိုင်သည်ဆိုရင်တော့ ပိုပြီး ဆီလျော်မယ်လို့ ကျွန်တော် ထင်ပါကြောင်း တင်ပြပါတယ်။ ဒသမအချက်ကတော့ အခန်း (၃) မှာပဲ ပုဒ်မ ၆ ဖြစ်ပါတယ်။ အဲဒီမှာ ကျောင်းများရဲ့ အဆင့်တွေကို သတ် မှတ်တာ ဖြစ်ပါတယ်ခင်ဗျား။ မူလတန်း ကျောင်း၊ အလယ်တန်းကျောင်း၊ အထက်တန်းကျောင်း အဲဒီမှာ ကျွန်တော်တို့ ဒီခေတ် ပညာရေးဌာနရဲ့ အခေါ်အဝေါ်မှန်အောင် အခြေခံပညာမူလတန်းကျောင်း၊ အခြေခံပညာ အလယ်တန်းကျောင်း၊ အခြေခံပညာအထက်တန်းကျောင်း ဆိုပြီးတော့ အခြေ ခံ ပညာကို ထည့်ပေးဖို့ ကျွန်တော် တင်ပြခြင်းဖြစ်ပါတယ်။ အလားတူ ပုဒ်မ ရ မှာလည်းပဲ မူလတန်းကျောင်း၊ အလယ်တန်းကျောင်းဆိုတဲ့ စကားရှေ့မှာလည်း အခြေခံပညာမူလတန်းကျောင်း၊ အခြေခံပညာအလယ်တန်းကျောင်း သူ့ထက် တစ်ဆင့်မြင့်တာကို ပြောတာဖြစ်တဲ့အတွက်ကြောင့် အခြေခံပညာအဆင့် တစ်ဆင့်မြင့် ကျောင်းဆိုတဲ့ စကားလေးပါ။ အခြေခံပညာကို ထည့်လိုက်ရင်တော့ ပိုပြီးတော့ ဆီလျော် ကောင်းမွန်သွားမှာ ဖြစ်ပါတယ်။ နောက်တစ်ခုက ထပ်ဆောင်း ၊ ဖွင့်လှစ်ထားသော အတန်းများ၏ သင်ကြားရေး လုပ်ငန်းများကို နီးစပ်ရာ အခြေခံပညာအဆင့် တစ်ဆင့်မြင့် သို့မဟုတ် အဆင့်မြင့်ကျောင်းက ကြီးကြပ်ရမည် ဆိုတဲ့ဟာက နီးစပ်ရာဆိုတော့ ကျွန်တော်တို့ ဒါ ဧရာဝတီတိုင်းမှာ ဖြစ်တဲ့ ပြဿနာ တစ်ခုပါပဲ၊ ကျိုက်လတ်နဲ့မအူပင်က ချောင်းပဲ ခြားပါတယ်။ မော်ကျွန်းနဲ့ ကျိုက်လတ်က အဲဒီလိုပဲ ခြားပါတယ်။ အဲဒီတော့ ဒီဘက်က သူ့ရဲ့ ကျေးရွာအုပ်စုနဲ့ မြို့နယ် Jurisdiction ပေါ့၊ အုပ်ချုပ်ရေးက ကျိုက်လတ်ကပိုင်တယ်။ ပင်မရွာနဲ့ မတည့်ဘူး။ ပင်မကျောင်းကိုမသွားချင်ဘူး။ အဲဒီတော့ ဟိုဘက်က မော်ကျွန်းမြို့နယ် သို့မဟုတ် မအူပင်မြို့နယ်ထဲကမြို့နယ်ခြား နေတယ်၊ လှမ်းမြင်နေရပါတယ်။ ချောင်းလေးခြားတော့ နီးစပ် ရာလို့ပြောလိုက်ရင်ပေါ့။ အဲဒီလို ကပ်သီးကပ်သတ်ပြောလိုက်ရရင် နီးစပ်ရာက သိပ်နီးပါတယ်။ မြို့ကို သွားတာထက်တောင် ပိုနီးသေးတယ်။ သူတို့ အဲဒီလို တွဲချင်တဲ့ကိစ္စက ဒီ ကျွန်တော်ဆီလာ လာတက်ပါတယ်။ ရွာလွန်ရွက်တိုက်တဲ့ သဘော ပါ ပါတယ်။ ဒါကြောင့် ကျွန်တော်တို့က မြို့နယ်ပညာရေးမှူးရဲ့ အုပ်ချုပ်ရေးသည် သူ့မြို့ နယ်နဲ့ပဲ ပတ်သက်တဲ့အတွက်ကြောင့် ဟိုဘက်က မြို့နယ်ကဟာကို နီးလို့ သွားတွဲလို့ မရပါဘူးခင်ဗျား။ ဒါကြောင့် အဲဒီနေရာမှာ၊ နီးစပ်ရာဆိုတဲ့နေရာမှာ သင်ကြားရေး လုပ်ငန်းများကို ပညာရေးဝန်ကြီး ဌာနက သတ်မှတ်ပေးသည့် နီးစပ်ရာကျောင်း ဆိုရင်တော့ ပိုပြီး တော့ အဆင်ပြေသွားပါတယ်။ ဌာနက သတ်မှတ်ပေးတာလည်း စည်းကမ်းနဲ့အညီမြို့နယ်အုပ်��ျုပ်ရေး ပုံစံနဲ့ သတ်မှတ်ပေးတာ ဖြစ်တဲ့အတွက်ကြောင့် ပိုပြီးကောင်းလာမှာ ဖြစ်ပါတယ်။ (၁၁) ချက်မြောက်ကတော့ အခန်း (၄) ရဲ့ ၉၊ (က) ဖြစ်ပါတယ်။ မြန်မာနိုင်ငံသားတိုင်း အခြေခံပညာသင်ယူခွင့်ရရှိရေးဆိုပြီးတော့ အပိုဒ် (၁၁)၊ အပိုဒ်ခွဲ (၁၁) ဟာ (၁၁) ရောက်နေပါ တယ်။ ဒါက အခြေခံပညာရေးအဓိက က ဒါ နံပါတ် (၁) ဖြစ်ပါတယ်ခင်ဗျား။ အခြေခံပညာတာဝန်က နိုင်ငံသားတိုင်းအခြေခံပညာရစေဖို့က နံပါတ် (၁) ဖြစ်တဲ့အတွက်ကြောင့် (၁၁)မှာ ထားမယ့်ဟာကို သူ့ကို (၁) ပြန်ထားဖို့ လိုပါတယ်ခင်ဗျား။ ဒါကြောင့် ကျွန်တော် အပိုဒ်ခွဲ (၁၁)ကို အပိုဒ်ခွဲ(၁)အဖြစ် ထားရှိပြီးတော့ ကျန်အပိုဒ်တွေကို အစဉ်ပြန်ပြောင်းလိုက်မယ်ဆိုရင် သင့်တော် မှာ ဖြစ်ပါတယ်။ ကျွန်တော်တို့ အရှင်ဇနကာ ဘိဝံသရဲ့ အဆိုအမိန့်အတိုင်းပဲ၊ စိတ်ကောင်းရှိဖို့က ပထမ ဆိုသလိုပါပဲ။ အခြေခံပညာတ တ်ဖို့က ပထမ ဖြစ်ပါတယ်ခင်ဗျား။ ဒါကြောင့် သူ့ကို ရှေ့ တင်ခြင်း ဖြစ်ပါတယ်။ အချက် (၁၃) ကတော့ အခန်း (၄) က အပိုဒ် ၉ (က) မှာပါပဲ၊ ကျောင်းသုံးစာအုပ် များ ပြုပြင်မွမ်းမံရေးဆိုတော့ စောစောကလိုပါပဲ ခင်ဗျ၊ စကတည်းကိုက ပြုပြင်တာ၊ မွမ်း မံတာပါတဲ့ အတွက်ကြောင့် ကျောင်းသုံးစာအုပ်များကို သတ်မှတ် ပြဋ္ဌာန်းခြင်းနှင့် လိုအပ်သလိုပြင်ဆင်ခြင်း ဆိုရင်တော့ သတ်မှတ်ပြီးမှ အခန်းလိုက်ပြင်တာ သို့မဟု တ် အပိုဒ်လိုက်ပြင်တာ၊ သင်ခန်းစာ တိုးတာ ဖြစ်တဲ့အတွက်ကြောင့် အဲဒါ ထည့်စေချင်ခြင်း ဖြစ်ပါတယ်။ အချက်နံပါတ်(၁၄)ကတော့ အခန်း(၄) ရဲ့ ပုဒ်မ ၁၂ (က) ရဲ့ အောက်က (၂) ဖြစ်ပါတယ်။ ကျောင်းသုံးစာအုပ်များ ရေးသားပြုစုထုတ်လုပ်ခြင်း၊ ထုတ်လုပ်ခြင်းဆိုတာက ကျောင်းသုံး စာအုပ်များကို ရေးသားပြုစုထုတ်လုပ်တာလည်း ပါ ပါတယ်။ ပြင်ပမှာ ရိုက်ထားပြီး သား ရှိတဲ့ Text တစ်ခုကို ပြဋ္ဌာန်းတာလည်း ပါ ပါတယ်ခင်ဗျ။ ဟိုတုန်းက Shakespeare ကို ပြဋ္ဌာန်းတာတို့ Tdle of two cities ကို ပြဋ္ဌာန်းတာမျိုး ရှိပါတယ် ခင်ဗျ။ ဒါကြောင့်မို့လို့ကျောင်းသုံးစာအုပ်များ ရေးသားပြုစုထုတ်လုပ်ခြင်း၊ ပြဋ္ဌာန်းခြင်းဆိုရင် precribe လုပ်လိုက်တာ ဖြစ်တဲ့အတွက်ကြောင့် ရေးစရာမလိုပါဘူး ခင်ဗျ။ ပြဋ္ဌာန်းချက် ထည့်လိုက်ရင် ပြီးပ���တယ်လို့ ကျွန်တော် မြင်ပါတယ်ခင်ဗျ။ နောက် အချက် (၁၅) က အခန်း (၄)ရဲ့ ပုဒ်မ ၁၂ (က) ပါပဲ။ သင်ကြား သင်ယူဖို့ အထောက်အကူပစ္စည်းများထုတ်လုပ်ခြင်း၊ ဒါ teaching did လို့ခေါ်တာ ဖြစ်ပါတယ်။ teaching did က သင်ယူတာမပါ ပါဘူး ခင်ဗျ။ သင်ကြားအထောက်အကူပစ္စည်းပဲ ဖြစ်ပါတယ်။ အတိုကောက် သင်ထောက်ကူပစ္စည်းလို့ ပညာရေးဌာနက သုံးပါတယ်။ learning did မဟုတ်တဲ့အတွက်ကြောင့် သင်ကြားမှုအထောက်အကူပစ္စည်းသာဖြစ်ပြီးတော့ သင်ကြားသင်ယူမှု အထောက်အကူပစ္စည်း မဟုတ်ပါ ကြောင်း တင်ပြအပ်ပါတယ်။ အချက်နံပါတ် (၁၆) ကတော့ အခန်း(၄)ရဲ့ ပုဒ်မ ၁၄ (ဃ) media ပစ္စည်းများနှင့် သင်ကြားသင်ယူမှု အထောက်အကူပစ္စည်းများ လုံလောက်စွာ ထားရှိရေးဆိုတာ သူက ထားတာ မဟုတ်ပါဘူးခင်ဗျ။ ဖြည့်တင်းပေးတာ ဖြစ်ပါတယ်။ 81 media uga:op:şệ xem: 32600bossampugp8:op: demos အောင် ဖြည့်တင်းရေးဆိုရင်တော့ ပိုပြီး ဆီလျော်မယ်လို့ ထင်ပါတ ယ်။ ဒီနေရာမှာလည်း သင်ကြားသင်ယူနေရာမှာ သင်ယူကို ဖျောက်ပြီးတော့ သင်ကြားမှု အထောက်အကူပစ္စည်း ဆိုရင်လည်း ပြည် စုံပါကြောင်း တင်ပြအပ်ပါတယ်။ အချက် (၁၇) ကတော့ အခန်း (၅)ရဲ့ ပုဒ်မ ၁ရ ပုဒ်မခွဲ (ခ) ဖြစ်ပါတယ်။ ပညာရေးဝန်ကြီးဌာနက တာဝန်ပေးအပ်သော ပုဂ္ဂိုလ် သို့မဟုတ် အဖွဲ့သည်လို့ ပါ ပါတယ်။ အဖွဲ့နဲ့ အဖွဲ့အစည်း မတူပါဘူးခင်ဗျ။ ကျွန်တော် ပညာရေး ဌာနက တာဝန်ပေးအပ်သော အဖွဲ့ သို့မဟုတ် အဖွဲ့အစည်းသည်လို့ ပြင်စေချင်ပါတယ်။ အဖွဲ့ ဆိုတာ ဒီထဲမှာ ပါတယ်။ အသေးလေးတွေ ပါနေပါတယ်။ သင်ရိုးအဖွဲ့တို့ ဘာတို့ ပါနေ ပါတယ်။ အဖွဲ့အစည်း ဆိုတာကတော့ organization ဆိုရင် အကုန်ပါတဲ့အတွက်ကြောင့် ပုဂ္ဂိုလ် သို့မဟုတ် အဖွဲ့အစည်းသည် အမိန့်ကြော်ငြာစာ၊ အမိန့်၊ ညွှန်ကြားချက်များကို ထုတ်ပြန်နိုင်သည်လို့ ပြင်ဆင်သင့်ပါကြောင်း လေးစားစွာ တင်ပြအပ်ပါတယ်။ ကျေးဇူးတင် ပါတယ်။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ် အမှတ် (၁၀)မှ ဦးအုန်းတင် ဆွေးနွေးနိုင်ပါပြီ</speech>
<speech><mp id="130">ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား၊ ဥက္ကဋ္ဌကြီး နှင့်တကွ အမျိုးသားလွှတ်တော် ကိုယ်စားလှယ်များ အားလုံး နှလုံးစိတ်ဝမ်းငြိမ်းချမ်းကြပါစေလို့ ဆုတောင်းရင်း ရခိုင်ပြည်နယ် မဲဆန္ဒနယ်အမှတ်(၁၀)မှ ကျွန်တော် အမျိုးသားလွှတ်တော်ကိုယ်စားလှယ် ဦးအုန်းတင် မှ ရိုသေ ဂါရဝပြုပါတယ်ခင်ဗျား။ ကျွန်တော် ဒီနေ့ ဆွေးနွေးမယ့်အပိုင်းကတော့ ဒီ ၂၀၁၂ ခုနှစ် အခြေခံပညာရေး ဥပဒေရဲ့ အခန်းနံပါတ် (၂)နဲ့ အခန်းနံပါတ် (၃)ကို အကြမ်းဖျင်းအားဖြင့်၊ အခြေခံအားဖြင့် ဆွေးနွေးဖို့ဖြစ်ပါတယ်။ ဥက္ကဋ္ဌကြီး ခင်ဗျား။ ပညာသင်ကြားခွင့်ရရှိရေးဟာ နိုင်ငံသားတိုင်းရဲ့အခွင့်အရေးဖြစ်ပါတယ်။ နိုင်ငံတစ်နိုင်ငံ ဖွံ့ဖြိုးတိုးတက်ရေးအတွက် လူသားအရင်းအမြစ် ဖွံ့ဖြိုး တိုးတက်ဖို့ အရေးကြီး ပါတယ်။ တိုင်းပြည် တည်ငြိမ်အေးချမ်းပြီး ကုန်ထုတ်လုပ်ငန်းတွေ တိုးတက်ဖို့အတွက် စိတ်ပိုင်းဆိုင်ရာနဲ့ ရုပ်ပိုင်းဆိုင်ရာ အရည်အချင်းပြည် .၀တဲ့ နိုင်ငံသားတွေ ဖြစ်ဖို့ လိုပါတယ်။ ဒီလိုအရည်အချင်းတွေ ပြည့်ဝတဲ့ နိုင်ငံသားတွေဖြစ်လာစေဖို့အတွက် လူတိုင်း လူတိုင်း ပညာသင်ကြား ခွင့် အခွင့်အရေးတွေ ရလာအောင် ဖန်တီးပေးနိုင်ဖို့ နိုင်ငံတော်မှာ တာဝန်ရှိပါတယ်။ လူတိုင်း လူတိုင်း ပရိယေသန ရှာမှီးနိုင်ဖို့နဲ့ နိုင်ငံရဲ့ တာဝန်တွေကို ထမ်းဆောင် နိုင်ဖို့အတွက် အနိမ့်ဆုံးသတ်မှတ်ထားတဲ့ အခြေခံပညာအဆင့်အတန်းအထိ မသင်မနေရ ပြဋ္ဌာန်း နိုင်ဖို့အတွက် နိုင်ငံတော်မှာ တာဝန်ရှိပါတယ်။ ပညာနဲ့တူတဲ့ အရာ မရှိပါဘူး။ နိုင်ငံသားတွေ ပညာအရည်အချင်း ပြည့်ဝမှ တိုင်းပြည် ဖွံ့ဖြိုးတိုးတက်နိုင်မှာ ဖြစ်ပါတယ်။ အခန်း(၂) ရည်မှန်းချက်များ။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျာ။ နိုင်ငံတိုင်း နိုင်ငံတိုင်းရဲ့ အဓိက ပညာရေး ရည်မှန်းချက်ကတော့ နိုင်ငံသား တိုင်းဟာ ကာယ၊ ဉာဏ၊ ဘောဂ၊ မိတ္တ၊ စာရိတ္တ ဆိုတဲ့ ဗလငါးတန် ပြည့်ဝလာဖို့အတွက်နဲ့ နိုင်ငံရဲ့ တာဝန်တွေကို ထမ်းဆောင်တတ်ဖို့ အတွက် ဖြစ်ပါတယ်။ ဒီ လို ဗလငါးတန် နဲ့ ပြည့်ဝတဲ့ နိုင်ငံသားတွေ ရှိလာမှသာလျှင် နိုင်ငံဟာ အဖက်ဖက်က ဖွံ့ဖြိုး တိုးတက်နိုင်ပြီး နိုင်ငံတကာနဲ့ ရင်ဘောင်တန်း ယှဉ်ပြိုင်မယ်ဖစ်ပါတယ်။ ဒါကြောင့် နိုင်ငံသားတိုင်း အသိပညာနဲ့ အတတ်ပညာတွေ တိုးတက်မြင့်မားလာနိုင်ဖို့အတွက် ဝိဇ္ဇာပညာရပ်နဲ့ သိပ္ပံပညာ ရပ်တွေကို သိကျွမ်းတတ်မြောက်သည့် အသက်မွေးဝမ်းကျောင်း ဆိုင်ရာ အခြေခံပညာရပ်တွေကို တတ်မြောက်လာနိုင်အောင် သင်ကြားပို့ချပေးဖို့ လိုပါတယ်။ ကျောင်းသင်ရိုးညွှန်းတမ်းတွေမှာ အစိုးရရဲ့ ဝါဒ၊ လမ်းစဉ်၊ သဘောတရားတွေထက် ပညာရပ်ပိုင်းဆိုင်ရာ မှန်ကန် တိကျမှုတွေကို ဦးစားပေး သင်ကြားပို့ချပေးဖို့ လိုပါတယ်။ အခန်း (၃) ပညာအဆင့်အတန်းနဲ့ ကျောင်းအဆင့်အတန်း သတ်မှတ်ခြင်း။ လေးစား အပ်ပါသော ဥက္ကဋ္ဌကြီး ခင်ဗျား။ လက်ရှိ အခြေခံပညာရေးရဲ့ အဆင့် အတန်းကို အရပ်သုံး စကားနဲ့ဆိုရင် သူငယ်တန်းမှ (၁၀)တန်းအထိကို သတ်မှတ်ပါတယ်။ အခြေခံပညာ အဆင့် သင်ကြားပို့ချပေးတဲ့ ကျောင်းတွေကို တော့ မူလတန်းကျောင်း၊ အလယ်တန်း ကျောင်းနဲ့ အထက်တန်းကျောင်းတွေလို့ ခေါ်ကြပါတယ်။ အစိုးရကလည်း အခြေခံပညာမူလတန်းကျောင်း၊ အခြေခံပညာအလယ်တန်းကျောင်း၊ အခြေခံပညာအထက်တန်းကျောင်းလို့ သတ်မှတ်ထား ပါတယ်။ လက်ရှိသင်ကြားနေတဲ့ စနစ်အရ မူလတန်းအဆင့်မှာ သူငယ်တန်းမှ စတုတ္ထတန်းအထိ၊ အလယ်တန်းအဆင့်မှာ ပဉ္စမတန်းမှ အဋ္ဌမတန်းအထိ ၊ အထက်တန်း ကျောင်းမှာ နဝမတန်းမှ ဒသမတန်းအထိ ဖြစ်ပါတယ်။ ကျောင်းသားတစ်ယောက်ဟာ အသက် (၆)နှစ်ကစပြီး ကျောင်းတက် ရပါတယ်။ တစ်နှစ်လျှင် တစ်တန်း မှန်မှန်အောင်မယ်ဆိုရင် အသက် (၁၆)နှစ်မှာ အခြေခံပညာအထက်တန်း၊ ဒသမတန်းကိုအောင်မြင်ပြီး၊ အောင်မြင်ပြီးဆုံးပါတယ်။ ဒီလိုအတန်းတွေကို ခွဲခြားသတ်မှတ်ထားတဲ့နေရာမှာ အခြေခံပညာအထက်တန်း အဆင့်မှာ အတန်း(၂)တန်းပဲ ရှိပါတယ်။ ဒီအခြေခံပညာအထက်တန်း(၂)တန်းဟာ ကျောင်းသားရဲ့ ဘဝအစိတ်အပိုင်းအတွက် အင်မတန်အရေးကြီးတဲ့ အသက်အရွယ်နဲ့ အခြေအနေကို ရောက်လာ ပါတယ်။ ဘာလို့ဆိုလို့ရှိရင် အထက်တန်းပညာ၊ အခြေခံပညာအထက်တန်း အောင်ပြီးတဲ့အခါမှာ (၁၀)တန်းအောင်တဲ့အခါမှာ ဒီကျောင်းသားတွေဟာ မူလတန်းကျောင်းကလို၊ အလယ်တန်းကျောင်းကလို ယေဘုယျ (Generd Course) ကို သင်ရမှာ မဟုတ်တော့ဘဲနဲ့ သူတို့ရဲ့ အသက်မွေးဝမ်းကျောင်းနဲ့ သက်ဆိုင်တဲ့ ပညာရပ်တွေ သူတို့ရဲ့ တက္ကသိုလ်တွေပေါ့။ သူတို့ရဲ့ သီးခြားဘာသာရပ်တွေ၊ အဆင့်မြင့်ဘာသာရပ်တွေကို သင်ကြားတဲ့အခါမှာ ဒီအခြေခံလိုအပ်တဲ့ လိုအပ်ချက်တွေဖြစ်တဲ့ ဝိဇ္ဇာအခြေခံသဘောတရားနဲ့ သိပ္ပံအခြေခံသဘောတရားတွေဟာ နောက်ထပ် ဆက်လေ့လာဖို့ အချိန် မရှိတော့ပါဘူး။ အခြေခံပညာအထက်တန်းရဲ့ သင်ရိုးကို ကုန်အောင် သင်ကြားဖို့၊ သင်ကြားပေးဖို့အတွက် အတန်းနည်းနေပါတယ်။ အခြေခံပညာ အထက်တန်း အောင်ပြီးရင် အဆင့်မြင့်ပညာ တက္ကသိုလ်၊ ကောလိပ်တန်းများကို တက်ရမှာဖြစ်တဲ့ အတွက် အခြေခံပညာ အထက်တန်း သင်ရိုးတွေမှာ ပြဌာန်းထားတဲ့ ဝိဇ္ဇာ၊ သိပ္ပံ ဘာသာရပ်တွေ ကို ကျေကျေညက်ညက် နားလည်သဘောပေါက်အောင် သင်ကြားပို့ချပေးလိုက်ဖို့ လိုပါတယ်။ ဒါကြောင့် အဋ္ဌမတန်းကို အခြေခံပညာအထက်တန်းအဆင့်မှာ ထည့်သွင်းပြီးတော့ အခြေခံပညာအထက်တန်းအတွက် သတ်မှတ်ပြဌာန်းထားတဲ့ သင်ရိုးတွေကို အတန်းလိုက် ခွဲတမ်းချပြီးတော့ ကျေကျေညက်ညက် သင်ကြား ပို့ချပေးဖို့လိုပါတယ်ခင်ဗျား။ နောက်တစ်ခု ကတော့ အခြေခံပညာအထက်တန်းမှာ ဝိဇ္ဇာဘာသာတွဲနဲ့ သိပ္ပံဘာသာ တွဲဆိုပြီးတော့ ဘာသာတွဲ ခွဲခြားထားပြီးတော့ သင်ကြားပို့ချခြင်းပဲ ဖြစ်ပါတယ်။ ဒီလိုခွဲခြားပြီး သင်ကြားပို့ချလိုက်တဲ့ အတွက်ကြောင့် သိပ္ပံဘာသာတွဲ ကျောင်းသားတွေက ဝိဇ္ဇာဘာသာရပ်ဆိုင်ရာ ဗဟုသုတတွေ အားနည်းသွားပြီး ဝိဇ္ဇာဘာသာတွဲ ကျောင်းသားတွေက သိပ္ပံဘာသာရပ်ဆိုင်ရာ ဗဟုသုတတွေ အားနည်းသွားပါတော့တယ်။ ဒီဘာသာရပ်နှစ်မျိုးစလုံးရဲ့ အခြေခံသဘောတရားတွေကို လူတိုင်း မျှမျှတတ သင်ယူသိရှိထားဖို့ လိုပါတယ်။ နောက်ပြီး အခြေခံပညာအထက်တန်း အောင်မြင်လို့ အသက်မွေးဝမ်းကျောင်းဆိုင်ရာ တက္ကသိုလ်တွေကို တက်ကြရတဲ့အခါ မိမိသင်ယူခဲ့တဲ့ ဘာသာတွဲအလိုက်သာ လျှောက်ထားခွင့်ရှိ တာမို့ အသက်မွေးဝမ်းကျောင်းဆိုင်ရာ ရွေးချယ်ခွင့် တမင် ခွဲခြား ပိတ်ပင်ထားသလို ဖြစ်နေ ပါတယ်။ ဆရာဝန်သင်တန်း၊ အင်ဂျင်နီယာ တက္ကသိုလ်၊ ဆေးတက္ကသိုလ်၊ ဝိဇ္ဇာတွဲတွေ မရဘူး။ ဒီဝိဇ္ဇာတွဲတွေ မရဘူး။ သိပ္ပံတွဲတွေ က အမှတ်ကောင်းတဲ့သူတွေမှ ရတာ။ အမှတ် များတယ်။ နည်းတယ်ဆိုတာ ထားပါဦး။ Right of competation ယှဉ်ပြိုင်နိုင်ဖို့ အခွင့်အရေးတွေကို ကလေးတွေကို ပေးခဲ့ဖို့လိုပါတယ်။ (၈)တန်းအရွယ်လောက်ကပဲ ထားပြီးတော့ (၈)တန်းလောက် မှာ အဆုံးအဖြတ်ပေးပြီးတော့ ဝိဇ္ဇာဘာသာတွဲလို့ ခွဲခြားခြင်းသည် ဒီ muture မဖြစ်သေးတဲ့ ကလေးတွေအပေါ်မှာ ခွဲခြားမှုဟာ ဒါ တရားတယ်လို့ မဆိုနိုင်ပါဘူး။ ဒါ့ အတွက်ကြောင့် သူတို့ကို အခြေခံပညာအထက်တန်း ပညာအားလုံး ဒသမတန်းအထိ ဝိဇ္ဇာ၊ သိပ္ပံ မခွဲခြားဘဲနဲ့ သူတို့ အရည်အသွေးနဲ့ ပါရမီကို ယှဉ်ပြိုင်ခိုင်းသင့်တယ်လို့ ကျွန်တော် ယူဆပါတယ်။ ဘာသာတွဲအလိုက်သာ လျှောက်ထားခွင့်ရှိတာမို့ အသက်မွေးဝမ်းကျောင်းဆိုင်ရာ ရွေးချယ်ခွင့် တမင်ခွဲခြားပိတ်ပင်ထားသလိုဖြစ်နေပါတယ်။ ဒါအတွက်ကြောင့်အခြေခံပညာ အထက်တန်းအဆင့်မှ ဝိဇ္ဇာဘာသာတွဲ၊ သိပ္ပံဘာသာတွဲလို့ ခွဲခြားခြင်းမပြုဘဲ အားလုံးကို တစ်ပြေးညီ သင်ကြားပို့ချပေးသင့်ပါကြောင်း ဆွေးနွေး တင်ပြအပ်ပါတယ် ခင်ဗျား။ ဥက္ကဋ္ဌကြီး ခင်ဗျား။ ကျွန်တော် နိဂုံးချုပ်အနေနဲ့ တင်ပြချင်တာကတော့ အထက်မှာ ကျွန်တော် တင်ပြဆွေးနွေးခဲ့တဲ့အတိုင်း နံပါတ် (၁) နိုင်ငံဖွံ့ဖြိုးတိုးတက်သည့် နိုင်ငံတကာနှင့် ရင်ဘောင်တန်းယှဉ်ပြိုင်နိုင်တဲ့ အသိပညာ၊ အတတ်ပညာတွေနဲ့ပြည့်စုံတဲ့ လူသားအရင်းအမြစ်တွေ ပေါ်ပေါက်လာဖို့၊ နံပါတ် (၂) အခြေခံပညာအထက်တန်းမှာ အဋ္ဌမတန်းကို ထည့်သွင်းပြီးတော့ အခြေခံပညာသင်ရိုးတွေကို ကျေကျေညက်ညက် သင်ကြားပေးဖို့၊ အခြေခံပညာအထက်တန်း တွေမှာ ဝိဇ္ဇာဘာသာတွဲ၊ သိပ္ပံဘာသာတွဲလို့ ခွဲခြားခြင်းမပြုဘဲ တပြေးညီသင်ကြားပေးဖို့၊ သင်ကြားပို့ချပေးဖို့ဆိုတဲ့ အချက်တွေကို ဒီ ၂၀၁၂ ခုနှစ် အခြေခံပညာရေးဥပဒေမှာ ရေးသား ထည့်သွင်းပေးစေလိုပါကြောင်း တိုက်တွန်းရင်း နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူး တင်ပါတယ်။ အချိန်၁၃၂၄။</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ် (၇)မှ ဒေါက်တာဗညားအောင်မိုး ဆွေးနွေးနိုင်ပါပြီ။</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>လေးစားအပ် ပါသော အမျိုးသား လွှတ်တော်ဥက္ကဋ္ဌကြီး ခင်ဗျား၊ ဥက္ကဋ္ဌကြီး နှင့်တကွ ကြွရောက်လာသော ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ၊ ဧည့်သည်တော်များတို့ကို ကျန်းမာရွှင်လန်းကြပါစေလို့ ဆုမွန်ကောင်းတောင်းရင်း လေးစားစွာ ဂါရဝပြုလိုက်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇)ဖြစ်တဲ့ ရေးမြို့နယ်မှ အမျိုးသားလွှတ်တော် ကိုယ်စားလှယ် ဒေါက်တာဗညားအောင်မိုး ဖြစ်ပါတယ်။ ဥက္ကဋ္ဌကြီး ခင်ဗျား၊ ယနေ့ အခြေခံ ပညာရေးဥပဒေကြမ်းကို ကျွန်တော် ဆွေးနွေးခွင့် ရတဲ့အတွက် အထူးပဲ ကျေးဇူးတင်ပါတယ်။ အခြေခံပညာရေးမှာ တိုင်းရင်းသားတို့ရဲ့ ပညာရေး၊ စာပေသင်ကြားရေး၊ တစ်ခါတည်း ပါဝင်ရန် အတွက် ကျွန်တော်ဆွေးနွေးမည်ဖြစ်တဲ့အတွက်ကြောင့် ကျွန်တော်တို့ရဲ့ လွှတ်တော်ကိုယ်စားလှယ် များနဲ့ ကြွရောက်လာသူများ အားလုံး ကျွန်တော်တို့ရဲ့ စာပေ၊ အတိတ်က သမိုင်း အနည်းအကျဉ်း၊ လက်ရှိပြီးခဲ့တဲ့ သင်ကြားရေးအခြေအနေ တိုင်းရင်းသား တွေရဲ့ စာပေ အခက်အခဲ ဘယ်လိုရှိလဲ ဆိုတာကို ကိုယ်ချင်းစာနာမိအောင်၊ စဉ်းစားမိအောင် ကျွန်တော် အနည်းအကျဉ်း ဆွေးနွေးမယ်၊ ပထမအပိုင်းအနေနဲ့ ဒုတိယပိုင်းအနေနဲ့ကျတော့ ဒီဥပဒေကြမ်းမှာပါတဲ့ အချက်အလက်ကို အပိုဒ်လိုက်၊ အချက်လိုက် ကျွန်တော် ဖြည့်စွက်မယ်၊ ပြောင်းလဲမယ်၊ ပြောင်းလဲမှာ တော့ မပါဘူး။ ဖြည့်စွက်ပြင်ဆင်မယ်ဆိုတော့ အဲဒီနှစ်ပိုင်း ဖြစ်နေတဲ့အတွက်ကြောင့် ကျွန်တော့်ကို အချိန် အနည်းအကျဉ်း ငဲ့ညှာပေးဖို့ ကြိုတင်တောင်းပန် အပ်ပါတယ်။ လိုအပ်တဲ့နေရာမှာ အင်္ဂလိပ် ဘာသာစကား အနည်းအကျဉ်း သုံးခွင့်ပေးဖို့လည်း ကြို တင်ပြီးတော့ ဥက္ကဋ္ဌကြီးကို ပန်ကြား အပ်ပါတယ်။ ဥက္ကဋ္ဌကြီး ခင်ဗျား၊ ယနေ့ ကျွန်တော်တို့နိုင်ငံမှာ ဗမာစာကို မြန်မာစာလို့ ခေါ်ပြီး နိုင်ငံသုံး၊ ပြည်ထောင်စု ရုံးသုံးဘာသာအဖြစ် သတ်မှတ်ထားပါတယ်။ ဟုတ်ကဲ့၊ မှန်ကန် သင့်မြတ်ပါတယ်။ မွန်အပါအဝင် အခြားတိုင်းရင်းသားလူမျိုးများမှာလည်း စာပေ ရှိကြတာ အတော်များပါတယ်။ တိုင်းရင်းသားများတို့ရဲ့ စာပေသင်ကြားရေး အခက်အခဲ များ အားလုံး ရှိကြပါတယ်။ ဒီနေရာမှာ မွန်စာပေကို၊ မွန်စာကို ဥပမာထားပြီးတော့ ကျွန်တော် အနည်းအကျဉ်း ရှင်းပြသွားပါ့မယ်။ မွန်လူမျိုးတို့ဟာ အိန္ဒိယပြည်တောင်ပိုင်း အက္ခရာဖြစ်တဲ့ ပလယ်ဝအက္ခရာကို အခြေခံပြီးတော့ မွန်စာပေအဖြစ် အသွင်ပြောင်းတယ်။ နောက်ပြီးတော့ အိန္ဒိယပြည်မြောက်ပိုင်းက ဒေသန္တရရဲ့ အသံအဖြစ် အသုံးချပြီးတော့ အသံထွက်အောင် မွန်စာပေကို တီထွင်ခဲ့ကြတယ်။ ဒီစာပေကို အေဒီ (၄)ရာစု၊ (၅) ရာစုမှာ ပညာရှင်တွေက တွေ့တယ်လု့ ပြောကြတယ်။ တခြား ထိုင်းနိုင်ငံအလယ်ပိုင်း၊ ကျွန်တော်တို့ မြန်မာပြည်ဆိုရင် ရန်ကုန်၊ ဗိုလ်တထောင်ဘုရား အဲဒီမှာ ပထမဦးဆုံးတွေ့တဲ့ စာဟာ ပလယ်ဝအက္ခရာနဲ့ ရေးတဲ့ ရေဓမ္မာဂါထာ ဖြစ်ပါတယ်။ အဲဒီအချိန်မှာ ပထမဦးဆုံး ပေါ်တဲ့စာပေထဲမှာ ပျူစာပေလည်း ရေဓမ္မာဂါထာ၊ ရခိုင်စာပေလည်း ရေဓမ္မာဂါထာ ၊ အဲဒီပထမဦးဆုံးပေါ်တဲ့ ဒီအရှေ့တောင် အာရှမှာပေါ်တဲ့ စာထဲမှာဆိုရင် မွန်နဲ့ ခမာ၊ မြန်မာ၊ ပျူ၊ ရခိုင်၊ အရှေ့ ဘက် မှာဆိုရင် ဂျမ်ပါးလို့ခေါ်တဲ့ ဗီယက်နမ်နိုင်ငံမှာ စာပေတစ်ခု ပေါ်ခဲ့တယ်။ အခုအတော်တော်များများ ပျောက်ကုန်ပြီ။ ကမ္ဘာမြေကြီးကနေ ပျောက်ကုန်ပြီ။ ကျန် နေတာက ခမာ၊ ခမင်၊ ဒီကမ္ဘောဒီးယားစာ၊ မွန်စာ နောက်ပြီးတော့ အဲဒီကတစ်ဆင့် ဖြစ်ထွန်းလာတဲ့စာတွေပဲ ရှိတော့ တယ်။ ပျူစာကလည်း ပျောက်သွားပြီ၊ ရခိုင်စာကလည်း မရှိတော့ဘူး။ ယခင်ကတွေ့ခဲ့တဲ့ ရခိုင်စာ၊ ဗီယက်နမ်မှာ တွေ့ခဲ့တဲ့ ယခင်က ဂျမ်ပါးစာလည်း ဒီကနေ့ မသုံးတော့ဘူး။ အဲဒီတော့ ကျွန်တော်တို့ မွန်စာ က အဲဒီလို တွေ့ရှိပြီးတော့ (၁၁)ရာစုနှစ်အထိကို ဒီမွန်စာတွေဟာ အရှေ့တောင်အာရှ ထိုင်း နိုင်ငံ အလယ်ပိုင်း၊ လာအိုနိုင်ငံအထိ တောင်ဘက်မှာဆိုရင် မလေးရှားနယ်ကြားအထိ နောက်ပြီးတော့ ကျွန်တော်တို့ အောက်မြန်မာပြည်မှာ (၁၁)ရာစုအထိ မွန်စာပေကို တွေ့ခဲ့ရတယ်။ (၁၁)ရာစုမှာ ပုဂံပြည်ကို မွန်စာရောက်ပြီးတော့ အနော်ရထာမင်း၊ ကျန်စစ်သားမင်း လက်ထက်မှာ နိုင်ငံသုံး စာပေအဖြစ် သုံးခဲ့တယ်။ ပုဂံခေတ် အလယ်ပိုင်းရောက်မှ မွန်စာက တိမ်ကောလာပြီးတော့ မြန်မာစာအခြေခံ လာပြီးတော့ မြန်မာစာအခြေ ခိုင်လာတဲ့အတွက်ကြောင့် မြန်မာစာကို နိုင်ငံသုံး စတင်ဖြစ်ပေါ်လာတယ်။ နောက်ပြီးတော့ ပုဂံခေတ်အချိန်မှာရောပုဂံခေတ်နောက်ပိုင်းမှာရောအောက်မြန်မာပြည် မွန်ပြည်မှာ မွန်စာကို သုံးခဲ့ပါတယ်။ (၁၈)ရာစု အလယ်ပိုင်းအထိ သုံးခဲ့တယ်။ (၁၈)ရာစု အလယ်ပိုင်းပြီးတော့မှပဲ မွန်စာဟာဘာလဲဆိုတော့ ပိတ်ပင်ခံခဲ့ရတဲ့ အခြေအနေကို ရောက်ခဲ့တယ် အဲဒီတော့ (၁၉)ရာစု အလယ်ပိုင်း ရောက်တဲ့အခါကျတော့ ကျွန်တော်တို့ရဲ့ မွန်ပညာရှင် တွေ ထိုင်းနိုင်ငံကို ရောက်သွားတဲ့ မွန်ပညာရှင်၊ ရဟန်းသံဃာတွေ၊ မြန်မာပြည်မှာကျန်ရှိ နေတဲ့ မွန်ပညာရှင်၊ ရဟန်းသံဃာတွေက စုပေါင်းပြီးတော့ မွန်စာပေ ပရိယတ္တိ ကို စုပေါင်းပြီးတော့ စတင်ထူထောင်ခဲ့တယ်။ အဲဒီတော့ ထိုင်းက ရဟန်း သံဃာပညာရှင်တွေ၊ မြန်မာပြည်မှာရှိတဲ့ မွန်ရဟန်းသံဃာ ပညာရှင်တွေက မန္တလေးကို မင်းနေပြည်တော်ကိုသွားပြီးတော့ ပရိယတ္တိကို ပြန်လည်သင်ကြား မြန်မာစာကနေ မွန်စာကို မြန်မာပရိယတ္တိ၊ မြန်မာပိဋကတ်သုံးပုံကနေ မွန်ပိဋ ကတ်သုံးပုံ ဖြစ်အောင် ပြန်ဆို ၊ ထိုင်းက ယူလာတဲ့ဟာနဲ့ ညှိနှိုင်းပြီးတော့ မွန်စာပေ ပရိယတ္တိ ပြန်လည် ထွန်းကားခဲ့တယ်။ အဲဒီလို နဲ့ အင်္ဂလိပ်လက်ထက် လွတ်လပ်ရေး မရခင် အကြို ကာလအထိ မွန်စာပေသင်ကြားရေး ဘုန်းကြီးကျောင်းမှာ ထွန်းကား ခဲ့တယ်။ ဂျပန်ခေတ်ရောက်လာတဲ့ အခါ ကျတော့ ဂျပန်ရဲ့ မူဝါဒအတိုင်း အဲဒီအချိန်မှာ ဘာလဲဆိုတော့ အဲဒီအချိန်မှာ အာဏာရတဲ့ ပါတီက တို့ဗမာ ဆင်းရဲသားအစည်းအရုံးပါတီဆိုပြီးတော့ အာဏာရတယ်။ အဲဒီအချိန်မှာ တစ်နိုင်ငံလုံးမှာ မြန်မာစာပဲ သင်ရမယ်။ ဗမာလူမျိုးပဲ ခံယူရမယ်ဆိုတဲ့ မူဝါဒနဲ့ ကျွန်တော်တို့ မွန်စာပေသင်ကြားရေး အင်္ဂလိပ်လက်ထက်မှာရှိတဲ့ မွန်စာပေသင်ကြားရေး အနည်းအကျဉ်းကိုလည်ပဲ ပိတ်ပင်ခံရတယ်။ ဒါပေမဲ့ မွန်ဘုန်းကြီးကျောင်းတွေကျတော့ မွန်စာကို ဆက်ပြီးတော့ သင်ကြားခဲ့တယ်။ ဂျပန်တွေ ထွက်ပြီးတဲ့နောက်ပိုင်း လွတ်လပ်ရေး အကြို ကာလအချိန်မှာဆိုရင် မွန်စာပေယဉ်ကျေးမှုအဖွဲ့တစ်ခုဖြစ်တဲ့ ရာမညတိုင်းလုံးဆိုင်ရာ မွန်အဖွဲ့ချုပ် ကနေပြီးတော့ ကြိုးစားမှု ပ်ရှား တောင်းဆိုခဲ့တယ်။ အဲဒီတော့ လွတ် လပ်ရေး အကြို ကာလ အချိန်မှာ အင်္ဂလိပ်မင်း အနေနဲ့ ပါဠိပထမပြန်စာမေးပွဲမှာ မွန်သံဃာတော်များအတွက် မေးခွန်းနဲ့ စာမေးပွဲဖြေခွင့်ပေးတယ်။ မူလတန်းကျောင်းမှာ မွန်ဘာသာကို မွန်ဒေသမှာ မွန်ဘာသာ တစ်ဘာသာကို သင်ကြားခွင့်ပြု တယ်။ မူလတန်းကျောင်း ဖတ်တဲ့စာအုပ်တွေ၊ ကျောင်းသုံး မွန် စာအုပ်တွေကို ပြုစုခွင့်ပေးခဲ့တယ်။ နောက် ပါလီမန်ခေတ် ရောက်လာတဲ့အချိန်မှာ ဖဆပလ အစိုးရ ဝန်ကြီးချုပ်ရဲ့ ရုံးမှာ မွန်ရေးရာအဖွဲ့ကို ဖွဲ့စည်းပေးခဲ့တယ်။ မွန်စံပြကျေးရွာ ပဲခူးမှာ၊ ကော့ပိန်းစံပြကျေးရွာ ကော့ကရိတ် မြို့နယ်မှာ ကော့နှပ်ကျေးရွာ မော်လမြိုင်မြို့နယ်မှာ၊ ကမာဝက်ကျေးရွာ မုဒုံမြို့နယ်၊ ထုံးအိုင်ကျေးရွာ ဘားအံမြို့နယ်မှာ အဲဒီမြို့နယ်တွေမှာ မွန် အမျိုးသားကျောင်းများကို ထူထောင်ပေးခဲ့တယ်။ မွန်ပညာအုပ်တစ်ဦးကို နိုင်ငံတော်က ခန့်ပေး ခဲ့တယ်။ ဒီအပြင် မော်လမြိုင်မြို့မှာလည်းပဲ ရာမည မွန်အထက်တန်းကျောင်း၊ အဲဒီကျောင်းနဲ့ အတူ ကျွန်တော်တို့ မွန်အထက်ကျောင်းလိုပါပဲ အဲဒီအချိန်တုန်းက ကရင် အထက်တန်းကျောင်း လည်း ထူထောင်ထားတာ ရှိခဲ့ပါတယ်။ အဲဒီ အပြင်ကို ကျွန်တော်တို့ မွန်တွေ နေတဲ့ မွန်ဒေသ တစ်ခုလုံးမှာ မွန်စာသင်ကျောင်းတွေ ဖွင့်ခွင့်ပေးခဲ့တယ်။ နောက်ပြီးတော့ မွန်စာအုပ်တွေ ကျောင်းပြဋ္ဌာန်း တဲ့ စာအုပ်တွေကို ပြုစုခဲ့ရတယ်။ စာရင်းချုပ်လိုက်တော့ နောက်ဆုံး ၁၉၆၂ ခုနှစ် တော်လှန်ရေးအစိုးရတက်လာတဲ့အချိန်မှာဆိုရင် မွန်ကျောင်း အထက အနေနဲ့ (၅)ကျောင်း၊ အလကအနေနဲ့ (၇)ကျောင်း၊ အမကအနေနဲ့ (၁၂၅)ကျောင်းလောက် ရှိတယ်လို့ သိရပါတယ်။ မွန်ပညာအုပ်လည်း (၂)ယောက်ကို ထားပေး ခဲ့တယ်။ မွန်ပညာအုပ် (၂)ယောက်ကို တာဝန်ပေးခန့်အပ်ခဲ့တယ်။ ဒါပေမဲ့ မွန်မှာ အခက်အခဲက ဘာလဲဆိုရင် အဲဒီ အချိန်အထိ ဆရာအဖြစ်သင် ကျောင်း မရှိဘဲနဲ့ ဆွဲခန့်ရတယ်။ မွန်စာတတ်ရင် ပြီးရောဆိုတဲ့ သဘောမျိုးဖြစ်တယ်။ အဲဒီအချိန် ထိ တက္ကသိုလ်မှာ မော်လမြိုင် ဥပစာ ကောလိပ်ပေါ့။ ရန်ကုန် တက္ကသိုလ်အောက်မှာရှိတဲ့ မော်လမြိုင် တက္ကသိုလ်ဟာ မွန်စာကို မြန်မာစာနဲ့ တွဲပြီးတော့ မြန်မာ Major နဲ့တွဲပြီးတော့ အပိုဘာသာတစ်ခုအဖြစ်နဲ့ စိတ်ဝင်စားတဲ့သူ သင်ကြား နိုင်အောင် ဌာနတစ်ခု ဖွင့်ပေးခဲ့တယ်။ အဲဒါကို အားလုံး တော်လှန်ရေးအစိုးရ တက်လာတဲ့ အချိန်မှာ အပြောင်းအလဲ အကုန် ဖြစ်သွားတယ်။ မူလတန်းကျောင်း အရင်က အလယ်တန်းကျောင်းထိ၊ အထက်တန်းကျောင်းထိ သင်ကြားနေတဲ့ မွန်စာသင်ကြားမှု ကျွန်တော်တို့လို မွန်လိုပဲ အခြားတိုင်းရင်းသားတွေလည်း အတူတူပါပဲ အကုန်လုံး ပိတ်ပင်ခံရတယ်။ နောက်ပြီးတော့ ပုဂ္ဂလိကကျောင်းအနေနဲ့ မွန်တွေ ဖွင့်ထားတဲ့ ကျောင်း၊ ကရင်လည်း ဖွင့်ထားတဲ့ ကျောင်း၊ နောက်ပြီးတော့ Mission တွေ ဖွင့်ထားတဲ့ ကျောင်းတွေ အကုန်လုံး ပြည်သူပိုင် သိမ်းခံရတယ်။ အဲဒီတော့ ကျွန်တော်တို့ အဲဒီ အခြေအနေရောက်လာတဲ့ အချိန်ကျတော့ မွန်စာပေ သင်ကြားမှုကိုလည်း ပိတ်ပင်လာတဲ့ အခြေအနေတွေ ကျတော့ မွန်တိုင်းရင်းသားတွေအနေနဲ့ ပထမဦးဆုံး ရဟန်းသံဃာကစပြီးတော့ နွေ ရာသီကျောင်းပိတ်ရက်မှာ ကလေးတွေ ကို မွန်စာ သင်ပေးတယ်။ နောက်ပြီးတော့ ကျွန်တော်တို့ တက္ကသိုလ်ရောက်လာတဲ့အချိန်မှာ တက္ကသိုလ် မွန်အသင်းက မွန်ကျောင်းသူကျောင်းသားများ အဖွဲ့ကနေပြီးတော့ မွန်စာကို သင်ကြားကြရင်း နဲ့ မွန်စာတတ်လာတဲ့ တက္ကသိုလ်ကျောင်းသားတွေ များလာတဲ့အခါကျတော့ ၁၉၇၄ ခုနှစ်က စပြီးတော့ ကျွန်တော်တို့ နွေရာသီ မွန်စာပေသင်တန်းကို ကျွန်တော်တို့ ဖွင့်လှစ်ခဲ့တယ်။ အောင်မြင်မှုက သိပ်မရ။ ကျွန်တော်တို့ တက္ကသိုလ်ကျောင်းသားနဲ့ မြန်မာ့ ဆိုရှယ်လစ်လမ်းစဉ် ပါတီနဲ့ သိပ်ပြေ လည်မှု သိပ်မရှိဘူး၊ ယုံကြည်မှု သိပ်မရှိကြတဲ့အခါကျတော့ ကျွန်တော်တို့ ခက်ခက်ခဲခဲနဲ့ လုပ်ခဲ့တယ်။ ဒါပေမဲ့ နောက်ပိုင်းမှာ မွန်စာပေယဉ်ကျေးမှုမြို့နယ်တိုင်း၊ ရပ်ကွက်တိုင်း၊ ကျေးရွာတိုင်း ဖွင့်ပြီးတော့ ရဟန်းသံဃာနဲ့ ပူးတွဲပြီးတော့ လုပ်တဲ့အခါမှာ ပိုပြီးတော့ တစ်မျိုး အောင်မြင်မှု ရတယ်။ အဲဒီတော့ နွေရာသီ မွန်စာပေ သင်တန်းဆိုပြီးတော့ ရဟန်းသံဃာနဲ့ ပူးတွဲပြီးတော့ ဗုဒ္ဓဘာသာယဉ်ကျေးမှုပါ တွဲပြီးဖြေတဲ့ အတွက်ကြောင့် ကလေးတွေဟာ တစ်မျိုးပြီးတော့ကောင်းလာပါတယ်။ နောက်ပြီးတော့ အောင်မြင်မှု ပိုများလာပါတယ်။ ဒီနှစ်ဆိုရင် ကျွန်တော် ရေးမြို့နယ်မှာ ဒီနွေရာသီ မွန်စာပေနှင့် ဗုဒ္ဓဘာသာ ယဉ်ကျေးမှုစာမေးပွဲဆို ကလေးတွေဟာ (၉၀၀)ကျော် ဖြေတာ ကျွန်တော်တို့ တွေ့ရပါတယ်။ အင်မတန် ဝမ်းသာပါတယ်။ ရေးမြို့နယ် တစ်နယ်အနေနဲ့ အဲဒီတော့ ကျွန်တော်တို့ မွန်ဒေသလုံးဆိုင်ရာ စာယဉ်ကျေးမှု ကော်မတီအနေနဲ့ ကျင်းပတာတော့ ကျွန်တော်တို့ နှစ်မျိုးခွဲထားပါတယ်။ စာပေသက်သက် သင်တာရယ်။ ဗုဒ္ဓဘာသာ ယဉ်ကျေးမှုနဲ့ တွဲပြီးတော့ သင်တာရယ် နှစ်မျိုးသင်ပါတယ်။ နောက်ပြီးတော့ အားလုံး ကျွန်တော်တို့ ခြုံ ကြည့် လိုက်မယ်ဆိုရင် ကျောင်းသားတွေက သောင်းနဲ့ချီ ရှိပါတယ်။ အများကြီးရှိပါတယ်။ ဒါပေမဲ့ ကျွန်တော်တို့မှာ အောင်မြင်မှု မရှိဘူး။ ဘာကြောင့်လဲဆိုတော့ အစိုးရက တာဝန်ယူပြီးတော့ လုပ်တာမဟုတ်ဘူး။ ကိုယ့်အိတ် ကိုယ်စိုက်၊ ကိုယ့်ဟာကို အပင်ပန်းခံ၊ ကိုယ်အိတ် ကိုယ်စိုက်တဲ့၊ နောက်တော့ အလှူ လည်း ခံရသေးတယ်။ သင်လည်း သင်ကြားရသေးတယ်။ အဲဒီတော့ ဒီဟာက ဘယ်လိုမှ အောင်မြင်မှုမရှိဘူး။ ကျွန်တော် တို့ လက်တွေ့ ၇၄ ခုနှစ်ကနေ ယနေ့ထိ ကျွန်တော်တို့ လုပ်တယ်။ လုပ်ခဲ့တဲ့ ဒီသင်တန်းဟာ ကလေးတွေ ဘာပြောသလဲဆိုရင် ကျွန်တော်တို့ စိတ်မကောင်းစရာမွန်ကျောင်းကတော့ နွေရာသီ စာပေသင်တန်း ပြီးရင် အတန်းကုန်ပြီတဲ့။ အဲဒီတော့ ကျွန်တော်တို့ စိတ်မကောင်းဘူး။ အဲဒီတော့ အကောင်းဆုံးက ဒီတိုင်းရင်းသားရဲ့ စာပေ ကျွန်တော်တို့ မွန်အတွက်ချည်းပဲ မဟုတ်ဘူး။ ကျွန်တော်တို့ မွန်လိုပဲ ကရင်လည်း စာပေရှိပါတယ်။ ချင်းလည်း စာပေ ရှိပါတယ်။ ရှမ်းဆိုလည်း ရှိပါတယ်။ ပလောင်လည်း ရှိပါတယ်။ ဝ လည်း ရှိပါတယ်။ ပအိုဝ့်လည်း ရှိပါတ ယ်။ တော်တော်များများ စာပေရှိကြပါတယ်။ ဒါပေမဲ့ စာပေရဲ့ အဆင့်အတန်းတော့ ကွာချင် ကွာမယ်။ စာပေရဲ့ သက်တမ်းလည်း ကွာချင် ကွာမယ်။ အဲဒီတော့ ကျွန်တော်တို့ တိုင်းရင်းသား အားလုံးရဲ့ စာပေကို နိုင်ငံတော်က တာဝန်မယူပေးဘူး။ ပညာရေးဌာနမှာ မထည့်ဘူးဆို ရင် ဒီလိုပဲ ဘာလဲဆိုတော့ စွန့်လွှတ်ထားသလို၊ ဂရုမစိုက်သလို၊ သား သမီးကို ဂရုမစိုက်သလို၊ သား သမီးကို ဂရုမစိုက် ညစ်ပတ်နေမယ်။ ထမင်းစား ဝချင်မှ ဝမယ် အဲဒီ သဘောမျိုးပေါ့။ အဲဒီတော့ ကျွန်တော်တို့ ဒီ ပညာရေးဌာနအနေနဲ့ တာဝန်မယူဘူးဆိုရင် ဘယ်လိုမှ ကောင်းကောင်းမွန်မွန်တိုးတက်ဖို့၊ ကောင်းကောင်းမွန်မွန် ထိန်းသိမ်းနိုင်ဖို့ မလွယ်ဘူး။ ဒါကြောင့် ကျွန်တော်တို့အနေနဲ့ အရေးကြီးဆုံးက ဘာလဲဆိုတော့ ဒီ အခြေခံပညာရေးမှာ မွန်တိုင်းရင်းသားတွေရဲ့ စာပေကို ထိန်းသိမ်းတဲ့အနေနဲ့ တိုးတက်အောင် ပြုလုပ်တဲ့အနေနဲ့ ထ ပ်ပြီးတော့ လိုတယ်လို့ ကျွန်တော် မြင်တယ်။ နောက်ဒီခေတ်မှာ လေ့လာမှု လုပ်ကြတယ်။ တိုင်းရင်းသားစာပေနဲ့ ပတ်သက်ပြီးတော့ ဘာလဲဆိုတော့ ဒီ မိခင်ဘာသာစကားနဲ့ သင်ကြားရေးကိစ္စကို ဒီ တောကျတဲ့၊ တောနယ်ကျတဲ့ မွန်တိုင်းရင်းသား ကျေးရွာတွေမှာ သွားပြီး တော့ လေ့လာတယ်။ အဲဒီလိုလေ့လာတဲ့အခါမှာ သုတေသနပြုတဲ့အခါမှာ ဘာတွေ့သလဲဆိုတော့ ဒီကလေးတွေဟာ အ ခြေခံပညာမူလတန်း၊ ပထမအဆင့် (၁)တန်း၊ (၂)တန်းပါ။ ဘာ သာစကားဟာ အင်မတန် အခက်အခဲရှိတယ်။ ဘာသာစကားဟာ အခက်အခဲရှိတဲ့အတွက်ကြောင့် ဗမာစာကိုသာ မဏ္ဍိုင်ပြုပြီးတော့ သင်တယ်ဆိုရင် ဒီကလေးတွေမှတ်မိဖို့ ခက်တယ်။ အဲဒီတော့ ဒီပညာရေးမှာ လိုက်မမီဘူးဆိုတာ အဲဒါ အများကြီး တွေ့ရပါတယ်။ အဲဒါ သုတေသနလုပ်တဲ့ စာတမ်းအရ အဲ ဒါ ကျောင်းရဲ့ အထွက်နှုန်း၊ (၂)တန်းလောက်ဆိုရင် ကျောင်းအထွက်နှုန်းဟာ တော်တော်များတယ်။ (၄)တန်း လောက်ထိဆိုရင် (၄)တန်းဆိုရင် နှစ်ဆလောက်ဖြစ်မယ်။ အဲဒီတော့ လေ့လာလိုက်တဲ့ ဒီခုနတုန်းက အကောင်းဆုံးနည်းကို ဒီကနေ့ မွန်တွေ ကျင့်သုံးတဲ့နည်း၊ အ ခုတော့ မွန်ကျောင်းတွေ၊ မွန်အမျိုးသားကျောင်းတွေ စတင်ပြီးတော့ ဖွဲ့ထားတာ အနှစ် ၂၀၊ ၃၀ လောက်ရှိပြီ။ မြို့ထဲမှာ ကျွန်တော်တို့ စာပေ၊ ယဉ်ကျေးမှုသ တ်သတ်၊ တက္ကသိုလ်ကျောင်းသားတွေ လုပ်တာကသ တ်သတ် နောက်ပြီးတော့ ဒီမွန်ပြည်သစ်ပါတီအနေနဲ့ သူ့ဩဇာသက်ရောက်တဲ့နယ်မြေမှာ မွန်ကျောင်းတွေဖွင့်တယ်။ မွန်ကျောင်းဆရာတွေကို အစိုးရ ကျောင်းမှာကို ခန့်ပေးတယ်။ ဒါပေမဲ့ ပြေလည်တယ်။ အစိုးရကျောင်းကလည်း လက်ခံပေးတယ်။ အဲဒီတော့ နောက်ပိုင်းကျတော့ အပစ်အခတ်ရပ်စဲ ရေး ပြီးတဲ့နောက်ပိုင်းကျတော့ မွန်အမျိုးသား အထက်တန်းကျောင်းဆိုပြီးတော့ မွန်အမျိုးသား ကျောင်းဆိုပြီးတော့ ဖွဲ့လာတယ်။ အဲဒီတော့ အရပ်ကလည်း ဝိုင်းပြီးတော့ ကူညီတယ်။ နောက် အဲဒီလိုနဲ့ မွန်အထဏာန်းကျောင်ဆိုရင်၊ အခုဆိုရင် (၅)ကျောင်းလောက်ရှိတယ်။ အခုအချိန်မှာ နောက်ပြီးတော့ (၅)ကျောင်း၊ (၆)ကျောင်းလောက်ရှိတယ်။ အလယ်တန်းကျောင်းတွေ အများကြီး၊ မူလတန်းကျောင်းပေါင်း (၁၀၀)ကျောက်လောက်ရှိတယ်။ အဲဒီကျောင်း တွေကို သင်ကြားတဲ့ နေရာမှာ သူတို့ဟာ ဒီမူလတန်းမှာ မွန်လိုသင်တယ်။ ဗမာလိုသင်တယ်။ အင်္ဂလိပ်လို သင်တယ်။ အတန်းကြီးလာတဲ့အခါကျတော့ မြန်မာစာ ကို ပိုပြီးတော့ သင်လာတယ်။ အင်္ဂလိပ်စာ ပိုသင်လာတယ်။ အလယ်တန်းပြီးရင် မွန်စာလုံးဝ မသင်တော့ဘူး ။ အထက်တန်းမှာ ဒီ အကုန်လုံးအစိုးရကျောင်းနဲ့ ချိတ်ထားတော့ (၁၀)တန်းဝင်တဲ့အခါမှာ အများနဲ့ ယှဉ်ပြိုင် နိုင်အောင် ဆိုပြီး (၁၀)တန်းထိ၊ မွန်စာ မသင်ဘူး။ (၈) တန်း၊ (၉) တန်းကနေစပြီးတော့ အထက်တန်းဆို မွန်စာ မသင်ဘူး။ အဲဒီတော့ ဒီအောက် ခြေမှာ မွန်ကလေးတွေကို မွန်လိုသင် ၊ ဗမာလိုဘာသာ ပြန်ပြတယ်။ အဲဒီတော့ ဗမာဖတ်စာကိုလည်း ပိုနားလည်တယ်။ ပိုပြီးတော့ အဓိပ္ပာယ်သိတယ်။ အဲဒီတော့ ကလေးတွေ ပိုသင်ကြားလွယ်တယ်။ ပိုပြီးတော့ ပျော်တယ်။ အဲဒီတော့ ကျွန်တော်တို့ မွန်မှာချည်းပဲ မဟုတ်ဘူး။ NGO တွေ သုတေသန လုပ်ကြည့်တယ်။ ကချင်ဒေသဆို ပိုပြီးတော့ ကျွန်တော်တို့ မွန်ကလေးထက် ပိုပြီးတော့ အခက်အရှိတယ်။ အဲဒီတော့ ဒီစာပေ သင်ကြားရေးဟာ ဒီတိုင်းရင်းသားတွေရဲ့ နယ်မြေမှာ တိုင်းရင်းသား တွေရဲ့ ဘာသာစကားကို အ ခြေခံဖို့ဆိုတာဟာ ဒီမူလတန်း ပညာရည်မှန်းချက်၊ အ ခု ကျွန်တော်တို့ ဒီဥပဒေကြမ်းမှာ ပါတဲ့ ရည်မှန်းချက်ပြည့်ဝဖို့ အတွက် အများ ကြီးအထောက်အကူ ဖြစ်စေပါတယ်။ ဒါကြောင့် ကျွန်တော် ဒီလို ဒီဥပဒေ မူကြမ်းမှာပါတဲ့ ရည်ရွယ်ချက်နဲ့လည်း ကိုက်ညီအောင် ရည်ရွယ်ပြီးတော့ ကျွန်တော် တိုင်းရင်းသား စာပေကို ဒီပညာရေးဌာနအနေနဲ့ တာဝန်ယူ ဆောင်ရွက်ဖို့အတွက် ဒီဥပဒေကြမ်းကို ကျွန်တော် အကြံပြုခြင်း ဖြစ်ပါတယ်။ ကျွန်တော် အခု ဒုတိယပိုင်းအနေနဲ့ ကျွန်တော် ဥပဒေကြမ်းနဲ့ပတ်သက်ပြီးတော့ ၊ ကျွန်တော် တိုက်ရိုက် တစ်ပိုဒ်စီ ဆွေးနွေးပါမယ်။ ဥက္ကဋ္ဌကြီး ခင်ဗျား။ ဒီကနေ့ ပြည်ထောင်စု ယဉ်ကျေးမှုဌာနအနေဖြင့် တိုင်းရင်း သားလူမျိုးများ၏ ယဉ်ကျေးမှုကို ဒီနှစ်ကစပြီး တာဝန်ယူဆောင်ရွက်မှုတိုးတက်လာတဲ့အချိန်၊ ဒီလိုအခြေအနေမျိုးမှာ အခြေခံပညာရေးဥပဒေကို ဆွေးနွေး ရတဲ့အတွက်ကြောင့် တိုင်းရင်းသားလူမျိုးများအားလုံးအတွက် ကံကောင်းပါစေလို့ ကျွန်တော် ဆုတောင်းလိုက်ပါတယ်။ အခု ကျွန်တော် ပထမဦးဆုံး ဆွေးနွေးလိုသည့်က အမည်နှင့် အဓိပ္ပာယ်ဖော်ပြချက်မှာ ကျွန်တော် အား လုံးကို ထောက်ခံပါတယ်။ နောက်အပိုဒ် (၁) အပိုဒ်(ခ) ကျေးဇူး တင်ပါတယ်။ အပိုဒ်(ခ)မှာ ဖော်ပြထားတာဟာ ထောက်ခံတဲ့အပြင် နိုင်ငံသားတိုင်း ကျွန်တော်တို့ အခြေခံ အထူးသဖြင့် နိုင်ငံသားတိုင်း အခြေခံပညာကို သင်ယူခွင့် ရရှိစေရန် ပြည်ထောင်စု အစိုးရအဖွဲ့ တိုင်းဒေသကြီး သို့ မဟုတ် ပြည်နယ်အစိုးရအဖွဲ့နဲ့ ပြည်သူလူထုပါ ပူးပေါင်းဆောင်ရွက်နိုင်မည့်နည်းလမ်းများ စီစဉ်သတ်မှတ်ရေး သင့်တော်သောအချိန်တွင် သင့်တော်သော အခြေခံပညာအဆင့်အတန်းထိ အခြေခံပညာကို မသင်မနေရ ပြဋ္ဌာန်းရေးတို့နှင့် အကျုံးဝင် စေရမည်ဆိုတဲ့အချက်ကို အထူးပဲ ထောက်ခံပါတယ်။ နောက်ပြီးတော့ အခန်း (၂) ရည်မှန်းချက်များ အပိုဒ် (၃)မှ အပိုဒ်ခွဲ (ဂ)ကို (ဃ)အဖြစ် ပြောင်းပြီးတော့ အပိုဒ်ခွဲ (ဂ)ကို ထပ်ဖြည့်ပါ။ ထပ်ဖြည့်တဲ့ စာပိုဒ်ကတော့ တိုင်းရင်းသား လူမျိုးများ၏ ဘာသာစကား၊ စာပေတိုးတက်ရေးနဲ့ တိုင်းရင်းသားလူမျိုးများ၏ ဘာ သာစကား၊ စာပေဖြင့်အခြေခံပညာရေး၏ ရည်မှန်းချက်များကို ဖြည့်ဆည်းရာတွင် အရေးပါသည့် အခန်းကဏ္ဍ မှ ပါဝင်ပါရန်ဟူ၍ မူကြမ်းမှာ အဲဒီ (ဂ) ကို ထည့်ဖို့အကြံပြုပါတယ်။ နောက် (ဂ) ကို (ဃ) ကို ပြောင်းပြီးတော့ (ဃ) အပိုဒ်တိုင်း အဲဒီလိုပြောင်းပြီးတော့ နောက်ဆုံး (စ)အပိုဒ်ကို (ဆ)အပိုဒ် အဖြစ်သို့ ပြောင်းဖို့ အကြံပြုပါတယ်။ နောက်ပြီးတော့ ခုနက အပိုဒ် အခန်း (၄)၊ ခုနတုန်းက အခန်း (၂)၊ ရည်မှန်းချက်များ ကျွန်တော် အားလုံးထောက်ခံပါတယ်။ ခုနက ကျွန်တော် တစ်ပိုဒ်ပဲ ထပ်ဖြည့်ပါတယ်။ အခန်း (၄)၊ အပိုဒ်(၈) အပိုဒ်ခွဲငယ်(ဃ) ၈ ၊ (ဂ)မဟုတ်ဘူး၊ “၈”၊ အပိုဒ်ခွဲ(ဃ) အသစ်ထပ်ဖြည့်ရန် ထပ်ဖြည့်သော အပိုဒ်ခွဲ(ဃ)ကို ပြည်နယ်များမှ တိုင်းရင်းသားပညာရေး၊ စာပေပညာ ရှင်များကို ကော်မတီ အဖွဲ့ဝင် မူကြမ်းမှာပါတဲ့ အပိုဒ်ခွဲ (ဂ)ကို (င) အဲဒီလိုအဆင့်ဆင့် ပြောင်းပြီးတော့ နောက်ဆုံး အပိုဒ်ခွဲ (တ) က (ထ) အဖြစ်ကို ပြောင်းဖို့ ကျွန်တော် အကြံပေးပါတယ်။ ဒီမှာအ���ြေခံပညာရေး အခန်း (၄)က အ ခြေခံပညာရေးကောင်စီနဲ့ ကော်မတီများ ဖွဲ့စည်းခြင်း ဆိုတာပါတယ်။ အဲဒီမှာ အပိုဒ် (၈) ပြည်ထောင်စုအစိုးရအဖွဲ့သည် အောက်ပါ ပုဂ္ဂိုလ် များ ပါဝင်သည့် အခြေခံပညာရေးကောင်စီကို ဖွဲ့စည်းရမည်။ အပိုဒ်စာ) က ပြည်ထောင်စုဝန်ကြီး ဥက္ကဋ္ဌ၊ ပညာရေးဝန်ကြီး (ခ) က ဒုတိယဝန်ကြီး အခြေခံပညာရေး ဒုတိယဝန်ကြီးက ဒုတိယဥက္ကဋ္ောက် (ဂ) က ဒုတိယဝန်ကြီး၊ အဆင့်မြင့်ပညာက ဒုတိယဥက္ကဋ္ဌ နောက်ပြီးတော့ (ဃ) ကျွန်တော် ဖြည့်တာက ပြည်နယ်များမှ တိုင်းရင်းသား ပညာရေး စာပေပညာရှင်များ၊ အဖွဲ့ဝင်များဆိုပြီးတော့ နောက်ကျန်တဲ့အပိုင်းမှာ ကိုယ် စားလှယ်၊ ဌာနဆိုင်ရာတွေ အကုန်လုံး (တ)ကို (ထ)အဖြစ်သို့ပြောင်းဖို့၊ အားလုံးပြောင်းဖို့ အဲဒါရယ် နောက် ကျွန်တော်ပြောင်းစရာက ဘာလဲဆိုတော့ အပိုဝ၁) အခြေခံပညာရေး၊ သင်ရိုးညွှန်းတမ်း၊ ဒီမှာ ကျန်တာက (ဂ) ကျွန်တော့်ကို ခွင့်လွှတ်ပါ။ ကျန်သွား လို့ပါ။ နောက် အခန်း(၄)က အပိုဒ် (၉) ရှိသေးတယ်။ အခန်း(၄)၊ အပိုဒ်(၉)မှာ ကျွန်တော် အခြေခံ ပညာရေးကောင်စီ၏ လုပ်ငန်းတာဝန်များဆိုတဲ့ အပိုင်း၊ အဲဒီအပိုင်းမှာဆိုရင် ကျွန်တော် တစ်ပိုဒ် ထပ်ဖြည့်စေချင်တယ်။ အခြေခံပညာရေးကောင်စီ၏ လုပ်ငန်းတာဝန်များမှာ အောက်ပါအတိုင်း ဖြစ်သည်။ (က) အောက်ပါလုပ်ငန်းများတွင် နိုင်ငံတော်၏ ပညာရေးမူဝါဒနှင့် ကိုက်ညီသည့် လမ်းညွှန်မှု များ ချမှတ်ပေးရန်၊ အပိုဒ်ခွဲငယ် (၁) အရည်အသွေးပြည့်ဝသော အခြေခံပညာရေး သင်ကြားရေး အကြိုအသက်မွေးဝမ်းကျောင်းပညာသင်ကြားရေး၊ အခြေခံပညာရေး၊ တက္ကသိုလ်၊ ပညာရေး တို့ကို ချိတ်ဆက်ပေးရေး၊ အဲဒါ ၂၊ ၃၊ ၄၊ ၅၊ ၆၊ ၇၊ ၈၊ ၉၊ ၁၀ အားလုံးထောက်ခံတယ်။ (၁၁) ထောက်ခံတယ်။ (၁၂) လည်း ထောက်ခံတယ်။ ဒါပေမဲ့ (၁၂)နေရာမှာ ကျွန်တော် တစ်ပိုဒ် ထပ်ဖြည့်ချင်တယ်။ ထပ်ဖြည့်ဖို့ အကြံဉာဏ် ပေးပါတယ်။ နောက် (၁၂) ကို (၁၃) ပြောင်း လိုက်ပါ။ ကျန်တဲ့ အပြောင်းအလဲ ဘာမှ မရှိပါ။ (၁၂) အနေနဲ့ တိုင်းရင်းသားလူမျိုးတိုင်းဟာ မိမိတို့၏ ဘာ သာစကား၊ စာပေကို သင်ယူခွင်. ရရှိရေး၊ အားလုံး ဒီ စာပိုဒ်တွေဟာ လုပ်ငန်းတာဝန် ဒီ အခြေခံပညာရေး လုပ်ငန်းတာဝန်များ အားလုံးကို ထောက်ခံတယ်။ ကြိုက်တယ်။ ကျွန်တော်တို့လည်း အဲဒီလိုနဲ့ပဲ ပညာတတ်လာတယ်။ ဒါပေမဲ့ ဒီကနေ့ တိုင်းရင်းသားအတွက်ကို ကျွန်တော် ဒီ တစ်ပိုဒ်ကို အကြံပြု တယ်။ နောက်ပြီးတော့ အပိုဒ် (၁၁) အခြေခံပညာ သင်ရိုးညွှန်းတမ်း မာတိကာ နဲ့ ကျောင်းသုံးစာအုပ်ကော်မတီ၊ အဲဒီမှာ အပိုဒ် (၁၁)၊ အပိုဒ်ခွဲ (ဂ)မှာ ဘာလဲဆိုတော့ ပြည်နယ်များမှ တိုင်းရင်းသား ပညာရေး စာပေပညာရှင်များကို အဖွဲ့ဝင်များအဖြစ် ထည့်သွင်းပေးဖို့ ကျန်တဲ့အဖွဲ့ဝင်တွေအားလုံး ထောက်ခံပါတယ်။ အဲဒါ (ဂ)နဲ့(ဃ)ကိုပြောင်း၊ အဲဒီလိုနဲ့ အစီအစဉ် အားလုံးပြောင်း ပြီးတော့ နောက်ဆုံးမှာ (ဒ)ကနေ (ဓ)ပြောင်းသွားပါတယ်။ နောက်ပြီးတော့ အခန်း (၁၂) အခြေခံ ပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီ၏ လုပ်ငန်းတာဝန် များမှာ အောက်ပါအတိုင်း ဖြစ်သည်။ (က)အပိုဒ်ခွဲ(က) ပြင်စရာမရှိဘူး။ အဲဒီအတိုင်း အပိုဒ်ငယ် (၁)၊ အပိုဒ်ငယ် (၂)၊ အပိုဒ်ငယ် (၃)၊ အပိုဒ်ငယ် (၄) အားလုံးထောက်ခံပါတယ်။ အားလုံး မှန်ကန်ပါတယ်။ အပိုဒ်ခွဲ (ခ) မှာ သင်ရိုးညွှန်းတမ်း၊ သင်ရိုး မာတိကာဆိုင်ရာ ဘာသာ ရပ်အလိုက် သို့မဟုတ် ဘာသာအုပ်စုအလိုက် ဘာသာရပ်အဖွဲ့ငယ် များဖွဲ့စည်း၍ ဆောင်ရွက်နိုင်သည်။ ကျွန်တော် ထပ်ဖြည့်လိုတာက ဘာလဲဆိုတော့ လိုအပ်ပါက ဆိုတဲ့နေရာမှာ ဒီမှာ လိုအပ်ပါက ဒေသဆိုင်ရာ သင်ရိုးမာတိကာအဖွဲ့များ ဖွဲ့စည်း၍ ဆောင်ရွက်နိုင်သည်။ ဒီနေရာမှာ လိုအပ်ပါက တိုင်းရင်းသားလူမျိုးများ ဘာသာစကား၊ စာပေဆိုင်ရာ၊ ဒေသဆိုင်ရာ သင်ရိုး မာတိကာအဖွဲ့များ ဖွဲ့စည်း၍ ဆောင်ရွက်နိုင်သည်။ အဲဒီ စကားလုံး နည်းနည်းလေးကို ထပ်ဖြည့် ချင်ပါတယ်။ အားလုံး လိုက်လျောညီထွေဖြစ်အောင်မို့လို့ ကျွန်တော် အကြံပြုရခြင်း ဖြစ်တယ်။ နောက်ပြီးတော့အပိုဒ်(၁၃)မှာ ဆရာအတတ်ပညာကြီးကြပ်ရေးကော်မတီတွင် အောက်ပါ ပုဂ္ဂိုလ်များ ပါဝင်ရမည်ဆိုတာ ဒုတိယဝန်ကြီး အခြေခံပညာက ဥက္ကဋ္ဌ၊ ညွှန်ကြားရေးမှူးချုပ် က ဒုတိယဥက္ကဋ္ဌ(ခ)မှာ (က) က ဥက္ကဋ္ဌ ၊ (ခ) က ဒုတိယဥက္ကဋ္ဌ နောက်ပြီးတော့ (ဂ) မှာ ခုနက ကျွန်တော်ပြောတဲ့ ခေတ်အဆက်ဆက် ကျွန်တော်တို့ တိုင်းရင်းသားစာပေကို သင်ကြားပေးတဲ့ ၊ ဆရာတွေဟာ ဆရာဖြစ်သင်တန်း မရှိဘူး။ ဆရာဖြစ်ကျောင်းကို မသင်ခဲ့ရဘူး။ ဘုန်းကြီးကျောင်း က ထွက်လာသလား။ အိမ်က ကိုယ်ဟာကိုယ် တတ်လာသလား။ အဲဒါနဲ့ ကျောင်းဆရာ လာလုပ်ရတယ်။ အဲဒီတော့ ဒီလိုအဖြစ်မျိုးကျတော့ ဘာလဲဆိုတော့ သင်ကြားမှုမှာ ခေတ်မမီဘူး။ သိပ်မကောင်းဘူး။ ဒါကြောင့် အခု ဒီမှာ (ဂ)အနေနဲ့ (၁၃) (က) (ခ) (ဂ) အပိုဒ်(ဂ) မှာ ပြည်နယ်များမှ တိုင်းရင်းသားများ ပညာရေး၊ စာပေပညာ ရှင်များကို အဖွဲ့ဝင်များအဖြစ် ပါဝင်ဖို့ ၊ ဒါ ဘာလည်း ဆိုတော့ ဆရာ အတတ်ပညာ ကြီးကြပ်ရေးကော်မတီမှာ ပါဝင်မယ့်ပုဂ္ဂိုလ်တွေဟာ တိုင်းရင်းသား တွေပါဖို့ ဒါ ကျွန်တော်တို့ အကြံပြုခြင်း ဖြစ်ပါတယ်။ နောက်ပြီးတော့....</speech>
<speech type="speaker">တိုတို ကျဉ်းကျဉ်းလေးပြောပါ</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်၇)</mp>ဟုတ်ကဲ့။ တစ်ပိုဒ်ပဲ ကျန်တော့ပါတယ်။ နောက်ဆုံးမှာ အဲဒီ အခြေခံပညာရေး သင်ရိုးညွှန်းတမ်းမှာပဲ စာပိုဒ်တစ်ပိုဒ်ပညာရေးပညာရှင်များသည် (ဂ) အခုကျွန်တော် နောက်ဆုံးအနေနဲ့ အထွေထွေပိုင်း အခန်း(၅)ကို အကြံပြုပါတယ်။ အဲဒီအခန်း (၅)မှာ ဘာကိုကျွန်တော် ဖြစ်စေချင်သလဲဆိုတော့ ကျွန်တော်တို့ တဖြည်းဖြည်းနဲ့ နားလည်လာတယ်။ ဒီလွှတ်တော်ကို တက်ရင်းနဲ့ လေ့လာရင်းနဲ့ နားလည်လာတယ်။ ဘာနားလည်လာလည်းဆိုတော့ ကျွန်တော်တို့ Centralization များရင် အလုပ်မဖြစ်ဘူး။ ဘာပဲလုပ်လုပ်၊ ပ ညာရေးဌာနမှာပဲ ဖြစ်ဖြစ်၊ ကျန်းမာ ရေးဌာနမှာပဲ ဖြစ်ဖြစ် ဘာပဲဖြစ်ဖြစ် ဒါ စစ်တပ် ကလွဲလို့ ဒါကျန်တဲ့ အုပ်ချုပ်ရေးပိုင်း၊ စီးပွားရေးပိုင်း၊ နော် ကျွန်တော် တို့က Centralization များရင် အလုပ်မဖြစ်ဘူး။ မအောင်မြင်ဆိုတာလည်း တွေ့ခဲ့တယ်။ ဥပမာ အခု ဒီကနေ့ပြ ည်နယ်ဝန်ကြီး၊ တိုင်းဒေသဝန်ကြီးတွေက တကယ့်သူ့မှာ Power Authority သိပ်မရှိတဲ့အခါကျတော့ တော်တော့်ကို အခက်အခဲရှိတယ်။ အဲဒီတော့ ကျွန်တော် ဒီနေရာမှာ အပိုဒ် (၁၆)မှာ ပညာရေးဝန်ကြီးဌာနသည် အခြေခံပညာ စီမံခန့်ခွဲမှုကို တိုင်းဒေသကြီး သို့မဟုတ် ပြည်နယ် အစိုးရအဖွဲ့တို့နှင့် ညှိနှိုင်းဆောင်ရွက်ရမည် ဆိုတဲ့အစား ပညာရေးဝန်ကြီး ဌာနသည်ဆိုတာကို ဖြုတ်မယ်။ အခြေခံ ပညာရေး စီမံခန့်ခွဲမှုကို တိုင်းဒေသကြီး သို့မဟုတ် ပြည်နယ် အစိုးရအဖွဲ့က ဆောင်ရွက်ရမည် ဆိုပြီးတော့ ကျွန်တော်က ဖြစ်စေချင်တယ်။ နောက်ပြီးတော့ အပိုဒ် (၁၇)တစ်ပိုဒ်ကို ထပ်ဖြည့် ချင်တယ်။ ထပ်ဖြည့်ဖို့ အကြံဉာဏ် ပေးတယ်။ အပိုဒ် (၁၇)မှာ မူလတန်းအဆင့်နဲ့ အလယ်တန်း အဆင့်တွင် တိုင်း ရင်းသားလူမျိုးများ၏ စာပေ သင်ကြားရေးကို ပညာရေးဝန်ကြီးဌာနက တာဝန်ယူရမည် ဆိုပြီးတော့ အဲဒါကို ကျွန်တော် အကြံပေးပါတယ်။ တိုင်းရင်းသားအားလုံးက ဒီအလယ်တန်းအထိ လိုချင်မှ လိုမယ်။ မလိုချင်လည်း မသင်လို့လည်းရအောင် လမ်းဖွင့်ထားပေးဖို့၊ ကျွန်တော်တို့ မွန် အနေနဲ့ကတော့ ဒီ အလယ်တန်း အထိကတော့ဆိုတာ တကယ် လိုလည်း လိုတယ်။ ဒါ လုပ်ကြည့်လည်း လုပ်ကြည့်ပြီးပြီ၊ လုပ်နေ တုန်းပဲ၊ ဒါပေမဲ့ ဒုက္ခ၊ အခက်အခဲအမျိုးမျိုးနဲ့ ရင်ဆိုင်နေရ ပါတယ်။ ဘုန်းကြီးလည်း မအားရ၊ အရပ်ကလည်း မအားရ၊ အကုန်လုံး ဝိုင်းကူနေရတဲ့ဒုက္ခ၊ နောက်ပြီးတော့ မပြည့်စုံတဲ့ ဒုက္ခ အများကြီး ရှိတယ်။ ဒါကြောင့် ကျွန်တော်တို့ မွန်အနေနဲ့ဆိုရင်တော့ အလယ်တန်းထိ လိုချင် ပါတယ်။ နောက် တက္ကသိုလ်ကိုလည်း တက္ကသိုလ်ကဏ္ဍအနေနဲ့လည်း ကျွန်တော်နောက် ဆွေးနွေးမယ်။ အခု အဲဒီ အထွေထွေအခန်းမှာ အပိုဒ် (၁၇)ကို မူလတန်းအဆင့်နှင့် အလယ်တန်း အဆင့်တွင် တိုင်းရင်းသား လူမျိုးများ၏ စာပေသင်ကြားရေးကို ပညာရေးဝန်ကြီးဌာနက တာဝန်ယူရမည် ဆိုပြီးတော့ ထပ်ဖြည့် မယ်။ ထပ်ဖြည့်ဖို့ အကြံပြုပါတယ်။ လက်ရှိ (၁၇)ကို အပိုဒ်(၁၈)အဖြစ် ပြောင်းပြီးတော့ လက်ရှိ အပိုဒ်(၁၈)ကို (၁၉)အဖြစ် ပြောင်းဖို့ ကျွန်တော် အဆိုတင်သွင်းပါတယ်။ အခုလို ဆွေးနွေးခွင့်၊ အကြံ ပြုခွင့်၊ ပြင်ဆင်ခွင့်ရတဲ့အတွက်ကြောင့်နာယကကြီးနဲ့တကွ ကြွရောက်လာတဲ့ ဧည့်သည် တော်များ၊ လွှတ်တော်ကိုယ်စားလှယ်တော် များအားလုံးကို အထူးပဲ ကျေးဇူးတင်ပါတယ်။အားလုံး ကျေးဇူးတင်ပါတယ်။</speech>
<speech type="speaker">ဒေါက်တာဗညားအောင်မိုး ဆွေးနွေးတဲ့ ကိစ္စနဲ့ ပတ်သက်လို့ အလေးအနက်ထား စဉ်းစားဖို့တော့ လိုပါတယ်။ တိုင်းရင်းသားစာပေ မပျောက်ပျက်အောင်တော့ ကျွန်တော်တို့ လုပ်ကို လုပ်ရမယ့် သဘောရှိတယ်။ ဒီနေ့ ကမ္ဘာပေါ်မှာလည်း အဲဒီလို ပျောက် ပျောက်သွားတဲ့ စာပေတွေ ဟာ မနည်းတော့ပါဘူး။ နံ ပတ်(၁) ဒီလိုဆောင်ရွက်တဲ့အခါမှာ ယဉ်ကျေးမှုကဏ္ဍ က ဆောင်ရွက်တဲ့ကိစ္စရှိတယ်။ ပညာရေးကဏ္ဍက ဆောင်ရွက်တဲ့ကိစ္စ ရှိတယ်။ ပညာရေးကဏ္ဍအပိုင်းမှာ တိုင်းရင်းသားတွေကို စပြီးတော့ စာ သင်တဲ့အခါမှာ တိုင်းရင်းသား ဘာသာစကားနဲ့ သင်ခြင်းအားဖြင့် ပိုပြီးတော့ နားလည်သဘောပေါက်တယ် ဆိုတာလည်း လက်ခံပါတယ်။ သို့သော် ဒီကိစ္စကို ပညာရေးအပိုင်း နဲ့ တွဲပြီးတော့ လက်တွေ့လုပ်တဲ့ အခါမှာ ဘယ်လို အကောင်အထည်ဖော်ဆောင်ရွက်မလဲ ဆိုတဲ့ကိစ္စကတော့ တော်တော် ခက်ခက် ခဲခဲနဲ့ သိမ်မွေ့တဲ့ သဘောရှိပါတယ်။ ဘာကြောင့်လဲ ဆို ဒီကျောင်းတစ်ကျောင်းထဲမှာ တိုင်းရင်း သားတစ်မျိုးတည်း နေတာဆိုရင်တော့ ဒီကိစ္စက ပြဿနာမရှိဘူး။ တိုင်းရင်းသား အမျိုးမျိုးနေ တယ်ဆိုရင် ဒီကိစ္စဟာ ပြဿနာရှိတဲ့ သဘောရှိပါတယ်။ ဒါကြောင့်မို့လို့ လက်တွေ့ဘယ်လို ဆောင်ရွက်နိုင်မလဲဆိုတာနဲ့ ပတ်သက်ပြီးတော့ ဥပဒေကြမ်းပူးပေါင်း ကော်မတီက ပညာရေးဝန်ကြီးဌာနက ပုဂ္ဂိုလ်တွေနဲ့ စိတ်ဝင်စားတဲ့ တိုင်းရင်းသားတွေနဲ့ အကျေ အလည်လေး ဆွေးနွေးပြီးတော့ ဒါကို သီးခြား ကျွန်တော်တို့ ဆက်ပြီးတော့ တောက်လျှောက် ဆွေးနွေးစရာကိစ္စ တစ်ခုအဖြစ်နဲ့ လုပ်ထားဖို့ လိုမယ်လို့ ယူဆပါတယ်</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ကိုယ်စားလှယ်များရဲ့ ဆွေးနွေးချက်နဲ့ပတ်သက်ပြီးတော့ အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။ (ဩဘာသံများ)</speech>
</bill>
</section>
<section value="Report">	
<report>
<title>အမျိုးသားလွှတ်တော် သတ္တုနှင့်သယံဇာတရေးရာ ကော်မတီ၏ အစီရင်ခံစာကိုလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် (၈) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော် သတ္တုနှင့်သယံဇာတရေးရာကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ် (၆) ဦးက အမည်စာရင်း တင်သွင်းထား ပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ ဦးသိန်းဝင်း ဆွေးနွေးနိုင်ပါပြီ</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှ၉)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းရင်း ဂါရဝပြုနှုတ်ခွန်းဆက်သ အပ်ပါတယ်။ ကျွန်တော် ကတော့ စစ်ကိုင်းတိုင်းဒေသကြီး အမှတ် (၉)မဲဆန္ဒနယ်မြေမှ အမျိုးသား လွှတ်တော်ကိုယ်စားလှယ် ဦးသိန်းဝင်း ဖြစ်ပါတယ်။ သတ္တုနဲ့သယံဇာတရေးရာကော်မတီက တင်သွင်းထားတဲ့ အစီရင်ခံစာပေါ်မှာ ထောက်ခံတင်ပြသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ သတ္တုနှင့် သယံဇာတရေးရာ ကော်မတီမှ တင်သွင်းသော အစီရင်ခံစာပါ အကြံပြုချက် အပိုဒ်(၁၁)(စ)မှာ ဝန်ကြီးဌာနများ၏ မူဝါဒ သဘောတရားများ၊ ဥပဒေ၊ နည်းဥပဒေ၊ ပြဋ္ဌာန်းချက်များ မကြာခဏ ပြောင်းလဲ ခြင်းအားဖြင့် ပြည်တွင်းပြည်ပ ရင်းနှီးမြှုပ်နှံ လိုသူ လုပ်ငန်းရှင်များအတွက် အကြပ်အတည်း ဖြစ်စေပါတယ်။ ဥပမာ ရွှေသတ္တု လုပ်ငန်းရှင်များအနေဖြင့် ယခင်အစိုးရလက်ထက်က သတ္တုတွင်း ဝန်ကြီးဌာနသဘောထားနှင့် ယခုအစိုးရ သတ္တုတွင်းဝန်ကြီးဌာ န သဘောတရားများ ကွဲလွဲနေမှု များကြောင့် နစ်နာမှုများ ဖြစ်ပေါ်ကာ တိုင်ကြားမှုများရှိကြောင်း ဖော်ပြထားတာကို တွေ့ရှိရ ပါတယ်။ လက်လုပ်လက်စား ရွှေလုပ်ကွက်များနှင့် ကုမ္ပဏီများကြားမှာ မညီမျှမှု များကြောင့် ဒေသတော်တော်များများမှာ ပြဿနာများ ရှိနေကြောင်းကိုလည်း ကြားသိနေရပါတယ်။ သတ္တုတွင်းဝန်ကြီးဌာနအမှတ်(၂)သတ္တုတွင်းလုပ်ငန်းနှင့် ထုတ်လုပ်မှုအပေါ် ခွဲဝေခံစားသည့်စနစ်များဖြင့် ရွှေသတ္တု အသေးစားထုတ်လုပ်မှုလုပ်ငန်းအား စာချုပ် ချုပ်ဆို လုပ်ကိုင်ခဲ့ကြသည့် ကုမ္ပဏီများမှ နိုင်ငံတော်သို့ ပေးသွင်းရမည့် ရွှေစင်သတ္တု များအား ပေးသွင်းရန် ကျန်ရှိနေမှုကို နေ့စဉ်ထုတ်သတင်းစာ သတိပေးကြေငြာချက်များအရ ကုမ္ပဏီ(၃၀)ခုဟာ (၂၅၆၃.၀၄)ကျပ်သား ကျန်ရှိနေတာကို တွေ့ရှိရပါတယ်။ ကုမ္ပဏီ(၄၉)ခုဟာ ပေးသွင်းရမည့် ရွှေစင်သတ္တုများ လုံးဝပေးသွင်း ခြင်း မရှိတဲ့ အပြင် ဆက်သွယ်ညှိနှိုင်းမှု ပြတ်တောက်နေပြီး ပေးသွင်းရမယ့် ရွှေစင်သတ္တု (၂၅၇၆.၉၁) ကျပ်သား ရှိနေတာကို တွေ့ရှိရပါတယ်။ ၃၁-၇-၂၀၁၂ ရက်နေ့ နောက်ဆုံးထား ပေးသွင်းရန်နှင့် ပေးသွင်းခြင်း မရှိပါ က တည်ဆဲဥပဒေများအရ အရေးယူမည် ဖြစ်ကြောင်း တွေ့ရပါတယ်။ ဒီအချက်တွေဟာ ဥပဒေ၊ နည်း ဥပဒေ၊ စည်းမျဉ်းစည်းကမ်းတွေနဲ့ အညီ မဆောငရွက်ခဲ့ဘူး။ ပြန်လှန်စိစစ်ထိန်းချုပ် ကွပ်ကဲမှုအားနည်းနေတာကို ဖော်ပြကြောင်း တွေ့ရှိရပါတယ်။ လေးစားအပ်ပါသော အမျိုးသား လွှတ်တော်ဥက္ကဋ္ဌကြီး ခင်ဗျား။ အစီရင်ခံစာအပိုဒ် (၁၁) (ဆ) (ဇ)(ည) တို့အရ သတ္တုလုပ်ငန်း လုပ်ကိုင်ခွင့်များ ချမှတ်ခွင့်ပြုရာမှာ ကြန့်ကြာမှုများ ရှိနေတယ်။ အခြားဝန်ကြီးဌာနများက တားမြစ်မှုများ ရှိနေတယ်။ ထုတ်လုပ်ခွင့်ရရှိပြီး ဖြစ်ပေမယ့် လည်း သဘာဝပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာနမှ တူးဖော်ခွင့် မပြု ဘူး။ တူးဖော်ဖို့ လုပ်မယ်ဆိုလို့ရှိရင် အရေးယူမယ် စတဲ့ဖြစ်ရပ်တွေကို ဖော်ပြထားတာကို တွေ့ရှိရပါတယ်။ ဒီဖြစ်ရပ်တွေဟာ ဝမ်းနည်းဖွယ်ရာကောင်းပြီး လွန်စွာအရုပ်ဆိုး အကျည်းတန် နေတာကို တွေ့ ရပါတယ်။ ပြည် သူ့အကျိုးငှာ၊ နိုင်ငံတော်အကျိုးငှာ ပူးပေါင်းဆောင်ရွက်မှု မရှိတာကိုလည်း တွေ့ရပါတယ်။ ဒီဖော်ပြပါ ပြဿနာတွေနဲ့ပတ်သက်လို့ အမျိုးသားစီမံကိန်းစီးပွားရေးငွေရေး ကြေးရေး နှင့် အခွန်အကောက်ဆိုင်ရာကော်မတီကနေပြီးတော့မှ လေ့လာကြားနာ စိစစ်ခဲ့ဖူးပါတယ်။ တင်ပြခဲ့လည်း တင်ပြခဲ့ဖူးပါတယ်။ ဒီ တင်ပြခဲ့တဲ့ နေ့စွဲဟာ ၂၀၁၁ခုနှစ်၊ စက်တင်ဘာလ ၆ ရက် ပတ်ဝန်းကျင်ကနေ တင်ခဲ့တာ ဖြစ်ပါတယ်။ ယနေ့အထိ ဒီပြဿနာတွေဟာ ရှိနေဆဲ ဖြစ်တဲ့ အတွက် လွန်စွာမှ စိတ်မကောင်းဖွယ်ရာ ဖြစ်ပါတယ်။ နိုင်ငံတော်အတွင်းရှိ ဓာတ်သတ္တုများကို စီမံကိန်းချမှတ်၍ စနစ်တကျတူး ဖော်ထုတ်လုပ်ရန်နှင့် ထုတ်လုပ်ခွင့်အမိန့်များကို ခွင့်ပြု ပေး ရာတွင် ရှုပ်ထွေး ကြန့်ကြာမှုများ ရှိနေပါတယ်။ အဆင့်တွေ များပြီးတော့မှ ဝန်ကြီးဌာန တစ်ခုနှင့် တစ်ခု ထုတ်လုပ်ခွင့်ရသူကိုယ်တိုင် သွားရောက်ပြီးတော့မှ ဆက်ဆံနေရတာတွေလည်း အင်မတန် အခက်အခဲအကြပ်အတည်းတွေ ဖြစ်ပေါ်နေပါတယ်။ ဓာတ်သတ္တုအမျိုးအစားအလိုက်သတ္တု သိုက် ဖြစ်တည်နေမှု တည်နေရာ အသေးစိတ်ကို မှတ်တမ်းတင်ထားရှိပြီး ဆက်စပ် ဝန်ကြီးဌာနတွေရဲ့ ညှိနှိုင်းအတည်ပြုချက် ရရှိထားတဲ့ သတ္တု လုပ်ကွက်တွေကိုသာ နိုင်ငံတော်က တူးဖော်ခွင့်ပြုခဲ့မယ်ဆိုရင် ဒီပြဿနာတွေ ရှိနိုင်မှာ မဟုတ်ပါဘူး။ သာဓကအားဖြင့် သတ္တု လုပ်ကွက်တစ်ခုကို ခွင့်ပြုတော့မယ်ဆိုရင် သက် ဆိုင်ရာ ဝန်ကြီးဌာန၊ ဆက်စပ်အဖွဲ့အစည်းတွေဟာ ညှိနှိုင်းစည်းဝေး တိုင်ပင်ပြီးတော့မှ ဒီလုပ်ကွက်ကို ခွင့်ပြုမယ်၊ ခွင့်မပြု ဘူးဆိုတာ အဖြေထုတ်ပြီးတော့မှ ကြော် ငြာနဲ့ ထုတ်လုပ်ခွင့်ပေးမယ်ဆိုရင် သတ္တုထုတ်လုပ်ခွင့်ရရှိသူက မိမိကိုယ်တိုင် ဌာ နအဆင့်ဆင့်ကို ချဉ်းကပ်နည်းအမျိုးမျိုးနဲ့ ဖြတ်သန်းနေရတဲ့ အခက်အခဲတွေ၊ ရင်ဆိုင်ရမှုတွေ ကျော်လွှားနိုင်မှာ ဖြစ်ပါတယ်။ ဒီလို နှစ် အလိုက် ထုတ်လုပ်သင့်သော လုပ်ကွက်များကို စီမံကိန်းချ ကြို တင်ညှိနှိုင်းခြင်းဖြင့် အတည်ပြု ထားသော လုပ်ကွက်များကိုသာ ချပေးဖို့ လိုအပ်ပါတယ်။ ဒီလိုဆောင်ရွက်ပေးခြင်း ဖြင့် လုပ်ကိုင် လိုသူက ဆက်စပ် ဝန်ကြီးဌာနတွေကို ကိုယ်တိုင်နည်းမျိုးစုံဖြင့် ချဉ်းကပ်နေရမှု ကင်းဝေးပြီး၊ မလိုလားအပ်တဲ့ ပြဿနာတွေ ကို ထိန်းချုပ်ပြီးသား ဖြစ်သွား လိမ့်မယ်လို့ ယူဆ ပါတယ်။ ဝန်ကြီးဌာနများအနေနဲ့ကလည်း နိုင်ငံတော်ဆိုတဲ့ တစ်မိုးအောက်မှာ ရှိနေကြသူများဖြစ်တာကြောင့် ငါ့ဝန်ကြီးဌာန၊ ငါ့ လုပ်ပိုင်ခွင့် ဆိုတာတွေကို ဖြေလျော့ပြီး နိုင်ငံအကျိုး၊ စီးပွားရေးအတွက် ပူးပေါင်း လုပ်ဆောင်ကြဖို့ လိုတယ်လို့ ယူဆပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ သတ္တု တူးဖော် ကြသူ များဟာ သစ်ပင်စိုက်ပျိုးတဲ့ သူတွေ မဟုတ်ကြပါဘူး။ စိုက်ပါဆိုရင်လည်း ကျွမ်းကျင်စွာ စိုက်ပျိုး နိုင်မယ် မဟုတ်ပါဘူး။ ဥပဒေများတွင် ပြဋ္ဌာန်းထားသော်လည်း လက်တွေ့တွင် အပြည့် အဝ မဖြစ်နိုင်ဘူး ယူဆပါတယ်။ ပြန်လည်စိုက်ပျိုးလျှင် ကုန်ကျမယ့် စရိတ်အချို့ကို လုပ်ငန်းလုပ်ကိုင် သူများထံမှ အပ်ငွေစနစ်ဖြင့် တောင်းခံပြီး အချို့ကို နိုင်ငံတော်မှ ထည့်ဝင်ငွေစနစ် ၊ သာဓက အားဖြင့် ဥ ပမာပြရမယ်ဆိုရင် ၂၁ ရန်ပုံငွေတစ်ရပ် ထူထောင်ပြီးတော့မှ တတိယပုဂ္ဂိုလ် အဖွဲ့အစည်းများကို စိုက်ပျိုးရန် တာဝန်ပေးခြင်းဖြင့် သဘာဝပတ်ဝန်းကျင်ကို ထိန်းသိမ်းပြီးသား ဖြစ်သွားမယ့်အပြင် ဆယ်စုနှစ်ကျော်လွန်တဲ့အခါ စိမ်းလန်းစိုပြေသော သဘာဝ ပတ်ဝန်းကျင်ကို ရရှိလာစေလိမ့်မယ်လို့ ယူဆမိပါတယ်။ သတ္တု ထုတ်လုပ်တဲ့ ပုဂ္ဂိုလ်တွေက ထည့်ဝင်မယ်ဆိုတဲ့ သဘောတရားတွေကိုလည်း ထုတ်လုပ်တဲ့ကုမ္ပဏီတွေက လက်ခံထားပြီးသား ဖြစ်ပါတယ်။ အဲဒီတော့ ထုတ်လုပ်မယ့် ကုမ္ပဏီတွေက နှစ်အချိုး ထည့်ပြီးတော့မှ နိုင်ငံတော်က ဒီအပေါ်မှာ အကျိုးအမြတ်ရရှိတဲ့အတွက် တစ်အချိုးထည့်မယ်ဆိုရင် ထည့်ပြီး တော့မှ ဒီရရှိတဲ့ ရန်ပုံငွေကို ဖောင်ဒေးရှင်းတစ်ခု ထူ ထောင်ပြီးတော့မှ တတိယပုဂ္ဂိုလ်တွေ ပါဝင်တဲ့ အဖွဲ့အစည်း နဲ့ သစ်ပင် တွေကို ပြန်လည်စိုက်ပျိုးမယ်ဆိုရင် ရာစုနှစ်အတွင်းမှာ စိမ်း လန်းစိုပြေတဲ့ သဘာဝ ပတ်ဝန်းကျင်ကို ပြန်လည်ရရှိလာမှာ ဖြစ်ပါတယ်။ တူးဖော်မည့် လုပ်ကွက်ဧရိယာနှင့် တူးဖော်ဆဲ လုပ်ငန်းမြေဧရိယာများကိုလည်း ပတ်ဝန်း ကျင်ထိန်းသိမ်းရေး ဆောင်ရွက်ရန် သီးခြားရပ်တည် သော စစ်ဆေးရေးအဖွဲ့များ ဖွဲ့စည်းပြီး စစ်ဆေးဆောင်ရွက်ဖို့လည်ဆိုအပ်မယ် ဖြစ်ပါတယ်။ လေးစားအပ်သော အမျိုးသား လွှတ်တော်ဥက္ကဋ္ဌကြီး ခင်ဗျား။ ရှိနေပြီဖြစ်တဲ့ သတ္တု သယံဇာတများကို ပြည်သူ့အကျိုး၊ နိုင်ငံတော်အကျိုး အတွက် သတ္တုတွင်းဝန်ကြီးဌာနသာမက၊ ကျန်ရှိတဲ့ ဆက်စပ်ဝန်ကြီးဌာနများကလည်း ညှိနှိုင်းပေါင်းစပ်ပြီး လုပ်ကိုင်ဆောင်ရွက်သွားကြရန် လိုအပ်ပါကြောင်း သတ္တုနှင့်သယံဇာတရေးရာကော်မတီရဲ့ အစီရင်ခံစာကို ထောက်ခံတင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို လေးစားပါတယ်။</speech>
<speech type="speaker">ဆ်လက်ပြီး ကချင်ပြည်နယ် မဲဆန္ဒနယ်အမှတ် ဦးခက်ထိန်နန် ဆွေးနွေးနိုင်ပါပြီ</speech>
<speech><mp id="1">ဦးခက်ထိန်နန်၊ ကချင်ပြည်နယ် မဲဆန္ဒနယ်အမှတ်၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသား လွှတ်တော် ကိုယ်စားလှယ်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ဂါရဝတရားရှေ့ထားပြီးတော့ နှုတ်ခွန်းဆက်သအပ် ပါတယ်။ ဥက္ကဋ္ဌကြီးခင်ဗျား။ အမျိုးသားလွှတ်တော်ကိုယ်စား နိုင်ငံနဲ့ တိုင်းရင်းသားပြည်သူများ အကျိုးအတွက် သတ္တုနဲ့သယံဇာတကဏ္ဍ၌ ထိရောက်စွာ ကြိုးစားအားထုတ် ဆောင်ရွက်နေသော သတ္တုနှင့် သယံဇာတရေးရာကော်မတီကို အထူးပဲကျေးဇူးတင်ရှိပါတယ်။ ယခုလို စွမ်းစွမ်းတမံဆောင်ရွက်နေတဲ့အတွက်လည်း ချီးကျူးဂုဏ်ပြု ပါတယ်။ ခေတ်ပြောင်း၊ စနစ်ပြောင်း၊ ဈေးကွက် အပြောင်းအလဲအချိန်အခါမှာ ဆင်းရဲနွမ်းပါးမှုလျှော့ ချရေး၊ ဒေသအနှံ့ ဖွံ့ဖြိုးတိုးတက်ရေး၊ နိုင်ငံတကာသို့ သတ္တုသယံဇာတ စံချိန်မီများ တင်ပို့နိုင်ရေး၊ နိုင်ငံနှင့်တိုင်းရင်းသားပြည်သူများ ဖွံ့ဖြိုးတိုးတက်အောင် ဆောင်ရွက်နိုင်ရေးများကို ရည်ရွယ်ထားတဲ့ သတ္တုနဲ့ သယံဇာတရေးရာ ကော်မတီရဲ့ အစီရင်ခံစာကို ကျွန်တော့်အနေနဲ့ ထောက်ခံဆွေးနွေးတင်ပြသွားမှာ ဖြစ်ပါတယ်။ ကျောက်စိမ်းက ကျွန်တော်ရဲ့ ထမင်းရှင်လည်း ဖြစ်တဲ့အ တွက် ကျွန်တော် ဒီ ကျောက်စိမ်းနဲ့ပတ်သက်တဲ့ သတ္တုနဲ့ပတ်သက်တဲ့ ခေါင်းစဉ် ဖြစ်တဲ့အတွက်ကြောင့်လည်းပဲ ကျွန်တော့်အနေနဲ့ ထောက်ခံဆွေးနွေးခြင်းဖြစ်ပါတယ်။ ဒီနေရာမှာ ကျွန်တော်တို့ သတ္တုနဲ့ သယံဇာတရေးရာကော်မတီ တင်ပြထားတဲ့ အစီရင်ခံစာ အချက် အချို့ကိုလည်းပဲ ပြန်ပြီးတော့မှ မှတ်မိနိုင်အောင် ကျွန်တော့်အနေနဲ့ အနည်းငယ်ဖတ်ကြားသွားပါမယ်။ တိုင်းဒေသကြီးနဲ့ ပြည်နယ်များရှိ သတ္တု သိုက်များအား ခေတ်မီနည်းပညာများဖြင့် အဆင့်မြှင့်တင်၍ လေလွင့် ဆုံးရှုံးမှု အနည်းဆုံးနဲ့ အရည်အသွေးပြည့်မီစွာ ထုတ်လုပ် နိုင်ရေး၊ လုပ်ငန်းရှင်နှင့် ပြည်သူလူထုအား ကူညီထောက်ပံ့ ပံ့ပိုးဆောင်ရွက်ပေးနိုင်ရန်၊ တိုင်းရင်းသား ပြည်သူများသည် သတ္တုလုပ်ငန်းရဲ့ အကျိုးတရား အနှစ်သာရ စီးပွားဖြစ်ထွန်းတိုးတက်မှုကို သိရှိနားလည်ပြီး ပုဂ္ဂလိက ပိုင်တိုင်းရင်းသား လုပ်ငန်းရှင်များအဖြစ်သို့ ထွန်းကားတိုးပွားရေး အားပေးဆောင်ရွက်ရန်၊ ဈေးကွက်စီးပွားရေးနှင့်ညီ သတ္တု သန့်စင်ထုတ်လုပ်မှုနှင့် ကျောက်မျက် ရတနာဈေးကွက်များ ပြည်တွင်းသို့ ခိုင်မာစွာ တည်ဆောက်ပြီး ကမ္ဘာ့ဈေးကွက်သို့ တက်လှမ်း နိုင်ရေး ကြိုးပမ်းဆောင်ရွက်ရန်၊ ဓာတ်သတ္တု ထုတ်လုပ်မှုကြောင့် မြန်မာ့ရေ၊ မြေ၊ သဘာဝနှင့် ပတ်ဝန်းကျင် ထိခိုက်ယိုယွင်းပျက်စီးမှု မရှိစေရေး အလေးထားဆောင်ရွက်ရန်၊ နိုင်ငံတော်နှင့် တိုင်းရင်းသားပြည်သူများ ဒေသဖွံ့ဖြိုးတိုးတက်ရေး ဦးတည် ဆောင်ရွက်ပြီး ပြည်သူများ အကျိုးစီးပွား တိုးတက်လာသည်နှင့်အမျှ ဒေသအတွင်း တည်ငြိမ်ရေး၊ တရားဥပဒေစိုးမိုးရေးများ ရရှိကာ ဘိန်းစိုက်ပျိုးမှုနဲ့ လက် နက်ကိုင်ပဋိပက္ခများ လျော့နည်းပပျောက်ရေး၊ ပြည်တွင်း ပြည်ပ အတတ်ပညာရှင်များ၏ အားကိုယူ၍ မြန်မာ့သတ္တု အခန်းကဏ္ဍ ဖွံ့ဖြိုးတိုးတက်ရေးကော်မတီသည် နိုင်ငံတော်နှင့် ပြည်သူအကျိုးစီးပွားတိုးတက် ရေးကို ဆောင်ရွက်ပြီး နိုင်ငံရေး ဆက်နွယ် ပတ်သက်မှု မရှိသဖြင့် အလွှာအားလုံး နဲ့ ထိတွေ့ဆက်ဆံပြီး ဒေသဖွံ့ဖြိုးရေးများ ကို ဆောင်ရွက် နိုင်ရန်၊ တိုင်းဒေသကြီး ပြည်နယ်အသီးသီးရှိ မြေပေါ်မြေအော က်သယံဇာတများကို တိုးတက် ရှာဖွေပြီး နိုင်ငံတော်နှင့် ဒေသပြည်သူများရဲ့ စီးပွားရေး၊ လူမှုရေး၊ ကျန်းမာရေး၊ ပညာရေး ဖွံ့ဖြိုးတိုးတက်စေရန်၊ မြေပေါ်မြေ အောက် သယံဇာတများ ထွက်ရှိနေမှု သတင်းများကို ကျေးလက်ဒေသ ပြည်သူများထံမှ စည်းရုံးရယူခြင်း၊ တိုင်းဒေသကြီး ပြည်နယ်အသီးသီး ရှိ သဘာဝသတ္တုသိုက်များရှိရာသို့ သွားရောက်ပြီး ပြည်သူလူထု လုပ်ငန်းရှင် များအား သတ္တုနှင့် သယံဇာတရေးရာ ဗဟုသုတများ မျှဝေခြင်း၊ လမ်းညွန်ပြသပေးခြင်း၊ နည်းပညာ ငွေရေးကြေးရေး အရင်းအနှီးများ အခက်အခဲ များကို ကူညီဆောင်ရွက် ပေးခြင်း၊ နိုင်ငံတကာနှင့် ချိတ်ဆက် ပေးခြင်း၊ ပြည်တွင်းပြည်ပ ရင်းနှီး မြှုပ်နှံမှုများကို ရယူခြင်း၊ တိုင်းဒေသကြီး ပြည်နယ်များတွင် ပေါများကြွယ်ဝ ဖြစ်ထွန်းလျက်ရှိသော သတ္တုနှင့်သယံဇာတများကို ဥပဒေနှင့်အညီ ထုတ်လုပ်ကာ ကျေးလက်ဒေသ ပြည်သူများ၏ ဆင်းရဲနွမ်းပါးမှု လျှော့ချစေခြင်း၊ အလုပ်အကိုင်များ ရရှိစေခြင်း ဆိုတဲ့ အချက်များလည်း ပါဝင်ပါတယ်။ ကျွန်တော်တို့နိုင်ငံမှာ တိုင်းနဲ့ပြည်နယ်၁၄)ခု၊ တိုင်းဒေသကြီးနဲ့ ပြည်နယ်(၁၄)ခု စလုံးမှာ သတ္တုနှင့် သယံဇာတပစ္စည်းတွေ ထွက်ပါတယ်။ ကမ္ဘာမှာ အင်မတန်မှ သယံဇာတတွေ ပေါကြွယ်ဝတဲ့နိုင်ငံ ဖြစ်ပါတယ်။ မြို့နယ်အနေနဲ့ကျတော့ (၁၆၃)မြို့နယ်၌ သတ္တုမျိုးစုံထွက်ပါတယ်။ သတ္တုနှင့်သယံဇာတကို ခေတ်စနစ်နဲ့အညီ နည်းမှန်လမ်းမှန် တက်ညီလက်ညီ ဆောင်ရွက် သွား ပါက မြန်မာနိုင်ငံ ဘက်စုံဖွံ့ဖြိုး တိုးတက်လာရန်အတွက် အဓိကအခြေခံအကျဆုံး အင်အား တစ်ရပ် ဖြစ်လာမယ်လို့ ကျွန်တော်အနေနဲ့ ယုံကြည်ပါတယ်။ အဲဒီလို ဆောင်ရွက် နိုင်တယ်ဆိုရင် သတ္တု ကဏ္ဍဟာ ကနေ့ ကျွန်တော်တို့ Gas နဲ့ ဝင်ငွေ အပြိုင်အဆိုင် ကျွန်တော်တို့ ရလာနိုင်မှာ ဖြစ်ပါတယ်။ ဆိုတော့ ဒီသတ္တုနှင့် သယံဇာတနဲ့ပတ်သက်တဲ့ စီမံခန့်ခွဲမှုဆိုင်ရာမှာ ၊ သမိုင်းကို ပြန်ကြည့်တဲ့အခါမှာ အရင်က ကျွန်တော်တို့နိုင်ငံမှာ ဒီဈေးကွက် မရှိခဲ့ဘူး။ ကျွန်တော်တို့ တရုတ်မှာ ရှိခဲ့တယ်။ ဟောင်ကောင်မှာ ရှိခဲ့တယ်။ ထိုင်းမှာ ရှိခဲ့တယ်။ ဒါပေမယ်လို့လည်း ကျွန်တော်တို့ နိုင်ငံတော်အစိုးရနဲ့ သတ္တုတွင်းဝန်ကြီးဌာနကတော့ ကြိုးစား ပြီးတော့ ကိုယ်နိုင်ငံမှာ ထွက်တဲ့ဟာမို့လို့ ကိုယ်နိုင်ငံမှာ ဈေးကွက်ဖြစ်အောင်ဆိုပြီးတော့ ဒါကို အောင်မြင်စွာ ဆောင်ရွက်နိုင်ခဲ့ပါတယ်။ ဒီလိုတူးဖော်ထုတ်လုပ်တဲ့ နေရာမှာလည်းပဲ ဒီအစိုးရက သတ္တုတွင်းဝန်ကြီးဌာနက သူကိုယ်တိုင် တူးဖော်ထုတ်လုပ်တာ မဟုတ်ပါဘူး။ ဒေသခံ ပြည်သူ အများနဲ့ ကုမ္ပဏီအများက ထုတ်လုပ်ခြင်းပဲ ဖြစ်ပါတယ်။ ဒါပေမဲ့ ကျွန်တော်တို့ သတ္တုတွင်း ဝန်ကြီးဌာနအနေနဲ့ကတော့ အရေးကြီးဆုံးကတော့ ဒါ စီမံခန့်ခွဲတဲ့ စနစ်ဖြစ်ပါတယ်။ သူ့ရဲ့ ဥပဒေ ဖြစ်ပါတယ်။ ဒီနေ့ ကျွန်တော်တို့ လွန်ခဲ့တဲ့ နှစ်ပေါင်း (၂၀)ကျော် ကျွန်တော်ကတော့ ဖားကန့်နဲ့ နည်းနည်း နီးစပ်တော့ ဖားကန့်အကြောင်းကို နည်းနည်းတင်ပြလိုပါတယ်။ လွန်ခဲ့တဲ့ နှစ်ပေါင်း (၂၀)စွန်းစွန်းမှာ ပထမဦးဆုံး ဒါ အစိုးရနဲ့ ဖက်စပ် စခဲ့ပါတယ်။ အဲဒီ ဖက်စပ် စတဲ့ အချိန်မှာ လည်းပဲ ကျွန်တော်လည်းပဲ အစိုးရနဲ့ ဖက်စပ်အနေနဲ့ အဲဒီကတည်းက လုပ်ဆောင်ခဲ့ပါတယ်။ လွန်ခဲ့တဲ့ နှစ်ပေါင်း (၁၅) နှစ်ကျော်လောက်မှာကတော့ ဖက်စပ်စနစ် အောင်မြင်တဲ့အတွက် ကုမ္ပဏီစနစ်နဲ့ ပြန်သွားပါတယ်။ ကုမ္ပဏီစနစ်ကလည်း ပြန်အောင်မြင်ပါတယ်။ နောက်ပိုင်းမှာ ကျွန်တော်တို့ ဦးပိုင်နဲ့ အကျိုးတူစနစ်နဲ့ပြန်သွားပါတယ်။ ကုမ္ပဏီစနစ် လည်း တောက်လျောက် သွားပါတယ်။ ဒါတွေဟာ သူ့အခြေအနေ အချိန်အခါ ခေတ်စနစ်အရ သူ့ရဲ့ ပြောင်းလဲလာတဲ့ စနစ်တွေကြောင့် အောင်မြင်လာတယ်လို့ ကျွန်တော့်အနေနဲ့ ဒီလိုပဲ ယူဆ သုံးသပ်ပါတယ်။ ဒါကြောင့် ဒီနေ့ ဒီအချိန်အခါမှာတော့ ကျွန်တော်တို့ ခေတ်နဲ့စနစ် ပြောင်းလဲ လာတဲ့အချိန်အခါမှာ နိုင်ငံတကာအဆင့်ဖြစ်လာအောင် နောက်ပြီးတော့ ဒီသတ္တုနဲ့ပတ်သက်တာ၊ ဒီလောက် ပေါကြွယ်ဝတဲ့ဥစ္စာဟာ ဒီနေ့နိုင်ငံတော်မှာ ဝင်ငွေအနည်းဆုံး ဖြစ်နေတဲ့အတွက် အများဆုံးဝင်ငွေ ဖြစ်လာနိုင်တဲ့ အနေအထားရှိလာမှာပါ။ ဒီအချိန်အခါမှာ ကျွန်တော်တို့ကစီမံခန့်ခွဲမှုကိုခေတ်နဲ့စနစ်နဲ့လျော်ညီစွာဆောင်ရွက်ရင် ကျွန်တော်တို့ နိုင်ငံအတွက် အင်မတန်မှ တန်ဖိုးမဖြတ်နိုင်တဲ့ ရင်းနှီးမြှုပ်နှံမှုနဲ့ နေရာ တကာ၊ ကျွန်တော်တို့ နေရာဒေသတိုင်း ဖွံ့ဖြိုး တိုးတက်လာနိုင်တယ်ဆိုတဲ့ဟာကို ကျွန်တော့်အနေနဲ့ တင်ပြလိုခြင်း ဖြစ်ပါတယ်။ ဒီတိုင်းဒေသကြီးနဲ့ ပြည်နယ်အစိုးရများနဲ့လည်းပဲ သက်ဆိုင်ရာ တိုင်းဒေသကြီး/ပြည်နယ်များမှာ ထွက်ရှိတဲ့ သတ္တုတွေ၊ သယံဇာတလုပ်ငန်းတွေကို တာဝန် ခွဲဝေပြီးတော့၊ အကျိုးခံစားခွင့်တွေလည်း ခွဲဝေပြီးတော့ ဆောင်ရွက်ခြင်းအားဖြင့် သတ္တု သိုက်တွေ များများ ရှာဖွေတွေ့ရှိနိုင်သလို သတ္တုတူးဖော်ထုတ်လုပ်ခြင်းအဆင့်ဆင့်မှာလည်းပဲ တိုင်းကြီးနဲ့ ပြည်နယ်ကလည်းပဲ အခြေခံ ကအစ ဒါက အတူတကွလက်တွဲဆောင်ရွက်တဲ့အတွက်ကြောင့် အလေအလွင့်တွေ၊ ယိုပေါက်တွေ၊ ပျောက်ဆုံးမှုတွေ အများကြီးလျော့နည်းသွားနိုင်တဲ့ အတွက်ကြောင့် ကျွန်တော်တို့နိုင်ငံတော်ရဲ့ ဝင်ငွေက ပိုပြီးတော့ တိုးတက်နိုင်သလို သူ့ရဲ့ဒေသနဲ့ သူ့ရဲ့ ဒေသခံ ပြည်သူများကလည်းပဲ ပိုပြီးတော့ ဖွံ့ဖြိုးတိုးတက်လာမှာ ဖြစ်ပါတယ်။ ကျွန်တော့်အနေနဲ့ အလျဉ်းသင့်လို့ ဒီသယံဇာတတွေထွက်ရှိတဲ့ ဒေသနဲ့ ဒေသခံ ပြည်သူများရဲ့ အခြေအနေကိုလည်းပဲ တင်ပြလိုပါတယ်။ ကျွန်တော်တို့ တန်ဖိုးရှိတဲ့ သတ္တ နဲ့ သယံဇာတတွေ များများထွက်ရှိ တဲ့ဒေသတွေ၊ အဲဒီဒေသမှာရှိတဲ���ရွာတွေကို ပြန်ကြည့်တဲ့အခါမှာ အင်မတန်မှပဲ နောက်ကျနေတာ ကို တွေ့ရပါတယ်။ ဥပမာ ဖား ကန့်သွားတဲ့လမ်း၊ ကာမိုင်းနဲ့ ဖားကန့်သွားတဲ့ လမ်းတစ်လျှောက်မှာ ရှိတဲ့ ကျေးရွာတွေကတော့ အင်မတန်မှပဲ ဆင်းရဲနေကြ ပါ တယ်။ ထိုနည်းတူလမ်းကလည်းပဲ မြစ်ကြီးနားကနေအထွက် ကျွန်တော်တို့ မော်ဖောင်းကျေးရွာ ကနေ မိုးကောင်း၊ မိုးကောင်း ပြည်ထောင်စုလမ်းမကြီးဖြစ်ပါတယ်။ ဒါပေမဲ့ လမ်းတွေကလည်း တော်တော်ဆိုးပါတယ်။ ထိုနည်းတူ မိုးကောင်းကနေ ကာမိုင်း ပိုပြီးတော့ဆိုးပါတယ်။ ကာမိုင်း - နန့်ယား၊ နန့်ယားကနေ ကျွန်တော်တို့ ဖားကန့်လမ်းတွေ ဆိုးပါတယ်။ ဒါ ကတော့ ကျွန်တော်တို့ သူ့ထွက်ရှိတဲ့နေရာရဲ့ အခြေအနေတွေဖြစ်ပါတယ်။ အဲဒါကြောင့် ဒီထွက်ရှိတဲ့ နေရာ ဒေသတွေလည်း ဖွံ့ဖြိုးတိုးတက်ဖို့အတွက်က ကျွန်တော်တို့ ဒီအခုကော်မတီရဲ့ အစီရင်ခံစာထဲမှာ ဒီဟာတွေ အများ ကြီးပါဝင်တဲ့အတွက် ကျွန်တော့်အနေနဲ့ ဒါတွေကို အပြည့်အဝထောက်ခံခြင်း ဖြစ်ပါတယ်။ နောက်ပြီးတော့ တိုင်းဒေသကြီး နဲ့ပြည်နယ်အသီးသီးမှာရှိတဲ့ သတ္တု သယံဇာတ ထွက်ရှိနေတဲ့သတင်း၊ ထွက်ရှိနေတဲ့ ဒေသများကို ဒေသခံပြည်သူတွေက အများကြီး ပိုသိကြပါတယ်။ ဆိုတော့ ကျွန်တော့်ကိုတောင်မှ ဒီ သတ္တု ထွက်တဲ့နေရာ (၅)နေရာလောက် လာပြောထားတာရှိပါတယ်။ ဒါပေမဲ့ ဒေသခံများဟာ ဘာဖြစ်သလဲဆိုတော့ သူတို့က ကျွမ်းကျင်မှု၊ အဆက်အသွယ်၊ နားလည်မှု သိပ်မရှိတဲ့အခါ သူတို့က ဒီနေရာကို လျှောက်ဖို့အတွက် ကြိုးစားလာတဲ့အခါမှာ ပိုပြီးတော့ ကြီး မားတဲ့ ကုမ္ပဏီကြီးတွေကို နေရာပြသွားသလို ဖြစ်တဲ့အတွက်၊ ပိုပြီးတော့ ကြီးမားတဲ့ကုမ္ပဏီသာ ဒီဟာကို လက်ဦးမှုရရှိပြီး တော့ လုပ်ကိုင်သွားတဲ့ အနေအထားမျိုးတွေ ရှိပါတယ်။ ဒါကြောင့်မို့လို့ အခုဒေသခံတွေ၊ ထွက်ရှိတဲ့နေရာတွေ သိတဲ့လူတွေကို ကော်မတီ အနေနဲ့ ဆက်သွယ်ပြီးတော့ ကုမ္ပဏီဖွဲ့ပေးတယ်။ သူတို့ကိုပညာပေးခြင်းအားဖြင့်၊ လက်တွဲဆောင်ရွက်ခြင်းအားဖြင့် ကျွန်တော်တို့ ထွက်ရှိတဲ့နေရာ များများတွေ့လာနိုင်သလို ကျွန်တော်တို့ နိုင်ငံတော်အတွက်လည်းပဲ ကျွန်တော်တို့ သတ္တုနဲ့သယံဇာတတွေ အများကြီး ထွက်လာ နိုင်ပါတယ်။ အဲဒီလို��ွက်လာတဲ့အခါမှာ ကျွန်တော်တို့ ဒေသခံတွေရော၊ ဒေသခံတိုင်းရင်းသား ပြည်သူတွေရော၊ နိုင်ငံတော် ရော နှစ်ဦးနှစ်ဖက်အကျိုး ရှိသွားမှာဖြစ်ပါတယ်။ သတ္တုနဲ့ သယံဇာတရေးရာကော်မတီကနေပြီးတော့ ပြည်သူများ၊ လုပ်ငန်းရှင်များကို သတ္တု သယံဇာတ ဗဟုသုတတွေ၊ လုပ်ထုံးလုပ်နည်းတွေ၊ နည်းပညာတွေ၊ ငွေရေးကြေးရေး အရင်းအနှီး စတဲ့ အခက်အခဲများကို ကူညီဆောင်ရွက်ခြင်းဟာ တိုင်းဒေသကြီး၊ ပြည်နယ်များနဲ့ နိုင်ငံတော်အတွက် ရေရှည်မှာ အလွန် အကျိုးရှိမယ့် လုပ်ငန်းစဉ်စနစ် ဖြစ်ပါတယ်။ ဒေသခံတိုင်းရင်းသားပြည်သူများသည် လုပ်ငန်း ကျွမ်းကျင်လာခြင်း၊ လုပ်ငန်းရှင်များ ဖြစ်လာခြင်း၊ ကုမ္ပဏီပိုင်ရှင်သူဌေးကြီးများဖြစ်လာ ပြီးတော့ မိမိဒေသ၊ မိမိတိုင်းရင်းသား ပြည်သူများ၊ မိမိပြည်နယ်၊ တိုင်း၊ နိုင်ငံ့အကျိုးပြု သူများ ဖြစ်လာနိုင်မှာ ဖြစ်ပါတယ်။ ဟိုယခင် ကတော့ ကျွန်တော်တို့ ဖားကန့်ဒေသနဲ့ ပတ်သက်ပြီးတော့လည်းပဲ ဒေသခံတိုင်းရင်းသားများဟာလုပ်ငန်းရှင်တွေ၊ ကုမ္ပဏီပိုင်ရှင်တွေ သူဌေး တွေ ဖြစ်လာဖို့အတွက် လမ်းစ တော်တော်လည်း ပိုရှိခဲ့ပါတယ်။ ဒါပေမဲ့ အဲဒီနောက်ပိုင်းကတော့ လမ်းစများဟာတော်တော်လေး ပျောက်သွားပါတယ်။ ဥပမာအားဖြင့် ဒီနေ့ ကျွန်တော်တို့ဖားကန့်ဒေသမှာ ဖားကန့်ဒေသရဲ့ ဒေသခံ ကချင် တိုင်းရင်းသားများမှာသော်လည်းကောင်း၊ ရှမ်းတိုင်းရင်းသားများမှာ သော်လည်းကောင်း၊ ဗမာ တိုင်းရင်းသားများမှာသော်လည်းကောင်း လုပ်ငန်းရှင်ကြီးများ၊ ကုမ္ပဏီပိုင်ရှင်သူဌေးကြီးများ မရှိ သလောက်ပါပဲ ဒေသခံတိုင်းရင်းသားတွေက မရှိသလောက် ပါဘဲ၊ အဲဒီက။ ဒါဟာ ဒေသရဲ့ အခြေအနေနဲ့ ဒေသခံတိုင်းရင်း သားတွေရဲ့ အခြေအနေကိုတင်ပြခြင်း ဖြစ်ပါတယ်။ ဒါကြောင့် ယခုကော်မတီရဲ့ နည်းပေးလမ်းပြ ကူညီလက်တွဲ ရမယ့်အစီအစဉ်များဟာ လူကြိုက်၊ နတ်ကြိုက် အစီအစဉ်ဖြစ်ပြီးတော့ နိုင်ငံတော်ရဲ့ ဝင်ငွေကိုလည်း များစွာတိုးလာစေမှာ ဖြစ်ပါတယ်။ တစ်နိုင်ငံ လုံးရှိ မြောက်မြားစွာသော သတ္တုများကို တစ်ဦးတည်းသော ဦးနှောက်ဖြင့်သော်လည်းကောင်း၊ တစ်နေရာတည်းမှသော်လည်းကောင်း စီ မံခန့်ခွဲခြင်းထက် တိုင်းဒေသကြီး ပြည်နယ်အစိုးရများ၊ သက်ဆိုင်ရာကော်မတီများ၊ ကုမ္ပဏီကြီးများ၊ ဥပဒေ နဲ့အညီ ပြည်ပမှ ရင်းနှီးမြှုပ်နှံလိုသူများ၊ ဒေသခံတိုင်းရင်းသားပြည်သူများ၊ ကျောက်မျက်လုပ်ငန်းရှင်များအသင်း အားလုံးကို တာဝန်ခွဲဝေ လက်တွဲလုပ်ကိုင်သော စနစ်ဖြင့်သာ နိုင်ငံအကျိုးကို ထိထိရောက် ရောက်ကျယ်ကျယ်ပြန့်ပြန့် အဓိက အကျိုးပြုတဲ့လုပ်ငန်း၊ နိုင်ငံတကာသို့ တင်ပို့နိုင်တဲ့လုပ်ငန်း၊ နိုင်ငံတကာသို့ ဈေးကွက် ဝင်နိုင်သော လုပ်ငန်းကြီးဖြစ်လာမယ်လို့ ယုံကြည်ပါတယ်။ အခုတင်ပြတဲ့ အသင်းတွေ၊ ကုမ္ပဏီ တွေ၊ ဒေသခံတွေ ကျောက်မျက်အသင်းတွေ နဲ့ ကျွန်တော်တို့ လက်တွဲလုပ်ဆောင်ခြင်းဖြင့် ကျွန်တော်တို့ တိုးတက်လာမယ်ဆိုတဲ့အနေအထားကို မန္တလေးရဲ့ ကျောက်မျက်ဈေးကွက်ကို ကျောက်သွေး၊ ကျောက်ဖြတ်လုပ်ငန်းကို ကြည့်ခြင်းအား ဖြင့် သိနိုင်ပါ တယ်။ လူသိန်းပေါင်းမ က သန်း၊ အဲဒီမှာ အသက်မွေးကျောင်း လုပ်ငန်းကို ရသလို နိုင်ငံတော်ရဲ့ ဝင်ငွေ၊ အခွန်ဝင်ငွေလည်း အများကြီး ရရှိစေပါတယ်။ ဒါ မန္တလေး ကျောက်မျက် အသင်းတစ်ခုကို ဥပမာ တင်ပြလိုခြင်း ဖြစ်ပါတယ်။ ထိုနည်းတူ ကချင်ပြည်နယ်၊ ကျောက်မျက်အသင်းမှာလည်းပဲ ကျွန်တော့်အနေနဲ့ နာယကအဖြစ် ဆောင်ရွက်ပြီးတော့ ကချင်ပြည်နယ်မှာ အစည်းအဝေးလုပ်ပြီးတော့ ကချင် ပြည်နယ် ကျောက်မျက်အသင်းကို ပြည်ထောင်စုသတ္တုတွင်းဝန်ကြီးဌာနကို တင်ပြတဲ့အခါ ကူညီ ဆောင်ရွက်ပေးတဲ့အတွက် ယနေ့ ကချင်ပြည်နယ်ကျောက်မျက်အသင်းလည်း ပေါ်ပေါက်လာပြီ ဖြစ်ပါတယ်။ နေရာတွေလည်း အဆင်သင့်လုပ်ထားပြီး ဖြစ်ပါတယ်။ ဒါလည်း ပြည်ထောင်စု သတ္တုတွင်းဝန်ကြီးဌာနအနေနဲ့ ချိတ်ဆက်ပြီးတော့ ကူညီဆောင်ရွက်ခြင်းကြောင့် ဖြစ်ပါတယ်။ ဒါပေမဲ့ လက်တွေ့ဒီဟာကို ကျောက်သွေး၊ ကျောက်ဖြတ်လုပ်ငန်းကို လုပ်နိုင်အောင်ဆိုရင် ကျွန်တော်တို့ ဖားကန့်ရဲ့ ကျောက်စိမ်းများဟာ ကျွန်တော်တို့ ဖားကန့်ကနေ မိုးကောင်း၊ မိုးကောင်း-မန္တလေး-ရန်ကုန်၊ ရန်ကုန်-နေပြည်တော်၊ အဲဒီလိုပဲ သူ့ရဲ့ လမ်းကြောင်းရှိပါတယ်။ မြစ်ကြီးနားဘက် လမ်းကြောင်းမရှိပါဘူး။ မန္တလေးကတော့ သူ့လမ်းကြောင်းရှိတဲ့အတွက် ကျောက်သွေး၊ ကျောက်ဖြတ်လုပ်ငန်းက အဆင်ပြေပါတယ်။ ဒါကြောင့် ဒီနေ့ နာယက၊ ကျွန်တော်တို့ရဲ့ ဥက္ကဋ္ဌ ကြီးကနေတစ်ဆင့် ကချင်ပြည်နယ် ကျောက်မျက်လုပ်ငန်းရှင်များအသင်း၊ ကျောက်သွေး၊ ကျောက်ဖြတ်လုပ်ငန်း လုပ်ကိုင် လာ နိုင်အောင်၊ အောင်မြင်လာနိုင်အောင် ဝင်ငွေတိုးတက်လာ နိုင်အောင်၊ ဒေသဖွံ့ဖြိုး လာအောင်၊ နိုင်ငံရဲ့ ဝင်ငွေကိုလည်း အထောက်အပံ့ဖြစ်လာနိုင်အောင် ဖားကန့်ကနေပြီးတော့ မြစ်ကြီးနား၊ မြို့ကို ကျွန်တော်တို့ ကျောက်သွေး၊ ကျောက်ဖြတ်လုပ်ဖို့ အတွက် ကုန်ကြမ်းတွေ တင်ယူခွင့် ကို လည်းပဲ လိုအပ်နေပါတယ်ဆိုတဲ့အကြောင်းကို လေးစား စွာ ဥက္ကဋ္ဌကနေတစ်ဆင့် တင်ပြအပ် ပါတယ်။ ထို့နည်းတူ ကျွန်တော်တို့ သတ္တုနဲ့ သယံဇာတပစ္စည်းကို အားလုံးအကျိုးအတွက် ထုတ်လုပ်ခြင်းတစ်ခုတည်းကိုပဲ လုပ်ကိုင်နေပြီးတော့ သဘာဝပတ်ဝန်းကျင်ကို ပြန်ပြီးတော့ မကြည့်ရှု မစောင့်ရှောက်ဘူးဆိုရင်လည်းဘဲ ကျွန်တော်တို့နိုင်ငံ၊ ကျွန်တော်တို့ဒေသရဲ့ နစ်နာ ဆုံးရှုံးမှု အများကြီး ကျွန်တော်တို့ပဲ ပြန်ပြီးတော့ ခံစားရပါတယ်။ ဒါကြောင့်မို့လို့ သတ္တု သယံဇာတ လုပ်ငန်းလုပ်ကွက်များလုပ်တဲ့ ဒေသများဟာ သူ့ရဲ့ ရေ၊ မြေနဲ့ သဘာဝ ပတ်ဝန်းကျင် ထိန်းသိမ်းရေးကိုလည်းပဲ အလေးထား ဆောင်ရွက် သင့်ပါတယ်။ ကျွန်တော့်အနေနဲ့ ဖားကန့် နဲ့ နီးစပ်တော့ ဖားကန့်ကိုပဲ ဥပမာအနေနဲ့ တင်ပြလိုပါတယ်။ ဖားကန့်ဒေသအတွင်းမှာ နှစ် ပေါင်း (၂၀)ကျော် သွားလာ နေထိုင်ခဲ့တဲ့အတွက် ဖားကန့်ဒေသရဲ့ ရေ၊ မြေ၊ တော၊ တောင် သဘာဝ ပတ်ဝန်းကျင်နဲ့ အမြဲထိတွေ့မှုရှိပါတယ်။ နှစ်ပေါင်း (၂၀)ကျော်အတွင်း ယိုယွင်းပျက်စီးသွားမှုကို တစ်ဆင့်ပြီး တစ်ဆင့် တွေ့ရှိခဲ့ပါတယ်။ ဥရုချောင်း ကမ်းနဖူးပေါ်မှာ ကုမ္ပဏီရုံး ထားရှိတဲ့အတွက်လည်း ဥရုချောင်းရဲ့ နှစ်ပေါင်း(၂၀)ကျော်အတွင်း တစ်စစ ယိုယွင်းပျက်စီးမှုကိုလည်းပဲ တစ်ဆင့်ပြီးတစ်ဆင့် အကုန်လုံး တွေ့ရှိခဲ့ ပါတယ်။ ကနေ့ ဥရု ချောင်းဟာ မှော်ဆီဇာ၊ ပေါက်ဝ၊ ဖားပြင်၊ မော်မုန်၊ မဲ့လိန်ချောင် နေရာတွေ မှာ ဥရုချောင်းပုံစံမဟုတ်ဘဲနဲ့ ဥရု မြောင်းပုံစံ အနေနဲ့ဖြစ်နေပါတယ်။ ကျွန်တော်တို့ ချောင်းဘေးမှာ ချောင်းထဲကို မြေစာပုံတဲ့နေရာလို ဖြစ်နေပါတယ်။ နှစ်ပေါင်း (၂၀)ကျော်ဝန်းကျင် မထိန်းသိမ်း ခဲ့တဲ့အတွက် ယ ခုအခါ ကောင်းမွန်အောင် ထိန်းသိမ်းနိုင်ဖို့ ဆိုတာကတော့ တော်တော်လေး ခက်ခဲနေတဲ့ အခြေအနေဖြစ်ပါတယ်။ သစ်ပင်၊ သစ်တောများ ပြုန်းတီး ကုန်ဆုံးသွားတဲ့နေရာမှာလည်းပဲ ဒီနေ့ ပြန်လည်စိုက်ပျိုးဖို့ဆိုရင် အင်မတန်မှ ကျွန်တော်တို့ ခက်ခဲ ပင်ပန်းမယ့် အနေအထားမျိုး ဖြစ်ပါတယ်။ ဖားကန့်မြို့ရဲ့ မြို့မရပ်ကွက်နဲ့ ငှက်ပျောတောရပ်ကွက်ဟာ အိမ်ခြေ (၂၀၀)ကျော် မိုးတွင်း တစ်မိုးတွင်းလုံး ဥရု ချောင်းနဲ့ ရေမျက်နှာပြင် တစ်ပြေးညီ ရေဝပ်နေပါတယ်။ ကျွန်တော်တို့နေတဲ့ ရပ်ကွက် (၇)မှာလည်းပဲ နှစ်ထပ်အိမ်တွေဟာ အောက်ထပ်တစ်ထပ်လုံး ကျွန်တော်တို့ ရွှံ့နွံနဲ့ နစ်မြုပ်နေတာဟာ တောက်လျှော က်ပဲ တစ်ထပ်အိမ်ပဲ ဖြစ်သွားပါတယ်။ အောက်ထပ် တစ်ထပ်လုံးကတော့ နစ်မြုပ်သွားတာ ပြန်ပြီးတော့ ဖယ်ရှားနိုင်ခြင်း မရှိခဲ့ပါဘူး။ ဒါတွေကတော့ ကချင်ပြည်နယ် ဝန်ကြီးချုပ်ရဲ့ သူနေခဲ့တဲ့ အိမ်လည်း ဒီအတိုင်းပါပဲ အောက်ထပ် တွေ အကုန်လုံး ဒါမြုပ်သွားတဲ့အနေအထား ရှိပါတယ်။ ဒီနေ့ဆိုရင် ဥရု ချောင်းထဲကို စီးဝင်တဲ့ ကျွန်တော်တို့ ရပ်ကွက်တွေမှာ ဖြတ်တဲ့ သောင်းချို ချောင်း၊ မော်မောင်းချောင်း၊ ကုလားချောင်ချောင်း အားလုံးကို ၊ ချောင်းတွေကို Back-Hoe နဲ့ ရှင်းနေပါတယ်။ ရှင်းသာ ရှင်းနေတာ မပြီး နိုင်တဲ့ ရှင်း လင်းခြင်းမျိုး၊ ခက်ခဲတဲ့ အနေအထားမျိုး ဖြစ်ပါတယ်။ ဒါတွေကို ဥပမာအနေနဲ့ တင်ပြရခြင်းဟာ ကျွန်တော်တို့ ရေမြေနဲ့ သဘာဝပတ်ဝန်းကျင်ကိုလည်း သတ္တု သယံဇာတ တူးဖော်ခြင်း စီမံကိန်းစတင်ချိန်မှစ၍ တစ်ဆက်တစပ်တည်း ထိန်းသိမ်းအစားထိုး ဆောင်ရွက်သွားရမယ့် အစီအစဉ်များလည်း ရှိသင့် ကြောင်းကို တင်ပြဆွေးနွေးခြင်းဖြစ်ပါတယ်။ သတ္တုလုပ်ငန်းများနဲ့ပတ်သက်၍ နိုင်ငံခြားငွေအား ပြင်ပဆယ်ယူ၍ ကြို တင်ပေးသွင်းမှု အခြေအနေများကိုလည်း တင်ပြလိုပါတယ်။ နိုင်ငံခြားငွေဈေးလဲလှယ်နှုန်း တည်ငြိမ်မှုမရှိစေဘဲ နိုင်ငံခြားငွေလဲလှယ်နှုန်း မြင့်မားပြီး မြန်မာကျပ်ငွေဈေးနှုန်း ကျဆင်းမှုများ ဖြစ်အောင် အားပေး သလို ဖြစ်နေမှုအား တင်ပြ လိုပါတယ်။ လုပ်ငန်းရှင်များ သတ္တုတူးဖော်ထုတ်လုပ် သန့်စင်ပြီး နိုင်ငံတကာသို့ ရောင်းချချိန်တွင် သတ္တုတွင်းဝန်ကြီးဌာနသည် လုပ်ငန်းရှင်နှင့် နိုင်ငံခြားသား လုပ်ငန်းရှင်တို့ သဘောတူအရောင်းအဝယ်စာချုပ် ချုပ်ဆိုပြီးသည်နှင့် ရောင်းချရငွေ မရသေးခင် သတ္တုတွင်းဝန်ကြီးဌာနမှ ရောင်းချရငွေအပေါ်၌ ၄င်းတို့ ရပိုင်ခွင့်ရှိသော အချိုးအစားကို မြန်မာ နိုင်ငံသားလုပ်ငန်းရှင်များအား ကြို တင်ပေးသွင်းခိုင်းခြင်းကြောင့် နိုင်ငံခြားငွေကိုပြင်ပမှ ဝယ်ယူ၍ကြို တင်ပေးသွင်းရသည့်အတွက် နိုင်ငံခြားငွေကို အားပေး၊ အားမြှောက်ပြု ရာ ရောက်နေသလို ကြို တင်ပေးသွင်းရခြင်းကြောင့် မြန်မာနိုင်ငံသား လုပ်ငန်းရှင်များအတွက် အရင်း အနှီး ထပ်မံ ရင်းနှီးရသလို ဖြစ်နေပါတယ်။ သတ္တုတူးဖော်ရာတွင် ရင်းနှီးမြှုပ်နှံရသည်ကတစ်ကြောင်း၊ ကြို တင်ပေးသွင်ရသည်က တစ်ကြောင်းတို့ ဖြစ်ပါတယ်။ နိုင်ငံခြားငွေ ကြိုတင်ဝယ်ယူရာမှာ အကျိုးအမြတ်ပေး ဝယ်ယူရတဲ့ အတွက်ပြည်တွင်းလုပ်ငန်းရှင်ရဲ့ အကျိုးအမြတ်ရရှိစေခြင်းကိုလည်း တစ်စိတ်တစ်ဒေသ ထိခိုက် နိုင်ပါတယ်။ နိုင်ငံခြားငွေကို အချိန်မီ ဝယ်မရတဲ့အချိန်တွင် ဝန်ကြီးဌာနအတွက် ပေးသွင်းရမည့် အချိုးအစား မပေးသွင်းနိုင်ခြင်းကြောင့် နိုင်ငံတကာသို့ ပစ္စည်းတင်ပို့ ဖို့ နောက်ကျရခြင်း ၊ အကြောင်းမှာ သတ္တု ရောင်းချချိန်တွင် သတ္တုတွင်းဝန်ကြီး ဌာနသို့ ကြိုတင်ငွေပေးသွင်းပြီး ငွေသွင်းချလံနှင့်တကွ ကုန်သွယ်ရေးဝန်ကြီးဌာနသို့ သွားရောက် ဆက်သွယ် တင်ပြမှသာ နိုင်ငံတကာသို့ တင်ပို့ခွင့် ရသောကြောင့်လည်း ဖြစ်ပါတယ်။ သတ္တု တင်သင်္ဘောထွက်ခွာမှသာ မိမိတို့ဖွင့်လှစ်ထားသောငွေစာရင်းသို့ နိုင်ငံတကာ ပေါက်ဈေးအတိုင်း နိုင်ငံခြားဝယ်လက်က ငွေပေးချေမှာ ဖြစ်ပါတယ်။ အမှန်တကယ်ဖြစ်သင့် သည်မှာ နိုင်ငံခြားသားလုပ်ငန်းရှင်မှ ငွေပေးချေပြီးမှသာလျှင် သတ္တုတွင်းဝန်ကြီးဌာနက ရသင့်သော အချိုးကို ခွဲဝေယူသင့်ပါသည်ဟု တင်ပြဆွေးနွေးလိုပါတယ်။ ယခုလို နိုင်ငံခြားငွေ ကြို တင်ဝယ်ယူရခြင်းအားဖြင့် တစ်ခါတစ်ရံ ပစ္စည်းတင်ပို့မှုနောက်ကျခြင်း၊ နိုင်ငံခြားငွေဈေးများ မြင့်တက်ပြီး နိုင်ငံခြားငွေအား အားပေးမှု ဖြစ်ပေါ်နိုင်ခြင်းကြောင့် ပြည်တွင်းလုပ်ငန်းရှင်များ ထိခိုက်နစ်နာမှုများ ဖြစ်ပေါ်နိုင်ပါသည်။ ငွေ amount နည်းရင် ဝန်ထုပ်ဝန်ပိုးနည်းသော်လည်း၊ ငွေအလုပ် များတဲ့လုပ်ငန်းများဖြစ်ရင် နစ်နာမှုများ များများရှိပါတယ်။ နိုင်ငံတကာနဲ့ ချိတ်ဆက် လက်တွဲလုပ်ကိုင်ခြင်းအားဖြင့် သတ္တု ထုတ်လုပ်ရေးလုပ်ငန်း များ လျင်မြန်စွာ တိုးတက်နိုင်ရန် လည်း အနည်းငယ် တင်ပြဆွေးနွေးလိုပါတယ်။ ကော်မတီရဲ့ စာမျက်နှာ (၇၁) အပိုဒ်ခွဲ (င)မှာ အမျိုးသားစီမံကိန်းနဲ့စီးပွားရေးဖွံ့ဖြိုး တိုးတက်မှုဝန်ကြီးဌာနမှ နိုင်ငံခြားရင်းနှီးမြှုပ်နှံမှုများ ပူးပေါင်းလုပ်ကိုင်ရန် ဖိတ်ခေါ်ထားချက်နဲ့ သတ္တုတွင်းဝန်ကြီးဌာနရဲ့ အသေးစားသတ္တုတူးဖော်ရေးလုပ်ငန်းများတွင် နိုင်ငံခြားသား ပညာရှင်များအား ငှားရမ်းခေါ်ယူ ခွင့်မပြုကြောင်း ကန့်သတ်ချက်များသည် နိုင်ငံခြား ရင်းနှီးမြှုပ်နှံမှုများ ဝင်ရောက်လာမှုကို ဟန့်တားသကဲ့သို့ ဖြစ်နေပါတယ်။ ဥက္ကဋ္ဌကြီးခင်ဗျား။ နိုင်ငံသူ နိုင်ငံသားများ နိုင်ငံတကာနဲ့ လျင် မြန်စွာ ရင်ပေါင် တန်း နိုင်ရေး၊ သတ္တုနဲ့သံယဇာအာဏ္ဍမှာ ပူးပေါင်းနိုင်ရေးအတွက် အခုအချိန်မှစပြီးတော့ လေ့ကျင့်တဲ့ သဘောအနေနဲ့ မိမိတို့ နိုင်ငံသားများဟာ ယခင်ကမသိရှိ၊ နားမလည်ခဲ့၍ အလှမ်းကွာဝေးခဲ့ သည်များတောင်မှ ကျွန်တော်တို့အတွက် အလွန်ပဲဆုံးရှုံးခဲ့ပြီးဖြစ်တဲ့အတွက် ယခုအခါမှာတော့ ဒီလိုမဖြစ်စေဘဲနဲ့ အကျိုးစီးပွားများ စံစား ခံစားစေပြီး အခွင့်အလမ်းရရှိမှသာ ရရှိကာ နိုင်ငံတကာမှ တူးဖော်ရေး နည်းပညာများ၊ စက်မှု ---</speech>
<speech type="speaker">နိဂုံးချုပ်ပါ</speech>
<speech><mp id="1">ဦးခက်ထိန်နန်၊ ကချင်ပြည်နယ် မဲဆန္ဒနယ်အမှတ်(၁)</mp>ဟုတ်ကဲ့။ နိဂုံးချုပ် သွားပါမယ်။ နိုင်ငံတကာ စီးပွားရေးဥပဒေ၊ နည်းဥပဒေ၊ လုပ်ထုံးလုပ်နည်းများကို နိုင်ငံသားများ အနေနဲ့ အသေးစား၊ အလတ်စား သတ္တု သယံဇာတတူးဖော်ရေး ထုတ်လုပ်ရေးလုပ်ငန်း များကို နိုင်ငံခြားလုပ်ငန်းရှင်များဖြင့် ပူးပေါင်းဆောင်ရွက် ခွင့်ပြုသင့်သည်။ မကန့်သတ်သင့်ပါဟု တင်ပြ ဆွေးနွေးလိုပါသည်။ ပူးပေါင်း ဆောင်ရွက်ခြင်း ပြု စေလိုကြောင်း တင်ပြလိုပါသည်။ လုပ်ငန်း အငယ်၊ အလတ်မှ ပူးပေါင်း ဆောင်ရွက်၍ အောင်မြင်လာသည့်အခါ လုပ်ငန်းအကြီးသို့ ကူးပြောင်းလာနိုငမည် ဖြစ်ပါသည်။ ဥက္ကဋ္ဌကြီးခင်ဗျား။ နိဂုံးချုပ်အနေဖြင့် မြန်မာနိုင်ငံ၌ ပေါကြွယ်ဝသော သတ္တုနဲ့ သယံဇာတများကို နိုင်ငံတကာသို့ ကမ္ဘာ့ဈေးကွက်သို့ တက်လှမ်းနိုင်ရန် အရည်အသွေးပြည့်မီစွာ ထုတ်လုပ်နိုင်ရေး၊ ဝင်ငွေကို သဘာဝဓာတ်ငွေ့များကဲ့သို့ များများရရှိနိုင်ရန် ယခုထက်ပို၍ ကျယ်ပြန့်စွာလုပ်ဆောင်နိုင်သော စီမံခန့်ခွဲမှုစနစ်၊ ဒေသခံတိုင်းရင်းသားပြည်သူများ၊ ကုမ္ပဏီများ၊ ကျောက်မျက်အသင်းများ၊ သတ္တုနဲ့သယံဇာတ ရေးရာကော်မတီများ၊ တိုင်းဒေကြီး ပြည်နယ် အစိုးရများ၊ ပြည်ထောင်စုသတ္တုတွင်းဝန်ကြီးဌာနနှင့် ပြည်ထောင်စုအစိုးရအားလုံး တာဝန်ခွဲဝေ လက်တွဲ လုပ်ဆောင်နိုင်သောစနစ်မှ သတ္တုနှင့် သယံဇာတလုပ်ငန်းများ ခေတ်စနစ်နဲ့ အညီ နိုင်ငံတကာသို့ ထိုးဖောက်အောင်မြင်မည်ဖြစ်ကြောင်း သတ္တုနဲ့ သံယဇာတရေးရာကော်မတီရဲ့ အစီရင်ခံကို ထောက်ခံဆွေးနွေးရင်းနိဂုံးချုပ်အပ်ပါတယ်ခင်ဗျား။ ကျေးဇူး အများကြီးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေးကို ၁၅ မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၄၃၀) နာရီ အချိန်တွင် ခေတ္တရပ်နားပြီး (၁၄၄၅) နာရီအချိန် တွင် ပြန်လည် ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ် (၃)မှ ဦးတင်မောင်ဝင်း ဆွေးနွေးနိုင်ပါပြီ</speech>
<speech><mp id="99">ဦးတင်မောင်ဝင်း၊ မန္တလေးတိုင်းဒေသကြီး မဲဆန္ဒနယ်အမှတ် (၃)</mp>လေးစား အပ်တဲ့ အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ လေးစားပါကြောင်း ဦးစွာ နှုတ်ဆက်ဂါရဝပြုပါတယ်။ ကျွန်တော် မန္တလေးတိုင်းဒေသကြီး မဲဆန္ဒနယ်အမှတ် (၃)မှ ဦးတင်မောင်ဝင်း ဖြစ်ပါတယ်။ ယခု အမျိုးသားလွှတ်တော် သတ္ထုနဲ့ သယံဇာတကော်မတီက တင်သွင်းထားတဲ့ အစီရင်ခံစာအပေါ်မှာ အချက်(၄)ချက်ခန့်ကို ဆွေးနွေးလိုပါတယ်။ ဒီကော်မတီ အနေနဲ့ ရည်ရွယ်ချက်၊ နောက် မူဝါဒနဲ့ လုပ်ငန်းစဉ်၊ နောက် အကြံပြုချက်များ ဒီအပိုင်းတွေကို က်ကို တင်ပြကြောင်း ဦးစွာ လက်ပြီး ွဲခြားပြီးတော့ ပြည့်ပြည့် စုံစုံ ပြုစုတင်ပြထားတာ တွေ့ရတဲ့အတွက် ကော်မတီရဲ့ ဆောင်ရွက် ချက်ကို ချီးကျူးပါကြောင်းလည်း တစ်ပါတည်း တင်ပြချင်ပါတယ်။ ဒီနေရာမှာ အကြံပြုချက်တွေ (၁၅)ချက်။ အဲဒီ (၁၅)ချက်မှာ တစ်ချက်နဲ့ တစ်ချက် ဆက်စပ်ပြီးတော့ overlqp ဖြစ်တဲ့ အကြောင်းအရာလေးတွေလည်း ပါတော့ ပါ ပါတယ်။ တချို့လည်း ခိုင်မာပြီးတော့ တချို့ လည်း အားပျော့နိုင်တာလေးတွေ ရှိနိုင်ပါတယ်။ ဒါကတော့ ကော်မတီအနေနဲ့ ပြန်ပြီး ဆန်းစစ်သွားဖို့ပဲ ဖြစ်ပါတယ်။ ဒီတစ်ချက်ကို တင်ပြချင်ပါတယ်။ ယေဘုယျအားဖြင့်တော့ ရည်ရွယ်ချက်၊ မူဝါဒ၊ အကြံပြုချက် အားလုံး ကောင်းမွန်ပါကြောင်း ဦးစွာ ထောက်ခံတင်ပြချင်ပါတယ်။ နောက် ပထမတစ်ချက် အကြံပြုချက်ကို ဆက်လက်ပြီး တင်ရမယ်ဆိုရင် ကျွန်တော်တို့ သတ္တု ကဏ္ဍဆိုတာ တော်တော်လေး ကျယ်ဝန်းပါတယ်။ မြန်မာနိုင်ငံ တစ်နိုင်ငံလုံး မြို့နယ်ပေါင်း (၃၂၄)မြို့နယ်၊ အဲဒီအနက်က (၁၆၃)မြို့နယ်မှာ သတ္တုအမျိုးပေါင်း(၄၀)ခန့် တွေ့ရှိထားတယ်လို့ အစီရင်ခံစာမှာ ဖော်ပြထားပါတယ်။ ဒီ(၄၀)ကလည်း ဟိုဘ က် တိုင်းဒေသကြီးမှာလည်း ဒီသတ္တုကို တွေ့ရမယ်။ အခြား ပြည်နယ်တစ်ခု မှာလည်း ဒီသတ္တု ကို တွေ့ရမယ် စသည် ဖြင့်ပေါ့။ ပြည်နယ်/တိုင်း (၃) ခု၊ (၄) ခုမှာ အားလုံး ထွက်ရှိတဲ့ သတ္တု တွေ ရောထပ်နေတဲ့အတွက် သတ္တုက (၄၀) လို့ပဲ၊ အမျိုးပေါင်း (၄၀)လို့ပဲ တင်ပြထားခြင်း ဖြစ်ပါတယ်။ အဲဒီတော့ သတ္တုနဲ့သယံဇာတကော်မတီရဲ့ အမည်အရ သတ္တုနဲ့ သယံဇာ တလို့ ပြောတဲ့အတွက်ကြောင့် သတ္တု၊ ပြီးလို့ရှိရင် ကျောက်မျက်၊ ပြီးလို့ရှိရင် အခြားသော သယံဇာတ၊ သဘာဝသယံဇာတ အရင်းအမြစ်တွေဖြစ်တဲ့ သဘာဝဓာတ်ငွေ့တို့၊ ရေနံတို့ စသည်ဖြင့် ဒီလိုဟာ တွေလည်းပဲ အကျုံးဝင်မှာ ဖြစ်ပါတယ်။ ဒါဖြင့်ရင် ဒီကော်မတီအနေနဲ့ ရှေ့ဆက်ပြီးတော့ သတ္တုကဏ္ဍကိုလည်းပဲ ဒီထက် ဒီထက် ပိုပြီးတော့ ပြည့်စုံအောင် လေ့လာစူးစမ်းပြုစုရမှာ ရှိသလိုကျောက်မျက်နဲ့ အခြားသော သယံဇာတများ အပိုင်းတွေကိုလည်းပဲ တစ်ပိုင်းစီ တစ်ပိုင်းစီ လေ့လာ သုံးသပ်ပြီးတော့ အစီရင်ခံစာများ ပြုစုဖို့ တာဝန်ရှိလာမှာဖြစ်တယ်လို့ ထင်မြင်ပါတယ်။ နောက် ဒုတိယတစ်ချက်အနေနဲ့ အလေးထားပြီးတော့ တင်ပြချင်တာ ကတော့ ဒီ သဘာဝပတ်ဝန်းကျင် ပျက်စီးမှုအကြောင်း ဖြစ်ပါတယ်။ အဲဒီတော့ သဘာဝပတ်ဝန်းကျင် ပျက်စီးမှု ဖြစ်လား၊ မဖြစ်ဘူးလား ဆိုတာကတော့ သေချာပေါက်ဖြစ်တဲ့ အနေအထားရှိပါတယ်။ ဘာကြောင့်လဲဆိုတော့ ယနေ့ သတ္ထု သို့မဟုတ် ကျောက်မျက်၊ ကျောက်မျက်နယ်မြေ မှာလည်း ဒီအတိုင်းပါပဲ။ စောစောက ဦးခက်ထိန်နန် ပြောတဲ့ ဖားကန့်ဒေသမှာ ကျွန်တော်တို့ မန္တလေးတိုင်း မှာရှိတဲ့ မိုးကုတ်ဒေသ၊ အခြားဘယ်ဒေသမှာမဆို သတ္တု တွေ တူးဖော်နေတဲ့စနစ်၊ ကျောက်မျက် ရတနာတူးဖော်နေတဲ့စနစ်က သိပ် ပြီးတော့ မခြားနားလှပါဘူး။ ဘာ လဲဆိုတော့ စက်ယန္တရား အကြီးတွေကို သုံးပြီးတော့ ဟင်းလင်းဖွင့်စနစ်ပေါ့ (cut open) အဲဒီတော့ ဟင်းလင်းဖွင့်စနစ် ဆိုတာ ဘာမှကို မကျန်တော့ဘူး။ ပထမ တောင်ကုန်းပေါ်မှာ သစ်တော၊ သစ်ပင်ကြီးငယ်၊ သစ်တောလေးတွေ ရှိတယ်။ သစ်တော ငယ်ရင်လည်း ငယ်မယ်။ ကြီးရင်လည်း ကြီးမယ်။ အဲဒီတော့ ပထမ အဲီ သစ်ပင်တွေရှိမယ်။ အဲဒီ တောင်ကုန်းကိုပဲ စက် ယန္တရားကြီး တွေနဲ့ ထိုးချလိုက်တဲ့အခါကျတော့ နောက်ဆုံး ဘောလုံးကွင်းတမျှ ဒီက ကိုယ်စားလှယ်တော်ကြီး အများစုက မြင်ဘူး၊ တွေ့ဖူး ၊ ရောက်ဖူးပါတယ်။ ဟိုတစ်ရက်က အစီရင်ခံစာ ဖတ်ကြား တင်ပြတဲ့နေ့တုန်းက ဦးနေဝင်းထွန်း တို့ တင်ပြတဲ့ပုံတွေကိုကြည့်ရင်လည်း ဒီအတိုင်းပါပဲ။ အဲဒီတော့ နောက်တစ်ခါ ရေဘားနဲ့ထိုးတာ၊ Nozzle၊ အဲဒီ မီးသတ်ပိုက်တို့၊ ရေဘားနဲ့ ထိုးတဲ့ ဟာကလည်း မြေကြီးကို တအိအိနဲ့ ပြို ကျပြီးတော့ နောက်ဆုံးကျတော့ တောင်ကုန်းဟာ မြေပြန့် ဖြစ်သွားပါတယ်။ အဲဒီတော့ ဒီမြေပြန့်မှာ ဒီမြေက မြေသားတွေ များများစားစား ပါဝင်သွားတာဖြစ်တဲ့ အတွက်ကြောင့် နောက်ဆုံး တချို့သောနေရာတွေမှာ ကျောက်တုံးပဲ ကျန်ခဲ့ပါတယ်။ ကျောက်တုံးပဲ ကျန်တဲ့နေရာမှာ သစ်ပင် ပြန်စိုက်ရင်တောင် ဒါ မရှင်နိုင်တော့ဘူး။ ကျွန်တော် တင်ပြချင်တာက သဘာဝပတ်ဝန်းကျင် ပျက်စီးမှုဆိုတာ ရှိလား၊ မရှိဘူးလားဆိုတာ ရှိပါတယ်။ သေသေချာချာကို ရှိပါတယ်။ ရှိပေမယ့်၊ အဲဒီလိုရှိတဲ့အတွက် ဒီကော်မတီရဲ့ အစီရင်ခံစာထဲ မှာလည်း အကြံပြုချက် ထဲမှာလည်း ထည့်ပြီးတော့ ရေးသားတင်ပြထားတာ တွေ့ပါတယ်။ ဒါဖြစ်လို့ရှိရင် သဘာဝပတ်ဝန်းကျင်ပျက်စီးမှုရှိတဲ့အတွက် သတ္ထု တို့၊ ကျောက်မျက်တို့ ဒီလိုလုပ်ငန်းတွေ တူးဖော်ခြင်း မပြု ရတော့ဘူးလား။ အင်မတန်မှ ငွေကြေးအားဖြင့် တန်ဖိုးရှိတဲ့ အဖြိုက်နက်တို့လို 1 metric ton ကို ဒေါ်လာ (၄)သန်းကျော် ရတဲ့ အဖြိုက်နက်၊ နောက် အခြား ခနောက်စိမ်း၊ ကော့ပါး စသဖြင့် အဲဒီလိုတန်ဖိုးရှိတဲ့ သတ္ထု တွေ မတူးရတော့ဘူးလား ဆိုတာ တူးရမှာပါ။ ကျွန်တော်တို့ စီးပွား ရေးဖွံ့ဖြိုးတိုးတက်မှု ရေးဆွဲကြတဲ့ စီမံကိန်းတွေထဲမှာ ဒီလိုထိရောက်တဲ့ လုပ်ငန်းတွေကို မလုပ်နိုင်ရင် ကျွန်တော်တို့ ငွေမရဘူး။ နိုင်ငံ့ဘဏ္ဍာ မတောင့်တင်းဘူး။ နိုင်ငံ့ ဘဏ္ဍာ မတောင့်တင်းလို့ ရှိရင် နိုင်ငံသား တိုင်းရင်းသား ပြည်သူတွေရဲ့လူမှုစီးပွားရေးဘဝကို မြှင့်တင် နိုင်မှာလည်း မဟုတ်ပါဘူး။ ဒါကြောင့် ဒါပေမဲ့ လုပ်မယ်ဆိုရင် လွယ်သလားဆိုတော့ မလွယ်ပါဘူး။ ခုန သဘာဝပတ်ဝန်းကျင် ပျက်စီးမှုကို ကျွန်တော် က ထင်သာ မြင်သာအောင်လို့ တင်ပြလိုက်ခြင်း ဖြစ်ပါတယ်။ ဦးခက်ထိန်နန် လည်း တင်သွားပြီး ဖြစ်ပါတယ်။ အဲဒီမှာ အစီရင်ခံစာထဲမှာ သဘာဝပတ်ဝန်း ကျင်ပျက်စီးမှုကို ဘယ်လို ကာကွယ် ထိန်းသိမ်းမလဲဆိုတဲ့ အချက်တစ်ချက်ကို ရေးသားတင်ပြထားတာကို (၃)ကြောင်းလောက်ပဲ ရှိပါတယ်။ ဒါလေး ကျွန်တော် ဖတ်ပြချင်ပါတယ်။ သဘာဝပတ်ဝန်းကျင် ထိခိုက်ပျက်စီး နေမှုအား သတ္တုမှရရှိသော ငွေအရင်းအနှီးဖြင့် ပြန်လည်စိုက်ပျိုးကာ ကုစား နိုင်ပါသည်။ မြေပြင်ပေါ်သို့ တူးဖော်လိုက်သော သတ္တုရိုင်းများအား အဆိပ်ငွေ့ပျံ့နှံ့မှု မရှိစေရန် စွန့်ပစ်မြေစာ များအား စနစ်တကျစွန့်ပစ်စေရန် ရေဆိုးတို့ဖြင့် ဥပဒေများနှင့်အညီ ကန့်သတ် ထားခြင်းဖြင့် သဘာဝပတ်ဝန်းကျင်ကို ထိန်းသိမ်းနိုင်ပါသည်လို့ ရေးထားပါတယ်။ ရေးထား ပေမယ့် ဒီဟာကို လက်တွေ့အကောင်အထည်ဖော်တဲ့နေရာမှာတော့ တော်တော်ကြီးကို ခက်လိမ့်မယ် ထင်ပါတယ်။ ဘာကြောင့်လဲဆိုလို့ရှိရင် သတ္တုမှရရှိသော ငွေအရင်းအနှီးဖြင့် ပြန်လည် စိုက်ပျိုးထူထောင်မယ် ဆိုတာ အဲဒီငွေကို ဥပမာ ဒီလုပ်ငန်းရှင်တွေဆီက သတ္တုတူး ဖော်ခွင့်အတွက် အကျိုးတူခံစားတာပဲ ဖြစ်ဖြစ်၊ အခွန်အခပေးဆောင်ပြီးတော့ တူးဖော် တာပဲ ဖြစ်ဖြစ် သတ္တုတွင်းဝန်ကြီး ဌာနက ရတဲ့ ပိုက်ဆံကို သစ်တောတွေ ပြန်လည်စိုက်ပျိုးဖို့ သတ္တုတွင်းဝန်ကြီးဌာနကတော့ သစ်တောဝန်ကြီး ဌာန သို့တည်းမဟုတ် ဦးစီးဌာနကို ဒီငွေတွေ မျှဝေပြီးတော့ ပေးလိမ့်မယ်လို့ ကျွန်တော် မထင်ပါဘူး။ အဲဒီတော့ ကျွန်တော်တို့ သစ်ထုတ်ရေးကားတွေ သွားတဲ့အခါမှာ လမ်းတွေ ပျက်ပါတယ်။ ဒီကိုယ်စားလှယ်တော်ကြီး ဦးလှဆွေ တို့ ဂန့်ဂေါနယ်မြေမှာ ဒီကိစ္စက အသိသာဆုံးပါ။ မုံရွာနဲ့ ဂန့်ဂေါသွားလို့ရှိရင် လမ်းက ခြောက်သွေ့တဲ့ ရာသီမှာတောင်မှ သွားဖို့ လာဖို့ တော်တော် ခက် ပါတယ်။ သစ်ထုတ်ရေးကားတွေ သွားတော့ လမ်းတွေ ပျက်တယ်၊ လမ်းတွေပျက်တော့ဆောက်လုပ်ရေးက မပြင်ပေးဘူး။ သစ်ကားတွေ သွားလို့ ပျ က်နေတာ ငါတို့က ခဏခဏ ပြင်ပေးရင်၊ တို့ ခဏ ခဏ ပိုက်ဆံကုန်နေမှာပဲ ဒီအတိုင်းပဲ ရပ်တည်ခဲ့တာကို ကျွန်တော် တွေ့ ဖူး ပါတယ်။ သူက ဖယ်ရှားလိုက်နာဆောင်ရွက်မှု အပါ အဲဒါကြောင့် ဒီဟာ အဲဒါကြောင့်မို့လို့ အခု ဒီမှာလည်း ပဲ သဘာဝပတ်ဝန်းကျင်ကို ပြန်လည်ထူထောင် ပေးဖို့၊ ထိန်းသိမ်းပေးဖို့အတွက် သတ္တုမှရသော ငွေဖြင့် ပြန်လည်စိုက်ပျိုးကာ ကုစားနိုင်ပါသည် ဆိုတဲ့ဟာက ရေးသားထားသော်လည်း လက်တွေ့တော့ လုပ်ရကိုင်ရ ခဲယဉ်းလိမ့်မယ်လို့ ကျွန်တော် ထင်ပါတယ်။ နောက် စွန့်ပစ်မြေစာ၊ ဒါကလည်းပဲ ဒုတိယအကြိမ်ပုံမှန် အစည်းအဝေး ကတည်းက ကိုယ်စားလှယ်တချို့က ဦးခက်ထိန်နန် တို့ ဦးဂျေယောဝူ တို့လို့ ကျွန်တော် မှတ်ထား ပါတယ်။ သူတို့ တင်ပြခဲ့တာ စွန့်ပစ်မြေစာတွေကို သတ္တုဝန်ကြီးဌာနက အမိန့်နဲ့ ညွှန်ကြားချက်နဲ့ သူက ဖယ်ရှားခိုင်းထားပါတယ်၊ စနစ်တကျ ထားသိုဖို့လည်း ညွှန်ကြားထားပါတယ်။ သို့သော် လက်တွေ့လိုက်နာဆောင်ရွက်မှု မရှိတဲ့အတွက် ဖားကန့်မြို့မှာ ရေကြီးနေ ပါတယ် ဆိုပြီးတော့ တင်ပြ ခဲ့တာ ကျွန်တော် မှတ်သားမိပါတယ်။ အဲဒါကြောင့် ဒီဟာတွေ လုပ်မယ်ဆိုလို့ရှိရင် ကျွန်တော် ကော်မတီကိုပဲ ယခု တင်ပြ အကြံပြုလိုက်ချင်တာကတော့ ဝန်ကြီး ဌာနတွေ ဒီမှာ အကျုံးဝင်နေတဲ့ ဝန်ကြီး ဌာနက (၅) ခုလောက်ကို ရှိပါတယ်။ လယ်ယာစိုက်ပျိုး ရေးနှင့်ဆည်မြောင်းဝန်ကြီးဌာန၊ နောက် သတ္တုတွင်းဝန်ကြီးဌာန၊ သဘာဝပတ်ဝန်းကျင် နှင့် သစ်တောရေးရာဝန်ကြီးဌာန၊ နောက် ရေအားလျှပ်စစ်တို့ ဘာတို့ကလည်း ပါလာသေးတယ်။ သူတို့အားလုံးက ဝိုင်းပြီးတော့ ကန့်ကွက်ရန် မရှိပါဘူးလို့ Clearance ပေးလိုက်တော့မှ သတ္တု က တူးလို့ ရတာဖြစ်ပါတယ်။ အဲဒီတော့ ဒါက နိုင်ငံတော်သမ္မတမှပဲ တတ်နိုင်လိမ့်မယ်လို့ ကျွန်တော် ထင်မြင်မိပါတယ်။ ဒီဌာနတွေ ပေါင်းစပ်ပြီးတော့ နိုင်ငံတော်ရဲ့ စီးပွားရေးလုပ်ငန်းတွေ လည်ပတ်နိုင် အောင်အတွက် သစ်တောရယ်၊ သတ္တုတွင်းရယ်၊ လယ် ဆည်စသည်ဖြင့် ဒီလို ဝန်ကြီးဌာန ပေါင်းစုံက မြန်ဆန်သော ပေါင်းစပ်ညှိနှိုင်းမှုနဲ့ နားလည်မှုတွေ ရအောင် အဖွဲ့နဲ့ပေါ့။ ဥပမာ သမ္မတက ဖွဲ့စည်းပေးထားတဲ့ မြေယာအသုံးချရေး ကော်မတီဆိုတာမျိုးပေါ့၊ အဲဒီလို မြန်မာနိုင်ငံ ရင်းနှီးမြှုပ်နှံမှုကော်မတီလည်း ရှိပါတယ်။ ဒါကတော့ လုပ်ငန်းမျိုးစုံအတွက် ရည်ရွယ်ပြီးတော့ အထူးသဖြင့် ပြည်ပ ရင်းနှီးမြှုပ်နှံမှုတွေအတွက် ရည်ရွယ်ပြီးတော့ ဖွဲ့ထားတဲ့ သဘောလည်း ရှိပါတယ်။ အဲဒီတော့ ဒီသတ္တု ကလည်း နယ်မြေအလိုက်ကို ပေါင်းစပ်ညှိနှိုင်းလို့ ရမှ ဝန်ကြီး ဆီ ကို တင်မယ်ဆိုတော့ ဝန်ကြီးဆီ ကားနဲ့ လူကိုယ်တိုင် လာတင်ပြလည်း မနက်ဖြန်ဆို ရောက်တာပဲ။ ဒါပေမဲ့ ဝန်ကြီးတွေက လိုက်လျောနိုင်ဖို့ဆိုလို့ရှိရင် သူ့ဖက်ကိုယ့်ဖက် ဆွေးနွေးမှုတွေ၊ တင်ပြမှုတွျွန်တော်တို့ရဲ့ ကော်မတီတွေက အဲဒီဌာနတွေနဲ့ ရင်းရင်းနှီးနှီး ဆက်ဆံပြီးတော့ ကြို တင်ဆောင်ရွက် ပေးသင့်ပါတယ်လို့ တင်ပြလိုပါတယ်။ အဲဒီလို လုပ်တဲ့အခါမှာ လူမှုပတ်ဝန်းကျင် ကိုလည်း ကျွန်တော်တို့ ထည့်သွင်းစဉ်းစားပေးဖို့လိုပါမယ်။ မကြာသေးမီ (၃၊၄)ရက် အတွင်းကပဲ နိုင်ငံတော်သမ္မတကြီးက ပြောကြားတဲ့ စကားတစ်ခု ကတော့ ဒီသဘာဝသယံဇာတတွေကို သားစဉ်မြေးဆက် သုံးစွဲနိုင်အောင်လည်း ဆောင်ရွက် ရမယ်ဆိုတဲ့စကား ပါ ပါတယ်။ အဲဒီတော့ များများထုတ်လုပ်၊ များများရောင်းဝယ်၊ ပိုက်ဆံ များများရှာ နိုင်ငံတော်ဘဏ္ဍာရ ရလို့ရှိရင်တော့ လူမှုစီးပွားရေးကိုမြှင့်တင်နိုင်မှာ သေချာပါတယ်။ အဲဒီအတွက်ကြောင့် ကျွန်တော်က များများ တူးနိုင်အောင်၊ မြန်မြန်တူးနိုင်အောင် လွယ်လွယ်ကူကူ ချောချောမွေ့မွေ့နဲ့ ခွင့်ပြုချက်တွေ ရအောင် ကျွန်တော်တို့ရဲ့ ကော်မတီက နည်းလမ်းပေါင်းစုံနဲ့ ဆက်ဆံတင်ပြပြီးတော့မှ ကြိုးစားသင့်တယ်လို့၊ ကြိုးစားပါလို့ ကျွန်တော်က တိုက်တွန်းချင်တဲ့ သဘောရှိပါတယ်။ ဒီနောက်ဆုံးတင်ပြချင်တဲ့အချက်ကတော့ ဒီသတ္တုတူးဖော်လို့ ပျက်သွားတဲ့ တောပျက်တွေ မဟုတ်ပါဘူး။ တရားဝင်သစ်ထုတ်လုပ်လို့ ပျက်သွားတဲ့ တောပျက်တွေ၊ တရားမဝင် ခိုးပြီးတော့ ခုတ်ယူလို့ ပျက်သွားတဲ့ တောပျက်တွေက အများကြီးပါ။ အဲဒီတော့ သစ်တောဦးစီး၊ ဒီသတ္တုတူးဖော်လို့ ပျက်သွားတဲ့ သစ်ပင်သစ်တောဟာ ရာခိုင်နှုန်းနဲ့ပဲ တွက်တွက်၊ ဧကနဲ့ပဲတွက်တွက် မများနိုင်ပါဘူး။ အဲဒီတော့ သစ်တောဦးစီးဌာနက ခုနကလို တောပျက်တွေကို ဖာထေးခြင်း၊ သစ်တော စိုက်ခင်းသစ်များ ထူထောင်ခြင်းဆိုတာ ငွေနဲ့လုပ်ရတဲ့ အလုပ်ပါ။ အဲဒီတော့ ငွေနဲ့ လုပ်ရတဲ့ အလုပ်ဆိုတော့ ဒီဟာကို ကျွန်တော်တို့ရဲ့ သတ္တု က နေပြီးတော့ ဒီလုပ်ငန်းရှင်တွေမှာ အခွန်အခ တွေ တိုးသွားမလားတော့ ကျွန်တော် မပြောနိုင်ဘူး ။ ဒီဟာ ပိုက်ဆံပေးရင်တော့ သစ်တော ဌာန ကလည်း လုပ်ပေးမှာပဲ ဒါ ကျွန်တော် အရပ်သား ဈေးရောင်းသလိုပဲ ကျွန်တော် တွက်ကြည့်တာ ဖြစ်ပါတယ်။ အဲဒီတော့ သစ်တောဦးစီးဌာနက စိုက်ခင်း သစ်တွေ ထူထောင်မယ်၊ တောပျက်တွေကို ဖာထေးမယ်ဆိုတဲ��� လုပ်ငန်းတွေကို ပြည်သူလူထု အခြေပြု လုပ်ငန်းအဖြစ်နဲ့ လုပ်မယ်ဆိုရင် ဒေသခံပြည်သူတွေလည်း အလုပ်အကိုင်ရမယ်။ ဝင်ငွေလည်းရမယ်၊ နောက် သစ်တောတွေ လည်း ထိန်းသိမ်းနိုင်စွမ်း ကျွန်တော်တို့ ရှိလာမယ်လို့ ထင်ပါတယ်။ အဲဒါကြောင့် ဒါဟာ ဝန်ကြီးဌာနက လုပ်ရမယ့် အလုပ်မျိုးဖြစ်တဲ့အတွက်ကြောင့် နိုင်ငံတော်သမ္မတဆီ ရောက်တဲ့အထိ ကျွန်တော်တို့က တင်ပြပေးသင့်တယ်လို့ ကျွန်တော် မြင်ပါတယ်။ နောက်ဆုံးတစ်ချက် အမြင်တစ်ခုကို တင်ပြရမယ်ဆိုလို့ရှိရင် လုပ်ငန်းအားလုံးဟာ တိုင်းဒေသကြီးအစိုးရနဲ့ ပြည်နယ်အစိုးရတွေဆီမှာ ပဲ အခြေခံနေပါတယ်။ အဲဒီတော့ ပြည်နယ် ၊ တိုင်းဒေသကြီး အစိုးရအဖွဲ့၊ ပြည်နယ်အစိုးရအဖွဲ့ သူတို့မှာ လုပ်ပိုင်ခွင့် များများပေးဖို့ လို လိမ့်မယ်လို့ ထင်ပါတယ်။ ဘာကြောင့်လဲဆိုတော့ တချို့သော လုပ်ငန်းတွေဟာ ဥပမာ ကျောင်း တစ်ကျောင်း အဆင့်မြှင့်တင်ချင်တယ်ဆိုလို့ရှိရင်လည်း ဒီပညာရေးဝန်ကြီးကမှ ပေးနိုင် တာ ဖြစ်တာမို့ ဒါ ပြည်ထောင်စုဝန်ကြီးဌာနကမှ ပေးနိုင်တာဖြစ်တဲ့ အတွက် အလားတူပဲ သတ္တု တူးဖော်တဲ့လုပ်ငန်း စသည်ဖြင့် ပြည်ထောင်စုကမှ လုပ်ပေးနိုင်တဲ့ဟာတွေ ရှိပေမယ့် ပြည်နယ်တွေကို ဘဏ္ဍာငွေ ခွင့်ပြု တာ၊ မပြု တာကတော့ လုပ်ငန်းခွင့်ပြုတာ မပြု တာအပေါ်မှာပဲ မူတည် ပါတယ်။ ပြည်နယ်ဝန်ကြီးချုပ်များ၊ တိုင်းဒေသကြီးဝန်ကြီးချုပ်များကို များများ လွှဲပေးမှ သာလျှင် ဥပမာ ဖားကန့်မှာဖြစ်တဲ့ကိစ္စ ဒါ ကချင်ပြည်နယ်ဝန်ကြီးချုပ်က နီးလည်း နီးတယ်၊ သိလည်း သိတယ်။ ဒေသခံလည်းဖြစ်တယ်။ မိုးကုတ်မှာ ဖြစ်တဲ့ကိစ္စ၊ မန္တလေးတိုင်း ဒေသကြီး ဝန်ကြီးချုပ်က နီးလည်းနီးတယ်၊ သွားလည်း ကြည့်နိုင်တယ်၊ စစ်လည်း စစ်နိုင်တယ်။ သတင်းလည်း ချက်ချင်း ရောက် နိုင်တယ်။ အဲဒီလို အနေအထားရှိတဲ့ အတွက်ကြောင့် သတ္တုလောက၊ ကျောက်မျက်လောက က လိမ်တဲ့လောက၊ ညာတဲ့လောက၊ ညစ်တဲ့လောက ဖြစ်ပါတယ်။ ဒါကိုတော့ အကျယ်ချဲ့ပြီး မပြောပါဘူး။ ဒါကြောင့် လုပ်ငန်းတွေ မဖြစ်ခြင်း၊ လုပ်ငန်းတွေ မတွင်ကျယ်ခြင်းဟာ ကောင်းသော အုပ်ချုပ်မှုနဲ့လည်း သွားပြီးတော့ ဆက်စပ်နေတာ ဖြစ်ပါတယ်။ ဒါကြောင့် ဒီလုပ်ငန်းတွေကို အကောင်အထည်ဖော်ရာမှာ သွက်လက် မြန်ဆန်ဖို့၊ အောင်မြင်ဖို့အတွက် ဒေသန္တရအစိုးရအဖွဲ့ များကို ပြည်ထောင်စုအစိုးရအဖွဲ့များက လုပ်ပိုင်ခွင့်များများ ခွဲပေးနိုင်အောင်လည်း ကျွန်တော်တို့ရဲ့ ကော်မတီက တင်ပြသင့်ပါတယ်လို့ နိဂုံးချုပ်အနေနဲ့ ကျွန်တော် တင်ပြအပ် ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ် (၈)မှ ဦးသိန်းလှိုင် ဆွေးနွေးနိုင်ပါပြီ</speech>
<speech><mp id="56">ဦးသိန်းလှိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်၈)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုး သားလွှတ်တော် ကိုယ်စားလှယ် များအားလုံး ကိုယ်စိတ်နှစ်ပါး ရွှင်လန်းချမ်းမြေ့ကြပါစေလို့ ဦးစွာ ဆုမွန်ကောင်းတောင်း ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ် (၈)မှ အမျိုးသား လွှတ်တော်ကိုယ်စားလှယ် ဦးသိန်းလှိုင် ဖြစ်ပါတယ်။ ကျွန်တော့်အနေနဲ့ အမျိုးသားလွှတ်တော် သတ္တုနှင့်သယံဇာတရေးရာကော်မတီရဲ့ အစီရင်ခံစာအပေါ် ထုတ်နုတ်သုံးသပ် ဆွေးနွေးသွားမှာ ဖြစ်ပါတယ်။ ကျွန်တော် ဆွေးနွေးလိုတဲ့ အချက် (၆)ချက်ကိုပဲ ဆွေးနွေးပါမယ်။ ကျွန်တော် အကျဉ်းချုံးပြီး ဆွေးနွေးသွားပါမယ်။ အချိန်ကို ငဲ့ညှာသောအားဖြင့် အဲဒီတော့ ကျွန်တော် ပထမဆွေးနွေးချင်တဲ့အချက်ကတော့ ကော်မတီရဲ့ ဆောင်ရွက်ချက် ခေါင်းစဉ်အောက်မှာရှိတဲ့ အစီရင်ခံစာ အပိုဒ် ၅ (ခ) (ဂ)၊ (ဃ)၊ (င)နဲ့ ပတ်သက်လို့ ဖြစ်ပါတယ်။ ဒီအပိုဒ်တွေဟာ အခွန်အခများ အခွန်အချိုးအစားခွဲဝေမှုနဲ့ သတ်မှတ် ရာဖြတ်ဈေး ပြန်လည် ညှိနှိုင်းပေးရန် လုပ်ငန်းရှင်ကနေပြီးမှ ကော်မတီ၊ ကော်မတီကနေပြီးမှ အမျိုးသားလွှတ်တော် ၊ အမျိုးသားလွှတ်တော်ကမှတစ်ဆင့် နိုင်ငံတော်သမ္မတထံ သဝဏ်လွှာ ပေးပို့တင်ပြခဲ့ပြီး နိုင်ငံတော်သမ္မတကလည်း ဝန်ကြီးဌာနနဲ့ ညှိနှိုင်းဆောင်ရွက်ရန် လွှတ်တော်ကို သဝဏ်လွှာ ပြန်လည်ပေးပို့ခဲ့တာ ဖြစ်ပါတယ်။ ဒီလို ဆောင်ရွက်ချက်ကို ကြည့်ရင် ဒီကော်မတီရဲ့ဆောင်ရွက်ချက်ဟာ ကျွန်တော်တို့ အားရဖွယ် ၊ ကျေနပ်ဖွယ် ဖြစ်ပါတယ်။ အဲဒီတော့ ကျွန်တော်တို့ဟာ ညှိနှိုင်းဆောင်ရွက်လို့ရတဲ့ သဘောလည်း ရှိသွားပါတယ်။ အဲဒီတော့ ညှိနှိုင်းဆောင်ရွက်ရမယ့် ကိစ္စတွေ ကျွန်တော်တို့ ဒါ အချက် (၆)ချက် ကျွန်တော် တင်ပြသွားမှာ ဖြစ်ပါတယ်။ ပထမဆုံး ကျွန်တော် တင်ပြချင်တဲ့အချက်ကတော့ သတ္တု ထုတ်လုပ်သူလုပ်ငန်းရှင်များ နစ်နာမှုရှိပြီး နိုင်ငံတော်အနေနဲ့လည်း အကျိုးမရှိဖြစ်နေတဲ့ ကိစ္စ ဖြစ်ပါတယ်။ ကျွန်တော်တို့ ဒီဟာနဲ့ပတ်သက်ပြီးလည်း ကျွန်တော်တို့ ရှေ့က ဦးခက်ထိန်နန် တို့ လည်း ဆွေးနွေးသွားတာ ဖြစ်ပါတယ်။ ကျွန်တော် အနည်းငယ်ပြောချင်တာကတော့ ကျွန်တော်တို့ နိုင်ငံခြားကို သန့်စင်ပြီး သတ္တု ကို ပို့ခွင့်ပြုပါတယ်။ Value Added ကို အားပေးတာ ဖြစ်တဲ့ အတွက် ဒါ ကြိုဆိုရမှာဖြစ်ပါတယ်။ သို့သော်လည်းပဲ သတ္တု သန့်စင်မှု ရာခိုင်နှုန်းအပေါ် စစ်ဆေးဆုံးဖြတ်တဲ့အပေါ်မှာတော့ ပြဿနာ နည်းနည်းရှိနေပါတယ်။ မသမာသူ တချို့ကြောင့် လုပ်ငန်းရှင်လည်း အဆင်မပြေ၊ နိုင်ငံတော် လည်း ကျွန်တော်တို့ အခွန်တွေ အများကြီး နစ်နာ ဆုံးရှုံးမှုမျိုး ဖြစ်နေပါတယ်။ ဒါတွေကိုလည်း ကျွန်တော်တို့ ဖော်ထုတ်ပြီး ဆောင်ရွက်ဖို့ လိုပါတယ်။ နောက် ကျွန်တော်တို့ ကြိုတင်ငွေပေးချေရတဲ့ ကျွန်တော်တို့ဒုက္ခကိုတော့ ကျွန်တော် ရှေ့က ဦးခက်ထိန်နန် ဆွေးနွေးသွားတဲ့အတွက်ကြောင့် ကျွန်တော် မဆွေးနွေးတော့ပါဘူး။ ကျွန်တော် နောက်ထပ်ဆွေးနွေးချင်တဲ့ ဒုတိယအချက်ကတော့ သတ္တုနှင့်သယံဇာတများ တူးဖော်ထုတ်လုပ်နိုင်မှု အခြေအနေခေါင်းစဉ်အောက်မှာရှိတဲ့ အပိုဒ် ၆ (က)(ခ) ပတ်သက်လို့ ဖြစ်ပါတယ်။ မြန်မာနိုင်ငံဟာ သဘာဝသတ္တုသိုက် ပေါကြွယ်ဝတဲ့ နိုင်ငံဖြစ်ပါတယ်။ သို့သော်လည်း ရွှေနဲ့ ကျောက်မျက်မပါ သတ္တု ဏ္ဍ ဝင်ငွေဟာ အလွန်နည်းပါးနေတာကို တွေ့ရမှာ ဖြစ်ပါတယ်။ ကျွန်တော်တို့နိုင်ငံဟာ သတ္တုသိုက်တွေပေါပါတယ်။ ကျောက်မီးသွေး တစ်ခုတည်းကို ကြည့်မယ်ဆိုရင် ကျွန်တော်တို့ မြန်မာနိုင်ငံရဲ့ တစ်နှစ်လုံး ထုတ်လုပ်တဲ့ တန်ချိန်ဟာ တန်ချိန် (၅) သိန်းခွဲကျော် ဖြစ်ပါတယ်။ အဲဒီတော့ ကျွန်တော် နှိုင်းယှဉ်ကြည့်မယ်ဆိုရင် တရုတ်နိုင်ငံဟာ တစ်နှစ်ကို ကျောက်မီးသွေးတန်ချိန်ပေါင်း သန်း(၃၆၀၀) ထုတ်ပါတယ်။ အမေရိကန်က သန်း (၉၈၀) ထုတ် ပါတယ်။ အိန္ဒိယက သန်း (၅၀၀) ထုတ်ပါတယ်။ အင်ဒိုနီးရှားက သန်း (၃၀၀) ထုတ်ပါတယ်။ အဲဒီတော့ ကျွန်တော်တို့ ထုတ်လုပ်တဲ့ (၅)သိန်းခွဲဆိုတဲ့ ပမာဏနဲ့ နှိုင်းယှဉ်ရင် အတော်ပဲ နည်းပါတယ်။ ဒါကြောင့်မို့လည်း ကျွန်တော်တို့ နိုင်ငံဟာ ကမ္ဘာ့ကျောက်မီးသွေး ထုတ်လုပ်တဲ့ စာရင်းထဲမှာ မပါ ပါဘူး။ အဲဒီတော့ ကျွန်တော်တို့ ပြန်ကြည့်မယ်ဆိုရင် ကျောက်မီးသွေးဟာ ကမ္ဘာပေါ်မှာ မရှိမဖြစ် လောင်စာဆွမ်းအင်တစ်ခုဖြစ်ပါတယ်။ တစ်ကမ္ဘာလုံးမှာ ကျောက်မီးသွေးဟာ စွမ်းအင်တစ်ခုလုံးရဲ့ (၂၄)ရာခိုင်နှုန်းကို နေရာယူထားပါတယ်။ ဝယ်လိုအားလည်း အင်မတန် များတဲ့ သတ္တု ဖြစ်ပါတယ်။ အဲဒီတော့ ကျွန်တော်တို့ မြန်မာနိုင်ငံမှာ ကျောက်မီးသွေး သတ္တု သိုက်တွေဟာ ပေါပေါများများ တည်ရှိနေတာကို ဒါ ကျွန်တော်တို့ တွေ့ရမှာဖြစ်ပါတယ်။ ကျွန်တော်တို့ လက်လှမ်းမှီတဲ့ နေရာဖြစ်တဲ့ ကလေးဒေသမှာဆိုရင် ကျွန်တော်တို့ ဒါ ပုံတောင်၊ ပုံညာကြောနဲ့ ဆက်စပ်နေတဲ့ အနောက်ရိုးမတောင်တန်းကြီးဟာ ကျွန်တော်တို့ မိုင်ပေါင်း (၁၅၀) လောက် ရှိတဲ့ ကျောက်မီးသွေးကြောကြီး ရှိပါတယ်။ အဲဒီကျောက်မီးသွေးကြောထဲက ကျွန်တော် တစ်ခု ထုတ်နုတ် ပြောမယ်ဆိုရင် ကျွန်တော်တို့ ပလူဆဝဆိုတဲ့ မော်လိုက်နဲ့ ကလေးဝကြားက ကျွန်တော်တို့ နေရာလေးတစ်ခုထဲမှာထွက်မယ့် ကျောက်မီးသွေးတောင်မှ တန်ပေါင်း၊ တန်ချိန် သန်း (၅၀) ထွက်မယ်လို့ ကျွန်တော်တို့ သုတေသန ပြုချက်အရ သိရှိရပါတယ်။ ဒါကြောင့်မို့ ကျွန်တော် တို့ဟာ ဒီလိုနေရာမျိုးတွေဟာ ဒီတောင်ကြောပေါ်မှာ ထောင်သောင်းမက တည်ရှိနေတာ ဖြစ်ပါတယ်။ ဒါကြောင့်မို့လို့ ကျွန်တော်တို့နိုင်ငံဟာ ကျောက်မီးသွေးကို သေသေချာချာ ထုတ်လုပ်ပြီး ကျွန်တော်တို့ အရင်းအနှီးနဲ့ ပူးပေါင်းဆောင်ရွက်မှုတွေရှိမယ်ဆိုရင် ကျွန်တော်တို့ နိုင်ငံရဲ့ အဓိကပို့ကုန် ဖြစ်လာနိုင်ပါတယ်။ အဲဒီတော့ ကျွန်တော်တို့ အလုပ်အကိုင် အခွင့်အလမ်း တွေလည်း အများကြီးဖြစ်ပေါ်လာနိုင်ပါတယ်။ အဲဒီတော့ ကျွန်တော်တို့ ဓာတ်သတ္တု ထုတ်လုပ်တဲ့ နေရာမှာ အခက်အခဲအဟန့်အတားဖြစ်နေတဲ့ ပေါင်းစပ်ညှိနှိုင်းမှု မရှိတာကို ဖြေရှင်းပေးမှသာ သတ္တုကဏ္ဍတိုးတက်ဖွံ့ဖြိုးလာမှာ ဖြစ်ပါတယ်။ နောက် ကျွန်တော်တို့ တတိယဆွေးနွေးချင်တဲ့ အချက်ကတော့ သတ္တုများ ကမ္ဘာ့ ပေါက်ဈေး အခြေအနေ ခေါင်းစဉ်အောက်က အပိုဒ် ၇(က) ဖြစ်ပါတယ်။ ဒီ အပိုဒ် ၇(က)မှာ ဖော်ပြထားတာကတော့ သတ္တုရိုင်းတစ်တန် တန်ဖိုးနဲ့ သန့်စင်ပြီး သတ္တု တစ်တန်ရဲ့ တန်ဖိုးဟာ အလွန်ကွာခြားအကြောင်းပဲဖြစ်ပါတယ်။ အဲဒီတော့ ကျွန်တော်တို့က သတ္တု သန့်စင် စက်ရုံတွေ အများကြီး ရှိ လာအောင် အားပေးရမှာဖြစ်ပါတယ်။ ကျွန်တော်တို့ နမူနာအားဖြင့် အရိုင်းတစ်တန်ရဲ့ တန်ဖိုးနဲ့ ကျွန်တော်တို့ သန့်စင်ပြီးတန်ဖိုးကို နှိုင်းယှဉ်မယ်ဆိုရင် ကျောက်မီးသွေး တစ်တန်ရဲ့ တန်ဖိုးဟာ ကျွန်တော်တို့ (၄၀၀၀၀) ဖြစ်ပါတယ်။ ကျင်းဝတန်ဖိုး (၄၀၀၀၀) ဖြစ်ပါတယ်။ အဲဒီတော့ အခြားစရိတ်များ ပေါင်းရင် တစ်တန် (၅၀၀၀၀) ဖြစ်ပါမယ်။ ကျောက်မီးသွေး (၁.၈)တန်ကို သန့်စင်လိုက်ရင် ကုတ်တစ်တန် ရပါတယ်။ ကုတ်မီးသွေး တစ်တန်ရပါတယ်။ အဲဒီ ကုတ် တစ်တန်ရဲ့ တန်ဖိုးဟာ (၅၅၀၀၀၀)ဖြစ်ပါတယ်။ အဲဒီတော့ ထုတ်လုပ်မှုစရိတ် (၁၅၀၀၀၀)နဲ့ ပေါင်းလိုက်မယ်ဆိုရင် ကျွန်တော်တို့ ကျောက်မီးသွေးအရိုင်းရဲ့ (၂၅၀၀၀၀) ရင်းရင် ကျွန်တော်တို့ (၅၅၀၀၀၀) ဖြစ်လာမှာ ဖြစ်ပါတယ်။ ဒါကြောင့်မို့ ကျွန်တော်တို့ နှစ်ဆမက တန်ဖိုး တိုးတက်သွားပါတယ်။ ဒါကြောင့်မို့လို့ သန့်စင်စက်ရုံတွေကို ဒေသခံတွေရဲ့ အလုပ်အကိုင် အခွင့်အလမ်း တွေလည်း ပိုမိုတိုး တက်လာအောင် သန့်စင်စက်ရုံတွေကို တည်ဆောက်ဖို့ လိုအပ်လာမှာ ဖြစ်ပါတယ်။ အဲဒီတော့ စတုတ္ထ အကြံပြု တင်ပြချင်တာကတော့ အပိုဒ် ၁၁(င)နဲ့ ပတ်သက် လို့ ဖြစ်ပါတယ်။ စောစောက ကျွန်တော်တို့ ဆွေးနွေးသွားပြီးဖြစ်ပါတယ်။ ကျွန်တော်တို့ အသေးစား သတ္တုတူးဖော်ရေးလုပ်ငန်းတွေကိုလည်း ကျွန်တော် တို့ အားပေးရမှာဖြစ်ပါတယ်။ ဒါတွေ အားမပေးဘဲနဲ့ ကျွန်တော်တို့ မျက်ကွယ်ပြုထားမယ်ဆိုရင် ကျွန်တော်တို့ ခိုးတူးတဲ့ ပြဿနာတွေ လာပါလိမ့်မယ် ခိုးတူးတာနဲ့အတူ မသမာမှုတွေလည်း ပေါ်ပေါက်လာမှာ ဖြစ်ပါတယ်။ ဒါကြောင့် မို့လို့ ဒီချိန်ကျမှဆိုရင် ဖြေရှင်းရခက်မှာ ဖြစ်ပါတယ်။ ကျွန်တော်တို့ အသေးစားသတ္တုတူးဖော်ရေး လုပ်ငန်းတွေကိုလည်း အားပေးရမှာ ဖြစ်ပါတယ်။ ကျွန်တော်တို့ နောက်တစ်ချက်ကတော့ သဘာဝပတ်ဝန်းကျင် ထိန်းသိမ်းရေးနဲ့ ပတ်သက်တဲ့ ကိစ္စလေးတစ်ခု နည်းနည်းပြောချင်ပါတယ်။ ကျွန်တော်တို့ဟာ သဘာဝပတ်ဝန်းကျင်ကိုလည်း ထိန်းသိမ်းရမှာ ဖြစ်ပါတယ်။ သို့ သော်လည်းပဲ ကျွန်တော်တို့ဟာ သတ္တု ကလည်း မဖြစ်မနေ ထုတ်ရမှာ ဖြစ်ပါတယ်။ ဘာကြောင့်လဲဆိုရင် နိုင်ငံတစ်ခုရဲ့ ကျွန်တော်တို့ ဒါ စီးပွားရေးအတွက် အဓိက ကျတဲ့ သတ္တု လုပ်ငန်းကို သတ္တု ထုတ်တဲ့နေရာမှာ သဘာဝပတ်ဝန်းကျင် ထိန်းသိမ်းမှုကိုတော့ ကျွန်တော်တို့လည်း ပူးပေါင်းဆောင်ရွက်ဖို့ လိုအပ်မယ်ဆိုတာ အကြံပြု တင်ပြလိုပါတယ်။ ကျွန်တော် ပဉ္စမအချက်အနေနဲ့ ဆွေးနွေးချင်တာကတော့ အပိုဒ် ၁၁(ည)နဲ့ ပတ်သက်ပါတယ်။ ဒါလည်း ကျွန်တော်တို့ ရှေ့က ဆွေးနွေးသွားပါတယ်။ ကျွန်တော်တို့ သတ္တုတွင်းဝန်ကြီးဌာနက ခွင့်ပြုပါလျက်နဲ့ ကျွန်တော်တို့ သဘာဝပတ်ဝန်းကျင်နဲ့ သစ်တောရေးရာဝန်ကြီးဌာနက အရေးယူတဲ့ ကိစ္စတွေပါ။ ဒါဟာ ပေါင်းစပ်ညှိနှိုင်းမှုမရှိတာကို ပြတာဖြစ်ပါတယ်။ အဲဒီတော့ တစ်ခါတစ်ရံမှာ ကျွန်တော်တို့ ကြားသိရတာကတော့ သတ္တုတွင်းဝန်ကြီးဌာနက ခွင့်ပြု တယ်။ ခွင့်ပြုကြောင်းကို သစ်တောဌာနကို စာထုတ် မပေးဘူးပြောပါတယ်။ စာထုတ် မပေးဘူး။ အဲဒီတော့ သစ်တော ရေးရာဝန်ကြီးဌာနကလည်း သတ္တုတွင်းဝန်ကြီးဌာနက စာမလာရင် ဒီကိစ္စကို ခွင့်မပြုနိုင်ဘူး ဆိုတဲ့ကိစ္စမျိုးတွေ ပေါ်ပေါက်ခဲ့တယ်လို့ သိရပါတယ်။ ဒီကိစ္စမျိုးမှာလည်း ဒါဟာ ကျွန်တော်တို့ လုပ်ငန်းအောင်မြင်မှုအတွက် ပေါင်းစပ်ညှိနှိုင်းမှု မရှိဘူးဆိုတာကို ဖော်ပြခဲ့တာဖြစ်ပါတယ်။ ကျွန်တော် နောက်ဆုံး ဆွေးနွေးချင်တဲ့အချက်ကတော့ ကျွန်တော်တို့ အစီရင် ခံစာရဲ့ အပိုဒ် ၄(က)နဲ့ ၁၂(ခ)နဲ့ ပတ်သက်လို့ဖြစ်ပါတယ်။ အဲဒီမှာ ဖော်ပြထားတာကတော့ တိုင်းဒေသကြီး နဲ့ ပြည်နယ်အသီးသီးရှိ မြေပေါ်မြေအောက် သယံဇာတများ ကို တိုးတက်ရှာဖွေပြီး နိုင်ငံတော်နှင့် ဒေသခံပြည်သူများ၏ စီးပွားရေး၊ လူမှုရေး၊ ကျန်းမာရေး၊ ပညာပေးရေးဖွံ့ဖြိုး တိုးတက်စေ ရမည်ဆိုတဲ့ အချက်ဖြစ်ပါတယ်။ နောက်တစ်ခါ ကျွန်တော်တို့ ၁၂(ခ) မှာ ပါတဲ့ ဒေသဖွံ့ဖြိုးရေး၊ ပြည်သူ့အကျိုးစီးပွားအတွက် ဦးစားပေးလုပ်ဆောင်ဖို့ ဆိုတဲ့ ဒါလေးနဲ့ ပတ်သက်လို့ နည်းနည်း ရှင်းလင်းချင်ပါတယ်။ ကျွန်တော်တို့ ဒါ ကလေးဒေသမှာ ဓာတ်သတ္တု ဖြစ်တဲ့ ကျောက်မီးသွေး၊ ထုံးကျောက်နဲ့ ခရိုမိုက်အပြင် သယံဇာတတစ်ခုဖြစ်တဲ့ ရေနံစိမ်းလည်း အများအပြား ထွက်ပါတယ်။ အဲဒီတော့ ကျွန်တော့်အနေနဲ့ ကလေးဒေသမှာဖြစ်တဲ့ ရေနံစိမ်းနဲ့ ပတ်သက်တဲ့ ကိစ္စကို တင်ပြဖို့ ကျွန်တော် ပြင်ဆင်ထားပါတယ်။ သို့သော်လည်းပဲ ဒါ အတိုချုပ်ပဲ ကျွန်တော် ပြောပါမယ်။ ကျွန်တော် အတိုချုပ် ပြောရ ရင်တော့ ကျွန်တော်တို့ ဒေသခံဆိုတဲ့အတိုင်း ကျွန်တော်တို့ ဒေသကလူတွေဟာ အလူးအလဲ ခံနေ ရပါတယ်။ ကျွန်တော်တို့ မိုးကျရွှေကိုယ်များသာ စံစားနေကြ ရတဲ့ အခြေအနေ ဖြစ်ပါတယ်။ ဒါကိုလည်း ကျွန်တော်တို့ရဲ့ ကော်မတီအနေနဲ့ ကျွန်တော်တို့ဒေသကို ရောက်ရှိအောင်လာပြီး သေသေချာချာ လေ့လာဆန်းစစ်ပြီး လွှတ်တော်ကို တင်ပြသင့်တယ်လို့ ထင်ပါတယ်။ စောစောက ကျွန်တော်တို့ အစီရင်ခံစာရဲ့ အပိုဒ် ၄(က) ၁၂(ခ)မှာပါတဲ့ ဒေသဖွံ့ဖြိုးရေး၊ ပြည်သူ့အကျိုးစီးပွား အတွက် ဦးစားပေးလုပ်ဆောင်ဖို့ဆိုတဲ့ အခန်းကဏ္ဍလေးနဲ့ ဆက်စပ်ပြီး တင်ပြတာဖြစ်ပါတယ်။ ကျွန်တော့်အနေနဲ့ နိဂုံးချုပ်အနေနဲ့ ပြောလိုတာကတော့ ကော်မတီရဲ့ လုပ်ပိုင်ခွင့်တွေကို ကျွန်တော်တို့ ဖော်ပြထားပါတယ်။ အဲဒီလုပ်ပိုင်ခွင့်တွေကို ကြည့်မယ်ဆိုရင် ကျွန်တော်တို့ ကော်မတီအနေနဲ့ လွှတ်တော်ရဲ့ အားကို ယူရမှာဖြစ်ပါတယ်။ လွှတ်တော်ဥက္ကဋ္ဌကြီးနဲ့ လွှတ်တော်ရဲ့ အား မပါဘဲ ကျွန်တော်တို့အနေနဲ့ ဒီကော်မတီဟာ ကျွန်တော်တို့ အားမရှိပါဘူး။ ဒါကြောင့်မို့ ကျွန်တော်တို့အနေနဲ့ လွှတ်တော်ဥက္ကဋ္ဌကြီးကို ပန်ကြားလိုတာကတော့ ဒီကော်မတီရဲ့ဆောင်ရွက်ချက်တွေကို ကျွန်တော်တို့ သေသေချာချာ လေ့လာပြီး ဒီကော်မတီရဲ့ လုပ်ငန်း အောင်မြင်အောင် ဝိုင်းဝန်းပူးပေါင်းဆောင်ရွက်ပေးကြပါလို့ မေတ္တာရပ်ခံပန်ကြားရင်း နိဂုံးချုပ် ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ် (၂)မှ ဦးဝင်းမောင် ဆွေးနွေးနိုင်ပါပြီ</speech>
<speech><mp id="98">ဦးဝင်းမောင်၊ မန္တလေးတိုင်းဒေသကြီး မဲဆန္ဒနယ်အမှတ်၂)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးခင်ဗျား ။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော် သတ္တုနှင့်သယံဇာတရေးရာ ကော်မတီက တင်သွင်းတဲ့ အစီရင်ခံစာကို ဆွေးနွေး သွားမှာ ဖြစ်ပါတယ်။ ဒီကော်မတီရဲ့ ဥက္ကဋ္ဌဖြစ်တဲ့ ဦးနေဝင်းထွန်း နဲ့ အတွင်းရေးမှူးဖြစ်တဲ့ ဦးသန်းဆွေ တို့က အစီရင်ခံစာကို တင်သွင်းပြီးတော့ ဖတ်ကြားခဲ့ပါတယ်။ သူတို့ ဖတ်ကြားချက် အရ ကျွန်တော်တို့ ကြားခဲ့ရတာ ၊ သိခဲ့ရတာရယ်၊ နောက်အစီရင်ခံစာများကို ဖြန့်ဝေထားတဲ့ အလျှောက် အဲဒီအစီရင်ခံစာမှာ လေ့လာ၍ သိရှိရတာကြောင့် ဒီ ကော်မတီဟာ မိမိတို့ရဲ့ကွင်းဆင်းသုတေသနပြုချက်၊ တွေ့ရှိချက် တွေကို ဓာတ်ပုံမှတ်တမ်းတွေနဲ့၊ မြေပုံမှတ်တမ်းတွေနဲ့၊ စာရင်းဇယားမှတ်တမ်းတွေနဲ့ ပြည့်ပြည့်စုံစုံ ဖော်ပြထားတာကြောင့် ကျွန်တော်တို့လို အဲဒီဒေသ များကို မရောက်ဘူးတဲ့သူများအတွက် များစွာ ဗဟုသုတရရှိကြောင်း တင်ပြပါရစေ။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဒီအစီရင်ခံ စာမှာ ပါရှိတဲ့ ကော်မတီရဲ့ ရည်ရွယ်ချက်နဲ့ လုပ်ငန်းတာဝန်များကို ကျွန်တော် ဆွေးနွေး အကြံပြု လိုပါတယ်။ ရည်ရွယ်ချက်အနေနဲ့က သတ္တုတွင် သယံဇာတလုပ်ငန်းများနှင့် စပ်လျဉ်းသည့် ဗဟုသုတ နည်းပညာများကို ပြည် သူများ နားလည်သဘောပေါက်အောင် ပညာပေးလိုက်နာဆောင်ရွက်စေပြီး နိုင်ငံတော်နှင့် ပြည်သူအကျိုးစီးပွား ဖွံ့ဖြိုးတိုးတက်ရေးအတွက် အကောင်အထည်ဖော် ဆောင်ရွက်ရန်လို့ ဖော်ပြထားပါတယ်။ ဒါဟာ ကော်မတီရဲ့ ရည်ရွယ်ချက် ဖြစ်ပါတယ်။ ဒါကြောင့် ကော်မတီအနေနဲ့က သယံဇာတနဲ့ ပတ်သက်တဲ့လုန်းတွေ၊ ဗဟုသုတတွေ၊ နည်းပညာတွေကို ပြည်သူများ နားလည်သဘောပေါက်အောင် ပညာပေးဖို့ အစီအစဉ် ရှိတယ်လို့ ကျွန်တော်တို့ နားလည်ရပါတယ်။ ဒါဟာ အလွန်ရေးကြီးပါတယ်။ လုပ်ငန်းတစ်ခု လုပ်မယ်ဆိုရင် အဲဒီလုပ်မယ့် ပုဂ္ဂိုလ်တွေဟာ ဒီ လုပ်ငန်းနဲ့ပတ်သက်ပြီးတော့ နည်းပညာတွေ သိရှိဖို့လိုပါတယ်။ ဒီ နည်းပညာတွေနဲ့ ပတ်သက်လို့လည်းပဲ ဗဟုသုတများ ပွားများဖို့ လိုအပ် ပါတယ်။ အဲဒါကို နိုင်ငံတော်နဲ့ ပြည်သူတွေရဲ့ အကျိုးစီးပွား ဖွံ့ဖြိုးတိုးတက်ရေးအတွက် ရည်ရွယ်ပြီးတော့မှ ကော်မတီက ရည်ရွယ်ချက်ထားရှိတာကို ကျွန်တော်တို့ များစွာ အားရ နှစ်ထောင်း ဖြစ်မိပါတယ်။ လုပ်ငန်းတာဝန်များကို ကျွန်တော် ဆက်လက်ပြီးတော့ ဆွေးနွေးပါမယ်။ ဒီ အစီရင်ခံစာမှာ လုပ်ငန်းတာဝန် (၁၁)ချက် ပါရှိပါတယ်။ ကျွန်တော် (၃)ချက်ပဲ ကန့်သတ်ပြီးတော့ ဆွေးနွေးပါရစေ။ တိုင်းဒေသကြီး/ပြည်နယ်အသီးသီးရှိ သဘာဝသတ္တု သိုက်များရှိရာသို့ သွားရောက်ပြီးတော့ ပြည်သူလူထုနှင့် လုပ်ငန်းရှင်များအား သတ္တု သယံဇာတရေးရာ ဗဟုသုတများ မျှဝေပေးခြင်း၊ လုပ်ထုံးလုပ်နည်းများ လမ်းညွှန်ပြသပေးခြင်း၊ နည်းပညာ ငွေကြေး အရင်းအနှီး ဈေးကွက်စီးပွားရေးမှအစ အခက်အခဲများကို ကူညီဆောင်ရွက်ပေးခြင်း၊ ကော်မတီမှ ကူညီရန် အခက်အခဲရှိပါက လွှတ်တော်ဥက္ကဋ္ဌ ထံ အစီရင်ခံ စာပြုစု တင်ပြရမည်လို့ လုပ်ငန်း တာဝန်တစ်ရပ် ပါရှိပါတယ်။ ဒါ သူတို့ တကယ်လက်တွေ့ လုပ်ဆောင်မယ့် လုပ်ငန်းရပ်များကို ဖော်ပြထားခြင်းလို့ ကျွန်တော်တို့ နားလည်ပါတယ်။ ဒါကြောင့် သူတို့ ကိုယ်တိုင် ကွင်းဆင်း၊ သူတို့ကိုယ်တိုင် နေရာအနှံ့ သွား၊ သတ္တု သဘာဝ သိုက်တွေကို ရှာဖွေတွေ့ရှိပြီးတော့မှ အဲဒါကိုလုပ်မယ့် ကျွန်တော်တို့ လုပ်ငန်းရှင်တွေ၊ လုပ်မယ့် ပြည်သူတွေ၊ တိုင်းရင်းသားတွေကို သူတို့က လမ်းညွှန်ပြသပေးပါမယ်။ နောက်ဆုံးကျတော့ သူတို့ ဈေးကွက်စီးပွားရေးကအစ အဆင်ပြေအောင်လို့ ဟိုဘက်က အဝင်ကူညီ၊ သူတို့ တားသမျှ လုပ်ပေးလို့၊ လို အပ်ရင်လည်းပဲ လွှတ်တော်ဥက္ကဋ္ဌ ထံ တင်ပြအစီရင်ခံစာ တင်မယ်လို့ကိုပဲ သူတို့က ဖော်ပြထားတဲ့အတွက် ကျွန်တော်တို့ တိုင်းရင်းသားတွေ ကျွန်တော် တို့ ပြည်သူတွေ အတွက် အလွန်အားရ နှစ်ထောင်းဖွယ်ကောင်းတဲ့ တာဝန်တစ်ရပ်၊ လုပ်ငန်းတစ်ရပ်ပါ။ နောက်တစ်ချက်ကတော့ တိုင်းဒေသကြီး ပြည်နယ်များမှာ ပေါများကြွယ်ဝစွာ ဖြစ်ထွန်းလျက်ရှိတဲ့ သတ္တုသယံဇာတများကို ဥပဒေနဲ့အညီ ထုတ်လုပ်ကာ ကျေးလက်ဒေသ ပြည်သူများ၏ ဆင်းရဲနွမ်းပါးမှု လျော့ကျစေ၍ လက်နက်ကိုင်ပဋိပက္ခများ၊ ဘိန်းစိုက်ပျိုးမှုများ တစ်စတစ်စ ချုပ်ငြိမ်းပပျောက်သွားစေရမည်ဆိုတဲ့ အချက်လည်းပဲ ပါ ပါတယ်။ ဒါဟာ သူတို့ ဒီလုပ်ငန်းတာဝန်ကို ဆောင်ရွက်တဲ့အတွက် ဒီလိုအကျိုးကျေးဇူးတွေ ဖြစ်ထွန်းလာမယ် ဆိုတာကို ဖော်ပြထားခြင်းလို့ ကျွန်တော်တို့ နားလည်ရပါတယ်။ အဲဒီတော့ သတ္တုသယံဇာတတွေကို ဥပဒေနဲ့အညီ ထုတ်လုပ်မယ်ဆိုရင် ကျွန်တော်တို့ ကျေးလက်ဒေသ ပြည်သူတွေဟာ အထူးသဖြင့် ပြည်နယ်တွေမှာ ဆင်းရဲနွမ်းပါးမှု လျော့ကျလာဖို့ များစွာ အခွင့်အလမ်းရှိပါတယ်။ အလားတူပဲ လက်နက်ကိုင်ပဋိပက္ခမှုတွေလည်းပဲ တဖြည်းဖြည်းနဲ့ လျော့ပါးလာပြီးတော့ နောက်ဆုံးတော့ ချုပ်ငြိမ်း သွားမယ့်အဆင့်ထိ ကျွန်တော်တို့ မျှော်လင့် ပါတယ်။ နောက် ဘိန်းစိုက်ပျိုးလုပ်ငန်းတွေ လုပ်တဲ့ပုဂ္ဂိုလ်များလည်း ရှိပါတယ်။ အဲဒါဟာ ဘိန်း စိုက်ပျိုးထုတ်လုပ်တဲ့နေရာမှာ သယံဇာတ သတ္တုတွေ တူးဖော်ပေးခြင်းအားဖြင့် တစ်နည်း ပြောရ မယ်ဆိုရင် ဘိန်းစိုက်ပြီးအသက်မွေးဝမ်းကျောင်း ပြု တဲ့သူတွေကို ဘိန်းမစိုက် နဲ့တော့၊ မင်းတို့ တစ်တွေ သယံဇာတလုပ်ကြလို့ ပြောပေးခြင်းအား ဖြင့် လမ်းပြပေးခြင်းအားဖြင့်လည်းပဲ သူတို့ တစ်တွေဟာ တစ်စ တစ်စနဲ့ သမ္မာအာဇီဝကျစွာ အသက်မွေးပြီးတော့မှ စီးပွားရေးတွေ တိုးတက် ဖွံ့ဖြိုးလာမယ်ဆိုတာကို ကျွန်တော်တို့ မျှော်လင့်ပါတယ်။ နောက်တစ်ချက်ကတော့၊ လုပ်ငန်းတာဝန်တစ်ရပ်ကတော့ ကော်မတီသည် သတ္တု တူးဖော်ထုတ်လုပ်နေသူများ၏ ရပိုင်ခွင့်၊ လုပ်ပိုင်ခွင့်များကို ဥပဒေနှင့်အညီ ဖော်ဆောင် ညှိနှိုင်း ပေးမည်ဖြစ်ပြီး၊ နစ်နာဆုံးရှုံးမှုများရှိပါက တင်ပြချက်အပေါ်မူတည်၍ သက်ဆိုင်ရာပြည်ထောင်စုဝန်ကြီးဌာနများနှင့် ဆက်သွယ်ကာ ညှိနှိုင်းဆွေးနွေးခြင်း၊ ကြားနာခြင်းများ ပြုလုပ်ပြီး နိုင်ငံတော်အကျိုး၊ ပြည်သူ့အကျိုးများ ထိခိုက်မှုမရှိအောင် ဥပဒေနှင့် အညီ ဖော်ဆောင်မည်။ တွေ့ရှိချက်ကို လွှတ်တော်ဥက္ကဋ္ဌကထံ အချိန်နှင့် တစ်ပြေးညီ တင်ပြရမည် ဆိုတဲ့အချက် လည်းပဲ ပါ ပါတယ်။ အဲဒီတော့ သူတို့က လုပ်ငန်းကို ကူညီလုပ်ပေးမယ်။ လမ်းညွှန်ပြပေးမယ်။ လိုအပ်သော ပညာရှင်များ နဲ့လည်းပဲ သူတို့က လေ့လာပြီးတော့မှ အကြံဉာဏ် ပေးမယ်။ အဲဒီ အထဲမှာမှ အခက်အခဲရှိရင် သက်ဆိုင်ရာ ပြည်ထောင်စုဝန်ကြီးဌာနများနဲ့လည်းပဲ ဆက်သွယ် ပြီးတော့ ကူညီဆောင်ရွက်ပေးမှာမို့လို့ ကျွန်တော်တို့ ဒီ သတ္တုနှင့် သယံဇာတရေးရာ ကော်မတီရဲ့ စေတနာကို များစွာ ကျေးဇူးတင်ရှိပါတယ်။ ကျွန်တော့်အနေနဲ့ ဆွေးနွေးလိုတဲ့ နောက်တစ်ချက်ကတော့ ဥက္ကဋ္ဌဖြစ်တဲ့ ဦးနေဝင်းထွန်း ဟာ သူကိုယ်တိုင်က သတ္တုနှင့် သယံဇာတကို တူးဖော်ရေးလုပ်ငန်းကို လက်တွေ့ လုပ်နေတဲ့ပုဂ္ဂိုလ် ဖြစ်ပါတယ်။ ကျွန်တော်တို့ သိသလောက်ဆိုရင်တော့ အောက် ခြေက စပြီးတော့မှ လုပ်လာခဲ့တာဟာ ဒီနေ့အဆင် ထိအောင် သူရောက်ရှိပြီးတော့မှ တစ်ဆင့်ထက် တစ်ဆင့် မြင့် တက်လာတာလို့ ကျွန်တော်တို့ သူနဲ့ ရင်းရင်းနှီးနှီး တွေ့ရတဲ့အခါ သိရှိရပါတယ်။ ဒါကြောင့်မို့လို့ အခုတင်သွင်း ဖတ်ကြားတဲ့ စာတမ်းအရရော၊ ဟိုးအရင်က ဦးနေဝင်းထွန်း တင်သွင်း ဖတ်ကြားခဲ့တဲ့ စာတမ်းတွေအရရော ဦးနေဝင်းထွန်း ဟာ သတ္တု သယံ ဇာတများ တူးဖော်ခဲ့တာကို သိရှိ ရပါတယ်။ ကိုယ်တိုင်လည်းပဲ အောက် ခြေအထိ ဆင်းလုပ်ပြီးတော့ ဒီလုပ်ငန်းကျွမ်းကျင်မှု သူကိုယ်တိုင်ရှိသလိုပဲ၊ သူကိုယ်တိုင် အဆင့်ဆင့် တိုးတက်လာသလိုပဲ ကျွန်တော်တို့ရဲ့ ပြည်သူတွေကို တိုးတက်လာ စေချင်တဲ့ စေတနာနဲ့ ဒီစာတမ်းကို သူတို့ ကော်မတီကနေပြီးတော့ ရေးသားပြုစုခြင်းလို့ ကျွန်တော်တို့ မှတ်ယူပါတယ်။ မြန်မာနိုင်ငံအနှံ့မှာ သတ္တု တူးဖော် နေကြပါတယ်။ အဲဒီလို သတ္တုတူးဖော်လိုတဲ့လူတွေကိုလည်းပဲ ဒီ ကော်မတီအနေနဲ့ လက်တွဲပြီးတော့ ခေါ်ယူမယ်။ လုပ်ငန်းတွေကိုလည်း ပဲ လက်တွေ့ သင်ပြပေးမယ်။ လိုအပ်ရင် အရင်းအနှီးများ ၊ ထုတ်ပေးသည်အထိ သူတို့မှာ အစီအစဉ် ရှိနေပါတယ်။ ဒါကြောင့်မို့ ပြည်နယ်အသီးသီးက တိုင်းရင်းသားများ၊ ဒေသမှာရှိတဲ့ သယံဇာတများ ဖော်ထုတ်ပြီးတော့ စီးပွားရေး လုပ်နိုင်ဖို့ရာ အတွက် အားပေးမယ့်ကော်မတီလည်း ဖြစ်ပါတယ်။ ဒါကြောင့်မို့ တိုင်းရင်းသား ပြည်သူများ ဆင်းရဲနွမ်းပါးမှုလျော့ကျပြီးတော့မှ သူတို့အတွက်၊ တိုးတက် ဖို့ရာအတွက်၊ အဆင့်မြင့်ဖို့ ရာ အတွက်လည်းပဲ အထောက်အကူများစွာ ပြုစေတဲ့ အစီရင်ခံစာလို့ ကျွန်တော်တို့ မှတ်ယူပါတယ်။ လေးစားအပ်ပါသော အမျိုးသား လွှတ်တော်ဥက္ကဋ္ဌကြီး ခင်ဗျား။ ပြည်ထောင်စု လွှတ်တော် နာယက ကြီးဖြစ်တဲ့ အမျိုးသားလွှတ်တော်ဥက္ကဋ္ဌကြီးနဲ့ ဂျပန်-မြန်မာ ချစ်ကြည်ရေး ခရီးစဉ် ကျွန်တော်တို့ ၂၀၁၂ ခုနှစ်၊ မေလ ၅ ရက် က ၁၁ ရက်အထိ ဂျပန်နိုင်ငံကို သွားရောက် တဲ့အခါမှာ အမျိုးသားလွှတ်တော် ဒုတိယဥက္ကဋ္ဌ ဦးမြညိမ်း၊ နောက် ဒေါက်တာခင်ရွှေ၊ နောက် ဦးနေဝင်းထွန်း နဲ့ ကျွန်တော်တို့ လိုက်ပါခွင် ရခဲ့ပါတယ်။ အဲဒီတုန်းက ဂျပန်နိုင်ငံမှာ စီးပွားရေး သမားများနဲ့ တွေ့ဆုံပြီးတော့ ဆွေးနွေးခဲ့တဲ့အခါမှာ ဒေါက်တာခင်ရွှေ ရော ဦးနေဝင်းထွန်း တို့ဟာ ဂျပန်နိုင်ငံက လုပ်ငန်းရှင်တွေနဲ့ ညှိကြတယ်၊ နှိုင်းကြတယ်၊ ဆွေးနွေးကြတယ်။ အဲဒီနိုင်ငံက လုပ်ငန်းရှင်တွေက မြန် မာနိုင်ငံကို လာရောက်ချင်ကြတယ်။ မန်မာနိုင်ငံမှာ သယံဇာတ ပေါကြွယ်ဝတာကို သူတို့က သိနေတော့ မြန်မာနိုင်ငံမှာ ရှိနေတဲ့ ကျောက်မီးသွေးလို၊ ခဲလို၊ ခနောက်စိမ်းလို၊ ရွှေ၊ သွပ်၊ ကြေးနီ အစရှိတဲ့ ကျောက်မျက်တွေလို၊ သတ္တု တွေ လို ဒီလိုပစ္စည်း တွေကို သူတို့ တူးဖော်ပြီးတော့ လုပ်ချင်ကြပါတယ်။ မြန်မာနိုင်ငံနဲ့ ပူးပေါင်းပြီးတော့မှ အကျိုးတူ လုပ်ချင်လှပါတယ်လို့ ကမ်းလှမ်းလာကြတာကို ကျွန်တော်တို့ သိရှိခဲ့ပါတယ်။ ဒါကြောင့် အဲဒီလို မြန်မာနိုင်ငံနဲ့ ပြည်ပနိုင်ငံများက သတ္တုနဲ့သယံဇာတ ဒီလို ပူးပေါင်း လက်တွဲပြီး လုပ်ပြီဆိုရင်လည်းပဲ ကျွန်တော်တို့ သတ္တု နဲ့ သယံဇာတရေးရာကော်မတီကနေပြီး တော့မှ ပါဝင်ပြီးတော့၊ ကူညီပြီးတော့ ဆောင်ရွက်ပေးနိုင်မှာဖြစ်ကြောင်းလည်းပဲ ကျွန်တော်တို့ မျှော်လင့်ပါတယ်။ အဲဒီ သတ္တုနဲ့ သယံဇာတရေးရာကော်မတီရဲ့ အစီရင်ခံစာအရ ကော်မတီဟာ မွန်ပြည်နယ်၊ ရှမ်းပြည်နယ်၊ ကရင်ပြည်နယ်၊ တနင်္သာရီတိုင်း အစရှိတဲ့ ပြည်နယ်တွေ၊ တိုင်းတွေကို သူတို့ ကွင်းဆင်းပြီးတော့မှ လေ့လာခဲ့ကြတယ်။ အဲဒီလို လေ့လာရေး၊ ကွင်းဆင်းရေးခရီးစဉ်ကြောင့် အဲဒီ ပြည်နယ်တွေမှာ၊ အဲဒီတိုင်းတွေမှာရှိတဲ့ ခဲ၊ ခနောက်စိမ်း၊ ကျောက်မီးသွေး၊ ရွှေ၊ သွပ်၊ ကြေးနီ၊ မဂ္ဂနီးစ်၊ ခဲမဖြူ၊ အဖြိုက်နက် စသည်ဖြင့် သယံဇာတတွေ ထွက်ရှိတာကို သိရှိခဲ့ရပါတယ်။ ဒီလိုကွင်းဆင်းပြီးတော့ လေ့လာတာဟာလည်းပဲ ကော်မတီရဲ့ ပထမ ခြေလှမ်းလို့ ကျွန်တော်တို့ မှတ်ယူပါတယ်။ ဦးနေဝင်းထွန်း ကိုယ်တိုင်က သတ္တုတူးဖော်ရေးလုပ်ငန်း လုပ်တဲ့လုပ်ငန်းရှင် တစ်ယောက် ဖစ်သလိုပဲ ဒီကော်မတီရဲ့ ဥက္ကဋ္ဌ လည်းဖြစ်တာကြောင့် ကျွန်တော့်အနေနဲ့ တိုက်တွန်း အကြံပြုလိုတာကတော့ သယံဇာတနဲ့ပတ်သက်တဲ့၊ သတ္တုနဲ့ပတ်သက်တဲ့ ကျွမ်းကျင်တဲ့ ဘူမိဗေဒပညာရှင်များကိုလည်းပဲ တွေ့ကြုံပြီးတော့မှ၊ တွေ့ဆုံပြီးတော့မှ ညှိနှိုင်းပြီးတော့ သတ္တု များ ထွက်ရှိနိုင်မှု အခြေအနေကို သုတေသန ဆက်လက်ပြီးတော့ ပြု ကြပါလို့ တိုက်တွန်းလိုပါတယ်။ နောက် တိုင်းနဲ့ပြည်နယ်များမှာ တိုင်းရင်းသားများ သယံဇာတတူးဖော်ရေးလုပ်ငန်းများ ကုန်ချောထုတ်လုပ်ရေးလုပ်ငန်းများ ဆောင်ရွက်နိုင်အောင်လည်းပဲ ကူညီ ဆောင်ရွက်ပေးကြပါ။ တိုင်းရင်းသားများ စီးပွားရေး၊ လူမှုရေးအဖက်ဖက်က ဖွံ့ဖြိုးတိုးတက်အောင် သတ္တုနဲ့ သယံဇာတ ရေးရာကော်မတီက အကောင်အထည်ဖော် ဆောင်ရွက်ပေးကြပါလို့ ကျွန်တော် တိုက်တွန်းအပ် ပါတယ်။ တိုင်းနဲ့ပြည်နယ် (၁၄)ခုအနက် (၁၃)ခုမှာ သယံဇာတ အမျိုးပေါင်း (၄၀)ကျော် ထွက်ရှိ တယ်လို့ သိရှိရပါတယ်။ နိုင်ငံခြားက နည်းပညာ၊ အရင်းအနှီးများ ရရှိအောင် နိုင်ငံခြားပညာရှင် များနဲ့ ဆက်စပ်ပြီးတော့ အသေးစားလုပ်ငန်းများ လုပ်ဖို့ရှိပါတယ်။ အသေးစားလုပ်ငန်းများမှ တစ်ဆင့် အလတ်စားလုပ်ငန်းများ၊ အလတ်စား လုပ်ငန်းများမှတစ်ဆင့် အကြီးစားလုပ်ငန်းများ ထိအောင် အဆင့်ဆင့်တိုးမြှင့်ပြီးတော့ လုပ်ဆောင်ဖို့ရာအတွက် သတ္တုနှင်. သယံဇာတရေးရာကော်မတီက တိုင်းရင်းသားပြည်သူများကို စည်းရုံးဦးဆောင်ပေးကြပါလို့ တိုက်တွန်းရင်းနဲ့ နိဂုံးချုပ် ပါတယ်။ ကျေးဇူး အထူးတင်ရှိပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဦးအောင်ချိုဦး ဆွေးနွေးနိုင်ပါပြီ</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတို၁၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များခင်ဗျား။ မင်္ဂလာပါလို့ နှု တ်ခွန်းဆက်သဂါရဝပြု ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးအောင်ချိုဦး ဖြစ်ပါတယ်။ ကျွန်တော့်အနေနဲ့ အမျိုးသားလွှတ်တော်မှာ အမျိုးသားလွှတ်တော် သတ္တုနှင့် သယံဇာတရေးရာကော်မတီက တင်သွင်းခဲ့တဲ့ အစီရင်ခံစာအပေါ် ထောက်ခံအကြံပြု ဆွေးနွေးသွားပါမယ် ခင်ဗျား။ ဥက္ကဋ္ဌကြီး ခင်ဗျား။ အချိန်ကို ငဲ့ညှာသောအားဖြင့် ဖတ်ကြားခွင့်ပြုပါရန်နှင့် အင်္ဂလိပ်လို သုံးနှုန်း ခွင့်ပြုပါရန်အတွက် တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ နိုင်ငံတော် ဖွဲ့စည်းပုံအခြေခံဥပ ဒေ ပုဒ်မ ၃၇(က)နဲ့(ခ)မှာ နိုင်ငံတော်သည် (က) နိုင်ငံတော်ရှိ မြေအားလုံး မြေပေါ်မြေအောက်၊ ရေပေါ်၊ ရေအောက်နှင့် မြေ ထုအတွင်းရှိ သယံဇာတပစ္စည်းအားလုံး၏ ပင်ရင်း ပိုင်ရှင်ဖြစ်သည်။ (ခ) နိုင်ငံပိုင် သယံဇာတပစ္စည်းများအား စီးပွား ရေးအင်အားစုများက ထုတ်ယူ သုံးစွဲခြင်းကို ကွပ်ကဲကြီးကြပ်နိုင်ရန် လိုအပ်သည့်ဥပဒေများ ပြဋ္ဌာန်းရမည် လို့ ပြဋ္ဌာန်းထား ပါတယ်။ ဒါကြောင့် ယခု သတ္တုနှင့်သယံဇာတကော်မတီမှ တင်သွင်းတဲ့ အစီရင်ခံစာကို အထက်ပါ ဥပဒေပုဒ်မများအရ ဆွေးနွေးသွားမှာဖြစ်ပါတယ် ခင်ဗျား။ ဥက္ကဋ္ဌကြီးခင်ဗျား။ သတ္တုဆိုတဲ့နေ ရာမှာ မြေထုမှ တူးဖော်၍သော်လည်းကောင်း၊ အခြားနည်းဖြင့်သော်လည်းကောင်း ရရှိသည့် ကျောက်မျက် ရတနာ၊ သတ္တု၊ စက်မှုတွင်းထွက် ကုန်ကြမ်းပစ္စည်းနှင့် ကျောက်မျက်များအားလုံး အကျုံးဝင် ပါရှိတယ်လို့ သတ္တုတွင်းဥပဒေမှာ ပြဋ္ဌာန်းထားပါတယ်။ သယံဇာတဆိုတဲ့နေရာမှာ တော့ ကျွန်တော် ထင်မြင်ယူဆမိတာက နိုင်ငံတွင်းမှာရှိတဲ့ သစ်တောသယံဇာတ၊ မြေသယံဇာတ၊ မြေအောက်ရေ အပါအဝင် ရေချို သယံဇာတ၊ ဓာတ်သတ္တု သယံဇာတ၊ စိုက်ပျိုးရေးဆိုင်ရာ သယံဇာတ၊ ရေလုပ်ငန်းဆိုင်ရာ သယံဇာတ၊ အဏ္ဏဝါဆိုင်ရာ သယံဇာတ၊ သဘာဝအလျောက် ဖြစ်ပေါ်နေသော ဂေဟစနစ်များ၊ သဘာဝနယ်မြေများ၊ တောရိုင်းတိရစ္ဆာန်များ၊ သဘာဝအပင်များ၊ ဇီဝမျိုးစုံမျိုးကွဲများ၊ ပြည်ထောင်စုအစိုးရအဖွဲ့က သတ်မှတ်ထားသော ဘာဝသယံဇာတ အရင်းအမြစ်များ စသည်ဖြင့် ပါဝင်ကြောင်းကိုလည်း ကျွန်တော် လေ့လာတွေ့ရှိရပါတယ်။ ဒါကြောင့် သတ္တုနဲ့ သယံဇာတ ရေးရာကော်မတီဟာ သတ္တု တစ်မျိုးတည်းပဲ ဆောင်ရွက်ခြင်းမျိုးမဟုတ်ဘဲနဲ့ သတ္တုသယံဇာတ များဖြစ်သည့် အထက်ပါ (၁၀)မျိုးသော သယံဇာတများလည်း အကျုံးဝင်တယ်လို့ မှတ်ယူရမယ် ဆိုလျှင် အမှန်ကျယ်ပြန့်ကြောင်း လေ့လာတွေ့ရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အစီရင်ခံစာ ပြုစုခဲ့တဲ့ကော်မတီဟာ အတော်လေးကို အတွေ့အကြုံရှိတဲ့ ပုဂ္ဂိုလ်များ က ကိုယ်တိုင်ကွင်းဆင်းလေ့လာခဲ့ပြီး အချိန်တို အတွင်းမှာ ပြုစုတင်ပြခဲ့တဲ့ အစီရင်ခံစာဖြစ်ကြောင်းကိုလည်း ဂုဏ်ယူဖွယ်ရာ တွေ့ရှိခဲ့ရပါတယ်။ အစီရင်ခံမှာ နိဒါန်းကစလို့ နောက်ဆက်တွဲ (င)အထိ သတ္တု ကဏ္ဍတစ်ခုလုံးအတွက် အသေးစိတ် လေ့လာပြုစု တင်ပြထားတာကိုလည်း တွေ့ရှိရပါတယ်။ ကော် မတီရဲ့ ရည်ရွယ်ချက်၊ ကော်မတီရဲ့ လုပ်ငန်းတာဝန်အပိုင်းများ အားလုံးကို ခရီးစဉ်ကွင်းဆင်း မှတ်တမ်းနှင့်အတူ ပြုစုထားရှိတာ ကိုလည်း လေ့လာတွေ့ရှိရပါတယ်။ ဒီနေရာမှာ အဓိက တင်ပြလိုတာက ကော်မတီရဲ့ တင်ပြချက် အရ သတ္တု အရေးပါမှုကို ကျွန်တော်တို့ တွေ့ရှိခဲ့ရပါတယ်။ အလားတူ အချိန်တိုအတွင်း ကွင်းဆင်း လေ့လာမှုတွေအရ တိုင်းဒေသကြီးနဲ့ ပြည်နယ်အသီးသီးမှာ ထိုက်သင့်တဲ့ သတ္တု အမျိုးအစားများတည်ရှိနေကြောင်းကိုလည်း လေ့လာတွေ့ရှိကြောင်း ဖော်ပြထားပါတယ်။ ဒီနေရာမှာ ကျွန်တော် ထပ်မံ အကြံပြုချင်တာက ဆွေးနွေးပွဲတစ်ခုမှာ သတ္တု ကျွမ်းကျင်ပညာရှင်တစ်ဦးက သုံး သပ်ခဲ့ တာကို သတိရမိပါတယ်။ ဒါကတော့ မြန်မာနိုင်ငံမှာ သယံဇာတတော့ များပါတယ်။ ကမ္ဘာ့ အဆင့်မီရတနာတွေ ထွက်ရှိပါတယ်။ သတ္တု ကဏ္ဍမှာတော့ ကမ္ဘာ့အဆင့်မီ သတ္တု မ ရှိသေးတာကို လေ့လာမှု အတွေ့အကြုံ တွေ အရ ပညာရှင်က ဆိုထားပါတယ်။ လက်ရှိ မြန်မာနိုင်ငံမှာ မြန်မာနိုင်ငံအနေဖြင့်သာ သုံးနိုင်တဲ့သတ္တု များသာ ရှာဖွေတွေ့နိုင်သေးတာကြောင့် ကျွန်တော်တို့ဟာ သတ္တု ကဏ္ဍကို အဆင့်မြှင့်တင်ဖို့ အထူးလိုအပ်ပါကြောင်း အဆိုပါပညာရှင်ရဲ့ ပြောစကား အရ မှတ်သားမိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ ကမ္ဘာမှာ စီးပွားရေးဖွံ့ဖြိုးဆဲနိုင်ငံများ ဖြစ်ကြတဲ့ တရုတ်နဲ့ အိန္ဒိယနိုင်ငံကြီးများရဲ့ နှစ်နိုင်ငံ စီးပွားတိုးတက်မှု၊ ထွန်းကားချဲ့ထွင်မှု များကြောင့် ကမ္ဘာ့သတ္တု လိုအပ်ချက်ဟာ ကြီးထွားလာပါတယ်။ သတ္တုဈေးနှုန်းဟာလည်းပဲ မြင့်တက်လာတာကို တွေ့ရပါတယ်။ ဒါကြောင့် တရုတ်နဲ့ အိန္ဒိယနိုင်ငံများရဲ့ ကြီးထွားများပြား လာတဲ့ သတ္တု လိုအပ်ချက်ကို အာဆီယံအဖွဲ့ဝင်နိုင်ငံများအနေနဲ့ ဖြည့်ဆည်းနိုင်မယ့် အခွင့်အရေး ဖြစ်ထွန်း ပေါ်ပေါက်လာတာကို ကျွန်တော် တို့ လေ့လာတွေ့ရှိရပါတယ်။ အာဆီယံ အဖွဲ့ဝင် နိုင်ငံ များဟာ ပထဝီအနေအထားအရလည်းကောင်း၊ နိုင်ငံကူးလူးဆက်ဆံမှု အနေအထားအရ လည်းကောင်း ကျန်နိုင်ငံများထက် အ သာစီးရရှိနေပါတယ်။ မြန်မာနိုင်ငံ အပါအဝင် အာဆီယံ နိုင်ငံများဟာ သတ္တု ကဏ္ဍမှာ နှစ်တို၊ နှစ်ရှည် စီမံကိန်းများချမှတ်ပြီး သယံဇာ တကို အခြေခံတဲ့ စက်မှုဖွံ့ဖြိုးရေးနဲ့ အဆင့်မြင့်စက်မှုလုပ်ငန်းများကို ရေရှည်စီမံကိန်းများအဖြစ် ချမှတ်လုပ်ဆောင် နိုင်ရန် အနေအထားကို ရောက်ရှိနေပြီးဖြစ်ပါတယ်။ ဒီလိုပြောင်းလဲနေတဲ့ အခြေအနေများကြောင့် အာဆီယံနိုင်ငံများမှာ သတ္တု သယံဇာတ ရှာဖွေတူးဖော်ရေးလုပ်ငန်းအတွက် ရင်းနှီးမြှုပ်နှံမှု အခွင့်အလမ်းတွေ၊ ရင်းနှီးမြှုပ်နှံမှုများ စိမ့်ဝင် လာနေကြောင်းကိုလည်း သတ္တု ပညာရှင်တွေက တင်ပြထားပါတယ်။ အာဆီယံနိုင်ငံအတွင်းမှာ နိုင်ငံတိုင်းလိုလို ထိုက်သင့်တဲ့ သတ္တု များ ရှိနေသလို ကျွန်တော်တို့ မြန်မာနိုင်ငံမှာတော့ သတ္တုသယံဇာတ ကြွယ်ဝတဲ့နိုင်ငံဖြစ်တယ်လို့ မှတ်ယူထားတဲ့အတွက်ကြောင့် တန်ဖိုးရှိ အသုံးဝင် သတ္တုမျိုးစုံဖြစ်ကြတဲ့ သံ၊ ခဲ၊ သွပ်၊ ကြေးနီ၊ ရွှေ၊ ခဲမဖြူ၊ အဖြိုက်နက် စသည်တို့ ရှိနေတဲ့အပြင် Industrial Raw Material opplyson co:empoiongoos: qdos os comģənကျောက်စိမ်းနဲ့ ပတ္တမြားတို့ကိုလည်း ထွက်ရှိပါတယ်။ ပထဝီအနေအထားအရ တရုတ်နှင့် အိန္ဒိယ နိုင်ငံအကြားမှာ တည်ရှိနေတဲ့ မြန်မာ့သတ္တု ထုတ်လုပ်ရေးလုပ်ငန်းဟာ အလွန် အလားအလာကောင်းနေပါတယ်။ ဒါကြောင့် ဒီအခြေအနေကိုအမိအရ အသုံးချနိုင်ဖို့လိုပါတယ်။ မြန်မာနိုင်ငံမှာ သတ္တု ကဏ္ဍအတွက် လုပ်ဆောင်ရမယ့် လုပ်ငန်းများကို တင်ပြလိုပါတယ်။ အဲဒါတွေကတော့ (၁) သတ္တု သိုက်အသစ် ရှာဖွေခြင်း၊ (၂) တွေ့ပြီးသော သတ္တုသိုက်အသစ်များကို သတ္တုတူးဖော် နိုင်သည့်အဆင့်ရောက်အောင် ဆောင်ရွက်ခြင်း။ (၃) လက်ရှိတူးဖော်ထုတ်လုပ်နေသော သတ္တု လုပ်ငန်းများကို တိုးချဲ့လုပ်ကိုင်ခွင့်၊ ဥပမာ ကျွန်တော်တို့ နည်းပညာအခြေအနေအရ နိုင်ငံခြား ပညာရှင်များဖြင့် ငှားရမ်းပူးပေါင်းဆောင်ရွက်ခွင့်တွေ များများပေးဖို့လိုပါတယ်။ (၄) နည်းပညာ သစ်များ အသုံးပြု နိုင်ရန်ကြံဆဖန်တီးခြင်း။(၅) သတ္တု ကိုအခြေခံ၍ Value Added Products များ လုပ်ငန်းဖော်ထုတ်ခြင်း စတဲ့ လုပ်ငန်းများကို ဆောင်ရွက်ရမှာ ဖြစ်ပါတယ်။ ဒီလုပ်ငန်းစဉ်တွေကို ဖော်ထုတ်တဲ့နေရာမှာ လုပ်ငန်းသဘောသဘာဝအရ သတ္တု လုပ်ငန်းဟာ ရှာဖွေရေး အသုံးစရိတ်တွေကို ဦးစွာ သုံးစွဲရမှာ ဖြစ်ပါတယ်။ အဲဒီလို သုံးစွဲရာမှာ မူလရှေးရိုးအတိုင်း ဆောင်ရွက်ရမှာ မဟုတ်ဘဲနဲ့ ယနေ့ ခေတ်မီနည်းပညာဖြစ်တဲ့ IT နည်းပညာ၊ Google Earth von Data Base sacb38: q: od:cQm9960P QS EOS အခွင့်အလမ်း အရင်းအနှီးများစွာရရှိဖို့လိုပါတယ်။ နည်းပညာကြွယ်ဝလာရင် မြန်မာနိုင်ငံအဆင့်မှ ကမ္ဘာ့အဆင့်မီ သတ္တုများ ထွက်လာမှာ ဖြစ်ပါတယ်။ ဒါကြောင့် FDls များ ရရှိစေမည့် လိုအပ်တဲ့ Private Sector Development MapS: saecu:003:623@gos oe om oorna တိုက်တွန်းလို ပါတယ်။ ဒီနေရာမှာ သတ္တုရိုင်းတွေ ဝင်လာရာမှာ Manual Industry တွေများ တိုးတက်ဖို့ အတွက် အဓိကအကျုံးဝင်နိုင်တဲ့ ပညာရှင်များမွေးထုတ်နိုင်အောင် အထက်မှာ ဆွေးနွေးခဲ့ကြတဲ့ ကိုယ်စားလှယ်ကြီးများပြောသလို ကျွန်တော်တို့ ဝိုင်းဝန်းအကြံပြု ဆောင်ရွက်ကြဖို့ လိုပါတယ်။ :0? FDIs soozes szém výsadeşod Le gislative Framework coz Security Tunnelတွေ အရေးကြီးဆုံး အကောင်အထည်ဖော်ဖို့အတွက် လွှတ်တော်ကော်မတီများထိုင်းဝန်း ကူညီကြဖို့ တိုက်တွန်းလိုပါတယ်။ လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်များ ခင်ဗျား။ အထက်မှာတင်ပြခဲ့တဲ့ သတ္တုနှင့်သယံဇာတရေးရကော်မတီရဲ့ အစီရင်ခံစာအပေါ် ပညာရှင်များရဲ့ ရှုထောင့်ကို လေ့လာပြီး ကျွန်တော်အနေနဲ့ သတ္တု ပညာရှင်မဟုတ်တဲ့ ကျွန်တော့် အနေနဲ့ လေ့လာမိသမျှကို တင်ပြခြင်းသာ ဖြစ်ပါတယ်။ သို့သော် ကျွန်တော်ရဲ့ အကြံပြု ချက်ဟာ ကော်မတီ အတွက်သော်လည်းကောင်း၊ ကော်မတီမှတစ်ဆင့် လွှတ်တော်မှ ပြည်သူအကျိုးရှိစေရန်အတွက် ရည်ရွယ်ဆွေးနွေးခဲ့ခြင်းသာ ဖြစ်ပါတယ်ခင်ဗျား ။ ယခုလည်းပဲ သတ္တု တူးဖော်ခြင်း များအပြင် ကော်မတီရဲ့ အစီရင်ခံစာမှာ ကောင်းကျိုး ဆိုးကျိုးများပါ ဖော်ပြပါရှိခဲ့တာကို တွေ့ ခဲ့ရပါတယ်။ ဆိုးကျိုးများမှာတော့ သဘာဝပတ်ဝန်းကျင် အထိုက်အလျောက်ပျက်စီးမှုဖြစ်ပေါ်မှာ ဖြစ်ပါတယ်။ ကော်မတီရဲ့ အစီရင်ခံစာမှာ သတ္တုများရှိနေ၍ အန္တရာယ်များကို တူးဖော်လိုက်ရင် အန္တရာယ်ကင်းမယ်ဆိုတာကိုလည်း အထိုက်အလျောက်မှန်ကန်မှုရှိနေသလို၊ ယနေ့ ပြည်သူများရဲ့ အနေအထား၊ လုပ်ကိုင်ဆောင်ရွက်နေကြတဲ့ လုပ်ငန်းရှင်များရဲ့ မိမိအကျိုးစီးပွားကို ရှေ့တန်းတင် လုပ်ဆောင်ချက်တွေဟာ သဘာဝပတ်ဝန်းကျင်များ ထိခိုက်ပျက်စီးလျက် ရှိနေတာကို ပြည်နယ် အချို့က လွှတ်တော်ကိုယ်စားလှယ်များ တင်ပြခဲ့တာကို မှတ်သားဖူး ပါတယ်။ ဒါကြောင့် သတ္တု တူးဖော်ရေးနှင့် သဘာပတ်ဝန်းကျင် ထိန်းသိမ်းရေးလုပ်ငန်းများဟာ ယှဉ်တွဲနေပါတယ်။ ခွဲခြားလို့ မရဘူးဆိုတာကိုတော့ ဆွေးနွေးချင်ပါတယ်။ ယနေ့မြန်မာနိုင်ငံရဲ့ ပြောင်းလဲလာတဲ့ မူဝါဒများ၊ ပွင့်လင်းလာမယ့် FDls များကြောင့် ပြည်တွင်းပြည်ပသတ္တု ကုမ္ပဏီများ၊ မြန်မာနိုင်ငံမှာကျယ်ပြန့်စွာ ရင်းနှီးမြှုပ်နှံတော့မှာ ဖြစ်ပါတယ်။ သတ္တု တူးဖော်ရေး ကုမ္ပဏီများ များပြားလာခြင်းနှင့်အတူ BORLOPESOSsq:qqc$:op:emzēmumovošoš:mjcozosa (Environmental Impact) နဲ့ High Impact များပါလာမှာကို သတိထားရမှာ ဖြစ်ပါတယ်။ မြေအသုံးချမှု (Lond Use) လုပ်ဖို့အတွက် အရင်ဆုံးလုပ်ရမှာက (၁) သတ္တု သိုက် စာရင်းဇယားများ ပြုစုဖို့၊ (၂) ပြည်ထောင်စုအဆင့် သတ္တုသိုက်ကြီးများ ရှာဖွေ ထားဖို့၊ (၃) နေရာအနှံ့သတ္တုသိုက်ကလေးများ၊ (၄) ပြည်နယ်နှင့် တိုင်းဒေသကြီးအလိုက် ခွင့်ပြု သတ္တုသိုက်များ။ (၅) တရားဝင်လုပ်ပိုင်ခွင့် ကုမ္ပဏီကြီးများရဲ့ လုပ်ပိုင်ခွင့် သတ်မှတ်ရေး။ (၆) ပတ်ဝန်းကျင်ထိန်းသိမ်းရေးအတွက် ထိုက်သင့် တဲ့ ကုန်ကျစရိတ် များကို တွက်ချက်ပြီးတော့ Land Use ပြီးရင် ပြန်လည်ထူထောင်ရေးလုပ်ငန်းများပါ ဆောင်ရွက်ဖို့တော့ လိုအပ်ပါကြောင်း ဆွေးနွေးလိုပါတယ်။အစီရင်ခံစာထဲမှာပါတဲ့အတိုင်း ဆည်တွေ၊ သစ်တောမြေတွေ၊ စားကျက်မြေတွ စတဲ့ မြေအလွှာအသီးသီးမှာတည်ရှိနေတဲ့သတ္တုအမျိုးအစားကိုတော့သက်ဆိုင်ရာမြေအနေအထား ပေါ်မူတည်ပြီး ပတ်ဝန်းကျင်ထိန်းသိမ်းရေးဥပဒေနှင့်အဓိကထားဆောင်ရွက်ရမှာဖြစ်ပြီးဌာနများက တားမြစ်နေတယ်လို့ မမြင်ဘဲနဲ့၊ သဘာဝပတ်ဝန်းကျင်အတွက် လူတိုင်း ရဲ့ တာဝန် ဖြစ်တယ်လို့ အမှန်တကယ်ဆောင်ရွက် သွားဖို့လိုပါတယ်။ ရှာဖွေရေးလုပ်ငန်းတွေ လုပ်မယ် ။ ရှာဖွေရေး ကတည်းက တွဲဖက်လုပ်ကျင်ထိန်းသိမ်းရေးတပညာရှင် တစ်လုပ်ငန်း လုပ်သည့်အတွက် ပျက်စီးသွားတဲ့နေရာတွေကို ပူးတွဲပြန်လည် အစားထိုးဆောင်ရွက်မယ့် လုပ်ငန်းများဟာ မရှိမဖြစ်လိုအပ်ပါကြောင်း သတ္တု ပညာရှင်များရဲ့ လေ့လာချက်ကို ကျွန်တော် လေ့လာမိပါတယ်။ ဒီနေရာမှာ လည်းပဲ အင်ဂျင်နီယာပညာရှင် တစ်ဦးက သတ္တ တူးဖော်ရေး လုပ်ငန်းများဟာ သဘာထတ်ဝန်းကျင်ထိန်းသိမ်းရေး လုပ်ငန်းများကို သတ္တု တူးဖော်ရေးလုပ်ငန်းများ စတင်ကတည်းက တွဲဖက်လုပ်ကိုင်သင့်ကြောင်းလည်း အကြံပြုခဲ့ပါတယ်။ ဒါကြောင့် သတ္တုကဏ္ဍဖွံ့ဖြိုးတိုးတက် လာသည်နှင့်အမျှ တစ်ပြိုင်နက် အတူတွဲလာ youm Environmental Law, Rule and Regulation op: G¢ os:03J8836207goso လိုအပ်မှာ ဖြစ်ပါတယ်။ ခုရှုပ်မှ နောင်ရှင်း ဆိုသလို International Standard များကို စံနှုန်း ထား၍ တိတိကျကျ မခိုမကပ် ဆောင်ရွက်မှသာ အောင်မြင်နေတဲ့ သတ္တုလုပ်ငန်းများပင် ဖြစ်လင့်ကစား၊ သဘာဝပတ်ဝန်းကျင် ပျက်စီးမှုများရှိလာပါက နိုင်ငံတကာမှာလို ဆန့်ကျင် ကန့်ကွက်မှုများ ရှိလာပြီးတော့ သတ္တုတွင်းသက်တမ်း (Mine Life) မကုန်ဆုံးမီမှာ ပိတ်သိမ်း ခံရခြင်းမျိုး မရှိမှာဖြစ်ပါတယ်။ လုပ်ငန်းများ တည်ရှိရာနေရာတွေဟာ သဘာဝအရ တောတောင် ထူထပ်သည့် နေရာများဖြစ်၍ သွားလာရန် မလွယ်ကူခြင်း၊ လုပ်ငန်းသိမ်းလျှင်လည်း စစ်ဆေးရေး အဖွဲ့များက အခါမလပ် စစ်ဆေးရန် အခက်အခဲရှိခြင်းတို့ကြောင့် သဘာဝပတ်ဝန်းကျင်ထိခိုက်မှုမှာ အတိုင်းအတာတစ်ခုအထိ ရှိတာကိုလည်း တွေ့ရှိရမှာဖြစ်ပါတယ်။ သတ္တုတူးဖော်တယ်ဆိုတာ စွန့်စားရသော လုပ်ငန်း ဖြစ်ပါတယ်။ အကျိုးအမြတ်မရှိမီ land Use အသုံးပြုရတဲ့အတွက် တူးဖော်ပြီးမှ သတ္တုကလည်း ထင်သလောက်မထွက်၊ မြေအသုံးချမှုကလည်း သဘာဝပတ်ဝန်းကျင် ပျက်စီးမည်ဆိုရင်ဖြင့် အားလုံးအတွက် နစ်နာမှု ရှိနိုင်တဲ့အတွက်ကြောင့် ပညာရှင်များကလည်း ဝိုင်းဝန်းအကြံပြု သလို ကျွန်တော်တို့အနေနဲ့ သတ္တုနှင့် သဘာဝပတ်ဝန်းကျင် ထိန်းသိမ်းရေး ဆိုတာကို ခွဲခြား၍မရတဲ့အတွက် လေ့လာတွေ့ရှိ ရပါတဲ့အကြောင်း သတ္တုနှင့်သယံဇာတကော်မတီအနေဖြင့် ဤကိစ္စကို အလေးထား ဆောင်ရွက် ပေးနိုင်ပါရန်ထောက်ခံ အကြံပြု ဆွေးနွေးရင်း နိဂုံးချုပ်အပ်ပါတယ်။ကျေးဇူးတင်ပါတယ်ခင်ဗျား။</speech>
<speech type="speaker">အမျိုးသားလွှတ်တော်၊ သတ္တုနှင့်သယံဇာတရေးရာ ကော်မတီရဲ့ အစီရင်ခံစာကို ဝိုင်းဝန်းဆွေးနွေး ပေးခဲ့သော လွှတ်တော်ကိုယ်စားလှယ်များနှင့် ပူးပေါင်းပြီး ပြန်လည်ပြုစု၍ ကော်မတီရဲ့ ဆုံးဖြတ်ချက်အရ လိုအပ်သလို ဆက်လက်ဆောင်ရွက်ရန် ဆုံးဖြတ် ပါတယ်။ (ဩဘာသံများ)</speech>
</report>
<report>
<title>အမျိုးသားလွှတ်တော်၊ အမျိုးသားစီမံကိန်းရေးရာကော်မတီ၏ အမျိုးသားဖွံ့ဖြိုးတိုးတက်ရေး စီမံကိန်းဆိုင်ရာ အကြံပြုစာတမ်း၌ ယင်းစာတမ်းပါ အဓိက အကြံပြုချက် (၁၅)ချက်တို့ကို ပြည်ထောင်စုအစိုးရအဖွဲ့က အလေးထားညှိနှိုင်း စိစစ်စဉ်းစားပြီး နိုင်ငံတော်၏ so gilt:300: Oposo g. 1:09:050869: Sóna: (National Comprehensive Development Plan)o?q8 cm:agags:cß oposozš:empe: sədoos Ezze:68:1 လွှတ်တော်ကိုယ်စားလှယ် တစ်ဦးက ထောက်ခံခြင်း နှင့် အမျိုးသားလွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ်(၉)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားဖွံ့ဖြိုးတိုးတက်ရေးစီမံကိန်းဆိုင်ရာ အကြံပြုစာတမ်းနှင့် ယင်းစာတမ်းပါ အဓိက အကြံပြုချက် (၁၅)ချက်တို့ကို ပြည်ထောင်စုအစိုးရအဖွဲ့က အလေးထားညှိနှိုင်ပြီး၊ စိစစ်စဉ်းစားပြီး နိုင်ငံတော်၏ အမျိုးသားဘက်စုံဖွံ့ဖြိုးတိုးတက်ရေးစီမံကိန်တစ်ရပ် ရေးဆွဲသွားရန် တိုက်တွန်းကြောင်း အဆိုကို အမျိုးသားစီမံကိန်းရေးရာ ကော်မတီက လွှတ်တော်သို့ တင်သွင်းဖို့ ဖြစ်ပါတယ်။</speech>
<speech><mp id="101">ဦးဇော်မြင့်ဖေ (ဥက္ကဋ္ဌ၊ အမျိုးသားစီမံကိန်းရေးရာကော်မတီ)</mp>လေးစားအပ်သော ဥက္ကဋ္ဌကြီး ခင်ဗျား။ လုပ်ဖော်ကိုင်ဖက် လွှတ်တော်ကိုယ်စားများခင်ဗျား။ အမျိုးသားစီမံကိန်းရေးရာကော်မတီရဲ့ အမျိုးသားဖွံ့ဖြိုးတိုးတက်ရေးစီမံကိန်းဆိုင်ရာအကြံပြု စာတမ်းနဲ့ ဒီစာတမ်းပါ အဓိက အကြံပြုချက် (၁၅)ချက်တို့ကို ပြည်ထောင်စုအစိုးရအဖွဲ့က အလေးထား ညှိနှိုင်းစိစစ် စဉ်းစားပြီး နိုင်ငံတော်ရဲ့ အမျိုးသားဘက်စုံဖွံ့ဖြိုးတိုးတက်ရေးစီမံကိန်း (National Comprehensive Development Plan) တစ်ရပ် ရေးဆွဲသွားရန် တိုက်တွန်းကြောင်း အဆိုကို ကော်မတီရဲ့ ကိုယ်စား ကျွန်တော် ဦးဇော်မြင့်ဖေ က အမျိုးသားလွှတ်တော်သို့ တင်သွင်းသွားမှာ ဖြစ်ပါတယ်။ အမျိုးသားဘက်စုံ ဖွံ့ဖြိုးတိုးတက်ရေးစီမံကိန်းဆိုင်ရာ ဒီအကြံပြုချက်စာတမ်းကို အမျိုးသားလွှတ်တော် အစည်းအဝေး (၁၁)ရက်မြောက်နေ့၊ ဇူလိုင်လ ၁၈ ရက်နေ့မှာ ဖတ်ကြား တင်သွင်းခဲ့ပါတယ်။ ဇူလိုင်လ ၃၀ ရက်၊ (၁၇)ရက်နေ့မြောက် လွှတ်တော်အစည်းအဝေးမှာ လွှတ်တော်ကိုယ်စားလှယ်(၁၄)ဦး၊ ဇူလိုင်လ ၃၁ ရက်နေ့ (၁၈)ရက်မြောက်နေ့အစည်းအဝေးမှာ လွှတ်တော်ကိုယ်စားလှယ် (၆)ဦး၊ စုစုပေါင်း (၂၀)ဦးတို့က အကြံပြု ဆွေးနွေးခဲ့ကြပါတယ်။ ကိုယ်စားလှယ်တစ်ဦးကတော့ လွှတ်တော်ထဲမှာ ဆွေးနွေးခွင့် မရလိုက်တဲ့အတွက် စာနဲ့ တင်ပြ အကြံပြုခဲ့ပါတယ်။ ဥက္ကဋ္ဌကြီးခင်ဗျား။ အမျိုးသားဘက်စုံဖွံ့ဖြိုးတိုးတက်ရေး စီမံကိန်းဟာ နိုင်ငံတော်ရဲ့ မဟာဗျူဟာမြောက် လူမှုစီးပွားရေး ဦးတည်မျှော်မှန်းချက်များကို ရေးဆွဲချမှတ် အကောင်အထည် ဖော်သွားမယ့် စီမံကိန်းဖြစ်ပါတယ်။ တိုင်းပြည်ဖွံ့ဖြိုးတိုးတက်ရေး၊ အင်အားတောင့်တင်းရေး၊ ပြည်သူတွေရဲ့ လူနေမှုဘဝပြည့်စုံလုံခြုံ တန်ဖိုးရှိရေး (Quality of Life) ရရေးအတွက် မရှိမဖြစ် Necessary အမှန်လိုအပ်တဲ့ Imperative Need စီမံကိန်းဖြစ်ပါတယ်။ ဒါကြောင့် လွှတ်တော် ကိုယ်စားလှယ်များကလည်း ကော်မတီရဲ့ အကြံပြု ချက်စာတမ်းအပေါ် စိတ်ဝင်တစား ဝေဖန် အကြံပြုကြခြင်း ဖြစ်ပါတယ်။ ကျွန်တော်တို့ ကော်မတီကလည်း ကျေးဇူးတင်စွာဖြင့် အလေးထား စိစစ်သုံးသပ်ခဲ့ပါတယ်။ မူလစာတမ်းကိုလည်း ဖြည့်စွက်သင့်သည်များကို ဖြည့်စွက် ပြင်ဆင်သင့် သည်များကို ပြင်ဆင်ခဲ့ပါတယ်။ ဥပမာအားဖြင့်လည်း လယ်ယာကဏ္ဍ မှာ ဒေသအလိုက် ကြိုက်နှစ်သက်သော သီးနှံ မျိုးများကို ပုဂ္ဂလိက အဖွဲ့အစည်းတွေက အာ မခံချက်မရှိ ရောင်းချ နေတဲ့အခါမှာ အမြတ် ရသွားတဲ့သူဟာ ပုဂ္ဂလိက ရောင်းဝယ်သူများသာ ဖြစ်တယ်ဆိုတဲ့ ဦးမြင့်ထွန်း ရဲ့ ဆွေးနွေးချက် အပေါ်မှာ ကျွန်တော်တို့တတွေဟာ ဒေသအလိုက်ကြိုက်နှစ်သက်သော သီးနှံများကို ပုဂ္ဂလိက အဖွဲ့အစည်းများက အာမခံရွေးချယ်ထုတ်လုပ် ဖြန့်ဖြူးလာတတ်အောင်ဆိုတဲ့ အသုံးအနှုန်းမျိုးကို ဖြည့်စွက်သွားတာလည်း ကျွန်တော်တို့ ဒါ ရှိပါတယ်။ နောက်တစ်ချက်က ဒီလယ်ယာကဏ္ဍမှာ အပိုဒ်ခွဲ(ဆ)မှာ ကျွန်တော်တို့ လယ်ယာကဏ္ဍ ကုန်ထုတ်လုပ်မှု ဖွံ့ဖြိုးရေးတွက် နှစ်ပေါင်းများစွာ ကျင့်သုံးလှုံ့ဆော်ခဲ့သော ဒေသဝမ်းစာဖူလုံရေး၊ ပြည်တွင်း စားသုံးဆီဖူလုံရေး၊ ပဲမျိုးစုံတင်ပို့သော ထိ ပ်ဆုံးနိုင်ငံဖြစ်ရေး၊ တနင်္သာရီ တိုင်းသည် နိုင်ငံတော်၏ ဆီအိုးဖြစ်စေရေး၊ ကုန်းမြင့်လယ်ယာဖော်ထုတ်ရေး၊ အလယ်ရိုးမကို ရွှေဖြူ လွှမ်းစေရေး၊ သီးနှံအလိုက် ပန်းတိုင်အထွက်နှုန်း ပြည့်မီ ရေး၊ ချင်းပြည်နယ်သည် လက်ဖက် ပြည်နယ် ဖြစ်လာစေရေးဆိုတဲ့ကိစ္စမှာ ဒီလိုဖြစ်လာစေရေးတို့ကို ထိရောက်အောင်မြင် ဖြစ်ထွန်းနိုင်ခြေရှိပါက အားနည်းချက်များကို ပြုပြင်၍ စီမံကိန်းရည်မှန်းချက်များဖြင့် ဆက်လက် ထားရှိ အကောင်အထည်ဖော် သင့်ပါသည်ဆိုပြီးတော့ ဒါ ကျွန်တော်တို့ ချင်းပြည်နယ်က ကိုယ်စားလှယ် ကလည်း လက်ဖက်ပြည်နယ်ဟာ လက်တွေ့မှာဖြင့် မအောင်မြင်ဘူးဆိုပြီးတော့ ဦးဟာရှိန်းဆွေ တို့ ဆွေးနွေးသွားတဲ့အပေါ်မှာ ကျွန်တော်တို့ ဒီလို Turn Down လုပ်ပြီးတော့ ပြန်ပြီးတော့ ဖြေထားတာရှိပါတယ်။ နောက်တစ်ပိုဒ်မှာဆိုလို့ရှိရင်တော့ ကျွန်တော်တို့ ရေမြေရာသီအခြေအနေအရ စပါး စိုက်ပျိုးရန် လက်တွေ့ ခက်ခဲမှုရှိသောဒေသများ၌ ဒေသဝမ်းစာ ဖူလုံရေးရည်မှန်းချက်ကို မဖြစ်မနေ အလေးမထားဘဲ အခြားစီးပွားဖြစ်ထွန်းနိုင်သည့်သီးနှံများကို စိုက်ပျိုးခွင့်ပြုသင့်ပါသည်။ အလားတူပဲ ရာ ဘာတိုးချဲ့စိုက်ပျိုးလာရေးအတွက် အလယ်ရိုးမကို ရွှေဖြူလွှမ်းစေရေး စီမံကိန်းမှာလည်း အောင်မြင်နိုင်ခြေနည်းပါက အခြားဖြစ်ထွန်းနိုင်မည့် နှစ်ရှည်ပင်များကို စိုက်ပျိုးစေသင့်ပါသည်။ ချင်းပြည်နယ်ကို လက်ဖက်ပြည်နယ်ဖြစ်ရေးကို တွန်းအားပေးသကဲ့သို့ လက်ဖက်ဖြစ်ထွန်းအောင်မြင်နေသော ရှမ်းပြည်နယ် ပိုမိုအရည်အသွေးကောင်း၊ ပိုမိုခေတ်မီသော စိုက်ခင်းကြီးများ ဖြစ်လာအောင် စီမံကိန်းချ၍ အလေးထားအားပေးသင့်ပါသည်ဆိုပြီး တော့ ဒါ ရှမ်းပြည်နယ်က ကိုယ်စားလှယ်တစ်ဦးရဲ့ အကြံပြုချက်အပေါ်မှာ ကျွန်တော်တို့ ဒီလို ပြုပြင် လိုက်တာတွေလည်း ရှိပါတယ်။ နောက်ကိုယ်စားလှယ်တစ်ဦးက ထို့အတူ လူထုလှုပ်ရှားမှု အသွင်ဖြင့် ဆောင်ရွက် ခဲ့သော ကျေးလက်ဒေသဖွံ့ဖြိုးဖို့၊ မိသားစု ဝင်ငွေတိုးဖို့၊ ခြံစည်းရိုးကြက်ဆူစိုက်ကြစို့ စီမံကိန်းရဲ့ လက်တွေ့ဖြစ်ရပ်အခြေအနေကို ပြန်လည်သုံးသပ်၍ သင်ခန်းစာ ဖော်ထုတ် ရယူထိုက်ပါသည် ဆိုပြီးတော့ ဒီလို ပြန်ထည့်ထားပါတယ်။ ကောင်းကွက်များရှိမည် ဖြစ်သကဲ့သို့ နစ်နာဆုံးရှုံးသည့် ဆိုးကွက်များလည်းရှိပါမည်။ စီမံကိန်းတစ်ခုကို အကောင် အထည်ဖော်သည့်အခါတိုင်း လေ့လာ စိစစ်မှုနှင့် သုံးသပ်မှုတို့ကို ပြုလုပ်သွားသင့်ပါသည် ဆိုပြီးတော့ ကျွန်တော်တို့ ဒီလိုပြန်ပြီးတော့ ပြည့်စုံအောင် ကျွန်တော်တို့ ပြန်ထည့်ထားပါတယ်။ နောက် စပ်မျိုးတွေနဲ့ ပတ်သက်လို့ တစ်နိုင်ငံလုံး အတိုင်းအတာဖြင့် စပ်မျိုးအပေါ် အလွန်အကျွံ မှီ ခိုမှုနှင့် ရေမြေ အနေအထားကွဲပြားမှုတို့ကို ထည့်မတွက်ဘဲ စိုက်ပျိုးရေးနည်းပညာကို တစ်ပုံစံတည်း ကျင့်သုံးမှု စသည့် မူဝါဒကို လွန်လွန်ကဲကဲ မဖြစ်အောင် သတိပြု သင့်ပါသည်။ စမ်းသပ်မှု Pilot Project များ ထိရောက် အောင်မြင်မှုအပေါ် မှန်ကန်စွာ အကဲဖြတ်၍ တဖြည်းဖြည်း တိုးချဲ့သွားခြင်းမျိုး ဖြစ်အောင် ထိန်းချုပ်သွားရန် လို ပါသည်။ ဗဟို၏ ညွှန်ကြားချက်အပေါ် အောက်ခြေမှ အလိုက်သိစွာ ဇောင်းပေး အကောင်အထည်ဖော်မိပါက ဆိုးကျိုးဖြစ်လာနိုင်သည်ကို သတိပြုရပါမည်။ အဲဒီတော့ ဇောင်းပေး၊ အော က်ခြေက အလိုက် မသိရင်လည်း ပြုတ်သွားနိုင်တယ် ဆိုတဲ့ အနေအထားမျိုးကိုလည်း ပဲ ပွင့်ပွင့်လင်းလင်း ပြောသွားတဲ့အတွက် အောက်ခြေပိုင်း တင်ပြချက်များနှင့် သက်ဆိုင်ရာ ပညာရှင်များ၏ အကြံပြု ချက်များကို ထည့် သွင်းစဉ်းစား အလေးထားရပါမည်။ မြေမှန်၊ မျိုးမှန်၊ စိုက်နည်းမှန်၊ ရာသီမှန်အောင်စိုက်ဆိုသည့် ဆောင်ပုဒ်ဟောင်း၊ ဆောင်ပုဒ်ကောင်းကို အလေးမထားတော့ခြင်း၊ အသစ် အသစ်တို့ကို စမ်းသပ်မှု မပြုဘဲ အကောင်အထည်ဖော်ခဲ့ခြင်းများကြောင့် အခက်အခဲပြဿနာမျိုးစုံ ကြုံတွေ့ရသည့် သာဓကများ ရှိပြီးဖြစ်ပါသည် ဆိုပြီးတော့ ကျွန်တော်တို့ ဒီလိုပြုပြင် ခဲ့တဲ့ အနေအထားတွေ စာတမ်းမှာ ပြန်လုပ်ပြီးပြီ ဖြစ်ပါတယ်။ နောက် တိုင်းဒေသကြီးနဲ့ ပြည်နယ်စီမံကိန်းကဏ္ဍမှာဆိုလို့ရှိရင်လည်းပဲ ကျွန်တော်တို့ ကိုယ်ပိုင်အုပ်ချုပ်ခွင့်ရတိုင်းတွေနဲ့ ကိုယ်ပိုင်အုပ်ချုပ်ခွင့်ရဒေသတွေရဲ့ အခန်းကဏ္ဍကို လည်းပဲ အပိုဒ်(၄၈)မှာ ချိတ်ဆက်ပြီးတော့ ရေးဆွဲဖို့ဆိုပြီးတော့ ကျွန်တော်တို့ ဒါထည့်ထားတာ ပြင်ဆင်ပြီး သွားပါပြီ၊ အဲဒီတော့ အခြားပြင်ဆင်ဖြည့်စွက်ချက်တွေကိုလည်း ဆီလျော်အောင် ကျွန်တော်တို့ ဆောင်ရွက်ခဲ့ပါတယ်။ ဒါကြောင့်မို့လို့ အခုဒီစာ တမ်းဟာ စာမျက်နှာပေါင်း (၂၄)မျက်နှာ၊ အကြောင်းအရာ ခေါင်းစဉ် (၁၈)ခု၊ အပိုဒ်ပေါင်း (၅၄) ဖြင့် ပြန်လည်ပြင်ဆင်ပြီး ကြောင်းကျိုး ဆက်စပ်ပြီးတော့ တင်ပြထားပါတယ်။ စာတမ်းကိုတော့ အသေးစိတ်ထပ်ပြီးတော့ ဖတ်ကြားခြင်း မပြုတော့ဘဲနှင့် ဒီအကြံပြုချက်စာတမ်းဟာ တကယ်တော့ ပြီးပြည့်စုံတဲ့စာတမ်း မဟုတ်ပေမယ်လို့ ပြည်ထောင်စုအစိုးရအဖွဲ့ကို အထောက်အကူပြုနိုင်ဖို့ အတွက် လွှတ်တော်ရဲ့ ကြိုးပမ်း ချက် တစ်ရပ်အဖြစ် တင်ပြခြင်းဖြစ်ပါတယ်။ အဲဒီတော့ ဒီအကြံ ပြုချက်စာတမ်းကို ချုံ့လိုက်လို့ ရှိရင် အဓိကအားဖြင့် အကြံပုချက် (၁၅)ချက်ရှိပါတယ်။ ဒါလေးကိုတော့ ကျွန်တော် ကို ဥက္ကဋ္ဌကြီး ခင်ဗျား။ ဖတ်ကြားခွင့်ပြုပါ။ အမျိုးသားဘက်စုံဖွံ့ဖြိုးမှုစီမံကိန်း (၁) အမျိုးသားဘက်စုံဖွံ့ဖြိုးရေးစီမံကိန်းဆိုရာ၌ နှစ်ရှည် စီမံကိန်း၊ နှစ်လတ်စီမံကိန်း သို့မဟုတ် ကာလတိုစီမံကိန်းနှင့် နှစ်စဉ်စီမံကိန်းဟူ၍ အကျုံးဝင် ချိတ်ဆက်ပါဝင်လျက်ရှိသဖြင့် ပြည်ထောင်စုအစိုးရအဖွဲ့ သည် နှစ် (၂၀) နှစ်ရှည်အမျိုးသားစီမံကိန်းတစ်ရပ် ၂၀၁၁-၂၀၁၂ မှ ၂၀၃၀-၂၀၃၁ ခုနှစ်အထိနှင့် ယင်းစီမံကိန်းဘောင်အတွင်းမှ ကာလတို(၅)နှစ် စီမံကိန်းများ ပိုင်းခြားရေးဆွဲလျာထား၍ ပြည်ထောင်စုလွှတ်တော်သို့ တင်ပြ အတည်ပြုချက် ရယူသင့်ကြောင်း ဒါ အကြံပြုချက် (၁) ဖြစ်ပါတယ်။ အကြံပြုချက် (၂)ကတော့ လက်ရှိအကောင်အထည်ဖော်နေသည့် (၅) နှစ်စီမံကိန်း၊ ၂၀၁၁-၂၀၁၂ မှ ၂၀၁၅-၂၀၁၆ ခုနှစ် အထိကို ပဉ္စမ (၅)နှစ်စီမံကိန်းအစား တတိယ (၅) နှစ် စီမံကိန်းဟု ပြောင်းလဲခေါ်ဝေါ် သတ်မှတ် သင့်ပါကြောင်းဆိုတဲ့ အချက်ဖြစ်ပါတယ်။ ဒါဟာ ဒုတိယ တစ်ချက်ဖြစ်ပါတယ်။ တတိယကတော့ အမျိုးသားဘက်စုံဖွံ့ဖြိုးရေး စီမံကိန်းတစ်ခုလုံး၏ အဓိက မျှော်မှန်းချက် အနှစ်သာရမှာ အနှစ်(၂၀)ကာလတွင် ခေတ်မီဖွံ့ဖြိုးတိုးတက်သည့် နိုင်ငံဖြစ်ပေါ်ရေး လမ်းကြောင်းအပေါ် ရောက်ရှိနေသည့် ဘက်စုံဖွံ့ဖြိုး တိုးတက်နေဆဲ ကိုယ်ပိုင်အင်အား ရှိသော ထိပ်ပိုင်းနိုင်ငံ တစ်နိုင်ငံအဖြစ် ရပ်တည်နိုင်ရေးပင်ဖြစ် သည်ဟု အဓိပ္ပာယ်ဖွင့်ဆို ထားသင့် ပါ ကြောင်း အကြံပြုချက် (၃)အနေနဲ့ တင်ထားပါတယ်။ အကြံပြုချက်(၄) အမျိုးသားဘက်စုံစီမံကိန်း၏ မဟာဗျူဟာမြောက် ဦးတည်ချက် များသည် ပြည်သူများ နားလည်လက်ခံနိုင်သော ဦးတည်မျှော်မှန်းချက်များဖြစ်ရန် လိုအပ်ကြောင်း ယင်းဦးတည်မျှော်မှန်းချက်များ၌ ဤ အကြံပြုချက် စာတမ်းအပိုဒ် (၁၆)ပါ အဓိက (၁၀)ချက်ကို အလေးထား၍ သင့်မြတ်သလို သုံးသပ် ထည့်သွင်း မျှော်မှန်းသွားသင့်ကြောင်း ဆိုပြီးတော့ ဒါ (၄) အနေနဲ့ ထည့်ပါတယ်။ (၅) အနေနဲ့ကတော့ စီမံကိန်းကို လက်တွေ့အကောင်အထည်ဖော်သည့် လုပ်ငန်းမှာ စီးပွားရေးကဏ္ဍများအကြား ဟန်ချက်ညီညီချိတ်ဆက်ရေး၊ နယ်မြေဒေသများ အကြား သဟဇာတဖြစ်ရေး၊ အချိတ်အဆက်မိရေး၊ နိုင်ငံတော်အပိုင်းနှင့် ပုဂ္ဂလိက အပိုင်းအကြား၊ အုပ်ချုပ်ရေးအဖွဲ့အစည်းအဆင့်ဆင့်အကြား သဟဇာတဖြစ်ရေး၊ လုပ်နည်းလုပ်ဟန် မှန်ကန်ရေး၊ မညီမျှမှုနဲ့ ကွာဟမှုများ လျော့နည်းကျဆင်းစေရေးတို့ကို ညှိနှိုင်းပေါင်းစပ် ဖြေရှင်းပေးသည့် လုပ်ငန်းစဉ်ဖြစ်သည့်အတိုင်း ညှိ နှိုင်းပေါင်းစပ် လမ်းညွှန်မှု ပေးနိုင်သည့် စီးပွား ရေးညှိနှိုင်းမှု၊ ပြည်ထောင်စုအဆင့်အဖွဲ့အစည်း သို့မဟုတ် ကော် မတီတစ်ရပ် ဖွဲ့စည်း ထားသင့် ကြောင်း ယင်းအဆင့်မြင့် ကော်မတီမျိုးကို နိုင်ငံတော်အကြီးအကဲ၊ နိုင်ငံတော်သမ္မတ ကိုယ်တိုင် ဦးဆောင် တာဝန်ယူပါက ပိုမို၍ သင့်မြတ်ပါ ကြောင်းဆိုပြီးတော့ ဒါ အချက် (၅)အနေနဲ့ အကြံပြုထား ပါတယ်။ (၆) ကတော့ စီမံကိန်းအကောင်အထည်ဖော်မှုနှင့် တိုးတတ်မှုအခြေအနေကို အမြဲတမ်း လေ့လာစိစစ်၍ တိုးတက်မှုအစီရင်ခံစာများကို ဘက်လိုက်မှုမရှိ အရှိကိုအရှိတိုင်း Monitoring, Evaluation and Planning Review Gloosbacivaş səà saops: တစ်ရပ် ထူထောင် ထားသင့်ပါကြောင်း အကြံပြုချက် (၆)အနေနဲ့ တင်ထားပါတယ်။ (၇)ကတော့ စီးပွားရေးကဏ္ဍအလိုက်ဖွံ့ဖြိုးအောင် ကြိုးပမ်းရာ၌ ကုလသမဂ္ဂ၏ ထောင်စုနှစ်မျှော်မှန်းချက်များ နှင့် အာဆီယံအသင်း၏ ရည်မှန်းချက်များကို ထည့်သွင်းစဉ်းစားလျက် ယင်း၏ ရည်မှန်းချက်များ နဲ့ လိုက်လျောညီပြီး မိမိနိုင်ငံ၏ လက်တွေ့အခြေအနေများအရ ဖြစ်နိုင်ခြေရှိမည့် ရည်မှန်းချက် များကို ကဏ္ဍအလိုက် အ ချိတ်အဆက်မိမိ လျာထားရန် လိုအပ်ပါကြောင်း၊ အကြံပြုချက် (၇) အနေနဲ့ တင်ပြထားပါတယ်။ ဒီနေရာမှာ ကျွန်တော်တို့က အာဆီယံ ရည်မှန်းချက်တွေ ဘာတွေ ဆိုတာ ၂၀၁၅ ခုနှစ် ရည်မှန်းချက်ကို ဆိုလိုခြင်းဖြစ်ပါတယ်။ အခု အာဆီယံဟာ Droft Proposal တင်ထားပါပြီ၊ ၂၀၃၀ ခုနှစ်အတွက် လာမယ့် ၂၀၃၀ ခုနှစ် အတွက် သူရဲ့ ရည်မှန်းချက် Imspirotion Draft Proposal ဆိုတာ အခု ထွက်နေပြီ ဖြစ်ပါတယ်။ နိုင်ငံတကာနဲ့ Regiond နဲ့ ဒေသနဲ့ ဆက်စပ်ရမယ့် အခြေအနေမျိုး ဖြစ်ပါတယ်။ (၈) ကတော့ လယ်ယာကဏ္ဍကို အစွမ်းကုန်ဖွံ့ဖြိုးတိုးတက်အောင် ဆက်လက် အလေးထား ဦးစားပေးဆောင်ရွက်ရေးသည် အရေးကြီးဆုံးလုပ်ငန်းဖြစ်သည်ဟု ခံယူဆောင်ရွက်ရာ၌ အလေး ဂရုပြုသင့်သော အကြံပြုချက်စာတမ်းပါ လယ်ယာကဏ္ဍဆိုင်ရာ အကြံပြု ထားချက်များကို ထည့်သွင်းစဉ်းစား အလေးအနက်ထား၍ သုံးသပ်လုပ်ကိုင်ဆောင်ရွက်သင့်ပါကြောင်းအကြံပြုချက် (၈)အနေနဲ့ ထည့်ထားပါတယ်။ (၉)ကတော့ စက်မှုကဏ္ဍသည် အနှစ် ၂၀ ကာလအတွင်း အမျိုးသား စီးပွားရေး၏ အဓိကကျသောကဏ္ဍ အဖြစ် တက်လမ်းဖြစ်ပေါ်ရေးအတွက် တာ ဝန်ရှိရှိ သွက်လက်စွာ ညှိနှိုင်း အဖြေရှာ ပေါင်းကူးပေးမည့် အဖွဲ့အစည်းယန္တရားတစ်ခု ဖွဲ့စည်းထားရှိ သင့်ကြောင်း ဒါက အကြံပြုချက်(၉) ဖြစ်ပါတယ်။ (၁၀) ကတော့ နိုင်ငံတော်စီးပွားရေးအဖွဲ့အစည်းများ၏ ဘတ်ဂျက် စီမံခန့်ခွဲမှုကို သာမက ၄င်းတို့၏ ဖွဲ့စည်းပုံနှင့် လုပ်ကိုင်ပုံနည်းစနစ်ကိုပါ ပြုပြင်ပြောင်းလဲသင့်ကြောင်း၊ နိုင်ငံတော် စီးပွားရေးအဖွဲ့အစည်းများ၏ ရည်မှန်းချက်ရှိရှိ ပြုပြင်ပြောင်းလဲ ဖွဲ့စည်းရာ၌ စီးပွားရေးအဖွဲ့အစည်း တစ်ခု၊ နှစ်ခုကို ရှေးဦးစွာ စမ်းသပ် ပြုပြင်ပြောင်းလဲပြီး ထွက်ပေါ်လာသော ရလဒ်အပေါ် အခြေခံ၍ လိုအပ်ချက်များကို ပြုပြင်ဖြည့်စွက်တိုးချဲ့ လုပ်ကိုင်သွားသင့်ပါ ကြောင်း ဆိုပြီးတော့ အကြံပြုချက်(၁၀)ပါ။ (၁၁) ကတော့ တိုင်းပြည် ဖွံ့ဖြိုး တိုးတက်ရေးအတွက် အကောင်အထည်ဖော်သင့် သော စီမံကိန်းလုပ်ငန်းများကို ၊ Project များကို နိုင်ငံခြားကျွမ်းကျင်ပညာရှင်များ၊ ပြည်တွင်း ကျွမ်းကျင်ပညာရှင်များ ပူးပေါင်း၍ လေ့လာတိုင်းတာပြီး အမျိုးသားဖွံ့ဖြိုးရေမံကိန်း၌ ဦးစားပေး အကောင်အထည်ဖော်သင့်သော အစီ အစဉ်များနှင့်အတူ ပြုစုဖော်ပြထား သင့်ပါကြောင်း အကြံပြုချက် (၁၁) ပါ။ (၁၂)ကတော့ နိုင်ငံတော်၏ ငွေကြေးမူဝါဒကို တာဝန်ခံ ဖော်ဆောင်မည့် ဗဟိုဘဏ်၏ လွတ်လပ်မှုနဲ့ စွမ်းရည်ကို ဥပဒေများနဲ့အညီ ထိန်းသိမ်းမြှင့်တင်ရန် လိုအပ်ကြောင်း၊ နိုင်ငံတော်၏ဘဏ္ဍာရေးမူဝါဒကို ထင်သာမြင်သာအောင် ရှင်းလင်းနားလည်အောင် ဖော် ဆောင် ရာ၌ ဘတ်ဂျက်ရေးဆွဲမှု ပုံသဏ္ဍန်ကို ပညာရှင်များနှင့် ညှိနှိုင်း၍ ပြုပြင်သင့်ပါကြောင်း အကြံပြုချက (၁၂) ဖြစ်ပါတယ်။ (၁၃)ကာလတိုစီမံကိန်းများ၌ အများနှင့်သက်ဆိုင်သော အထူးလုပ်ငန်းစဉ်များ ကို ပြည်သူအများစု လက်ခံနိုင်သည့် ဆောင်ပုဒ်များဖြင့် ယှဉ်တွဲ၍ Public Awareness ရရှိအောင် ရှင်းလင်းစွာ ဖော်ပြသင့်ပါကြောင်း ဒါ (၁၃) ပါ။ (၁၄) တိုင်းဒေသကြီးနှင့် ပြည်နယ်များ၏ စီမံကိန်းသည် သာမန်ဒေသန္တရစီမံကိန်းမျိုး မဟုတ်ဘဲ ငွေရေးကြေးရေးအရ၊ စီးပွားရေးအရ သက်ဆိုင်ရာ တိုင်းဒေသကြီး သို့မဟုတ် ပြည်နယ် လွှတ်တော်အစိုးရအဖွဲ့တို့က တာဝန်ခံ၊ တာဝန် ယူနိုင်သော စီမံကိန်းမျိုးဖြစ်ပေါ်အောင် ဝိုင်းဝန်းကူညီဆောင်ရွက်ကြရန် လိုအပ်ပါကြောင်း ဒါ (၁၄) ဖြစ်ပါတယ်။ (၁၅) ကတော့ လာဘ်ပေး လာဘ်ယူမှု၊ အကျင့်ပျက်မှုတို့ကို ထိရောက်စွာ တိုက်ဖျက်ရေး၊ စီမံအုပ်ချုပ်မှု စနစ်ဟောင်းကို ပြုပြင်ပြောင်းလဲ၍ လုပ်ကိုင်ကိုင်ရည် Efficiency ရှိသော ထိရောက်အကျိုးဖြစ်ထွန်းမှု Effectiveness ရှိသော ပြည်သူအပေါ်သစ္စာရှိသည့်အုပ်ချုပ်ရေးယန္တရား ဖြစ်ပေါ်ရေးကို အမြန်ပြုပြင်ပြောင်းလဲ အကောင်အထည်ဖော်သင့် ပါကြောင်း ဆိုပြီးတော့ ကျွန်တော်တို့ အကြံပြုချက် အဓိက (၁၅)ချက် ဖြစ်ပါတယ်။ တကယ်တော့ ဒီထဲမှာ ခုနက စောစောတုန်းကတင်ပြသွားတဲ့ အတိုင်း သယံ ဇာတ အရင်းအမြစ်တွေကို ထိန်းသိမ်းဖို့ အတွက် Land Used Policy တို့ဆိုတာ ဒီစီမံကိန်း အကြံပြုချက်စာတမ်းမှာ ပါခဲ့ပါတယ်။ သို့သော် ဒါတွေကို ကျွန်တော်တို့ ဒီမှာ မထည့်တော့ပါဘူး။ အဲဒီတော့ ဒီစာတမ်းဟာ တကယ်တော့ အကြောင်းအကျိုး ဖော်ပြထားတဲ့စာတမ်း ဖြစ်တဲ့အတွက်ဒီအကြံပြုချက် (၁၅)ချက်နဲ့စာတမ်းဟာ တွဲနေတဲ့အတွက် လွှတ်တော်ကို ကျွန်တော်တို့ ကော်မတီ အနေနဲ့ အောက်ပါအဆိုကို တင်ပြရခြင်း ဖြစ်ပါတယ်။ ဒီနေရာမှာ အကြံပြု သွားတဲ့ ကိုယ်စားလှယ်ကြီးများကိုလည်းပဲ ကျေးဇူးတင်ကြောင်း ထပ်မံတင်ပြလိုပါတယ်။ အဲဒီတော့ ကျွန်တော်တင်မယ့် အဆိုကတော့ အမျိုးသားစီမံကိန်းရေးရာကော်မတီ၏ အမျိုးသားဖွံ့ဖြိုး တိုးတက်ရေးဆိုင်ရာ အကြံပြုစာတမ်းနှင့် ယင်းစာတမ်းပါ အဓိက အကြံပြုချက် (၁၅)ချက်တို့ကို ပြည်ထောင်စုအစိုးရအဖွဲ့က အလေးထားညှိနှိုင်း စိစစ်စဉ်း စားပြီး နိုင်ငံတော်၏ saei:09:00 og 1:00:000869:68 $: (National Comprehensive Development Plan) တစ်ရပ် ရေးဆွဲသွားရန် တိုက်တွန်းကြောင်းအဆို ဖြစ်ပါတယ်။ ဒီအဆိုကို ကျွန်တော် လွှတ်တော်ကို တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">အပိုဒ်(၄)မှာ အကြံပြုချက်စာတမ်း အပိုဒ် (၁၆)ချက်ပါ အဓိကချက် (၁၀)ချက် ဆိုပြီးတော့ ပြန်ညွှန်းထားမယ့်အစားကို အသေးစိတ်ပြန်ထည့်လိုက်ပါ</speech>
<speech><mp id="101">ဦးဇော်မြင့်ဖေ (ဥက္ကဋ္ဌ၊ အမျိုးသားစီမံကိန်းရေးရာကော်မတီ)</mp>ကောင်းပါပြီ။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ် ပါတယ်</speech>
<speech><mp id="158">ဦးစိုးဝင်း၊ ဧရာဝတီတိုင်းဒေသကြီ�� မဲဆန္ဒနယ်အမှတ် ၂)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ အမျိုးသားလွှတ်တော်၊ အမျိုးသားစီမံကိန်း ရေးရာကော်မတီ မန္တလေးတိုင်းဒေသကြီး မဲဆန္ဒနယ်အမှတ် (၅)မှ အမျိုးသားလွှတ်တော် ကိုယ်စားလှယ် ဦးဇော်မြင် ဖေ အဆိုတင်သွင်းသော နိုင်ငံတော်၏ အမျိုးသားဘက်စုံဖွံ့ဖြိုး တိုးတက်ရေးစီမံကိန်းတစ်ရပ် ရေးဆွဲသွားရန်အဆိုကို ဧရာဝတီတိုင်းဒေသကြီး မဲဆန္ဒနယ်အမှတ်(၂) မှ အမျိုးသား လွှတ်တော်ကိုယ်စားလှယ် ဦးစိုးဝင်း မှ ထောက်ခံအပ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အဆိုကို အတည်ပြုဖို့ လွှတ်တော်၏သဘောထားရယူပါမယ်။ အမျိုးသားလွှတ်တော်အမျိုးသားစီမံကိန်းရေးရာကော်မတီ၏ အမျိုးသားဖွံ့ဖြိုး တိုးတက်ရေး စီမံကိန်းဆိုင်ရာ အကြံပြု စာတမ်းနှင့် ယင်းစာတမ်းပါ အဓိက အကြံပြုချက်(၁၅)ချက်တို့ကို ပြည်ထောင်စုအစိုးရအဖွဲ့က အလေးထားညှိနှိုင်း စိစစ်စဉ်းစား ပြီး နိုင်ငံတော်၏ အမျိုးသားဘက်စုံ ဖွံ့ဖြိုးတိုးတက်ရေးစီမံကိန်းတစ်ရပ် ရေးဆွဲသွားရန် အဆိုကို အတည်ပြုဖို့ လွှတ်တော်က သဘောတူပါသလား ခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် အမျိုးသားစီမံကိန်းရေးရာကော်မတီရဲ့ အဆိုကို လွှတ်တော်က အတည်ပြုကြောင်း ကြေညာပါတယ်။(ဩဘာသံများ)</speech>
</report>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော်၂၇)ရက်မြောက်နေ့ အစည်းအဝေး ရပ်နားကြောင်းနှင့် (၂၈)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့် အချိန်ကိုကြေညာခြင်း</title>
<speech type="speaker">အချိန်ကန့်သတ်ချက်ကြောင့် ကျန်တဲ့အစီအစဉ်ကို ရွှေ့ဆိုင်းပါမယ်။ အမျိုးသားလွှတ်တော် ကိုယ်စား လှယ်များခင်ဗျား။ ယခု အမျိုးသား လွှတ်တော် စတုတ္ထပုံ မှန် အစည်းအဝေး(၂၇)ရက်မြောက်နေ့ကို ရပ်နားပါမယ်။ ပထမအကြိမ်အမျိုးသားလွှတ်တော် စတုတ္ထ ပုံမှန်အစည်းအဝေး(၂၈)ရက်မြောက်နေ့ကို ၂၀၁၂ခုနှစ်၊ သြဂုတ်လ ၁၆ ရက် (ကြာသပတေးနေ့) နံနက် ၁၀းဝဝ နာရီ အချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗ���ား။</speech>
<speech type="mc">အားလုံးပြန်လည် ထွက်ခွာနိုင်ပါပြီ ခင်ဗျား။</speech>
<p>ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၂၇)ရက်မြောက်နေ့ အစည်းအဝေးကို ၁၅၅၅ နာရီအချိန်တွင် ရပ်နားပါသည်။</p>
</postface>
</transcript>
</doc>
