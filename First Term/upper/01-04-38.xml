<doc>
<docinfo>
<docno>01-04-38.xml</docno>
<pdf>01-04-38.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၃၁)ရက်မြောက်နေ့မှတ်တမ်း</title>
<date>၁၃၇၄ ခုနှစ်၊ ဝါခေါင်လဆန်း ၄ ရက် (၂၀၁၂ ခုနှစ်၊ သြဂုတ်လ ၂၁ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၃၁)ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော် ၊ ညွှန်ကြား ရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေးရဲ့ (၃၁)ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ဒီကနေ့ကျင်းပတဲ့ ပထမအကြိမ်အ မျိုးသားလွှတ်တော် စတုတ္ထပုံမှန် အစည်းအဝေး (၃၁)ရက်မြောက်နေ့မှာ အမျိုးသားလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေး သို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၃) ဦး ရှိပြီး ဒီကနေ့အစည်းအဝေးကို (၂၀၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၁.၄၈) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အ စည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က)နဲ့(ဂ) တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ (ခ)အရ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေးရဲ့ (၃၁)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော် ဆိုင်ရာနည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေခွဲငယ်(၁)အရ ခွင့်ပန်ကြားလိုတဲ့ လွှတ်တော် ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော်ကိုယ်စားလှယ် တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော် ကိုယ်စားလှယ်များအတွက် အချိန်ကွဲညှာတဲ့အနေနဲ့ဖတ်ကြားပြမှာဖြစ်ပါတယ်။ ဦးဌေးဝင်း ရခိုင် (၇)၊ ဦးပေါ်လျှံလွင် ချင်း (၉)၊ ဒေါက်တာအေးမောင် ရခိုင် (၁)၊ ဦးစိုင်းသန့်ဇင် ရှမ်း(၄)တို့ ဖြစ်ပါတယ်။</speech>
<speech type="speaker">ယခုတင်ပြတဲ့ ခွ င့်ပန်ကြားချက်များနဲ့ ပတ်သက်လို့ ခွင့်ပြုဖို့ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ပထမအကြိမ်အမျိုးသားလွှတ်တော် စတုတ္ထ ပုံမှန် အစည်းအဝေး(၃၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ် ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၁၅) ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၄) ဦး ဖြစ်၍ အမျိုးသားလွှတ်တော်က စုစုပေါင်း ခွင့်ပန်ကြား၍ ခွင့် ပြုထားသူ (၁၉)ဦး ဖြစ်ပြီး ခွင့်မဲ့ ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေ ခွဲငယ်(၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်သို့ အမျိုးသားလွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားသော မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်(၅)ဦးက မေးမြန်းတဲ့ မေးခွန်းများဟာ ဆောက်လုပ်ရေး ဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။</speech>
<title>မြန်မာ-ထိုင်း ဆက်သွယ်မည့် အမှတ် (၂)ချစ်ကြည်ရေး တံတားကြီးတစ်စင်း ထပ်မံ တည်ဆောက်မည့်အခြေအနေ နှင့် မြဝတီမြို့မှ သင်္ဃန်းညီနောင်ထိ ကုန်သွယ်ရေး လမ်းမကြီးကို သင်္ဃန်းညီနောင်မှ ကော့ကရိတ်ထိ ဆက်လက်ဖောက်လုပ်မည့် အခြေအနေကို သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကရင်ပြည်နယ် မဲဆန္ဒနယ်အမှတ် (၉)မှ ဦးအောင်မြင့်သိန်း က မြန်မာ-ထိုင်း ဆက်သွယ်မည့် အမှတ် (၂) ချစ်ကြည်ရေး တံတား ကြီး တစ်စင်း ထပ်မံ တည်ဆောက်မည့် အခြေအနေနှင့် မြဝတီမြို့မှ သင်္ဃန်းညီနောင်ထိ ကုန်သွယ်ရေး လမ်းမကြီးကို သင်္ဃန်းညီနောင်မှ ကော့ကရိတ်ထိ ဆက်လက်ဖောက်လုပ်မည့် အခြေအနေကို သိရှိလိုခြင်းနဲ့စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="33">ဦးအောင်မြင့်သိန်း ကရင်ပြည်နယ် မဲဆန္ဒနယ်အမှတ်(၉)</mp>လေးစားအပ် ပါသော အမျိုး သားလွှတ်တော်ဥက္ကဋ္ဌ၊ ပြည်ထောင်စုအဆင့်ဝန်ကြီးများ၊ အမျိုးသားလွှတ်တော်ကိုယ်စားလှယ်များ စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံကြပါစေလို့ ဆုတောင်းမေတ္တာပို့သရင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ် (၉)မှ အမျိုးသားလွှတ်တော်ကိုယ်စားလှယ် ဦးအောင်မြင့်သိန်း ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးရဲ့ ကြိုတင်ခွင့်ပြုချက်အရ ဒီနေ့ မေးမြန်းမယ့် မေးခွန်းကတော့ မြန်မာနိုင်ငံနှင့် ထိုင်းနိုင်ငံကို ဆက်သွယ်မည့် အမှတ် (၂)ချစ်ကြည်ရေး တံတားကြီးတစ်စင်း ထပ်မံတည်ဆောက်မည့်အခြေအ နေနှင့် ဖောက်လုပ်ထားပြီးဖြစ်သော မြဝတီမြို့မှ သင်္ဃန်းညီနောင်ထိ ကုန်သွယ်ရေးလမ်းမကြီးကို သင်္ဃန်းညီနောင်မှ ကော့ကရိတ်မြို့ထိ ဆက်လက်ဖောက်လုပ်မယ့် အခြေအနေနှင့်စပ်လျဉ်း၍ သိရှိလိုခြင်း မေးခွန်းပဲ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား၊ ၂၀၁၀ ပြည့်နှစ် ပါတီစုံဒီမိုကရေစီ အထွေထွေ ရွေးကောက်ပွဲလွန်ကာလ ကရင်ပြည်နယ်ကြီးဟာ ဟိုယခင် အချိန်နဲ့မတူတော့ဘဲ ငြိမ်းချမ်းရေး ရောင်တွေ သန်းလာပြီး ထာဝရငြိမ်းချမ်းရေးသို့ ဦးတည်နေပြီ ဖြစ်ပါတယ်။ ကရင်ပြည်နယ်ကြီးအတွင်းမှာ တစ်ကြိမ်တစ်ခါမျှ မတူးဖော်ရသေးတဲ့ ဓာတ်သတ္တု သယံဇာတတွေ အမြောက်အမြား ရှိနေပါတယ်။ ဒါ့အပြင် နိုင်ငံတော်ရဲ့ ဒုတိယကုန်သွယ်ရေးဇုန်အဖြစ် သတ်မှတ်ထားတဲ့ မြဝတီ နယ်စပ်ကုန်သွယ်ရေးအပြင် ရန်ကုန် -ဘားအံ-ကော့ကရိတ်မြဝတီကုန်သွယ်ရေး မဟာဗျူဟာလမ်းမကြီးလည်း ရှိနေပြီဖြစ်ပါတယ်။ ဒီမိုကရေစီ အပြောင်းအလဲကာလမှာ နိုင်ငံတော်ရဲ့ နိုင်ငံရေး၊ စီးပွားရေး၊ လူမှုရေး၊ တည်ငြိမ်အေးချမ်းရေး ဘက်စုံအရှိန်အဟုန်နဲ့ ကူးပြောင်းနိုင်မယ့် အခွင့်အလမ်းများလည်း ရှိနေပြီ ဖြစ်ပါတယ်။ ဒေသခံ တိုင်းရင်းသားများရဲ့ အလုပ်အကိုင်အခွင့်အလမ်းများ ပိုမိုရရှိလာပါက ပြည်တွင်းငြိမ်း ချမ်းရေး ကိုလည်း ဖော်ဆောင်ပြီးသား ဖြစ်တယ်လို့ ယုံကြည်မိပါတယ်။ ကြီးမားပြီး အရှိန်အဟုန်နဲ့ အပြောင်းအလဲတစ်ခုရဲ့ အထောက်အပံ့တစ်ခုအဖြစ် ကုန်သွယ်မှု လမ်းပန်းဆက်သွယ်ရေး ကောင်းမွန်ပြီးတော့ စီးပွားရေးဖွံ့ဖြိုးမှုဟာ တစ်ခု အပါအဝင် ဖြစ်ပါတယ်။ ရှိပြီးသား အခြေခံ ကောင်းများအပြင် ပိုမိုပြည့်စုံစေရန် နိုင်ငံတော်က ဖော်ဆောင်ပေးလျက်ရှိတဲ့ အစီအစဉ်များ အနက်က ပြည်သူများရဲ့ ဆန္ဒအရ အောက်ပါ မေးခွန်းများကို မေးမြန်း တင်ပြအပ်ပါတယ်။ (က) မြန်မာနိုင်ငံနှင့် ထိုင်းနိုင် ငံကို ဆက်သွယ်မည့် အမှတ် (၂)ချစ်ကြည်ရေး တံတားကြီးတစ်စင်း ထပ်မံတည်ဆောက်မည့် အစီ အစဉ် ရှိ /မရှိနှင့် အစီအစဉ် ရှိပါက မည်သည့်အချိန်ကာလတွင် တည်ဆောက်မည်ကို သိရှိလိုပါတယ်။ (ခ) ထိုင်းနိုင်ငံမှ တာဝန်ယူ၍ ဖောက်လုပ်ထားပြီးဖြစ်သော မြဝတီမြို့မှ သင်္ဃန်းညီနောင်အထိ ကုန်သွယ်ရေးလမ်းမကြီးကို သင်္ဃန်းညီနောင်မှ ကော့ကရိတ်မြို့အထိ လမ်းဖောက်လုပ်မှုကို မည်သည့် အချိန်မှ မည်သည့် အချိန်အထိ ဆက်လက်ဖောက်လုပ်မည်၊ မည်သည့်လမ်းကြောင်းမှ ဖောက်လုပ်မည်ကို သိရှိလိုကြောင်း အမျိုးသားလွှတ်တော် ဥက္ကဋ္ဌကြီးမှတစ်ဆင့် မေးမြန်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>ချင်းပြည်နယ်နှင့် ရခိုင်ပြည်နယ်ကို တိုက်ရိုက်ဆက်သွယ်သွားလာနိုင်မည့် မတူပီ -ဆမီး-မီးဝ သို့မဟုတ် ပီဝုန်းလမ်းဖောက်လုပ်ပေးရန် အစီအစဉ် ရှိမရှိ နှင့် စပ်လျဉ်း သည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်၁၂)မှ ဦးဆလိုင်းခွဲယန် က ချင်းပြည်နယ်နှင့် ရခိုင်ပြည်နယ်ကို တိုက်ရိုက်ဆက်သွယ်သွားလာနိုင်မည့် မတူပီ -ဆမီး-မီးဝ သို့မဟုတ် သွေဝုန်းလမ်းဖောက်လုပ်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="48">ဦးဆလိုင်းခွဲယန်၊ ချင်းပြည်နယ် မဲဆန္ဒနယ်အမှတ်၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ ခင်ဗျား၊ ကျွန်တော်ကတော့ ချင်းပြည်နယ် မဲဆန္ဒနယ် အမှတ် (၁၂)မှ ဦးဆလိုင်းခွဲယန် ဖြစ်ပါတယ်။ ဒီနေ့ ကျွန်တော် လွှတ်တော်မှာ တင်ပြမေးမြန်းမယ့် မေးခွန်း ကတော့ ချင်းပြည်နယ်နှင့် ရခိုင်ပြည်နယ်ကို တိုက်ရိုက်ဆက်သွယ် သွားလာနိုင်မည့် မတူပီ-ဆမီးမီးဝ ကားလမ်း ဖောက်လုပ်ပေးရန် အစီအစဉ်နဲ့ စပ်လျဉ်းတဲ့ မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်နဲ့ ရခိုင်ပြည်နယ်တို့ ဟာ မြန်မာနိုင်ငံ၏ အနောက်ရိုးမတောင်တန်း တောင်စွယ်များတစ်လျှောက်မှာ တောင်မြောက် ဆက်စပ်တည်ရှိတဲ့ ပြည်နယ်နှစ်ခု ဖြစ်ပါတယ်။ ဒီလို ရေ၊ မြေ ပထဝီအနေအထားချင်း ဆက်စပ်တည်ရှိ သော်လည်း ရေကြောင်း၊ ကုန်းကြောင်း၊ လေကြောင်း ဆက်သွယ်မှုမရှိသေးတဲ့ ပြည်နယ်နှစ်ခုဖြစ်တယ်ဆိုတာ အားလုံးသိရှိပြီး ဖြစ်ပါတယ်။ ရခိုင်ပြည်နယ်ကနေ ချင်းပြည်နယ်ကို သွားတယ်ဆိုရင် ချင်းပြည်နယ်ရဲ့ အစွန်ဆုံး မြို့ဖြစ်တဲ့ ပလက်ဝမြို့ကို ရောက်ပြီဆိုရင် တော့ လမ်းဆုံးသွားပြီ ဖြစ်ပါတယ်။ ကျန်တဲ့ (၈)မြို့နယ်သော မြို့နယ်များကို သွားလာလိုသော်လည်းပဲ ခြေလျင်ခရီးအား ဖြင့်သာ သွားလာနိုင်မှာ ဖြစ်ပါတယ်။ ဆိုလိုတာကတော့ ပလက်ဝမြို့ ကလွဲရင် ရခိုင်ပြည်နယ်နဲ့ ချင်းပြ ည်နယ်ဟာ ဆက်သွယ်မှု ကားလမ်း၊ ရေကြောင်းလမ်း၊ လေကြောင်း လမ်းမရှိဘူးဆိုတာ ဆိုတဲ့ သဘော ဖြစ်ပါတယ်။ ချင်းပြည်နယ်နဲ့ ရခိုင်ပြည်နယ်တစ်ခုလုံးကို ဆက်သွယ်သွားလာနိုင်မယ့် လမ်းကြောင်းကို ရှာကြည့်တဲ့အခါမှာ မတူပီမြို့ ကနေ ပလက်ဝမြို့နယ် ဆမီး၊ ဆမီးကနေ ရခိုင်ပြည်နယ် နယ်စပ်မီးဝ ပလက်ဝမြို့နယ်ရဲ့ အဆုံး ဗွီပုန်း ဒီအထိကားလမ်း ဖောက်လုပ်ပေးရေးဟာ အင်မတန်မှ အဓိကကျ လိုအပ်လျက်ရှိပါတယ်။ ယခုအခါမှာ ရခိုင်ပြည်နယ် ကျောက်တော်မြို့ကနေ ချင်းပြည်နယ် ပလက်ဝမြို့ဟာ ကားလမ်းဖောက်လုပ်ပြီး ဖြစ်ပါတယ်။ မြေသားလမ်းအသစ် ပြီးစီးပြီးမှ တံတား တည်ဆောက်ရန် လိုအပ်သေးတာကို တွေ့ရှိရပါတယ်။ ဒီကားလမ်းဟာလည်းပဲ တစ်နှစ်ကြာမျှ ရပ်ဆိုင်းထားတဲ့အခါကျတော့ တကယ်လို့များ ရခိုင်ပြည်နယ်နဲ့ ချင်းပြည်နယ်ကို တိုက်ရိုက် ဆက်သွယ်နိုင်ဖို့ လမ်းဖောက်လုပ်မှာဆိုရင် ပလက်ဝနဲ့ ကျောက်တော် ကားလမ်းဟာလည်းပဲ ဆက်လက်ဖောက်လုပ်ရန် လိုအပ် လျက် ရှိတယ်ဆိုတာကို ကျွန်တော် တင်ပြလိုပါတယ်။ ကျောက်တော်-ပလက်ဝလမ်းဟာ အထက် ဖော်ပြပါ ကျောက်တော်မြို့နယ်ရဲ့ မီး၊ ပလက်ဝမြို့နယ်ရဲ့ ဗွီဝုန်း ဒီနှစ်ခုကိုဖြတ်ပြီးမှ သွားတဲ့အခါကျတော့ ပလက်ဝမြို့ကို ဆက်သွယ် သွားလာရတာ ဖြစ်ပါတယ်။ ဆိုလိုတာက ရခိုင်ပြည်နယ် ကျောက်တော်မြို့နယ် မီး ဝ သို့မဟုတ် ချင်းပြည်နယ်ရဲ့ မြို့နယ်အဆုံး ဗွီဝုန်းအထိ ကားလမ်း ဖောက်လုပ်ပြီးဖြစ်ပါတယ်။ဒီလို ဖောက်လုပ် ပြီးစီးပြီ ဖြစ်တဲ့အတွက်ကြောင့် ကျောက်တော်မြို့နယ်မီး သို့မဟုတ် ချင်းပြည်နယ်ပလက်ဝ၊ ညီးဝုန်း၊ ဆမီး၊ မတူပီမြို့ကို ကားလမ်း ဆက်ပြီးမှဖောက်လုပ်မယ်ဆိုရင် ချင်းပြည်နယ်နှင့် ရခိုင်ပြည်နယ်ဟာ နေ့ချင်း ညချင်း လွယ်ကူစွာ သွားလာနိုင်မှာဖြစ်ပါတယ်။ အထက်ဖော်ပြပါ ဆမီး၊ မတူပီ -ဆမီးမီးဝ လမ်းကို ဖောက်လုပ်မယ်ဆိုရင် ချင်းပြည်နယ်ရဲ့ မြို့နယ်တစ်ခုဖြစ်တဲ့ ပလက်ဝမြို့နယ်ဟာ လည်းပဲ ချင်းပြည်နယ်အတွင်း ကျန်တဲ့ (၈)မြို့နယ်နဲ့ အဆက်အသွယ် ပြု လုပ်နိုင်မှာဖြစ်သလို ရခိုင်ပြည်နယ်ကလည်းပဲ ချင်းပြည်နယ်ကို လွယ်လင့်တကူ သွားလာနိုင်မှာဖြစ်ပါတယ်။ ယခင်က မတူပီ-ပလက်ဝ လမ်းဟာအူကြောင်းလမ်းအဆင့် ဖောက်လုပ်ပြီးစီးပြီးဖြစ်ပါတယ်။ ယခုအချိန်မှာ ဆက်လက် အကောင်အထည်ဖော်မှု မရှိတဲ့အတွက်ကြောင့် ပလက်ဝ မြို့နယ်ဟာ ချင်းပြည်နယ်ရဲ့ (၈)မြို့နယ်နဲ့ မင်းတပ်ခရိုင်၊ ခရိုင်အတွင်းတောင်မှ ကားလမ်း ဆက်သွယ် သွားလာနိုင်မှု မရှိတဲ့အတွက်ကြောင့် အုပ်ချုပ်ရေးယန္တရား လည်ပတ်ရာမှာလည်း အင်မတန်ခက်ခဲပါတယ်။ တချို့သော အုပ်ချုပ်ရေးဆိုင်ရာလုပ်ငန်းများကို ရခိုင်ပြည်နယ် အတွင်း မှနေ လုပ်ကိုင်နေဆဲစနစ် ဖြစ်ပါတယ်။ ဒါကြောင့် ဒီပလက်ဝကားနဲ့ ချင်းပြည်နယ်ရှိ ကျန်တဲ့ (၈)မြို့နယ်နဲ့ဆက်သွယ်ရာတွင်လည်းကောင်း၊ ရခိုင်ပြည်နယ်ကလည်း ချင်းပြည်နယ် ဖောက်လုပ် မယ့် လမ်းသော်လည်းကောင်း အင်မတန် လိုအပ်တာကို တွေ့ရှိရမှာဖြစ်ပါတယ်။ ကျွန်တော်တို့ ပလက်ဝမြို့နယ်ကနေ ပြည်နယ်ရဲ့ မြို့တော်ဖြစ်တဲ့ ဟား ခါးကို သွားရမယ်ဆိုရင် ရခိုင်ပြည်နယ်ကျောက်တော်၊ မြောက်ဦး၊ မင်းပြား၊ မြေပုံမြို့နယ်၊ အမ်းမြို့နယ်၊ မကွေးတိုင်း ငဖဲမြို့နယ်၊ မင်းဘူးမြို့နယ်၊ မကွေး၊ ရေနံချောင်း၊ မိတ္ထီလာ၊ မန္တလေး၊ စစ်ကိုင်း၊ မုံရွာ စသ ည်ဖြင့် မြို့ပေါင်း များစွာကို မိုင်ပေါင်းထောင်ချီပြီးတော့မှ သွားလာနေရတာ အားလုံးသိရှိပြီး ဖြစ်ပါတယ်။ အရင် လွှတ်တော်များတုန်းက ပလက်ဝမြို့နယ်နဲ့ မတူပီမြို့ နယ်ကို ဆက်သွယ်နိုင်ဖို့ အတွက် ကျွန်တော် အခုတင်ပြတဲ့ လမ်းကြောင်း အတိုင်း သွားလာလို့ ရပါတယ်ဆိုတာ သဘာဝ မကျသော ဖြေကြားချက်ဖြစ်တယ်ဆိုတာ အားလုံးနားလည်ပေးနိုင်ဖို့အတွက် တင်ပြပါတယ်။ လမ်းခရီးမှာ(၆)ရက်၊ (၇)ရက်ကြာပြီးတော့ခရီးစရိတ်ကလည်း(၂)သိန်းကျော်ကုန်ကျမှာဖြစ်ပါတယ်။ တကယ်လို့များ အခု ကျွန်တော် တင်ပြတဲ့ လမ်း မတူပီ -ဆမီး-မီးဝ လမ်းသာ ဖောက် လုပ်မယ်ဆိုရင် ပလက်ဝမြို့ ကနေ မတူပီလမ်းဟာ အူကြောင်းလမ်းအတိုင်း (၁၃၀)ကျော် (၁၃၂)မိုင်၊ (၁၃၅)မိုင်သာ ရှိတဲ့အတွက်ကြောင့် ပလက်ဝမြို့ကနေ မတူပီ၊ ဟားခါးကို သွားမယ် ဆိုရင် မိုင်ပေါင်း (၁၇၀)ခန့်သာ ရှိမှာဖြစ်တဲ့ အတွက်ကြောင့် (၂)ရက် (၃)ရက်သာ ကြန့်ကြာမှာ ဖြစ်ပါတယ်။ အခုချိန်မှာကျတော့ မြို့ပေါင်းများစွာကို ဖြတ်သန်းပြီးမှ သွားလာရပါတယ်။ တကယ် ကျတော့ ဟားခါးကို သွားမယ်ဆိုရင် မြို့ပေါင်း (၂) မြို့၊ (၃)မြို့လောက်သာ ဖြတ်ရမှာ ဖြစ်ပါတယ်။ အဲဒီတော့ ကုန်ကျတဲ့စရိတ်ကလည်း များစွာကုန်ကျတာကို အားလုံးသိရှိပြီး ဖြစ်ပါတယ်။ ဒါကြောင့် မတူပီ-ဆမီး-မီးဝ ဖောက်လုပ်ရေးလမ်းဟာ မရှိမဖြစ် အရေးတကြီး လိုအပ် လျက်ရှိပါတယ်။ ဒီလမ်းကို ဖောက်လုပ်ပြီးစီးမယ်ဆိုရင် ပလက်ဝမြို့နယ်အပါအဝင် ချင်းပြည်နယ် တစ်ခုလုံးအတွက် အကျိုးရှိနိုင်တဲ့ ရခိုင်ပြည်နယ်နှင့်ပါ ကူးလူးဆက်သွယ်သွားလာ စီးပွား ရောင်းဝယ်နိုင်ဖို့အတွက် အင်မတန်အရေး ကြီးတဲ့လမ်း ဖြစ်ပါတယ်။ ဒီလမ်းဟာ ချင်းပြည်နယ်တောင်ဘက်အတွက် ထွက်ပေါက် ဖြစ်နေသလို ရခိုင်ပြည်နယ်အတွက်လည်း မြောက်ဘ က် ထွက်ပေါက်၊ ထို့နည်းတူ မြန်မာနိုင်ငံ အနောက်ရိုးမတစ်လျှောက် နိုင်ငံရေးအမြင်၊ စီးပွားရေး အမြင်၊ လူမှုရေးအမြင် အင်မတန်အရေးကြီးတဲ့ ဗျူဟာလမ်းတစ်ခုလည်း ဖြစ်လာမှာ ဖြစ်ပါတယ်။ ၂၀၁၂ ခုနှစ် ဇူလိုင်လ ၁၁ ရက်နေ့မှာကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန် အစည်းအဝေးမှာ ဆောမြို့နယ်၊ ဆာ မဲဆန္ဒနယ်မှ ဦးဌေးမောင် ရဲ့ မြို့နယ်အဆင့်များကို မည်သည့်နှစ်တွင် မြို့ ချင်းဆက်လမ်း ကောင်းမွန်စေရမည်။ မည်သည့်နှစ်တွင် လျှပ်စစ်ဓာတ်အား ရရှိစေရမည် စသည်ဖြင့် တစ်နိုင်ငံလုံး အတိုင်းအတာဖြင့် စီမံချက်ဆောင်ရွက်ရေး အဆိုကို တင်ပြတဲ့ အခါမှာ အတည်ပြုပြီး ဖြစ်ပါတယ်။ ဆောက်လုပ်ရေးဝန်ကြီးဌာနက ခရိုင်ချင်းဆက်လမ်းများ၊ မြို့နယ်ချင်းဆက်လမ်းများ၊ ကျေးရွာချင်းဆက်လမ်းများကို ဆက်သွယ်သွားလာနိုင်သည့် လမ်းအဆင့်မှ အဆင့်မြှင့်တင်ဆောင်ရွက်ရန် စီမံကိန်းချမှတ် အကောင်အထည်ဖော်ဆောင်ရွက်သွားမည်ဖြစ်ကြောင်း ဖြေကြား ခဲ့ပါတယ်။ မြန်မာနိုင်ငံမှာ ခရိုင် (၆၉)ခရိုင်၊ ခရိုင်ချင်း ဆက်လမ်းများ မြို့နယ်ပေါင်း (၃၃၀)နှင့် မြို့နယ်ခွဲ (၈၃)ခုတို့ကို ကွန်ရက်သဖွယ် ကူးလူးဆက်သွယ် သွားလာနိုင်မယ့် လမ်းတံတားများ တည်ဆောက်ပေးလျက်ရှိကြောင်း ၎င်း ဌာန၏ကိုယ်စား အမှတ် (၂)လျှပ်စစ်စွမ်းအားဝန်ကြီးဌာန၊ ပြည်ထောင်စုဝန်ကြီး ဦးခင်မောင်စိုး က ပြန်လည်ရှင်းသည်ကို အားလုံး ကြားသိပြီးဖြစ်ပါတယ်။ ထိုသို့ လမ်းများ ဆောင်ရွက်မှုမှာ ကျွန်တော်တို့ ပလက်ဝမြို့နယ် ရခိုင်ပြည်နယ်နှင့် ချင်းပြည်နယ် ဆက်သွယ်တဲ့ လမ်းများ မပါသေးတာကို သတိပြုစေလိုပါတယ်။ ကျွန်တော် ဖြည့်စွက်ပြီးမှ တင်ပြရမယ်ဆိုရင် ကျွန်တော်တို့ နိုင်ငံတော်မှာ အသက်ရှင်ပြီးမှ အောင်ဆန်း သူရိယဘွဲ့ကို ရရှိတဲ့ အောင်ဆန်းသူရိယ ဗိုလ်ကြီးတိုက်ချွန်း ဟာ သူသေဆုံးတဲ့ကာလအထိ ကျွန်တော်တို့ ဒီ ပလက်ဝမြို့ နယ်နဲ့ မတူပီမြို့ နယ် နယ်စပ်တစ်နေရာ တွိဆော့ကုန်းကျေးရွာ အုပ်စုမှာပဲ နေထိုင်ပြီး မှ သူ အသက်သေတဲ့အထိ ပြည်သူများနဲ့အတူ ခြေလျင်လျှောက်ပြီးမှ ရင်ဆိုင်ခဲ့ရပါတယ်။ သူ မသေခင် ပြော သွားတဲ့ စကားလေးကို ကျွန်တော် အနည်းငယ် ဒီမှာ တင်ပြလိုပါတယ်။ ကျွန်တော်က အဲဒီ အောင်ဆန်းသူရိယဗိုလ်ကြီးတိုက်ချွန်း အဘကြီးကို မေးပါတယ်။ အဘ ဘာဖြစ်လို့ အဘကို ရန်ကုန်မြို့တော်မှာ ဗဟန်းမှာ တိုက်နဲ့၊ ကားနဲ့ ပေးထားရဲ့ သားနဲ့ ဘာလို့ ရန်ကုန်မြို့မှာ မနေချင်တာလဲလို့ ကျွန်တော် မေးပါတယ်။ သူက ဘယ်လို ဖြေလဲဆိုရင် ကျွန်တော် တိုက်နဲ့ ကားနဲ့သွားလာပေမယ့် ကျွန်တော်ရဲ့ ပြည်သူတွေဟာ ဒီမှာ ခြေလျင်လျှောက် နေရမယ်ဆိုရင် ကျွန်တော် ဘယ်လိုမှ မခံစားနိုင်ပါဘူး။ ဒါကြောင့် ကျွန်တော် သေတဲ့အထိ ဒီမှာပဲ နေပါမယ် ဆိုပြီးတော့မှ ပြောသွားပါတယ်။ အဲဒီတော့ သားတို့ ကြီးလာ ရင်တော့၊ လူကြီးဖြစ်လာရင်တော့ ဒီလမ်းကို ပြုပြင်ဖို့ဟာ နိုင်ငံတော်အစိုးရဆီမှာ တင်ပြပေါ့လို့ သူက မှာထားပါတယ်။ အဲဒီတော့ ကျွန်တော် ဒီနေ့ ဒီအချိန်မှာ လွှတ်တော်ထဲမှာ ဒီလို ပြောရေး ဆိုခွင့်ရရှိတဲ့အခါမှာ အဘ အောင်ဆန်းသူရိယ တိုက်ချွန်း ပြောသွားတဲ့ စကားလေးကို ကျွန်တော် ကတိပြုထားသလို လွှတ်တော်မှာလည်း တင်ပြခြင်း ဖြစ်ပါတယ်။ တစ်ဖက်က နိုင်ငံတော် အစိုးရကလည်း ဒီအခက်အခဲတွေကို ဖြေရှင်းပေးနိုင်မယ်လို့ ယုံကြည်ပါတယ်။ မကြာခင်မှာပဲ ဇူလိုင်လ ၃၁ ရက်နေ့မှာ အဲဒီ ကျွန်တော် တင်ပြတဲ့ ဆမီးကျေးရွာဟာ မြို့အဖြစ်နဲ့ တိုးမြှင့်ပြီး မှ ဖွဲ့စည်းခဲ့ကြောင်း ပြည်ထဲဝန်ကြီးဌာနက စာထုတ်ပြန်ပြီးဖြစ်ပါတယ်။ အဲဒီတော့ မြို့ အဖြစ်နဲ့ ဖွဲ့စည်းပြီဆိုရင် လိုအပ်တဲ့ လမ်းပန်း ဆက်သွယ်ရေးများကိုလည်း ဆောင်ရွက်ပေးရမှာ ဖြစ်ပါတယ်။ ရုံးအဆောက်အဦများကိုလည်း လုပ်ဆောင်ပေးရမှာ ဖြစ်ပါတယ်ဆိုတာကို ပြည်သူ တွေကလည်း အထူးကြိုဆို ဝမ်းမြောက် နကြပါတယ်။ ဒါကြောင့် အခုလည်းပဲ ဒီလိုအပ်တဲ့ လမ်းကိုလည်းပဲ အမြန်ဆုံး ဖောက်လုပ်နိုင်ဖို့အတွက် အရေးကြီးတယ်ဆိုတာကို ကျွန်တော် တင်ပြခြင်း ဖြစ်ပါတယ်။ ဒါကြောင့် ကျွန်တော်တို့ မြန်မာနိုင်ငံရဲ့ အနောက်ရိုးမ တစ်လျှောက်မှာ တည်ရှိတဲ့ ရခိုင်ပြည်နယ်နဲ့ချင်းပြည်နယ်တို့ဟာ တိုက်ရိုက်ဆက်သွယ် သွားလာနိုင်ဖို့အတွက်လည်းကောင်း၊ ပလက်ဝမြို့နယ်နဲ့ ချင်းပြည်နယ်အတွင်း မြို့နယ်များချိတ်ဆက် သွားလာနိုင်ဖို့အတွက��လည်းကောင်းအောက်ပါမေးခွန်းများကို မေးမြန်းတင်ပြအပ်ပါတယ်။ (၁) ချင်းပြည်နယ်နှင့် ရခိုင်ပြည်နယ် ပြည်နယ်နှစ်ခု တိုက်ရိုက်ဆက်သွယ်သွားလာနိုင်သော ယာဉ်သွားလမ်း မရှိသည်ကို နိုင်ငံတော်မှ သိရှိပါသလား။ (၂)ချင်းပြည်နယ် ပလက်ဝမြို့၏ ပြည်နယ် အတွင်း၊ ခရိုင်အတွင်း မြို့များနှင့် ဆက်သွယ်သွားလာရာတွင် ရက်ပေါင်းများစွာ ကြန့်ကြာရသည့် အခက်အခဲများကို မည်သို့ ဖြေရှင်းပေးနိုင်မည်နည်း (၃) ပလက်ဝ-မတူပီ ကားလမ်းဖောက်လုပ်ရန် စီစဉ်ထားမှုရှိပါသလား။ (၄) ပလက်ဝ-မတူပီ လမ်းအဖြစ် အသုံးပြု နိုင်မည့် မတူပီ -ဆမီး-မီးဝ သို့မဟုတ် ပီဝုန်း လမ်း ဖောက်လုပ်ရန် အစီအစဉ် ရှိပါသလား။ (၅)မတူပီ-ဆမီး-မီးဝ သို့မဟုတ် ပီဝုန်း လမ်းဖောက်လုပ် ရေးကို အပိုင်းလိုက်ဖြစ်စေ သို့မဟုတ် တစ်ခုလုံးကို တစ်ပြိုင်တည်း အကောင်အထည်ဖော်ဆောင်ရေး စီမံကိန်းရှိပါက မည်သည့်အချိန်အခါတွင် စတင်ပြီး မည်သည့်ကာလတွင် ပြီးစီးနိုင်ရန် ရည်မှန်း ထားသည်ကို သိရှိလိုပါသည်။ ကျေးဇူးတင်ပါတယ်။</speech>
<title>မိတ္ထီလာမြို့၊ ကန်လယ်တံတားကို တိုးချဲ့ တည်ဆောက်ပေးရန် အစီအစဉ် ရှိမရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ် (၁၁)မှ ဦးစိုးအောင် ကမိတ္ထီလာမြို့၊ ကန်လယ်တံတားကို တိုးချဲ့ တည်ဆောက်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="107">ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင် . အဖွဲ့အစည်းဝင်များ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ဂါရဝပြု နှုတ်ခွန်းဆက်သ အပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ်အမှတ် (၁၁)မှ အမျိုးသား လွှတ်တော်ကိုယ်စားလှယ် ဦးစိုးအောင် ဖြစ်ပါတယ်။ ကျွန်တော့်အနေနဲ့ ကျွန်တော်တို့ မိတ္ထီလာမြို့ ကန်လယ်တံတားအား တိုးချဲ့ တည်ဆောက်ပေးရန် အစီအစဉ် ရှိ/မရှိနှင့် ပတ်သက်တဲ့ မေးခွန်းကို မေးမြန်းသွားမှာ ဖြစ်ပါတယ်။ ယခု မေးမြန်းတဲ့မေးခွန်းကတော့ ကျွန်တော်တို့ ၉-၃-၂၀၁၂ ရက် နေ့တွင် ကျင်းပတဲ့ ပထမအကြိမ်အမျိုးသားလွှတ်တော်တတိယပုံမှန်အစည်းအဝေး(၁၂)ရက်မြောက်နေ့မှာ မေးမြန်း ခဲ့တဲ့ မေးခွန်းဖြစ်ပါတယ်။ ထိုစဉ်က တံတားအသစ်တ်စင်း တည်ဆောက်ပေးရန် အစီအစဉ် ရှိ/မရှိဆိုတဲ့ မေးခွန်းကို မေးမြန်းခဲ့ပါတယ်။ ထိုစဉ်က ကျွန်တော်တို့ ဆောက်လုပ်ရေးဝန်ကြီးဌာန၊ ပြည်ထောင်စုဒုတိယဝန်ကြီးမှ အစီအစဉ် မရှိသေးကြောင်း ပြန်လည်ဖြေကြားခဲ့ပါတယ်။ ယခုလို ထပ်မံတင်ပြရတာတော့ ကျွန်တော်တို့ မြို့နေ လူထုရဲ့ ပြင်းပြတဲ့ဆန္ဒအရ ထပ်မံမေးမြန်း တင်ပြရခြင်း ဖြစ်ပါတယ်ခင်ဗျား။ ယခုလို မေးခွန်းအား မေးမြန်းခွင် ထပ်မံခွင့်ပြုပေးပါသော ဥက္ကဋ္ဌကြီးအားလည်း အထူးကျေးဇူးတင်ရှိကြောင်း ပြောကြားလိုပါတယ်။ ကျွန်တော့်အနေနဲ့ အချိန်ကိုလေးစားသောအားဖြင့် မေးခွန်းအား ဖတ်ကြား မေးမြန်းခွင် .ပြုပါရန် မေတ္တာရပ်ခံ ပန်ကြားအပ်ပါတယ် ခင်ဗျား။ လေးစားအပ်ပါသော ဥက္ကဋ္ဌကြီး ခင်ဗျား။ ကျွန်တော်တို့ မိတ္ထီလာမြို့သည် မြို့ပေါ် ရပ်ကွက် (၁၄)ရပ်ကွက်၊ ကျေးရွာအုပ်စု (၅၀)အုပ်စု ပါဝင်ဖွဲ့စည်းထားသော မြို့နယ် ဖြစ်ပါတယ်။ မိတ္ထီလာမြို့နယ်အတွင်း လူဦးရေ (၃) သိန်းကျော်ရှိပြီး မြို့နေလူဦးရေ (၁) သိန်းခန့် ရှိသော မြို့တစ်မြို့ ဖြစ်ပါတယ်။ မြို့ရဲ့အရှေ့ဘက်ခြမ်းမှာ တပ်မ၊ တပ်နယ်၊ တပ်ရင်းတပ်ဖွဲ့ များ၊ အစိုးရဌာနဆိုင်ရာ ခရိုင် /မြို့နယ်အဆင့် ရုံးများ၊ စီးပွားရေးတက္ကသိုလ်၊ ကွန်ပျူတာ တက္ကသိုလ် ၊ နည်းပညာတက္ကသိုလ်၊ အာကာသသိပ္ပံ၊ အ.ထ.က၊ အ.လ.က၊ အ.မ.က ကျောင်းများ၊ လေကြောင်း အတတ်သင်လေတပ်စခန်း၊ မြေပြင်အတတ်သင်လေတပ်စခန်း၊ တပ်မတော် ချည်မျှင်နှင့် အထည် စက်ရုံ၊ တပ်မတော်စစ်ဆေး ရုံ၊ တပ်မတော်ကာကွယ်ရေးပစ္စည်း စက်ရုံ၊ ပရိယတ္တိစာသင်တိုက်ကြီး များ၊ မြို့နယ်စည်ပင်သာယာရေးအဖွဲ့ပိုင်ဈေးကြီး စသော အရေးကြီးနေရာများနှင့် ရပ်ကွက်ကြီး (၁၁)ရပ်ကွက် ရှိပါတယ်။ မြို့ရဲ့အနောက်ဘက်မှာ အစိုးရဌာနဆိုင်ရာ ခရိုင်/မြို့နယ်အဆင့် ရုံးများ၊ တရားရုံးများ၊ တပ်ရင်းတပ်ဖွဲ့များ၊ မိတ္ထီလာတက္ကသိုလ်၊ ဆရာအတတ်သင် ကောလိပ်၊ အထွေထွေရောဂါကု ဆေးရုံ၊ မျက်စိ၊ နား၊ နှာခေါင်း၊ လည်ချောင်း ဆေးရုံ၊ သူနာပြု သင်တန်းကျောင်း၊ ဗဟိုပို့/ဆက် သင်တန်းကျောင်း၊ စက်မှုလယ်ယာသင်တန်းကျောင်း၊ ပရိယတ္တိစာသင်တိုက်ကြီးများ၊ အ.ထ.က၊ အ.လ.က၊ အ .မ.က ကျောင်းများနှင်. ရပ်ကွက်ကြီး (၃)ရပ်ကွက် တည်ရှိပါတယ်။ မိတ္ထီလာ ကန်တော်ကြီးဟာ မြို့ရဲ့အလယ်တွင် တည်ရှိပြီး မြို့ရဲ့ အရှေ့ဘက်နှင့် အနောက်ဘက်ခြမ်းကို မိတ္ထီလာကန်ကူးတံတားဖြင့် ဆက်သွယ်ပေးထားပါတယ်။ မြို့ရဲ့ အရှေ့ဘက်နှင့် အနောက်ဘက်ခြမ်းရှိ မြို့နေပြည်သူများ၊ ဝန်ထမ်းများ၊ ကျောင်းသား ကျောင်းသူများ၊ ရဟန်းသံဃာများမှာ မိတ္ထီလာကန်ကူးတံတား ကြီးအား နေ့ /ည အချိန်အခါမရွေး ဖြတ်ကျော် သွားလာနေကြရပါတယ်။ ထို့ပြင် မိတ္ထီလာခရိုင်အတွင်းရှိ ဝမ်းတွင်း၊ သာစည်၊ မလှိုင်မြို့နယ်များမှ ကျေးလက်နေ ပြည်သူများ၊ မိတ္ထီလာမြို့နယ်အတွင်းရှိ ကျေးလက် နေ ပြည်သူများမှ လည်း မိတ္ထီလာမြို့အား ဗဟိုပြု၍ သီးနှံများရော င်းဝယ် ဖောက်ကားလျက် ရှိရာတွင်လည်းကောင်းယင်းတံတားကြီးကိုပင် အသုံးပြုနေရပါတယ်။ ထို့ပြင် မိတ္ထီလာမြို့ သည် မြန်မာနိုင်ငံ၏ အလယ်ဗဟိုတွင် တည်ရှိသော မြို့တစ်မြို့ ဖြစ်ပြီး၊ လမ်း (၅)လမ်းဆုံရာ မြို့လည်း ဖြစ်ပါတယ်။ မိတ္ထီလာမြို့မှ ရန်ကုန်၊ မန္တလေး၊ တောင်ကြီး၊ ကျောက်ပန်းတောင်း၊ မြင်းခြံမြို့များသို့ လွယ်လင့်တကူ သွားလာနိုင်သော လမ်းဆုံမြို့ တစ်မြို့ ဖြစ်ပါတယ်။ ထို့အပြင် အသစ်ဖွင့် လှစ်လိုက်သော ရန်ကုန်-မန္တလေး အမြန်လမ်းမကြီးမှာလည်း မိတ္ထီလာမြို့နဲ့ မနီးမဝေး မိတ္ထီလာ -ကျောက်ပန်းတောင်း ကားလမ်းကို ဖြတ်၍ တည်ရှိပါတယ်။ ထို့ကြောင့် ဒေသအသီးသီးမှ ဖြတ်သန်း သွားလာလျက်ရှိသော လူစီးအမြန်ယာဉ် ကားများ၊ လိုင်းကားများ၊ သုံးဘီးဆိုင်ကယ်များ၊ မော်တော် ဆိုင်ကယ်များမှာလည်း ယင်းတံတား ကိုပင် အသုံးပြုလျက်ရှိကြပါတယ်။ ၎င်းတံတားပေါ်မှာ နေ့စဉ် လူစီးအမြန်ယာဉ် အရ (၂၅၀) ခန့်၊ လိုင်းကား (၁၅၀)ခန့်၊ သုံးဘီးဆိုင်ကယ် (၁၀၀) ခန့်နှင့် မော်တော်ဆိုင်ကယ် အစီးရေ (၂၀၀၀)ခန့် အသုံးပြု သွားလာလျက်ရှိကြောင်း သိရှိရပြီး၊ ကိုယ်ပိုင်မော်တော်ယာဉ်များ၊ ဌာနဆိုင်ရာ မော်တော်ယာဉ် များလည်း ဖြတ်သန်းသွားလာလျက် ရှိပါတယ်။ ၎င်းတံတားကြီးမှာ ယာဉ်နှစ်စီးစာ ယှဉ်မောင်း သွားလာနိုင်သော RC တံတား ဖြစ်ပါတယ်။ နေ့စဉ် ရုံးတက်ရုံးဆင်းချိန်၊ ကျောင်းတက် ကျောင်းဆင်းချိန်များတွင်လည်း ယာဉ်များ ဖြတ်သန်းသွားလာမှု အလွန်များပြား နေသဖြင့် ယာဉ် အန္တရာယ် စိုးရိမ် ကြရသည့်အနေအထား ဖြစ်နေပါတယ်။ အထူးသဖြင့် တံတား အနီးတွင်ရှိ မိတ္ထီလာမြို့ အ.ထ.က(၁)ကျောင်း၊ ကျောင်းဆင်းချိန် ညနေ ၃း၃၀ နာရီ အချိန်ခန့်တွင် ယာဉ် အသွားအလာများ အလွန်များပြားပြီး (၃၀)မိနစ်ခန့် ယာဉ်ကြောပိတ်ဆို့မှု နေ့စဉ် ကြုံတွေ့ နေရ ပါတယ်။မြို့နေလူဦးရေ တိုးပွားလာမှု၊ မြို့ပြအဆောက်အဦများ တိုးချဲ့မှု၊ လမ်းပန်း ဆက်သွယ်ရေး များ တိုးတက်ပြောင်းလဲလာမှုကြောင့် လက်ရှိတံတားဖြင့် မလုံလောက်သည့် အတွက် လက်ရှိ တံတားကို တိုးချဲ့ တည်ဆောက်ပေးရန် ပြည်သူများက လိုလားတောင့်တလျက် ရှိနေပါတယ်။ သို့ဖြစ်ပါ၍ အဆိုပါတံတားအား တိုးချဲ့ တည်ဆောက်ပေးရန် အစီအစဉ် ရှိ /မရှိ နှင့် အစီအစဉ် ရှိပါက မည်သည့်အချိန်တွင် အကောင်အထည်ဖော် ဆောင်ရွက်ပေးနိုင်မည် ကို သိရှိလိုပါ၍ ဥက္ကဋ္ဌကြီးမှတစ်ဆင့် မေးမြန်းအပ်ပါတယ် ခင်ဗျာ။ ကျေးဇူးတင်ပါတယ်။</speech>
<title>ပန်းတနော် - ဒေါင့်ကြီး ကျောက်ခင်းလမ်းအား ကတ္တရာလမ်းအဖြစ် ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ် (၉)မှ ဦးဝင်းသိန်း က ပန်းတနော် - ဒေါင့်ကြီး ကျောက်ခင်းလမ်းအား ကတ္တရာလမ်းအဖြစ် ဆောင်ရွက် ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="165">ဦးဝင်းသိန်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌ ကြီးနှင့် ပြည်ထောင်စုအဆင့် ဒုတိယ ဝန်ကြီးများ၊ အမျိုးသား လွှတ်တော်ကိုယ်စားလှယ်များနှင့် ဧည့်သည်တော်များ ခင်ဗျား။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်မြေ အမှတ် (၉)မှ အမျိုးသားလွှတ်တော် ကိုယ်စားလှယ် ဦးဝင်းသိန်း ဖြစ်ပါတယ်။ ကျွန် တော်မေးမြန်းမယ့် မေးခွန်းကတော့ ဧရာဝတီတိုင်းဒေသကြီး၊ ပန်းတနော်မြို့နယ်အတွင်းရှိ ပန်းတနော် -ဒေါင့်ကြီး ကျောက်ခင်းလမ်းအား ကတ္တရာလမ်းအဖြစ် အဆင့်မြှင့်တင် ဆောင်ရွက်ပေးနိုင်မည့် အစီအစဉ် ရှိ /မရှိနှင့် မည်သည့်အချိန်တွင် ဆောင်ရွက် ပေးမည်ကို သိရှိလိုပါ၍ ဒေသခံပြည်သူများ၏ကိုယ်စား မေးမြန်းရခြင်း ဖြစ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ပန်းတနော်မြို့နယ် အတွင်းရှိ ပန်းတနော် -ဒေါင့်ကြီး ကျောက်ချောလမ်းဟာ ၁၉၇၀ ပြည့်နှစ်မှ စတင်၍ ပြည်သူ့ လုပ်အားဖြင့် စတင်တည်ဆောက်ခဲ့သော မြေသားတာလမ်း တစ်ခု ဖြစ်ပါတယ်။ စတင် တည်ဆောက်ပြီးသည်မှ တစ်နှစ်ချင်းစီအလိုက် ကျောက်ခင်းခြင်းလုပ်ငန်းများကို လမ်းအပိုင်း အလိုက် ဆောင်ရွက်ခဲ့ပါတယ်။ အဲဒီလိုဆောင်ရွက်ခဲ့တဲ့ ကျောက်ခင်းခြင်း၊ ထပ်ပိုးလွှာ ခင်းခြင်း များကို ၂၀၁၀-၂၀၁၁ နှစ်များမှာ အပြီးသတ် ဆောင်ရွက်ခဲ့နိုင်ပါတယ်။ ကျေးရွာအုပ်စု (၆) အုပ်စုမှာရှိတဲ့ လုပ်သားပြည်သူများ၊ ဒေသခံပြည် သူများအနေနဲ့ အင်မတန်မှ အားကိုး အားထား ပြု ရတဲ့ လမ်းတစ်လမ်း ဖြစ်ပါတယ်။ ဒေသမှာရှိတဲ့ ထွက်ကုန်များ သယ်ယူပို့ဆောင်ရာ မှာ လည်းကောင်း၊ ကျန်းမာရေးကိစ္စများ ဆောင်ရွက်ရာတွင် လည်းကောင်း၊ လူမှုရေးကိစ္စများနဲ့ ကျောင်းသား၊ကျောင်းသူများ ကျောင်းတက်ရာတွင် အသုံးပြုရတဲ့ အားကိုးအားထားပြုရတဲ့ လမ်း တစ်လမ်းလည်း ဖြစ်ပါတယ်။ ဒါကြောင့်မို့လို့ ဒေသခံပြည်သူများ၏တင်ပြချက်အရ လမ်းအရှည် (၅) မိုင်ခန့်ရှိသော ပန်းတနော်-ဒေါင့်ကြီး ကျောက်ခင်းလမ်းအား ကတ္တရာလမ်းအဖြစ် အဆင့်မြှင့်တင် ဆောင်ရွက် ပေးနိုင်မည့် အစီအစဉ် ရှိ /မရှိနှင့် မည်သည့်အချိန်တွင် ဆောင်ရွက်ပေးမည်ကို အမျိုးသား လွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ် ခင်ဗျာ။ ကျေးဇူးတင်ပါတယ်။</speech>
<title>ဖားကန့်မြို့နယ်၊ လုံးခင်းကျေးရွာရှိ ဥရုချောင်းဖြတ်ကူး တံတားအား တံတားသစ် တည်ဆောက် ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ် (၈)မှ ဦးမြအုန်း က ဖားကန့်မြို့နယ်၊ လုံးခင်းကျေးရွာရှိ ဥရုချောင်းဖြတ်ကူးတံတားအား တံတားအသစ် တည်ဆောက်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="8">ဦးမြအုန်း၊ ကချင်ပြည်နယ် မဲဆန္ဒနယ်အမှတ်(၈)</mp>လေးစားအပ်ပါသောအမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စု ဒုတိယဝန်ကြီး၊ ဖိတ်ကြားထားသော ဧည့်သည်တော်များ၊ အမျိုးသားလွှတ်တော်ကိုယ်စားလှယ်များခင်ဗျား၊ မင်္ဂလာပါဟု ဂါရဝပြု နှုတ်ခွန်းဆက်သအပ် ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ် (၈)မှ အမျိုးသား လွှတ်တော် ကိုယ်စားလှယ် ဦးမြအုန်း ဖြစ်ပါတယ်။ ကျွန်တော့်အနေနဲ့ ဖားကန့်မြို့နယ်၊ လုံးခင်းကျေးရွာမှာ ရှိတဲ့ ဥရုချောင်းဖြတ်ကူးတံတားအား တံတားသစ် တည်ဆောက်ပေးရန် အစီအစဉ် ရှိ /မရှိနှင့် စပ်လျဉ်းတဲ့ မေးခွန်း တစ်ခု မေးမြန်းတင်ပြလိုပါတယ်။ ဥက္ကဋ္ဌကြီးခင်ဗျား။ ဖားကန့်မြို့နယ်၊ လုံးခင်းကျေးရွာရှိတဲ့ ဥရုချောင်းဖြတ်ကူး တံတားဟာ ဖားကန့် -မိုးကောင်းလမ်းပေါ်မှာရှိတဲ့ တံတားအမှတ် ၁/၄၆ ဖြစ်ပါတယ်။ တံတား အမျိုးအစားမှာ သံဘောင်ဘေလီ တံတားဖြစ်ပြီးတော့ တံတားခံနိုင်ဝန်မှာ(၁၃)တန်ဖြစ်သော်လည်း ယခုအခါ (၃)တန်အောက်ကိုသာ ဖြတ်သန်းခွင် ပြု ထားပါတယ်။ တံတားအရှည် (၄၁၀)ပေ၊ အကျယ် (၁၃)ပေရှိသော တံတားဖြစ်ပြီး ၁၉၆၂ ခုနှစ်က အသုံးပြုခဲ့တဲ့ တံတားဖြစ်၍ သက်တမ်း အားဖြင့် (၅၀)နှစ် ကြာခဲ့ပြီ ဖြစ်ပါတယ်။ အဆိုပါတံတားကို ဒေသရဲ့ အစီအစဉ်နဲ့ ၂၀၀၀ ပြည့်နှစ်၊ ၂၀၀၅ ခုနှစ်နဲ့ ၂၀၀ရ ခုနှစ် နှင့် ၂၀၀၉ ခုနှစ်တို့မှာ ပြုပြင်ခဲ့သော်လည်း တံတားဟောင်း ဖြစ်၍ ခိုင်ခန့်မှုမရှိကြောင်း၊ အန္တရာယ်ကို ဖိတ်ခေါ် သကဲ့သို့ ဖြစ်နေကြောင်း တွေ့ရှိရပါတယ်။ ဖားကန့်မြို့နယ်အတွက် အဓိက ကျသော တံတားဖြစ်ပြီး လမ်းပန်းဆက်သွယ်ရေး၊ ကူးသန်းရောင်းဝယ်ရေး၊ အဆင်ပြေ ချောမွေ့စေရန်အတွက် ဖားက န့်မြို့နယ် လုံးခင်းကျေးရွာရှိ ဥရုချောင်းဖြတ်ကူးတံတားအား တံတားအသစ် တည်ဆောက်ပေးရန် အစီအစဉ် ရှိ /မရှိ သိလို ပါသဖြင့် ဒေသခံပြည်သူများ၏ ကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ် ခင်ဗျား။ ကျေးဇူးတင်ရှိပါတယ်။</speech>
<speech type="speaker">မေးခွန်းများနဲ့ပတ်သက်ပြီး ဆောက်လုပ်ရေးဝန်ကြီးဌာန၊ ဒုတိယဝန်ကြီး တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="94">ဦးကျော်လွင် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော အမျိုးသားလွှတ်တော်ဥက္ကဋ္ဌ၊ အမျိုးသားလွှတ်တော် ကိုယ်စားလှယ်များနဲ့ အထူး ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ ၊ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေး ဝန်ကြီးဌာန၊ ဒုတိယဝန်ကြီး ဦးကျော်လွင် ဖြစ်ပါတယ်။ ကျွန်တော့်အနေနဲ့ ပထမဦးဆုံး ကရင်ပြည်နယ် အမှတ် (၉) မဲဆန္ဒနယ်၊ အမျိုးသားလွှတ်တော်ကိုယ်စားလှယ် ဦးအောင်မြင် သိန်း ကနေပြီးတော့ အမျိုးသားလွှတ်တော် အစည်းအဝေးကို မေးမြန်းတဲ့ မြန်မာနိုင်ငံနှင့် ထိုင်းနိုင်ငံကို ဆက်သွယ်မယ့် အမှတ်(၂)ချစ်ကြည်ရေးတံတားကြီး(၁)စင်း ထပ်မံတည်ဆောက်မည့် အစီအစဉ် ရှိ/မရှိ နဲ့ မြဝတီမြို့မှ သင်ယန်းညီနောင်အထိ ကုန်သွယ်ရေးလမ်းမကြီးကို သင်္ဃန်းညီနောင်မှ ၊ ကော့ကရိတ်မြို့အထိ လမ်းဖောက်လုပ်မှုကို မည်သည့်အချိန်မှ မည်သည့်အချိန်အထိ ဆက်လက် ဖောက်လုပ်မည်၊ မည်သည့်လမ်းကြောင်းမှ ဖောက်လုပ်မည်ကို သိရှိလိုသည့်မေးခွန်းအား ရှင်းလင်း ဖြေကြားသွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံနှင့် ထိုင်းနိုင်ငံကို ဆက်သွယ်မယ့် အမှတ်(၂)ချစ်ကြည်ရေးတံတားတည်ဆောက်ရန် အစီအစဉ် ရှိပါတယ်။ တံတားအမှတ် (၂)ကို ထိုင်းနိုင်ငံအစိုးရရဲ့ အကူအညီဖြင့် ဆောင်ရွက်မှာဖြစ်ပြီးတော့ တံတားအမှတ်(၁)ရဲ့ မြောက်ဘက် ရေစုန်ဘက်ခြမ်းမှာ လျာထားတည်နေရာ(၃)နေရာ တင်ပြခဲ့တဲ့ အထဲကနေပြီးတော့ ၂၀၁၀ ခုနှစ်၊ ဇွန်လ ၂၉ ရက်နေ့နဲ့ ၃၀ ရက်နေ့များမှာ နှစ်နိုင်ငံ ကိုယ်စားလှယ် အဖွဲ့ ကွင်းဆင်းစစ်ဆေး ပြီးတော့ မြဝတီမြို့နဲ့အနီးဆုံး (၃) မိုင်ခန့်ဝေးတဲ့ နေရာကို ရွေးချယ်ထားပါတယ်။ ထိုင်းနိုင်ငံဘက်မှ တံတားတည်ဆောက်ရန်အတွက် ရန်ပုံငွေ ရရှိနိုင်ရန် F.S ဖြစ်နိုင်စွမ်း လေ့လာတိုင်းတာပြီးတော့ အသေးစိတ် တွက်ချက်တင်ပြမှာ ဖြစ်ပါတယ်။ ထိုင်းနိုင်ငံ ပို့ဆောင်ရေး ဝန်ကြီးဌာန၊ လမ်းဌာနမှ ဦးဆောင်ပြီးတော့ မြန်မာအင်ဂျင်နီယာများနဲ့ ပူးပေါင်းပြီး ဖြစ်နိုင်စွမ်း လေ့လာတိုင်းတာမှု လုပ်ငန်းများ ကို ဆောင်ရွက်ရန် ညှိနှိုင်းထားပြီး ဖြစ်ပါတယ်။ မြဝတီ -သင်္ဃန်း ညီနောင်အပိုင်း (၁၇.၂၄) ကီလိုမီတာကို ထိုင်းနိုင်ငံရဲ့ အကူအညီနဲ့ ၂၀၀၆ ခုနှစ်မှာ တည်ဆောက် ခဲ့ပြီးတော့ ပြုပြင်ထိန်းသိမ်းခြင်း လုပ်ငန်းများကို ဆောင်ရွက်လျက်ရှိပါတယ်။ သင်္ဃန်းညီနောင်-ကော့ကရိတ် လမ်းအပိုင်းဟာ သင်္ဃန်းညီနောင်မှ ဒေါန တောင်ခြေ ကိုဖြတ်ပြီး ကော့ကရိတ်အထိ (၂၈.၂) ကီလိုမီတာ နဲ့ ကော့ကရိတ်မြို့တွင်း (၀.၄) ကီလိုမီတာ၊ စုစုပေါင်း (၂၈.၆) ကီလိုမီတာရှိတဲ့ ကွင်းကလေးရွာနဲ့ တတန်ကူးရွာများအနီးမှ ဖြတ်သန်းသွားတဲ့ လမ်းအူကြောင်းသစ်ကို တိုင်းတာရွေးချယ်ထားပြီး ဖြစ်ပါတယ်။ လမ်းအူကြောင်းသစ်ကို နှစ်လမ်းသွား ကတ္တရာလမ်းအဖြစ် တည်ဆောက်မှာဖြစ်ပြီးတော့ ထိုင်းနိုင်ငံရဲ့ အကူအညီနဲ့ ဖောက်လုပ်သွားမှာ ဖြစ်ပါတယ်။ ချစ်ကြည်ရေး တံတားအမှတ် (၁) ပြင်ဆင်ထိန်းသိမ်းရေး၊ မြဝတီမှ သင်္ဃန်းညီနောင် လမ်းအပိုင်း တိုးတက်ပြုပြင်ခြင်းနဲ့ သင်္ဃန်းညီနောင်မှ ကော့ကရိတ်အထိ လမ်းသစ် ဖောက်လုပ်ရေးတို့ကို ထိုင်းနိုင်ငံအစိုး ရမှ စုစုပေါင်း ဘတ်ငွေ (၁၁၆၆)သန်း ခွင်ပြုပြီးတော့ ဆောင်ရွက်သွားမှာ ဖြစ်ပါတယ်။ ၂၆-၁-၂၀၁၁ ရက်နေ့မှာ ထိုင်းနိုင်ငံ မဲဆောက်မြို့မှာ မြန်မာနှင့် ထိုင်းနိုင်ငံတို့မှ တာဝန်ရှိပုဂ္ဂိုလ်များနဲ့ ထိုင်းနိုင်ငံမှ လုပ်ငန်းကန်ထရိုက် ရရှိထား တဲ့ Si Sein Koyota ကုမ္ပဏီမှ အမှုဆောင်အရာရှိများ တွေ့ဆုံဆွေးနွေးခဲ့ပါတယ်။ အမျိုးသားလွှတ်တော်ဥက္ကဋ္ဌကြီး ခင်ဗျား။ ထိုင်းနိုင်ငံဘက်မှ ၂၀၁၂ ခုနှစ်၊ ဇန်နဝါရီလ ၁ ရက်နေ့ကို လုပ်ငန်းစတင်တဲ့နေ့လို့ သတ်မှတ်ထားပြီးတော့ တည်ဆောက်ချိန်ကာလကို (၃)နှစ်ခန့်ဖြင့် လုပ်ငန်းစီမံချက် ရေးဆွဲထားပါတယ်။ ၂၀၁၂ ခုနှစ်၊ ဧပြီလမှစပြီး စက် ယာဉ် ယန္တရားများ တင်သွင်းရေး၊ လုပ်သားများ၊ ကျွမ်းကျင်သူ များ ဗီဇာရရှိရေး ဆောင်ရွက်လျက် ရှိပါ ကြောင်း ရှင်းလင်းတင်ပြအပ်ပါတယ် ခင်ဗျား။ ဆက်လက်ပြီးတော့ ချင်းပြည်နယ် အမှတ်(၁၂)မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးဆလိုင်းခွဲယန် မှ အမျိုးသားလွှတ်တော် အစည်းအဝေးကို မေးမြန်းတဲ့ ချင်းပြည်နယ်နဲ့ ရခိုင်ပြည်နယ် ပြည်နယ်နှစ်ခု တိုက်ရိုက်ဆက်သွယ်သွားလာသော ယာဉ်သွား လမ်း မရှိသည်ကို နိုင်ငံတော်မှ သိရှိပါသလား။ ချင်းပြည်နယ် ပလက်ဝမြို့ကို ပြည်နယ်အတွင်း၊ ခရိုင်အတွင်း မြို့များနဲ့ ဆက်သွယ်သွားလာရေးအတွက် ရက်ပေါင်းများစွာ သွားလာ ရသည့် အခက်အခဲများကို မည်သို့ဖြေရှင်းပေးနိုင်မည်နည်း။ ပလက်ဝ -မတူပီ ကားလမ်း ဖောက်လုပ်ရန် စီစဉ်ထားမှု ရှိပါသလား။ ပလက်ဝ -မတူပီလမ်းအဖြစ် အသုံးပြုနိုင်မယ့် မတူပီ-ဆမီး-မီးဝ သို့မဟုတ် သွေဝုန်းလမ်း ဖောက်လုပ်ရန် အစီအစဉ် ရှိပါသလား။ မတူပီ-ဆမီး-မီးဝ သို့မဟုတ် ပီဝုန်း လမ်းဖောက်လုပ်ရေးကို အပိုင်းလိုက်ဖြစ်စေ သို့မဟုတ် တစ်ခုလုံးကို တစ်ပြိုင်တည်း အကောင်အထည်ဖော်ရေး စီမံကိန်းရှိပါက မည်သည့်အချိန်အခါတွင် စတင်၍ မည်သည့်ကာ လ တွင် ပြီးစီးနိုင်မည်ကို ရည်မှန်းထားသည်ကို သိရှိလိုတဲ့ မေးခွန်းအား ဆက်လက် ဖြေကြားသွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ချင်းပြည်နယ်နဲ့ ရခိုင်ပြည်နယ် ပြည်နယ် (၂)ခုကို တိုက်ရိုက်ဆက်သွယ်သွားလာတဲ့ ယာဉ်သွားလမ်း မရှိသေးတာကို သိရှိပါတယ်။ မတူပီ-ပလက်ဝ ကားလမ်းကို ဖောက်လုပ်ရန် အစီအစဉ်လည်း ရှိပါတယ်။ မတူပီမှ ပလက်ဝသို့ လမ်းကြောင်းဖြတ်သန်းသွားတဲ့ ကျေးရွာများမှာ မတူပီမြို့နယ်အတွင်းမှာ မတူပီ၊ ဝလံဦး၊ ကုလား၊ ဝလံတဲ၊ လေဆင်း၊ ထယ်ထွေး၊ ဘေလီ စတဲ့ ရွာများကို ဖြတ်သန်းရမှာဖြစ်ပြီးတော့ ပလက်ဝမြို့နယ်အပိုင်းမှာ ဘေလီ၊ အောက်သွေ၊ ထက်ကနောင်၊ ကယက်၊ လိပ်တုန်း၊ အောက်ကနောင်၊ အောက်ပါမောင်၊ ထက်ပါမောင်၊ ဆမီး၊ လိပ်ကုန်း၊ တွံလောင်း၊ စိမ့်စမ်း၊ လောင်ကဒူး၊ ကင်ဝ စတဲ့ ရွာများကို ဖြတ်သန်းသွားမှာ ဖြစ်ပါတယ်။ ၎င်းလမ်းကြောင်း တစ်လျှောက်မှာ ပေ (၁၅၀) ခန့်ရှိတဲ့ ပိုင်ချောင်း ၊ ပေ (၃၀၀) ခန့်ရှိတဲ့ ပင်းချောင်းနဲ့ မီးချောင်း၊ (၃) ဖာလုံခန့်အကျယ်ရှိတဲ့ ကစ္ဆပ္ပနဒီမြစ်တို့ တည်ရှိပြီးတော့၊ ချောင်းငယ်၊ မြောင်းငယ် မြောက်မြားစွာ ကို ဖြတ်သန်းဖောက်လုပ်ရမှာ ဖြစ်ပါတယ်။ မတူပီမြို့ မိုင် (ဝ/ဝ)မှ ဘေလီရွာ တစ်ဖက်ကမ်း ပင်းချောင်း မိုင် (၃၅) မိုင်၊ (၃) ဖာလုံ ထိ မတူပီမြို့နယ်အပိုင်းဖြစ်ပြီးတော့ ပင်းချောင်းကနေ ပလက်ဝမြို့အထိ ပလက်ဝမြို့နယ် ၊ အပိုင်းမှာ (၉၉) မိုင်၊ (၅) ဖာလုံ ရှိတဲ့အတွက် စုစုပေါင်း ဒီလမ်းရဲ့ မိုင်အရှည်ဟာ (၁၃၅) မိုင် ရှိပါတယ်။ မတူပီမြို့နယ်အတွင်း မိုင် (ဝ/ဝ)မှ မိုင် (ဝ/၇)အထိ (၇) ဖာလုံဟာ ကတ္တရာလမ်း ဖြစ်ပြီးတော့ ကျောက်လမ်းက (၁) မိုင် (၅) ဖာလုံနဲ့ မြေလမ်းက (၅) မိုင် (၄) ဖာလုံ ရှိပါတယ်။ ပလက်ဝမြို့နယ်အပိုင်းမှာ ပလက်ဝမြို့ မိုင်တိုင် (၁၃၅/ဝ)မှ မိုင်တိုင် (၁၃၄/၂)အထိ (၆) ဖာလုံဟာ မြို့တွင်းလမ်း ဖြစ်ပြီးတော့ (၁၂) ပေအကျယ် ကတ္တရာလမ်း ဖြစ်ပါတယ်။ မိုင် တိုင် (၁၃၄/၂)မှ ကစ္ဆပ္ပနဒီ အနောက်ဘက်ကမ်း လောင်ကဒူးရွာ မိုင်(၁၂၉/၆)ထိ (၄)မိုင်၊ (၄)ဖာလုံနဲ့ ကစ္ဆပ္ပနဒီရဲ့ အရှေ့ဘက်ကမ်း မိုင် (၁၂၉/၃) ကနေ စိမ့်စမ်းရွာ မိုင် (၁၂၆/ဝ)ထိ (၃) မိုင်၊ (၃)ဖာလုံ စုစုပေါင်း (၇) မိုင်နဲ့ (၇)ဖာလုံဟာ (၁၂)ပေအကျယ် ကျောက်ခင်းလမ်း ဖြစ်ပါတယ်။ ကျန်လမ်းပိုင်းဖြစ်တဲ့ (၁၁၈) မိုင်၊ (၃) ဖာလုံကတော့ လမ်းအူကြောင်းနဲ့ လူသွားလမ်းအဆင် ပဲ ရှိပါတယ်။ ဒါကြောင့် ဒီနှစ် လ မ်းရဲ့ အခြေအနေဟာ ကတ္တရာလမ်း (၁)မိုင်နဲ့ (၅) ဖာလုံ၊ ကျောက်လမ်း (၉)မိုင်နဲ့ (၄)ဖာလုံ၊ မြေလမ်း (၅)မိုင်နဲ့ (၄)ဖာလုံ၊ လမ်းအူကြောင်းအနေနဲ့ (၁၁၈) မိုင်၊ (၃) ဖာလုံ၊ စုစုပေါင်း (၁၃၅) မိုင်အဖြစ် တည်ရှိနေပါတယ်။ မတူပီ-ပလက်ဝလမ်းဟာ ချင်းပြည်နယ်အစိုးရမှ စီမံခန့်ခွဲတဲ့ လမ်း ဖြစ်ပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ ပြည်နယ် ငွေလုံးငွေရင်းရန်ပုံငွေ (၄၄၄) သန်းကို ခွင့်ပြုချက်ရရှိပြီးတော့ ကျောက်လမ်းကနေ (၁၂) ပေ အကျယ် ကတ္တရာလမ်းခင်းခြင်း (၁) မိုင်၊ မူလမြေသားလမ်းအား (၂၄) ပေ အကျယ်ချဲ့ခြင်း (၁၅) မိုင်၊ (၄) ဖာလုံ၊ (၁၂) ပေအကျယ် တစ်ကြောင်း လမ်းဖောက်လုပ်ခြင်း (၁၁၈) မိုင် (၃) ဖာလုံ၊ (၆၀) ပေအရှည် မြေကာနံရံ (၂) ခု၊ (၃) ပေ၊ (၂၄) ပေ သံကူကွန်ကရစ် ရေပြွန် (၂)စင်း ဆောင်ရွက်သွားမှာဖြစ်ပြီး ၂၀၁၂-၂၀၁၃ ပြင်ဆင်ထိန်းသိမ်းခြင်း ရန်ပုံငွေနဲ့ (၂၀.၀၁၇) ရန်ပုံငွေသန်းဖြင့် (၃) ပေ၊ (၂၄) ပေ သံကူကွန်ကရစ် ရေပြွန် (၈) စင်း၊ ပေ (၂၀) အရှည် ကျောက်စီနံရံ (၁) ခု ဆောင်ရွက်သွားမှာ ဖြစ်ပါတယ်။ လုပ်ငန်းများကို ပွင့်လင်းရာသီမှာ စတင်ဆောင်ရွက်သွားမှာ ဖြစ်ပါတယ်။ ဒါကြောင့် ၂၀၁၃-၂၀၁၄ ဘဏ္ဍာရေးနှစ် ကုန်ဆုံးချိန်မှာ မတူပီကနေ ပလက်ဝသို့ (၁၂)ပေအကျယ် တစ်ကြောင်းထိုး မြေလမ်းအဖြစ် ဆောင်ရွက် ပြီးစီးရန် လျာထား ထားပါကြောင်း တင်ပြအပ်ပါတယ်။ 20 အမျိုးသားလွှတ်တော် ဥက္ကဋ္ဌကြီး ခင်ဗျား။ ၂၀၁၃-၂၀၁၄ ဘဏ္ဍာရေးနှစ်မှာ ပြည်နယ်ငွေလုံးငွေရင်း ရန်ပုံငွေကျပ် (၁၂၈၀.၅) သန်း တင်ပြတောင်းခံထားပြီးတော့ ရရှိမယ် ဆိုလို့ရှိရင် လမ်းအဆင် မြှင့်တင်ခြင်းလုပ်ငန်းများကို ဆက်လက်ဆောင်ရွက်သွားမှာ ဖြစ်သလို၊ နှစ်စဉ်ရန်ပုံငွေများ တင်ပြတောင်းခံပြီးတော့ ဒီလမ်းဖြစ်မြောက်ရေးကို ဆက်လက်ဆောင်ရွက် သွားမှာ ဖြစ်ကြောင်း ရှင်းလင်းတင်ပြအပ်ပါတယ်ခင်ဗျား။ ဆက်လက်ပြီးတော့ ကျွန်တော့်အနေနဲ့ မန္တလေးတိုင်းဒေသကြီး အမှတ် (၁၁) မဲဆန္ဒနယ် အမျိုးသားလွှတ်တော်ကိုယ်စားလှယ် ဦးစိုးအောင် မှ အမျိုးသားလွှတ်တော် အစည်းအဝေးကို မေးမြန်းတဲ့ မန္တလေးတိုင်းဒေသကြီး၊ မိတ္ထီလာမြို့ ၊ ကန်လယ်တံတားအား တိုးချဲ့ဆောင်ရွက်ရန် အစီအစဉ် ရှိ/မရှိနဲ့ ရှိပါက မည်သည့်အချိန်အခါတွင် အကောင်အထည်ဖော် ဆောင်ရွက်သွားမည်ကို သိရှိလိုသည့်မေးခွန်းအား ရှင်းလင်း ဖြေကြားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီး ခင်ဗျား။ မန္တလေးတိုင်းဒေသကြီး၊ မိတ္ထီလာခရိုင်၊ မိတ္ထီလာမြို့နယ်၊ မိတ္ထီလာ -ကျောက်ပန်းတောင်း-ညောင်ဦး-မြင်းခြံလမ်း၊ မိတ္ထီလာမြို့နယ်ရှိ ကန်ကူးတံတားဟာ အရှည်ပေ (၂၀၀) ၊ အကျယ် (၂၄) ပေရှိတဲ့ နှစ်လမ်းသွား ကွန်ကရစ် တံတား ဖြစ်ပါတယ်။ ကန်ကူးတံတားဟာ မိတ္ထီလာမြို့ လယ်မှာ တည်ရှိနေတဲ့အတွက် ယာ၌ သွားလာမှု များပြားပြီး၊ ရုံးတက် ရုံးဆင်းချိန်၊ ကျောင်းတက်၊ ကျောင်းဆင်းချိန်မှာ ယာဉ်ကြောပိတ်ဆို့ တတ်ပြီးတော့ ယာဉ်အန္တရာယ်ရှိတာ၊ အချိန်ကြန့်ကြာတာတွေ ဖြစ်ပေါ်နေကြောင်းလည်း တွေ့ရှိရပါတယ်။ အမျိုးသားလွှတ်တော် ဥက္ကဋ္ဌကြီး ခင်ဗျား။ ဆောက်လုပ်ရေးဝန်ကြီးဌာနမှ မိတ္ထီလာ-ကျောက်ပန်းတောင်း-မြင်းခြံလမ်း၊ မိတ္ထီလာမြို့ လယ်ရှိ ကန် ကူးတံတားအား တိုးချဲ့ တည်ဆောက်နိုင်ရန်အတွက် ၂၀၁၃-၂၀၁၄ ဘဏ္ဍာရေးနှစ်တွင် ရန်ပုံငွေလျာထား တင်ပြဆောင်ရွက်သွားမည် ဖြစ်ပါကြောင်း ရှင်းလင်းတင်ပြအပ်ပါတယ် ခင်ဗျား။ ဆက်လက်ပြီးတော့ ဧရာဝတီတိုင်း၊ အမှတ် (၉)မဲဆန္ဒနယ်၊ အမျိုးသားလွှတ်တော် ကိုယ်စားလှယ်ဦးဝင်းသိန်း မှ အမျိုးသားလွှတ်တော် အစည်းအဝေးကို မေးမြန်းတဲ့ ဧရာဝတီတိုင်း ဒေသကြီး၊ ပန်းတနော်မြို့နယ်အတွင်းရှိ ပန်းတနော်-ဒေါင့်ကြီး ကျောက်ခင်းလမ်း အား ကတ္တရာလမ်းအဖြစ် ဆောင်ရွက်ပေးနိုင်မည့် အစီအစဉ် ရှိ /မရှိနှင့် မည်သည့်အချိန်တွင် ဆောင်ရွက်ပေးနိုင်မည်ကို သိရှိလိုသည့်မေးခွန်းအား ဆက်လက်ဖြေကြားသွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ မအူပင်ခရိုင်၊ ပန်းတနော်မြို့နယ်အတွင်းမှာရှိတဲ့ ပန်းတနော်ဒေါင့်ကြီးလမ်းဟာ ဧရာဝတီတိုင်းဒေသကြီး အစိုးရ အဖွဲ့မှ စီမံ ခန့်ခွဲတဲ့လမ်းမှာ တစ်လမ်းအပါအဝင်ဖြစ်ပြီးတော့ အရှည်အားဖြင့် (၅)မိုင်ရှိပြီးတော့ အမာခံလမ်း အမျိုးအစား ဖြစ်ပါတယ်။ ၂၀၁၁-၂၀၁၂ ဘဏ္ဍာရေး နှစ်မှာ ပြင်ဆင်ထိန်းသိမ်းခြင်း ရန်ပုံငွေနဲ့ ပျက်စီးတဲ့ အမာခံလမ်း(၄)မိုင်(၂)ဖာလုံကို ခွဲကျောက်နဲ့ ဖာထေးပြုပြင်ခဲ့ပါတယ်။ဝ၁၂-၂၀၁၃ ဘဏ္ဍာရေးနှစ် မှာလည်း ဧရာ ဝတီတိုင်းဒေသကြီးအစိုးရ ပြင်ဆင် ထိန်းသိမ်းခြင်း ရန်ပုံငွေ ကျပ်(၁၀.၇)သန်းနဲ့ လမ်းချောမွေ့စွာ သွားလာနိုင်ရေး ပြင် ဆင်ဆောင်ရွက်သွားမှာ ဖြစ်ပါတယ်။ ထို့အတူ ၂၀၁၂-၂၀၁၃ ဘဏ္ဍာရေးနှစ်မှာပဲ ဧရာဝတီတိုင်း ဒေသကြီး အစိုးရငွေလုံး ငွေရင်း ရန်ပုံငွေ ကျပ်(၂၆၅)သန်းနဲ့ (၄)ဖာလုံကို အမာခံလမ်းမှ ကတ္တရာလမ်း အဖြစ် ဆောင်ရွက်ခြင်း၊ မူလ သစ်သားတံတား(၃)စင်းဖြစ်တဲ့ တံတားအမှတ်(၁/၂) အုတ်ဖိုရိုး တံတားနှင့် တံတားအမှတ် (၁/၄) ဘုရားပျို တံတားတို့အား အရှည်ပေ (၃၀)၊ အကျယ် (၂၄)ပေ ရှိတဲ့ သံကူကွန်ကရစ်တံတားအဖြစ် တိုးမြှင့်ဆောင်ရွက်ခြင်း၊ တံတားအမှတ် (၂/၁) နွားသတ်ရိုးတံတားအား (၁၀)ပေအရှည်၊ (၂၄)ပေ အကျယ် သံ ကူကွန်ကရစ်တံတားအဖြစ် တိုးမြှင့် တည်ဆောက်ခြင်းတို့ကို ဆောင်ရွက်သွားမှာ ဖြစ်ပါတယ်။ ၂၀၁၃-၂၀၁၄ ဘဏ္ဍာရေးနှစ်မှာလည်း ဧရာဝတီတိုင်းဒေသကြီး အစိုးရအဖွဲ့ရဲ့ င��ေလုံးငွေရင်း ရန်ပုံငွေ ကျပ်(၂၄၈.၅၇)သန်း တင်ပြတောင်းခံထားပြီးတော့ ရရှိမယ် ဆိုလို့ရှိရင် အမာခံလမ်းကနေ ကတ္တရာလမ်းအဆင့်သို့ ရောက်ရှိအောင် ဆက်လက်တိုးမြှင့် ဆောင်ရွက် သွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး ပန်းတနော်မြို့ အတွင်းမှာရှိတဲ့ ပန်းတနော်-ဒေါင့်ကြီး ကျောက်ခင်းလမ်းကို ကတ္တရာလမ်းအဖြစ် ရောက်အောင် နှစ်စဉ်ရန်ပုံငွေများ တင်ပြတောင်းခံပြီး ဆောင်ရွက်သွား မှာဖြစ်ကြောင်း ရှင်းလင်းတင်ပြ အပ်ပါတယ်။ ဆက်လက်ပြီးတော့ ကချင်ပြည်နယ်၊ မဲဆန္ဒနယ်အမှတ် (၈)၊ အမျိုးသားလွှတ်တော် ကိုယ်စားလှယ် ဦးမြအုန်း မှ အမျိုးသားလွှတ်တော် အစည်းအဝေးကို မေးမြန်းတဲ့ ကချင်ပြည်နယ် ဖားကန့်မြို့နယ်၊ လုံးခင်းကျေးရွာရှိ ဥရုချောင်း ဖြတ်ကူးတံတားအား တံတားသစ် တည်ဆောက် ပေးရန် အစီအစဉ် ရှိ/မရှိ သိရှိလိုတဲ့ မေးခွန်းအား ဆက်လက်ဖြေကြားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကချင် ပြည်နယ် မိုးညှင်းခရိုင်၊ ဖားကန့် မြို့နယ်၊ မိုးကောင်း-ကာမိုင်း-လုံးခင်း-ဖားကန့်လမ်းဟာ ပထမ ရွှေနဂါးကုမ္ပဏီမှ B.O.T စနစ်ဖြင့် တာဝန်ယူဆောက်နေသောလမ်း ဖြစ်ပါတယ်။ အဆိုပါ လမ်းပေါ်မှာရှိတဲ့ တံတားအမှတ် (၁/၄၆) လုံးခင်းတံတားဟာ အရှည် (၄၁၀)ပေရှိပြီးတော့ ခန်းဖွင့်မှာ (၆၀)ပေ တစ်လွှာတစ်ထပ် ဘေလီ (၁)ခန်း၊ (၁၀၀)ပေ နှစ်လွှာတစ်ထပ်ဘေလီ (၃)ခန်းနဲ့ (၅၀)ပေ တစ်လွှာတစ်ထပ် ဘေလီ (၁)ခန်း တို့ဖြင့် တည်ဆောက်ထားပါတယ်။ ယခုအချိန်မှာ တံတား ရဲ့ အခြေအနေမှာ ယက်မ အဖြစ် အသုံးပြု ထားရတဲ့ သစ်သားများ ဆွေးမြေ့ ခြင်း၊ သစ်သားကြမ်းခင်းနဲ့ ဆီးလမ်း ကြမ်းခင်းများ ဆွေးမြေ့နေတဲ့အတွက်ကြောင့် ယာဉ်ကြီး၊ ယာဉ်ငယ်များ သွား လာနိုင်ရန် ယခုအခါမှာ တံတား ကြမ်းခင်းအသစ်များ လဲလှယ်ရန် စီစဉ်ဆောင်ရွက်လျက်ရှိပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ လောလောဆယ် လုံးခင်းတံတားအား ကြံ့ခိုင်မှုရှိအောင် ထိန်းသိမ်းသွားမှာဖြစ်ပြီး ၂၀၁၄-၂၀၁၅ ဘဏ္ဍာရေးနှစ်အတွင်း တံတားသစ် ဆောက်လုပ်ရေးအတွက် ရန်ပုံငွေများ တင်ပြတောင်းခံ ဆောင်ရွက်သွားရန် အစီအစဉ်ရှိ ပါကြောင်း ရှင်းလင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
</section>
<section value="Report">	
<report>
<title>အမျိုးသားလွှတ်တော် ပညာရေး၊ ကျန်းမာရေးနှင့်ယဉ်ကျေးမှုဆိုင်ရာ ကော်မတီက ကော်မတီ၏အစီရင်ခံစာကို အမျိုးသားလွှတ်တော်သို့ ဖတ်ကြားတင်သွင်းခြင်း</title>
<speech type="speaker">အစီအစဉ် (၆) ဖြစ်ပါတယ်။ အမျိုးသားလွှတ်တော် ပညာရေး၊ ကျန်းမာရေးနဲ့ယဉ်ကျေးမှုဆိုင်ရာ ကော်မတီက ကော်မတီရဲ့ အစီရင်ခံစာကို လွှတ်တော်သို့ ဖတ်ကြား တင်သွင်းဖို့ ဖြစ်ပါတယ် တ်ကြားတင်သွင်းတဲ့အခါမှာ နိဒါန်း ပညာရေး၊ ကျန်းမာရေး၊ ယဉ်ကျေးမှုဆိုင်ရာ ကော်မတီဖွဲ့စည်းတာဝန်ပေးခြင်း၊ ကော်မတီ၏ တာဝန်များ၊ ကော်မတီ၏ လုပ်ပိုင်ခွင့်များကို ဖတ်ကြားရန် မလိုကြောင်း အသိပေးပါတယ်။</speech>
<speech><mp id="000">ဗိုလ်မှူးမြင့်စိုး(ပညာရေး၊ ကျန်းမာရေးနှင့် ယဉ်ကျေးမှုဆိုင်ရာကော်မတင်)</mp>ရိုသေလေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ဖိတ်ကြားထား သော ဧည့်သည်တော်များကို မင်္ဂလာ ပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ အမျိုးသားလွှတ်တော် ပညာရေး၊ ကျန်းမာရေးနှင့် ယဉ်ကျေးမှုဆိုင်ရာ ကော်မတီဝင်၊ ပြန်တမ်းဝင်အမှတ် ကြည်း -၂၆၉၈၆ ၊ ဗိုလ်မှူးမြင့်စိုး ဖြစ်ပါတယ်။ ကျွန်တော့် အနေနဲ့ ကော်မတီရဲ့ ကိုယ်စား ပညာရေး၊ ကျန်းမာရေးနဲ့ ယဉ်ကျေးမှု ဆိုင်ရာအကြံပြုချက်နှင့် တင်ပြချက်အစီရင်ခံစာကို ဖတ်ကြားတင်သွင်းသွားမှာ ဖြစ်ပါတယ်။ ပညာရေးဆိုင်ရာကို ကျွန်တော်မှ လည်းကောင်း၊ ကျန်းမာရေးဆိုင်ရာကို ကော်မတီဝင် ဒေါက်တာလှသိန်း မှလည်းကောင်း၊ ယဉ်ကျေးမှုဆိုင်ရာကို ကော်မတီဝင် ဦးကြည်ထွန်း မှ လည်းကောင်း အသီးသီးဖတ်ကြားတင်သွင်းသွားမှာ ဖြစ်ပါတယ်။ ပညာရေး၊ ကျန်းမာရေးနှင့် ယဉ်ကျေးမှုဆိုင်ရာ အကြံပြုတင်ပြချက် အစီရင်ခံစာပညာရေးဆိုင်ရာတွေ့ရှိချက်များကို ဆက်လက်ပြီးတော့ ဖတ်ကြားတင်သွင်းသွားမှာ ဖြစ်ပါတယ်။ အောက်ပါအတိုင်းအပိုင်းခွဲ၍ တင်ပြသွားပါမည် - (က) ကျောင်းသား/ကျောင်းသူများနှင့် ပတ်သက်၍ တွေ့ရှိချက်များ၊ (ခ) ဆရာ/ဆရာမများနှင့်ပတ်သက်၍ တွေ့ရှိချက်များ၊ (ဂ) ပညာရေးစနစ်သင်ကြားမှု အထောက်အကူပြုပစ္စည်းများနှင့် အဆောက်အဦများ ဆိုင်ရာ တွေ့ရှိချက်များ၊ ကျောင်းသား/ကျောင်းသူများနှင့်ပတ်သက်၍တွေ့ရှိချက်များ ကျောင်းသား၊ ကျောင်းသူများ ဘက်စုံဖွံ့ဖြိုးမှုအားနည်းခြင်း(ဥပမာ - အထွေထွေ ဗဟုသုတ၊ လူမှုရေးစွမ်းအား၊ ဆက်ဆံရေးစွမ်းအား၊ ယဉ်ကျေးသိမ်မွေ့မှု၊ သဘာဝပတ်ဝန်းကျင် ဆိုင်ရာအသိ စသည်) ကျောင်းသားကျောင်းသူများ စာမေးပွဲတွင် အမှတ်များများရရှိရေးအတွက် အပြိုင်အဆိုင် ကျူရှင်ယူနေရခြင်းကြောင့် ကျောင်းသားမိဘများအတွက် ငွေကုန် ကြေးကျ များနေခြင်း၊ ကျောင်းသား၊ကျောင်းသူများ Four-Skill စနစ်သင်ကြားနေသော်လည်း မျှော်မှန်း သလောက် မအောင်မြင်ခြင်း၊ ကျောင်းသား ကျောင်းသူများ၏ ကိုယ်ပိုင်တွေးခေါ်စဉ်းစားမှု အလွန်အားနည်း နေကြောင်း တွေ့ရှိရပါသည် ကျောင်းသား၊ကျောင်းသူများ မူလတန်းအဆင့်ကတည်းက အင်္ဂလိပ်စာကို ဘွဲ့ရသည် အထိ သင် ယူခဲ့ရသော်လည်း ထိထိရောက်ရောက် ပြောဆိုရေးသားနိုင်မှု မရှိသည်ကို တွေ့ရှိ ရခြင်း၊ကျူရှင်တက်ချိန်များသဖြင့် ကျောင်းသားကျောင်းသူများ အားကစားဘက် မလှည့်နိုင်ခြင်း၊ တက္ကသိုလ်ဘွဲ့ရများ ဘွဲ့ရရှိသော်လည်း သင်ယူရရှိသော ဘွဲ့နှင့်လျော်ညီစွာ နှံ့နှံ့စပ်စပ် မတတ်မြောက်ခြင်း၊ ကျောင်းသားများအချို့ ကျောင်းတက်ချိန် (၇၅)ရာခိုင်နှုန်းပြည့်အောင် မတက်ကြဘဲ အပျော်အပါးလိုက်စား၍ အချိန်ဖြုန်းနေခြင်း၊ မူလတန်းအဆင့်တွင်ပင် ကျောင်း ပြီးဆုံးအောင် မတက်နိုင်သော ကလေးများရှိနေခြင်း၊ ကျောင်းများတွင် စာကြည့်တိုက် ထားရှိ အသုံးပြုမှု အားနည်းနေခြင်းများ တွေ့ရှိရပါသည်။ ဆရာ၊ ဆရာမများနှင့်ပတ်သက်၍ တွေ့ရှိချက်များအြေခံပညာကျောင်းများ၊ အ ဆင့်မြင့်ပညာကျောင်းများတွင် ဆရာ၊ ဆရာမအချို့က တာဝန်ကျေရုံသာ သင်ကြားပြီး ပြင်ပကျူရှင်များကိုသာ ဦးစားပေးသင်ကြားပါသဖြင့် ကျူရှင် မတက်နိုင်သည့် ဆင်းရဲနွမ်းပါးသော ကျောင်းသား၊ ကျောင်းသူများ နစ်နာမှုများဖြစ်ပေါ်လျက် ရှိပါသည်။ အချို့သော အခြေခံပညာကျောင်းများတွင်ဆရာ၊ဆရာမများ ဖွဲ့စည်းပုံအတိုင်း ခန့်အပ် ထားခြင်းမရှိသည့်အတွက် ပြင်ပမှငှားရမ်းရသဖြင့် မလိုအပ်ဘဲ ကျောင်းသားမိဘများတွင် ငွေကုန်ကြေးကျ ရှိနေကြပါသည်။ အဆင့်မြင့် ပညာကျောင်းအချို့တွင် ကျောင်းသား၊ ကျောင်းသူ များကို အကြောင်းအမျိုးမျိုးကြောင့် အလျှော့ပေး လိုက်လျောမှုများ များပြားလွန်းသည့်အတွက် အုပ်ချုပ်မှုနှင့် သင်ကြားရေးအပိုင်းတွင် အားနည်းလာခြင်းတို့ ဖြစ်ပေါ်လျက်ရှိပါသည်။ တက္ကသိုလ်ဆရာ၊ ဆရာမများ ပါရဂူဘွဲ့ မရ မီက အားသွန်ခွန်စိုက် ကြိုးပမ်းလေ့လာခဲ့ သော်လည်း ဘွဲ့ရပြီးသောအခါ စာဖတ်ခြင်း၊ သုတေသနပြုလုပ်ခြင်းများ မပြုလုပ်သည်ကို တွေ့ရှိရခြင်း၊ အချို့ ဆရာ၊ ဆရာမများ အရည်အသွေးကျဆင်းပြီး ၄င်းတို့ဝမ်းစာအတွက် ကျူရှင် ကိုသာ သင်ကြားရန်အားသန်ပြီး ကျောင်းတွင် ထိထိရောက်ရောက် မသင်ကြား ခြင်းကို တွေ့မြင် ရခြင်း၊ အခြေခံပညာအဆင့်မြင့်ပညာ ကျောင်းအချို့တွင် ဆရာအင်အားသည် ဆရာမအင်အား ထက် များစွာ နည်းပါးနေသည်ကို တွေ့ရှိရပါသည်။ ပညာရေးစနစ်၊ သင်ကြားမှုအထောက်အကူပြုပစ္စည်းများနှင့် အဆောက်အဦများဆိုင်ရာ တွေ့ရှိချက်များမြန်မာနိုင်ငံတွင် အခြေခံပညာရေး ပြီးဆုံးပြီးနောက် တက္ကသိုလ်နှင့်ကောလိပ် ပညာ ဆက်လက်သင်ယူရာတွင် မိမိသင်ယူလိုသော ပညာရပ်ကို အမှတ်အနည်းအများ အလိုက်သာ သတ်မှတ် သင်ယူခွင့်ရနေသည်ကို တွေ့ရပါသည်။ ဖွံ့ဖြိုးတိုးတက်ပြီးနိုင်ငံများတွင် မူလတန်း ကျောင်းသားကျောင်းသူများကိုသာမက (၂)နှစ်မှ (၄) နှစ်ခွဲအတွင်း ကလေးငယ်များကို စာသင် ကျောင်းများ၌ ရင်ခွင်ပိုက်သင်တန်းအဖြစ် အထူးအလေးထား သင်ကြားသည်ကို တွေ့ရှိရပါသည်။ မြန်မာနိုင်ငံတွင်လည်း (၃)နှစ်မှ (၅) နှစ်အတွင်းရှိ ကလေးငယ်များကို မူလတန်းကြို အဖြစ် အခြေခံပညာကျောင်းများနှင့် ချိတ်ဆက်သင်ကြားပေးမှုများ ရှိသည်ကိုလည်း တွေ့ရှိရပါသည်။ စာမေးပွဲစနစ်တွင် ကျောင်းသား ကျောင်းသူများ၏ အဖြေလွှာစာရွက်ပေါ်မှ ရမှတ် များကို ကြည့်၍ အောင် ရှုံး သတ်မှတ်သည့်စနစ်ကို ဝေဖန်နေကြောင်း သိရှိရပါသည်။ ယခုကျင့်သုံးနေသော စဉ်ဆက်မပြတ် အကဲဖြတ်သောစနစ်ကို ပိုမိုဖြစ်ထွန်း အောင်မြင်အောင်ဆောင်ရွက်သင့်ပါသည်။ ဆရာဗဟိုပြု သင်ကြားနည်းစနစ်ထက် ကျောင်းသားဗဟိုပြုသင်ကြား နည်းစနစ်ကို ကျင့်သုံးသင့်သည်ဟု ထင်မြင်ယူဆပါသည်။ အချို့ကျောင်းများတွင် ဆရာဆရာမ မလုံလောက်သဖြင့် မနိုင်မနင်းဖြစ်လျက်ရှိသည်ကိုလည်း တွေ့ရှိရပါသည်။ ပညာရေးစီမံခန့်ခွဲရေး ဝန်ထမ်းအပိုင်း၌ အချို့ဒေသများတွင် သင်ကြားရေးပိုင်းမှ ဆရာ၊ဆရာမများက ထိုတာဝန်များကို ပူးတွဲ တာဝန်ယူထားရမှုများ ရှိနေပါသည်ရန်ကုန်နည်းပညာတက္ကသိုလ်နှင့် မန္တလေးနည်းပညာတက္ကသိုလ်တို့ကို Centre of Excellence အဖြစ် ရွေးချယ်သတ်မှတ် ဖွင့်လှစ်သင်ကြားရန် စီစဉ်ရာတွင် တက်ရောက်ခွင့်ရရန် အနည်းဆုံးရမှတ် (၄၅၀) သတ်မှတ်ခြင်းနှင့် တစ်နှစ်လျှင် ကျောင်းသားဦးရေ ၂၅၀) သတ်မှတ်ချက် မှာလည်း ပြန်လည်သုံးသပ်သင့်ပါသည်။ ဖွံ့ဖြိုးသည့်နိုင်ငံ တော်တော်များများတွင် ကျောင်းသား ap:987: General Knowledge , Observation g:qpf Critical Thinking gemps Andlysis စွမ်းရည်များ၊ Communication Interaction စွမ်းရည်၊ IT နည်းပညာစွမ်းရည် အဆင့်လိုက်ရရှိအောင် အခြေခံပညာကျောင်းများ၊ တက္ကသိုလ်များတွင် သင့်လျော် သော သင်ရိုး ညွှန်းတမ်းများဖြင့် ဘက်စုံဖွံ့ဖြိုးအောင်သင်ကြားပေးကြောင်း လေ့လာတွေ့ရှိရပါသည်။ အခြေခံပညာကျောင်းများတွင် အချိန်ပိုသင်ကြားခြင်း ဆောင်ရွက်နေသကဲ့သို့ အခြေခံပညာအထက်တန်းအဆင့်တွင် မြန်မာစာမှလွဲ၍ အခြားဘာသာတွဲများကို အင်္ဂလိပ်လို သင်ကြားရသော်လည်း နားလည်သဘောပေါက်မှု နည်း ပြီး၊ အလွတ်ကျက် ဖြေဆိုနေသော အခြေအနေဖြစ်ပေါ်နေပါသည်။ အခြေခံပညာအဆင့်နှင့် အဆင့်မြင့်ပညာအဆင့်တွင် ဆရာ အချိုးမှာ ကျောင်းသား အချိုးထက် လွန်စွာနည်းလျက်ရှိပါသည်။ အခြေခံပညာအဆင့်နှင့် အဆင့်မြင့်ပညာအဆင့်တွင် အင်္ဂလိတာသာ သင်ကြားမှုစနစ်မှာလည်း အားနည်းလျက် ရှိသည်ကို တွေ့ရှိရပါသည်။ အခြေခံမူ နည်းပါးရေးတွင် နေထိုဆိုကြပြီး မူလတန်းတိုင်းရင် သင်ကြားရေးအဆောက်အဦများ ဆောက်လုပ်ရာတွင် ဆောက်လုပ်သောကုမ္ပဏီများမှ သက်ဆိုင်ရာသို့ လွှဲပြောင်းပြီး မကြာမီပြို ကျပျက်စီးမှုများရှိနေပါသည်။ မြန်မာနိုင်ငံတွင် အခြေခံ ပညာကဏ္ဍ၌ ဥပဓိရုပ်မကောင်းသော စာသင်ကျောင်းများ၊ စာသင်ခန်းအရေအတွက် မလုောက်သော ကျောင်းများ မြောက် မြားစွာ ကျန်ရှိနေပါသေးသည်။ တက္ကသိုလ်၊ ကောလိပ်နှင့် အခြေခံပညာအထက်တန်းကျောင်းများတွင် ဓာတ်ခွဲခန်းများ၊ သင်ထောက်ကူပစ္စည်းများ လုံလောက်မှု နည်းပါးနေသေးကြောင်း တွေ့ရှိရပါသည်ပြည်နယ်အသီးသီးတွင် နေထိုင်ကြသော တိုင်းရင်းသားများသည် မိမိလူမျိုး၏ မိခင် ဘာသာစကားကို အဓိကပြောဆိုကြပြီး မြန်မာဘာသာစကားကို ပြောဆိုမှုနည်းပါးပါသည်။ အခြေခံပညာမူလတန်းအဆင့်တွင် အသုံးပြု သောဘာသာစကားမှာ မြန်မာဘာသာစကားဖြစ်၍ တိုင်းရင်းသားကလေးများသည် ကျောင်းပညာသင်ကြားရာတွင် ဘာသာစကား အခက်အခဲကြောင့် ကျောင်းတက်မပျော်ဘဲ ကျောင်းပညာမပြီးဆုံးမီ ကျောင်းထွက်သွားစေရန် တွန်းအားတစ်ခုကဲ့သို့ ဖြစ်နေရပါသည်။ မူလတန်းကြို တန်းများ မြန်မာနိုင်ငံ တွင် ကျင့်သုံးနေပြီဖြစ်သော်လည်း သင်ကြားရေး ဆရာ၊ ဆရာမများ၏ လစာမှာနည်းပါးနေပြီး ကျောင်းသားမိဘများမှ ထောက်ပံ့နေ ရသော အခြေအနေဖြစ်ပေါ်နေကြောင်း တွေ့ရှိရပါသည်။ ပညာရေးဆိုင်ရာသုံးသပ်ချက် ကျောင်းသား၊ ကျောင်းသူများ ဘက်စုံဖွံ့ဖြိုးမှု အားနည်းရခြင်းမှာ ကျောင်းသားများ စာမေးပွဲတွင် အမှတ်များများရရှိရေးကိုသာ အာရုံစူးစိုက်နေကြပြီး အပြိုင်အဆိုင် ကျူရှင်တက် နေရသဖြင့် အချိန်ပိုမရရှိတော့ခြင်း၊ အချို့ ဆရာ၊ ဆရာမများအနေဖြင့် ကျောင်းသား ကျောင်းသူ များအပေါ် စေတနာ၊ ဝါသနာ၊ ဂရုဏာအရင်းခံ၍ သင်ကြားပေးမှုအားနည်းခြင်း၊ အချို့သော သင်ကြားရေး ဆရာ၊ ဆရာမများ၏ အရည်အသွေး ကျဆင်းနေခြင်း၊ ကျောင်းသား ကျောင်းသူများ ဗဟုသုတရှာမှီးနိုင်ရန် စာကြည့် တိုက်များ မထားရှိနိုင်ခြင်း၊ အားကစားနည်းများ ယဉ်ကျေးမှု အနုပညာလိုက်စားမှုများ အားနည်းခြင်း၊ ကျောင်းတွင် ကျူရှင် မတက်နိုင်သော ကလေး များ အနေဖြင့် ကျူရှင်ပေးသော ဆရာ ၊ ဆရာမများ၏ မျက်နှာလိုက်ခွဲခြားမှုကို ခံစားရခြင်း၊ သင်ထောက်ကူပစ္စည်း ပံ့ပိုးမှုအားနည်းခြင်း၊ အချို့ ဆရာ၊ ဆရာမများအနေဖြင့် ဝမ်းရေးအတွက် အပြင်ကျူရှင် သင်ကြားခြင်းကို အားသန်ပြီး ကျောင်းတွင် ထိရောက်စွာသင်ကြားလိုစိတ် မရှိတော့ခြင်း၊ ဆရာ၊ ဆရာမများအနေဖြင့် ကျောင်း သားကျောင်းသူများအား ဘာသာရပ်များကို နားလည်စွာ သင်ယူတတ်မြောက်နိုင်မည့် နည်း လမ်းများ အစဉ်ကြံဆမှု မရှိခြင်းများကို သုံးသပ်ပါသည်။ ဆရာ၊ ဆရာမများ မိမိလုပ်ငန်းခွင်တွင် စိတ်ပါဝင်စားစွာ သင်ကြားနိုင်မှုမရှိခြင်းသည် လစာစရိတ် မလုံလောက်ခြင်းကြောင့်ဟုလည်း သုံးသပ်ရရှိပါသည်။ ကျောင်းသားကျောင်းသူများ အင်္ဂလိပ်စာဘာသာရပ်တွင် အားနည်းရခြင်းမှာ အောက်ပါအကြောင်း အချက်များကြောင့်ဟု သုံးသပ်ရရှိပါသည် -(က) သင်ကြားပို့ချသည့် ဆရာဆရာမအချို့၏ သင်ကြားမှုနည်းစနစ် အားနည်းခြင်း။ (ခ) အချို့ ဆရာ၊ ဆရာမများသည် အရည်အချင်းအားနည်းမှုရှိနေခြင်း။ (ဂ) ဘာသာရပ်ဆိုင်ရာ သင်ထောက်ကူပစ္စည်းများ အားနည်းနေခြင်း။ (ဃ) ဆရာ၊ ကျောင်းသားအချိုးမျှတမှုမရှိခြင်း။ (င) ဆရာ၊ ကျောင်းသား အချိုးမျှတစွာ သင်ကြားနိုင်မည့် စာသင်ခန်းများလုံလောက်စွာ မရရှိခြင်း။ (စ) ကျောင်းသား၊ ကျောင်းသူများအတွက် အင်္ဂလိပ်စကား ပြောနိုင်မည့်ပတ်ဝန်းကျင် ဖန်တီးပေးနိုင်မှု မရှိခြင်း။ (ဆ) အင်္ဂလိပ်စာကျွမ်းကျင်သူ ဘာသာရပ် ဆရာ၊ ဆရာမများ အထူးလေ့ကျင့်ခန့်အပ်တာဝန်ပေးအပ်ရန် လိုအပ်ခြင်း၊ ကျောင်းသားများ ကျောင်းတက်ချိန် မပြည့်ဝခြင်း၊ ဆရာအပေါ်တွင် လေးစားမှု အားနည်းသော ကျောင်းသားများ ပေါများခြင်း၊ မူလတန်းအဆင့်တွင်ပင် ကျောင်းပြီးဆုံးအောင် မတက်နိုင်ခြင်း၊ ကိုယ်ပိုင်တွေးခေါ်မှု အားနည်းခြင်းနှင့် တက္ကသိုလ်ဘွဲ့ရများ ဘွဲ့နှင့် လျော်ညီသည့် တတ်မြောက်မှုမရှိခြင်း နှင့်ပတ်သက်၍အောက်ပါအတိုင်း သုံးသပ်ပါသည် -(က) ကျောင်းသားဗဟိုပြု သင်ကြားမှုမရှိခြင်း။ (ခ) ဆရာ၊ ဆရာမများမှဘာသာရပ်အား ဝတ်ကျေတန်းကျေ သင်ကြားပို့ချခြင်း၊ အမုန်းခံ စေတနာထား၍ သင်ကြား ဆုံးမမှု မရှိတော့ခြင်း။ (ဂ) ကျောင်းသားများ အင်္ဂလိပ်စာကို အထူးလေ့လာလိုက်စားမှုအားနည်းခြင်းနှင့် ဇွဲလုံ့လဝီရိယရှိစွာ ကြိုးပမ်းအားထုတ်မှု မရှိခြင်း။ (ဃ) ဆရာ၊ ကျောင်းသားအချိုးမျှတမှုမရှိသဖြင့် ထိရောက်စွာမကြီးကြပ်နိုင်ခြင်း။ (င) ပြင်ပတွင် ကျောင်းသား ၊ ကျောင်းသူများအား အာရုံ ဖမ်းစားနိုင်သည့်Internet Game ဆိုင်များ မြို့နယ်တိုင်းတွင် အထူးများပြားလာနေခြင်း။ (စ) ဆရာ၊ ဆရာမများ အင်အားလုံလောက်တိုးချဲ့ခန့်ထားလေ့ကျင့်နိုင်မှုမရှိခြင်း။ ဆရာ၊ ဆရာမများ အရည်အသွေး ကျဆင်းခြင်း၊ ဝမ်းစာအတွက် ကျူရှင်ကိုသာ သင်ကြားမှု အားသန်နေပြီး၊ ကျောင်းတွင်ထိရောက်စွာမသင်ကြားခြင်း၊ ပါရဂူဘွဲ့ ရပြီးနောက် သုတေသနပြုလုပ်ခြင်း၊ စာဖတ်ခြင်းများ ပြုလုပ်မှုအားနည်းခြင်းနှင့် စပ်လျဉ်း၍ အောက်ပါ အတိုင်း ၂သုံးသပ်ပါသည် - (က) ဆရာ၊ ဆရာမများ၏ ဘဝ ရပ်တည်နိုင်မှုအတွက် လစာလုံလောက်မျှတမှု မရှိခြင်း။ (ခ) သုတေသနပြု လုပ်ရန် လိုအပ်သော အထောက်အကူပြုပစ္စည်းများ အလွယ်တကူ ရှာမှီးလေ့လာရန် စာကြည့်တိုက်များ မထားရှိနိုင်ခြင်း။ (ဂ) ဆရာ၊ ဆရာမများကို၄င်းတို့ဇာတိနှင့် အနီးစပ်ဆုံးစာသင်ကျောင်းများသို့ တာဝန်ချထားပေးနိုင်ရေး စိစစ်ဆောင်ရွက်ပေးခြင်း။ (ဃ) ဆရာ၊ ဆရာမ များအား ကျောင်းစာသင်ကြားမှုတာဝန်အပြင် အခြားတာဝန်များပါ တာဝန်ပေးအပ်ခြင်း။ ပညာရေးစနစ် သင်ထောက်ကူပစ္စည်းများနှင့် အဆောက်အဦများဆိုင်ရာ တွေ့ရှိချက် အပေါ် အောက်ပါ အတိုင်းသုံးသပ်ပါသည်(က) အခြေခံပညာရေး ပြီးဆုံးပြီးနောက် တက္ကသိုလ်၊ ကောလိပ်များသို့ ဆက်လက် တက်ရောက်ရာတွင် မိမိတို့နှစ်သက်ရာ အထူးပြု ဘာသာကို အမှတ်အနည်း အများ မသတ်မှတ်ဘဲ လွတ်လပ်စွာ ရွေးချယ်တက်ရောက်ခွင့်ပြု သင့်ပါသည်။ အဆင့်မြင့်ပညာပိုင်းတွင် သက်ဆိုင်ရာ တက္ကသိုလ်များအလိုက် လွတ်လပ်စွာ ပြဋ္ဌာန်းခွင့်နှင့် လွတ်လပ်စွာ သင်ကြားခွင့်ရရှိရန် လိုအပ်ပါသည်။ ကျောင်းသားဗဟိုပြု သင်ကြားနည်းစနစ်ဖွံ့ဖြိုးမှု အားနည်းနေသေးသည်ဟု သုံးသပ်ပြီး ရမှတ်ကို ကြည့်၍ အောင်၊ ရှုံး သတ်မှတ်သည့်စနစ်ကို ပြန်လည်သုံးသပ်ရန် လိုအပ်ပါမည်။ (ခ) အင်္ဂလိပ်စာစွမ်းရည် မြင့်မားတိုးတက်လာစေရန် ပြည်ပမှ ကျွမ်းကျင်ဆရာများခေါ်ယူငှားရမ်း၍ အင်္ဂလိပ်စာအထူးပြု ဆရာများကို အလှည် ကျသင်တန်းပို့ချ လေ့ကျင့်ပေးမှု အားနည်းနေသေး သည်ဟု သုံးသပ်ပါသည်။ အင်္ဂလိပ်စာ သင်ကြားမှု အထောက်အကူပြု ရုပ်ပြစာစောင်၊ စာအုပ်များ၊ ကွန်ပျူတာနှင့် ဆက်စပ် ပစ္စည်းများ၊ ဆရာ၊ ကျောင်းသား အချိုးမျှတစွာ အသုံးပြု နိုင်မည့် စာသင်ခန်းများ လုံလောက်မှုမရှိသေးကြောင်း သုံးသပ်ပါသည်။ ကျောင်းများ တိုးချဲ့ခြင်း၊ ဥပဓိရုပ် မကောင်းသော ကျောင်းများအား ပြုပြင်ခြင်း၊ Multi - Media Roomş© Language lab op: Gəy@gm6o:68:1 Décom ပစ္စည်းများဝယ်ယူထောက်ပံ့ခြင်းနှင့် စာကြည့်တိုများ မဖြစ်မနေထူထောင်ရန် လိုအပ်သော ငွေကြေးရင်းနှီးမြှုပ်နှံရန် လိုအပ်သည်ဟု သုံးသပ်ပါသည်။ နောင်လာမည့် ဘဏ္ဍာရေးနှစ်တွင် ယခုထက် ပိုမိုမြှင့်တင် သုံးစွဲသင့်သည်ဟုသုံးသပ်ပါသည်။ (ဂ) အချို့သော စာသင်ကျောင်းများ၊ တက္ကသိုလ်၊ ကောလိပ်များတွင် အသစ် ဆောက်လုပ်ပြီးစီးပြီး အဆောက်အဦများ မကြာမီ ပျက်စီးမှုများရှိနေကြောင်း တွေ့မြင်သိရှိရပါသဖြင့် အရည်အသွေး စစ်ဆေးရေးအဖွဲ့ စနစ်တကျဖွဲ့စည်း၍ တည်ဆောက်စဉ်ကာလမှစတင်၍ လုပ်ငန်းပြီးစီးအပ်နှံချိန်အထိ စနစ်တကစ်ဆေးကြပ်မတ်သင့်ကြောင်း သုံးသပ်ရရှိပါသည်။ (ဃ) ဆရာအင်အားသည် ဆရာမအင်အားထက် များစွာ နည်းပါးလာပါက ကျောင်းသား၊ ကျောင်းသူအပေါ်တွင် စည်းကမ်းကိုင်တွယ်နိုင်မှု အားနည်းလာနိုင်ကြောင်း သုံးသပ်ရရှိပါသည်။ (င) တိုင်းရင်းသားကလေးများသည် ယင်းတို့ နားလည်သော ဒေသခံဘာသာစကားနှင့် မြန်မာဘာသာစကား (၂) မျိုးစလုံးကို သင်ယူနိုင်ခွင့် ရရှိပါက သင်ခန်းစာများကို ပိုမိုကောင်းမွန်စွာသင်ယူ တတ်မြောက်နိုင်မည်ဟု သုံးသပ်ပါသည်။ (စ) အင်္ဂလိပ်စာနှင့်ပတ်သက်၍ တတိယတန်းမှ ဒသမတန်းအထိ တစ်နိုင်ငံလုံးတစ်ပြေးညီ ကျင့်သုံးသင်ကြားနိုင်မည့် သဒ္ဒါပုံနှိပ်စာအုပ်များ ပုံနှိပ်ထုတ်ဝေရန် လိုအပ်ကြောင်း သုံးသပ်ရရှိပါသည်။ (ဆ) အခြေခံပညာကျောင်းများနှင့် ချိတ်ဆက်ဆောင်ရွက်လျက်ရှိသည့် မူလတန်းကြို တန်းများတွင် သင်ကြားနေသော ဆရာ ၊ ဆရာမများအတွက် လစာအား နိုင်ငံတော်မှ ပံ့ပိုးကူညီထောက်ပံ့ပေးသင့်ကြောင်းသုံးသပ်ရရှိပါသည်။ ပညာရေးဆိုင်ရာ အကြံပြုတင်ပြချက်အောက်ပါအတိုင်း အကြံပြု တင်ပြအပ်ပါသည် (က) ကျောင်းသားဗဟိုပြု သင်ကြားရေးကိုပိုမိုထိရောက် အောင်မြင်အောင် ဆောင်ရွက် သင့်ပါသည်။ (ခ) ဆရာ၊ ဆရာမများ သင်ကြားမှုအရည်အသွေး မြင့်မားလာစေရေးအတွက် မွမ်းမင်တန်းများ ယခုထက် ပိုမိုအရှိန်မြှင့် ဆောင်ရွက်ပေးသင့်ပါသည်။ (ဂ) သင်ကြားရေးဝန်ထမ်းများ၏ လစာအား လုံလောက်အောင် တိုးမြှင့်ပေးသင့်ပါသည်။ (ဃ) ဆရာအင်အား ပိုမိုတိုးမြှင့်ခန့်ထားသင့်ပါသည်။ (င) သုတေသနပြုလုပ်ရန်လိုအပ်သောအထောက်အကူပြုပစ္စည်းများ၊သင်ထောက်ကစ္စည်းများနှင့် ကျောင်းသုံးပရိဘောဂများ ဖြည့်တင်းခြင်း၊ စာကြည့်တိုက်များ၊ စာသင်ခန်းများ၊ စာသင်ဆစ်များ တိုးချဲ့ဆောက်လုပ်ရန်အတွက် ရန်ပုံငွေများပိုမိုထောက်ပံ့ပေးသင့်ပါသည်။ (စ) သင်ကြားရေးဆရာများအား အခြားတာဝန်များ ပေးအပ်ခြင်းမပြုဘဲ စီမံခန့်ခွဲရေးအတွက် သီးခြားဝန်ထမ်းများလုံလောက်စွာ ခန့်ထားပေးသင့်ပါသည်။ (ဆ) အင်္ဂလိပ်စာသဒ္ဒါနှင့် ပတ်သက်၍ တစ်နိုင်ငံလုံး တစ်ပြေးညီ ကျင့်သုံးနိုင်မည့်သဒ္ဒါပုံနှိပ်စာအုပ်များ ပုံနှိပ်ထုတ်ဝေ သင်ကြားပေးသင့်ပါသည်။ (ဇ) ဒေသခံဘာသာစကားနှင့် မြန်မာ ဘာသာစကား တတ်ကျွမ်းသူ လူငယ်ဆရာ၊ ဆရာမများအား ၄င်းတတ်ကျွမ်းသော ဘာသာစကားနှင့် ကိုက်ညီသော ဒေသများတွင် တာဝန် ချထားသင့်ပါသည်။ (၅) တိုင်းဒေသကြီးနှင့် ပြည်နယ်များ၏ သင့်လျော်သောဒေသများတွင်တိုင်းရင်းသားဘာသာစကား သင်ကြားခြင်းကို စာသင်ချိန်ပြင်ပတွင် သင်ကြားနိုင်ရေး နိုင်ငံတော်မှ ကူညီပံ့ပိုးပေးသင့်ပါသည်။ ဆက်လက်ပြီး ကျန်းမာ ရေးဆိုင်ရာကဏ္ဍအား ကော်မတီဝင် ဒေါက်တာလှသိန်း မှ ဖတ်ကြား တင်သွင်းသွားမှာ ဖြစ်ပါတယ်ခင်ဗျား။</speech>
<speech><mp id="114">ဒေါက်တာလှသိန်း(ပညာရေး၊ ကျန်းမာရေးနှင့် ယဉ်ကျေးမှုဆိုင်ရာကော်မတီဝင်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ အားလုံး မင်္ဂလာပါလို့ ပဏာမ နှုတ်ခွန်းဆက်သအပ်ပါတယ်။ ကျွန်တော်ကတော့ ပညာရေး၊ ကျန်းမာရေးနှင့် ယဉ်ကျေးမှုဆိုင်ရာ ကော်မတီအဖွဲ့ဝင် မွန်ပြည်နယ် မဲဆန္ဒနယ်အမှတ် (၆)မှ ဒေါက်တာလှသိန်း ဖြစ်ပါတယ်။ ဥက္ကဋ္ဌကြီးခင်ဗျား။ အစီရင်ခံစာ မဖတ်ကြားခင်မှာ ဒီ အစီရင်ခံစာနဲ့ပတ်သက်လို့ အနည်းငယ် တင်ပြခွင့်ပြုဖို့ ပန်ကြားအပ်ပါတယ်။ ယခုဖတ်ကြားတင်သွင်းမယ့် စာတမ်းအပေါ်မှာ ဒီလိုဖြစ်လာဖို့အတွက် ပညာရေး၊ ကျန်းမာရေးနှင့် ယဉ်ကျေးမှုကော်မတီ အဖွဲ့ဝင်များက Problem Bose andlysis လို့ခေါ်တဲ့ နည်းပညာနဲ့ ပြဿနာရှာဖွေတဲ့နည်းလမ်းကို ယူပြီးတော့ သုံးသပ်ခဲ့တာကို ကျွန်တော် တင်ပြ လိုပါတယ်။ ကော်မတီဝင်များဟာ မိမိတို့ သက်ဆိုင်ရာဒေသမှာရှိတဲ့ ပြည်သူလူထုများနဲ့ လည်းကောင်း၊ နီးစပ်ရာဒေသမှာရှိတဲ့ ပြည်သူလူထုများနဲ့လည်းကောင်း ထိတွေ့ပြီးတော့ ပြည်သူ ကြားမှာ ဖြစ်နေတဲ့ ပြဿနာအပေါ်မှာ အခြေခံပြီးတော့ ဒါကို ကျွန်တော်တို့ စီစဉ် ဆောင်ရွက်ခဲ့ တဲ့အတွက်ကြောင့် ဒီပြဿနာတွေဟာ တစ်ကယ့် တကယ် ပြည်သူလူ ထုရဲ့ အမှန်တကယ် ကြုံတွေ့နေရတဲ့ ပြဿနာဖြစ်ကြောင်းကို ပဏာမ တင်ပြလိုပါတယ်။ သုံးသပ်ချက်များနဲ့ အကြံပြုချက်များအပိုင်းမှာ ကြည့်လို့ရှိရင်တော့ တချို့ အချက်အလက်တွေဟာ ဝန်ကြီးဌာနက ဆောင်ရွက်ပြီး၊ ဆောင်ရွက်နေဆဲ၊ ပြုပြင်ဆဲ၊ ကြိုးစားဆဲများ ဖြစ်တယ်ဆိုတာလည်း တွေ့ရှိရမှာ ဖြစ်ပါတယ်။ အဲဒါကြောင့် ဒီစာတမ်းဟာ ပြည်သူလူထု ကြားမှာ ဖြစ်ပေါ်နေတဲ့ ပြည်သူလူထုရဲ့ အမြင်သာဖြစ်တယ်ဆိုတာ တင်ပြလိုပါတယ်။ ကျေးဇူး အများကြီး တင်ပါတယ်။ အခုချိန်ကစပြီးတော့ ပညာရေး၊ ကျန်းမာရေးနှင့်ယဉ်ကျေးမှုကော်မတီရဲ့ ကျန်းမာရေး ဆိုင်ရာကဏ္ဍကို ကော်မတီရဲ့ တာဝန်ပေးချက်အရ ကျွန်တော် ဖတ်ကြား တင်သွင်း သွားမှာ ဖြစ်ပါတယ်။ ကျန်းမာရေးဆိုင်ရာတွေ့ရှိချက်များပြည်သူ့ဆေးရုံဆေးခန်းများတွင် ဆေးဝါးများ ဝယ်ယူသုံးစွဲနေရခြင်း၊ အထူးကူးစက် sopol (MDR TB , Multiple Drugs Resistance TB , HIV) saozas cao:01:up: une လောက်ခြင်း၊ ကာကွယ်ဆေးများဖြစ်သည့် ခွေးရူးရောဂါကာကွယ်ဆေး၊ မြွေဆိပ်ဖြေဆေး များ လုံလောက်မှုမရှိခြင်း၊ စပ်ဆေး (ပြင်ပတွင်ရောင်းချနေသောဆေး (၁)မျိုး၊ (၂)မျိုး၊ (၃)မျိုး စသည်ဖြင့် ပေါင်းစပ်ထုပ်ပိုးထားသောဆေး)များ ရောင်းချနေခြင်း၊ ပြည်တွင်း ပြည်ပမှ တင်သွင်းရောင်းချနေကြသော ဆေးများ၊ စားကုန်များ အန္တရာယ်ရှိ/မရှိသံသယစိတ်ဖြင့် စားသုံးနေရခြင်း၊ ပြည်သူ့ဆေးရုံ၊ ဆေးခန်းများတွင် သန့်ရှင်းမှုအားနည်းခြင်း၊ ဝန်ထမ်းများ ၊ နွေးထွေးစွာ ဆက်ဆံမှု အားနည်းခြင်း၊ နိုင်ငံရပ်ခြားသို့ ဆေးဝါး သွားရောက်ကုသမှု များပြားလာခြင်း၊ ဝန်ထမ်းများအနေဖြင့် တာဝန်ချိန်တွင် တာဝန်လစ်ဟင်းခြင်း၊ အချို့ဒေသတွင် ဝန်ထမ်းတာဝန် ဝတ္တရားများနှင့် အင်အားမမျှတခြင်း၊ အချို့ဌာနများတွင် ဝန်ထမ်းခန့်ထား အင်အား မပြည့်မီခြင်း၊ ခန့်ထားသော်လည်း တာဝန်ထမ်းဆောင်မှုမရှိခြင်း၊ အခြေခံကျန်းမာရေး ဝန်ထမ်းများနှင့် စေတနာ့ ဝန်ထမ်းများ၊ မိမိသက်ဆိုင်ရာ သို့မဟုတ် တာဝန်ကျရာ နေရာတွင် နေထိုင်မှုမရှိခြင်း၊ ကိုယ်ဝန်ဆောင်မိခင် သေဆုံးခြင်းများရှိခြင်း၊ ပြည်သူလူထု ကျန်းမာရေး အသိပညာနည်းပါးခြင်း၊ ကိုယ်ခန္ဓာဖွံ့ဖြိုးမှုအားနည်းခြင်း ဥပမာ အရပ်ပုခြင်း၊ ကိုယ်အလေးချိန် လျော့ခြင်းတို့ စသည်တို့ တွေ့ရှိရမှာ ဖြစ်ပါတယ်။ ကျန်းမာရေးဆိုင်ရာသုံးသပ်ချက်စရိတ်မျှပေးကျန်းမာရေး အစီအစဉ်သည်ကောင်းမွန်ပြီး နိုင်ငံတကာတွင် သုံးစွဲသော စနစ်ဖြစ်သော်လည်း မိမိနိုင်ငံတွင် ဆင်းရဲမှုနှုန်းမြင့်မားသဖြင့် ငွေကြေးကိစ္စ ပေါ်ပေါက်လာ သည်ဟု ယူဆရ ပါသည်။ ဆေးမတိုးသော (MDR TB HIV)စသည့် ဆေးဝါးများအတွက် လိုအပ်သော ဆေးဝါးများသည် အထောက်အပံ့ဆေးဝါးများသာဖြစ်၍လည်းကောင်း၊ အခြားသော အကြောင်းကြောင့် (ဥပမာ - ပိတ်ဆို့မှု) ရရှိမှုနှင့် လိုအပ်ချက် မမျှတခြင်းဟု သုံးသပ်ရရှိပါသည်။ ကာကွယ်ဆေးများဖြစ်သည့် ခွေးရူးပြန်ကာကွယ်ဆေး၊ မြွေဆိပ်ဖြေဆေး စသည်တို့ သည် ပြည် တွင်းထုတ်လုပ်မှုမရှိ သို့မဟုတ် နည်းပါးခြင်းကြောင့် လုံလောက်အောင် ဖြန့်ဖြူးမပေးနိုင်ခြင်း၊ ထို့အပြင် ထုတ်လုပ်မှုနည်းစနစ် ခေတ်မီရေးသုတေသနပြု ဆောင်ရွက် သင့်ပါသည်။ ဥပမာ ARV, VBRO RAB ဒါကတော့ ခွေးရူး ပြန်ကာကွယ်ဆေးပါ။ မြန်မာပြည်မှ ထုတ်လုပ်သော ခွေးရူးပြန်ကာကွယ်ဆေးများသည် ချက်ပတ်လည် ရက်သတ္တပတ်(၂)ပတ် ထိုးရပြီး နိုင်ငံတကာမှဝင်လာသော ဆေးများသည် (၃) ကြိမ်သာ အသားထဲသို့ထိုးရခြင်း။ ရပ်ကွက်/ကျေးရွာတို့တွင် အလွယ်တကူဝယ်ယူ၍ရခြင်း၊ ငွေကြေးသက်သာခြင်း၊ ကျန်းမာရေးအသိပညာ နည်းပါးခြင်း စသည်တို့အပြင် ဆေးဝါးရောင်းချခွင့်ပြုထားသော ဆေးဆိုင်များမှ စည်းကမ်းတကျ ဖြစ်စေရန် ကြပ်မတ်ဆောင်ရွက်မှု အားနည်းခြင်းတို့ကြောင့် စပ်ဆေးဟုခေါ်သော စုပေါင်း စပ်ပေါင်း ဆေးထုပ်သည် ပြည်သူလူထုကြားတွင် ရောင်းကုန် တစ်ခုကဲ့သို့ ဖြစ်နေရပြီး အန္တရာယ် အလွန်ပေးလျက် ရှိနေပါသည်။ ပြည်တွင်းပြည်ပမှ တင်သွင်း ရောင်းချနေသော ဆေးဝါးများနှင့် စားသောက်ကုန် ပစ္စည်း များအပေါ် ပြည်သူတို့ စားသုံးရာတွင် အန္တရာယ်ကို စိုးရိမ်နေရခြင်းအပေါ် FDA ထောက်ခံချက် မပါသော ဆေး ဝါး၊ စားသောက်ကုန် များ၊ ဆိုင်တွင် ရောင်းချနေကြသည်ကို တွေ့မြင်နေရပါသည်ပြည်သူ့ဆေးရုံဝန်ထမ်းများနှင့် ပတ်သက်၍ ပြည်သူများအနေဖြင့် ကြောက်ရွံ့ စိတ်၊ လေးစားစိတ် အစဉ်ရှိသည် ဖြစ်သော်လည်း နွေးထွေး စွာ ဆက်ဆံမှုအားနည်းခြင်း ငွေကြေး ကုန်ကျများခြင်းတို့ကြောင့် နယ်လူထုများအနေဖြင့် ကြောက်ရွံ့ စိတ်ဖြစ်ပေါ်နေပြီး ငွေကြေး တတ်နိုင်သူများက နိုင်ငံခြားသို့သွားရောက် ဆေးကုသခြင်းများဖြစ်ပေါ်လျက်ရှိပါသည်။ အချို့သော ဒေသတွင် ဝန်ထမ်းများ၏ တာဝန်ဝတ္တရားများနှင့် ဝန်ထမ်းအင်အားမမျှတခြင်း၊ ခန့်ထားအင်အား မပြည့်မီခြင်း၊ ခန့်ထားသော်လည်း သွားရောက်တာဝန်ထမ်းဆောင်ခြင်း မရှိခြင်း၊ တာဝန်ကျရာနေရာတွင် နေထိုင်မှုမရှိခြင်း၊ ပြင်ပဆေးရုံ၊ ဆေးခန်းများနှင့် ပြည်သူ့ဆေးရုံများ ပူးတွဲတာဝန် ထမ်းဆောင်ရာတွင် ပြင်ပလုပ်ငန်းကိုဦးစားပေးခြင်းစသည်တို့ကြောင့် အသက် မဆုံးရှုံးသင့်သော လူနာများ သေဆုံးရသည်ကိုလည်း တွေ့မြင်နေရပါသည်။ (ဥပမာ- မွေးလူနာများ၊ မြွေကိုက် လူနာများ၊ အရေးပေါ်လူနာများ၊ ဆေးရုံသို့အချိန်မီ မရောက်ရှိဘဲ သေဆုံးရခြင်း) အာဟာရ ဖွံ့ဖြိုးမှုနည်းပါးခြင်းတွင်အာဟာရဖွံ့ဖြိုးရေးလုပ်ငန်းအားနည်းခြင်း၊ ဆင်းရဲနွမ်းပါးခြင်း၊ အာဟာရ ပညာ သိရှိမှုနည်းပါးခြင်း၊ အစားအသော က်တွင် အရသာကို အခြေခံပြီး အာဟာရ တန်ဖိုးကို အခြေမခံခြင်း တို့ကို တွေ့ရပါသည်ပြည်သူလူထုများအနေဖြင့် ကျန်းမာရေးအသိပညာ နည်းပါးခြင်းမှာ ကျန်းမာရေး ပညာပေးအားနည်းခြင်း၊ စာပေတတ်မြောက်မှု၊ဖတ်ရှုမှု၊ စာပေများ ကျေးလက်ဒေသို့ ရောက်ရှိမှု၊ ဒေသဆိုင်ရာဘာသာစကားများဖြင့် ပညာပေးနည်းပါးခြင်းတို့ကို တွေ့ရှိနေရပါသည်။ အကြံပြုချက်ဆေးဝါးကိစ္စများတွင် စရိတ်မျှပေးကျန်းမာရေး အကောင်အထည်ဖော်ခြင်း၌ ဝန်ဆောင်မှုစရိတ်နှင့် ဆေးဝါးတန်ဖိုးကျခံစေခြင်း၊ ဆေးဝါးတန်ဖိုးသက်သက်ကျခံစေခြင်း၊ လုံးဝ ငွေကြေးကျခံမှုမရှိစေခြင်းစသည်ဖြင်သင့်လျော်သလို ခွဲခြားသတ်မှတ်ပြီး ဆောင်ရွက်သင့်ပါသည်။ အချို့သော ဆင်းရဲနွမ်းပါးမှုနှုန်း မြင့်မားသည့် ဒေသများတွင် (Free Medical Service) အခမဲ့ဆေးကုသခံယူခွင့်ကို ဖော်ဆောင်သင့်ပါသည်။ ထို့အပြင် ကျန်းမာရေးအာမခံချက်စနစ်များ ထားရှိခြင်းဖြင့်လည်း တစ်စိတ်တစ်ဒေသ ဖြည့်ဆည်းသင့်ပါသည်။ INGO, IGO , NGO စသည့် အသင်းအဖွဲ့များနှင့် ပူးပေါင်းပြီး အထူး ကူးစက်ရောဂါဆေးများ MDRTB, HIV စသည့် ဆေးများရရှိရေး ဆောင် ရွက်သင့်ပါသည်။ Gasoza:GpSuccbcs:q:cop:1 63303sposošaop: (Local General Practitioner) များ ပြည် သူလူထုနှင့် ပူးပေါင်းဆောင်ရွက် သင့်ပါသည်။ ပြည်ပမှ ဆေးဝါး တင်သွင်းနေရသဖြင့် သွင်းကုန် အစားထိုးလုပ်ငန်းဖြစ်သော ဆေးဝါးထုတ်လုပ်ရေးလုပ်ငန်းများ၊ ဆေးဝါးသုတေသနပြု လုပ်ငန်းများကို အားပေးဆောင်ရွက်သင့်ပါသည်။ မသိနားမလည်၍ ပြင်ပတွင် (စပ်ဆေး) ဝယ်ယူသုံးစွဲနေခြင်းအား ကျန်းမာရေး ပညာပေးခြင်း၊ ဆေးရောင်းဝယ်မှုများကို ကြီးကြပ်၊ ကြပ်မတ်ကွပ်ကဲခြင်း၊ ဥပဒေနှင့်အညီဆောင်ရွက်စေရန် ကြပ်မတ်ခြင်းတို့ကို စဉ်ဆက်မပြတ် ဆောင်ရွက်သင့် ပါသည်။ FDA အနေဖြင့်လည်း အခါအားလျော်စွာ ထုတ်ပြန်ပေးလျက်ရှိသော စားသုံးရန် မသင့်သည့် ကုန်ပစ္စည်းများကို စဉ်ဆက်မပြတ် ထုတ်ပေးရန် လိုအပ်သကဲ့သို့ သက်ဆိုင်ရာတာဝန်ရှိသူများကလည်း ယင်းပစ္စည်း များကို ရှာဖွေဖော်ထုတ် သိမ်းဆည်း ဖျက်ဆီးခြင်းနှင့် ကျန်းမာရေးအသိပညာ ပြည်သူ့ထံအရောက် ပို့ဆောင်သင့်ပါသည်။ ဝန်ထမ်းများအနေဖြင့် အရည်အသွေးမြှင့်တင်ရေးသင်တန်း၊ ဘွဲ့လွန်သင်တန်း၊ ဒီပလိုမာ သင်တန်း၊ CME စသည့် ဝန်ထမ်းအဆင့်ဆင့် သင့်လျော်သော စဉ်ဆက်မပြတ် ပညာပေးသင်တန်းများဆောင်ရွက်ပေးခြင်းဖြင့် ဝန်ထမ်းအရည်အသွေး ကျွမ်းကျင်မှုများ မြှင့်တင်ပေးသင့်ပါသည်။ ပြင်ပဆေးရုံ ဆရာဝန်များ၊ ဝန်ထမ်းများကိုလည်း ထိုသို့သော သင်တန်းများ (ပြည်တွင်း/ပြည်ပ) တက်ရောက်ခွင့်ပြုသင့်ပါသည်။ ပြည်သူ့ဆေးရုံဆေးခန်း၊ ပြင်ပ ဆေးရုံဆေးခန်းများတွင် ပူးတွဲတာဝန်ထမ်းဆောင်နေသော ဝန်ထမ်းများအတွက် သင့်လျော်သော စည်းမျဉ်းစည်းကမ်းများ ထုတ်ပြန်သင့် ပါသည်။ ဝန်ထမ်းများသည် အများပြ���်သူများနှင့် ဆက်ဆံရာတွင် နွေးထွေးမှု လိုအပ်လျက် ရှိနေပါသည်။ လူနာဆိုသည်မှာ ကိုယ် စိတ်နှစ်ပါး ကျန်းမာရေး မကောင်းခြင်း ဖြစ်သဖြင့် ရောဂါတစ်ခုတည်းကိုသာ ဦးတည်ချက်မထားဘဲ စိတ်ချမ်းသာ ပျော်ရွှင်ရေးကိုပါ ဦးတည် ဆောင်ရွက်သင့်ပါသည်။ ထိုသို့ ဆောင်ရွက်နိုင်ရေး အတွက် ဝန်ထမ်းအင်အားနှင့် ဝန်ထမ်းမမျှတ ခြင်းများ၊ ဝန်ထမ်းလစ် လပ်ခြင်းများ၊ တာဝန် ထမ်းဆောင်စဉ် ဝန်ထမ်းဘဝ သာယာပျော်ရွှင်ရေး၊ ဘဝလုံခြုံရေးများကို စဉ်းစားစီစဉ်ဆောင်ရွက် ပေး သင့်ပါသည်။ ထို့ပြင် ဝန်ထမ်းများတာဝန် ပေးရာတွင် လုပ်ပိုင်ခွင့်များ တာဝန်ခံမှု၊ တာဝန်ယူမှု၊ တာဝန်သိမှု ဆင့်ကဲဆင့်ကဲ တာဝန်ပေးအပ် ထမ်းဆောင်စေပြီး ထိုအချက်များအတွက် ဆုပေး၊ ဒဏ်ပေးများ ဆောင်ရွက်ခြင်း၊ အုပ်ချုပ်မှု ပညာများအဆင့်အလိုက် လေ့ကျင့်သင်ကြားပေးခြင်း များ ဆောင်ရွက်သင့်ပါသည်။ ပြည်သူများ၏ ခန္ဓာကိုယ်ဖွံ့ဖြိုးမှုလျော့နည်းလာခြင်း (အရပ်ပုလာခြင်း၊ ကိုယ်အလေး ချိန်လျော့နည်းခြင်း)စသည့် လူငယ်များအတွက် အာဟာရဖွံ့ဖြိုးမှုလုပ်ငန်း၊ ဖြည်.စွက်အစား အစာများ ရရှိရန် လိုအပ်နေခြင်း၊ အာဟာရပညာ၊ အာဟာရတန်ဘိုး သိရှိမှုနည်းခြင်း၊ အရသာကို အခြေခံပြီး စားသုံးခြင်း၊ အာဟာရတန်ဘိုးကို အ ခြေခံစားသုံးမှုမရှိခြင်း၊ အားကစားလှုပ်ရှားမှု နည်းပါးခြင်းတို့ကြောင့် ဖြစ်နေသဖြင့် အာဟာရဆိုင်ရာ ကျန်းမာရေးပညာပေးခြင်းကို တိုးမြှင် . ဆောင်ရွက်သင့်ကြောင်း၊ အခြေခံကျန်းမာရေး ကိုယ်လက်လှုပ်ရှား အားကစားကို ကျေးလက် ဒေသအထိ အားကစားတာဝန်ခံထားရှိပြီး တစ်နိုင်ငံလုံးလှုပ်ရှား ဆောင်ရွက်သင့်ကြောင်း အကြံပြုအပ်ပါသည်။ ကျေးဇူးတင်ပါတယ်ခင်ဗျား။ ယဉ်ကျေးမှုကဏ္ဍနဲ့ ပတ်သက်ပြီးတော့ မကွေးတိုင်းဒေသကြီး မဲဆန္ဒနယ်အမှတ်(၁) မှ ဦးကြည်ထွန်းမှ တင်ပြသွားမှာ ဖြစ်ပါတယ်။ ဦးကြည်ထွန်း(ပညာရေးကျန်းမာရေးနှင့်ယဉ်ကျေးမှုဆိုင်ရာကော်မတီဝင်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ် ခင်ဗျား။ ကျွန်တော်ကတော့ အမျိုးသားလွှတ်တော် ပညာရေး၊ ကျန်းမာရေးနှင့် ယဉ်ကျေးမှု ဆိုင်ရာ ကော်မတီဝင်၊ မကွေးတိုင်းဒေသကြီး မဲဆန္ဒနယ်မြေ အမှတ် (၁)က အမျိုးသားလွှတ်တော် ကိုယ်စားလှယ် ဦးကြည်ထွန်း ဖြစ်ပါတယ်။ ကျွန်တော့်အနေနဲ့ ကော်မတီရဲ့ အစီရင်ခံစာပါ ၊ ယဉ်ကျေးမှုကဏ္ဍကို ဖတ်ကြား တင်ပြသွားပါမယ်။ ယဉ်ကျေးမှုကဏ္ဍမှာ ပထမပိုင်းအနေနဲ့ စာပေ၊ ဂီတ၊ အနုပညာပိုင်းကို တင်ပြသွားပါမယ်။ တိုင်းရင်းသားတွေရဲ့ မိမိရဲ့ စာ ပေကို တတ်ကျွမ်းမှု၊ ချစ်ခင်မြတ်နိုးမှု လျော့နည်း လာခြင်း၊ တိုင်းရင်းသားသီချင်းနှင့် ရိုးရာအကတွေကို ဖော်ထုတ်ရန် လိုအပ်လျက်ရှိခြင်း၊ မြန်မာ့ စာပေ၊ ကဗျာ စသည် တွေကို လူငယ်ထုအတွင်းမှာ ချစ်ခင်မြတ်နိုးစိတ် လျော့နည်း လာလျက် ရှိခြင်း၊ မြန်မာ့ဂီတဖြစ်သော မြန်မာဂီတာ၊ တယော၊ မယ်ဒလင် စသည့် ပစ္စည်းများ ပျောက်ကွယ် လျက်ရှိခြင်း၊ သီချင်းကြီး၊ နှစ်နှစ်ဆယ်တေး၊ ကာလပေါ်တေး စသည်တွေကို လူငယ်များမှ ခွဲခြား မသိတော့ဘဲ နှစ်နှစ်ဆယ်တေးကိုပင် သီချင်းကြီးဟု ထင်မှတ်နေကြခြင်း၊ ပတ်ပျိုး ယိုးဒယား၊ ပျို့လင်္ကာ၊ တေးထပ်၊ ရတု၊ ရကန် စသော မြန်မာ့ဂီတကို မသိရှိတော့ခြင်း၊ မြန်မာ့ဇာတ်သဘင်၏ ယခင်ကမူများဖြစ်သောနှစ်ပါးသွား၊ ပြဇာတ်၊ အော်ပရာနှင့် နောက်ပိုင်ဇာတ်ထုပ်များ ပျောက်ကွယ် လျက်ရှိပြီး ပြည်ပမှအကများ နှင့် ရောနှောပြသလျက်ရှိခြင်း၊ နိုင်ငံခြားမှ အကများကို နှစ်သက် နေကြခြင်း၊ Night Club များသို့ သွားရောက်ကာ နိုင်ငံခြား အကများကို ခုံမင်စွာ ကခုန်နေ ကြခြင်း ဖြစ်ပေါ်လျက်ရှိပါတယ်။ ခေတ်ကာလအလျောက် နိုင်ငံခြားသံစဉ်များကို နားယဉ်နေခြင်း၊ သီဆိုတီးမှုတ် နေခြင်းဟာ အထိုက်အလျောက် ခွင့်လွှတ်နိုင်သော်လည်း နိုင်ငံခြားသီချင်းတွေကို မြန်မာစာသားထည့်ပြီးတော့မှ သီဆိုတီးမှုတ်နေခြင်း၊ တိပ်ခွေများ ထုတ်လုပ်နေခြင်းဟာ မြန်မာ့တိုင်းပြည်ရဲ့ ဂီတအဆင့်အတန်း လွန်စွာနိမ့်ကျရာ ရောက်တဲ့အပြင် အားနည်းသော အနုပညာဖန်တီးမှုလည်း ဖြစ်လျက်ရှိပါတယ်။ စာပေ၊ ဂီတ၊ အနုပညာဆိုင်ရာ သုံးသပ်ချက်များ ဆက်လက်တင်ပြပါမယ်။ လက်ရှိ နိုင်ငံတော်က ဦးစီးကျင်းပလျက်ရှိတဲ့ ဆို၊ က၊ ရေး၊ တီးပြိုင်ပွဲများ ပြုလုပ်နေ သကဲ့သို့ မြန်မာသီချင်း၊ တိုင်းရင်းသားသီချင်း၊ ��ြန်မာ့ဂီတပစ္စည်း များ၊ တိုင်းရင်းသားဂီတပစ္စည်း များကို သီဆိုတီးမှုတ်ခြင်းကို နေရာဒေသအလျောက် ပြိုင်ဖွယ်များပြုလုပ်ပေးရန် လိုအပ်လျက်ရှိပါသည်။ Night Club များကိုလည်း အများ ပြည်သူ လက်လှမ်းမမီသော ကန့်သတ်နေရာများ တွင်သာ ဖွင့်လှစ်ခွင့်ပြုခြင်း ဆောင်ရွက်သင့်ပါသည်။ တိုင်းရင်းသားစာပေ၊ ဘာသာစကားများကို ကျောင်းချိန် ပြင်ပတွင် သင်ကြားပေးခြင်းဟာ နိုင်ငံတော်မှ အားပေးကူညီမှု ဆောင်ရွက်သွား သင့်ပါသည်။ စာသင်ကျောင်းများတွင် မြန်မာကဗျာဘာသာရပ် ထည့်သွင်းသင်ကြားပေးပြီး ပျို့၊ ကဗျာ၊ လင်္ကာ၊ တေးထပ်၊ ဘွဲ့၊ ပတ်ပျိုး ယိုးဒယား၊ ရတု၊ ရကန် စသည်များ ပါဝင် သင်ကြားစေခြင်းများ ဆောင်ရွက်သင့်ပါည်။ ဇာတ်သဘင်များကို လူငယ်အကြိုက် သီချင်းများ ထည့်သွင်းသကဲ့သို့ ရှေးခေတ် ဇာတ်၊ အငြိမ့်ပုံစံများကိုလည်း ပီပီပြင်ပြင် တင်ဆက် ကပြစေခြင်း များ ဆောင်ရွက်သင့်ပါသည်။ နိုင်ငံခြားသီချင်းများတွင် မြန်မာစာသား ထည့်သွင်းသီဆိုသော ကော်ပီသီချင်းများထက် ကိုယ်ပိုင် သံစဉ်ဖြင့် သီကုံးစပ်ဆိုရေး စည်းရုံးဆောင်ရွက်ခြင်း ပြုလုပ် သင့်ပါသည်။ မဂ္ဂ ဇင်း၊ ဂျာနယ်များတွင် လစဉ်၊ အပတ်စဉ် တိုင်းရင်းသား ယဉ်ကျေးမှုဆိုင်ရာ ဓာတ်ပုံများ၊ စာစဉ်များ ထည့်သွင်းပေးခြင်း ပြုလုပ်သင့်ပါသည်နောက်တစ်ခုကတော့ ကျွန်တော် တို့ ယဉ်ကျေးမှုစရိုက်လက္ခဏာများ ကဏ္ဍ ဖြစ်ပါတယ်။ မြန်မာလူမျိုး (တိုင်းရင်းသားများအပါအဝင်ရဲ့ ဝတ်စားဆင်ယင်မှုတွေဟာ တဖြည်းဖြည်း ပျောက်ကွယ်လျက်ရှိပြီး အနောက်တိုင်း ဝတ်စားဆင်ယင်မှုပုံစံ၊ စကတ်၊ ဘောင်းဘီတို၊ ဘောင်းဘီရှည်၊ ဂါဝန် တွေ၊ အရှက်အကြောက် မလုံခြုံတဲ့ အင်္ကျီပုံစံမျိုးတွေကို မြို့ပေါ်မှာ သာမကဘဲ ကျေးလက်မှာတောင် မိန်းကလေး တွေ ဝတ်စားဆင်ယင်လျက် ရှိကြပြီ ဖြစ်ပါတယ်။ မိမိရိုးရာဝတ်စုံကို ဝတ်ဆင်ရမည်ကိုပင် ရှက်နေသည့်အဆင့်ကို ရောက်ရှိလျက်ရှိတဲ့ အပြင် ထိုသို့ ဝတ်စား ဆင်ယင်မှုကိုလည်း ပတ်ဝန်းကျင်မှ ရယ်စရာသဖွယ်သဘောထားပြီး လှောင်ပြောင်တဲ့ အခြေအနေကို ရောက်ရှိနေကြပြီ ဖြစ်ပါတယ်။ အမျိုးသမီးငယ်များ ဆံထုံးထုံးသည့်အလေ့အညှာလုံးဝပျောက်ကွယ်သွားပြီဖြစ်ပါတယ်။ နိုင်ငံခြားရုပ်ရှင်များ၊ ကိုရီးယားဇာတ်လမ်းတွဲများရဲ့ အမူအကျင့်ဖြစ်သော မိန်းကလေးများ အရက် သေစာသောက်စားခြင်း၊ ညဉ့်အချိန်မတော် ယောက်ျားလေးများနှင့်တွဲ လျက် သွားလာခြင်း၊ အိမ်ထောင်ရေးပြဿနာများ ရှုပ်ထွေးခြင်းများမှာလည်း မိမိနိုင်ငံကို ကူးစက်လာပြီ ဖြစ်ပါသည်။ မြန်မာတို့ရဲ့ အလေ့အထတစ်ခုလည်း နောက်ပိုင်းမှာ ဖြစ်သွားနိုင်ကြောင်း တွေ့ရှိရပါသည်။ ရှေးယခင်ကကဲ့သို့ လူကြီးများရှေ့တွင် ခါးညွှတ်၍သွားလာခြင်း၊ လမ်း၌ ရဟန်း သံဃာများတွေ့လျှင် ထိုင်၍ဦးချခြင်း၊ လူကြီးသူမ မိဘဆရာသမားများ၏စကားကိုနားထောင်ခြင်း စသည့် အမူအကျင့်များ မှာလည်း ပျောက်ကွယ်လုနီးဖြစ်လျက် ရှိပါသည်။ ဘီယာ ၊ အရက် ကြော်ငြာများတွင် ယဉ်ကျေးမှုနှင့်မကိုက်ညီသော အမျိုးသမီးပုံများ ထည်.သွင်းကြော်ငြာ၍ ပိုစတာများ Bill Board များဖြင့် လူစည်ကားရာ နေရာများတွင် ချိတ်ဆွဲ ပြသခြင်းမှာလည်း မောင်နှင့်နှမ၊ သားနှင့်အမိ အတူတကွ ကြည့်ရှုရန် မသင့်သော အခြေအနေဖြစ်ပေါ်လျက် ရှိပါသည်ယဉ်ကျေးမှုစရိုက်လက္ခဏာများဆိုင်ရာ သုံးသပ်အကြံပြုချက်များမြို့နယ်များအလိုက် (ဗမာအပါဝင်) တိုင်းရင်းသားရိုးရာ ဝတ်စားဆင်ယင်မှုပြိုင်ပွဲများ၊ ပြပွဲများ ပြုလုပ်ပေးခြင်းကို နှစ်စဉ် သို့မဟုတ် အခါအားလျော်စွာ ပြုလုပ်ပေးသင်.ပါသည်။ ရုံးများ၊ ကျောင်းများ၊ အဖွဲ့အစည်းများတွင် ရိုးရာဝတ်စုံများ ဝတ်ဆင်မှုဖြင့်သာ ဝင်ရောက်စေရေး၊ ဘာသာရေးအဆောက်အအုံများအတွင်းသို့ သရုပ်ပျက်သော ဝတ်စုံများဖြင့် မဝင်ရောက်စေရေး တားမြစ်ထားမှုကို နေ ရာအနှံ့ဆက်လက်ကျင့်သုံးသွားသင့်ပါသည်။ နိုင်ငံခြားရုပ်ရှင်များအား ဆင်ဆာဖြင့် စိစစ်ဖြတ်တောက်ပြီးမှ အများပြည်ကို ပြသစေခြင်း၊ ပြင်ပဗွီဒီယိုဆိုင်များရှိ ဆင်ဆာမဲ့ ဗွီဒီယိုများအား သိမ်းဆည်းခြင်း၊ ကိုရီးယားဇာတ်လမ်းတွဲ များကဲ့သို့ လူငယ်များ အတုယူမှား စော ဇာတ်လမ်းတွဲများအား ပြသမှုမပြုလုပ်ခြင်း ဆောင်ရွက် သင့်ပါသည်။ မူလတန်းကျောင်း များတွင် ပြည်သူ့နီတိအား ဘာသာရပ်အစိတ်အပိုင်းတစ်ခုအနေဖြင့် သင်ကြား ပေးခြင်းများ ပြု လုပ်သင့်ပါသည်။ ဘီယာ၊ အရက်ကြော်ငြာများအား ယဉ်ကျေးမှုနှင့်လျော်ညီသော ဓာတ်ပုံများ ကိုသာ ထည့်သွင်းခွင့်ပြုခြင်းများ ပြုလုပ်သင့်ပါသည်။ Internet ရှိ အချို့သော Website များ ကိုလည်း ပိတ်ထားပေးသင့်ပါသည်။ ဆက်လက်ပြီး ယဉ်ကျေးမှုအမွေအနှစ်များ ထိန်းသိမ်းရေးကဏ္ဍကို တင်ပြသွားပါမယ်။ မြန်မာနိုင်ငံတွင် ပုဂံ၊ မြောက်ဦးကဲ့သို့ ထင်ရှား သော ရှေးဟောင်းယဉ်ကျေးမှုနယ်မြေ များရှိ သကဲ့သို့ ဗိဿနိုး၊ ဟန်လင်း၊ တကောင်း၊ သရေခေတ္တရာ စသည့် ယဉ်ကျေးမှုအမွေ အနှစ်များလည်း ရှိပါသည်။ ယင်းနေရာများမှာ နိုင်ငံတော်က ပြုပြင်မွမ်းမံမှုများ ပြုလုပ်လျက်ရှိသော်လည်း အချို့နေရာများတွင် ချုံနွယ်များ ပိတ်ဖုံးနေပြီး နိုင်ငံခြားသားမဆိုနှင့် မြန်မာများ ပင် သွားရောက်လည်ပတ်ချင်စရာ အမြတ်တနိုး တန်ဖိုးထားချင်စရာ မရှိသလောက် ဖြစ်လျက်ရှိ ပါသည်။ တိုင်းရင်းသားများနေထိုင်ရာ တိုင်းဒေသကြီး နှင့် ပြည်နယ်မြို့များတွင် တိုင်းရင်းသား ဝတ်စားဆင်ယင်မှုစာပေများ၊ ယဉ်ကျေးမှုပစ္စည်းများ ပြသထားရာ ပြတိုက်မှာ အများဝင်ရောက် ကြည့်ရှုချင်စရာ ဆွဲဆောင်မှု မရှိသည်ကို တွေ့ရှိရပါသည်။ နှစ်ကာလကြာရှည်စွာကတည်းက ဖြစ်ပေါ်ခဲ့သော မိမိလူမျိုးများ၏ ယဉ်ကျေးမှု ဖြစ်ထွန်းပေါ်ပေါက်မှုများ အခြားနိုင်ငံများ၊ မယဉ်ကျေးသေးသော ကာလကတည်းက မိမိ တိုင်းပြည်တွင် ဘာသာ၊ စာပေ၊ အနုပညာ၊ ဗိသုကာပညာရပ်များ ထွန်းကား ခဲ့မှုကို အများပြည်သူ သိရှိမှု အားနည်းလျက် ရှိပါသည်။ အမျိုးဂုဏ်၊ ဇာတိဂုဏ် ထိန်းသိမ်းစောင့်ရှောက်ရေးနှင့် ဇာတိမာန် ဖြစ်ပေါ်ရေးမှာ ယဉ်ကျေးမှုစ ရိုက်လက္ခဏာနှင့် ယဉ်ကျေးမှုအမွေ အနှစ်များ၊ ယဉ်ကျေးမှု ဖြစ်ထွန်းပေါ်ပေါက်မှုများအပေါ်တွင် တည်မှီနေသည်ကို လူတိုင်းသိရှိ အောင် ပညာ ပေးခြင်းများ ဆောင်ရွက်ရန် လိုအပ်လျက်ရှိပါသည်။ ယဉ်ကျေးမှုအမွေအနှစ်များ ထိန်းသိမ်းစောင့်ရှောက်ရေးဆိုင်ရာ အကြံပြုချက်များ ဖြစ်ပါတယ်။ ပုဂံ၊မြောက်ဦး၊ သရေခေတ္တရာ၊ ဗိဿနိုး၊ ဟန်လင်း၊ တကောင်း စသည့် ယဉ်ကျေးမှုအမွေအနှစ်နေရာများအား အများပြည်သူ သွားရောက်အပန်းဖြေချင်စရာ ဖြစ်အောင် သန့်ရှင်းသပ်ရပ်စွာထားရှိခြင်း၊ Landscaping များပြုလုပ်ထားပြီး၊ အများပြည်သူ စိတ်ဝင်စား စေရန်၊ နိုင်ငံခြားခရီးသွားများအား ဆွဲဆောင်မှုရှိစေရန် ပြတိုက်များ၊ ပန်းခြံများ၊ ကလေး ကစားကွင်းများ၊ ရေကူးကန်များ၊ ရိုးရာစားသောက်ဆိုင်များ စသည်ဖြင့် ထည့်သွင်း တည်ဆောက် ထားသင့်ပါသည်။ အဆိုပါနေရာများကို ဝင်ထွက်ရန်အတွက် လမ်းများ ကောင်းစေရန် လျှပ်စစ်မီး များ မပြတ်တောက်စေရန် စီမံထားခြင်းများလည်း ဆောင်ရွက်သင့်ပါသည်။ တိုင်းရင်းသားများ နေထိုင်ရာ ပြည် နယ်မြို့တော်များတွင်လည်း ရိုးရာဝတ်စုံများ၊ ရိုးရာအစားအစာများ၊ စာပေ ကျမ်းဂနများ၊ တူရိယာပစ္စည်းများ၊ ယဉ်ကျေးမှု အမွေအနှစ်များ စုံလင်အောင် ထားရှိပြသထား သင့်ပါသည်။ မဂ္ဂဇင်းများ၊ ဂျာနယ်များတွင် လစဉ်၊ အပတ်စဉ် ယဉ်ကျေးမှုဆိုင်ရာ ဓာတ်ပုံများ၊ သတင်းများ ထည့်သွင်းဖော်ပြစေခြင်းများ ပြုလုပ်သင့်ပါသည်မြန်မာနိုင်ငံ၏ တိုင်းရင်းသား အားလုံး၏ ဖြစ်စဉ်သမိုင်းများအား စာသင်ကျောင်း များတွင် သိပ္ပံ၊ ဝိဇ္ဇာဘာသာတွဲမခွဲမီ ထည့်သွင်းသင်ကြားပေးသင့်ပါတယ်။ ဒေသအလိုက် တိမ်မြုပ်ပျောက်ကွယ် လုနီးပါးဖြစ်သော ရှေးဟောင်းအဆောက်အအုံများ၊ ယဉ်ကျေးမှုအမွေအနှစ် များ ရှေးဟောင်း အနုပညာလက်ရာများဟာ ပြည်သူများသို့ ပညာပေးပြီး ဖော်ထုတ် စုဆောင်း ထိန်းသိမ်းသွားဖို့ လိုအပ်ပါတယ်။ မြန်မာနိုင်ငံ၏ ကျောက်ခေတ်၊ ကြေး ခေတ်၊ သံခေတ် ယဉ်ကျေးမှုများဟာ ဖော်ထုတ်သုတေသနပြု သွားရန် လိုအပ်ပါတယ်။ ဆက်လက်ပြီး စာမျက်နှာ နံပါတ် (၁၉)နိဂုံးပိုင်းကို တင်ပြသွားပါမယ်။လေးစားရပါသော ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များခင်ဗျား။ ကျွန်တော်တို့ရဲ့ ကော်မတီမှာ တိုင်းဒေသကြီး(၅)ခုမှ ကိုယ်စားလှယ်(၇)ဦး၊ ပြည်နယ် (၄)ခုမှ ကိုယ်စားလှယ် (၆)ဦး၊ တပ်မတော်သား ကိုယ်စားလှယ် (၂)ဦးတို့ ပါဝင်ပါ တယ်။ ကျွန်တော်တို့ အနေနဲ့ ပညာရေး၊ ကျန်း မာရေး၊ ယဉ်ကျေးမှုဆိုင်ရာ ကျွမ်းကျင်သူများ မဟုတ်ကြပါ။ ပြည်သူ့ရဲ့ ကိုယ်စားလှယ်များဖြစ်တာနဲ့အညီ ပြည်သူကြားမှာ ဖြစ်ပေါ် နေတဲ့အသံများ ပြည်သူများရဲ့ အမြင်များကို စုစည်းပြီး ပြည်သူများရဲ့ ကိုယ်စား ကျွန်တော်တို့နိုင်ငံရဲ့ ပညာရေး ၊ ကျန်းမာရေး၊ ယဉ်ကျေးမှုဆိုင်ရာကိစ္စများကို တင်ပြခြင်းသာ ဖြစ်ပါတယ်။ သို့ဖြစ်ပါ၍ ကိုယ်စားလှယ်များရဲ့ ဆွေးနွေးအကြံပြုချက်များကိုလည်း ကြိုဆိုပါကြောင်း တင်ပြဖိတ်ခေါ်အပ်ပါတယ်။ ဆက်လက်ပြီး သက်ဆိုင်ရာကဏ္ဍ အသီးသီးနဲ့ပတ်သက်ပြီး ဌာနဆိုင်ရာများ၊ အဖွဲ့အစည်းများ၊ ပညာရှင်များနဲ့ ထိတွေ့လေ့လာနိုင်ရေး ဆက်လက်ကြိုးပမ်းဆောင်ရွက်သွားမည်ဖြစ်ပါကြောင်း လေးစားစွာဖြင့် တင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<title>အမျိုးသားလွှတ်တော် ပညာရေး၊ ကျန်းမာရေးနှင့် ယဉ်ကျေးမှုဆိုင်ရာ ကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင်အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော် ပညာရေး၊ ကျန်းမာရေးနှယဉ်ကျေးမှုဆိုင်ရာကော်မတီရဲ့ အစီရင်ခံစာကို ဆွေးနွေးမယ့်လွှတ်တော်ကိုယ်စားလှယ်များရှိပါက ၂၄-၈-၂၀၁၂ ၁၆းဝဝ နာရီ နောက်ဆုံး ထား၍ အမျိုးသား လွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</report>
<report>
<title>အမျိုးသားလွှတ်တော် ပြည်သူတို့၏တိုင်ကြားစာနှင့်အသနားခံစာဆိုင်ရာ ကော်မတီ၏ အစီရင်ခံစာကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီရဲ့ အစီရင်ခံစာနဲ့ စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၄)ဦးက အမည်စာရင်း တင်သွင်း ထားပါတယ်</speech>
<speech type="speaker">ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ် (၁၂)မှ ဦးဆွေအောင် ဆွေးနွေးနိုင်ပါပြီ</speech>
<speech><mp id="144">ဦးဆွေအောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော် များ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံ ကြပါစေလို့ ဦးစွာပဏာမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး အမှတ် (၁၂) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးဆွေအောင် ဖြစ်ပါတယ်။ ကျွန်တော့်အနေနဲ့ ပြည်သူတို့၏ တိုင်ကြားစာ နှင့် အသနားခံစာ ကော်မတီမှ တင်ပြအစီရင်ခံသည့် အစီရင်ခံစာ အမှတ် ၁/၂၀၁၂ ကို ထောက်ခံအကြံပြု ဆွေးနွေးတင်ပြသွားမှာ ဖြစ်ပါတယ်။ ယနေ့အချိန်ဟာ ဒီမိုကရေစီနိုင်ငံတော်သစ် ဖော်ဆောင်နေသည့်အလျောက် နိုင်ငံတော်နှင့် နိုင်ငံသားတို့၏ အကျိုးစီးပွားကို ရှေ့ ရှုအကောင်အထည်ဖော်ဆောင်ရွက်နေချိန်မှာ ပြည်သူတို့က ရွေးချယ် တင်မြှောက်လာသည့် ပြည်သူ့ကိုယ်စားလှယ်များကို အားကိုးတကြီးဖြင့် တင်ပြ တိုင်ကြားစာ၊ အသနားခံစာများအပေါ် မှန်ကန်တိကျစွာ ဖြေရှင်းဆောင်ရွက်ပေးနိုင်ရေးအတွက် ပြည်ထောင်စု လွှတ်တော် နာယကကြီးက၊ နာယကကြီး၏ လမ်းညွှန်ချက် များနှင့်အညီ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီကို ဖွဲ့စည်းပြီး လက်ခံဆောင်ရွက်ခဲ့ကြပါတယ်။ ကော်မတီအနေနဲ့ တိုင်ကြားစာအပေါ် စည်းရုံးဆောင်ရွက်ခြင်းသည် အတွေ့အကြုံ အရ ကျွန်တော်တို့ ဆောင်ရွက်ခဲ့ရတဲ့ စုံစမ်းစစ်ဆေး လျက်ရှိသည့် ဘာသာရပ် နဲ့ သက်ဆိုင်လျက်ရှိကြောင်း သိ ရတဲ့အတွက် ဒါကို ကျွန်တော်တို့ ဆက်လက်တင်ပြသွားမှာ ဖြစ်ပါတယ်။ လေးစား အပ်ပါသော ဥက္ကဋ္ဌကြီးခင်ဗျား၊ တိုင်ကြားစာများနဲ့ အသနားခံစာများ စိစစ်ဆောင် ရွက်ရာမှာ ပထမဦးစွာ တိုင်ကြားစာပါ အချက်အလက်ကို ထုတ်နုတ်ရမှာ ဖြစ်ပါတယ်။ Investigation နည်းအရ Allegation များကို ရှာဖွေဖော်ထုတ်ရမှာ ဖြစ်ပါတယ်။ တိုင်စာများ မှာ အဓိကကျတဲ့ လိုရင်းအချက်များကို စိစစ်ဖော်ထုတ်ရမှာ ဖြစ်ပါတယ်။ ဖော်ထုတ်ရာမှာ တိုင်စာအပေါ် မူတည်ပြီးတော့ ပထမအဆင့်က ကျွန်တော်တို့ ဘ(၆)လုံးနဲ့ စိစစ်ဖော်ထုတ်ရမှာ ဖြစ်ပါတယ်။ ဘာတွေဖြစ်တာလဲ (what) ၊ ဘယ်မှာဖြစ်တာလဲ (Where)၊ ဘယ်တုန်းက ဖြစ်တာလဲ (When)၊ ဘာကြောင့်ဖြစ်တာလဲ (Why)၊ ဘယ်လိုဖြစ်တာလဲ (How)၊ ဘယ်သူတွေပါသလဲ (Who) ဆိုတဲ့ အချက်အလက်ကို စတင် စိစစ်ဆောင်ရွက်ရမှာ ဖြစ်ပါတယ်။ ဖော်ပြပါ ဆောင်ရွက်ချက်များအရ Allegation စိစစ်ဖော်ထုတ်ရာမှာ အစီရင်ခံစာ ရေးသားဖော်ပြရာတွင် တိုင်စာမှာ စုံစမ်းစစ်ဆေးတွေ့ရှိချက်များအပေါ်မှာ တိုင်ကြားသူ၊ တိုင်ကြားခံရသူ၊ တိုင်ကြားချက်အပြင် စုံစမ်း စစ်ဆေးတွေ့ရှိချက် ဥပဒေရှုထောင့်အမြင် သုံးသပ်ချက်နဲ့ တင်ပြချက်များကို သေချာဂဏစွာ ရေးသားရမှာ ဖြစ်ပါတယ်။ အဆိုပါ အစီရင်ခံစာ ရေးသားပြုပြင်ရာမှာ လည်း တိုင်စာပါ Allegation များအပေါ် မူတည်ပြီးတော့ အစီရင်ခံ စာ ရေးသား ဖော်ထုတ်ခြင်း ရှိ /မရှိ၊ အစီရင်ခံ စာတစ်စောင် ဖြစ်လာစေရေးအတွက် ရေးသားခြင်း မပြုမီမှာ ဆောင်ရွက်ရမယ့် အချက်တွေ ရှိပါတယ်။ နံပါတ်(၁)အချက်ကတော့ တွေးတောကြံဆရန် အချိန်ကို ယူရပါမယ်။ အချိန်ကောင်း စွာ ထားရှိရပါမယ်။ ပြီး ရင် အဲဒီမှာ တွေးတောကြံဆတဲ့ အကြံ ဉာဏ်တွေ ရယူပြီးတော့မှ မှတ်စုတိုများကို ထုတ်ရပါမယ်။ တိုင်စာရဲ့ ရည်ရွယ်ချက်များကို ပျောက်မသွားအောင်လည်း သတိမူရမှာ ဖြစ်ပါတယ်။ ဝါကျတွေ တိုတောင်းရပါမယ်။ အဲဒီဝါကျမှာလည်း အကြောင်းအရာ အချက်အလက်တစ်ခုထက် မပိုရဘူး။နောက်တစ်ခုက ကဏ္ဍအလိုက် ခိုင်လုံတဲ့ အထောက်အထား Documentry Evidence o calon malệcosso, sogoood/s300): qososd:op: posons: မှတ်ရာများ၊ ဓာတ်ပုံများ၊ စာရွက်စာတမ်းများ၊ လိုအပ်သည့် စာချုပ်များကို အစီရင်ခံစာ ရေးသား ရာမှာ ထည့်သွင်း အသုံးပြုရမှာ ဖြစ်ပါတယ်။ နောက်တစ်ခုက ကော်မတီအနေနဲ့ ကော်မတီ၏တာ ဝန်အရ လွှတ်တော် သို့ အားကိုး တကြီးဖြင့် တင်ပြလာသည့် တိုင်စာများ၊ အသနားခံစာ မှန်ကန်မှု ရှိ /မရှိ စိစစ် လေ့လာခြင်း တရားရုံးတစ်ခုခုတွင် ဆုံးဖြတ်ချက်ချမှတ်ရခြင်း မပြုရသေးသော ကိစ္စမှအပ မှန်ကန်သော တိုင်ကြားချက် Allegation များအတွက် ပြည်ထောင်စုအဆင့် အဖွဲ့အစည်းများ အပါအဝင် သက်ဆိုင်ရာများနှင့်ညှိနှိုင်းဖြေရှင်းခြင်း မှန်ကန်မှုမရှိသော တိုင်ကြားစာနှင့် အသနားခံစာများ အတွက် ကျိုးကြောင်းရှင်းလင်းဖော်ပြခြင်း တိုင်ကြားစာအသနားခံစာနဲ့ ပြည်သူ့အကျိုးစီးပွားနှင့် သက်ဆိုင်သည့်ကိစ္စများကို လွှတ်တော်သို့ အဆိုအဖြစ် တင်ပြကြောင်း လေ့လာတွေ့ရှိရတဲ့အတွက် များစွာအားရ ကျေနပ်ဖွယ်ဖြစ်ပါကြောင်း သိရှိရပါတယ်။ သို့အတွက် ကောင်းမွန်သော အုပ်ချုပ်မှုနဲ့ သန့်ရှင်းသောအစိုးရတစ်ရပ် ဖြစ်ပေါ်လာစေရေးအတွက် လိုအပ်ပါက လွှတ်တော် ဥက္ကဋ္ဌကြီးမှ တစ်ဆင့် ပြည်ထောင်စုအစိုးရအဖွဲ့သို့ အကြောင်းကြားစာ အသိပေးခြင်း ၊ အကြံပြုစာများ ပြုလုပ်ခြင်းသည် ကော်မတီ၏ အဓိကအရေးပါသည့် လုပ်ငန်းတစ်ရပ်ဖြစ်ကြောင်း လေ့လာ တွေ့ရှိရပါတယ်။ လက်ခံရရှိသော တိုင်ကြားစာနှင့် အသနားခံစာ အမျိုးအစားများမှာ ရပ်ကွက် ကျေးရွာအုပ်ချုပ်မှုများကိစ္စ၊ ပုဂ္ဂိုလ်ရေးတင်ပြလွှာ၊ သာသနာရေးဆိုင်ရာကိစ္စ၊ လယ်ယာမြေကိစ္စ၊ အိမ်ခြံမြေကိစ္စ၊ တရားရုံးအမှုအခင်းများကိစ္စ၊ နိုင်ငံတော်အစိုးရနှင့် ပြည်သူပတ်သက်မှုကိစ္စများ၊ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီ ကိစ္စ၊ တပ်မတော်ဆိုင်ရာကိစ္စများ ၊ လွှတ်တော် ကိုယ်စားလှယ်များကိစ္စ၊ ဥပဒေရေးရာကိစ္စ၊ ဌာနဆိုင်ရာ အကြံပြု စာများ၊ အထွေထွေကိစ္စများ၊ ပါတီနိုင်ငံရေးကိစ္စများ၊ ပညာရေးဆိုင်ရာကိစ္စများနှင့် နိုင်ငံတော်နဲ့ ဝန်ထမ်းပတ်သက်မှုကိစ္စများ အမျိုးအစား သတ်မှတ်ချက်ပေါင်း (၁၀၃၉)စောင် လက်ခံရရှိကြောင်း လေ့လာတွေ့ရှိရပါတယ်။ ဒီတိုင်ကြားစာနဲ့ အသနားခံစာများကိုအမျိုးအစားခွဲခြားပြီး ဖော်ပြစိစစ်ရာမှာ နိုင်ငံတော်အစိုးရနဲ့ ပြည်သူများ ပတ်သက်မှုကိစ္စများမှာ တရားရုံးအမှုအခင်းကိစ္စများ၊ လယ်ယာမြေကိစ္စများနဲ့ စပ်လျဉ်း၍ အများဆုံး တိုင်ကြားလာကြောင်းကိုလည်း လေ့လာတွေ့ရှိရပါတယ်။ တိုင်စာများနဲ့စပ်လျဉ်းပြီးတော့ အုပ်ချုပ်ရေးပိုင်းတွင် တာဝန် ယူဆောင်ရွက်ရသည့် တာဝန်ရှိသူအဆင့်ဆင့်တို့ရဲ့ အခန်းကဏ္ဍဟာ သန့်ရှင်းသောအစိုးရ၊ ကောင်းမွန်သော အုပ်ချုပ်မှု စနစ် အကောင်အထည်ဖော်ရာမှာ လွန်စွာအရေးကြီးကြောင်း လေ့လာတွေ့ရှိရပါတယ်။ အဓိက အလေးအနက်ထား ဆောင်ရွက်ရန်လည်း လိုအပ်ပါတယ်။ တိုင်ကြားစာများ မှန်ကန် စွာ ဖော်ထုတ်ရာမှာ ကျွန်တော်တို့ Policy ခေါ်တဲ့ နိုင်ငံတော် ရဲ့ မူဝါဒများ၊ Principle လို့ခေါ်တဲ့ အခြေခံသဘောတရားများ၊ Procedure လို့ခေါ်တဲ့ ဥပဒေ၊ နည်းဥပဒေ၊ လုပ်ထုံးလုပ်နည်းများ အတိုင်း အဆင့်ဆင့် ဆောင်ရွက်သွားရမှာ ဖြစ်ပါတယ်။ အဆိုပါကိစ္စများကို အထူးအလေးထား အဖြေရှာ၍ ဂဃနဏ စိစစ်လေ့လာ ဆောင်ရွက်ရန်ဖြစ်ကြောင်း အကြံပြု တင်ပြအပ်ပါတယ်။ တရားစီရင်ရေးကဏ္ဍမှာလည်း တိုင်စာများမှာ ဒုတိယအများဆုံး တင်ပြလာသည်ကို တွေ့ရှိရပါတယ်။ တရားမျှတစွာဖြင့် မှန်ကန်သော တရားစီရင်ရေးဖြစ်ရန် ဆောင်ရွက်ရန် လိုပါကြောင်း အကြံပြု တင်ပြအပ်ပါတယ်။ ဆက်လက်ပြီးတော့မှ လယ်ယာမြေကဏ္ဍအပိုင်းနှင့် ပတ်သက်၍ အကြံ ပြုဆွေးနွေးသွားမှာ ဖြစ်ပါတယ်။ လယ်ယာမြေ များနှင့် ပတ်သက်၍ တိုင်ကြားစာ၊ အသနားခံစာများနှင့် ပတ်သက်၍ ယခင်အစိုးရလက်ထက်မှာ ဆောင်ရွက်ခဲ့သည့် အကြောင်းအရာများကိစ္စများကို တိုင်ကြားနေကြောင်း လေ့လာတွေ့ရှိခဲ့ ရပါတယ်။ နိုင်ငံတော် စီမံကိန်းများ၊ စက်ရုံ၊ အလုပ်ရုံများ တပ်ရင်းတပ်ဖွဲ့များ တည်ဆောက်ရေးနှင့် စက်မှုဇုန်၊ ဟိုတယ်ဇုန် များအတွက် မြေယာများ သိမ်းယူရာတွင် လိုအပ်သည်ထက် ပိုမိုသိမ်းယူခြင်း၊ မြေယာများ သိမ်းပြီးတော့ မူလပိုင်ရှင်များကို သီးစားချထား လုပ်ကိုင်စေခြင်းများကြောင့် ပြဿနာအများဆုံး ဖြစ်ပေါ်နေကြောင်းလည်း တွေ့ရှိရကြောင်း သုံးသပ်ထားပါတယ်။ မူလသိမ်းယူစဉ်ကာလက ကျွန်တော် တင်ပြခဲ့တဲ့ Procedure လို့ခေါ်တဲ့ ဥပဒေ၊ နည်း ဥပဒေ လုပ်ထုံး လုပ်နည်းများနှင့် အညီ စနစ်တကျ တိကျမှန်ကန်စွာ ဆောင်ရွက်လာခဲ့ပါက ဒီတိုင်ကြားစာတွေ အသနားခံစာများ ရှိလာမည် မဟုတ်ကြောင်းလည်း လေ့လာတွေ့ရှိရပါတယ်။ ယင်းကိစ္စများနှင့် ပတ်သက်၍ အခု လက်ရှိနိုင်ငံတော်အစိုးရလက်ထက်မှာလယ်ယာမြေကိစ္စများ ဖြေရှင်းဆောင်ရွက်ရန် အဖွဲ့အစည်း များအနေဖြင့် ဥပဒေလုပ်ထုံးလုပ်နည်း အမိန့် ညွှန်ကြားချက်များနှင့်အညီ ကဏ္ဍအလိုက်၊ ဒေသ အလိုက် အလေးထား ဆောင်ရွက်သွား ကြရန် လိုအပ်မည်ဖြစ်ကြောင်း လေ့လာသုံးသပ် အကြံပြု တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား၊ ပြည်ထောင်စုအစိုးရထံမှ ပြန်ကြားချက်များ နှင့်စပ်လျဉ်းပြီးတော့ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီက ဖြေရှင်းရန် ဆောင်ရွက်ပေးထားသည့် အမှုတွဲပေါင်း(၄၇၄)တွဲအနက် တိုင်းဒေသကြီး ပြည်နယ်အစိုးရအဖွဲ့နှင့် ပြည်ထောင်စုဝန်ကြီးဌာနထံ(၄၄၆)တွဲ၊ ပြည်ထောင်စု တရားလွှတ်တော် ချုပ်ရုံး (၁၈)တွဲ၊ ပြည်ထောင်စုရှေ့နေချုပ်ရုံး (၁)တွဲ၊ ပြည်ထောင်စု ကြံ့ခိုင်ရေးနှင့်ဖွံ့ဖြိုးရေး ပါတီဌာနချုပ် (၈)တွဲနဲ့ သက်ဆိုင်ရာလွှတ်တော်ကိုယ်စားလှယ်များကို (၁)တွဲ ပေးပို့ခဲ့ကြောင်းလေ့လာ တွေ့ရှိရပါတယ်။ တိုင်းရင်းသား GP နဲ့ အစိုးရအဖွဲ့နဲ့ ပြည်ထောင်စု ဝန်ကြီးများမှာ (၅၅)တွဲ၊ ပြည်ထောင်စု တရားလွှတ်တော်ချုပ်ရုံးမှာ (၆)တွဲ၊ ပြည်ထောင်စုဥပဒေချုပ်ရုံးမှာ (၁)တွဲ စုစုပေါင်း(၆၁)တွဲ ပြန်ကြားစာများ ပြန်လည်လက်ခံ ရရှိထားကြောင်းလည်း လေ့လာတွေ့ရှိ ရပါတယ်။ ပြည်ထောင်စုအစိုးရအဖွဲ့အနေဖြင့် အမျိုးသားလွှတ် တော်က လွှဲပြောင်းပေးပို့သည့် တိုင်ကြားစာ၊ အသနားခံစာ အမှုတွဲများအား အချိန်နှင့်တစ်ပြေးညီ ဖြေရှင်းဆောင်ရွက်ပေးရန် လိုအပ်ပြီး ဖြေရှင်းဆောင်ရွက်ပေးမှု အခြေအနေများကို ပြည်ထောင်စုလွှတ်တော် နာယက၊ အမျိုးသားလွှတ်တော်ဥက္ကဋ္ဌထံသို့ အချိန်နှင့်တစ်ပြေးညီ ပြန်ကြားပေးရန် လိုအပ်ကြောင်း စိစစ် တွေ့ရှိရပါတယ်။ စီရင်ဆောင်ရွက်မှု အခြေအနေများကို ပြန်ကြားရာတွင်လည်း တိုင်ကြားစာ၊ အသနားခံစာ တစ်ခုချင်းအပေါ် အသေးစိတ် တိတိကျကျ ဖော်ပြရှင်းလင်းပြန်ကြား သင့်ကြောင်း လေ့လာတွေ့ရှိရပါတယ်။ အဆိုပါကိစ္စမှာ လွှတ်တော်က ကော်မတီသို့ တာဝန်ပေးထားသည် ဖြစ်ရာ ကော်မတီ အနေနဲ့ သက်ဆိုင်ရာတိုင်ကြားသူ အသနားခံစာအပေါ် လွှတ်တော်က အကောင်အထည်ဖော် ဆောင်ရွက်မှုများအပေါ် အခြေအနေမှန်ကို တိုင်ကြားအသနားခံသူ တစ်ဦးချင်းထံ ဂဃဏန သေချာအသေးစိတ်ရှင်းလင်း တင်ပြတိကျမှန်ကန်တဲ့ အကြောင်းပြန်ကြားစာများ ပေးနိုင်မည် ဖြစ်ကြောင်း လေ့လာတွေ့ရှိရပါတယ်။ အဆိုပါအချက်များမှာ လွှတ်တော်ကော်မတီ၏ အလေးထားဆောင်ရွက်မှု ပေါ်လွင်နေသဖြင့် အလေးအနက် ထောက်ခံတင်ပြအပ်ပါတယ်။ တိုင်ကြားအသနားခံစာများနဲ့ပတ်သက်ပြီးတော့မှ သက်ဆိုင်ရာ အုပ်ချုပ်ရေး အာဏာပိုင် အဆင့်ဆင့်ဖြစ်သော တိုင်းဒေသကြီး၊ ပြည်နယ်အဆင့် ခရိုင်အဆင့်၊ မြို့နယ်အဆင့် ရပ်ကွက် ကျေးရွာအုပ်စုအဆင့် အပါအဝင် နိုင်ငံ့ဝန်ထမ်းများတို့ပါ တိုင်ကြားလာသူကို လေ့လာ တွေ့ရှိရပါတယ်။ နိုင်ငံ့ဝန်ထမ်း များနှင့် အုပ်ချုပ်ရေးပိုင်းတွင် တာဝန်ယူ ဆောင်ရွက်နေရသော တာဝန်ရှိသူ အဆင့်ဆင့် တို့သည် နိုင်ငံ တော်တာဝန်ထမ်းဆောင်ရာတွင် ပေးအပ် သော တာဝန် များကို နိုင်ငံတော်နှင့် ပြည်သူတို့အပေါ် သစ္စာရှိစွာဖြင့် တာဝန် ကို ကျေပွန်စွာ ထမ်းဆောင် ရန် လိုအပ်ကြောင်းလည်း လေ့လာတွေ့ရှိရပါတယ်။ နိုင်ငံ့ဝန်ထမ်းများသည် နိုင်ငံတော်၏ တာဝန်ကို ထမ်းဆောင်ရာတွင် သစ္စာရှိ ရှိဖြင့် တာဝန် ကို ကျေပွန်စွာ ထမ်းဆောင်ရန် လိုအပ်ပါတယ်။ သန့်ရှင်းသော အစိုးရဖြစ်အောင် နိုင်ငံတော်က လုပ်ဆောင်နေချိန်မှာ ဝန်ထမ်းများက လာဘ်ပေးလာဘ်ယူကိစ္စများ ကင်းရမှာ ဖြစ်ပါတယ်။ ဝန်ထမ်းကောင်းမှ နိုင်ငံကောင်းမည် ဟူသော ဆောင်ပုဒ်နှင့်အညီ နိုင်ငံ့ဝန်ထမ်းများဟာ ရိုး သားကြိုးစား၍ အဂတိလိုက်စားမှု ကင်းရှင်းရမှာ ဖြစ်ပါတယ်။ သို့မှသာ သန့်ရှင်းသော အစိုးရနှင့် ကောင်းမွန်သော အုပ်ချုပ်မှုစနစ် ပေါ်ထွက်လာ နိုင်မည်ဖြစ်ကြောင်း ထောက်ခံဆွေးနွေးတင်ပြအပ်ပါတယ်။ ဝန်ထမ်း များ အရေးယူ အပြစ်ပေး ရာမှာ ဥပဒေ၊ လုပ်ထုံးလုပ်နည်း စည်းမျဉ်းစည်းကမ်းနှင့်အညီ စစ်ဆေးမှုမပြု ဘဲနဲ့ တိုက်ရိုက် ထုတ်ပယ်မှုများကြောင့် ဝန်ထမ်းများမှ ထုချေဖြေရှင်းခွင့်မရသဖြင့် ဝန်ထမ်းများ နစ်နာမှုများရှိကြောင်း လေ့လာတွေ့ရှိရပါတယ်။ တရားရုံးအမှုအခင်းကိစ္စများတွင် ချို့သော တရားသူကြီးများ၊ ဥပဒေအရာရှိများ၊ မြန်မာနိုင်ငံရဲများ၏ အဂတိလိုက်စားမှု ၊ လာဘ်ပေးလာဘ်ယူမှုများကြောင့် အမှုမှန် မပေါ်ပေါက်ဘဲ တရားစီရင်ရေးမဏ္ဍိုင် ယိမ်းယိုင်စေခဲ့ပါတယ်။ ဥပဒေပြုရေး၊ အုပ်ချုပ်ရေး၊ တရားစီရင်ရေးတို့တွင် ပြည်သူလူထုမှ ယုံကြည်အားထားရသော တရားစီရင်ရေးတစ်ရပ် ပေါ်ထွက် လာစေရန် လိုအပ်ပါကြောင်းလည်း လေ့လာတွေ့ရှိရပါသဖြင့် ဖော်ပြပါမဏ္ဍိုင်(၃)ရပ်ဖြောင့်မတ်မှန်ကန်စွာ ထိန်းညှိဆောင်ရွက်ခြင်းဖြင့် အေးချမ်း သာယာ ခေတ်မီ ဖွံ့ဖြိုးတိုးတက်တဲ့ စည်းကမ်းပြည့်ဝသော ဒီမိုကရေစီနိုင်ငံတော်ကြီး ဖြစ်ပေါ်လာနိုင်ပါကြောင်း အကြံပြု တင်ပြ ဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၁)မှ ဒေါ်ခင်ဝိုင်းကြည် ဆွေးနွေးနိုင်ပါပြီ</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနဲ့ အမျိုး သားလွှတ်တော်ကိုယ်စားလှယ်တော်ကြီးများ ရှင့်။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်အမှတ် (၁)မှ အမျိုးသားလွှတ်တော် ကိုယ်စားလှယ် ဒေါ်ခင်ဝိုင်းကြည် ဖြစ်ပါတယ်။ အားလုံးမင်္ဂလာအပေါင်းနဲ့ ပြည့်စုံကြပါစေလို့ ရေလိုအေးလို့ ပန်းလိုလန်းကြပါစေ ကျွန်မ မေတ္တာပို့ပါတယ်။ ဂါရဝပြုပါတယ်။ ကျွန်မကတော့ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ၏ အစီရင်ခံစာ ၁/၂၀၁၂ အား ဆွေးနွေးသွားမှာဖြစ်ပါတယ်။ ကော်မတီရဲ့ အစီရင်ခံစာမှာ ပြည်သူ တို့၏ တိုင်ကြားစာနှင့် အသနားခံစာ လက်ခံရရှိမှုနဲ့ ဆောင်ရွက်ချက်၊ တိုင်ကြားအသနားခံစာ များရဲ့ စိစစ်တွေ့ရှိချက်များကို အပိုင်းလိုက် လေ့လာ သုံးသပ်တင်ပြထားပြီးတော့ ပြည်ထောင်စု အစိုးရအဖွဲ့မှ ပြန်ကြားချက်များ၊ သက်ဆိုင်ရာ တိုင်ကြားအသနားခံစာတင်သွင်းသူများထံမှ ကျေးဇူးတင်ကြောင်း အကြောင်းကြားစာများ၊ အကြောင်းကြားစာ လက်ခံရရှိမှုများ၊ ကော်မတီရဲ့ အားနည်းချက်နဲ့ အားသာချက်များ ကော်မတီ၏အကြံပြု သုံးသပ်ချက်နဲ့ အမျိုးသားလွှတ်တော်တွင် တင်ပြမည့် အကြံပြုချက်အဆိုများနဲ့ နိဂုံးပိုင်းတို့ကို တစ် ပိုဒ်ချင်း စနစ်တကျနဲ့ တင်ပြသွား တာကို တွေ့ရပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင့်။ ရှေး ရှေး မင်းများ လက်ထက်တုန်းက အုပ်ချုပ်ခဲ့တဲ့ ပဒေသရာဇ်သက်ဦးဆံပိုင်စနစ်လက်ထက်မှာ ပြန်ပြီး လေ့လာ သုံးသပ်ကြည့်တဲ့အခါ ပြည်သူလူ ထုဆန္ဒကို ဖော်ထုတ်တဲ့ ဟစ်တိုင် ဆိုတာ ရှိခဲ့ ဘူးတယ်လို့ လေ့လာတွေ့ရှိရပါတယ်။ ရာဇဝင်သမိုင်းများအရ သိရှိရပါတယ်။ ရှေးက ဝေဿန္တရာမင်းကြီး ပစ္စယဆင်တော်ကို တစ်ခြားတိုင်းပြည်ကို ပို့လိုက်တဲ့အခါမှာ အင်မတန်ရာသီဥတုတွေ ဖောက်ပြန် တဲ့အခါကျတော့ တိုင်းသူပြည်သားတွေက ဟစ်တိုင်ကနေပြီးတော့ အော်တဲ့ အတွက်ကြောင့်မို့လို့ ဝေဿန္တရာမင်းကြီးကို ကိုယ့်ရဲ့ ရင်သွေးပင် ဖြစ်သော်ငြားလည်း ဒါ တိုင်းပြည်ကနေ နှင်ထုတ်ခဲ့တဲ့ သာဓက တွေ ရှိပါတယ်။ ဒါကို ကြည့်တယ်ဆိုရင် ရှေး ရှေးက၊ ရှေးပဝေသဏီက မင်းတွေ ကိုယ်တိုင်ကပဲ အဂတိ မလိုက်စားဘဲနဲ့ ပြည်သူလူထုအကျိုးငှာ ရင်သွေးကိုပင် ပြည်နှင်ဒဏ် ပေးခဲ့ကြောင်း ကျွန်မတို့ သိရှိရမှာဖြစ်ပါတယ်။ နောက်တစ်ခုက နည်းနည်းလေး ကျွန်မ စိတ်ထဲပေါ်လာတာလေး ပြောချင်လို့၊ ဘာလို့လဲဆိုတော့ ကျွန်မတို့ နိုင်ငံကို မကြာခင်ကပဲ မကြာခင်က ဆိုပေမယ့် နည်းနည်းတော့ ကြာပါပြီ။ အဲဒါက ဘာလဲဆိုတော့ စီးပွားရေးပိတ်ဆို့တာ၊ စီးပွားရေး ပိတ်ဆို့တဲ့အခါကျတော့တောင်းတဲ့လူက တောင်းတယ်။ စီးပွားရေး ပိတ်ဆို့တာ ပိတ်တဲ့လူက ပိတ်တယ်။ နောက်ဆုံး ကျတော့ ရေကို သွန်လိုက်တဲ့အခါမှာ အနိမ့်ဆုံးကို စီးသလိုပဲ။ ကျွန်မတို့ရဲ့ ပြည်သူလူထုတွေ အနိမ့်ဆုံးက အလွှာတစ်ခုဟာ အင်မတန်ကို သနားစရာ ကောင်းအောင် အလုပ်လက်မဲ့ နောက် ဆင်းရဲနွမ်းပါးမှုတွေ၊ အလုပ် လက်မဲ့တွေ၊ နောက်တစ်ခါကျတော့ အိုးမဲ့အိမ်မဲ့ ၊ အခြေမဲ့အနေမဲ့ အထိပဲ နောက်ဆုံး တဖြည်း တဖြည်းနဲ့ ဖြစ်သွားလိုက်တာဟာ အခု ကျွန်မတို့ရဲ့ နိုင်ငံတော် အသစ်မှာမှ သူတို့ အခု လွှတ်တော်ကြီးကို အားကိုးပြီးတဲ့အခါကျတော့ ဟစ်တိုင် သဘောမျိုး နဲ့ တိုင်တာကို တွေ့ရပြီးတဲ့အခါကျတော့ အခု ကျွန်မတို့ လွှတ်တော် ကလည်း တတ်နိုင်သလောက် သူတို့တွေ့နေတဲ့ စိတ်၏ဆင်းရဲခြင်း၊ ကိုယ်၏ဆင်းရဲခြင်းတွေကို အတတ်နိုင်ဆုံး ဖြေရှင်း ပေးနေတာ တွေ့ရတဲ့ အတွက် ကျွန်မ အင်မတန် ကျွန်မတို့ လွှတ်တော်အတွက် ဝမ်းသာဂုဏ်ယူ ကြောင်း ဒါ ကြားကနေ ကျွန်မ ပြောချင်ပါတယ်။ နောက် လေးစား အပ်ပါသော အမျိုးသားလွှတ်တော် ဥက္ကဋ္ဌကြီး ရှင့်။ အခုအချိန်ဟာ ပြည်သူများ မျှော်လင့်တောင့်တစွာဖြင့်၊ လို ချင်မက်မောစွာဖြင့် တောင်းဆိုခဲ့ ကြသော ဒီမိုကရေစီ နိုင်ငံတော်သစ်ကြီးကို ရရှိပြီ ဖြစ်သည့်အချိန် ရောက်ခဲ့ပါပြီ။ ဖွဲ့စည်းပုံ အခြေခံဥပဒေပုဒ်မ ၁ မှာ မြန်မာနိုင်ငံသည် အချုပ်အခြာအာဏာပိုင် လွတ်လပ်သည့်နိုင်ငံ ဖြစ်ကြောင်းဖွင့်ဆိုပြဋ္ဌာန်းထားပြီး ပုဒ်မ ၂ နဲ့ ပုဒ်မ ၃ တို့ နှစ်ခု ပေါင်းပြီးတော့ အဓိပ္ပာယ်ကို ဖွင့်ဆိုတာကတော့ နိုင်ငံတော်သည် တိုင်းရင်းသားလူမျိုးပေါင်းစုံ စုပေါင်းနေထိုင်ကြသော ပြည်ထောင်စုသမ္မတမြန်မာနိုင်ငံတော် ဖြစ်ကြောင်း ပြဋ္ဌာန်းခဲ့ပြီး ဖြစ်ပါတယ်။ နိုင်ငံတော်ရဲ့ အချုပ်အခြာအာဏာဟာ နိုင်ငံသားများထံမှ ဆင်းသက်၍ နိုင်ငံတော်တစ်ဝန်းလုံး၌ တည်ကြောင်း ဖွဲ့စည်းပုံ အခြေခံဥပဒေပုဒ်မ ၄ နဲ့လည်း အတိအလင်း ပြဋ္ဌာန်းထားတာ တွေ့ရမှာဖြစ်ပါတယ်။ ဒါတွေကို အသေအချာ လေ့လာ သုံးသပ် တယ် ဆိုလို့ရှိရင်တော့ ဒီမိုကရေစီနိုင်ငံ တစ်နိုင်ငံရဲ့ တကယ့်အချုပ်အခြာအာဏာပိုင်ဆိုင်သူဟာ ဘယ်သူလဲဆိုတာ ကျွန်မတို့ အထူးလေ့လာစရာ မလိုဘဲနဲ့၊ မေးစရာမလိုဘဲနဲ့ ပြည်သူလူထု သာလျှင် ဒါ အချုပ်အခြာအာဏာရဲ့ ပိုင်ရှင်အစစ် ဖြစ်တယ်ဆိုတာကို ကျွန်မတို့ သိရမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့်။ နိုင်ငံသားအားလုံး ဥပဒေရဲ့ အခွင့်အရေးနဲ့ အကာအကွယ် ရပိုင်ခွင့်ကို ပုဒ်မ ၃၄ရ နဲ့ ပြဋ္ဌာန်းထားပါတယ်။ ဒါကတော့ တောင်သူလယ်သမား၊ အလုပ်သမား၊ အမျိုးသမီး၊ အမျိုးသား၊ ကလေး၊ လူကြီး မည်သူမဆို ဥပဒေရဲ့ ရပိုင်ခွင့် နဲ့ အ ကာအကွယ်ကို ဥပဒေနဲ့အညီ ရပိုင်ခွင့်ရှိတယ်ဆိုတာ ဖော်ပြထားတာပါပဲ။ ဒါတွေကို ပြည်သူလူထုတွေ နား လည်ဖို့၊ သိဖို့ လိုအပ်ပါတယ်။ ဒါကို ကြည့်ရင် မည်သည့်အကြောင်းအရာ၊ ပြဿနာ တစ်စုံတစ်ရာ ကြုံ လာတဲ့အခါ၊ ရင်ဆိုင်ရ တဲ့အခါ၊ နိုင်ငံတော်က ပြဋ္ဌာန်းထားတဲ့ ဥပဒေများနဲ့အညီ ရပိုင်ခွင့်တွေ ကို ရစေမှာဖြစ်သလို၊ အကာအကွယ်ကိုလည်း ဥပဒေအရ ခံစားခွင့်ပေးမှာ ဖြစ်ပါတယ်။ ဘာပဲဖြစ်ဖြစ် ခုချိန်ဟာ နိုင်ငံတော်နဲ့ နိုင်ငံသားများအတွက် ဖွံ့ဖြိုးတိုးတက်ဖို့၊ အေးချမ်းသာယာဖို့ အရှိန်ယူနေတဲ့ အချိန်ဖြစ်ပါတယ်။ ကျွန်မက အညာသူပီပီ မိုးခေါင်တဲ့အခါမှာ လွန်ဆွဲတာကို မန္တလေးမှာ ငယ်စဉ်ကတော့ နှစ်တိုင်း ကျွန်မတို့ ကြုံရပါတယ်။ မန္တလေးဟာ မိုးခေါင်ရေရှားရပ်ဝန်းဖြစ်တဲ့အတွက် အမြဲတ မ်း မိုးခေါင်တဲ့အခါမှာ လွန်ဆွဲပါတယ်။ နောက်တစ်ခါကျတော့ ငါးရံ့မင်းပရိတ် ရွတ်တာတွေ ဘာတွေလည်း ရှိပါတယ်။ အဲီတော့ လွန်ဆွဲတဲ့အခါမှာ ဆိုင်းတွေ ဗုံတွေ တီးပြီးတော့ သံချပ်တွေ ထိုးပြီး ကခုန်ပြီးတော့ မိုးခေါင်ကျော်စွာ နတ်ကို ပင့်ပြီးတော့ လွန်ဆွဲကြပါတယ်။ အဲဒီ လွန်ဆွဲတဲ့ အခါမှာ တညီတညွတ်တည်း ဒါ အားရှိတိုင်း မနိုင်ပါဘူး။ သူက လွန်ဆွဲတာက တညီတညွတ် တည်း အရှိန်နဲ့ အချိန်ကောင်းကို စောင့်ပြီး တစ်ပြိုင်နက်တည်း အားထည့်ပြီး ဆွဲ မှနိုင်မှာပဲ။ နိုင်ငံရေးမှာလည်း ဒီသဘောနဲ့ဆိုလို့ရှိရင် ပိုပြီးအောင်မြင်မယ်လို့ ကျွန်မကတော့ ယူဆပါတယ်။ အားလုံး ကိုယ်စီ ညီညီညာညာနဲ့ ပြိုင်တူအားထ ည့်ပြီးတော့ ဆောင်ရွက်ကြရင်ဖြင့်၊ အသိ စိတ်ဓာတ်အပြည့်နဲ့ ဆောင်ရွက်ကြရင်ဖြင့် အောင်ပွဲရနိုင်လိမ့်မယ်လို့ ထင်ပါတယ်။ ဆောင်ရွက်ပုံ လိမ္မာပါးနပ်ဖို့ လိုမယ်ဆိုတာကို ဆိုလိုတာပါ။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့်။ အခုခေတ်မှာ စီတန်း လှည့်လည်တာတို့၊ တစ်စုတစ်ဝေးတည်ဆိုင်ရင်း ဆန္ဒဖော်ထုတ်တာတို့ဟာ ရှေး ရှေးကလို ဟစ်တိုင် မရှိပေမယ့် ဒါဟာလည်း ဟစ်တိုင်မှာ လာပြီးတော့ ဆန္ဒဖော်ထုတ်တဲ့သဘောမျိုးပဲလို့ ကျွန်မ ထင်ပါတယ်။ နောက်တစ်ခါ ခုလို တိုင်ကြားစာနဲ့ အသနားခံစာဆိုတာလည်း သူတို့ အခြေအနေကို ဖော်ထုတ်ပြီးတော့ သူတို့ ဖြစ်ချင်တဲ့ ဆန္ဒကို တောင်းဆိုတာပါပဲ။ သူတို့အားလုံး ရွေးချယ် တင်မြှောက်ထားတဲ့ လွှတ်တော်ကိုယ်စားလှယ်များရဲ့ ကော်မ တီအသီးသီးဟာ သူတို့ အားကိုး ရမယ့်နေရာ၊ သူတို့ အခက်အခဲတွေကို ပြေလည်အောင် ဖြေရှင်းပေးမယ့်နေရာလို့ ယုံကြည် အားကိုးပြီး တိုင်ကြားကြတာဖြစ်တဲ့အတွက် မိမိတို့ကလည်း ပြည်သူတွေအပေါ် စေတနာ၊ မေတ္တာ၊ ကရုဏာ အပြည့်ထားပြီး စာနာစိတ်နဲ့ ဆောင်ရွက်ပေးကြရမှာ ဖြစ်ပါတယ်။ ကော်မတီရဲ့ အစီရင်ခံစာကို လေ့လာကြည့်တဲ့ အခါ စေတနာအပြည့်နဲ့ စနစ်တကျ ဆောင်ရွက်ထားတာကို တွေ့ရတဲ့အတွက် ပြည်သူများရဲ့ ကိုယ်စား ကျွန်မ ဝမ်းသာဂုဏ်ယူပါတယ်။ ဒါပေမဲ့ ကော်မတီက အစီရင်ခံထားသလိုပဲ တိုင်ကြားစာနဲ့ ဆက်နွယ်နေတဲ့ တစ်ဖက်က နှောင့်နှေး ကြန့်ကြာမှုကြောင့် ထင်သလောက် ဆောင်ရွက်မပြီးစီးတာကိုလည်း စိတ်မကောင်းစွာ တွေ့ရမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင့်။ ပြည်သူတို့၏ တိုင်ကြားစာ နှင့် အသနားခံစာကော်မတီရဲ့ အားနည်းချက်နဲ့ အားသာချက်များ၊ နောက်တစ်ခါ အကြံပြု သုံးသပ်ချက်များအပေါ်မှာ ကျွန်မ ဝေဖန်ပိုင်းခြား ဆွေးနွေးလိုပါတယ်။ စာမျက်နှာ ၉ နဲ့ မရှိပေမယ် နောက်တန့်ချင်တဲ့ ဆန္နီယ်များရဲ့ဖြေရှင်းပပိုဒ် ၃၆ ကစပြီးတော့ ကော်မတီရဲ့ အားနည်းချက်နဲ့ အားသာချက်များကို တင်ပြထားရာ အပိုဒ် ၃၆၊ ၃၇၊ ၃၈၊ ၃၉ တို့ဖြင့် ခွဲခြားပြီး၊ ကဏ္ဍအလိုက် ခွဲခြားပြီးတော့ ဖော်ပြထားတာကို တွေ့ရပါတယ်။ ၃၆ မှာတော့ အမှုတွဲမှာ တိုင်ကြားသူက အချက် အလက်အချို့ ချန်လှပ်ထားနိုင် တာကြောင့် စိစစ်ဆုံးဖြတ်ရာမှာ မှားယွင်းမှုများရှိလာနိုင်ကြောင်း တင်ပြထားပါတယ်။ ဒါကြောင့်မို့ ဆောင်ရွက်ပေးစေလိုတဲ့ လူတွေဟာ ကော်မတီကို တိုင်ကြားစာရေးသားပေးပို့ရင် အကြောင်းအရာ အချက်အလက် ပြည့်စုံရမယ်၊ ပြည့်စုံမှသာ အမှန်ကို ထိထိရောက်ရော က် ဆုံးဖြတ်နိုင်မယ်ဆိုတာကို သိရှိနားလည်စေဖို့ လိုအပ်ကြောင်း လေ့လာသုံးသပ်တွေ့ရှိပါတယ်။ နောက်စာပိုဒ် ၃ရ မှာတော့ လွှတ်တော် မကျင်းပသည့်ကာလများတွင် အမှုတွဲများကို စိစစ်ဆောင်ရွက်နိုင်ခြင်းမရှိသဖြင့်ဆိုတဲ့ အချက်ကတော့ အချိန်အခက်အခဲဖြစ်တာကို ဖော်ပြ ထားခြင်း ဖြစ်ပါတယ်။ ဒီအချက်ကတော့ အလေးအနက်ထားပြီး စဉ်းစားဆောင်ရွက် သင့်တဲ့အချက်လို့ မြင်ပါတယ်။ စာပိုဒ် ၃၈ မှာတော့ ကော်မတီမှာ ဥပဒေပညာရှင် (၂) ဦးဖြင့် ပါဝင်ဖွဲ့စည်းပေးထားသဖြင့် အမှုတွဲများ စိစစ်ဆောင်ရွက်တဲ့အခါ အနီးစပ်ဆုံး မှန်ကန်မှုရှိစေရန် ဥပဒေပညာရှင် အနည်းဆုံး(၃)ဦးမှ (၅)ဦးအထိ ပါဝင်ဖွဲ့စည်းထားပေးသင့်ပါသည် ဆိုတာပါပဲ။ ဒီမှာ စဉ်းစားရမှာကတော့ တိုင်ကြားစာနှင့် အသနားခံစာများကို ကဏ္ဍအလိုက် ဆပ်ကော်မတီများ သို့မဟုတ် အုပ်စုများ၊ အဖွဲ့ငယ်များခွဲပြီးတာဝန်ယူဆောင်ရွက်ကြမယ်ဆိုရဖြင့် အဖွဲ့ငယ်၊ တစ်တိုင်း၊ တစ်ဖွဲ့ တိုင်းမှာ ဥပဒေပညာရှင် အနည်းဆုံး တစ်ယောက်တော့ ပါသင့် တယ်လို့ ယူဆပါတယ်။ ပြီးတော့ ရှေ့နောက် မြော်မြင် ချင့်ချိန်စဉ်းစားနိုင်ပြီး ဗဟုသုတကြွယ်ဝသူ၊ စာနာစိတ်ရှိသူ၊ အမှန်တရားကိုမြတ်နိုးပြီး၊ ပြဿနာရဲ့ အရင်းအမြစ်ကို အတတ်နိုင်ဆုံး စဉ်းစား တွေးခေါ် ဝေဖန်သုံးသပ်နိုင်တဲ့သူလည်း ပါဖို့ တော့လိုမယ်လို့ အကြံပြုချင်ပါတယ်။ ပညာတတ် ပြီး သမာသမတ် မကျတော့လည်း အဖွဲ့က ဝိုင်းဝန်းပြီး ထိန်းသိမ်းပေးရမှာ ဖြစ်ပါတယ်။ ကျွန်မတို့ရဲ့ အမျိုးသားလွှတ်တော် ဥက္ကဋ္ဌကြီးက လွှတ်တော် စ စချင်း ကော်မတီ တွေကို ဖွဲ့တဲ့အခါမှာ ဒါ မိန့်ကြားဖူးပါတယ်။ သင့်ရာ သင့်ရာ ကြည့်ပြီး သူတို့ရဲ့ ကိုယ်ရေး ရာဇဝင်များ၊ ကိုယ်ရေးမှတ်တမ်း များအရ အဖွဲ့တိုင်းမှာ ဘက်စုံ ပါနိုင်အောင် အတတ်နိုင်ဆုံး ကြိုးစားပြီးတော့ ထည့်ပေးထားတာ ဖြစ်ပါတယ်လို့ အဲဒီလို ပြောတာကို ကျွန်မ နာ ခံ မှတ်သား ဖူးပါတယ်။ အဖွဲ့တိုင်းမှာ Professional ဖြစ်တဲ့ ပညာရှင်လည်းပါသင့်သလို၊ ဘဝ အတွေ့အကြုံ စုံပြီး စဉ်းစားတွေးခေါ်နိုင်စွမ်း ထက်မြက်သူများ၊ အကျင့်စာရိတ္တကောင်းပြီး အများအကျိုး တန်ဖိုးထားသူများလည်း ပါဖို့ လိုအပ်ကြောင်း တင်ပြလိုပါတယ်။ ဒါကြောင့်မို့ တိုင်ကြားစာနဲ့ အသနားခံစာများ ဆောင်ရွက်ရာမှာ ပိုမိုမြန်ဆန်လွယ်ကူ ထိရောက်စွာ ပြီးစီးနိုင်ဖို့တော့ ဆပ်ကော်မတီခွဲလေး တွေမှာ ပညာရှင်တစ်ဦးစီနဲ့ အတွေးအခေါ် အယူအဆ ဗဟုသုတအားကောင်းသူလည်း မျှတစွာ ပါဝင်သင့်ကြောင်း အကြံပြု ဆွေးနွေး တင်ပြလိုပါတယ်။ နောက်ထပ် ဆွေးနွေးလိုတာကတော့ ကော်မတီရဲ့ အကြံပြု သုံးသပ်ချက်ပဲ ဖြစ်ပါတယ်။ စာမျက်နှာ ၁၀ စာပိုဒ် ၄၃ ဖြစ်ပါတယ်။ နေရာတိုင်းမှာ၊ အရာရာတိုင်းမှာ အဆိုးနဲ့ အကောင်းဟာ ဝိရောဓိသဘော ဒွန်တွဲတည်ရှိနေတာ တွေ့ရမှာ ဖြစ်ပါတယ်။ ရပ်ကွက်နဲ့ ကျေးရွာ အုပ်ချုပ်ရေးမှူးများ အစီအရင် ညံ့ဖျင်း၊ မှားယွင်းလို့ ပြည်သူများ ဆင်းရဲ ငြိုငြင် ပင်ပန်း ရသလို၊ ရပ်ကွက်အုပ်ချုပ်ရေးမှူးကောင်းပြီး မိမိရဲ့ နယ်မြေခံ ပြည်သူများ ရိုင်းပြစော်ကားခြင်း ခံရသည့် အပြင် အရင်ဦးအောင် အပိုအလို ဖြည့်စွက်ပြီး ရုပ်လုံးဖော်ပြီးတော့ လီဆယ် တိုင်တန်းခြင်း ခံရတဲ့အတွက်လည်း အဲဒါမျိုးလည်း အခုတစ်ခေါက် လွှတ်တော် မကျင်းပမီက ပြည်သူအတွင်းသို့ ဆင်းာတွင် တွေ့မြင်ကြားသိပြီးတော့ ဗဟုသုတတစ်မျိုးလည်း ကျွန်မတော့ တိုးခဲ့ပါတယ်။ ရပ်ကွက်အုပ်ချုပ်ရေးမှူးက အသက်အရွယ်ကြီးပြီးတော့ ကျောင်းဆရာကြီးဘဝက နေပြီးတော့ ဂုဏ်သိက္ခာနဲ့ အများကြည်ညိုပြီးတော့၊ အများဆန္ဒအရ ယခင်ကတည်းက ရပ်ကွက် အုပ်ချုပ်ရေးမှူးဖြစ်ခဲ့သူဖြစ်ပြီးတော့ သူတာဝန်ယူတဲ့ ရပ်ကွက် ကလည်း တိုးတက်တယ်။ ဒါ အများစုက တတ်နိုင်သရွေ့ ဆက်လက်ပြီးတော့ တာဝန်ယူစေလိုတယ်။ သို့သော်လည်း ကာယကံရှင်ကတော့ အဲဒီလို အင်မတန် စိတ်ညစ်စရာကောင်း တာတွေ တွေ့တဲ့အခါမှာ နားချင်တဲ့စိတ်ပေါ်တဲ့အခါ ရပ်ကွက်ကနေပြီးတော့ တောင်းပန်လို့ ဆက်လက်ပြီးတော့ တာဝန်ယူထားတဲ့လူကိုလည်း ကျွန်မ တွေ့ခဲ့ရပါတယ်။ အဲဒီမှာ တစ်ခု ကျွန်မက ဒါကိုတော့ နည်းနည်းတင်ပြပါရစေ။ ကျွန်မ လိုက်သွားတဲ့အခါကျတော့ အဲဒီ ရပ်ကွက် ထဲမှာ ကာရာအိုကေဖွင့်ဖို့ သူက တိုက်က သုံးထပ်တိုက်လောက်ရှိတယ်။ လုပ်ထားပါတယ်။ လုပ် ထားတော့ အဲဒီ ကာရာအိုကေဖွင့်မယ့် တိုက်နဲ့ ကပ်လျက်က ဘုရားဖြစ်ပါတယ်။ ဘုရားစေတီရဲ့ ပရဝဏ်နဲ့ကျန်တဲ့သာသနိက အဆောက်အအုံ တွေ ဖြစ်ပါတယ်။ တစ်ဖက်ကတော့ ကပ်နေတာက အထက်တန်းကျောင်း ဖြစ်ပါတယ်။ အဲဒီကျတော့ အဲဒီ ရပ်ကွက်အုပ်ချုပ်ရေးမှူးက ဘာလဲဆိုတော့ သူက ဘာသာရေးကိုင်းရှိုင်း သူ ဖြစ်ပါတယ်။ အဲဒီကျတော့ ဒီ ကာရာအိုကေဆိုင် ဖွင့်တယ်ဆိုလို့ ရှိရင် ဒီနားလေး မှာဖွင့်တယ်ဆိုရင် ရှေ့မှာလည်း အထက်တန်းကျောင်းရှိတယ်။ ကျောင်းသား လေးတွေ ရှိတယ်။ နောက်မှာလည်း သာသနိက အဆောက်အအုံနဲ့ ဘုရားစေတီ ရှိတယ်။ အဲဒါကြောင့် ဒီနှစ်ခုရဲ့ ကြားမှာ သူက ဒီလိုဖွင့်မယ်ဆိုလို့ရှိရင်တော့ လက်မှတ် လာထိုးခိုင်းတဲ့အခါမှာ သူက လက်မှတ်ထိုး မပေးပါဘူး ။ အဲဒါ ကျွန်မ ဒီ လွှတ်တော်ကိုလာတဲ့ အထိ အဲဒီ ပုဂ္ဂိုလ်ကတော့ လက်မှတ်ထိုး မပေးဘူး။ နောက်ပိုင်းတော့ ဘယ်လိုဖြစ်တယ်ဆိုတာ ကျွန်မ မသိပါဘူး။ အဲဒီကျတော့ အဲဒီ ရပ်ကွက်အုပ်ချုပ်ရေးမှူးကိစ္စမှာလည်း ဖြစ်နိုင်တယ် ဆိုလို့ရှိရင်တော့ အမြန်ဆုံး နိုင်ငံတော်ကနေပြီးတဲ့အခါကျတော့ ရွေးချယ်ပြီးတော့ သင့်တင့်ရာကို ဆောင်ရွက်သင့်ပါတယ်လို့ ကျွန်မ ဒါကတော့ ဆရာတို့နဲ့မဆိုင်ပေမယ့် တင်ပြပါရစေ။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင့်။ အများသိကြပြီး ဖြစ်တဲ့ အတိုင်း ကျွန်မတို့ လွှတ်တော်ကိုယ်စားလှယ်များဟာ တာဝန် စတင် မထမ်းဆောင်မီကပင် ကတိသစ္စာ ပြု ထားကြသူများ ဖြစ်ပါတယ်။ ဤကတိသစ္စာသည် နိုင်ငံတော်နှင့်နိုင်ငံသားတို့အကြား ပြည်သူ့အကျိုးဆောင်ရွက်ပေးမည့်သူနှင့် ပြည်သူတို့အကြား ထားရှိတဲ့ လူ့အဖွဲ့အစည်း ပဋိညာဉ် တစ်ခုဖြစ်ကြောင်း ခေတ်အဆက်ဆက်က ဖွင့်ဆိုခဲ့ကြတယ်ဆိုတာ လေ့လာတွေ့ရှိရပါတယ်။ ဒီကတိသစ္စာ သို့မဟုတ် ကျမ်းကျိန်စာ၏ သဘောသွား မှာ ရှေးတုန်းက ဘုရင်နှင့် တိုင်းသူ ပြည်သားတို့အကြား အချင်းချင်းအပြန်အလှန် ကတိကဝတ်ပြု သည့်သဘောဖြစ်တယ်လို့ တွေ့ရ ပါတယ်။ ဤသို့ လူ့အဖွဲ့အစည်း ပဋိညာဉ်ဝါဒကို ခရစ်နှစ် ၁၂၅၀ ပြည့်မှာ စိန်သောမတ်စ် အကွီနပ်စ် ကလည်းကောင်း၊ နောက် ခရစ်နှစ် ၁၆၉၀ ပြည့်မှာ ဂျွန် လောခ်က လည်းကောင်း၊ ၁၇၄၈ ခုနှစ်တွင် ဒေးဗစ်ဟူးစ်ကလည်းကောင်း၊ ၁၇၇၆ တွင် ရူးဆိုးက လည်းကောင်း ၊ မြန်မာနိုင်ငံတွင် ပုဂံဝန်ထောက်မင်း ဦးတင်၏ မြန်မာမင်း အုပ်ချုပ်ပုံစာတမ်းဖြင့် လည်းကောင်း၊ အမျိုးမျိုးဋီကာဖွင့်ဆိုခဲ့ကြကြောင်း လေ့လာသိရှိခဲ့ရပါတယ်။ အဲဒီမှာ ကျွန်မက ကြုံတုန်းမှာ ဗဟုသုတအဖြစ် ဒါလေးကို နည်းနည်းတင်ပြခွင့်ပြုပါ။ အဲဒါက ဘာလဲဆိုတော့ သူတို့ မဟာသမ္မတမင်း တင်မြှောက်ပုံကို ကျွန်မ နည်းနည်းလေးသိစေချင်လို့ ဒါလေးကို တင်ပြခွင့် ပြု ပါ။ ဒါ အသိ အလိမ္မာ ဉာဏ်ပညာရှိသူ လူတစ်စုတို့သည် မနုမည်သော သုခမိန်ကို မဟာသမ္မတ တင်မြှောက်ကြသည်။ တင်မြှောက်ပုံမှာ ငါတို့အပေါ်တွင် အရှင် အစိုးရပြုပြု လုပ် အုပ်ချုပ်ပါ။ ကဲ့ရဲ့ ရှုတ်ချ နှင်ထုတ်သင့်သူ၊ မစ ချီးမြှောက် စောင့်ရှောက်သင့်သူတို့ကိုလည်း တရားလမ်းရှိသမျှ နိဂ္ဂဟပြုလုပ်ပါ။ ထို့ကဲ့သို့ ပြုလုပ်အုပ်ချုပ်သည့်အတွက် အုပ်ချုပ်ခံရ သူတို့ လုပ်ဆောင်ဖြစ်ထွန်း ရရှိသော ပစ္စည်းများမှ ဒဿဘာဂ ဆယ်ဖို့တစ်ဖို့၊ ဆယ်ခိုင်တစ်ခိုင်၊ ဆယ်ဖီးတစ်ဖီး၊ ဆယ်လုံးတစ်လုံး၊ ဆယ်ပွင့်တစ်ပွင့် အချိန်နှင့်အခန့်သင့်ပေးဆပ်ကြသည်ကို ခံယူ ပါဟူ၍ ဝိုင်းဝန်းတိုက်တွန်း ပြောဆိုကြကုန်သည်။ သို့ တင်မြှောက်သူတို့နှင့် မင်းပြုလုပ်မည့်သူတို့သည် အပြန်အလှန်ပဋိညာဉ်ခံ ခံဝန်ကတိစကားထားကြပြီးသည့်အခါ မင်းလျာ၊ မင်းလောင်းဖြစ်သော သုခမိန်ကို သုံးပါးသော ဘိ သိက်သွန်းလောင်းခြင်းနှင့် မင်းမြှောက်ကြကုန်သည်။ မဟာ သမ္မတ သည် တိုင်းသူပြည်သားတို့အား စိုးပိုင်ရန် အခွင့်အရေးကို အထက်ပါနည်းဖြင့် ရရှိခဲ့သည်။ ဤအချက်ကြောင့် ဗုဒ္ဓါဘိသေက သွ န်းသည့်အခါ မင်းမျိုးအပေါင်းတို့ သည်လည်းကောင်း၊ ပုဏ္ဏားအပေါင်းတို့သည်လည်းကောင်း၊ သူဌေး ၊ သူကြွယ်အပေါင်းတို့သည် လည်းကောင်း၊ ရာဇသေဝက ဒီပနီကျမ်းလာ အောက်ပါအတိုင်း ဘိ သိက်သွန်းကြသည်။ အာဘော် အတိုင်း ဘိသိက် သွန်းကြသည်။ အရှင်မင်းမြတ်၊ အရှင်မင်းမြတ်ကို အလုံးစုံသော မင်းမျိုး၊ ပု ဏ္ဏားမျိုး၊ သူဌေး သူကြွယ်မျိုး အပေါင်းတို့သည် မိမိကိုယ်ကို စောင့်ရှောက်ခြင်း အကျိုးငှာ မင်းမြတ်ကို အား ဘိသိက်သွန်းလောင်းပါ၏။ အရှင်မင်းမြတ်သည် တရားနဲ့အညီ မင်းပြု တော်မူပါလော့။ မင်းမျိုး၊ ပုဏ္ဏားမျိုး၊ သူဌေး သူကြွယ်မျိုးအပေါင်းတို့၌ အရှင်မင်းမြတ်သည် ရွှေရင်တော်နှစ်ကဲ့သို့ ချစ်ခင်သနားတော်မူသဖြင့် စီးပွားစေလိုသော စိတ် ရှိတော်မူပါလော့၊ စီးပွားနှင့်မျှသော မေတ္တာစိတ်လည်း ရှိတော်မူပါလော့၊ ထို မင်းမျိုး၊ ပုဏ္ဏားမျိုး၊ သူဌေး၊ သူကြွယ် မျိုးတို့ကို စောင့်ရှောက်တော်မူပါလော့၊ အရှင်မင်းမြတ်သည် ကျွန်ုပ်တို့ဆိုသည့်အတိုင်း မင်းပြု သည် ရှိသော် ကောင်းမြတ်၏ ။ ထိုသို့မပြုခဲ့သော် အရှင်မင်းမြတ် ၏ဦးခေါင်းသည် ခုနှစ်စိတ်ခုနှစ်ဖြာ ကွဲစေသတည်းဆိုပြီးတဲ့အခါကျတော့ ဒါက ကျွန်မတို့ ရှေးတုန်းက အခု ပဋိညာဉ်နဲ့ ပတ်သက်ပြီး တော့ လေ့လာသိရှိခဲ့တာကို ဒါ ကျွန်မ တင်ပြတာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးရှင့်။ နိုင်ငံတော်၏အချုပ်အခြာ အာဏာ(၃)ရပ်ဖြစ်သော ဥပဒေပြုရေးအာဏာ၊ အုပ်ချုပ်ရေးအာဏာ၊ တရားစီရင်ရေး အာဏာ တို့ကို ကိုင်စွဲအကောင်အထည်ဖော်နေသူများသည် မိမိတို့ပြု ထားခဲ့သော ကတိသစ္စာများအတိုင်း မလွဲမသွေ စောင့်ထိန်းလိုက်နာကြရမှာ ဖြစ်ကြောင်း အမြဲသတိရ နေကြ ရမှာ ဖြစ်ပါတယ်။ ထို့အတူ လူထုရဲ့ ဟစ်တိုင်ကဲ့သို့ ဖြစ်နေသော ကျွန်မတို့၏ လွှတ်တော်သည်လည်း လူထုအသံအား အရှိအတိုင်းတင်ပြပြီး အုပ်ချုပ်ရေးအာဏာ၊ တရားစီရင်ရေး အာဏာတို့ကို ကိုင်စွဲဆောင်ရွက်နေ သူများကလည်း ဝေသန္တရာမင်းကြီးက ရင်သွေးပင် ဖြစ်လင့်ကစား ပြည်နှင်ဒဏ် ပေးခဲ့သကဲ့သို့ အဂတိ မလိုက်စားဘဲ သန့်ရှင်းဖြောင့်မတ် တည်ကြည်စွာ ဆောင်ရွက်နိုင်ရန် လိုအပ်လှပါသည်။ ဤသို့ ဆွေးနွေးတင်ပြခြင်းသည် နိုင်ငံတော်နှင့်နိုင်ငံသားအကျိုးမျှော်ကိုး၍ ဆွေးနွေးခြင်းဖြစ်ပြီး တစ်စုံတစ်ဦးအား သို့ မဟုတ် အဖွဲ့အစည်းတစ်ခုအား စသည်ဖြင့် စွပ်စွဲထိခိုက်စေ လိုခြင်း လုံးဝမဟုတ်ကြောင်းလည်း တစ်ပါတည်း ရှင်းလင်းဆွေးနွေးလိုပါတယ်။ လေးစားအပ် ပါသော အမျိုးသားလွှတ်တော် ဥက္ကဋ္ဌကြီးရှင့်။ နိဂုံးချုပ်အနေဖြင့် တင်ပြရရင်တော့ လွှ တ်တော် အသီးသီးသည် ပြည်သူလူထု၏ဆန္ဒများကို ဖော်ထုတ်ရန် ဟစ်တိုင်ဖြစ်သည်ဟု ခံ ယူပါသည်။ ယခု အမျိုးသားလွှတ်တိုင်ကြားစာနှင့် အသနားခံဆိုင်ရာကော်မတီမှ ကော်မတီဝင်များသည် ရောက်ရှိလာသော ပြည်သူလူထု၏ တင်ပြချက်တို့အား မပြည့်စုံသည့်တိုင် စေတနာ၊ မေတ္တာ ရှေ့ထား၍ အတတ်နိုင်ဆုံးကြိုးစား ဆောင်ရွက်ပေးနေခြင်းအား ဂုဏ်ယူဝမ်းမြောက်ပါကြောင်း ပြောလိုပါသည်။ အကြံပြုချက်အနေနဲ့ကတော့ ပြည်သူများအား ဖြစ်စဉ်ကို ပြည့် စုံစွာ ရေးသား ပေးပို့နိုင်ကြပါရန် အသိပေး နှိုးဆော်သင့်ကြောင်း နည်းပါးသော ဆောင်ရွက်ချိန်အား လုံလောက်သည့် အချိန်ဖြစ်ရေး အလေးထားသင့်ကြောင်းနဲ့ ကဏ္ဍအသီးသီးခွဲ၍ အဖွဲ့ငယ်များ ဖွဲ့စည်းဆောင်ရွက်နိုင်ပါရန် အကြံပြု တင်ပြ ထောက်ခံ ဆွေးနွေးရင်း နိဂုံးချုပ်အပ်ပါတယ် ရှင့်။ အားလုံးကို ကျေးဇူးတင်ပါတယ်။</speech>
<speech type="speaker">နေ့လယ်စာ သုံးဆောင်ဖို့ အစည်းအဝေးကို ၁ နာရီ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁၅၀) နာရီတွင် ခေတ္တရပ်နားပြီး (၁၂၅၀) နာရီအချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာ ယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ် (၁၀)မှ ဦးသိမ်းဆွေ ဆွေးနွေးနိုင်ပါပြီ</speech>
<speech><mp id="1160">ဦးသိမ်းဆွေ၊ ဧရာဝတီတိုင်းဒေသကြီးမဲဆန္ဒနယ်အမှတ်၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုအစိုးရအဖွဲ့ ဝင် ဝန်ကြီးများ၊ အမျိုးသား လွှတ်တော်ကိုယ်စားလှယ်များ၊ ဧည့်သည်တော်များအားလုံး ကိုယ်၏ကျန်းမာခြင်း ၊ စိတ်၏ ချမ်းသာခြင်းတို့နှင့် ပြည့်စုံကြပါစေလို့ ဆုတောင်းရင်း နဲ့ ဂါရဝပြု နှုတ်ခွန်းဆက်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ် (၁၀)မှ အမျိုးသားလွှတ်တော် ကိုယ်စားလှယ် ဦးသိမ်းဆွေ ဖြစ်ပါတယ်။ ကျွန်တော် ဆွေးနွေးမယ့် အကြောင်းအရာကတော့ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီရဲ့ အစီရင်ခံစာအပေါ်မှာ ထောက်ခံဆွေးနွေးတင်ပြသွားမှာဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနဲ့ အသနားခံစာဆိုင်ရာကော်မတီရဲ့ အစီရင်ခံစာကို ဖတ်ရှုလေ့လာကြည့်လိုက်တဲ့အခါမှာ ကော်မတီရဲ့ တာဝန်နဲ့ လုပ်ပိုင်ခွင့်တွေအရ ကြိုးပမ်းအားထုတ်တဲ့အခါမှာ နိုင်ငံတော်နဲ့ နိုင်ငံသားတွေ အကျိုးအတွက် မှန်မှန်ကန်ကန်နဲ့ စိစစ်သုံးသပ် အကြံပြု ထားတာကို တွေ့ရလို့ ကော်မတီအဖွဲ့ဝင်များ အားလုံးကို လေးစားဂုဏ်ယူ ပါကြောင်း ဦးစွာပြောကြားလိုပါတယ်ခင်ဗျား။ ကျွန်တော်တို့ဟာ ပြည်သူတွေက ရွေးချယ် တင်မြှောက်ပေးလိုက်တဲ့ ပြည်သူ့ကိုယ်စားလှယ်တွေဖြစ်တဲ့အတွက် ပြည်သူတွေ့ရဲ့ ဘဝ၊ ပြည်သူတွေရဲ့ ဆန္ဒ၊ ပြည်သူတွေရဲ့ အသံကို မပြတ်တမ်းလေ့လာစူးစမ်းနားစွင့် နေရပါတယ်။ ပြည်သူတွေကလည်း သူတို့ဘဝတွေ ရဲ့ ကောင်းကျိုး၊ ဆိုးကျိုးတွေကို ပြဋ္ဌာန်းပေးမယ့် လွှတ်တော်ကြီးကို အာရုံစိုက်နေကြတဲ့အချိန်၊ လွှတ်တော်ကြီးကို အားကိုးတကြီးနဲ့ မျှော်လင့် နေကြတဲ့ အချိန်အခါလည်း ဖြစ်ပါတယ်။ ပြည်သူ့ကိုယ်စား၊ ပြည်သူလူထုရဲ့ဒုက္ခ၊ သုက္ခတွေကို မိမိတို့ကိုယ်တိုင် ခံစားရသလို ခံစားနားလည်ပြီး ဥပဒေလုပ်ထုံးလုပ်နည်းများနဲ့အညီ ပြည်သူကို စောင့်ရှောက်ကာကွယ်ပေးရမှာ ကျွန်တော်တို့ရဲ့ တာဝန်ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ကော်မတီရဲ့ အစီရင်ခံစာ ကို လေ့လာဖတ်ရှုပြီးတဲ့အခါမှာ အစီရင်ခံစာရဲ့ အပိုဒ် (၂၄)နဲ့ (၂၅) ဖြစ်တဲ့ အုပ်ချုပ်ရေးကဏ္ဍ အပိုင်းနဲ့ တရားစီရင်ရေးကဏ္ဍအပိုင်းကို ထောက်ခံဆွေးနွေး သုံးသပ်လိုပါတယ်ခင်ဗျား။ အပိုဒ်(၂၄)မှာ တိုင်ကြားအသနားခံစာများတွင် နိုင်ငံတော်အစိုးရနှင့် ပြည်သူ ပတ်သက်မှုများ ၊ အပိုင်းတွင် အများဆုံးတိုင်ကြားထားသည်ကို စိစစ်တွေ့ ရှိရတဲ့အကြောင်း အုပ်ချုပ်ရေး ပိုင်းမှာ တာဝန်ယူ ဆောင်ရွက်နေရတဲ့ တာဝန်ရှိသူအဆင့်ဆင့်တို့ရဲ့ အခန်းကဏ္ဍဟာ သန့်ရှင်းတဲ့အစိုးရ၊ ကောင်းမွန်သော အုပ်ချုပ်မှုစနစ် အကောင်အထည်ဖော်ရာမှာ အရေးကြီးကြောင်း စိစစ် သုံးသပ် ထားပါတယ်။ ဒါကြောင့် ဥပဒေ လုပ်ထုံးလုပ်နည်းများနှင့်အညီ တိတိကျကျ မှန်မှန်ကန်ကန် အထူးအလေးထား ဆောင်ရွက်ဖို့လိုကြောင်းကို ကော်မတီကနေ စိစစ်သုံးသပ်ထားပါတယ်။ ဒါ မှန်ကန်တဲ့အချက် ဖြစ်ပါတယ်။ နောက်တစ်ခုက တရားစီရင်ရေးကဏ္ဍအပိုင်းနဲ့ ပတ်သက်ပြီးတော့လည်း ပြည်သူ တွေရဲ့ တိုင်ကြား အသနားခံစာများနဲ့ပတ်သက်ပြီး စိစစ်ရာမှာ တရားစီရင်ရေးကဏ္ဍသည် ဒုတိယအများဆုံး တင်ပြလာတာကို တွေ့တဲ့အကြောင်း နိုင်ငံတော်မှာ သန့်ရှင်းတဲ့ အစိုးရ၊ ကောင်းမွန်တဲ့ အုပ်ချုပ်ရေး ဖြစ်ပေါ်စေရေးအတွက်၊ တရားမျှတစွာနဲ့ မှန်ကန်တဲ့ တရားစီရင်ရေး ဖြစ်အောင်၊ မှန်ကန်သော တရားစီရင်ရေးဖြစ်ရန် လိုအပ်ကြောင်း၊ ယနေ့နိုင်ငံတော်မှာ ဒီမိုကရေစီ စနစ် ကျင့်သုံးတည်ဆောက်နေချိန် Clean Government ၊ Good Governance ဖြစ်ရန် လိုအပ်သကဲ့သို့ တရားစီရင်ရေးကဏ္ဍသည်လည်း တရားမျှတစွာ မှန်ကန်သည့်တရားစီရင်ရေး များဖြစ်ရန် လိုအပ်ကြောင်းဆိုပြီး စိစစ်သုံးသပ်ထားပါတယ်။ အဲဒီတော့ အုပ်ချုပ်ရေးကဏ္ဍ အပိုင်းနဲ့ တရားစီရင်ရေးကဏ္ဍအပိုင်းကို ကော်မတီရဲ့ သုံးသပ်ပုံကို ကျွန်တော် ထောက်ခံပါတယ်။ အဲဒါနဲ့ ဆက်စပ်ပြီးတော့ ရှေ့ပိုင်း ယခင်ကာလက ဖြစ်ပျက်ခဲ့တဲ့ ပြဿနာလေးတစ်ခုကိုလည်း ကျွန်တော် ဒီတိုင်ကြားစာနဲ့ ဆက်စပ်ပတ်သက်နေတဲ့အတွက် တင်ပြခွင့်ပြုပါ ခင်ဗျား။ ကျွန်တော်တို့ ရှေ့ဆက်သွားတဲ့အခါမှာ အဲဒီရဲ့ ဒီ ပြီးခဲ့တဲ့ ဥစ္စာလေးတွေကို အမှား အယွင်းကို ကျွန်တော်တို့ နောင်မဖြစ်ပေါ်စေချင်တဲ့ သဘောနဲ့ တင်ပြခြင်းသာ ဖြစ်ပါတယ် ခင်ဗျား။ ဒီမြို့လေးတစ်မြို့မှာ မိသားစုတစ်စုဟာ စာသင်ကြားတဲ့ အ လုပ်နဲ့ နှစ်ရှည်ကာလ အသက်မွေးခဲ့ ပါတယ်။ အဲဒီမှာ အုပ်ချုပ်ရေးပိုင်းတွေ အပြောင်းအလဲ ဖြစ်ပြီးတော့ ကာလကြာရှည် သင်ကြား လာခဲ့တာ ပြဿနာ မရှိဘူး။ အုပ်ချုပ်ရေးပိုင်းလေး အပြောင်းအလဲတစ်ခု ဖြစ်တဲ့အခါမှာ အဲဒီ အုပ်ချုပ်ရေး ပိုင်းက နေပြီး မျက်စိစပါးမွေးစူးတာနဲ့ အဲဒီမိသားစုလေးကို ဒီ ဥပဒေရဲ့ အကာအကွယ်မဲ့မှု ခံရပါတယ်။ အဲဒီမှာ စာသင် ကြားနေတဲ့ သားအဖနှစ်ယောက်ဟာ စာသင်ကြားတဲ့ ဥပဒေနဲ့ တရားစွဲတင် ခံရပါတယ်။ အဲဒီတော့ အထောက်အထား ခိုင်ခိုင်လုံလုံနဲ့ ဒါတွေဟာ မှန်ကန်ပါတယ်။ လိုင်စင် တွေလည်း ထုတ်ပြတယ်။ အခွန်ဆောင်ထားတာတွေလည်း ပြတယ်။ သက်ဆိုင်ရာ ပညာရေးဌာန ကလည်း ဒါကို မှန်ကန်ပါတယ်ဆိုတဲ့အကြောင်းကို တရားရုံးမှာလာပြီး ထောက်ခံပေးတယ်။ ဒါပေမဲ့ အုပ်ချုပ်ရေးအဖွဲ့ အစည်းဟာ တရားရေးပိုင်းကို ဝင်ရောက်ပြီးတော့ စွက်ဖက်မှုတွေ လုပ်လာတဲ့အခါမှာ တရားရေးမဏ္ဍိုင် တိမ်းစောင်းတာကို တွေ့ရပါတယ်။ အဲဒါက နောက်ဆုံးမှာတော့ ဒီ အဲဒီလိုမျိုး အထောက်အထားတွေနဲ့ ခိုင်ခိုင်လုံလုံ တင်ပြပါလျက်နဲ့ နောက်ဆုံးဥပဒေမှာ တစ်ဘာသာ ကို (၁၀)ပဲ ယူရမယ့်နေရာမှာ တစ်ဘာသာ (၅၀)ယူလို့ဆိုပြီးတော့ ထောင် (၃)နှစ်နဲ့ ငွေ (၃၀၀၀၀)ချတယ်။ အဲဒီတော့ ခံရတဲ့သူကလည်း ငွေ (၃၀၀၀၀)လည်း မဆောင်တော့ဘူး။ ထောင်သာချ ဆိုတဲ့အခါကျတော့ ငွေ (၃၀၀၀၀) အစား နောက်ထပ် ထောင်ဒဏ် (၉)လ ချတယ်။ အဲဒီတော့ ထောင် (၃)နှစ်နဲ့ (၉)လ ချတယ်။ အဲဒီတော့ ထောင်(၃)နှစ်နဲ့ (၉)လ ကျတာကို အဲဒီကာလမှာလည်း သက်ဆိုင်ရာ နိုင်ငံအကြီးအကဲ တွေနဲ့ တာဝန်ရှိတဲ့လူတွေကို တိုင်ကြားစာ ပေးပို့ပြီးတော့ တင်ပြခဲ့ပါတယ်။ ဒါပေမဲ့ ဆက်သွယ်ရေး အခက်အခဲတွေကြောင့်လား။ အထက်အောက် ဆက်ဆံမှုအပိုင်းတွေမှာပဲ အားလျော့နေလို့လား။ အဲဒီလိုနဲ့ တိုင်ကြားမှုဟာ မထိရောက်ခဲ့ပါဘူး။ အဲဒီဒဏ်ကို အဲဒီ မိသားစုလေးက ခံရပါတယ်။ နောက်တစ်ခုက တစ်ခါ အဲဒီနေရာမှာ ကျွန်တော်တို့ ပြောချင်တာက အုပ်ချုပ်ရေး ပိုင်းဟာ တရားစီရင်ရေးအပိုင်းကို စွက်ဖက်တဲ့အတွက် တရားစီရင်ရေးမဏ္ဍိုင်ရဲ့ တိမ်းစောင်းမှုကို အဲဒီလိုခံရတော့ အဲဒီမြို့လေးမှာရှိတဲ့ ပြည်သူလူထုကလည်း အဲဒီတရားရေးမဏ္ဍိုင်ရဲ့ ဆောင်ရွက် မှုကို အယုံအကြည် ကင်းမဲ့သွားပါတယ်။ လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ အဲဒီလိုနဲ့ အဲဒီ သားအဖ အဖေနဲ့ သားအကြီးဟာ ထောင်ကျပြီးတော့ ပြန် လွတ်လာလို့ တစ်ခါ ထောင်က ပြန်လွတ်ရုံပဲ ရှိသေးတယ်။ လပိုင်း တစ်လ၊ နှစ်လပဲ ရှိသေးတယ်။ အဖေနဲ့ သားငယ်ဖြစ်တဲ့သူကို တစ်ခါ အမှုဆင်ပြီးတော့ တစ်ခါ ထောင် (၁၀)နှစ် ထပ်ချတယ်။ ဘာကြောင့်လဲဆိုတော့ အဲဒီလို အမှုချတဲ့ အခါမှာလည်း မှားယွင်းတာကို ကျွန်တော်ပြောပြချင်တာပါ ခင်ဗျ။ အဲဒီလို ထောင်ချတဲ့ အချိန်မှာ အမှုဆင်ထားတဲ့ရက်က အဲဒီ အဖေဟာ ထောင်ထဲက လွတ်တောင် မလွတ်သေးဘူး။ စာသင်ကြားတဲ့ ပုဒ်မနဲ့ ထောင်ထဲမှာပဲ ရှိသေးတယ်။ ဒါပေမဲ့ထောင်ချလိုက်တဲ့အခါမှာအဲဒီရက်စွဲနဲ့ ထောင်ထဲမှာရှိတဲ့ ရက်စွဲနဲ့ နောက်အမှုဆင်ပြီး ထောင်ချလိုက်တော့ (၁၀)နှစ်ကျသွားတယ်။ အဲဒီဟာကိုလည်း အထက်အဖွဲ့အစည်းအဆင့်ဆင့်ကို သက်ဆိုင်ရာ၊ တိုင်း တရားရုံး၊ ခရိုင် တရားရုံးအဆင့်ဆင့် တင်ပြပေမယ့် နောက်ဆုံးမှာ ကျွန်တော်တို့ ဗဟိုတရားရုံး နှစ်ပါးထိုင်လောက်ရောက်မှ အဲဒီကျမှ ပြန်ပြီးတော့ အပြစ်မရှိဘူး၊ အောက်ရုံးရဲ့ သုံးသပ်ချက်ဟာ မှားယွင်း ပါတယ်ဆိုပြီးတော့ ဟို ပြန်လွှတ်လိုက်ပါတယ်။ အဲဒီတော့ ဒါပေမဲ့ အဲဒီလို ပြန်လွှတ်လိုက်တဲ့ အချိန်မှာ ထောင်ထဲမှာ အဲဒီ သားအဖတွေက တစ်နှစ်ကျော်လောက်က ကျွန်တော်တို့ အလကား အချိန် အချည်းအနှီးဖြစ်သွားတယ်။ မိသားစု ဘဝတွေ ပျက်သွားတယ်။ ဒါမျိုး ဒုက္ခ၊ သုက္ခတွေကို ခံစားလိုက်ရပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ကျွန်တော်ပြောချင်တာက ဒီလိုတရားရေးမဏ္ဍိုင် တိမ်းစောင်းမှုဖြစ်လို့ နစ်နာခဲ့ရတဲ့ ပြည်သူတွေရဲ့ ပြည်သူတစ်ယောက်ရဲ့ ဘဝကို ဒီမှာ ကျွန်တော်တို့ ကော်မတီတွေရဲ့ လုပ်ပိုင်ခွင့်ထဲမှာ တစ်ခုလေးပေါ့ ကျွန်တော်က ထည့်ပြီးတော့ တိုးချင်တာပါ။ တိုးစေချင်တာပါ ခင်ဗျား။ အဲဒီမှာ ဟိုဟာပါ ကော်မတီရဲ့ လုပ်ပိုင်ခွင့်များထဲက အပိုဒ်(၁၁)မှာ ပါပါတယ်။ ကော်မတီသည် တရားရုံးတစ်ရုံးက ဆုံးဖြတ်ချက် ချမှတ်ခြင်း မပြုရသေးသော ကိစ္စများမှအပ မှန်ကန်သော တိုင်ကြားချက်များအတွက် စိစစ်တွေ့ရှိချက်၊ သုံးသပ် အကြံပြုချက်များကို လွှတ်တော်ဥက္ကဋ္ဌ၏ ခွင့်ပြုချက်ဖြင့် ပြည်ထောင်စုအစိုးရအဖွဲ့သို့ အမှုတွဲနှင့်တကွ လွှဲပြောင်းပေးပို့သွားရမည်ဆိုတဲ့ အချက်ကလေးကို ကျွန်တော်က အဲဒီနေရာမှာများ တရားရုံး တစ်ရုံးဆိုတာ ဘယ်အဆင့်ကို ပြောချင်တာလဲ၊ အဲဒါလေး တစ်ခုပေါ့နော် သေသေချာချာလေး ကျွန်တော်တို့ ဟိုဟာဖြစ်နိုင်ရင်တော့ ပိုကောင်းမယ်လို့ ကျွန်တော်ရဲ့ အကြံပြုမှုလေးကို တင်ပြချင်တာပါ။ အဲဒီတော့ တိုင်းတရားရုံးလား၊ ခရိုင်တရားရုံးလား၊ မြို့နယ်တရားရုံးလား အဲဒီလိုမျိုး တရားရုံးတွေရဲ့ ဆုံးဖြတ်ချက်ပေါ့။ တချို့နေရာတွေမှာ အောက်ခြေတရားရုံးတွေရဲ့ မှားယွင်းမှု မြို့နယ်အဆင့်၊ ခရိုင်အဆင့်၊ တိုင်းအဆင့် မှားယွင်းရင် ကျွန်တော်တို့ ကော်မတီအနေနဲ့ရော ဒီအတိုင်းပဲ ဆက်ပြီးတော့ပဲ တရားရုံးဆုံးဖြတ်ထားလို့ဆိုပြီး ကြည့်နေမလား။ ဒါကို အမှုမှန် ပေါ်ပေါက်အောင် ဒီကနေပြီးတော့တစ်ဆင့် သက်ဆိုင်ရာ ပုဂ္ဂိုလ်ကြီးတွေသိအောင်၊ အကြီးအကဲတွေ သိအောင် ကျွန်တော်တို့ တင်ပြဖို့မလိုဘူးလား ဆိုတာလေးကိုလည်း ကျွန်တော့်အနေနဲ့ ရိုးရိုးသားသား ကျွန်တော် တင်ပြချင်ပါတယ် ခင်ဗျား။ အဲဒါလေး တစ်ချက်ပါ။ နောက်တစ်ခုက အပိုဒ် (၂၇)နဲ့ (၂၉)မှာ ကျွန်တော်တို့ ကော်မတီက တင်ပြသွားတဲ့ အပိုဒ် (၂၇)နဲ့ (၂၉)မှာ ပြည်ထောင်စုအစိုးရအဖွဲ့ထံမှ ပြန်ကြားစာများဆိုတဲ့ ခေါင်းစဉ်နဲ့ အပိုဒ်(၂၇)မှာ ကျွန်တော်တို့ တိုင်းဒေသကြီးနဲ့ ပြည်နယ်အစိုးရအဖွဲ့များနှင့် ပြည်ထောင်စု ဝန်ကြီးဌာနများကို ကော်မတီကနေပြီးတော့ ပေးပို့တဲ့ အမှုတွဲပေါင်းက (၄၄၆)တွဲ ရှိပါတယ် ခင်ဗျား။ အဲဒီမှာ ပြန်ပြီး အကြောင်းပြန်တာက (၅၅)တွဲပဲ ရှိတယ်။ အဲဒီတော့ ပြန်ပြီး ဟိုဟာ ဖြစ်လိုက်ရင် ကျွန်တော်တို့ (၈၁) သွားပြီး တွေ့ရပါတယ်။ (၈၁) လောက် ရှိပါတယ်ခင်ဗျား။ အဲဒီတော့ (၈)စောင်ပို့ရင် (၁)စောင်ပဲပြန်တယ် ဆိုတာက ကျွန်တော်တို့ အားနည်းနေပါတယ်။ ဒါကို လည်း တစ်ချက် သုံးသပ်စေချင်ပါတယ် ခင်ဗျ။ နောက်တစ်ခုက ပြည်ထောင်စု တရားလွှတ်တော်ချုပ်ရုံးကို (၁၈)တွဲ ပို့တယ်။ (၆)တွဲပဲ အကြောင်းပြန်တယ်။ အဲဒီတော့ ဒီမှာလည်း ခုနကပြောသလို (၃၁) ဖြစ်နေပါတယ်ခင်ဗျား။ (၃)စောင်ပို့မှ (၁)စောင်ပဲ ပြန်တယ် ဆိုတော့ ဒါဟာ ပြည်သူ လူထုတွေဟာ သူတို့ အားကိုးတကြီးနဲ့ တင်ပြတိုင်ကြားလာတဲ့ တိုင်ကြားစာတွေကို ထိထိရောက်ရောက်နဲ့ ပြည်သူလူထုကို ကျွန်တော်တို့အနေနဲ့ အချိန်နဲ့တစ်ပြေးညီ ပြန်ပြီးတော့ အကြောင်းပြန်ကြားနိုင်မယ်ဆိုရင် ခုန ကျွန်တော်တို့ သန့်ရှင်းတဲ့အစိုးရ၊ ဒီ ဆောင်ရွက်နေတဲ့ အုပ်ချုပ်ရေး အဖွဲ့အစည်းတွေရော၊ ဒီ ကျွန်တော်တို့ ဒီလွှတ်တော်ထဲမှာ ဆောင်ရွက်နေကြတဲ့ ပုဂ္ဂိုလ်တွေရော ပြည်သူလူထုဟာ ပိုပြီး အားကိုးတကြီးနဲ့ ပူးပေါင်းပါဝင်ဆောင်ရွက်လာရင် ကျွန်တော်တို့ တိုင်းပြည်ရဲ့ အခြေအနေဟာ ပိုပြီးတော့ ကျွန်တော်တို့ ပွင့်လင်းမြင်သာတဲ့ အနေအထားတွေ၊ တိုင်းပြည်ရဲ့ အုပ်ချုပ်ရေးအပိုင်း၊ တရားစီရင်ရေးအပိုင်းမှာ ပြည်သူရဲ့ ပူးပေါင်းပါဝင်မှုတွေ ပိုအားကောင်းလာမယ်ဆိုရင် ဒါ ကျွန်တော်တို့အတွက် သားရွှေအိုးထမ်းတဲ့ အဖြစ်အပျက်ကို ကျွန်တော်တို့ ရမှာပါ။ ဒါကို ကျွန်တော့် အနေနဲ့ ရိုးသားစွာနဲ့ ကျွန်တော် တင်ပြတာပါ ခင်ဗျား။ အဲဒီတော့ အဲဒီနေရာမှာ ဘာကြောင့် အဲဒီလိုမျိုး၊ အပိုဒ် (၂၉)မှာလည်း ပါပါတယ်။ ပြည်ထောင်စုအစိုးရ အဖွဲ့ထံမှ အကြောင်းပြန်ကြားချက်များ လက်ခံရရှိမှု နည်းပါးနေသည့်အတွကိုင်ကြားအသနားခံ ပြည်သူလူထုထံသို့ ပြန်ကြားပေးရန် အခက်အခဲများ ရှိကြောင်း စိစစ်တွေ့ရှိ ရပါတယ်ဆိုပြီးတော့ကော်မတီကနေ သုံးသပ်ထားပါတယ်။ ဒါ မှန်ပါတယ်။ ဘာကြောင့်လဲဆိုတော့ ဒါဒီ အဖြေ ကိုလည်း ကျွန်တော်တို့ ပြန်ရှာရပါလိမ့်မယ်။ အပြန်အလှန် ညှိနှိုင်း အဖြေ ရှာဖို့လည်း လိုပါတယ်။ ပြည်ထောင်စုအစိုးရအဖွဲ့ထံကနေ အကြောင်းမပြန်နိုင်တာ မလုပ်ပေးနိုင် တာဟာ ဘာအခက်အခဲတွေ ရှိနေလို့လဲ ဒါကိုလည်း သိဖို့လိုပါတယ်။ နောက်တစ်ခုက ဒါ ဘဏ္ဍာရေး ကြောင့်လား။ တစ်ခါတစ်ရံမှာ ဘဏ္ဍာရေး အခက်အခဲ တွေကြောင့် ဆောင်ရွက်ရတာတွေ ရှိ ပါတယ်။ ဒါဆိုရင် ကျွန်တော် တို့ သက်ဆိုင်ရာပညာရှင်တွေနဲ့ တိုင်ပင်ပြီး ဘတ်ဂျက်ဆွဲတဲ့အခါမှာ ကျွန်တော်တို့ ဒီက လိုအပ်ချက်တွေကို ဖြည့်ဆည်းနိုင်မလား။ ဒါတွေကို ဆက်ပြီးတော့ စဉ်းစားပေးလို့ရပါတယ်။ ဘဏ္ဍာရေး ကြောင့်လား။ ဒါမှ မဟုတ်ရင် အစိုးရအဖွဲ့က အပြစ်ပေး အရေးယူဆောင်ရွက်ဖို့ရာမှာ ဘာအခက်အခဲတွေက အဟန့်အတား ဖြစ်နေတာလဲ။ နောက်တစ်ခုက ဘယ်လို အကြောင်းအရာတွေက လွှမ်းမိုးနေ လို့လဲ။ ဥပဒေ လုပ်ထုံးလုပ်နည်းနဲ့အညီ ပွင့်လင်းမြင်သာမှု ရှိဖို့ရာ အင်မတန်မှ အရေးကြီး ပါတယ်။ နောက်တစ်ခုက ကျွန်တော်တင်ပြချင်တာက ကျွန်တော်ရဲ့ တင်ပြမှုဟာ ရိုးရှင်းစွာနဲ့ ကျွန်တော်တို့ တင်ပြတာပါခင်ဗျား။ အဲဒီတော့ ဥပဒေပြုရေး မဏ္ဍိုင်ဖြစ်တဲ့ လွှတ်တော် ရဲ့ အရေးပါမှုကို အလေးအနက်မထားချင်တာလား။ ဒါမှ မဟုတ် လျစ်လျူရှုချင်တာလား။ အဲဒီလို ထင်မှတ်ရမလို ဖြစ်နေပါတယ်ခင်ဗျား။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဒါတွေဟာ တကယ်တမ်းမှာ ကျွန်တော်တို့ ခုနက ကော်မတီကနေပြီးတော့ ပေးပို့တယ်။ အကြောင်းပြန်ကြားတာက အည်းအကျဉ်းပဲ ၊ ပြန်ကြားတယ်။ ဒါတွေဟာ တကယ်တမ်းမှာ ပွင့်လင်းမြင်သာမှုရှိဖို့ လိုအပ်တယ်ဆိုတဲ့ အကြောင်း လေးကို ကျွန်တော်အနေနဲ့ ဆွေးနွေးချင်ပါတယ်ခင်ဗျား။ နောက်တစ်ခုက ကျွန်တော်တို့ အပိုဒ်(၃၆)နဲ့ (၃၇)ပါ ခင်ဗျား။ အပိုဒ် (၃၆)နဲ့ (၃၇)ကို ခုနကလည်း လွှတ်တော်ကိုယ်စားလှယ်ကြီး တစ်ဦးက ဆွေးနွေး သွားပါတယ် ခင်ဗျား။ ပြည်သူတို့၏ တိုင်ကြားစာများကို အခြေခံ၍ ဖတ်ရှု သုံးသပ်ရသဖြင့် အမှုတွဲတွင် ချန်လှပ်ထားသည့် ဖြစ်စဉ်မှန်ကို မသိရသောကြောင့် အမှုတွဲကို စိစစ်ဆုံးဖြတ်ရာတွင် မှားယွင်းမှုများ ရှိလာနိုင်ပါသည်ဆိုတဲ့ တစ်ချက်၊ ဒါလည်း မှန်ပါတယ်။ ဒါကိုလည်း ထည့်ပြီး သုံးသပ်ရမှာပါ။ စဉ်းစားရမှာပါ။ နောက်တစ်ခုက အပိုဒ် (၃၇)မှာ ဤကော်မတီအနေနဲ့ လွှတ်တော် မကျင်းပသည့်ကာလ���ွင် အမှုတွဲများကို စိစစ်ဆောင်ရွက် နိုင်ခြင်းမရှိဘဲ လွှတ်တော် ကျင်းပသည့်အချိန်တွင်သာ ဆောင်ရွက်ရသဖြင့် အမှုတွဲများ စိစစ်ရာတွင ကြန့်ကြာနေကြောင်း တွေ့ရှိရပါသည်လို့ အားနည်းချက်ကို ကော်မတီက သုံးသပ်ထားပါတယ်။ ဒါသူတို့ ကော်မတီရဲ့ အားနည်းချက်ကို သူတို့ကိုယ်တိုင် ရိုးရိုးရှင်းရှင်းနဲ့ မိမိတို့ ကော်မတီရဲ့ အားနည်းချက်ကိုပါ သုံးသပ်ထားတဲ့အတွက် ကော်မတီဝင်များကို လေးစားမိပါတယ်။ ဒါ ကျွန်တော်တို့ ကြုံခဲ့၊ တွေ့ ဖူးခဲ့တဲ့ အတွေ့အကြုံ တွေအရဆို ဟုတ်ပါ့ဘုရား၊ မှန်ပါ့ဘုရားနဲ့ နောက်ဆုံး အားလုံးကောင်းပါသည် ခင်ဗျားနဲ့ပဲ ပြီးနေကြ တာက များပါတယ်။ ဒါကြောင့် အဲဒီလိုမျိုး မိမိတို့ရဲ့ လုပ်ပိုင်ခွင့်တွေ အားနည်းနေတာကိုလည်း ရိုးရိုးသားသားနဲ့ ကျွန်တော်တို့ ဒီမှာ တင်ပြသုံးသပ်ထားတာကို တွေ့ရတော့ ကျွန်တော် တို့ အဲဒီပုဂ္ဂိုလ်များ အားလုံး ကိုလည်း ဂုဏ်ယူလေးစားမိပါတယ်ခင်ဗျ။ အဲဒီတော့ ဒီအားနည်းချက်တွေအတွက်လည်း ကျွန်တော်က လွှတ်တော် မကျင်းပတဲ့ ကာလမှာ ကော်မတီအသက်ဝင်မှု မရှိဘူးဆိုတာကို ကျွန်တော်တို့က နည်းလမ်း ရှာစေချင် ပါတယ်။ နောက်တစ်ခုက အောက်ခြေမှာ အမှုမှန် မပေါ်လို့ တရားရေးမဏ္ဍိုင် တိမ်းစောင်နေလို့၊ လယ်သိမ်း မြေသိမ်းတဲ့ ဥပဒေနဲ့ ကုစား ကာကွယ်ခွင့် မရလို့၊ အားကိုးတကြီးနဲ့ တင်ပြလာတဲ့ ပြည်သူတွေရဲ့ ဒုက္ခကို မှန်မှန်ကန်ကန်ဖြစ်ဖို့ စာနာစိတ်နဲ့ အလေးအနက်ထား ဆောင်ရွက်ပေး ရမှာ ဖြစ်ပါတယ်။ အချိန်ကာလ ကြာမြင့်လာတာနဲ့အမျှ နစ်နာမှုတွေက ပိုကြီးမားလာမှာ ဖြစ်ပါတယ်။ ဒါတွေကို မြန်မြန်ဆန်ဆန်နဲ့ အရေးတယူ ဆောင်ရွက်ဖို့ လိုပါတယ်။ အဲဒီအတွက် ကျွန်တော်ကတော့ ကျွန်တော့်ရဲ့ အကြံပြုချက်လေး တစ်ချက်ကို ထည့်ပြီးတော့ တင်ပြချင်ပါတယ်။ အဲဒီတော့ ပါတီစွဲ၊ ပုဂ္ဂိုလ်စွဲတွေ မထားဘဲနဲ့ သက်ဆိုင်ရာ၊ ဒေသဆိုင်ရာလွှတ်တော် ကိုယ်စားလှယ်တွေကို ချိတ်ဆက်ပြီးတော့ အဲဒီရဲ့ တိုင်ကြားစာတွေမှာ ဒေသရဲ့ အမှုဖြစ်စဉ်မှန်တွေကို ဝိုင်းဝန်း ပူးပေါင်း အားထုတ် ဆောင်ရွက်ပေးဖို့ ညှိနှိုင်းတိုင်ပင်စေချင်ပါတယ် ခင်ဗျား။ ဒါဟာ တကယ်လို့များ ဆောင်ရွက်လို့ရမယ်ဆိုရင် ဒါလေးကို ထည့်သွင်းစဉ်းစား ဆောင်ရွက်ပေးစေချင်တဲ့ သဘောပါ ခင်ဗျ။ လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီး ခင်ဗျား။ နောက်တစ်ခုက အပိုဒ် (၄၁) နဲ့ အပိုဒ် (၄၂)မှာ ပါ ပါတယ်ခင်ဗျ။ အပိုဒ် (၄၁) နဲ့ အပိုဒ်(၄၂)မှာ တရားရုံးများသည် အမှန်တရားကို ဖော် ထုတ်ပေးသော ရုံးဌာန၊ တရားမျှတမှုကို ဖော်ဆောင်ပေးသော ရုံးဌာန ဖြစ်ကြောင်းကို ပြည်သူတစ်ရပ်လုံးက လက်ခံ ယုံကြည်အားကိုး လာအောင် ဆောင်ရွက်ရန် အရေးကြီးပါသည်။ ထို တရားသူကြီးများအနေဖြင့်လည်း အကျင့် သီလ ပြည့်စုံသော အမှန်တရား စောင့်သိသော၊ ကောင်းသော၊ ပညာလည်း ရှိသော၊ ချစ်ခင် နှစ်သက်ဖွယ်စကားကို ဆိုအပ်သော၊ ရှုံးခြင်း၊ နိုင်ခြင်းကို သိတတ်သော တရားသူကြီး အင်္ဂါ(၅)ပါး နှင့် ပြည့်စုံသည့် တရားသူကြီးများ ဖြစ်ရန် လိုအပ်မည်ဖြစ်ကြောင်း အကြံပြု တင်ပြထားပါသည်။ ဒါမှန်တာပဲ။ ကျွန်တော်တို့ အများကြီး ထောက်ခံပါတယ်။ ဒီအပေါ်မှာ နောက်တစ်ခု က (၄၂)မှာ ပါတဲ့ အပိုဒ်တစ်ပိုဒ်လေးကိုလည်း ဆက်ပြီးတော့ ထောက်ခံကြောင်း ပြောပြ ချင်ပါတယ်။ ကောင်းမွန် သော အုပ်ချုပ်မှုစနစ်၊ သန့်ရှင်း သော အစိုးရဖြစ်ပေါ်ရေးအတွက် အဆင့်ဆင့်သော အုပ်ချုပ်မှုအပိုင်းကို တာဝန်ယူအုပ်ချုပ်ရသော ကျေးရွာ ရပ်ကွက် အုပ်ချုပ် ရေးမှသည် အထက်အဆင့်ဆင့်ထိ အလွန်အရေးပါသောကဏ္ဍမှ ပါဝင်နေပါသည်။ ၎င်းတို့သည် ပြည်သူလူထုကို တရားမျှတစွာ မှန်မှန်ကန်ကန် အုပ်ချုပ်ပါမှ နိုင်ငံတော် အစိုးရ အကောင်အထည်ဖော်နေသော သန့်ရှင်းသော အစိုးရ၊ ကောင်းမွန်သော အုပ်ချုပ်မှုစနစ် ပေါ်ထွန်းလာမည်ဟု အကြံပြု တင်ပြအပ်ပါသည်ဆိုတဲ့ အချက်ကလေးကို ကျွန်တော် သဘောကျ လို့ပါ။ အဲဒါနဲ့ ပတ်သက်ပြီးတော့ အောက်ခြေမှာ ဖြစ်ပျက်နေတဲ့ ယခုလက်ရှိ ၂၀၁၂ ထဲမှာပဲ ဖြစ်ပျက်နေတဲ့ ကိစ္စလေးတစ်ခုကို ကျွန်တော်တို့ တိုင်ကြားတဲ့ ပြည်သူတွေရဲ့ ဒီတိုင်ကြားစာတွေ အပေါ်မှာ အဲဒီကိုလည်း ပြောထားပါတယ်။ ဒီလိုကော်မတီ ကျွန်တော်တို့ ရှိမှန်း ခုမှ လွှတ်တော် တက်တဲ့အခါမှာ ကျွန်တော်တို့ ထိတွေ့ဆက်ဆံ သိရှိရတဲ့အတွက်လည်း အဲဒီ ပြည်သူတွေကို ကျွန်တော်တို့ ပြောထားပါတယ်။ ကျွန်တော်တို့ဆီမှာလည်း တိုင်စာတွေ တစ်ထပ်ကြီး ကျွန်တော်တို့ ဆီကို အားကိုးတကြီးနဲ့ ပြောပြထားတာတွေ၊ ပြည်သူ့ကိုယ်စားလှယ်တွေထံကို ပို့ ထားတဲ့ ပြည်သူတွေရဲ့ တင်ပြထားတဲ့ စာတွေလည်း ရှိပါတယ်။ အဲဒီတော့ နောက်ပိုင်းမှာ ကျွန်တော်တို့ ဒီကော်မတီ ကို တိုင်ကြားလို့ရတယ်ဆိုတဲ့ အကြောင်းကိုလည်း ကျွန်တော်တို့ကို လမ်းညွှန်ပြီးတော့ ပြောပြပေးပါမယ်ခင်ဗျ။ ပြောမှာ ဖြစ်ပါတယ်။ အဲဒီမှာ တစ်ခုက ကျွန်တော်တို့ တွေ့ ရတာက တရားရုံးတွေရဲ့အပိုင်းကို နည်းနည်းပြောချင်တာပါ ခင်ဗျ။ အဲဒီမှာ တရားရုံးတွေဟာ ငွေကြေးချမ်းသာသူတွေရဲ့ လက်ကိုင်တုတ် မဖြစ်ဖို့၊ ဒုက္ခရောက်နေတဲ့ လယ်သမားတွေ၊ အားကိုးမဲ့နေတဲ့ လယ်သမားတွေဟာ တရားရုံးကို အားကိုးတကြီးနဲ့ တင်ပြတဲ့အခါမှာ မှန်ကန်တိကျတဲ့ တရားမျှတတဲ့ စီရင်ရေးဖြစ်ဖို့ဟာ အင်မတန်အရေးကြီးပါတယ်။ ဘာကြောင့်လဲဆိုတော့ အဲဒီက နမူနာလေးတစ်ခုပါ။ ကျွန်တော် ပုဂ္ဂိုလ်ရေး မ ပါ ပါဘူး ခင်ဗျား။ နာမည်တွေလည်း ကျွန်တော် မပြောပါဘူး။ ဒီမှာ ကျွန်တော်တို့ ဧရာဝတီတိုင်းရဲ့ မြို့လေးတစ်မြို့က စိုက်ကွင်းတစ်ယောက်က ဒီ သီးစားစနစ်နဲ့လယ်သမားတွေကို သီးစားချတယ်။ အဲဒီလို သီးစားျတဲ့အခါမှာ ဖေဖော်ဝါရီမှာ တာဝန်ကျေဆပ်ရမှာ၊ ဖေဖော်ဝါရီလမှာ တာဝန်ကျေဆပ်ရမယ့်ဟာကို ဖေဖော်ဝါရီလ မရောက်သေးဘူး။ ဇန်နဝါရီလောက်မှာ သွားပြီးတော့ အဲဒီလယ်သမားရဲ့ ရိတ်သိမ်းထားတဲ့ ကောက်လှိုင်း တွေကို သူ့သဘောနဲ့ သူ စိုက်ကွင်းမှူး က သွားသိမ်းတယ်။ သွားယူတယ်။ သွားယူပြီးတော့ သူတို့ ဒီ စိုက်ကွင်းက လယ်ထွန်စက်နဲ့ပဲ သူတို့ဟာ သူတို့ သွားသယ်တယ်။ ပြီးတော့ စပါးလှေတယ်။ အဲဒီတော့ စပါးရွှေ့ပြီးတော့ မင်းစပါး ကတော့ ဘယ်လောက်ပဲရတယ်။ အဲဒီတော့ မင်းနောက်ထပ် စပါး ဘယ်လောက် ထပ်ပေးဦး ဆိုပြီးတော့ ထပ်တောင်းတယ်။ အဲဒီမှာ ကျွန်တော်တို့ အမှားအယွင်းတွေ စတွေ့တာပဲ။ အဲဒီတော့ လယ်သမားက အကုန်သိမ်းသွားပြီ ဖြစ်တဲ့အခါကျတော့ သူက ကျွန်တော်မှာ ပေးစရာ မရှိတော့ဘူး။ အဲဒီလိုပြောတဲ့အခါမှာ ကျန်တာကို တာဝန်မကျေလို့ ဆိုပြီးတော့ စိုက်ကွင်းမှူးက တရားရုံးမှာ တရားစွဲတယ်။ အဲဒီတော့ လယ်သမားကလည်း သူ့ လယ်ထဲက ကောက်လှိုင်းတွေကို သူမသိဘဲနဲ့ သိမ်းယူသွားတဲ့အတွက် လယ်သမားကလည်း တရားရုံးမှာ တရားပြန်စွဲတယ်။ အဲဒီအခါကျတော့ လယ်သမား တရားစွဲတဲ့ဟာကို တရားရုံးက လက်မခံဘူး ပယ်ချလိုက်တယ်။ ဆိုတော့ ဒါဟာ ပြည်သူလူထုအားကိုးတဲ့ တရားရုံးတွေမှာ ပြည်သူလူထု အားကိုးမှုဖြစ်လာအောင် ကျွန်တော်တို့ ဆောင်ရွက်ဖို့ အားနည်းနေတယ် ဆိုတာလေးတွေကို တစ်ချက် ထောက်ပြချင်တာပါ၊ အောက်ခြေမှာပါ ခင်ဗျ။ အဲဒါလေးတွေကို ထောက်ပြချင် ပါတယ်။ နောက်တစ်ခုက ကျွန်တော်တို့ ဒီ ခုနက အုပ်ချုပ်ရေးအပိုင်းနဲ့ ပတ်သက်ပြီးတော့ ခုနက သုံးသပ်သွားတဲ့ ကော်မတီရဲ့ သုံးသပ်သွားတဲ့အချက်လေးထဲက အပိုဒ် (၄၂)မှာ ပါတဲ့ ဥစ္စာလေးတစ်ခုကို ဆက်လက်ပြီးတော့လည်း တင်ပြချင်ပါတယ်။ အဖြစ်အပျက်ကလေးတစ်ခုနဲ့ ယှဉ်ပြီး ပြောပြချင်ပါတယ် ခင်ဗျ။ အဲဒီမှာ ကျွန်တော်တို့ ဒီ ဧရာဝတီတိုင်း၊ မြို့တစ်မြို့ ရဲ့ ကျေးရွာလေးတစ်ရွာက လယ်သမားကြီးဟာ၊ ဒီမှာ ကျွန်တော်တို့ နာမည်တွေ၊ ကျေးရွာ တွေနဲ့ အတိအကျ ရှိပါတယ်။ လိုအပ်ရင်လည်း ဆက်ပြီးတော့ သက်ဆိုင်ရာ ပုဂ္ဂိုလ်ကြီးတွေကို တင်ပြ ပါ့မယ်ခင်ဗျ။ အဲဒီတော့ အဲ ဒီမှာ ကျွန် တော် ကျေးရွာ ဒိုင်နယ်တစ်ခုက ငွေရှင်ကြေးရှင်တစ်ယောက်က သူကနေ လယ်သမားကြီးကို ပိုက်ဆံချေးတယ်။ အဲဒီလို ပိုက်ဆံချေးတဲ့အခါမှာ မြို့နယ်ခွဲ အုပ်ချုပ်ရေးမှူးက ဝင်ပြီးတော့ စွက်ဖက်တယ်။ ဝင်စွက်ဖက်တယ်ဆိုတာ သူ့ ရှေ့မှာ လာပြီးတော့ လက်မှတ်ထိုးခိုင်းတယ်။ အဲဒီ လယ်သမားနဲ့ ငွေရှင်ကြေးရှင်က အကူအညီ တောင်းတဲ့ အခါ ငွေရှင်ကြေးရှင်ရဲ့ လက်ကိုင်တုတ်ဖြစ်နေတော့ သူ့ရှေ့မှာ လက်မှတ်ထိုးရတယ်။ ကျွန်ုပ်၏ရှေ့မှောက်တွင် လက်မှတ်ရေးထိုးသည်ဆိုပြီးတော့ မြို့နယ်ခွဲအုပ်ချုပ်ရေးမှူးကနေ သူ့ရဲ့ တံဆိပ်တုံးကြီးကို ထုလိုက်တယ်။ တံဆိပ်တုံးထုပြီး တော့ ဒိုင်နယ်အုပ်ချုပ်ရေးမှူးက အဲဒီ နေရာမှာ အသိသက်သေလက်မှတ်ထိုးခိုင်းတယ်။ အဲဒီတော့ သတ်မှတ်ရက် မပေးနိုင်တဲ့အခါကျ တော့ အဲဒီစာချုပ်ထဲမှာလည်း ပါ ပါတယ်။ သတ်မှတ်ရက် မပေးနိုင်ရင် အဲဒီလယ်ဧက (၄၀)ကို လုပ်ငန်းရှင်ထံမှာ ပေးအပ် ရမယ် ဆိုပြီး စာချုပ် ချုပ်တယ်။ အဲဒီတော့ ဒါတွေဟာ သက်ဆိုင်ရာ အောက်ခြေက အုပ်ချုပ်ရေး အဖွဲ့အစည်းတွေဟာ ဒါတွေကို မသိလို့ပဲလား၊ ဒါမှ မဟုတ်ရင် သိအောင်ပြောဆိုမှုအပိုင်းတွေမှာ အားနည်းနေလို့လား၊ ဒါကိုလည်း ထည့်သွင်းသုံးသပ်ဖို့ လိုအပ်ပါတယ်။ ကော်မတီအနေနဲ့လည်း ဒါတွေကို ကျွန်တော်တို့ တင်ပြလို့ ရမယ်ဆိုရင် တင်ပြစေချင်ပါတယ်။ အဲဒီနေရာမှာ နောက်တစ်ခု က အဲဒီ လုပ်ငန်းရှင်ဟာ -------</speech>
<speech type="speaker">နိဂုံးချုပ်ပါ</speech>
<speech><mp id="1160">ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)</mp>ဟုတ်ကဲ့ပါ။ အဲဒီတော့ နောက်ဆုံး ကျွန်တော့် အနေနဲ့တော့ နိဂုံးချုပ်အနေနဲ့ တင်ပြချင်တာကတော့ ဒီမိုကရေစီရဲ့ ဩဇာအာဏာဟာ အာဏာခွဲဝေသုံးစွဲရေး ဖြစ်ပါတယ်။ အဲဒီထဲမှာ အရေးကြီးတဲ့ အစိတ်အပိုင်း တစ်ခုဖြစ်တဲ့ တရားဥပဒေစိုးမိုးရေး ရှိဖို့အတွက် အုပ်ချုပ်ရေး ပိုင်းရဲ့ အာဏာကို အထိန်းအကွပ် လုပ်ဖို့ လိုပါတယ်။ ဥပဒေရဲ့ ရှေ့မှောက်မှာ ဆူကြုံနိမ့်မြင့်၊ ဆင်းရဲချမ်းသာ ခွဲခြားမှု မရှိဘဲ တရားမျှတမှု ရှိဖို့လိုပါတယ်။ လုပ်ထုံးလုပ်နည်း၊ ဥပဒေတွေကိုယ်တိုင်က တရားမျှ တတဲ့ ဥပဒေ လုပ်ထုံးလုပ်နည်းတွေ ဖြစ်အောင် ကျွန်တော်တို့ ဝိုင်းဝန်း ထိန်းကျောင်း အားထုတ်ဖို့ လိုပါတယ်။ တရားဥပဒေစိုးမိုးမှု အားကောင်းဖို့ လုပ်ဆောင်ရမယ့်နေရာမှာလည်း အုပ်ချုပ်ရေးရဲ့ အာဏာအလွဲသုံးစားလုပ်မှု၊ အာဏာအလွန်အကျွံသုံးစွဲမှုတွေကို မလုပ်နိုင်အောင် ကန့်သတ် ထားဖို့လည်း လိုပါတယ်။ ဒါဟာလည်း ဥပဒေ၊ နည်းဥပဒေတွေနဲ့ ဆောင်ရွက်နေပါပြီ။ အခုတော့၊ အဲဒီအတွက်လည်း ကျွန်တော်တို့အနေနဲ့ အများကြီးမှန်ကန်တဲ့အခြေအနေဖြစ်အောင်ဝိုင်းပြီးတော့ဝိုင်းပြီးတော့ ကျွန်တော်တို့ ကြိုးစားအားထုတ်ပေးကြမှာပါ။ အဓိက ပြောချင်တာကတော့ အုပ်ချုပ်သူတွေရဲ့ ခွဲခြားဆက်ဆံမှုတွေကို ကန့်သတ်ပေးဖို့နဲ့ ဥပဒေကို လိုအပ်သလို အဓိပ္ပာယ် ဖွင့်ဆိုမှု မလုပ်အောင် ကန့်သတ်ထားဖို့ ပြောချင်ခြင်း ဖြစ်ပါတယ်။ ဥပဒေ ဖွဲ့စည်းပုံအခြေခံ ဥပဒေမှာလည်း ကျွန်တော်တို့ ပါဝင်ပါတယ်။ အခန်း(၁) ၊ နိုင်ငံတော်အခြေခံမူ မှာလည်း ပါပါတယ်။ နိုင်ငံတော် အချုပ်အခြာ အာဏာရဲ့ ခက်မသုံးဖြာ ဖြစ်တဲ့ ဥပဒေပြုရေး၊ အုပ်ချုပ်ရေး၊ တရားစီရင်ရေးကို တ တ်နိုင်သမျှ ပိုင်းခြားကျင့်သုံးခြင်းနဲ့ အချင်းချင်း အပြန်အလှန်ထိန်းကျောင်းခြင်းတို့ ပြု တယ်ဆိုတဲ့ အချက်ကို လည်း ထည့်သွင်းရေးဆွဲ ထားတဲ့အတွက် ဒီဖွဲ့စည်းပုံအခြေခံဥပဒေ အသက်ဝင်လှုပ်ရှားပြီး ပြည်သူလူထု ယုံကြည် အားကိုးလာအောင် အစိတ်အပိုင်းတစ်ပိုင်းဖြစ်တဲ့ ကော်မတီရဲ့ ဝိုင်းဝန်း ကြိုးပမ်း အားထုတ်ပေးနေတဲ့ ဒီဆောင်ရွက်ချက်တွေကို ဂုဏ်ပြုကြောင်း ပြောကြားလိုပါတယ်။ နောက်ဆုံးအနေနဲ့ နိုင်ငံရေးသိပ္ပံပညာရှင် မော်တက်ကျူ (စ်)ပြောတဲ့ We Are Free Because we Live Under Civil Law ဆိုတဲ့ စစ်မှန်တဲ့ နိုင်ငံသားဥပဒေတွေရှိနေရင် နိုင်ငံသားတွေ အားလုံးဟာ ကြောင့်ကြကင်းကင်းနဲ့ လွတ်လွတ်လပ်လပ်နေနိုင်ကြပါမယ်လို့ ပြောကြားရင်းနဲ့ အမျိုးသားလွှတ်တော် ပြည်သူတို့ရဲ့ တိုင်ကြားစာနှင့် အသနားခံစာဆိုင်ရာကော်မတီရဲ့ အစီရင်ခံစာကို ချီးကျူးဂုဏ်ပြုရင်းနဲ့ လေးလေးနက်နက် ထောက်ခံပါကြောင်း တင်ပြ အပ်ပါတယ် ခင်ဗျား။</speech>
<speech type="speaker">ဦးသိမ်းဆွေရဲ့ ဆွေးနွေးချက်မှာ တရားရုံးဆိုသည်မှာ အနိမ့်ဆုံးကနေ အမြင့်ဆုံး ပါ ပါတယ်။ တရားရုံးရဲ့ ဆုံးဖြတ်ချက် မကျသေးဘဲနဲ့ မှားတယ်၊ မှန်တယ်ဆိုတဲ့ အဖြေ မပေါ်ပါဘူး။ တရားရုံးရဲ့ ဆုံးဖြတ်ချက် မကျသေးဘဲနဲ့ ဥပဒေပြုရေးက ဝင်မယ်ဆိုရင် ဥပဒေပြုရေးသည် တရားရေး၊ တရားစီရင်ရေးမဏ္ဍိုင်မှာ အုပ်ချုပ်ရေးက ဝင်စွက်တယ်၊ ဝင်စွက်တယ် အော်နေပြီးတော့မှ အုပ်ချုပ်ရေးအစား မိမိက ဝင်စွက်ရာရောက်သွားလိမ့်မယ်။ ဒါကြောင့်မို့လို့ ငယ်တဲ့တရားရုံးဖြစ်ဖြစ်၊ ကြီးတဲ့တရားရုံး ဖြစ်ဖြစ် တရားရုံးရဲ့ ဆုံးဖြတ်ချက် မကျသေးတဲ့ ကိစ္စမှန်သမျှ လွှတ်တော်မှာ ဆွေးနွေးခြင်း၊ မေးခွန်းမေးခြင်း၊ အဆိုတင်သွင်းခြင်းလည်း ဥပဒေ၊ နည်းဥပဒေက ခွင့်မပြု သလို ဒီတိုင်ကြားစာတွေနဲ့ ပတ်သက်လို့ လည်း တရားရုံးမှာ ရင်ဆိုင်နေတဲ့ အမှုအခင်းနဲ့ ပတ်သက်လို့ နှစ်ဖက်အမှု သည်ကတော့ သူ့ရဲ့အကျိုးအတွက် ရေးမှာပဲ၊ သို့သော် ဆုံးဖြတ်ချက် မကျမခြင်း မှားသည်၊ မှန်သည် ပြောလို့မရတဲ့အတွက် ဒါလုပ်လို့မရဘူး၊ ဒါ တစ်အချက်၊ နှစ်အချက်ကတော့ ကော်မတီအားလုံးဟာ လွှတ်တော်လေးတွေ ဖြစ်ပါတယ်။ လွှတ်တော်ကိုယ်စား လွှတ်တော်ရပ်နားတဲ့အချိန်မှာလည်း ကော်မတီ က ဆောင်ရွက်ရမှာပဲ ဖြစ်ပါတယ်။ မဆောင်ရွက်တာက ကော်မတီရဲ့ အလုပ်၊ တကယ်ကတော့ ကော်မတီသည် တောက်လျောက် ဆောင်ရွက်ရမယ့် တာဝန်ရှိပါတယ်။ နောက်တစ်ခုက တိုင်ကြားစာတွေနဲ့ ပတ်သက်လို့ သက်ဆိုင်ရာဒေသက လွှတ်တော်ကိုယ်စားလှယ်တွေကို တိုင်ပင်သင့်တယ်ဆိုတာနဲ့ ပတ်သက်လို့တော့ ကောင်း ပါတယ်။ ဒါကတော့ လုပ်သင့်တဲ့ကိစ္စပဲ၊ သို့သော် အဲဒီရှိနေတဲ့အချိန်မှာ၊ လွှတ်တော် ရှိနေတဲ့အချိန်မှာမှ လွှတ်တော်ကိုယ်စားလှယ်တွေနဲ့ ဆုံမှာဖြစ်တယ်။ အဲဒီတော့ မရှိတဲ့အချိန်မှာ ဆိုရင်တော့ မိမိတို့အချင်းချင်း ဒီနေ့ တယ်လီဖုန်းနဲ့ ဆက်သွယ်ပြီးတော့ မေးမြန်းတာ၊ စုံစမ်းတာ ဒီလို မေးမြန်း၊ စုံစမ်းခြင်းခံရတဲ့ လွှတ်တော်ကိုယ်စားလှယ်ဟာလည်း မိမိရဲ့ ဂုဏ်သိက္ခာနဲ့အညီ မှန်မှန်ကန်ကန်နဲ့ ကော်မတီကို အထောက်အထား ပြန်လည်ပေးပို့မယ်ဆိုလို့ရှိရင် ဒီကော်မတီရဲ့ လုပ်ငန်းက ပိုပြီး တောက်ပြောင်လာမယ့် အနေအထားရှိပါတယ်၊ ဒါ ပြန်ပြီးတော့ရှင်းပြတာပါ။</speech>
<speech type="speaker">ဆက်လက်ပြီး တော့ ကချင်ပြည်နယ် မဲဆန္ဒနယ်အမှတ် (၂)မှ ဦးဂမ်ဆိုင်း ဆွေးနွေးနိုင်ပါပြီ</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ် ၂)</mp>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် ဒုတိယဥက္ကဋ္ဌကြီး၊ ပြည်ထောင်စုအဆင့်ရှိဝန်ကြီးများနဲ့ ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်တော်များအားလုံးကို ဤနေရာက နေပြီးတော့မှ မင်္ဂလာပါလို့ ပထမဦးစွာ ဂါရပြု နှုတ်ခွန်းဆက်သလိုက်ပါတယ်။ကျွန်တော်ကတော့ အမျိုးသားလွှတ်တော်ကိုယ်စားလှယ်၊ တောင်သူလယ်သမားနှင့် ပြည်တွင်း၊ ပြည်ပ အလုပ်သမား ဆိုင်ရာ ကော်မတီဝင် ဦးဂမ်ဆိုင်းပဲဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးရဲ့ ခွင့်ပြုချက်အရ ပထမအကြိမ်အမျိုးသားလွှတ်တော် စတုတ္ထပုံမှန် အစည်းအဝေး ၁၃-၈-၂၀၁၂ နေ့တွင် ကျွန်တော် လွှတ်တော်သို့ တင်သွင်းသော ပြည်သူတို့ရဲ့ တို င်ကြားစာနှင့် အသနားခံစာဆိုင်ရာ ကော်မတီ၏ အစီရင်ခံအပေါ်မှာ အကြံပြု ဝေဖန် ဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အစီရင်ခံစာအပေါ်မှာပဲ ကျွန်တော် အမှီသဟဲ ပြုပြီးတော့မှ အချိန်ကို လေးစားသောအားဖြင့် ဖတ်ကြားဆွေးနွေးခွင့်ပြုပါရန် ပန်ကြားပါတယ်။ ကျွန်တော်တို့ အစီရင်ခံစာတစ်ခုလုံးကို ခြုံပြီးကြည့်တဲ့အခါမှာ ကျွန်တော့်အနေနဲ့ အချက်(၆)ချက် ကို လေ့လာတွေ့ရှိရပါတယ်။ နံပါတ်တစ် အချက်မှာဆိုလို့ရင် အစီရင် ခံစာ အပိုဒ် (၁၇)တွင် ဖော်ပြထားသည့် ဒုတိယနှင့် တတိယပုံမှန်အစည်းအဝေးကျင်းပသည့် ကာလအတွင်း စုစုပေါင်း ဆောင်ရွက်ထားရှိမှု စာရင်းဇယားအရ လက်ခံရရှိသော အမှုတွဲပေါင်း (၁၆၉၃)တွဲ ရှိတဲ့အနက်မှာ တိုင်ကြားသူအမည် မဖော်ပြခြင်း၊ အခြေအမြစ်မရှိသည့် ရေးသားခြင်းတို့ကြောင့် ပယ်သော အမှုတွဲ(၃၇)တွဲ ၊ မိတ္တူမျှသာ ပေးပို့စာ (၄၂၉)တွဲ နှင့် အကြောင်းအရာတူ၊ အမှုတွဲ (၁၈၈)တွဲတို့မှာဆောင်ရွက်ရန် မလိုအပ်သဖြင့် နာယကထံသို့ တင်ပြဆောင်ရွက်သော အမှုတွဲ (၁၀၃၉)တွဲ ရှိ သည်ကို လေ့လာတွေ့ရှိရပါတယ်။ ထိုသို့ နာယကထံ တင်ပြဆောင်ရွက်ခဲ့သော အမှုတွဲများ အနက်မှ သက်ဆိုင်ရာ ပြည်ထောင်စုအစိုးရအဖွဲ့၊ ပြည်ထောင်စုတရားလွှတ်တော်ချုပ် ရုံး၊ ပြည်ထောင်စုရှေ့နေချုပ်ရုံး၊ ပြည်ထောင်စု ကြံ့ခိုင်ရေးနှင့် ဖွံ့ဖြိုးရေးပါတီဌာနချုပ်၊ သက်ဆိုင်ရာ လွှတ်တော်ကိုယ်စားလှယ်အသီးသီးတို့ထံပေးပို့ခဲ့သော အမှုတွဲပေါင်းမှာ(၄၇၄)တွဲ ရှိကြောင်းလည်း လေ့လာ တွေ့ရှိရပါတယ် ခင်ဗျား။ ယင်းနေရာတွင် နာယက ထံအထိ တင်ပြဆောင်ရွက်ခဲ့သော အမှုတွဲပေါင်းမှာ (၁၀၃၉)တွဲရှိတဲ့ အနက်မှ (၄၇၄)တွဲကိုကား သက်ဆိုင်ရာသို့ ပေးပို့ဆောင်ရွက်ခဲ့ ပြီးဖြစ်ရာ ကျန်ရှိသော အမှုတွဲ ပေါင်း (၅၆၅)တွဲမှာ မည်သို့သော အကြောင်းကြောင့် ကျန်ရှိနေ သည်ကို မည်သို့ဆောင်ရွက်မည် စသည်ဖြင့် ရှင်းလင်းစွာ ဖော်ပြမထားနိုင်သည်ကို တွေ့ရှိရပါသဖြင့် ယင်းအချက်ကို သိသာ ထင်ရှား နိုင်သည့် ရှင်းလင်းတင်ပြချက်မျိုး ပြုလုပ်သင့်ကြောင်း အကြံပြု ဆွေးနွေး လိုပါတယ်။ လေးစားအပ်ပါသော အမျိုးသားလွှတ်က္ကဋ္ဌကြီး ခင်ဗျား။ တစ်ဆက် တည်းပဲ အချက်(၂)ကို ပြန်ပြီးတော့ လေ့လာကြည့်တဲ့ အခါမှာ တိုင်းဒေသကြီး/ပြည်နယ်အစိုးရနှင့် ပြည်ထောင်စုဝန်ကြီး ဌာနများသို့ ပေးပို့ခဲ့သော အမှုတွဲ(၄၄၆)တွဲ ရှိရာမှာ (၅၅)တွဲသာ ပြန်ကြားစာ လက်ခံ ရရှိခဲ့သဖြင့် (၃၉၁)တွဲသော အမှုတွဲများကို ပြန်ကြားချက် မရရှိခဲ့ကြောင်း သိရှိရပါတယ်။ ဤကော်မတီရဲ့ တင်ပြ တိုင်ကြားချက်များကို သက်ဆိုင်ရာဝန်ကြီးဌာနများက အလေးအနက်ထား တုံ့ပြန်မှု မပြုကြောင်း သတိပြုမိပါတယ်။ ပြည်ထောင်စု တရားလွှတ်တော်ချုပ်သို့ ပေးပို့ခဲ့သော အမှုတွဲ(၁၈)ခုရှိတဲ့အနက်မှာ (၁၂)တွဲမှာ အကြောင်း မပြန်ခဲ့ကြောင်း အလားတူပဲ တွေ့ရှိရပါတယ်။ ထို့အပြင် ပြည်ခိုင်ဖြိုးပါတီဌာနချုပ်နှင့် လွှတ်တော် ကိုယ်စားလှယ်တို့ကလည်းပဲ တစ်စုံတရာ အကြောင်းပြန်ခဲ့ခြင်း မရှိကြောင်း တွေ့ရှိရပါသဖြင့် ကော်မတီရဲ့ အရေးပါမှု အခန်းကဏ္ဍ အလေးအနက် ထားရှိစေရေးအတွက် ညှိ နှိုင်းကြိုးပမ်း ဆောင်ရွက်ရန် လိုဦးမည်ဟု သုံးသပ် တွေ့ရှိရပါတယ်။ အစီရင်ခံစာရဲ့ အပိုဒ် (၃၅)၌ ပြည်ထောင်စုအစိုးရအဖွဲ့အနေနဲ့ ပြည်သူတို့ရဲ့ တိုင်ကြား အသနားခံစာများကို ဒေသကြီး ပြည်နယ်အစိုးရအဖွဲ့များသို့ ဖြေရှင်းရန် ပေးပို့ခဲ့ သည့်အတွက် တိုင်ကြား အသနားခံသူများ အများစုမှာ အဆင်ပြေလျက်ရှိကြောင်း၊ ပြန်စာမရရှိသော်လည်းပဲ တစ်ဆင့် စကားတစ်ဆင့်နားဖြင့် ကြား သိရတဲ့အတွက်ကြောင့်မို့ အစီ ရင်ခံစာ အပေါ်မှာ အဆိုကို ထောက်ခံလိုကြောင်း ဆွေးနွေးလိုပါတယ်။ ဆက်လက်ပြီးတော့ အချက် (၃)မှာ အစီရင်ခံစာ အပိုဒ် (၃၆)နဲ့ တိုင်ကြားစာများကို အခြေခံပြီးတော့မှ ဖတ်ရှုသုံးသပ်ရပါသဖြင့် အမှုတွဲတွင် ချန်လှပ်ထားသည့်ဖြစ်စဉ်မှန်ကို မသိရ သောကြောင့် အမှုတွဲကိုစိစစ်ဆုံးဖြတ်ရာ တွင် မှားယွင်းမှုများရှိလာနိုင်ပါသည်ဟု အားနည်း ချက်များကို မှန်ကန်စွာ သုံးသပ်တင်ပြထားတဲ့အတွက် အင်မတန်မှကြိုဆိုပါတယ်။ သို့ဖြစ်ပါ၍ ထိုသို့ မှားယွင်းမှုများ မရှိနိုင်စေရန် လိုအပ်သော စုံစမ်းစစ်ဆေးမှုနှင့် ကွင်းဆင်းလေ့လာ စုံစမ်းမှုများ အလေး အနက်ထား ဆောင်ရွက်သင့် သည်ဟုလည်းပဲ ယူဆမိပါတယ်။ ထို သို့ဆောင်ရွက်ပိုင်ခွင့် ရှိကြောင်းကိုလည်းပဲ ကော်မတီရဲ့ လုပ်ပိုင်ခွင့်များရှိကြောင်း အစီရင်ခံစာ အပိုဒ် (၁၀)နဲ့ (၁၂)တွင်လည်းပဲ တာဝန်ရှိပုဂ္ဂိုလ်များအား ဖိတ်ကြား မေးမြန်းနိုင်ခွင့်နဲ့ ကွင်းဆင်းလေ့လာ စုံစမ်းနိုင်ခွင့် ရှိကြောင်းကို သိရှိရမှာဖြစ်ပါတယ်။ ယင်းလုပ်ပိုင်ခွင့်ကို အသုံးပြုပြီးတော့မှ အမှုမှန် ဟုတ်သည်၊ မဟုတ်သည်ကို ကော်မတီရဲ့ လက်ဝယ်၌ အမှုတွဲများရှိနေစဉ်ကတည်းက အသေးစိတ် အသေအချာ စိစစ်သင့် ပါတယ်။ သို့မဟုတ်ပါက အစီရင်ခံစာအပိုဒ် ၂၈(ခ)အရ တိုင်ကြားသူများတွင် ပြန်လည်ပြီးတော့မှ အရေးယူခံရမည့်ကိစ္စရပ်များ ပေါ်ပေါက်လာနိုင်သည်ကိုလည်းပဲ သတိပြုသင့်ပါတယ်။ ဆက်လက်ပြီး အချက်(၄)နဲ့ပတ်သက်ပြီးတော့မှ အစီရင်ခံစာ ၂၈(ဂ)တွင် ပါရှိသော အမှုမှန်ဟုတ်သော်လည်းပဲ ဆောင်ရွက်ပေး၍ မရသော အမှုတွဲများဟူ၍ ပြည်ထောင်စုအစိုးရအဖွဲ့က ပြန်ကြားလာသည်ဆိုသည့် ကိစ္စမျိုးတွေ လည်းပဲ မှန်တော့မှန်တယ်၊ ခံလိုက်ပါတော့ ဆိုတဲ့ သဘောမျိုး ဖြစ်နေပါတယ်။ ယင်းကိစ္စမျိုးတွင် မည်ကဲ့သို့ ကုစားဆောင်ရွက်ပေးထိုက်သည်ဆိုသည်ကို ဆက်လက် စဉ်းစားဆောင်ရွက်သင့်ပါကြောင်း၊ လို အပ်မည်ကိုလည်းဆက်လက်ဆောင်ရွက်ပေးသင့်ကြောင်း လည်းပဲ ထင်မြင်ယူဆရပါတယ်။ ထို့အပြင် ပုဒ်မခွဲ(စ) အရေးယူဆောင်ရွက်ရန် မလိုသည့် အမှုတွဲများဟု အစိုးရအဖွဲ့က ပြန်ကြားလာတဲ့အမှုတွဲမျိုးများလည်းပဲ ကော်မတီက အရေးယူ ဆောင်ရွက်ရန်လိုသလို ပြည်ထောင်စုလွှတ်တော်နာယကရဲ့ လမ်းညွှန်မှုနဲ့အညီ ပေးပို့ခဲ့သော အမှုတွဲအပေါ် မည်သည့်အတွက် အရေးယူဆောင်ရွက်ရန် မလိုဟု အဆုံး အဖြတ်ပြုရသနည်း ဟူသော အချက်ကိုလည်းပဲ ရှင်းလင်းမေးမြန်းရန် လိုအပ်မည်ဟု အကြံပြုလိုပါတယ်။ လွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ အချက် (၅)မှာ အစီရင်ခံစာအပိုဒ် (၃၇)ပါ အမှုတွဲများစိစစ်ရာတွင် ကြန့်ကြာနေသော အကြောင်းတစ်ရပ်မှာ ကော်မတီအနေဖြင့် လွှတ်တော် မကျင်းပမီကာလတွင် စိစစ်ဆောင်ရွက်နိုင်ခြင်းမရှိသောကြောင့်ဟု ဖော်ပြထားရာ လွှတ်တော်နားချိန်မှာပဲဆောင်ရွက်နိုင်တဲ့ကိစ္စကိုလည်းပဲ တစ်နည်းတစ်ဖုံ စီစဉ်သင့်သည်ဟု ထင်မြင်ယူဆရပါတယ်။ ထို့အပြင် ကော်မတီမှ စိစစ်ပြီးဆောင်ရွက်ရန် လိုအပ်ကြောင်း နာယကရဲ့ ခွင့်ပြုချက် ဖြင့် ပေးပို့ ခဲ့သည့်အမှုတွဲများအပေါ် သက်ဆိုင်ရာအစိုးရအဖွဲ့နှင့် ဌာနများ အလေးဂရုပြုဆောင်ရွက်ပေးနိုင်ရေးနဲ့ လိုအပ်သည် ထက် နှေးကွေးမှုမရှိစေရန် ကော်မတီမှ ပေးပို့လိုက်သော အမှုတွဲများနဲ့ပတ်သက်ပြီးတော့မှ မည်သည့်အချိန်၊ မည်သည့်ကာလအတွင်း အကြောင်း ပြန်ကြား ပေးပါရန် ကာလစည်းကမ်း သ တ်မှတ်အချိန်တစ်ခုကို ညှိနှိုင်းသဘောတူညီချက် ရရှိအောင် ဆောင်ရွက်ထားသင့်တယ်လို့လည်းပဲ အကြံပြုဆွေးနွေးလိုပါတယ်။ လေးစားအပ်သော လွှတ်တော်ဥက္ကဋ္ဌကြီးခင်ဗျား။ အစီအစဉ် (၆)မှာ ကျွန်တော်တို့ အပိုဒ် (၄၅)မှာပြန် လေ့လာကြည့်တဲ့အခါမှာ ဖော်ပြပါအမျိုးသားလွှတ်တော်တွင် တင်သွင်း သွားမယ့် အဆို တင်သွင်းချက်ကိုလည်းပဲ အကြံပြု တင်ပြထားတာ ကို လေ့လာသိရှိရပါတယ်။ ဤအဆိုကိုလည်းပဲ ကြို တင်ထောက်ခံလိုပါတယ်။ ကော်မတီရဲ့ လက်တွေ့ဆောင်ရွက်ခဲ့ပြီးသော သင်ခန်းစာများအပေါ်မှာ မူတည်ပြီးတော့ အလေး အနက်အကြံပြုထားခြင်းကိုလည်းပဲ တွေ့ရှိ ရမှာ ဖြစ်ပါတယ်။ ဤအဆိုကို ကျွန်တော်တို့ မီးမောင်းထိုးပြမယ်ဆိုရင် ကျွန်တော်တို့ ကော်မတီရဲ့ ရှေ့လုပ်ငန်းစဉ်(၄)ရပ်ထဲမှာ ခေါင်းစဉ် (ဂ)မှာ ယနေ့နိုင်ငံတော်တွင် သန့်ရှင်းသော အစိုးရ၊ ကောင်းမွန်သောအုပ်ချုပ်ရေးစနစ် အကောင်အထည်ဖော် ဆောင်ရွက်နေချိန်မှာ တရားစီရင်ရေးကဏ္ဍအနေဖြင့်လည်းပဲ တရားမျှတမှန်ကန်သည့် တရားစီရင်ရေးဖြစ်ပေါ်စေရေး အတွက် ပြည်ထောင်စုတရားလွှတ်တော်ချုပ်</speech>
<speech type="speaker">အဆိုကို အဆိုအချိန်ကျမှပဲ ဆွေးနွေးပါ</speech>
<speech><mp id="2">ဦးဂမ်ဆိုင်း။ ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ်၂)</mp>ဟုတ်ကဲ့။</speech>
<speech type="speaker">အခုဟာက အဆိုဆွေးနွေးတဲ့အချိန်မဟုတ်ပါဘူး။ အဆိုအချိန်ကျမှ ဆွေးနွေးပါ။ မကြာခင်မှာ အဲဒီအဆိုကို တင်ပါလိမ့်မယ်</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ်၂)</mp>ဟုတ်ကဲ့။ လေးစားအပ်ပါသော ဥက္ကဋ္ဌကြီးခင်ဗျား။ အစီရင်ခံစာနဲ့ပတ်သက်ပြီးတော့ နိဂုံးချုပ် ဆွေးနွေးလိုပါတယ်။ အခုလို လွှတ်တော်ကနေပြီးတော့ ဖွဲ့စည်းထားရှိသော ပြည်သူများရဲ့ တိုင်စာနဲ့အသနားခံစာများအပေါ်မှာ ပြည်သူများအပေါ်မှာ အခုလို တိုင်းနဲ့ ပြည်နယ်နဲ့ ပြည်ထောင်စုအဆင့်၊ ခရိုင်အဆင့်မှာရှိသော တရားရုံးများကို ကျော်ပြီးတော့မှ ပြည်ထောင်စု လွှတ်တော်ကို အခုလိုအားကိုးလာခြင်းကို လေ့လာကြည့်တဲ့အခါမှာ မိမိရဲ့ လွှတ်တော်ကို အားကိုး ယုံကြည်လာတဲ့ ပြည်သူများရဲ့ အနေအထားကို သိရှိရတဲ့အတွက်ကြောင့်မို့ ဤအဆိုကို ထောက်ခံ ကြောင်း ပြောကြားရင်းနဲ့ နိဂုံးချုပ်ပါတယ်ခင်ဗျား။</speech>
<speech type="speaker">အခုဟာက အဆိုမဟုတ်ဘူး၊ အစီရင်ခံစာ</speech>
<speech><mp id="2">ဦးဂမ်ဆိုင်း၊ ကချင်ပြည်နယ် မဲဆန္ဒနယ်အမှတ်(၂)</mp>ဟုတ်ကဲ့ခင်ဗျား။ ဟုတ်ကဲ့။</speech>
<speech type="speaker">အဲဒီတော့ အားလုံးပဲ ရှင်းအောင်ပေါ့နော်၊ ဒီကော်မတီက ရောက်တဲ့ ကိစ္စတိုင်းကို ဆောင်ရွက်ခြင်းမပြု ဘူး။ ဘာကြောင့်မပြု လဲဆိုတော့ ကော်မ တီက အမျိုးသား လွှတ်တော်ဥက္ကဋ္ဌကို လိပ်မူရင် ဆောင်ရွက်ပါ။ ဒီကော်မတီကိုလိပ်မူရင် ဆောင်ရွက်ပါ ။ နိုင်ငံတော်သမ္မတကိုလိပ်မူရင် ဆောင်ရွက်ခြင်းမရှိပါဘူး။ ပြည်ထောင်စုအစိုးရအဖွဲ့ကို လိပ်မူရင်ဆောင်ရွက်ခြင်းမရှိပါဘူး။ အလားတူပဲ တခြားကို လိပ်မူပြီး ကော်မတီကိုမိတ္တူပေးတာ တွေ ဆောင်ရွက်ခြင်းမရှိပါဘူး</speech>
<speech type="speaker">သို့သော်လည်း ဒါတွေကို မှတ်တမ်းတင်ထားပါ။ နောင်ဒီကိစ္စကိုပဲ ကော်မတီကို တိုင်ကြားလာတဲ့အခါကျတော့ ခုနက မှတ်တမ်းတင်ထားတာတွေ စုပေါင်းပြီး ဘယ်နှစ်ကြိမ်ရှိပြီ ဆိုတဲ့ထည့်သွင်း စဉ်းစားခြင်းရှိပါတယ်။ ဒါတစ်ချက်ပေါ့။ ဆောင်ရွက်ခြင်း မပြုတဲ့ကိစ္စ။ လွှတ်တော်ဥက်ခြင်းမပြုဘူး။ ဘာင်းအောင်ပေါ့နေ၊ မီနောက်တစ်ချက်ကတော့ တချို့ တိုင်ကြားသူတွေ က မိမိကိုယ်တိုင်က တရားစွဲပြီး တော့ တရားလို ပြုလုပ်ပြီး တရားစွဲရမယ့်အစားကို သိရဲ့ သားနဲ့မသိချင်ယောင်ဆောင်ပြီးတော့ တရား မစွဲချင်တဲ့ အခါကျတော့ ကော်မတီကို တစ်ဖက်လှည့်ပြီးတော့ ခိုင်းတာမျိုးတွေရှိပါတယ်။ ဒါမျိုးတွေ ကျတော့ ကော်မတီက မလုပ်ပါဘူး။ ကော်မတီ က အကြောင်းပြန်လည်း ခင်ဗျားကိုယ် တိုင်ပဲ တရားစွဲပါလို့ ဆိုရမယ့်အနေအထားပဲရှိ တယ်။ ဟိုလူကလည်း မသိလို့ မဟုတ်ဘူး၊ သိတယ်။ သို့သော် သူကိုယ်တိုင် မလုပ်ချင်တဲ��အတွက် ကော်မတီကို လှည့်ပြီးတော့ ခိုင်းတာမျိုး၊ မလုပ်တဲ့ အနေအထားမျိုးရှိပါတယ်။ အဲဒီတော့ ဒီကော်မတီရဲ့ အစီရင်ခံစာကို ကျွန်တော်တို့ အတည်ပြုချက် ရယူပါမယ်။</speech>
<title>အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ၏အစီရင်ခံစာကို သဘောတူလက်ခံရန် အဆိုတင်သွင်းခြင်းနှင့် အမျိုးသားလွှတ်တော်၏ အတည်ပြုချက် ရယူခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင် ဗျား။ အမျိုးသား လွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီရဲ့ အစီရင်ခံစာကို အမျိုးသားလွှတ်တော်က သဘောတူလက်ခံရန်အဆိုတင်သွင်းခြင်းနှင့် အတည်ပြုချက်ရယူခြင်း တို့ကို ဆောင်ရွက်မှာဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီက အစီရင်ခံစာ အဆို တင်သွင်းဖို့ ဖြစ်ပါတယ်</speech>
<speech><mp id="86">ဦးအောင်ငြိမ်း(ဥက္ကဋ္ဌပြည်သူတို့၏တိုင်ကြားစာနှင့်အသနားခံစာဆိုင်ရာကော်မတီ)</mp>။ လေးစားအပ်ပါသော အ မျိုးသားလွှတ်တော် ဥက္ကဋ္ဌကြီး ခင်ဗျား။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ် (၂)မှ ဦးအောင်ငြိမ်း ဖြစ်ပါတယ်။ အမျိုးသား လွှတ်တော်၊ ပြည်သူတို့၏တိုင်ကြားစာနှင့် အသနားခံစာဆိုင်ရာကော်မတီရဲ့ ဥက္ကဋ္ဌ တာဝန် ကိုလည်း တာဝန်ယူ ဆောင်ရွက်နေသူလည်း ဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ၏ အစီရင်ခံစာကို အမျိုးသားလွှတ်တော်မှ သဘောတူ လက်ခံပေးပါရန် အဆိုကို တင်သွင်းအပ်ပါတယ်ခင်ဗျား။ အားလုံးကို ကျေးဇူး တင်ပါတယ်။</speech>
<speech type="speaker">အဆိုကို အတည်ပြုရန် လွှတ်တော်၏ သဘောထား ရပါမယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ၏ အစီရင်ခံစာကို အတည်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် ပြည်သူတို့၏ တိုင် ကြားစာနှင့် အသနားခံစာ ဆိုင်ရာကော်မတီ၏ အစီရင်ခံစာကို လွှတ်တော်က အတည်ပြုကြောင်း ကြေညာပါတယ်။(ဩဘာသံများ)</speech>
</report>
</section>
<section value="Motion">	
<motion>
<title>ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်၂၏ Clem Governmenဖြစ်စေရန် ဝန်ထမ်းများ၏ ရပိုင်ခွင့်၊ ခံစားပိုင်ခွင့်များ အဆင့်အလိုက်ခံစားခွင့်ရရှိရန် ပြည်ထောင်စု အစိုးရအား တိုက်တွန်းကြောင်း အဆိုလွတ်တော် ကိုယ်စားလှယ်များဆွေးနွေးခြင်းပြည်ထောင်စုအဆင့် အဖွဲ့အစည်းဝင်ကပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၁၀)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ တင်သွင်းထားတဲ့ Clean Government ဖြစ်စေရန် ဝန်ထမ်းများ၏ ရပိုင်ခွင့်၊ ခံစားပိုင်ခွင့်များ အဆင့်အလိုက် ခံစားခွင့်ရရှိရန် ပြည်ထောင်စုအစိုးရအား တိုက်တွန်းကြောင်း အဆို ကို ဆွေးနွေးဖို့ လွှတ်တော် ကိုယ်စားလှယ် (၄)ဦးက အမည်စာရင်း တင်သွင်းထားပါတယ်။ ပထမဦးစွာ ကချင်ပြည်နယ် မဲဆန္ဒနယ်အမှတ်(၆)မှ ဦးဖေသောင်း ဆွေးနွေးနိုင်ပါပြီ</speech>
<speech><mp id="6">ဦးဖေသောင်း၊ ကချင်ပြည်နယ် မဲဆန္ဒနယ်အမှတ်(၆)</mp>လေးစားအပ်ပါသော ဥက္ကဋ္ဌကြီးခင်ဗျား၊ ကျွန်တော့်အနေနဲ့ မကွေးတိုင်းဒေသကြီး မဲဆန္ဒနယ်အမှတ် (၁၂)မှ အမျိုးသား လွှတ်တော်ကိုယ်စားလှယ်ကြီး ဦးလှဆွေ ရဲ့ သန့်ရှင်းသော အစိုးရဖြစ်ပေါ်လာစေရန်အတွက် နိုင်ငံ့ဝန်ထမ်းများ ရပိုင်ခွင့်နဲ့ ခံစားပိုင်ခွင့် အဆင့်ဆင့်ကို ရရှိစေရန် ပြည်ထောင်စုအစိုးရကို တိုက်တွန်းထားတဲ့ အဆိုအပေါ်မှာ ကျွန်တော် ကချင်ပြည်နယ်မဲဆန္ဒနယ် အမှတ် (၆) အမျိုးသား လွှတ်တော်ကိုယ်စားလှယ်ဦးဖေသောင်း ကနေပြီး ထောက်ခံ ဆွေးနွေးသွားမှာ ဖြစ်ပါတယ်င်ဗျား။ ဥက္ကဋ္ဌကြီးခင်ဗျား။ ကျွန်တော်က တော့ ၁၉၇၂ ခု ကျွန်တော် မွေးဇာတိရွာမှာ တာဝန်ကျတဲ့ ကျောင်းအုပ်ကြီး အကူအညီတောင်းတာနဲ့ အခမဲ့ကျောင်းဆရာ လုပ်ဖူး ခဲ့တာက လွဲရင် ကျွန်တော် ဝန်ထမ်း မလုပ်ခဲ့ဖူးပါဘူး။ ကျွန်တော် လယ်သမားတစ်ယောက် ပဲဖြစ်ပါတယ်။ ဒါပေမဲ့ ၁၉၇၄ ကောင်စီအဆင့်ဆင့် ရွေးချယ်လာတဲ့အခါ ပြည်သူများ တာဝန် ပေးချက်အရ ဒီ ၂၀၁၀ ခုနှစ်အထိ ကျေးရွာတာဝန်များကို ဆောင်ရွက်ခဲ့ခြင်း ဖြစ်ပါတယ်။ ဆောင်ရွက်တဲ့ ကာလမှာ ကျွန်တော် ဝန်ထမ်းများနဲ့ တပ်မတော် တပ်ရင်းတပ်ဖွဲ့တော်တော် များများ တွေ့ဆုံ ခဲ့ရတဲ့ အတွေ့အကြုံ လေးနဲ့ ကျွန်တော် ဝန်ထမ်းကိစ္စကို ဆွေး���ွေးသွားမှာ ဖြစ်ပါတယ်။ ကျွန်တော်တို့ ဒေသဟာ ၁၉၆၂ ခု ကတည်းက စစ်ဆင်ရေးနယ်မြေဖြစ်ပြီး ၁၉၉၄ ခုမှာ အပစ်အခတ် ရပ်စဲခဲ့တယ်။ ၁၉၉ရ ခုမှာ ကျွန်တော်တို့ ဒေသဟာ ငြိမ်းချမ်းရေးလေး ရလာတာ ဖြစ်ပါတယ်။ အဲဒီတော့ အဲဒီအချိန်အခါကာလမှာ ကျွန်တော့်အနေနဲ့ ဖြတ်သန်းလာတဲ့ (၃၆)နှစ် ကာလမှာ ရပ်ရွာဒေသအုပ်ချုပ်ရေးကြောင့် များစွာသော ဝန်ထမ်းများ၊ များစွာသော တပ်မတော် တပ်ရင်းတပ်ဖွဲ့များနဲ့ ဆက်ဆံတွေ့ရှိခဲ့ရတာ ဖြစ်ပါတယ်။ အဲဒီမှာ ကျွန်တော် တွေ့ဆုံလာတဲ့အခါမှာ ကျွန်တော့်ဒေသမှာ တောင်ပေါ်ဒေသ ဖြစ်တဲ့အတွက်ကြောင့်မို့လို့ ဝန်ထမ်းများ ဆောင်ရွက်လာ ခဲ့တဲ့ လုပ်ငန်းအပေါ်မှာ အထူးပဲ ဂုဏ်ယူလေးစားမိခဲ့ပါတယ်။ ကျွန်တော်တို့ တောင်ပေါ်ဒေသမှာ အမှန်အတိုင်းပြောရမယ်ဆိုရင် ဝန်ထမ်းများ တာဝန် ထမ်းဆောင်တဲ့ ဝန်ထမ်းများအတွက် လုပ်ရ ကိုင်ရတာ အင်မတန်မှ အခက်အခဲတွေ့မယ် ဆိုတာကတော့ အမှန်ပါပဲ ဖြစ်ပါတယ်။ နိုင်ငံ့ဝန်ထမ်းဆိုတဲ့နေရာမှာ တစ်နိုင်ငံလုံးမှာ တိုင်းပြည်နဲ့ လူမျိုးအတွက် လုပ်ငန်း တာဝန်ပေးဆပ်နေကြရတဲ့ ဝန်ထမ်းပေါင်စုံကို ဆိုလိုခြင်း ဖြစ်ပါတယ်။ အဆိုရှင်ဟာ နိုင်ငံ့ဝန်ထမ်း တွေ အားလုံးအပေါ် လုပ်ငန်း အတူတူ၊ တာဝန်အဆင့် အတူတူ ထမ်းဆောင်ရသော်လည်း ခံစားခွင့်များ တူညီမှု မရှိတာကြောင့် တစ်ပြေးညီဆောင်ရွက် ပေးနိုင်လျှင် ဝန်ထမ်းကောင်း ပေါ်ထွန်းလာပြီး သန့်ရှင်းသော အစိုးရ ဖြစ်ပေါ်လာရေးကို လွှတ်တော်စေတနာအရ ပြည်ထောင်စုအစိုးရကို အပြုသဘောနဲ့ တိုက်တွန်းသွားတာလို့ပဲ ကျွန်တော့်အနေနဲ့ ထင်မြင် ယူဆမိပါတယ်။ အဆိုရှင်ရဲ့ စေတနာကို လေးစားရသလို ဆွေးနွေးခွင့်ပြုပေးတဲ့ ဥက္ကဋ္ဌကြီး ကိုလည်း အထူးပဲ ကျေးဇူးတင်ပါတယ်ခင်ဗျ။ ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များနဲ့ ဝန်ကြီးများ ခင်ဗျား၊ ဒီနေ့ ဝန်ထမ်းများရဲ့ လုပ်ငန်းတာဝန်အပေါ် တကယ်အတွင်းကျကျ လေ့လာ ကြည့်မယ် ဆိုရင် ကိုယ်ချင်းစာနာစရာတွေ တွေ့ရမှာ ဖြစ်ပါတယ်။ ကျွန်တော်တို့ ယခု လွှတ်တော်ရုံးမှာ တာဝန်ထမ်းဆောင်နေကြရတဲ့ ဝန်ထမ်းများကို ကြည့်ခြင်းအားဖြင် . နေ့နေ့ညည ဆောင်ရွက် နေရတာကို မြင်တွေ့ရတဲ့အတွက် ဝန်ထမ်းများအပေါ် အထူးပဲ လေးစားမိပါတယ်။ သို့သော် ပြည်သူ့အသံက ပြည်သူ့အသံမှာ ကြားတဲ့အခါ အဲဒီလို မဖြစ်ပြန်ဘူး ဗျ။ ဒီနေ့ ပြည်သူက ဒီနေ့ ဝန်ထမ်းများရဲ့ လုပ်ပေါက်ကတော့ တုတ်ကောက်ပြီးတော့မှ ထုစရာပဲလို့ ဒီလိုပဲ ထင်မြင်နေ ကြ တာကို တွေ့နေရပါတယ်။ အမှန် တကယ်မှာ အားလုံးသော ဝန်ထမ်းများတော့ မဟုတ်ပါဘူး။ ထူးချွန်ထက်မြက်တဲ့ ဝန်ထမ်း တွေက မြန်မာနိုင်ငံမှာ များစွာ ရှိပါလျက် ဘာကြောင့် ပြည်သူနဲ့ ယနေ့အချိန်အခါ အစိုးရဝန်ထမ်းအပေါ် အမြင်စောင်းနေရ သလဲဆိုတာ ဒီနေ့ ကျွန်တော်တို့ လွှတ်တော်ကိုယ်စားလှယ်ကြီးများအားလုံး ဥက္ကဋ္ဌကြီးမှတစ်ဆင့် နည်းမှန်လမ်းမှန် အဖြေရှာ ရမယ့် တာဝန်ရှိနေကြပြီလို့ ကျွန်တော့်အနေနဲ့ သုံးသပ်မိပါတယ်။ ဥက္ကဋ္ဌကြီးခင်ဗျား၊ အဆိုရှင်ရဲ့ အဆိုဟာ အနာဂတ်ဝန်ထမ်းများနဲ့ ဘဝရှေ့ရေး စိတ်အေးရအောင် ဘယ်လို ဆောင်ရွက်ရ မလဲဆိုတဲ့ သဘောလည်း သက်ရောက်နေပါတယ်။ မှန်လည်း မှန်ပါတယ်။ ဒီကနေ့ ဝန်ထမ်းများ ရပိုင်ခွင့်၊ ခံစားပိုင်ခွင့် အဆင့်ဆင့် ရရှိနိုင်ဖို့ ဘယ်လိုဆောင်ရွက်ပေးကြမလဲ၊ ကျွန်တော့်အမြင်ကို ဥက္ကဋ္ဌကြီးမှတစ်ဆင်. အကြံပြု တင်ပြလို တာကတော့ ပြည်ထောင်စုအစိုးရ၊ ပြည်ထောင်စုဝန်ကြီး များအားလုံး နိုင်ငံ့ဝန်ထမ်းအပေါ် သူတို့ရဲ့ ဘဝရှေ့ရေးစိတ်အေးနိုင်အောင် တာဝန်ယူမှု၊ တာဝန်ခံမှု၊ ထင်သာမြင်သာရှိအောင် တိကျပြတ်သားစွာ ဆောင်ရွက်ပေးနိုင်ဖို့ လိုမယ်လို့ တင်ပြလိုခြင်း ဖြစ်ပါတယ်။ ဒါကြောင့် အဆင့်ဆင့်သော တာဝန်ရှိတဲ့ လူကြီးများအနေဖြင့်လည်း အောက်ခြေအထိ စိတ်ကောင်း စေတနာဖြင့် ငုံ့ကြည့်ပေးကြပါလို့ တိုက်တွန်းလိုပါတယ်။ ဒါမှလည်း အောက်ခြေဝန်ထမ်းများရဲ့ အခြေအနေကို သိရမှာ ဖြစ်ပါတယ်။ ဒါကြောင့်မို့လို့ ကျွန်တော် အနေနဲ့ ဘာပဲလုပ်လုပ် အောက်ကို ငုံဆိုတဲ့ စကားကို အဆင့်ဆင့်သောဝန်ကြီးများ၊ အဆင့်ဆင့်တာဝန်ရှိ ဝန်ထမ်းများကနေပြီးတော့မှ ကြည့်ပေး ကြပါလို့ တိုက်တွန်းပြောဆိုလိုပါတယ်။ ဥက္ကဋ္ဌကြီးခင်ဗျား၊ နိုင်ငံတော်အနေဖြင့်ကလည်း သမ္မတကြီး ကိုယ်တိုင် ပြည်ထောင်စုဝန်ကြီးများနဲ့ တွေ့ဆုံတဲ့အခါ အောက်ခြေ ဆင်းရဲနွမ်းပါးမှု ကင်းဝေးစေရန်အတွက် Reform Plan ပြန်လည်ပြုပြင်ရေးများ ဆောင်ရွက်ပေးကြဖို့ တိုက်တွန်း ထားတာကိုလည်း ကြားသိနေရပါတယ်။ ပြည်ထောင်စုအစိုးရအနေနဲ့ကလည်း ဝန်ထမ်းများ အနာဂတ်ရှေ့ရေးအတွက် ကြိုတင် ပြင်ဆင်မှုများ ဆောင်ရွက်ကောင်း ဆောင်ရွက်နေပြီ ဖြစ်ကောင်း ဖြစ်နိုင်ပါတယ်။ ဒါပေမဲ့ မိမိအနေနဲ့ မိကျောင်းမင်း ရေခင်းပြ လုပ်တာမျိုးတော့ မဟုတ်ပါဘူး။ လွှတ်တော်ကိုယ်ားလှယ်တစ်ဦးအနေဖြင့် အကြံပြု တင်ပြခြင်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ နယ်ဒေသဝန်ထမ်းများရဲ့ တာဝန်ထမ်းဆောင်ချိန်ကာလ ဝန်ထမ်း အိမ်ရာအတွက် အနည်းငယ်တင်ပြလိုပါတယ်။ ဒီနေ့ နိုင်ငံ့ဝန်ထမ်းတွေ မှာ အရေးကြီးတဲ့ နေပြည်တော်လို၊ ရန်ကုန်လို မန္တလေးလိုမြို့တွေမှာ တာဝန်ထမ်းဆောင်နေရတဲ့ ဝန်ထမ်းများ အတွက် ဝန်ထမ်းအိမ်ရာများ စီမံဆောင်ရွက်ပေးသလို နယ်ဒေသခရိုင်မြို့ကြီးများတွေမှာလည်းပဲ ဝန်ထမ်းတွေအတွက် အိမ်ရာများကို ဒေသန္တရအရ ယခုအချိန်မှာ ဆောင်ရွက်ပေးသင့်ပြီလို့ အကြံပြု တင်ပြလိုပါတယ်။ ဥပမာ- ကျွန်တော် မဲဆန္ဒနယ်ဖြစ်တဲ့ မိုးညှင်းခရိုင် မိုးညှင်းမြို့ ဟာဆိုရင် ခရိုင်၊ မြို့နယ်အဆင့် ဦးစီးအရာရှိများ၊ ဝန်ထမ်းများတွေဟာ ဝန်ထမ်းအိမ်ရာများ မရှိတဲ့အတွက် အိမ်ငှားပြီးတော့မှ ရုံးတက်ရုံးဆင်းလုပ်နေရတာကိုလည်း ရှိပါတယ်။ ကျွန်တော်တို့ ဒေသမှာက အမှန်အတိုင်းပြောမယ်ဆိုရင် အိမ်လခဟာ အောက်ခံ ငါးသောင်းကနေ အထက်ရှိပါတယ်။ အဲဒီအတွက် ဝန်ထုပ်ဝန်ပိုး မဖြစ်ရအောင် ကျွန်တော့်အနေနဲ့ ဥက္ကဋ္ဌကြီးမှတစ်ဆင့် နှစ်တို နှစ်ရှည် များဖြင့် ကျွန်တော်တို့ ဒေသ၊ ခရိုင်မြို့နယ်မှာ တာဝန်ထမ်းဆောင်မယ့် ဝန်ထမ်းများကိုလည်း အိမ်ရာများ ဆောင်ရွက်သင့်ပါတယ်လို့ အကြံပြု လိုပါတယ်။ အဆိုရှင် ဦးလှဆွေ တင်ပြတဲ့ နိုင်ငံ့ဝန်ထမ်းများအတွက် ခံစားခွင့်တွေ၊ နိုင်ငံအနှံ့ အောက်ခြေခရိုင်၊ မြို့နယ်ဝန်ထမ်း တော်တော် များများအတွက် ခံစားခွင့်တွေ ပျောက်ဆုံးနေကြရတဲ့ သဘောတွေ့ရှိ ရပါတယ်။ ဒါကြောင့် ဥက္ကဋ္ဌကြီးမှတစ်ဆင့် နယ်ခရိုင်ရုံးစိုက်ရာမှာ ဝန်ထမ်းအိမ်ရာ၊ ဒေသန္တရအိမ်ရာ အဆောက်အဦ များ ဆောက်ပေးနိုင်ဖို့ အကြံပြုခြင်း ဖြစ်ပါတယ်။ ထပ်မံ အကြံပြုလိုတာကတော့ စီမံကိန်း ဘတ်ဂျက်အရ ဌာနဆိုင်ရာ များ တိုးမြှင့်တဲ့ အဆောက်အဦများ ဆောက်မယ် ဆိုရင် ဝန်ထမ်းအိမ်ရာပါ တစ်ပါတည်း စီမံချက်ထဲမှာ ပါဖို့ အကြံပြုလိုပါတယ်။ ဥပမာ ခုတင် ၁၀၀၊ ၂၀၀၊ ၃၀၀ ဆံ့တဲ့ ဆေးရုံကြီးများကို ဘတ်ဂျက်ချပေး လိုက်ပြီဆိုရင် အဲဒီဆေးရုံအတွက် တာဝန်ထမ်းဆောင်လာမယ့် ဝန်ထမ်းများ အခက်အခဲ မရှိအောင် သူတို့ရဲ့ ဝန်ထမ်းအိမ်ရာလေးပါ တွဲပြီးတော့မှ ဆောက်လုပ်ပေးသင့်တယ်လို့ အကြံပြု လိုခြင်းဖြစ်ပါတယ်။ ဥက္ကဋ္ဌကြီး ခင်ဗျား။ နိုင်ငံတော်အတွင်းမှာ နိုင်ငံ့တာဝန်ကို အစအဆုံးအထိ ကျေပွန်စွာ ထမ်းဆောင်လာခဲ့ကြတဲ့ ပြည်သူ့ဝန်ထမ်းများ၊ တပ်မတော်ဝန် ထမ်းများအတွက်ဘဝရှေ့ရေးစိတ်အေးရအောင် ဝန်ထမ်းပင်စင်စားအတွက် အိုးအိမ်ကို လည်း အနာဂတ်ဖွံ့ဖြိုး တိုးတက်လာမယ့် နိုင်ငံ တော်နဲ့အတူ ကြို တင်ပြီး နှစ်တို နှစ်ရှည်စီမံကိန်းများချပြီး ပြည့်ပြည့်စုံစုံ ဆောင်ရွက်ပေးသင့်ပြီလို့ အကြံဉာဏ်ပြု သင့်ပါတယ်။ ဒီလိုလုပ်တဲ့နေရာမှာ ကျွန်တော့်အနေနဲ့ ဥပမာအားဖြင့် နေပြည်တော်မြို့လိုမျိုး မြေလွတ်မြေလပ်ပေါတဲ့ အချိန်ကာလမှာ နိုင်ငံ့တာဝန်ကို တာဝန် ကျေပွန်အောင် ထမ်းဆောင် ခဲ့ကြတဲ့ ဝန်ထမ်းကြီးများအတွက် အိုးပိုင်အိမ်ပိုင် နေနိုင်ရန် အထပ်မြင့်တိုက်ခန်းများကိုလည်း စနစ်တကျဆောက်ပြီး ရာထူးအဆင့်ဆင့်အလိုက် သူတို့ရဲ့ Installment အရ အရစ်ကျ ပေးသွင်းနိုင်ဖို့စနစ်မျိုး လုပ် ဆောင်ပေးနိုင်ရင် ပိုကောင်းမယ့် အကြောင်း အကြံပြုလိုပါတယ်။ တစ်နည်းပြောရရင် ယခုအချိန်က နိုင်ငံသစ်တည်ဆောက်တဲ့ အခါမှာ အသစ်ဝင်လာမယ့် ဝန်ထမ်းများ အဆင့်ဆင့်ကိုလည်းပဲ အိုးပိုင် အိမ်ပိုင်များ ရရှိနိုင်ဖို့ လစဉ် လစာအပေါ် အရစ်ကျ ဖြတ်တောက်ပေးတဲ့စနစ်မျိုးဖြင့် စတင်ဆောင်ရွက်ပေးနိုင်မယ်ဆိုရင် ဝန်ထမ်းများ သေချာတဲ့ မျှော်လင့်ချက်ရှိလာတာကြောင့် လုပ်ငန်းဆောင်ရွက်မှုအပိုင်ကိုလည်း ယခုထက်ကို စိတ်ဝင်စားစွာ လုပ်ဆောင်လာနိုင်မယ့်အကြောင်း ထင်မြင်မိပါတယ်ခင်ဗျ။ ယခုလို ဆောင်ရွက်ပေးနိုင်မယ်ဆိုရင် ဝန်ထမ်းတစ်ဦးဟာ လုပ်သက်ပြည့်ပင်စင် သို့မဟုတ် သက်ပြည့်ပင်စင် ခံစားချိန်ရောက်လာတဲ့အခါ ဘဝရှေ့ရေးအတွက် မပူမပင် မကြောင့်မကျ နေထိုင်သွားနိုင်မှာဖြစ်ပါကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ ဝန်ထမ်းရဲ့ ခံစားပိုင်ခွင့်အပိုင်းကို ဆွေးနွေးတဲ့နေရာမှာလည်း တပ်မတော်အခန်းကဏ္ဍကိုလည်း အနည်းငယ် ဆွေးနွေးလိုပါတယ်။ ဒီနေ့ မြန်မာနိုင်ငံမှာ ရပ်တည်နေတဲ့ မြန်မာ့တပ်မတော်ဆိုတာ နိုင်ငံ့အတွင်း အေးအတူ ပူအမျှ နေထိုင်လာကြတဲ့ တိုင်းရင်းသားပေါင်းစုံမှ လယ်သမား၊ အလုပ်သမားများရဲ့ မိသားစုကနေ ပေါက်ဖွားတည်ဆောက်ပေးခဲ့တဲ့ တပ်မတော်ကြီးပဲဖြစ်ပါတယ်။ ဒါကြောင့် ဒီနေ့ ကျွန်တော်တို့ မြန်မာ့နိုင်ငံတပ်မတော်ဟာ ဘယ်တော့မှ ဂုဏ်သိက္ခာ ညှိုးနွမ်းစရာ မလိုဘူး။ ညှိုးနွမ်းစရာ အကြောင်းလည်း မရှိပါဘူး။ မသိမ်ငယ် မညှိုးနွမ်း ရအောင်လည်းပဲ တိုင်းရင်းသားပြည်သူများအားလုံးမှာ တာဝန်ရှိပါတယ်။ ယနေ့မြန်မာ့ တပ်မတော်ကို ကမ္ဘာ့အလယ်မှာ ထည်ဝါဝင့်ကြွားစွာ ရပ်တည်နိုင်ဖို့ စိတ်ပိုင်း၊ ရုပ်ပိုင်းဆိုင်ရာ ရုပ်ဝတ္ထုများပါ မကျန် ခေတ်စနစ်နဲ့အညီ ခေတ်မီအောင် ဝိုင်းဝန်းဆောင်ရွက်ပေးဖို့ ဥက္ကဋ္ဌကြီးမှ တစ်ဆင့် တိုက်တွန်း အကြံပြုလိုပါတယ်။ ခေတ်မီတပ်မတော်ကြီး တည်ဆောက် တဲ့အခါတပ်မတော်သားများ၊ လက်နက် ကိုင် မြန်မာနိုင်ငံရဲတပ်ဖွဲ့ များကို ကျွန်ုပ်တို့ လွှတ်တော်ကြီး နှင့်တကွ ပြည်ထောင်စု အစိုးရအနေဖြင့် အားပေးခြင်း၊ စိတ်စွမ်းရည်၊ ကာယ ဉာဏစွမ်းရည်များ မြင့်မားလာစေရန် မြှင့်တင်ပေးခြင်းတို့ကို ကူညီဆောင်ရွက်ပေးကြရမှာ ဖြစ်ပါတယ်။ တပ်မတော်သားများကလည်း ပြည်သူများ အမှန်တကယ် လေးစား ယုံကြည် အားကိုးထိုက်သော တပ်မတော်ဖြစ်အောင်၊ ကျင့်ဝတ် သိက္ခာအပြည့်အဝနဲ့ တပ်မတော်ဂုဏ်ကို ထိန်းသိမ်းကြဖို့ တိုက်တွန်းလိုပါတယ်။ နိဂုံးချုပ်တင်ပြရမယ်ဆိုရင် နိုင်ငံ့ ဝန်ထမ်းများသည် တိုင်းပြည်နဲ့ လူမျိုးအပေါ် ကျရာ တာဝန်များအလိုက် ကိုယ်စွမ်းဉာဏ်စွမ်းဖြင့် ပေးဆပ်နေကြသလို ပြည်သူများကလည်း နိုင်ငံ့ဝန်ထမ်းများအတွက် နိုင်ငံတော်မှတစ်ဆင့် ပံ့ပိုးနေကြရတာ ဖြစ်ပါတယ်။ ယခု ကျွန်တော် တင်ပြဆွေးနွေးခဲ့တာဟာလည်း ပြည်သူ့အသံ၊ ပြည်သူ့ဆန္ဒကနေ ပေါ်လာတဲ့ စကားရပ် များသာ ဖြစ်ပါတယ်။ အူမ မတောင့် ၍ သီလ မစောင့်နိုင်ဘူးဆိုတဲ့ အသံကို ဝန်ထမ်းနယ်ပယ်ကနေ ကြားရတဲ့ အကြောင်းရင်းကို အခြေပြုပြီး ၇-၂-၂၀၁၂ နေ့မှာ ပြည်ထောင်စုလွှတ်တော်မှာ ပြည်သူ့လွှတ်တော်ဥက္ကဋ္ဌကြီးက န်ထမ်းများအတွက် ဘယ်လိုဆောင်ရွက်ပေးနိုင်ကြမလဲ ဆိုတာကို ဆွေးနွေးတင်ပြခဲ့တာလည်း တွေ့ခဲ့ရပါတယ်။ အဆိုရှင်ရဲ့ အဆိုအရ နိုင်ငံ့ဝန်ထမ်း ကောင်းများ အားလုံးအတွက် ရပိုင်ခွင့်၊ ခံစားပိုင်ခွင့်၊ ရာထူးဌာန အဆင့်ဆင့်အလိုက် တ စ်ပြေးညီ ခံစားခွင့် ရှိစေရန် ကျွန်ုပ်တို့ လွှတ်တော်ကြီးနှင့် ပြည်ထောင်စုအစိုးရ အားလုံး သန့်ရှင်း သော အစိုးရ ဖြစ်လာနိုင်ရေး၊ အောက်ခြေထိ မြင်နိုင်ရန် ဘာပဲလုပ်လုပ် အောက်ကို ငုံဆိုတဲ့ စကားအတိုင်း စေတနာကောင်းကောင်းနဲ့ အောက်ဝန်ထမ်းများကို ကြည့်ဆောင်ရွက် ပေးကြဖို့ တိုက်တွန်းရင်း အဆိုရှင် ဦးလှဆွေ ရဲ့ အဆိုကို ထောက်ခံဆွေးနွေး တင်ပြအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ် (၉)မှ ဦးသိန်းဝင်းဆွေးနွေးနိုင်ပါပြီ</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှတို၉)</mp>လေးစားအပ် ပါသော အမျိုး သားလွှတ်တော်ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များကိုယ်စိတ်နှစ်ဖြာ ကျန်းမာ ချမ်းသာကြပါစေကြောင်း နှုတ်ခွန်းဆက်ဂါရဝပြု ဆုမွန်ကောင်း တောင်းအပ်ပါတယ်။ ကျွန်တော်ကတော့ စစ်ကိုင်းတိုင်း ဒေသကြီး အမှတ် (၉) မဲဆန္ဒနယ်မြေမှ အမျိုးသားလွှတ်တော် ကိုယ်စားလှယ် ဦးသိန်းဝင်း ဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ ရဲ့ Clean Government ဖြစ်စေရန် ဝန်ထမ်းများ၏ ရပိုင်ခွင့်၊ ခံစားပိုင်ခွင့်၊ အဆင့်အလိုက် ခံစားခွင့်ရရှိရန် ပြည်ထောင်စုအရအား တိုက်တွန်းကြောင်း အဆိုကို ကျွန်တော်ထောက်ခံဆွေးနွေးမှာ ဖြစ်ပါတယ်။ လေးစားအပ်သော အမျိုးသားလွှတ်တော်ဥက္ကဋ္ဌကြီး ခင်ဗျား။ ဖွဲ့ စည်းပုံ အခြေခံ ဥပဒေပုဒ်မ ၂၆(ခ)မှာ နိုင်ငံတော်သည် နိုင်ငံ့ဝန်ထမ်းများ၏ လုပ်ငန်းခွင်အာမခံချက်ရရှိရေး၊ စားဝတ်နေမှု ဖူလုံရေး၊ အိမ်ထောင်ရှင် အမျိုးသမီးဝန်ထမ်းများ မီးဖွားခွင့်ဆိုင်ရာ အကျိုး ခံစားခွင့် ရရှိရေးနှင့် အငြိမ်းစား ဝန်ထမ်းများ စားဝတ်နေမှု သက်သာချောင်ချိရေးတို့အတွက် လိုအပ်သည့် ဥပဒေများ ပြဋ္ဌာန်းရမည် လို့ ဖော်ပြထားပါတယ်။ တစ်ဆက်တည်းမှာပဲ ၃၀-၃-၂၀၁၁ ရက်နေ့ ပြည်ထောင်စုလွှတ်တော်မှာ နိုင်ငံတော်သမ္မတကြီး ပြောကြားခဲ့တဲ့ မိန့်ခွန်း မှာလည်း အလုပ်သမားများအတွက် အဓိကအားဖြင့် အလုပ်အကိုင်အခွင့်အလမ်း ပေါများရေး၊ ကုန်ဈေးနှုန်း တည်ငြိမ်ရေး၊ လုပ်ငန်းခွင်သက်သာချောင်ချိရေး၊ လူမှုဖူလုံရေးခံစားခွင့်များ ရရှိရေး တို့ကို ဆောင်ရွက်ပေးသွားမှာဖြစ်တဲ့အပြင် တခြားတစ်ဖက်ကလည်း အနိမ့်ဆုံးလစာ သတ်မှတ် ချက်ကို လက်ရှိ ဖြစ်ပေါ်နေတဲ့ လူနေမှုစရိတ်နဲ့ မျှ တလိုက်လျော ညီထွေဖြစ်အောင် ညှိနှိုင်း ကြိုးပမ်း ဆောင်ရွက်ပေးသွားမှာဖြစ်ပါတယ်လို့ ပြောကြားခဲ့ပါတယ်။ အစိုးရသစ်ရဲ့ အရေးကြီးဆုံးလုပ်ငန်းစဉ်ကတော့ ကောင်းမွန်သော အုပ်ချုပ်မှုစနစ် Good Governance d. budge:casso:q Clean Government solcolmoussm ဝိုင်းဝန်းကြိုးပမ်း လုပ်ဆောင်ကြရမှာ ဖြစ်ပါတယ်။ အဲဒီလိုဖြစ်ဖို့အတွက်ဆိုရင် ပြည်ထောင်စု အစိုးရနဲ့ တိုင်းဒေသကြီး၊ ပြည်နယ်အစိုးရအဖွဲ့ အသီးသီးရဲ့ လုပ်ငန်းစဉ်များဟာ ပွင့်လင်းမှု ရှိရ ပါ့မယ်။ တာဝန်ခံမှု ရှိရပါ့မယ်။ ဖွဲ့စည်းပုံအခြေခံဥပဒေ တည်ဆဲဥပဒေများနဲ့ ကိုက်ညီမှုရှိရပါ့မယ်။ ပြည်သူလူထု ဆန္ဒသဘောထားကို အလေးထားရပါမယ်။ အားလုံး ပါဝင်နိုင်မှု ရှိရပါမယ်။ အစိုးရ အဖွဲ့ရဲ့ လုပ်ငန်းများဟာ သွက်လက်ပြီး ထိရောက်မှုရှိဖို့ လိုအပ်ပါတယ်။ အစိုးရကောင်းတစ်ခု ဖြစ်ဖို့အတွက် စီမံခန့်ခွဲမှုကောင်းဖို့ လိုပါတယ်။ အုပ်ချုပ်မှု ကောင်းဖို့ လိုပါတယ်။ ပြည်သူတွေ အပေါ် စေတနာထားရပါမယ်။ ပြည်သူတွေရဲ့ အကျိုးစီးပွားကို အကာအကွယ် ထားရပါမယ်။ ပြည်သူကို အလုပ်အကျွေးပြုကြရမှာဖြစ်ပါတယ်။ သန့်ရှင်းတဲ့ Clean Government ဖြစ်စေဖို့အတွက်ကတော့ အဂတိတရား ကင်း ရှင်းဖို့ လိုအပ်ပါတယ်။ လာဘ်ပေး လာဘ်ယူ ခြင်းဟာ တိုင်းပြည် ရဲ့ ဂုဏ်သိက္ခာ ထိခိုက်စေခြင်းကြောင့် မိမိကိုယ်တိုင်သော်လည်းကောင်း၊ မိမိတာဝန်ယူရတဲ့ အဖွဲ့အစည်းအားလည်းကောင်း ကင်းကင်းရှင်းရှင်း ရှိအောင် ထိန်းကျောင်း ကြပ်မတ်သွားကြဖို့ လိုအပ်ပါတယ်လို့ စသဖြင့် ၃၁-၃-၂၀၁၁ နေ့ပြည်ထောင်စုအဆင့် အဖွဲ့ အစည်းများမှ အကြီးအကဲများ၊ ပြည်ထောင်စုအစိုးရ အဖွဲ့ဝင်များအား သမ္မတအိမ်တော်တွင် နိုင်ငံတော်သမ္မတကြီးက ပြောကြားခဲ့တဲ့ မိန့်ခွန်းထဲမှာ ထည့်သွင်း ပြောကြားခဲ့ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ နိုင်ငံရေး၊ စီးပွားရေး၊ အုပ်ချုပ်ရေးလုပ်ငန်းစဉ်များကို အကောင်အထည်ဖော်တဲ့အခါမှာ ပြည်သူ့အပေါ် စေတနာ ထားပြီး ပြည်သူ့အကျိုးစီး ပွားကို အကာအကွယ်ပေးတဲ့၊ ပြည်သူ ကို အလုပ်အကျွေးပြုတဲ့ အစိုးရနဲ့ ပြည်သူ အပြန်အလှန် ယုံကြည်မှုရှိရပါမယ်။ စီမံခန့်ခွဲမှုစနစ်ကောင်းမွန်သည့် ပြည်သူ့ ဝန်ထမ်းစနစ် ထူထောင်ခြင်းဖြင့် လုပ်ပိုင်ခွင့် လွဲသုံးစားပြုမှုနှင့် လာဘ်ပေးလာဘ်ယူ ကင်းရှင်းတဲ့ အစိုးရ ဖြစ်ပေါ်မှု တည်ဆောက်ပြီး အပြန်အလှန်အကျိုးပြု လုပ်ဆောင်ကြရမှာ ဖြစ်ပါတယ်။ ပြည်သူ့ဝန်ထမ်းများဟာ နိုင်ငံတော်ရဲ့ ရည်မှန်းချက်ပန်းတိုင်များ၊ မျှော်မှန်းချက်များ အောင်မြရန် ဦးစီးဦးဆောင်ပြု ရမည့်သူများ၊ ဦးဆော င်စည်းရုံး လှုံ့ဆော်ကြရမည့်သူများ ဖြစ်တာ နှင့်အညီ ထိရောက်ထက်မြက်သော ပြည်သူ့ဝန် ထမ်းစနစ်ဖြစ်ထွန်းရေး ဆောင်ရွက် ခြင်းဖြင့် ကောင်းမွန်သော အုပ်ချုပ်ရေးစနစ်မြှင့်တင်နိုင်မည် ဖြစ်ပါတယ်။ ပြည်သူ့ဝန်ထမ်းဘဝမြှင့်တင်ပေးရေး မူဝါဒကို တည်ဆောက်ပေးရန် လိုအပ်သကဲ့သို့ ပြည်သူ့ဝန်ထမ်းများရဲ့ လုပ်ငန်း စွမ်းဆောင်မှုနှင့် ပင်ကိုယ်အရည်အသွေးများ တိုးတက်မြင့်မားကောင်းမွန်စေရန်နှင့် လူ့စွမ်းအား အရင်းအမြစ် များ ဖွံ့ဖြိုးတိုးတက်ရေးလုပ်ငန်းစဉ်များမှာ ဝန်ထမ်းများ အကျိုးခံစားခွင့်နှင့် သက်သာချောင်ချိ ရေးစနစ်များ ပါဝင်သော ထိရောက်ထက်မြက် သည့် ပြည်သူ့ဝန်ထမ်းစနစ် ဥပဒေ၊ နည်းဥပဒေ၊ လုပ်ထုံးလုပ်နည်းများကို တည်ဆောက်မြှင့်တင်ပေးရန် လိုအပ်မည် ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ တည်ဆဲ ကျင့်သုံးဆဲ ဖြစ်တဲ့ ဥပဒေတွေကို ကြည့်မယ်ဆိုရင် ဝန်ထမ်းအခွင့်အရေးဆိုင်ရာဥပဒေ (၈)ခု စည်း ကမ်းသေဝပ်မှုဆိုင်ရာဥပဒေ (၈)ခု ပေါင်း (၁၆)ခု ရှိတာကို တွေ့ရမှာ ဖြစ်ပါတယ်။ ခံစားခွင့်ဆိုင်ရာ ဥပဒေများအဖြစ် အလုပ်သမားများအတွက် အလုပ်သမားဥပဒေ၊ လူမှုဖူလုံရေးဥပဒေ၊ အနည်းဆုံး လုပ်ခကြေးငွေဆိုင်ရာဥပဒေတွေကို ရေးဆွဲပြဋ္ဌာန်းခဲ့ကြပြီးဖြစ်ပါတယ်။ နိုင်ငံ့ဝန်ထမ်း ဥပဒေကိုလည်း ပြုပြင်ပြောင်းလဲပြီးတော့မှ ရေးဆွဲပြဌာန်းရန် ဆောင်ရွက်နေပြီဖြစ်ပါတယ်။ ဒီနေရာမှာ ကောင်းမွန်သော ရည်ရွယ်ချက်တွေနဲ့ ပြဋ္ဌာန်းခဲ့တဲ့ လစာနှစ်ဆပေးတဲ့ ဒေသတွေနဲ့ဟာ ကျွန်တော်တို့ အရင်တုန်းက ပေးခဲ့တဲ့ ရည်ရွယ်ချက်တွေနဲ့ ကွဲလွဲနေတဲ့အတွက် ပြန်လည် စဉ်းစား ပေးဖို့လည်း တစ်ဆက်တည်း၊ တစ်ပါ တည်း တိုက်တွန်းလိုပါတယ်။ ဘာကြောင့်လဲဆိုလို့ရှိရင် ဒေသတစ်ခုနဲ့ တစ်ခုဟာ မတူညီကြပါဘူး။ မတူညီတဲ့နေရာမှာ အခက်အခဲလည်း မတူညီကြ ပါဘူး။ ဒီအပေါ်မှာ တ စ်ပြေးညီ လစာနှစ်ဆ ပေး သွားမယ်ဆိုရင် ခန္တီးမှာ သာဓကအားဖြင့် ခန္တီးမှာနေတဲ့ ဝန်ထမ်းဟာ လေရှီး၊ လဟယ်ကို သွားဖို့ မလိုဘဲနဲ့ လစာ နှစ်ဆ ရနေမှာ ဖြစ်ပါတယ်။ အဲဒါကြောင့် ဒီခက်ခဲတဲ့ဒေသ သတ်မှတ်ချက်တွေကို ပြန်လည် စဉ်းစားပြီးတော့မှ ကျန်ရစ်ခဲ့တဲ့ ခက်ခဲသောဒေသများကိုပါ ပြန်လည်သုံးသပ်ပြီးတော့မှ လစာ နှစ်ဆ ပေးဖို့ လိုအပ်ကြောင်း တစ်ပါ တည်း တင်ပြလိုပါတယ်။ အဲဒီတော့ ကျွန်တော်တို့ လစာ ပိုင်း ဆိုင်ရာ အခြေခံတွေမှာ နိုင်ငံတော်အစိုးရက တော်တော်များများ ပြုပြင်ပြောင်းလဲမှု လုပ်ခဲ့ပေမယ့် ကျွန်တော်တို့ ဝန်ထမ်းတွေ အများဆုံး ထိတွေ့ခံစားနေရတဲ့ ခရီးစရိတ် လက်စွဲကိုတော့ ကျွန်တော်တို့ လုံးဝပြင်ဆင်နိုင်ခဲ့ခြင်း မရှိခဲ့ပါဘူး။ မြန် မာနိုင်ငံ ခရီးစရိတ် လက်စွဲပါ ခံစားခွင့် များနဲ့ပတ်သက်လို့ ပြင်ဆင်ပြဋ္ဌာန်းပေးဖို့ လိုအပ်နေသေးတာကိုလည်း တွေ့ရမှာ ဖြစ်ပါတယ်။ သာဓကအားဖြင့် အချို့ကို ကောက်နုတ် တင်ပြရမယ်ဆိုရင် ခရီးစရိတ် လက်စွဲပါ အများ ပြည်သူသုံးယာဉ် သတ်မှတ်ချက်များ၊ အငှားမော်တော်ယာဉ်ဖြင့် သွားလာတဲ့ ခရီးစရိတ် သတ်မှတ်ပြဋ္ဌာန်းချက်များ၊ ကိုယ်ပိုင်မော်တော်ယာဉ်နှင့် မော်တော် ဆိုင်ကယ်ဖြင့် သွားလာ ခြင်း ဖြင့် မိုင်နှုန်း စရိတ် ပြား (၅၀)၊ (၂၅)ပြား စသည့် ပြဋ္ဌာန်းချက်များ ၊ ခရီးစရိတ် လက်စွဲ အပိုဒ် ၁၄၊ ၂၂၊ ၂၉၊ ၃၂၊ ၃၃၊ ၅၄ နှင့် ၁၂၈ အောက်ရှိ နောက်ဆက်တွဲပါ ခရီး စရိတ် ခွင့်ပြုမှုနှုန်းများ အပိုဒ် ၈၅ အောက်ရှိ ပြောင်းရွှေ့ ခရီးစရိတ်တောင်း ခံရာတွင် ကိုယ်ပိုင်ပစ္စည်း ပိဿာ ချိန် သယ်ယူ ပိုင်ခွင့်နှင့် တင်ခ/ချခ အပါအဝင် သတ်မှတ်ထားသော သယ်ယူခ ပိဿာ (၂၀) တစ်မိုင် (၆)ပြား လို့စတဲ့ ပြဋ္ဌာန်းချက်တွေဟာ ခေတ်ကာလနှင့် ဆီလျော်မှု မရှိတော့ တဲ့အတွက် ပြင်ဆင် ပြဋ္ဌာန်း ပေးဖို့ လိုနေပြီဖြစ်ပါတယ်။ ဒါ့အပြင် သင်တန်းခရီးစရိတ်၊ စားသောက်စရိတ်နှင့် သက်သေခံခရီးစရိတ်၊ ဆေးစစ်ခံ သွားလာသည့် ခရီးတို့နှင့်ပတ်သက်တဲ့ ခရီးစရိတ်၊ ဘွဲ့ရ အလုပ်သင်များ၊ နေ့စားလပေး ဝန်ထမ်းများ ခရီးစရိတ်၊ ရန်ကုန်မြို့တော် စည်ပင် သာယာရေး နယ်နိမိတ်၊ မန္တလေးမြို့တော် စည်ပင်သာယာရေးနယ်နိမိတ်၊ နေပြည်တော် စည်ပင်သာယာရေး နယ်နိမိတ် စသည်တို့မှာ သွားလာနေကြရတဲ့ ဝန်ထမ်းတွေအတွက် ခရီးစရိတ်ပြဋ္ဌာန်းချက်များကိုလည်း ပြဋ္ဌာန်းပေးဖို့ လိုမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား ။ ခရီးစရိတ် လက်စွဲပါ ခေတ်မမီတော့တဲ့ ပြဋ္ဌာန်းချက်များကို ပြင်ဆင်ပြီး ခေတ်ကာလနှင့် လျော်ညီတဲ့ ဝန်ထမ်းခံစားခွင့်များကို အထောက်အကူပြုမယ့် ခရီးစရိတ် လက်စွဲ သို့မဟုတ် ခရီးစရိတ် နည်းဥပဒေသစ် ရေးဆွဲပြဋ္ဌာန်းပေးဖို့ အကြံပြု တိုက်တွန်းလိုပါတယ်။ ဒါ့အပြင် ဒေသအသီးသီးမှာ တာဝန် ထမ်းဆောင်နေကြတဲ့ ဝန်ထမ်းများအတွက် ခုနက ရှေ့က ကိုယ်စားလှယ်တော်ကြီးလည်း တင်ပြသွားပါတယ်။ နေစရာဝန်ထမ်းအိမ်ရာများနဲ့ ပုဂ္ဂလိက လုပ်ငန်းရှင်များနဲ့ ဆက်စပ်ပေးတဲ့ သက်သာချောင်ချိရေးစနစ်များ ထူထောင်ပေးဖို့လည်း လိုမှာဖြစ်ပါတယ်။ သို့မှသာ ကောင်းမွန်တဲ့ အုပ်ချုပ်ရေးမှသည် ပိုမိုတိုးတက်ကောင်းမွန်သော အုပ်ချုပ်မှုစနစ် ဖြစ်ပေါ်စေပြီး သန့်ရှင်းသော အစိုးရဖြစ်ပေါ်ရေးကို အထောက်အကူပြုမှာ ဖြစ်ပါတယ်။ ဒါ့ကြောင့် သန့်ရှင်းသော အစိုးရဖြစ်ပေါ်စေရန် ဝန်ထမ်းများ၏ ရပိုင်ခွင့်၊ ခံစားပိုင်ခွင့် အဆင့်အလိုက် ခံစားခွင့်ရှိရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အစည်းအဝေးကို (၁၅)မိနစ် ခေတ္တ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၄၀၂) နာရီတွင် ခေတ္တရပ် နားပြီး (၁၄၁၇) နာရီအချိန်တွင် ပြန်လည်ကျင်းပပါသည်။</p>
<speech type="mc">အခမ်းအနားမှူး။ ။အစည်းအဝေးကို ပြန်လည် စတင်တော့မှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား</speech>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<speech type="speaker">ပဲခူးတိုင်းဒေသကြီး မဲဆန္ဒနယ်အမှတ် (၁၁)မှ ဦးအောင်ချိုဦး ဆွေးနွေးနိုင်ပါပြီ</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတ်၁၁)</mp>လေးစား အပ် ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စု ဝန်ကြီး၊ ဧည့်သည်တော်များ၊ ကိုယ်စားလှယ်များခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ ပဲခူးတိုင်းဒေသကြီး မဲဆန္ဒနယ်အမှတ် (၁၁)မှ အမျိုးသားလွှတ်တော် ကိုယ်စားလှယ် ဦးအောင်ချိုဦး ဖြစ်ပါတယ်။ ကျွန်တော့်အနေနဲ့ မကွေးတိုင်းဒေ သကြီး မဲဆန္ဒနယ်အမှတ် (၁၂)မှ အမျိုးသားလွှတ်တော်ကိုယ်စားလှယ် ဦးလှဆွေ၏ Clean Government ဖြစ်စေရန် ဝန်ထမ်းများ၏ ရပိုင်ခွင့်ခံစားပိုင်ခွင့်များ အဆင့်အလိုက် ခံစားခွင့်ရရှိရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီး ခင်ဗျား။ ဖတ်ကြားခွင် နှင့် အင်္ဂလိပ်လို သုံးနှုန်းခွင်.ပြုပါရန် ပန်ကြားအပ် ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ နိုင်ငံတော်ဖွဲ့စည်းပုံအခြေခံဥပဒေပုဒ်မ ၂၆(ခ)မှာ နိုင်ငံတော်သည် နိုင်ငံ့ဝန်ထမ်းများ၏ လုပ်ငန်းခွင် အာမခံချက်ရရှိရေး၊ စား ဝတ်နေမှု ဖူလုံရေး၊ အိမ်ထောင်ရှင် အမျိုးသမီးများ မီးဖွားခြင်းဆိုင်ရာ အကျိုးခံစားခွင့် ရရှိရေးနှင့် အငြိမ်းစားဝန်ထမ်းများ စားဝတ်နေမှု သက်သာချောင်ချိရေးတို့အတွက် လိုအပ်သည့် ဥပဒေများ ပြဋ္ဌာန်းရမည်လို့ ပါ ပါတယ်။ အလားတူ ပုဒ်မ ၂၉၀ မှာလည်း နိုင်ငံ့ဝန်ထမ်းများခန့်ထားခြင်း၊ ရာထူးတိုးမြှင့်ခြင်း၊ အငြိမ်းစားယူခြင်း၊ စည်းကမ်းထိန်းသိမ်းခြင်း၊ အမှုထမ်းစည်းကမ်းသက်သတ်မှတ်ခြင်းနှင့် အရေးယူခြင်းများကို ဥပဒေနှင့်အညီ ဆောင်ရွက်ရမည်လို့ ဖော်ပြပါရှိပါတယ်။ ဒီလိုခိုင်မာတဲ့ အခြေခံဥပဒေပါ ပြဋ္ဌာန်းချက်များအတိုင်း အကောင်အထည်ဖော်ဖို့ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အဆိုရှင်က ဝန်ထမ်းများရဲ့ လုပ်ခလစာဟာ ၎င်းဝန်ထမ်းရဲ့ မိသားစုတစ်ခုလုံးရပ်တည်ဖို့အသုံးပြု ကြရပါတယ်။ တာဝန်အရ ခရီးသွားရင်၊ အထူးတာဝန်ထမ်းဆောင်ရန်ကိစ္စဖြစ်လာရင် အိတ်စိုက်သုံးစွဲရပါတယ်။ အဲဒီလို အိတ်စိုက် သုံးစွဲရတာကို ပြန်ကာမိအောင် ဝန်ထမ်းက ပြန်ရှာတဲ့အခါ မသန့်ရှင်းမှု လာဘ်ယူမှုတွေ ဖြစ်ပေါ် လာပါတယ်လို့ တင်ပြသွားပါတယ်။ ဒီနေရာမှာ နိုင်ငံတော်သမ္မတကြီးရဲ့ လမ်းညွှန်မိန့်မှာချက် ကိုလည်း သတိရမိပါတယ်။ နိုင်ငံတော်သမ္မတကြီးက သန့်ရှင်းတဲ့ Clean Government ဖြစ်ဖို့အတွက်တော့ အဂတိ တရား ကင်းရှင်းဖို့ လိုအပ်ပါတယ်။ လာဘ်ပေးလာဘ်ယူခြင်းဟာ တိုင်းပြည်နှင့်လူမျိုးရဲ့ ဂုဏ်သိက္ခာကို ထိခိုက်စေခြင်းကြောင့် မိမိကိုယ်တိုင်သော်လည်းကောင်း၊ မိမိတာဝန်ယူရတဲ့ အဖွဲ့အစည်းအားလည်းကောင်း၊ ကင်းကင်းရှင်းရှင်းရှိအောင် ထိန်းကျောင်း ကြပ်မတ်သွားဖို့ လိုအပ်ပါတယ် လို့လည်း လမ်းညွှန်ခဲ့တာကိုလည်း တွေ့ရပါတယ်။ အဆိုရှင်က နိုင်ငံ့ဝန်ထမ်းတွေရဲ့ ပကတိအဖြစ်မှန်တွေကို တင်ပြသွားသလို နိုင်ငံတော်သမ္မတကြီးကလည်း အထက်ပါအတိုင်း မိန့်မှာ ကြားခဲ့ကြပြီး ဖြစ်တာကြောင့် တူညီမှုတွေ၊ လက်တွေ့ ဖြစ်လာမှုတွေ ရရှိအောင် ဆောင်ရွက်ဖို့ အကြံပြုရမှာ ဖြစ်ပါတယ်။ ဝန်ထမ်းတွေ အိတ်စိုက်မဖြစ်ဖို့၊ ဝန်ထမ်း စည်းမျဉ်းစည်းကမ်းတွေ၊ ဥပဒေအသစ်တွေ ပြဋ္ဌာန်းပြီး ရပိုင်ခွတွေ၊ ခံစားပိုင်ခွင့်တွေ အပြည့်အဝ ခံစားနိုင်ဖို့ ကျွန်တော်တို့ ဝိုင်းဝန်းကြိုးပမ်းရမှာ ဖြစ်ပါတယ်။ ဒီနေရာမှာ ၂၀၀၄ ခုနှစ်က အသစ်ပြုစုထားခဲ့တဲ့ ပြည် ထောင်စုမြန်မာနိုင်ငံတော် ဝန်ထမ်းရွေးချယ်လေ့ကျင့်ရေးအဖွဲ့ရဲ့ ဝန်ထမ်းကျင့် ဝတ် စာစောင် စာမျက် နှာ(၂၄)၊ ခရီးစရိတ် ခေါင်းစဉ်အောက်မှာ အပိုဒ် ၁၅၊ ဝန်ထမ်းတစ်ဦးသည် ပြည်သူ့အကျိုးကို ရှေ့ရှု၍ ဌာနဆိုင်ရာ တာဝန်ပေးချက်အရဖြစ်စေ၊ အထူးခွင့် ပြုချက်အရဖြစ်စေ၊ ခရီးသွားလာ သည့်အခါ ကုန်ကျ စရိတ်ကို ကာမိစေရန်အတွက် ခရီးစရိတ်ကို ပြည်သူ့ဘဏ္ဍာရန်ပုံငွေမှ တည်ဆဲ မြန်မာနိုင်ငံ ခရီးစရိတ် လက်စွဲပြဌာန်းချက်များနှင့်အညီ ထုတ်ယူခံစားခါရှိပါသည်လို့ ပါရှိ ပါတယ်။ ဒါကြောင့် အထက်မှာ ကိုယ်စားလှယ်တော်ကြီး ဦးသိန်းဝင်း ဆွေးနွေးသွားသလိုပါပဲ။ မြန်မာနိုင်ငံ ခရီးစရိတ် လက်စွဲပါ လက်စွဲကိုလည်းပဲ ကျွန်တော်တို့ခေတ် စရိတ်နှင့်အညီ ပြန်လည် ပြင်ဆင်သင့်တယ်လို့ တင်ပြလိုပါတယ်။ ဒါကြောင့် အဆိုရှင် တင်ပြသွားသလို ခရီးစရိတ်ကိစ္စဟာလည်းပဲ စည်းမျဉ်းစည်းကမ်း အရတော့ လုပ်ပေးရမှာ ဖြစ်ပါတယ်။ အဆိုရှင် တင်ပြသွားသလို ရသည့် ဝင်ငွေနှင် မျှတသည့် အခြေအနေကောင်းများကို ဖန်တီးပေးရမှာ ဖြစ်ပါတယ်။ ဥပဒေ စည်းမျဉ်းစည်းကမ်းအရတော့ ရပိုင်ခွင့်များရရှိပြီး ဖြစ်နေပါတယ်။ အစိုးရအပိုင်းကတော့ လိုအပ်တဲ့ ဥပဒေ၊ နည်းဥပဒေတွေ ပြဋ္ဌာန်းပြီး စည်းမျဉ်းစည်းကမ်း၊ အမိန့်ညွှန်ကြားချက်များနှင့်အညီ ဆောင်ရွက်ပေးလျက် ရှိနေတာ ကိုလည်း အဆိုပါစာစောင်ရဲ့ နောက်ဆက်တွဲ (က)မှာ ကိုးကားဖော်ပြတဲ့ ဥပဒေစည်းမျဉ်း စည်းကမ်း ညွှန်ကြားချက်များ စုစုပေါင်းအချက် (၂၄)ခုကို ညွှန်းပြထားတာကိုလည်း ကျွန်တော်တို့ တွေ့ရှိရပါတယ်။ ယခုလည်း အစိုးရသစ်လက်ထက်မှာ ယခင်က ထုတ်ပြန်ထားရှိခဲ့တဲ့ ယနေ့တိုင် မှီငြမ်းကိုးကားကျင့်သုံးလျက်ရှိတဲ့ စည်းမျဉ်းစည်းကမ်းများဟာ ခေတ်ကာလနှင့် ကိုက်ညီမှု မရှိတော့တဲ့အတွက် နိုင်ငံ့ဝန်ထမ်းဆိုင်ရာ ဥပဒေကိုလည်း ပြဋ္ဌာန်းနို်ဖို့ အမျိုးသားလွှတ်တော် မှာ ကျွန်တော်တို့ စတင်ဆွေးနွေးနေပြီ ဖြစ်ပါတယ်။ ဆက်လက်ပြီး ခေတ်ကာလ အခြေအနေနှင့် ကိုက်ညီသည့် နည်းဥပဒေများ လုပ်ထုံးလုပ်နည်းများ ဆက်လက် ရေးဆွဲတဲ့ နေရာမှာ အဆိုရှင် ဦးလှဆွေ တင်ပြထားတဲ့အချက်များကို ထည့်သွင်းစဉ်းစားဖို့ တိုက်တွန်း တင်ပြလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဆက်လက်ပြီး အဆိုရှင်တင်ပြသွားတဲ့ မော်တော်ယာဉ် ခွဲဝေမှုအပိုင်းကိုလည်း ထောက်ခံဆွေးနွေးလိုပါတယ်။ အဆိုရှင်က စီမံကိန်းဦးစီးမှူးဟာ တိုယိုတာဗင် (ဖင်ကောက်) စီးနေချိန်မှာ လ.၀.က ဦးစီးမှူးက ဆိုင်ကယ် နဲ့ ရွာက ဆီထည့်ခိုင်းပြီး စီး နေရတဲ့အခြေအနေကို တင်ပြထားပါတယ်။ မှန်ပါတယ်။ ဌာနသုံးမော်တော်ယာဉ်ခွဲဝေမှုတွေဟာ မော်တော် ယာဉ်ကိုင်ရတဲ့ ဌာနရဲ့ ဦးစားပေး အဆင့် ရရှိ ခြင်းကိုလည်း ကျွန်တော်တို့ ပြန်လည်သုံးသပ်သင့်ပါတယ်။ နိုင်ငံတော်က ထောက်ပံ့ပေးနိုင်တဲ့ အခြေအနေတွေရှိလာခဲ့ရင် မော်တော်ယာဉ် ဦးစားပေး အခြေအနေတွေ မရှိမဖြစ်၊ ဥပမာ ရဲတပ်ဖွဲ့ နှင့် ဆေးရုံများ စတဲ့ လိုအပ်တဲ့ဌာနများကို ဦးစားပေး ဖြည့်တင်းသင့်ပါတယ်။ ယနေ့ခေတ် Rule of Law တရားဥပဒေစိုးမိုးရေးအတွက်ဆိုရင် တရားဥပဒေကို ထိန်းသိမ်းကာကွယ်နေတဲ့ ယနေ့ခေတ်မှာ အရေးပါနေတဲ့ မြန်မာနိုင်ငံရဲတပ်ဖွဲ့ ကို မော်တော်ယာဉ် များ ယခုထက် ပိုမို ထောက်ပံ့ ပေးသင့်ပါတယ်။ အနည်းဆုံး မြို့နယ်နဲ့ နယ်မြေ ရဲစခန်းတွေမှာ ခေတ်မီမော်တော်ယာဉ်တွေကို ထောက်ပံ့ပေးရပါမယ်။ ယနေ့ ဒုစရိုက်မှုကျူးလွန်သူတွေဟာ ခေတ်မီမော်တော်ယာဉ်တွေကို အသုံးပြုပြီးကျူးလွန်နေတာတွေကို ဖမ်းဆီးနိုင်ဖို့ ခေတ်မီမော်တော်ယာဉ်တွေ လိုအပ်ပါတယ်။ အလားတူ ခုတင် (၂၀၀)အဆင့် (၁၀၀)အဆင့်စသည့် တိုင်းအဆင့် ဆေးရုံကြီးတွေ၊ ခရိုင်/မြို့နယ်ဆေးရုံတွေမှာ အရေးပေါ် သူနာပြု ယာဉ်တွေ၊ အုပ်ချုပ်မှုယာဉ်တွေကိုအဓိကလိုအပ်ချက်တစ်ရပ်အနေနဲ့ ဖြည့်တင်းပေးရမှာ ဖြစ်ပါတယ်လို့ တင်ပြ လိုပါတယ်။ ဆက်လက်ပြီး စာရေးကိရိယာပိုင်းကို ဆွေးနွေးလိုပါတယ်။ အဆိုရှင်က တင်ပြရာမှာ ခေတ်ကာလနှင့်ကိုက်ညီတဲ့ ခရီးစရိတ်၊ စာရွက်စာတမ်းစရိတ် ပံ့ပိုးပေးထားရင် သူ ခပ်တည်တည် နေလို့ ရတာပေါ့။ ဝန်ထမ်းအများစုဟာ ကိုယ့်အဆင် အတန်းနဲ့ လျော်ညီစွာ တည်တည်ခန့်ခန့် နေချင်သူတွေချည်းပါပဲလို့ တင်ပြသွား ပါတယ်။ ဒီနေရာမှာ အ��ျို့ဝန်ထမ်းအကြီးအကဲများက မိမိတို့ရဲ့ လက်အောက်ခံဌာနများရဲ့ လုပ်ငန်းဆောင်ရွက်မှုအတွက် အစီရင်ခံစာ တင်ပြချက်၊ လုပ်ငန်းဆောင်ရွက်မှု အခြေအနေ စတဲ့ ဌာန လုပ်ငန်းဆောင်ရွက်ချက်တွေကို မိမိထံ တင်ပြလို၍သော်လည်းကောင်း၊ အထက်ဌာန များကို ဆက်လက်ပေးပို့တင်ပြရန်အတွက် စောင်ရေများစွာ ပြုစုစေတာ အချိန်တိုအတွင်း အပြီးတင်နိုင်အောင် ဆောင်ရွက်စေတာ စတဲ့လုပ်ငန်းတွေကို အချိန်နဲ့တစ်ပြေးညီ တာဝန်ပေးမှု တွေကို ချိန်ဆဆောင်ရွက်ဖို့ တိုက်တွန်းလိုပါတယ်။ အလားတူ ယနေ့အစည်းအဝေးဖိတ်၊ ညအရောက်လာရတာမျိုးတွေကြောင့် ဝန်ထမ်းများရဲ့ အရေး ပေါ် အသုံးစရိတ်များဟာ မဖြစ် သင့်ဘဲ ဖြစ်နေတာကို လေ့လာ တွေ့ရှိရပါတယ်။ ဒါတွေကို ရှောင်ရှားနိုင်ဖို့ အကြံပြုချင်တာက ယနေ့ခေတ်မှာ ပေါများလာတဲ့ ပစ္စည်းတွေဖြစ်တဲ့ ICT ပစ္စည်းတွေကို တွင်တွင်ကျယ်ကျယ် အသုံးနိုင် ပြုအောင် ဖြည့်ဆည်းဆောင်ရွက်ခြင်းကို ဆောင်ရွက်ရမှာ ဖြစ်ပါတယ်။ ဥပမာ Computer Faxi Internet E.mail ၊ Printer စတဲ့ ပစ္စည်းတွေ တွင်တွင်ကျယ်ကျယ်အသုံးပြုလာရင် အထက်က တင်ပြခဲ့တဲ့ မလိုလား အပ်တဲ့ စာရွက်စာတမ်းဖိုးတွေ ကြို တင် ပြုစုရခြင်းမျိုးတွေက ရှောင်ရှား နိုင်လိမ့်မယ်လို့ ကုန်ကျ စရိတ်များ၊ အချိန်များ သက်သာစေပြီး ဝန်ထမ်း များရဲ့ မိသားစုဘဝ ကိုယ်ပိုင်အချိန်များလည်း ခံစားခွင့်များအတိုင်း ရရှိခံစားနိုင်မှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ဦးလှဆွေ ရဲ့ အဆိုထဲမှာ ပါတဲ့ ကိစ္စများဟာ ယခင်အစိုးရများက ဆောင်ရွက်သည့် လုပ်ငန်းများဖြစ်နေတဲ့အပြင် ယခု အစိုးရသစ်လက်ထက်မှာ နိုင်ငံ့ဝန်ထမ်းများအတွက် လုပ်ပိုင်ခွင့်၊ ရပိုင်ခွင့်တွေ အပြည့်အဝ ခံစား နိုင်သည့် ဥပဒေသစ်ကိုလည်း ပြဋ္ဌာန်းနိုင်ဖို့ ဆောင်ရွက်နေချိန်ဖြစ်နေပါ၍ အဆိုပါ ဥပဒေသစ်နှင့်အတူ နည်းဥပဒေ လုပ်ထုံးလုပ်နည်းများကို အဆိုရှင်တင်ပြတဲ့အတိုင်း ဆောင်ရွက်ပေးခြင်း အားဖြင့် Clean Government ဖြစ်စေရန် အထောက်အကူပြုပါကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ ကျေးဇူး တင်ပါတယ်။</speech>
<speech type="speaker">မကွေးတိုင်းဒေသကြီး မဲဆန္ဒနယ်အမှတ် (၈)မှ ဦးတင်ဝင်း ဆွေးနွေးနိုင်ပါပြီ။</speech>
<speech><mp id="92">ဦးတင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ အထူး ဖိတ်ကြားထားသော ဧည့်သည်တော်များ ခင်ဗျား။ မင်္ဂလာအပေါင်းနဲ့ ပြည့်စုံကြပါစေ ကြောင်း ဆုမွန်ကောင်းတောင်းရင်း ဂါရဝပြု အပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၈) အမျိုးသားလွှတ်တော် ကိုယ်စားလှယ် ဦးတင်ဝင်း ဖြစ်ပါတယ်။ မကွေးတိုင်း ဒေသကြီး မဲဆန္ဒနယ်အမှတ်(၁၂) အမျိုးသားလွှတ်တော်ကိုယ်စားလှယ် ဦးလှဆွေ ၏ Clean Government ဖြစ်စေရန် ဝန်ထမ်းများ၏ ရပိုင်ခွင် ၊ ခံစားပိုင်ခွင့်များ အဆင် အလိုက် ခံစားခွင့်ရရှိစေရန် ပြည်ထောင်စု အစိုးရအား တိုက်တွန်းကြောင်းအဆိုကို ထောက်ခံဖြည့်စွက်၍ ဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ကျွန်တော်ဟာ ပြည်ထဲရေးဝန်ကြီးဌာန အထွေထွေအုပ်ချုပ်ရေးဦးစီးဌာနမှာ နှစ်ပေါင်း (၃၀) ကျော်၊ (၄၀) နီးပါး တာဝန်များကို ထမ်းဆောင်ခဲ့ပါတယ်။ အထွေထွေအုပ်ချုပ်ရေးဦးစီးဌာနအနေနဲ့ ပြည်သူ့ကောင်စီခေတ်မှာလည်းပဲ အာဏာပိုင်အဖွဲ့အစည်း (၃)ရပ်နဲ့ လက်တွဲ၍တာဝန် ထမ်းဆောင်ခဲ့ ရခြင်း၊ နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ခေတ်နဲ့ နိုင်ငံတော် အေး ချမ်းသာယာ ရေးနှင့် ဖွံ့ဖြိုးရေးကောင်စီ ခေတ်တွေမှာလည်း မြို့နယ် နဲ့ အဖွဲ့ဝင်(၁) အဖြစ်လည်းကောင်း၊ အတွင်းရေးမှူးအဖြစ် လည်းကောင်း၊ ဥက္ကဋ္ဌအဖြစ် လည်းကောင်း တာဝန်တွေကို ထမ်းဆောင် ခဲ့ရတဲ့အတွက် ဌာနဆိုင်ရာတွေအကြောင်းနဲ့ ဝန်ထမ်းတွေရဲ့ အကြောင်း ကောင်းကောင်းကြီး သိခဲ့ရပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ကျွန်တော် စတင် ထမ်းဆောင်ခ့တဲ့ ပထမအကြိမ် ပြည်သူ့ကောင်စီခေတ်မှာ ဌာနဆိုင်ရာနဲ့ ဝန်ထမ်းတွေမှာ အတော်အသင့် အ ခြေအနေကောင်းခဲ့ပါတယ်။ ဌာနဆိုင်ရာများမှာလည်းပဲ လုံလောက်သော အသေးသုံးစရိတ်၊ ခရီးစရိတ်၊ အချိန် ပိုလုပ်အားခ၊ ဧည့်ခံကျွေးမွေးစရိတ်စသည်ဖြင့် လုံလောက် အောင် ရှိခဲ့ပါတယ်။ ဒါကြောင့် ဝန်ထမ်းတွေမှာလည်း အထိုက်အလျောက် အဆင်ပြေခဲ့တာကို တွေ့ရှိရပါတယ်။ ထိုက်သင့်တဲ့ သက်သာချောင်ချိရေး အစီအမံတွေလည်း ခံစားခဲ့ရပါတယ်။ အဲဒီနောက်ပိုင်းကာလမှာတော့ တဖြည်းဖြည်း လစာငွေကလွဲ ပြီး အသေးသုံး စရိတ်များ၊ ခရီးစရိတ်များ ၊ အချိန်ပိုလုပ်အားခ စသည်တို့ဟာ တဖြည်းဖြည်းလုံလောက်မှု မရှိတော့ ပါဘူး။ ခွင့်ပြုငွေ တိုးတက်မလာဘဲ ကုန်ဈေးနှုန်းတွေ တိုးတက်လာလို့ ဖြစ်ပါတယ်။ ရုံးအသုံး အဆောင် ခွင့်ပြုငွေကအစ မလုံလောက်တော့ပါဘူး။ ခွင့်ပြုငွေနဲ့ စာရွက်စာတမ်းတွေ လုံလုံ လောက်လောက် မဝယ်နိုင်တော့ပါ။ အလှူခံပြီး သုံးခဲ့ရပါတယ်။ ကုန်ဈေးနှုန်းတွေလည်း တဖြည်းဖြည်းကြီးမားလာခဲ့ပြီး ဝန်ထမ်းတွေလည်း ဝန်ထမ်းသိက္ခာတွေ မရှိတော့ကြောင်း၊ လေ့လာ တွေ့ရှိခဲ့ရပါတယ်။ ရုံးတွေမှာလည်း အစစအရာရာ အလှူခံလုပ်ခဲ့ရတာကြောင့် ရုံးတွေမှာလည်း သိက္ခာ မရှိတော့ပါဘူး။ ဒါကြောင့် ပြည်သူတွေက အထင်သေးခဲ့ကြပါတယ်။ အလှူခံသုံးခဲ့ရတာတွေ၊ ဝန်ထမ်းသက်သာငွေ ရှာခဲ့ရတာတွေဟာလည်း နောက်ပိုင်း မှာ အုတ်အရောရော၊ ကျောက်အရောရော တွေ ဖြစ်လာပြီး လာဘ်ပေးလာဘ်ယူစနစ်တွေကို ပျိုးထောင်ပေးခဲ့သလိုဖြစ်ခဲ့ပါတယ်။ ဌာနတော်တော်များများမှာ အကျင့်တွေပျက်လာပြီး ငွေမရရင် ဘာမှမလုပ်ချင်တော့ပါဘူး။ နည်းအမျိုးမျိုးနဲ့ ပြည်သူတွေ ကို ပညာပြနေခဲ့ တာ ယခုအချိန်အထိပဲ ဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျာ။ ဝန်ထမ်းကောင်းမှ တိုင်းပြည်ကောင်းမှာ ဖြစ်ပါတယ်။ အခုအချိန်မှာ ပြီးခဲ့တဲ့အတိတ်က ဖြစ်စဉ်တွေကို လက်ညှိုး ထိုးပြီး အပြစ်ပြော နေလို့လည်း အကျိုးမရှိတော့ပါဘူး။ အမြန်ဆုံးပြုပြင်ဖို့ လိုနေပါပြီ။ ယခု အဆိုရှင် တင်ပြ သွား သကဲ့သို့ ဌာနတွေရဲ့ လိုအပ်ချက်များကို အမြန်ဆုံးဖြည့်ဆည်းပေးသွားဖို့၊ ဝန်ထမ်းတွေကို လည်းပဲ ၎င်းတို့ရဲ့ အဆင့်အတန်း ရသင့်ရရာ အဆောင်အယောင်တွေကို ဆင်မြန်းပေးဖို့ လို ပါလိမ့်မယ်။ ဝန်ထမ်းတွေရဲ့ နိမ့်ကျနေတဲ့ အဆင့်အတန်း၊ စိတ်ဓာတ်ရေးရာတွေကို နည်းမျိုးစုံနဲ့ မြှင့်တင်ပေးဖို့ လိုမှာ ဖြစ်ပါတယ်။ ဆက်လက်ပြီးတော့ နောက်တစ်ချက် တင်ပြလိုတာကတော့ ကျွန်တော်တို့ အခု အချိန်မှာ City Plan ၊ Town Plan နဲ့ ကျေးလက်ဒေသတိုးတက်ရေးလုပ်ငန်းတွေ၊ ဆင်းရဲမှု လျှော့ချမှုလုပ်ငန်းတွေအတွက် ကွင်းဆင်းဆောင်ရွက်ကြရမှာ ဖြစ်ပါတယ်။ သို့သော်လည်းပဲ ဌာနဆိုင်ရာ အချို့မှာ နယ်မြေကွင်းဆင်းဖို့ ကားအခက်အခဲ ဖြစ်နေ တာကို ကျွန်တော်တို့ အောက်ခြေမှာ တွေ့ရှိရပါတယ်။ နယ်မြေကွင်းဆင်းဖို့ ကားမရှိဘဲ ဖြစ်နေပါတယ်။ ဦးစီး ဦးဆောင် ပြု နေရတဲ့ အထွေထွေအုပ်ချုပ်ရေး ဦးစီးဌာနမှာတောင် ကား ကောင်းကောင်း မရှိပါဘူး။ အချို့မြို့သေးသေးလေးတွေမှာဆိုရင် လုံးဝ မရှိပါဘူး။ ရှိပြန်တော့လည်း ကား အစုတ်တွေပဲ ဖြစ်ပါတယ်။ လယ်ယာစိုက်ပျိုး ရေးနှင့် ဆည်မြောင်းဝန်ကြီးဌာန အောက်ရှိ မြန်မာ့ စိုက်ပျိုးရေးဦးစီးဌာန၊ မြို့နယ်မြေစာရင်းဦးစီးဌာန၊ ဆည်မြောင်းထိန်းသိမ်းရေးဦးစီးဌာန အစရှိ သဖြင့် ကျေးလက်တွေကို ကွင်းဆင်း ဆောင်ရွက်ဖို့ လိုအပ်တာကြောင့် မော်တော်ယာဉ်များ မဖြစ်မနေ လိုအပ်ပါတယ်။ ဒါမှာသာ ဌာနအနေနဲ့ သိက္ခာရှိစွာ ဌာနတာဝန်များကို ထမ်းဆောင် သွားနိုင်မှာ ဖြစ်ပါတယ်။ ယခင် ခေတ်များကလို ချောကားများလည်း စီစဉ်ပေးလို့ မရတော့တဲ့အတွက် ကား လိုအပ်ချက် ရှိနိုင်တဲ့ ဌာနဆိုင်ရာများ မိမိတို့ ဌာနဆိုင်ရာတာဝန်များကို နယ်မြေ ကွင်းဆင်းပြီး ပြည်သူတွေနဲ့ ထိတွေ့ဆောင်ရွက်နိုင်ရန်အတွက် နှစ်အလိုက် စီမံချက်တွေ ချမှတ်ပြီး သင့်တင့် လျောက်ပတ်သော မော်တော်ယာဉ်များ စီစဉ်ပေးသင့်ပါကြောင်း အကြံပြု တင်ပြအပ်ပါတယ်။ နောက်တစ်ချက် တင်ပြလိုတာကတော့ ယခင်က အချို့ ဝန်ကြီးဌာနတွေမှာ ကျင့်သုံး နေတဲ့ ဝန်ထမ်းတွေကို အရေးယူရာမှာ ဌာနဆိုင်ရာ လုပ်ထုံးလုပ်နည်းများနှင့်အညီ ဌာနဆိုင်ရာ စုံစမ်းစစ်ဆေးမှု PE, DE စနစ် မကျင့်သုံး ဘဲ တစ်ချက်လွှတ် အမိန့်နဲ့ ဖြုတ်ခဲ့၊ ထုတ်ခဲ့တာတွေ ရှိခဲ့ပါတယ်။ အဲဒီလို အလုပ်ခံရတဲ့ ဝန်ထမ်းတွေမှာ ပြန်လည်ဖြေရှင်းခွင့် မရတဲ့အတွက် အလွန် နစ်နာလှပါတယ်။ ဝန်ထမ်းရေးရာနဲ့ ပတ်သက်ပြီး ယခင်ဝန်ထမ်းရွေးချယ် လေ့ကျင့်ရေးအဖွဲ့မှ ထုတ်ပြန်ထားတဲ့ ဝန်ထမ်းကျင့်ဝတ် စည်းမျဉ်း စည်းကမ်းတွေဟာ အလွန်ကောင်းမွန် လှပါ၍ ယင်းကျင့်ဝတ် လုပ်ထုံးလုပ်နည်းများနှင့်အညီ တ စ်ပြေးညီကျင့်သုံး ဆောင်ရွက်သင့် ပါကြောင်း အကြံပြု တင်ပြအပ်ပါတယ်။ အချုပ်အားဖြင့် တင်ပြချင်တာကတော့ (၁) ဌာနဆိုင်ရာများတွင် လိုအပ်သော အသေးသုံးစရိတ်များကို လုံလောက်အောင် စိစစ်ချမှတ်ပေးသွားရန်၊ (၂) လုံလောက်သော ခရီးစရိတ်ငွေများကို ခွင့်ပြု ပေးသွားရန်၊ (၃) မော်တော်ယာဉ်လိုအပ်သော ဌာနဆိုင်ရာများ အတွက် စီမံချက်ချမှတ်၍ သင့်တင့်လျောက်ပတ်သော ယာဉ် များ စီစဉ်ပေးရန်၊ (၄) မော်တော်ယာဉ် ကြံ့ခိုင်ရေးအတွက် ယာဉ်ပြုပြင်ထိန်းသိမ်းစရိတ်ကို နှစ်စဉ် လုံလောက်အောင် ခွင့်ပြု ပေးသွားရန်၊ (၅) ဝန်ထမ်းစည်းမျဉ်းစည်းကမ်းကို ဝန်ထမ်းအားလုံး အတွက် တစ်ပြေးညီ ကျင့်သုံးသွား သင့် ပါကြောင်း အကြံပြု တင်ပြအပ်ပါတယ်။ နိဂုံးချုပ်အားဖြင့် အထက်ပါ အကြံပြု တင်ပြချက်များဟာ ကျွန်တော့်ရဲ့ ဝန်ထမ်း ဘဝ အတွေ့အကြုံများမှ အမှန်တကယ် လိုအပ်သည့် အချက်များကို အပြု သဘောဖြင့် ရိုးသားစွာ အကြံပေးတင်ပြခဲ့ခြင်းဖြစ်ပါတယ်။ ဤသို့ဆောင်ရွက်ပေးခြင်းဖြင့် ဝန်ထမ်းများအားလုံး သူ့ အဆင့်နှင့်သူ ထိုက်သင့်တဲ့ ရသင့်တဲ့ အဆောင်အယောင်တွေကို ပေးအပ်သွားပြီးဖြစ်မှာ သေချာပါတယ်။ ဒါကြောင့် ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)၏ Clean Government ဖြစ်စေရန် ဝန်ထမ်းများ၏ ရပိုင်ခွင့်၊ ခံစားပိုင်ခွင့်များ အဆင့်အလိုက် ခံစားခွင့် ရရှိစေရန် ပြည်ထောင်စုအစိုးရအား တိုက်တွန်းကြောင်းအဆိုအပေါ် အလေးအနက် ထောက်ခံ တင်ပြအပ်ပါတယ်ခင်ဗျား။</speech>
<speech type="speaker">အဆိုနဲ့ စပ်လျဉ်း ပြီး သမ္မတရုံးဝန်ကြီးဌာန (၂)၊ ပြည်ထောင်စု ဝန်ကြီးက ပြန်လည်ဆွေးနွေးရန်ရှိက ဆွေးနွေးဖို့ ဖြစ်ပါတယ်</speech>
<speech><agency id="68">ဦးစိုးမောင် (ပြည်ထောင်စုဝန်ကြီး၊ သမ္မတရုံးဝန်ကြီးဌာန)</agency>အမျိုးသား လွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ဧည့်သည်တော်ကြီးများ ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံပါစေလို့ ဂါရဝပြု ဆုတောင်း မေတ္တာ ပို့သအပ်ပါတယ်။ ကျွန်တော်ကတော့ သမ္မတရုံးဝန်ကြီးဌာန (၂)၊ ပြည်ထောင်စုဝန်ကြီး ဦးစိုးမောင် ဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်၁၂)မှ အမျိုးသားလွှတ်တော် ကိုယ်စားလှယ် ဦးလှဆွေ ရဲ့ အဆိုနဲ့ပတ်သက်ပြီးလည်းကောင်း၊ နောက်တစ်ခါ ဖြည့်စွက်ပြီးတော့ ဆွေးနွေးကြတဲ့ ကိုယ်စားလှယ်တော်ကြီးများရဲ့ တင်ပြချက်များ အကြမ်းဖျင်းအားဖြင့်တော့ ကျွန်တော်တို့ လက်ခံ ပါတယ်။ ဒါနဲ့ ပတ်သက်ပြီး ကျွန်တော် အနည်းငယ် ဆွေးနွေးလိုပါတယ်။ ကျွန်တော်တို့ ဝန်ထမ်းလစာအပေါ်မှာ မိသားစုတစ်ရပ်တစ်ခုလုံးက ရပ်တည်နေခြင်းနဲ့ ပတ်သက်လို့ ဝန်ထမ်းအဖြစ် ကျွန်တော်တို့က နိုင်ငံ တော်ကနေပြီး အလိုရှိလို့ ခေါ်တဲ့ အခါမှာ ဝန်ထမ်းအဖြစ် လျှောက်တဲ့သူတွေကို ပြည့်စုံရမယ့် သတ်မှတ်တဲ့ အရည်အချင်းများကို ဖော်ပြ ပြီးတော့ လစာ၊ ရိ က္ခာ မည်ရွေ့ မည်မျှ ရမယ်ဆိုတာကို ဖော်ပြပြီးတော့ ခေါ်ယူခြင်း ဖြစ်ပါတယ်။ မည်သည့်လစာနှုန်းထားကနေ စတင်ရပြီးတော့ နှစ်တိုးမည်မျှအမြင့်ဆုံး လစာနှုန်းထား မည်မျှ အထိရမည်ကို ဖော်ပြပြီး ခေါ်ယူခဲ့ခြင်း ဖြစ်ပါတယ်။ ၎င်းဝန်ထမ်းရဲ့ မိသားစုတစ်ခုလုံးရဲ့ စားဝတ် နေရေးကို တာဝန် ယူမယ်လို့ ဘယ်နိုင်ငံ ဘယ်ဌာနကမှ အာမခံချက်ပေးပြီး ဝန်ထမ်းကို ခေါ်ယူ ခန့်အပ်ခဲ့ခြင်း မရှိပါဘူး။ ဝန်ထမ်းများအနေဖြင့်ဟာလည်း မိမိရဲ့ အရည်အချင်းအရ ကျေကျေနပ်နပ်နဲ့ ယှဉ်ပြိုင်အရွေးခံပြီးတော့ ဝင်ရောက် တာဝန်ထမ်းဆောင်ခဲ့ကြသူများ ဖြစ်ပါတယ်။ ဝန်ထမ်း ဖြစ်လာတဲ့အခါကျမှ မိ သားစုတစ်စုလုံးရဲ့ စားဝတ်နေရေးကို ရှေ့တန်းတင်ပြီးတော့ လုပ်ငန်း တာဝန်နဲ့ ချိတ်ဆက်ပြီးတော့ ရှုမြင်လာခြင်းဟာ မဖြစ်သင့်တဲ့ကိစ္စတစ်ရပ် ဖြစ်ပါတယ်။ ဖြစ်သင့် တာကတော့ နိုင်ငံတော်နဲ့လူမျိုးအတွက် မိမိက ဘာတွေကို ဘယ်လောက် လုပ်ပေး နိုင်မလဲ ဆိုတဲ့ အတွေးကို နေ့တိုင်းတွေးခေါ်ပြီးတော့ အကောင်အထည်ပေါ်အောင် ဆောင်ရွက်ပေးရမယ့် တာဝန်ကို မေ့လျော့နေကြတယ်လို့ ယူဆပါတယ်။ ဒီနေရာမှာ အများက လက်ခံကျင့်သုံးခဲ့တဲ့ ဓလေ့ထုံးတမ်းအရ စုန်ရေသာရှိတယ် ဆန်ရေ မရှိဘူးဆိုတဲ့ ဆောင်ပုဒ်နဲ့ အညီ ကြီးငယ်မဟူပါဘဲ မိဘအိမ်မှာ နေထိုင်စဉ်ကတည်းက စားဝတ်နေရေးကိစ္စအားလုံးဟာ မိဘမှာပဲ တာဝန်ရှိတယ်လို့ လွဲမှားတဲ့ အတွေးအခေါ်များနဲ့ အများဆုံး ကျင့်သုံးနေထိုင်ခဲ့တဲ့အချက်ကြောင့် ကျွန်တော် တို့ လုပ်ငန်းခွင်ထဲ ရောက်တဲ့ အခါ မှာလည်း အလုပ်ရှင်ကိုဖြစ်စေ၊ ဌာနဆိုင်ရာအကြီးအကဲကိုဖြစ်စေ နောက်ဆုံးတော့ နိုင် ငံတော် အစိုးရမှာပဲ အဓိက တာဝန်ရှိ သယောင် ထင်ယောင်ထင်မှား ဖြစ်ပြီးတော့ မိမိရဲ့ အစွမ်းအစ၊ မိမိရဲ့ အရည်အချင်း၊ အရည်အသွေးကို အသုံးမချဘဲနဲ့ ကိုယ့် ခြေထောက်ပေါ်ကို ကိုယ်ရပ်တည် နိုင်လိုတဲ့ ခိုင်မာပြတ်သားတဲ့ စိတ်ဓာတ်မရှိမှုကြောင့်လည်းကောင်း၊ လူတို့ရဲ့ သဘော သဘာဝ အတိုင်း သက်သာရာ ကို လိုက်ပါဆောင်ရွက်လိုတဲ့ မကောင်းတဲ့အကျင့်ကြောင့် မိဘကိုဖြစ်စေ၊ ညီအစ်ကို မောင်နှမကိုဖြစ်စေ၊ အထက်အောက် ဝန်ထမ်းကိုဖြစ်စေ၊ နယ်မြေခံ လူထုကိုဖြစ်စေ မိမိရဲ့ ဝန်ထုပ်ကို အခြားသူရဲ့ ပုခုံးပေါ်ကို ပြောင်းလဲပေးချင်တဲ့ အကျင့်များ စပြီးတော့ ရရှိခဲ့ တဲ့ အတွက်ကြောင့် ဘဝတစ်လျှောက်လုံးမှာ ကိုယ့်ခြေထောက်ပေါ်ကို ကိုယ်မရပ်တည်ဘဲနဲ့ အခြား သူများကို ဝန်ထုပ်ဝန်ပိုး မသိမသာဖြစ်စေ၊ သိသိသာသာဖြစ်စေ လွှဲ ပြောင်းပေးလေ့ ရှိပါတယ်။ အခုအခါမှာ စည်းကမ်းပြည့်ဝတဲ့ ဒီမိုကရေစီနိုင်ငံတော်သစ်ကို ချီတက်နေဆဲ ကာလ ဖြစ်ပါတယ်။ ဒါကြောင့် ဒီမိုကရေစီကျင့်စဉ် များနဲ့ မကိုက်ညီတဲ့ သစ်တစ်ပင်ကောင်းရင် ငှက်တစ်သောင်းနားမယ်ဆိုတဲ့ စိတ်ဓာတ်မျိုးဖြစ်တဲ့ မှီခို ကပ်ရပ်တဲ့ စိတ်တွေ၊ ရေသာခိုတဲ့ စိတ်တွေဖျောက်ပြီးတော့ လူတိုင်းဟာ ကိုယ့်တာဝန် ကိုယ်သိပြီး အလုပ်လုပ်ဖို့ လိုပါတယ်။ မလုံလောက်မှုနဲ့ မပြည့်စုံမှုကို ချွေတာမှုနဲ့ ရုန်းကန်လှုပ်ရှားမှုများအဖြစ် ဖြည့်ဆည်းပေးရမှာ ဖြစ်ပါတယ်။ နိုင်ငံတော်အစိုးရအနေနဲ့ ခန့်အပ်ထားတဲ့ ဝန်ထမ်းများရဲ့ ရာထူး အဆင့်အတန်း အလိုက်၊ လစာ၊ နေ့တွက်ခရီးစရိတ်၊ ရုံးသုံးစရိတ်များကို တတ်နိုင်သမျှ၊ နောက် နေအိမ်၊ တိုက်ခန်း၊ ရေ၊ မီး၊ မိလ္လာပါ ကျွန်တော်တို့ စီမံပေခဲ့ပြီးဖြစ်ပါတယ်။ ဒီနေရာမှာ ကိုယ်စားလှယ် တော်ကြီးများ ဆွေးနွေးသွားတဲ့ ခေတ်နဲ့မလျော်ညီတဲ့ အပိုင်းလေးတွေကိုတော့ ကျွန်တော်တို့ ပြင်ဆင်သွားမယ့် အနေအထားရှိပါတယ်။ ကိုယ်စားလှယ် တော်ကြီး တင်ပြသလို နယ်ဆင်းပြီးတော့ တာဝန် ထမ်းဆောင်တဲ့အခါမှာ မိမိက အိတ်စိုက် သုံးစွဲ ရတဲ့ ကုန်ကျစရိတ်တွေကို ကျွန်တော်တို့ သိပြီးသားဖြစ်တဲ့အတိုင်းပဲ ဘောက်ချာ၊ ပြေစာ၊ ထောက်ခံစာတွေနဲ့ တင်ပြတောင်းခံရင်တော့ ဝန်ကြီးဌာနတိုင်းကနေ ခွင့်ပြု ပေး လေ့ရှိပါတယ်။ ဝန်ထမ်းများ ကိုယ်တိုင်က ကုန်ကျစရိတ်ကို လုပ်ထုံးလုပ်နည်းနဲ့အညီ တင်ပြခြင်း၊ တောင်းခံရန် တာဝန်ပျက်ကွက်မှုကြောင့် ဒေသခံ ပြည်သူလူထုအပေါ်မှာ ဝန်ထုပ်ဝန်ပိုး ဖြစ်ပေါ် ခဲ့ခြင်းများလည်း တွေ့ရှိရပါတယ်။ တကယ်လို့ လုပ်ငန်းတာဝန်နဲ့ လုပ်ပိုင်ခွင့်ကို အကြောင်း ပြပြီးတော့ တစ်ဦးတစ်ယောက်ထံမှဖြစ်စေ၊ နယ်မြေလူထုထံမှ ဖြစ်စေ၊ ငွေ၊ ပစ္စည်း တောင်းခံ လာတာကို တွေ့ရှိရရင် တင်ပြ တိုင်ကြားလာလို့ ရှိရင် မှန်ကန်မှု ရှိ/မရှိ စစ်ဆေးပြီး ထိရောက်စွာ အရေးယူသွားမှာဖြစ်တဲ့အတွက် ဝန်ထမ်းများနဲ့ ပြည်သူများဟာ ကိုယ့် တာဝန် ကိုယ်သိကြဖို့ လိုပါတယ်။ကိုယ်စားလှယ်တော်ကြီး တင်ပြထားတဲ့ မှတ်ပုံတင်ကို (၃၀၀၀)နဲ့ ပေါင်ပြီးတော့ (၁၀) နဲ့ အသစ်ပြန်လုပ်တာမျိုး၊ ဒါမျိုးတွေ အခြားအလားတူပေါ့၊ ဥပဒေ၊ စည်းကမ်းချိုးဖောက်မှု မျိုးကို တွေ့ကြုံလာရင်လည်း တွေ့ကြုံတဲ့ လူတွေက ပြင်ပေးဖို့ လိုပါတယ်။ ပြုပြင်ပေးလို့မှ မရရင်တော့ ကျွန်တော်တို့ စည်းကမ်း ဥပဒေအတိုင်း အရေးယူဖို့ ၊ မိမိကိုယ်တိုင်က တရားလို လုပ်ရဲတဲ့သတ္တိ လူတိုင်းမှာ ရှိဖို့ လိုပါတယ်။ ကိုယ့် ကြောင့် သူများဒုက္ခရောက်မယ်ဆိုတဲ့ စိတ်ဓာတ်ကြောင့် အမှန်တရားက ပျောက်ကွယ် နေတာတွေလည်း ကျွန်တော်တို့ တွေ့ရပါတယ်။ ဒါကြောင့် ဒီမိုကရေစီနိုင်ငံတော် တည်ဆောက်ရာမှာ လူတိုင်းဟာ ကိုယ်ချင်းစာတရား၊ အနစ်နာခံမှု၊ စည်းကမ်းရှိမှု၊ တာဝန်ခံမှု၊ တာဝန်ယူမှု၊ တာဝန်ကျေပွန်မှုတွေနဲ့ သွားလာနေထိုင် လုပ်ကိုင် ဆောင်ရွက်သွားကြဖို့ လိုပါတယ်။ ဥက္ကဋ္ဌကြီးခင်ဗျား။ ဝန်ထမ်းတွေရဲ့ ရာထူးအဆင့်တူသော်လည်းပဲ အခွင့်အရေးအတူ မရရှိခြင်း ကတော့ ဝန်ကြီးဌာန တစ်ခုနဲ့တစ်ခုဟာ ထမ်းဆောင်ရတဲ့ တာဝန်ခြင်း မတူညီမှုကြောင့်၊ ဖွဲ့စည်းပုံခြင်း မတူတော့ဘဲနဲ့ အခုလို ကွဲပြားခြားနားနေရခြင်း ဖြစ်ပါတယ်။ နိုင်ငံတော်အစိုးရ အနေနဲ့ ပြည်သူလူထုကို တဲပေါ်ကနေ တို က်ပေါ်ရောက်အောင် တင်ပေးချင်တဲ့ စိတ် အပြည့်ရှိ ပါတယ်။ ဝန်ထမ်းများရဲ့ သွားလာရေး၊ စားဝတ်နေရေးကိုလည်း ယခုထက် အဆင်ပြေအောင် ဆောင်ရွက်ပေးလိုစိတ် အပြည့်ရှိပါတယ်။ သို့ရာတွင် နိုင်ငံတော်ရဲ့ စီးပွားရေး အခြေအနေနဲ့ အချိန်အခါပေါ်မှာ မူတည်ပြီးတော့ အကောင်အထည်ဖော်ပေးနိုင်မှာ ဖြစ်ပါတယ်။ အစိုးရအနေနဲ့ ဖြစ်နိုင်သမျှ လစာမှာ အပိုဆောင်း ငွေ တိုးပေးခြင်း၊ အငြိမ်းစားလစာ တိုးပေးခြင်းများလည်း ဆောင်ရွက်ပေးခဲ့ပြီး ဖြစ်ပါတယ်။ နောက်ထပ် တိုးပေးနိုင်ဖို့မှာဆိုရင် နိုင်ငံတော်ရဲ့ စီးပွားရေး တိုးတက်မှုပေါ်မှာ မူတည်နေပါတယ်။ ဒါကြောင့် နိုင်ငံတော်ရဲ့ စီးပွားရေး တိုးတက်လာ ရန်မှာ နိုင်ငံသားတိုင်းမှာ တာဝန် ရှိပါတယ်။ ဝန်ထမ်းတိုင်းကလည်း မိမိတာဝန် ကျေပွန်ရပါမယ်။ နိုင်ငံသားတိုင်းကလည်း နိုင်ငံသား တာဝန် ကျေပွန်မှသာ နိုင်ငံတော်ရဲ့ အသီးအပွင့်ကို ခံစားရမှာ ဖြစ်ပါတယ်။ ဒါကြောင့် စိတ်ထား၊ စိတ်ဓာတ်တွေ ပြင်ပြီးတော့ Time is Money ဆိုတဲ့အတိုင်းပဲ နိုင်ငံသားတိုင်းဟာ အလုပ် လုပ်နိုင်တဲ့ အရွယ်ကစပြီး အလုပ်လုပ်နိုင်သေးတဲ့ အရွယ်အထိ အချိန်ပြည့်၊ စွမ်းအားပြည့် ကိုယ်စီတာဝန်ကျေပွန်အောင် ဆောင်ရွက်ကြရင် ကိုယ်စားလှယ်တော်ကြီး ဦးလှဆွေ တင်ပြတဲ့ အတိုင်း နိုင်ငံတော်က ဖြည့်ဆည်းပေးနိုင်မှာဖြစ်လို့ ကိုယ်စားလှယ်တော်ကြီးရဲ့ အဆိုကို ရုပ်သိမ်း ပေးပါရန် မေတ္တာရပ်ခံ တင်ပြအပ်ပါတယ်ခင်ဗျား။</speech>
<speech type="speaker">အဆိုရှင် ဦးလှဆွေက မိမိရဲ့ အဆိုကို ရုပ်သိမ်းလိုခြင်း ရှိ မရှိ တင်ပြဖို့ဖြစ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်၁၂)</mp>လွှတ်တော်မှ မှတ်တမ်း တင်ပေးပါရန် လေးစားစွာ တင်ပြအပ်ပါတယ် ခင်ဗျား။</speech>
<speech type="speaker">အဆိုရှင်ရဲ့ တင်ပြချက်အရ ဦးလှဆွေ ရဲ့ အဆိုကို လွှတ်တော်မှာ မှတ်တမ်းတင်ကြောင်း ဆုံးဖြတ်ပါတယ်။ (ဩဘာသံများ)</speech>
</motion>
<motion>
<title>အမျိုးသားလွှတ်တော် ပြည်သူတို့၏တိုင်ကြားစာနှင့် အသနား ခံစာဆိုင်ရာကော်မတီ၏နေ့ နိုင်ငံတော်တွင်သန့်ရှင်းသောအစိုးရကောင်းမွန်သောအုပ်ချုပ်မှုစနစ် အကောင်အထည်ဖော် ဆောင်ရွက်နေချိန်တွင် တရားစီရင်ရေးကဏ္ဍအနေဖြင့် တရားမျှတစွာမှန်ကန်သည့် တရားစီရင်ရေး ဖြစ်ပေါ်စေရေးကို အထူးအလေးထားကြီးကြပ်ဆောင်ရွက်ရန် ပြည်ထောင်စု တရားလွှတ်တော်ချုပ်အား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်မသင့်အဆုံးအဖြတ်ရယူခြင်း</title>
<speech type="speaker">အစီအစဉ် (၁၁) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ပြည်သူတို့ ၏ တိုင်ကြားစာနှင့် အသနားခံစာ ဆိုင်ရာကော်မတီက ယနေ့ နိုင်ငံတော်တွင် သန့်ရှင်းသောအစိုး ရ၊ ကောင်းမွန်သော အုပ်ချုပ်မှု စနစ် အကောင်အထည်ဖော် ဆောင်ရွက်နေချိန်တွင် တရားစီရင်ရေးကဏ္ဍအနေဖြင့် တရား မျှတစွာ မှန်ကန်သည့် တရားစီရင်ရေး ဖြစ်ပေါ်စေရေးကို အထူးအလေးထား ကြီးကြပ်ဆောင်ရွက်ရန်နှင့် စပ်လျဉ်းတဲ့ အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီက အဆိုတင်သွင်းဖို့ ဖြစ်ပါတယ်</speech>
<speech><mp id="67">ဦးမိုးမြင့်၊ တနင်္သာရီတိုင်းသကြီး မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးမိုးမြင့် ဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့်အသနားခံစာဆိုင်ရာကော်မတီ၏ ကိုယ်စား ယနေ့ နိုင်ငံတော်တွင် သန့်ရှင်းသော အစိုးရ၊ ကောင်းမွန်သော အုပ်ချုပ်ရေးစနစ် အကောင်အထည်ဖော် ဆောင်ရွက်နေချိန်တွင် တရားစီရင်ရေးကဏ္ဍအနေဖြင့်လည်း တရားမျှတစွာ မှန်ကန်သည့် တရားစီရင်ရေး ဖြစ်ပေါ်စေရေးကို အထူးအလေးထား ကြီးကြပ် ဆောင်ရွက်ရန် ပြည်ထောင်စုတရားလွှတ်တော်ချုပ်အား တိုက်တွန်းပါကြောင်း အဆိုကို တင်သွင်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံ စာဆိုင်ရာ ကော်မတီသည် အမျိုးသားလွှတ်တော် ဥက္ကဋ္ဌ၏ လမ်းညွှန်ချက်နဲ့အညီ ပြည်သူများက လွှတ်တော်သို့ အားကိုးကြီးစွာဖြင့် တင်ပြလာသော တိုင်ကြားစာနှင့် အသနားခံစာများကို ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော် ဆန္ဒ၊ ပြည်သူတို့၏ မျှော်လင့်ချက် လွှတ်တော်က ဖော်ဆောင်ရွက် ဆိုတဲ့ ဆောင်ပုဒ်နဲ့အညီ လက်ခံဖြေရှင်း ဆောင်ရွက်ပေးလျက်ရှိပါတယ်။ ပြည်သူတို့၏ တိုင်ကြားစာနှင့် အသနားခံစာ ဆိုင်ရာ ကော်မတီသို့ ပြည်သူများမှ ပေးပို့တိုင်ကြား၊ အသနားခံ တင်ပြစာများအနက် နိုင်ငံတော် နဲ့ ပြည်သူပတ်သက်မှု (၃၄၈)စောင်၊ တရားရုံးအမှုအခင်းများ (၂၂၁)စောင်၊ လယ်ယာမြေ အမှုကိစ္စရပ်များ (၁၄၀)စောင်နှင့် အိမ်ခြံမြေကိစ္စရပ် (၁၀၆)စောင် အသီးသီး ပါဝင်ခဲ့ပါတယ်။ တရားရုံးအမှုအခင်း ကိစ္စရပ်များနှင့် ပတ်သက်၍ တွေ့ရှိမှုများမှာ (က) တရားသူကြီးများကို တိုင်ကြားခြင်း။ (ခ)ဥပဒေအရာရှိများနှင့် ရှေ့နေများကို တိုင်ကြားခြင်း။ (ဂ) တရားစွဲအဖွဲ့အစည်း များဖြစ်သည့် ရဲတပ်ဖွဲ့ဝင်များကို တိုင်ကြားခြင်းများကို တွေ့ရှိရပါတယ်။ ကောင်းမွန်သော အုပ်ချုပ်မှုစနစ်ဖြစ်ရန် စီမံခန့်ခွဲမှုကောင်းပြီး၊ အုပ်ချုပ်မှုကောင်းရန်၊ ပြည်သူအပေါ် စေတနာထားရန်၊ ပြည်သူ့အကျိုးစီးပွားကို အကာအကွယ်ပေးရန်နှင့် ပြည်သူကို အလုပ်အကျွေးပြုရန်၊ သန့်ရှင်းသော အစိုးရဖြစ်ရန်ကိုမူ အဂတိတရား ကင်းရှင်းရန် လိုအပ်ပြီး၊ လာဘ်ပေးလာဘ် ယူခြင်းသည် တိုင်းပြည်နှင့် လူမျိုး၏ ဂုဏ်သိက္ခာကို ထိခိုက်စေခြင်းကြောင့် မိမိကိုယ်တိုင်နှင့် မိမိတာဝန်ယူရသော အဖွဲ့အစည်းများအနေဖြင့် ကင်းကင်းရှင်းရှင်းရှိအောင် ထိန်းကျောင်း ကြပ်မတ်သွားကြဖို့ လိုအပ်ကြောင်း ၊ ယနေ့နိုင်ငံတော်ကို အေးချမ်းသာယာပြီး ခေတ်မီဖွံ့ဖြိုး တိုးတက်သော ဒီမိုကရေစီနိုင်ငံ တည်ဆောက်နေချိန်တွင် တရားဥပဒေ စိုးမိုးရေးသည် မဖြစ်မနေ လိုအပ်ပါကြောင်း ၊ တရားဥပဒေစိုးမိုးရေးအတွက် လုပ်ဆောင်ရာတွင် တရားစီရင်ရေးအဖွဲ့အစည်းများတွင် တာဝန်ရှိသလို၊ ဥပဒေစိုးမိုးရေးဆိုင်ရာ အဖွဲ့အစည်းများ မှာလည်း တာဝန်ရှိ ကြောင်း၊ ဥပဒေစိုးမိုးရေးဆိုင်ရာ အဖွဲ့အစည်းများအနေဖြင့် ဥပဒေစိုးမိုး ရေးကို အကောင်အထည်ဖော်ရာ၌ ကျောသားရင်သား မခွဲခြားဘဲ လုပ်ဆောင်ရန် မိမိကိုယ်တိုင်ကလည်း တရားဥပဒေကို စံနမူနာပြ စောင့်ထိန်းရန်လိုကြောင်း၊ တရားစီရင်ရေးမဏ္ဍိုင်ကလည်း ဖြောင့်မတ်မှန်ကန်မည့် ဥပဒေစိုးမိုးရေးဆိုင်ရာ အဖွဲ့အစည်းကလည်း ဥပဒေနှင့်အညီ ပြုမူကျင့်ကြံ လုပ်ဆောင်ကြမည်ဆိုလျှင် နိုင်ငံတော်တွင် တရားဥပဒေစိုးမိုးပြီး စည်းကမ်းပြည့်ဝ တဲ့ ဒီမိုကရေစီ စနစ်ကို ကျင့်သုံး နိုင်မှာဖြစ်ကြောင်းကို နိုင်ငံတော်သမ္မတကြီးက ၃၀-၃-၂၀၁၁ ရက်နေ့တွင် ပြည်ထောင်စုအစိုးရ အဖွဲ့ဝင်များအား ပြောကြားခဲ့ကြောင်းကိုလည်း တွေ့ရှိရပါတယ်။ မြန်မာနိုင်ငံတွင် ၂၀၀၈ ခုနှစ်၊ ဖွဲ့စည်းပုံအခြေခံဥပဒေ မပေါ်ပေါက်မီအထိ တရား စီရင်ရေးစနစ်အမျိုးမျိုး ပြောင်းလဲ ကျင့်သုံးခဲ့ကြပါတယ်။ အတိအကျ ပြန်ကြည့်မယ်ဆိုရင် (က) ၁၉၄ရ ခုနှစ်၊ ဖွဲ့စည်းပုံအခြေခံဥပဒေအရ ၄-၁-၁၉၄၈ ခုနှစ်မှ ၂-၃-၁၉၆၀ ခုနှစ်ထိ တရားစီရင်ရေးစနစ်၊ (ခ) ၁၉၇၄ ခုနှစ်၊ ပြည်ထောင်စုဆိုရှယ်လစ်သမ္မတမြန်မာနိုင်ငံ ဖွဲ့စည်း ပုံ အခြေခံဥပဒေ အရ ၃-၁-၁၉၇၄ မှ ၁၈-၉-၁၉၈၈ အထိ တရားစီရင်ရေးစနစ်၊ (ဂ) ၂၀၀၈ ခုနှစ်၊ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေအရ ၃၁-၃-၂၀၁၁ ခုနှစ်မှ ယနေ့ အထိ ကျင့် သုံးနေလျက်ရှိသော တရားစီရင်ရေး စနစ်တို့ ဖြစ်ပါတယ်။ လွတ်လပ်ရေး ရပြီးစ ဖြစ်သော ၁၉၄၈ ခုနှစ် မှ ၁၉၆၂ ခုနှစ်အထိ၊ တရားစီရင်ရေးစနစ် တွင် တရားရုံးများ အပေါ် ပြည်သူတို့ ယုံကြည်လေးစား လက်ခံခဲ့ကြတာကို တွေ့ရပါတယ်။ ပြည်တို့ ယုံကြည် လက်ခံသည့် အကြောင်းရင်းကို စိစစ်ကြည့်သောအခါ၌ ထိုစဉ်က တရားသူကြီးများသည် စနစ်တကျ ရွေးချယ် ခန့်အပ်ခြင်းခံရပြီး အရည်အချင်းအားဖြင့် နိုင်ငံတကာ နှင့် ယှဉ်နိုင်သော တရားသူကြီးများ ဖြစ်ကြောင်းကိုလည်း တွေ့ရှိရပါတယ်။ ၁၉၇၄ ခုနှစ်မှ ၁၉၈၈ ခုနှစ် အထိ အဖွဲ့ ဖြင့် တရားစီရင် ရေးစနစ် ဖြစ်ပါတယ်။ တရားသူကြီးအဖွဲ့ဝင်များကို မြန်မာ့ဆိုရှယ်လစ်လမ်းစဉ်ပါတီ၏ ဦးဆောင် မှုဖြင့် ပြည်သူက ရွေးချယ်ပေးသော စနစ်ဖြစ်ပါတယ်။ ဥပဒေကျွမ်းက���င်မှု အားနည်းခြင်း၊ တရားစီရင်ရေး အတွေ့အကြုံ မရှိခြင်းတို့ကြောင့် ပြည်သူ အများ၏ ယုံကြည်လက်ခံခြင်းကို ရရှိခဲ့ခြင်း မရှိပါ။ ယခု တရားစီရင်ရေးစနစ်တွင်ယခင် ၁၉၄၈ ခုနှစ်၊ ၁၉၆၂ ခုနှစ်က ကဲ့သို့ တရားသူကြီး များကို ခန့်အပ်သည့်စနစ် ကျင့်သုံးသော်လည်း တရားသူကြီးများမှာ ယခင် တရားသူကြီးများ ကဲ့သို့ အရည်အချင်းအားဖြင့် မရနိုင်တော့ကြောင်းကို တွေ့ရှိရပါတယ်။ ဤသည်မှာ ကာလဒေသ ပယောဂနှင့် ပတ်ဝန်းကျင် အခြေအနေများကိုလိုက်၍ ဝန်ထမ်းများ၏သက်သာချောင်ချိမှုအတွက် အစီအမံများ ပြုလုပ်မပေးနိုင်သောကြောင့် ဂုဏ်သိက္ခာရှိစွာ ရပ်တည် တာဝန်ထမ်း ဆောင်နိုင်မှုအားနည်းသည်ကိုလည်းတွေ့ရှိရပါတယ်။ ယနေ့ ပြည်သူတို့ဟာ တိုင်းပြည်တည်ငြိမ်အေးချမ်းမှုကို လိုချင်ကြပါတယ်။ တရား စီရင်ရေး၊ တရားစီရင်ရေးမဏ္ဍိုင် ဖြောင့်မတ်ခိုင်မာမှ ဥပဒေစိုးမိုးမှု ရှိမှာဖြစ်ပြီး ဥပဒေစိုးမိုးမှ ပြည်သူများ ဥပဒေဘောင်အတွင်း လုံခြုံအေးချမ်းစွာ အသက်မွေး ဝမ်းကျောင်း ပြုနိုင်မှာ ဖြစ်ပါတယ်။ ပြည်သူဘဝလုံခြုံ အေးချမ်းပြီး ဒီမိုကရေစီအခွင့်အရေးများ အပြည့်အဝ ခံစားနိုင်ရေးအတွက် တတိယမဏ္ဍိုင် ဖြောင့်မတ်ခိုင်မာရန် အလွန်အရေး ကြီးကြောင်းကိုလည်း တွေ့ရှိရပါ တယ်။ ယနေ့အချိန်အခါတွင် တရားရုံးများသည် တရားမျှတ၍ အမှန်တရားကို ဖော်ထုတ်ပေးသော အမှန်တရား စီရင်၍ အမန်တရား စီရင်ကြောင်းကို ပြည်သူများသိမြင်အောင် ဆောင်ရွက် နိုင်ပါမှ ပြည်သူများ လက်ခံယုံကြည် အားကိုးလာမှာ ဖြစ်ပါတယ်။ ထို့အတူ တရားသူကြီးများ အနေဖြင့်လည်း သီလ၊ သမာဓိ၊ ပညာနှင့် ပြည့်စုံသော၊ အမှန်တရားကို စောင့်သိသော၊ ကောင်းသော ပညာလည်း ရှိသော၊ ချစ်ခင်နှစ်သက်ဖွယ် စကားကို ဆိုအပ်သော၊ ရှုံးခြင်း၊ နိုင်ခြင်း ကို သိတတ်သော တရားသူကြီးအင်္ဂါ(၅)ပါးနှင့် ပြည့်စုံပြီး အဂတိတရား(၄)ပါး ကင်းရှင်းသော တရားသူကြီးများဖြစ်ရန် လိုအပ်မည်ဖြစ်ပါတယ်။ အလားတူ အဂတိတရား ကင်းစင်ရေးမှာ ရဲအရာရှိများ၊ ဥပဒေအရာရှိများ၊ ရှေ့နေများနှင့် သက်သေများ အပါအဝင် သက်ဆိုင်သူအားလုံးသည်လည်း အဂတိကင်းရှင်းရန် လိုအပ်မည် ဖြစ်စာယ်။ တရားရုံး များအနေဖြင့် ၂၀၀၈ ခုနှစ်၊ ဖွဲ့စည်းပုံ အခြေခံဥပဒေပုဒ်မ ၁၉ ပါ တရား စီရင်ရေးမူများဖြစ်သော ဥပဒေနှင့်အညီ လွတ်လပ်စွာ တရားစီရင်ရေး၊ ဥပဒေအရ ကန့်သတ်ချက် များမှအပပြည်သူ ရှေ့မှောက်တွင် တရားစီရင်ရေး၊ အမှုများတွင် ဥပဒေအရ ခုခံ ချေပခွင့်နှင့် အယူခံပိုင်ခွင့်ရရှိရေး စသော တရားစီရင်ရေးမူများနှင့်အညီ အလေးထား ဆောင်ရွက်သွားရန် လိုအပ်ပါတယ်။ သို့ပါ၍ ယနေ့ နိုင်ငံတော်တွင် သန့်ရှင်းသော အစိုးရ၊ ကောင်းမွန်သော အုပ်ချုပ်ရေး စနစ် အကောင်အထည်ဖော်ဆောင်ရွက်နေချိန်တွင် တရားစီရင်ရေးကဏ္ဍအနေဖြင့် တရားမျှတစွာ မှန်ကန်သည့် တရားစီရင်ရေး ဖြစ်ပေါ် စေရေးကို အထူးအလေးထား ကြီးကြပ် ဆောင်ရွက်ရန် ပြည်ထောင်စုတရားလွှတ်တော်ချုပ်အား တိုက် တွန်းပါကြောင်းအဆိုကို အမျိုးသား လွှတ်တော် ဥက္ကဋ္ဌကြီးမှတစ်ဆင့် တင်သွင်းအပ်ပါတယ် ခင်ဗျာ။ ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်ပုဂ္ဂိုလ် ရှိပါက ဖိတ်ခေါ်ပါတယ်</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>ဥက္ကဋ္ဌကြီးခင်ဗျား။ အမျိုးသားလွှတ်တော် ပြည်သူတို့၏ တိုင်ကြားစာနှင့်အသနားခံစာများ ကော်မတီရဲ့ အဆိုကို ကျွန်တော် ရန်ကုန်တိုင်းဒေသကြီး မဲဆန္ဒနယ်အမှတ်(၁၀)က ဦးနု က ထောက်ခံပါကြောင်း တင်ပြ အပ်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော် ပြည်သူတို့၏ တိုင်ကြားစာနှင့်အသနားခံစာဆိုင်ရာကော်မတီက တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ယနေ့ နိုင်ငံတော် တွင် သန့်ရှင်းသောအစိုးရ၊ ကောင်းမွန်သောအုပ်ချုပ်မှု စနစ် အကောင်အထည်ဖော် ဆောင်ရွက် နေချိန်တွင် တရားစီရင်ရေးကဏ္ဍအနေဖြင့် တရားမျှ တစွာမှန်ကန်သည့် တရားစီရင်ရေး ဖြစ်ပေါ် စေရေးကို အထူးအလေးထား ကြီးကြပ်ဆောင်ရွက်ရန် ပြည်ထောင်စု တရားလွှတ်တော်ချုပ်အား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့် မသင့် လွှတ်တော်ရဲ့ ဆန္ဒရယူပါမယ်</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါ သလားခင်ဗျား။</speech>
<p>သဘောမတူသူ မရှ��ပါ။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီရဲ့ အဆိုကို လက်ခံ ဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာ ဆိုင်ရာ ကော်မတီက တင်သွင်းတဲ့အဆိုကို ဆွေးနွေးမယ့် လွှတ်တော်ကိုယ်စားလှယ်များ ရှိပါက အစည်းအဝေးရပ်နားတဲ့အခါ အမျိုးသားလွှတ်တော် ဌာန၊ ဒုတိယညွှန်ကြားရေးမှူးချုပ် ထံ အမည်စာရင်း ပေးပို့ကြဖို့ ဖြစ်ပါတယ်</speech>
</motion>
<motion>
<title>ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အစော်(၈)၏ ပညာရေး တိုးတက်ပြောင်းလဲဆောင်ရွက်ရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့်လက်ခံဆွေးနွေးရန် သင့်မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၁၃)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် က ပညာရေး တိုးတက်ပြောင်းလဲ ဆောင်ရွက်ရန်နှင့်စပ်လျဉ်းတဲ့ အဆိုတစ်ရပ် တင်သွင်းလိုကြောင်း အမျိုးသား လွှတ်တော်သို့ ပေးပို့ထားပါတယ်။ ယခုဒေါက်တာမြင့်ကြည် အဆိုတင်သွင်းဖို့ ဖြစ်ပါတယ်</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်၈)</mp>လေးစားရ ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော် ကြီးများ၊ ဧည့် သည်တော်ကြီးများခင်ဗျား။ ကျွန်တော်ကတော့ ရန်ကုန်တိုင်းဒေသကြီး အမှတ် (၈) မဲဆန္ဒနယ်မှ ဒေါက်တာမြင့်ကြည်ဖြစ်ပါတယ်။ ကျွန်တော့်အနေနဲ့ ပညာရေး တိုးတက်ပြောင်း လဲရန်၊ ဆောင်ရွက်ပေးရန်အတွက် ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်းသွားမှာ ဖြစ်ပါတယ်။ ကျွန်တော့်အနေနဲ့ ဒီအဆိုကို မေလ ကတည်းက အစောကြီး ထဲက ကျွန်တော် ရေးထားတာပါ။ ပထမတော့ ဒီစာတမ်းအနေနဲ့ တင်ပြဖို့ပါပဲ။ သို့သော် ဒီဟာ အချိန်လည်းကြာတယ်။ အများကြီးလည်း ဖြစ်နေတဲ့အတွက်ကြောင့် ဒီပြောင်းလဲမှုထဲက ကျွန်တော့်အနေနဲ့ အဓိကလိုအပ်ချက်လေးကိုပဲ တင်ပြဆွေးနွေးသွားမယ်ဆိုတာကို ဥက္ကဋ္ဌကြီးမှ တစ်ဆင့် ကျွန်တော်တင်ပြပါရစေ။ အမျိုးသားလွှတ်တော် ကိုယ်စားလှယ်တော်ကြီးများခင်ဗျား။ ပညာရေးတိုးတက် ပြောင်းလဲမှု၊ တိုးတက်မယ်၊ ပြောင်းလဲမယ် ဒီဟာတွေဟာ ကျွန်တော်တို့အများကြီး ဆောင်ရွက်ရ မယ့် ကိစ္စတွေ အများကြီးရှိပါတယ်။ အဲဒီထဲက ကျွန်တော်ကတော့ ဒီ ပညာရေးထဲမှာ တစ်ခါ ထပ်ပြီးတော့၊ ပညာရေးမှာ အခြေခံပညာ၊ နောက်အဆင့်မြင့်ပညာ၊ အထက်တန်းပညာဆိုပြီး ကျွန်တော်တို့ရှိပါတယ်။ တစ်နည်းအားဖြင့် တက္ကသိုလ်ပညာ ရေးနဲ့ ဒီ (၁၀)တန်းအထိပေါ့လေ။ အခြေခံပညာ ဒီနှစ်ဆင့်ရှိပါတယ်။ နှစ်ဆင့်ရှိတဲ့ထဲက ကျွန်တော်ကတော့ တက္ကသိုလ် ပညာရေး ကိုပဲ ကျွန်တော် ဦးတည်သွားမှာပါ။ အဲဒီတော့ ပညာရေးတိုးတက်ဖို့အတွက် အခြေခံ ပညာရော မလိုအပ်ဘူးလားဆိုရင် လိုအပ်ပါတယ်။ ဒါတွေဟာလည်းပဲ ပြုပြင်ပြောင်းလဲ ရမှာပါ။ အဲဒီတော့ အခြေခံပညာနဲ့ပတ်သက်ပြီးတော့လည်း တော်တော်များများ ဒီမှာ ဆွေးနွေးခဲ့တာ တွေရှိပါတယ် ခင်ဗျာ။ ကျွန်တော်တို့ အနီးအနားမှာရှိတဲ့ တစ်ခါလည်း တင်ပြဖူးပါတယ်။ တရုတ်ပြည်သူ့သမ္မတနိုင်ငံဆိုလို့ရှိရင် သူ ပညာရေးကို ပြောင်းလဲတဲ့အခါ မှာ တက္ကသိုလ်ပညာရေးကိုလည်းပဲ တစ်ချိန်တည်းမှာပဲ သူက ပြောင်းလဲသွားပါတယ်။ အခြေခံကနေ တဖြည်းဖြည်း တဖြည်းဖြည်း ပြောင်းလဲမယ်ဆိုရင် အချိန် တွေက အများကြီးယူရပါတယ်။ အခြေခံကလည်း စပြောင်းရမှာပါ။ သို့သော်ပဲ ကျွန်တော်ကတော့ ဒီတက္ကသိုလ်ပညာရေးကိုပဲ ကျွန်တော် ဇောင်းပေးပြီးတော့ ဆွေးနွေးသွားမှာ ပါ။ အခုအချိန်မှာ သက္ကရာဇ် ၂၀၂၀ -၂၀၃၀ အတွက် ပညာရေးနဲ့ ပတ်သက်တဲ့ စာတမ်းတွေ ကျွန်တော်တို့ ဒီ UNESCO တို့ နောက် ကမ္ဘာ့ဘဏ်တို့ စသည်အားဖြင့် အဲဒီက စာတမ်းတွေ အထူကြီးတွေလည်းပဲ အများကြီး ထွက်ထား ပါတယ်။ အဲဒီတော့ နောက် ကျွန်တော်တို့ ၂၁ ရာစုရဲ့ စိန်ခေါ်မှုတွေထဲမှာ ပညာရေးဟာလည်းပဲ အဓိက ပါဝင်နေ ပါတယ်။ ဒါကြောင့် ကျွန်တော်တို့က ဒီပညာရေးကိုမှ ဇောင်းပေးပြီးတော့ မဆောင်ရွက်ဘူးဆိုရင် ခုနတုန်းက ကျွန်တော်တို့ လွှတ်တော်မှာ ကိုယ်စားလှယ်တော်ကြီးတွေ အသီးသီးဆွေးနွေးခဲ့ကြတဲ့ လူမှုရေးကိစ္စတွေ ၊ နောက် ဒီပြင် အခြားကိစ္စအထွေထွေ တွေဟာ ပညာရေးအပေါ်မှာလည်းပဲ မူတည်နေတယ်ဆိုတာ အများကြီး ဒါ လေ့လာလို့ရှိရင် တွေ့ရှိရမှာပါ။ အဲဒီတော့ ကျွန်တော့်အနေနဲ့ကတော့ ဒီ ပညာရေးမှာ အဓိက အကျဆုံးက ဘယ်အရာ လဲလို့ ဆွေးနွေးမယ်ဆိုရင် ဆရာ၊ ဆရာမတွေရဲ့ အားဟာ ဒါ အဓိက အကျဆုံးပါ။ တက္ကသိုလ်မှာ ရှိတဲ့ ဆရာ၊ ဆရာမတွေ ဒီပြုစုပျိုးထောင်မယ့် ဆရာ၊ ဆရာမတွေ သူတို့ရဲ့ အရည်အသွေးတွောင်းမှ သူတို့မှာရှိနေတဲ့ ပညာတွေက အဆင့်မီမှ ကျွန်တော်တို့ ဒီက တက္ကသိုလ်ပညာရေး၊ တစ်နည်းအားဖြင့် ကျွန်တော်တို့ ပညာရေးဟာ တိုတက်လာမှာပါ။ အရည်အချင်းမရှိဘူး၊ သူတို့က Qualify မဖြစ်ဘူး စသည်အားဖြင့် အဆင့်နိမ့်နေလို့ ကျွန်တော်တို့ မဖြစ်ပါဘူး။ ဒီတော့ သူတို့ကို အရင် ပညာအရည်အချင်းတွေ ပိုပြီးတော့ မြင့်မားလာအောင်၊ အတွေ့အကြုံတွေ မြင့်မားလာအောင် ဆောင်ရွက်ပေးဖို့ အဓိက လိုအပ်မယ်လို့ ဥက္ကဋ္ဌကြီး ခင်ဗျား။ ကျွန်တော့်အနေနဲ့ တင်ပြ ဆွေးနွေးလိုပါတယ်။ ဒီလို ဆွေးနွေး ဆောင်ရွက်တဲ့အခါ မှာ ကျွန်တော် အရင်တုန်းကလည်းပဲတင်ပြဆွေးနွေးဖူးပါတယ်။ အခု ကျွန်တော် ဒီမှာလည်းပဲ တင်ပြဆွေးနွေး ထားပါတယ်။ ကျွန်တော် ရှေ့က နံနက်ပိုင်းတုန်းက ဒီ ပညာရေး၊ ယဉ်ကျေးမှု အဲဒီကော်မတီ ကလည်း အဆင့်မြင့်ပညာပိုင်း တွင် သက်ဆိုင်ရာ တက္ကသိုလ်များအလိုက် လွတ်လပ်စွာ ပြဌာန်းခွင့်၊ လွတ်လပ်စွာ သင်ကြားခွင့် ရရှိရန် လိုအပ်ပါသည်။ အဲဒီတော့ ကျွန်တော့် အနေနဲ့ကလည်းပဲ ဒီ လွတ်လပ်စွာသင်ကြားခွင့် ပြဋ္ဌာန်းခွင့် ဆိုတာ တက္ကသိုလ်ရဲ့ သက်ဆိုင်ရာ ပါမောက္ခချုပ်၊ သက်ဆိုင်ရာ ပါမောက္ခ၊ ဒီဆရာတွေအပေါ်မှာ မူတည်ပါတယ်။ အဲဒီတော့ ဒီဆရာတွေဟာ သက်ဆိုင်ရာ ပြဋ္ဌာန်းခွင့်၊ သင်ကြားခွင့် ပညာရေးနဲ့ ပတ်သက်တဲ့ဟာတွေကို လွတ်လွတ်လပ်လပ် ဆောင်ရွက်ခွင့် နံပါတ် (၁) အဓိကအရေးကြီး ပါတယ်။ အရင်တုန်းက ကျွန်တော်တို့ ကျောင်းသားစပြီး တက္ကသိုလ်ကျောင်းသား စဖြစ်တဲ့ အချိန်မှာ တက္ကသိုလ်မှာ ကျွန်တော်တို့ ဦးစီးဌာနဆိုတဲ့ Directive မရှိပါဘူး ခင်ဗျာ။ အခြေခံမှာပဲ ပညာမင်းကြီးတို့စသည်အားဖြင့် ဦးစီးဌာနရှိပါတယ်။ အခု ကျွန်တော်တို့ အနေနဲ့ အားကစားမှာပဲ ဖြစ်ဖြစ်၊ နေရာတကာတိုင်းမှာ အာဆီယံအဆင့်မီဖို့၊ ကမ္ဘာ့အဆင့်မီဖို့ ဆောင်ရွက်နေပါတယ်။ ဒီအတိုင်းပဲ ပညာရေးကိုလည်း ပဲ အာဆီ ယံအဆင့်မီရန်၊ ကမ္ဘာ့အဆင့်မီရန် ဆိုရင် ဒါတွေ ပြန်လည်သုံးသပ်ဖို့လိုပါတယ်။ ကျွန်တော်တို့ အာဆီယံမှာရှိတဲ့ နိုင်ငံတွေ၊ ကမ္ဘာမှာရှိနေတဲ့ နိုင်ငံတွေ သူတို့တွေဟာ တက္ကသိုလ်ပညာရေးစနစ်ကို ဘယ်လိုဆောင်ရွက်နေကြလဲ၊ ကျွန်တော်တို့ ပါမောက္ခချုပ်တွေ၊ ပါမောက္ခတွေ အဲဒီ မှာရှိနေတဲ့ ကထိကတွေ စသည်အားဖြင့် ခန့်ထားဆောင်ရွက်တဲ့အခါမှာ ဘယ်လိုတွေဆောင်ရွက်သလဲ၊ ဒီဟာတွေ ကျွန်တော်တို့က လေ့လာ ဆန်းစစ် သုံးသပ်ဖို့ လိုပါတယ် ခင်ဗျား။ ဥက္ကဋ္ဌကြီးခင်ဗျား။ သို့သော်လည်းပဲ ကျွန်တော့် အနေနဲ့ ဒီအဆိုကို တင်ပေမယ့်၊ ဖြေတဲ့အခါမှာ ဒါတွေကို ဆောင်ရွက်တယ်လို့ဆိုပြီးတော့ ဖြေကြား သွားမယ်ဆိုလို့ရှိရင်တော့ အပေါ်ယံ ပါးပါးလေးပဲ ဖြေသွားတယ်လို့ ကျွန်တော့်အနေနဲ့ ဒီမှာ အဆိုတင်တဲ့အချိန်မှာ ဒါ တင်ပြ ဆွေးနွေးလိုပါတယ်။ ဘာဖြစ်လို့ လဲဆိုတော့ ကျွန်တော်ဟာလည်းပဲ ပညာရေးမှာ နှစ်ပေါင်း တော်တော်ကြာကြာ ဆောင်ရွက်ခဲ့တဲ့ အတွက် ဖြစ်ပါတယ်။ ပညာရေး အကြောင်း ကျွန်တော် လေ့လာပြီးတော့ တကယ့်လက်တွေ့ဘဝ၊ လက်တွေ့ဆောင်ရွက် နေတဲ့ ကိစ္စရပ်တွေ ကျွန်တော့်အနေနဲ့ သိသင့် သလောက် သိပါတယ်ခင်ဗျာ။ အဲဒီတော့ ကျွန်တော်တို့ဒီ ဆရာ တွေကို သင်ကြားတဲ့အခါမှာ တချို့ပုဂ္ဂိုလ်တွေက တက္ကသိုလ်က ဆရာ၊ ဆရာမတွေဟာ စာမသင်တတ်ဘူး။ စသည်အားဖြင့် အဲဒီ တက္ကသိုလ်မှာသင်တဲ့ ပညာရေးသင်ကြားတဲ့ နည်းစနစ် တွေနဲ့ အခြေခံမှာ သင်တဲ့ သင်ကြားနည်းစနစ်တွေဟာ ကွာဟပါတယ်။ တက္ကသိုလ်က ဆရာ၊ ဆရာမတွေကို ကလေးတွေကို သင်သလို ကျွန်တော်သင်ခိုင်းမယ် ဆိုလို့ရှိရင် ကျွန်တော်တို့ မျှော်မှန်းတဲ့ပညာရေး အဆင့်အတန်းဟာ မြင့်လာမှာမဟုတ်ပါဘူး။ တက္ကသိုလ်မှာ သင်တဲ့စနစ်သည် အခြေခံမှာသင်တဲ့ သင်နည်းနဲ့ ကျွန်တော်တို့မတူပါဘူး။ အဲဒီတော့ အခြေခံမှာသင်လာတဲ့ ကျောင်းသူ၊ ကျောင်းသား တွေဟာ သက်ဆိုင်ရာ အခြေခံရဲ့ သင်နည်း၊ ကျွန်တော်တို့ ပညာရေး သင်နည်းတွေရှိတယ်၊ နည်းစနစ်တွေရှိတယ်၊ ကလေး Child Psychology ရှိတယ်။ ဒါတွေနဲ့ သူတို့က ကြီးပြင်းလာ ရမှာပါ။ ဒါကြောင့် ဟိုဘက်တစ်ပိုင်းကတော့ သူက သပ်သပ်၊ ဒီဘက်အပိုင်း တက္ကသိုလ် ရောက်လာတဲ့အခါကျရင် သင်ကြားနည်းစနစ်၊ နောက်ပြီးတော့ ဆရာမွေးမြူတဲ့စနစ်၊ ဒီဟာတွေ ကွာပါတယ်။ ဘယ်တက္ကသိုလ်မှာပဲဖြစ်ဖြစ် လေ့လာကြည့်မယ် ဆိုရင် သက်ဆိုင်ရာဌာန၊ ကျွန်တော်တို့ အင်ဂျင်နီယာဆိုလည်းပဲ အင်ဂျင်နီယာ၊ ဒါ Science ဆိုလည်း Science၊ သိပ္ပံ ဆိုလည်း သိပ္ပံ၊ ဒီဆေးပညာပိုင်းဆိုလည်း ဆေးပညာပိုင်းဆိုင်ရာပဲ။ အဲဒီ ကျောင်းသူ၊ ကျောင်းသားတွေထဲက ကျွန်တော်တို့ အများထက် ထူးချွန်တဲ့၊ စာပေကို လေ့လာလိုက်စားတဲ့၊ ဝါသနာပါတဲ့ ဒီဟာကို သက်ဆိုင်ရာ ပါမောက္ခ၊ သက်ဆိုင်ရာ ဌာနက ရွေးချယ်ပြီးတော့ တာဝန်ပေးခန့်အပ်ခြင်း ဖြစ်ပါတယ်။ အဲဒီတော့ သူတို့ပြန်သင်တဲ့အခါမှာ ဒီဘာသာရပ်ကို ကျွမ်းကျွမ်းကျင်ကျင်နဲ့ သက်ဆိုင်ရာ သုတေသနလုပ်ငန်းတွေမှာ ဝင်ရောက်ဆောင်ရွက်ပြီးတော့ လုပ်နိုင်တဲ့သဘော အဓိက ဒီဟာကို ကျွန်တော်တို့ ထားပြီးတော့ ဆောင်ရွက်ခြင်းဖြစ်ပါတယ်။ ဒါကြောင့် ကျွန်တော်တို့ တက္က သိုလ်ဆရာ၊ ဆရာမတွေကို သုတေသနတွေ ကောင်းကောင်း လုပ်နိုင်အောင်၊ လုပ်တတ် အောင် ကျွန်တော်တို့ အားပေး၊ အားမြှောက် ဆောင်ရွက်ဖို့လိုပါတယ်။ ဒီအထဲမှာပဲ ဆရာ၊ ဆရာမတွေကို နှစ်မြှုပ်ထားအောင် ဆောင်ရွက်ဖို့ လိုပါတယ်။ ကျွန်တော်တို့ အရင်တုန်းက ဆိုလို့ရှိရင် သက်ဆိုင်ရာဘာသာရပ်တိုင်း မှာ သီအိုရီနဲ့ လက်တွေ့နဲ့ တွဲပြီးတော့ အကုန်လုံး ဆောင်ရွက်ရ ပါတယ်။ ဒါလည်း ကျွန်တော် တစ်ခါ အရင် တုန်းက ဆွေးနွေးခဲ့ဖူးပါတယ်။ ဒီပစ္စည်း၊ ပစ္စယတွေကတော့ ကျန်တဲ့ဟာတွေကတော့ ကျွန်တော်တို့ အကုန်လုံး လိုပါတယ်။ ကျွန်တော့်အနေနဲ့ ဒါကြောင့် ဆရရဲ့ ဆရာမွေးမြူရေးနဲ့ဆရာတွေကို ပြုစုပျိုးထောင်ရေး ဆရာတွေကို ဒီတွန်းအားပေးရေးကိုပဲ ဒီပြုပြင်ပြောင်းလဲရေးမှာ အဆိုတစ်ရပ် အနေနဲ့ ကျွန်တော် တင်သွင်းလိုခြင်း ဖြစ်ပါတယ်။ အဲဒီတော့ ဆရာ၊ ဆရာမတွေကို ကျွန်တော်တို့ နိုင်ငံခြား တက္ကသိုလ်တွေနဲ့ ယှဉ်တွဲပြီးတော့ အဲဒီတက္ကသိုလ် တွေကို သွားရောက် ကျွန်တော်တို့ လေ့လာဖို့၊ သင်ကြားဖို့ အခုဆိုလို့ရှိရင်လည်းပဲ မပို့ဘူး၊ မလေ့လာဘူး မဆောင်ရွက်ဘူး မဟုတ်ပါဘူး။ အင်မတန် နည်းပါတယ်။ မနက်တုန်းက ကျွန်တော်တို့ ကော်မတီတစ်ရပ်က တင်ပြသွားသလိုပဲ၊ ဆရာနဲ့ ကျောင်းသား Ratio ပြန်ပြီးတော့ ကျွန်တော်တို့ လေ့လာကြည့်ဖို့ လိုပါတယ်။ လွန်ခဲ့တဲ့ နှစ်တော်တော်များများက နိုင်ငံခြားက ပါမောက္ခတစ်ယောက်လာပါတယ်။ လာတဲ့အခါမှာ ကျွန်တော်တို့ အတန်းတစ်တန်းကို ကြည့်ပါတယ်။ ဒါဘယ်သူတွေလဲ၊ ဟာဒါ သိပ္ပံ ကျောင်းသားတွေ၊ ဘာ ဘာသာရပ်သင်နေတာလဲ၊ ဓာတုဗေဒဘာသာရပ် ၊ ဟာ မနည်းပါလား၊ သူတို့အင်မတန်မှ အံ့အားသင့်ပါတယ်။ သူတို့ဆီမှာတော့ ကျောင်းတွေက များပါတယ်။ ကျောင်းတွေ များတော့ တစ်ကျောင်းတည်းမှာ စုထားတာ နည်းပါတယ်။ သို့ သော် ပေါင်းလိုက် လို့ရှိရင် သူတို့ဆီမှာ လည်း ကျောင်းသား ပေါင်းဟာ သန်းနဲ့ချီ ရှိပါတယ်။ သို့သော် ကျောင်း တစ်ကျောင်းတည်းမှာတော့ အင်မတန် များမြောင်တဲ့ ကျောင်းသားတွေကို မတွေ့ပါဘူး။ ဒါကြောင့် သူက အံ့အားတကြီးနဲ့ ပြောသွားခြင်း ဖြစ်ပါတယ်။ အဲဒီတော့ ကျွန်တော့်အနေနဲ့ ဒီဆရာ၊ ဆရာမ တွေကို နိုင်ငံခြားကို ပို့တဲ့အခါမှာလည်းပဲပြန်လာရင် သက်ဆိုင်ရာ ကျွန်တော်တို့ အသုံးတည့်တဲ့၊ သူနဲ့ လိုက်လျောညီတဲ့ ဌာနနေရာမှာ ထားပေးပြီးတော့၊ ဆောင်ရွက်ပြီးတော့ သူ့ကိုလုပ်ပေးဖို့ လိုပါတယ်။ သို့သော် ကျွန်တော်တို့က ဟာ ဒီမှာ တက္ကသိုလ်တွေက အများကြီးပဲ၊ ပြည်နယ် တွေမှာလည်း ရှိတယ်၊ ဟိုတိုင်းတွေမှာလည်း ရှိတယ်။ ဟာ သူ့ဘာသူ ဘယ်နိုင်ငံကနေပြီးတော့ ဘယ်တက္ကသိုလ်က ဘာ PhD ရရ၊ ဘယ်ဟာ ရရ၊ ဟိုမှာလည်း လိုတာပဲဆိုပြီးတော့ ဒီလိုဆောင်ရွက်ခဲ့မယ်ဆိုရင် ကျွန်တော်တို့ပညာရှင် ခုနတုန်းက Training လုပ်ထားတဲ့ဟာတွေက နည်းရတဲ့ကြားထဲ စုစည်းမှုအင်အားက နည်းသွားတဲ့အတွက်ကြောင့် ပညာရေးမှာလည်းပဲ ကျွန်တော်တို့ တိုးတက်သင့်သလောက် မတိုးတက်ဘူး ဆိုတာ ဒါစဉ်းစား ဆောင်ရွက်သင့် ပါတယ်။ တစ်နေရာတည်းမှာ ကျွန်တော်တို့ စုပြီးတော့ ဒီတက္ကသိုလ် တစ်ခု စုပြီးတော့၊ ဒါတွေ မွေးမြူပြီးတော့၊ ဒီကနေပြီးတော့ ကျွန်တော်တို့က တဖြည်းဖြည်းတိုးတက်အောင် လုပ်မယ်ဆိုရင် ပိုပြီးတော့ သဘာဝကျမယ်လို့ ကျွန်တော့်အနေနဲ့ ဒီအဆိုမှာ တင်သွင်းလိုပါတယ်။ နောက် ကျွန်တော်တို့ဆီမှာ စာတမ်းဖတ်ပွဲတွေလုပ်ပါတယ်။ အခုလည်းပဲ လုပ်နေ ပါတယ်၊ ပညာရေး တိုးတက်မှုအတွက်၊ အဲဒီလို ပညာရေးတိုးတက်မှုအတွက် စာတမ်းတွေ ဖတ်ပြီးတော့ လုပ်ပြီးတဲ့ အခါ ပြန်ပြီး ကျွန်တော်တို့ဆောင်ရွက်တဲ့ အနေအထား၊ ဘယ်လောက်လောက် ကျွန်တော်တို့ တိုးတက်သွားပြီ၊ ဘယ်လောက်လောက် အောင်မြင်သွားပြီ၊ အသေအချာ တိုင်းထွာပြီးတော့ဆောင်ရွက်ဖို့လိုပါတယ်။ ကျွန်တော်တို့ တောင်ကြီးမှာ ဖတ်တယ်၊ အခု နေပြည်တော်မှာ ဖတ်မယ်။ ကျွန်တော်တို့က ဆောင်ရွက်တယ်ဆိုတဲ့ အနှစ်သာရလေးတစ်ခုပဲပြပြီးတော့ သေသေချာချာ တိုးတက်အောင်ဆောင်ရွက်ဖို့၊ မရှိဘူးဆိုရင်လည်းပဲ ဒီစာတမ်းဖတ်တဲ့ ဟာတွေ ဒီအချိန်တွေ ကုန်မယ်၊ ကျွန်တော်တို့လူတွေ ပင်ပန်းမယ်။ အဲကြာ တဲ့အခါကျတော့ လူတွေ စိတ်ဓာတ်ကျလာမယ်။ ဒီသဘောမျိုးရှိပါတယ်။ အဲဒီတော့ ဆရာ၊ ဆရာမတွေ အခုသင်ကြားတဲ့အခါမှာလည်းပဲ အရင်တုန်းက ကျွန်တော် တို့အရင်တုန်းက အင်္ဂလိပ်လိုသင်တယ်။ သင်ပြီး ကျွန်တော်တို့ ဘာသာတွေပြန်တယ်။ ဗမာလို တွေကျွန်တော်တို့ သင်တယ်။ အခုတစ်ခါ ကျွန်တော်သိသလောက် တစ်ခါ ဗမာကနေ အင်္ဂလိပ်လို သင်တယ်။ ဒီဘာသာနှစ်မျိုးနဲ့ပေါ့၊ Bilingual ကျွန်တော်တို့ဆွေးနွေးပွဲ တစ်ခု လုပ် တယ်၊ လုပ်ပြီးတော့ ဟာ ဒါ အင်မတန်အောင်မြင်တဲ့ဟာပဲ၊ Bilingual ဆိုတာ ဟုတ်တယ် ဆိုပြီး ဗမာကနေ အင်္ဂလိပ်လို ဘာသာပြန်တဲ့သဘောမျိုးတွေ ရှိနေတယ်လို့ ကျွန်တော်အနေနဲ့ ကြားသိရပါတယ်။ ကျွန်တော်တို့က အင်္ဂလိပ်ကနေဘာသာပြန်ခဲ့တာ။ ဒီအင်္ဂလိပ်စာအုပ်တွေက ရှိပြီးသားပါပဲ၊ ဘာသာပြန်စရာ ဆရာ၊ ဆရာမတွေ မလိုအပ်ဘဲနဲ့ အင်မတန်မှ ဒီဒုက္ခရောက်တဲ့ သဘောမျိုးတွေ အချိန်တွေစားတဲ့ သဘောမျိုးတွေလို့ ကျွန်တော့်အနေနဲ့ ဒါ တင်ပြ ဆွေးနွေးလို ပါတယ်။ ဒီပြင် နိုင်ငံတွေမှာ ဥပမာ ကျွန်တော်တို့နည်းက ခုန တရုတ်ပြည်သူ့သမ္မတနိုင်ငံမှာပဲ ဖြစ်ဖြစ်၊ ဂျပန်နိုင်ငံပဲဖြစ်ဖြစ်၊ သူတို့က ကမ္ဘာစစ် ကတည်းက ဝင်တိုက်ပြီး အဲဒီတည်းက သူတို့က သူတို့ စာပေတွေနဲ့ တစိုက်မတ်မတ် သင်ကြားလာတာပါ။ သင်ကြားလာပြီး သူ တို့ရေးတဲ့ စာအုပ် တွေက ဘာသာပြန်တာက သပ်သပ်၊ သူ တို့ဆီမှာ တကယ်သင်ကြားနေတဲ့ စာအုပ်တွေ သူတို့ ရေးထားတဲ့ စာအုပ်တွေဟာ သူတို့ ကိုယ်တိုင်သုတေသနလုပ်၊ သူတို့ကိုယ်တိုင် တွေ့ရှိချက်တွေပါ။ ရောပြွန်းပြီး ရေးသားထားတဲ့ စာအုပ်တွေသာလျှင် ဖြစ်တယ်။ ဒါကြောင့် ဆရာ၊ ဆရာမတွေအတွက် ကျွန်တော်တို့ လိုအပ်ချက်တွေ၊ လိုအပ်ချက် ဆိုတာကတော့ ပညာရေးနဲ့ပတ်သက်ပြီးတော့ တိုးတက်အောင် ကျွန်တော်တို့ သူတို့ကိုဆောင်ရွက်ပေးဖို့ အဓိကဟာ ပညာရေးတိုးတက်ဖို့ အတွက်ဟာ လိုပါတယ်ဆိုတာ ဥက္ကဋ္ဌကြီး ခင်ဗျား။ ကျွန်တော့်အနေနဲ့ တင်ပြလိုပါတယ်။ နောက်တစ်ချက်ကတော့ ကျွန်တော်တို့ ပညာရေး မှာ ကျောင်းသားကို ကျွန်တော်တို့ က စည်းကမ်းတကျ ထိန်းသိမ်းတာ သင်ကြားရေးရယ်၊ နောက် သူ့ကိုပေးတဲ့ ကျွန်တော်တို့ Assignments ခေါ် တစ်နည်းအားဖြင့် Tutorid ပေးတာတွေ၊ Demonstration လုပ်ခိုင်းတာတွေ၊ လက်တွေ့လုပ်ခိုင်းတာတွေ၊ ဒီဟာတွေနဲ့ ကျောင်းသားကို စည်းကမ်းတကျ ဖြစ်အောင် ကျွန်တော်တို့ထိန်းသိမ်းပါတယ်။ ဒါ ပညာရေးအားလုံး ကျွန်တော် လေ့လာသလောက် နိုင်ငံတိုင်းမှာ ဒီလိုပဲ သွားပါတယ်။ ဒါ တက္ကသိုလ် ဆရာလာမယ်၊ ဒီ Professor လာမယ်၊ Professor က Chapter တစ်ခုမှာ စာမျက်နှာ (၅၀)ရှိပါစေ၊ သူကတက်ပြီး (၁၀)ရွက်လောက်ပဲ အနှစ်သာရရှိတဲ့ဟာ ၊ ပြောပြီးကျန်တဲ့ဟာ ကျောင်းသားဖတ်ပ ါ။ ဒါကို ပြန်တင်ပါ၊ Assignments လုပ်ပါ။ နောက်လက်တွေ့လုပ်ပါ။ ဒါနဲ့ကျွန်တော်တို့ ကျောင်းသား ထိန်းပါတယ်။ အဲဒီအခါမှာ ကျောင်းသားက မလိုက်နိုင်ဘူး၊ မဖြစ်ဘူးဆိုလို့ရှိရင် သူ့အနေနဲ့ တစ်နည်းအားဖြင့် စာမေးပွဲကျမယ်သူ့အနေနဲ့ ဒါ စည်းကမ်းအရ အရေးယူခြင်း ခံရပါတယ်။ အဲဒီတော့ ကျွန်တော်တို့ဆီ ကနိုင်ငံက ထွက်သွားတဲ့ ကျောင်းသူ၊ ကျောင်းသားတွေ ကြည့်လိုက်ပါ။ နိုင်ငံတကာသွားလို့ရှိရင် ဟာ ဟိုကျရင် စာကကျွန်တော်တို့နဲ့မတူဘူး။ ဟာ စာတွေ ဖတ်ရတာပဲ၊ သိပ်ပြီးတော့ ဟိုဟာဖြစ်တာပဲ။ အင်မတန်မှ သူတို့ နှစ်ထောင်းအားရနဲ့ ပြောကြ၊ ဆိုကြသံတွေ ကြားပါတယ်။ သို့သော် ကျွန်တော်တို့ဆီမှာ အဲဒီလိုသင်ကြားနည်းနဲ့ တက္ကသိုလ်မှာ သင်ရင် ဆရာကိုလည်းပဲ ဘေးကနေပြောကြမယ်။ အားလုံးကလည်းပဲ ခုနတုန်းက ကျွန်တော်တို့ရှေ့မှာ ဆွေးနွေးသွားတဲ့ ကိုယ်စားလှယ်တော်ကြီးပဲ၊ အဲဒီဆရာက ဒီကနောတစ်နေရာ ကို ရောက်သွားနိုင်ပါတယ်။ ဒါကြောင့်မို့လို့ ပညာရေး အဓိက တိုးတက်ဖို့အတွက်ကတော့ ဆရာတွေကို တိုးတက် အောင်၊ ဆရာတွေရဲ့ လုပ်ပိုင်ခွင့်တွေကိုပေးဖို့၊ ကျွန်တော်တို့ ဆရာတွေရဲ့ လုပ်ပိုင်ခွင့်တွေ ဆိုတာက သင်ကြားရေးမှာ ကျွန်တော်တို့ ပါမောက္ခချုပ်တွေ ဆိုလည်း သက်ဆိုင်ရာတက္ကသိုလ်ကို သူကိုယ်တိုင်ပဲ ထိန်းသိမ်းပြီးတော့ သုတေသနတွေလုပ်ဖို့၊ အဲ သုတေသနတွေက မလုပ်နိုင်ဘူး၊ စာသင်ကြားရေး မဖြစ်ဘူးဆိုရင် ဒါ သူ့ရဲ့ တာဝန်သာလျှင် ဖြစ်ပါတယ်ဆိုတဲ့အနေနဲ့ ကျွန်တော်တို့ ပြောင်းလဲပြီးတော့ သွားမယ်ဆိုရင် ပညာရေးကလည်းပဲ တိုးတက်လာမယ်လို့ ကျွန် တော့်အနေနဲ့ တင်ပြဆွေးနွေးလိုပါတယ်။ ဥက္ကဋ္ဌကြီးခင်ဗျား။ ဒါကြောင့် ကျွန်တော့်အနေနဲ့ ပညာရေးတိုးတက်ပြောင်းလဲမှု ဆောင်ရွက်ပေးရန်ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်း ရင်းနဲ့ နိဂုံးချုပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">အဆိုကို ထောက်ခံမယ့်သူရှိပါက ဖိတ်ခေါ်ပါတယ်</speech>
<speech><mp id="144">ဦးဆွေအောင်၊ ရန်ကုန်တိုင်းဒေသကြီး မဲဆန္ဒနယ်အမှတ်၁၂)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ် (၈)မှ ဒေါက်တာမြင့်ကြည် တင်သွင်းသွားတဲ့ ပညာရေးတိုးတက်ပြောင်းလဲ ဆောင်ရွက်ရန် ပြည်ထောင်စုအစိုးရအား တိုက်တွန်းကြောင်း အဆိုကို ကျွန်တော် မဲဆန္ဒနယ် အမှတ် (၁၂)မှ အမျိုးသားလွှတ်တော်ကိုယ်စားလှယ် ဦးဆွေအောင် က လေးနက်စွာ ထောက်ခံ အပ်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒေါက်တာမြင့်ကြည် တင်သွင်းတဲ့ အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ အဆိုမှာ ပညာရေးတိုးတက်ပြောင်းလဲဆောင်ရွက်ရန် ပြည်ထောင် စုအစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့် မသင့် လွှတ်တော်ရဲ့ ဆန္ဒရယူပါမယ်</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဒေါက်တာမြင့်ကြည် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါက်တာမြင့်ကြည် တင်သွင်းတဲ့ အဆိုကိုဆွေးနွေးမယ့် လွှတ်တော် ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော်(၃၁)ရက်မြောက်နေ့ အစည်းအဝေး ရပ်နားကြောင်းနှင့် (၃၂)ရက်မြောက်နေ့ အစည်းအဝေး ဆက်လက်ကျင်းပမည့်နေ့ရက်နှင့် အချိန်ကိုကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် စတုတ္ထပုံမှန်အစည်းအဝေး (၃၁)ရက်မြောက်နေ့ ကို ရပ်နားပါမယ်။ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၃၂)ရက်မြောက်နေ့ကို ၂၀၁၂ ခုနှစ်၊ သြဂုတ်လ ၂၂ ရက် (ဗုဒ္ဓဟူးနေ့) နံနက် ၁၀းဝဝ နာရီ အချိန်မှာ ဆက်လက်ကျင်းပမှာ ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။</speech>
<p>ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၃၁)ရက်မြောက်နေ့ အစည်းအဝေးကို ၁၅းဝ၉ နာရီအချိန်တွင် ရပ်နားပါသည်။</p>
</postface>
</transcript>
</doc>
