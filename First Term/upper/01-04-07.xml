<doc>
<docinfo>
<docno>01-04-07.xml</docno>
<pdf>01-04-07.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော်စတုတ္ထပုံမှန်အစည်းအဝေး သတ္တမနေ့မှတ်တမ်း</title>
<date>၁၃၇၄ ခုနှစ်၊ ပထမဝါဆိုလပြည့်ကျော် ၉ ရက် (၂၀၁၂ ခုနှစ်၊ ဇူလိုင်လ ၁၂ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး သတ္တမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။အမျိုးသားလွှတ်တော် ဒုတိယ ဥက္ကဋ္ဌအဖြစ် ဦးမြညိမ်း က ဆောင်ရွက်ပြီး၊ အခမ်းအနားမှူးအဖြစ် ဦးသိန်း မော် ၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျာ။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသား လွှတ်တော် စတုတ္ထပုံမှန် အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌကြီး ကြွရောက် လာပါပြီခင်ဗျာ။</speech>
<p>အမျိုးသားလွှတ်တော် ဒုတိယဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး သတ္တမနေ့မှာ အမျိုးသားလွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း(၂၂၃)ဦး ရှိပြီး ဒီကနေ့ အစည်းအဝေးကို (၂၁၀)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၄.၁၇) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသား လွှတ်တော်ဆိုင်ရာဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က) နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်း ဥပဒေ ၄ ၊ နည်းဥပဒေခွဲ (ခ)အရ ပထမအကြိမ် အမျိုးသား လွှတ်တော် စတုတ္ထပုံမှန်အစည်းအဝေးရဲ့ သတ္တမနေ့ အစီအစဉ်ကို အမျိုးသားလွှတ်တော် ကိုယ်စားလှယ် များထံ ကြို တင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာနည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေခွဲငယ် (၁)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသား လွှတ်တော်ကိုယ်စားလှယ်များ ရှိလျှင် ယခုခွင့်ပန်ကြားဖို့ ဖြစ်ပါတယ်</speech>
<speech type="vicespeaker">ဦးစောအုန်း မွန်ပြည်နယ် မဲဆန္ဒနယ်အမှတ်(၉)က ဦးညီညီထွန်း မွန်ပြည်နယ်၊ မဲဆန္ဒနယ်အမှတ်(၁၁) ကိုယ်စား ခွင့်ပန်ကြားဖို့ ဖြစ်ပါတယ်</speech>
<speech><mp id="117">ဦးစောအုန်း၊ မွန်ပြည်နယ်၊ မဲဆန္ဒနယ်အမှတ် (၉)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ မွန်ပြည်နယ် မဲဆန္ဒနယ်အမှတ် (၁၁)မှ အမျိုးသားလွှတ်တော်ကိုယ်စားလှယ် ဦးညီညီထွန်း သည် နေထိုင်မကောင်း ဖြစ်နေသေးပါသဖြင့် ယနေ့ ၂၀၁၂ ခု၊ ဇူလိုင်လ ၁၂ ရက်နေ့မှ ဇူလိုင်လ ၁၃ ရက်နေ့အထိ ခွင့် (၂) ရက် ထပ်မံခွင့်ပြုပေး နိုင်ပါရန် ဦးညီညီထွန်း ၏ ကိုယ်စား မွန်ပြည်နယ် မဲဆန္ဒနယ်အမှတ် (၉)မှ ကျွန်တော် ဦးစောအုန်း က ရိုသေစွာ ခွင့်ပန်ကြားအပ်ပါတယ်ခင်ဗျား။</speech>
<speech type="vicespeaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="vicespeaker">ဦးဉာဏ်လင်း ဧရာဝတီတိုင်းဒေသကြီး၊ မဲဆန္ဒနယ် အမှတ်(၃)က ဦးစိုးဝင်း ဧရာဝတီတိုင်းဒေသကြီး၊ မဲဆန္ဒနယ်အမှတ်(၂)ကိုယ်စား ခွင့်ပန်ကြားဖို့ ဖြစ်ပါတယ်</speech>
<speech><mp id="159">ဦးဉာဏ်လင်း၊ ဧရာဝတီတိုင်းဒေသကြီး၊ မဲဆန္ဒနယ် အမှတ်(၃)</mp>လေးစား တဲ့ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ မဲဆန္ဒနယ် အမှတ်(၂)မှ အမျိုးသားလွှတ်တော်ကိုယ်စားလှယ် ဦးစိုးဝင်း ဟာ မကျန်းမာပါသဖြင့် ယနေ့ ၁၂-၇-၂၀၁၂ ရက်နေ့အား ခွင့်တစ်ရက်အဖြစ် သတ်မှတ်ခွင့်ပြုပေးပါရန် ၎င်းကိုယ်စား ဧရာဝတီတိုင်းဒေသကြီး၊ မဲဆန္ဒနယ်အမှတ် (၃)မှ အမျိုးသားလွှတ်တော် ကိုယ်စားလှယ် ကျွန်တော် ဦးဉာဏ်လင်း က လေးစားစွာ ခွင့်ပန်ကြားအပ်ပါတယ်ခင်ဗျား။</speech>
<speech type="vicespeaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="vicespeaker">ဦးခင်မောင်ရီ ဧရာဝတီတိုင်းဒေသကြီး၊ မဲဆန္ဒနယ် အမှတ်(၆)က ဦးစိုးဟန်လင်း ဧရာဝတီတိုင်းဒေသကြီး၊ မဲဆန္ဒနယ်အမှတ် (၁)၏ ခွင့်ကို ကိုယ်စား တင်ပြဖို့ ဖြစ်ပါတယ်</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ် အမှတ်)</mp>လေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ မဲဆန္ဒနယ် အမှတ်(၁)မှ အမျိုးသားလွှတ်တော်ကိုယ်စားလှယ် ဦးစိုးဟန်လင်း သည် မမာမကျန်းဖြစ်နေသော မိခင်ကြီးအား စောင့်ရှောက်နေရပါသဖြင့် ယနေ့ ၁၂-၇-၂၀၁၂ မှ ၁၃-၇-၂၀၁၂ ရက်နေ့အထိ ခွင့် (၂)ရက်ကို ခွင့်ပြုပေးနိုင်ပါရန် ၎င်း၏ကိုယ်စား ကျွန်တော် မဲဆန္ဒနယ်အမှတ် (၆) ဧရာဝတီတိုင်းဒေသကြီးမှ အမျိုးသားလွှတ်တော် ကိုယ်စားလှယ် ကျွန်တော် ဦးခင်မောင်ရီ က လေးစားစွာ ခွင့်ပန်ကြားအပ်ပါတယ်ခင်ဗျား။</speech>
<speech type="vicespeaker">ယခု ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ပထမအကြိမ် အမျိုးသားလွှတ်တော် စတုတ္ထ ပုံမှန်အစည်းအဝေး သတ္တမနေ့ကို တက်ရောက်ခွင့် ရှိတဲ့ အမျိုးသား လွှတ်တော် ကိုယ်စားလှယ်ဦးရေဟာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၀)ဦး၊ ယနေ့ ခွင် ပန်ကြားသဖြင့် ခွင့်ပြုထားသူ (၃) ဦးဖြစ်၍ အမျိုးသား လွှတ်တော်က စုစုပေါင်းခွင့်ပန်ကြား၍ ခွင့်ပြု ထားသူ (၁၃) ဦးဖြစ်ပြီး ခွင် မဲ့ပျက်ကွက်သူမရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေ ခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်သို့ အမျိုးသားလွှတ်တော် ကိုယ်စားလှယ်များ မေးမြန်းထားတဲ့ ကြယ်ပွင့်ပြထားသော မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာဖြစ်ပါတယ်။</speech>
<title>အကျင့်ပျက်ဝန်ထမ်း အရေးယူမှု များကို အများသိရှိစေရန် သတင်း ထုတ်ပြန်ပေးရေးနှင့် စပ်လျဉ်းသည့်မေးခွန်း</title>
<speech type="vicespeaker">ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ ဦးဖုန်းမြင့်အောင် က အကျင့်ပျက်ဝန်ထမ်း အရေးယူမှုများကို အများသိရှိစေရန် သတင်း ထုတ်ပြန်ပေးရေးနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည်ထောင်စု ဝန်ကြီးခင်ဗျား။ ကျွန်တော့်ရဲ့ မေးခွန်းကတော့ အကျင့်ပျက်ဝန်ထမ်း အရေးယူမှုများ ကို အများ သိရှိစေရန် သတင်းထုတ်ပြန်ပေးရေးကိစ္စ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ နိုင်ငံတော်မှာ အကျင့် ပျက် ဝန်ထမ်းများကို အရေးယူဆောင်ရွက်နေကြောင်း သိရှိရပါတယ်။ သို့သော်လည်း အကြောင်းအရာ အတိအကျနှင့်အသေးစိတ်သတင်းများကို ထုတ်ပြန်ခဲ့ခြင်း မရှိပါ။ အကယ်၍ အဆိုပါ သတင်း များကို တရားဝင်ထုတ်ပြန်ပေးမည်ဆိုပါက ကိုယ်ကျင့်သိက္ခာ ကောင်းမွန်သော ဝန်ထမ်းများ အတွက် ခွဲခြားသိရှိနိုင်ပြီး ဂုဏ် သိက္ခာပိုမိုတက်စေခြင်း၊ အလားတူ အဖြစ်မျိုး ထပ်မံ မဖြစ်ပွား စေရန်အတွက် ကြို တင်ကာကွယ်မှုများပြုနိုင်ခြင်း၊ အစိုးရ၏ ကျောသားရင် သား မခွဲခြားဘဲ တိတိကျကျ အရေးယူ ဆောင်ရွက်မှုများ ပေါ်လွင်ပြီး ဂုဏ်သိက္ခာ ပိုမိုတက်စေခြင်းများ။လေးစား ဖြစ်ပေါ်ပါမည်။ ထိုကြောင့် အဆိုပါ သတင်းများကို တရားဝင်ထုတ်ပြန် ပေးရန် အစီအစဉ် ရှိ/မရှိ သိရှိလိုပါသည် ခင်ဗျာ။ ကျေးဇူးတင်ပါတယ်။</speech>
<speech type="vicespeaker">မေးခွန်းနဲ့ပတ်သက်ပြီး နိုင်ငံတော်သမ္မတရုံးဝန်ကြီးဌာန (၂) ပြည်ထောင်စုဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id="68">ဦးစိုးမောင် (ပြည်ထောင်စုဝန်ကြီး၊ နိုင်ငံတော်သမ္မတရုံးဝန်ကြီးဌာန(၂))</agency>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်ကြီးများ ကျန်းမာချမ်းသာကြပါစေကြောင်း ဆုတောင်းမေတ္တာပို့သအပ်ပါတယ်။ ကျွန်တော်ကတော့ နိုင်ငံတော်သမ္မတရုံးဝန်ကြီးဌာန ၂)၊ ပြည်ထောင်စုဝန်ကြီး ဦးစိုးမောင် ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ် (၃) အမျိုးသား လွှတ်တော် ကိုယ်စားလှယ် ဦးဖုန်းမြင့်အောင် ရဲ့ ကြယ် ပွင့်ပြမေးခွန်းကို ဖြေကြားရတဲ့ အတွက် ဝမ်းသာ ဂုဏ်ယူပါကြောင်း ပဏာမ ပြောကြားလိုပါတယ်။ နိုင်ငံတော်အစိုးရဟာ အကျင့် ပျက်ဝန်ထမ်းများကို စိစစ်ဖော်ထုတ်ပြီး လာဘ်ပေး လာဘ်ယူမှု၊ အာဏာအလွဲ သုံးစားပြုမှု၊ အကျင့်စိတ်ဓာတ်ပျက်ပြားမှု၊ တာဝန်ယူမှု နဲ့ စီမံခန့်ခွဲမှု၊ အားနည်းမှုစသည်တို့အလိုက် အရေးယူဆောင်ရွက်နေပါတယ်။ အရေးယူမှုများကို ပြည်ထောင်စု ဝန်ကြီးဌာနများအတွင်း အမိန့်ကြော်ငြာ စာ ထုတ်ပြန်ပြီးတော့ အငြိမ်းစား ယူစေခြင်း၊ အလုပ်မှ ရပ်စဲထုတ်ပယ်ခြင်း၊ ရာထူးနှင့်နှစ်တိုးလစာများ လျှော့ ချခြင်း၊ ဝေးလံတဲ့ဒေသများပြောင်းရွှေ့ စေခြင်း၊ မှတ်တမ်းတင် သတိပေးခြင်းများ ပြုလုပ် ခဲ့ပြီး ကြီးလေးတဲ့ပြစ်မှုများအလိုက် သက်ဆိုင်ရာ တရားရုံးများမှ ထောင်ဒဏ်သတ်မှတ် ခြင်းများ ပြုလုပ်ခဲ့ပါတယ်။ သက်ဆိုင်ရာ ဝန်ကြီးဌာနများ အလိုက် အမိန့်ကြော်ငြာစာထုတ်ပြန် ဆောင်ရွက်တာဖြစ်လို့ ဝန်ထမ်းအတွင်းမှာ အရေးယူမှုကို သိရှိကြပါတယ်။ Good Governance နဲ့ Clean Government လုပ်ငန်းစဉ်များအတိုင်း အလေးထား အရေးယူ ဆောင်ရွက်ရာမှာ ကျွန်တော် တို့နိုင်ငံအနေဖြင့် ဒီမိုကရေစီလမ်းကြောင်းကို သွားနေတဲ့ နုစဉ်ကာလမှာ ယခုကဲ့သို့ ဝန်ကြီးဌာနများအလိုက် ၊ ကြော်ငြာဆောင်ရွက်ပြီးတော့ အဆင့်တွင် ထားရှိပါတယ်။ တဖြည်းဖြည်းနဲ့ ဒီမိုကရေစီ ရင့်ကျက်လာတဲ့အချိန်မှာ အရေးယူ ဆောင်ရွက်မှုများ ယခုထက်ပိုမိုပြီးတော့ ထင်သာမြင်သာမှု များ အလိုအလျောက်ဖြစ်ပေါ်လာမှာ ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<title>တောင်သူလယ်သမားများအတွက် မြေလွတ်မြေရိုင်းများကို လယ်ယာမြေအဖြစ် ဆောင်ရွက် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် က တောင်သူလယ်သမားများအတွက် မြေလွတ်မြေရိုင်းများကို လယ်ယာမြေ အဖြစ် ဆောင်ရွက်ပေးရန် အစီအစဉ် ရှိ/မရှိနဲ့ စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ကြွရောက်လာသော ပြည်ထောင်စု အဆင့်ဝန်ကြီးများ၊ အမျိုးသားလွှတ်တော် ကိုယ်စားလှယ်တော် ကြီးများခင်ဗျား။ မင်္ဂလာပါလို့ ဂါရဝပြုနှုတ်ခွန်းဆက်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၈)က ဒေါက်တာမြင့်ကြည် ဖြစ်ပါတယ်။ ကျွန်တော် တင်ပြမေးမြန်းမယ့် မေးခွန်းကတော့ တောင်သူ လယ်သမားများအတွက် မြေလွတ်မြေရိုင်းများကို လယ်ယာမြေအဖြစ် ဆောင်ရွက်ပေးရန် အစီအစဉ် ရှိ /မရှိနဲ့ စပ်လျဉ်းပြီးတော့ မေးမြန်းသွားမှာ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော့်အနေနဲ့ မေးခွန်းတွေက အခု အလျဉ်းသင့်လို့ တစ်ချက် တင်ပြပါရစေ။ မေးခွန်းတွေ၊ အဆိုတွေဟာ လွန်ခဲ့တဲ့ (၂)လ၊ (၃)လကတည်းက ဧပြီ၊ မေ လောက်ကတည်းက ကျွန်တော် တချို့ဟာတွေ တော်တော်များများ အကုန်ပါပဲ ပြုစုပြီးတော့ ကျွန်တော် တင်ထားခဲ့တဲ့ မေးခွန်းနဲ့ အဆိုများ ဖြစ်ပါတယ်။ အခုမှ ကျွန်တော် ဒါတွေ ပြုစုပြီးတော့ တင်ပြီးတော့ ဆွေးနွေးခြင်းမဟုတ်ပါဘူး။ ဒါအများသိအောင်လို့ တချို့ကလည်း ကျွန်တော့်ကို မေးလို့ပါ။ တချို့ကလည်း မေးတဲ့အတွက်ကြောင့် ဒါ ရှင်းရှင်းလင်းလင်း ဖြစ်အောင် ကျွန်တော် တင်ပြဆွေးနွေးရခြင်း၊ ဖြစ်ပါတယ်။ အဲဒီတော့ ကျွန်တော် ဆက်လက်ပြီးတော့ ကျွန်တော့် မေးခွန်းနဲ့ပတ်သက်ပြီးတော့ ဆွေးနွေးရမယ်ဆိုရင် ကျွန်တော်တို့မြန်မာနိုင်ငံဟာ လယ်ယာ ထွက်ကုန်သီးနှံအပေါ်မှာ မူတည် ပြီးတော့ ဆောင်ရွက်တဲ့နိုင်ငံ တစ်ခုဆိုတာ ကမ္ဘာကလည်း သိပါတယ်။ ကျွန်တော်တို့ ဒီ လယ်ယာ မြေတွေနဲ့ပတ်သက်ပြီးတော့ လယ်ယာမြေဆိုတာ သီးနှံထွက်တဲ့ စိုက်ပျိုးတဲ့မြေ အကုန်လုံးလည်းပဲ အကျုံးဝင်ပါတယ်၊ တစ်ခါ ကျွန်တော် ကတော့ လယ်ယာမြေကိုပဲ ဖော်ညွှန်းခြင်း ဖြစ်ပါတယ်။ ဒီ မြေတွေနဲ့ပတ်သက်ပြီးတော့ လွတ်လပ်ရေးရပြီး ၁၉၅၃ ခုနှစ်မှာ ဒီဟာတွေ စစ်တမ်းကောက်ပါတယ်၊ ကျွန်တော် လေ့လာတွေ့ရှိရသလောက်၊ တစ်ခါ ၁၉၉ရ ခုနှစ်မှာ UNDP ရယ်၊ နောက် FAO ရယ် သူတို့တွဲပြီးတော့ ဒီမှာတစ်ခါ ဒါတွေ စစ်တမ်းကောက်ပါတယ်။ ၂၀၀၃ ခုနှစ် မှာလည်းပဲ ဒီလယ်ယာမြေတွေကို စစ်တမ်းကောက်ပါတယ်။ ကျွန်တော် ဘာကြောင့် ဒါ ထည့်ပြီး ဆွေးနွေးရလည်းဆိုတော့ လယ်ယာမြေအတိအကျ ဘယ်လောက်ရှိတယ် ၊ ဧက ဘယ်လောက် ရှိတယ်။ ဘယ်လောက်ထွက်တယ်။ ဒီဟာတွေကို ပြန်ပြီး တော့ တွက်တဲ့အခါမှာ ဒီစာရင်းဇယားတွေက အရေးကြီးပါတယ်။ သို့သော် ဒီ ကောက်ခဲ့တဲ့ ဟာတွေက FAO နဲ့ စသည်အားဖြင့် ပူးတွဲပြီးတော့ မြန်မာနိုင်ငံက ကောက်ခဲ့ခြင်း ဖြစ်ပါတယ်။ ဆက်လက်ပြီးတော့ လည်းပဲ အခု ၂၀၁၂-၂၀၁၃ ဒီဘက်မှာကောက်ဖို့ FAO တို့နဲ့တွဲပြီးကောက်ဖို့ ရှိတယ်ဆိုတာ ကျွန်တော် လေ့လာ တွေ့ရှိရ ပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော်တို့ စိုက်ပျိုးမြေဧကဟာ တစ်နိုင်ငံလုံးမှာ အကြမ်းဖျဉ်းအားဖြင့် ကျွန်တော်လေ့လာသှိသလောက် အခုအချိန်အခါမှာ ဟက်တာ ဆိုလို့ရှိရင် သန်းပေါင်း (၈.၅)လောက် ရှိ ပါတယ်။ ကျွန်တော်တို့ ဧကအားဖြင့် ဆိုရင်တော့ သန်းပေါင်း (၂၀)လောက် ရှိပါတယ်။ အဲဒီတော့ အခု ဒီနေ့ ဆန်စပါးရဲ့ ထွက်လာတဲ့ ပြင်ပကို ပို့တဲ့ပို့ကုန်၊ ပို့ကုန် အနေအထားကို တစ်ခါ ပြန်ပြီးတော့ ဒီဟာနဲ့ နှိုင်းယှဉ်ပြီး လေ့လာကြည့်မယ်ဆိုရင် ကျွန်တော်တို့ လျော့ကျလာတယ်ဆိုတာ တွေ့ရပါမယ်။ ၂၀၁၀- ၂၀၁၁ အဲဒီမှာ ပို့ကုန်ဟာ တန်ပေါင်း (၅၀၀)လောက် ရှိပါတယ်၊ ဆန်တန်ချိန်။ သူ့ရှေ့ပိုင်းက ၂၀၀၉-၂၀၁၀ မှာ တန်ပေါင်း (၈၀၀)လောက် ရှိတယ်။ ခန့်မှန်းခြေပေါ့။ အတိအကျတော့ သူ ရှိပါတယ်။ ဒီအတွက်ကြောင့် ကျွန်တော်တို့ ဒီဟာက ကျလာပါတယ်။ ဆန်တန်ပို့ တဲ့ဟာတွေကလည်းပဲ ပြန်ကြည့်လို့ရှိ ရင် တက်လိုက်၊ ကျလိုက်နဲ့ တော်တော်လေး မတည်မငြိမ် ဖြစ်ပါတယ်။ ဒါတွေ ကျွန်တော်တို့ လယ်ယာစိုက်ပျိုးရေးကဏ္ဍအနေနဲ့ လေ့လာသုံးသပ်ဖို့ လိုပါတယ်။ ဘာ ကြောင့် ကျွန်တော်တို့က ကျသွားလဲ။ သဘာဝဘေးအန္တရာယ်ကြောင့် ကျတာတွေ ရှိမယ်။ နောက် ကျွန်တော် တို့ရဲ့ (Population Growth) လူဦးရေဟာလည်းပဲ တစ်နှစ်နဲ့ တစ်နှစ်ဆိုလို့ရှိရင် လူဦးရေရဲ့တိုးတက်မှုနှုန်းဟာ two percent ကနေ three percent လောက် ၊ two percenောက်ဆိုရင် ဒါ တော်တော် များများတော့ လက်ခံထားပါတယ်။ ၂ ရာခိုင်နှုန်းလောက် ကျွန်တော်တို့ရဲ့ လူဦးရေ တိုး ပွားမှုနှုန်းဟာ ဖြစ်လာပါတယ်။ ဒါကြောင့် တစ်နည်းအား ဖြင့် ခုနတုန်းက ပို့ကုန်မှာ လျော့နည်းသွားခြင်းသည် ကျွန်တော်တို့ ဒီဘက်မှာ စားသုံးတဲ့ဘက်မှာ ဖူလုံအောင် ဒါ ဆန်ကို ပို့တဲ့နေရာမှာ လျော့ချပြီးတော့ ပို့တဲ့သဘောမျိုးလို့ လည်းပဲ လေ့လာ သုံးသပ်လို့ရပါတယ်။ နောက်တစ်ချက်က ကျွန်တော်တို့ ဒီလယ်ယာမြေတွေကို ပြန်ပြီးတော့ ကြည့်တဲ့ အခါမှာ ပြန် ပြီးတော့ သူတို့ ဆန်းစစ်တဲ့ အဲဒီဟာ တွေ၊ ကျွန်တော် လေ့လာတဲ့အခါကျတော့ ဆန်ထွက်တဲ့ ဧကဟာ seven percent လောက် အခု လျော့နည်းလာတယ်ဆိုတာကို တွေ့ရပါတယ်။ အဲဒီတော့ ကျန်တဲ့လယ်မြေတွေ ကလည်းပဲ အထွက်တိုးဖို့အတွက် သီးနှံကောင်း တွေ နောက် သက်ဆိုင်ရာ ဓာတ်မြေသြဇာတွေ ဒါတွေနဲ့ ပံ့ပိုးဖို့ လိုပါတယ်။ လူဦးရေကလည်းပဲ တဖြည်းဖြည်း တက်လာတယ်။ အခု သန်း (၆၁)လောက် ရှိနေပြီပေါ့လေ။ ဒီဘက်ရောက် လာလို့ရှိရင် တဖြည်းဖြည်း တက်သွားမယ်။ ဒါကြောင့်မို့လို့ ဒီလယ်ယာ ကဏ္ဍ၊ ကျွန်တော်တို့ စိုက်ပျိုးရေးကဏ္ဍနဲ့ ဟိုဘက်က စက်မှုကဏ္ဍ၊ စက်မှုကဏ္ဍဖွံ့ဖြိုးရေး၊ ဖွံ့ဖြိုးအောင် ဒီဘက်က ကဏ္ဍကို အများကြီး လျော့ချလိုက်မယ်ဆိုလို့ရှိရင်လည်းပဲ စားနပ်ရိက္ခာဖူလုံမှုနဲ့ ရှေ့အလားအလာ ကျွန်တော်တို့ ရင်လေးဖွယ်ရာ ဖြစ်ပါတယ်။ ဒါကြောင့် ဒီလယ်ယာမြေတွေ၊ လျော့နည်း သွားတဲ့ လယ်ယာမြေတွေ၊ ပျက်စီးသွားတဲ့ လယ်ယာမြေတွေအစား လယ်သစ်၊ မြေသစ် ရှာဖွေပြီးတော့ နိုင်ငံတော်အစိုးရအနေနဲ့ စိုက်ပျိုးမြေအဖြစ်ရအောင် ဆောင်ရွက်ပေးမယ်ဆိုလို့ရှိရင် အင်မတန်မှ သင့်လျော်တယ်ဆိုတာ ဒီအချက်ကို မူတည်ပြီး ကျွန်တော် ဒီမှာ ဒီမေးခွန်း တင်ပြရခြင်း ဖြစ်ပါတယ်။ တိုးမြှင့်ပြီး ကျွန်တော်တို့ရဲ့ စားနပ်ရိက္ခာ နောက် ခုနတုန်းက ပြောတဲ့ ဆင်းရဲမွဲတေမှု ကျွန်တော်တို့ လျော့ကျ သွားမှာ မဟုတ်ပါဘူး၊ တိုးတက်လာမှာပါ။ အခုဒီ စစ်တမ်းတွေအရ ကြည့်လို့ရှိရင် လယ်သမား အရေအတွက်ဟာ အင်မတန် နည်းလာပါတယ်။ နည်းလာတော့ ခုန လယ်ယာမြေတွေကလည်း နည်းတယ်။ အဲဒီ နည်းတဲ့ ပုဂ္ဂိုလ်တွေက မြို့ဘက်ကို ပြောင်းလာလေ့ရှိတယ်။ နောက် နိုင်ငံခြားကို သွားပြီးတော့ အလုပ်လုပ်တာတွေ ရှိပါတယ်။ မနေ့တုန်းက ကျွန်တော်တို့ ဆွေးနွေးသလိုMigrant ပေါ့။ ဟိုဘက် တခြားနိုင်ငံ ကို သွားပြီးတော့ အလုပ်လုပ် တယ်။ အဲဒီတော့ ဒီဘက် လယ်ယာမြေကဏ္ဍနဲ့ပတ်သက်ပြီးတော့ ဒါတွေဟာ အင်မတန်မှ စဉ်းစားရ မယ့် စိုးရိမ်စရာ၊ ကျွန်တော်တို့နိုင်ငံအတွက် စိုးရိမ်စရာ ဖြစ်ပါတယ်။ ဂျပန်နိုင်ငံမှာ ကျွန်တော် ၁၉၇၀ ပတ်ဝန်းကျင်လောက်က လယ်ယာမြေတွေကို သူတို့ လည်း စက်မှုနိုင်ငံ အရင်ကတည်း ကတော့ သူတို့ စက်မှုလုပ်ငန်းတွေ ဖွံ့ဖြိုးတိုးတက် နေတာပါ။ အဲဒီတော့ အဲဒီလောက်မှာ လယ်ယာမြေ တွေကို တချို့ဟာတွေကို ပြန်ပြီးတော့ စက်မှုလုပ်ငန်းတွေအတွက် အသုံးပြုပါတယ်။ အဲဒီ အသုံးပြုတဲ့အခါမှာ ကျွန်တော် လေ့လာတွေ့ရှိရသလောက် ဒုတိယဥက္ကဋ္ဌကြီးခင်ဗျား။ ပြန်ပြီးတော့ ဒီမှာ လွှတ်တော်ကိုယ်စားလှယ်တော်ကြီးများရော အားလုံး လေ့ လာကြည့်လို့ရှိရင် လယ်သမားတွေက အင်မတန်မှ ချမ်းသာသွားပါတယ်။ အဲဒီ လယ်သမားတွေက နိုင်ငံတကာကို ထွက်တယ်။ နိုင်ငံတကာကို လေ့လာတယ်။ ဘာကြောင့်ဆိုတော့ အဲဒီလယ်ယာမြေတွေကို အဲဒီအချိန် ပြောင်းလိုက်တဲ့အခါမှာ သူတို့ကို အဲဒီအချိန်အခါတုန်းက ကျွန်တော်တို့ မြန်မာနိုင်ငံနဲ့ တော့ မတူဘူးပေါ့။ ပေးလိုက်တဲ့ လျော်ကြေးဟာ အင်မတန်မှ များပါတယ်။ နောက် သူတို့ကလည်း စက်မှုလုပ်ငန်းကို သွားတော့မယ်ဆိုတော့ ဒီ ဆန်စပါး ကိစ္စကို သူတို့ လျော့ချပစ် တာပါ။ စက်မှုလုပ်ငန်းကို သူက အရှိန်အဟုန်နဲ့ တိုးတက်တယ်။ ဒီဘက်က ကျွန်တော် ဆန်စပါးထွက်တဲ့ လယ်ယာမြေတွေကို လျော့ဖြစ်တယ်။ တစ်ချိန်တည်းမှာ ဟန်ချက်ညီညီနဲ့ ဆောင်ရွက်သွားတဲ့ သဘောမျိုးရှိပါတယ်။ ဒါလည်းပဲ ကျွန်တော်တို့အနေနဲ့ ဒီထည့်ပြီးတော့ လယ်ယာမြေကိစ္စမှာ စဉ်းစားရမယ့် သဘောပါ ပါတယ်။ ဒါကြောင့် အမျိုးသား လွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော့်အနေနဲ့ တောင်သူလယ်သမားများအတွက် မြေလွတ်၊ မြေလပ်၊ မြေရိုင်းများကို လယ်ယာမြေအဖြစ် ပြုပြင်ဆောင်ရွက်ပေးရန် အစီအစဉ် ရှိ /မရှိ ကို မေးမြန်းရ ခြင်းဖြစ်ပါတယ်။ ကျေးဇူး တင်ပါတယ် ခင်ဗျာ။ အချိန်၁၂၀။</speech>
<speech type="vicespeaker">မေးခွန်းနဲ့ ပတ်သက်ပြီး လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ် <agency id="83">ဦးအုန်းသန်း (ဒုတိယဝန်ကြီး၊လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် လွှတ်တော် ကိုယ်စားလှယ်တော်ကြီးများ ခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ရန်ကုန်တိုင်းဒေသကြီး အမှတ် (၈)မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါက်တာ မြင့်ကြည်က ပြည်ထောင်စုမြန်မာနိုင်ငံတွင် တောင်သူလယ်သမားများ အများစုရှိပြီး ယခုအခါ တွင် လယ်မြ���များ ပျက်စီးခြင်း၊ စပါးအထွက်နှုန်း မကောင်းခြင်းတို့ ဖြစ်နေပါ၍ မြေလွတ် ၊ မြေလပ်၊ မြေရိုင်းများကို ရှင်းလင်းကာ စိုက်ပျိုးမြေအဖြစ် ဆောင်ရွက်ပေးရန် အစီအစဉ်များ ရှိ/မရှိကို သိရှိလိုပါကြောင်း ကြယ်ပွင့်ပြမေးခွန်းအပေါ်မှာ လယ်ယာစိုက်ပျိုး ရေးနှင့် ဆည်မြောင်းဝန်ကြီးဌာန ဒုတိယဝန်ကြီး ကျွန်တော် ဦးအုန်းသန်း က ရှင်းလင်းတင်ပြဖြေကြား သွားမှာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်တွင် နိုင်ငံနှင့်အဝှမ်းတောင်သူလယ်သမားများ အပါအဝင် နိုင်ငံသားအားလုံးတို့၏ ရေရှည်အမျိုးသားရေး အကျိုးစီးပွားအတွက် လိုအပ်ချက် ဖြစ်သည့် လယ်ယာမြေပဒေနှင့် မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေကို ပထမအကြိမ် ပြည်ထောင်စုလွှတ်တော်၊ တတိ ယပုံမှန်အစည်းအဝေးက အတည်ပြုပြဋ္ဌာန်းခဲ့ပြီး ၂၀၁၂ ခုနှစ်၊ မတ်လ (၃၀)ရက်နေ့တွင် နိုင်ငံတော်သမ္မတကြီးက လက်မှတ်ရေးထိုး ထုတ်ပြန်ခဲ့ပြီး ဖြစ်ပါတယ်။ နိုင်ငံတော်မှာ မြေ လွတ်၊ မြေလပ်နှင့်မြေရိုင်းများအသုံးပြုခြင်းမှ အလုပ်အကိုင် အခွင့်အလမ်းများ ပေါ်ထွန်းလာစေရေးနှင့် နိုင်ငံတော်၏ စီးပွားရေး လက်တွေ့ဖွံ့ဖြိုးတိုးတက် လာစေရေးတို့အတွက် အတည်ပြုပြဋ္ဌာန်းပြီး ဖြစ်သည့် မြေလွတ်၊ မြေလပ်နှင့်မြေရိုင်းများ စီမံခန့် ခွဲရေး ဥပဒေပုဒ်မ ၄ တွင် နိုင်ငံတော်အတွင်းရှိ မြေလွတ်၊ မြေလပ်နှင့်မြေရိုင်းများကို စိုက်ပျိုးရေး၊ မွေးမြူရေး၊ ဓာတ်သတ္တု ထု တ်လုပ်ခြင်းနှင့် ��စိုးရက ခွင့်ပြုထားသောဥပဒေနှင့် ညီညွတ်သည့် အခြားလုပ်ငန်းများအတွက် လုပ်ပိုင်ခွင့်၊ အသုံးပြုခွင့်ပြုရန်ဟု ပြဋ္ဌာန်း ပါရှိပါတယ်။ အဆိုပါ ဥပဒေပုဒ်မ ၁၀ အရ မြေလွတ်၊ မြေလပ်နှင့်မြေရိုင်းများကို စိုက်ပျိုးရေး၊ မွေးမြူရေးနှင့် ယင်းနှင့်ဆက်နွယ်လျက်ရှိသော စီးပွားရေးလုပ်ငန်းများ လုပ်ကိုင်ရန်အတွက် ဖော်ထုတ်စိုက်ပျိုးမည့် သီးနှံအမျိုးအစားနှင့် မွေးမြူရေးလုပ်ငန်း အမျိုးအစားအလိုက် ရင်းနှီးမြှုပ်နှံဖော်ထုတ်လုပ်ကိုင်နိုင်မည့် အခြေအနေအရ ခွင့်ပြု နိုင်သည့် မြေဧရိယာ ပမာဏများကိုလည်း သတ်မှတ်ပေးထားပြီးဖြစ်ပါတယ်။ အဆိုပါ ဥပဒေ အခန်း (၄)ပုဒ်မ ၁၀(က) (၄)အရ အမှန်တကယ် ထိရောက်အကျိုးရှိစွာ ရင်းနှီးမြှုပ်နှံလုပ်ကိုင်နိုင်မည့်သူများအား လုပ်ပိုင်ခွင့်၊ အသုံးပြုခွင့် ပြုသကဲ့သို့ ကျေးလက်ဒေ သ တောင်သူလယ်သမားများနှင့် မိသားစု တစ်နိုင်တစ်ပိုင် စိုက်ပျိုးရေးလုပ်ကိုင်လိုသူများအတွက် ၅၀ ဧက ထက်မပိုသော မြေလွတ်၊ မြေလပ်နှင့်မြေရိုင်းများကို သက်ဆိုင်ရာ ဒေသအဖွဲ့အစည်း တစ်ခုခုက ခွင့်ပြုနိုင်ရေးအတွက် စီမံဆောင်ရွက်နိုင်ကြောင်း ဥပဒေတွင် ထည့်သွင်းပြဋ္ဌာန်းထားရှိပြီး ဖြစ်ပါတယ်။ အတည်ပြုပြဌာန်းထုတ်ပြန်ပြီးသည့် မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဥပဒေအရ လက်တွေ့ အကောင်အထည်ဖော် ဆောင်ရွက်နိုင်ရန် နည်းဥပဒေများ (မူကြမ်း) ရေးဆွဲပြီး ပြဋ္ဌာန်းနိုင်ရေးအတွက် နိုင်ငံတော်သမ္မတရုံးမှ ဖွဲ့စည်းပေးထားတဲ့ နည်းဥပဒေများ (မူကြမ်း)ရေးဆွဲရေး လုပ်ငန်းကော်မတီအနေနဲ့ သက်ဆိုင်ရာဌာန၊ အဖွဲ့များနှင့် ပြည်ထောင်စု ရှေ့နေချုပ်ရုံးမှ ဥပဒေရေးရာကျွမ်းကျင် ပညာရှင်များဖြင့် ဆွေးနွေးညှိနှိုင်းလျက် နည်းဥပဒေများ (မူကြမ်း)ရေးဆွဲပြုစုပြီး ဖြစ်၍ ဥပဒေ စကားလုံး၊ စကားရပ် မှ အစ စိစစ်အကြံပြုပေးနိုင်ပါရန် ပြည်ထောင်စုရှေ့နေချုပ်ရုံးသို့ ပေးပို့တင်ပြဆောင်ရွက်လျက် ရှိပါတယ်။ ကျေးလက်ဒေသ တောင်သူလယ်သမားများနှင့် မိသားစု တစ်နိုင်တစ်ပိုင် စိုက်ပျိုးရေး လုပ်ငန်း လုပ်ကိုင်နိုင်ရန်အတွက် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့၏ သဘောတူညီချက်ရယူ၍ တိုင်းဒေသကြီး၊ ပြည်နယ် လုပ်ငန်းအဖွဲ့က လုပ်ထုံးလုပ်နည်း၊ ညွှန်ကြားချက်များနှင့်အညီ စိစစ်ခွင့်ပြုပေးသွားနိုင်ရန် နည်းဥပဒေများမှာ ထည့်သွင်းရေးဆွဲဆောင်ရွက်ထားလျက် ရှိပါတယ်။ မြေလွတ်၊ မြေလပ်နှင့်မြေရိုင်းများကို လုပ်ပိုင်ခွင့်၊ အသုံးပြုခွင့် ရရှိသူများမှ စိုက် ပျိုးမြေအဖြစ် ဖော်ထုတ်နိုင်ရေး ကိစ္စနှင့် စပ်လျဉ်း၍ နယ်မြေဒေသ အလိုက် သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့က မြေပြစ်ကတိအခြေအနေများနှင့် ကိုက်ညီစွာ ကြီးကြပ်စီမံဆောင်ရွက်နိုင်မည်ဖြစ်ပြီး လိုအပ်ပါက ပြည်ထောင်စုဝန်ကြီးဌာန အနေဖြင့် ပါဝင် ကူညီဆောင်ရွက်ပေးသွားနိုင်မည် ဖြစ်ပါသည်။ ၂၀၀၈ ခုနှစ် နိုင်ငံတော်ဖွဲ့စည်းပုံ အခြေခံဥပဒေ ပုဒ်မ ၁၆၁ အရ တိုင်းဒေသကြီး၊ ပြည်နယ်အသီးသီးတွင် တိုင်းဒေသကြီး၊ ပြည်နယ်အဆင့် လွှတ်တော်များ ဖွဲ့စည်းထားရှိပြီး ပုဒ်မ ၂၄၈ အရ တိုင်းဒေသကြီး၊ ပြည်နယ်ဝန်ကြီးချုပ်ဦးဆောင်သော တိုင်းဒေသကြီး၊ ပြည်နယ်အစိုးရ အဖွဲ့များကိုလည်း ဖွဲ့စည်းထားရှိပြီးဖြစ်ရာ နယ်မြေဒေသအလိုက် ဆောင်ရွက်ရမည့် လုပ်ငန်းရပ် များအား သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့များက ဥပဒေနှင့်အညီ စီမံခန့်ခွဲ ကြီးကြပ်ကွပ်ကဲဖြေရှင်း ဆောင်ရွက်သွားနိုင်မည် ဖြစ်ပါသည်။</speech>
<title>သို့ဖြစ်ပါ၍ အမျိုးသားလွှတ်တော်ကိုယ်စားလှယ်တော်ကြီး ၏ မေးခွန်းပါ မြေလွတ်၊ မြေလပ်နှင့် မြေရိုင်းများအား စိုက်ပျိုးမြေအဖြစ် ဆောင်ရွက် ဖော်ထုတ်ပေးနိုင်ရန်ကိစ္စနှင့် စပ်လျဉ်း၍ ဒေသခံတောင်သူလယ်သမားများအနေဖြင့် မိသားစု တစ်ပိုင်တစ်နိုင် စိုက်ပျိုးရေး လုပ်ကိုင်နိုင်ရေးအတွက် ဥပဒေနှင့်အညီ ခွင့်ပြုပေးသွားနိုင်မည်ဖြစ်ပါကြောင်းနှင့် စိုက်ပျိုးမြေ ဖော်ထုတ်ခြင်းအတွက် နယ်မြေဒေသအလိုက် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့ များက လိုအပ်ချက်နှင့်အညီ စီမံခန့်ခွဲ၊ ကြီးကြပ်ကွပ်ကဲ ဆောင်ရွက်ပေးသွားနိုင်မည် ဖြစ်ပါကြောင်း ရှင်းလင်း ဖြေကြားတင်ပြအပ်ပါတယ်ခင်ဗျား။ ရုပ်ရှင်ရုံ ရုပ်ရှင်ပြသရာတွင် နိုင်ငံတော်အလံအ လေးပြုမှု အားနည်းခြင်း အပေါ် မည်သို့ပြုပြင်ဆောင်ရွက်သွားရန် အစီအစဉ် ရှိမရှိကို သိလိုခြင်းနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ် (၃)မှ ဦးဉာဏ်လင်း က ရုပ်ရှင်ရုံ ရုပ်ရှင်ပြသရာတွင် နိုင်ငံတော်အလံအလေးပြုမှု အားနည်းခြင်း အပေါ် မည်သို့ ပြုပြင်ဆောင်ရွက်သွားရန် အစီအစဉ် ရှိ /မရှိကို သိလိုခြင်းနှင့် စပ်လျဉ်းသည့်မေးခွန်း မေးမြန်းဖို့ ဖြစ်ပါတယ်</speech>
<speech><mp id="159">ဦးဉာဏ်လင်း၊ ဧရာဝတီတိုင်းဒေသကြီးမဲဆန္ဒနယ်အမှတ်၃)</mp>လေးစားအပ်တဲ့ ဒုတိယဥက္ကဋ္ဌကြီးအမျိုးသားလွှတ်တော်ကိုယ်စားလှယ်များ၊ ဧည့်သည်တော်များအားလုံးမင်္ဂလာပါလို့ ဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ် (၃) အမျိုးသားလွှတ်တော်ကိုယ်စားလှယ် ဦးဉာဏ်လင်း ဖြစ်ပါတယ်။ ကျွန်တော့်အနေဖြင့် ရုပ်ရှင်ရုံ ရုပ်ရှင်ပြသရာမှာ နိုင်ငံတော်အလံအလေးပြုမှု အားနည်းခြင်း အပေါ် မည်သို့ပြုပြင်ဆောင်ရွက် သွားရန် အစီအစဉ် ရှိ/မရှိ၊ ရှိပါက ဆောင်ရွက်မည့်အစီအစဉ်ကို သိရှိလိုပါ၍ ဖြေကြား ပေးပါရန် မေးမြန်းခြင်းဖြစ်ပါတယ်။ ဒုတိယဥက္ကဋ္ဌကြီးခင်ဗျား။ မြန်မာနိုင်ငံတော်အလံသစ်ကို နိုင်ငံတော်အလံဥပဒေ နည်းဥပဒေများနဲ့အညီ ၂၁-၁၀-၂၀၁၀ ရက်နေ့မှာ ထုတ်ပြန်ကြေညာခဲ့ပြီးဖြစ်ပါတယ်။ အဝါရောင်၊ အစိမ်းရောင်၊ အနီရောင်တို့ကို မြန်မာနိုင်ငံ လွတ်လပ်ရေး ကြိုးပမ်းမှုကာလ၊ ထည်ဝါစွာအသုံးပြုခဲ့တဲ့ သုံးရောင်ခြယ်ကို အလေးအမြတ် ဖော်ညွှန်းထားခြင်း ဖြစ်ပါတယ်။ အဝါရောင်ဟာ တိုင်းရင်းသားအားလုံး ချစ်ခင်ရင်းနှီးစွာ စည်းလုံးမှုရှိခြင်း၊ အစိမ်းရောင်ဟာ အေးချမ်းသာယာ၍ စိမ်းလန်းစိုပြေတဲ့နိုင်ငံဖြစ်ခြင်း၊ အနီရောင်ဟာ ရဲရင့်ခြင်းနှင့် ပြတ်သားခြင်း၊ ကြယ်ရဲ့ အရောင်ဖြစ်တဲ့ အဖြူရောင်ဟာ သန့် ရှင်းစင်ကြယ်ခြင်း ဖြောင့်မတ်မှန် ကန်ခြင်း စတဲ့ အဓိပ္ပါယ်များကို ဖော်ညွှန်းလျက် ရှိပါတယ်။ နိုင်ငံတော်အလံဟာ နိုင်ငံတော်ရဲ့ အမွန်အမြတ်ထားအပ်တဲ့ နိုင်ငံတော် ရဲ့ အဆောင်အယောင် တစ်ရပ်လည်း ဖြစ်ပါတယ်။ ဂုဏ်ပြု လေးစားမှု ဂုဏ်ယူလေးစားမှုကို ၊ ခံယူရတဲ့ နိုင်ငံတော်အထိမ်းအမှတ် တစ်ခုလည်း ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ရုပ်ရှင်ရုံ များမှာ ရုပ်ရှင်ကားမပြသမီ နိုင်ငံတော်အလံကို ရုပ်ရှင်ကြည့်ပရိတ်သတ်များအားလုံးက လေးစားစွာ အလေးပြုကြရစမြဲ ဖြစ်ပါတယ်။ ဒါပေမဲ့ ကာလအတော်ကြာကြာ ကျွန်တော် တင်ပြခဲ့တဲ့ နိုင်ငံတော်အလံရဲ့ ဂုဏ်ကို မျက်ကွယ်ပြုပြီး နိုင်ငံတော်အလံကို ရုပ်ရှင်ကြည် ပရိတ်သတ်အများစုက မတ်တပ်ရပ်ခြင်း၊ ငြိမ်သက်ခြင်း၊ အလေးပြုခြင်းတို့ မရှိတာကို စိတ်မချမ်းမြေ့ဖွယ် ကိုယ်တိုင်လည်းကြုံ၊ ပြောသံများလည်း အများအပြား ကြားရပါတယ်။ ဒါဟာ လုံးဝ မဖြစ်သင့်တဲ့ နိုင်ငံချစ်စိတ်၊ မျိုးချစ်စိတ်ကို လျော့ပါးစေတဲ့ အချက်တစ်ရပ်ပဲ ဖြစ်ပါတယ်။ ၁၉၃၉ ခုနှစ်ပတ်ဝန်းကျင်က ထိုင်းနိုင်ငံမှာ ဝန်ကြီးချုပ် ဖြူရစ်ဇွန်ဖရမ် က ဆွမ်မိုင် ဆန်ချက် (Sommdi Songchat) ခေါ်တဲ့ နိုင်ငံသစ်ထူထောင်ရေးကာလ သတ်မှတ်ကြေညာ ပေးရေး အမိန့်ပြန်တမ်းများ ထုတ်ပြန်ခဲ့ကြောင်း၊ နိုင်ငံတော်အလံကို အလေးပြုရမည်။ အမျိုးသားသီချင်းကို အလွတ်ရအောင် ကျက်ထားရမယ် ဆိုတဲ့ အချက်များ ပါဝင်ကြောင်း လေ့လာမှတ်သားမိပါတယ်။ ဆိုလိုချင်တာကတော့ နိုင်ငံတော်အလံကို အလေးပြု တဲ့ အလေ့အကျင့်ကောင်းများကို ရရှိနိုင်ဖို့အတွက် ပြည်ပနိုင်ငံများမှာလည်း နည်းမျိုးစုံဖြင့် ဆောင်ရွက်ခဲ့ကြတာကို ရည်ညွှန်းခြင်း ဖြစ်ပါတယ်။ မြန်မာနိုင်ငံတော်အလံကို မြန်မာနိုင်ငံသားတိုင်း လေးစားမြတ်နိုးတန်ဘိုးထားကြရမှာ ဖြစ်တဲ့အတွက် ရုပ်ရှင်ပြသရာမှာ နိုင်ငံတော်အလံကို အလေးပြုကြရမှာ ဖြစ်ပါတယ်။ အကြံပြုချက်(၃)ချက် တင်ပြလိုပါတယ်။ ပထမအချက်၊ ရုပ်ရှင်မပြသမီ နိုင်ငံတော်အလံမပြ သမီ နာမည်ကြီးသရုပ်ဆောင်များက တေးနောက်ခံဖြင့်လည်းကောင်း၊ Dialouge ဖြင့်လည်းကောင်း၊ သရုပ်ဖော် Medid ဖြင့် လှုံ့ဆော်ပေးခြင်း၊ ဒုတိယအချက် ၊ လေးစားလိုက်နာမှုမရှိပါက သိမ်မွေ့သော နည်းလမ်းများဖြင့် ခေါ်ယူတွေ့ ဆုံဆွေးနွေးခြင်း၊ တတိယအချက် ၊ ကာလတစ်ခု သတ်မှတ်ပြီး သတ်မှတ်ကာလ ကျော်လွန်ပါက နိုင်ငံတော်အလံ ဥပဒေနှင့် နည်းဥပဒေအရ ဆောင်ရွက်ခြင်းများ ပြုလုပ်သင့်ပါကြောင်း လေးစားစွာ အကြံပြု တင်ပြအပ်ပါတယ်။ ဒုတိယဥက္ကဋ္ဌကြီးခင်ဗျား။ အချုပ်အားဖြင့် ကျွန်တော်တို့မြန်မာ နိုင်ငံတော်အလံကို လေးစားတန်ဖိုးထားတတ်ဖို့ ဂုဏ်ယူဝင့်ကြွားတတ်ဖို့အတွက် ရုပ်ရှင်ရုံ၊ ရုပ်ရှင်ပြသရာမှာ နိုင်ငံတော်အလံ အလေးပြုမှု အားနည်းခြင်းအပေါ် မည်ကဲ့သို့ပြုပြင် ဆောင်ရွက်သွားမည့် အစီအစဉ် ရှိ/မရှိ၊ ရှိပါက ဆောင်ရွက်မည့်အစီအစဉ်များကို သိရှိလိုပါ၍ ဖြေကြားပေးနိုင်ပါရန် ဒုတိယဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="vicespeaker">မေးခွန်းနဲ့ပတ်သက်ပြီး ပြန်ကြားရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="88">ဦးစိုးဝင်း(ပြန်ကြားရေး ဝန်ကြီးဌာန)</agency>လေးစားအပ်ပါသောအမျိုးသား လွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့သရင်း မင်္ဂလာပါလို့ ဦး စွာ နှုတ်ခွန်းဆက်သ အပ်ပါတယ်။ ကျွန်တော့်အနေနဲ့ ဧရာဝတီတိုင်းဒေသကြီး၊ မဲဆန္ဒနယ်အမှတ်(၃)မှ ဦးဉာဏ်လင်း ရဲ့ မေးမြန်းချက်ကို ပြန်လည်ဖြေကြားသွားမှာ ဖြစ်ပါတယ်။ မြန်မာနိုင်ငံတစ်ဝန်းလုံးရှိ ရုပ်ရှင်ရုံများမှာ နိုင်ငံတော်အလံကို ပြသနိုင်ရေးအတွက် ပြန်ကြားရေးဝန်ကြီးဌာန၊ မြန် မာ့ရုပ်ရှင်လုပ်ငန်း၊ မော်ကွန်းရုပ်ရှင်ရုံးခွဲမှ ပေ ၉၀၊ ကြာမြင် ချိန် (၁)မိနစ်ဝန်းကျင်ရှိ နိုင်ငံတော်အလံဖလင်ပိုင်းကို ရိုက်ကူးထုတ်လုပ် ဖြန့်ဝေပေးလျက် ရှိပါတယ်။ ပြည်ထောင်စုသမ္မတမြန်မာနိုင်ငံတော်အလံသစ်ကို နိုင်ငံတော်အလံ ဥပဒေ၊ နည်းဥပဒေများနှင့် အညီ ၂၀၁၀ပြည့်နှစ်၊ အောက်တိုဘာလ ၂၁ ရက်နေ့တွင် ထုတ်ပြန်ကြေညာခဲ့ပြီးသည့်နောက် နိုင်ငံတော်အလံအသစ်၏ ရုပ်ပုံနှင့် သီချင်းတို့ကို ရိုက်ကူး၍ ရုပ်ရှင်ရုံများသို့ ၂၀၁၀ပြည့်နှစ်၊ အောက်တိုဘာလ ၂၅ ရက်နေ့မှ စတင်၍ ဖြန့်ချိရောင်းချပေးခဲ့ပါတယ်။ဝ၁၂ခုနှစ်၊ ဇွန်လ ၂၅ ရက် နေ့အထိ ဖြန့်ချိရောင်းချခဲ့သော နိုင်ငံတော်အလံသစ် ဖလင်လိပ်မှာ (၁၆၅)လိပ် ရောင်းချဖြန့်ဝေ ထားပြီး ဖြစ်ပါတယ်။ ရုပ်ရှင်ရုံများမှ နိုင်ငံတော်အလံအား ပြသခြင်းမပြုပါက မြန်မာ့ရုပ်ရှင်လုပ်ငန်းမှ သတ်မှတ်ထားသည့် စည်းကမ်းချက်များကို လိုက်နာမှုမပြုခြင်းအတွက် အဆိုပါရုပ်ရှင်ရုံကို မြန်မာ့ရုပ်ရှင်လုပ်ငန်းအနေဖြင့် အရေးယူဆောင်ရွက်နိုင်ပါတယ်။ သို့သော် ယနေ့အထိ နိုင်ငံတော်အလံ ပြသခြင်းမရှိ၍ အရေးယူရသည့်ရုပ်ရှင်ရုံ တစ်ခုမျှ မရှိသေးပါ။ ရုပ်ရှင်ရုံများ တွင် နိုင်ငံတော်အလံ ပြသနေစဉ် ရုပ်ရှင်ကြည့်ပရိတ်သတ်များ မှ နိုင်ငံတော်အလံကို အလေးပြုမှု အားနည်း လာသည့်အတွက် သတိပေးစာသားအဖြစ် နိုင်ငံသားတိုင်းသည် မိမိနိုင်ငံတော်၏ အလံတော်ကို လေးစားစွာ အလေးပြုကြသည် ဟု မြန်မာစာသားကိုလည်းကောင်း၊ AI Citizens Pay Respects to their National Flag op so:8809333: WPS:Emai sausos မပြမီ Slide Projector ဖြင့် ပြသခြင်း ကို ရုပ်ရှင်ရုံများမှာ ၂၀၀၆ ခုနှစ်မှစတင်ပြီး ဆောင်ရွက်စေလျက်ရှိပါတယ်။ ရုပ်ရှင်ကြည့် ပရိတ်သတ်အနေဖြင့် နိုင်ငံတော်အလံအလေးမပြုခြင်းကို ယခင်မြန်မာ့ဆိုရှယ်လစ်လမ်းစဉ် ပါတီခေတ်ကာလက ရုပ်ရှင်ရုံများတွင် စည်းကမ်းထိန်းရဲများ ထားရှိပြီး ရုပ်ရှင်ပြသချိန်တွင် နိုင်ငံ တော်အလံအား အလေးပြုခြင်း မရှိသူများကို ရုံပြင်သို့ ခေါ်ထုတ်၍ ဒဏ်ရိုက်အရေးယူခြင်းများ ဆောင်ရွက်ခဲ့ဖူးပါတယ်။ နိုင်ငံတော်အလံနှင့်ပတ်သက်၍ နိုင်ငံတော်အေးချမ်းသာယာရေးနှင့် ဖွံ့ဖြိုးရေး ကောင်စီမှ ၂၀၁၀ ပြည့်နှစ်၊ အောက်တိုဘာလ ၂၁ ရက်နေ့တွင် ထုတ်ပြန်သော နိုင်ငံတော် အေးချမ်းသာရေးနှင့်ဖွံ့ဖြိုးရေးကောင်စီ ဥပဒေအမှတ် ၈/၂၀၁၀ နိုင်ငံတော်အလံဥပဒေ၏ အခန်း(၄)၊ တားမြစ်ချက် နှင့် ပြစ်ဒဏ်တွင် အောက်ဖော်ပြပါအတိုင်း ပြဌာန်းထားပါတယ်။ ပုဒ်မ ၁၃၊ နိုင်ငံတော်အလံနှင့် စပ်လျဉ်း၍ မည်သူမျှ အောက် ဖော်ပြပါ တစ်ခုခုကို မပြုလုပ်ရ။ ပုဒ်မခွဲ(က) နိုင်ငံတော်အလံပေါ်တွင် စာလုံး၊ ဂဏန်း၊ ရုပ်ပုံနှင့် သင်္ကေတ စသော အမှတ်အသားတစ်ခုခုကို ရေးသားခြယ်လှယ်ခြင်း၊ တွယ်ကပ်ခြင်း၊ ပုံနှိပ်ခြင်း သို့မဟုတ် ၊ တစ်ခုခုဖြင့် အရာထင်စေခြင်း၊ ပုဒ်မခွဲ (ခ) နိုင်ငံတော်အလံကို ပုဒ်မခွဲငယ် (၁)အဆင်းအရွယ်၊ ပုံသဏ္ဍာန် သို့မဟုတ် အချိုးအစား ပျက်ပြားစေရန်ပြုခြင်း၊ ပုဒ်မခွဲငယ် (၂) ပြဋ္ဌာန်းခွင့်ပြု ထားခြင်း မရှိသည့်နေရာ ဒေသနှင့် ကိစ္စများတွင် အသုံးပြုခြင်း၊ ပုဒ်မခွဲငယ် (၃)မလေးမစား ပြုခြင်း၊ ပုဒ်မခွဲ (ဂ) နိုင်ငံတော်အလံ၏ အထက်နှင့် တန်းတူတွင် ပြည်တွင်းရှိ အဖွဲ့အစည်းများ၏ အလံတစ်ခုခု လွှင့်ထူခြင်းဟု ဖော်ပြထားပါတယ်။ ပုဒ်မ ၁၄၊ နိုင်ငံတော်အလံ လွှင့်ထူကိုင်ဆောင်အသုံးပြုခြင်းနှင့် စပ်လျဉ်း၍ မည်သူမျှ ပုဒ်မခွဲ(က) ပြည်ထောင်စုသမ္မတမြန်မာနိုင်ငံတော်အစိုးရ၏ အမိန့်မရဘဲ နိုင်ငံတော် အလံကို တိုင်ဝက်လွှင့်ထူခြင်းမပြုရ၊ ပုဒ်မခွဲ (ခ) ကျောက်ရုပ်၊ ကျောက်တိုင်နှင့် ရုပ် ထုအစ ရှိသော အထိမ်းအမှတ်ဖွင့်ပွဲများ၌ နိုင်ငံတော်အလံနှင့် ဖုံးအုပ်ထားခြင်းမပြုရ၊ ပုဒ်မခွဲ (ဂ) နိုင်ငံတော်အခမ်းအနား သို့မဟုတ် စစ်အခမ်းအနားဖြင့် သင်္ဂြိုဟ်ရာတွင်မှအပ ကွယ်လွန်သူ၏ ရုပ်ကလာပ်ကို နိုင်ငံတော်အလံဖြင့် ဖုံးလွှမ်းခြင်း မပြုရ။ ပုဒ်မခွဲ (ဃ) နိုင်ငံတော်အခမ်းအနား သို့မဟုတ် စစ်အခမ်းအနား ဖြင့် သင်္ဂြိုဟ်ရာတွင် ကွယ်လွန်သူ၏ ရုပ်ကလာပ်နှင့်အတူ နိုင်ငံတော်အလံကို သဂြိုဟ်ခြင်းမပြုရ။ နိုင်ငံတော်အလံနှင့် သင်္ချိုင်းမြေ မထိရ၊ ပုဒ်မခွဲ (င) နိုင်ငံတော်အလံကို အတင်အချပြုလုပ်ရာတွင်လည်းကောင်း၊ အသုံးပြုရာတွင်လည်းကောင်းနိုင်ငံတော်အလံအောက်ရှိ မြေပြင်၊ ရေပြင်၊ ကြမ်းပြင်တို့နှင့် မထိစေရ၊ ပုဒ်မခွဲ (စ) နိုင်ငံတော် အလံကို ဆုတ် ဖြတ်ဖျက်ဆီးခြင်း၊ ဂုဏ်ကျက်သရေပျက်ပြားစေရန် တမင်သက်သက်ပြုခြင်း မပြုရ။ ပုဒ်မ ၁၅၊ နိုင်ငံတော်အလံကို မည်သူမျှ ၊ ပုဒ်မခွဲ(က) ပစ္စည်းတစ်စုံတစ်ရာ ထုပ်ပိုး ချည်နှောင်ရန် အသုံးမပြုရ၊ ပုဒ်မခွဲ (ခ) အခင်းအဖြစ် အသုံး မပြုရ၊ ပုဒ်မခွဲ (ဂ) နိုင်ငံတော်၏ ကိုယ်စားသော်လည်းကောင်း၊ တစ်မျိုးသားလုံး၏ကိုယ်စားသော်လည်းကောင်း ဆောင်ရွက်ခြင်းမှ အပ ပစ္စည်းတစ်ခုခု၏ အမှတ်တံဆိပ်အဖြစ် သော်လည်းကောင်း၊ အဝတ်အထည်ခြယ်လှယ်မှု အဖြစ်လည်းကောင်း၊ ဆင်ယင်မှုအဖြစ် လည်းကောင်း သုံးစွဲခြင်းမပြုရ။ ပုဒ်မ ၁၆၊ မည်သူမဆို ပုဒ်မ ၁၃၊ ပုဒ်မ ၁၄နှင့်ပုဒ်မ ၁၅ တို့ပါ တားမြစ်ချက် တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်း ခံရလျှင် ထိုသူကို သုံးနှစ်ထက်မပိုသော ထောင်ဒဏ်ဖြစ်စေ၊ ကျပ်သုံးသိန်းထက် မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည် ဟု ပြဋ္ဌာန်းဖော်ပြထားပါတယ်။ ထို့အပြင် နိုင်ငံတော်အလံ နည်းဥပဒေများနှင့် ပတ်သက်၍ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီ၏ ၂၀၁၀ ပြည့်နှစ်၊ အောက်တိုဘာလ ၂၁ ရက်နေ့တွင် ထုတ်ပြန်သော နိုင်ငံတော်အေးချမ်း သာယာရေးနှင့် ဖွံ့ဖြိုးရေးကောင်စီ နည်းဥပဒေများအမှတ် ၁/၂၀၁၀၊ နိုင်ငံတော်အလံ နည်းဥပဒေများ၏ အခန်း (၃)၊ နိုင်ငံတော်အလံကို အလေးပြုခြင်းကို အောက်ပါအတိုင်း ပြဋ္ဌာန်း ထားပါတယ်။ ပုဒ်မ ၈၊ နိုင်ငံတော်အလံကို အတင်အချပြုလုပ်တိုင်း အလေးပြု ရမည်။ ပုဒ်မ ၉၊ နိုင်ငံတော်အလံ လွှင့်ထူထားသော အခမ်းအနားများ၌ သတ်မှတ်ချက် များနှင့်အညီ နိုင်ငံတော်အလံ အလေးပြုခြင်းကို အစီအစဉ်တစ်ရပ်အဖြစ် ပြုလုပ်ရမည်။ ပုဒ်မ ၁၀ အခမ်းအနားများ၌ နိုင်ငံတော်အလံကို အလေးပြုရာတွင် နိုင်ငံတော်သီချင်း တီးမှုတ်ပါက သီ ချင်းအစမှ အဆုံးအထိ နိုင်ငံတော်အလံကို မျက်နှာမူပြီး ငြိမ်သက်စွာ မတ်တတ်ရပ်၍ ဦးညွတ်အလေးပြုရမည်။ နည်းဥပဒေ ရ ပါ တပ်ဖွဲ့ဝင် များကမူ မိမိတို့၏ ထုံးတမ်းစဉ်လာနှင့်အညီ အလေးပြုရမည်။ အခန်း ၄၊ အထွေထွေတွင်လည်း အောက်ပါအတိုင်း ပြဋ္ဌာန်းထားတာကို တွေ့ရပါတယ်။ ပုဒ်မ ၁၁၊ နိုင်ငံတော်အလံကို ပြည်တွင်း၌ ကျင်းပသော နိုင်ငံတကာ အခမ်းအနားများတွင် အခြားသောနိုင်ငံအလံများ သို့မဟုတ် အခြားအဖွဲ့အစည်းအလံများ နှင့်အတူ ယှဉ်တွဲအသုံးပြု သည့်ကိစ္စများနှင့်စပ်လျဉ်း၍ သီးခြားလုပ်ထုံးလုပ်နည်းများ ထုတ်ပြန်ဆောင်ရွက်နိုင်သည်။ ပုဒ်မ ၁၂၊ နိုင်ငံတော်အလံ နည်းဥပဒေများ ၁၉၇၄ ခုနှစ်၊ ပြည်သူ့လွှတ်တော် နည်းဥပဒေများ အမှတ် ၁ ကို ဤနည်းဥပဒေများဖြင့် ရုပ်သိမ်းလိုက်သည်ဟု ပြဋ္ဌာန်းဖော်ပြထားပါတယ်။ အထက်ပါနိုင်ငံတော်အလံ ဥပဒေနှင့် နည်းဥပဒေများတွင် ရုပ်ရှင်ရုံများ၌ နိုင်ငံတော် အလံ အလေးပြုရန် ပျက်ကွက်ပါက အရေးယူဆောင်ရွက်ရန် ထည့်သွင်းဖော်ပြထားခြင်း မရှိသေးပါသဖြင့် ရုပ်ရှင်ရုံအတွင်း နိုင်ငံတော်အလံအလေးပြုခြင်းနှင့် ပတ်သက်၍ ပြည်ထဲရေး ဝန်ကြီးဌာနအနေဖြင့် လက်ရှိ ထုတ်ပြန်ထားသော နိုင်ငံတော်အလံ ဥပဒေ၊ နည်းဥပဒေများနှင်. အညီ အမိန့်နှင့် ညွှန်ကြားချက်များ ထုတ်ပြန်ဆောင်ရွက်သင် ပါတယ်။ ယင်းသို့ အမိန့်နှင် . ညွှန်ကြားချက်များ ထုတ်ပြန်ပြီးပါက ရုပ်ရှင်ကြည့်ပရိတ်သတ်များမှ နိုင်ငံတော်အလံ အလေးပြုမှု အားနည်းခြင်းကို သက်ဆိုင်ရာ တိုင်းဒေသကြီး/ ပြည်နယ်အစိုးရများက ရုပ်ရှင်ရုံများတွင် စည်းကမ်းထိန်းသိမ်းရေး ရဲတပ်ဖွဲ့များထားရှိ၍ ထုတ်ပြန်ထားသော အမိန့်နှင့် ညွှန်ကြားချက် များအတိုင်း ကြပ်မတ်ကွပ်ကဲ ဆောင်ရွက်သွားကြရမှာ ဖြစ်ပါတယ်။ ထို့အပြင် ပြန်ကြားရေး ဝန်ကြီးဌာနအနေဖြင့်လည်း ရုပ်ရှင်ရုံများတွင် အောက်ပါအတိုင်း ဆောင်ရွက်စေမှာ ဖြစ်ပါတယ်။ (၁) ရုပ်ရှင်ရုံများတွင် နိုင်ငံတော်အလံပြသပါက အလေးပြုကြပါရန်နှင့် လိုက်နာ ခြင်းမရှိသူကို စည်းကမ်းထိန်းသိမ်းရေးအဖွဲ့များက ရုံ ပြင်သို့ခေါ်ထုတ်၍ အသိပညာပေးခြင်းဆောင်ရွက်မည်ဖြစ်ကြောင်း သတိပေးဆိုင်းဘုတ်များကို ရုပ်ရှင်ရုံများ၏ ရုပ်ရှင်ကြည့်ပရိတ်သတ် များ မြင်သာမည့်နေရာများ၌ ရေးသားချိတ်ဆွဲ ဆောင်ရွက်စေပါမည်။ (၂) နိုင်ငံတော်အလံ အလေးပြုရန်အတွက် ရုပ်ရှင်မပြမီ အသံချဲ့စက်ဖြင့် နှိုးဆော်ခြင်းကို ဆောင်ရွက်စေပါမည်။ (၃) ရုပ်ရှင်ရုံပိုင်ရှင်များ အနေဖြင့် လည်း ကြီးကြပ်ရေးဝန်ထမ်းများ ခန့်ထားပြီး နိုင်ငံတော်အလံပြသနေစဉ် အလေးပြု ရေးပရိတ်သတ်အား လိုက်လံနှိုးဆော်ကြပ်မတ်စေမည် ဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<title>လောင်းလုံမြို့မ အားကစားကွင်းကြီးအား ပြန်လည်မွမ်းမံ ပြုပြင်ပေးရန် အစီအစဉ် ရှိ /မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး တနင်္သာရီတိုင်းဒေသကြီး မဲဆန္ဒနယ် အမှတ်(၃)မှ ဦးတင်မောင်မြင့် လောင်းလုံမြို့မ အားကစားကွင်းကြီးအား ပြန်လည်မွမ်းမံ ပြုပြင်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="63">ဦးတင်မောင်မြင့်၊ တနင်္သာရီတိုင်းဒေသကြီး မဲဆန္ဒနယ်အမှတ်)</mp>လေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုဝန်ကြီးများ၊ ကိုယ်စားလှယ်တော်ကြီး အပေါင်းတို့ခင်ဗျား။ မင်္ဂလာပါလို့ နှုတ်ခွန်းဆက် ဂါဝရပြု အပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ် (၃)မှ အမျိုးသားလွှတ်တော် ကိုယ်စားလှယ် ဦးတင်မောင်မြင့် ဖြစ်ပါတယ်။ ကျွန်တော့်အနေနဲ့ လောင်းလုံ မြို့မ အားကစားကွင်းကြီးအား ပြန်လည်မွမ်းမံပြုပြင်ပေးရန် အစီအစဉ် ရှိ/မရှိ မေးခွန်းကို မေးမြန်းသွားမှာ ဖြစ်ပါတယ်။ ဒီအားကစားကွင်း မေးခွန်းနှင့်ပတ်သက်ပြီး ၆-၇-၂၀၁၁ ရက်နေ့က ရန်ကုန်တိုင်း မဲဆန္ဒနယ်အမှတ်(၁၀)မှ ကိုယ်စားလှယ်တော်ကြီး ဦးနု ရဲ့ မေးခွန်းအပေါ် ပြည်ထောင်စုဝန်ကြီး အကျယ်တဝင့် ရှင်းပြခဲ့တာကို ကျွန်တော် သိရှိခဲ့ရပါတယ်။ ကျွန်တော့်အနေနဲ့ ကျွန်တော် တို့ မြို့ရဲ့အခြေအနေ၊ မဲဆန္ဒရှင် ပြည်သူတို့ရဲ့ လိုအပ်ချက်အရ တင်ပြသွားမှာ ဖြစ်ပါတယ်။ ကျွန်တော်တို့ လောင်းလုံမြို့နယ်ဟာ ယခင်အချိန်များက အားကစားကဏ္ဍမှာ တက်ကြွစွာ ပါဝင် လှုပ်ရှားကစားခဲ့တဲ့ မြို့နယ်ဖြစ်ပါတယ်။ မြို့ပေါ်မှာလည်း ဘော် လီဘောကွင်း၊ တင်းနစ်ကွင်း၊ မိုးလုံလေလုံကြက်တောင်ကွင်းနဲ့ ပွဲကြည့်စင် ပါတဲ့ ဘောလုံးကွင်း (၁)ကွင်း ရှိခဲ့ပါတယ်။ နှစ်စဉ် နှစ်တိုင်း ကျေးရွာအလိုက် ပြိုင်ပွဲများ၊ မြို့နယ်ပြိုင်ပွဲများ ကျင်းပ ပြီးတော့ မြို့နယ် /ခရိုင်/ တိုင်းပြိုင်ပွဲများအထိ ပါဝင်ယှဉ်ပြိုင် ကစားနိုင်ခဲ့ပါတယ်။ ခရိုင်၊ တိုင်းလက်ရွေးစင်များလည်း ပေါ်ထွက်ခဲ့ပါတယ်။ သို့ပေမယ့်လည်း ယခုအချိန်မှာတော့ မြို့နယ်တွင် ဘာအားကစားကွင်းမှ မရှိတော့ပါ။ အားကစားလှုပ်ရှားမှု မရှိခဲ့တာမှာ (၁၀)စုနှစ် တစ်ခုခန့် ထိပင်ရှိခဲ့ပါတယ်။ မြို့နယ်ပြိုင်ပွဲများ ကျင်းပနေကြပါသော်လည်း စနစ်တကျ ယှ ဉ်ပြိုင်ရွေးချယ် လေ့ကျင့်ခြင်း မျိုး ၊ မရှိတော့ဘဲ နီးစပ်ရာ ငှားရမ်းခေါ်ယူယှဉ်ပြိုင်ခြင်းမျိုးသာ ရှိပါတော့တယ်။ လောင်းလုံမြို့နယ်ဟာ လွန်ခဲ့တဲ့ ၁၉၈၉ ခုနှစ်က ပြုလုပ်ပေးခဲ့တဲ့ မြို့မဘောလုံးကွင်းနဲ့ ပွဲကြည့်စင်တို့ဟာ ယခုအချိန် မှာ ပြုပြင်ထိန်းသိမ်းခြင်း မရှိ တဲ့အတွက် ကျွဲ၊ နွားများ ထိန်းကျောင်းရာ စားကျက်တောအဖြစ် တည်ရှိပြီးတော့ ပွဲကြည့်စင် အဆောကအအုံမှာလည်း လုံးဝသုံးမရလောက်အောင် ယိုယွင်းပျက်စီး နေတာကို တွေ့ရပါတယ်။ ဆောက်လုပ်ခဲ့စဉ်က ရည်ရွယ်ချက်ကြီးမားစွာနဲ့ ဆောက်လုပ်ခဲ့ သော်လည်း အစဉ်အဆက်ထိန်းသိမ်းမှု မရှိခဲ့တဲ့အတွက် ပျက်စီးခဲ့ရပါတယ်။ သို့ပါ၍ ယခင်ကဲ့သို့ ကျေးရွာအလိုက် ဘောလုံးပွဲများ ပြန်လည် စည်စည်ကားကား ကျင်းပနိုင်ရေး အတွက် လက်ရှိ မြို့မဘောလုံးအားကစားကွင်းကြီးကို မီတာ (၄၀၀)ပြေးကွင်း အပါအဝင် ပြန်လည်ပြုပြင် မြှင့်တင်ပေးရန် ဒေသခံများက လို အပ်လျက် ရှိကြပါတယ်။ သို့ပါ၍ ၎င်းမြို့မ အားကစား ကွင်းကြီးကို ပြန်လည်ပြုပြင် တည်ဆောက်ပေးရန် အစီအစဉ် ရှိ /မရှိ သိရှိလိုပါကြောင်း အမျိုးသားလွှတ်တော် ဒုတိယဥက္ကဋ္ဌကြီးမှတစ်ဆင့် တင်ပြအပ်ပါတယ်ခင်ဗျာ။</speech>
<speech type="vicespeaker">မေးခွန်းနှင့် ပတ်သက်ပြီး အားကစား ဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="70">ဦးအေးမြင့်ကြူ (ဒုတိယဝန်ကြီး၊ အားကစားဝန်ကြီးဌာနံ)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး ကိုယ်စိတ်နှစ်ဖြာ ကျန်းမာ၊ ချမ်းသာ၍ မင်္ဂလာအပေါင်းနှင့် ပြည့်စုံပါစေလို့ ဆုတောင်း မေတ္တာပို့ပါတယ်ခင်ဗျား။ ဒုတိယဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ တနင်္သာရီ တိုင်းဒေသကြီး အမှတ်(၃)မဲဆန္ဒနယ် အမျိုးသားလွှတ်တော် ကိုယ်စားလှယ် ဦး တင်မောင်မြင့် က လောင်းလုံမြို့မ အား ကစားကွင်းကြီးအား ပြန်လည် မွမ်းမံပြုပြင်ပေးရန် အစီအစဉ် ရှိ /မရှိ မေးခွန်းကိစ္စနှင့် ပတ်သက်၍ ကျွန်တော် ထပ်မံရှင်းလင်း ဆွေးနွေးပါမယ်ခင်ဗျား။ ပထမဦးစွာ ကိုယ်စားလှယ်တော်ကြီး ဦးတင်မောင်မြင့် ရဲ့ မေးခွန်းကို ကျွန်တော်က အားကစားဝန်ကြီးဌာနကိုယ်စား၊ ပြည်သူများကိုယ်စား လှိုက်လှဲဝမ်းသာစွာ ကြိုဆိုပါကြောင်းနှင့် ကျေးဇူးလည်းတင်ရှိပါကြောင်း ပဏာမ တင်ပြအပ်ပါတယ်။ မေးခွန်းမှ လိုအပ်ချက်သည် တိုင်းဒေသကြီးနဲ့ ပြည်နယ်အသီးသီးရှိ မြို့များ၏ အား ကစားကွင်းများ ပြုပြင်မွမ်းမံမှု ဖြစ်တဲ့ အတွက် ၆-၇-၂၀၁၂ ရက်နေ့က ရန်ကုန်တိုင်းဒေသကြီး၊ လှိုင်သာ ယာမြို့နယ် အားကစားကွင်း ပြုပြင်ပေးရေးမေးခွန်းနှင့် အဓိပ္ပာယ်တူဖြစ်ကြောင်းလည်း တွေ့ရှိရပါတယ်။ အားကစားဝန်ကြီး ဌာနအနေနဲ့ (၂၇)ကြိမ်မြောက် အရှေ့တောင်အာရှအားကစားပြိုင်ပွဲကို ၂၀၁၃ ခုနှစ်၊ ဒီဇင်ဘာလ အတွင်း နေပြည်တော်မှာ အိမ်ရှင်အဖြစ် အောင်မြင်စွာ လက်ခံကျင်းပနိုင်ရေတွက် လိုအပ်သည့် အားကစားကွင်း၊အားကစားရုံနဲ့အားကစားရွာတို့တည်ဆောက်ရေးလုပ်ငန်းများကိုဘဏ္ဍာငွေကြေး များစွာ သုံးစွဲပြီးတော့မှ ပြင်ဆင်ဆောင်ရွက်လျက်ရှိပါတယ်။ ထို့အပြင် မြို့နယ်အားကစားကွင်းများကိုလည်း အုတ်တံတိုင်း ကာရံခြင်း၊ မီတာ(၄၀၀) ပြေးလမ်းပါ၊ ဘော်လုံးကွင်း ပြုလုပ်ပေးခြင်း ၊ မြို့နယ်အဆင့်မီ ပွဲကြည့်စင်ဆောက် လုပ်ပေးခြင်း စသည် လုပ်ငန်းရပ်များကိုလည်း ဆောင်ရွက်ပေးနိုင်ရန်အတွက် အခြေခံအားဖြင့် ရေရှည် လုပ်ဆောင်ရမယ့် ကိစ္စဖြစ်တဲ့အတွက် စံနှုန်းများ သတ်မှတ်ပြီးတော့ စာရင်းကောက်ယူဆောင်ရွက်သွားဖို့ အစီအစဉ်များ ချမှတ်ထားပါတယ်။ အားကစားကွင်းအတွင်း မီတာ (၄၀၀) ပြေးလမ်း၊ ပွဲကြည့်စင်နှင့် အားကစားရုံ တည်ဆောက်နိုင်မည့် မြေအကျယ်အဝန်း ဒါကတော့ ရှိမယ်လို့ ယုံကြည်ပါတယ်။ နဂိုရှိပြီးသား ကွင်းဟောင်းတွေဖြစ်တဲ့အတွက် နောက် ဒေသခံ ပြည်သူလူထုများ၏ အားကစားကို စိတ်ပါဝင်စားမှု။ ဒါလည်း ကိုယ် စားလှယ်တော် ဦးတင်မောင်မြင့် တင်ပြတဲ့အတွက် ကျွန်တော်တို့ သိရှိရပါပြီ။ မြို့နယ်တွင်း အားကစားပြိုင်ပွဲများ ပြုလုပ်ပေးရာတွင် ပါဝင်ယှဉ်ပြိုင်မည့် အားကစားသမားနှင့် အသင်းအရေအတွက်။ ဒီဟာတော့ ကျွန်တော်တို့ မြေပြင်မှာ လိုက်လံ ကြည့်ရှုပြီးတော့မှ ဖြေရှင်းစည်းရုံးပေးရမည့် ကိစ္စဖြစ်ပါတယ်။ နောက် မြို့နယ်ပြင်ပ အားကစား ပြိုင်ပွဲများ စဉ်ဆက်မပြတ် ဝင်ရောက်ယှဉ်ပြိုင်နိုင်မှုနှင့် မြို့နယ်အားကစား ဝါသနာရှင်များရဲ့ အားကစားကဏ္ဍ ဖွံ့ဖြိုး ရေးစိတ်အားထက်သန်စွာ ပါဝင် စွမ်းဆောင်ပေးမှုဆိုတာမှာ ကျွန်တော်တို့ နည်းလမ်း (၂) သွယ် ရှိပါတယ်။ ယနေ့ ခေတ်စားနေတဲ့ Open အလွတ်တန်း ဖိတ်ခေါ်ဆိုတဲ့ နေရာမှာ အားကစားသမားများ ကို နယ်ကျော်ခေါ်ယူ ယှဉ်ပြိုင်ကစားခွင့်ဆိုတာ ကျွန်တော်တို့ ပြည်ထောင်စုအားကစားဝန်ကြီးဌာနက ပြုလုပ်နေတဲ့ Champion Challenge Cup ခေါ် (၃)လုံးပြိုင်ပွဲ၊ တိုင်းဒေသကြီးနဲ့ ပြည်နယ်ပြိုင်ပွဲ များမှာ စတင်ကျင့်သုံးလျက် ရှိပါတယ်။ ဒါကြောင့်မို့လို့ တစ်ခါတစ်ရံမှာ မြို့နယ်အား /ကာမှူးများအနေနဲ့ သူတို့မြို့နယ် ဂုဏ်ရှိစွာ အောင်နိုင်ရေးအတွက် အားကစားသမားများကို ကြို တင်ပြိုင်ပွဲများ ကနေ ရွေးချယ်တာ မဟုတ်ဘဲနဲ့ ရှာဖွေရတာမျိုးလည်း ဖြစ်ကောင်းဖြစ်နိုင်ပါတယ်။ ဒါလည်း လောင်းလုံမြို့နယ်ကို ရောက်ရှိတဲ့အခါမှာ အား /ကာမှူးနှင့် ပြန်လည်စီစစ်ပြီးတော့မှ အဖြေ ရှာပေးပါ့မယ်။ နောက်တစ်ချက်ကတော့ အားကစားနှင့် ကာယပညာသိပ္ပံ သင်တန်းသားများနှင့် သွေးသစ်အားကစားသမားများအား ရှာဖွေဖော်ထုတ်ပေးနိုင်မှု ဆိုတာကတော့ ကျွန်တော်တို့ရဲ့ အနာဂတ်မျိုးဆက်သစ် မြန်မာလက်ရွေးစင်များအတွက် မျိုးဆက်သစ် လေ့ကျင့်ပေးတဲ့နေရာ ဖြစ်ပါတယ်။ Training Center ဖြစ်ပါတယ်။ ဒီနေရာမှာ ကျွန်တော်တို့က အားကစားဝန်ကြီး ဌာနက အား/ကာ အရာရှိများ ရှာဖွေခြင်းအပြင် သက်ဆိုင်ရာမြို့နယ်က အားကစား ဝါသနာရှင် များကလည်း ပူးပေါင်းပြီးတော့မှ ရွက် ပုန်းသီးအားကစားသမားများကို ဖော်ထုတ်ရှာဖွေပေး နိုင်ရင် ကျွန်တော်တို့ ရေရှည်အတွက် ပညာရေးရော၊ အားကစားပါ လေ့ကျင့်ပေးနိုင်မယ့် အားကစားလူငယ်များရရှိအောင် Youth Programme ဖြင့် ဆောင်ရွက်ထားတာ ဖြစ်ပါတယ်။ နောက်တစ်ခုက ဒေသခံမိဘပြည်သူလူထုတွေ အားပေးပံ့ပိုးမှု ဆိုတာမှာတော့ရင် ကျွန်တော် ဒီနေရာမှာ အခွင့်ကြုံလို့ ဥပမာအားဖြင့် တင်ပြရရင် ပြီးခဲ့တဲ့သီတင်းပတ်က ကျွန်တော့် ဒေသက သာယာဝတီ ပါ။ သာယာဝတီကို ပြန်ပြီးတော့မှ သင်္ဂ ဟဗလဆိုတဲ့ တစ်ချိန်တုန်းက သာယာဝတီခရိုင် ဒေသအတွင်းမှာ အောင်မြင်စွာပြု လုပ်ခဲ့တဲ့ သင်္ဂ ဟဗလ Open Cup ကို ပြန်လည်ပြီးတော့မှ အကောင်အထည်ဖော်ဖို့ သွားရောက်ပြီး ပြင်ဆင်ပေးခဲ့ပါတယ်။ ဒီနေရာမှာ ကျွန်တော်တို့ရဲ့ ဒေသဖြစ်တဲ့ မင်းလှမြို့နယ်က အားကစားဝါသနာရှင် မင်းလှမြို့နယ်အသင်းက ဆုကြေးငွေ စိုက်ထုတ်ပြီးတော့လည်းကောင်း၊ ပဲခူးတိုင်း ဟံသာဝတီ (FC)အားကစား ဘောလုံး Club က ဆုကြေးငွေပံ့ပိုး၍လည်းကောင်း၊ မြန်မာနိုင်ငံ ဘောလုံးအဖွဲ့ချုပ်က ရှေ့တန်း၊ အလယ်တန်း၊ နောက်တန်း၊ ဂိုးသမား စသည်ဖြင့် တစ်ဦးချင်း ၊ တစ်နေရာအလိုက် ထူးချွန်သည့် အားကစား သမားများကိုလည်းကောင်း ဆုချီးမြှင့်တဲ့အစီအစဉ် စတင်ဆောင်ရွက်တာ ဖြစ်ပါတယ်တင်ပြလိုတဲ့ သဘောကတော့ ကျွန်တော်တို့ ဒေသအသီးသီးမှာ အားကစားဖွံ့ဖြိုးမှုအတွက်ကို ကျွန်တော်တို့ အားကစားဝန်ကြီးဌာနနဲ့ ဒေသခံ အားကစားဝါသနာရှင်များ၊ အားကစား မိဘ ပြည်သူများ၊အားကစားနှင့် ကာယပညာကော်မတီဝင်များ ပူးပေါင်းဆောင်ရွက်မယ့် အစီအစဉ်ကို ကျွန်တော်တို့ ကြိုဆို ပါတယ်။ နောက်တစ်ချက်ကတော��� မြို့တွင် ဩဇာရှိသူများ၊ အသင်းအဖွဲ့များနှင့် စီးပွားရေး လုပ်ငန်းရှင်များ ပူးပေါင်းပါဝင်မှုဆိုတာ ခုနသဘောနဲ့ အတူတူပဲ ဖြစ်ပါတယ်။ နောက်တစ်ချက် ကတော့ အားကစားကွင်းအတွင်း နေ့စဉ်အားကစားသမားများ လာရောက်စုရုံးကစားသည့် အခြေအနေဆိုတာ တစ်ချို့နေရာမှာတော့ရင် ကလေးတွေက ကစားကွင်းမရှိလို့ ကွက်လပ် ကလေးတွေမှာ ကစားနေတာ တွေ့ ရတဲ့အခါမှာ စိတ်မကောင်းဖြစ်ရသလိုဘဲ အချို့နေရာများတော့ ကွင်းများရှိသော်လည်း ကွင်းထဲမှာ ကစားသူမရှိတာကို လည်း တွေ့မြင်နေရတာလည်း ရှိပါတယ်။ ဒါကြောင့်မို့လို့ အားကစားသမားများ ကွင်းတွေမှာ ရောက်ရှိပြီးတော့မှ အထူးသဖြင့် အနာဂတ်အတွက် အလားအလာရှိတဲ့ လူငယ်များ အားကစားကွင်းတွေမှာ ရောက်ရှိရေးဟာ ကျွန်တော်တို့ အားကစားဝန်ကြီးဌာနနှင့် ပညာရေးဝန်ကြီးဌာနရဲ့ ပူးပေါင်းဆောင်ရွက်မယ့် အနာဂတ်ရည်မှန်းချက်များ ဖြစ်ပါတယ်။ ဒါကိုလည်း မြို့နယ်မှာရှိတဲ့ ဒီ တာဝန်ရှိ ပုဂ္ဂိုလ်များ၊ မြို့နယ်မှာရှိတဲ့ လူမှုရေး ပုဂ္ဂိုလ်များ၊ မြို့နယ်မှာ ရှိတဲ့ အားကစားနဲ့ကာယပညာ ကော်မတီများ၊ ပြည်သူလူထုကပါ ပူးပေါင်းဆောင်ရွက်ပေးဖို့ ကျွန်တော်တို့ လိုက်လံဆွေးနွေးလျက်ရှိပါတယ်။ နောက်ဆုံးအချက်ကတော့ ယနေ့အချိန်အခါမှာ မြန်မာ့အားကစား အောင်နိုင်ရေး အတွက် အထူးလိုအပ်နေတဲ့ ပြေးခုန်ပစ်အားကစာကို စိတ်အားထက်သန်စွာ လေ့ကျင့်ကစားသည့် အခြေအနေနဲ့ မျှော်မှန်းချက်ဖြစ်ပါတယ်။ မီတာ (၄၀၀)ကွင်းဖြစ်စေ၊ အလျားလိုက်ဖြစ်စေ ကျွန်တော်တို့ ယခုလောလောဆယ်မှာ ဆောင်ရွက်ပေးနိုင်တာက နိုင်ငံတော်သမ္မတကြီး ကိုယ်တိုင်ပင်လျှင် ဦးဆောင်ပြီးတော့မှ ဂျပန်နိုင်ငံမှာရောက်ရှိတဲ့အချိန်မှာ မေတ္တာရပ်ခံချက်အရ ဂျပန်ပြည်က Team တစ်ခုက ရောက်လာပြီးတော့မှ ကျွန်တော်တို့ဆီမှာ တာရှည်၊ တာဝေးပြေးပွဲ မီတာ (၁၀၀၀၀)၊ မီတာ (၅၀၀၀)၊ မာရသွန် စသည်တို့အတွက် နည်းစနစ်၊ ဘောလုံးအတွက် နည်းစနစ်၊ ဂျူဒိုအတွက် နည်းစနစ်များကို ကျွန်တော်တို့နဲ့ ၊ လာရောက်ဆွေးနွေးပြီးတော့မှ သူ တို့ပံ့ပိုးမယ့်၊ ကူညီမယ့် အစီအစဉ်များကို ဆွေးနွေးပြီး ဖြစ်ပါတယ်။ ကျွန်တော်တို့ ပြေးခုန်ပစ်အားကစားဟာ ယခုအချိန်မှာ မြန်မာနိုင်ငံအားကစား ဖွံ့ဖြိုးဖို့အတွက် အထူးလိုအပ်တဲ့ အချိန်လည်း ဖြစ်လို့ ကျွန်တော်တို့ မြို့နယ်အသီးသီးကို ရောက်လို့ရှိရင် မီတာ (၅၀၀၀)၊ မီတာ (၁၀၀၀၀) စသည့် အားကစားသမားများ မွေးထုတ်ရေးနှင့် စဉ်ဆက်မပြတ် လေ့ကျင့်ရေးကို အားကစားနှင့်ကာယပညာ မှူးများနှင့် တိုင်းဒေသကြီး အားကစားနှင့်ကာယပညမှူးများကို တာဝန်ပေးဆောင်ရွက်လျက် ရှိပါတယ်။ အားကစားကွင်း တည်ဆောက်ရေးဟာ နိုင်ငံတော် အားကစားတိုးတက်ရေးအတွက် အရေးကြီးတဲ့ အချက်အဖြစ် ကျွန်တော်တို့ ခံယူပါတယ်။ အတွေ့အကြုံ အရ တိုင်းဒေသကြီးနဲ့ ပြည်နယ်များသို့ လိုက်လံ စစ်ဆေးစဉ် တွေ့ရှိချက်များအရ မြို့တိုင်းမြို့ တိုင်းတွင်မြို့ လူဦးရေနှင့် အားကစားသမားလူဦးရေ အချိုး အလွန်ပဲ ကွာဟနေပါတယ်။ အားကစားကွင်းများမှာ နေ့စဉ်ကစားသူ အရေအတွက် လွန်စွာနည်းပါးနေတာကို တွေ့ခဲ့ရပါတယ်။ ဘဏ္ဍာငွေကြေးသုံးစွဲမှုနှင့် သက်ရောက်အကျိုး ရှိမှု တို့ကိုလည်း ပြန်လည်ချင့်ချိန်ပြီးတော့ရင် ကျွန်တော်တို့က အားကစားသမား များများ ရရှိအောင်နှင့် လူငယ်အားကစားသမားများ ရရှိအောင် ဆက်လက်စည်းရုံးသွားဖို့ ရှိပါတယ်။ ယခုနှစ်များအတွင်း(၂၇) ကြိမ်မြောက် အရှေ့တောင်အာရှ အားကစားပြိုင်ပွဲကြီး ကို မျှော်မှန်းပြီး နိုင်ငံတကာအဆင့်မီ အားကစားကွင်းကြီးများကို တည်ဆောက်နေရတာဖြစ်တဲ့အတွက် ဘဏ္ဍာငွေသုံးစွဲမှုကို လောလောဆယ်မှာ (၂၇)ကြိမ်မြောက် အရှေ့တောင်အာရှ အားကစား ပြင်ဆင်ရေးမှာ ဦးတည်ပြီးသုံးနေရပါတယ်။ ယခုမေးခွန်းမှာ လောင်းလုံမြို့နယ်မှ အမျိုးသားလွှတ်တော် ကိုယ်စားလှယ် ဦးတင်မောင်မြင့် မေးမြန်းတဲ့ လောင်းလုံမြို့နယ် အားကစားကွင်းပျက်စီးမှုနှင့် ပြုပြင် ထိန်းသိမ်း ပေးရန်ကိစ္စသည် ဝန်ကြီးဌာန၏ ရှေ့ဆက်လက်ဆောင်ရွက်မည့် အားကစားကွင်းများ တည်ဆောက်ရေး၊ အဆင့်မြင့်မွမ်းမံရေးမူဝါဒနှင့် အနည်းငယ်လေး သီးခြားစဉ်းစားပေးရမည့် ကိစ္စလေးဖြစ်တဲ့အတွက် အားကစားဝန်ကြီးဌာနမှ အဆင့်မြင့်ပုဂ္ဂိုလ် တစ်ဦးဦး၊ ဒုတိယဝန်ကြီး သော်လည်းကောင်း၊ ညွှန်ကြားရေးမှူးချုပ်သော်လည်းကောင်း၊ တနင်္သာရီတိုင်းဒေသကြီး၊ ထားဝယ်နှင့် လောင်းလုံမြို့သို့ သွားရောက်လေ့လာစိစစ်ပြီး တိုင်းဒေသကြီး အစိုးရအဖွဲ့နှင့် ညှိနှိုင်းစီမံဆောင်ရွက်ပေးသွားမည် ဖြစ်ပါကြောင်းလည်း တင်ပြအပ်ပါတယ်။ သို့ဖြစ်ပါ၍ လောင်းလုံမြို့မ အားကစားကွင်းကြီးအား ပြန်လည်မွမ်းမံ ပြုပြင်ပေးရန် အစီအစဉ် ရှိ/မရှိ မေးမြန်းခြင်းနှင့်ပတ်သက်ပြီး (၂၇)ကြိမ်မြောက် အရှေ့တောင်အာရှ အားကစား ပြိုင်ပွဲ ကျင်းပပြီးစီးမှသာ သာမန်အားဖြင့် ဆောင်ရွက်ပေးသွားနိုင်ပါကြောင်းနှင့် လောလောဆယ်မှာ သက်ဆိုင်ရာ တိုင်းဒေသကြီး အစိုးရအဖွဲ့နှင့် ညှိနှိုင်းပေါင်းစပ်ပြီး စဉ်းစားပြင်ဆင်ဆောင်ရွက် ပေးသွားမည်ဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။ ဘဏ်အပ်ငွေပေါ်တွင် ရရှိသောအတိုးနှုန်းနှင့် ဘဏ်မှ ရင်းနှီးမြှုပ်နှံမှုများအတွက် ပြန်လည်</speech>
<title>ချေးယူသော အတိုးနှုန်းကွာခြားချက် ပမာဏမှာ အာဆီယံနိုင်ငံရှိ နိုင်ငံများ၊ အခြားနိုင်ငံများနှင့် နှိုင်းယှဉ်ပါက ကွာခြားမှု ရှိ/မရှိ နှင့် အတိုးနှုန်းသည် နိုင်ငံတွင်းစက်မှုလုပ်ငန်းများ၊ ကုန်သွယ်မှု လုပ်ငန်းများတိုးတက်ရေးအတွက် အကျိုးသက်ရောက်မှု ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၈)မှ ဒေါက်တာမြင့်ကြည် က ဘဏ်အပ်ငွေပေါ်တွင် ရရှိသော အတိုးနှုန်းနှင့် ဘဏ်မှ ရင်းနှီးမြှုပ်နှံမှု များအတွက် ပြန်လည် ချေးယူသော အတိုးနှုန်း ကွာခြားချက် ပမာဏမှာ အာဆီယံနိုင်ငံရှိ နိုင်ငံများ၊ အခြားနိုင်ငံများနှင့် နှိုင်းယှဉ်ပါက ကွာခြားမှု ရှိ /မရှိနှင့် အတိုးနှုန်းသည် နိုင်ငံတွင်း စက်မှုလုပ်ငန်းများ၊ ကုန်သွယ်မှု လုပ်ငန်းများတိုးတက်ရေးအတွက် အကျိုးသက်ရောက်မှု ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီးမဲဆန္ဒနယ်အမှတ်စာ)</mp>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီး ခင်ဗျား။ ခုကျွန်တော် မေးမြန်းမယ့် ၊ မေးခွန်းနဲ့ ပတ်သက်ပြီးတော့ ဒီ ကျွန်တော်တို့ နိုင်ငံမှာ ဘဏ်မှာစုဆောင်းတဲ့ ငွေပေါ်မှာ ကျွန်တော်တို့ အတိုးနှုန်း နောက်တချို့ လုပ်ငန်းအတွက် ပြန် ပြီးတော့ ကျွန်တော်တို့ ချေးတဲ့ ဘဏ်ကချေးတဲ့ အတိုးနှုန်း ဒီ (၂)ခုရဲ့ ကွာဟမှု ပမာဏဟာ ဒီပြင်နိုင်ငံတွေနဲ့ နှိုင်းယှဉ်လို့ ရှိရင် ဒါ တူသလား။ ဒါမှ မဟုတ်လို့ရှိရင်လည်းပဲ မြင့်သလား။ အဲဒီအပေါ်မှာ မူတည်ပြီးတော့ ကျွန်တော်တို့နိုင်ငံရဲ့ တိုးတက်မှု၊ နောက် ကျွန်တော်တို့ နိုင်ငံမှာ Inflation ပေါ့၊ ငွေကြေးဖောင်းပွမှု၊ ကုန်ဈေးနှုန်းတွေ ကြီးမြင့်မှု၊ ဒီဟာတွေနဲ့ ဆက်စပ်မှု ရှိပါသလားဆိုတဲ့ မေးခွန်းဖြစ် ပါတယ် ခင်ဗျာ။ အဲဒီတော့ ကျွန်တော့်အနေနဲ့ လေ့လာသိရှိရသလောက်က နိုင်ငံတကာမှာ၊ ကျွန်တော်တို့ အာရှမှာလည်းပဲ ဒီအတိုးနှုန်းတွေဟာ အင် မတန် နိမ့်ပါတယ်။ နိမ့်တယ်ဆိုတာက ကျွန်တော်တို့ အနီးအနားမှာ ရှိတဲ့ နိုင်ငံပေါ့ ကျွန်တော်တို့ ထိုင်းနိုင်ငံတို့၊ မလေးရှားနိုင်ငံတို့ ဒီဟာတွေ တောင်မှ အရင်တုန်းက ကျွန်တော်လေ့လာခဲ့တာပါ။ အခုတော့ ဒီအနေအထားမှာ ရှိ မရှိဆိုတာ ကျွန်တော် အသေအချာ မသိပါဘူး။ (၃) ရာခိုင်နှုန်းလောက် ရှိပါတယ်။ (၃) ရာခိုင်နှုန်းလောက် သူတို့ရှိ ပါတယ်။ ကျွန်တော်တို့ ဗီယက်နမ်ကတော့ သူ့ထက် နည်းနည်းများပါတယ်။ ဗီယက်နမ် ကတော့ (၉) ရာခိုင်နှုန်းလောက် ကျွန်တော်တို့ ရှိတယ်ဆိုတာ လေ့လာရပါတယ်။ ဘင်္ဂလား ဒေ့ရှ်လို နိုင်ငောင်မှ (၇) ရာခိုင်နှုန်းလောက် နောက် ကျွန်တော်တို့ စင်ကာပူတို့၊ ဘာတို့ ဆိုရင် တော့ Point Zero လောက်ပဲ ရှိပါတယ်။ ဟိုဘက် ဥရောပနိုင်ငံတွေမှာလည်းပဲ Point Zero လောက်ပဲ ရှိပါတယ်။ အဲဒီတော့ ကျွန်တော်က ဒီ ကျွန်တော်တို့ဆီမှာ အခု အတိုးနှုန်းတွေလည်းပဲ အပြောင်းအလဲတွေ လုပ်လုပ်ပေးပါတယ်။ လျော့ချသွားတယ်။ တစ်ခါတလေကျရင် တိုးမြှင့် သွားတယ်။ လျော့ချသွားတယ်။ တိုးမြှင့်သွားတယ်။အခုတော့ လျော့ချတဲ့အနေအထားမှာ လေ့လာ တွေ့ရှိရပါတယ်။ ကျွန်တော်တို့နိုင်ငံရဲ့ ခုနတုန်းက ဘဏ်တိုးနှုန်းတွေဟာ။ အခု ကျွန်တော်တို့ အစိုးရသစ်လက်ထက်မှာ စီးပွားရေးတွေကလည်းပဲ ပွင့်လင်းလာ တော့မယ်။ စီးပွားရေး လုပ်ငန်းတွေလည်းပဲ ကျွန်တော်တို့ တိုးတက်ပြီးတော့ ဆောင်ရွက်လာတော့ မယ်။ နိုင်ငံရဲ့ စီးပွားရေးဟာလည်းပဲ အရှိန်အဟုန်နဲ့ မြင့်တက်လာတော့မယ်။ ဒီအပေါ်တွေမှာ မူတည်ပြီးတော့ ကျွန်တော်တို့ ပြောင်းလဲခြင်း သဘော အဲဒီဟာ ဟုတ် မဟုတ် ဆိုတဲ့ ဟာလေးကို ကျွန်တော်က အမှန်ကတော့ သိချင်တဲ့ သဘောပါ။ ဘာကြောင့်လဲဆိုတော့ ကျွန်တော်တို့ သာမန်အနေနဲ့ စဉ်းစားကြည့်လို့ ရှိရင် အတိုးနှုန်းကတော့ သူက တက်လေကောင်းလေပေါ့။ နည်းလို့ရှိရင်တော့ မကောင်းဘူး။ သို့သော် ဒီဟာကြောင့် စီးပွားရေး ကြပ်တည်းမှုတွေ၊ စီးပွားရေး ဂယက်ထမှု တွေ စသည် အားဖြင့် ဒါအမျိုးမျိုး ဖြစ်လေ့ဖြစ်ထ ရှိတယ်ဆိုတာ ဒါကျွန်တော်တို့ က ဒါအများသိထားဖို့လည်း၊ သိလည်း သိအပ်တယ်လို့ ကျွန်တော်အနေနဲ့ ထင်မြင်ပါတယ်။ ဒါကြောင့် အခု ဒီအတိုးနှုန်း တွေ ကျွန်တော်တို့ဆီမှာ ကွာဟပြီးတော့ ဒီလို အပြောင်းအလဲတွေ လုပ်ခြင်းဟာ အဲဒီအပေါ်မှာ ပြုစုပြီးတော့မှ Statistic ပေါ့လေ။ အဲဒီအပေါ်မှာ စာရင်း ဇယားတွေ ကောက်ယူပြီးတော့မှ ဒီလိုဆောင်ရွက်တဲ့ သဘောများလားဆိုတာကို ကျွန်တော့် အနေနဲ့ သိလိုတဲ့အတွက်ကြောင့် ဒီမေးခွန်းကို မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">မေးခွန်း များနှင့် ပတ်သက်ပြီး ဘဏ္ဍာရေးနှင့် အခွန်ဝန်ကြီး ဌာန၊ ပြည်ထောင်စုဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ဘဏ္ဍာရေးနှင့်အခွန်ဝန်ကြီးဌာန)</agency>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်လွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များ မင်္ဂလာအပေါင်းနှင့် ပြည်စုံပါစေလို့ ရှေးဦးစွာ ကျွန်တော် နှုတ်ခွန်းဆက်သအပ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ် (၈)၊ အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် ရဲ့ ဘဏ် ၌ အပ်ငွေအပေါ် ထားရှိော အတိုးနှုန်းနှင့် ဘဏ်မှ ရင်းနှီးမြှုပ်နှံမှုများအတွက် ပြန်လည် ချေးယူသော အတိုးနှုန်းတို့ ကွာခြားချက် ပမာဏဟာ အာဆီယံနိုင်ငံများ၊ အခြားနိုင်ငံများနှင့် နှိုင်းယှဉ်ပါက ကွာခြားမှု ရှိ/မရှိ၊ ဒီအတိုးနှုန်းဟာ နိုင်ငံအတွင်းစက်မှု လုပ်ငန်းများ၊ ကုန်သွယ်မှုလုပ်ငန်းများ တိုးတက်ရေး အတွက် အကျိုးသက်ရောက်မှု ရှိ /မရှိ ကိစ္စနှင့် ပတ်သက်ပြီးတော့ ကျွန်တော် ဘဏ္ဍာရေးနှင့် အခွန်ဝန်ကြီးဌာန ဝန်ကြီး ဦးလှထွန်း က ရှင်းလင်း တင်ပြမှာ ဖြစ်ပါတယ်။ မြန်မာနိုင်ငံတော် ဗဟိုဘဏ်အနေနဲ့ နိုင်ငံတော်ရဲ့ စီးပွားရေးကို တည်ငြိမ်စွာဖြင့် ဖွံ့ဖြိုးတိုးတက်ဖို့အတွက် မြန်မာနိုင်ငံတော် ဗဟိုဘဏ်ရဲ့ ဥပဒေနဲ့အညီ ငွေကြေးမူဝါဒ နည်းလမ်း တွေကို အသုံးပြုပြီး အခါအားလျော်စွာ အတိုးနှုန်းများကို ပြင်ဆင်သတ်မှတ်ပေးလျက် ရှိပါတယ်။ လက်ရှိမှာ မြန်မာနိုင်ငံတော်ရဲ့ ဘဏ်အပ်ငွေများအပေါ်မှာ ပေးတဲ့ အတိုးနှုန်း ဟာ (၈) ရာခိုင်နှုန်း ဖြစ်ပါတယ်။အာဆီယံနိုင်ငံများရဲ့အပ်ငွေအပေါ်ပေးတဲ့အတိုးနှုန်းတွေကိုလေ့လာတင်ပြရမယ်ဆိုရင် လက်ရှိအခြေအနေမှာ လာအိုနိုင်ငံအနေနဲ့ အပ်ငွေအပေါ်မှာ (၃) ရာခိုင်နှုန်း၊ ကမ္ဘောဒီးယား နိုင်ငံအနေနဲ့ (၆.၁) ရာခိုင်နှုန်း၊ အင်ဒိုနီးရှားနိုင်ငံအနေနဲ့ (၆.၆၈) ရာခိုင်နှုန်း၊ စင်ကာပူနိုင်မှာ (၀.၁၃) ရာခိုင်နှုန်း၊ ဘရူနိုင်းနိုင်ငံမှာ (၀.၃၅) ရာခိုင်နှုန်း၊ ထိုင်းနိုင်ငံမှာ (၂.၆၃) ရာခိုင်နှုန်း၊ ဖိလစ်ပိုင်နိုင်ငံမှာ (၃.၂၆) ရာခိုင်နှုန်း၊ မလေးရှားနိုင်ငံမှာ (၂.၉၉) ရာခိုင်နှုန်းနဲ့ ဗီယက်နမ်နိုင်ငံမှာ (၁၄) ရာခိုင်နှုန်း ဖြစ်ပါတယ်။ အိမ်နီးနားချင်း အခြားနိုင်ငံများ မှာဆိုရင် တရုတ်နိုင်ငံအနေနဲ့ (၃.၅) ရာခိုင်နှုန်း၊ ကိုးရီးယားနိုင်ငံအနေနဲ့ (၄.၀၉) ရာခိုင်နှုန်းနဲ့ ဘင်္ဂလားဒေ့ရှ် နိုင်ငံမှာတော့ (၁၀.၇၈) ရာခိုင်နှုန်း ဖြစ်ပါတယ်။ ဒါတွေက အပ်ငွေအပေါ် ပေးတဲ့ အတိုးနှုန်းတွေ ဖြစ်ပါတယ်။ ချေးငွေအပေါ် မြန်မာနိုင်ငံအနေနဲ့ ကောက်ခံတဲ့ အတိုးနှုန်းကတော့ လက်ရှိမှာ (၁၃) ရာခိုင်နှုန်း ဖြစ်ပါတယ်။ အာဆီယံ နိုင်ငံများရဲ့ ချေး ငွေအပေါ် ကောက်ခံတဲ့ အတိုးနှုန်း မှာ လာအိုနိုင်ငံက (၂၂) ရာခိုင်နှုန်း ဖြစ်ပါတယ်။ ကမ္ဘောဒီးယားနိုင်ငံက (၁၇) ရာခိုင်နှုန်း ဖြစ်ပါတယ်။ အင်ဒိုနီးရှားနိုင်ငံက (၁၂.၀၉) ရာခိုင်နှုန်း ဖြစ်ပါတယ်။ စင်ကာပူက (၅.၃၈) ရာခိုင်နှုန်း ဖြစ်ပါတယ်။ ဘရူနိုင်းက (၅.၅) ရာခိုင်နှုန်း၊ ထိုင်းနိုင်ငံက (၇.၁၃) ရာခိုင်နှုန်း၊ ဖိလစ်ပိုင်မှာ (၆.၂၁) ရာခိုင်နှုန်း၊ မလေးရှားနိုင်ငံမှာ (၅.၁) ရာခိုင်နှုန်းနဲ့ ဗီယက်နမ်နိုင်ငံမှာတော့ (၁၅.၃၂) ရာခိုင်နှုန်း ဖြစ်ပါတယ်။ ပတ်ဝန်းကျင်နိုင်ငံများအနေနဲ့တော့ တရုတ်နိုင်ငံ က ချေးငွေအပေါ်မှာ ကောက်ခံ တာက (၆.၅၆) ရာခိုင်နှုန်း၊ ကိုရီးယားနိုင်ငံက (၅.၆၉) ရာခိုင်နှုန်းနဲ့ ဘင်္ဂလားဒေ့ရှ်နိုင်ငံက (၁၃) ရာခိုင်နှုန်း ဖြစ်ပါတယ်။ ဒါကြောင့် မြန်မာနိုင်ငံနဲ့ အိမ်နီးချင်းနိုင်ငံများ၊ အခြားနိုင်ငံ များရဲ့ အပ်ငွေအပေါ် ပေးတဲ့အတိုးနှုန်းနဲ့ ချေးငွေအပေါ် ကောက်ခံတဲ့နှုန်းတို့ဟာ များစွာ ကွာခြားမှု မရှိကြောင်း တွေ့ရှိရပါတယ်။ ၂၀၁၂ ခုနှစ်၊ မတ်လ ၃၁ ရက်နေ့ကုန်ဆုံးတဲ့နေ့အထိ ဘဏ်များကချေးငွေ စုစုပေါင်း မြန်မာနိုင်ငံအနေနဲ့ ချေး ထားပေးတဲ့ငွေဟာ ကျပ်သန်းပေါင်း (၃၇၃၃၄၅၁.၃၆) ထရီလီယံအား ဖြင့် ၃.၇၃၃ ထရီလီယံ ထုတ်ချေးထားပါတယ်။ ဒီထုတ်ချေး ထားတဲ့ ငွေထဲမှာ ကုန်သွယ်မှု လုပ်ငန်းကို ထုတ်ချေးထားတာဆိုလို့ ရှိရင် (၂၉.၈၈)ရာခိုင်နှုန်း၊ စိုက်ပျိုး ရေးနဲ့ မွေးမြူရေး လုပ်ငန်းကို (၂၁.၄၄)ရာခိုင်နှုန်း၊ စက်မှုလုပ်ငန်းကို (၁၉.၂၉)ရာခိုင်နှုန်း၊ ဝန်ဆောင်မှု လုပ်ငန်း များမှာ (၁၀.၁၈)ရာခိုင်နှုန်း၊ ဆောက်လုပ်ရေးလုပ်ငန်းမှာ (၈.၈၆)ရာခိုင်နှုန်း၊ အထွေထွေလုပ်ငန်း အနေနဲ့က (၈.၅၄)ရာခိုင်နှုန်း၊ သယ် ယူပို့ဆောင်ရေးလုပ်ငန်းမှာ (၁.၈၁)ရာခိုင်နှုန်း အသီးသီး ထုတ်ချေးထားကြောင်း တွေ့ရှိရပါတယ်။ ဒါကြောင့် အမျိုးသားလွှတ်တော်ကိုယ်စားလှယ်ကြီး ဒေါက်တာမြင့်ကြည် မေးမြန်းတဲ့ ကုန်သွယ်မှုလုပ်ငန်းသို့ အများဆုံးထုတ်ချေးထားတာ တွေ့ရမှာဖြစ်ပါတယ်။စက်မှုလုပ်ငန်းများကို ဒုတိယအများဆုံးနဲ့ စိုက်ပျိုးရေး၊ မွေးမြူရေးလုပ်ငန်းများကိုလည်းပဲ ကျွန်တော်တို့ဒုတိယ အများဆုံး ထုတ်ချေး ထားတာ ဖြစ်ပါတယ်။ မြန်မာနိုင်ငံရဲ့ လက်ရှိချေးငွေအပေါ် ကောက်ခံတဲ့ အတိုးနှုန်းဟာ စက်မှုလုပ်ငန်းများ၊ ကုန်သွယ်မှုလုပ်ငန်းများအပေါ် လက်ရှိအနေ အထားမှာတော့ အကျိုးသက်ရောက်မှုရှိပါကြောင်း ပြန်လည်ရှင်းလင်းဖြေကြားအပ်ပါတယ်။ကျေးဇူးတင်ပါတယ်။</speech>
<title>အုတ်ဖိုမြို့နယ်၊ အေးမြသာယာမြို့ သစ်၊ အိုးသည်ကုန်းမြို့နှင့် မင်းလှမြို့နယ် ၊ စစ်ကွင်းမြို့ တို့ရှိ မီးသတ်ယာဉ်ဟောင်းများလဲလှယ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ် (၁၁)မှ ဦးအောင်ချိုဦး က အုတ်ဖိုမြို့နယ်၊ အေးမြသာယာမြို့သစ်၊ အိုးသည်ကုန်းမြို့နှင့် မင်းလှမြို့နယ် ၊ စစ်ကိုင်းမြို့ တို့ရှိ မီးသတ်ယာဉ် အဟောင်းများ လဲလှယ်ပေးရန် အစီအစဉ် ရှိ /မရှိ နှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ ၊ ဧည့်သည်တော်ကြီးများ၊ အမျိုးသားလွှတ်တော် ကိုယ်စားလှယ်များ ခင်ဗျား။ မင်္ဂလာပါလို့ ဂါရဝ ပြု နှုတ်ခွန်းဆက်သ အပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးအောင်ချိုဦး ဖြစ်ပါတယ်။ ကျွန်တော့်အနေနဲ့ ကျွန်တော့် မဲဆန္ဒနယ်မြေဖြစ်တဲ့ အုတ်ဖိုမြို့နယ်နဲ့ မင်းလှမြို့နယ်အတွင်းမှာရှိတဲ့ မြို့တွေက မီးသတ်ယာဉ်ဟောင်းများနဲ့ ပတ်သက်ပြီးတော့ မေးခွန်းမေးမြန်းတင်ပြသွားမှာ ဖြစ်ပါတယ်။ ဒီမေး ခွန်းများကို လည်း သက်ဆိုင်ရာ လွှတ်တော်များမှာ မေးမြန်း ပြီးလည်း ဖြစ်ပါတယ်။ သို့သော် ကျွန်တော့် မဲဆန္ဒနယ်မြေမှာရှိကြတဲ့ မဲဆန္ဒရှင်ပြည်သူများနဲ့ တွေ့ဆုံတဲ့အခါမှာ အခုလို တင်ပြမေးမြန်း ပေးရန် ဆွေးနွေးသည့်အတွက် ကျွန်တော့်အနေနဲ့ ထပ်မံတင်ပြ မေးမြန်းရခြင်း ဖြစ်ပါတယ်။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျာ။ ကျွန်တော်တို့ ပဲခူး တိုင်းဒေသကြီး၊ အုတ်ဖိုမြို့နယ်၊ အေးမြသာယာမြို့ သစ်ရှိ မီးသတ်ယာဉ်ဟောင်းဟာ အေးမြသာယာမြို့ သစ်နဲ့ အနီးပတ်ဝန်းကျင်ကျေးရွာများအတွက်သော်လည်း၊ အိုးသည်ကုန်းမြို့ရှိ မီးသတ်ယာဉ် အဟောင်း ကလည်းပဲ အိုးသည်ကုန်းမြို့နှင့် အနီးပတ်ဝန်းကျင်ကျေးရွာများအတွက်လည် ကောင်း မီးဘေး အန္တရာယ်ကာကွယ်တားဆီးရေးလုပ်ငန်းများနဲ့ မီးငြိမ်းသတ်ရေးလုပ်ငန်းများမှာ စွမ်းရည်များအားနည်းနေပြီး တိုးတက်လာတဲ့ အဆောက်အဦ ၊ လူနေအိမ်ခြေ၊ လုပ်ငန်း စတဲ့အကြောင်းအရာ အချက်အလက်တွေအပေါ်မှာ လုံလောက်သည့် အကာအကွယ် မရှိတဲ့အခြေအနေရှိတဲ့ အတွက် အဆိုပါ မီးသတ် ယာဉ်ဟောင်းများနေရာမှာ မီးသတ်ယာဉ်အသစ်များ လဲလှယ်ပေးရန် အစီအစဉ် ရှိ/မရှိနဲ့ ပဲခူးတိုင်းဒေသကြီး မင်းလှမြို့နယ်၊ စစ်ကွင်းမြို့မှာ ရှိတဲ့ မီးသတ်စခန်းမှာ ဟောင်းနွမ်းနေတဲ့ ချက်ပလက်နောက်တွဲယာဉ် နှင့် ဖို့ဒ်ဆန်းမီးသတ်ယာဉ်များအစား အထက် ပါ အတိုင်း မီးသတ်ယာဉ်အသစ်များ လဲလှယ်ပေးနိုင်ပါရန် အစီအစဉ် ရှိ /မရှိ သိရှိ လိုပါကြောင်း ဒုတိယဥက္ကဋ္ဌကြီးမှ တစ်ဆင့် တင်ပြမေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">မေးခွန်းနဲ့ ပတ်သက်ပြီး လူမှုဝန်ထမ်း ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်။</speech>
<speech><agency id="82">ဦးဘုန်းဆွေ (ဒုတိယဝန်ကြီး၊ လူမှုဝန်ထမ်း ကယ်ဆယ်ရေးနှင့် ပြန်လည်နေရာချထားရေး ဝန်ကြီးဌာန်)</agency>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များခင်ဗျာ။ ကျွန်တော်ကတော့ လူမှုဝန်ထမ်း ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ဒုတိယဝန်ကြီး ဦးဘုန်းဆွေ ဖြစ်ပါတယ်။ ပဲခူးတိုင်း ဒေသကြီး မဲဆန္ဒနယ်အမှတ် (၁၁)မှ အမျိုးသားလွှတ်တော်ကိုယ် စားလှယ် ဦးအောင်ချိုဦး မေးမြန်းသည့် အုတ်ဖိုမြို့နယ်၊ အေးမြသာယာမြို့သစ်ရှိ မီးသတ်ယာဉ် အဟောင်း၊ အိုးသည်ကုန်း မြို့ ရှိ မီးသတ်ယာဉ်အ ဟောင်း၊ စစ်ကွင်းမြို့ရှိ မီးသတ်ယာဉ် အဟောင်းများကို မီးသတ်ယာဉ် အသစ် လဲလှယ်ပေးရန် အစီအစဉ်ရှိ /မရှိ သိလိုပါကြောင်းနှင့်လဲလှယ်နိုင်ရေး ကူညီဆောင်ရွက် ပေးရန်နှင့် စပ်လျဉ်းသည့် မေးမြန်းချက်အပေါ် ပြန်လည်ဖြေရှင်း ဖြေကြားသွားမှာ ဖြစ်ပါတယ်။ လက်ရှိ မီးသတ်ယာဉ်/စက်များတာဝန်ချထားမှုအနေဖြင့် ပဲခူးတိုင်းဒေသကြီး၊ အုတ်ဖို မြို့နယ်၊ အေးမြသာယာအရန်မီးသတ်စခန်းတွင် ဗီအိပ်ခ်ရေသယ်ယာဉ် (၁)စီးနှင့် တိုဟတ်စု အပေါ့စား မီးသတ်စက် (၁)လုံးကို လည်းကောင်း၊ အိုးသည်ကုန်း အရန်မီးသတ်စခန်းတွင် တိုယိုတာ ရေသယ်ယာဉ် (၁)စီး၊ ဖို့ဒ်ဆန်းရေသယ်ယာဉ် (၁)စီး၊ ဟွန်ဒါအပေါ့စား မီးသတ်စက် (၁)လုံးနှင့် ဂျလိုအပေါ့စား မီးသတ်စကို၁)လုံးတို့ကိုလည်းကောင်း၊ မင်းလှမြို့နယ်မီးသတ်စခန်းတွင်တိုယိုတာ မီးသတ်ယာဉ်(၁)စီး၊ ချက်ပလက်ရေသယ် ယာဉ်(၁)စီး၊ ဂျလိုအပေါ့စားမီးသတ်စက် (၁)လုံး၊ ခရိုနင်ဘက် နောက်တွဲစက် (၁)လုံးကိုလည်းကောင်း၊ စစ်ကွင်းမီးသတ်စခန်းတွင် ကာဂိုရေသယ်ယာဉ် (၁)စီး၊ ဖို့ဒ်ဆန်း ရေသယ်ယာဉ် (၁)စီး၊ အုပ်ချုပ်မှုယာဉ်(၁)စီး၊ တိုယိုတာ အထောက်အကူပြုယာဉ်(၁)စီး၊ တိုဟတ်စုအပေါ့စား မီးသတ်စက်(၁)လုံးနှင့် ဟွန်ဒါအပေါ့စား မီးသတ်စက်(၁)လုံးတို့ဖြင့် ဒေသအလိုက် မီးငြိမ်းသတ်နိုင်ရေးလုပ်ငန်းများကို ဆောင်ရွက်လျက် ရှိပါတယ်။ လူမှုဝန်ထမ်း ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ မီးသတ်ဦးစီး ဌာနအနေဖြင့် တိုးတက်လာသည့် မြို့ပြဖွံ့ဖြိုးမှု အခြေအနေများအရ နိုင်ငံတော်တစ်ဝန်းလုံးရှိ မီးသတ်စခန်းများမှ နှစ် (၄၀)ကျော် သက်တမ်းလွန်မီးသတ်ယာဉ်(၄၁၈)စီးအား ဦးစားပေးအဆင့် အလိုက် နှစ်စဉ်အစားထိုးဖြည့်တင်းရေး စီမံကိန်းရေးဆွဲ အကောင်အထည် ဖော် ဆောင်ရွက် လျက်ရှိပါတယ်။ သက်တမ်းလွန်မီးသတ်ယာဉ်များအား အစားထိုးဖြည့်တင်းရာတွင် မြို့တော် ။ တိုင်းဒေသကြီး/ပြည်နယ်၊ ပြည်နယ်မြို့တော်၊ မြို့နယ်၊ မြို့နယ်ခွဲ၊ ကျေးရွာအုပ်စုအလိုက် အိမ်ခြေ နှင့် လူဦးရေထူထပ်မှု၊ အရန်မီးသတ်တပ်ဖွဲ့ဝင်အင်အား၊ နိုင်ငံပိုင် / ပုဂ္ဂလိကပိုင်စက်ရုံ အလုပ်ရုံ များတည်ရှိမှု၊ (၁၀)နှစ်အတွင်း ဖြစ်ပွားခဲ့သည့် မီးလောင်မှုအကြိမ်နှင့်ဆုံးရှုံးမှုတန်ဖိုး၊ မီးသတ်ယာဉ် ဝင်/ထွက်နိုင်သည့် လမ်းများစသည့် အချက်များပေါ်တွင် မူတည်၍ ဦးစားပေး အဆင့် သတ်မှတ် ဆောင်ရွက်လျက်ရှိပါတယ်။ သို့ဖြစ်ပါ၍ ပဲခူးတိုင်းဒေသကြီးအတွင်း သက်တမ်းလွန် မီးသတ်ယာဉ်များ အစားထိုး လဲလှယ်ဖြည့်တင်းရေးနှင့် စပ်လျဉ်း၍ အုတ်ဖိုမြို့ နယ်၊ (၃)ယူနစ် မီးသတ်စခန်းရှိ မီးသတ်ယာဉ် (၁)စီးအား ၂၀၁၂-၂၀၁၃ ခုနှစ် ဘဏ္ဍာရေးနှစ်တွင်လည်းကောင်း၊ အိုးသည်ကုန်း အရန် မီးသတ်ယာဉ် (၁)စီးအား ၂၀၂၁-၂၀၂၂ ဘဏ္ဍာရေးနှစ်တွင်လည်းကောင်း၊ မင်းလှမြို့နယ် (၃)ယူနစ် မီးသတ် စခန်းရှိ မီးသတ်ယာဉ် (၁)စီးအား ၂၀၂၁-၂၀၂၂ ဘဏ္ဍာရေးနှစ်တွင် လည်းကောင်း၊ စစ်ကွင်း အရန်မီးသတ်စခန်းရှိ မီးသတ်ယာဉ်(၁)စီးအား ၂၀၁၉-၂၀၂၀ ခု ဘဏ္ဍာရေးနှစ်တွင်လည်းကောင်း မီးသတ်ယာဉ်ဟောင်းများအား အစားထိုးလဲလှယ် ဖြည့်တင်းသွားရေး စီမံကိန်းရေးဆွဲ တင်ပြထား ရှိပြီး ဖြစ်ပါတယ်။ ထို့အပြင် မီးသတ်ဦးစီးဌာန၏ နိုင်ငံခြားအကူအညီအထောက်အပံ့ရယူ ဆောင်ရွက် မည့် ဦးစားပေးကဏ္ဍ၊ ဦးစားပေးနယ်မြေ ဖွံ့ဖြိုးတိုးတက်ရေးစီမံကိန်း (Development Plan) တွင် နိုင်ငံတစ်ဝန်းလုံးရှိ နှစ်(၄၀)အထက် သက်တမ်းလွန် မီးသတ်ယာဉ်(၄၁၈)စီးအား အစားထိုး လဲလှယ်ရန် စီမံကိန်းရေးဆွဲ တင်ပြထား ရှိပြီး ဖြစ်ပါသဖြင့် အကူအညီများ ရရှိပါက အဆိုပါ မီးသတ်ယာဉ်ဟောင်းများအား ပိုမိုဆောလျင်စွာ အစားထိုးလဲလှယ်ဖြည့်တင်းသွားနိုင်မည် ဖြစပါကြောင်း ပြန်လည်ရှင်းလင်းဖြေကြားရင်း ဖြေကြားချက်ကို နိဂုံးချုပ်အပ်ပါတယ် ခင်ဗျား။</speech>
<speech type="vicespeaker">ဆက်လက်ပြီး လွှတ်တော်ကိုယ်စားလှယ်(၂) ဦးက မေးမြန်းတဲ့ မေးခွန်းများသည် ပြည်ထောင်စုတရားလွှတ်တော်ချုပ်၊ တရားသူကြီး တစ်ဦးတည်းက ဖြေကြားရ မည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းများကို တစ်ဆက်တည်း မေးမြန်းပြီးမှ တရားသူကြီးက တစ်ခုချင်း ပြန်လည်ဖြေကြားပေးဖို့ ဖြစ်ပါတယ်။</speech>
<title>ဧရာဝတီတိုင်းဒေသကြီး၊ ဟင်္သာတခရိုင်၊ လေးမျက်နှာမြို့နယ်၊ ကိုးတဲကျေးရွာအုပ်စု၊ ကျောင်းစုရွာနေ လယ်သမား မစန်း အား တရားစီရင်မှုမမျှတခြင်းနှင့် စပ်လျဉ်းသည့်မေးခွန်း</title>
<speech type="vicespeaker">ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု က ဧရာဝတီတိုင်းဒေသကြီး၊ ဟင်္သာတခရိုင်၊ လေးမျက်နှာမြို့နယ်၊ ကိုးတဲကျေးရွာအုပ်စု၊ ကျောင်းစုရွာနေ လယ်သမား မစန်း အား တရားစီရင်မှုမမျှတခြင်းနှင့် စပ်လျဉ်းသည့်မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ပြည်ထောင်စုတရားလွှတ်တော်ချုပ်ရဲ့ ပြည်ထောင်စုတရားသူကြီး၊ အမျိုးသားလွှတ်တော်ကိုယ်စားလှယ်များနှင့်တကွ တ်ကြားထားသော ဧည့်သည်တော်များအားလုံး နှလုံးစိတ်ဝမ်း အေးချမ်းကြပါစေလို့ ဦးစွာ ဆုတောင်းမေတ္တာ ပို့သရင်းနဲ့ နှုတ်ခွန်းဆက်သ ဂါရဝပြုအပ်ပါတယ် ခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးနု ဖြစ်ပါတယ်။ ကျွန်တော် မေးမယ့်မေးခွန်းကတော့ ဧရာဝတီတိုင်းဒေသကြီး၊ ဟင်္သာတခရိုင်၊ လေးမျက်နှာ မြို့နယ်၊ ကိုးတဲကျေးရွာ အုပ်စု၊ ကျောင်းစုရွာမှာ နေတဲ့ လယ်သမား မစန်း အား မျှတမှုမရှိတဲ့ တရားစီရင်မှုအပေါ်မှာ တရားစီရင်မှု မဏ္ဍိုင်ခိုင်မြဲစေလိုတဲ့ မေတ္တာ စေတနာ အပြည့်အဝနှင့် ဖြစ်စဉ်ဖြစ်ရပ်မှန်များကို တင်ပြမေးမြန်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဧရာဝတီတိုင်း ဒေသကြီး၊ ဟင်္သာတခရိုင်၊လေးမျက်နှာမြို့နယ်၊ ကိုးတဲကျေးရွာအုပ်စု၊ ကျောင်းစုရွာမှာနေတဲ့ လယ်သမားမစန်း အား ခရိုင်တရားရုံးက မျှတမှုမရှိသည့် တရားစီရင်မှုဖြစ်စဉ် ဖြစ်ရပ်တစ်ခု အမှန်တကယ်ပေါ်ပေါက်ခဲ့တာကို ယခု တင်ပြသွားမှာ ဖြစ်ပါတယ်။ မစန်း ဟာ လယ်သမား တစ်ဦးဖြစ်ပြီးတော့ ခင်ပွန်းသည် ကွယ်လွန် သွားခဲ့တဲ့အတွက် အရွယ်မရောက်သေးတဲ့ စိတ်ကျန်းမာရေး လည်းမကောင်းတဲ့ ကလေးတစ်ယောက် ရဲ့ မိခင် တစ်ဦးလည်း ဖြစ်ပါတယ်။ ခင်ပွန်းသည် အသက်ထင်ရှားရှိစဉ်တုန်းက အင်္ဂပူမြို့နယ်မှာနေထိုင်တဲ့မိတ်ဆွေ ကိုသစ္စာ ဆိုတဲ့သူက မိမိရွာမှာ နေထိုင်တဲ့ ဦးစိုးဝင်း ထံကနေ ငွေကျပ် ၇၀၀၀၀၀ိ/- ချေးယူတဲ့ကိစ္စမှာ ခင်ပွန်းသည်က နှုတ်ဖြင့် အာမခံပေးခဲ့တဲ့အကြောင်းကို သူ မူလကဇနီးသည် မစန်း က မသိခဲ့ပေမယ့် ခင်ပွန်းသည် ကွယ်လွန်တဲ့ ရက်လည် ဆွမ်းအလှူပွဲမှာ တစ်ရွာတည်းမှာနေတဲ့ ငွေချေးသူ ငွေချေးတဲ့ပုဂ္ဂိုလ်က အဲဒီအလှူနေ့မှာပဲ ငွေချေးသူကနေပြီးတော့ သူပိုင်တဲ့လယ်မြေ၊ မစန်းပိုင်တဲ့လယ်မြေ တ ချို့ကို သူအာမခံခဲ့တဲ့အတွက် တာဝန်ရှိလို့ သူရယူလိုကြောင်း စတင်ပြောဆိုခဲ့ပါတယ်။ အဲဒီအချိန်ကျမှ မစန်း ဟာ သူခင်ပွန်းသည် ဒီလိုနှုတ်နဲ့ကတိခံသွားတယ်၊ ကတိကဝတ်ပြု တယ် ဆိုတာကို သိရပါတယ်။ ချေး ငွေ ၇၀၀၀၀၀ိ/- ဟာလည်း (၁၃)လအကြာမှာ အတိုးနဲ့အရင်း ပေါင်းပြီး ၁၂၀၀၀၀၀ိ/- အဖြစ်ကို ရောက်ရှိသွားပြီးတော့ ချေးယူသူက ပြန်လည်ပေးဆပ်ခြင်း မရှိတဲ့ အတွက် တရားစွဲဆိုရာမှာ လေးမျက်နှာ တရားရုံးကနေ ပေးဆပ်ရမယ့်ငွေကို ၁၀၆၀၀၀၀ိ/-သတ်မှတ်ပေးပြီးတော့ ချေးယူသူနဲ့ အာမခံသူတို့ နှစ်ဦးဟာ တစ်ယောက်တစ်ဝက်စီ ၅၃၀၀၀/-စီ ပေးလျော်စေလို့ အမိန့်ချမှတ်ခဲ့ကြောင်း သိရပါတယ်။ ခင်ပွန်းသည် ကွယ်လွန်ပြီးတဲ့ နောက်ပိုင်းမှာ ကိုယ်စားပေးလျော်စေလို့ အမိန့်ချမှတ်ခြင်းခံရတဲ့ မစန်း ဟာဖြင့် ဆင်းရဲနွမ်းပါးသူ ဖြစ်တဲ့အတွက် ငွေကြေးပေးဆောင်စရာ မရှိလို့ မောင်ဝမ်းကွဲတော်သူ ကိုထွန်းမြင့် ထံကနေ ပြီးတော့ သူပိုင်ဆိုင်တဲ့ အိမ်၊ ခြံ၊ မြေ စသည်တို့ကို အပ်နှံပြီး တရာရုံး ရဲ့ အဆုံးအဖြတ်ကို နာခံတဲ့ အနေနဲ့ ငွေကျပ် ၅၃၀၀၀၀ိ/- ကို တော Web Portal Data\အစည္းအေဝမွတ္တမ္းမ်ား ပထမအကိမ မ် သားလေးလျော်ခဲ့တာ ဖြစ်ပါတယ်။ အမှန်ချေး ယူသူကလည်းပဲ ကျန်တဲ့ငွေကို ပေးလျော်စေရမယ်လို့ ကျွန်တော်တို့ ဆုံးဖြတ်ထားသော်လည်းပဲ အင်္ဂပူတရားရုံးကို ဒီဆုံးဖြတ်ချက်ဟာ အကောင်အထည် ဖော်နိုင်ဖို့ ဆိုပြီးတော့ ငွေချေးသူနေထိုင်တဲ့ အင်္ဂပူတရားရုံးကို လွှဲအပ်ပေးဖို့လည်း တရားရုံးက ဆုံးဖြတ်ခဲ့ပါတယ်။ ငွေချေးယူသူက ကျန်တဲ့ငွေ ပေးဆပ်ခြင်း မရှိတဲ့အတွက် ခရိုင်တရားရုံးက ဆင့်ခေါ် ခဲ့တဲ့နေရာမှာ ငွေချေးယူသူက သုံးကြိမ်မြောက် လာရောက်ကြောင်းကို နေ့စဉ်မှတ်တမ်းမှာ ရှိနေ ပါလျက်နဲ့ လာရောက်ခြင်းမရှိဟု မျက်ကွယ်ပြုပြီးတော့ မစန်းကပဲ ကျန်ငွေ ၅၃၀၀၀၀ိ/- ကို ထပ်မံပေးလျော်ရမယ်လို့ ခရိုင်ရုံးက အမိန့်ချမှတ်ခဲ့ပြန်ပါတယ်။ ဤမမျှတသော တရားစီရင်မှု အတွက် ဖြစ်ရပ်မှန်များတင်ပြပြီးတော့ မြို့နယ်၊ ခရိုင်၊ တိုင်းရုံး အဆင့်ဆင့်သို့ အကြိမ်ကြိမ် မေတ္တာရပ်ခံ တင်ပြခဲ့ပေမယ့် ခရိုင်တရားရုံးရဲ့ အမိန့်အရဟု ဆိုကာ လေးမျက်နှာတရားရုံးက လက်နှိပ်စက်စာရေးမနဲ့ ပြည်သူ့ရဲတပ်ဖွဲ့ဝင်များရောက်ရှိလာပြီး မစန်းအိမ်ကို ဝရမ်းကပ် ချိတ် ပိတ်ပြီး အိမ်ရှိ ပစ္စည်းအားလုံးတို့ကို ဆွဲချသိမ်းယူခဲ့တဲ့အတွက် လယ်သမား သားအမိနှစ်ဦးစလုံး အဝတ်တစ်ထည်ကိုယ်တစ်ခုနဲ့ နေအိမ်မှ ဆင်းသက်ခဲ့ ရတဲ့ဖြစ်ရပ်က အမှန်တကယ်ဖြစ်ပေါ် ကြောင်း တင်ပြလိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဤဖြစ်ရပ်ကို မည်သူမျှ ထိန်းသိမ်း စောင့်ရှောက်ပေးနိုင်ခြင်း မရှိတဲ့အတွက် မစန်းက ဧရာဝတီတိုင်းဒေ သကြီး၊ တရားသူကြီးချုပ် နှင့်တကွ ဝန်ကြီးချုပ်တို့ထံ ဖြစ်စဉ်ဖြစ်ရပ်များကို အသနားခံ တင်ပြခဲ့တဲ့နေရာမှာ တိုင်းတရားရုံး ရဲ့ တာ ဝန်ပေးချက်အရဆိုပြီးတော့ တရားစီရင်ခဲ့တဲ့ ခရိုင်ရုံးက ခရိုင်ဒုတိယတရားသူကြီးက မစန်းကို မာန်မာန်မဲမဲနှင့် လွဲမှားသော မေးမြန်းချက်များနှင့် လွဲမှားသော ကောက်ချက်ချပြီးတော့ အထက်သို့ တင်ပြခဲ့ပြန်ကြောင်း ကျွန်တော့်ထံ သတင်းပေးပို့ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ၂၀၁၁ ခုနှစ်၊ နိုဝင်ဘာလ ၁ ရက် နေ့မှာတော့ တရားနိုင်သူ ငွေချေးသူက လူအင်အားသုံး၍ မစန်းရဲ့ နေအိမ်ကို အပြီးအပိုင် ဖျက်သိမ်း သယ်ယူသွားခဲ့ကြပြီး မိသားစုပိုင်ဆိုင်တဲ့ အိမ်၊ ခြံ၊ မြေ တို့ကို လည်း မိမိအမည်ပေါက် ချက်ချင်းရယူသွားခဲ့ကြပြီး မြို့နယ်၊ ခရိုင် အုပ်ချုပ်ရေး၊ တရားရေး တာဝန်ရှိ ပုဂ္ဂိုလ်များအား အသနားခံတင်ပြခဲ့သော်လည်း အချည်းနှီးသာ ဖြစ်ခဲ့ရပါတယ်။ သို့ပါ၍ အိုးမဲ့၊ အိမ်မဲ့ဘဝ ၊ ဆောက်တည်ရာမရ ဖြစ်ခဲ့ရတဲ့မစန်းဟာ ၂၀၁၁ ခုနှစ်၊ နိုဝင်ဘာလ ၈ ရက် နေ့စွဲနဲ့ နိုင်ငံတော် သမ္မတကြီး၊ အမျိုးသားလွှတ်တော်ဥက္ကဋ္ဌ၊ ပြည်သူ့လွှတ်တော်ဥက္ကဋ္ဌနှင့် ပြည်ထောင်စု တရားသူကြီးချုပ်၊ ပြည်ထောင်စုရှေ့နေချုပ်တို့ထံသို့ ဖြစ်ရပ် မှန်များကို ဓာတ်ပုံ အထောက်အထားအချက်အလက်များ အပြည့်အစုံနဲ့ တင်ပြပန်ကြား အသနား ခံခဲ့ကြောင်းလည်း သိရှိရပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော် ဒီနေရာမှာ ကျွန်တော့်ထံပေးပို့တဲ့ ဓာတ်ပုံ အထောက်အထားနဲ့ အချက်အလက် တချို့ ကို အနည်းငယ်ကို power point ဖြင့် တင်ပြပေး နိုင်ခွင့် ရရှိရန်အတွက် မေတ္တာရပ်ခံထားပါတယ်။ အခု ဖော်ပြထားတဲ့ ပုံကတော့ တရားစီရင်ခြင်း ခံခဲ့ရတဲ့ မစန်းရဲ့ နေအိမ်ကို သိမ်းဆည်းဖို့ အမိန့်ပေးညွှန်ကြားနေတဲ့ ပုံ ဖြစ်ပါတယ်။ ကျွန်တော့်အနေနဲ့ အိမ်တစ်အိမ်မှာ ရှိတဲ့ ပစ���စည်းအားလုံး ကို သိမ်းယူနိုင်ဖို့ မည်သည့်အဆင့် ရှိသောပုဂ္ဂိုလ်က အမိန့်ပေး၍ ဆောင်ရွက်နိုင် သည်ကို မသိရ သော်လည်းပဲ ကျွန်တော် ထေးပို့တဲ့ သတင်းအရ လက်နှိပ်စက်စာရေးမ မသင်းသင်း က နောက်မှာ လိုက်ပါလာတဲ့ ရဲအဖွဲ့ဝင်များနှင့်အတူ အိမ်ရှိပစ္စည်းအားလုံးကို အိမ်ပေါ်မှဆွဲချဖို့ ညွှန်ကြားနေတဲ့ပုံ ဖြစ်ကြောင်းကို သိရှိရပါတယ်။ ဒုတိယပုံကတော့ အိမ်ပေါ် မှ ဆွဲချတဲ့ပစ္စည်းများနဲ့ လယ်သမားဖြစ်တဲ့အတွက် လှည်းများ၊ စက်ဘီးများ၊ အိမ်အသုံးအဆောင် ပစ္စည်းများအားလုံးကို ယူဆောင်သွားတဲ့နေရာမှာ အိမ်ပြင်ဖို့ စုဆောင်းထားတဲ့ ပျဉ်းကတိုးသစ်ခွဲသား ၄ တန်ခွဲခန့်ကိုလည်း ယူဆောင်သွားကြောင်း သိရှိရ ပါတယ်။ တတိယ Slide ပြထားတဲ့အချက်မှာတော့ဖြင့် သိမ်းဆည်းသွားတဲ့ ပစ္စည်းများနဲ့ သူတို့အိပ်တဲ့အိပ်ရာခင်း၊ အိပ်ရာ၊ စောင်၊ ခြင်ထောင်၊ ခေါင်းအုံး၊ အိုးခွက်ပါမကျန် တစ်အိမ် လုံးရှိသမျှအားလုံးကို သယ်ဆောင်သွားခဲ့တဲ့ မြင်ကွင်းဖြစ်ပြီးတော့ မစန်းတို့ သားအမိဟာ အဝတ်တစ်ထည်၊ ကိုယ်တစ်ခုနဲ့ အိမ်ပေါ်မှ ဆင်းသွားရတဲ့ မှတ်တမ်း ဖြစ်ပါကြောင်း တင်ပြလို ပါတယ်။ လေးစားအပ်သော ဒု တိယဥက္ကဋ္ဌကြီး ခင်ဗျား။ ၂၀၁၁ ခုနှစ်၊ နိုဝင်ဘာလ ၁ ရက် နေ့မှာတော့ တရားနိုင်သူက အင်အားသုံးပြီးတော့ သက် ဆိုင်ရာတာဝန်ရှိပုဂ္ဂိုလ်များနဲ့ အိမ်ကို ဖျက်သိမ်းပြီးတော့ သယ်ယူသွားခဲ့တဲ့ နောက်ဆုံးမြေပြင်သာ ကျန်တော့တဲ့ မြင်ကွင်း ဖြစ်ပါတယ်။ လေးစားအပ်ပါသော ဒု တိယဥက္ကဋ္ဌကြီးခင်ဗျား။ ဒီအချက်အလက်များနဲ့ ပတ်သက်ပြီးတော့ ကျွန်တော့်ထံ ပေးပို့တဲ့အချက်များအရ နေ့စဉ်မှတ်တမ်း ဒိုင်ယာရီများကို ဖော်ပြပါ ရှိချက်များနဲ့ တရားရုံးရဲ့နေ့စဉ်မှတ်တမ်း ဒိုင်ယာရီစာမျက်နှာ(၁၁) မှာ ၂၀၁၀ ခုနှစ် အောက်တိုဘာလ ၁၄ ရက် နေ့စွဲနဲ့ မြို့နယ်တရားသူကြီး လေးမျက်နှာမြို့နယ်ကို ၁-တရားရှုံးဖြစ်တဲ့ မစန်း က ငွေကျပ် ၅၃၀၀၀၀ိ/- ပေးယူပြီးတာ မှန်ကန်ကြောင်း လက်မှတ်ရေးထိုးထားတဲ့ အချက်ကို တွေ့ရ ပါတယ်။ အောက်တိုဘာလ ၁၅ ရက်နေ့မှာတော့ တရားနိုင်သွားတဲ့ ပုဂ္ဂိုလ်က ဒီ မစန်း ပေးလျော်တဲ့ ငွေ ၅၃၀၀၀၀ိ/- ကို လက်ခံရရှိကြောင်း တရား သူကြီးရှေ့မှောက်မှာ မှတ်တမ်းတင် ထားကြောင်း သိရပါတယ်။ အောက်တိုဘာလ ၂၀ ရက်နေ့မှာတော့ဖြင့် တရားနိုင်သူနှင့် ရှေ့နေတို့သာ ရောက်ရှိပြီးတော့ တရားရှုံးသူများဟာ လုံးဝ လာရောက်ခြင်း မရှိကြောင်း မှတ်တမ်းဖြစ်ပြီး တရားနိုင်ရဲ့ ရှေ့နေကနေ ရရန်ကျန်တဲ့ငွေကို ၁-တရားရှုံးရဲ့ အိမ်ကို လေလံတင်ရောင်းချပြီး သိမ်းဆည်းနိုင်ဖို့အတွက် လျှောက်ထားကြောင်းသိရပါတယ်။ အဲဒီလျှောက်ထားမှုနဲ့ ပတ်သက် ပြီးတော့ မြို့နယ်တရားသူကြီးကနေ တရားရှုံး နှစ်ဦးစလုံးမှာ ချမှတ်ထားတာ ဖြစ်တဲ့အတွက်ကြောင့် နှစ်ဦးစလုံးအပေါ်မှာ တာဝန်ရှိတယ်။ ဒါကြောင့်မို့လို့ ၂-တရားရှုံး အပေါ်မှာသာ ဆက်လက်ပြီးတော့ အတည်ပြု သွားမယ်။ တရားနိုင်ကနေ လျှောက်ထားတဲ့အိမ်ကို ချိတ်ပိတ်ရန်၊ သိမ်းဆည်းရန် ဆိုတဲ့ကိစ္စကို လက်မခံကြောင်း မှတ်တမ်းတင် ဖော်ပြတဲ့မှတ်တမ်း ဖြစ်ပါကြောင်း တင်ပြအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ကာယကံရှင်ဆွေမျိုး မိသားစုများနဲ့ ဒေသခံပြည်သူများအနေနဲ့ အဆိုပါ တရားစီရင်သုံးသပ်အဆုံးအဖြတ်များ ပေါ်ခဲ့ခြင်းအပေါ်အောက်ဖော်ပြပါ အချက် အလက်များကို သံသယအထပ်ထပ်နဲ့ ကျေနပ်မှုမရှိကြောင်းကို လေ့လာသိရှိခဲ့ရပါတယ်။ အဲဒီကျေနပ်မှု မရှိတဲ့ အချက်များအနက်(၁)ကတော့ စာချုပ်စာ တမ်းမရှိဘဲ၊ နှုတ်နဲ့ကတိနဲ့ အာမခံခဲ့တယ်ဆိုတဲ့ ကွယ်လွန်သူ ခင်ပွန်းသည်အတွက် ကျန်ရစ်သူ ဇနီးဟာ အိုးမဲ့အိမ်မဲ့ဘဝရောက်ခဲ့ပြီး ဆောက်တည်ရာမရဖြစ်ခဲ့ခြင်းကြကွဲစရာကောင်းကြောင်း ဒေသခံပြည်သူတွေ ပြောပါတယ်။ ဒုတိယအချက်ကတော့ တရားရှုံး -၁ နှင့် တရားရှုံး-၂ နှစ်ဦးစလုံးဟာ တစ်ဝက်စီ ပေးလျော်ရန် အမိန့်ချထားပေမယ့် တရားရှုံး-၁ ကသာ ၂ အတွက်ပါ အားလုံး ပေးလျော်ရမယ်ဆိုတဲ့ အမိန့်အတွက် နားမလည်နိုင် အောင်ဖြစ်နေရတဲ့ ဖြစ်ရပ်ကို အောက်ခြေမှာ ကြီးစွာပူပင်သောကနဲ့ ကျေနပ်မှု မရကြကြောင်း တွေ့ရပါတယ်။ အချက်အလက်(၃) ကတော့ဖြင့် ၂-တရားရှုံးက မိမိတာဝန်ရှိတဲ့ငွေကို ပေးဆပ်မည်ဖြစ်ကြောင်း တရားရုံးတွင် ကတိပြုထားပြီးတော့ အမှန်တကယ်ပေးဆောင်ခြင်း မရှိသည်ကို တ စ်စုံတစ်ရာ အရေးယူ ဆောင်ရွက်မှု မရှိခြင်းဘဲ ဖြစ်ပါတယ်။ ဒီနေရာမှာ ကျွန်တော် တင်ပြလိုတဲ့အချက်က ခရိုင်တရားသူကြီးနှစ်ဆက်ကို စီရင်ရတဲ့ အမှုပဲ ဖြစ်ပါတယ်။ ပထမ ခရိုင်တရားသူကြီး မပြောင်းရွှေ့ ခင်မှာ ၂-တရားရှုံးက မိမိအတွက် ကျသင့်တဲ့ငွေကို ပေးလျော်မှာ ဖြစ်ကြောင်းပြောတဲ့အခါမှာ မူလတရားရုံးမှာ ပြန်လျော်ပါလို့ ခရိုင်တရားသူကြီးက အမိန့်ချမှတ်သွားသော်လည်းပဲ ခရိုင်တရားသူကြီးသာ ပြောင်းသွား ပေမယ့် တရားရှုံး -၂ က လုံးဝပေးလျော်ထားခြင်းမရှိတဲ့ ဖြစ်ရပ်အမှန်ဖြစ်ခဲ့ကြောင်းကို ၁-တရားရှုံးရဲ့ ရှေ့နေက ကျွန်တော့်ကို အခိုင်အမာတင်ပြထား ပါကြောင်းလည်း လေးစားစွာ တင်ပြအပ်ပါတယ်။ အချက် နံပါတ်(၄)ကတော့ ၁-တရားရှုံးက ခရိုင်တရားရုံးကို သုံးကြိမ် လာရောက်ခြင်းရှိခဲ့ကြောင်း သိရသော်လည်း ဖော်ပြမှု မရှိခဲ့ခြင်းဆိုတဲ့ အချက်ပါပဲ။ ဒီအချက်ဟာ ၂-တရားရှုံးကို တရားရုံး မလာတာနဲ့ ၁-တရားရှုံးအပေါ်မှာ အကုန်ပုံကျစေဆိုတဲ့ အချက်အလက် ကို အလေးအနက် မီးမောင်းထိုးပြထားတဲ့ အချက်ပဲ ဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ ၂-တရားရှုံးသည် ပထမခရိုင်တရားသူကြီးရှိစဉ် မျက်မှောက်ခေတ်မှာ သုံးကြိမ် လာရောက်ကြောင်း တရားရုံးရဲ့ မှတ်တမ်းမှာ အခိုင်အမာ ရှိကြောင်း ၁-တရားရှုံးရဲ့ ရှေ့နေက ကျွန်တော့်ထံ သတင်းပို့ပါတယ်။ သို့သော် ခုလို အဆင့်မျိုးရောက်ရှိလာချိန်မှာ ဒီအချက်အလက်များကို အခိုင်အမာတင်ပြသွားနိုင်ဖို့ သွားရောက်ပြီးတော့ မေတ္တာရပ်ခံ၊ တောင်းခံတဲ့အခါမှာ အထက်အဆင့်ဆင့်က ဤမှတ် တမ်းများကို ရယူသွားပြီဖြစ်၍ ပေးနိုင်ဖို့မရှိပါကြောင်း ပြန်ကြားချက်ကို မနေ့က ကျွန်တော့်ထံ တယ်လီဖုန်းဖြင့် အကြောင်းကြား ကြောင်း အစီရင်ခံလိုပါတယ်။ အချက် (၅)ကတော့ မူလတရားရုံးမှ ၂-တရားရှုံး ပေးဆပ်ရမယ့် ငွေအတွက် ၎င်းနေထိုင်ရာ အင်္ဂပူတရားရုံးကို အမှုလွှဲပြောင်းပေးရန် ဆုံးဖြတ် ထားသော်လည်း လွှဲပြောင်းပေးခြင်းမရှိဘဲနဲ့ ခရိုင်ရုံးမှာ ၂-တရားရှုံးလွတ်မြောက်မှုအတွက် ဖန်တီးလုပ်ဆောင်ရာ ရောက်တဲ့ ပုံစံမျိုးကို ၊ ဖြစ်ရပ်မျိုးကို တွေ့နေရတဲ့အတွက်ကြောင့် အများပြည်သူဟာ နားမလည်နိုင်ဘဲ ဖြစ်နေကြောင်းကိုလည်း တင်ပြလိုပါတယ်။ အချက် နံပါတ်(၆)ကတော့ ၂-တရားရှုံး အမှန် ငွေယူသူက ပေးလျော်ရမယ့် ငွေဟာ (၅) သိန်းခန့်သာ ကျန်ပါတော့တယ်။ ဒါပေမဲ့ ၁-တရားရှုံးအာမခံခဲ့တဲ့သူကတော့ အိမ်ခြံမြေ အရပ်ရပ် ဒေသပေါက်တန်ဖိုး သိန်း (၆၀)ကျော် တန်ဖိုးကို တရားနိုင်က အပြီးအပိုင် သိမ်းပိုက် သွားခြင်းအတွက် ဝမ်းနည်းစရာ ကောင်းလှ ပါတယ်။ ကျူးလွန်တဲ့အပြစ်ဒဏ်ထက် ကျခံရတဲ့ အပြစ်ဟာ မျှတပါရဲ့ လားဆိုတဲ့မေးခွန်းဟာ ဒေသတစ်ခုလုံးမှာ ကြီးစွာစိုးရိမ်ပူပန်မှုများနဲ့ အတွက် ၎င်းနေထိုင်ရာမှာ ၂-တရားရုံးတက်ကြောင့် အများပြည်တွေးခေါ်နေတဲ့ အချက်ပဲ ဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ အချက်နံပါတ် (၇)ကတော့ ၁-တရားပြိုင် မစန်း ဟာ မိမိအပေါ်မှာ တရားမျှတမှုမ ရှိတဲ့ ဆောင်ရွက်ချက်များကို ဖြစ်ရပ်မှန် အထောက်အထားများ ဓာတ်ပုံမှတ်တမ်း များနဲ့အတူ မြို့နယ်၊ ခရိုင်၊ တိုင်း၊ ဗဟိုအဆင့်အထိ တရားရေး၊ အုပ်ချုပ်ရေး တာဝန်ရှိသူများထံ အကြိမ်ကြိမ် မေတ္တာရပ်ခံပန်ကြားအသနားခော်လည်း ရပ်တည်စောင့်ရှောက်မယ့်သူ လုံးဝ မရှိဘဲနဲ့ တွယ်ရာမဲ့ ဖြစ်ခဲ့ရခြင်းဟာ ပို၍ စိတ်မကောင်းစရာ မြင်ကွင်းတစ်ခု ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ အဆိုပါအမှုကိစ္စနဲ့ ပတ်သက်ပြီး တော့ ၁-တရားပြိုင်မစန်း က အသနားခံစာတင်ပြချက်အရ အမျိုးသားလွှတ်တော် ပြည်သူတို့၏ တိုင်ကြားစာများနှင့် အသနားခံစာစိစစ်ရေးကော်ဘီကနေပြီးတော့ ဤအမှုကို ပြန်လည်စစ်ဆေးဆောင်ရွက်ပေးရန်အတွက် ပြည်ထောင်စုအစိုးရအား ၂၀၁၁ ခုနှစ် ဒီဇင်ဘာလ ၂၀ ရက်နေ့မှာ ပြည်ထောင်စုအစိုးရက ဒီ တိုင်ကြားစာနှင့် အသနားခံစာကော်မတီကနေ တင်ပြထားကြောင်း လည်း သိရှိရပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဖွဲ့စည်းပုံအခြေခံဥပဒေ အပိုဒ် (၈) ပုဒ်မ ၃၅၆ မှာ နိုင်ငံတော်သည် နိုင်ငံသားများ၏ တရားဝင်ပိုင်ဆိုင်ခွင့်ရှိသော ရွှေ့ပြောင်းနိုင်သော ပစ္စည်း၊ မရွှေ့ပြောင်းနိုင်သော ပစ္စည်းများနှင့်စပ်လျဉ်း၍ ဥပဒေအရ ကာကွယ်ပေးရမယ်ဆိုတဲ့ ပုဒ်မကို အတိအလင်း ပြဋ္ဌာန်းထားတာ ဖြစ်ပါတယ်။ အဲဒီလိုဖော်ပြထားပေမယ့် နိုင်ငံသား၊ လယ်သမား၊ မိန်းမသား မစန်း ရဲ့ ဘဝမှာ ဥပဒေပါ ရပိုင်ခွင့်များကို ခံစားခွင့်မရဘဲ အကာအကွယ်မဲ့ ဖြစ်ရသည်ကို အလေးအနက်ထား ပြန်လည်သုံးသပ်ဆုံးဖြတ် သင့်သည့်ကိစ္စတစ်ရပ်အဖြစ် ရှုမြင်သင့်ပါကြောင်း တင်ပြလိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဤအမှုမှာ တရားစီရင်သည့် တည်ဆဲဥပဒေများအရ ခိုင်လုံသည့် အကြောင်းအချက်များရှိနေ၍သာ ဒီလို အဆုံးအဖြတ်ပြု ခဲ့တယ်လို့ မှတ်ယူရမည်ဖြစ်သော်လည်း အောက်ခြေမှာ ပကတိမတွေ့၊ သိရှိနေရတဲ့အချက်များပင် ပြည်သူတို့ဘက်မှာ အထင်အမြင် လွဲ မှားစရာ ပြဿနာအကြီးအငယ်များ ရှိနေသည်မှာ အမှန်ပင်ဖြစ်ကြောင်း လေ့လာသိရှိရတဲ့ အတွက် တစ်ခုခုတော့ ချို့ယွင်းအားနည်းနေပြီဟု မှတ်ယူရမှာ ဖြစ်ပါတယ်။ ဒီလို ချို့ယွင်းအားနည်းတဲ့အချက်ကို လျစ်လျူရှုထားရင် မသင့်တဲ့ အတွက် ပြန်လည်စစ်ဆေးအရေးယူ ဆောင်ရွက်ပေးမှသာ သင့်မြတ်မည့်အဆုံးအဖြတ် ဖြစ်လိမ့် မယ်လို့ အကြံပြု တင်ပြလိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ပြည်သူ့တရားစီရင်ရေးသည် တစ်ဘက်မှ တည်ဆဲဥပဒေများအရ လိုက်နာကျင့်သုံးရင်းနဲ့ လူသားချင်းစာနာစိတ်၊ နစ်နာနေသော နိုင်ငံသားများအတွက် တရားမျှ တသော အဆုံးအဖြတ် များနဲ့ ချင့်ချိန်ဆောင်ရွက် ပေးနိုင်မည်ဆိုပါက ပြည်သူအများ ယုံကြည်လေးစား အားထားမှု ပိုမိုမြင့်မားလာမှာ ဖြစ်ပါတယ်။ တစ်ဖက်ကလည်း တရားရေးမဏ္ဍိုင်ကြံ့ခိုင်မှုကို ကြီးစွာအထောက်အကူ ဖြစ်လိမ့်မယ်ဖြစ် ကြောင်း အကြံပြု တင်ပြလိုပါတယ်။ ဒုတိယဥက္ကဋ္ဌကြီး ခင်ဗျား။ ဖော်ပြပါ မစန်း အား စီရင်ဆုံးဖြတ်ခဲ့တဲ့ အမှုနှင့် စပ်လျဉ်းပြီး လွှတ်တော်နဲ့ ပြည်ထောင်စုတရားလွှတ်တော်ချုပ်ထိ ရောက်ရှိလာသည့် အမျိုးသား လွှတ်တော် ပြည်သူတို့၏ တိုင်ကြားစာနှင့် အသနားခံစာများဆိုင်ရာ ကော်မတီကလည်းပဲ ပြန်လည် စစ်ဆေးဆောင်ရွက်ပေးရန် အကြံပြုခဲ့ပြီးတော့ မစန်း ကိုယ်တိုင်ကလည်းပဲ ပြည်ထောင်စု တရားသူကြီးချုပ်ထံကို ၂၀၁၂ ခုနှစ်၊ ဧပြီလ ၄ ရက်နေ့ နေ့စွဲနဲ့ အမှုပေါ် စာချွန်တော် အမိန့်ချမှတ်ပေးပါရန် ထပ်မံလျှောက်ထား အသနားခံပြီးတဲ့ ကိစ္စလည်း ဖြစ်နေပါတယ်။ ဒါကြောင့် ဤအမှုကို အောက်ခြေဆင်းပြီးတော့ ဖြစ်ရပ်မှန်များ ပြန်လည်သုံးသပ် စစ်ဆေးအရေးယူ ဆောင်ရွက်ပေးလိမ့်မယ်လို့ ကာယကံရှ င်ဆွေမျိုးမိသားစုများနှင့်တကွ ဒေသခံပြည်သူအများစုက မျှော်လင့်လျက်ရှိပါကြောင်းနဲ့ ဤသို့ ဆောင်ရွက်ပေးခြင်းအားဖြင့် တရားရေးမဏ္ဍိုင်ကြံ့ခိုင်ရေးနဲ့ နိုင်ငံတော်သမ္မတကြီးရဲ့ ကောင်းမွန်သော အုပ်ချုပ်ရေးနဲ့ သန့်ရှင်းသော အစိုးရမူဝါဒကို ရှင်သန်ခိုင်မာရေးတို့အတွက် ကြီး စွာသော အထောက်အပံ့ဖြင့် ဖြစ်လာစေပြီး အခွင့်ကောင်း တစ်ရပ်ဖြစ်လိမ့်မယ်လို့ ကျွန်တော် ရိုးသားစွာ ယုံကြည်မိပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့ရဲ့ လိုအပ်ချက် လွှတ်တော်က ဖော်ဆောင်ရွက်ဆို တဲ့ ဆောင်ပုဒ်နဲ့အညီ ကျွန်တော် သည် ပြည်သူ့ကိုယ်စားလှယ်တစ်ဦးအနေဖြင့် ယခုကဲ့သို့ တတ်နိုင်သမျှ လေ့လာ သုံးသပ်ရင်း စုစည်းမေးမြန်း တင်ပြခဲ့ရခြင်း ဖြစ်ပါတယ်။ သို့ပါ၍ အမျိုးသားလွှတ်တော် ဒုတိယဥက္ကဋ္ဌကြီး မှတစ်ဆင့် တင်ပြမေးမြန်း လိုသည်မှာ - ၁။ အဆိုပါ ဖြစ်စဉ်ဖြစ်ရပ်များကို ပြည်ထောင်စုတရားသူကြီးချုအနေနဲ့ သိရှိပြီဖြစ်ပါမည်လား။ ၂။ ဖြစ်စဉ်ဖြစ်ရပ်များဟာ ပိုမိုတိကျခိုင်မာရေးအတွက် တိုင်း၏အဆင့်ထက် မနိမ့်တဲ့ တရားရေး၊ ဥပဒေရေးနဲ့ အုပ်ချုပ်ရေးဆိုင်ရာ ကျွမ်းကျင်တဲ့ပုဂ္ဂိုလ်များ ပါဝင်တဲ့ အဖွဲ့နဲ့ဖွဲ့စည်း ပြီးတော့ စုံစမ်းစစ်ဆေး ဆောင်ရွက်ပေးဖို့ အစီအစဉ် ရှိပါမည်လား။ ၃။ အမှန်တကယ် ချေးယူသူက လုံးဝပေးဆပ်ခြင်းမပြုဘဲ နှုတ်နဲ့အာမခံခဲ့သည် ဆိုသော ကွယ်လွန်သူ ခင်ပွန်းသည်အတွက် ကျန်ရစ်သူဇနီးက အိုးမဲ့အိမ်မဲ့ဘဝ ရောက်ခဲ့ရသည် အထိ အားလုံးပေးဆပ်ရသည့် တရားစီရင်ထုံးများရော အမှန်တကယ် ရှိပါမည်လား။ ၄။ အမှန်တကယ် ချေးယူသူက ငွေကျပ် ၅၃၀၀၀၀ိ/- သာ ပေးဆပ်ရန် ရှိပါလျက် မစန်းပိုင် အိမ်၊ ခြံ၊ မြေ၊ လှည်း၊ စက်ဘီး၊ ပျဉ်းကတိုးသစ်ခွဲသားများနဲ့ အိမ်ရှိပစ္စည်း အားလုံး သိမ်းယူခဲ့သည့် အရပ်ရပ်ကာလတန်ဖိုး သိန်း (၆၀)ကျော်ဖိုး ရှိနေသည်ကို သိမ်းဆည်း သွား သည်မှာ ရယူသွားသူက တရားမျှတပါရဲ့ လား။ တရားစီရင်ထုံးများရော ရှိပါရဲ့လား။ ၅။ တရားစီရင်ရေးစီရင်ထုံး အမှန်ပြန်လည်ရှင်သန်ရေးတို့အတွက် ပြည်ထောင်စု တရားသူကြီးချုပ်အနေနဲ့ မည်သို့ဆောင်ရွက်ပေးနိုင်မည်၊ ဆောင်ရွက်ပေးမည့် အစီအစဉ်ကို ဖြေကြားပေးနိုင်ပါရန် မခံမရပ်နိုင် ဖြစ်နေကြတဲ့ ကာယကံရှင်ဆွေမျိုးမိသားစုနဲ့တကွ ဒေသခံ လယ်သမား ကျေးလက်ပြည်သူတို့ကိုယ်စား လေးစားစွာ တင်ပြမေးမြန်းအပ်ပါသည်ခင်ဗျား။ကျေးဇူးများစွာတင်ပါတယ်။</speech>
<title>တရားရုံးများတွင် စောင့်ဆိုင်းနားနေခန်း စီစဉ်ပေးရန် အစီအစဉ် ရှိ /မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၃)မှ ဦးဖုန်းမြင့်အောင် က တရားရုံးများတွင် စောင့်ဆိုင်းနားနေခန်း စီစဉ်ပေးရန် အစီအစဉ် ရှိ/မရှိနဲ့ စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>လေးစား အပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့် ပြည်ထောင်စုတရားသူကြီးခင်ဗျား။ ကျွန်တော့်ရဲ့ မေးခွန်းကတော့ တရားရုံးများတွင် စောင့်ဆိုင်းနားနေခန်း စီစဉ်ပေးရန်ကိစ္စ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ တရားရုံးများ ကို မနက် (၉) နာရီခွဲမှ ညနေ (၄)နာရီခွဲအထိ ဖွင့်လှစ်ကြပါတယ်။ အချို့သော အမှုများမှာ လုပ်ငန်းသဘာဝအရ မည်သည့်အချိန်တွင် တရား ရင်ဆိုင်ရမည်ကို အတိအကျမပြောနိုင်ပါ။ သို့ ဖြစ်ပါသဖြင့် ကြိုတင်လာရောက်ပြီး အလှည့်ကို စောင့်ဆိုင်းနေရပါတယ်။ မြန်မာနိုင်ငံရှိ တရားရုံးများတွင် တရားရေးဝန်ထမ်းများ၊ လုံခြုံရေး ရဲတပ်ဖွဲ့ဝင်များနဲ့ အချုပ်ကျ အကျဉ်းသားများအတွက် နေရာထိုင်ခင်း သတ်မှတ်ပေး ထား ပါတယ်။ သို့သော်လည်း တရားရုံးသို့ လာရောက်ကြသည့် တရားလို၊ တရားပြိုင်၊ တရားခံ၊ သက်သေများနှင့် ရှေ့နေများအတွက် နေရာထိုင်ခင်း သတ်မှတ်ပေးထားခြင်း မရှိပါ။ သို့ဖြစ်ပါသောကြောင့် အဆိုပါလူများသည် ဝရန်တာများ၊ လှေကားထစ်များ၊ သစ်ပင်အောက်နှင့် လက်ဖက်ရည်ဆိုင်ရှိ ခွေးခြေခုံငယ်လေးများတွင် ပင်ပန်းကြီးစွာ စောင့်ဆိုင်းနေရပါတယ်။ ဒုတိယဥက္ကဋ္ဌကြီးခင်ဗျား။ ဘတ်စ်ကားဂိတ်များတွင် ခရီးသွားများအတွက် နားနေ စောင့်ဆိုင်းရန် နေရာထိုင်ခင်း စီစဉ်ပေးထားပါသော်လည်း တရားရုံးများတွင် နေရာထိုင်ခင်းမရှိ ဖြစ်ရပါတယ်။ တရားစီရင်ရေးစနစ်က ဥပဒေနဲ့ ဉာဏ်စွမ်းရည်ယှဉ်ပြိုင်သုံးစွဲရသော နေရာ ဖြစ်သဖြင့် အကြောင်းမျိုး စုံဖြင့် ရောက်ရှိလာကြသော အထက်ပါ လူပုဂ္ဂိုလ်များအတွက် သင့်လျော်သော နားနေစောင့်ဆိုင်းခန်း စီစဉ် ပေးခြင်းဖြင့် ဥပဒေနှင့်ဉာဏ်စွမ်းရည် ပိုမိုအသုံးချ နိုင်ပြီး တရားစီရင်ရေးစနစ်ကို အထောက်အကူပြုမှာ ဖြစ်ပါတယ်။ သို့ဖြစ်ပါသောကြောင့် အဆိုပါ လူပုဂ္ဂိုလ်များအတွက် တရားရုံးများတွင်နားနေစောင့်ဆိုင်းခန်း စီစဉ်ပေးရန် အစီအစဉ် ရှိ/မရှိ သိရှိလိုပါတယ်။ အားလုံးကို ကျေးဇူးတင်ပါတယ်။</speech>
<speech type="vicespeaker">မေးခွန်းများနဲ့ပတ်သက်ပြီး ပြည်ထောင်စုတရား လွှတ်တော်ချုပ် တရားသူကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="58">ဦးမြသိမ်း (တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစား အပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ စိတ်၏ချမ်းသာခြင်း၊ ကိုယ်၏ကျန်းမာခြင်းတို့နှင့် ပြည့်စုံကြပါစေလို့ ဦးစွာပထမ နှုတ်ခွန်း ဆက်သဂါရဝပြု ပါတယ်။ ကျွန်တော်ကတော့ ပြည်ထောင်စုတရား လွှတ်တော်ချုပ် တရားသူကြီး ဦးမြသိမ်း ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ် (၁၀) အမျိုးသားလွှတ်တော်ကိုယ်စားလှယ် ဦးနု မှ မေးမြန်းသည့်မေးခွန်းနှင့်စပ်လျဉ်း၍ ရှင်းလင်း ဖြေကြားသွားမှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး မေးမြန်းထားတဲ့ ဧရာဝတီတိုင်းဒေသကြီး၊ ဟင်ဇာတခရိုင်၊ လေးမျက်နှာမြို့နယ် ၊ ကျောင်းစုရွာနေ လယ်သမား မစန်း အား မျှတစွာ တရားစီရင်မှုမရှိခြင်းကိစ္စ၊ မေးခွန်းအမှတ်(၁) နှင့်စပ်လျဉ်းပြီးတော့ သက်ဆိုင်ရာ တရားရုံးများမှ အမှုတွဲများအား တောင်းခေါ်စိစစ်ကြည့်ရှုရာတွင် အဆိုပါအမှုရဲ့ ဖြစ်စဉ်များမှာ အောက်ပါအတိုင်း ဖြစ်ပါတယ်။ လေးမျက်နှာမြို့နယ်တရားရုံးရဲ့ တရားမကြီးမှု အမှတ် ၂၃/ ၂၀၀၉ တွင် တရားလို ဦးစိုးဝင်း က တရား ပြိုင် ဒေါ် မစန်းအပေါ် ချေးငွေ ၁၂၂၀၀၀၀ိ/- ရလိုမှု စွဲဆိုခဲ့ရာ တရားပြိုင် ဒေါ်မစန်း၏ လျှောက်ထားချက်အရ ဦးသစ္စာ (ခ) ဦးမောင်စစ် ဆိုသူအား ၂-တရားပြိုင်အဖြစ် တရားရုံးက ထပ်မံထည့်သွင်းခဲ့ပါတယ်။ ၂-တရားပြိုင် ဦးမောင်စစ် သည် ရုံးရှေ့ သို့ မလာရောက် သဖြင့် ၎င်း၏မျက်ကွယ်တွင် အမှုအား ဆက်လက် စစ်ဆေးခဲ့ပါတယ်။ တရားရုံးက ၁၊ ၂တရားပြိုင်များထံမှ တရားလိုသည် ချေးငွေကျပ် ၁၂၂၀၀၀၀ိ/- ကို ရထိုက် ခွင့်ရှိကြောင်း ဒီကရီ ချမှတ်ခဲ့ပါတယ်။ ယင်းဒီကရီကို ၁-တရားပြိုင် ဒေါ်မစန်း က မကျေနပ်သဖြင့် ဟင်္သာတခရိုင် တရားရုံးသို့ တရားမအယူခံမှု အမှတ် ၃၃/၂၀၀၉ ဖြင့် အယူခံဝင်ရောက်ခဲ့ပါတယ်။ ခရိုင်တရား ရုံးက ဒီကရီကျပ်ငွေ ၁၂၂၀၀၀၀ိ/- ပေးစေရန် အစားငွေ ၁၀၅၀၀၀၀ိ/- အား ပေးစေရန် ပြင်ဆင် ဒီကရီချမှတ်ခဲ့ပါတယ်။ အမှုတွဲများတွင် ပေါ်ပေါက်ချက်များအရ တရားပြိုင် ဒေါ်မစန်း က တရားလို ဦးစိုးဝင်း ထံမှ ၎င်း၏ခင် ပွန်းဖြစ်သူ ငွေချေးငှားခဲ့သည့် ကိစ္စကို မသိကြောင်းတရားပြိုင်၏ခင်ပွန်း မသေခင် ရေးမှတ်ထားသည့် စာရင်းစာအုပ်၌ ဦးသစ္စာ (ခ) ဦးမောင်စစ်နှင့် ဦးလှကံ ဆိုသူတို့က မိမိခင်ပွန်းကို အသိ သက်သေပြု၍ တရားလိုထံမှ ငွေကျပ် ၆၀၀၀၀၀ိ/ ချေးယူခဲ့သည်ကို တွေ့ရကြောင်း မိမိကိုယ်တိုင် တရား လိုထံမှ ချေးယူ ငွေကျပ် ၁၀၀၀၀၀ိ/- ကို ပြန်လည်ပေးဆပ်ခဲ့ပြီဖြစ်ကြောင်း ထုချေခဲ့သော်လည်း ဦးသစ္စာ (ခ) ဦးမောင်စစ်နှင့် ဦးလှကံ ၊ တို့အား တရားပြိုင်ခင်ပွန်း၏ အစ်ကိုတော်သူ များဖြစ်၍ ၎င်းက ငွေ ကျပ် ၇၀၀၀၀၀ိ/-ကို ပေးဆပ်ရန် တာဝန်ယူကြောင်းဖြင့် ဝန်ခံထားသည်ကို တွေ့ရပါတယ်။ မြို့နယ်တရားရုံးက တရားလိုထံမှ ၁-တရားပြိုင်၏ခင်ပွန်း ချေးယူသည့်ငွေထဲမှ ၂-တရားပြိုင်သို့ တစ်ဆင့်ပေးခဲ့ကြောင်း တွေ့ရှိချက်အရ တရား လို တောင်းဆိုသည့်အတိုင်း အနိုင်ဒီကရီ ချမှတ်ပေးခဲ့ခြင်း ဖြစ်ပါတယ်။ ဒီကရီရသူ ဦးစိုးဝင်းက တရားရှုံး ဒေါ်မစန်းနှင့် ဦးသစ္စာ (ခ) ဦးမောင်စစ် တို့အပေါ် ၎င်းတို့ရရှိသည့် ဒီကရီကို အတည်ပြု ပေးရန် လေးမျက်နှာမြို့နယ် တရားရုံးတွင်တရားမ ဇာရီမှု အမှတ် ၇/၂၀၁၀ ဖွင့်လှစ်ဆောင်ရွက်ခဲ့ပါတယ်။ အဆိုပါ ဇာရီမှုတွင် ၂-တရားရှုံး ဦးသစ္စာ (ခ) ဦးမောင်စစ် အား တရားရုံးက ဆင့်ခေါ်သော် လာရောက်ခြင်းမရှိခဲ့ဘဲ ၁-တရားရှုံး ဒေါ်မစန်းသာ လာရောက်၍ ဒီကရီကျငွေ၏ တစ်ဝက် ၅၃၀၀၀၀ိ/- ကျပ်ကို (၅)ရစ်ခွဲ၍ အရစ်ကျ ပေးဆပ်ခွင့်ပြုရန် တင်ပြ ခဲ့ပါတယ်။ တရားရုံးက (၃)ရစ်ခွဲ၍ ပေးသွင်းရန် အမိန့်ချခဲ့ပါတယ်။ တရားရုံးက ဒီကရီကျငွေကို (၃)ရစ်ဖြင့် ပေးဆပ်ခွင့်ပြုခဲ့သော်လည်း ၁-တရားရှုံးဖြစ်တဲ့ ဒေါ်မစန်း သည် ဒီကရီကျငွေများကို ပေးသွင်းခြင်းမရှိလို့ တရားနိုင်က တရားရှုံး ပိုင် အိမ်နှင့်မြေအား ဝရမ်းကပ် ပြီး လေလံတင် ရောင်းချပေးရန် လျှောက်ထားပါတယ်။ တရားရုံးက လေ လံတင်ရောင်းချမည့် အိမ်နှင့်မြေ ကြမ်းခင်းဈေးအတွက် စုံစမ်းစစ်ဆေးမှု ဆောင်ရွက်ခဲ့ပါတယ်။ စုံစမ်းမှုတွင် ဒေါ် မစန်း တင်ပြသည့် သက်သေ ရယက ဥက္ကဋ္ဌ ဦးသိန်းထွန်း ကို စစ်ဆေးပြီးနောက် ဦးသိန်းထွန်း ၏ ထွက်ဆိုချက်အရ တရားရှုံးပိုင် သည့် အိမ်နှင့်မြေအား ကြမ်းခင်းဈေး ၆၀၀၀၀၀ိ/- သတ်မှတ် ခဲ့ပါတယ်။ တရားရုံးက အရောင်းကြေညာထုတ်ဆင် ခဲ့ပြီးတဲ့နောက်မှာ ၁-တရားရှုံးက ဒီကရီ ကျငွေအနက် ၎င်း တွင် တာဝန်ရှိသည့်ငွေ ၅၃၀၀၀၀ိ/- ကို ပေးသွင်းခဲ့ရာ တရားနိုင်ကလည်း လက်ခံရယူ ခဲ့ပါတယ်။ ယင်းနောက်တွင် တရားနိုင်က ဒီကရီကျငွေအနက် ကျန်ငွေ အတွက် ၁-တရားပိုင် အိမ်နှင့် မြေကို လေလံတင်ရောင်းချပေးရန် ထပ်မံလျှောက်ထားခဲ့ပါတယ်။ တရားရုံးက ပလပ်ခဲ့ပါတယ်။ ၂-တရားရုံးအပေါ်တွင်သာ ဇာရီမှုကို ဆက်လက် ဆောင်ရွက်သွားမည် ဖြစ်ကြောင်း အမိန့်ချမှတ်ခဲ့ပါတယ်။ အဲဒီအမိန့်ကို တရားနိုင်က မကျေနပ် လို့ ဟင်သာတခရိုင် တရားရုံးမှာ တရားမ အယူခံအမှုအမှတ် ၃၇/၂၀၁၀ ဖြင့် အယူခံ ဝင်ရောက်ခဲ့ပါတယ်။ ခရိုင်တရားရုံးက မြို့နယ်တရားရုံးအမိန့်ကို ပယ် ဖျက်ပြီး ဒီကရီကျငွေ ပြေကျသည့်အထိ ဆောင်ရွက်ရန် ပြင်ဆင်အမိန့်ချမှတ်ခဲ့ပါတယ်။ ခရိုင်တရားရုံး၏ အမိန့်အရ မြို့နယ်တရားရုံးက ၁-တရားရှုံးပိုင် အိမ်နှင့်မြေကို ကြမ်းခင်းဈေး ၆၀၀၀၀၀ိ/- ကျပ်ဖြင့်ပင်လျှင် လေလံ တင်ရောင်းချရန် ဆက်လက်ဆောင်ရွက်ခဲ့ပါတယ်။ အခြားလေလံဆွဲဝယ်မည့်သူများ မရှိလို့ တရားနိုင်မှ ဒီကရီကျငွေဖြင့် ခုနှိမ်ဝယ်ယူ ခွင့်ပြုရန် လျှောက်ထားခဲ့ပါတယ်။ တရားရုံးက တရားနိုင်အား ဒက ရီကျငွေကို ခုနှိမ်ဝယ်ယူ ခွင့်ပြုခဲ့ပြီး သက်သေခံ အရောင်းလက်မှတ် ထုတ်ပေးကာ ၁-တရားရှုံးပိုင်အိမ်နှင့် မြေအား ခုနှိမ်ဝယ်ယူသူ တရားနိုင်သို့ လက်ရောက် ပေးအပ် ခဲ့ခြင်း ဖြစ်ပါတယ်။ ခုနှိမ်ပြီး ကျန်ငွေ ၆၁၀၀၀ိ/- ကို ဒေါ်မစန်း အား ထုတ်ပေးရန် ဘဏ်တွင် အပ်နှံထားကြောင်းလည်း တွေ့ရှိရ ပါတယ်။ လေလံတင်ရောင်းချပြီးနောက် လေလံဆွဲ ဝယ်ယူခဲ့သည့် တရားနိုင်က နေအိမ်ကို အပ်နှံရန်အတွက် တရားရှုံး ဒေါ်စန်းအား ၎င်း၏ပစ္စည်း များနှင့်တကွ နေအိမ်မှ ဖယ်ရှားရ မည် ဖြစ်လို့ တရားရုံး ဘီလစ်ကနေပြီးတော့ တရားရှုံး ဒေါ်မစန်း အား နေအိမ်ပေါ်မှ ၎င်းပိုင် ပစ္စည်းများကို ယူဆောင်ဖယ်ရှားပေးရန် သက်သေများရှေ့တွင် အချိန်ပေးထားသော်လည်း ဒေါ်မစန်း ဟာ ပစ္စည်းများ သယ်ယူခြင်းမရှိဘဲနဲ့ နေအိမ်မှ ထွက်ခွာသွားပါတယ်။ ဒါကြောင့်မို့လို့ တရားရုံးဘီလစ်မှ နေအိမ်ပေါ်ရှိ ရွှေ့ပြောင်းနိုင်သော ပစ္စည်းများကို စာရင်းပြုစုပြီးတော့ ရယကဥက္ကဋ္ဌထံတွင် စာရင်းနှင့်တကွ ပစ္စည်းများပေးအပ်ထားခဲ့ကြောင်း စိစစ်တွေ့ရှိ ရပါတယ်။ မေးခွန်းအမှတ်(၂) နှင့် စပ်လျဉ်းပြီးတော့ အမှုဖြစ်စဉ် ဖြစ်ရပ်မှန်များကို မြို့နယ် တရားရုံး အမှုတွဲခရိုင်တရားရုံးအမှုတွဲနှင့် နှစ်ဖက်အမှုသည်များနှင့် နှစ်ဖက်ရှေ့နေရှေ့ရပ်များ ရှေ့မှောက်၌ သက်သေထွက်ဆိုချက်များကို ပြည့်ပြည့်စုံစုံ မှတ်တမ်းတင်ထားပြီး ရှိနေ၍ ဖြစ်စဉ် ဖြစ်ရပ်များ ပိုမိုတိကျ ခိုင်မာရေးအတွက် နောက်ထပ် စုံစမ်းစစ်ဆေးပေးရန် မလိုအပ်ပါသဖြင့် စုံစမ်းစစ်ဆေးမှုပြုရန် အစီအစဉ် မရှိပါကြောင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသား လွှတ်တော်ကိုယ်စားလှယ်များ ခင်ဗျား။ မေးခွန်းအမှတ်စဉ် (၃) နှင့်စပ်လျဉ်းပြီး ဆက်လက် ဖြေပါမယ်။ ပဋိဉာဉ်အက်ဥပဒေ ပုဒ်မ ၁၂၆ မှာ အခြားလူတစ်ဦးက ဆောင်ရွက်ရန် ရှိသည့် ကိစ္စကို မ ဆောင်ရွက်လျှင်ဖြစ်စေ၊ ပေးဆပ်ရန် ရှိသည်ကို မပေးဆပ်လျှင်ဖြစ်စေ၊ မိမိက ထိုလူ ကိုယ်စားဆောင်ရွက်ပါမည် ပေးဆပ်ပါမည်ဟု ကတိပြု သူက ဝန်ခံထားသော ပဋိဉာဉ်ဟာ အာမခံပဋိဉာဉ်ဖြစ်ကြောင်း ပြဋ္ဌာန်းထားပါတယ်။ ပဋိဉာဉ်အက်ဥပဒေ ပုဒ်မ ၁၂၈ တွင် အာမခံ သူသည် မူ လမြီစားနှင့် ထပ်တူထပ်မျှ တာဝန် ရှိကြောင်း ပြဋ္ဌာန်းထားပါတယ်။ ထို့အပြင် ကြယ်ငါးပွင့်ဝန်ဆောင်မှုနှင့် အထွေထွေရောင်းဝယ် ရေး သမဝါယမအသင်းလီမိတက်နှင့် ဦးသိန်းဇော် ပါ ၂ (၂၀၀၄ ခုနှစ် မြန်မာနိုင်ငံတရားစီရင်ထုံး၊ စာမျက်နှာ ၇၀) တွင် အာမခံသူ၏ တာဝန်အတိုင်းအတာသည် မူလမြီစား၏ တာဝန်အတိုင်း အတာနှင့်ထပ်တူဖြစ်ကြောင်း၊ မြီရှင်က မူလအာမခံသူအပေါ် အာမခံသည့် အတိုင်းအတာအထိ တောင်းဆိုခွင့်ရှိကြောင်း၊ မူလမြီစား၏ ပျက်ကွက်မှုအပေါ် အာမခံ သူက လုံးလုံးလျားလျား တာဝန်ယူ သည့်အလျောက် မူလ မြီစား၏ ပျက်ကွက်မှုအတွက် အာမခံသူသည်ပေးလျော်ရန် တာဝန်ရှိကြောင်းကို စီရင်ထုံးဖွဲ့ထား ကြောင်း ဖြေကြားအပ်ပါတယ်။ မေးခွန်းအမှတ်(၄)နဲ့စပ်လျဉ်းပြီးတော့ မြို့နယ်တရားရုံးက စုံစမ်းစစ်ဆေးမှု ပြုလုပ်ရာ တွင် ဒေါ်မစန်း တင်ပြသည့် သက်သေ ရယက ဥက္ကဋ္ဌ ဦးသိန်းထွန်း ၏ ထွက်ဆိုချက်အရ ဒေါ်မစန်း ၏ မြေ နှင့်အိမ်သက်သက်ကိုသာ ကြမ်းခင်းဈေးကျပ် ၆၀၀၀၀၀ိ/-ဖြင့် လေလံတင် ရောင်းချခဲ့ခြင်းဖြစ်ပါတယ်။ ယင်းမြေနှင့်အိမ်ကို လေ လံဆွဲဝယ်သူအား ပေးအပ်သည့်အခါ ဒေါ်မစန်း က ရှောင်တိမ်းနေသဖြင့် နေအိမ်ရှိပစ္စည်းများကို သက်သေလူကြီးများရှေ့မှောက်တွင် စာရင်းကောက်ယူပြီး ကျေးရွာ အုပ်ချုပ်ရေးမှူး ဦးသိန်းထွန်းထံ တွင် ဘီလစ်က စာရင်း နှင့်တကွ အပ်နှံထားခဲ့ပါတယ်၊ လေလံတင်ရောင်းချပြီး ဒီကရီကျငွေကို တရားနိုင်သို့ ပေးအပ်၍ ပိုငွေကို ဒေါ်မစန်းထံ ပေး အပ်ရန်အတွက် ဘဏ်တွင် အပ်နှံထားပါတယ်။ လေလံတင်ရောင်းချခြင်းနှင့် စပ်လျဉ်း၍ တရားမကျင့်ထုံးဥပဒေအမိန့် ၂၁၊ နည်းဥပဒေ ၅၄ မှ နည်းဥပဒေ ၁၀၃ အထိတွင် ပြဋ္ဌာန်းထားပါကြောင်း ပြဋ္ဌာန်းချက် ရှိပါတယ်။ ယင်းဖြစ်စဉ် နှင့်ပတ်သက်သည့် ထုံးဖွဲ့ထားသည့် စီရင်ထုံးများလည်းရှိကြောင်း ဖြေကြားအပ်ပါတယ်။ မေးခွန်းအမှတ်(၅) နှင့် စပ်လျဉ်း၍ မြို့နယ် တရားရုံးနှင့် ခရိုင်တရားရုံးတို့၏ ဆောင်ရွက်ချက်များသည် ဥပဒေ၊ လုပ်ထုံးလုပ်နည်းနှင့် ညီသည့်အတွက် ယင်းတရားရုံးများ၏ ဆောင်ရွက်ချက်များအပေါ် ပြင်ဆင် ပေးရန် လိုအပ်မည် မဟုတ်ကြောင်း ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော် ဒုတိယဥက္ကကြီးနှင့် အမျိုးသားလွှတ်တော် ကိုယ်စားလှယ်များခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးဖုန်းမြင် အောင် မေးမြန်း တဲ့မေးခွန်းနှင့် စပ်လျဉ်းပြီး ဆက်လက် ရှင်းလင်း ဖြေကြားသွားမှာဖြစ်ပါတယ်။ တရားရုံးအဆောက်အအုံအသီးသီးမှာ တရားသူကြီးများ၊ ရှေ့နေများ၊ ရုံး အမှုထမ်းအဖွဲ့များ၊ အမှုသည်များ၊ သက်သေများမှစ၍ ပြည်သူအရပ်ရပ် အပါအဝင် တရားရုံးနှင့် ဆက်စပ် သည့်ပုဂ္ဂိုလ်များအားလုံးအတွက် သင် လျော်သော နေရာထိုင်ခင်းရှိ ဖို့ လိုအပ်ပါတယ်။ လွတ်လပ်ရေးမရမီနှင့် ၁၉၄၈ ခုနှစ်၊ လွတ်လပ်ရေးရရှိပြီး ၁၉၇၄ ခုနှစ်၊ ဖွဲ့စည်းပုံအခြေခံဥပဒေ မပေါ်ပေါက်မီကာလအထိ ရာဇဝတ်တရားရုံးများကို ခရိုင်ဝန်ရုံး၊ နယ်ပိုင်ရုံးနှင့် မြို့ပိုင် ရုံးစိုက်ရာမြို့နယ်များတွင်လည်းကောင်း၊ မြို့များတွင် လည်းကောင်း၊ တရားမရုံးများကို မြို့နယ် တိုင်းတွင် ဖွင့်လှစ်ထားခြင်းမရှိဘဲ စက်ရှင်တရားသူကြီး နှင့် ခရိုင်တရားမတရားသူကြီး ရုံးစိုက်ရာ ခရိုင်မြို့များနှင့် အခြားသင့်လျော်သည့် မြို့နယ်များတွင် လည်းကောင်း ဖွင့်လှစ်ထားရှိ ခဲ့ပါတယ်။ ယင်းကာလများက သက်ဆိုင်ရာ စက်ရှင်တရားရုံးများ၊ ခရိုင် တရားရုံးများ အဆောက်အအုံများကို သက် သေများ၊ အမှုသည်များ၊ ရှေ့နေများ နားနေရန်အတွက် ထည့်သွင်း လျာထားဆောက်လုပ်၍ အသုံးပြုခဲ့ကြပါတယ်။ ၁၉၇၄ ခုနှစ် မတိုင်မီကာလအထိ မြို့နယ် တရားမရုံးများ၊ နယ်ပိုင်တရားမရုံးများ၊ ခရိုင်တရားမရုံးများနှင့် စက်ရှင်တရားရုံးများတွင် သက်သေများ၊ အမှုသည်များ၊ ရှေ့နေများ နားနေရန် အခန်းများထားရှိ အသုံးပြုခဲ့ကြပါတယ်။ မြို့နယ်အုပ်ချုပ်ရေးရုံးများတွင် ရုံးစိုက် စစ်ဆေးသည့် ရာဇဝတ်ရုံးများတွင်မူ ထိုစဉ်ကတည်းက အမှုသည်များ၊ သက်သေများ၊ ရှေ့နေများအတွက် စောင့်ဆိုင်းနားနေရန် သီးသန့်နေရာများ မရှိခဲ့ပါဘူး။ ၁၉၇၄ ခုနှစ်၊ ဖွဲ့စည်းပုံအခြေခံဥပဒေပြဋ္ဌာန်းပြီးတဲ့နောက် မြို့နယ်တိုင်းတွင် မြို့နယ် တရားရုံးများ သီးခြားတည်ထောင်ဖွင့် လှစ်ခဲ့ရာတွင် တရားရုံး အဆောက်အအုံကို တစ်နိုင်ငံလုံးအတိုင်းအတာအရ တစ်ပြိုင်နက်တည်း ဆောက်လုပ်ဖွင့်လှစ်နိုင်ခြင်းမရှိဘဲ အချို့ရုံးများကို သင့်လျော်သည့် အဆောက်အအုံများကို ငှားရမ်းဖွင့်လှစ် အသုံးပြုခဲ့ ကြပါတယ်။ ရန်ပုံငွေ ခွဲဝေရရှိမှု၊ မြေနေရာ ရရှိမှုအရ ရုံးသစ်ဆောက်လုပ်ရာတွင်လည်း အချို့ရုံးများ တွင် အဆိုပါ နားနေခန်းများ ထည့်သွင်းဆောက်လုပ်ခြင်း၊ သီးခြားထားရှိခြင်း မရှိကြောင်း တွေ့ရပါတယ်။ အချို့ရုံးများတွင် နေရာကျဉ်းမြောင်းသဖြင့် ယင်းနားနေခန်းများအတွက် သီးသန့်နေရာ ပေးရန်ပင်မရှိပါ။ ၁၉၈၉ ခုနှစ်မှ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပြဋ္ဌာန်းပြီးနောက် ယနေ့ကာလအထိ တရားရုံးများ တည်ထောင်ဖွင့်လှစ်ရာတွင်လည်း ဖွဲ့စည်းပုံ အခြေခံဥပဒေအရ ပေါ်ပေါက်လာသည့် တိုင်းဒေသကြီးနှင့် ပြည်နယ်တရားလွှတ်တော်၊ ကိုယ်ပိုင် အုပ်ချုပ်ခွင့်ရတရားရုံးများ ဖွင့်လှစ်ရန်အတွက် ရန်ပုံငွေဠပြုချက်ရရှိမှု၊ တရားရုံး ဆောက်လုပ်ရန် မြေနေရာရရှိမှု စသည်တို့အပေါ်မူတည်၍ အဆောက်အအုံများကို ဆောက်လုပ် ဆောင်ရွက်ရ သည့်အတွက် မြေနေရာအကန့်အသတ်ရှိခြင်း၊ ရန်ပုံငွေခွဲဝေရရှိမှု အကန့်အသတ်ရှိခြင်းများ အချို့ ရုံးများတွင် အမှုသည် များ၊ သက်သေများ၊ ရှေ့နေများအတွက် သီးသန့်စောင့်ဆိုင်းရန် အခန်းများ ထည့်သွင်းနိုင်ခြင်းမရှိကြောင်း တွေ့ရပါတယ်။ ယခုအခါတွင် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေအရ တိုင်းဒေသကြီးနှင့် ပြည်နယ်အစိုးရများအနေဖြင့် . သီးခြား ရန်ပုံငွေအရ သက်ဆိုင်ရာ တိုင်းဒေသကြီးအလိုက် ဆောင်ရွက်လျက်ရှိကြောင်း သိရှိရပါတယ်။ သက်ဆိုင်ရာတိုင်းဒေသကြီး နှင့် ပြည်နယ်တရားလွှတ်တော်များနှင့် တရားရုံးများအတွက် သက်သေများ၊ အမှုသည်များ နားနေရန် အဆောက်အအုံ ဆောက်လုပ်ရန် လုံလောက်သည့် နေရာ၊ လုံလောက် သည့် ရန်ပုံငွေများကို သက်ဆ���ုင်ရာ တိုင်းဒေသကြီးနှင့် ပြည်နယ်အစိုးရ အဖွဲ့များက စီစဉ်ပေးမှုနှင့် ရန်ပုံငွေခွဲဝေထားပေးခြင်းဖြင့် ဆောင်ရွက်သွားနိုင်တော့မှာ ဖြစ်ပါတယ်။ အမှုသည်များ၊ သက်သေများ၊ ရှေ့နေများ နားနေစောင့်ဆိုင်းရန်၊ အခန်းစီစဉ်ပေးရန် ကိစ္စများဟာ ငွေလုံးငွေရင်း အသုံးစရိတ်မှ ကျခံဆောင်ရွက်မည့်ကိစ္စ ဖြစ်ပါတယ်။ သက်ဆိုင်ရာတိုင်းဒေသကြီးနှင့် ပြည်နယ် အစိုးရအဖွဲ့မှ ခွဲဝေချထားရရှိမည့် ရန်ပုံငွေ၊ ဆောက်လုပ်ရန် မြေနေရာ အကျယ်အဝန်း လုံလောက်မှုစသည့် အကန့်အသတ်များဟာလည်း ရှိတော့ ရှိနေဦးမှာ ဖြစ်ပါတယ်။ လက်ရှိတွင် တရားရုံးများအတွက် အဓိကလိုအပ်နေသည့် အမှုစစ်ဆေးကြားနာရန်အတွက် ကျယ်ဝန်း သန့်ပြန့်သည့် တရားခွင် များ၊ ပြည့်စုံလုံလောက်သည့် ရုံးခန်းများကို ဦးစားပေး ဆောက်လုပ်ဆောင်ရွက်ရမည့်ကိစ္စများ ရှိနေပါတယ်။ အမျိုးသားလွှတ်တော် ကိုယ်စားလှယ်ကြီး မေးမြန်းသည့်မေးခွန်းအရ ဆောင်ရွက်ရမည့်ကိစ္စများကို လတ်တလော ဆောင်ရွက်ပေးရန် အစီအစဉ် မရှိနိုင် ပါသေးကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</section>
<section value="Motion">	
<motion>
<title>ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ် (၁၂)၏ အုပ်ချုပ်ရေးပိုင်း၌ တာဝန်ယူ ရသော ရပ်ကွက်/ကျေးရွာအုပ်စု စာရေးဝန်ထမ်းများ တစ်နေရာတည်းတွင် (၃)နှစ်ထက် မပိုစေဘဲ ပြောင်းရွှေ့ တာဝန်ချထားပေးပါရန် ပြည်ထောင်စိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်/ မသင့်အဆုံးအဖြတ်ရယူခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများ ခင်ဗျား။ မကွေးတိုင်းဒေသကြီး မဲဆန္ဒနယ်အမှတ် (၁၂)မှ ဦးလှဆွေ က အုပ်ချုပ်ရေးပိုင်း၌ တာဝန်ယူ ရသော ရပ်ကွက် /ကျေးရွာအုပ်စု စာရေးဝန်ထမ်းများ တစ်နေရာတည်းတွင် သုံးနှစ်ထက် မပိုစေဘဲ ပြောင်းရွှေ့ တာဝန်ချထားပေးပါရန်နှင့် စပ်လျဉ်းသည့် အဆိုတစ်ရပ် တင်သွင်းလို ကြောင်း လွှတ်တော်သို့ ပေးပို့ထားပါတယ်</speech>
<speech type="vicespeaker">ဦးလှဆွေ တင်သွင်းဖို့ ဖြစ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါ သော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး ကျက်သရေ မင်္ဂလာအပေါင်း နှင့် ပြည့်စုံကြပါစေလို့ ဦးစွာ ပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ် (၁၂)မှ အမျိုးသားလွှတ်တော် ကိုယ်စားလှယ် ဦးလှဆွေ ဖြစ်ပါတယ်။ ကျွန်တော် တင်ပြလိုတဲ့ အဆိုကတော့ အုပ်ချုပ်ရေးပိုင်းမှာ တာဝန်ယူတဲ့ ရပ်ကွက်/ကျေးရွာအုပ်စု စာရေးဝန်ထမ်းများ တစ်နေရာတည်းတွင် (၃)နှစ်ထက် မပိုစေဘဲ ပြောင်းရွှေ့ တာဝန် ချထားပေးပါရန် နိုင်ငံတော် အစိုးရသို့ တိုက်တွန်းကြောင်ဟူ၍ ဖြစ်ပါတယ်။ တင်ပြတဲ့အခါမှာ စာရွက်ကြည့်ဖို့နဲ့ တချို့စကားလုံး များကို အင်္ဂလိပ်စကားလုံး သုံးခွင့်ပြုဖို့ တင်ပြလိုပါတယ်။ ဒုတိယဥက္ကဋ္ဌကြီးခင်ဗျား။ ရပ်ကွက် /ကျေးရွာအုပ်စု စာရေးဝန်ထမ်းတွေဟာ နိုင်ငံတော်ရဲ့ အခြေခံအကျဆုံး အဖွဲ့အစည်းဖြစ်သလို အရေးကြီးတဲ့အုပ်ချုပ်ရေးပိုင်း မှာ တာဝန်ယူရတဲ့ Staff များ ဖြစ်ကြပါတယ်။ အုပ်ချုပ်ရေးမှူးများ သမာ သမတ်ကျအောင်၊ ရုံးလုပ်ငန်းကို သဘောတရား နားလည်အောင်၊ အဂတိတရား တွေ ကင်းရှင်းအောင် Commander ကို Feed လုပ်ပေးရမယ့် Staff များဖြစ်ပါတယ်။ ဒီလိုနဲ့နှစ်ပေါင်းများစွာ လုပ်ကိုင်လာကြရင်းနဲ့ ကျေးရွာ အုပ်ချုပ်ရေးမှူးဆိုတာ အကြောင်း အမျိုးမျိုးကြောင့် ပြောင်းလဲ တတ်ကြပါတယ်။ ဒါပေမဲ့ ရပ်ကွက်/ကျေးရွာစာရေးများကတော့ အဲဒီ ရွာတွေမှာ (၁၈) နှစ် အနှစ် (၂၀)ထိ ကြာလာတဲ့အခါမှာ ဒီ တစ်နေရာတည်းမှာပဲ တာဝန်ကျလာတာ ၊ ကြာလာ တဲ့ အတွက်ကြောင့် တတ်သိနားလည်ခြင်း မရှိသေးတဲ့ အုပ်ချုပ်ရေးမှူး အသစ်ကို လိုအပ်သလို ပုံသွင်းတယ်၊ ချယ်လှယ်တယ်၊ ကြိုးကိုင်တယ်၊ အတတ်ဆန်းတွေသင်ပေးပြီးတော့ မူလက သဘောဖြူ မနောဖြူ အုပ်ချုပ်ရေးမှူး အသစ်ကလေးဟာ လုပ်သက်ရင့် စာရေးမကြီးတွေရဲ့ လက်ခုပ်ထဲကရေ ဖြစ်သွားတဲ့ကျေးရွာတွေ ဒုနဲ့ဒေး ဖြစ်လာပါတယ်။ ဒါဟာ တိုင်းပြည်အတွက်ကောင်းတဲ့လက္ခဏာ မဟုတ်ဘူးလို့ ကျွန်တော် ယူဆပါတယ်။ မြို့နယ်အုပ်ချုပ်ရေးမှူး များ ကလည်း ကျေးရွာအုပ်ချုပ်ရေးမှူးတွေကို သိလိုတဲ့ အချက်အလက်တွေ ဖုန်းဆက်ပြီး မေးတဲ့အခါမှာ အသစ်ခန့်အပ်ထားတဲ့ ကျေးရွာအုပ်ချုပ်ရေးမှူးက မအူမလည် ဖြစ်နေလို့ရှိရင် မင်းနဲ့မပြောချင်ဘူးကွာ။ စာရေးမကြီးနဲ့ ပဲ ပြောမယ်ဆိုပြီးတော့ တောင်းဆိုရင်းကနေ စာရေးမကြီးတွေရဲ့ Power ဟာ တိုးသည်ထက်တိုးလာပါတယ်။ ဒီလိုနဲ့ စာရေးမကြီးတွေဟာ ရုံးတက်ချင်တက်၊ မတက်ချင်နေ လုပ်လာ ပါတယ်၊ ထောက်ခံစာ တစ်စောင်တောင်းလို့ရှိရင် ဥက္ကဋ္ဌလက်မှတ်သွားထိုး၊ တံဆိပ်တုံးက ငါ့ဆီမှာလာနှိပ်၊ တစ်ခါနှိပ် ၅၀၀ိ/- ၁၀၀၀ိ/- စသဖြင့် မိုက်ကြေးခွဲ ဗိုလ်ကျ လာပါတယ်။ ဧည့်စာရင်းတိုင်ခြင်းမှာလည်း ဥက္ကဋ္ဌ ကို ဧည့်စာရင်းသွား တိုင်ချေ။ သို့သော်လည်း စာရင်းသွင်း ရမှာ ငါ့ဆီမှာ သွင်းရမှာ စာရင်းသွင်းခ ၅၀၀ိ/- ၊ ၁၀၀၀ိ/ကျတယ် စသည်ဖြင့် ကောက်ခံလာ ကြပါတယ်။ ဒီလိုနဲ့ (၁၈) နှစ်၊ အနှစ် (၂၀) လုပ်လာတဲ့အခါ ဒီ စာရေး၊ စာရေးမကြီးတွေဟာ ရပ်ရွာက ရွံကြောက်ကြီးတွေ ဖြစ်လာပြီးတော့ သူတို့မတော်မတရား ရှာဖွေထားတဲ့ ဓနဥစ္စာနဲ့ ရပ်ရွာထဲမှာ ဆိုင်ကြီး၊ ကနားကြီးတွေဖွင့်ပြီး အရှိန်ဩဇာ တက်လာကြပါတယ်။ ဒါတွေဟာ ပုံပြင်မဟုတ်ဘဲနဲ့ လက်တွေ့ သိသာ၊ မြင်သာရှိနိုင်ပါတယ်။ မဟုတ်တာလုပ်ရင် တိုင်လိုက်ပါလား ဆိုပြီးတော့ ပြောစရာ ရှိပါတယ်။ တချို့ကိစ္စတွေမှာ နည်းနည်း ခက်ခဲနက်နဲတာ ရှိပါတယ်။ မဟုတ်တာလုပ်ရင် တိုင်ပါလား၊ တိုင်တဲ့သူ လက်မှတ်ထိုး၊ မှတ်ပုံတင်ပြောဆိုရင် မတိုင်တော့ ပါဘူး။ ရုံးရောက်၊ ဂါတ်ရောက်နဲ့ နောက်ထပ် (၁၀)ဆလောက် ထပ်ကုန်သွားဦး မယ်ဆိုပြီး အောက်ခြေမှာ ရုံးတွေ၊ ဂါတ်တွေကို လက်ရှောင်ကြတာ များပါတယ်။ လယ်ယာမြေ နာမည် လွှဲပြောင်းခြင်း၊ အိမ်အရောင်းအဝယ် ပြုလုပ်ခြင်းများ အတွက် ရပ် /စာရေးများရဲ့ ရာခိုင်နှုန်းနဲ့ တောင်းခံတဲ့ တရားမဝင် ဝင်ငွေဟာ အံ့သြဖွယ်ကောင်းလောက်အောင် များပြား တာကို သိရှိရပါတယ်။ ဒီလို နှစ်ဦးနှစ်ဖက် အမြတ်အစွန်းရပြီး ရောင်းရ ငွေမှ စာရေးတွေကို ကျေကျေနပ်နပ် ပေးတဲ့အတွက် တိုင်မယ့်လူလည်းမရှိဘူး။ သူဟာသူကျေ နပ်လို့ပေးတာ၊ ဦးလှဆွေ က ဘာမနာလိုဖြစ်နေတာလဲလို့ မေးမယ်ဆိုရင်လည်း စည်းကမ်းဆိုတာ ဆိတ်ကွယ်ရာမှာလည်း လိုက်နာသင့်တယ်လို့ ကျွန်တော် ယူဆပါတယ်။ ကိုယ်ကျင့်တရားကို အခြေခံရပါမယ်။ ဒါကြောင့်လည်း သူ့ဟာသူ ကျေနပ် လို့ပေးတာ မဟုတ်တာ လုပ်တာကိုတော့ ဖော်ထုတ်သင့်တယ်လို့ ကျွန်တော် ယူဆပါတယ်။ တချို့ရွာတွေမှာ စာရေးတွေဟာ ဥက္ကဋ္ဌ ကို ပြန်ပြီးတော့ ထိုးကြိတ်တာတွေအထိတောင် ဖြစ်နေတာတွေ ကြားသိရပါတယ်။အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဒီလိုမဖြစ်ရ လေအောင် ရပ်/ကျေး စာရေးများကို အလဲအလှယ်နဲ့ မြို့နယ်အတွင်း ပြောင်းလဲနေရာ ချထားသင့်ပါတယ်။ ကျွန်တော် တင်ပြလိုတာက ကော့သောင်း က စာရေးကို ပူတာအို ပို့ခိုင်းတာ မဟုတ်ပါဘူး။ ကျိုင်းတုံက စာရေးကို စစ်တွေ ကို ပို့ခိုင်းတာမျိုးလည်း မဟုတ်ပါဘူး။ ဒီမြို့နယ်အတွင်းမှာဘဲ အလှည့်ကျ တစ်နေရာနဲ့ တစ်နေရာ ရွှေ့ပြောင်းပေးခြင်းအားဖြင့် သူတို့ကို အလဲအလှယ် လုပ်သင့်တယ်လို့ ကျွန်တော့်အနေနဲ့ ယူဆပါတယ်။ ပညာရေးဝန်ထမ်း ကျောင်းဆရာမတွေ၊ ကျန်းမာရေးဝန်ထမ်း Nurse မတွေ၊ မြေတိုင်းစာရေးတို့ ဒါတွေ နေရာမပြောင်းတာ အရေးမကြီးပါဘူး။ အုပ်ချုပ်မှုပိုင်းမှာ ပတ်သက်နေတဲ့ ရပ်/ကျေးစာရေးများကိုတော့ အပြောင်းအလဲဟာ (၃)နှစ်တစ်ကြိမ်လောက် ပြုလုပ် ပေးသင့်တယ်လို့ ကျွန်တော် ယူဆပါတယ်။ ဒါမှလည်း နိုင်ငံတော်သစ်၊ အစိုးရသစ်၊ စိတ်သစ်လူသစ်နဲ့ မကောင်းတဲ့စိတ်တွေ ပယ်ဖျောက်ပြီး ပြည်သူအကျိုး ဆတိုး ထမ်းဆောင်နိုင်သော အထွေထွေအုပ်ချုပ်ရေး ဝန်ထမ်းကောင်းများအဖြစ် ရပ်တည်နိုင် ပြီးတော့ Clean Government ကိုလည်း အထောက်အကူပြု လာမယ်လို့ ယူဆတဲ့အတွက်ကြောင့် ဒီ အဆိုကို တင်သွင်းရခြင်း ဖြစ်ကြောင်း တင်ပြရင်း နိဂုံးချုပ်အပ်ပါတယ် ခင်ဗျား။</speech>
<speech type="vicespeaker">အဆိုကို ထောက်ခံမယ့်သူရှိပါက ဆက်လက် ဆောင်ရွက်ဖို့ ဖြစ်ပါတယ်</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတ်၁)</mp>လေးစားအပ် ပါသော အမျိုးသားလွှတ်တော်ဒုတိယဥက္ကဋ္ဌကြီး ခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၁၁)မှ ဦးအောင်ချိုဦး ဖြစ်ပါတယ်။ ကျွန်တော့် အနေနဲ့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးလှဆွေ တင်သွင်းသွားတဲ့ အုပ်ချုပ်ရေးပိုင်း၌ တာဝန်ယူရတဲ့ ရပ်ကွက် ကျေးရွာအုပ်စု စာရေးဝန်ထမ်းများ တစ်နေရာ တည်းတွင် (၃)နှစ်ထက် မပိုစေဘဲ ပြောင်းရွှေ့ တာဝန်ချ ထားပေးရန် တင်သွင်းသွားတဲ့ အဆိုကို လေးလေးနက်နက် ထောက်ခံအပ်ပါတယ်။ ကျေးဇူးတင်ပါတယ်။</speech>
<speech type="vicespeaker">အမျိုးသားလွှတ်တော် ကိုယ်စားလှယ်များ ခင်ဗျား။ ဦးလှဆွေ တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ အုပ်ချုပ်ရေးပိုင်း၌ တာဝန်ယူရသော ရပ်ကွက် /ကျေး ရွာအုပ်စု စာရေးဝန်ထမ်းများ တစ်နေရာတည်းတွင် (၃)နှစ်ထက်မပိုစေဘဲ ပြောင်းရွှေ့ တာဝန်ချထားပေး ပါရန် ပြည်ထောင်စု အစိုးရအား တိုက်တွန်းကြောင်း အဆို ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့်လွှတ်တော်ရဲ့ ဆန္ဒရယူပါမယ်</speech>
<speech type="vicespeaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလားခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စား လှယ် မရှိတဲ့အတွက် ဦးလှဆွေရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="vicespeaker">ဦးလှဆွေ တင်သွင်းတဲ့အဆိုကို ဆွေးနွေးမယ့် လွှတ်တော် ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော် ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
</motion>
<motion>
<title>ဦးနု ၊ ရန်ကုန်တိုင်းဒေသကြီး မဲဆန္ဒ နယ်အမှတ် (၁၀)၏ အခြေခံပညာအထက်တန်း (တက္ကသိုလ်ဝင်တန်း) စာမေးပွဲကို ပြည်နယ် တိုင်း ဒေသကြီးများအလိုက် စစ်ဆေး အတန်းတင်ပေးကာ ဝင်ခွင့် စာမေးပွဲဖြင့်စိစစ်၍ နှစ်သက်ရာ တက္ကသိုလ် အသီးသီးတွင် တက်ရောက်ခွင့်ပြုရေး အကောင်အထည်ဖော် ဆောင်ရွက်ပေးနိုင်ပါရန် ပြည်ထောင်စု အစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်မသင့်အဆုံးအဖြတ်ရယူခြင်း</title>
<speech type="vicespeaker">အစီအစဉ် (၈)၊ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ် (၁၀)မှ ဦးနု က အခြေခံပညာအထက်တန်း (တက္ကသိုလ်ဝင်တန်း)စာမေးပွဲကို ပြည်နယ် တိုင်းဒေသကြီးအလိုက် စစ်ဆေးအတန်းတင် ပေးကာ ဝင်ခွင့် စာမေးပွဲဖြင့် စိစစ်၍ နှစ်သက်ရာ တက္ကသိုလ်အ သီးသီးတွင် တက်ရောက်ခွင်ပြုရေး အကောင်အထည်ဖော်ဆောင်ရွက်ပေးနိုင်ပါရန်နှင့် စပ်လျဉ်းသည့်အဆိုတစ်ရပ် တင်သွင်း လိုကြောင်း လွှတ်တော်သို့ ပေးပို့ထားပြီး ဖြစ်ပါတယ်။</speech>
<speech type="vicespeaker">ဦးနု အဆိုတင်သွင်းဖို့ ဖြစ်ပါတယ်</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် တကွ လွှတ်တော်ကိုယ်စားလှယ်များအားလုံး၊ ဖိတ်ကြားထားသော ဧည့်သည်တော်များအားလုံး၊ နှလုံးစိတ်ဝမ်းအေးချမ်းကြပါစေလို့ ဆုတောင်း မေတ္တာပို့သရင်းနဲ့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ် (၁၀)က အမျိုးသားလွှတ်တော်ကိုယ်စားလှယ် ဦးနု ဖြစ်ပါတယ်။ ကျွန်တော့်အနေနဲ့ အခြေခံပညာ အထက်တန်း(တက္ကသိုလ်ဝင်တန်း) စာမေးပွဲကို ပြည်နယ်/တိုင်း ဒေသကြီးအလိုက် စစ်ဆေးအတန်းတင်ပေးသွားပြီးတော့ ဝင်ခွင် စာမေးပွဲများ စိစစ်ပြီး နှစ်သက်ရာ တက္ကသိုလ်အသီးသီးမှာ တက်ရောက်ခွင့်ပြုရေး အကောင်အထည်ဖော် ဆောင်ရွက် ပေးသွားနိုင်ဖို့အတွက် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ အခြေခံပညာရေးနယ်ပယ်မှာ မူကြို သူငယ်တန်းမှစပြီးတော့ အခြေခံပညာအထက်တန်း(တက္ကသိုလ်ဝင်တန်း)အထိ ၁၂ နှစ်ကြာမျှ ကျောင်းသား၊ ကျောင်းသူများဟာ ပညာသင်ယူခဲ့ကြရပြီး တော့ အဆင့်မြင့်တက္ကသိုလ်ပညာကို ဆက်လက်ပြီး ပညာသင်ယူခွင့်ပြုသည့် စနစ်ကို ပညာရေးဝန်ကြီးဌာနမှ ကျင့်သုံးလျက်ရှိပါတယ်။ ဤသို့ဖြင့် အခြေခံပညာသင်ယူပြီးမြောက် ပြီးတော့ အဆင့်မြင့်ပညာကို တက္ကသိုလ်များ မှာ တက်ရောက်ခွင့်ပြု ကြတဲ့နေရာမှာလည်း အခြေခံပညာအထက်တန်းစာမေးပွဲ ရမှတ်များအပေါ် အခြေခံပြီးတော့ သက်ဆိုင်ရာ အသက်မွေးဝမ်းကျောင်း တက္ကသိုလ် တက္ကသိုလ်နဲ့ အထူးပြု ဘာသာ သင်ယူခွင် တက်ရောက်ခွင့်များကို လျှောက်ထားသူများအနက်မှ သတ်မှတ်ရွေးချယ်ခဲ့ ကြပါတယ်။ စာမေးပွဲရမှတ်များအပေါ် အခြေခံပြီး တက္ကသိုလ်တက်ရောက်ခွင့်ပြုရာမှာလည်းပဲ ကျောင်းသား၊ ကျောင်းသူများမှာ မိမိတို့မိသားစုနေထိုင်ရာအရပ်ဒေသနှင့် နီးစပ်ရာ နှစ်သက်ရာတက္ကသိုလ်၊ အသက်မွေးဝမ်းကျောင်းတက္ကသိုလ်များတို့ တွင် တက်ရောက်ခွင်. မရကြဘဲနဲ့ ခွဲတမ်းအရ သတ်မှတ်ထားတဲ့ တက္ကသိုလ်များကိုသာ အများစုသွားရောက်သင်ကြားရတဲ့အတွက် ခရီးဝေးကွာပြီတော့ ပညာသင်စရိတ်လည်း ပိုမိုကုန်ကျ ပြီးတော့ အထူးသဖြင့် ဆင်းရဲနွမ်းပါး ကြတဲ့ တက္ကသိုလ် ကျောင်းသား၊ ကျောင်းသူများအတွက် အခက်အခဲပြဿနာများ စွာ ကြုံတွေ့လျက် ရှိကြကြောင်း သိရှိရပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ လက်ရှိကျင် သုံးနေသော ပညာရေး စနစ်ကြောင့် အခြေခံပညာအထက်တန်းစာမေးပွဲမှာ အမှတ်ကောင်းမှ အသက်မွေးဝမ်းကျောင်း လိုင်းကောင်းကို ရရှိနိုင်မည့် မျှော်လင့်ချက်နဲ့ ရမှတ်မြင့်မြင့်မားမား၊ ဘာသာစုံဂုဏ်ထူးရှင်များ ၊ ဖြစ်လာ ရေးအတွက်ကာယကံရှင် ကျောင်းသား၊ ကျောင်းသူများ ၊ မိဘ၊ အုပ်ထိန်းသူနဲ့၊ သင်ပြသူ ဆရာ၊ ဆရာမတွေက အားလုံး တညီတညွတ်တည်း အမှတ်ကောင်းကောင်း ရနိုင်မည့် နည်းလမ်းမျိုးစုံအသုံးပြုပြီးတော့၊ ကြိုးပမ်းမှုအဖုံဖုံတို့နဲ့ အားထုတ် လျက် ရှိနေကြ ပါတယ်။ ဤသို့ဖြင့် နိုင်ငံတော်အစိုး ရကျောင်းများထက် ပြင်ပကျောင်း ကျူရှင်/သင်တန်း ဖြတ်လမ်းများ နောက်ကို တကောက်ကောက်လိုက်ကြရင်းနဲ့ နိုင်ငံတော်အစိုးရကျောင်းများအပေါ်မှာ ယုံကြည် အားထား လေးစားမှုဟာ တစ်နေ့တစ်ခြား လျော့ပါးလာနေတာကိုလည်း သတိပြုစရာ ဖြစ်လာ နေပါတယ်။ ခွဲတမ်းအရ သတ်မှတ်ထားတဲ့ တက္ကသိုလ်တွင်သာ တက်ရောက်ခွင့် ပြုခဲ့သည့် စနစ်ကြောင့် အမှတ်ကောင်းကောင်းဖြင့် တက်လိုသည့် အသက်မွေးဝမ်းကျောင်းတက္ကသိုလ်နှင့် ခွဲတမ်းအကျုံးဝင်မယ့်ဒေသများကို ယာယီပြောင်းရွှေ့ပြီးတော့ ခွဲတမ်းဝင်ရန် ကြိုးပမ်းနေကြခြင်း ဖြင့် တက္ကသိုလ်တက်တော်ခွင့်မရခင် အကြို ကာလကပင် မရှိနွမ်းပါးသူတို့အတွက် အတိဒုက္ခ များစွာ ရောက်ရှိနေကြောင်းကိုလည်း တွေ့မြင်နေရပါတယ်။ လေးစားအပ်ပါသော ဒုတိယဥက္ကဋ္ဌ ကြီးခင်ဗျား။ အခြေခံပညာနယ်ပယ်မှ အဆင့်မြင့် ပညာနယ်ပယ်သို့ အကူးအပြောင်း၊ အခြေခံပညာအထက်တန်း စာမေးပွဲစစ်ဆေးသည့်စနစ်နှင့် တက္ကသိုလ်အသီးသီးတွင် လက်ခံရန် ရွေးချယ်သည့်စနစ်မှာ ကျောင်းသား၊ ကျောင်းသူများ အတွက်လည်းကောင်း၊ ပညာရေးဝန်ကြီးဌာနနှင့် နိုင်ငံတော်အတွက်လည်းကောင်း၊ မည်မျှ အကျိုးသက်ရောက်မှုရှိကြောင်း၊ တိုးတက်သောနိုင်ငံများပင် ကျင့်သုံးနေသည့် နည်းစနစ်များနှင့် နှိုင်းယှဉ်ကာ၊ မဖြစ်မနေ ပြန်လည်သုံးသပ်ကာ ပြုပြင်ပြောင်းလဲရန် လိုအပ် နေတဲ့ အချိန် လည်း ဖြစ်ပါတယ်။ ပြည်နယ်/တိုင်းဒေသကြီး အစိုးရအဖွဲ့များ၏ ကြီးကြပ်မှုဖြင့် ဆိုင်ရာတက္ကသိုလ်များ၏ ဦးဆောင်တာဝန်ယူမှုဖြင့် ပညာရေး ကြီးကြပ်မှုကော်မတီများက မေးခွန်းများ ပြုစုစစ်ဆေး အတန်းတင်ပေးကာ အောင်မြင်လာကြသူများအား နိုင်ငံအဝှမ်း တက်ရောက်လိုသည့် မည်သည့် တက္ကသိုလ်ကျောင်းတွင်မဆို အ ခြေခံရမှတ်၊ ခွင် ပြု သတ်မှတ်ချက်တွေနဲ့ ဝင်ခွင် စိစစ်ရေး စာမေးပွဲများ ကျင်းပကာ ကန့်သတ် ဦးရေ လိုအင်အလိုက် ရွေးချယ်လက်ခံ ပေးသည့်စနစ်ပြောင်းလဲကျင့်သုံးခြင်းဖြင့် အမှတ်ကောင်းရရန် စာပြီးလျှင် စာ ၊ တစ်စာစာ ကျက်မှတ်သင်ယူ နေကြရသည့် ကျောင်းသား၊ ကျောင်းသူ လူငယ်တို့ရဲ့ ပညာသင်ဘဝ၊ အထိုက်အလျောက် ဖြေလျော့ပေးရာရောက်မည်ဖြစ်သည့်အပြင် မိမိတို့ တက်ရောက်လိုကြတဲ့ တက္ကသိုလ်များ ကိုလည်း ဆန္ဒအလျောက် ရွေးချယ်နိုင်မည်ဖြစ်ပါတယ်။ မိဘပြည်သူ များအကြား၊ ကြားသိနေ ရသည့် သတင်းစကားများအရ ပညာရေးဝန်ကြီးဌာန၊ အဆင်မြင့်ပညာဦးစီးဌာန အနေနဲ့ လည်း မေးခွန်းပေါက်မည် စိုးရိမ်တဲ့စိတ်ဖြင့် စာမေးပွဲမေးခွန်း(၁၁)စုံ ပြုစုပြီး ကံစမ်းမဲခွဲတမ်းချပြီးတော့ မေးခွန်းအရည်အချင်း မည်သည့်နည်းနှင့်မျှ တူညီခြင်းမရှိနိုင်သည့်မေးခွန်းမျိုးစုံဖြင့် ပြည်နယ် / တိုင်းဒေသကြီးများနှင့် နိုင်ငံရပ်ခြားစာစစ်ဌာနများမှာပါ စာမေးပွဲများ စစ်ဆေးခြင်း ဒုက္ခမှလည်း ကင်းဝေးသွားမည် ဖြစ်ပါသည်။ သို့ပါ၍၊ (က) ပြည်ထောင်စုအစိုးရ၊ ပညာရေးဝန်ကြီးဌာန ကြီးကြပ် လမ်းညွှန်မှုဖြင့် ပြည်နယ်/တိုင်းဒေသကြီးအလိုက် ပညာရေးကြီးကြပ်မှုကော်မတီများ ဖွဲ့စည်းတာဝန်ပေးအပ်ကာ အခြေခံပညာအထက်တန်းစာမေးပွဲမေးခွန်းများ ပြုစုစစ်ဆေးအတန်းတင် ပေးသွားနိုင်ရေး၊ (ခ) ပြည်နယ်/တိုင်းဒေသကြီးအလိုက် စာမေးပွဲအောင်မြင်ကြသည့် ကျောင်းသား၊ ကျောင်းသူများအား မိမိတို့နှစ်သက်ရာ တက္ကသိုလ်အသီးသီးတွင် ဝင်ခွင့်စိစစ်ရေး စာမေးပွဲများဖြင့် ရွေးချယ်ကာ တက်ရောက်ပညာသင်ယူခွင့် ရရှိရေး၊ ဖော်ပြပါ အချက်များအတွက် အကောင်အထည်ဖော် ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို လေးစားစွာ တင်ပြအပ်ပါသည် ခင်ဗျား။ ကျေးဇူးများစွာတင်ပါတယ်။</speech>
<speech type="vicespeaker">အဆိုကို ထောက်ခံမယ့်သူ ရှိပါက ဆက်လက်ဆောင်ရွက်ပါ။</speech>
<speech><mp id="15">ဦးဘိုးရယ်၊ ကယားပြည်နယ် မဲဆန္ဒနယ်အမှတ်(၃)</mp>လေးစားအပ်ပါ သော အမျိုးသားလွှတ်တော် ဒုတိယဥက္ကဋ္ဌကြီး ခင်ဗျား။ ကျွန်တော်ကတော့ ကယားပြည်နယ် မဲဆန္ဒနယ် အမှတ်(၃)က အမျိုးသားလွှတ်တော် ကိုယ်စားလှယ် ဦးဘိုး ရယ် ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ် (၁၀)က အမျိုးသားလွှတ်တော် ကိုယ်စားလှယ် ဦးနု တင်သွင်းသွားတဲ့ အဆိုကို လေးနက်စွာ ထောက်ခံအပ်ပါတယ်ခင်ဗျား။</speech>
<speech type="vicespeaker">အမျိုးသားလွှတ် တော် ကိုယ်စားလှယ်များ ခင်ဗျား။ ဦးနု တင်သွင်းတဲ့အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ် ဆိုမှာ အခြေခံပညာအထက်တန်း၊ တက္ကသိုလ်ဝင်တန်း စာမေးပွဲကို ပြည်နယ်/တိုင်း ဒေသကြီးများအလိုက် စစ်ဆေးအတန်းတင်ပေးကာ ဝင်ခွင့်စာမေးပွဲဖြင့် စိစစ်၍ နှစ်သက်ရာ တက္ကသိုလ်တွင် တက်ရောက်ခွင့်ပြု ရေး အကောင်အထည်ဖော် ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆို ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒ ရယူပါမယ်။</speech>
<speech type="vicespeaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘော တူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါ သလားခင်ဗျား။</speech>
<p>သဘောမတူသူ ရှိပါသည်။</p>
<speech type="vicespeaker">ဦးနု တင်သွင်းတဲ့အဆိုကို အမျိုးသားလွှတ်တော်က လက်ခံ ဆွေးနွေးရန် သဘောမတူတဲ့ ကိုယ်စားလှယ်ရှိတဲ့အတွက် အမျိုးသားလွှတ်တော်ဆိုင်ရာ နည်းဥပဒေ၁၇၊ နည်းဥပဒေခွဲတ)၊ နည်းဥပဒေခွဲငယီ၃)အရ မတ်တတ်ရပ်၍ဆန္ဒပြု တဲ့နည်းလမ်းဖြင့် လွှတ်တော်ရဲ့ ဆန္ဒကို ရယူပါမယ်</speech>
<speech type="vicespeaker">ဒီလို ဆန္ဒရယူရာမှာ အဆိုကို လက်ခံဆွေးနွေးဖို့ သဘောတူတဲ့ လွှတ်တော် ကိုယ်စားလှယ်များဟာ မိမိတို့နေရာများတွင် မတ်တတ်ရပ်ပြဖို့ ဖြစ်ပါတယ်။</speech>
<p>လွှတ်တော်ကိုယ်စားလှယ်များ မတ်တတ်ရပ်ပြပါသည်။</p>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ယခု မတ်တတ်ရပ်ပြတဲ့ လွှတ်တော် ကိုယ်စားလှယ်ဦးရေဟာ (၄၀)ဦး ကျော်လွန်တဲ့အတွက် ဦးနု ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="vicespeaker">ဦးနု ရဲ့ အဆိုကို ဆွေးနွေး မယ့် လွှတ်တော် ကိုယ်စားလှယ်များ ရှိပါက အစည်းအဝေးရပ်နားတဲ့အခါ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
<title>ဒုတိယသမ္မတ ရွေးချယ်တင်မြှောက်ရေးအတွက် စိစစ်ရေးအဖွဲ့ဝင် ရွေးချယ်ခြင်း</title>
<speech type="vicespeaker">ဆက်လက်ပြီး အစီအစဉ်လေးတစ်ခု ရှိပါတယ်။ မကြာပါဘူး။ ဒုတိယသမ္မတ ရွေချယ်တင်မြှောက်ရေးအတွက် စိစစ်ရေးအဖွဲ့ဝင် ရွေးချယ်ခြင်းဖြစ်ပါတယ် မျိုးသားလွှတ်တော် ကိုယ်စားလှယ်များခင်ဗျား။ လစ်လပ်လျက်ရှိတဲ့ ဒုတိယသမ္မတ လောင်းအတွက် သတ်မှတ်ထားသော အရည်အချင်းများနှင့် ပြည့်စုံခြင်း ရှိ /မရှိ စိစစ်နိုင်ရန် စိစစ်ရေးအဖွဲ့မှာ ပါဝင်မယ့် ရွေးကောက်ခံ အမျိုးသားလွှတ်တော် ကိုယ်စားလှယ်တစ်ဦးကို ရွေးချယ်ရမှာ ဖြစ်ပါတယ်။ ဒါနဲ့ပတ်သက်လို့ ရှင်းပြရရင် ဥပဒေ၊ နည်းဥပဒေတွေမှာ ဒီ စိစစ်ရေးအဖွဲ့မှာ ပြည်သူ့လွှတ်တော် ဥက္ကဋ္ဌနှင့် ဒုတိယဥက္ကဋ္ဌ၊ အမျိုးသားလွှတ်တော် ဥက္ကဋ္ဌနှင့် ဒုတိယဥက္ကဋ္ဌ (၄)ယောက် ရှိပါတယ်။ နောက်ထပ် (၃)ယောက်ဟာ ပြည် သူ့လွှတ်တော် ရွေးကောက်ခံ ကိုယ်စားလှယ်ထဲက တစ်ဦး၊ အမျိုးသားလွှတ်တော် ရွေးကောက်ခံ ကိုယ်စားလှယ်ထဲက တစ်ဦး၊ တပ်မတော်သား ကိုယ်စားလှယ်ထဲက တစ်ဦး၊ ဒီ သုံးဦးကို ထပ်ပြီးတော့ ဖြည့်စွက်ရမှာ ဖြစ်ပါတယ်။ ဒီ သုံးဦးနဲ့ စိစစ်မှာ ဖြစ်ပါတယ်။ အဲဒီအတွက်ကို ယခုအ ချိန်ကစပြီး အမျိုး သား လွှတ်တော်ရွေးကောက်ခံကိုယ်စားလှယ် အစုအဖွဲ့ကနေ စိစစ်ရေးအဖွဲ့ဝင်တစ်ဦးကို ရွေးကောက် တင်မြှောက်မှာ ဖြစ်ပါတယ်။ အဲဒီလို ရွေးကောက်တဲ့နေရာမှာ လွှတ်တော်ကိုယ်စားလှယ်များကို ကျွန်တော်တို့ တင်ပြချင်တာက တပ်မတော်သား ကိုယ်စားလှယ်များ မပါပါ။ ကျွန်တော်တို့ အဆိုပြုလွှာကို တင်သွင်းခွင့် ရှိပါတယ်။ အဆိုပြုလွှာမှာ ဥပမာ ဦးဖြူကို အဆိုပြုမယ်ဆိုရင် ပြု နိုင်ပါတယ်။ ဘယ်နှစ်ယောက် ပြုပြုပါ။ သို့သော် အဆိုပြု မယ့်သူမရှိခဲ့ရင် ဥက္ကဋ္ဌကနေပြီးတော့ကျွန်တော်တို့ရဲ့ ရွေးကောက်ခံကိုယ်စားလှယ်တစ်ဦးကို၊ ကျွန်တော် အမည်စာရင်းကို တင်ပြပါမယ်။ လွှတ်တော်က သဘောတူရင် ကျွန်တော်တို့ အတည်ပြု ဖြစ်ပါပြီ။ ဒါလေးကို ကျွန်တော် ရှင်းလင်းတင်ပြခြင်း ဖြစ်ပါတယ်။ ကိုယ်စားလှယ်များက အဆိုတင်သွင်းမယ့်သူ ရှိလို့ရှိရင် ကျွန်တော်တို့ ဒုတိယ ညွှန်ကြားရေးမှူးချုပ်အဖွဲ့မှာ အဆိုလွှာပုံစံတွေ ရှိပါတယ်။ ယူပြီးတော့ ဖြည့်နိုင်ပါတယ်။ မရှိဘူး ဆိုရင်တော့ ဥက္ကဋ္ဌက အမည်စာရင်း တင်သွင်းတဲ့သူကို သဘောတူဖို့ပဲ ဖြစ်ပါတယ်။ မရှိဘူးလို့တော့ ထင်ပါတယ်။</speech>
<p>လွှတ်တော်ကိုယ်စားလှယ်များက မရှိကြောင်း ပြောပါသည်။</p>
<speech type="vicespeaker">အဲဒီတော့ ကိုယ်စားလှယ်များက အဆိုပြုလွှာ တင်ပြဖို့ မရှိတဲ့အတွက် ဥက္ကဋ္ဌအနေနဲ့ အမျိုးသားလွှတ်တော် ကိုယ်စားလှယ်ထဲက မန္တလေးတိုင်း ဒေသကြီး က ဦးဇော်မြင့်ဖေကို ရွေးကောက်ခံ ကိုယ်စားလှယ်ထဲက အမည်စာရင်း တင်သွင်းဖို့ ဖြစ်ပါတယ်။ ဒါနဲ့ပတ်သက်လို့ လွှတ်တော်ရဲ့ သဘောတူညီချက်ကို တောင်းခံပါမယ်။ သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">လွှတ်တော်ကသဘောတူတဲ့အတွက် ဦးဇော်မြင့်ဖေ ကို စိစစ်ရေးအဖွဲ့ဝင်အဖြစ် အတည်ပြုပါတယ်။ (ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော် သတ္တမနေ့အစည်းအဝေး ရပ်နားကြောင်းနှင့် အဋ္ဌမနေ့အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များ ခင်ဗျာ။ ဒီနေ့ အစည်းအဝေးအစီအစဉ် ပြီးဆုံးပါပြီ။ မနက်ဖြန် (သောကြာနေ့) အစီအစဉ်ကိုတော့ သီးခြား ကျွန်တော်တို့ ညနေပိုင်းလောက်မှာ အကြောင်းကြားပါမယ်။ ကျွန်တော်တို့မှာ ဆောင်ရွက်စရာ လေးတွေ နည်းနည်းရှိလို့ပါ။ အဲဒါကြောင့်မို့လို့ ကိုယ်စားလှယ်တော်ကြီးများကို မေတ္တာရပ်ခံ ချင်တာကတော့ ရပ်ဝေးလေး မသွားဖို့နဲ့ ကိုယ့်အဆောင်မှာပဲကို နားနားနေနေနဲ့ နေဖို့ကို မေတ္တာရပ်ခံပါတယ်။ အချိန်မီ ကျွန်တော်တို့ လူကြီးမင်းများထံကို ကျွန်တော်တို့ ရုံးအဖွဲ့ကနေ မနက်ဖြန် အစည်းအဝေး ဘယ်မှာရှိတယ်ဆိုတဲ့ဟာကို ကျွန်တော်တို့ အကြောင်းကြားပါမယ်။ (ဩဘာသံများ)</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌကြီး ပြန်လည်ထွက်ခွာ ပါပြီခင်ဗျား</speech>
<speech type="mc">အမျိုးသားလွှတ်တော် ကိုယ်စားလှယ်များအားလုံး ပြန်လည် ထွက်ခွာနိုင်ပါပြီခင်ဗျား</speech>
<p>ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး သတ္တမ နေ့ ၊ အစည်းအဝေးကို ၁၂၀၆ နာရီအချိန်တွင် ရပ်နားပါသည်။</p>
</postface>
</transcript>
</doc>
