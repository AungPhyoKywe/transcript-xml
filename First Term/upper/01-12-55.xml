<doc>
<docinfo>
<docno>01-12-55.xml</docno>
<pdf>01-12-55.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၅၆)ရက်မြောက်နေ့မှတ်တမ်း</title>
<date value='02-06-2015'>၁၃၇ရ ခုနှစ်၊ နယုန်လပြည့်ကျော် ၁ ရက် (၂၀၁၅ ခုနှစ်၊ ဇွန်လ ၂ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၅၆)ရက်မြောက်နေ့ အစီအစဉ်ကို နံနက် ၁၀၀၀ နာရီအချိန်၌ စတင်ကျင်းပပါသည်။ အမျိုးသားလွှတ်တော်ဥက္ကဋ္ဌအဖြစ် ဒုတိယဥက္ကဋ္ဌဦးမြညိမ်း က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန် အစည်းအဝေးရဲ့ (၅၆)ရက်မြောက်နေ့ အစီအစဉ် စတင်ပါတော့မယ်ခင်ဗျား</speech>
<speech type="mc">အမျိုးသားလွှတ်တော်ဒုတိယဥက္ကဋ္ဌကြွရောက်ပါပြီခင်ဗျား။</speech>
<p>အမျိုးသားလွှတ်တော် ဒုတိယဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="vicespeaker">အမျိုးသားလွှတ်တော်ကိုယ်စားလှယ်ကြီးများနှင့် ဧည့်သည်တော်များ မင်္ဂလာအပေါင်းနှင့် ပြည့်စုံကြပါစေ</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေး (၅၆)ရက်မြောက်နေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း(၂၁၅)ဦးရှိပြီး ဒီကနေ့ အစည်းအဝေးကို (၁၉၂)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ၏ (၈၉.၃၀) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင် ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်ကြီးများခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ခ) အရ ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေးရဲ့ (၅၆)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်ကြီး များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="vicespeaker">ဒီကနေ့ ခွင့်ပန်ကြားတဲ့ လွှတ်တော်ကိုယ်စားလှယ်များ စာရင်းကို ဖတ်ကြားတင်ပြပါမယ်</speech>
<speech type="vicespeaker">ဦးခင်အောင်မြင့်၊ မန္တလေး(၈)၊ ပြည်ပခရီးသွားရောက်ရန်။ ဦးမြတ်ကို၊ စစ်ကိုင်း(၁၂)၊ ဒေသ ဖွံ့ဖြိုးရေး။ ဦးတင်မြ၊ စစ်ကိုင်း(၇)၊ ကျန်းမာရေး။ ဒေါက်တာဝင်းမြင့်အောင်၊ စစ်ကိုင်း(၄)၊ ကိုယ်တိုင်ဆောင်ရွက်ရန်။ ဦးတင်မောင်ဝင်း၊ မန္တလေး(၃)၊ ဆေးစစ်ရန်။ ဦးဝီလ်ဆင်မိုး၊ ရှမ်း(၇)၊ ကိုယ်တိုင်ဆောင်ရွက် ရန်။ ဦးစိုင်းကျော်သန်း၊ ရှမ်း(၂)၊ ကျန်းမာရေး။ ဦးစိုင်းစံမင်း၊ ရှမ်း(၃)၊ ကိုယ်တိုင်ဆောင်ရွက်ရန်။ ဦးခက်ထိန်နန်၊ ကချင်(၁)၊ ပြည်ပခရီးစဉ်တို့ ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="vicespeaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကို မှတ်တမ်းတင်ခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမ အကြိမ် အမျိုးသားလွှတ်တော်(၁၂) ကြိမ်မြောက် ပုံမှန်အစည်းအဝေး(၅၆)ရက်မြောက်နေ့ကို တက်ရောက် ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ(၂၁၅) ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၁၄)ဦး၊ ယနေ့ခွင့်ပန်ကြားသဖြင့် ခွင့်ပြုထားသူ (၉)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ(၂၃)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။</speech>
<speech type="vicespeaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="Order">
<title>အမျိုးသားလွှတ်တော် ဒုတိယဥက္ကဋ္ဌက အမျိုးသားလွှတ်တော် ဘယ်လာရုစ် - မြန်မာ လွှတ်တော်ချင်း ချစ်ကြည် ရင်းနှီးရေးအသင်း ဖွဲ့စည်းခြင်းနှင့် အသင်းတွင် ပါဝင်သည့် ဥက္ကဋ္ဌ၊ အတွင်းရေးမှူးနှင့် အဖွဲ့ဝင်တို့၏ အမည်စာရင်းကို လွှတ်တော်သို့ တင်ပြခြင်းနှင့် အတည်ပြုချက် ရယူခြင်း</title>
<speech type="vicespeaker">အစီအစဉ်(၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် ဘယ်လာရုစ် - မြန်မာ လွှတ်တော်ချင်း ချစ်ကြည်ရင်းနှီးရေးအသင်းကို ၂၀၁၅ ခုနှစ်၊ ဇွန်လ ၁ ရက်နေ့စွဲပါ အမိန့်ကြော်ငြာစာအမှတ် ၁၃/၂၀၁၅ ဖြင့် ဖွဲ့စည်းခဲ့ပါတယ် အမျိုးသားလွှတ်တော် ဘယ်လာရုစ်-မြန်မာ လွှတ်တော်ချင်း ချစ်ကြည်ရင်းနှီးရေးအသင်းတွင် ဥက္ကဋ္ဌအဖြစ် ဦးနေဝင်းထွန်း၊ ရှမ်းပြည်နယ် မဲဆန္ဒနယ်အမှတ်(၉)က ဆောင်ရွက်မှာဖြစ်ပြီး အတွင်းရေးမှူး အဖြစ် ဦးဂျေယောဝူ၊ ကချင်ပြည်နယ် မဲဆန္ဒနယ်အမှတ်(၁၂)က ဆောင်ရွက်မှာ ဖြစ်ပါတယ်။ အဖွဲ့ဝင်များရဲ့ အမည်စာရင်းကတော့ (က) ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)။ (ခ) ဒေါက်တာခင်ရွှေ၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)။ (ဂ) ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)တို့ဖြစ်ကြောင်း လွှတ်တော်သို့ တင်ပြပါတယ်။ အမျိုးသားလွှတ်တော်ကိုယ်စားလှယ်ကြီးများခင်ဗျား။ အမျိုးသားလွှတ်တော် ဘယ်လာရုစ်မြန်မာ လွှတ်တော်ချင်း ချစ်ကြည်ရင်းနှီးရေးအသင်းဖွဲ့စည်းခြင်းနှင့် အသင်းတွင်ပါဝင်သည့် ဥက္ကဋ္ဌတွင်းရေးမှူး နှင့် အဖွဲ့ဝင်တို့၏ အမည်စာရင်းကို အတည်ပြုရန် လွှတ်တော်ရဲ့ သဘောထား ရယူမှာ ဖြစ်ပါတယ်။ လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်က အတည်ပြု တဲ့အတွက် အမျိုးသားလွှတ်တော် ဘယ်လာရုစ်-မြန်မာလွှတ်တော် ချင်း ချစ်ကြည်ရင်းနှီးရေးအသင်းဖွဲ့စည်းခြင်းနှင့် အသင်းတွင်ပါဝင်သည့် ဥက္ကဋ္ဌ၊ အတွင်းရေးမှူး နှင့် အဖွဲ့ဝင်တို့၏ အမည်စာရင်းကို လွှတ်တော်ကအတည်ပြုကြောင်း ကြေညာပါတယ်။(ဩဘာသံများ)</speech>
</section>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">အစီအစဉ်(၆)ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်</speech>
<title>ကျောက်ဖြူမြို့နယ်၊ မင်းရပ်ကျေးရွာအုပ်စုရှိ ကျောက်ရိုးကျေးရွာ၊ ရေမျက်ချောင်းကျေးရွာ၊ ဝက်ရပ်ကျေးရွာ များကို ရေနံဒွန်ကျေးရွာ နှင့်ဆက်စပ်လျက် လူသွားကျောက်ချောလမ်းတစ်ခု ဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ယခု ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် က ကျောက်ဖြူမြို့နယ်၊ မင်းရပ်ကျေးရွာအုပ်စုရှိ ကျောက်ရိုးကျေးရွာ၊ ရေမျက်ချောင်းကျေးရွာ၊ ဝက်ရပ် ကျေးရွာများကို ရေနံဒွန်ကျေးရွာနှင့်ဆက်စပ်လျက် လူသွားကျောက်ချောလမ်းတစ်ခု ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="130">ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့်တကွ ဧည့်သည်တော်ကြီးများ၊ လွှတ်တော်ကိုယ်စားလှယ်ကြီးများအားလုံး နှလုံးစိတ်ဝမ်းငြိမ်းချမ်းကြပါစေလို့ ဆုတောင်းရင်း ရခိုင်ပြည်နယ်၊မဲဆန္ဒနယ်အမှတ်(၁၀)မှ အမျိုးသား လွှတ်တော်ကိုယ်စားလှယ် ကျွန်တော် ဦးအုန်းတင်မှ ရိုသေဂါရဝပြု အပ်ပါတယ် ခင်ဗျာ။ အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ကျော်ဖြူမြို့နယ်၊ မင်းရပ်ကျေးရွာအုပ်စုရှိ ကျောက်ရိုးကျေးရွာ၊ ရေမျက်ချောင်းကျေးရွာ၊ ဝက်ရပ်ချောင်းကျေးရွာများကို ရေနံဒွန်ကျေးရွာနှင့် ဆက်စပ်လျက် ကျောက်ချောလူသွားလမ်းတစ်ခု ပြုလုပ်ပေးနိုင်ရန် ရှိ/မရှိနှင့် ပတ်သက်ပြီး မေးခွန်းကို ကျေးရွာသူ/ကျေးရွာသားများ၏မေတ္တာရပ်ခံချက်အရ ဥက္ကဋ္ဌကြီးမှတစ်ဆင့် ကျွန်တော်မေးမြန်းသွားမှာ ဖြစ်ပါတယ်။ ကျောက်ဖြူမြို့နယ်၊ မင်းရပ်ကျေးရွာအုပ်စုရှိ ဝက်ရပ်ကျေးရွာ၊ ရေမျက်ချောင်းကျေးရွာနှင့် ကျောက်ရိုးကျေးရွာတို့တွင် နေထိုင်ကြသော ကျေးရွာသူ/ကျေးရွာသားများမှာ လမ်းပန်းဆက်သွယ်ရေး အတွက် ရေကြောင်းတစ်ခုတည်းကိုသာ အသုံးပြု၍ ဒီရေအတက်အကျကိုလိုက်ပြီး သွားလာနေကြရ ပါတယ်။ ဤကဲ့သို့ လမ်းပန်းဆက်သွယ်ရေးအခက်အခဲကြောင့် လိုအပ်သည့် အခါတွင် လိုအပ်သလို ကျန်းမာရေး စောင့်ရှောက်မှုမရရှိနိုင်ခြင်း၊ ပညာသင်ကြားလျက်ရှိသည့် ကျောင်းသူ/ကျောင်းသားများနှင့် ဆရာ/ဆရာမများအတွက် သွားလာရေးခက်ခဲခြင်း၊ လုံခြုံရေးနှင့် ပတ်သက်၍ အရေးပေါ် လိုအပ်သည့် အခါတွင် အကူအညီတောင်းခံရန် ခက်ခဲခြင်းစသော အခက်အခဲများကို ဤကျေးရွာ(၃)ရွာ၌ နေထိုင် ကြသော ကျေးရွာသူ/ကျေးရွာသားများ နေ့စဉ်ရင်ဆိုင်ကြုံတွေ့လျက်ရှိနေပါတယ်။ ဤကျေးရွာများ၏အနောက်ဘက်တွင် ရေနံဒွန်ကျေးရွာတည်ရှိပါတယ်။ ဤကျေးရွာ(၃)ရွာမှ ကျေးရွာသူ/ကျေးရွာသားများမှာ ရေနံဒွန်ကျေးရွာအား မှီခိုနေကြရပြီး ထိုရွာမှတစ်ဆင့် ဇင်ချောင်းကျေးရွာ နှင့် ကျောက်ဖြူမြို့များသို့ သွားလာကြရပါတယ်။ ရေနံဒွန်ကျေးရွာ၊ ကျောက်ရိုးကျေးရွာ၊ ရေမျက်ချောင်းကျေးရွာ၊ ဝက်ရပ်ကျေးရွာများ ကြားရှိ ချောင်းမြောင်းများကို တံတားများတည်ဆောက်၍ မြေသားလမ်း (၆)မိုင်ခန့်ကို ကျေးရွာသူ/ကျေးရွာသားများ စုပေါင်းကာ ကိုယ်ထူကိုယ်ထ စနစ်ဖြင့် ဖောက်လုပ် တည်ဆောက်ပြီး ဖြစ်ပါတယ်။ သို့ရာတွင် မိုးတွင်းကာလများ၌ တံတားများရေတိုက်စား၍ ပြိုပျက်ခြင်း၊ မြေသားလမ်းများ ပျက်စီးခြင်းတို့ကြောင့် ကျေးရွာသူ/ကျေးရွာသားများမှာ ဆက်သွယ်သွားလာရေးအတွက် အလွန်ပင် အခက်အခဲနှင့် ရင်ဆိုင်နေကြရပါတယ်။ သို့ဖြစ်ပါ၍ ကျောက်ရိုးကျေးရွာ၊ ရေမျက်ချောင်းကျေးရွာ၊ ဝက်ရပ်ကျေးရွာနှင့် ရေနံဒွန် ကျေးရွာများကို ဆက်စပ်လျက် (က)လူသွားကျောက်ချောလမ်းတစ်ခု ဖောက်လုပ်ပေးရန် အစီအစဉ် ရှိ/မရှိ၊ (ခ) ဖောက်လုပ်ပေးမည်ဆိုပါက မည်သည့် ဘဏ္ဍာရေးနှစ်တွင် ဖောက်လုပ်ပေးပါမည်နည်း။ (ဂ)ဖောက်လုပ်မပေးနိုင်ပါက အဘယ်ကြောင့်ပါနည်း၊ စသည်တို့ကို ကျေးရွာသူ/ကျေးရွာသားများ၏ တိုက်တွန်းတောင်းဆိုချက်အရ မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ် ခင်ဗျား။</speech>
<speech type="vicespeaker">မေးခွန်းနဲ့ ပတ်သက်ပြီး မွေးမြူရေး၊ ရေလုပ်ငန်းနှင့် ကျေးလက်ဒေသ ဖွံ့ဖြိုးရေးဝန်ကြီးဌာန၊ ဒုတိယဝန်ကြီးက ဖြေကြား ပေးဖို့ ဖြစ်ပါတယ်</speech>
<speech><agency id="86">ဒေါက်တာအောင်မြတ်ဦး(ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုး ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် တကွ အမျိုးသားလွှတ်တော် ကိုယ်စားလှယ်ကြီးများအားလုံး မင်္ဂလာအပေါင်းနဲ့ပြည့်စုံပါစေလို့ ဆုမွန်ကောင်း တောင်းအပ်ပါတယ်။ ကျွန်တော်ကတော့ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေး ဝန်ကြီးဌာနက ဒုတိယဝန်ကြီး ဒေါက်တာအောင်မြတ်ဦး ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ အမှတ်(၁၀) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးအုန်းတင် ရဲ့ မေးခွန်းနဲ့ပတ်သက်ပြီး ဖြေကြားသွားမှာဖြစ်ပါတယ်။ ရခိုင်ပြည်နယ်၊ ကျောက်ဖြူမြို့နယ်၊ မင်းရပ်ကျေးရွာအုပ်စု၊ ရေနံဒွန်၊ ကျောက်ရိုး၊ ဝက်ရပ်၊ ရေမျက်ချောင်းကျေးရွာချင်းဆက်လမ်းကတော့ အရှည်(၆)မိုင်ရှိတဲ့ လူသွားလမ်း ဖြစ်ပါတယ်။ အဆိုပါလမ်းကို မြေသားလမ်းသစ်ဖောက်လုပ်ခြင်းအတွက် ငွေကျပ်(၁၁၉.၇၆)သန်းနဲ့ ကျောက်ချောလမ်းခင်းခြင်း အတွက် ငွေကျပ်(၄၄၂.၈)သန်း၊ ပေအရှည်ပေါင်း(၃၂၄)ပေရှိတဲ့ သံကူကွန်ကရစ်တံတား(၆)စင်း အတွက် ငွေကျပ်(၃၂၄)သန်းနဲ့ ရေပြွန်(၅)စင်းအတွက် ငွေကျပ်(၁၀)သန်း စုစုပေါင်း ငွေကျပ်(၈၉၆.၅၆)သန်း ကုန်ကျမှာဖြစ်ပါတယ်။ ရခိုင်ပြည်နယ်အတွက် မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေး ဝန်ကြီးဌာန၊ ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ၂၀၁၅-၂၀၁၆ ဘဏ္ဍာရေးနှစ်ရန်ပုံငွေ ကျပ်(၈၀၂၅. ၇၀၅)သန်းနဲ့ ကတ္တရာလမ်း(၆)မိုင်(၅)ဖာလုံ၊ ကျောက်ချောလမ်း (၄၂)မိုင် (၄)ဖာလုံ၊ မြေသားလမ်း (၁၁၄)မိုင်(၅)ဖာလုံ၊ ကွန်ကရစ်တံတား(၁၀၃၀)ပေ၊ သစ်သားတံတား(၁၁၆၅)ပေနဲ့ ရေပြွန်(၄၀၈)ပေ တို့ကို ဆောင်ရွက်ရန် ခွင့်ပြုပြီးဖြစ်ပါတယ်။ အမျိုးသားလွှတ်တော်ကိုယ်စားလှယ်ကြီးမှ မေးမြန်းထားတဲ့ ရေနိံန်၊ ကျောက်ရိုး၊ ဝက်ရပ်၊ ရေမျက်ချောင်း ကျေးရွာချင်းဆက်လမ်းကို ၂၀၁၅-၂၀၁၆ ဘဏ္ဍာရေးနှစ်ရန်ပုံငွေမှာ လျာထားထားခြင်း မရှိသော်လည်းဘဲ ကျောက်ဖြူမြို့နယ်မှာ မွေးမြူရေး၊ ရေလုပ်ငန်းနဲ့ ကျေးလက်ဒေသဖွံ့ဖြိုးရေး ဝန်ကြီး ဌာန၊ ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ၂၀၁၅-၂၀၁၆ ဘဏ္ဍာရေးနှစ်ရန်ပုံငွေ ကျပ်(၁၃၁၁) သန်းနဲ့ ကျောက်ချောလမ်း(၁၁)မိုင်၊ မြေသားလမ်း(၂၀)မိုင်နဲ့ ကွန်ကရစ်တံတား(၁၀၀)ပေတို့ကို ဆောင်ရွက် ရန် ခွင့်ပြုပြီးဖြစ်ပါတယ်။ အမျိုးသားလွှတ်တော်ကိုယ်စားလှယ်ကြီးက မေးမြန်းလာတဲ့ ရခိုင်ပြည်နယ်၊ ကျောက်ဖြူမြို့နယ်၊ မင်းရပ်ကျေးရွာအုပ်စု၊ ရေနံဒွန်၊ ကျောက်ရိုး၊ ဝက်ရပ်၊ ရေမျက်ချောင်း ကျေးရွာ ချင်းဆက်လမ်းကို မွေးမြူရေး၊ ရေလုပ်ငန်းနဲ့ ကျေးလက်ဒေသဖွံ့ဖြိုးရေးဝန်ကြီးဌာန၊ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနရဲ့ ၂၀၁၅-၂၀၁၆ ဘဏ္ဍာရေးနှစ် ရန်ပုံငွေမှာ လျာထားတင်ပြထားခြင်း မရှိသေးပါကြောင်းနဲ့ ၂၀၁၅-၂၀၁၆ ဘဏ္ဍာရေးနှစ်ရန်ပုံငွေမှာလည်း အတည်ပြု လျာထားပြီးဖြစ်တဲ့အတွက် လတ်တလောမှာ ဆောင်ရွက်ပေးနိုင်ခြင်းမရှိသေးပါကြောင်း ဖြေကြားအပ်ပါတယ်ခင်ဗျာ။</speech>
<title>ရန်ကုန်-မန္တလေး အမြန်လမ်းမကြီးတစ်လျှောက် မြို့နယ်အလိုက် အရိပ်ရပင်၊ လေကာပင်နှင့် ပန်းအလှပင် များကို စီမံကိန်းချမှတ်၍ တိုးချဲ့ဆောင်ရွက်ရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း က ရန်ကုန်-မန္တလေး အမြန်လမ်းမကြီးတစ်လျှောက် မြို့နယ်အလိုက် အရိပ်ရပင်၊ လေကာပင်နှင့် ပန်း အလှပင်များကို စီမံကိန်းချမှတ်၍ တိုးချဲ့ဆောင်ရွက်ရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="73">ဦးစောမော်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်တဲ့ အမျိုးသား လွှတ်တော် ဒုတိယဥက္ကဋ္ဌကြီးနှင့် ကိုယ်စားလှယ်များ၊ ပြည်ထောင်စုအဖွဲ့အစည်းဝင် ပုဂ္ဂိုလ်များနဲ့ ကော်မရှင် အဖွဲ့ဝင်များ အားလုံး ကျက်သရေ မင်္ဂလာအပေါင်းနဲ့ ပြည့်စုံကြပါစေကြောင်း ဦးစွာ ဆုမွန်ကောင်းများ တောင်းရင်း ဂါရဝပြုအပ်ပါတယ်။ ကျွန်တော့်အနေနဲ့ ရန်ကုန်-မန္တလေး အမြန်လမ်း မကြီးတစ်လျှောက် မြို့နယ်အလိုက် အရိပ်ရပင်၊ လေကာပင်နှင့် ပန်းအလှပင်များကို စီမံကိန်းချမှတ်၍ တိုးချဲ့ စိုက်ပျိုးရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ရန်ကုန်-မန္တလေး အမြန်လမ်းမကြီးကို ရန်ကုန်-နေပြည်တော် လမ်း ပိုင်းနဲ့ နေပြည်တော်-မန္တလေးလမ်းပိုင်းဆိုပြီးတော့ ဖောက်လုပ်ပေးခဲ့တဲ့အတွက် လုပ်သားပြည်သူများ သွားရေးလာရေး အဆင်ပြေတာကိုတွေ့ရှိရပါတယ်။ ဒီလမ်းပိုင်းတွေမှာ မိုးများတဲ့ အရပ်ဒေသတွေ ပါဝင်သလို မိုးနည်းရေရှားရပ်ဝန်းဒေသတွေကိုလည်း ဖြတ်သန်းသွားတာကို တွေ့ရှိရပါတယ်။ ရန်ကုန်နေပြည်တော် လမ်းပိုင်းဟာ မိုးများတဲ့ဒေသမှာ ပါဝင်ပါတယ်။ လမ်းဘေးဝဲယာနဲ့ လမ်းလယ်ကျွန်း စိုက်ခင်း၊ ပန်းအလှပင်တွေကိုလည်း တွေ့မြင်ရပါတယ်။ အထူးသဖြင့် ဖြူးမြို့နယ်(၁၁၅)မိုင် ပတ်ဝန်းကျင် မှာ လမ်းဘေးဝဲယာမှာ ကုက္ကိုပင်တွေ ညီညီညာညာလှလှပပရှိတာကိုလည်း သတိပြုမိပါတယ်။ လမ်းလယ် ကျွန်းမှာ ခရေပင်နဲ့ ပန်းအလှပင်များလည်း စိုက်ပျိုးထားတာကို တွေ့မြင်ရပါတယ်။ မလေးရှား ပိတောက်ပင်များလည်း စိုက်ပျိုးထားပါတယ်။ ခရီးသည်များ အရိပ်ခိုနားနေရန်အတွက် အလွန်အဆင်ပြေ ပါတယ်။ နေပြည်တော်-မန္တလေးလမ်းပိုင်းကတော့ မိုးနည်းရေရှားရပ်ဝန်းဒေသကို ဖြတ်သန်း ဖောက်လုပ် ထားပါတယ်။ နေပြည်တော်မှ မိုင်တိုင်(၂၇၀)ထိ လမ်းဘေးဝဲယာကုက္ကိုပင်တွေ အောင်မြင်စွာ ဖြစ်ထွန်း တာကိုလည်း တွေ့ရပါတယ်။ လမ်းလယ်ကျွန်းတွေမှာလည်း ရောင်စုံစက္ကူပန်းတွေ လှလှပပ ရှိပါတယ်။ မိတ္ထီလာ အလွန်မှာတော့ လမ်းဘေးဝဲယာပင်တွေ ကျဲပါးပြီး တမာပင် အချို့လောက်သာ ပေါက်ရောက် သာတွေ့ရပါတယ်။ ဒါကြောင့်မိုလို့ ရန်ကုန်-မန္တလေး အမြန်လမ်းမကြီးတစ်လျှောက် မြို့နယ်အလိုက် အရိပ်ရပင်၊ လေကာပင်နဲ့ ပန်းအလှပင်တွေကို စီမံကိန်းချမှတ်ပြီးတော့ တိုးချဲ့စိုက်ပျိုးရန် အစီအစဉ် ရှိ/မရှိကို ဒုတိယဥက္ကဋ္ဌကြီးမှတစ်ဆင့် ခရီးသွား လုပ်သားပြည်သူများကိုယ်စား မေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="vicespeaker">မေးခွန်းနဲ့ပတ်သက်ပြီး ဆောက်လုပ်ရေးဝန်ကြီးဌာန၊ ဒုတိယ ဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ အထူး ဖိတ်ကြားထားတဲ့ ဧည့်သည်တော်များအားလုံး သုခမင်္ဂလာ အဖြာဖြာနဲ့ ပြည့်စုံကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ဆောက်လုပ်ရေး ဝန်ကြီးဌာန၊ ဒုတိယဝန်ကြီး ဦးစိုးတင့် ဖြစ်ပါတယ်။ ကျွန်တော့်အနေနဲ့ ပဲခူးတိုင်းဒေသကြီး၊ အမှတ်(၁) မဲဆန္ဒနယ်၊ အမျိုးသားလွှတ်တော်ကိုယ်စားလှယ်ကြီး ဦးစောမော်ထွန်းမှ မေးမြန်းထားတဲ့ ရန်ကုန်-မန္တလေး အမြန်လမ်းမကြီးတစ်လျှောက် မြို့နယ်အလိုက် အရိပ်ရပင်၊လေကာပင်နဲ့ ပန်းအလှပင်များ စီမံကိန်း ချမှတ်၍ တိုးချဲ့ဆောင်ရွက်ရန် အစီအစဉ်ရှိ/မရှိနဲ့ စပ်လျဉ်းတဲ့မေးခွန်းအား ရှင်းလင်း ဖြေကြားသွားမှာ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ရန်ကုန်-မန္တလေး အမြန်လမ်းမကြီးဟာ ရန်ကုန်တိုင်းဒေသကြီးမှာ မြို့နယ်(၁)မြို့နယ်၊ ပဲခူးတိုင်းဒေသကြီးမှာ မြို့နယ်(၇)မြို့နယ်၊ နေပြည်တော်ကောင်စီနယ်မြေမှာ မြို့နယ်(၄) မြို့နယ်နဲ့ မန္တလေးတိုင်းဒေသကြီးမှာ မြို့နယ်(၉)မြို့နယ် စုစုပေါင်းမြို့နယ်(၂၁)မြို့နယ်တို့အား ဖြတ်သန်းဖောက်လုပ်ထားပြီးတော့ (၃၆၆)မိုင်နဲ့ (၃)ဖာလုံရှည်လျားတာဖြစ်ပါတယ်။ အမြန်လမ်းမကြီးရဲ့ မြေသား တာပေါင် လမ်းပခုံးမှာတော့ ကုက္ကို၊ စိန်ပန်း၊ တမာ၊ မယ်ဇလီ စတဲ့ အရိပ်ရ နှစ်ရှည်ပင်များ စိုက်ပျိုးရန်နဲ့ လမ်းလယ်ကျွန်းမှာတော့ ရာသီဥတုနဲ့ကိုက်ညီမယ့် စက္ကူပန်း၊ နွယ်သာကီ၊ ခရာဝါ၊ စိန်ပန်းပု စတဲ့ အလှပင်များ စိုက်ပျိုးရန် အစီအစဉ်များ ရေးဆွဲ၍ နှစ်စဉ် စိုက်ပျိုးဆောင်ရွက်လျက်ရှိပါတယ်။</speech>
<title>ဒုတိယဥက္ကဋ္ဌကြီးခင်ဗျား။ အမြန်လမ်းမကြီးတစ်လျှောက် စိုက်ပျိုးတဲ့ အပင်များရှင်သန် ဖြစ်ထွန်းမှု မရှိတဲ့နေရာများမှာ ၂၀၁၄-၂၀၁၅ ဘဏ္ဍာနှစ် မိုးရာသီကာလအတွင်း အရိပ်ရပင်(၆၇၅၅)ပင်၊ ပန်းအလှပင်(၇၅၄၆၂)ပင်နဲ့ ထန်းပင်(၈၂၉၁)ပင်တို့ကို စိုက်ပျိုးခဲ့ပြီး ရှင်သန်ဖြစ်ထွန်းမှုရှိစေရန် ပြုစုဆောင်ရွက်လျက်ရှိပါတယ်။ ဆက်လက်ပြီးတော့လည်း ယခင်ကစိုက်ပျိုးခဲ့ပြီးတော့ ရှင်သန်ဖြစ်ထွန်းမှု မရှိတဲ့ လမ်းအပိုင်းများမှာ ၂၀၁၅ ခုနှစ် မေလအတွင်းမှာ အရိပ်ရပင်များဖြစ်သော မလေးရှားပိတောက် (၁၆၈၀)ပင်၊ ကုက္ကိုပင်(၁၉၀၀)ပင်၊ ပန်းအလှပင်များဖြစ်သော စက္ကူပန်း(၁၀၀၀၀)၊နွယ်သာကီ (၁၄၀၀၀) နဲ့ စိန်ပန်းပု(၁၁၀၀၀)ပင်၊ ခရာဝါ(၁၀၀၀၀)ပင်နဲ့ ထန်းပင်(၈၀၀၀)ပင်စတဲ့ ပျိုးပင် စုစုပေါင်း(၅၆၅၈၀)ပင် ပျိုးထောင်ပြီးတော့ ဇွန်၊ ဇူလိုင်၊ သြဂုတ်လများမှာ ပြန်လည် အစားထိုး စိုက်ပျိုးခြင်းများ ဆက်လက် ဆောင်ရွက်သွားမှာဖြစ်ပါကြောင်း လေးစားစွာ ရှင်းလင်းဖြေကြား အပ်ပါတယ်၊ အားလုံးကို ကျေးဇူးတင်ပါ တယ်ခင်ဗျာ။ ဧရာဝတီတိုင်းဒေသကြီး၊ မြန်အောင်မြို့နယ် အလယ်ပိုင်းကိုဖြတ်၍ ရေနုတ်မြောင်း (ARDC မြောင်း) ၏ အောက်ပိုင်းမှ မြောင်းကောကို ပြန်လည်တူးဖော်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ ဦးခင်မောင်ရီ က ဧရာဝတီတိုင်းဒေသကြီး၊ မြန်အောင်မြို့နယ် အလယ်ပိုင်းကိုဖြတ်၍ ရေနုတ်မြောင်း (ARDC မြောင်း)၏အောက်ပိုင်းမှ မြောင်းကောကို ပြန်လည်တူးဖော်ပေးရန် အစီအစဉ် ရှိ/မရှိနဲ့ စပ်လျဉ်း တဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား၊ ဒုတိယဥက္ကဋ္ဌကြီးနှင့် ပြည်ထောင်စုအဆင့် အဖွဲ့အစည်း ဝင်ပုဂ္ဂိုလ်များ၊ လွှတ်တော်ကိုယ်စားလှယ်ကြီးများနှင့် ကော်မရှင်အဖွဲ့ဝင်ပညာရှင်များကို လေးစားစွာ ဂါရဝပြု ပါတယ်။ ကျွန်တော် ဧရာဝတီတိုင်း မဲဆန္ဒနယ် အမှတ်(၆) အမျိုးသားလွှတ်တော် ကိုယ်စားလှယ် အနေနဲ့ ကျွန်တော်ရဲ့ မဲဆန္ဒနယ်ထဲမှာပါဝင်တဲ့ မြန်အောင်မြို့နယ်ရဲ့ စိုက်ပျိုးရေးကိစ္စလေး တင်ပြချင် တာရှိပါတယ်။ မေးခွန်းလေးကို ဒုတိယဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ မြန်အောင် မြို့နယ်နဲ့ ပတ်သက်ရင်တော့ လယ်/ဆည်ဝန်ကြီးဌာနအောက်မှာရှိတဲ့ ရေအသုံးချရေး ဦးစီးပေါ့။ မြစ်ရေတင်စီမံကိန်းကြောင့် မအောင်မြင်တဲ့စီမံကိန်းလေး(၃)ခုကို ယခင်မေးခွန်းမေးဖူးပါတယ်။ အဲဒီအောင်မြင်တဲ့အခါမှာ ဒီဘက်က စိုက်ပျိုးရေးမှာ နောက်ထပ် အခက်အခဲလေး တစ်ခုရှိတာနဲ့ ပတ်သက်လို့ ကျွန်တော် မေးမြန်းလိုခြင်း ဖြစ်ပါတယ်။ မြန်အောင်မှာ ယခုတင်ပြတဲ့ မေးခွန်းပါ ARDC မြောင်းဆိုတာ ဒုတိယဥက္ကဋ္ဌကြီးခင်ဗျား။ နာမည်ကို ကြားရုံနဲ့ ဘယ်ခေတ်လောက်ကဆိုတာ သိပါတယ်။ မြေကျေးရှင်းလို့ခေါ်တဲ့ မြေယာ ကျေးလက် ဖွံ့ဖြိုးတိုးတက်ရေးကော်ပိုရေးရှင်း ခေတ်ကဖောက်ခဲ့တဲ့ တူးမြောင်း ဖြစ်ပါတယ်။ ဒီမြောင်း ဖောက်တဲ့ ရည်ရွယ် ချက်ကတော့ မြောင်းတည်ရှိတဲ့နေရာက စပြောရမယ်ဆိုရင် Power Point လေးနဲ့ တင်ပြခွင့်ပြုပါ ခင်ဗျား။ ဒါ Google က ချတာ ဖြစ်တဲ့အတွက်ကြောင့် သိပ်တော့ ထင်ထင်ရှားရှားတော့ မရှိပါဘူး။ သူက မြန်အောင်မြို့နယ်အလယ်ပိုင်းဖြစ်ပါတယ်။ မြန်အောင်မြို့နယ်ရဲ့ မြေပုံကို ကြည့်ရင် ဟိုဘက်က အနောက်ဘက်ဆုံးက ပုသိမ်-ရေဦး-မုံရွာ လမ်းမကြီးဖြစ်ပါတယ်။ နောက် ဒီဘက်က ဖြူဖြူလေးကတော့ မြန်အောင်ကနေပြီးတော့ သပြေကုန်း-ဒေါင်းကျလောက်ထိအောင် ဆင်းတဲ့ မြို့တွင်းကားလမ်း ဖြစ်ပြီးတော့ ဒီဘက်ကတော့ ဧရာဝတီမြစ်ကြီး ဖြစ်တယ်ဆိုတာ မြင်မှာ ဖြစ်ပါတယ်။ မြန်အောင်မြို့နယ်ဟာ ဧရာဝတီမြစ်နဲ့ တောင်ကြောများကြားမှာ ပိတ်မိနေတဲ့ မြို့နယ်လေး တစ်ခုဖြစ်ပါတယ်။ အခု ARDC မြောင်းကို ဖောက်ခဲ့စဉ်က ရည်ရွယ်ချက်က ဘယ်နားမှာ ဖောက်ခဲ့ တာလဲဆိုလို့ရှိရင် မြန်အောင်မြို့နယ်ရဲ့ တာဂွ ထန်းသုံးပင်တိုက်နယ်လို့ခေါ်တဲ့ တိုက်နယ် အလယ်ပိုင်း ပေါ့၊ မြန်အောင်မြို့နယ်အလယ်ပိုင်း အဲဒီတိုက်နယ်ထဲမှာရှိတဲ့ ကျွန်တော်တို့ ဆင်သေ ကျေးရွာအုပ်စုက စဖောက်တာဖြစ်ပါတယ်။ ဖောက်တဲ့ရည်ရွယ်ချက်က အနောက်ဘက်မှာရှိတဲ့ အင်ပင်ထူ တောင်ကြော ရှိပါတယ်။ အဲဒီဘက်က အမြင့်ပိုင်းက ဆင်းလာတဲ့ ရေတွေအားလုံးရယ် အဲဒီမှာ ဝပ်နေတဲ့ စိမ့်စမ်း ရေတွေအားလုံးရယ်ကို ဖောက်ထုတ်ဖို့ ရည်ရွယ်ချက်နဲ့ ဖောက်ပေးခဲ့တဲ့ ရည်ရွယ်ချက် ဖြစ်ပါတယ်။ အဲဒီတော့ ဆင်သေကျေးရွာအုပ်စုက စဖောက်လိုက်တာ ဆင်သေကျေးရွာအုပ်စု၊ ပိန်းအင်း ကျေးရွာအုပ်စု၊ တောကျွဲလူးကျေးရွာအုပ်စု၊ သခွတ်ကွင်းကျေးရွာအုပ်စုလောက်မှာ မြန်အောင်သပြေကုန်း ကားလမ်းကို ကျော်ပြီးတော့ ဒီဘက်ကို ဆင်းပါတယ်။ ဆင်းပြီးတော့မှ ညောင်တုံးလဲ ကျေးရွာအုပ်စု၊ လေတူး ကျေးရွာအုပ်စုကနေပြီး အဲဒီအုပ်စုထဲမှာရှိတဲ့ ဂျမ်းချောင်းဆိုတဲ့ပြထားတဲ့ ချောင်းငယ်ထဲကို ဆင်းပါတယ်။ အဲဒီ ဂျမ်းချောင်းကမှတစ်ဆင့် ဆက်ဆင်းသွားပြီးတော့ အောက်ဘက် မှာရှိတဲ့ သဲဖြူချောင်းကနေ ဧရာဝတီမြစ်ကြီးထဲကို ထွက်ရတာဖြစ်ပါတယ်။ အဲဒီတော့သူက ဒီလောက်ရှည်လျားတဲ့ လမ်းကြောင်းအတိုင်း မြန်အောင်မြို့နယ်ရဲ့ အလယ် ပိုင်းကို စိုက်ပျိုးရေး အောင်မြင်ရန် ရည်ရွယ်ဖောက်ပေးတဲ့ မြောင်းဟာ နှစ်ကြာလာတာ ဖြစ်ပါတယ်။ နှစ်ကြာလာတဲ့အတွက်ကြောင့် မြောင်းရဲ့အဖျားပိုင်းဖြစ်တဲ့ ဆင်သေ-ပိန်းအင်းပိုင်းမှာ တိမ်ကော ပြီးကောပါတယ်။ မြောင်းပိတ်လာပါတယ်။ အောက်ပိုင်းဖြစ်တဲ့ ဂျမ်းမှာသွားပြီးတော့ ထုံးစံအတိုင်းပဲ ရေအိုင်ပါတယ်။ ဒါကြောင့် အဖျားပိုင်းက ကျေးရွာအုပ်စုများလည်း လယ်စိုက်လို့ မရသလိုအောက်ပိုင်းကျေးရွာလည်း လယ်စိုက်လို့မရတာ ဖြစ်ပါတယ်။ ကျွန်တော်တို့ အားလုံးပေါင်းဆိုရင် ရွာငယ်ပေါင်း (၂၅)ရွာကို ဖြတ်စီးတာ ဖြစ်ပြီးတော့ ကွင်းပေါင်း (၁၀)ကွင်း၊ ဧက ပေါင်း (၂၀၀၀) ကျော်ကို ရေမြုပ်ခြင်းမှ သက်သာရန် ဖောက်ပေးတဲ့ မြောင်းဖြစ်သော်လည်း အခု အဲဒါတွေဟာ ပြန်ပြီး တော့ ရေရဲ့ဒဏ်ကို ခံနေရတာ ဖြစ်ပါတယ်။ ဒီတစ်ခါ ဂျမ်းချောင်းထဲကို တစ်ခါ ဘယ်က ထပ်ဆင်း လဲဆိုလို့ရှိရင် ဟိုဘက်က ကိုးဘောက်အင်းဆိုတာ ရှိပါတယ်။ ကိုးဘောက်အင်းက ရေလျှံရင်လည်းဒီမဲဇင်းချောင်းကတစ်ဆင့် သဲဖြူချောင်းကိုပဲ ဆင်းတာ ဖြစ်ပါတယ်။ ဆိုလိုတာ မြန်အောင်မြို့နယ် အလယ်ပိုင်းက မြောင်းတွေအားလုံးက ချောင်းမြောင်းတွေ အားလုံးက သဲဖြူချောင်းကို လာဆင်းတာ ဖြစ်တဲ့အတွက်ကြောင့် သဲဖြူချောင်းဝကို ဆင်းရတဲ့ ကျွန်တော်တို့ ARDC မြောင်းဟာ ရေစီးရေလာ မကောင်း ရင် အထက်ပိုင်း လယ်တွေ ဘယ်လောက်ထိအောင် နစ်မြုပ်မယ်ဆိုတာ ခန့်မှန်းနိုင်ကြောင်း ကျွန်တော် တင်ပြလိုခြင်း ဖြစ်ပါတယ် ဒုတိယ ဥက္ကဋ္ဌကြီးခင်ဗျား။ ဒါကြောင့် ကျွန်တော်တို့က တင်ပြချင်တဲ့ အချက်က ဒီမြောင်းရဲ့ အရှည်ကတော့ အစ အဆုံး ဆိုရင် (၁၁)မိုင်ခွဲလောက် ရှည်ပါတယ်။ ဒါတစ်ခုလုံး ပြန်တူးဖို့ ပြောတာမဟုတ်ပါဘူး။ အဓိက အပေါ်ပိုင်းလေးဖြစ်တဲ့ ဆင်သေ-ပိန်းအင်းအပိုင်းလေးမှာ အဲဒီအပိုင်းလေးကို နည်းနည်းကောတဲ့ အပိုင်းလေးကို ပြန်ဖော်ထုတ်လိုက်ရင် ပတ်ဝန်းကျင် စိမ့်စမ်းတွေနဲ့ အင်ပင်တောင်ကြောကရေတွေ အားလုံးကို နုတ်သွားမယ်။ နောက်တောက်လျောက်နုတ်လာတဲ့ ချောင်းဟာ ချောင်းရဲ့ အရင်းပိုင်းကျ တော့မှ သဲဖြူချောင်းကို ဝင်တဲ့အပိုင်း ဂျမ်းချောင်းအပိုင်းကျမှ လေးတူး- ဂျမ်းချောင်းအပိုင်းပြီးကျမှ လာရေအိုင်ပြီးနစ်နေတဲ့အပိုင်းလေးကို နည်းနည်းလေး ဖောက်ထုတ်ပေးလိုက် မယ်ဆိုလို့ရှိရင် ဒီအပိုင်း လေးနှစ်ပိုင်းကို ပြုပြင်ပေးလိုက်ရုံနဲ့ လယ်သမားများဟာ လယ်စိုက်နိုင်မှာ ဖြစ်ပါတယ်။ သို့မဟုတ် ရင်တော့ မိုးတွင်းမှာ ရေမြုပ်နေတဲ့အတွက်ကြောင့် မနှစ်ကဆိုရင် ပျိုးသုံးကြိမ်ဆုံးတဲ့ ရွာတွေ ရှိပါ တယ်။ စပါးပျိုးပင်တွေ စိုက်ထားလိုက် အောင်မြင်မယ်လုပ်လိုက် ရေဝပ်သွားလိုက် နောက်တစ်ခါ ပြန် ကုန်းပေါ်လိုက် စိုက်လိုက်နဲ့ (၃)ကြိမ် ဆုံးပါတယ်။ လယ်ရိတ်တဲ့ အချိန်မှာသူများတွေ ကောက်လှိုင်း တွေစည်းပြီးတော့ စပါးနယ်တဲ့အချိန်မှာ စွပ်ဖားနဲ့ ဆွဲထုတ်ရပါတယ်။ ရေမြုပ်နေတဲ့ အတွက်ကြောင့်ကောက်လှိုင်းရိတ်ပြီးသား ကောက်လှိုင်းကို နွားတွေ၊ ကျွဲတွေ မရှိ၊ မောင်းမရကြလို့ စွပ်ဖားနဲ့ ဆွဲထုတ် ရတဲ့ အဆင့်ရှိပါတယ်။ ဒီလောက်အခြေအနေဆိုးတဲ့ ကျွန်တော့် မဲဆန္ဒနယ်ထဲက ARDC မြောင်းရဲ့ အဖျားပိုင်းနဲ့ အောက်ပိုင်းဖြစ်တဲ့ ဂျန်းချောင်းကိုစီးတဲ့ အပိုင်းလေးကို လယ်ယာ စိုက်ပျိုးရေးနဲ့ ဆည်မြောင်းဝန်ကြီးဌာနအနေနဲ့၊ ဆည်မြောင်းဦးစီးဌာနအနေနဲ့ ဘယ်လို စီစဉ်ပေးမယ်ဆိုတာလေးကို သိချင်တဲ့အတွက်ကြောင့် မဲဆန္ဒရှင် တောင်သူလယ်သမားများရဲ့ ကိုယ်စား ဒုတိယဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">မေးခွန်းနဲ့ပတ်သက်ပြီး လယ်ယာစိုက်ပျိုးရေးနှင့် ဆည်မြောင်းဝန်ကြီး ဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="83">ဦးခင်ဇော် (ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက် ဂါရဝပြုအပ်ပါတယ်။ ကျွန်တော် ကတော့ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနမှ ဒုတိယဝန်ကြီး ဦးခင်ဇော် ဖြစ်ပါတယ်။ ဧရာဝတီ တိုင်းဒေသကြီး အမှတ်(၆) မဲဆန္ဒနယ် အမျိုးသားလွှတ်တော် ကိုယ်စားလှယ် ဦးခင်မောင်ရီ ရဲ့ ARDြောင်းနဲ့ပတ်သက်ပြီး မေးမြန်းချက်ကို ဒုတိယဥက္ကဋ္ဌကြီးရဲ့ ခွင့်ပြုချက်အရ ကျွန်တော် ရှင်းလင်း တင်ပြမှာ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ မြန်အောင်မြို့နယ်၊ ဆင်သေကျေးရွာ အုပ်စုမှ စတင်စီးဆင်းသော ARDC ရေနုတ်မြောင်းသည် ဆင်သေကျေးရွာအုပ်စု အတွင်းရှိ စိမ့်စမ်းများမှ တစ်နှစ်ပတ်လုံး ထွက်ရှိသော စိမ့်စမ်းရေများနဲ့ မိုးရာသီကာလအတွင်း ကိုးကွေ့တောင်၏ အရှေ့ဘက်တောင်ကြောများမှ ရေများကိုဂျမ်းချောင်းအတွင်းသို့ စီးဝင်ရန်အတွက် ဖောက်လုပ်ထား သော ရေနုတ်မြောင်းဖြစ်ပါတယ်။ ARDC ရေနုတ်မြောင်းသည် ဆင်သေ၊ ပိန်းအင်း၊ လေးတူး၊ တောကျွဲလူး၊ သခွတ်ကွင်း၊ ညောင်တုံးလဲနဲ့ ဒေါင်းကျကျေးရွာအုပ်စုများအတွင်း အရှည်(၁၁.၅)မိုင်ခန့် ဖြတ်သန်း၍ ဂျမ်းချောင်းအတွင်းသို့ စီးဝင်သော ရေနုတ်မြောင်းဖြစ်ပြီး လက်ရှိအခြေအနေတွင် ရေနုတ်မြောင်းအတွင်း ချုံနွယ်များ ဗေဒါနှင့်ဒိုက်များ ပိတ်ဆို့မှုကြောင့် တိမ်ကောလာသည့်အပြင် လယ်သား တိုးချဲ့မှုတို့ကြောင့် ရေနုတ်မြောင်းကျဉ်းမြောင်းလာပြီး ရေစီးရေလာ နှောင့်နှေးလျက်ရှိသဖြင့် ပြန်လည် တူးဖော် ဆောင်ရွက်ပေးရန် လိုအပ်လျက်ရှိပါတယ်။ ARDC မြောင်းမှာ ငါးကျဉ်း ချောင်းအင်းကိုလည်း ဖြတ်သန်းစီးဆင်းလျက်ရှိသဖြင့် မိုးရာသီကာလတွင် အင်းပတ်လည်ရှိ လယ်မြေများနှင့် အနိမ့်ပိုင်း လယ်မြေ (၂၀၀၀)ဧကခန့် ရေကြီးရေလျှံမှုများ ကြုံ တွေ့နေရပါတယ်။ ဒုတိယဥက္ကဋ္ဌကြီးခင်ဗျား။ ARDC မြောင်းအား ပြန်လည်တူးဖော် ပေးနိုင်ရန်အတွက် ၂၀၁၅ -၂၀၁၆ ခု ဘဏ္ဍာရေးနှစ်တွင် ဧရာဝတီတိုင်းဒေသကြီး အစိုးရအဖွဲ့မှရန်ပုံငွေ တင်ပြတောင်းခံ ခဲ့သော်လည်း ရန်ပုံငွေ လျှော့ချရာတွင် ပါဝင်သွားသဖြင့် လတ်တလော ဆောင်ရွက်ပေးနိုင်ခြင်း မရှိပါ။ ၂၀၁၆-၂၀၁ရ ခုဘဏ္ဍာရေးနှစ်တွင် ထပ်မံတင်ပြတောင်းခံပြီး ရန်ပုံငွေ ရရှိပါက ဆည်မြောင်းဦးစီး ဌာနမှ စက်ယန္တရားများဖြင့် ဆက်လက်ဆောင်ရွက်ပေးသွားမည် ဖြစ်ပါကြောင်း ရှင်းလင်းဖြေကြား အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
</section>
<section value="Bill">	
<bill>
<title>အမျိုးသားလွှတ်တော် ဒုတိယဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ပြည်သူ့လွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်ကြီးများ ခင်ဗျား။ ပြည်သူ့လွှတ်တော် က ပြင်ဆင်ချက်မရှိ အတည်ပြုပြီး ပေးပို့လာသော ပြည်သူ့လွှတ်တော် ရွေးကောက်ပွဲ ဥပဒေကို ဒုတိယအကြိမ်ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြည်သူ့လွှတ်တော်၏ အတည်ပြုချက် အတိုင်းထားရှိရန် သဘောတူ လက်ခံထားသဖြင့် ယင်းဥပဒေနှင့် စပ်လျဉ်း၍ ဆွေးနွေးရန် အမည်စာရင်း တင်သွင်းနိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ် မရှိတဲ့ အတွက် ပြည်သူ့လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အတည်ပြုရန် လွှတ်တော်ရဲ့ သဘောထား ရယူပါမယ် ပြည်သူ့လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား ပြည်သူ့ လွှတ်တော်က အတည်ပြုချက်အတိုင်းထားရှိရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောမတူတဲ့သူ ရှိပါသလားခင်ဗျား။</speech>
<speech><mp id="162">ဦးခင်မောင်ရီ (ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ကျွန်တော်အခု ပြင်ဆင်ချက်ဥပဒေကို သဘောတူပါတယ်။ ကျွန်တော့်အနေနဲ့ ဖြည့်စွက်တင်ပြရန် ပြင်ဆင်ချက် အဆိုလေးတင်သွင်းခွင့်ပြုပါခင်ဗျာ။ ကျွန်တော်တို့ ဒီရွေးကောက်ပွဲနဲ့ ပတ်သက်ပြီးတော့ အခု ပြည်သူ့လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ်မှာ အဆိုပြု ထားတဲ့ အဆိုရှင်ရဲ့ တင်ပြချက်အတိုင်း ဥပဒေကြမ်းကော်မတီက စိစစ်ပြီးတော့ ပြင်ဆင်ထားတဲ့ အချက်အလက်များ ဖြစ်ပါတယ်။ ပြည်သူ့လွှတ်တော်ကလည်း အတည်ပြုပြီးဖြစ်တဲ့အတွက်ကြောင့် ဒီဘက်ကလည်း သဘောတူပြီးဖြစ်ပါတယ်။ သို့ရာတွင် ဦးခက်ထိန်နန် အဆိုတင်ပြချက်ကြောင့် အမျိုးသားလွှတ်တော် ကပဲ ၁၉-၅-၂၀၁၅ ရက်နေ့က အတည်ပြုထားခဲ့တဲ့ ပြည်ထောင်စုရွေးကောက်ပွဲကော်မရှင်ဥပဒေကို ပြင်ဆင်သည့် ဥပဒေပုဒ်မ ၂ ပုဒ်မခွဲ(ဇ)၂ ကို ပုဒ်မခွဲငယ် ၁ အဖြစ် ပြောင်းလဲ အမှတ်စဉ်ပြီးတော့ ပုဒ်မခွဲငယ် ၂ အဖြစ် အောက်ပါအတိုင်း ဖြည့်စွက်ခဲ့ပါတယ်။ အဲဒါကတော့ ပြည်ထောင်စုနယ်မြေ ရွေးကောက်ပွဲကော်မရှင်အဖွဲ့ခွဲလို့ ဖြည့်တာဖြစ်ပါတယ်။ ရည်ရွယ် ချက်ကတော့ နေပြည်တော်ကောင်စီ ကော်မရှင်အဖွဲ့ခွဲဆိုတဲ့ ဝေါဟာရကို ပြင်ခဲ့ခြင်း ဖြစ်ပါတယ်။ အဲဒါ ဘာကြောင့်လဲဆိုလို့ရှိရင် နောင်အခါမှာ ပြည်ထောင်စုနယ်မြေ ဆိုတာ နေပြည်တော် ကောင်စီတစ်ခုတည်း ဖြစ်ချင်မှဖြစ်မှာ ဖြစ်တဲ့အတွက်ကြောင့် ဥပဒေကို ပြီးပြည့်စုံစွာ ခြုံငုံပြင်ဆင်နိုင်ရန် အတည်ပြုခဲ့ခြင်း ဖြစ်ပါတယ်။ ပြည်ထောင်စုရွေးကောက်ပွဲကော်မရှင် တစ်ခုတည်းက တာဝန်ယူ ကျင့်သုံးရတဲ့ ဥပဒေများ ဖြစ်ပါတယ်။ ဒီဥပဒေအားလုံးက ဒါကြောင့် ဥပဒေရဲ့ သဘောတရားအရ လုပ်ငန်းတူ ဥပဒေတွေဟာ ရှေ့နောက်စကားချင်း ညီညွတ်ရန် ဖြစ်တဲ့အတွက်ကြောင့် အခုပြင်ဆင်ရန် လွှတ်တော်က သဘောတူလိုက်တယ်။ ပြည်သူ့ လွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအပေါ်မှာ အခုပြင်ဆင်တဲ့ အပိုဒ်များအပြင် ပုဒ်မ၂(ဇ)၁၊ ၂၂၊ ၂၄၊ ၂၅၊ ၂၆၊ ၄၉(က)၊ ပုဒ်မ (၆)ခုမှာ ပါရှိတဲ့ နေပြည်တော်ကောင်စီ ကော်မရှင်အဖွဲ့ခွဲ ဆိုတဲ့ဝေါဟာရကို ပြည်ထောင်စု လွှတ်တော်ရွေးကောက်ပွဲကော်မရှင်ဥပဒေနဲ့ ညီညွတ်အောင် ပြည်ထောင်စုနယ်မြေ ရွေးကောက်ပွဲကော်မရှင်အဖွဲ့ခွဲလို့ ပြင်ဆင်နိုင်ပါရန် ကျွန်တော်ပြင်ဆင်ချက် အဆိုလေးတင်သွင်းပါတယ် ခင်ဗျား။ ကျေးဇူးတင်ပါတယ်။</speech>
<speech type="vicespeaker">ရွေးကောက်ပွဲကော်မရှင်က သဘောထား တင်ပြပေးပါ</speech>
<speech><agency id="56">ဦးမြင့်နိုင်(ရွေးကောက်ပွဲကော်မရှင် အဖွဲ့ဝင်)</agency>အမျိုးသားလွှတ်တော် ဒုတိယ ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်တော်ကြီးများကို လေးစားပါတယ်ခင်ဗျား။ ကျွန်တော် တို့ အခု အမျိုးသားလွှတ်တော် ဥပဒေကြမ်းကော်မတီ ဥက္ကဋ္ဌတင်ပြတဲ့ အဆိုပြုချက်ဟာ ပြည်ထောင်စု ရွေးကောက်ပွဲ ကော်မရှင် ဥပဒေကို ပြင်ဆင်တဲ့ ဥပဒေကြမ်းနဲ့ ပြည်သူ့လွှတ်တော် ရွေးကောက်ပွဲဥပဒေကို ဒုတိယအကြိမ်ပြင်ဆင်မယ့် ဥပဒေကြမ်းတို့မှာ ပြင်ဆင်တဲ့ ဥပဒေစကားရပ်တွေ ညီညွတ်စေရန် ဖြစ်တဲ့ အတွက်ကြောင့် သူ့ရဲ့အဆိုပြုချက်ကို သဘောတူပါကြောင်း တင်ပြအပ်ပါတယ် ခင်ဗျား။ ကျေးဇူး တင်ပါတယ်။</speech>
<speech type="vicespeaker">ဦးခင်မောင်ရီ ရဲ့ ပြင်ဆင်ချက်အဆိုကို ရွေးကောက်ပွဲကော်မရှင် အဖွဲ့ဝင် ဦးမြင့်နိုင်ကလည်း ကန့်ကွက်ရန်မရှိ သဘောတူတဲ့အတွက် ဦးခင်မောင်ရီ၏ တင်ပြချက်ကိုကျွန်တော်တို့ မဲဆန္ဒယူဖို့ ဖြစ်ပါတယ်။ အဲဒီတော့ ဦးခင်မောင်ရီ ရဲ့ တင်ပြချက်ကို သဘောတူရင် ထောက်ခံမဲပေးရန် ဖြစ်ပါတယ်။ ဒါကြောင့် ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင် ကြပါပြီ။ ထောက်ခံဆန္ဒမဲပေါင်း (၁၇၈)မဲ၊ ကန့်ကွက်မဲ မရှိ၊ ကြားနေ(၃)မဲဖြစ်၍ ထောက်ခံဆန္ဒမဲပေါင်း (၁၇၈)မဲ ဖြစ်သည့်အတွက် ဦးခင်မောင်ရီ ၏ ပြင်ဆင်ချက်ကို အတည်ပြုကြောင်း လွှတ်တော်က ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ဒုတိယဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့ လာသော အမျိုးသားလွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အစီအစဉ်(၈)ဖြစ်ပါတယ်။ အမျိုးသားလွှတ်တော်ကိုယ်စားလှယ်ကြီးများ ခင်ဗျား။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော အမျိုးသားလွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့်ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြည်သူ့လွှတ်တော်၏ အတည်ပြုချက်အတိုင်း ထားရှိရန် သဘောတူလက်ခံ ထားသဖြင့် ယင်းဥပဒေနှင့်စပ်လျဉ်း၍ ဆွေးနွေးရန် အမည်စာရင်း တင်သွင်းနိုင်ကြောင်း ကြေညာခဲ့ သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော် ကိုယ်စားလှယ်မရှိတဲ့အတွက် အမျိုးသား လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အတည်ပြုရန် လွှတ်တော်ရဲ့ သဘောထား ရယူမှာဖြစ်ပါတယ်</speech>
<speech type="vicespeaker">အမျိုးသားလွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့် ဥပဒေကြမ်း အား ပြည်သူ့လွှတ်တော်၏ အတည်ပြုချက်အတိုင်းထားရှိရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောမတူတဲ့သူရှိပါသလားခင်ဗျား။</speech>
<speech><mp id="162">ဦးခင်မောင်ရီ (ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ဒုတိယဥက္ကဋ္ဌ ကြီး ခင်ဗျား။ ကျွန်တော် ပထမတင်ပြခဲ့တဲ့ ပြည်သူ့လွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင်သည့် ဥပဒေကြမ်း အတိုင်းပါပဲ ခင်ဗျ။ အမျိုးသားလွှတ်တော် ရွေးကောက်ပွဲ ဥပဒေကို ဒုတိယ အကြိမ်ပြင်ဆင်သည့် ဥပဒေကြမ်းအပေါ်မှာ ပြန်လည်စိစစ်တဲ့အခါကျတော့ ကျွန်တော်တို့ ပြည်ထောင်စု ရွေးကောက်ပွဲကော်မရှင်ဥပဒေကို ပြင်ဆင်သည့် ဥပဒေမှာ ပါသွားတဲ့အတိုင်းပဲ နေပြည်တော်ကောင်စီ နယ်မြေ ကော်မရှင်အဖွဲ့ခွဲဆိုသည့်စကားရပ်ကို ပြည်ထောင်စုနယ်မြေ ရွေးကောက်ပွဲကော်မရှင်အဖွဲ့ခွဲ လို့ ပြင်ဆင်ခဲ့ပြီး ဖြစ်ပါတယ်။ ဒါကြောင့်မို့လို့ ပြည်ထောင်စုအဖွဲ့အစည်း တစ်ခုတည်းက ကျင့်သုံးတဲ့ဥပဒေ ဖြစ်တဲ့အတွက်ကြောင့် အမျိုးသားလွှတ်တော် ရွေးကောက်ပွဲဥပဒေကို ဒုတိယအကြိမ် ပြင်ဆင် သည့် ယခုပြင်ဆင်ချက်အပြင် အမျိုးသားလွှတ်တော် ရွေးကောက်ပွဲ ဥပဒေ ပုဒ်မခွဲ ပုဒ်မ ၂၊ ပုဒ်မခွဲ(ဇ) ၁၊ ၂၂၊ ၂၄၊ ၂၅၊ ၂၆ နဲ့ ၄၉(က) အစရှိသော ပုဒ်မများတွင် ပါတဲ့ စကားရပ်များကိုလည်း အလားတူ ပြည်ထောင်စုနယ်မြေ ရွေးကောက်ပွဲကော်မရှင်အဖွဲ့ခွဲဟု ပြင်ဆင်ခွင့်ပြုပါရန် ပြင်ဆင်ချက် အဆိုတင် သွင်းပါတယ်။ ကျေးဇူးတင်ပါတယ်။</speech>
<speech type="vicespeaker">ဦးခင်မောင်ရီ ရဲ့ ပြင်ဆင်ချက်အဆိုနဲ့ပတ်သက်လို့ ရွေးကောက်ပွဲ ကော်မရှင်က တင်ပြစရာ ရှိပါက တင်ပြပါ</speech>
<speech><agency id="56">ဦးမြင့်နိုင်(ရွေးကောက်ပွဲကော်မရှင် အဖွဲ့ဝင်)</agency>လေးစားအပ်သော အမျိုးသား လွှတ်တော် ဒုတိယဥက္ကဋ္ဌက��ီးခင်ဗျား။ ကျွန်တော်တို့ ပြည်ထောင်စုရွေးကောက်ပွဲကော်မရှင် ဥပဒေကို ပြင်ဆင်တဲ့ ဥပဒေမူကြမ်းနဲ့ အခု အမျိုးသားလွှတ်တော်ရွေးကောက်ပွဲ ဥပဒေ ဒုတိယအကြိမ်ပြင်ဆင်တဲ့ ဥပဒေကြမ်းတို့ရဲ့ ပြင်ဆင်မယ့် ဥပဒေစကားရပ်တွေ ညီညွတ်စေရန် တင်သွင်းတဲ့ အဆိုဖြစ်တဲ့ အတွက် ကြောင့် သဘောတူကြောင်း တင်ပြပါတယ်။</speech>
<speech type="vicespeaker">ဦးခင်မောင်ရီ ၏ ပြင်ဆင်ချက်အဆိုနဲ့ ပတ်သက်လို့ ရွေးကောက်ပွဲ ကော်မရှင်ကလည်း သဘောတူကြောင်း တင်ပြတဲ့အတွက် ဦးခင်မောင်ရီ ၏ ပြင်ဆင်ချက်ကို ဆန္ဒမဲ ရယူဖို့ လွှတ်တော်ရဲ့ အဆုံးအဖြတ် ရယူပါမယ်။ ဦးခင်မောင်ရီ ၏ တင်ပြချက်ကို သဘောတူလျှင် ထောက်ခံမဲ ပေးရန် ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါသည်။ ဆန္ဒမဲပေးနိုင် ကြပါပြီ</speech>
<speech type="vicespeaker">ထောက်ခံဆန္ဒမဲပေါင်း(၁၇၉)၊ ကန့်ကွက်ဆန္ဒမဲ မရှိ၊ ကြားနေဆန္ဒမဲပေါင်း (၁)မဲ ဖြစ်၍ ဦးခင်မောင်ရီ ရဲ့ အဆိုကို ထောက်ခံမဲများတဲ့အတွက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
</bill>
<bill>
<title>အမျိုးသားလွှတ်တော် ဒုတိယဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော တိုင်းဒေသကြီးလွှတ်တော် သို့မဟုတ် ပြည်နယ်လွှတ်တော်ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့်ဥပဒေကြမ်းအား အတည်ပြုရန် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အစီအစဉ်(၉) ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး များခင်ဗျား။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော တိုင်းဒေသကြီး လွှတ်တော် သို့မဟုတ် ပြည်နယ်လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြည်သူ့လွှတ်တော်၏ အတည်ပြုချက် အတိုင်းထားရှိရန် သဘောတူလက်ခံထားသဖြင့် ယင်းဥပဒေနှင့်စပ်လျဉ်း၍ ဆွေးနွေးရန် အမည်စာရင်း တင်သွင်းနိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ်မရှိတဲ့အတွက် တိုင်းဒေသကြီးလွှတ်တော် သို့မဟုတ် ပြည်နယ် လွှတ်တော် ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား အတည်ပြုရန် လွှတ်တော်ရဲ့ သဘောထား ရယူပါမယ်။ တိုင်းဒေသကြီးလွှတ်တော် သို့မဟုတ် ပြည်နယ်လွှတ်တော် ရွေးကောက်ပွဲ ဥပဒေကို ဒုတိယ အကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်၏ အတည်ပြုချက်အတိုင်း ထားရှိရန် လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="vicespeaker">သဘောမတူတဲ့သူရှိပါသလားခင်ဗျား။</speech>
<speech><mp id="162">ဦးခင်မောင်ရီ (ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ကျွန်တော်အရင် ဥပဒေများအတိုင်းပဲ ပြင်ဆင်ချက် အဆိုလေး တင်သွင်းမှာ ဖြစ်ပါတယ်။ တိုင်းဒေသကြီးနဲ့ ပြည်နယ်လွှတ်တော်ရွေးကောက်ပွဲ ဥပဒေကို ဒုတိယအကြိမ် ပြင်ဆင်သည့် ဥပဒေကြမ်း ကို အတည် ပြုတဲ့အပြင် ကျွန်တော်တို့ ယခင်အတည်ပြုခဲ့တဲ့ ပြည်ထောင်စု ရွေးကောက်ပွဲဥပဒေကို ပြင်ဆင်သည့် ဥပဒေပါ ပုဒ်မ ၂(ဇ) ၂ ကို ပြင်ဆင်ခဲ့သည့်အတိုင်း နေပြည်တော်ကောင်စီနယ်မြော်မရှင်အဖွဲ့ခွဲ ဆိုသည့် စကားရပ်ကို ပြည်ထောင်စုနယ်မြေ ရွေးကောက်ပွဲကော်မရှင်အဖွဲ့ခွဲလို့ ပြင်ရန် သင့်ပါတယ်။ ဒါကြောင့်မို့လို့ ကျွန်တော် တိုင်းဒေသကြီး သို့မဟုတ် ပြည်နယ်လွှတ်တော် ရွေးကောက်ပွဲ ဥပဒေ ပုဒ်မ ၂(ဇ)(၁) မှာပါတဲ့ စကားရပ်ကိုလည်း အလားတူ ပြင်ဆင်နိုင်ပါရန် ပြင်ဆင်ချက်အဆို တင်သွင်းပါတယ်။ ကျေးဇူးတင်ပါတယ်။</speech>
<speech type="vicespeaker">ဦးခင်မောင်ရီ ၏ တင်ပြချက်ကို ရွေးကောက်ပွဲကော်မရှင်က သဘောထား တင်ပြပေးပါ။)</speech>
<speech><agency id="56">ဦးမြင့်နိုင်(ရွေးကောက်ပွဲကော်မရှင် အဖွဲ့ဝင်)</agency>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးခင်ဗျား။ အခု အမျိုးသားလွှတ်တော် ကိုယ်စားလှယ် ဦးခင်မောင်ရီ တင်ပြတဲ့ အဆိုဟာ ကျွန်တော်တို့ ပြည်ထောင်စုရွေးကောက်ပွဲကော်မရှင်ဥပဒေကို ပြင်ဆင်တဲ့ ဥပဒေကြမ်းနဲ့ တိုင်းဒေသကြီး လွှတ်တော် သို့မဟုတ် ပြည်နယ် လွှတ်တော်ရွေးကောက်ပွဲ ဥပဒေကို ဒုတိယအကြိမ် ပြင်ဆင်တဲ့ ဥပဒေကြမ်းတို့မှာ ပြင်ဆင်မယ့် ဥပဒေစကားရပ်များ တစ်ညီတစ်ညွတ် ဖြစ်စေရန်အတွက် တင်ပြတဲ့အဆို ဖြစ်တဲ့အတွက်ကြောင့် သဘောတူပါကြောင်းတင်ပြအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="vicespeaker">ဦးခင်မောင်ရီ ၏ ပြင်ဆင်ချက်ကို ရွေးကောက်ပွဲ ကော်မရှင်ကလည်း သဘောတူကြောင်း တင်ပြတဲ့အတွက် ဦးခင်မောင်ရီ ၏ တင်ပြချက်ကို လွှတ်တော်ရဲ့ ဆန္ဒ ရယူပါမယ်။ ဦးခင်မောင်ရီ ၏ တင်ပြချက်ကို သဘောတူလျှင် ထောက်ခံမဲ ပေးရန် ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ ောက်ခံဆန္ဒမဲ(၁၈၂)မဲ၊ ကန့်ကွက်(၁)မဲ ၊ကြားနေ(၁)မဲတို့ဖြစ်ပါ၍ ထောက်ခံမဲများတဲ့ အတွက် ဦးခင်မောင်ရီ ရဲ့ တင်ပြချက်အတိုင်း အတည်ပြုကြောင်း ကြေညာပါတယ်။(ဩဘာသံများ)</speech>
</bill>
</section>
<section value="Motion">	
<motion>
<title>ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)၏ မြန်မာနိုင်ငံအလယ်ပိုင်းနှင့် အရှေ့တောင်ပိုင်း ဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီး ရေနစ်မြုပ်မှုများကို ရေရှည်ကုစား နိုင်မည့် မြစ်ရေလွှဲပြောင်း သယ်ယူရေးစီမံကိန်း၊ မဟာစီမံချက် (Master Plan Of River wuter Conveymce Scheme) ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="vicespeaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်ကြီး များ ခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် က မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီရေကြီးရေနစ်မြုပ်မှုများ ကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေးစီမံကိန်း၊ မဟာစီမံချက် (Master Plan Of River Water Conveyance Scheme) joossaemēsco pocosဆောင်ရွက်သွားနိုင်ပါရန်နှင့် စပ်လျဉ်းသည့် အဆိုတစ်ရပ်တင်သွင်းလိုကြောင်း အမျိုးသားလွှတ်တော် သို့ ပေးပို့ထားပါတယ်။ ယခု ဦးမျိုးမြင့် အဆိုတင်သွင်းဖို့ ဖြစ်ပါတယ်။</speech>
<speech><mp id="102">ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)</mp>အားလုံးမင်္ဂလာပါ ခင်ဗျား။ လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များနဲ့ တပ်မတော်သားကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာရွှင်လန်းကြ၍ မင်္ဂလာအပေါင်းနဲ့ ပြည်စုံကြပါစေလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးမျိုးမြင့် ဖြစ်ပါတယ်။ ကျွန်တော့်အနေနဲ့ မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေးစီမံကိန်း၊ မဟာစီမံချက် (Master Plan Of River Water Conveyonce Scheme) ချမှတ်အကောင်အထည်ဖော် ဆောင်ရွက်သွားနိုင်ပါရန် ပြည်ထောင်စု အစိုးရအား တိုက်တွန်းကြောင်းအဆိုကို ဒုတိယဥက္ကဋ္ဌကြီးမှတစ်ဆင့် တင်သွင်းဆွေးနွေးသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ယနေ့ ကမ္ဘာ့ရာသီဥတု ဖောက်ပြန်လာမှု (အယ်လ်နီညို) ဖြစ်စဉ် ရိုက်ခတ်လာမှုတို့ကြောင့် ယခုနှစ် မြန်မာနိုင်ငံဒေသအနှံ့မှာ အပူချိန်များ မြင့်တက်လာခြင်းနဲ့အတူ ရေလှောင်ကန် ကြီး/ငယ်များ၊ သဘာဝချောင်းရေ၊ မြောင်းရေ၊ သဘာဝ စိမ့်စမ်းရေများ စသည်တို့မှာ ပုံမှန်နှစ်များထက် လျော့နည်းခန်းခြောက်လာတာကို ထူးခြားစွာ ဖြစ်ပေါ်ကြုံတွေ့လျက်ရှိကြပါတယ်။ ဤဖြစ်ရပ်များနှင့်အတူ ကျေးလက်နေ တောင်သူလယ်သမား များအနေနဲ့ စိုက်ပျိုးရေ အထိုက်အလျောက်ပင် မရရှိနိုင်ကြတဲ့အပြင် လူသုံးရေ၊ ကျွဲ၊ နွား၊ တိရစ္ဆာန်သုံးရေမှ အစ လုံလုံလောက်လောက် မရရှိကြတဲ့ လူမှုစီးပွားဘဝ ဒုက္ခအပေါင်းကို ခြောက်သွေ့ ရာသီအစမှ အဆုံးနီးပါးတိုင် ယနေ့အထိ ကြုံတွေ့ခံစားလျက်ရှိနေကြတာ နေ့စဉ် သတင်းစာ၊ ဂျာနယ်များမှာ ဖော်ပြ မှုများကို တွေ့မြင်နေရပါတယ်။ ဒါ့အပြင် မိမိရဲ့ မဲဆန္ဒနယ်မြေ ပြည်သူများရဲ့ နေ့စဉ် သောက်ရေ၊ သုံးရေ ရရှိရေး ခက်ခဲမှု၊ မိုးခေါင်၍ စိုက်ပျိုးရေးတွင် လုံးချာလိုက်နေမှုတို့အပေါ် ခံစားချက် ဖွင့်ဟပြီးတားချက်များကိုလည်း ကြားသိနေရပါတယ်။ ဤနည်းနှင်နှင်ဖြင့် ခြောက်သွေ့ရာသီများမှာ စိုက်ရေ၊ ပျိုးရေ၊ သောက်ရေ၊ သုံးရေ ရရှိမှု အခက်အခဲများ နှစ်စဉ်လိုလိုပင် ကြုံတွေ့ခံစားနေရမှုများဟာ ပုံမှန်လိုပင် ဖြစ်နေပါတယ်။ မိုးရာသီရောက်ပြန်ပြီ ဆိုတော့လည်း ချောင်းများ၊ မြောင်းများ တိမ်ကောနေပြီးတော့ ရေလမ်းကြောင်း ကြမ်းပြင်များ တော်တော်များများဟာ လယ်ယာမြေများထက် မြင့်တက်နေတဲ့အတွက် ရေထုတ်နုတ် စွမ်းအား နိုင်နင်းမှုမရှိလို့ စိုက်ပျိုးသီးနှံများ၊ လူနေအိမ်ရာများ၊ ရေနစ်မြုပ်ဆုံးရှုံးမှုများကိုလည်း နှစ်စဉ်လိုပင် ကြုံတွေ့နေကြရပါတယ်။ ရေရှားမှုဖြည့်ဆည်းပေးခြင်း၊ ရေကြီးနစ်မြုပ်မှု ကာကွယ်ပေးခြင်း စသည်များနဲ့ ဆက်စပ်ပြီး လက်ရှိဆောင်ရွက်ချက်များဟာ ရေတိုကုစားနိုင်တဲ့စီမံချက်အဖြစ်သာ ယူဆနိုင်ဖွယ်ရာရှိတယ်ဆိုတာ တင်ပြလိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ကျွန်တော်တင်ပြဆွေးနွေးခဲ့တဲ့ ရေတို စီမံချက် (Short Term Plan) များဖြင့် ဆောင်ရွက်ရတဲ့နှစ်တို/နှစ်လတ် စီမံကိန်းလုပ်ငန်းများကို လုပ်ဆောင်သည့်နည်းတူ၊ အနာဂတ်မျိုးဆက်များအတွက် ရည်မျှော်လျက် အဖက်ဖက်မှ ခြုံငုံပြည့်စုံစွာ ပါဝင်တဲ့ ရေရှည်မဟာစီမံချက် (Long Term Master Plan)ကို ဖွံ့ဖြိုးမှုအခြေခံအဆောက်အအုံ တစ်ခုလုံး အကောင်အထည်ပေါ်လာစေရေးအတွက် အုတ်မြစ်ချပေးရန် လိုအပ်မှာ ဖြစ်ပါတယ်။ နမူနာယူ မှီငြမ်းကိုးကားနိုင်တဲ့ဖြစ်စဉ်အဖြစ် တရုတ်ပြည်သူ့သမ္မတနိုင်ငံရဲ့ မဟာတောင်မှ မြောက်သို့ ရေသယ်ယူ လွှဲပြောင်းရေး စီမံချက်ကို Slide 1 နဲ့ တင်ပြအပ်ပါတယ်။ Slide 1 မှာကြည့်လို့ရှိရင် ရေအရင်း အမြစ်များပေါများနေတဲ့ ယန်စီမြစ်ဝှမ်း (Yangtze River Basin)မှ မြစ်ရေကို မြောက်ပိုင်း မြစ်ဝါမြစ်နှင့် ဟန်မြစ်များဆီသို့ အလျား (၁၈၅၀)မိုင်ခန့်ရှိ အရှေ့ပိုင်းလမ်းကြောင်း (Ecstern Route)၊ အလျား (၂၀၂၅) မိုင်ခန့်ရှိ အလယ်ပိုင်းလမ်းကြောင်း(Centrd Route)၊ အလျား(၇၂၀)မိုင်ခန့်ရှိ အနောက်ပိုင်း လမ်းကြောင်း (Western Route)စတဲ့ စီမံကိန်း(၃)ရပ်ဖြင့် လွှဲပြောင်းသယ်ယူရန် ဖြစ်ပါတယ်။ သံလွင်မြစ်ရဲ့ ရေဆင်းဧရိယာစုစုပေါင်း (၁၂၃၅၅၀)စတုရန်းမိုင်ရှိတဲ့အနက် မြန်မာနိုင်ငံ အတွင်း (၅၁၉၀၀)စတုရန်းမိုင်၊ (၄၂)ရာခိုင်နှုန်း၊ တရုတ်နိုင်ငံအတွင်း (၆၅၅၀၀)စတုရန်းမိုင် (၅၃)ရာခိုင်နှုန်းနှင့် ထိုင်းနိုင်ငံအတွင်း (၆၁၅၀)စတုရန်းမိုင် (၅)ရာခိုင်နှုန်း ကျရောက်လျက်ရှိလို့ တရုတ်နိုင်ငံဟာ သံလွင်မြစ်ကို နည်းမျိုးစုံဖြင့် အသုံးချရန် မျက်စိကျလျက် ရှိနေတယ်ဆိုတာလည်း တင်ပြ လိုပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ကျွန်တော်အရှေ့ပိုင်းမှာ အခြေပြု ဆွေးနွေး တင်ပြခဲ့တဲ့ မြန်မာနိုင်ငံရဲ့ ရေအရင်းအမြစ် သယံဇာတများ ထုတ်ယူအသုံးချရာမှာ ရေတိုစီမံချက်အဖြစ် 32600:03:9 Sawodoo:s320ệ sinš:op: (Small-Scale to Medium-Scale Projects) oော်တော်များများ လုပ်ဆောင်ခဲ့ပြီး ဖြစ်ပါတယ်။ သို့ရာတွင် နောင်အနာဂတ် တိုးပွားလာမယ့် နိုင်ငံ လူဦးရေအတွက် စားနပ်ရိက္ခာဖူလုံစေမှု၊ ဖွံ့ဖြိုးတိုးချဲ့လာမည့် ပြည်တွင်း/ပြည်ပ ရင်းနှီးမြှုပ်နှံမှု စီမံကိန်း လုပ်ငန်းများ၊ စိုက်ပျိုးရေးကိုအခြေခံသော စက်မှုလုပ်ငန်း (Agro-based Industry)၊ စိုက်ပျိုးရေးနှင့် ဂေဟစနစ်အတွက် ရေအပြိုင် လိုအပ်မှုများကို ရေရှည်ဖြည့်ဆည်းပေးနိုင်တဲ့ ရေရှည်စီမံချက်ကို အစီအစဉ် ကျကျနန ချမှတ်ဆောင်ရွက်သွားရန် လိုအပ်မှာဖြစ်ပါတယ်။ ဒုတိယဥက္ကဋ္ဌကြီး ခင်ဗျား။ ၁၉၈၀-၈၁ ခုနှစ်ဝန်းကျင်မှာ ဆည်မြောင်းဦးစီးဌာနက သံလွင်မြစ် ဆည်မြောင်းစီမံကိန်း ပဏာမဖြစ်မြောက်နိုင်စွမ်း စူးစမ်းလေ့လာမှုများကို ဆောင်ရွက်လာခဲ့ကြောင်း သိရှိရပါတယ်။ ပြုလုပ်ခဲ့တဲ့ ပဏာမ စူးစမ်းလေ့လာမှုဟာ ယင်းကာလအချိန်အခါအရ အကန့်အသတ် ဘောင်များအတွင်းမှ လုပ်ဆောင်ခဲ့ရသော်လည်းပဲ နောက်ပိုင်း အစဉ်တစိုက် လိုက်ပါဆောင်ရွက်ချက်များ အားနည်းခဲ့မှုကြောင့် ဖြစ်သင့်ဖြစ်ထိုက်တဲ့ အကောင်အထည်ဖော်မှုကို ဆောင်ကြဉ်းနိုင်ခြင်း မရှိခဲ့ပါဘူး။ အကြီးစား စီမံကိန်းများ (Large-Scdle Projects)ကို လုပ်ဆောင်နိုင်ရန် ယင်းအချိန်ကာလက ပြည်ောက်ပံ့ငွေကြေး၊ ပစ္စည်း၊ အတတ်ပညာ စသည်တို့ ရရှိနိုင်မှု အခက်အခဲများနှင့် အကြောင်း အမျိုးမျိုးတို့ကြောင့် ရုပ်လုံးဖော်နိုင်ခြင်း မရှိခဲ့ဟု ယူဆနိုင်ပါတယ်။ သို့ရာတွင် ကျွန်တော့်ရဲ့ အဆိုမှာ ပါတဲ့ စီမံကိန်း မဟာစီမံချက်မှာ ပါဝင်ခဲ့တာများ ရှိနိုင်သကဲ့သို့ ပါဝင်ခြင်းမရှိတ���့ ကဏ္ဍများလည်း ရှိမှာ ဖြစ်ပါတယ်။ ရည်ရွယ်တင်ပြပါ မဟာစီမံချက်ထဲမှ အလျဉ်းသင့်သလို ထုတ်နုတ်အကောင်အထည်ဖော် ဆောင်ရွက်ခြင်းများ ရှိကောင်းရှိနိုင်ဖွယ် ရှိပါမယ်။ ရှိခဲ့ပါက ရေရှည်မှာ စီးပွားရေးရာ တွက်ချေ ကိုက်မှုနဲ့ ထိရောက်အကျိုးရှိ/မရှိ ဆိုတာသုံးသပ်ဖို့တော့ လိုမယ်ဆိုတာ ပြောကြားလိုပါတယ်။ ယနေ့ မြန်မာနိုင်ငံသို့ နိုင်ငံတကာမှ စီးပွားရေးရင်းနှီးမြှုပ်နှံမှုများ ဝင်ရောက်လာတဲ့ အချိန် အခါ အခြေအနေမျိုးအောက်မှာ ကမ္ဘာ့ဘဏ်နှင့် လက်အောက်ခံ ငွေကြေးအဖွဲ့အစည်းများ၊ အာရှ ဖွံ့ဖြိုးရေးဘဏ်၊ ဂျပန်နိုင်ငံ ODA အထောက်အပံ့ အပါအဝင် သက်ဆိုင်ရာ အစိုးရအချင်းချင်း (G to G) ရင်းနှီးမြှုပ်နှံမှုများအပိုင်း၊ ကျွမ်းကျင်မှုပိုင်းဆိုင်ရာနှင့် အတတ်ပညာ ကူညီပံ့ပိုးမှုများအပိုင်း စသည်တို့မှာ တိုးတက် ဖြစ်ထွန်းလျက်ရှိနေတာ တွေ့ရှိရမှာဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဆည်မြောင်းဦးစီးဌာနအနေနဲ့ ဧရာဝတီ မြစ်ဝှမ်း၊ စစ်တောင်းမြစ်ဝှမ်းနှင့် ချင်းတွင်းမြစ်ဝှမ်းများအတွင်း စီမံကိန်း ကြီး/ငယ် အမြောက်အမြားကို စူးစမ်းလေ့လာတိုင်းတာခြင်း၊ စီမံကိန်းဖြစ်မြောက်နိုင်စွမ်း လေ့လာခြင်း၊ စီမံကိန်းစနစ် ချမှတ် အကောင် အထည်ဖော်ခြင်းတို့ကို စဉ်ဆက်မပြတ် လုပ်ဆောင်လာခဲ့ကြသော်လည်း သံလွင်မြစ်ဝှမ်း၌မူ အနည်း အကျဉ်းမျှသာ ပဏာမစူးစမ်းလေ့လာမှုများကို ဆောင်ရွက်နိုင်ခဲ့ကြပါတယ်။ ဤသို့ဖြစ်ရခြင်းမှာ သံလွင်မြစ်ဟာ မြစ်ကြောင်းတစ်လျှောက် ထူထပ်သောလျှိုမြောင်များနှင့် မတ်စောက်သော တောင်ကြား များကို ဖြတ်သန်း စီးဆင်းတဲ့အလျောက် ဆည်ရေဖြင့် သီးနှံစိုက်ပျိုးရေးလုပ်ကိုင်နိုင်တဲ့ ပြန့်ပြူးသော လွင်ပြင်ကျယ်များ တစ်ကွင်းတစ်စပ်တည်း မရှိခြင်း၊ ရေထုစီးနှုန်းအရှိန်အဟုန် မြင့်မားခြင်း စသည် တို့ကြောင့် ဖြစ်ပါတယ်။ ယခုအချိန်မှာ သွားလာမှုလွယ်ကူပြီး ပံ့ပိုးထောက်ပံ့မှုများ (Logistic Supports) လွယ်ကူ သက်သာသော ဧရာဝတီ၊ စစ်တောင်းနှင့် ချင်းတွင်းမြစ်ဝှမ်းဖွံ့ဖြိုးမှု စီမံကိန်းများကိုသာ ဦးစားပေးလုပ်ကိုင်လာခဲ့ပါတယ်။ စီးပွားရေးအရ တွက်ချေကိုက်တဲ့ စီမံကိန်းသစ်များရှာဖွေရာမှာလည်း အထိုက် အလျောက် အခက်အခဲများ ရှိနေပြီလို့ ဆိုရမှာဖြစ်ပါတယ်။ ဒါကြောင့် လက်ရှိအခြေအနေနှင့် အနာဂတ် ဆယ်စုနှစ် တစ်ခု ဒါမှမဟုတ် နှစ်ခုအတွင်း သံလွင်မြစ်ရေကို သဘာဝပတ်ဝန်းကျင်ထိခိုက်မှု အနည်းဆုံးဖြင့် ထာဝရ ရှင်သန်ဖွံ့ဖြိုးတိုးတက်မှု (Sustainable Development)တို့အတွက် စိုက်ပျိုးရေးနှင့် ရေအားလျှပ်စစ် ထုတ်လုပ်ရေးတို့ကို နိုင်ငံတော်နှင့် ပြည်သူတို့၏အကျိုးငှာ မလွဲမသွေ အသုံးချလုပ်ဆောင်နိုင်ရေး စဉ်းစားရမည်သာ ဖြစ်ပါတယ်။ အခုအချိန်မှစပြီး သံလွင်မြစ်ဝှမ်းအတွင်း ဆည်မြောင်းစီမံကိန်းများ တည်ဆောက် အကောင်အထည်ဖော် ဆောင်ရွက်နိုင်ရန် ပဏာမစူးစမ်းလေ့လာမှုများ ပြုလုပ်၍ ယုံကြည်မှီခို အားထား ရနိုင်သော အခြေခံအချက်အလက်များကို နှစ်တို/နှစ်ရှည် စဉ်ဆက်မပြတ် စုဆောင်းရယူခြင်း၊ ယင်းအချက်အလက်များအပေါ် အခြေခံ၍ ပဏမစီမံကိန်းဖြစ်မြောက်နိုင်စွမ်း ရှိ/မရှိ ဆန်းစစ်လေ့လာ ခြင်း (Pre-feasibility Stage Design Studies)၊ စီမံကိန်းအပြီးသတ် ဖြစ်မြောက်နိုင်စွမ်း ရှိ/မရှိ 20$:08GYOJ: (Final Comprehensive Feasibility Design Studies)i salg:woś sę: ထုတ်လုပ်မှုအဆင့် ဆန်းစစ်လေ့လာခြင်း (Find Detailed Design Stage Studies) စသည်တို့ လုပ်ဆောင်ပြီးနောက် တည်ဆောက်အကောင်အထည်ဖော်မှုအပိုင်း (Implementation Stage) ကို လည်း အဆင့်များ (Phases) ခွဲ၍ နှစ်ရှည်ဆောင်ရွက်ခြင်း စသည်တို့ကို ကွင်းဆက်မပြတ် လုပ်ဆောင်ရ မှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ သံလွင်မြစ်ဟာ ဟိမဝန္တာတောင်တန်း၏ မြောက်ဘက်အလျှောမှ စတင်မြစ်ဖျားခံပြီးတော့ ဧရာဝတီမြစ်ဖျား မေခမြစ်နှင့် မဲခေါင်မြစ်တို့အကြား မြောက်မှ တောင်သို့ စီးဆင်းလာပြီး မြန်မာနိုင်ငံအတွင်း ရှမ်းပြည်နယ်၊ ကယားပြည်နယ်နှင့် ကရင် ပြည်နယ်တို့ကို ဖြတ်သန်းပြီးနောက် မွန်ပြည်နယ် မော်လမြိုင်မြို့အနီးတွင် အတ္ထရံမြစ်၊ ဂျိုင်းမြစ်တို့နှင့် ပူးပေါင်းလျက် မုတ္တမပင်လယ်ကွေ့အတွင်းသို့ စီးဝင်သွားသော မြစ်ဖြစ်ပါတယ်။ အဆိုနှင့် ဆက်စပ် ပြီးတော့ ခြုံငုံသိရှိနိုင်ဖို့အတွက် side 2 ဖြင့် တင်ပြအပ်ပါတယ်။ Slide 2 ဟာဆိုလို့ရှိရင် မြန်မာနိုင်ငံ အလယ်ပိုင်း မိုးခေါင်ရေရှားရပ်ဝန်းဒေသရဲ့ ရေသောက်ဧရိယာပြ ဖြစ်ပါတယ်။ ဒီအောက်ကဟာကတော့ ကရင်ပြည်နယ်တောင်ပိုင်းနဲ့ မွန်ပြည်နယ်မှာ ရေသောက်ဧရိယာပြတဲ့ပုံ ဖြစ်ပါတယ်။ သံလွင်မြစ် အပိုင်း(၁)နဲ့ အပိုင်း(၂)ကို ဖော်ပြခြင်း ဖြစ်ပါတယ်။ သံလွင်မြစ်တစ်ခုလုံးရဲ့ မြန်မာနိုင်ငံအတွင်း ရေဆင်းဧရိယာမှာ (၅၁၉၀၀)စတုရန်းမိုင်ရှိ၍ နှစ်စဉ်ပျမ်းမျှ စီးဝင်ရေမှာ (၂၃၆)သန်း ဧကပေ ရှိပါတယ်။ လုပ်ငန်းဌာနအလိုက်တော့ ကိန်းဂဏန်း အနည်းနဲ့အများ ကွဲလွဲမှုများ ရှိတာကိုတော့ တွေ့ရှိရပါတယ်။ သံလွင်မြစ်ဝှမ်း ကွမ်းလုံမြို့ တစ်ဝိုက်မှာ ပျမ်းမျှ မိုးရေချိန် (၇၀)လက်မခန့်ယူဆပြီးတော့ မြောက်ဘက် တရုတ်ပြည်သူ့ သမ္မတနိုင်ငံအတွင်းသို့ ဝင်ရောက်သွားပါက မြစ်ဖျားခံရာ နယ်မြေတစ်ဝိုက်မှာ မိုးရေချိန် (၁၀၀)လက်မအထက်၌ ရှိနေပါတယ်။ သံလွင်မြစ်ဝှမ်းအတွင်း ဆည်မြောင်းစီမံကိန်းလုပ်ငန်းများ ဆောင်ရွက်နိုင်ရန် အောက်ပါချိုင့်ဝှမ်း များအတွက် ကနဦးစူးစမ်းလေ့လာမှုများကို ပြု လုပ်ခဲ့တယ်လို့ သိရှိရပါတယ်။ ဒါကိုလည်း Slide 3 ဖြင့် ဖော်ပြထားပါတယ်။ Slide 3 မှာဆိုရင် မိုင်းလင်း၊ ကျိုင်းတုံ၊ တာချီလိတ်၊ မိုင်းယောင်း၊ ပုန်ပါကျင် စတဲ့ချိုင့်ဝှမ်း(၅)ခုရဲ့ စုစုပေါင်း ရေသောက်ဧရိယာဟာ (၅၄၄၀၀)ဧက ခန့်မှန်းပါတယ်။ အသေးစိတ် ဖတ်ကြား ခြင်း မပြုတော့ပါဘူး။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ သံလွင်မြစ်ဝှမ်း၊ သံလွင်မြစ်ရေ လွှဲပြောင်း သယ်ယူရေးစီမံကိန်း အကောင်အထည်ဖော်ဖို့ အဆင့်ဆင့်ဆောင်ရွက်နိုင်ရန် ကြံဆရာမှာ အပိုင်း(၁)နှင့် အပိုင်း(၂)တို့ကို အပိုင်းနှစ်ပိုင်းခွဲပြီး စဉ်းစားလုပ်ဆောင်သွားရန် လိုအပ်ကြောင်း လေ့လာတွေ့ရှိရ ပါတယ်။ အပိုင်း(၁) မဟာစီမံချက်ဟာ သံလွင်မြစ်ရေကို မြန်မာနိုင်ငံအလယ်ပိုင်း မိုးခေါင်ရေရှားရပ်ဝန်း သို့ သံလွင်မြစ်အထက်ပိုင်းမှာ ရေလွှဲတမံ (Diversion Dom) တစ်ခုနဲ့ ဆက်နွယ်ရေအား အဆောက်အအုံ များကို ထည့်သွင်းစဉ်းစားရန် ဖြစ်ပါတယ်။ ကနဦးလေ့လာတွေ့ရှိရတဲ့ အခြေခံအချက်အလက်များအရ အမြင့် (၄၅၀)ပေနှင့် အလျား(၃၇၀၀)ပေခန့်ရှိတဲ့ ရေလှောင်တမံတစ်ခုကို ရှမ်းပြည်နယ်မြောက်ပိုင်း၊ တန့်ယန်းမြို့နယ်အတွင်းမှာ မြေပုံအညွှန်းမဖော်တော့ပါဘူး။ သံလွင်မြစ်ကမ်းပါးပေါ်မှာရှိတဲ့ နိမ့်/မြင့်မှတ် (Spot level) (၁၃၂၈)ပေဝန်းကျင်မှာ စဉ်းစားပြီး အသေးစိတ် စူးစမ်းလေ့လာတိုင်းတာမှုများ ပြုလုပ်သွား ရမှာဖြစ်ပါတယ်။ မြစ်ဝှမ်းတစ်လျှောက် ကျယ်ပြန့်ညီညာတဲ့လွင်ပြင်များ မရှိတဲ့အတွက် ရေလှောင်တမံမှ ထွက်ထွက်ချင်း တူးမြောင်းစနစ်ဖြင့် ရေပေးဝေနိုင်တဲ့ စိုက်ပျိုးမြေများ မရှိပါ။ သံလွင်မြစ်ရဲ့ ယာဘက်မှာ ရှိတဲ့ နမ့်မမြစ်နဲ့ ဝဲဘက်မှာရှိတဲ့ ဆော့မမြစ်များပေါ်ပါ ဖော်ပြပါနေရာ သံလွင်မြစ်အတွင်း စီးဝင်ကြ ပါတယ်။ မြစ်ငယ်မြစ်ရဲ့ လက်တက် နမ့်ပွမ်နဲ့ နမ့်မမြစ်ကမ်းနဖူးများပေါ်မှာရှိတဲ့ နိမ့်/မြင့် မှတ်များဟာ သံလွင်မြစ်ကမ်း နဖူး (၁၃၂၈)ပေမှ နမ့်ပွမ်မြစ်ဖျား (၃၉၇၅)ပေ၊ ဒီနောက်တော့ အနောက် ဘက်ဆီသို့ နိမ့်/မြင့်မှတ် (၁၈၉၆)ပေနဲ့ (၁၃၇၅)ပေအထိ နိမ့်ဆင်းသွားတာ တွေ့ရှိရပါတယ်။ အပိုင်း(၁) တည်နေရာ ပြပုံကို Slide 4 ဖြင့် တင်ပြအပ်ပါတယ်။ ဒုတိယဥက္ကဋ္ဌကြီး ခင်ဗျား။ ရှေ့ပိုင်းတင်ပြပါ သံလွင်မြစ်ကမ်းနဖူးပေါ်မှာ အမြင့် (၄၅၀)ပေရှိ တမံတည်ဆောက်လျက် နမ့်ပွန်ချောင်းထဲသို့ အလျား (၂၂)မိုင်ခန့်ရှိ ဥမင်လိုဏ် အမှတ်(၁)Tunnel-1 ဖြင့် ဆက်သွယ်ဖောက်လုပ်ပေးက သံလွင်မြစ်ရေဟာ နမ့်ပွမ်မြစ်မှတစ်ဆင့် မြစ်ငယ်မြစ် ဒါမှမဟုတ် နမ္မတူမြစ် အတွင်း စီးဝင်နိုင်မှာ ဖြစ်ပါတယ်။ သံလွင်မြစ်ရဲ့ မြန်မာနိုင်ငံအတွင်း တမံနေရာမှာရှိတဲ့ ရေဆင်းဧရိယာ (Catchment Ared) (၄၆၅၀)စတုရန်းမိုင်ရှိလို့ တရုတ်နိုင်ငံအတွင်း ရေဆင်းဧရိယာ (၆၅၅၀၀)နဲ့ ပေါင်းရင် စုစုပေါင်း (၇၀၁၅၀)စတုရန်းမိုင်ခန့် ရှိပါမယ်။ မြန်မာနိုင်ငံအတွင်း ကျရောက်တဲ့ ရေဆင်းဧရိယာ (၄၆၅၀)စတုရန်းမိုင်မှ ရရှိနိုင်မယ့် ရေထုထည်ပမာဏကို ဒေသတွင်း တစ်နှစ်ပျမ်းမျှ မိုးရေချိန် (၇၀)လက်မ၊ ယင်းဒေသအတွက် သတ်မှတ် ဆင်းရေမြှောက်ဖော်ကိန်း (Run-off Coefficent) နှင့် ခန့်မှန်းတွက်ချက်ပါက စီးဆင်းရေဟာ (၈.၆၈) သန်း ဧက ပေခန့် ရှိနိုင်ပါတယ်။ တစ်ဖန် တရုတ်နိုင်ငံအတွ်းကျရောက်ခဲ့တဲ့ ရေဆင်းဧရိယာကိုပါ ထည့်သွင်းပြီးတော့ တစ်နှစ်ပျမ်းမျှ မိုးရေချိန်(၁၀၀)လက်မထားရှိပြီး သတ်မှတ်ဆင်းရေ မြှောက်ဖော် ကိန်းနှင့် ခန့်မှန်းတွက်ချက်ပါက သံလွင်မြစ်အတွင်း စီးဝင်ရေစုစုပေါင်းဟာ (၁၄၈)သန်း ဧကပေခန့် ရှိမည် ဖြစ်ပါတယ်။ ဒီနောက်တော့ သံလွင်မြစ်ရေကို နမ့်ပွန်ချောင်းမှတစ်ဆင့် မြစ်ငယ်မြစ် အတွင်း လွှဲပြောင်းသယ်ယူလျက် ပြင်ဦးလွင်အနီး မြစ်ငယ်မြစ်ပေါ်မှာပဲ ရေလှောင်တမံတစ်ခု တည်ဆောက် ရပါမယ်။ ဖြစ်ပါတယ်။ လက်ရှိမှာတော့ မန္တလေးတိုင်းဒေသကြီး ရဲရမန်းကျေးရွာအနီး မြစ်ငယ်မြစ်ပေါ်မှာ တမံအမြင့် (၄၃၃)ပေရှိတဲ့ ရဲရွာ RCC ကွန်ကရစ်တမံကို တည်ဆောက်ထားပြီးတော့ စက်တပ်ဆင် အင်အား ဟာ(၇၉၀)မဂ္ဂါဝပ်ရှိပါတယ်။ မြန်မာနိုင်ငံအလယ်ပိုင်း မိုးခေါင်ရေရှားရပ်ဝန်းဒေသ၊ မန္တလေးတိုင်းဒေသကြီးအတွင်း တံတားဦး၊ စဉ့်ကိုင်၊ ကျောက်ဆည်၊ မြစ်သား၊ နွားထိုးကြီး၊ မြင်းခြံ၊ တောင်သာ၊ ဝမ်းတွင်း၊ သာစည်၊ မိတ္ထီလာ၊ ပျော်ဘွယ်၊ ရမည်းသင်းနှင့် တပ်ကုန်းမြို့နယ်များ၊ စစ်ကိုင်းတိုင်းဒေသကြီးအတွင်း ငါန်းဇွန်မြို့နယ်ရှိ လယ်မြေဧရိယာစုစုပေါင်း (၁၅.၅၄)သိန်းဧကခန့်ကို သီးထပ်သီးညှပ်များ အပြည့်အဝ စိုက်ပျိုးနိုင်ရန် ရေလုံလောက်စွာ ပေးနိုင်မယ်လို့ ဆွေးနွေးတင်ပြလိုပါတယ်။ ၎င်းနောက် ရဲရွာရေလှောင်ကန်မှ သတ်မှတ်ဒီဇိုင်း ရေထုစီးနှုန်းဖြင့် သယ်ယူနိုင်မည့် ရေထုထည် ပမာဏအတွက် အလျား(၃၂)မိုင်ခန့်ရှိ ဥမင်လိုဏ်အမှတ်(၂)ကို ဖောက်လုပ်ပြီးတော့ မြစ်သားမြို့နယ်အတွင်း တည်ဆောက်ထားပြီးတဲ့ တမံအမြင့် (၂၃၆)ပေရှိ ကင်းတားရေလှောင်တမံ၊ ရေလှောင်ကန်အတွင်းသို့ မြစ်ငယ်မြစ်ရေကို ထည့်သွင်းပေးရန် ဖြစ်ပါတယ်။ ဒီလို ဆောင်ရွက်ပေး နိုင်ပါက ဇော်ဂျီဆည်ရေသောက်ဧရိယာ (၉၆၃၃၀) ဧကနှင့် ကင်းတားဆည် ရေသောက် ဧရိယာ (၂၀၁၅၀၀)ဧက စုစုပေါင်း(၂၉၇၈၃၀)ဧကကို ဆည်ရေ လုံလောက်စွာ ဖြည့်ဆည်းပေးနိုင်မှာဖြစ်ပါတယ်။ လက်ရှိအခြေအနေမှာ ရေမရရှိတဲ့ အခက်အခဲဖြစ်ပေါ်နေပါတယ်။ ဆက်လက်ပြီးတော့ ကင်းတား ရေလှောင်ကန်မှ အနောက်ဘက် ပျက္ခရွေတောင်တန်းမှာ (၈)မိုင်ခန့်ရှိတဲ့ ဥမင်လိုဏ်အမှတ်(၃)ကို ထပ်မံဖောက်လုပ်လျက် မိတ္ထီလာမြို့နယ်အတွင်း စမုံချိုင့်ဝှမ်းလွင်ပြင်သို့ ပို့လွှတ်ပြီးတော့ လက်ရှိ စမုံရေ ထိန်း တမံရေလှောင်ကန်ကို ရေဖြည့်တင်းပေးနိုင်မှာဖြစ်တဲ့အပြင် စိုက်ဧရိယာများကိုပါ တိုးချဲ့ရရှိမှာ ဖြစ်ပါတယ်။ ပျက္ခရွေတောင်ဥမင်လိုဏ်အထွက် elevation (၆၈၀)ပေကနေ ဆက်ပြီးတော့ အလျား (၅၂)မိုင်ခန့်ရှိတဲ့ မြောက်ပိုင်း ပင်မတူးမြောင်း mdin candt ပေါ့။ ရှမ်းရိုးမတောင်တန်းအခြေမှ ကပ်လျက် တောင်ဘက်သို့ ဆက်လက်ဖောက်လုပ်သွားပါက စမုံမြစ်နှင့် နဝင်းချောင်းတို့ရဲ့ ရေဝေကုန်း တန်းပေါ်ရှိတဲ့ ရမည်းသင်းကို ရောက်သွားမှာ ဖြစ်ပါတယ်။ ယင်းတူးမြောင်းမကြီး ရေသောက် စနစ်မှ ရမည်းသင်း၊ မြစ်သား၊ သာစည်၊ ပျော်ဘွယ်မြို့နယ်များအတွင်း ရှမ်းရိုးမနှင့် စမုံမြစ်တို့အကြားရှိ လယ်မြေ ဧရိယာ (၁၂၄၈၀၀)ဧကခန့်ကို ဆည်ရေလုံလောက်စွာ ပေးနိုင်မှာ ဖြစ်တယ်လို့ လေ့လာတွေ့ရှိရပါတယ်။ အဆိုပါဖောက်လုပ်သည့် တူးမြောင်းမကြီးဟာ ရမည်းသင်း၊ ရေဝေကုန်းတန်းအထိ ရောက်ရှိပြီး တစ်ဖန် ရှမ်းရိုးမ တောင်တန်းအခြေကို ကပ်လျက် အလျား(၂၄)မိုင်ခန့်ရှိ နောက်ထပ် တောင်ပိုင်းပင်မတူးမြောင်း ကို ဆက်လက်ဖောက်လုပ်နိုင်ပါက တပ်ကုန်းမြို့နယ်အတွင်း ရန်ကုန်-မန္တလေး မော်တော်ကားလမ်း မိုင်တိုင် (၂၇၂/ဝ)အနီး နဝင်းချောင်းတံတားအထိ ရောက်ရှိနိုင်မှာ ဖြစ်ပါတယ်။ ရမည်းသင်းမြို့နယ်တောင်ပိုင်းနှင့် တပ်ကုန်းမြို့နယ် အရှေ့ခြမ်းနဝင်းချောင်းနှင့် ရှမ်းရိုးမအကြားတို့မှာ လက်ရှိတည်ဆောက် ပြီး ရေလှောင်ကန် များကို ရေဖြည့်တင်းပေးနိုင်ရုံမက ဆည်ရေသောက်မြေဧရိယာများကိုပါ ထပ်မံတိုးချဲ့ ဆည်ရေပေးဝေ နိုင်မှာကို တင်ပြလိုပါတယ်။ မြောက်ပိုင်းနှင့် တောင်ပိုင်းတူးမြောင်းမကြီးများရဲ့ စုစုပေါင်း အလျားဟာ(၆၇)မိုင် ခန့်ရှိပြီးတော့ slide 5 ဖြင့် ဖော်ပြထားပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ အထက်ပါဆွေးနွေးချက်များအပြင် ကျီးနီကန် (ရမည်းသင်း)ကို ဖြတ်ပြီးတော့လည်း အလျား (၂၀)မိုင်ခန့်ရှိ တူးမြောင်းမကြီးအမှတ်(၂)ကို ပဲခူးရိုးတောင်အခြေမှ တောင်ဘက် တပ်ကုန်းမြို့အနောက်ဘက် ဆင်သေချောင်း၊ ဆင်သေချောင်းတမံနဲ့ ရေလွှဲဆည်တို့သို့ လည်းကောင်း၊ နောက်ထပ်တူးမြောင်းမ တစ်ခုကို ပျော်ဘွယ်၊ မိတ္ထီလာ၊ ဝမ်းတွင်း၊ မြစ်သား၊ ကျောက်ဆည်၊ တံတားဦး စသည့်မြို့နယ်များကို ဖြတ်သန်းပြီးတော့ စစ်ကိုင်းတိုင်းဒေသကြီး ငါန်းဇွန်မြို့နယ် ရာဇဝင်ချောင်းအထိလည်းကောင်း ဖောက်လုပ်ရပါမယ်။ တစ်ဖန် ရာဇဝင်ချောင်းကို ဖြတ်ပြီးတော့ ပဲခူးရိုးမမြောက်ဖျားအစွန်ကို ကွေ့ပတ်ကာ အနောက်ဘက်အခြေမှ ဆက်လက်ဖောက်လုပ် ပြီးနောက် နွားထိုးကြီး၊ မြင်းခြံ၊ တောင်သာမြို့နယ်များအတွင်းရှိ ရေလှောင်ကန်များ ဆင်တဲဝ (သမက္ကူ) ချောင်းရေလှောင်ကန် စသည်တို့သို့ ထည့်သွင်းအသုံးပြုနိုင်မယ်လို့ တင်ပြလိုပါတယ်။ ဖောက်လုပ် ရမည့် ဥမင်လိုဏ်များအလျား၊ တူးမြောင်းများအလျားနှင့် ဆည်ရေပေးဝေနိုင်မည့် မြေဧရိယာများကို ခြုံငုံသိရှိနိုင်ဖို့အတွက် Slide-6 ဖြင့် ဖော်ပြထားပါတယ်။ ဥမင်လိုဏ် (၃)ခုပေါင်း (၆၂)မိုင် ရှည်ပြီးတော့ အကျိုးပြု ဧရိယာ (၂၉၇၈၃၀) ရှိပါတယ်။ တူးမြောင်းမကြီး (၃)ခုဟာ စုစုပေါင်းအလျားမိုင် (၂၅၄)မိုင် ရှိပြီး တော့ (၁၅၅၄၀၃၀)ဧက အကျိုးပြုမှာ ဖြစ်ပါတယ်။ ဤကဲ့သို့ သံလွင်မြစ်နှင့် မြစ်ငယ်မြစ်များပေါ်တွင် ရေလှောင်တမံကြီးများကို တည်ဆောက် ထားနိုင်ပါက မိုးရာသီ ရေကြီးရေလျှံ၊ ရေနစ်မြုပ်ခြင်းဘေးအန္တရာယ်ကို နှစ်စဉ် ခံစားလျက်ရှိကြတဲ့ သံလွင်မြစ် အောက်ပိုင်း ကရင်ပြည်နယ်နှင့် မွန်ပြည်နယ်များအတွင်းမှာရှိတဲ့ စိုက်ပျိုးလယ်မြေများ၊ မြစ်ငယ်မြစ်ဝရှိ စိုက်ပျိုးလယ်ယာမြေများ ရေကြီးနစ်မြုပ်မှု သိသိသာသာ လျော့နည်းသွားနိုင်မှာ ဖြစ်ပါတယ်။ သိုလှောင်ရေများကိုလည်း လိုအပ်သလို ထိန်းသိမ်းသိုလှောင်ထားနိုင်တဲ့အလျောက် နွေရာသီ ဧရာဝတီမြစ်ရေ နည်းချိန်များမှာ ဒီရေလှောင်ကန်ကြီးများမှ ရေကို ထိန်းညှိထုတ်လွှတ်ပေးနိုင်မှာ ဖြစ်တဲ့ အတွက် ရေကြောင်း သွားလာမှုများကိုပါ အထိုက်အလျောက် အထောက်အကူပြုနိုင်မှာ ဖြစ်တဲ့အပြင် ရေအားလျှပ်စစ်ကိုပါ ထုတ်ယူသုံးစွဲနိုင်မှာ ဖြစ်ပါတယ်။ သံလွင်မြစ်ဟာ ဖော်ပြခဲ့တဲ့ ရေသောက် ဧရိယာ များပေါ်မှာ သီးထပ်၊ သီးညှပ်စိုက်ပျိုးမှုအတွက် စုစုပေါင်း ရေလိုအပ်ချက်ကို သံလွင်မြစ်ရဲ့ မြန်မာနိုင်ငံ အတွင်း ကျရောက်တဲ့ ရေဆင်းဧရိယာနှင့် မြစ်ငယ်မြစ် ရေဆင်းဧရိယာတို့မှ စီးဝင်ရေ (၁၂.၁၀)သန်း ဧကပေနှင့်ပင် လုံလောက်နေမည်ဖြစ်ကြောင်း လေ့လာတွေ့ရှိရပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဆွေးနွေးချက်များကို ခြုံငုံသိရှိနိုင်ရေးနှင့် ဆက်စပ်နေပါ၍ သတ်မှတ်အချိန်ထက်အနည်းငယ်ကျော်လွန်ပါက ခွင့်ပြုပေးပါရန်လည်း တစ်ပါတည်း ပန်ကြားအပ်ပါတယ်ခင်ဗျား။ သံလွင်မြစ်ဆည်မြောင်းစီမံကိန်း အပိုင်း(၂)နဲ့ဆက်စပ်ပြီး ဆက်လက်ဆွေးနွေးသွားပါမယ်။ အပိုင်း(၂)။ ကနဦးရရှိတဲ့ စူးစမ်းလေ့လာတွေ့ရှိချက်များအရ အခြေခံပြီးတော့ ပြောရလျှင်၊ တင်ပြရလျှင် ကရင်ပြည်နယ်၊ လှိုင်းဘွဲ့မြို့နယ်အတွင်း (မြေပုံညွှန်း 94 G/11)၊ အမြင့်(၄၀၀)ပေ ရှိတဲ့ ရေလှောင် ကန်တစ်ခု တည်ဆောက်ပြီးတော့ သံလွင်မြစ်သိုလှောင်ရေကို ဝဲဘက်နဲ့ ယာဘက်တို့မှာ လက်ဝဲ၊ လက်ယာတူးမြောင်းမကြီးများ ဖောက်လုပ်ရန် ဖြစ်ပါတယ်။ ကရင်ပြည်နယ်၊ မွန်ပြည်နယ်များ အတွင်းရှိ မြေဧရိယာ (၁.၅)သန်းဧကမှ (၂.၀)သန်းဧကခန့်အထိ ဆည်ရေပေးဝေကာ သီးထပ်သီးညှပ်များ စိုက်ပျိုး လုပ်ကိုင်သွားနိုင်ရန် ဖြစ်ပါတယ်။ အဆိုပါ လျာထားတမံနေရာမှ ဖော်ပြပါ ရေသောက် ဧရိယာအတွက် မှီခိုအားထားနိုင်တဲ့ နှစ်စဉ်စီးဝင်ရေ ရရှိနိုင်မှုဟာ စုစုပေါင်း(၁၄၈)သန်း ဧကပေ ဖြစ်ကြောင်း ရှေ့ပိုင်း အပိုင်းတစ်မှာ ရှင်းလင်းခဲ့ပြီးဖြစ်ပါတယ်။ ရေလှောင်တမံတည်ဆောက်ပြီးပါက ဝဲဘက်တူးမြောင်းမကြီးကို လှိုင်းဘွဲ့ချောငးဖျား၊ ကွီလွှဲရွာ၊ မက်ပါ ချောင်း၊ တငေါချောင်း၊ ဒါးဂျိုင်းချောင်း၊ ရေလွှဲဆည်နဲ့ ၎င်းရဲ့ ဝဲဘက်တူးမြောင်းထီးဝဲတောရွာအနီး မှာရှိတဲ့ ပတ္တာချောင်း၊ ဒါးဂျိုင်းချောင်း ရေလွှဲဆည်နဲ့ ၎င်းရဲ့ ဝဲဘက်တူးမြောင်း နဖူးချောင်း၊ တကျချောင်း၊ ဒိုက်ချောင်း၊ ပြပဒိုင်ချောင်း၊ ရန်ကုတ်ချောင်း၊ ကော့ကရိတ် အနီးရှိတဲ့ကော့ကရိတ်ချောင်း၊ ကြာအင်း တောင်ရွာအနီးရှိ ဟောင်းသယောချောင်းရေလွှဲဆည်၊ အမြင့်တင်ရေစုပ်စက်စခန်း ဇမိချောင်းရေလွှဲဆည်၊ မဉ္စချောင်း၊ ခါလိဇရမ် တောင်စွန်းရွာအနီးရှိတဲ့ ဝင်းမော်မြစ်ဆည်၊ တောင်ညို တောင်တန်း၊ အဘစ်ချောင်း မော်လမြိုင်အထိ ခက်ခက်ခဲခဲတော့ ဖောက်လုပ်ရမှာ ဖြစ်ပါတယ်။ ယင်း ဝဲဘက်တူးမြောင်း���ကြီးက စုစုပေါင်း(၁၈၅)မိုင်ခန့် ရှည်လျားမှာဖြစ်ပြီး ကရင်ပြည်နယ်၊ လှိုင်းဘွဲ့၊ ဘားအံ၊ ကော့ကရိတ်၊ ကြာအင်းဆိပ်ကြီးမြို့နယ်များနဲ့ မွန်ပြည်နယ်၊ မော်လမြိုင်၊မုဒုံ၊သံဖြူဇရပ်၊ ကျိုက်မရောမြို့နယ်များအတွင်းရှိတဲ့ မြေဧရိယာ(၁.၅)သန်းဧကကို သီးထပ်သီးညှပ်များ စိုက်ပျိုးနိုင်ရန် ဆည်ရေ အပြည့်အဝပေးနိုင်မှာဖြစ်ပါတယ်။ ဖော်ပြပါရေလှောင်တမံမှ တစ်ဖန် လက်ယာတူးမြောင်းမကြီး ကိုလည်း ယွန်းဇလင်းမြစ်၊ ကျောက်ဖာရွာ၊ ဝါးဒူးရွာအနီးမှာရှိတဲ့ မိဇိုင်းချောင်း၊ တုတ်ကြီးရွာအနီးမှာရှိတဲ့ ကျောရားချောင်း၊ ဖာဘောင်းချောင်းများ၊ ဖားချောင်းတမံ-မယ်သနားချောင်းဖျား၊ ချောင်းရွာအနီးရှိ ဒုံးသမိချောင်း၊ ယာလာချောင်း၊ ကျောက်စရစ်ချောင်းရေလွှဲဆည်-ကျုံအိပ်ချောင်း၊ ဘီလူးချောင်း၊ မုတ္တမရွာ အထိဖောက်လုပ် သွားရမှာဖြစ်ပါတယ်။ ရန်ကုန်-မုတ္တမ ရထားလမ်းနဲ့ မုတ္တမပင်လယ်ကွေ့အကြား မြေဧရိယာနှစ်သိန်းနဲ့အတူ လက်ယာတူးမြောင်းမကြီးတစ်လျှောက်ရှိ ဒုံသမိချောင်း ချိုင့်ဝှမ်းနဲ့ ကျောက်စရစ်ချောင်းချိုင့်ဝှမ်းတို့ရှိတဲ့ လယ်မြေဧရိယာ (၁၅၀၀၀၀)အပါအဝင် စုစုပေါင်း မြေဧရိယာ (၃၅၀၀၀၀)ဧကခန့်ကို ဆည်ရေအပြည့်အဝ ပေးနိုင်မှာ ဖြစ်ပါတယ်။ အသေးစိတ်ကို ကျွန်တော်တို့ Slide7 ဖြင့် တင်ပြထားပါ တယ်။ ဖတ်ကြားခြင်းမပြုတော့ပါဘူး။ Slide-7 နဲ့</speech>
<speech type="vicespeaker">နိဂုံးချုပ်ပါ။</speech> ၎င်းနောက် သံလွင်မြစ်ဆည် မြောင်းစီမံကိန်းအပိုင်း(၂)တည်နေရာပြပုံကို Slide-8 ဖြင့်တင်ပြ အပ်ပါတယ်။ ပြီးခါနီးပါပြီခင်ဗျာ။ Slide-8 နဲ့တင်ပြပါမယ်တစ်ဖန် လက်ဝဲနဲ့ လက်ယာတူးမြောင်းမကြီးဖြတ်သန်းဖောက်လုပ်ရမည့် လျာထားတူးမြောင်း အူချောင်း နဲ့ ဆည်ရေသောက်ဧရိယာပုံကို Slide-9နဲ့ ဖော်ပြအပ်ပါတယ်။ slide-9 မှာဆိုလို့ရှိရင် ကျွန်တော်တို့ တူးမြောင်းအူချောင်းများ တမံကထွက်တဲ့ဥစ္စာကို ကျွန်တော်တို့ အခု ရွေ့ လျားအပြာရောင်နဲ့ တူးမြောင်းမကြီး တစ်လျှောက်ကို ကျွန်တော်တို့ပုံမှာ တွေ့ရမှာဖြစ်ပါတယ်။ ကျွန်တော်ရှင်းလင်း တင်ပြ သကဲ့သို့ကရင် ပြည်နယ်နဲ့ မွန်ပြည်နယ်များအတွင်း တမံကြီးများ၊ ရေလွှဲဆည်များ၊ တူးမြောင်းစနစ်များ တည်ဆောက်ပြီး သိုလှောင်ရေကို ထိန်းညှိထုတ်ပေးခြင်းဖြင့် သံလွင်မြစ်ဝှမ်းရေကြီးချိန်များမှာ ရေနစ် မြုပ်ခြင်း၊ ရေဘေးအန္တရာယ် ကြုံတွေ့ရသောအဆိုပါပြည်နယ်များအတွင်း လယ်မြေဧရိယာ သုံးသိန်းခွဲ ခန့်ဧကကို ရေနစ်မြုပ်ခြင်းမှ ကာကွယ်ပေးခြင်း၊ ရေကြောင်းသွားလာမှု အထောက်အကူပြုခြင်း၊ စိုက်ပျိုးရေးနဲ့အတူ ရေအားလျှပ်စစ်ပါထုတ်ယူနိုင်ခြင်းစတဲ့ အကျိုးတရားများ ပေါ်ထွန်းလာမှာ ဖြစ်ပါတယ်။ သံလွင်မြစ်ဆည်မြောင်း စီမံကိန်းအပိုင်း(၂)မှ လုပ်ငန်းကဏ္ဍအလိုက် ထွက်ပေါ်လာမယ့် အကျိုး တရားများကို slide-10 နဲ့ Slide-10/A တို့ဖြင့် ကျွန်တော် တင်ပြအပ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျာ။ လက်ရှိအခြေအနေမှာ သံလွင်မြစ်တစ် လျှောက် ပြည်ပရင်းနှီးမြှုပ်နှံမှုအစီအစဉ်နဲ့ပူးပေါင်းလျက် JV/ BOT စနစ်ဖြင့် ရေအားလျှပ်စစ်စီမံကိန်း ကြီးများ ကဏ္ဍကိုသာ ဇောင်းပေးဆောင်ရွက်လျက် ဆောက်ရွက်လုပ်ကိုင်နိုင်ရန် MOU, MOA, JVA စာချုပ်များချုပ်ဆို ကြိုးပမ်းအားထုတ်နေကြကြောင်းတွေ့ရှိရပါတယ်။ အစိုးရမဟုတ်သော အဖွဲ့အစည်း များနဲ့ သဘာဝပတ်ဝန်းကျင်ထိန်းသိမ်းရေး၊ ရေလှောင်တမံကြီးများတည်ဆောက်မှုကြောင့် လူမှုစီးပွား ပတ်ဝန်းကျင်ပျက်ဆီးမှု ကင်းဝေးစေရေး ဆော်ဩလှုပ်ရှားမှုများဖြင့် ဟန့်တားလုပ်ဆောင်နေကြတာ များကိုလည်း တွေ့ရှိရပါတယ်။ နိုင်ငံတော်အား ဘက်ပေါင်းစုံဖွံ့ဖြိုးတိုးတက်စေရန်နဲ့ လူမှုစီးပွားဘဝ မြင့်တက်လာစေရန်တို့မှာ သဘာဝပတ်ဝန်းကျင်နဲ့ လူမှုစီးပွားပတ်ဝန်းကျင်ဆိုင်ရာ အသေးစိတ် စူးစမ်း ဆန်းစစ်မှုများ EIA, SIA. ပြုလုပ်ပြီးနောက်ပိုင်း ထိခိုက်မှုအသက်သာဆုံး ကုစားမှုများဖြင့် ဆောင်ရွက်သင့်၊ ဆောက်ရွက်ရမယ့် ရေအားလျှပ်စစ်စီမံကိန်းများ၊ ဆည်မြောင်းစီမံကိန်းများ၊ ဆည်ရေ အထောက်အကူ ပြုစိုက်ပျိုးရေး စီမံကိန်းများကို နှစ်တို၊ နှစ်လတ်၊ နှစ်ရှည် စီမံကိန်းများချမှတ်လျက် အကောင်အထည် ဖော် ဆောင်ရွက်ရမှာဖြစ်ပါတယ်။ နိဂုံးချုပ်အနေဖြင့် လယ်ယာကဏ္ဍဖွံ့ဖြိုးတိုးတက်မှု အထောက်အကူပြုနိုင်ရန်ကိုလည်း ကောင်း၊ မိုးခေါင်ရေရှားရပ်ဝန်းဒေသ ရေပြတ်လပ်မှုကို ကုစားနိုင်ရန်ကိုလည်းကောင်း၊ မိုးရာသီ ရေကြီး ရေနစ်မြုပ်၍ မိုးနှောင်းရာသီ ရေရှားပါးပြတ်လပ်မှု ကြုံတွေ့ကြရသော ကရင်ပြည်နယ်၊ မွန်ပြည်နယ် တို့တွင် စိုက်ပျိုးရေလိုအပ်ချိန် လိုအပ်သလိုရရှိသုံးစွဲနိုင်ရန် ရေကြီးချိန် လယ်မြေများ၊ မြို့ရွာအိမ်ရာများ၊ ရေနစ်မြုပ်မှုလျော့နည်း ကာကွယ်ပေးနိုင်ရန်အတွက် ကျွန်တော် ဒီအဆိုကို လေးစားစွာ တင်သွင်းရခြင်း ဖြစ်ပါတယ်ခင်ဗျာ။ အားလုံးကိုကျေးဇူးတင်ပါတယ်။
<speech type="vicespeaker">အဆိုကို ထောက်ခံမယ့်သူရှိပါက ဖိတ်ခေါ်ပါတယ်</speech>
<speech><mp id="103">ဦးအေး၊ မန္တလေးတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးခင်ဗျာ။ မန္တလေးတိုင်းဒေသကြီး၊မဲဆန္ဒနယ်အမှတ်(၆) ဦးမျိုးမြင့်မှ တင်သွင်း သွားတဲ့ မြန်မာနိုင်ငံအလယ်ပိုင်းနှင့် အရှေ့တောင်ပိုင်းဒေသကြီးများမှာ နှစ်စဉ်ခြောက်သွေ့ ရာသီ ရေပြတ် လပ်မှု၊ မိုးရာသီရေကြီးနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေးစီမံကိန်း၊ Onnodajas (Master Plan Of River Water Conveyance Scheme) aloos somo? အထည်ဖော် ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို မန္တလေး တိုင်းဒေသကြီး မဲဆန္ဒနယ်အမှတ်(၇) ဦးအေး မှ ထောက်ခံတင်ပြအပ်ပါတယ် ခင်ဗျား။</speech>
<speech type="vicespeaker">အဆိုကို မန္တလေးတိုင်းဒေသကြီး အမျိုးသားလွှတ်တော်ကိုယ်စားလှယ် ဦးအေး က ထောက်ခံတဲ့အတွက် အမျိုးသားလွှတ်တော် ကိုယ်စားလှယ်များခင်ဗျား။ ဦးမျိုးမြင့် တင်သွင်းတဲ့ အဆိုကို လွှတ်တော်ကိုယ်စားလှယ်ဦးအေး က ထောက်ခံသွားပါတယ်။ အဆိုမှာ မြန်မာနိုင်ငံ အလယ်ပိုင်းနှင့် အရှေ့တောင်ပိုင်းဒေသကြီးများတွင် နှစ်စဉ်ခြောက်သွေ့ရာသီ ရေပြတ်လပ်မှု၊ မိုးရာသီ ရေကြီးရေနစ်မြုပ်မှုများကို ရေရှည်ကုစားနိုင်မည့် မြစ်ရေလွှဲပြောင်း သယ်ယူရေး စီမံကိန်း၊ မဟာ Böajas (Master Plan Of River Water Conveyance Scheme) alpos 536m53900 pcos ဆောင်ရွက်သွားနိုင်ပါရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်။ အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။</speech>
<speech type="vicespeaker">ပြောပါ။</speech>
<speech><mp id="148">ဦးစိုင်းသန့်ဇင်၊ ရှမ်းပြည်နယ် မဲဆန္ဒနယ်အမှတ်(၄)</mp>လေးစားရပါသော အမျိုးသား လွှတ်တော် ဒုတိယဥက္ကဋ္ဌကြီးခင်ဗျား။ လက်ရှိ အနေအထားအရ ယခုတင်ပြတဲ့ မဟာစီမံကိန်းဟာ အင်မတန်လည်း ကျယ်ပြန့်ပါတယ်။ အခုအဆိုရဲ့ ရည်ရွယ်ချက်အရ ဆိုလို့ရှိရင် မြန်မာနိုင်ငံအလယ်ပိုင်း အရှေ့ တောင်ပိုင်းဒေသကြီး နှစ်စဉ်ခြောက်သွေ့ရာသီ ရေပြတ်လပ်မှုအတွက် စဉ်းစားပြီးတော့ တင်ပြတဲ့ စီမံကိန်းဟာ ကျွန်တော်တို့ ဒီ အဓိကအားဖြင့် ဒီ သံလွင်မြစ်ကြီး၊ သံလွင်မြစ်ကြီး ဆိုတာလည်း အဓိက အားဖြင့် ပြည်နယ်ဒေသများကို ဖြတ်သန်းစီးဆင်းသွားတဲ့ မြစ်ကြီးတစ်ခု ဖြစ်ပါတယ်။ အဲဒီတော့ ဒီဒေသမှာ လက်ရှိအနေအထားအရ လက်နက်ကိုင်ပဋိပက္ခတွေလည်း ရှိနေတဲ့နေရာတွေ ဖြစ်တဲ့အတွက်ကြောင့် မို့လို့ နောက်ပြီးတော့ ကျွန်တော်တို့ လက်ရှိအနေအထားမှာ ကျွန်တော်တို့ ပြည်ထောင်စုမြန်မာနိုင်ငံ ကြီးရဲ့ နိုင်ငံရေးပြုပြင်ပြောင်းလဲမှုကို တိုင်းရင်းသား စည်းလုံးညီညွတ်ရေးကို ရှေးရှုပြီးတော့ ငြိမ်းချမ်းရေး ဖော်ဆောင်မှု တည်ဆောက်နေတဲ့ လတ်တလော ကာလအခြေအနေမှာ ယခုလက်ရှိအဆိုကို တင်သွင်းရန် မသင့်သေးပါကြောင်း၊ ဆွေးနွေးရန် မသင့်သေးပါကြောင်း ကန့်ကွက်တင်သွင်းအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="vicespeaker">အတိုချုံ့ပြောပါ။ ကန့်ကွက်တာလား</speech>
<speech><mp id="25">ဦးစောအောင်ကျော်နိုင်(ခ)ရှားဘူးဖော့၊ ကရင်ပြည်နယ်၊ မဲဆန္ဒနယ်အမှတ်(၁)</mp>ဟုတ်ကဲ့၊ ကန့်ကွက်ပါတယ်။</speech>
<speech type="vicespeaker">အတိုချုံ့ပြောပါ။ ခုန ခွင့်ယူတယ် မဟုတ်လား</speech>
<speech><mp id="25">ဦးစောအောင်ကျော်နိုင်(ခ)ရှားဘူးဖော့၊ ကရင်ပြည်နယ်၊ မဲဆန္ဒနယ်အမှတ်(၁)</mp>ခွင့် မနက်ဖြန် မှ စတင်မှာပါ။</speech>
<speech type="vicespeaker">လုပ်ပါ။ လုပ်ပါ။ အတိုချုံ့ပြောပါ ရပါတယ်</speech>
<speech><mp id="25">ဦးစောအောင်ကျော်နိုင်(ခ)ရှားဘူးဖော့၊ ကရင်ပြည်နယ်၊ မဲဆန္ဒနယ်အမှတ်(၁)</mp>အတိုချုံ ကတော့ အဓိကကတော့ သံလွင်မြစ်ကြီးကို ဆည်ပိတ်ပြီးတော့ သွားမှာက ဒီဘက်မှာတော့ ရည်ရွယ်ချက် ရှိပေမယ့် ယခုလက်ရှိ ကျွန်တော်တို့ ဒီအောက်ခြေ မုတ္တမ၊ မော်လမြိုင်၊ ဘားအံက နွေအချိန်ဆိုရင် အရင်က သင်္ဘောဆိုရင် ရွှေဂွန်းအထိလောက်ပဲ သွားလို့ရတယ်။ အခု လက်ရှိဆို ဘားအံလောက်တောင် တော်တော်လာရတဲ့ အနေအထား၊ အဲဒီလိုသာ ဆောင်ရွက်မယ်ဆိုရင်တော့ ခုနရေကြီးနစ်မြုပ်မှုကို ပြောတယ်ဆိုတာ ရေကြီးတဲ့အချိန်ကျရင်လည်း အားလုံးကလည်း ရေက ပြည့်ပြည့်ဝဝ ရှိနေကြမှာပဲ။ မြစ်တိုင်းမှာ အခုအဲဒီအချိန် ပိတ်တဲ့အချိန် ရေရဲ့ လိုအပ်တဲ့အချိန်မှာ ပိတ်ရင် ဒီသံလွင်မြစ်ရဲ့ အောက်ဘက် အခြမ်းမှာ တော်တော်အခက်အခဲ ဖြစ်သွားမယ့်အတွက် ကျွန်တော်တို့ ဒီဆက်စပ်နေတဲ့ ပြည်နယ်ကလည်း ကန့်ကွက်လိမ့်မယ်လို့ယူဆပြီးတော့ ကျွန်တော် ထပ်ဆင့်ကန့်ကွက်ခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">အမျိုးသားလွှတ်တော်ကိုယ်စာလှယ်ကြီးများခင်ဗျား။ ဦးမျိုးမြင့် တင်သွင်းတဲ့ အဆိုကို အမျိုးသားလွှတ်တော်က လက်ခံဆွေးနွေးရန် သဘောမတူတဲ့ ကိုယ်စားလှယ် ရှိတဲ့အတွက် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ(တ)၊ နည်းဥပဒေခွဲငယ်(၃) အရ မတ်တတ်ရပ်၍ ဆန္ဒပြု တဲ့နည်းလမ်းဖြင့် လွှတ်တော်ရဲ့ ဆန္ဒကို ရယူပါမယ်။ ဒီလို ဆန္ဒရယူရာမှာ အဆိုကို လက်ခံဆွေးနွေးဖို့ သဘောတူတဲ့ လွှတ်တော်ကိုယ်စားလှယ်များဟာ မိမိတို့ နေရာများတွင် မတ်တတ်ရပ်ပြဖို့ ဖြစ်ပါတယ် ဖြတ်လမ်းနည်းနဲ့ သုံးလိုက်ပါလား ခင်ဗျား။ ထိုင်တဲ့ လူစာရင်း ကောက်လိုက်ရင်ရပြီပဲ။ မတ်တတ်ရပ်တဲ့သူက များနေပြီပဲလေ။ ထိုင်လိုက်ထလိုက် မလုပ်နဲ့နော်။ မတ်တတ်ရပ်တဲ့လူက စာရင်း ဝင်သွားပြီ။ မတ်တတ်ရပ်ပြတဲ့ လွှတ်တော်ကိုယ်စားလှယ်ဦးရေဟာ (၄၀)ဦးနှင့်အထက် ရှိတဲ့အတွက် ဦးမျိုးမြင့် ရဲ့ အဆိုကို လက်ခံဆွေးနွေးရန် သဘောတူကြောင်း ကြေညာပါတယ်။(ဩဘာသံများ)</speech>
<speech type="vicespeaker">ဦးမျိုးမြင့် ရဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေး ရပ်နားတဲ့အခါမှာ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</motion>
<motion>
<title>ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)၏ လှေစီးပြေး ရွှေ့ပြောင်းသူများနှင့် ပတ်သက်၍ ပြတ်သားသော မူဝါဒချမှတ် ဆောင်ရွက်သွားရန် နိုင်ငံတော်အစိုးရသို့ တိုက်တွန်းကြောင်း အရေးတကြီး အဆိုတင်သွင်းခြင်း၊ ပြည်ထောင်စုအဆင့် အဖွဲ့အစည်းဝင်များက ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများခင်ဗျား။ မကွေးတိုင်း ဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးလှဆွေ ကနေပြီးတော့ အရေးကြီး အဆိုတစ်ရပ် တင်သွင်းလိုကြောင်း တင်ပြထားပါတယ်။ ဒီ အဆိုဟာ လက်ခံဆွေးနွေးရန် သင့်ကြောင်း သဘောတူတဲ့အတွက် ဦးလှဆွေ ရဲ့ အရေးကြီးအဆိုကို တင်ပြပေးဖို့ ဖြစ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဒုတိယဥက္ကဋ္ဌကြီးနဲ့ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ် များ အားလုံး ကျက်သရေမင်္ဂလာအဖြာဖြာနဲ့ ပြည့်စုံတော်မူကြပါစေလို့ ဦးစွာပထမနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးလှဆွေ ဖြစ်ပါတယ်။ ကျွန်တော်တင်ပြလိုတဲ့ အရေးကြီးအဆိုကတော့လှေစီးပြေး ရွှေ့ပြောင်းသူများနဲ့ ပတ်သက်၍ ပြတ်သားသော မူဝါဒချမှတ်ဆောင်ရွက်သွားရန် နိုင်ငံတော် အစိုးရသို့ တိုက်တွန်းကြောင်း အဆိုဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ပိုမိုကောင်းမွန်တဲ့ဘဝ (Better Life) ကို ရလိုခြင်းကြောင့် လှေစီးထွက်ပြေးသူ (Boat People) များဟာ တစ်ဖက်နိုင်ငံကတစ်ဆင့် မြန်မာ့ ရေပြင်ကို ဖြတ်သန်းဝင်ရောက်လာလို့ မကြာခဏဖမ်းမိတဲ့ ဖြစ်စဉ်များ ဖြစ်ပွားလျက်ရှိပါတယ်။ ဒီနေရာမှာ (Better Life) လို့ နိုင်ငံတကာက သုံးတဲ့ ပိုမိုသာလွန်တဲ့ ဘဝကိုရလိုမှုကြောင့် လှေစီးထွက် ခွာသူ (Boat People) လို့သာ ခေါ်ပြီးတော့ သူတို့ဟာ ဒုက္ခသည်များ မဟုတ်တဲ့အတွက် နိုင်ငံတကာ moups: Battle og Deserter ogy Refugee oo, ooo gozap, bundão os om:00:cogni အသုံးပြုခြင်းမရှိကြောင်း တွေ့ရှိရပါတယ်။ သို့သော်လည်းပဲ ပြည်တွင်းက လူပုဂ္ဂိုလ်နဲ့ အဖွဲ့အစည်းအချို့၊ နိုင်ငံရပ်ခြားက လူပုဂ္ဂိုလ်နဲ့ အဖွဲ့အစည်းအချို့က ဒုက္ခသည်လို့ သုံးနှုန်းခြင်းဟာ လှေစီးဝင်ရောက်လာသူ အရေအတွက်ကို ပိုမို တိုးပွားလာစေဖို့ အားပေးရာရောက်နေကြောင်းကိုလည်း တွေ့ပါတယ်။ အရှေ့တောင်အာရှနိုင်ငံအချို့ နဲ့ ကုလသမဂ္ဂဝန်ထမ်းအချို့ဟာလည်း လှေစီးပြေးများရဲ့ မူရင်းနိုင်ငံ (Boat People Origin Country) ကို မူလတုန်းက အစည်းအဝေးကိုပင် မခေါ်ဘဲနဲ့ မြန်မာကိုသာ ဖိအားပေး ပြောဆို ဆက်ဆံခဲ့ခြင်းဟာ အလွန်စိတ်ပျက်ဖွယ်ကောင်းတဲ့ ကိစ္စရပ်ဖြစ်ပါတယ်။ မြန်မာနိုင်ငံက ပြတ်သားစွာ ရပ်တည်နိုင်ခဲ့၍သာ ဒီလူအုပ်စုဟာ မြန်မာနိုင်ငံက Origin Country မဟုတ်ဘူးဆိုတာကို ထုတ်ဖော်ပြောဆိုလာခဲ့ရတာ ဖြစ်ပါတယ်။ ကျွန်တော်ရဲ့ အဆိုဟာ ဒီအခြေအနေတွေကို ပိုမိုအားဖြည့် ဆောင်ရွက် နိုင်စေရန် ရည်ရွယ်တိုက်တွန်းခြင်း ဖြစ်ပါတယ်။ ထိုကဲ့သို့ ဖမ်းဆီးမိတဲ့ လူများကို လူသားချင်းစာနာပြီးတော့ ခေတ္တထိန်းသိမ်းပြီး တစ်ဖက် နိုင်ငံ တာဝန်ရှိသူများနဲ့ ၎င်းတို့နိုင်ငံသားဖြစ်/မဖြစ် စိစစ်စေလွှတ်ပေးခြင်းကို ဆောင်ရွက်နေကြောင်း သိရပါတယ်။ အဲဒီလို ဆောင်ရွက်ရာမှာ ခေတ္တထိန်းသိမ်းခြင်းဆိုတဲ့ စကားရပ်အတွက် ပြည်သူများက စိုးရိမ်ပူပန်လာကြပါတယ်။ ခေတ္တက ကြာသွားရင် မူလကမရှိတဲ့ တိုင်းရင်းသားအယောင်ဆောင် လူအုပ်စု တစ်စုနဲ့ ပူးပေါင်းသွားမှာ စိုးရိမ်ကြတာဖြစ်ပါတယ်။ ဒီတိုင်းရင်းသားအယောင်ဆောင် ပြဿနာဟာ လည်း နိုင်ငံတကာပြဿနာအဖြစ် ဖန်တီးနေမှုကို ကျွန်တော်တို့ ခံစားနေကြရပြီ ဖြစ်ပါတယ်။ ဒါကြောင့် ခေတ္တဆိုတဲ့ စကားကို (၁၅)ရက်လား၊ (၁)လလား တိတိကျကျ သတ်မှတ်သင့်တယ်လို့ တင်ပြလိုပါ တယ်။ ဒုတိယနည်းလမ်းဖြစ်တဲ့ စတင်တွေ့ရှိတဲ့ မြန်မာ့ရေပိုင်နက်မှာပင် ပဏာမစစ်ဆေးပြီး၊ တစ်ဖက်နိုင်ငံရေပိုင်နက် သို့မဟုတ် နိုင်ငံတကာရေပိုင်နက်ကို စားရေရိက္ခာထောက်ပံ့ ဖြည့်ဆည်းပေး လိုက်ပြီး စောင့်ကြပ်ပို့ဆောင်ပေးလိုက်ပါက ပိုမိုသင့်လျော်တဲ့ နည်းလမ်းလည်းဖြစ်ပါတယ်။ လက်ရှိ ဟိုင်းကြီး ကျွန်းအနီးမှာ ထိန်းသိမ်းထားတဲ့ တစ်ဖက်နိုင်ငံက (၇၀၀)ကျော် လူအုပ်စုဟာ လာရင်း ဒေသကို ပြန်ပို့ပေးရန် သူတို့ကိုယ်တိုင်တောင်းဆိုနေကြောင်း သိရတဲ့အတွက် စားရေရိက္ခာ ပံ့ပိုးပေးပြီး တစ်ဖက်နိုင်ငံ ရေပိုင်နက်နယ်နိမိတ်အစပ်အထိ လိုက်ပါစောင့်ရှောက် ပို့ဆောင်ပေးသင့်ပါကြောင်း ဆွေးနွေးလိုပါတယ်။ နောက်ဆုံး ဆွေးနွေးလိုတဲ့ နည်းလမ်းကတော့ ကမ္ဘာ့ရှေ့ဆောင် ဒီမိုကရေစီနိုင်ငံကြီးများ ဖြစ်တဲ့ အမေရိကန်ပြည်ထောင်စုတို့၊ အိန္ဒိယနိုင်ငံတို့မှာ ကျင့်သုံးသကဲ့သို့ ခိုးဝင်လာသူများအား စစ်ဆေးမေးမြန်းမရှိ ပစ်ခတ်ရှင်းလင်းတဲ့ နည်းလမ်းကိုသုံးပြီး ပြတ်ပြတ်သားသား ဆောင်ရွက်သွားပါ က နောင်ကြဉ်ပြီးတော့ ခိုးဝင်လာသူအရေး စိတ်အေးရမှာ ဖြစ်ပါတယ်။ ဒီ လူအုပ်စုများဟာ မြန်မာပြည် ကို ရောက်လာလို့ အနေကြာပြီး နိုင်ငံသားလိုလို ဖြစ်သွားရင် တစ်နေ့နေ့ တစ်ချိန်ချိန်မှာ ဟောဒီ လွှတ်တော်ကြီးထဲမှာတောင် မြန်မာပြည်က အမျိုးသမီးတွေ ခေါင်းမြီးခြုံရင် ကြိမ်ဒဏ်ပေးဖို့ ဥပဒေ တွေ တင်သွင်းလာမှာ စိုးရိမ်ရပါတယ်။ ဒါကြောင့်မို့လို့ အထက်ပါအဆိုအား နိုင်ငံတော်အစိုးရသို့ တိုက်တွန်းကြောင်း လေးစားစွာ တင်သွင်းအပ်ပါတယ်ခင်ဗျား။</speech>
<speech type="vicespeaker">ဒါကြောင့် အရေးတကြီးအဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်</speech>
<speech type="vicespeaker">ဒီအဆိုဟာ အရေးတကြီးအဆို ဖြစ်တဲ့အတွက် အမျိုးသားလွှတ်တော်ဆိုင်ရာ နည်းဥပဒေ ၁၃၃၊ နည်းဥပဒေခွဲ(ခ)၊ နည်းဥပဒေခွဲငယ်(၂)အရ လွှတ်တော်ကိုယ်စားလှယ်များရဲ့ သုံးပုံတစ်ပုံက ထောက်ခံလျှင် လက်ခံဆွေးနွေးဖို့ အတည်ဖြစ်မှာ ဖြစ်ပါတယ်။ ဒါကြောင့် လွှတ်တော် ကိုယ်စားလှယ် များရဲ့ ဆန္ဒကို ရယူပါ့မယ်။ အဆိုကို လက်ခံဆွေးနွေးဖို့ ထောက်ခံတဲ့ လွှတ်တော် ကိုယ်စားလှယ်များ မိမိတို့နေရာမှာ ကျေးဇူးပြု၍ မတ်တတ်ရပ်ပြပေးပါ။ ရှိရင်းကနေထိုင်တဲ့သူ နုတ်လိုက်ရင် ပြီးတာပဲဗျာ။ အမျိုးသားလွှတ်တော်ကိုယ်စားလှယ်ကြီးများ ခင်ဗျား။ အမျိုးသားလွှတ်တော်ကိုယ်စားလှယ် ရှိရင်းက (၁၉၁)ဦး ဖြစ်ပါတယ်။ သုံးပုံတစ်ပုံဟာ (၇၂) ဖြစ်ပါတယ်။ ယခု မတ်တတ်ရပ်ပြတဲ့ ပုဂ္ဂိုလ်က (၁၈၄)ဦး ဖြစ်ပါတယ်။ သုံးပုံတစ်ပုံထက် ကျော်လွန်တဲ့အတွက် ဦးလှဆွေ တင်သွင်းတဲ့ အရေးကြီးအဆို ကို အမျိုးသားလွှတ်တော်က လက်ခံဆွေးနွေးရန် အတည်ပြုကြောင်း ကြေညာပါတယ်။(ဩဘာသံများ)</speech>
<speech type="vicespeaker">အမျိုးသားလွှတ်တော်ကိုယ်စားလှယ်များခင်ဗျား။ အရေးတကြီး အဆိုနဲ့ စပ်လျဉ်း၍ ဆွေးနွေးလိုတဲ့ ကိုယ်စားလှယ်များရှိပါက ယနေ့ ညနေ(၄)နာရီ နောက်ဆုံးထားပြီး ညွှန်ကြားရေးမှူးချုပ်ထံ အမည်စာရင်း တင်သွင်းပေးဖို့ ဖိတ်ခေါ်ပါတယ် ခင်ဗျား</speech>
</motion>
</section>
</discussion>
<postface>
<title>အမျိုးသားလွှတ်တော် ဒုတိယဥက္ကဋ္ဌက အမျိုးသားလွှတ်တော် (၅၆)ရက်မြောက်နေ့ အစည်းအဝေး ရပ်နားကြောင်းနှင့် (၅၇)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများခင်ဗျား။ ယခု အမျိုးသားလွှတ်တော ကုယ အမျိုးသားလွှတ်တော် (၁၂) ကြိမ်မြောက် ပုံမှန် အစည်းအဝေး (၅၆)ရက်မြောက်နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေး (၅၇)ရက်မြောက်နေ့ကို ၂၀၁၅ ခုနှစ်၊ ဇွန်လ ၃ ရက်(ဗုဒ္ဓဟူးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီ ခင်ဗျား</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၅၆)ရက်မြောက် နေ့ကို ၁၁၂၅ နာရီအချိန်တွင် ရပ်နားပါသည်။</p>
</postface>
</transcript>
</doc>
