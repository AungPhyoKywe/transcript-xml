<doc>
<docinfo>
<docno>01-04-12.xml</docno>
<pdf>01-04-12.pdf</pdf>
<term value='01'>ပထမအကြိမ်</term>
<session value='04' />
<sittingday value='12' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၂)ရက်မြောက်နေ့မှတ်တမ်း</title>
<date value='23-07-2012'>၁၃၇၄ ခုနှစ်၊ ဒုတိယ ဝါဆိုလဆန်း ၅ ရက် (၂၀၁၂ ခုနှစ်၊ ဇူလိုင်လ ၂၃ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် စတုတ္ထ ပုံမှန်အစည်းအဝေး (၁၂)ရက်မြောက် နေ့ အစီအစဉ် ကို နံနက် ၁၀���ဝဝ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌ အဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်း မော်၊ ညွှန်ကြား ရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">ကိုယ်စားလှယ်များ ခင်ဗျာ။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသား လွှတ်တော် စတုတ္ထ ပုံမှန် အစည်းအဝေးရဲ့ (၁၂) ရက်မြောက် နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် စတုတ္ထ ပုံမှန် အစည်းအဝေး (၁၂)ရက်မြောက် နေ့မှာ အမျိုးသားလွှတ်တော်ကိုယ်စားလှယ်များ စိစစ်ရေး ကော်မတီရဲ့ တင်ပြချက်အရ အစည်းအဝေး သို့ တက်ရောက်ခွင့် ရှိတဲ့ ကိုယ်စားလှယ်ဦးရေ စုစုပေါင်း (၂၂၃) ဦးရှိပြီး ဒီကနေ့အစည်းအဝေး ကို (၂၀၂) ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုး သားလွှတ်တော် ကိုယ်စားလှယ်ဦးရေ စုစုပေါင်း၏ (၉၀.၅၈) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က) နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်း ဥပဒေ ၄ ၊ နည်းဥပဒေခွဲ (ခ)အရ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေးရဲ့ (၁၂)ရက်မြောက် နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသား လွှတ်တော်ဆိုင်ရာနည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေခွဲငယ် (၁)အရ ခွင့်ပန်ကြားလိုတဲ့ လွှတ်တော် ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယစ်ဦးကသော်လည်းကောင်း၊ ခွင့်ပန်ကြားရမှာ ဖြစ်ပါတယ်။ ယနေ့အချိန်ကို ငဲ့ညှာ တဲ့အနေနဲ့ တစ်ဦးချင်းခွင် တင်ပြမယ့်အစား ခွင် တင်ထားတဲ့ ဇယားကို ဖတ်ကြားပြပါမယ်။ ဦးနေဝင်းထွန်း၊ ရှမ်း (၉)၊ ဦးစိုးသက်၊ တနင်္သာရီ (၁)၊ ဦးကော်ရိုင်း၊ ကယား(၉)၊ ဦးဝီလ်ဆင်မိုး၊ ရှမ်း (၇)၊ ဦးအောင်ဝင်း၊ တနင်္သာရီ (၄)၊ ဦးစိုးဝင်း၊ ဧရာဝတီ (၂)၊ ဦးမြတ်ကို၊ စစ်ကိုင်း(၁၂)၊ ဒေါက်တာဌေးဝင်း၊ ဧရာဝတီ(၅)၊ ဦးညွန့်လှိုင်၊ ဧရာဝတီ(၄)၊ ဦးမြင့်လှိုင်၊ ရခိုင်(၁၂)၊ ဦးစံပြည့်၊ ကချင် (၇)၊ ဦးစိုင်းမြမောင်၊ ကချင် (၁၀)၊ ဦးခင်မောင်(ခ) ဦးအောင်ကျော်ဦး၊ ရခိုင်(၃)၊ ဦးစိုင်းသန့်ဇင်၊ ရှမ်း(၄)တို့ ဖြစ်ပါတယ်။ ယခုတင်ပြတဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင် ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ပထမအကြိမ် အမျိုးသားလွှတ်တော် စတုတ္ထ ပုံမှန် အစည်းအဝေး(၁၂)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ် ဦးရေမှာ (၂၂၃)ဦး၊ယခင်က ခွင့်ပန်ကြားသဖြင့် ခွင့်ပြုထားသူ (၇) ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၁၄)ဦး ဖြစ်၍ လွှတ်တော်က ခွင့်ပြုထားသူ (၂၁)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေ ခွဲငယ်(၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော် သို့ အမျိုးသား လွှတ်တော် ကိုယ်စားလှယ်များ မေးမြန်းထားတဲ့ ကြယ်ပွင့်ပြထားသော မေးခွန်းများကို မေးမြန်းခြင်းနဲ့ဖြေကြားခြင်းအစီအစဉ်ကို ဆောင်ရွက်မှာ ဖြစ်ပါတယ်</speech>
<title>နေ့စဉ် ပြည်သူများ ဖြစ်ပျက်တွေ့ကြုံခံစားနေရသည့် ကိစ္စရပ်များနှင့်ပတ်သက်၍ မီဒီယာများမှ တစ်ဆင့်ဖော်ပြချက်များသည် ကောင်းမွန်ည့်အုပ်ချုပ်ရေးစနစ်ဖော်ဆောင်ရာတွင် အထောက်အကူ ပြုပါကြောင်းနှင့် ယင်းသတင်းများအပေါ် စောင့်ကြည့်လေ့လာစိစစ်ပြီး အရေးယူ ဆောင်ရွက်ပေး နေသည့်အဖွဲ့ စနစ်တကျဖွဲ့ စည်းထားရှိခြင်း ရှိ /မရှိနှင့် ရှိပါက မည်ကဲ့သို့ဖွဲ့စည်းပြီး အရေးယူ ဆောင်ရွက်နေသည်ကို သိရှိလိုပါကြောင်း နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ကချင်ပြည်နယ် မဲဆန္ဒနယ်အမှတ် (၁၁)မှ ဦးစံထွန်း က နေ့စဉ် ပြည်သူများ ဖြစ်ပျက်တွေ့ကြုံ ခံစားနေရသည့်ကိစ္စရပ်များနှင့်ပတ်သက်၍ မီဒီယာများ မှတစ်ဆင့် ဖော်ပြချက်များသည် ကောင်းမွန် သည့် အုပ်ချုပ်ရေးစနစ် ဖော်ဆောင် ရာတွင် အထောက်အကူပြုပါကြောင်းနှင့် ယင်းသတင်းများအပေါ် စောကြည့်လေ့လာစိစစ်ပြီး အရေးယူ ဆောင်ရွက်ပေးနေသည့်အဖွဲ့ စနစ်တကျဖွဲ့စည်းထားရှိခြင်း ရှိ /မရှိနှင့် ရှိပါက မည်ကဲ့သို့ ဖွဲ့စည်းပြီး အရေးယူ ဆောင်ရွက်နေသည်ကို သိရှိလိုပါကြောင်း နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="11">ဦးစံထွန်း၊ ကချင်ပြည်နယ်၊ မဲဆန္ဒနယ်အမှတ် (၁၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဝန်ကြီးများနှင့် အမျိုးသားလွှတ်တော် ကိုယ်စားလှယ် များ ခင်ဗျာ။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးစံထွန်း ဖြစ်ပါတယ်။ ကျွန်တော့်အနေနဲ့ ပြည်သူများ နေ့စဉ်တွေ့ကြုံခံစား နေရတဲ့ ကိစ္စရပ်များနှင့်ပတ်သက်ပြီး ဖော်ပြပေးနေတဲ့ သတင်းများအပေါ် အရေးယူဆောင်ရွက် ပေးနေမှု အခြေအနေများကို မေးမြန်းသွားမှာပဲ ဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ ဥပဒေပြုရေး၊ အုပ်ချုပ်ရေးနှင့် တရားစီရင်ရေးမဏ္ဍိုင်ကြီး(၃)ရပ်အနက် ပြည်သူလူထု ကို ပေါင်းကူးချိတ်ဆက်ပေးနေတာဟာ စတုတ္ထမဏ္ဍိုင်ဖြစ်တဲ့ သတင်းမီဒီယာ ပင်ဖြစ်ပါတယ်။ နေ့စဉ်ပြည်သူများ ဖြစ်ပျက်တွေ့ကြုံခံစားနေရတဲ့ တရားရေး၊ စီးပွားရေး၊ နေထိုင်စားသောက်ရေး၊ သွားလာရေး၊ ပညာရေး၊ ကျန်းမာရေး၊ လူမှုရေးနှင့် အခြားအုပ်ချုပ်မှုကိစ္စရပ်များကို ရေဒီယို၊ ရုပ်မြင်သံကြား၊ သတင်းစာ၊ ဂျာနယ်၊ မဂ္ဂဇင်း များမှာ သတင်းများ၊ ဆောင်းပါး၊ အယ်ဒီတာ့ အာဘော်၊ ပြည်သူ့အသံ၊ စာတည်းထံပေးစာ၊ အယ်ဒီတာထံပေးစာများအဖြစ် ရေးသားဖော်ပြပေးလျက် ရှိပါတယ်။ ယင်းဖော်ပြချက်အများစုဟာ ကောင်းမွန်တဲ့အုပ်ချုပ်ရေးစနစ် ဖော်ဆောင်ရာမှာ အထောက်အကူများစွာ ပြုနေတာကို တွေ့ရှိရပါတယ်။ ဒါကြောင့် ယင်း သတင်းဖော်ပြချက်များအပေါ် စောင့်ကြည့်လေ့လာစိစစ်ပြီး အရေးယူဆောင်ရွက်ပေးနေတဲ့ စနစ်တကျ ဖွဲ့စည်းထားတဲ့အဖွဲ့ ရှိ /မရှိနှင့် ရှိပါကလည်း မည်ကဲ့သို့ ဖွဲ့စည်းထားရှိပြီး၊ အရေးယူ ဆောင်ရွက်နေတာကို သိရှိလိုပါကြောင်း ဥက္ကဋ္ဌကြီးမှ တစ်ဆင့် မေးမြန်းတင်ပြအပ်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပြန်ကြားရေးဝန်ကြီးဌာန၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="99">ဦးစိုးဝင်း (ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ် တော်များ အားလုံး ကိုယ်စိတ်နှစ်ဖြာ ကျန်းမာချမ်းသာပြီး၊ မင်္ဂလာအပေါင်းနဲ့ ပြည့်စုံပါစေလို့ ဦးစွာ ကျွန်တော့်အနေနဲ့ နှုတ်ခွန်းဆက်သအပ်ပါတယ်။ ကျွန်တော့် အနေနဲ့ ကချင်ပြည်နယ်၊ မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးစံထွန်းရဲ့ မေးမြန်းချက်ကို ကျွန်တော့်အနေနဲ့ ပြန်လည် ဖြေကြားသွားမှာ ဖြစ်ပါတယ်။ကိုယ်စားလှယ်တော်ကြီးပြောကြားတဲ့အတိုင်း ရုပ်မြင်သံကြား၊ ရေဒီယို၊ သတင်းစာ၊ စာစောင်၊ ဂျာနယ်များ၌ အယ်ဒီတာအာဘော်၊ သတင်း၊ ဆောင်းပါး၊ ပြည်သူ့အသံ၊ စာတည်း ထံ ပေးစာ၊ အယ်ဒီတာထံပေးစာ စတာတွေကို ရေးသားဖော်ပြလျက် ရှိပါတယ်။ အယ်ဒီတာ အာဘော်၊ သတင်း၊ ဆောင်းပါးစတာတွေဟာ သက်ဆိုင်ရာ သတင်းထောက်များ၊ အယ်ဒီတာများ၊ စာနယ်ဇင်းသမားများက သူတို့အမြင်ကို ထုတ်ဖော်ရေးသားကြတာတွေ ဖြစ်သလို ပြည်သူ့အသံ၊ စာတည်းထံပေးစာ၊ အယ်ဒီတာထံပေးစာ ဆိုတာ တွေဟာလည်း ပြည်သူတစ်ဦးချင်းစီက သူတို့ ရင်ဆိုင်ကြုံတွေ့နေရတဲ့ အခက်အခဲတွေ၊ သူတို့ပတ်ဝန်းကျင်မှာ ကြုံတွေ့နေရတဲ့ အမြင်မတော်မှု တွေ၊ သူတို့တစ်ဦးချင်းစီရဲ့ သဘောထားအမြင်တွေကို ဖော်ထုတ်တင်ပြုကြခြင်း ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၃၅၄၊ ပုဒ်မခွဲ(က) အရ နိုင်ငံသားတိုင်းသည် နိုင်ငံတော်လုံခြုံရေး၊ တရားဥပဒေစိုးမိုးရေး၊ ရပ်ရွာအေးချမ်းသာယာရေး၊ သို့မဟုတ် ပြည်သူတို့၏ ကိုယ်ကျင့်တရားအလို့ငှာ ပြဌာန်းထား သည့် ဥပဒေများနှင့် မဆန့်ကျင်လျှင် မိမိ၏ ယုံကြည်ချက်၊ ထင်မြင် ယူဆချက်များကို လွတ်လပ် စွာဖော်ထုတ်ပြောဆိုခွင့် ရေးသားဖြန့်ဝေခွင့် ရရှိကြပြီး ဖြစ်ပါတယ်။ တစ်နည်းအားဖြင့် ပြောရရင် သတင်းနှင့် စာနယ်ဇင်းသမားများ၊ မီဒီယာများအပါအဝင် ပြည်သူများအားလုံးဟာ ဥပဒေနှင့် အညီ လွတ်လပ်စွာ ပြောဆိုရေးသားဖော်ထုတ်ခွင့် (Freedom of Expression)ကို ရရှိကြပြီး ဖြစ်ပါတယ်။ အနာဂတ်ဒီမိုကရေစီနိုင်ငံတော်ကို တည်ဆောက်ကြရာမှာ ဒီမိုကရေစီကို မှန်မှန် ကန်ကန်နဲ့ အနှစ်သာရရှိရှိ ကျင့်သုံး နိုင်ဖို့အတွက် စတုတ္ထမဏ္ဍိုင်ဖြစ်တဲ့ စာပေစာနယ်ဇင်းများ အနေနဲ့ ဥပဒေပြုရေး၊ အုပ်ချုပ်ရေး၊ တရားစီရင်ရေး မဏ္ဍိုင် (၃)ရပ်ကို ထိန်းကျောင်းတည့်မတ် ပေးဖို့ လိုအပ်ပါတယ်။ စတုတ္ထမဏ္ဍိုင်ဖြစ်တဲ့ စာပေစာနယ်ဇင်းများမှာ ဖော်ထုတ်တင်ပြချက် များဟာ ကျန်မဏ္ဍိုင်ကြီး (၃)ရပ်ကို မတိမ်းမစောင်း မယိမ်းယိုင်ရအောင် စောင် ကြည့်၊ ထောက်ပြထိန်းကျောင်းခြင်း မည်ပါတယ်။ ဒါကြောင့် စောင့်ကြည့်၊ ထိန်းကျောင်း ပေးနေတဲ့ ကြိုးပမ်းလုပ်ဆောင်ချက်တွေ၊ တစ်နည်းအားဖြင့် မီဒီယာများက ဖော်ထုတ်တင်ပြချက်တွေအပေါ် ကျွန်တော်တို့ ဝန်ကြီးဌာနအနေနဲ့ ညွှန်ကြားရေးမှူးတစ်ဦး ဦးဆောင်ပြီး အဖွဲ့ဝင် (၆)ဦးပါတဲ့ စောင့်ကြည့်၊ လေ့လာစိစစ်ရေးအဖွဲ့ကို ဖွဲ့စည်းထားပြီး မိမိတို့ဝန်ကြီးဌာနနဲ့ သက်ဆိုင်တဲ့ကိစ္စရပ် တွေ၊ နိုင်ငံတော်နဲ့ သက်ဆိုင်တဲ့ ကိစ္စရပ်တွေ ပေါ်ပေါက်လာရင် ထိုက်သင့်တဲ့ ရှင်းလင်း ပြန်ကြားတင်ပြမှုတွေ ပြုပြင်ပြောင်းလဲ အရေးယူဆောင်ရွက်မှုတွေကို ယခင်ကတည်းက အလေးထား ဆောင်ရွက်လျက်ရှိပြီး ဖြစ်ပါတယ်။ အဲဒီအဖွဲ့ရဲ့ လေ့လာစောင် ကြည့် စိစစ်မှုအပြင် ဝန်ကြီးကိုယ်တိုင် ဝန်ကြီးဌာန စီမံခန့်ခွဲရေးကော်မတီ (EC)အစည်းအဝေးများမှာ နေ့စဉ်ဖြစ်ပေါ်နေတဲ့ အခြေအနေများအပေါ် တုံ့ပြန်ရှင်းလင်းပြောကြားရန် ကိစ္စရပ်များကို မူဝါဒများချမှတ်ပေးပြီး အချိန်နဲ့တပြေးညီဆောင်ရွက်စေလျက်ရှိပါတယ်။ တာဝန်ရှိတဲ့ ဒုတိယဝန်ကြီး၊ ညွှန်ကြားရေးမှူးချုပ်၊ ဦးဆောင် ညွှန်ကြားရေးမှူးများအနေနဲ့လည်း အရေးယူဆောင်ရွက်ရန် ကိစ္စများတွေ့ရှိပါက လေ့လာ စောင့်ကြည့် စိစစ်ရေးအဖွဲ့ကို အကြောင်းကြားပြီး ဆက်လက် ရှင်းလင်းပြန်ကြား ဆောင်ရွက်စေ လျက်ရှိပါတယ်။ ဝန်ကြီးနဲ့ ဌာနအကြီးအကဲများအားလုံးက မိမိဌာန၊ မိမိလုပ်ငန်းနဲ့ သက်ဆိုင်တဲ့ ကိစ္စရပ်များအပေကို လိုအပ်သလို ပြုပြင်ပြော င်းလဲဆောင်ရွက်ခြင်း၊ ကွပ်ကဲကြပ်မတ်ခြင်း၊ နိုင်ငံတော်နဲ့ သက်ဆိုင်တဲ့ကိစ္စရပ်များ မှာ အထက်အဆင့် ဆင့်သို့ အကြံပြု တင်ပြခြင်းများ အစဉ်တစိုက် ဆောင်ရွက်ပေးလျက် ရှိပါတယ်။ လက်ရှိသတင်းစာများမှာလည်း စာနယ်ဇင်းမီဒီယာများရဲ့ တင်ပြချက်၊ အကြံပြုချက်၊ ဝေဖန်ချက်များအပေါ် သက်ဆိုင်ရာကဏ္ဍအသီးသီးက ပြန်လည်သုံးသပ်စိစစ်ပြီး အရေးယူ ဆောင်ရွက်မှုများ ဆောင်ရွက်ပေးလျက်ရှိပါတယ်။ ဥပမာအားဖြင့် ယနေ့ ထုတ်ဝေနေတဲ့ နိုင်ငံပိုင် သတင်းစာများမှာ အယ်ဒီတာထံပေးစာများနဲ့ ပတ်သက်ပြီး သက်ဆိုင်ရာတာဝန်ရှိတဲ့ ဌာနဆိုင်ရာ အသီးသီးက အမြန်ဆုံး အရေးယူဆောင်ရွက်ပြီး ဆောင်ရွက်ပြီးစီးမှုကို အဲဒီ အယ်ဒီတာထံ ပေးစာကဏ္ဍကပဲ ပြန်လည်ဖြေရှင်း တင်ပြနေတာမျိုးတွေ အလေ့အကျင် ရှိပြီး ဖြစ်ပါတယ်။ အလားတူ ပြည်သူတွေရဲ့ အကြံပြုတင်ပြချက်များနဲ့ပတ်သက်ပြီး သတင်းစာများမှာ ပြည်သူ့ အတွက် ပြန်ကြားချက်သဘောမျိုး ကဏ္ဍများ ဖွင့်လှစ်ပြီး အရေးယူ ဆောင်ရွက်ထားရှိမှုများကို ပြန်ကြားပေးလျက် ရှိတာကို တွေ့နိုင်ပါတယ်။ အလားတူ ဒီမိုကရေစီ ကျင့်စဉ်အရ စတုတ္ထမဏ္ဍိုင်ရဲ့ စောင့်ကြည် ၊ ထောက်ပြ ထိန်းကျောင်းမှုများအပေါ် ဥပဒေပြုရေး၊ အုပ်ချုပ်ရေး၊ တရားစီရင်ရေးမဏ္ဍိုင်အသီးသီး က သက်ဆိုင်ရာတာဝန်ရှိသူများအနေနဲ့ မည်သူ့ရဲ့ တိုက်တွန်းမှုမျှ မပါဘဲ အလေးထား၊ အရေးယူ၊ လိုက်နာ၊ ပြုပြင်၊ ညှိနှိုင်းဆောင်ရွက်သွားရမှာ ဖြစ်ပါတယ်။ ဒီလိုဆောင်ရွက်နိုင်ဖို့အတွက် ဆိုင်ရာ ကဏ္ဍအလိုက် လေ့လာစောင့်ကြည် စိစစ် ရေးအဖွဲ့များ ဖွဲ့စည်းပြီး စနစ်တကျ အရေးယူ ဆောင်ရွက်ပေးနိုင်မယ်ဆိုရင် ပိုပြီးထိရောက်အောင်မြင်မှာ ဖြစ်ကြောင်း အကြံပြုပြောကြား လိုပါတယ်။ wergsso:qsəd Q. Clean Government, Good Governance Qc$:o များဟာ ဒီသဘောဖြစ်သလို လွှတ်တော်များရဲ့ ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူ တို့လိုအပ်ချက် လွှတ်တော်က ဖော်ဆောင်ရွက် ဆိုတဲ့ ကြွေးကြော်သံ များဟာလည်း ဒီသဘောပဲ ဖြစ်ပါတယ်။ တစ်ဆက်တည်း ပြောကြားလိုတာကတော့ စတုတ္ထမဏ္ဍိုင်စာနယ်ဇင်းအနေနဲ့ ကျန်မဏ္ဍိုင် (၃)ရပ်ကို တည့်မတ်မှန်ကန်အောင် ထိန်းကျောင်း နိုင်စေဖို့အတွက် သူကိုယ်တိုင်လည်း အရည်အသွေးရှိပြီး စစ်မှန်တဲ့ စတုတ္ထမဏ္ဍိုင်ဖြစ်ဖို့ လိုအပ်မှာ ဖြစ်ပါတယ်။ စစ်မှန်တဲ့ စတုတ္ထမဏ္ဍိုင်ဖြစ်ဖို့ဆိုရင် (၁) စာနယ်ဇင်းသမားများအနေနဲ့ ဘက်မလိုက်ဖို့၊ (၂) အကြောင်းအရာတစ်ရပ်ကို ရေးသားဖော်ပြကြရာမှာ ပြည်သူတွေ မှန်မှန်ကန်ကန် သုံးသပ် ဆုံးဖြတ်နိုင်အောင် ရှုထောင့် တစ်ခုတည်း က မရေးသားဘဲ ဘက်စုံထောင်စုံက ရေးသားဖော်ပြဖို့၊ (၃) ဒီလိုရေးသားကြရာမှာလည်း လွတ်လပ်မှုနဲ့ တာဝန်ယူမှု၊ လွတ်လပ်မှုနဲ့ ဆင်ခြင်တုံတရားတို့ကို အမြဲယှဉ်တွဲ ကျင် သုံးကြဖို့၊ (၄) ဒီမိုကရေစီ ကျင့်စဉ်နှင့် အညီ ယုံကြည်ချက်၊ ထင်မြင်ယူဆချက်များ ကွဲပြားခွင် ရှိသော်လည်း အဲဒီလို မတူကွဲပြားတဲ့ကြားကပင် တိုင်းပြည်နှင့် လူမျိုးအကျိုးအတွက် Unity in Democracy ကို ဦးတည်ဖော်ဆောင်ဖို့၊ (၅) Unity in Democracy ကို ဖော်ဆောင်ကြရာမှာ အမျိုးသားအရေး၊ အမျိုးသားအကျိုးစီးပွားကို အခြေခံထား ရပ်တည်ဖော်ဆောင် ကြဖို့ဆိုတဲ့ စံ (၅) ချက်နဲ့ ညီညွတ် ပြည့်စုံအောင် ကြိုးပမ်းကြရမှာ ဖြစ်ပါတယ်။ အဲဒီ စံ (၅) ချက်နဲ့ ညီညွတ်ပြည့်စုံ တဲ့ ရေးသားတင်ပြ ဆောင်ရွက်မှုမှန်သမျှ အပေါ် ကျွန်တော်တို့အနေနဲ့ ဒီမိုကရေစီ ကျင့်စဉ်နဲ့အညီ မည်သူ့တိုက်တွန်းမှုမျှ မလိုအပ်ဘဲ ပြန်လည် သုံးသပ်စိစစ်ကာ ပြုပြင်ပြောင်းလဲ အရေးယူဆောင်ရွက်မှုများ ဆောင်ရွက်သွားမှာ ဖြစ်ကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<title>လားရှိုးမြို့တွင် အခြေချနေထိုင်လျက်ရှိသော နမ္မတူဘော်တွင်းမှ အငြိမ်းစားဝန်ထမ်း များအား လားရှိုးမြို့ မြန်မာ့စီးပွားရေး ဘဏ်တွင် လစဉ်ပင်စင်လစာများ ပုံမှန်ထုတ်ယူ နိုင်ခွင့် ရှိ /မရှိ နှင့် တပ်မတော်သားများကဲ့သို့ပင် တိုင်းပြည်တာဝန်ကို သက်စွန့်ဆံဖျား ထမ်းဆောင်ကြရသူများ ဖြစ်သဖြင့် တပ်မတော်သားများကို တွက်ချက်ပေးသော ပင်စင်ပုံသေနည်းအတိုင်း တွက်ချက် ခံစားပေးနိုင်ခွင့် ရှိ/မရှိ သိလိုပါကြောင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ် (၃)မှ ဦးစိုင်းစံမင်း က လားရှိုးမြို့တွင် အခြေချနေထိုင်လျက်ရှိသော နမ္မ တူဘော်တွင်းမှ အငြိမ်းစားဝန်ထမ်းများအား လားရှိုးမြို့ မြန်မာ့စီးပွားရေးဘဏ်တွင် လစဉ်ပင်စင်လစာများ ပုံမှန်ထုတ်ယူ နိုင်ခွင့် ရှိ /မရှိ နှင့် တပ်မတော်သားများကဲ့သို့ပင် တိုင်းပြည်တာဝန်ကို သက်စွန့်ဆံဖျား ထမ်းဆောင်ကြရသူများ ဖြစ်သဖြင့် တပ်မတော်သားများကို တွက်ချက်ပေးသော ပင်စင်ပုံသေနည်းအတိုင်း တွက်ချက် ခံစားပေးနိုင်ခွင့် ရှိ/မရှိ သိလိုပါကြောင်းနှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ၊ ပြည်ထောင်စုအစိုးရအဖွဲ့ ဝန်ကြီးနှင့် အမျိုးသား လွှတ်တော်ကိုယ်စားလှယ်တော်များ အားလုံးကို မင်္ဂလာပါလို့ ရှေးဦးစွာ ဂါရဝပြု နှုတ်ခွန်း ဆက်သအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ် (၃)မှ အမျိုးသား လွှတ်တော်ကိုယ်စားလှယ် ဦးစိုင်းစံမင်း ဖြစ်ပါတယ်။ ကျွန်တော် ဒီကနေ့ မေးမြန်းလိုတဲ့ မေးခွန်းကတော့ နမ္မတူဘော်တွင်းမှ လားရှိုးမြို့တွင် လာရောက်အခြေချနေထိုင်လျက်ရှိသော အမှတ်(၁)သတ္တုတွင်းလုပ်ငန်း အငြိမ်းစားဦးရေ (၂၄၀)တို့သည် လားရှိုးမြို့ မြန်မာ့စီးပွားရေး ဘဏ်တွင် ပင်စင်လစာများ လစဉ်ပုံမှန်ထုတ်ယူ ခွင့် ရှိ /မရှိ ဆိုတဲ့ မေးခွန်း မေးမြန်းလိုခြင်း ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီး ခင်ဗျား။ နိုင်ငံတော်မှ အငြိမ်းစားပင်စင်လစာ များကို တိုးမြှင့်ခံစား ခွင့်ပြုလိုက်တဲ့အတွက် ပင်စင်စားများအနေဖြင့် တိုးမြှင့်ပေးလိုက်တဲ့ ပင်စင်လစာသည် စားဝတ်နေရေးများကို အထောက်အပံ့ဖြစ်ရုံမက ကုသိုလ်ပြု ရေးများပါ လှူဒါန်းနိုင်တဲ့အတွက် သက်ဆိုင်ရာတာဝန်ရှိလူကြီးမင်းများအားလုံးကို ကျေးဇူးအထူးတင် ရှိပါကြောင်း ပင်စင်စားများကိုယ်စား ပြောကြားလိုပါတယ်။ နမ္မတူဘော်တွင်းမှ လားရှိုးမြို့တွင် လာရောက် အခြေချနေထိုင်လျက်ရှိသော အငြိမ်းစားများမှာ လားရှိုးမြို့တွင်းရှိ အမှတ် (၁) သတ္တုတွင်းလုပ်ငန်း ရုံးခွဲသို့ တစ်နှစ်(၁)ကြိမ်တွင်သာ လာရောက်ထုတ်ပေးသော ပင်စင်လစာကို စောင့်မျှော်ထုတ်ယူ ခံစားနေရပါတယ်။ အမှတ် (၁)သတ္တုတွင်းလုပ်ငန်း အထူးသဖြင့် နမ္မတူ ဘော်တွင်းမှ အငြိမ်းစားအများစုမှာ ဆင်းရဲနွမ်းပါးကြပါတယ်။ တစ်နှစ် (၁) ကြိမ်သာ လာရောက်ထုတ်ပေးတဲ့ ပင်စင်ကို မစောင့်ဆိုင်းနိုင်ပဲ နမ္မတူမြို့ သို့ သွားရောက်ထုတ်ယူမည် ဆိုပါက နှစ် ညအိပ်ခရီးသွား၍ ထုတ် မှရပါတယ်။ နမ္မတူမြို့နဲ့ လားရှိုးမြို့ဟာ (၄၂)မိုင်သာ ကွာဝေးသော်လည်း သွားရေးလာရေး အဆင်မပြေပါ။ အသွားအပြန် ခရီးစရိတ်၊ စားစရိတ်၊ တည်းခိုခန်းစရိတ်များမှာ ငွေသောင်းဂဏန်း ကုန်ကျပါသော��ြောင့် ရရှိ သောပင်စင်လစာထဲမှ လျော့နည်းသွားပါတယ်။ ယနေ့အချိန်အခါတွင် တခြားသောဝန်ကြီးဌာနများမှ ပင်စင်စားများသည် မိမိ ထုတ်ယူနေကျမြို့နယ် မြန်မာ့စီးပွားရေးဘဏ်တွင် ပင်စင်လစာထုတ်ယူရသည့်အပြင် ပင်စင်လုံခြုံ သက်သာ လျင်မြန်လွယ်ကူရေးစနစ်ကို စတင်သုံးစွဲထုတ်ယူနိုင်မည် ဖြစ်ပါသောကြောင့် လားရှိုးမြို့တွင် လာရောက်အခြေချနေထိုင်လျက်ရှိသော သတ္တုတွင်းဝန်ကြီးဌာန အမှတ် (၁) လုပ်ငန်းမှ အငြိမ်းစားများ၏ ပင်စင်လစာငွေကို လားရှိုးမြို့ရှိ မြန်မာ့စီးပွားရေးဘဏ်တွင် အခြားဝန်ကြီးဌာန အငြိမ်းစားများကဲ့သို့ လစဉ်ပင်စင် ထုတ်ယူခံစားခွင့်ရှိ /မရှိ နှင့် ပင်စင်လစာ ထုတ်ယူခွင့်ရှိပါက ဘယ်နေ့၊ ဘယ်လမှာစပြီး ဆောင်ရွက်ပေးနိုင်မည်ကို အမျိုးသားလွှတ်တော် ဥက္ကဋ္ဌကြီးမှ တစ်ဆင့်မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ သတ္တုတွ��်းလုပ်သားများမှာတပ်မတော်သားများကဲ့သို့ပင် တိုင်းပြည် တာဝန်ကို သက်စွန့်ဆံဖျား ထမ်းဆောင်ကြရသူများ ဖြစ်ပါတယ်။ ထို့ကြောင့် တပ်မတော်သား များကို တွက်ပေးသော ပင်စင်ပုံသေနည်းအတိုင်းတွက်ချက် ခံစားပေးနိုင်ခြင်း ရှိ /မရှိ ကို လည်း အမျိုးသားလွှတ်တော် ဥက္ကဋ္ဌကြီးထံမှတစ်ဆင့် ထပ်ဆင့်မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းနဲ့ ပတ်သက်ပြီး ဘဏ္ဍာရေးနှင့် အခွန်ဝန်ကြီးဌာန၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="87">ဦးဝင်းရှိန် (ဒုတိယဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော် ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံပါစေကြောင်း ဆုမွန်ကောင်း တောင်းရင်း လေးစားစွာ နှုတ်ခွန်းဆက်သ ဂါရဝ ပြုအပ်ပါတယ်။ ကျွန်တော် ဘဏ္ဍာရေးနှင့် အခွန်ဝန်ကြီးဌာန၊ ဒုတိယဝန်ကြီး ဦးဝင်းရှိန် က ရှမ်းပြည်နယ် မဲဆန္ဒနယ်အမှတ် (၃)မှ အမျိုးသားလွှတ်တော်ကိုယ်စားလှယ် ဦးစိုင်းစံမင်း ရဲ့ သတ္တုတွင်းဝန်ကြီးဌာန၊ အမှတ် (၁) သတ္တုတွင်းလုပ်ငန်း နမ္မတူဘော်တွင်းမှ လားရှိုးမြို့ တွင် အခြေချနေထိုင်လျက်ရှိသော သတ္တုတွင်း အငြိမ်းစားများ လားရှိုးမြို့ မြန်မာ့စီးပွားရေးဘဏ်တွင် ပင်စင်လစာများ လစဉ်ပုံမှန် ထုတ်ယူနိုင်ခွင့် ရှိ /မရှိ နှင့် သတ္တုတွင်းလုပ်သားများမှာ တပ်မတော်သားများ ကဲ့သို့ပင် တိုင်းပြည်တာဝန်များကို သက်စွန့်ဆံဖျား ထမ်းဆောင်ကြ ရသူများ ဖြစ်ပါသည် ။ ထို့ကြောင့်တပ်မတော်သားများကို တွက်ချက်ပေးသော ပင်စင်ပုံသေနည်းအတိုင်းတွက်ချက် ခံစားပေး နိုင်ခွင့် ရှိ /မရှိ သိလိုပါသည်ဟု မေးမြန်းလာတဲ့ မေးခွန်းများနဲ့ပတ်သက်ပြီး ရှင်းလင်းဖြေကြား သွားမှာ ဖြစ်ပါတယ်။ ပထမဦးစွာ သတ္တုတွင်းဝန်ကြီးဌာန၊ အမှတ်(၁) သတ္တုတွင်းလုပ်ငန်း၊ နမ္မတူဘော်တွင်း မှ လားရှိုးမြို့တွင် အခြေချနေထိုင်လျက်ရှိသော သတ္တုတွင်းအငြိမ်းစားများ လားရှိုးမြို့၊ မြန်မာ့ စီးပွားရေးဘဏ်တွင် ပင်စင်လစာများ လစဉ်ပုံမှန်ထုတ်ယူနိုင်ခွင့် ရှိ မရှိဆိုတဲ့ မေးခွန်းကို ရှင်းလင်းဖြေကြားမှာ ဖြစ်ပါတယ်။ ဒီနေရာမှာ ဝန်ကြီးဌာနများ လက်အောက်မှာရှိတဲ့ ဦးစီးဌာနများနဲ့ လုပ်ငန်းအဖွဲ့အစည်းများမှ အငြိမ်းစားများအား ပင်စင်လစာ ကျခံသုံးစွဲ ထုတ်ပေးမှုကို ရှင်းလင်းတင်ပြလိုပါတယ်။ ဦးစီးဌာနဝန်ထမ်းအငြိမ်းစားများရဲ့ ပင်စင်လစာ ငွေများအား တစ်လုံးတစ်စည်းတည်းဖြစ်သော ပြည်သူ့ဘဏ္ဍာရန်ပုံငွေမှ ကျခံသုံးစွဲပြီး လုပ်ငန်း အဖွဲ့အစည်း ဝန်ထမ်းအငြိမ်းစားများရဲ့ ပင်စင်လစာငွေများအား သက်ဆိုင်ရာလုပ်ငန်း အဖွဲ့အစည်းများရဲ့ အသုံးစရိတ်ရန်ပုံငွေမှ ကျခံသုံးစွဲပြီး ဆောင်ရွက်လျက်ရှိပါတယ်။ ဒီလို ဆောင်ရွက်တဲ့နေရာမှာ ဦးစီးဌာနနှင့် ကာကွယ်ရေးအငြိမ်းစားများအတွက် အငြိမ်းစားလစာများအား နိုင်ငံတော် ရ /သုံးခန့်မှန်းခြေစာရင်း၊ ပင်စင်နှင့် ဆုငွေအသုံးစရိတ် ရန်ပုံငွေမှ ကျခံထုတ်ပေးခြင်းဖြစ်တဲ့အတွက် ပင်စင်ဦးစီးဌာနမှ တာဝန်ခံ၍ မြန်မာ့စီးပွားရေး ဘဏ်များတွင် ငွေစာရင်းဖွင့်လှစ်ပြီး ပင်စင်စားများအတွက် ငွေထုတ်ခွင့် အမိန့်လွှာများ မြန်မာ့စီးပွားရေးဘဏ်များသို့ ထုတ်ပေးပါတယ်။ သက် ဆိုင်ရာဘဏ်မန်နေဂျာများက ပင်စင် စား များ တောင်းခံလာတဲ့အတိုင်း လအလိုက်ဖြစ်စေ၊ တစ်နှစ်ထက် မကျော်လွန်ဘဲ စုပေါင်း၍ ဖြစ်စေ၊ ပင်စင်စား မှန် မမှန်၊ ပင်စင်စားသက်ရှိထင်ရှား ရှိ မရှိ စိစစ်ပြီး ထုတ်ပေးနေခြင်း ဖြစ်ပါတယ်။ စီးပွားရေး လုပ်ငန်းအဖွဲ့အစည်းများရဲ့ အငြိမ်းစားများ အတွက် ပင်စင်လစာကိုမူ သက်ဆိုင်ရာ လုပ်ငန်းအဖွဲ့အစည်းများရဲ့ အသုံးစရိတ် ရန်ပုံငွေစာရင်းမှ ကျခံထုတ်ပေးခြင်း ဖြစ်တဲ့အတွက် လုပ် ငန်းအဖွဲ့အစည်း ပင်စင်များကို သက်ဆိုင်ရာလုပ်ငန်းအဖွဲ့အစည်း ရုံးချုပ်ကသော်လည်းကောင်း၊ လုပ်ငန်းခွဲ များကသော်လည်းကောင်း၊ ပင်စင်စားများ တောင်းခံ လာတဲ့အတိုင်း လအလိုက်ဖြစ်စေ၊ တစ်နှစ်ထက်မကျော်ဘဲဖြစ်စေ၊ ပင်စင်စား မှန်/မမှန်၊ သက်ရှိထင်ရှား ရှိ/မရှိကို ထိုလုပ်ငန်းတာဝန်ခံမှ စိ စစ်ပြီး ပင်စင်လစာထုတ်ပေးတဲ့နည်းနဲ့ ထုတ်ပေးလျက် ရှိပါတယ်။ ဒါကြောင့် အမှတ်(၁)သတ္တုတွင်းလုပ်ငန်းဟာ နိုင်ငံတော်စီးပွားရေးအဖွဲ့အစည်း ဖြစ်တဲ့အတွက် နိုင်ငံ့ ဝန်ထမ်းပင်စင်(လုပ်ငန်း)မှာ ပါဝင်ပါတယ်။ ဒါကြောင့် လုပ်ငန်းဌာနများမှ အငြိမ်းစားများအား မြန်မာ့စီးပွားရေးဘဏ်တွင် ပင်စင်လစာ ထုတ် ပေးခြင်းမရှိတဲ့အတွက် လွှတ်တော်ကိုယ်စားလှယ်ကြီးမေးမြန်းတဲ့ နမ္မတူဘော်တွင်းမှ လားရှိုးမြို့တွင် အခြေချနေထိုင် လျက်ရှိတဲ့ သတ္တုတွင်းအငြိမ်းစားများအနေဖြင့် လားရှိုးမြို့ မြန်မာ့စီးပွားရေးဘဏ်တွင် ပင် စင် လစာထုတ်ယူနိုင်ခြင်း မရှိခြင်းဖြစ်ပါကြောင်း လေးစားစွာ ရှင်းလင်းဖြေကြားအပ်ပါတယ်။ ဆက်လက်ပြီး သတ္တုတွင်းလုပ်သား များဟာ တပ်မတော်သားများကဲ့သို့ပင် တိုင်းပြည် တာဝန်များကို သက်စွန့်ဆံဖျား ထမ်းဆောင်ကြရသူများ ဖြစ်သောကြောင့် တပ်မတော်သားများကို တွက်ပေးသော ပင်စင်ပုံသေနည်းအတိုင်း တွက်ချက်ခံစားပေးနိုင်ခွင့် ရှိ /မရှိ သိလိုသည် ဆိုတဲ့ မေးခွန်းကို ရှင်းလင်းဖြေကြားသွားမှာ ဖြစ်ပါတယ်။ မြို့ပြဘက်မှာ တာဝန်ထမ်းဆောင်သော ဝန်ထမ်းများအား အငြိမ်းစားလစာနှင့် ဆုကြေးခံစားခွင့်ကို မြို့ပြဝန်ထမ်းစည်းမျဉ်း ဥပဒေ၊ တည်ဆဲပင်စင်ဆိုင်ရာ နည်းဥပဒေများနှင့် အညီ ဘဏ္ဍာရေးနှင့် အခွန်ဝန်ကြီးဌာနရဲ့ ၂၂-၂-၁၉၅၆ ရက်စွဲပါအမိန့်ကြော်ငြာစာအမှတ်၊ ၇ရ ရဲ့ အပိုဒ် ၂၊ အပိုဒ်ခွဲ(၂)ပါ ပြဋ္ဌာန်းချက်များအရလည်းကောင်း၊ တပ်မတော်သားများရဲ့ အငြိမ်းစား လစာနဲ့ ဆုကြေးခံစားခွင့်ကို ကာကွယ်ရေးဌာနကောင်စီရဲ့ ၁-၈-၁၉၅၉ ရက်စွဲပါ ကာကွယ်ရေး ပင်စင် ကိုဓဥပဒေ ၅/၅၈ နှင့် ၄-၄-၂၀၀၀ ရက်စွဲပါ ကာကွယ်ရေးဌာနကောင်စီ အထူးအမိန့်၊ အမှတ်-၂/ အထူး/၂၀၀၀ ပါ ပြဋ္ဌာန်းချက်များအရလည်းကောင်း ပင်စင်နှင့် ဆုငွေကို တွက်ချက်ခံစားခွင့်ပြုလျက် ရှိပါတယ်။ ဒါကြောင့် လွှတ်တော်ကိုယ်စားလှယ်ကြီး မေး မြန်းတဲ့ သတ္တုတွင်းဝန်ထမ်းဟာ မြို့ပြဝန်ထမ်းများသာ ဖြစ်ကြပါတယ်။ ဒါကြောင့် မြို့ပြဝန်ထမ်း များဟာ မြို့ပြဆိုင်ရာ ပင်စင်ဥပဒေ၊ နည်းဥပဒေပါအတိုင်း သာ တွက်ချက်ခံစားခွင့် ရှိပါကြောင်း ၊ လေးစားစွာ ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">ဒုတိယဝန်ကြီးရဲ့ ဖြေကြားချက်အရ နမ္မတူဘော်တွင်းရဲ့ ဝန်ထမ်းများပင်စင်ဟာ သက်ဆိုင်ရာဝန်ကြီးဌာနနဲ့ပဲ ဆိုင်နေတယ်။ မှန်ပါသလား။ မှန်ပါတယ် ော်။ ဒါ ဆိုလို့ရှိရင် ဒီမေးခွန်းက ဘဏ္ဍာအခွန်ဝန်ကြီးဌာနက ဖြေ ကြားဖို့ မဟုတ်ဘဲနဲ့ သက်ဆိုင်ရာသတ္တုတွင်းဝန်ကြီးဌာနက ဖြေကြားမှ သာ ထိရောက်တဲ့အဖြေကို ရရှိမှာ ဖြစ်ပါတယ်။ ဒါကြောင့်မို့လို့ ဒီမေးခွန်းကို သက်ဆိုင်ရာ သတ္တုတွင်းဝန်ကြီးဌာနကို လွှဲပြောင်း ပေးလိုက်ပါ။ ကောင်းပါပြီ။ ရုံးအဖွဲ့က ဒီမေးခွန်းဟာ ဒီနေ့လာဖြေတယ်။ ဖြေတဲ့အခါမှာ ဘဏ္ဍာရေးနှင့် အခွန်ဝန်ကြီးဌာနနှင့် သက်ဆိုင်ခြင်း မရှိပါ။ သတ္တုတွင်းဝန်ကြီးဌာနက ဖြေကြားရမှာ ဖြစ်ပါတယ်။ ဒါကြောင့်မို့ လို့ ထပ်ပြီးတော့ မေးမြန်းတဲ့ ပုံစံမျိုးနဲ့ ပြန်ပို့လိုက်ပါ။ ရပြီနော်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ် (၃)ဦးက မေးမြန်းတဲ့ မေးခွန်းများဟာ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်း က ဖြေကြားရမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီး က တစ်ခုချင်း ဖြေကြားပေးဖို့ ဖြစ်ပါတယ်</speech>
<title>လက်ပံတန်းမြို့နယ် အနောက်ခြမ်းဒေသ လယ်ယာမြေများ ရေကြီးနစ်မြုပ်မှုမှ အမြန်ကာကွယ် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၁၀)မှ ဦးမြင့်ထွန်း က လက်ပံတန်းမြို့နယ် အနောက်ခြမ်းဒေသ လယ်ယာမြေများ ရေကြီးနစ်မြုပ်မှုမှ အမြန် ကာကွယ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="82">ဦးမြင့်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)</mp>မင်္ဂလာပါခင်ဗျား။ လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ် (၁၀)က ဦးမြင့်ထွန်း ဖြစ်ပါတယ်။ ဒီမေးခွန်းဟာ ကျွန်တော်တို့ နယ်မြေအတွက် အတော် လေး လည်း အရေးကြီးတဲ့အကြောင်း တင်ပြလိုပါတယ်။ သက်ဆိုင်ရာဝန်ကြီးဌာန အနေနဲ့လည်း ၊ အခက်အခဲတွေ ရှိကောင်းရှိမယ်ဆိုတာ ကျွန်တော်တို့ သဘောပေါက်ပါတယ်။ သို့ပေမယ့်လည်းပဲ လယ်သမားတွေရဲ့ ခံစားချက်တွေဆိုတော့ ဒီအဖြေရမှလည်း ကျွန်တော်တို့ ကိုယ်စားလှယ်တွေက အထိုက်အလျောက် တာဝန်ကျေမှာလည်း ြစ်ပါတယ်။ သာယာဝတီခရိုင်၊ လက်ပံတန်း အနောက်ခြမ်းဒေသ က လယ်သမားတွေရဲ့ ရေ နစ်မြုပ်မှု ဒီနှစ်စဉ် ဖြစ်ပေါ် ခံစားနေရတဲ့ ခံစားချက်ဖြစ်ပါတယ်။ ပဲခူးတိုင်းအနောက်ခြမ်းမှာ လယ်ရေနစ်မြုပ်မှု အများဆုံးဖြစ်ပေါ်တဲ့ ဒေသလို့လည်း ပြောမယ်ဆိုရင် ပြောလို့ ရပါတယ်။ ဒီဒေသမှာ မြစ်မခမြစ်ဟာ မိုးတွင်းမှာ နှစ်စဉ်ရေလျှံမှုတွေ ဖြစ်ပေါ်ပါတယ်။ ရေစီးဆင်းမှုလည်း တော်တော်ကို နှေးပြီးတော့မှ နှစ်စဉ် လယ်တွေ ဆုံးရှုံးနေရပါတယ်။ အထူးသဖြင့် ဇီးဖြူကုန်းအုပ်စု၊ သီတာကုန်းအုပ်စု၊ သာရဝေါ၊ သဝက်ချောင်းအုပ်စု တစ်ဝိုက်မှာရှိတဲ့ ဒီ နေရာတွေက မြောင်းတွေ တူးဖော်ပေးရမယ့် ဒီ အရေးကြီးတဲ့ နေရာ (၁၈)နေရာကို ကျွန်တော် မေးခွန်းမှာ တွဲပေးထားပါတယ်။ အချိန်ကို ငဲ့ကွက်လို့ ကျွန်တော်အသေးစိတ်တော့ မပြောတော့ပါဘူး။ လာမယ့် ၂၀၁၃ ခုနှစ်မှာ ဒီ ရေနစ်ကွင်းတွေ၊ ရေနုတ်မြောင်းတွေ၊ ရိုးတွေ၊ တူးမြောင်းတွေ ဖော်ပေးစေလိုပါတယ်။ မဖော်ပေး၊ မချဲ့ပေးရင်ဖြင့် ကျွန်တော်တို့ လယ်တွေ ရေနစ်ကြဦးမှာ ဖြစ်လို့ လယ်သမားတွေအတွက် အမြဲပဲ စိုးရိမ်ပူပန်သောက ရောက်နေကြရတာ ဖြစ်ပါတယ်။ အဓိက ရလိုတဲ့အချက်က မြေတူးတဲ့ Back Hoe ဖြစ်ပါတယ်။ ဝန်ကြီးဌာနကလည်း အရင်ပေးဘူးလို့ ရဘူးပါတယ်။ ဒါပေမယ့်လည်း ပျက်တဲ့အခါ ပြန်သယ်သွားတာ အခုအချိန်ထိ ကျွန်တော်တို့ ပြန်မရောက်သေးပါဘူး။ နောက်တစ်ခုက ငါးမွေးမြူရေးကန်တွေပါ၊ ဒီကန်တွေကလည်း တိုးပွားလာတဲ့ အတွက်ကြောင့် ရေစီး ရေလာမကောင်းတာတွေ၊ ပိတ်ဆို့တာ တွေ ဒါဖြစ်နေပါပြီ။ ဒီကန်တွေ ကိုလည်း ပြန်လည်စိစစ်ပေးစေလိုကြောင်းနဲ့ ဆောင်ရွက်ဖို့ အစီအစဉ် ရှိ /မရှိ မေးမြန်းရင်းနဲ့ ကျွန်တော်ရဲ့ မေးခွန်းကို နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။</speech>
<title>မွန်ပြည်နယ်တွင် ရော်ဘာပျိုးခင်း တည်ထောင်သူများ အများအပြားရှိလာပြီးဖြစ်၍ ရော်ဘာ စိုက်ပျိုးသောတောင်သူများ မျိုးစစ်မျိုးမှန် ရရှိရေးအတွက် ရော်တာပျိုးခင်း တည်ထောင်သူများကို စိစစ်သုံးသပ်ရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ် (၅)မှ ဦးနိုင်ထွန်းအုံ က မွန်ပြည်နယ်တွင် ရော်ဘာပျိုးခင်း တည်ထောင်သူများ အများအပြားရှိလာပြီးဖြစ်၍ ရော်ဘာ စိုက်ပျိုးသော တောင်သူများ မျိုးစစ်မျိုးမှန် ရရှိရေးအတွက် ရော်ဘာပျိုးခင်း တည်ထောင်သူ များကို စိစစ်သုံးသပ်ရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါ တယ်</speech>
<speech><mp id="113">ဦးနိုင်ထွန်းအုံ ၊ မွန်ပြည်နယ် မဲဆန္ဒနယ်အမှတ် (၅)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး နှင့်တကွ ကြွရောက်လာကြသော ပြည်ထောင်စု ဒု ဝန်ကြီးများ၊ လွှတ်တော် ကိုယ်စားလှယ်တော်များအားလုံး မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ မွန်ပြည်နယ်၊ သံဖြူဇရပ်မြို့နယ်၊ မဲဆန္ဒနယ်အမှတ် (၅)မှ အမျိုးသား လွှတ်တော် ကို ယ်စားလှယ် ဦးနိုင်ထွန်းအုံ ဖြစ်ပါတယ်။ ဥက္ကဋ္ဌကြီးခင်ဗျား။ အောက်ပါ မေးခွန်းနှင့်ပတ်သက်သော စာပိုဒ်ကို ဖတ်ကြားခွင့်ပြုပါရန် တောင်းခံအပ်ပါတယ်။ ယခု ကျွန်တော်မေးတဲ့ မေးခွန်းကတော့ ရော်ဘာပျိုးခင်းတည်ထောင်သူများကိစ္စ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မွန်ပြည်နယ်မှာ ရော်ဘာစိုက်ဧက (၄၆၀၀၀၀) ကျော် ရှိပြီး၊ အစေးလှီးဧက (၂၈၀၀၀၀)ကျော် ရှိပါတယ်။ ရော်ဘာနှစ်ရှည်ပင် သီးနှံဟာ နိုင်ငံခြား ဝင်ငွေကောင်းတဲ့ သီးနှံတစ်ခုဖြစ်ပြီး မွန်ပြည်နယ်က အားထားရတဲ့ နှစ်ရှည်သီးနှံ ဖြစ်ပါတယ်။ ယခုအခါ ရော်ဘာစိုက်ပျိုးသူများ များပြားလာသလို၊ ရော်ဘာပျိုးခင်း တည်ထောင် သူများလည်း များပြားလာပါတယ်။ ရော်ဘာပျိုးပင် ဖြန့်ဖြူးသူများဟာ သတ်မှတ်ထားတဲ့ အရည်အချင်းနဲ့ စည်းကမ်းချက်များ ရှိမှသာလျှင် ပျိုးခင်းများ မှတ်ပုံတင်ခြင်းကို ဆောင်ရွက်ရန် လိုအပ်လာပြီ ဖြစ်ပါတယ်။ ဥပမာအားဖြင့် ပျိုးခင်းတည်ထောင်သူများ သည် ရော်ဘာပျိုးခင်း လုပ်ငန်း သင်တန်းဆင်းလက်မှတ် ရှိရမည်။ ရော်ဘာမျိုးခွဲသင်တန်း Training Rubber clone inspector လက်မှတ် ရှိရမည်။ ကိုယ်ပိုင် ကိုင်းပွားခင်း ရှိရမည် စတဲ့ စည်းကမ်းချက်တွေနဲ့ ညီမှသာလျှင် ပျိုးခင်းလုပ်ငန်း မှတ်ပုံတင်ထုတ်ပေးသင့်ပါတယ်။ ပျိုးခင်းမှ မှတ်ပုံတင်ကိစ္စကို လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနက ၁၉၉၂ ခုနှစ်၊ သြဂုတ်လ ၁၅ ရက်နေ့ ရက်စွဲပါ အမိန့်ကြော်ငြာစာအမှတ်၊ ၁/၉၂ စီမံကိန်းကို ထုတ်ပြန်ထားပြီး ဖြစ်ပါတယ်။ ဒီ အမိန့်ကြော်ငြာစာကို ပြန်လည်အသက်သွင်းဖို့ လိုလာပြီဖြစ်ပါတယ်။ ဥက္ကဋ္ဌကြီးခင်ဗျား။ ယခုအခါ မွန်ပြည်နယ်တွင် ရော်ဘာပိုးခင်းတည်ထောင်သူများ အများအပြား ဖြစ်လာပြီဖြစ်လို့ ရော်ဘာစိုက်ပျိုးသော တောင်သူများ မျိုးစစ် ၊ မျိုးမှန် ရရှိရန် လိုအပ်သောကြောင့် (၁) ရော်ဘာပျိုးခင်း တည်ထောင်သူများကို စိစစ်သုံးသပ်ရန် အစီအစဉ် ရှိ/မရှိ။ အစီအစဉ် ရှိပါက မည် သည့်အချိန်တွင် စိစစ်သုံးသပ်ပေးပါရန် အမျိုးသားလွှတ်တော် ဥက္ကဋ္ဌမှတစ်ဆင့် ဖြေကြားပေးပါရန် မေတ္တာရပ်ခံအပ်ပါတယ်ခင်ဗျား။ အားလုံးကျေးဇူးတင်ပါတယ်။</speech>
<title>မြေယာအငြင်းပွားမှုများအတွက် ပြည်ထောင်စုအဆင့်စိစစ်ရေကော်မတီ ဖွဲ့စည်း၍ ဆောင်ရွက်ရန် အစီအစဉ် ရှိ /မရှိနှင့် အကြောင်းအမျိုးမျိုးကြောင့် သိမ်းယူထားသော မြေယာများအတွက်လျော်ကြေးပေးရေးဥပဒေ ပြဌာန်းရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ် (၉)မှ ဦးသိန်းဝင်း က မြေယာအငြင်းပွားမှု များအတွက် ပြည်ထောင်စုအဆင့် စိစစ်ရေးကော်မတီ ဖွဲ့စည်း၍ ဆောင်ရွက်ရန် အစီအစဉ် ရှိ /မရှိနဲ့ အကြောင်းအမျိုးမျိုးကြောင့် သိမ်းယူထားသော မြေယာများအတွက် လျော်ကြေးပေးရေးဥပဒေ ပြဌာန်းရန် အစီအစဉ် ရှိ /မရှိနဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="57">ဦးသိန်းဝင်း ၊ စစ်ကိုင်းတိုင်းဒေသကြီး မဲဆန္ဒနယ်အမှတ် (၉)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ဖိတ်ကြား၍ တက်ရောက်လာသောပြည်ထောင်စုဒုတိယဝန်ကြီးများ အားလုံးမင်္ဂလာပါလို့ နှုတ်ခွန်း ဆက်သရင်းနဲ့ ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး အမှတ် (၉) မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးသိန်းဝင်း ဖြစ်ပါတယ်။ ကျွန် တော် မေးမယ့်မေးခွန်းကတော့ ယနေ့နိုင်ငံတော်မှာ ဖြစ်ပေါ်နေတဲ့ မြေယာအငြင်းပွားမှုတွေနဲ့ ပတ်သက် ပြီးတော့မှ ကျွန်တော် မေးခွန်း မေးသွား မှာ ဖြစ်ပါတယ်။ အဲဒီတော့ အဲဒီမေးခွန်းကို မေးရတဲ့ အကြောင်းအရင်းကတော့ ကနေ့ တောင်သူတွေမှာ ထွက်ရှိလာတဲ့ သီးနှံတွေအပေါ်မှာ ဈေးနှိမ် မခံရရေးဆိုတဲ့ အခြေခံဥပဒေမှာ ပြဋ္ဌာန်းထားပေမယ့်လည်း ဒီကနေ့ သီးနှံတွေဟာ ဈေးနှုန်း အပြည့်အဝ မရရှိတဲ့ ပြဿနာပါ။ နောက် တောင်သူလယ်သမား အခွင့်အရေး ကာကွယ်ရေး ဆိုတဲ့ ဥပဒေအပေါ်မှာ အပြည့်အဝ ခံစားခွင့် မရရှိကြရတဲ့ ပြဿနာ၊ နောက် အထူးပြု ကုမ္ပဏီများက တောင်သူများအပေါ် ဆောင်ရွက်ပေးနေတယ်ဆိုပြီးတော့မှ Media တွေမှာ၊ သတင်းစာတွေမှာ ဖော်ပြထားပေမယ့်လည်း ခက်ခဲတဲ့ ဒေသ၊ ဆက်သွယ်ရေးမကောင်းတဲ့ ဒေသတွေမှာရှိနေတဲ့ တောင်သူတွေဟာ အပြည့်အဝ မခံစား ကြရသေးတဲ့ ပြဿနာတွေ၊ ကျွဲ၊ နွား အာမခံ မရှိတဲ့အတွက် ကျွဲ၊ နွားတွေ ဆုံးရှုံးတဲ့အခါ ပြန်လည် မဖြည့်ဆည်းနိုင်တဲ့ ပြဿနာ၊ လယ်ယာလုပ်ပိုင်ခွင့်နှင့် အငြင်း ပွားပြီးတော့မှ ယနေ့အထိ ဖြေရှင်း ဆောင်ရွက်ပေးနိုင်ခြင်း မရှိတဲ့ ပြဿနာ၊ အချို့ လယ်ယာအငြင်းပွားမှု ပြဿနာတွေမှာ လက်ရှိ တာဝန်ရှိ နေတဲ့ပုဂ္ဂိုလ်တွေ ပါဝင်ပတ်သက်နေတဲ့အတွက် ဖြေရှင်းပေးနိုင်မှု နှောင့်နှေးနေတဲ့ အခြေအနေတွေရှိနေတဲ့အတွက်တောင်သူတွေမှာ နစ်နာမှုတွေရှိနေတဲ့ ပြဿနာတွေ စတဲ့ ပြဿနာတွေအမျိုးမျိုး တောင်သူတွေ ယနေ့ခံစားနေကြရပါတယ်။ လွှတ်တော် ကိုယ်စားလှယ်များ အပိုင်းအနေနဲ့ ကလည်း တောင်သူ တွေက တင်ပြလို့ သက်ဆိုင်ရာ အဖွဲ့အစည်းအသီးသီးကို လိပ်မူပြီးတော့မှ ပေးပို့တင်ပြတဲ့ နေရာမှာ ယနေ့အထိ ပြည်သူတွေ ယုံကြည်မှုရှိတဲ့အတိုင်း ဆောင်ရွက်မပေးနိုင်သေးတာတွေ အများကြီး ရှိနေပါတယ်။ အဲဒီတော့ သာဓကအားဖြင့် ပြောမယ်ဆိုရင် ကလေးမြို့ လေယာဉ်ကွင်း တိုးချဲ့ တဲ့ အတွက် အိမ်တွေ ဖယ်ရှားပေး ရပါတယ်။ ဖယ်ရှားပေးရတဲ့ အိမ်တွေ အတွက် အထူးအထွက်တိုး ဒေသဆိုတဲ့ တောင်ဖီလာက လယ်သမားတွေ လယ်အသိမ်းခံရပါတယ်။ မူလက လယ်တစ်ဧကကို မည်မျှပေးမယ်။ အိမ်ဝင်း ဘယ်လောက်ပေးမယ် ဆိုပြီး တော့မှ ကတိနဲ့ ဆောင်ရွက်တဲ့နေရာမှာ သက်ဆိုင်ရာတာဝန်ရှိတဲ့ အဖွဲ့အစည်းပုဂ္ဂိုလ်တွေက ကတိအတိုင်း မဆောင်ရွက်တဲ့အတွက် နစ်နာမှုတွေရှိနေတာကို ဒါတွေကိုသက်ဆိုင်ရာအဖွဲ့အစည်းအဆင့်ဆင့်ကို လွှတ်တော်ကိုယ်စားလှယ် တစ်ဦးအနေနဲ့ တင်ပြခဲ့သော်လည်းပဲ ယနေ့အချိန်အထိ ထူးခြားမှုမရှိ တာတွေ ကြုံတွေ့နေရ ပါတယ်။ အဲဒီတော့ ကျွန်တော့်လိုပဲ အခြားအခြားသော လွှတ်တော်ကိုယ်စားလှယ်များ ဟာလည်း ဒီလို ပြဿနာမျိုးတွေ ကြုံတွေ့နေရပါတယ်။ အဲဒီတော့ လယ်ယာမြေ အငြင်းပွားမှုနဲ့ ပတ်သက်လို့ လယ်ယာမြေနစ်နာမှုတွေနဲ့ ပတ်သက်လို့၊ သက်ဆိုင်ရာ တောင်သူ အဖွဲ့အစည်းများ ကလည်း ဆန္ဒဖော်ထုတ်ပွဲတွေ ဖြစ်လာခဲ့လို့ရှိရင် ကျွန်တော်တို့ လွှတ်တော်ကိုယ်စားလှယ်တွေရဲ့ အခန်းကဏ္ဍဟာလည်း ပြည်သူရဲ့ ယုံကြည်မှု အများကြီး လျော့နည်းသွားမှာ ဖြစ်ပါတယ်။ အဲဒီအတွက် မြေယာအသုံးချမှု မူဝါဒ၊ မြေယာအသုံးချ စီမံခန့်ခွဲရေးတို့ကို စနစ်တကျ ဆောင်ရွက်ပြီး မြေယာစနစ် ပြုပြင်ပြောင်းလဲ ရေး၊ မြေယာမူဝါဒ ရေးဆွဲရေး ဥပဒေ လုပ်ထုံးလုပ်နည်းများနှင့်အညီ မြေယာခွဲဝေအသုံးချ စီမံခန့်ခွဲရေးတို့ကို စနစ်တကျဆောင်ရွက်ရန်၊ မြေယာခွဲဝေအသုံးချမှု စိစစ်ရေးကော်မတီကို ဖွဲ့စည်းထားရှိပြီးဖြစ်တယ်လို့ သိရတဲ့အတွက် ဝမ်းသာရပေမယ့် နိုင်ငံအနှံ့အပြားမှာ ဖြစ် ပေါ်နေတဲ့ မြေယာအငြင်းပွားမှု၊ နိုင်ငံတော်အကျိုးငှာ မြေယာသိမ်းယူခြင်းအပေါ် နစ်နာမှု လျော်ကြေးပေးမှု၊ နိုင်ငံတော် စီးပွားရေး လုပ်ငန်းများ အကောင်အထည်ဖော်ရန် ကုမ္ပဏီများမှ သိမ်းယူသော မြေယာ များအတွက် နစ်နာမှုလျော်ကြေးပေးမှုတို့ကို ဖြေရှင်းသတ်မှတ်ပြဋ္ဌာန်း ပေးနိုင်ခြင်း မရှိသေး ပါဘူး။ ဒါကြောင့် အောက်ပါမေးခွန်းကို မေးမြန်းရခြင်းဖြစ်ပါတယ်။ (က)မြေယာအငြင်းပွားမှု များအတွက် ပြည်ထောင်စုအဆင့် စိစစ်ရေးကော်မတီ သို့မဟုတ် ကော်မရှင် ဖွဲ့စည်း၍ဆောင်ရွက်ရန် အစီအစဉ် ရှိ /မရှိ။ (ခ) အကြောင်းအမျိုးမျိုးဖြင့် သိမ်းယူသော မြေယာများ အတွက် လျော်ကြေးပေးရေးဥပဒေ ပြဋ္ဌာန်းပေးရန် အစီအစဉ် ရှိ မရှိ ဆိုတဲ့ မေးခွန်းကို လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံး ကျေးဇူးတင်ပါတယ် ခင်ဗျား။</speech>
<speech type="speaker">မေးခွန်းများနဲ့ ပတ်သက်ပြီး လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="83">ဦးအုန်းသန်း(လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော် ကိုယ်စားလှယ်တော်ကြီး များခင်ဗျား။ မင်္ဂလာပါလို့ နှုတ်ခွန်းဆက်သရင်းနဲ့ ကိုယ်စိတ်နှစ်ဖြာ ကျန်းမာ၊ ချမ်းသာ ကြပါစေကြောင်း ဆုတောင်းမေတ္တာပို့သ ဂါရဝပြုအပ်ပါတယ်။ ကျွန်တော်ကတော့ လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး ဦးအုန်းသန်း ဖြစ်ပါတယ်။ ပဲခူးတိုင်းဒေသကြီး အမှတ် (၁၀)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးမြင့်ထွန်း ၏ လက်ပံတန်းမြို့နယ် အနောက်ဘက်ခြမ်းဒေသ ရေကြီးနစ်မြုပ်မှု နည်းပါးစေရန် အတွက် ၂၀၁၃ ခုနှစ်တွင် ရေနုတ်မြောင်းနှင့် ရိုး (၁၈) ခုတို့အား ပြန်လည်တူးဖော်ပေးနိုင်ရန် အစီအစဉ် ရှိ /မရှိ ဟူသော မေးခွန်းနှင့် ပတ်သက်၍ ရှင်းလင်းတင်ပြ ဆွေးနွေးသွားမှာ ဖြစ်ပါတယ်။ ပထမဦးစွာ ယခုကဲ့သို့ ဒေသတွင်း ရေကြီးနစ်မြုပ်မှု လျော့နည်းစေရေးနှင့် ဒေသခံ ပြည်သူလူထုအကျိုးအတွက် မေးမြန်းပေးခဲ့တဲ့ အမျိုးသားလွှတ်တော် ကိုယ်စားလှယ် ဦးမြင့်ထွန်းအား ယခုကဲ့သို့ ဖြေကြားခွင့် ရရှိ သည့်အတွက် အထူးပင်ကျေးဇူးတင်ရှိပါကြောင်း ပြောကြားလို ပါတယ်။ လက်ပံတန်းမြို့နယ် အနောက်ဘက်ခြမ်းဒေသရှိ ရေကြီးနစ်မြုပ်မှု လျော့နည်းစေရန် အတွက် လွှတ်တော်ကိုယ်စားလှယ်ကြီး တင်ပြထားသော ဆောင်ရွက်ရမည့် လုပ်ငန်း (၁၈)ခု အနက် သဘာဝရေနုတ်မြောင်းနှင့် ရိုးချောင်း (၁၆)ခု၊ ရေ တံခါး(၁)ခုတို့မှာ လုပ်ငန်းသဘောအရ ဆည်မြောင်းဦးစီးဌာနမှ ဆောင်ရွက်ပေးရမည့် လုပ်ငန်းများ ဖြစ်ပါတယ်။ အမှတ်စဉ် (၁၇)အရ ပေ(၃၀)၊ တံတား (၁)စင်း တည်ဆောက်ပေးရမည့် လုပ်ငန်းမှာ စည်ပင်သာယာရေးဦးစီးဌာနမှဆောင်ရွက်ရမည်ဖြစ်ပြီး ဆည်မြောင်းဦးစီးဌာနမှ ကူညီဆောင်ရွက်ပေးသွားမည် ဖြစ်ပါတယ်။ ဆည်မြောင်းဦးစီးဌာနမှ ဆောင်ရွက်ပေးရမယ့် ရေနုတ်မြောင်းနဲ့ ရိုး(၁၆)ခု တူးဖော်ခြင်းလုပ်ငန်းမှာ စုစုပေါင်း အလျား (၄၄)မိုင်ခန့်ရှိပြီး မြေကြီးကျင်းပေါင်း နှစ်သိန်း ကျော်ခန့် ဆောင်ရွက်ရမှာ ဖြစ်ပါတယ်။ အဆိုပါလုပ်ငန်းများကို ၂၀၁၃-၂၀၁၄ ခုနှစ် ဘဏ္ဍာရေးနှစ်တွင် စတင်ဆောင်ရွက် ပေးနိုင်ရေးအတွက် ပြည်ထောင်စုအစိုးရအဖွဲ့သို့ ရန်ပုံငွေခွင့်ပြုချက်နှင့် လုပ်ငန်းဆောင်ရွက်ခွင့် ရရှိရေး တင်ပြဆောင်ရွက်သွားမည်ဖြစ်ပါတယ်။ ခွင့်ပြုချက်ရရှိပါက ပြည်ထောင်စုလွှတ်တော်သို့ ဆက်လက် အဆိုပြု တင်ပြ၍ အတည်ပြုချက်အရ အကောင်အထည်ဖော် ဆောင်ရွက်ပေးသွားမည် ဖြစ်ပါကြောင်း ဖြေကြားတင်ပြအပ်ပါတယ်။ အထူးကျေးဇူးတင်ရှိပါတယ်။ ဒုတိယမေးခွန်းအနေနဲ့ မွန်ပြည်နယ်၊ မဲဆန္ဒနယ်အမှတ် (၅) အမျိုးသားလွှတ်တော် ကိုယ်စားလှယ် ဦးနိုင်ထွန်းအုံ၏ ရော်ဘာပင်ပျိုးခင်း တည်ထောင်သူများ အများအပြားဖြစ်လာ၍ ရော်ဘာစိုက်ပျိုးသော တောင်သူများ မျိုးစစ်မျိုးမှန်ရရှိရန် ၊ ရော်ဘာပျိုးခင်းတည်ထောင်သူများ ကို စိစစ်သုံးသပ်ရန် အစီအစဉ်ရှိ/မရှိ အစီအစဉ်ရှိပါက မည်သည့်အချိန်တွင် စိစစ်သုံးသပ်ပေး သည်ကို ပြန်လည်ဖြေကြား ပါရန် မေးခွန်းနှင့် ပတ် သက်၍ ကျွန်တော် ဆက်လက်တင်ပြသွားမှာ ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေဖြင့် ဝန်ကြီးဌာနရဲ့ အဓိက တာဝန်ကြီး (၃)ရပ်ဖြစ်တဲ့ မျိုးကောင်းမျိုးသန့် မျိုးစေ့များထုတ်လုပ် ဖြန့်ဖြူးရေး (Seed Production) တောင်သူလယ်သမားများ ခေတ်မီစိုက်ပျိုးရေးနည်းပညာများ ရရှိ အသုံးပြု နိုင်စေရန် လေ့ကျင့်ပညာပေးရေး(Training and Education)တာဝန်နဲ့ အရည်အသွေး နှင့် အထွက်နှုန်းကောင်းမွန်တဲ့ မျိုးကောင်းမျိုးသန့်မျိုးစေ့များ ထုတ်လုပ်ပေးရန်နှင့် သိပ္ပံနည်းကျ စိုက်ပျိုးနည်းစနစ်များ သုတေသနပြုလုပ်ခြင်းနှင့် ဖွံ့ဖြိုးတိုးတက်ရေး (Research and Development) တာဝန်များကို အကောင်အထည်ဖော် ဆောင်ရွက်လျက်ရှိပါတယ်။ ထိုသို့ အကောင်အထည်ဖော်ဆောင်ရွက်ရာမှာ နှစ်ရှည်သီးနှံဖြစ်တဲ့ ရော်ဘာ စိုက်ပျိုးရေးလုပ်ငန်းတွင် ဒေသနှင့် ကိုက်ညီတဲ့ အထွက်နှုန်းကောင်းမွန်တဲ့ မျိုးကောင်းမျိုးသန့် များရွေးချယ်စိုက်ပျိုးနိုင်ရန်အတွက် ဝန်ကြီးဌာနကွပ်ကဲမှုအောက်တွင် စက်မှုသီးနှံဖွံ့ ဖြိုးရေး ဦးစီးဌာန၊ နှစ်ရှည်ပင်ပညာပေးရေးနှင့် နည်းပညာဖွံ့ဖြိုးရေးဌာနခွဲကို ဖွဲ့စည်းပြီး မျိုးကောင်း မျိုးသန့်များ ပွားများထုတ်လုပ်ခြင်းနှင့် လေ့ကျင့်ပညာပေးခြင်းလုပ်ငန်းများကို အလေးထားဆောင်ရွက်လျက် ရှိပါတယ်။ စက်မှုကုန်ကြမ်းသီးနှံတစ်ခုဖြစ်တဲ့ရော်ဘာသီးနှံအနေနဲ့ ဝယ်လိုအား ကောင်းပြီး၊ နှစ်ရှည်ဝင်ငွေပုံမှန်ရရှိသည့်အတွက် ရော်ဘာစိုက်ပျိုးသူတောင်သူများ ပိုမို စိတ်ဝင်စားမှုရှိလာကာ ၂၀၀၁-၂၀၀၂ ခုနှစ်တွင် ရော်ဘာစိုက်ဧက (၄၅၉၉၅၄) ဧက ရှိခဲ့ရာက ၂၀၁၁-၂၀၁၂ ခုနှစ်တွင် ရော်ဘာစိုက်ဧက (၁၃၃၃၈၅၃)ဧကအထိ တိုးချဲ့စိုက်ပျိုး လာ၍ (၁၀)နှစ်အတွင်းမှာ ရော်ဘာဧက (၈၇၃၈၉၀)ဧက တိုးတက်စိုက်ပျိုးလာခဲ့ကြောင်း တွေ့ရှိရပါ တယ်။ တိုးတက်စိုက်ပျိုးလာတဲ့ ရော်ဘာ များအပေါ် ဒေသနှင့် ကိုက်ညီတဲ့ အထွက်ကောင်း မျိုးကောင်းမျိုးသန့်များ ရွေးချယ်စိုက်ပျိုးနိုင်ရန်အတွက် လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာနအောက်ရှိ စက်မှုသီးနှံဖွံ့ဖြိုးရေးဦးစီးဌာန၊ နှစ်ရှည်ပင်ပညာပေးရေးနှင့် နည်းပညာ ဖွံ့ဖြိုးရေးဌာနခွဲအနေနဲ့ နှစ်ရှည်ပင်အ သုံးချသုတေသနဌာန(ဖားအောက်)နှင့် ဌာနပိုင် ရော်ဘာ သုတေသနနှင့်မျိုးပွားခြံ(၆)ခြံ တည်ထောင်စိုက်ပျိုးကာ မျိုး ကောင်းမျိုးသန့် ရော်ဘာကိုင်းမျိုး ခင်းများတည်ထောင်ခြင်း၊ ရော်ဘာပျိုးခင်းများ တည်ထောင်ထုတ်လုပ် ဖြန့်ဖြူးပေးခြင်းနှင့် ရော်ဘာစိုက်ပျိုးထိန်းသိမ်းခြင်းသင်တန်း၊ အစေးလှီးခြင်းသင်တန်း၊ အဆင့်မြင့် ရော်ဘာထုတ်လုပ်မှု ဆိုင်ရာ သင်တန်းများအား နှစ်စဉ်ပို့ချပေးလျက်ရှိရာ ပျိုးခင်းတည်ထောင်သူ များနှင့် ရော်ဘာ စိုက်ပျိုးသည့် တောင်သူများတက်ရောက်၍ သင်ယူလျက် ရှိကြပါတယ်။ ရော်ဘာသုတေသနနှင့် မျိုးပွားခြံများမှ ပျိုးခင်း၊ ကိုင်းပွားခင်း (၁၈၆)ဧက တည်ထောင်ထားရှိပြီး ဒေသနှင့်ကိုက်ညီပြီး ရောဂါကင်းစင်သည့် မျိုးကောင်းမျိုးသန့် ပျိုးပင် ပေါင်း (၁၅၀၀၀၀)ကျော်ကို နှစ်စဉ် ထုတ်လုပ် ဖြန့်ဖြူးပေးလျက် ရှိပါတယ်။ ရော်ဘာစိုက်ပျိုးထုတ်လုပ်မှုနှင့်ဆိုင်တဲ့ ပညာပေးလုပ်ငန်း များအပြင် ရော်ဘာ စိုက်ပျိုးမှုအများဆုံးဖြစ်တဲ့ မွန်ပြည်နယ်တွင် စိုက်ပျိုးသောမျိုးများ မှန်ကန်မှုရှိစေရေးအတွက် အခြေခံရော်ဘာမျိုးခွဲခြားခြင်းသင်တန်းများကို နှစ်ရှည်ပင်ပညာပေးရေးနဲ့ နည်းပညာဖွံ့ဖြိုးရေး ဌာနခွဲလက်အောက်ရှိ မွန်ပြည်နယ်၊ မော်လမြိုင်မြို့နယ် နှစ်ရှည်ပင်အသုံးချ သုတေသနဌာန (ဖားအောက်)တွင် တစ်နှစ်လျှင် တစ်ကြိမ်မှ နှစ်ကြိမ်ထိ ရော်ဘာ ပျိုးထောင်စိုက်ပျိုးရန် စိတ်ဝင်စားသူ ပုဂ္ဂလိကများကိုပါ ဖိတ်ခေါ်၍ စာတွေ့နှင့်လက်တွေ့ ပေါင်းစပ်ပြီးသင်ကြား ပေးလျက်ရှိပါတယ်။ သင်တန်းတက်ရောက်ပြီးသူများအနေနဲ့ ကိုယ်တိုင် ရော်ဘာပျိုးပင်များ ပျိုးထောင်၍ စိုက်ပျိုးလုပ်ကိုင်သူများရှိသကဲ့သို့ ကိုယ်ပိုင်ပျိုးခင်းများ တည်ထောင်၍ ပျိုးပင်များ ထုတ်လုပ်ဖြန့်ဖြူးသူများလည်း ရှိကြပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနရဲ့ ၁၉၉၂ ခုနှစ်၊ သြဂုတ်လ ၂၅ ရက် နေ့စွဲပါ အမိန့်ကြော်ငြာစာ၊ ၁/၉၂ အရ တိုးချဲ့စိုက် ပျိုးလာသော ရော်ဘာစိုက်ခင်းများ အတွက် ပျိုးပင်များလုံလောက်စွာ ဖြည့်ဆည်းနိုင်ရန်နဲ့ ပျိုးခင်းလုပ်ကိုင်လိုသူများကိုလည်း လွတ်လပ်စွာဆောင်ရွက်နိုင်စေရေး မှတ်ပုံတင်ပျိုးခင်းများ တည်ထောင်ခွင့် လျှောက်ထားနိုင်ကြောင်း ဖော်ပြ ထားပါတယ်။ သို့ဖြစ်ပါ၍ ရော်ဘာမျိုး ကောင်းမျိုးသန့်များ ထုတ်လုပ် ပွားများရေးကို ဦးတည်၍ ပျိုးခင်း တည်ထောင်ခွင့်ဆိုင်ရာ မှတ်ပုံတင်စိစစ်ထုတ်ပေးနိုင်ရေး အတွက် နှစ်ရှည်ပင် ပညာ ပေးရေးနှင့် နည်းပညာဖွံ့ဖြိုးရေးဌာနခွဲ မှ ပျိုးခင်းတည်ထောင်ခွင့် ဆိုင်ရာ စည်းမျဉ်းစည်းကမ်း များအား ခေတ်နဲ့လျော်ညီစွာ ပြုပြင်ရေးဆွဲပြီး ၂၀၁၂-၂၀၁၃ ခုနှစ်မှ စတင်ကာ စည်းမျဉ်း စည်းကမ်းချက်များနှင့် အညီ စိ စစ်သုံးသပ်ဆောင်ရွက် ပေးလျက်ရှိပါ ကြောင်း ရှင်းလင်း ဖြေကြား အပ်ပါတယ်။ အားလုံးကို အထူးကျေးဇူးတင်ရှိပါတယ်။ တတိယမေးခွန်းအနေနဲ့ မန္တလေးတိုင်းဒေသကြီး မဲဆန္ဒနယ်အမှတ် (၉) ၊ အမျိုးသား လွှတ်တော်ကိုယ်စားလှယ် ဦးသိန်းဝင်း က မြေယာအငြင်းပွားမှုများအတွက် ပြည်ထောင်စုအဆင့် စိစစ်ရေးကော်မတီဖွဲ့စည်း၍ ဆောင်ရွက်ရန် အစီအစဉ် ရှိ /မရှိနှင့် အကြောင်း အမျိုးမျိုးကြောင့် သိမ်းယူသော မြေယာများအတွက် လျော်ကြေးပေးရေး ဥပဒေ ပြဋ္ဌာန်းရန် အစီအစဉ် ရှိ /မရှိ မေးမြန်းမှုအပေါ် ကျွန်တော် ဆက်လက်ရှင်းလင်းတင်ပြသွားမှာ ဖြစ်ပါတယ်။ ၂၀၀၈ ခုနှစ်၊ နိုင်ငံတော်ဖွဲ့စည်းပုံအခြေခံဥပဒေ၊ အခန်း (၁)၊ အခြေခံမူများ၊ ပု ဒ်မ ၃၇(က) နိုင်ငံတော်သည် နိုင်ငံတော်ရှိ မြေအား လုံး၊ မြေပေါ်မြေအောက်၊ ရေပေါ်ရေအောက်နှင့် လေထုအတွင်းရှိ သယံဇာတ ပစ္စည်းအားလုံး၏ မူ ရင်းပိုင်ရှင်ဖြစ်သည်ဟု လည်းကောင်း၊ ပုဒ်မ ၂၃(က)တွင် နိုင်ငံတော်သည် တောင်သူလယ်သမားများ၏ အခွင့်အရေးများ ကာကွယ်စောင့်ရှောက်ရန် လိုအပ်သည့်ဥပဒေများ ပြဋ္ဌာန်းဆောင်ရွက်ရမည် ဟုလည်းကောင်း ပြဋ္ဌာန်းထားရှိပါတယ်။ ၂၀၀၈ ခုနှစ်၊ နိုင်ငံတော်ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ညီညွတ်စွာဖြင့် လွှတ်တော်အဆင့်ဆင့်တွင် ဆွေးနွေးအတည်ပြုခဲ့ပြီး ပထမအကြိမ်ပြည်ထောင်စုလွှတ်တော် ၊ တတိယပုံမှန်အစည်းအဝေးက အတည်ပြု ပြဋ္ဌာန်းခဲ့သည့် လယ်ယာမြေဥပဒေ နှင့် မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ တို့ကို နိုင်ငံတော်သမ္မ��က ၃၀-၃-၂၀၁၂ ရက်စွဲဖြင့် လက်မှတ်ရေးထိုး ထုတ်ပြန်ခဲ့ပြီး ဖြစ်ပါတယ်။ လယ်ယာမြေ ဥပဒေပုဒ်မ ၁၅ အရ ပြည်ထောင်စု အစိုးရသည် ဗဟိုလယ်ယာမြေစီမံခန့်ခွဲမှုကို ဖွဲ့စည်းရန်နှင့် ပုဒ်မ ၁၆ အရ တိုင်းဒေသကြီး ၊ ပြည်နယ်အဆင့်နှင့် ခရိုင် အဆင့်၊ မြို့နယ်အဆင့်၊ ရပ်ကွက် ကျေးရွာအုပ်စု အဆင့်ဆင့်တို့တွင် လယ်ယာမြေ စီမံခန့်ခွဲမှုအဖွဲ့အဆင့်ဆင့်ကို ဖွဲ့စည်းရန် ပြဋ္ဌာန်းထားရှိပြီး ဖြစ်ပါတယ်။ လယ်ယာမြေဥပဒေ အခန်း (၈) လယ်ယာမြေလုပ်ပိုင်ခွင့် အငြင်းပွားမှုဖြေရှင်းခြင်း နှင့် အယူခံခြင်း ၊ ပုဒ်မ ၂၂ တွင် လယ်ယာမြေလုပ်ပိုင်ခွင့်နှင့်စပ်လျဉ်း၍ အငြင်းပွားမှုများကို ရပ်ကွက် သို့မဟုတ် ကျေးရွာအုပ်စု လယ်ယာမြေစီမံခန့်ခွဲမှုအဖွဲ့ သည် မူလမှုခင်းဖွင့်လှစ်၍ စုံစမ်းစစ်ဆေးခြင်း၊ ကြားနာခြင်း၊ ဆုံးဖြတ် ခြင်းပြုရန်နှင့် ပုဒ်မ ၂၃၊ ၂၄ နှင့် ၂၅ တို့တွင် အယူခံ အဆင့်ဆင့်က စစ်ဆေးဆုံး ဖြတ်ရန် ပြဋ္ဌာန်း ထားရှိပြီး ဖြစ်ပါတယ်။ ထို့အပြင် လယ်ယာမြေဥပဒေ အခန်း(၉) နစ်နာကြေးနှင့်လျော်ကြေးများ၊ ပုဒ်မ ၂၆ တွင် နိုင်ငံတော် အကျိုးငှာဖြစ်စေ၊ အများ ပြည်သူအကျိုးငှာဖြစ်စေ သိမ်းယူသည့် လယ်ယာမြေနှင့် ယင်းလယ်ယာမြေပေါ်၌ အဆောက် အအုံဖြင့် တိုးတက်ကောင်းမွန်စေရန် ပြုပြင်ခြင်းအပါအဝင် မူလလယ်ယာမြေလုပ်ပိုင်ခွင့် ရရှိထားသူဆောင်ရွက်ထားသည့် ကိစ္စရပ်များအတွက် နစ်နာမှုလုံးဝမရှိစေရန် လျော်ကြေး ပေး ခြင်းနှင့် အခြားနည်းလမ်းဖြင့် စီမံဆောင်ရွက်ခြင်းတို့ကို သက်ဆိုင်ရာက ပြုလုပ်ပေးနိုင်ရေး နှင့် စပ်လျဉ်း၍ ဗဟိုလယ်ယာမြေစီမံခန့်ခွဲမှုအဖွဲ့သည် လို အပ်သလို ညှိနှိုင်းဆောင် ရွက်ရမည်ဟု ဖြည့်စွက်ပြဋ္ဌာန်းထားရှိပြီး ဖြစ်ပါတယ်။ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဥပဒေ၊ အခန်း (၂)၊ ပုဒ်မ ၃ အရ လည်းကောင်း၊ နိုင်ငံတော် စီးပွားဖွံ့ဖြိုးတိုးတက်ရေးအတွက် မြေလွတ်၊ မြေလပ်နှင့် မြေရိုင်း များကို အသုံး ပြု၍ စီးပွားဖြစ် စိုက်ပျိုးရေး၊ မွေးမြူရေး၊ ဓာတ်သတ္တု ထုတ်လုပ်ခြင်း၊ အစိုးရက ခွင့်ပြုထားသော ဥပဒေနှင့်ညီညွတ်သည့် အခြားလုပ်ငန်းများကို ထိရောက်မှန်ကန်စွာ အသုံးချ စီမံဆောင်ရွက်နိုင်ရန် မြေလွတ် ၊ မြေလပ်နှင့် မြေရိုင်းများ စီမံခန့်ခွဲရေး ဗဟိုကော်မတီကို ဖွဲ့စည်းရန် ပြဋ္ဌာန်းထားရှိပါတယ်။အဆိုပါ ဥပဒေ ပုဒ်မ ၁၉ နှင့် ၂၀ တို့အရ ဗဟိုကော်မတီသည်ခွင့်ပြုထားသော မြေလွတ်၊ မြေလပ်နှင့်မြေရိုင်းများကို ပြန်လည်ရယူခြင်းအတွက် လုပ်ပိုင်ခွင့်၊ အသုံးပြုခွင့် ရရှိသူက အမှန်တကယ် ရင်းနှီးမြှုပ်နှံထားသည့် ကုန်ကျစရိတ်ငွေများကို ပြည်ထောင်စုအစိုးရအဖွဲ့၏ သဘောတူညီချက်ဖြင့် ကာလတန်ဖိုး တွက်ချက်၍ သင့်လျော်သည့် သတ်မှတ်ကာလအတွင်း လျော်ကြေး ရရှိစေရန် သက်ဆိုင်ရာ ဌာနအဖွဲ့အစည်းများနှင့် ညှိနှိုင်း ဆောင်ရွက်ပေးရန် ထည့်သွင်း ပြဋ္ဌာန်းထားရှိပြီး ဖြစ်ပါတယ်။ လယ်ယာမြေဥပဒေနှင့် မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေတို့ အရ လက်တွေ့အကောင်အထည်ဖော် လိုက်နာကျင့်သုံးဆောင်ရွက်နိုင်ရန် နည်းဥပဒေများ ရေးဆွဲ ပြဋ္ဌာန်းနိုင်ရေးအတွက် လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး ဦးဆောင်သော အဖွဲ့ဝင် (၁၆)ဦး ပါဝင်သည့်နည်း ဥပဒေများ (မူကြမ်း) ရေးဆွဲရေးလုပ်ငန်း ကော်မတီကို နိုင်ငံတော်သမ္မတရုံး၏ ၂-၅-၂၀၁၂ ရက်စွဲပါ စာအမှတ်၊ ၁၁၂(၁)/၈/သမ္မတရုံး ဖြင့် ဖွဲ့စည်းပေးထားခဲ့ပါတယ်။ အဆိုပါ လုပ် ငန်းကော်မတီအနေဖြင့် ၂၀၀၈ ခုနှစ်၊ နိုင်ငံတော် ဖွဲ့စည်းပုံအခြေခံဥပဒေနှင့်ညီညွတ်စွာ မူရင်းဥပဒေပါ ပြဋ္ဌာန်းချက်များနှင့် ကွဲလွဲမှု မရှိစေရေး အတွက် သက်ဆိုင်ရာ ဝန်ကြီးဌာနများမှ ဘာသာရပ်ဆိုင်ရာကျွမ်းကျင်ပညာရှင်များ၊ ပြည်ထောင်စု ရှေ့နေချုပ်ရုံးမှ ဥပဒေရေးရာ ကျွမ်းကျင်ပညာရှင်များနှင့် အကြိမ်ကြိမ် စိစစ်၍ နိုင်ငံတော် သမ္မတ၏ ဥပဒေအကြံပေးအဖွဲ့၏ သဘောထားအကြံပြုချက်များကို ရယူပြီး လယ်ယာမြေ နည်းဥပဒေများ(မူကြမ်း)ကို ရေး ဆွဲ၍ ပြည်ထောင်စုရှေ့နေချုပ်ရုံးသို့ ဥပဒေ စကားရပ်မှအစ သဘောထားအကြံပြုပေးနိုင်ပါရန် တင်ပြထားပြီး ဖြစ်ပါတယ်။ အဆိုပါ လယ်ယာမြေနည်းဥပဒေများ (မူကြမ်း)ကို ပြည်ထောင်စုရှေ့နေချုပ်ရုံး၏ သဘောထား အကြံပြုချက်များအရ အပြီးသတ်စိစစ်ရေးဆွဲပြုစုခဲ့ပြီး နိုင်ငံတော်သမ္မတရုံးသို့ ၂-၇-၂၀၁၂ ရက်စွဲဖြင့် ပေးပို့တင်ပြထားပြီးဖြစ်၍ ပြည်ထောင်စုအစိုးရအဖွဲ့သို့ လုပ်ထုံးလုပ်နည်း နှင့် အညီ တင်ပြဆောင်ရွက်လျက်ရှိပြီး မကြာမီကာလအတွင်း လယ်ယာမြေနည်းဥပဒေများကို အတည်ပြုပြဋ္ဌာန်းနိုင်တော့မည် ဖြစ်ပါသည်။ အလားတူ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေများ (မူကြမ်း) ကိုလည်း မူရင်းဥပဒေပါ ပြဋ္ဌာန်းချက်များနှင့် ကိုက်ညီစွာ စိစစ်ပြုစုရေးဆွဲ၍ ပြည်ထောင်စုရှေ့နေချုပ်ရုံးသို့ သဘောထားအကြံပြုပေးနိုင်ပါရန် ၂၅-၆-၂၀၁၂ ရက်စွဲပါစာဖြင့်ပေးပို့ ထားပြီးဖြစ်၍ ပြည်ထောင်စုရှေ့နေချုပ်ရုံး၏ သဘောထား အကြံပြုချက်အရ အပြီးသတ်စိစစ်ပြုစုပြီး နိုင်ငံတော်သမ္မတရုံးသို့ တင်ပြ၍ လုပ်ထုံးလုပ်နည်းနှင့် အညီ ပြည်ထောင်စုအစိုးရအဖွဲ့သို့ တင်ပြဆောင်ရွက်လျက် ရှိပါတယ်။ ထို့အပြင် လွှတ်တော်ကိုယ်စားလှယ်၏ မေးခွန်းတွင် ဖော်ပြပါရှိသည့် မြေယာခွဲဝေ အသုံးချမှု စိစစ်ဆောင်ရွက်ရေးကော်မတီ ဖွဲ့စည်းထား ရှိဆောင်ရွက်နေမှုနှင့် ပတ်သက်၍ မြို့ရွာဖွံ့ဖြိုးတိုးတက် ရေးစီမံကိန်း များနှင့် ရင်းနှီးမြှုပ်နှံမှု စီမံကိန်းများ၌ မြေယာခွဲဝေအသုံးချမှု မူဝါဒများကို ထိရောက်စွာဆောင်ရွက်နိုင်ရန်အတွက် ပတ်ဝန်းကျင်ထိန်းသိမ်းရေးနှင့် သစ်တော ရေးရာဝန်ကြီးဌာန၊ ပြည်ထောင်စုဝန်ကြီး ဦးဆောင်သော အဖွဲ့ဝင် (၂၁) ဦးပါဝင်သည့် မြေယာ ခွဲဝေအသုံးချမှု စိစစ်ဆောင်ရွက်ရေး ကော်မတီကို နိုင်ငံတော်သမ္မတရုံး၏ ၁၈-၆-၂၀၁၂ ရက်စွဲပါ အမိန့်ကြော်ငြာစာအမှတ်၊ ၄၁/၂၀၁၂ ဖြင့် ဖွဲ့စည်းပေးထားခဲ့ပါတယ်။ အဆိုပါ မြေယာခွဲဝေ အသုံးချမှု စိစစ်ဆောင်ရွက် ရေးကော်မတီ၏ လုပ်ငန်း တာဝန်များအနက် အဓိကတာဝန်မှာ နိုင်ငံတော်၏ မြေအသုံးချမှု မူဝါဒချမှတ်နိုင်ရေးအတွက် ဆွေးနွေးညှိနှိုင်း၍ မူဝါဒများရေးဆွဲ တင်ပြရန်ဖြစ်ပြီး ဒေသဆိုင်ရာဖွံ့ဖြိုးတိုးတက်မှုစီမံကိန်းများ ရေးဆွဲအကောင် အထည်ဖော်ရန် တင်ပြလာမှုအပေါ်လိုအပ်ချက်များအားပေါင်းစပ်ညှိနှိုင်းခွဲဝေ စိစစ်ရေးဆွဲ တင်ပြရန် ဖြစ်ပါသည်။ ထို့အပြင် မြေယာခွဲဝေအသုံးချမှု စိစစ်ဆောင်ရွက်ရေးကော်မတီသည် မြေယာစီမံ ခန့်ခွဲမှုနှင့် စပ်လျဉ်းသည့် တည်ဆဲ မြေနှင့်အခွန်ဥပဒေ၊ နည်းဥပဒေများ၊ မြေသိမ်းအက်ဥပဒေနှင့် နည်းဥပဒေများ၊ အခွန်ကောက်ခံရေးဥပဒေ အစရှိသည့် ဥပဒေ၊ နည်းဥပဒေများနှင့် လုပ်ထုံးလုပ်နည်းများကို ပြန်လည်သုံးသပ်ပြီး ခေတ်နှင့်အညီ အသုံးချဆောင်ရွက်နိုင်မည့် ဥပဒေ၊ လုပ်ထုံးလုပ်နည်းများ ညှိနှိုင်း ရေးဆွဲ တင်ပြရန် တာဝန်ပေးအပ်ထားရှိပြီး ဖြစ်၍ စတင် ဆွေးနွေးညှိနှိုင်း ဆောင်ရွက်လျက်ရှိနေပြီ ဖြစ်ကြောင်း တင်ပြအပ်ပါတယ်။ ၂၀၀၈ ခုနှစ် နိုင်ငံတော်ဖွဲ့စည်းပုံအခြေခံဥပဒေ၊ ပုဒ်မ ၂၄၈ အရ တိုင်းဒေသကြီး၊ ပြည်နယ်ဝန်ကြီးချုပ် ဦးဆောင်တဲ့ တိုင်းဒေသကြီး၊ ပြည်နယ်အစိုးရအဖွဲ့များကို ခိုင်မာစွာ ဖွဲ့စည်းထားပြီး ဖြစ်ပါတယ်။ နိုင်ငံနှင့်အဝန်း ဖြစ်ပေါ်နေသောမြေယာပြဿနာများကို သက်ဆိုင်ရာတိုင်းဒေသကြီး၊ ပြည်နယ် အစိုးရအဖွဲ့များနှင့် ဆိုင်ရာအုပ်ချုပ်ရေးအဖွဲ့များက ဥပဒေကြောင်းအရ ညီညွတ်စွာဖြင့် အဆင့်ဆင့် စိစစ်ဖြေရှင်း ဆောင်ရွက်ပေးသွားနိုင်မည် ဖြစ်ပါတယ်။ သို့ဖြစ်ပါ၍ လွှတ်တော်ကို ယ်စားလှယ်တော်ကြီး၏ မေးခွန်းပါ အချက်များနှင့် စပ်လျဉ်း၍ နိုင်ငံတော်ဖွဲ့စည်း ပုံအခြေခံဥပဒေနှင့် ညီညွတ်စွာဖြင့် အတည်ပြုပြဋ္ဌာန်း ထုတ်ပြန်ထားရှိပြီးဖြစ်သည့် လယ်ယာမြေဥပဒေ နှင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေတို့နှင့် နည်းဥပဒေများနှင့်အညီ သက်ဆိုင်ရာအဖွဲ့များနှင့် တိုင်းဒေသကြီး၊ ပြည်နယ်အစိုးရ အဖွဲ့တို့က အောက်ခြေမြေပြင် ပကတိအခြေအနေမှန် အတိုင်း စိစစ်စစ်ဆေးဖြေရှင်းဆောင်ရွက် ပေးသွားနိုင်မည် ဖြစ်ပါကြောင်း ရှင်းလင်းတင်ပြဖြေကြား အပ်ပါတယ်ခင်ဗျား ။ အားလုံးကို အထူးကျေးဇူးတင်ရှိပါတယ်ခင်ဗျား။</speech>
</section>
<section value="Bill">	
<bill>
<title>ပို့ဆောင်ရေးဝန်ကြီဌာန၊ ပြည်ထောင်စုဝန်ကြီးကျ၉၆၄ ခုနှစ်၊ မြန်မာ့ကြယ်ငါးပွင့်သင်္ဘော လုပ်ငန်းကော်ပိုရေးရှင်းဥပဒေကျပ်သိမ်းသည့်ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန်အဆိုတင်သွင်းခြင်းနှင့် လွှတ်တော်ကိုယ်စားလှယ် တစ်ဦးကထောက်ခံခြင်း</title>
<speech type="speaker">အစီအစဉ် (၆) ကို ဆက်လက်ဆောင်ရွက်မှာဖြစ်ပါတယ်။ အမျိုးသား လွှတ်တော် ကိုယ်စားလှယ်များခင်ဗျား။ယခု အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေခွဲ (က) အရ ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းကို မျိုးသား လွှတ်တော်က ဆွေးနွေးစဉ်းစားရန် အဆိုကို ပို့ဆောင်ရေးဝန်ကြီးဌာန၊ ဒုတိယဝန်ကြီး က အမျိုးသားလွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="90">ဦးဟံစိန် (ဒုတိယဝန်ကြီး၊ ပို့ဆောင်ရေးဝန်ကြီးဌာနံ)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ အားလုံး ကိုယ်စိတ်နှစ်ဖြာ ကျန်းမာ၊ ချမ်းသာကြပါစေကြောင်း ဆုတောင်းမေတ္တာပို့သရင်း လေး စားစွာ ဂါရဝပြု နှုတ်ခွန်းဆက်သ အပ်ပါတယ် ခင်ဗျား။ ကျွန်တော်ကတော့ ပို့ဆောင်ရေးဝန်ကြီးဌာန၊ ဒုတိယဝန်ကြီး ဦးဟံစိန်ပါ။ ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် အဆို တင်သွင်း မှာ ဖြစ်ပါတယ်။ ပို့ဆောင်ရေးဝန်ကြီးဌာနက လိုက်နာကျင့်သုံးလျက်ရှိသည့် လက်ရှိ တည်ဆဲ ဥပဒေ များအနက် ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေလည်း တစ်ခုအပါအဝင် ဖြစ်ပါတယ်။ သို့သော် မြန်မာနိုင်ငံ ကြယ်ငါးပွင့် သင်္ဘောလုပ်ငန်းတစ်ခုလုံးကို မြန်မာ့စီးပွားရေးဦးပိုင်လီမိတက်သို့ ၂၀၁၀ ခုနှစ်၊ မတ်လ (၃၀) ရက်နေ့တွင် ပို့ဆောင်ရေး ဝန်ကြီးဌာနက အပြီးအပိုင် လွှဲပြောင်းပေးခဲ့ပြီး ဖြစ်ပါတယ်။ သို့ဖြစ်ပါ၍ ဖော်ပြပါ ၁၉၆၄ ခုနှစ်၊ မြန်မာနိုင်ငံ ကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ပို့ဆောင်ရေးဝန်ကြီးဌာနအနေဖြင့် ဆက်လက်ကျင့်သုံးရန် မရှိတော့ သဖြင့် ရုပ်သိမ်းရန် လိုအပ်လျက်ရှိသည့်အတွက် ရုပ်သိမ်းမည့် ဥပဒေ (မူကြမ်း) အား အမျိုးသားလွှတ်တော်သို့ တင်ပြရခြင်း ဖြစ်ပါတယ်။ ယင်း ရုပ်သိမ်းမည့် ဥပဒေ (မူကြမ်း)အား အမျိုးသားလွှတ်တော်သို့ တင်သွင်းခွင့်ရရှိရေးအတွက် ပြည်ထောင်စု ရှေ့နေချုပ်ရုံး၏ သဘော တူညီချက်နှင့် နိုင်ငံတော်သမ္မတရုံး ၏ ခွင့်ပြုချက်များအရ ၂၀၁၂ ခုနှစ်၊ မတ်လ ၈ ရက်နေ့တွင် ကျင်းပပြုလုပ်သော ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၀/၂၀၁၂) ကလည်း သဘောတူခွင့်ပြုခဲ့ပြီး ဖြစ်ပါတယ်။ သို့ဖြစ်ပါ၍ ပို့ဆောင်ရေးဝန်ကြီးဌာန၊ ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်း ကော်ပိုရေးရှင်းဥပဒေကို ရုပ်သိမ်းသည့် ဥပဒေ (မူကြမ်း)အဖြစ် အတည်ပြု ပြဋ္ဌာန်းနိုင်ရေးအတွက် အမျိုးသားလွှတ်တော်သို့ အဆိုတင်သွင်းအပ်ပါတယ် ခင်ဗျား။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ်ရှိပါက ဆက်လက် ဆောင်ရွက်ဖို့ ဖြစ်ပါတယ်</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ် (၆)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပို့ဆောင်ရေး ဝန်ကြီးဌာန၊ ပြည်ထောင်စု ဝန်ကြီးရဲ့ ကိုယ်စား ဒုတိယဝန်ကြီးက အဆိုတင်သွင်းသွားသော ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းအား ဤလွှတ်တော်မှ လက်ခံဆွေးနွေးနိုင်ပါရန် အဆိုတင်ပြခြင်းကို ကျွန်တော် ဦးခင်မောင်ရီ၊ ဧရာဝတီတိုင်း မဲဆန္ဒနယ်အမှတ် (၆) မှ ထောက်ခံတင်ပြအပ်ပါတယ် ခင်ဗျာ။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ရုပ်သိမ်းသည့်ဥပဒေကြမ်းကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်။ ပို့ဆောင်ရေး ဝန်ကြီးဌာန၊ ဒုတိယဝန်ကြီးက ယနေ့ ဖတ်ကြားတင်သွင်းခြင်း မပြု ဘဲ ဥပဒေကြမ်းကို ဆွေးနွေးမယ့်နေ့မှ အသေးစိတ် ဆွေးနွေးပေးဖို့ ဖြစ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းကို အမျိုးသားလွှတ်တော် က ဆွေးနွေးစဉ်းစားရန် သင့် မသင့် လွှတ်တော်ရဲ့ သဘောထား ရယူမှာ ဖြစ်ပါတယ်။</speech>
<speech type="speaker">၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်းဥပဒေကို ရုပ်သိမ်းသည့် ဥပဒေကြမ်းကို ဆွေးနွေးစဉ်းစားရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်</p>
<speech type="speaker">လွှတ်တော်က သဘောတူတဲ့အတွက် ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်းကော်ပိုရေးရှငဥပဒေကို ရုပ်သိမ်းသည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ဥက္ကဋ္ဌက ၁၉၆၄ ခုနှစ်၊ မြန် မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်းဥပဒေကို ရုပ်သိမ်းသည့်ဥပဒေကြမ်းအား ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်းဥက္ကဋ္ဌ၊ အမျိုးသားလွှတ်တော် ကိုယ်စားလှယ်များခင်ဗျား။ ၁၉၆၄ ခုနှစ်၊ မြန်မာ့ကြယ်ငါးပွင့် သင်္ဘောလုပ်ငန်း ကော်ပိုရေးရှင်းဥပဒေကို ရုပ်သိမ်းသည့်ဥပဒေကြမ်းကို ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုသည့် အကြောင်းအရာအကျဉ်းချုပ်ကို ဖော်ပြလက်မှတ်ရေးထိုးပြီး ၂၆-၇-၂၀၁၂ (ကြာသပတေးနေ့) ထက် နောက်မကျဘဲ အမျိုးသား လွှတ်တော် ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။တင်သွင်းထားတဲ့ ဥပဒေကြမ်းနဲ့စပ်လျဉ်းပြီး ဥပဒေကြမ်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက်တို့ကို ဖတ်ကြားတင်သွင်းရန်နှင့် လွှတ်တော် ကိုယ်စားလှယ်များ ဆွေးနွေးရန် နေ့ရက်ကို သီးခြားသတ်မှတ်ပေးမှာ ဖြစ်ပါတယ်။</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော်(၁၂)ရက်မြောက်နေ့ အစည်းအဝေး ရပ်နားကြောင်းနှင့် (၁၃)ရက်မြောက်နေ့အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော် စတုတ္ထပုံမှန်အစည်းအဝေး (၁၂)ရက်မြောက်နေ့ ကို ရပ်နားပါမယ်။ ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေး (၁၃)ရက်မြောက်နေ့ကို ၂၀၁၂ ခုနှစ်၊ ဇူလိုင်လ ၂၄ ရက် (အင်္ဂါနေ့) နံနက် ၁၀းဝဝ နာရီ အချိန်မှာ ဆက်လက် ကျင်းပမှာဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည် ထွက်ခွာနိုင်ပါပြီ ခင်ဗျား။ ပြည်ထောင်စု လွှတ်တော် အစည်းအဝေး ကို နေ့လယ် (၁) နာရီမှာ ကျင်းပမည် ဖြစ်ကြောင်း အသိပေး ကြေညာအပ်ပါတယ် ခင်ဗျား</speech>
<p>ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၂) ရက် မြောက်နေ့ အစည်းအဝေးကို ၁၁း၃၀ နာရီအချိန်တွင် ရပ်နားပါသည်။</p>
</postface>
</transcript>
</doc>
