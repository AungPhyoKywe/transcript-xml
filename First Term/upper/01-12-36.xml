<doc>
<docinfo>
<docno>01-12-36.xml</docno>
<pdf>01-12-36.pdf</pdf>

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၃၆) ရက်မြောက်နေ့မှတ်တမ်း</title>
<date value='30-03-2015'>၁၃၇၆ ခုနှစ်၊ တန်ခူးလဆန်း ၁၁ ရက် (၂၀၁၅ ခုနှစ်၊ မတ်လ ၃၀ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၃၆)ရက်မြောက်နေ့ အစီအစဉ်ကို နံနက် ၁၀၀၀ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန် အစည်းအဝေးရဲ့ (၃၆)ရက်မြောက်နေ့ အစီအစဉ် စတင်ပါတော့မယ်ခင်ဗျား။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">။အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ပထမ အကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ (၃၆)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၁၅)ဦးရှိပြီး ဒီကနေ့ အစည်းအဝေးကို (၁၆၃)ဦး တက်ရောက်ပါတယ်။</speech>
<speech type="speaker">အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ၏ (၇၅.၈၁) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင် ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ (၃၆)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ ခွင့်ပန်ကြားတဲ့ လွှတ်တော်ကိုယ်စားလှယ်များစာရင်းကို ဖတ်ကြား တင်ပြပါမယ်</speech>
<speech type="speaker">ဦးစံထွန်း၊ ကချင်(၁၁)၊ ကိုယ်တိုင်ဆောင်ရွက်ရန်။ ဦးစောထွန်းမြအောင်၊ ကရင်(၅)၊ ငြိမ်းချမ်းရေး ဆွေးနွေးပွဲ။ ဒေါက်တာမြဦး၊ ပဲခူး(၉)၊ ကျန်းမာရေးဆေးစစ်။ ဦးဌေးမောင်၊ မန္တလေး(၁၂)၊ မိသားစုကိစ္စ။ ဒေါက်တာစိုးဝင်း၊ မွန်(၂)၊ ပြည်ပခရီးစဉ်။ ဦးဇော်နိုင်ဦး၊ မွန်(၁၂)၊ ဒေသဖွံ့ဖြိုးရေး။ ဦးအုန်းတင်၊ ရခိုင် (၁၀)၊ ပါတီအစည်းအဝေး။ ဦးစိုင်းစံမင်း၊ ရှမ်း(၃)၊ ကိုယ်တိုင်ဆောင်ရွက်ရန်။ ဦးဆိုင်ပေါင်းနပ်၊ ရှမ်း (၁၂)၊ ဒေသဖွံ့ဖြိုးရေး။ ဦးညွန့်တင်၊ ရန်ကုန်(၂)၊ ပြည်ပခရီးစဉ်။ ဦးနှင်းဝေ၊ ကယား(၁၂)၊ ဒေသ ဖွံ့ဖြိုးရေး။ ဦးနေဝင်းထွန်း၊ ရှမ်း(၉)၊ ကိုယ်တိုင်ဆောင်ရွက်ရန်။ ဦးဝီလ်ဆင်မိုး၊ ရှမ်း(၇)၊ ဒေသဖွံ့ဖြိုးရေး။ ဦးလှဆွေ၊ မကွေး(၁၂)၊ ကော်မတီကိစ္စ။ ဒေါက်တာမြတ်ဉာဏစိုး၊ ရန်ကုန်(၄)၊ ဥပဒေကြမ်းကော်မတီတာဝန်။ ဦးစောအောင်ကျော်နိုင်(ခ)ရှားဘူးဖော့၊ ကရင်(၁)၊ ကိုယ်တိုင်ဆောင်ရွက်ရန်။ ဦးစောသန်းထွန်း၊ ကရင်(၄)၊ ကိုယ်တိုင်ဆောင်ရွက်ရန်။ ဦးမင်းလွန်းအောင်၊ မွန်(၃)၊ ကိုယ်တိုင်ဆောင်ရွက်ရန်။ ဦးစောအုန်း၊ မွန်(၉)၊ ကိုယ်တိုင်ဆောင်ရွက်ရန်၊ ဦးဇော်ဝင်း၊ မွန်(၁၀)၊ ကိုယ်တိုင်ဆောင်ရွက်ရန်။ ဦးသက်လင်း၊ ဧရာဝတီ(၈)၊ မိသားစုကျန်းမာရေး။ ဦးစိုးအောင်၊ မန္တလေး(၁၁)၊ ကိုယ်တိုင်ဆောင်ရွက်ရန်။ ဦးလှအေး၊ တနင်္သာရီ (၁၁)၊ ဒေသဖွံ့ဖြိုးရေး ဦးစိုးဝင်း၊ ဧရာဝတီ(၂)၊ ကျန်းမာရေး။ ဦးညွန့်လှိုင်၊ ဧရာဝတီ(၄)၊ ဒေသဖွံ့ဖြိုးရေး။ ဦးကြည်ထွန်း၊ မကွေး(၁)၊ ကိုယ်တိုင်ဆောင်ရွက်ရန်။ ဦးမြင့်လှိုင်၊ ရခိုင်(၁၂)၊ ဒေသ ဖွံ့ဖြိုးရေး၊ ဦးအောင်ထွန်း၊ မကွေး(၁၁)၊ ဒေသဖွံ့ဖြိုးရေး၊ ဦးဖိုးဇော်၊ ပဲခူး(၂)၊ ဒေသဖွံ့ဖြိုးရေး။ ဦးဝင်းတင်၊ စစ်ကိုင်း(၁)၊ ဒေသဖွံ့ဖြိုးရေး၊ ဒေါက်တာဝင်းမြင့်အောင်၊ စစ်ကိုင်း(၄)၊ ဒေသဖွံ့ဖြိုးရေး၊ ဦးခက်ထိန်နန်၊ ကချင်(၁)၊ ကိုယ်တိုင်ဆောင်ရွက်ရန်။ ဦးဉာဏ်လင်း၊ ရှမ်း(၁)၊ ကျန်းမာရေး။ ဦးအောင်ချိုဦး၊ ပဲခူး(၁၁)၊ကိုယ်တိုင်ဆောင်ရွက်ရန်။ ဦးဌေးဝင်း၊ ရခိုင်(၇)၊ ကိုယ်တိုင်ဆောင်ရွက်ရန်။ ဦးအောင်သန်း၊ မကွေး(၁၀)၊ ကျန်းမာရေး။ ဒုတိယဗိုလ်မှူးကြီးစိုးလင်း၊ တပ်မတော်၊ ကျန်းမာရေး။ ဦးတင်မောင်ဝင်း၊ မန္တလေး(၃)၊ ကျန်းမာရေး။ ဦးစိုင်းသန့်ဇင်၊ ရှမ်း(၄)၊ ကိုယ်တိုင်ဆောင်ရွက်ရန်။ ဒေါက်တာအေးမောင်၊ ရခိုင်(၁)၊ ကိုယ်တိုင်ဆောင်ရွက်ရန်။ ဦးခင်မောင်(ခ)ဦးအောင်ကျော်ဦး၊ ရခိုင်(၃)၊ ကိုယ်တိုင်ဆောင်ရွက်ရန်။ ဦးခင်မောင်လတ်၊ ရခိုင်(၆)၊ ကိုယ်တိုင်ဆောင်ရွက်ရန်။ ဦးရဲမြင့်၊ ပဲခူး(၄)၊ ကိုယ်တိုင်ဆောင်ရွက်ရန်။ ဦးကျော်ထွန်းအောင်၊ ရခိုင်(၅)၊ ကိုယ်ရေးကိုယ်တာ။ ဒေါက်တာဌေးဝင်း၊ ဧရာဝတီ(၅)၊ ကိုယ်တိုင် ဆောင်ရွက်ရန် တို့ ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ (၃၆)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၁၅)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၇)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၄၅) ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၅၂)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။</speech>
<title>ကမ္ဘာ့အိုလံပစ် အားကစားပြိုင်ပွဲ (Sea Game)နှင့် မြန်မာ့ရိုးရာ အားကစားပြိုင်ပွဲများတွင် ကျင်းပ လျက်ရှိသော ဘောလုံး၊ ဘော်လီဘော၊ ဖူဆယ်၊ ပိုက်ကျော်ခြင်း၊ ခြင်းလုံး၊ Boxing လက်ဝှေ့၊ မြန်မာ့ရိုးရာ လက်ဝှေ့၊ ဘတ်စကက်ဘော၊ ဟော်ကီ၊ ကြက်တောင်၊ တင်းနစ်၊ စားပွဲတင်တင်းနစ်စသည့် အားကစား နည်းများအား ဆုကြေးစားစနစ်အဖြစ် အမျိုးသား/အမျိုးသမီးနှစ်မျိုးလုံး ပါဝင်နိုင်မည့် Pro Sport System ကျင့်သုံး အကောင်အထည်ဖော်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ယခု တပ်မတော်သားကိုယ်စားလှယ် ဗိုလ်မှူးအောင်ကိုမင်း က ကမ္ဘာ့အိုလံပစ် အားကစားပြိုင်ပွဲ (Sea Game) နှင့် မြန်မာ့ရိုးရာအားကစားပြိုင်ပွဲများတွင် ကျင်းပလျက်ရှိသော ဘောလုံး၊ ဘော်လီဘော၊ ဖူဆယ်၊ ပိုက်ကျော်ခြင်း၊ ခြင်းလုံး၊ Boxing လက်ဝှေ့၊ မြန်မာ့ရိုးရာလက်ဝှေ့။ ဘတ်စကက်ဘော၊ ဟော်ကီ၊ ကြက်တောင်၊ တင်းနစ်၊ စားပွဲတင်တင်းနစ် စသည့် အားကစားနည်းများအား ဆုကြေးစားစနစ်အဖြစ် အမျိုးသား/အမျိုးသမီး နှစ်မျိုးလုံး ပါဝင်နိုင်မည့် Pro sport System ကျင့်သုံး အကောင်အထည်ဖော်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="000">ဗိုလ်မှူးအောင်ကိုမင်း(တပ်မတော်သားကိုယ်စားလှယ်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စု ဒုတိယဝန်ကြီးများ၊ ကော်မရှင်အဖွဲ့ဝင်များအားလုံး မင်္ဂလာအပေါင်းနှင့် ပြည့်ဝကြပါစေလို့ နှုတ်ခွန်း ဆက်သ ဂါရဝပြုအပ်ပါတယ်။ ကျွန်တော်ကတော့ တပ်မတော်သား အမျိုးသားလွှတ်တော် ကိုယ်စားလှယ် ပြန်တမ်းဝင် အမှတ်ကြည်း ၃၄၀၄၂ ဗိုလ်မှူးအောင်ကိုမင်း ဖြစ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ မေးမြန်းသွားမှာကတော့ ကမ္ဘာ့အိုလံပစ်အားကစားပြိုင်ပွဲ (Sea Game) နှင့် မြန်မာ့ရိုးရာအားကစား ပြိုင်ပွဲများတွင် ကျင်းပလျက်ရှိသော ဘောလုံး၊ ဘော်လီဘော၊ ဖူဆယ်၊ ပိုက်ကျော်ခြင်း၊ ခြင်းလုံး၊ Boxing လက်ဝှေ့၊ မြန်မာ့ရိုးရာလက်ဝှေ့၊ ဘတ်စကက်ဘော၊ ဟော်ကီ၊ ကြက်တောင်၊ တင်းနစ်၊ စားပွဲတင်တင်းနစ်စတဲ့ အားကစားနည်းများကို ဆုကြေးစားစနစ်အဖြစ် အမျိုးသား/အမျိုးသမီးနှစ်မျိုး လုံးပါဝင်နိုင်မည့် Pro Sport System ကျင့်သုံး အကောင်အထည် ဖော်ပေးပါရန် အစီအစဉ် ရှိ/မရှိ အခြေအနေကို သိရှိလိုခြင်းနဲ့ စပ်လျဉ်း၍ မေးမြန်းသွားမှာ ဖြစ်ပါတယ်ခင်ဗျား။ မေးမြန်းရတဲ့ ရည်ရွယ်ချက်ကတော့ မြန်မာနိုင်ငံရှိ ဘက်စုံအားကစားနည်းများအတွက် ပျော်ရွှင်မှုနှင့် ဖျော်ဖြေမှုတွေပေးစွမ်းနိုင်တဲ့ Pro sport စနစ် ဖြစ်ထွန်းပေါ်ပေါက်ပြီး မြန်မာ့အားကစား အဆင့်အတန်း လက်ရှိအဆင့်ထက် များစွာ မြင့်မားတိုးတက်စေလိုတဲ့ရည်ရွယ်ချက်ဖြင့် မေးမြန်းရခြင်း ဖြစ်ပါတယ်။ ကျွန်တော်ရဲ့ မေးခွန်းကို အင်္ဂလိပ်စာ ဝေါဟာရထည့်သွင်းအသုံးပြုဖို့ ဥက္ကဋ္ဌကြီးထံ ကြို တင် ခွင့်တောင်းခံအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ Pro ဆိုတဲ့ ဝေါဟာရ အသုံး အနှုန်းသည် Professional ကျွမ်းကျင်တဲ့အသက်မွေးဝမ်းကြောင်းမှုအတတ်ပညာ၊ ဆုကြေးစား စနစ်ကို အတိုကောက်သုံးနှုန်းထားခြင်းဖြစ်ပါတယ်။ ဆုကြေးစား Pro စနစ်ကို ရှေးနှစ်ပေါင်း ၁၈၇၀ ကျော် ကပင် အင်္ဂလန်နှင့် ဥရောပနိုင်ငံများတွင် စတင်ပေါ်ပေါက်ခဲ့တယ်လို့ မှတ်သားရပါတယ်။ နိုင်ငံတကာမှာလည်း Pro စနစ်ကို တွင်ကျယ်စွာ ကျင့်သုံးလျက်ရှိကြပါတယ်။ ကျွန်တော်တို့ နိုင်ငံအနေဖြင့်ကတော့ ၂၀၀၉ ခုနှစ်မှစ၍ ဘောလုံးအားကစားနည်းဖြင့် Pro စနစ်စတင် ကျင့်သုံးခဲ့ပါတယ်။ ဒီ Pro FootBall သည် အမျိုးသားများအတွက်သာ ဆောင်ရွက်နိုင်သေးတာ တွေ့ရပါတယ်။ Pro စနစ် အမျိုးသားဘောလုံးအဆင့် အတန်းကို ဆန်းစစ်ကြည့်မယ်ဆိုရင် ယခင်ကထက် များစွာ တိုးတက်ပြောင်းလဲ အောင်မြင်လာတာ တွေ့ရ မှာ ဖြစ်ပါတယ်။ Skill ကျွမ်းကျင်မှု၊ Staming သက်လုံ၊ Strength ကြံ့ခိုင်မှုတို့ အဆင့်တိုးမြင့်၊ မြင့်မားလာတာ တွေ့ရပါတယ်။ မိမိ Club အသင်းများတွင် ခြေစွမ်းပြနိုင်ကြသော်လည်း နိုင်ငံ့ လက်ရွေးစင် အဆင့် ရောက်မှ အသင်းလိုက်စုဖွဲ့မှု Team work ၊ တစ်ဦးချင်းစိတ်ထားသည် ညီညွတ်မှုတွေ၊ ပုဂ္ဂိုလ်ရေး အစွဲတွေ၊ နားလည်သဘောထားကြီးမှုတွေ၊ Feint တစ်ဖက်အသင်းကို လှည့်စားမှုတွေ၊ Spirit နိုင်လို စိတ်ပြင်းပြသည့် စိတ်ဓာတ်တွေ၊ Speed လျှင်မြန်မှုတွေ အားနည်းနေသေးတာကြောင့် အောင်မြင်မှု လမ်းကြောင်းပေါ် တက်လှမ်းနိုင်ခဲ့ခြင်းမရှိသေးတာ တွေ့ရမှာဖြစ်ပါတယ်။ အဓိကအရေးကြီးဆုံးကတော့ နိုင်ငံ့ချစ်စိတ်၊ မျိုးချစ်စိတ်၊ မိမိကိုယ်ကို ယုံကြည်စိတ်၊ အနိုင်မခံအရှုံးမပေးဆိုတဲ့ အားကစားစိတ်ဓာတ် စတဲ့ စိတ်စွမ်းအား ဒီထက်မက မြင့်မားဖို့လိုနေသေးတာကြောင့် ဖြစ်ပါတယ်။ ညီညီညွတ်ညွတ်နဲ့ မဆုတ်မနစ် ဆက်လက်ကြိုးစားမယ်ဆိုရင် အောင်မြင်မှုတွေရရှိလာမှာ ဖြစ်ပါတယ်။ ယခုဆိုရင် မြန်မာ U-19 အသင်းရဲ့ ကြံ့ခိုင်တဲ့စိတ်ဓာတ်၊ မဆုတ်မနစ်ကြိုးစားအားထုတ်မှုတွေကြောင့် ကမ္ဘာ့လူငယ်ဖလား U-20 ဘောလုံးပြိုင်ပွဲဝင်ရောက်ယှဉ်ပြိုင်ခွင့်ရရှိခဲ့တဲ့အတွက်လည်း ရွှေရောင် လမ်းကြောင်းပေါ် ပြန်လည်တက်လှမ်းနိုင်ခဲ့ပြီလို့ ယူဆလို့ရပါတယ်။ ဒီလူငယ်တွေဟာ ဆိုလို့ရှိရင် အကယ်ဒမီကျောင်းတွေနဲ့ Pro Club အသင်းတွေက မွေးထုတ်ပေးလိုက်တဲ့သူတွေ ဖြစ်ကြပါတယ်။ ဒါကြောင့် Pro စနစ်ဟာ အောင်မြင်တယ်လို့ ခံယူရမှာဖြစ်ပါတယ်ခင်ဗျား။ သို့သော်လည်း ဘောလုံးအားကစားနည်း တစ်မျိုးတည်း Pro စနစ်ရှိနေ၍ မပြီးသေးပါ၊ ဘက်စုံ အားကစားတိုးတက်ပြီး အဆင့်အတန်းမြင့်မားဖို့အတွက် ဖြစ်နိုင်ချေရှိတဲ့ အားကစားနည်းတွေမှာလည်း Pro စနစ်ရှိဖို့လိုအပ်မှာဖြစ်ပါတယ်။ မြန်မာ့အားကစား အောင်မြင်ချင်သလား၊ ရွှေဖြစ်ချင်သလား၊ ကြံ့ခိုင်တဲ့ စိတ်ဓာတ်မဆုတ်မနစ်ကြိုးစားအားထုတ်မှု၊ တကယ်ဖြစ်ချင်တကယ်လုပ်၊ အဟုတ်ဖြစ်ရမယ်ဆိုတဲ့ ယုံကြည် ချက်တို့ဖြင့် အကောင်အထည်ဖော်ဆောင်ရွက်ခြင်းသည် မလွဲမသွေလုပ်ဆောင်မှ အောင်မြင်ဖြစ်ထွန်းလာ မှာဖြစ်ပါတယ်။ Pro စနစ်ကို အိမ်နီးချင်းနိုင်ငံများနှင့် ထိုင်းနိုင်ငံမှာ ဆောင���ရွက်နေသကဲ့သို့ ဆောလျင်စွာ ဆောင်ရွက်အကောင်အထည်ဖော်သင့်ပါတယ်။ Pro စနစ်တွင် အားကစားနည်းများအလိုက်၊ ပြိုင်ပွဲကျင်းပပုံ၊ ရပ်တည်ပုံသည် တူညီမည် မဟုတ် သော်လည်း အသင်းရေရှည် ရပ်တည်နိုင်ရေးအတွက် နိုင်ငံတော်အနေနှင့် အဆင့်အတန်းအလိုက် ရင်းနှီးမတည်ငွေ ထုတ်ပေးသင့်ပါတယ်။ အားကစားဝန်ကြီးဌာနနဲ့ အားကစားအဖွဲ့ချုပ်များမှလည်း တာဝန်ရှိ သူများအနေဖြင့် အောက်ခြေရပ်ကွက်၊ မြို့နယ်အဆင့်ထိ ဗဟိုအဆင့်ထိပါ အားကစားလေ့ကျင့်မှု အခြေအနေတွေ၊ ပြိုင်ပွဲကျင်းပမှုအခြေအနေတွေ၊ ပကတိ အရှိတရား အားကစား အဆင့်အတန်းကို အောက်ခြေအဆင့်ထိ Survey ဆောင်ရွက်ခြင်း၊ မြန်မာတစ်နိုင်ငံလုံးမှ အားကစားသမား အဟောင်း များနှင့် ပြည်ပပညာရှင်များ ပူးပေါင်း၍ အလုပ်ရုံဆွေးနွေးပွဲများပြုလုပ်ခြင်း၊ နည်းစနစ် အကြံဉာဏ် များရယူခြင်း၊ နည်းပြဆင့်ပွားသင်တန်းများ ဖွင့်လှစ်ခြင်းတို့ကို ထဲထဲဝင်ဝင် အကောင်အထည်ဖော် ဆောင်ရွက်ပေးဖို့ တိုက်တွန်းလိုပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ တင်ပြပါ အားကစားနည်းများအား တစ်ခုခြင်း အကြံပြုဆွေးနွေးလိုပါတယ်ခင်ဗျား။ ဦးစွာ ဘောလုံး အားကစား နည်း အနေဖြင့် အမျိုးသမီးများအတွက် ရည်ရွယ်ပါတယ်။ ယခုလက်ရှိ အပျော်တမ်း အနေအထားမှာ အောင်မြင်မှု ရှိသင့်သလောက်ရှိသော်လည်း ကမ္ဘာ့ဘောလုံး ဇာတ်ခုံပေါ်ရောက်ရှိဖို့ လက်မတင်လေး ကပ်ကပ်ပြီး လွဲချော်နေရတာ တွေ့ရမှာဖြစ်ပါတယ်။ နိုင်ငံတစ်ဝန်းရှိ ရွက်ပုန်းသီး အားကစားသမား များကို ဒီထက် ကင်းထောက်ရှာဖွေမှုတွေ ပိုမိုတွင်ကျယ်စွာ လုပ်ဆောင်နိုင်မယ်လို့ ယူဆတဲ့အတွက် ဒီ Pro စနစ်ကျင့်သုံးဖို့ တင်ပြမေးမြန်းရခြင်း ဖြစ်ပါတယ်။ နောက် ဘော်လီဘော အားကစားနည်း အနေ ဖြင့် အရပ်အမောင်း(၆)ပေ အထက်ရှိတဲ့ Jumping Power မြင့်တဲ့ အားကစားသမားတွေ အများစု ကစားတဲ့ ကစားနည်းဖြစ်ပါတယ်။ ရှေ့ယခင်ကတည်းက ကျွန်တော်တို့ မြန်မာတွေ အားပေးနှစ်သက် Crazy ကစားနည်းတစ်ခုဖြစ်ပါတယ်။ ကျေးရွာ၊ ရပ်ကွက်တွေမှာ ရွက်ပုန်းသီး ကစားသမားတွေ အများ ကြီးရှိပါတယ်။ ဒါတွေကို ကျယ်ပြန့်စွာ ဖော်ထုတ်နိုင်မယ်ဆိုရင် အများကြီး တိုးတက်လာနိုင်ပါတယ်။ အမျိုးသမီးတွေထဲမှာလည်း အရပ်အမောင်း (၅)ပေ(၁၀) အထက်ရှိတဲ့ သူတွေကို ကင်းထောက်ရှာဖွေ မွေးထုတ်သင့်ပါတယ်။ ယခုလည်း Sea Game ပြိုင်ပွဲမှာ မတိုးနိုင်တာ အရပ်အမောင်း Problem ပဲဖြစ်ပါတယ်။ alcossos ecos Miss Myanmar i Miss Universe i Model Gril Gopsaop:03: golosusnl အရပ်အမောင်း မြင့်တဲ့လူတွေ၊ ဒီသူငယ်မတွေသာ ဘော်လီဘော ကစားမယ်ဆိုလို့ရှိရင် နိုင်ငံအတွက် အများကြီးအကျိုးရှိမှာ ဖြစ်ပါတယ်။ ခန္ဓာကိုယ်သွယ်လျပြီးတော့ ဘယ်လောက်များ ဖက်ရှင်ကျလိုက်မလဲလို့ တွေးမိပါတယ်ခင်ဗျား။ အိမ်နီးချင်းထိုင်းနိုင်ငံမှာလည်း Pro စနစ်ရှိပါတယ်။ အားကစားရွာတွေကလည်း (၁၀)နှစ် အရွယ်မှစပြီးတော့ လေ့ကျင့်မွေးထုတ်နေတာ ကြားသိရပါတယ်။ ဒါကြောင့် ကျွန်တော်တို့ နိုင်ငံ မှာလည်း Pro စနစ်ရှိသင့်တယ်လို့ ယူဆတဲ့အတွက် မေးမြန်းရခြင်းဖြစ်ပါတယ်။ နောက်တစ်ခု ဖူဆယ်ကစားနည်းအနေဖြင့် ဒီကစားနည်းဟာ ဘောလုံးကစားနည်းအတိုင်း ကွင်းကျဉ်းကျဉ်းမှာ လူ (၅)ဦး ဖြင့် ကစားရတဲ့ ကစားနည်းဖြစ်ပါတယ်။ ကမ္ဘာကျော် ဘောလုံးသမားရော်နယ်ဒင်ဟို ဆိုရင် ဖူဆယ်ကစားနည်းဖြင့် စတင်အောင်မြင်ကျော်ကြားခဲ့တာ တွေ့ရမှာဖြစ်ပါတယ် ခင်ဗျာ။ ကွင်းကြီးတွေအတွက် မြေနေရာ ကန့်သတ်ချက်ရှိတဲ့ ဒေသတွေမှာ တွင်ကျယ်စွာ ဆောင်ရွက်နိုင်တဲ့ ကစားနည်းဖြစ်ပြီးတော့ အနိမ့်ဘော Skill ဦးစားပေးတဲ့ကစားနည်းဖြစ်ခြင်း၊ ဘောလုးကစားနည်းကို ပြောင်းကစားမယ်ဆိုရင်လည်း အထောက်အပံ့ ကောင်းများစွာတိုးတက်လာနိုင်ခြင်း၊ ကမ္ဘာ့အားကစား မှာလည်း ကျယ်ပြန့်လာခြင်းတို့ကြောင့် Pro စနစ် ကျင့်သုံးစေလိုတဲ့အတွက် မေးမြန်းရခြင်းဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ပိုက်ကျော်ခြင်းအားကစား နည်းအနေဖြင့် အရှေ့တောင်အာရှသားတို့ Crazy ကစားနည်းဖြစ်ပါတယ်။ Sea Gameနှင့် အာရှ အားကစားပြိုင်ပွဲများမှာ (၂)ယောက်တွဲ (အမျိုးသား၊အမျိုးသမီး) ပြိုင်ပွဲတွေမှာ အောင်မြင်မှုရရှိခဲ့တဲ့ အပေါ် အဆင့်အတန်း ဆက်လက်ထိန်းသိမ်းနိုင်ဖို့ ဖြစ်ပါတယ်။ ဒီထက်လည်း တိုးတက်အောင် (၃) ယောက်တွဲ အသစ်ထပ်ပေါ်နေတဲ့ (၄)ယောက်တွဲစနစ်တွေပါ အောင်မြင်မှုရရှိစေရေးတို့အတွက် ဒီ Pro စနစ်ကျင့်သုံးဖို့ တင်ပြရခြင်းဖြစ်ပါတယ်။ ထိုနည်းတူစွာ မြန်မာရိုးရာခြင်းလုံးကိုလည်း ကမ္ဘာကသိစေ ချင်ပါတယ်။ ပြိုင်ဆိုင်မှု ပိုမိုပြင်းထန်သွားအောင် အပျော်တမ်း ပြိုင်ပွဲအပြင် Pro ဆုကြေးစားစနစ်ပါ ကျင့်သုံးစေချင်တယ်။ မြန်မာ့ရိုးရာစစ်စစ်ဖြစ်တဲ့ ခြင်းလုံးနည်းပညာတွေကို ဆရာစားမချန် မြန်မာ တစ်နိုင်ငံလုံးအနှံ့ဆောင်ရွက်သင့်တယ်။ ကမ္ဘာကိုလည်း ထိုးဖောက်စေချင်ပါတယ်။ မြန်မာသံရုံးတွေက တစ်ဆင့် နိုင်ငံတကာမှာ နိုင်ငံများမှာ သင်တန်းများ၊ သရုပ်ပြပွဲများ၊ ပြိုင်ပွဲများ လုပ်မယ်ဆိုရင် အဖွဲ့ချုပ် များအဖြစ်ဖွဲ့စည်းနိုင်တဲ့ အခြေအနေတွေ ဖြစ်လာမှာဖြစ်ပါတယ်။ ယခုဆိုရင်လည်း အာရှခြင်းလုံး အဖွဲ့ချုပ် စတင်ပေါ်ပေါက်နေပြီလို့ ကြားသိရပါတယ်။ ဆက်လက်ဆောင်ရွက်ပါလို့လည်း တိုက်တွန်း လိုပါတယ် ခင်ဗျား။ နောက်တစ်ခုတင်ပြလိုတာကတော့ သွေးမရှိရင် စင်ပေါ်မတက်နဲ့လို့ ဆိုရိုးစကား ရှိတဲ့ Boxing လက်ဝှေ့နှင့် ရိုးရာလက်ဝှေ့အားကစား နည်းများ ဖြစ်ပါတယ်။ နည်းစနစ်ကလွဲ၍ ပြိုင်ပွဲ ဝင်ပုံခြင်း တူညီပါတယ်။ Boxing လက်ဝှေ့အနေဖြင့် ဖိလစ်ပိုင်နိုင်ငံလို ကမ္ဘာကျော်ကစားသမားတွေ ပေါ်ထွန်းလာစေချင်တဲ့အတွက် ရည်ရွယ်ပါတယ် ခင်ဗျား။ Sea Game မှာလည်း မှေးမှိန်နေတဲ့အနေအထားကနေ ဒီ Pro စနစ်ကျင့်သုံးမှ အောင်မြင်နိုင် တယ်လို့ ယူဆတဲ့အတွက် မေးမြန်းရခြင်းဖြစ်ပါတယ်။ မြို့နယ်တိုင်းမှာ Boxing Camp သင်တန်းတွေ ဖွင့်လှစ်ပြီး ပြိုင်ပွဲများ ကျင်းပဖို့လိုပါတယ်။ တစ်ဖက်ကလည်း အင်္ဂလန်၊ အမေရိကန်၊ ယူကရိန်းစတဲ့ နိုင်ငံတွေကနေပြီး နည်းပြများ ငှားရမ်းပြီး မျိုးဆက်သစ်များ၊ နည်းပြဆရာများ မွေးထုတ်ပေးသင့်ပါတယ်။ မြန်မာရိုးရာလက်ဝှေ့ဆိုရင် မွေထိုင်းလက်ဝှေ့နဲ့ သွားတူနေပါတယ်။ မွေထိုင်းရဲ့ လွှမ်းမိုးခြင်းကို ခံနေ ရတယ်လို့ ယူဆခံစားမိပါတယ်။ ကျွန်တော်တို့ မြန်မာလက်ဝှေ့ကိုလည်း ကမ္ဘာကျော်စေချင်ပါတယ်။ ဆုကြေးစားစနစ်လည်း ဒီထက် ပီပြင် အသက်ဝင်စေချင်တဲ့ရည်ရွယ်ချက်များစွာ ပါဝင်ပါတယ် ခင်ဗျား။ ယခုလက်ရှိ အထိုက်အလျောက် အောင်မြင်မှုတွေ ရရှိနေတာ တွေ့ရမှာဖြစ်ပါတယ်။ မနေ့က ကျွန်တော်တို့ မြန်မာရိုးရာလက်ဝှေ့ပြိုင်ပွဲ၊ စိန်ခေါ်ပွဲမှာ ထွန်းထွန်းမင်း မြန်မာက ဆူရာချိုင်း ထိုင်းကို (၃)ချီအတွင်း အလဲထိုးနိုင်ခဲ့တာဟာ သက်သေပါပဲခင်ဗျာ။ Boxing လက်ဝှေ့နှင့် မြန်မာရိုးရာလက်ဝှေ့များကို အမျိုးသားရေး အသွင်ဆောင်သည့် အားကစားနည်းများအဖြစ် သတ်မှတ်ပြီး အဆင့်အတန်းများစွာ မြင့်မား တိုးတက်ရေး အားပေးတိုက်တွန်း မေးမြန်းရခြင်းဖြစ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ကမ္ဘာ့အားကစားနည်း များဖြစ်တဲ့ ဘတ်စကက်ဘော၊ ဟော်ကီ၊ ကြက်တောင်၊ တင်းနစ်၊ စားပွဲတင်တင်းနစ်စတဲ့ ကစားနည်းတွေကို Pro စနစ် ကျင့်သုံးစေချင်ပါတယ်။ လေ့လာလိုက်စားမှု၊ အားနည်းမှု၊ နီးစပ်မှု မရှိတာကြောင့် အောင်မြင်မှု မရရှိခြင်းဖြစ်ပါတယ်။ မဖြစ်နိုင်ဘူးဆိုတာမရှိပါဘူး။ ဖော်ထုတ်ဖို့ပဲလိုပါတယ်။ မြို့နယ်တိုင်းမှာ Camp သွင်းစနစ်ရှိမယ်၊ လေ့ကျင့်မှုတွေရှိမယ်၊ ပြိုင်ပွဲတွေရှိမယ်ဆိုလို့ရင် အောင်မြင်မှုတွေ ရရှိလာနိုင်မှာဖြစ်ပါတယ်။ သာဓကအနေနဲ့ ပြီးခဲ့တဲ့ 2013 Sea Game မှာ ထိုင်းနိုင်ငံက ကျွန်တော်တို့ မြန်မာရိုးရာ ခြင်းလုံးကစားနည်းဖြင့် ရွှေတံဆိပ်(၂)ဆုရခဲ့တာ တွေ့ရမှာဖြစ်ပါတယ်။ ပြိုင်ပွဲအကြို ကာလတွေတည်းြန်မာနည်းပြများ ခေါ်ယူပြီး စနစ်တကျလေ့ကျင့်ခဲ့တာတွေကြောင့် လည်းကောင်း၊ မြန်မာ ခြင်းလုံးအသင်း ၏ Fair Play အရလည်းကောင်း၊ ဆုရရှိခဲ့ပါတယ်။ အဓိကပြောချင်တာက လိုချင်စိတ်ရှိဖို့ လေ့လာ လိုက်စားတတ်ဖို့၊ တာဝန်ရှိသူများအနေဖြင့် အားပေးပံ့ပိုးထောက်ပံ့ပေးဖို့လိုပါတယ်။ အောင်မြင်မှု ရတယ် ဆိုတာတွေ့ရမှာ ဖြစ်ပါတယ်။ ဒါကြောင့်လည်း တင်ပြပါကစားနည်းများ Pro စနစ်ဖြစ်ထွန်းရေး တိုက်တွန်း လိုပါတယ်ခင်ဗျား။ Pro ဆုကြေးစနစ်ပေါ်ထွန်းလာမယ်ဆိုရင် လက်ရှိအပျော်တမ်းတင်းနစ်မှာ ကစားနေတဲ့ အားကစားသမားများ၊ မျိုးဆက်သစ်များ၊ နည်းပြများ၊ ဒိုင်လူကြီးများ၊ မူပိုင်ခွင့်ရှိသူအားလုံး အသက် မွေးဝမ်းကျောင်းမှု အတတ်ပညာအနေဖြင့် အလုပ်အကိုင်အခွင့်အလမ်းများ တိုးတက်လာပြီး ဘဝ ရပ်တည်ရေး ရေရှည်တည်တံ့ခိုင်မာလာနိုင်မှာ ဖြစ်ပါတယ်။ မြန်မာ့အားကစားကို ချစ်မြတ်နိုးတဲ့ အားကစားဝါသနာရှင် မိဘပြည်သူများအနေဖြင့် တစ်ထောင့်တစ်နေရာကနေ ပါဝင်လာနိုင်ပြီး တစ်ပိုင် တစ်နိုင် မျက်ဝါးထင်ထင် ရရှိပိုင်ဆိုင်လာကြမှာ ဖြစ်ပါတယ်။ Pro Club အသင်းအနေဖြင့် ပိုင်ဆိုင်မှု အနေနဲ့ကတော့ အများပိုင်ရှယ်ယာဝင်များအဖြစ် ပိုင်ဆိုင်တဲ့ အများပိုင်အသင်းများအဖြစ် လည်းကောင်း၊ တစ်ဦးတည်း ပိုင်အဖြစ်သော်လည်းကောင်း ပိုင်ဆိုင်နိုင်မှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျာ။ ဒီ Pro စနစ် ပေါ်ပေါက် ပီပြင်အသက်ဝင်လာပါက အသင်းလိုက် ပြိုင်ဆိုင်မှု ပြင်းထန်သည့် ပျော်ရွှင်မှုနဲ့ ဖျော်ဖြေမှုဆန်တဲ့ အားကစားပြိုင်ပွဲများအဖြစ် မြင်တွေ့လိုကြပါတယ်။ အားကစား ဝါသနာရှင်မိဘပြည်သူ ညီအကို မောင်နှမများအနေဖြင့်လည်း တစ်နိုင်ငံလုံးအတိုင်းအတာဖြင့် တစ်မျိုးသားလုံး အားကစား လှုပ်ရှားမှု အသွင်ဆောင်လာနိုင်တယ်လို့ ယုံကြည်မျှော်လင့်မိပါတယ်။ သို့ပါ၍ မြန်မာ့အားကစားကို ချစ်မြတ်နိုး ပြီး အားကစားဝါသနာရှင်မိဘပြည်သူများ လိုလားတောင့်တလျက်ရှိတဲ့ ဘက်စုံအားကစား အဆင့် အတန်း မြင့်မားတိုးတက်ရေး တင်ပြပါအားကစားနည်းများအား Pro စနစ် ကျင့်သုံးအကောင်အထည် ဖော်ပေးနိုင်ခြင်းရှိ/မရှိ အခြေအနေအား အမျိုးသားလွှတ်တော် ဥက္ကဋ္ဌကြီးမှတစ်ဆင့် လေးစားစွာတင်ပြ မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး အားကစားဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="70">ဦးသောင်းထိုက်(ဒုတိယဝန်ကြီး၊ အားကစားဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ အမျိုးသားလွှတ်တော် ကိုယ်စားလှယ်တော်များ ဧည့်သည်တော် များ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုမွန်ကောင်းတောင်း ဂါရဝပြု အပ်ပါတယ်ခင်ဗျား။ တပ်မတော်သား အမျိုးသားလွှတ်တော် ကိုယ်စားလှယ် ဗိုလ်မှူး အောင်ကိုမင်း ရဲ့ ကြယ်ပွင့်ပြမေးခွန်းကို ကျွန်တော် အားကစားဝန်ကြီးဌာန ဒုတိယဝန်ကြီး ဦးသောင်းထိုက် မှ အားကစား ဝန်ကြီးဌာန ပြည်ထောင်စုဝန်ကြီးရဲ့ ကိုယ်စား ဖြေကြားသွားမှာ ဖြစ်ပါတယ်။ အာကစားဝန်ကြီးဌာန အနေနဲ့နိုင်ငံတော်က ပေးအပ်ထားတဲ့ တာဝန်ကြီးများ ရှိပါတယ်။ ဒီဟာတွေကတော့ တစ်မျိုးသားလုံး ကျန်းမာ ကြံ့ခိုင်ရေး၊ မြန်မာ့အားကစား အဆင့်အတန်း မြင့်မားတိုးတက်လာစေရေး၊ မြန်မာ့အားကစား အောင်မြင်မှု များဟာ အရှေ့တောင်အာရှအဆင့်မှ အာရှ ၊ အာရှအဆင့်မှ ကမ္ဘာ့အဆင့်အထိ တက်လှမ်းနိုင်ရေးဆိုတဲ့ ရည်မှန်းချက်များကို အားကစားဝန်ကြီးဌာနအနေနဲ့ အကောင်အထည်ဖော် ဆောင်ရွက်လျက်ရှိပါတယ်။ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်မှူးအောင်ကိုမင်း တင်ပြဆွေးနွေး သွားတဲ့ အပျော်တမ်း အားကစားနည်းများမှ ဆုကြေးစားစနစ်ကို ကူးပြောင်းနိုင်ရေးဆိုတဲ့ အဆိုပြုချက်က အင်မတန်မှ သင့်လျော်တဲ့ ဆွေးနွေးချက် ဖြစ်ပါတယ်။ ကျွန်တော်တို့ အားကစားဝန်ကြီးဌာနအနေနဲ့လည်း အားကစားသမားများကို အပျော်တမ်းအဆင့်မှ ဆုကြေးစားအဆင့်ကို မြှင့်တင်နိုင်အောင် ကျွန်တော်တို့ ဆောင်ရွက်ရန်ဆန္ဒရှိပါတယ်။ ဒီလိုဆောင်ရွက်နိုင်မှသာလျှင် အားကစားသမားများဟာ ဒီဘဝရပ်တည် ရေးအတွက် ဝင်ငွေ ရရှိမယ်။ နောက်ပရိသတ်များအနေနဲ့လည်း ပိုမိုစိတ်ဝင်စားမယ်။ ထိုအကြောင်းများကို အခြေခံပြီးတော့ အားကစားအဆင့်အတန်းလည်း တိုးတက်မြင့်မား လာမယ်ဆိုတဲ့ အကြောင်းခံများ ရှိတဲ့အတွက်ကြောင့် ကျွန်တော်တို့ အားကစားဝန်ကြီးဌာန အနေနဲ့ဆို ကြေးစားစနစ်ကို ဆောင်ရွက်ဖို့အတွက် အလွန်မှ စိတ်ဆန္ဒအားပေးမှုများ ရှိပါတယ်။ ခု လက်ရှိမှာတော့ ကျွန်တော်တို့အနေနဲ့က အားကစားနည်း တင်ပြပါအားကစားနည်း (၁၂) နည်း အနက်ကနေ ၂၀၀၉ ခုနှစ်မှာ အားလုံး သိရှိပြီးဖြစ်တဲ့ အတိုင်ပဲ ဘောလုံးအားကစားနည်းကိုတော့ အပျော်တမ်းအဆင့်ကနေ ကြေးစားအဆင့်ကို ပြောင်းလဲခဲ့ပါတယ်။ ဗိုလ်မှူးအောင်ကိုမင်း တင်ပြတဲ့ အမျိုးသားအဆင့်ကိုပဲ ဘောလုံးအားကစားမှာ အပျော်တမ်းကနေ ဆုကြေးစားအဆင့်ကို ပြောင်းနိုင်ပြီး အမျိုးသမီးကိုတော့ ပြောင်းဖို့လိုအပ်ပါကြောင်း ဆွေးနွေးချက်နဲ့ ပက်သက်လို့လည်း အမျိုးသမီးအားကစား ဘောလုံး အားကစားသမား များကိုလည်း အပျော်တမ်းအဆင့်ကနေ ဆုကြေးစားစနစ်ကို ပြောင်းလဲနိုင်ရေးအတွက် ဆက်လက်ကြိုးပမ်းဆောင်ရွက်သွားဖို့ ရှိပါတယ်။ ဖူဆယ်နဲ့ ရိုးရာ အားကစားလက်ဝှေ့နည်းများမှာ တော့လည်း ကျွန်တော်တို့ ယခုချိန်မှာ ဆုကြေးစားပြိုင်ပွဲစနစ်ကို ကျင့်သုံးဆောင်ရွက်လျက်ရှိပါတယ်။ ကျန်တဲ့ ပိုက်ကျော်ခြင်း၊ ခြင်းလုံး၊ တင်းနစ်၊ စားပွဲတင်တင်းနစ်၊ ဘော်လီဘော၊ ဟော်ကီ၊ လက်ဝှေ့ အားကစားနည်းများကိုတော့ သက်ဆိုင်ရာအဖွဲ့ချုပ်များအနေနဲ့ အပျော်တမ်းအဆင့်မှာ အောင်မြင်မှုများ ရရှိအောင်ကြိုးစားဆဲ ဖြစ်ပြီးတော့ ဆုကြေးစား Pro sports system ကို ပြောင်းလဲကျင့်သုံးနိုင်ရေး အတွက် လက်ရှိအခြေနေမှာတော့ အကောင်အထည်ဆောင်ရွက်နိုင်ခြင်း မရှိသေးပါကြောင်း ရှင်းလင်း ဖြေကြားအပ်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်လေးဦး မေးမြန်းမယ့် မေးခွန်းများ ဟာ လျှပ်စစ်စွမ်းအားဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>တီးတိန်မြို့တွင် ၆၆ ကေဗွီ ဓာတ်အားလိုင်းနှင့် ဓာတ်အားခွဲရုံ တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၅)မှ ဦးခမ်ဆင်းမုန် က တီးတိန်မြို့တွင် ၆၆ ကေဗွီ ဓာတ်အားလိုင်းနှင့် ဓာတ်အားခွဲရုံ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="41">ဦးခမ်ဆွင်းမုန်၊ ချင်းပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီးခင်ဗျား။ ဥက္ကဋ္ဌကြီးနဲ့တကွ ပြည်ထောင်စုအဆင့် ဒုတိယဝန်ကြီးများ၊ ကော်မရှင် အဖွဲ့ဝင်များ၊ လွှတ်တော်ကိုယ်စားလှယ်များ အားလုံး မင်္ဂလာပါလို့ ဦးစွာနှုတ်ခွန်းဆက်သလိုပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးခမ်ဆွင်းမုန် ဖြစ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ ကျွန်တော်မေးမြန်းမယ့် မေးခွန်းကတော့ တီးတိန်မြို့တွင် ၆၆ ကေဗွီ ���ာတ်အားလိုင်းနှင့် ဓာတ်အားခွဲရုံ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းပဲ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်တို့ချင်းပြည်နယ်ဟာ မဟာဓာတ်အား ၆၆ ကေဗွီ ဓာတ်အားလိုင်းနဲ့ ဓာတ်အားခွဲရုံများ တည်ဆောက်လျက်ရှိရာ ယခုအခါ ဟားခါးမြို့အထိ လျှပ်စစ်ဓာတ်အား ဖြန့်ဖြူးနိုင်ခဲ့ပြီးဖြစ်ကြောင်း ဝမ်းမြောက်အားရဖွယ် တွေ့ရှိရပါတယ်။ ၂၀၁၄-၂၀၁၅ ဘဏ္ဍာရေးနှစ်မှစ၍ ဟားခါး-ဖလမ်း-သိုင်းငင်း-ကလေး ဓာတ်အားလိုင်းနှင့် ဂန့်ဂေါ- ကလေး ၂၃၀ ကေဗွီ ဓာတ်အားလိုင်း ၏ ဓာတ်ခွဲရုံများအတွက် ဖလမ်းမြို့နှင့် ကလေးမြို့ များတွင် စတင်ဆောက်လုပ်လျက် ရှိကြောင်းကိုလည်း သိရှိရပါတယ်။ ယခု ၂၀၁၅-၂၀၁၆ ဘဏ္ဍာရေး နှစ်တွင် ဟားခါး- ဖလမ်း -သိုင်းငင်း ဓာတ်အားလိုင်း တည်ဆောက်ရေးအတွက် ရန်ပုံငွေ (၄၇၅. ၅၂၉) သန်း လျာထားခဲ့ပြီး သိုင်းဝင်း တီးတိန်မြို့နယ်မှာရှိတဲ့ သိုင်းငင်း ဓာတ်အားခွဲရုံ တည်ဆောက်ရန် လျာထားခြင်း မရှိသေးကြောင်းကို သိရှိရပါတယ်။ ယခင်မူလ သတ်မှတ်ထားသော ၆၆ကေဗွီ ဓာတ် အားလိုင်းလမ်းကြောင်းမှာ ဟားခါး-ဖလမ်း-သိုင်းငင်း ကလေးဖြစ်ပြီး သိုင်းငင်း ကျေးရွာ၌ဓာတ်အား ခွဲရုံတည်ဆောက်ရန် ဖြစ်သော်လည်း ယခုအခါ သိုင်းငင်းအစ တီးတိန်မြို့မှာ ဓာတ်အားခွဲရုံ တည်ဆောက်မည်ဖြစ်ကြောင်းကိုလည်း လျှပ်စစ်ဌာနကနေတစ်ဆင့် ကျွန်တော် ကြားသိရပါတယ်။ တီးတိန် မြို့၌ ဓာတ်အားခွဲရုံ ဆောက်လုပ်ရန်မြေနေရာကိုလည်း ကျွန်တော်တို့ ရွေးချယ်သတ်မှတ်ထား ပြီးလည်း ဖြစ်ပါတယ်။ သို့သော်လည်း လျှပ်စစ်ဓာတ်အားဝန်ကြီးဌာန၏ ၂၀၁၅-၂၀၁၆ ဘဏ္ဍာရေးနှစ်အရအသုံး ခန့်မှန်းခြေငွေစာရင်း ဆောက်လုပ်ရေးလုပ်ငန်းများ စာအုပ်စာမျက်နှာ ရ အပိုဒ်ငယ် ၁၄ တွင် ၆၆ ကေဗွီ 20 MVA သိုင်းငင်း-ကလေး ဓာတ်အားခွဲရုံ တည်ဆောက်ရေးလုပ်ငန်းဟူ၍ လည်းကောင်း စာမျက်နှာ ၁၈ အပိုဒ်ငယ် ၂ တွင် ဟားခါး-ဖလမ်း-သိုင်းငင်း ၆၆ ကေဗွီ ဓာတ်အားလိုင်း (၄၇)မိုင် ဟူ၍လည်းကောင်း ပါရှိပြီး ၎င်းဓာတ်အားလိုင်းများ ဓာတ်အားခွဲရုံ တည်ဆောက်ရေးစီမံကိန်းများတွင် တီးတိန်မြို့အထိ ပါဝင်ခြင်းမရှိသေးကြောင်း လေ့လာတွေ့ရှိ ရပါတယ်။ ယခင်နိုင်ငံတော်သမ္မတကြီးရဲ့ ချင်းပြည်နယ် ခရီးစဉ်မှာ လျှပ်စစ်စွမ်းအားဝန်ကြီးဌာန ပြည်ထောင်စုဝန်ကြီး ရှင်းလင်းတင်ပြချက်အီးတိန်မြို့ ၆၆ ကေဗွီ ဓာတ်အားလိုင်းကို ၂၀၁၆-၂၀၁ရ ဘဏ္ဍာရေးနှစ်မှာ တည်ဆောက်ပြီး တွန်းဇံ မြို့နယ် ရိခါဒါရ်မြို့များသို့ ၃၃ ကေဗွီဖြင့် ဆက်လက်တည်ဆောက်ပေးမည်ဖြစ်ကြောင်းကိုလည်း ရှင်းလင်း တင်ပြချက်အရ ကြားသိရပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ဒေသခံပြည်သူများအနေနဲ့ ယခုလက်ရှိအစိုးရ လက်ထက် ဖြစ်တဲ့ ၂၀၁၅-၂၀၁၆ ဘဏ္ဍာရေးနှစ်မှာပင် ဆောက်လုပ်ပေးရန် အလွန်ဆန္ဒပြင်းပြ နေကြပါသဖြင့် ဤမေးခွန်းကို မေးရခြင်းဖြစ်ပါတယ်။ သို့ဖြစ်ပါ၍ အောက်ပါမေးခွန်းများကို အမျိုးသား လွှတ်တော် ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြလိုပါတယ်။ (က) ဟားခါး-ဖလမ်း-သိုင်းငင်း ဓာတ်အား လိုင်းစီမံကိန်းတွင် တီးတိန်မြို့အထိ ၆၆ ကေဗွီ ဓာတ်အားလိုင်းသွယ်တန်း ဆောက်လုပ်ပေးရန် အစီအစဉ် ရှိ/မရှိ (ခ) ၆၆ ကေဗွီ ဓာတ်ခွဲရုံအား တီးတိန်မြို့၌ ဆောက်လုပ်ပေးရန် အစီစဉ်ရှိ/မရှိ (ဂ) အစီစဉ်ရှိပါက ၂၀၁၅- ၂၀၁၆ ဘဏ္ဍာရေးနှစ် ဘတ်ဂျက် BE တွင် ပါဝင်ခြင်း မရှိသော်လည်း ဖြည့်စွက် ရန်ပုံငွေဖြင့် ဆောက်လုပ်ပေးရန် အစီစဉ်ရှိ/မရှိ၊ (ဃ) ဓာတ်အားလိုင်းကို မူလဖြစ်တဲ့ တည်ဆောက်တဲ့ နေရာမှာ ဖလမ်း-သိုင်းငင်း-တီးတိန်အစား အကွာအဝေးအားဖြင့် ပိုမိုပြီး တိုတောင်းပြီး စရိတ်လည်း သက်သာမယ့် ကလေး-သိုင်းငင်း-တီးတိန်အဖြစ် ပြောင်းလဲဆောက်လုပ်ပေးရန် အစီအစဉ်ရှိ/မရှိ မေးခွန်းများဖြစ်ပါတယ်ခင်ဗျား ကျေးဇူးတင်ပါတယ်။</speech>
<title>မင်္ဂလာဒုံမြို့နယ်၊ ပုလဲမြို့ သစ်၊ ပုလဲ(၃)ရပ်ကွက်တွင် လျှပ်စစ်အန္တရာယ်ကျရောက်နိုင်သည့် အခြေအနေ အရပ်ရပ်တို့ကြောင့် လျှပ်စစ်မီးတိုင်၊ မီးကြိုးနှင့်ဆက်စပ်ပစ္စည်းများ အမြန်ဖြည့်ဆည်း ဆောင်ရွက် ပေးနိုင်ပါရန် အကြိမ်ကြိမ်တင်ပြခဲ့သော်လည်း (၃)နှစ်ခန့် ကြာကာလတိုင်အောင် မဆောင်ရွက်ပေး ခဲ့ခြင်းကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု က မင်္ဂလာဒုံမြို့နယ်၊ ပုလဲမြို့သစ်၊ ပုလဲ(၃)ရပ်ကွက်တွင် လျှပ်စစ်အန္တရာယ်ကျရောက်နိုင်သည့် အခြေအနေ အရပ်ရပ်တို့ကြောင့် လျှပ်စစ်မီးတိုင်၊ မီးကြိုးနှင့်ဆက်စပ်ပစ္စည်းများ အမြန်ဖြည့်ဆည်း ဆောင်ရွက်ပေး နိုင်ပါရန် အကြိမ်ကြိမ်တင်ပြခဲ့သော်လည်း (၃)နှစ်ခန့် ကြာကာလတိုင်အောင် မဆောင်ရွက်ပေးခဲ့ခြင်း ကို သိရှိလိုခြင်းနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနဲ့တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုဒုတိယဝန်ကြီးနဲ့ တကွ အထူးဖိတ်ကြားထားသော ဧည့်သည်တော်များ အားလုံး နှလုံးစိတ်ဝမ်းအေးချမ်းကြပါစေလို့ ဦးစွာ ဆုတောင်း မေတ္တာပို့သရင်းနဲ့ နှုတ်ခွန်းဆက်သဂါရဝပြု ပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၁၀)က အမျိုးသားလွှတ်တော်ကိုယ်စားလှယ် ဦးနု ဖြစ်ပါတယ်။ ကျွန်တော့် အနေနဲ့ မင်္ဂလာဒုံမြို့နယ်၊ ပုလဲမြို့ သစ်၊ ပုလဲ(၃)ရပ်ကွက် လျှပ်စစ်အန္တရာယ် ကျရောက်နိုင်တဲ့ အခြေအနေ အရပ်ရပ်တို့ကြောင့် လျှပ်စစ်မီးတိုင်၊ မီးကြိုးနဲ့ ဆက်စပ်ပစ္စည်းများ အမြန်ဖြည့်ဆည်း ဆောင်ရွက်ပေး နိုင်ပါရန် အကြိမ်ကြိမ် တင်ပြခဲ့သော်လည်း (၃)နှစ်ခန့် ကြာသည့်တိုင် ဆောင်ရွက်ပေးခြင်း မရှိသည့် ကိစ္စနှင့်ပတ်သက်၍ သိရှိလိုသဖြင့် အများပြည်သူကိုယ်စား မေးမြန်းတင်ပြသွားမှာ ဖြစ်ပါတယ်။ ချိတ်ဆွဲ၍ တင်အသုံးပြုပြီးတော့သိမြင်တွေ့နေလေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ မင်္ဂလာဒုံမြို့နယ်၊ ပုလဲမြို့သစ်၊ ပုလဲ(၃)ရပ်ကွက်မှာဖြင့် မြို့တော်စည်ပင် ရေပေးဝေရေးစခန်းနဲ့ အခြေခံ ပညာမူလတန်းကျောင်းတို့ ရှိနေကြပြီး ရပ်ကွက်နေ ပြည်သူအများစုတို့မှ အငြိမ်းစား တပ်မတော်သား မိသားစုများ ဖြစ်ကြပါတယ်။ ရပ်ကွက်တွင်း တည်ရှိနေကြတဲ့ မြေလွတ် မြေကွက်ကျယ်ကြီးများမှာလည်းပဲ လူမှုဝန်ထမ်း၊ မူကြိုကျောင်း၊ အားကစားရုံ၊ မီးသတ်စခန်း၊ အခွန်လွတ်ဈေး၊ မြို့တော်စည်ပင်၊ ပန်းဥယျာဉ် နဲ့ အားကစားကွင်းများ မကြာမီပေါ်ထွန်းလာရန်အတွက် ဒေသခံမိဘပြည်သူများ မျှော်လင့်ကြိုးပမ်းနေတဲ့ အချိန်လည်း ဖြစ်ပါတယ်။ ဥက္ကဋ္ဌကြီးခင်ဗျား။ ဤသို့ဖြင့် မြို့လယ် အချက်အချာကျတဲ့ အရေးပါတဲ့ ရပ်ကွက်ဖြစ်ပြီး အိမ်တိုင်း လျှပ်စစ်မီးသုံးစွဲခွင့် ရနေသဖြင့် ဝမ်းမြောက်ဝမ်းသာ ကြိုဆိုရမည် ဖြစ်ပေမယ့် လျှပ်စစ် မီးတိုင်မီးကြိုးနဲ့ ဆက်စပ်ပစ္စည်းများ ပြည့်ပြည့်စုံစုံ တပ်ဆင်ပေးထားခြင်း မရှိသည့်အတွက် အန္တရာယ် ကျရောက်နိုင်မည်ကို ဒေသခံပြည်သူတို့ နေ့စဉ်စိုးရိမ်ပူပန်နေကြပါတယ်။ ဓာတ်မဟာလိုင်း သွယ်တန်း ထားတဲ့ ထရန်စဖော်မာအနီးမှာရှိတဲ့ ဓာတ်တိုင်ထိပ်ဖျားမှာလည်း သစ်သားချောင်းနဲ့ဆက်ပြီး ကွန်ကရစ် တိုင်ခြေဟာလည်း ကွဲအက်ပြီးတော့ တိုင်တစ်တိုင်လုံးဟာ ယိုင်နဲ့နေပြီ ဖြစ်ပါတယ်။ အချို့သော ဓာတ်တိုင် တွေကတော့ တိုင်မရှိတဲ့ အနီးအဝေးမှာရှိတဲ့ အိမ်တွေကနေပြီး အိမ်များက သင့်လျော်ရာ လျှပ်စစ်မီးကြိုးအမျိုးမျိုးတို့နဲ့ ဆက်သွယ်ယူနေကြတဲ့အတွက် နေအိမ်သို့ သွယ်တန်းထားလျက်ရှိတဲ့ မီးတိုင်နဲ့ အိမ်အကွာအဝေးကို လိုက်ပြီးတော့ လျှပ်စစ်မီးကြိုးကို ဝါးလုံးဖြင့် ထောက်ခြင်း၊ သစ်ပင် သစ်ကိုင်းခွများမှာ ချိတ်ဆွဲ၍ တင်ထားခြင်း၊ သစ်ပင်ခြုံနွယ်များ ဝါးရုံများအကြား ဖြတ်သန်းသွားခြင်း ရှည်လျားသည့် အိမ်သုံးမီးကြိုးများ အသုံးပြုပြီးတော့ ထောက်အမျိုးမျိုးထောက်ကာ လျှပ်စစ်မီးကြိုးကို အသုံးပြု နေရခြင်းများကို တာဝန်ရှိသူအဆင့်ဆင့်တို့ ကြားသိမြင်တွေ့နေကြပါလျက် အမြန်ဆောင်ရွက် ပေးရန် တာဝန်ပျက်ကွက်နေကြသည်ကိုဒေသခံ ပြည်သူများက နားမလည်နိုင်အောင် ရှိနေကြပါတယ်။ ဥက္ကဋ္ဌကြီးခင်ဗျား။ ရပ်ကွက်အလယ်မှာ ရှိနေကြတဲ့ မူလတန်းကျောင်းမှာ ရာနဲ့ချီပြီး ကျောင်းတက်နေကြတဲ့ ကျောင်းသူ/ကျောင်းသားကလေးသူငယ်များဟာလည်း နေ့စဉ်အိမ်သို့ အသွား အပြန် အန္တရာယ်ရှိတဲ့ အိမ်သွယ်မီးကြိုးအမျိုးမျိုး အောက်ကနေပြီး ဖြတ်သန်းသွားနေကြပါတယ်။ ဤဖြစ်ရပ်များနဲ့ ပကတိအခြေအနေများကို မြင်တွေ့ကြားသိနေရသည့် မိမိတို့အနေဖြင့် မြို့နယ် လျှပ်စစ်မှူး အား အသိပေး အကြောင်းကြားခဲ့သော်လည်း တစ်စုံတစ်ရာ ထူးခြားမှု ရှိမလာ၍ အခွင့်သင့်သဖြင့် ပြည်ထောင်စုဝန်ကြီးအား မိမိအနေဖြင့် တင်ပြခဲ့ရာ ရန်ကုန်မြို့တော် လျှပ်စစ် ဓာတ်အားပေးအဖွဲ့အားဆောင်ရွက်ပေးရန်စာဖြင့် လမ်းညွှန်အကြောင်းကြားပေးတဲ့အတွက်ကြောင့် ပြည်ထောင်စုဝန်ကြီးအား အထူး ကျေးဇူးတင်ရှိပါတယ်။ မိမိအနေဖြင့်လည်း ၂၀၁၂ ခုနှစ် ဇန်နဝါရီလ ၃၁ ရက်နေ့ နေ့စွဲဖြင့် ရန်ကုန်မြို့တော် လျှပ်စစ်ဓာတ်အားပေးရေးအဖွဲ့ ဥက္ကဋ္ဌန့်အတွင်းရေးမှူးကို ကိုယ်တိုင်သွားရောက်ပြီးတော့ တင်ပြခဲ့ပါတယ်။ ဥက္ကဋ္ဌကြီးခင်ဗျား။ အဆိုပါ ကိစ္စနှင့်စပ်လျဉ်းပြီးတော့ မိမိ တင်ပြခဲ့ပြီးနောက် တစ်နှစ်ခန့် အကြာ ဖြစ်တဲ့ ၂၀၁၃ ခုနှစ် ဒီဇင်ဘာလ ၁၃ ရက်နေ့စွဲနဲ့ ရန်ကုန်မြို့တော် လျှပ်စစ်ဓာတ်အားပေးရေး အဖွဲ့ကနေပြီးတော့ မိမိတို့ တင်ပြတောင်းခံခဲ့တဲ့ လုပ်ငန်းအတွက် ဘဏ္ဍာငွေ လျာထားပြီးဖြစ်၍ ပစ္စည်း ဝယ်ယူရေး လုပ်ငန်းများ ဆောင်ရွက်လျက်ရှိပါကြောင်း ပစ္စည်းများရရှိပါက ဆက်လက် ဆောင်ရွက်ပေးသွားမှာ ဖြစ်ကြောင်းဖြင့် မိမိအား ပြန်ကြားလာသဖြင့် ဒေသခံပြည်သူများ ထပ်ဆင့်အသိပေးကာ ဖြည့်ဆည်းဆောင်ရွက်ပေးမည့် နေ့ရက်ကို စောင့်မျှော်နေခဲ့ကြပါတယ်။ အဆိုပါကာလ အတွင်းမှာ မိမိ အကြောင်းကြား နှိုးဆော်ချက်များအရ ရန်ကုန်မြို့တော် လျှပ်စစ်ဓာတ်အားပေးရေးအဖွဲ့၊ အင်ဂျင်နီယာ ချုပ်က တစ်ကြိမ်၊ မြို့နယ်လျှပ်စစ်တာဝန်ရှိသူများက နှစ်ကြိမ် လာရောက်ကြည့်ရှု၍ ဖြစ်ရပ်မှန်များကို မြင်တွေ့သိရှိကြသော်လည်း ထူးခြားမှု တစ်စုံတစ်ရာ ဖြစ်မလာခဲ့တဲ့အတွက် လျှပ်စစ်ဝန်ကြီးဌာန ဒုတိယဝန်ကြီးထံသို့ ကျွန်တော် နှစ်ကြိမ်တိုင်တိုင် လွှတ်တော်မှာ ဆုံစည်းစဉ်မှာ တင်ပြခဲ့တာ နှစ်ကြိမ်၊ ဦးဆောင်ညွှန်ကြားရေးမှူးကို ဓာတ်ပုံမှတ်တမ်းတွေနဲ့တကွ တစ်ကြိမ်ထပ်မံတင်ပြ ပန်ကြားခဲ့ရပြန် ပါတယ်။ ဒုတိယဝန်ကြီးကလည်း မိမိရှေ့မှောက်မှာ တယ်လီဖုန်းကို အသုံးပြုပြီးတော့ ပြည်ထောင်စု ဝန်ကြီးရဲ့ လမ်းညွှန်မှာကြားချက်များနဲ့အညီ ဦးစားပေးပြီးတော့ အလေးအနက်ဆောင်ရွက်ရန် ထပ်မံ ညွှန်ကြားခဲ့တဲ့အတွက်ကြောင့် ဒုတိယဝန်ကြီးကိုလည်း အထူးကျေးဇူးတင်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခု ကျွန်တော့်တင်ပြချက်များဟာ ထင်သာ မြင်သာရှိဖို့ လိုတဲ့အတွက် Power Point ဖြင့် တင်ပြခွင့်ပြုပါရန် လေးစားစွာ မေတ္တာရပ်ခံ တင်ပြအပ် ပါတယ်။ အခု ဖော်ပြထားတဲ့ ဓာတ်ပုံကတော့ ချုံနွယ်ပိတ်ပေါင်းများနဲ့ ဝန်းရံလျက်ရှိတဲ့ ပုလဲ(၃) ရပ်ကွက်ထဲမှာရှိတဲ့ ထရန်စဖော်မာ တည်ရှိရာ နေရာ ဖြစ်ပါတယ်။ ထစရန်ဖော်မာ အနီးမှာရှိပြီးတော့ မဟာဓာတ်အားလိုင်းကြိုး ဆက်သွယ်ထားတဲ့ ဒီတိုင်ကြီးဟာ ယိုင်နဲ့နေတာဖြစ်ပြီး တိုင်ခြေဟာလည်း ကွဲအက်ကြေမွပြီးတော့ အဖျားမှာ ဒီတိုင်ရဲ့ မဟာဓာတ်အားကြိုးကို သစ်သားချောင်းနဲ့ ဆက်သွယ်တန်း ထားတဲ့တိုင်ကို မြင်တွေ့ရမှာ ဖြစ်ပါတယ်။ ဒီပုံကတော့ ကျွန်တော်တို့ ထင်သာမြင်သာဖြစ်အောင် ဆွဲထားတဲ့ ကြိုးကြီးတွေကို အပေါ်က ကြိုးကြီး(၃)ကြိုးနဲ့ ထရန်စဖော်မာ အနီးမှာ ဒီလိုဆက်သွယ် ထားကြောင်းကို မြင်သာနိုင်ဖို့အတွက် ဖော်ပြထားတဲ့ပုံဖြစ်ပါတယ်။ ဒါကတော့ သစ်ပင်ခွကြားတစ်ခုမှာ အိမ်သွယ်မီးကြိုး အမျိုးမျိုးနဲ့ ဆက်သွယ်ပြီးတော့ သစ်ပင်ခွကြားကနေ ကြိုးအမျိုးမျိုးနဲ့ အချိန်ပြည့် ထပြီးတော့ ပြဿနာ ဖြစ်နိုင်တဲ့ အင်မတန်မှ စိုးရမ်စရာ ကောင်းတဲ့ သစ်ပင်ခွကြားက တင်ထားတဲ့ ကြိုးတွေကို မြင်တွေ့ရမှာ ဖြစ်ပါတယ်။ ဒါကတော့ ခုနက ကျွန်တော်တို့ မဟာဓာတ်အားလိုင်းကြိုး ဖြတ်သန်းသွားတဲ့ တိုင်ရဲ့ ခြေရင်းဟာ ကွဲအက်ပြီးတော့ ယိုင်နဲ့ပြီး မကြာခင် ပြို လဲသွားမှာကို စိုးရိမ် ဖွယ်ရာ အခြေအနေကို မြင်တွေ့နိုင်ဖို့အတွက် မှတ်တမ်းပုံဖြင့် တင်ပြထားခြင်း ဖြစ်ပါတယ်။ ဒီတိုင်က တော့ ကျွန်တော်တို့ တိုင်တွေ မရှိတဲ့အတွက်ကြောင့် အိမ်သွယ်မီးကြိုး အမျိုးမျိုးတို့ဟာ တိုင်တစ် တိုင်မှာ လာပြီးတော့ နည်းမျိုးစုံနဲ့ ဆက်သွယ်ကြရင်းနဲ့ ဒီလိုချိတ်ဆက်ထားတာဟာ တိုင်ထိပ်မှာ ရှုပ်ပွ ပြီးတော့ ရှုပ်ထွေးနေလှတဲ့ မီးကြိုးအမျိုးမျိုးကို မြင်တွေ့ရမှာ ဖြစ်ပါတယ်။ အလားတူပါပဲ ဒီတိုင်မှာလည်းပဲ ကြိုးအမျိုးမျိုးနဲ့ ဆက်သွယ်ထားတဲ့ အိမ်အသီးသီးရဲ့ ဆက်သွယ်ရေးကြောင်းများကို ဖော်ပြထားတဲ့ မြင်ကွင်းဖြစ်ပါတယ်။ ဒါကတော့ ကျွန်တော်တို့ မူလတန်းကျောင်းလေးဟာ ဒီမြင်ကွင်းရဲ့ တည့်တည့်မှာ သွားတဲ့ ခြေလမ်းကြောင်း အတိုင်းသွားရမယ့် ကြားမှာ အိမ်သွယ်မီးကြိုး အမျိုးမျိုးဟာ ကလေးတွေ ရာနဲ့ချီတဲ့ ကလေးတွေ ဖြတ်သန်းသွားနေတဲ့ လမ်းပေါ်မှာ လမ်းနှစ်ဖက်ကို ဖြတ်ပြီး တစ်ဖက်နဲ့တစ်ဖက် သစ်ပင်ခွကြားနဲ့ တိုင်ထိပ်များမှာ ဖြတ်သန်းပြီးတော့ ကလေးများ အန္တရာယ်ကျရောက်မှာကို စိုးရိမ်ပူပန်နေကြတဲ့ ဆက်သွယ်ထားမှုမျိုးကို ပြသထားတဲ့ မြင်ကွင်း ဖြစ်ပါတယ်။ ဒါကတော့ အိမ်သွယ်မီးကြိုး အမျိုးမျိုးတို့ဟာ အခုလို ရပ်ကွက်ထဲမှာလည်း ကျွန်တော်တို့ ခုနဖွံ့ဖြိုးမြေကွက်ကြီးတွေ အသီးသီးဟာလည်း ခုချိန်ခါမှာ အမိန့်မကျသေးတဲ့ အကွက်ကြီးတွေကလည်း ဒီအတိုင်းပဲ သစ်ပင်ချုံနွယ်တွေနဲ့ ပြည့်နှက်နေတဲ့ အတွက်ကြောင့် မီးရေးထင်းရေးမှာ အရမ်းစိုးရိမ်ပူပန်နေရတဲ့ အချိန်အခါမှာ ဆက်သွယ်ထားရတဲ့ အိမ်သွယ် မီးကြိုးအမျိုးမျိုးဟာလည်း သစ်တောသစ်ပင်ကြားထဲမှာ မြင်တွေ့ရတဲ့ ပုံအတိုင်း ဖြတ်သန်းသွယ်တန်းထားတာ မြင်တွေ့နေရမှာ ဖြစ်ပါတယ်။ အလားတူပါပဲ သစ်ပင်ခွ ကြီးကြီးတစ်ခုမှာ မီးကြိုးအမျိုးမျိုးတို့ဟာ ဆက်သွယ်ထားတဲ့ ပုံ ဖြစ်ပါတယ်။ ဒီပုံကလည်း သစ်ပင်ကြီးခွကြားမှာ တင်ပြထားတဲ့ ကြိုးတွေ ဆက်သွယ်ပုံဖော်ပြတာ ဖြစ်ပါတယ်။ ဒါကလည်း အလားတူပါပဲ ခုန ရပ်ကွက်ထဲမှာဆိုရင် မြေကွက်ကျယ်ကြီး (၆) ခု ရှိတယ်။ အဲဒီသစ်ပင်တွေဟာလည်း ဘာမှ ခွင့်ပြုထားချက် ဖွံ့ဖြိုးရေးလုပ်ဖို့ ခွင့်ပြုထားပေမယ့် (၃) နှစ်လောက် ကြာတဲ့အထိ သက်ဆိုင်ရာ အစိုးရအဖွဲ့ကလည်း ဒီကွင်းကြီးတွေကို ဖွင့်ပြီး မီးကြောက်နေရတဲ့ ကြားထဲ မှာ ဒီသစ်ပင်ခွကြားမှာတင်တဲ့ ကြိုးသွယ်မှုတွေကလည်း ဒီရပ်ကွက်ထဲမှာ အပြည့်အဝ မြင်တွေ့ရမှာ ဖြစ်ပါတယ်။ ဒါလည်းအလားတူပါပဲခင်ဗျ။ သစ်ပင်ခွကြားဆက်သွယ်ထားတဲ့ပုံပါ။ ကျေးဇူးတင်ပါတယ်။ ဒါကြောင့် လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်တို့ဟာ အခု ဖော်ပြတဲ့နေရာဟာ မင်္ဂလာဒုံ ပုလဲမြို့ အင်မတန်အချက်အချာကျတဲ့နေရာ ဖွံ့ဖြိုးရေးဒေသအတွက် အလွန်အရေးပါပြီး မြို့နယ်ဆေးရုံကြီးတွေ ကျောင်းတွေရှိတဲ့နေရာ ဖြစ်ပ���မယ့် (၃)နှစ်လောက်ကြာတဲ့အထိ အခုလိုဖြစ်တဲ့ မြင်ကွင်းတွေကို ကျွန်တော်ဟာ အလေးအနက် တင်ပြခဲ့ပေမယ့် အကောင်အထည်ဖော်လာနိုင်ခြင်း မရှိ တဲ့အတွက်ကြောင့် ကျွန်တော်မေးမြန်းလိုတဲ့အချက်ကတော့ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ မင်္ဂလာဒုံမြို့နယ်၊ ပုလဲမြို့သစ်၊ ပုလဲ(၃)ရပ်ကွက်တွင် လျှပ်စစ်အန္တရာယ် ကျရောက် နိုင်သည့် အခြေအနေအရပ်ရပ်တို့ကြောင့် လျှပ်စစ်မီးတိုင်၊ မီးကြိုးနှင့်ဆက်စပ်ပစ္စည်းများ အမြန် ဖြည့် ဆည်းဆောင်ရွက်ပေးနိုင်ပါရန် အကြိမ်ကြိမ်တင်ပြခဲ့သော်လည်း (၃)နှစ်ကျော် ကာလတိုင် ပြည်သူတို့ ၏ တောင်းခံတင်ပြချက်ကို အဘယ်ကြောင့် ဆောင်ရွက်ပေးနိုင်ခဲ့ခြင်း မရှိသည်ကိုလည်းကောင်း၊ဆောင်ရွက်ပေးမည့် အစီအစဉ်များကိုလည်း သက်ဆိုင်ရာဝန်ကြီးဌာနက ဖြေကြားပေးနိုင်ပါရန် အများ ပြည်သူအကျိုးငှာ ဥက္ကဋ္ဌကြီးမှတစ်ဆင့် လေးစားစွာ တင်ပြမေးမြန်းအပ်ပါတယ်။ ကျေးဇူးများစွာ တင်ပါတယ်။</speech>
<title>ပခုက္ကူမြို့နယ်၊ ကျွန်းချောင်းလျှပ်စစ်ဓာတ်အား ပေးစက်ရုံမှ မြစ်ခြေကျေးရွာသို့ သွယ်တန်းသည့် 11 KVA လိုင်းအား အဆင့်မြှင့်တင်ပေးရန်နှင့် မြစ်ခြေကျေးရွာအုပ်စုအတွင်း အသုံးပြုနေသည့် သစ်သား လျှပ်စစ်မီးတိုင်များအား ကွန်ကရစ်တိုင်များဖြင့် အစားထိုးလဲလှယ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">မကွေးတိုင်းဒေသကြီး မဲဆန္ဒနယ်အမှတ်(၉)မှ ဦးသော်ဇင်ဦး က ပခုက္ကူ မြို့နယ်၊ ကျွန်းချောင်းလျှပ်စစ်ဓာတ်အား ပေးစက်ရုံမှ မြစ်ခြေကျေးရွာသို့ သွယ်တန်းသည့် 11 KVA လိုင်းအား အဆင့်မြှင့်တင်ပေးရန်နှင့် မြစ်ခြေကျေးရွာအုပ်စုအတွင်း အသုံးပြု နေသည့် သစ်သား လျှပ်စစ်မီးတိုင်များအား ကွန်ကရစ်တိုင်များဖြင့် အစားထိုးလဲလှယ်ပေးရန် အစီအစဉ် ရှိ/မရှိနဲ့စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="93">ဦးသော်ဇင်ဦး၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးများ၊ ဖိတ်ကြားထားတဲ့ ဧည့်သည်တော်ကြီးများ၊ အမျိုးသားလွှတ်တော်ကိုယ်စားလှယ်တော်ကြီးများ မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၉)က အမျိုးသားလွှတ်တော် ကိုယ်စားလှယ် ဦးသော်ဇင်ဦး ဖြစ်ပါတယ်။ ကျွန်တော့်အနေနဲ့ အမျိုးသားလွှတ်တော် ဥက္ကဋ္ဌကြီးရဲ့ ခွင့်ပြုချက်အရ မေးမြန်းလိုတဲ့ မေးခွန်းကတော့ ပခုက္ကူမြို့နယ်၊ ကျွန်းချောင်း လျှပ်စစ်ဓာတ်အားပေး စက်ရုံမှ မြစ်ခြေကျေးရွာသို့ သွယ်တန်းထားတဲ့ 11 KVA လိုင်းအား အဆင့်မြှင့်တင်ပေးရန်နှင့် မြစ်ခြျေးရွာအုပ်စုအတွင်း အသုံးပြုနေသော သစ်သားလျှပ်စစ်မီးတိုင်များအား ကွန်ကရစ်တိုင်များဖြင့် အစားထိုးလဲလှယ်ပေးရန် အစီအစဉ် ရှိ/မရှိ မေးမြန်းသွားမှာ ဖြစ်ပါတယ်။ မကွေးတိုင်းဒေသကြီး ပခုက္ကူမြို့နယ် မြစ်ခြေကျေးရွာအုပ်စုဟာ ပခုက္ကူမြို့ရဲ့ အနောက် တောင်ဘက် (၁၉)မိုင်အကွာ ပခုက္ကူ နှင့် ဆိပ်ဖြူ ဆက်သွယ်တဲ့ ကားလမ်းမကြီးရဲ့ဘေးမှာ တည်ရှိပါတယ်။ မြစ်ကျယ် ကျေးရွာအုပ်စုမှာ ကျေးရွာပေါင်း (၁၃)ရွာရှိပြီးတော့ အိမ်ခြေ (၂၇၈၅)အိမ် လူဦးရေ (၁၁၂၇၈) ရှိတဲ့ ကျေးရွာအုပ်စုဖြစ်ပြီး မြစ်ခြေတိုက်နယ်ဆေးရုံ၊ ရဲစခန်း၊ ဆက်သွယ်ရေးအိတ်ချိန်းနဲ့ တာဝါတိုင် စည်ပင်သာယာရေးဈေး၊ အထက်တန်းကျောင်းများနဲ့ စည်ကားသော ကျေးရွာကြီး ဖြစ်ပါတယ်။ လက်ရှိမှာ စံပြကျေးရွာအဖြစ် ဖြစ်မြောက်ရေးအတွက် ရပ်မိရပ်ဖများ၊ ဒေသခံများ၊ တာဝန်ရှိသူများမှ ကြိုးပမ်းဆောင်ရွက်လျက် ရှိပါတယ်။ ၎င်းမြစ်ခြေကျေးရွာဟာ ၁၉၇၉ ခုနှစ်မှ စတင်ပြီးတော့ လျှပ်စစ်မီးလင်းရေးအတွက် ကိုယ်ထူကိုယ်ထ ဆောင်ရွက်ခဲ့တဲ့ကျေးရွာ ဖြစ်ပြီးတော့လျှပ်စစ်မီးလိုင်းများကို မြစ်ခြေကျေးရွာမှ (၆)မိုင်အကွာမှာရှိတဲ့ ကျွန်းချောင်းလျှပ်စစ်ဓာတ်အားပေး စက်ရုံမှ 11 KVA လိုင်းနဲ့ သွယ်တန်းရယူခဲ့ပါတယ်။ ထိုသို့ သွယ်တန်းခဲ့တဲ့ 11 KVA လိုင်း စတင် တည်ဆောက်ခဲ့စဉ်က သစ်သားတိုင်များဖြင့် ဆောင်ရွက်ခဲ့ခြင်းဖြစ်ပြီး နှစ်ကာလရှည်ကြာလာသဖြင့် အသားတိုင်များမှာ ဆွေးမြေ့ပျက်စီးပြီး အသစ်လဲလှယ်ရန် လိုအပ်လျက်ရှိပါတယ်။ ကျွန်းချောင်းဓာတ်အားပေး စက်ရုံမှ မြစ်ကျယ် 11 KVA လိုင်းတွင် အသားတိုင် အရေ အတွက်မှာ (၁၃၀)ခန့် ရှိပါတယ်။ အသုံးပြု ထားတဲ့ လျှပ်စစ်မီးကြိုးများဟာလည်း (၃၅)မီလီမီတာ ဖြစ်ကြောင်း သိရှိရပါတယ်။ ၎င်း 11 KVA လိုင်းကြိုးပေါ်မှာ ယခင်က ပေါက်တော၊ အိုင်ကြီး၊ ညောင်လှ၊ ညောင်နီပင်၊ အိုင်ရှည်၊ မြစ်ခြေ၊ ကြပ်ထော၊ ကြပ်ပစ်၊ မြို့မှမြစ်ခြေ၊ အင်ဝိုင်း၊ ကြက်လျာ ကျေးရွာများမှ 100 KVA ထရမ်စဖော်မာ (၆)လုံး၊ 150 KVA (၁)လုံး၊ 250 KVA (၁)လုံး၊ 300 KVA (၁)လုံး၊ 500 KVA (၁)လုံးတို့ သုံးစွဲလျက်ရှိရာမှာ ယခုအခါ နိုင်ငံတော်မှ ကျေးရွာလျှပ်စစ် မီလင်းရေးကို ဦးစားပေးဆောင်ရွက်လျက်ရှိရာ အနီးပတ်ဝန်းကျင် ကျေးရွာများဖြစ်တဲ့ ထရောကျောက်၊ ဖက်ပင်၊ တိုးချဲ့သုံး၊ သကျည်စု၊ သဇင်၊ သရက်တော၊ အိုင်ရှည်၊ ထရောကြီး၊ ကျည်းကန်၊ မြင်းဝန်း၊ နန်းတော်ရပ်၊ ပဲကြီး၊ အောင်သာနဲ့ ညောင်ပင်ကျေးရွာများမှ 100 KVA (၅)လုံး၊ 150 KVA (၁)လုံး၊ 200 KVA (၂)လုံးနဲ့ 300 KVA (၁)လုံး၊ 315 KVA (၃)လုံးတို့ ထပ်မံတိုးချဲ့တပ်ဆင် အသုံးပြုလျက်ရှိရာ ဝန်နဲ့အားနဲ့မမျှ ဖြစ်ပြီး မီးအား မမီခြင်း၊ မီးကြိုးများ မကြာခဏ ပျက်ကျခြင်းများ ဖြစ်ပေါ်လျက်ရှိရာ လျှပ်စစ်အန္တရာယ်အား အထူးစိုးရိမ်ပူပန်နေကြရပါတယ်။ ၎င်းအပြင် မြစ်ခြေကျေးရွာအုပ်စုအတွင်းရှိ အသုံးပြု ထားတဲ့ လျှပ်စစ်မီးတိုင် (၄၂၇)တိုင် မှာလည်း ဆွေးမြေ့နေပြီး မကြာခဏ ပြုပြင်ပြန်စိုက် ဆောင်ရွက်ကြရာ အချို့မီးတိုင်များမှာ (၁၀)ပေ ခန့်သာ အမြင့်ရှိတော့သဖြင့် ယာဉ်အသွားအလာ များတဲ့နေရာများနှင့် မိုးရွာသွန်းတဲ့အချိန်များမှာ လျှပ်စစ်အန္တရာယ်ကို အထူးစိုးရိမ်နေကြရပါသဖြင့် ၎င်းလျှပ်စစ်မီးတိုင်များဟာလည်း အစားထိုး လဲလှယ်ပေးရန် လိုအပ်လျက်ရှိပါတယ်။ သို့ဖြစ်ပါ၍ မေးမြန်းလိုသည်မှာ ကျွန်းချောင်းဓာတ်အားပေးစက်ရုံမှ မြစ်ခြေကျေးရွာသို့ သွယ်တန်းတဲ့ 11 KVA လိုင်းအား အဆင့်မြှင့်တင်ပေးရန်နှင့် မြစ်ခြေကျေးရွာအုပ်စုအတွင်း အသုံးပြု နေသော သစ်သားလျှပ်စစ်မီးတိုင်များအား အစားထိုး လဲလှယ်ပေးရန် အစီအစဉ် ရှိ/မရှိနှင့် အစီအစဉ် ရှိပါက မည်သည့်အချိန်တွင် ဆောင်ရွက်ပေးမည်ကို သိရှိလိုပါသဖြင့် ဥက္ကဋ္ဌကြီးမှတစ်ဆင့် မေးမြန်းအပ် ပါတယ် ခင်ဗျား။</speech>
<title>ဖလမ်းမြို့နယ်၊ ဝေဘူလကျေးရွာနှင့် ရာလ်အွမ် ကျေးရွာကြားရှိ ဘုတ်ချောင်းမှ ရေအားလျှပ်စစ် ထုတ်လုပ်ပြီး အနီးအနား(၁၂)ရွာ၊ အိမ်ခြေ (၄၀၀)ကျော်အား လျှပ်စစ်မီး ဖြန့်ဝေပေးရန် အစီအစဉ် ရှိ/ မရှိနှင့် စပ်လျဉ်းသည့်မေးခွန်း</title>
<speech type="speaker">ချင်းပြည်နယ် မဲဆန္ဒနယ်အမှတ်(၁)မှ ဦးကျွန်ခဲန်း က ဖလမ်းမြို့နယ်၊ ဝေဘူလကျေးရွာနှင့် ရာလ်အွမ်ကျေးရွာကြားရှိ ဘုတ်ချောင်းမှ ရေအားလျှပ်စစ် ထုတ်လုပ်ပြီး အနီးအနား (၁၂)ရွာ၊ အိမ်ခြေ(၄၀၀)ကျော်အား လျှပ်စစ်မီးဖြန့်ဝေပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>ရိုသေလေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးနှင့် ကော်မရှင် အဖွဲ့ဝင်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး လိုရာဆန္ဒပြည့်ဝကြပါစေကြောင်း ဆုမွန် ကောင်းများတောင်းရင်း ဂါရဝပြုနှုတ်ခွန်းဆက်သအပ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ ကျွန်တော် မေးမြန်းမယ့်မေးခွန်းကတော့ ဖလမ်းမြို့နယ်၊ ဝေဘူလကျေးရွာနှင့် ရာလ်အွမ် ကျေးရွာကြားရှိ ဘုတ်ချောင်းမှ ရေအားလျှပ်စစ် ထုတ်လုပ်ပြီး အနီး အနား(၁၂)ရွာ၊ အိမ်ခြေ (၄၀၀)ကျော်အား လျှပ်စစ်မီးဖြန့်ဝေပေးရန် အစီအစဉ် ရှိ/မရှိ ဆိုတဲ့ မေးခွန်း မေးမြန်းခွင့်ရတဲ့အတွက်ကြောင့် အထူးပဲ ကျေးဇူးတင်ပါတယ်။ ဥက္ကဋ္ဌကြီး ခင်ဗျား။ ကျွန်တော်တို့ ဝေဘူလကျေးရွာနှင့် ရာလ်အွမ်ကျေးရွာကြားမှာ ရှိတဲ့ ဘုတ်ချောင်းဟာ တကယ့်မိုးတွင်းအခါမှာပဲ ဖြစ်ဖြစ်၊ နွေအခါမှာပဲဖြစ်ဖြစ် သိသိသာသာ ရေက တိမ်း ကွယ်ခြင်းမရှိဘဲ ပုံမှန်အတိုင်း စီးဆင်းနေတဲ့ ချောင်းတစ်ချောင်း ဖြစ်ပါတယ်။ သဘာဝအရဆိုရင် လည်း ချောင်းနံဘေးမှာ ကမ်းပါးတွေက သိပ်မရှိဘဲနဲ့ ပြေပြစ်စွာဖြင့် စီးဝင်ကာ ကလေးမြို့နယ်သို့ မြောင်း၊ ချောင်းအမည်ဖြင့် စီးဝင်တဲ့ ချောင်းတစ်ချောင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ ဖော်ပြပါကျေးရွာများမှ ပေပင်များ၊ သစ်ပင်များ ခုတ်ထွင်ပြီး တောင်ယာများ စိုက်ပျိုးခြင်းဖြင့် အသက်မွေးဝမ်းကျောင်းပြုသူများ ဖြစ်သဖြင့် ရေအား လျှပ်စစ်တည်ဆောက်ပေးပါက ဒီသစ်ပင်ခုတ်မှုကိုလည်း ပပျောက်သွားမှာ ဖြစ်ပါတယ်။ အဲဒီပပျောက် သွားတဲ့အတွက်ကြောင့် သဘာဝပတ်ဝန်းကျင်လည်း ပိုမိုကောင်းမွန်လာပြီး ဂေဟစနစ်လည်း ကောင်းမွန် လာမည် ဖြစ်ပါတယ်။ ၎င်းအပြင် တောင်သူများ တစ်ပိုင်တစ်နိုင် အိမ်တွင်းစက်မှု လုပ်ငန်းများကိုလည်း တီထွင်ပြီးမှ ကျွန်တော်တို့ လုပ်ငန်းကိုလည်း လွှဲပြောင်းပေးမှ ဆောင်ရွက်နိုင်မှာ ဖြစ်ပါတယ်။ ဥက္ကဋ္ဌကြီးခင်ဗျား။ တစ်ဆက်တည်း တင်ပြလိုတာကတော့ ကျွန်တော် ဒီမေးခွန်းနဲ့ ပတ်သက်ပြီး ရေအားလျှပ်စစ်နဲ့ပတ်သက်ပြီး ဒီမေးခွန်းက (၆)ခုမြောက် မေးခွန်းဖြစ်ပါတယ်။ ပထမ အရင်တုန်းက မေးတဲ့မေးခွန်းကတော့ ဖလမ်းမြို့ရောက်ကာနီး ဗားတံတား မဏိပူရမြစ်ကူးတံတား အထက်နားမှာ ရေအားလျှပ်စစ် ထုတ်လုပ်ဖို့ ကျွန်တော် တင်ပြခဲ့ဖူးပါတယ်။ အဲဒီမှာ ဂျပန်ပညာရှင်နဲ့ ကျွန်တော်တို့ ပြည်တွင်းက ရေအားလျှပ်စစ်ပညာရှင်များ ပူးပေါင်းပြီး သူတို့ တိုင်းတာချက်အရ မဂ္ဂါဝပ်(၃၀)ရရှိမယ်လို့ ဖော်ပြထားတာ ရှိပါတယ်။ သူတို့က ရက်ပေါင်း တစ်ပတ်ကျော်ကျော်ကြာပြီး လေ့လာ တဲ့အခါမှာ အဲဒီလို အဖြေရပါတယ်။ ၎င်းအပြင် ဒုမန်းကျေးရွာရှိ ခေါမူချောင်းကိုလည်းပဲ မန္တလေး ကနေပြီးမှ ပြည်တွင်းရေအားလျှပ်စစ် ကျွမ်းကျင်သူများနဲ့ လာရောက်တိုင်းတာတဲ့အခါမှာ လျှပ်စစ် ဓာတ်အား (၁၉၅)ကီလိုဝပ် ရရှိမယ်လို့ သူတို့ တိုင်းတာရရှိထားပါတယ်။ ဒါပေမဲ့ အဲဒီ ရေအားလျှပ်စစ်တည်ဆောက်ဖို့အတွက်ကျတော့ သူတို့ကနေပြီး ချင်းပြည်နယ် အစိုးရကိုပဲ လွှဲအပ်ထားပါတယ်။ အဲဒါနဲ့ပတ်သက်ပြီး ချင်းပြည်နယ်အစိုးရမှာလည်း သူတို့မှာဆောင်ရွက်နိုင်တဲ့အင်အား မရှိပါဘူး။ ချင်းပြည်နယ်မှာဆိုရင် သိတဲ့အတိုင်းပဲ။ ရန်ပုံငွေလည်း မရှိပါ ဘူး။ ရှိတဲ့ရန်ပုံငွေကလည်း ပြည်ထောင်စုကနေ လွှဲပြောင်းတဲ့ရန်ပုံငွေပဲ ဖြစ်ပါတယ်။ အဲဒါကြောင့် ကျွန်တော့်အနေနဲ့ သမ္မတကြီးထံမှာ ဆင်းရဲနွမ်းပါးမှုလည်း တစ်ဖက်တစ်လမ်းကနေ လျော့ချနိုင်မှာ ဖြစ်တဲ့အတွက်ကြောင့် ရေအားလျှပ်စစ်ကို ပြည်ထောင်စုကနေ ဆောင်ရွက်ပေးရန် ကျွန်တော် စာတင်ပြခဲ့ဖူးပါတယ်။ ကျွန်တော်တို့ ရေအားလျှပ်စစ်၊ လျှပ်စစ်မီးရတဲ့အခါမှာ လူနေမှုအဆင့်အတန်း လည်း မြင့်လာမယ်။ နောက် ပတ်ဝန်းကျင်ကလည်း ကောင်းလာမယ်ဖြစ်တဲ့ အတွက်ကြောင့် ရေအား လျှပ်စစ်က ချင်းပြည်နယ်မှာ အထူးလိုအပ်ပါတယ်။ အခုအခါမှာ ဟားခါးမှာ မဟာဓာတ်အားလိုင်း ရောက်တဲ့အတွက်ကြောင့် ဟားခါးနေ လုပ်သားပြည်သူများ တော်တော်လေး အဆင်ပြေသွားပါတယ်။ အခု ဖလမ်းမြို့ ကိုလည်း သွယ်တန်းနေ ပါပြီ။ သွယ်တန်းတဲ့အတွက်ကြောင့် ဖလမ်းမြို့ရောက်တဲ့အခါမှာလည်း မယ်စစ်ရေအားလျှပ်စစ် ကနေ ပြီးမှ ရေအားလျှပ်စစ် ထုတ်တဲ့အခါမှာ (၃)ရက်၊ (၁)ည၊ (၂)နာရီဝန်းကျင်လောက်ပဲ လျှပ်စစ်က စီးပါ တယ်။ အတော်လေးကို ပြည်သူများ အခက်အခဲ ကြုံတွေ့ရပါတယ်။ မဟာဓာတ်အား ရရှိလို့ရှိရင်တော့ အများကြီး အဆင်ပြေသွားမှာ ဖြစ်ပါတယ်။ ထိုနည်းတူစွာပဲ ဖလမ်းကနေပြီးမှ တိုင်းတန်း၊ တိုင်းတန်းကနေ တီးတိန်၊ တွန်းဇံကို ဖြန့်ဝေဖို့ အတွက် အဲဒီကားလမ်းတစ်လျှောက်မှာလည်း တိုင်စိုက်ထူဖို့ သူတို့မှတ်တိုင်လည်း လုပ်ထားပြီးကြောင်း လည်း ကျွန်တော်မြင်တွေ့ရပါတယ်။ ကျွန်တော်တို့ ဒီချင်းပြည်နယ်မှာ အဓိက လျှပ်စစ်ဓာတ်အားကို တကယ်လို့ အသုံးပြုနိုင်မယ်ဆိုရင် တစ်ဖက်တစ်လမ်းကနေ (၅၀)ရာခိုင်နှုန်းမျှ လျော့ချနိုင်မယ်လို့ ကျွန်တော် ယုံကြည်ပါတယ်။ အဲဒါကြောင့် ကျွန်တော်တို့ ဝေဘူလကျေးရွာနှင့် ရာလ်အွမ် ကျေးရွာကြားကနေ ရေအား လျှပ်စစ် ထုတ်လုပ်မယ့် အစီအစဉ်အပါအဝင် ချင်းပြည်နယ်မှာ ဖြစ်နိုင်ခြေရှိတဲ့ ရေအားလျှပ်စစ် ကိုလည်း အကောင်အထည်ဖော်ဖို့ ကျွန်တော် အနူးအညွတ် တင်ပြတောင်းခံအပ် ပါတယ်။ သို့ဖြစ်ါ၍ ရိုသေလေးစားအပ်ပါသော ဥက္ကဋ္ဌကြီးမှတစ်ဆင့် တင်ပြမေးမြန်းလိုသည့် ဖလမ်းမြို့နယ်၊ ဝေဘူလကျေးရွာနှင့် ရာလ်အွမ်ကျေးရွာကြားမှ စီးဆင်းသွားသောချောင်း ဘုတ်ချောင်း မှ ရေအားလျှပ်စစ် ထုတ်လုပ်ကာ အနီးအနား(၁၂)ရွာမှ အိမ်ခြေ (၄၀၀)ကျော်အား လျှပ်စစ်မီး ဖြန့်ဝေ ပေးရန် ဒေသပြည်သူများကိုယ်စား လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး လျှပ်စစ်စွမ်းအားဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="72">ဦးအောင်သန်းဦး (ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>ရိုသေလေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများ အားလုံး မင်္ဂလာအပေါင်းနဲ့ ပြည့်စုံကြပါစေရန် ဆုမွန်ကောင်းတောင်း နှုတ်ခွန်းဆက်သအပ်ပါတယ်။ ကျွန်တော် ကတော့ လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးအောင်သန်းဦး ဖြစ်ပါတယ်။ ကျွန်တော့်အနေနဲ့ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၅) အမျိုးသား လွှတ်တော်ကိုယ်စားလှယ် ဦးခွန်ထွင်းမုန် ရဲ့ မေးခွန်းအပေါ်မှာ ရှင်းလင်းတင်ပြ ဖြေကြားပေးမှာ ဖြစ်ပါတယ်။ လျှပ်စစ်စွမ်းအားဝန်ကြီးဌာနက ချင်းပြည်နယ်အတွင်း ဟားခါးမြို့အထိ လျှပ်စစ်ဓာတ်အား ဖြန့်ဖြူးပေးခဲ့ပြီး ဖြစ်ပါတယ်။ 66 kV ဓာတ်အားလိုင်းက ဟားခါး-ဖလမ်း-သိုင်းငင်း ဓာတ်အားလိုင်း တည်ဆောက်ခြင်းကို ၂၀၁၄-၂၀၁၅ ဘဏ္ဍာရေးနှစ်မှာ ပါဝင်သဖြင့် တည်ဆောက်ရေးလုပ်ငန်းများကို စတင်ဆောင်ရွက်လျက်ရှိပြီးတော့ ၎င်းဓာတ်အားလိုင်းဟာ ချောင်းကူးဓာတ်အားခွဲရုံမှတစ်ဆင့် 230 KV ချောင်းကူးဓာတ်အားခွဲရုံမှ ချောင်းကူး-ကျော-ဂန့်ဂေါ-ဟားခါး-ဖလမ်း-သိုင်းငင်း အထိကို မိုင်ပေါင်း လိုင်းမိုင် (၁၈၄)မိုင်ခန့် ရှိပြီးတော့မှ သိုင်းဝင်းမှနေ တီးတိန်အထိ ဆက်လက်တည်ဆောက်မယ်ဆိုရင် လိုင်းမိုင် (၂၀၄)မိုင်ခန့် တည်ရှိမှာ ဖြစ်ပါတယ်။ ဒါကြောင့်မို့လို့ တီးတိန်မြို့အထိ 66 kV ဓာတ်အားလိုင်းနဲ့ ဓာတ်အားပေးမယ်ဆိုရင် ဓာတ်အားလိုင်းမိုင်ဟာ အလွန်ရှည်လျားတဲ့အတွက်ကြောင့် ဗို့အားကျဆင်းမှုနဲ့ ဗို့အား ကျင်ဆင်းမှုနဲ့ ဗို့အား မတည်ငြိမ်မှုများ ဖြစ်ပေါ်ကြုံတွေ့ရမှာ ဖြစ်ပါတယ်။ ဒါကြောင့် နည်းပညာအားဖြင့် ဓာတ်အား ပေးရန် မဖြစ်နိုင်ကြောင်း တွေ့ရှိရပါတယ်။ ဒါကြောင့်မို့လို့ ၂၀၁၄-၂၀၁၅ ဘဏ္ဍာနှစ်မှ စတင်ပြီးတော့ 230 KV ဂန့်ဂေါ-ကလေး ဓာတ်အားလိုင်း မိုင် (၈၀)တည်ဆောက်ရေးလုပ်ငန်းနဲ့ ဖလမ်းမြို့နဲ့ ကလေး မြို့တို့မှာ ဓာတ်အားခွဲရုံ တည်ဆောက်ရေးလုပ်ငန်းများကို စတင်ဆောင်ရွက်လျက် ရှိပါတယ်။ 230 KV ကလေးဓာတ်အားခွဲရ���ံဟာ ၂၀၁၆ ခုနှစ်အတွင်းမှာ ပြီးစီးမှာ ဖြစ်ပါတယ်။ ၎င်း 230 KV ကလေးဓာတ်အား ခွဲရုံ တည်ဆောက်ပြီးမှသာလျှင် 66 KV ဓာတ်အားလိုင်းနဲ့ ကလေးဓာတ်အားခွဲရုံမှတစ်ဆင့် ကလေးသိုင်းငင်း-တီးတိန်မြို့သို့ ဓာတ်အားပေးနိုင်မှာ ဖြစ်ပါတယ်။ ဒါကြောင့် သိုင်းဝင်းမြို့မှာ မူလကလျာထားတဲ့ 66 kV ဓာတ်အားခွဲရုံကိုလည်း ကလေးမြို့သို့ ပြောင်းရွှေ့ရန် စီစဉ်လျက်ရှိပါတယ်။ သို့ဖြစ်ပါ၍ တီးတိန်မြို့သို့ ၂၀၁၅-၂၀၁၆ ဘဏ္ဍာရေးနှစ် အတွင်းမှာ လျှပ်စစ်ဓာတ်အား ရရှိရန် ဆောင်ရွက်ပေးနိုင်ခြင်း မရှိသေးပါကြောင်း နောင်လာမယ့် ဘဏ္ဍာနှစ်များမှာ ကလေး-သိုင်းငင်း-တီးတိန် 66 KV လိုင်းနှင့် တီးတိန်မြို့မှာ 66/ 11 KV ဓာတ်အားခွဲရုံကို ရန်ပုံငွေ ထည့်သွင်းလျာထားတောင်းခံပြီးတော့မှ ရရှိပါက ဆောင်ရွက်ပေးသွားမည် ဖြစ်ပါကြောင်း ဖြေကြားအပ် ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ ရန်ကုန်တိုင်း ဒေသကြီး မဲဆန္ဒနယ်အမှတ်(၁၀)အမျိုးသားလွှတ်တော်ကိုယ်စားလှယ် ဦးနု ၏ မေးမြန်းသည့်မေးခွန်း အပေါ်မှာ ရှင်းလင်းတင်ပြ ဖြေကြား သွားမှာ ဖြစ်ပါတယ်။ ရန်ကုန်တိုင်းဒေသကြီး မင်္ဂလာဒုံမြို့နယ်၊ ပုလဲမြို့ သစ် (၃)ရပ်ကွက်မှာ အိမ်ခြေပေါင်း (၁၂၅၀)နဲ့ အိမ်ထောင်စု လူဦးရေ (၂၉၀၀)ခန့်ရှိပါတယ်။ အိမ်တိုင်း လျှပ်စစ်ဓာတ်အား သုံးစွဲလျက်ရှိပါတယ်။ သို့ရာတွင် ဓာတ်အားလိုင်း ဆက်သွယ်အသုံးပြု ထားတဲ့ အနေအထားမှာ လိုင်းများ ရှည်လျား လျော့ကျနေခြင်း၊ ရှုပ်ထွေးမှု များပြားနေခြင်းများကြောင့် ရန်ကုန်မြို့တော် လျှပ်စစ်ဓာတ်အားပေးရေးအဖွဲ့က ကွင်းဆင်းစစ်ဆေးမှုများ ဆောင်ရွက်ခဲ့ရာမှာ ရပ်ကွက် အတွင်းမှာရှိတဲ့ လမ်းမ၊ လမ်းသွယ် အားလုံး 400 Volt ဓာတ်အားလိုင်း ဆွဲထားရန် စုစုပေါင်း (၈.၅)မိုင်ခန့် ရှိကြောင်း စစ်ဆေးတွေ့ရှိရပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ ရရှိတဲ့ခွင့်ပြုရန်ပုံငွေထဲက အဆိုပါရပ်ကွက်အတွင်းမှာရှိတဲ့ ခိုင်သဇင်လမ်း၊ ဇီဇဝါလမ်းတို့မှာ ကြေးကြိုး နံပါတ် (၆)နဲ့ ဓာတ်တိုင် (၁၀)ခန်း၊ 400 Volt ဓာတ်အားလိုင်း အရှည် (၀.၇၆)မိုင်ကို တည်ဆောက်သွယ်တန်းပေးခဲ့ပါတယ်။ ၂၀၁၃-၂၀၁၄ ဘဏ္ဍာရေးနှစ်မှာလည်း မဉ္ဇူသကလမ်းနှင့် အင်ကြင်းလမ်းတို့မှာ 400 Volt ဓာတ်အားလိုင်း (၁.၁၂)မိုင်ကို ကြေးကြိုးနံပါတ် (၆)နဲ့ တည်ဆောက် ဆွဲထားပေးခဲ့ပါတယ်။ အဆိုပါ ပုလဲ(၃)ရပ်ကွက်အတွင်းမှာ ထပ်မံရှင်းလင်းရမယ့် ရှုပ်ထွေး ဆားဗစ်ကြိုး (၁.၀၅)မိုင်၊ 11/0.4 KV ၊ 315 KV ထရန်စဖော်မာ (၁)လုံး၊ 11 KV ကောင်းကင် ဓာတ်အားလိုင်း ဒသမ (၁၅)မိုင်နဲ့ 40o Volt ဓာတ်အားလိုင်း ဒသမ (၂)မိုင်နဲ့ တည်ဆောက်ခြင်း လုပ်ငန်း များ ၂၀၁၄-၂၀၁၅ ဘဏ္ဍာရေးနှစ်မှာ ရန်ပုံငွေ ထည့်သွင်းလျာထားခဲ့သော်လည်း နိုင်ငံတော်၏ ရန်ပုံငွေ ခွဲဝေပေးနိုင်မှုအခြေအနေအရ ဆောင်ရွက်ပေးနိုင်ခြင်း မရှိခဲ့ပါဘူး။ (သို့ရာတွင် ၂၀၁၄-၂၀၁၅ ဘဏ္ဍာရေးနှစ် ရန်ပုံငွေ ရရှိမှု အခြေအနေအရ လုပ်ငန်းအားလုံး ဆောင်ရွက်ရန် မလုံလောက်တဲ့အတွက် အခြားလုပ်ငန်းများမှ ပိုလျှံပစ္စည်းများနှင့် ဆယ်တင်ပစ္စည်းများကို စုစည်းပြီး ကျန်ရှိနေတဲ့ 400 Volt ဓာတ်အားလိုင်း (၆.၂)မိုင်အနက် ဝန်အားများပြီးတော့မှ ကြံ့ခိုင်မှု အားနည်းသော ဓာတ်အားလိုင်းရဲ့ အရင်းပိုင်းမှာ လျှပ်ကာ အခွံပါတဲ့ ဝါယာကြိုး (ABC Insulcted Wire 1C x 95 mm) နဲ့ ပေ (၁၆၀၀)ခန့်ကို တည်ဆောက်ပြီး ထွက်ရှိလာတဲ့ ဓာတ်အားလိုင်းပစ္စည်းများကို ဖြည့်စွက်ပြီး ပညာရိပ်မွန်လမ်း၊ ဇီဇဝါလမ်းနဲ့ ပဒုမ္မာလမ်းတို့မှာ ဓာတ်အားလိုင်း (၁၃)ခန်းကို တိုးချဲ့ ဆောင်ရွက်ပေးခဲ့ပါတယ်။ ဒါကြောင့်မို့လို့ ဆောင်ရွက်ရန် ဓာတ်အားလိုင်း (၈.၅)မိုင်အနက် (၄.၇)မိုင်ကို ဆောင်ရွက်ပြီး တော့မှ (၃.၈)မိုင် ကျန်ရှိပါကြောင်း တင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနဲ့ အမျိုးသားလွှတ်တော်ကိုယ်စားလှယ် များခင်ဗျား။ ကျွန်တော့်အနေနဲ့ ဒီနေရာမှာ အလျဉ်းသင့်လို့ ရန်ကုန်မြို့ တော် လျှပ်စစ်ဓာတ်အား ပေးရေးအဖွဲ့က ဓာတ်အားဖြန့်ဖြူးမှုစနစ်အတွင်းမှာ နှစ်စဉ်လိုအပ်ချက်အရ သုံးစွဲရန်လိုအပ်တဲ့ ရန်ပုံ ငွေကို မူလလျာထားတောင်းခံခဲ့သော်လည်းပဲ အတည်ပြုချက်ရရှိဖို့ လွှတ်တော်ကို တင်ပြနိုင်ခဲ့တဲ့ အခြေ အနေကို အနည်းငယ်ရှင်းပြခွင့်ပြုပါ။ ၂၀၁၂-၂၀၁၃ ဘဏ္ဍာရေးနှစ်မှာ ရန်ကုန်မြို့တော်အနေနဲ့ (၆.၉) ဘီလီယံကို သုံးစွဲဖို့လျာထားခဲ့သော်လည်း တကယ်တင်ပြနိုင်ခဲ့တာကတော့ (၂၁)ဘီလီယံသာ တင်ပြရရှိ ခဲ့ပါတယ်။ ဒါကြောင့်မို့လို့ ဘီလီယံမှာ (၃၀.၄)ရာခိုင်နှုန်းသာ ရရှိခဲ့ခြင်း ဖြစ်ပါတယ်။ တစ်ခါ ၂၀၁၀၁၄ ဘဏ္ဍာရေးနှစ်မှာ လိုအပ်ချက်ဖြစ်တဲ့ (၉၉)ဘီလီယံကို လျာထားခဲ့သော်လည်းပဲ ဘဏ္ဍာငွေ ခွင့်ပြု နိုင်မှုအခြေအနေအရ (၃၂)ဘီလီယံသာ အတည်ပြု တင်ပြနိုင်ခဲ့ကြောင်း (၃၂.၃)ရာခိုင်နှုန်းသာ ရရှိခဲ့ပါ တယ်။ တစ်ခါ ၂၀၁၄-၂၀၁၅ ဘဏ္ဍာရေးနှစ်မှာ (၉၆)ဘီလီယံကို လျာထားတင်ပြခဲ့သော်လည်းပဲ တကယ်ခွဲဝေ ပေးနိုင်မှုအခြေအနေက (၂၆)ဘီလီယံသာ ရရှိတဲ့အတွက်ကြောင့် (၂၇.၀၈)ရာခိုင်နှုန်းသာ ရရှိခဲ့ပါတယ်။ ယခု ၂၀၁၅-၂၀၁၆ ဘဏ္ဍာရေးနှစ်မှာ (၁၆၂)ဘီလီယံ သုံးစွဲလိုကြောင်း လျာထားခဲ့သော်လည်းပဲ အမှန်တကယ် ပြည်သူ့လွှတ်တော်၊ ပြည်ထောင်စုလွှတ်တော်ကို (၃၅)ဘီလီယံသာ တင်ပြနိုင်ခဲ့တဲ့အတွက် (၂၁.၆)ရာခိုင်နှုန်းသာလျှင် ရန်ကုန်မြို့တော်အနေနဲ့ သုံးစွဲခွင့်ရရှိမှာ ဖြစ်တဲ့အတွက် လွှတ်တော်ကိုယ်စားလှယ်ကြီး တင်ပြတဲ့လုပ်ငန်း များဟာ အချိန်ကြာခဲ့သော်လည်း ကျွန်တော်တို့အနေနဲ့ (၈.၅)မိုင်နဲ့ (၃.၈)မိုင်ကို ဆောင်ရွက်ပေးပြီး ဖြစ်ပါကြောင်း တင်ပြအပ်ပါတယ်။ ဒါ့အပြင် ပုလဲ(၃)ရပ်ကွက်မှာ 200 KV ထရန်စဖော်မာ (၁)လုံးတည်ဆောက်ခြင်းနဲ့ ရှုပ်ထွေး ဆားဗစ်ရှင်းလင်းခြင်းလုပ်ငန်းများ အပါအဝင် ကျန်ရှိလုပ်ငန်းများကို ယခုနှစ် ၂၀၁၅-၂၀၁၆ ဘဏ္ဍာရေး နှစ် ရန်ပုံငွေမှာ လျာထားပါဝင်ပြီးဖြစ်တဲ့အတွက်ကြောင့်မို့လို့ ဆောင်ရွက်ပေးသွားမှာ ဖြစ်ပါကြောင်း ဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနဲ့ အမျိုးသားလွှတ်တော်ကိုယ်စားလှယ် များ ခင်ဗျား။ ဆက်လက်ပြီး ကျွန်တော့်အနေနဲ့ မကွေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသား လွှတ်တော် ကိုယ်စားလှယ် ဦးသော်ဇင်ဦး မေးမြန်းတဲ့မေးခွန်းအပေါ်မှာ ရှင်းလင်းဖြေကြားသွားမှာ ဖြစ်ပါတယ်။ ကျွန်းချောင်း ဓာတ်အားပေးစက်ရုံမှ မြစ်ခြေသို့ ဓာတ်အားပေးထားတဲ့ 11 KV လိုင်းဟာ (၆.၁)မိုင် ရှည်လျားပြီးတော့မှ ACSR ကြိုး 95 mm” နဲ့ (၁.၅)မိုင်၊ ACSR ကြိုး 35 mm” နဲ့ (၄.၆)မိုင်နဲ့ ဓာတ်အား ပေးထားပါတယ်။ 11 KV ကျွန်းချောင်း-မြစ်ခြေ ဓာတ်အားလိုင်း (၆.၁)မိုင်မှာ သစ်သားတိုင် (၁၆၁)တိုင်နဲ့ မြစ်ခြေကျေးရွာအုပ်စု အတွင်းမှာရှိတဲ့ ကျေးရွာ (၁၂)ရွာမှာ ဓာတ်အားဖြန့်ဖြူးပေးထားတဲ့ 400 Volt ဓာတ်အားလိုင်း တွေအပေါ်မှာတော့ သစ်သားတိုင် (၅၃၀)တိုင် ရှိပါတယ်။ ဒါကြောင့်မို့လို့ စုစုပေါင်း (၆၉၁)တိုင်ကို လဲလှယ်ရန် ကျန်ရှိကြောင်း တင်ပြအပ်ပါတယ်။ ၂၀၁၄-၂၀၁၅ ဘဏ္ဍာရေးနှစ်က စတင်ပြီးတော့မှ 11 KV လိုင်း၊ နောက် 11/0.4 KV ဓာတ်အား ခွဲရုံများနဲ့ 40o Volt ဓာတ်အားလိုင်းများအတွက် အသစ်တည်ဆောက်ခြင်း၊ အဟောင်း ပြုပြင်ထိန်းသိမ်း ခြင်းလုပ်ငန်းများကို ဆောင်ရွက်ဖို့လိုအပ်တဲ့ ကုန်ကျစရိတ်ရန်ပုံငွေများကို တိုင်းဒေသကြီးနဲ့ ပြည်နယ် အစိုးရအဖွဲ့များရဲ့ ရန်ပုံငွေလျာထားချက်မှာ ထည့်သွင်းလျာထားပေးရန် ညှိနှိုင်းထားရှိခဲ့ပါတယ်။ ဒါကြောင့်မို့လို့ လွှတ်တော်ကိုယ်စားလှယ်ကြီး မေးခွန်းပါ 11 KV ကျွန်းချောင်းမြစ်ပေါ်မှာရှိတဲ့ သစ်သားတိုင်များနဲ့ မြစ်ခြေကျေးရွာအုပ်စုအတွင်းမှာရှိတဲ့ သစ်သားတိုင်များ ကွန်ကရစ်တိုင်များနဲ့ လဲလှယ်ခြင်းလုပ်ငန်းနဲ့ ဓာတ်အားလိုင်းကြိုးအသေးများကို ကြိုးအကြီးနဲ့ လဲခြင်းလုပ်ငန်းများ အပါအဝင်ဆောင်ရွက်ပေးဖို့ လုပ်ငန်းတွေအတွက် မကွေးတိုင်းဒေသကြီး အစိုးရအဖွဲ့ရဲ့ နောင်လာမယ့် ဘဏ္ဍာနှစ် များရဲ့ ရန်ပုံငွေ တောင်းခံတဲ့အခါမှာ အရေးကြီးတဲ့နေရာတွေကို ဦးစားပေးပြီးတော့မှ အပိုင်းလိုက် ထည့်သွင်းလျာထားဆောင်ရွက်ပေးရန် ညှိနှိုင်းဆောင်ရွက်ပေးသွားမှာ ဖြစ်ပါကြောင်း ဖြေကြားအပ်ပါ တယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ဆက်လက်ပြီးတော့ ကျွန်တော့် အနေနဲ့ ချင်းပြည်နယ် မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ဦးကျွန်ခဲန်း ၏ မေးမြန်းသည့် ဖလမ်းမြို့နယ်၊ ဝေဘူလကျေးရွာနှင့် ရာလ်အွမ်ကျေးရွာကြားရှိ ဘုတ်ချောင်းမှ ရေအား လျှပ်စစ်ထုတ်လုပ်ပြီး အနီးအနား(၁၂)ရွာ၊ အိမ်ခြေ(၄၀၀)ကျော်အား လျှပ်စစ်မီး ဖြန့်ဝေပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းအပေါ်မှာ တင်ပြဖြေကြားမှာ ဖြစ်ပါတယ်။ကိုယ်စားလှယ်ကြီးမေးမြန်းတင်ပြတဲ့ ရေအားလျှပ်စစ် ထုတ်ယူမည့် ဘုတ်ချောင်း သို့မဟုတ် မြောင်ချောင်းဟာ ချင်းပြည်နယ် ဖလမ်းမြို့နယ်၊ ဝေဘူလကျေးရွာနှင့် ရာလ်အွမ် ကျေးရွာကြားမှာ မြောက်မှ တောင်သို့ ဖြတ်သန်းစီးဆင်းပြီးတော့မှ မဏိပူရမြစ်အတွင်းသို့ စီးဝင်သောချောင်း ဖြစ်ပါတယ်။ အဆိုပါ ဘုတ်ချောင်း(ခ) မြောင်ချောင်းမှ အသေးစား လျှပ်စစ်ထုတ်လုပ်နိုင်ရန်အတွက် ဝန်ကြီးဌာနမှ စူးစမ်းလေ့လာတိုင်းတာပြီးသော အချက်အလက်များ မရှိသေးပါကြောင်း၊ ဘုတ်ချောင်း သို့မဟုတ်မြောင်ချောင်းအတွင်းမှာ ရေအားလျှပ်စစ် တည်ဆောက်ရန်နှင့်ပတ်သက်ပြီးတော့မှ ဇလဗေဒဆိုင်ရာ စူးစမ်းလေ့လာမှုများ၊ ဘူမိဗေဒဆိုင်ရာ စူးစမ်းလေ့လာမှုများနဲ့ မြေပြင်တိုင်းတာခြင်း လုပ်ငန်းများဆောင်ရွက်ရန် လိုအပ်ပြီးတော့မှ ရရှိလာတဲ့အချက်အလက်များအရ ဖြစ်မြောက်နိုင်စွမ်း ရှိ/မရှိ၊ လျှပ်စစ် ထုတ်ယူနိုင်မှု ရှိ/မရှိ။ ကုန်ကျစရိတ်နှင့် အကျိုးအမြတ် တွက်ခြေကိုက်မှု ရှိ/မရှိ စသည်တို့ကို လေ့လာ စမ်းစစ်သွားမှာ ဖြစ်ပါတယ်။ ပတ်ဝန်းကျင်နှင့် လူမှုစီးပွားဘဝ ထိခိုက်နိုင်မှု ရှိ/မရှိ။ လေ့လာစမ်းစစ်မှု များကိုလည်း တစ်ပါတည်း ဆောင်ရွက်ရန် လိုအပ်မှာ ဖြစ်ပြီးတော့မှ အဖက်ဖက်မှ ဖြစ်မြောက်နိုင်စွမ်း ရှိမှသာလျှင် လုပ်ငန်းများစတင်ဆောင်ရွက်နိုင်မှာဖြစ်ပါ၍ စီမံကိန်းကို လတ်တလောမှာ စတင်ဆောင်ရွက် နိုင်ခြင်း မရှိသေးပါကြောင်းနှင့် ဖော်ပြပါ စူးစမ်းလေ့လာမှုများ အဆင့်ဆင့် ဆောင်ရွက်ပြီးမှသာလျှင် လုပ်ငန်းစတင်နိုင်မှာဖြစ်ပါကြောင်း ရှင်းလင်းတင်ပြ ဖြေကြားအပ်ပါတယ်။ ကျေးဇူးတင်ပါတယ်။</speech>
<speech><mp id="41">ဦးခမ်ဆင်းမုန်၊ ချင်းပြည်နယ် မဲဆန္ဒနယ်အမှတ်(၅)</mp>ဥက္ကဋ္ဌကြီးခင်ဗျား။ ကျွန်တော် ဒုတိယဝန်ကြီးရဲ့ ရှင်းလင်းချက်နဲ့ ပတ်သက်ပြီးတော့ ဆက်စပ်တဲ့မေးခွန်း တစ်ခုမေးချင်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ဒုတိယဝန်ကြီးကို အထူးကျေးဇူးတင်ရှိကြောင်း ကျွန်တော် ဦးစွာ ပြောကြားလိုပါတယ်။ ဒုတိယဝန်ကြီးရဲ့ ရှင်းလင်းချက်ဟာဆိုရင် ကျွန်တော်တို့ ဒီ ၂၀၁၅-၂၀၁၆ ဘဏ္ဍာ ရေးနှစ်မှာ ဟားခါး-ဖလမ်း-သိုင်းငင်း ဓာတ်အားသွယ်တန်းမှု ဘတ်ဂျက်လျာထားပြီး ခွင့်ပြုထားပြီးလည်း ဖြစ်ပါတယ်။ သန်းပေါင်း(၄၇၅.၅၂၉)လို့ ကျွန်တော် သိရှိရပါတယ်။ အခု ဒုတိယဝန်ကြီး ရှင်းလင်းချက်အရဆိုရင် ဖလမ်း-သိုင်းငင်း မလုပ်တော့ဘဲနဲ့ ကလေးသိုင်းငင်း-တီးတိန်ကို ဓာတ်အားသွယ်တန်းမယ့် အစီအစဉ်ရှိတယ်လို့ ရှင်းလင်းဖြေကြားတာ သိရှိရတဲ့ အတွက် အခုလာမယ့် ဘတ်ဂျက်ထဲမှာ ကျွန်တော်တို့ ၂၀၁၅-၂၀၁၆ ထဲမှာ ခွင့်ပြုထားတဲ့ ဖလမ်းသိုင်းငင်း ဓာတ်အားလိုင်းရန်ပုံငွေကို ကျွန်တော်တို့ ကလေး-သိုင်းငင်း-တီးတိန် လုပ်ငန်းမှာ ခေါင်းစဉ် လွှဲပြောင်းသုံးစွဲနိုင်ခြင်း အခြေအနေ ရှိ/မရှိ ကျွန်တော် တင်ပြမေးမြန်းလိုပါတယ်ခင်ဗျား။</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>ကျွန်တော်တို့ မူလ လျာထားတဲ့ ဟားခါး-ဖလမ်း-သိုင်းငင်း ဓာတ်အားလိုင်း လျာထားတဲ့ ရန်ပုံငွေကို ကျွန်တော်တို့က သိုင်းဝင်း အထိတော့ ဆက်လက် ဆောင်ရွက်ပေးသွားမှာဖြစ်ပါတယ်။ ဒါကြောင့်မို့လို့ ကလေးမြို့ကို ဂန့်ဂေါကနေ ဓာတ်အားလိုင်း မိုင်(၈၀)ထိ တည်ဆောက်လျက်ရှိပါတယ်။ ကလေးမြို့ရရှိပြီးမှသာလျှင် ကလေး ကနိုင်းငင်းနဲ့ တီးတိန်ကို ဆက်လက်တည်ဆောက် ဖြစ်သွားပါမယ် ဆိုတဲ့အကြောင်း တင်ပြအပ်ပါတယ် ခင်ဗျား။</speech>
</section>
<section value="Bill">	
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည် ပြုပြီး ပေးပို့ထားသော ပြည်တွင်းရေကြောင်း သွားရေယာဉ် ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းအား အသိပေးတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်ထောင်စုလွှတ်တော်က အမျိုးသားလွှတ်တော်တွင် စတင်ဆွေးနွေးနိုင်ရန် ပေးပို့လာသော ပြည်တွင်းရေကြောင်းသွား ရေယာဉ်ဥပဒေကြမ်းကို ၁၉-၂-၂၀၁၅ ရက်နေ့တွင် ပို့ဆောင်ရေးဝန်ကြီး ဌာန၊ ဒုတိယဝန်ကြီးက အဆိုတင်သွင်းပြီး ၂၄-၂-၂၀၁၅ ရက်နေ့တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ် ယခု အမျိုးသားလွှတ်တော်က အတည်ပြုပြီး ပေးပို့ထားသော ပြည်တွင်းရေကြောင်းသွား ရေယာဉ်ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့ လွှတ်တော်ကပေးပို့သော ပြင်ဆင်ချက်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေ ထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော ပြည်တွင်း ရေကြောင်းသွားရေယာဉ် ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းအား ဆွေးနွေးလိုသည့် လွှတ်တော်ကိုယ်စားလှယ် များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော်ကိုယ်စားလှယ်များဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုး ပြီး ၁-၄-၂၀၁၅ ရက် (ဗုဒ္ဓဟူးနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ် ထံ အမည်စာရင်း တင်သွင်းနိုင်ပါတယ်</speech>
</bill>
<bill>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည် ပြုပြီး ပေးပို့ထားသော လူဦးရေ တိုးပွားနှုန်း ထိန်းညှိခြင်းဆိုင်ရာ ကျန်းမာရေးစောင့်ရှောက်မှု ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့်ပြန်လည်ပေးပို့လာခြင်းအား အသိပေး တင်ပြခြင်း</title>
<speech type="speaker">။အစီအစဉ်(၈)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်ထောင်စုလွှတ်တော်က အမျိုးသားလွှတ်တော်တွင် စတင်ဆွေးနွေးနိုင်ရန် ပေးပို့လာသော လူဦးရေတိုးပွားနှုန်း ထိန်းညှိခြင်းဆိုင်ရာ ကျန်းမာရေးစောင့်ရှောက်မှု ဥပဒေကြမ်းကို ၁၉-၁-၂၀၁၅ ရက်နေ့တွင် ပြည်ထောင်စုရှေ့နေချုပ်ရုံး ဒုတိယရှေ့နေချုပ်က အဆိုတင်သွင်းပြီး ၁၈-၂-၂၀၁၅ ရက်နေ့ တွင် ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့ခဲ့ပါတယ်။ ခု အမျိုးသားလွှတ်တော်က အတည်ပြုပြီး ပေးပို့ထားသော လူဦးရေတိုးပွားနှုန်း ထိန်းညှိ ခြင်းဆိုင်ရာ ကျန်းမာရေးစောင့်ရှောက်မှုဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာပါတယ်။ ပြည်သူ့လွှတ်တော်က ပေးပို့သောပြင်ဆင်ချက်ကို အမျိုးသားလွှတ်တော်ကိုယ်စားလှယ် များထံ ကြို တင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော လူဦးရေ တိုးပွ���းနှုန်း ထိန်းညှိခြင်းဆိုင်ရာ ကျန်းမာရေးစောင့်ရှောက်မှု ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာ ခြင်းအား ဆွေးနွေးလိုသည့် လွှတ်တော်ကိုယ်စားလှယ်များ ရှိလျှင် အမည်စာရင်းတင်သွင်းနိုင်ကြောင်းဥက္ကဋ္ဌက ကြေညာခြင်း</title>
<speech type="speaker">ပြည်သူ့လွှတ်တော်က ပေးပို့လာသော ပြင်ဆင်ချက်ကို ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြလက်မှတ် ရေး ထိုးပြီး ၁-၄-၂၀၁၅ ရက် (ဗုဒ္ဓဟူးနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူး ချုပ်ထံ အမည်စာရင်း တင်သွင်းနိုင်ပါတယ်</speech>
</bill>
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ၁၉၉၃ ခုနှစ်၊ စည်ပင်သာယာရေး အဖွဲ့များ ဥပဒေ (နိုင်ငံတော် ငြိမ်ဝပ်ပိပြားမှု တည်ဆောက်ရေးအဖွဲ့ဥပဒေအမှတ်-၅/၉၃) ကို ရုပ်သိမ်းသည့် ဥပဒေကြမ်းအား အမျိုးသားလွှတ်တော်က ဆွေးနွေးနိုင်ရန် ဥပဒေကြမ်းကော်မတီ၏ အစီရင်ခံစာကို ဖတ်ကြားတင်သွင်းခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ၁၉၉၃ ခုနှစ်၊ စည်ပင်သာယာရေးအဖွဲ့ ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေ အမှတ်- ၅/၉၃) ကို ရုပ်သိမ်းသည့် ဥပဒေကြမ်းအား ပြည်သူ့လွှတ်တော်တွင် စတင်ဆွေးနွေးပြီး ပြင်ဆင်ချက်မရှိ အတည်ပြု၍ အမျိုးသားလွှတ်တော်သို့ ပေးပို့လာပါတယ်။ အဆိုပါ ဥပဒေကြမ်းကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ၁၉၉၃ ခုနှစ်၊ စည်ပင် သာယာရေးအဖွဲ့များ ဥပဒေ (နိုင်ငံတော် ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် - ၅/၉၃) ကို ရုပ်သိမ်းသည့် ဥပဒေကြမ်းအား အမျိုးသားလွှတ်တော်တွင် ဆွေးနွေးနိုင်ရန် ဥပဒေကြမ်းကော်မတီ ၏ အစီရင်ခံစာကိုကော်မတီက ဖတ်ကြားတင်သွင်းဖို့ ဖြစ်ပါတယ်။</speech>
<speech><mp id="44">ဦးဟာရှိန်းဆွေ(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်တဲ့ အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံးမင်္ဂလာပါလို့ ရှေးဦးစွာ နှုတ်ခွန်း ဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဥပဒေကြမ်းကော်မတီဝင် ဦးဟာရှိန်းတွေ ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီရဲ့ တာဝန်ပေးအပ်ချက်အရ ၁၉၉၃ ခုနှစ်၊ စည်ပင်သာယာရေးအဖွဲ့များ ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်၅/၉၃)ကို ရုပ်သိမ်းသည့် ဥပဒေကြမ်းအပေါ် စိစစ်တင်ပြခြင်း အစီရင်ခံစာကို ဖတ်ကြားတင်ပြမှာ ဖြစ်ပါတယ်ခင်ဗျား။ အမျိုးသားလွှတ်တော်၊ ဥပဒေကြမ်းကော်မတီ၏ ၁၉၉၃ ခုနှစ်၊ စည်ပင်သာယာရေးအဖွဲ့များ ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ဥပဒေအမှတ် -၅/၉၃)ကို ရုပ်သိမ်းသည့် ဥပဒေကြမ်းအပေါ် စိစစ်တင်ပြခြင်းအစီရင်ခံစာစာအမှတ်၊ ၁/အမ(ကော်မတီ-၁)၁/၂၀၁က်စွဲ ၊ ၂၀၁၅ ခုနှစ်၊ မတ်လ ရက် ၁။ ပြည်သူ့လွှတ်တော်က ၁၉၉၃ ခုနှစ်၊ စည်ပင်သာယာရေးအဖွဲ့များဥပဒေ (နိုင်ငံတော်ငြိမ်ဝပ် ပိပြားမှု တည်ဆောက်ရေးအဖွဲ့ ဥပဒေအမှတ်-၅/၉၃)ကို ရုပ်သိမ်းသည့် ဥပဒေကြမ်းကို ၁၇-၃-၂၀၁၅ ရက်နေ့တွင် ပြင်ဆင်ချက်မရှိ သဘောတူအတည်ြုပြီး အမျိုးသားလွှတ်တော်တွင် ဆွေးနွေးနိုင်ရန် အတွက် ပေးပို့လာပါသည်။ အမျိုးသားလွှတ်တော်၊ ဥပဒေကြမ်းကော်မတီသည် ယင်းဥပဒေကို ၂၄-၃-၂၀၁၅ ရက်နေ့တွင် ဆွေးနွေးညှိနှိုင်းခဲ့ပါသည်။ လေ့လာတွေ့ရှိချက် ။ ၂။ အမျိုးသားလွှတ်တော်၊ ဥပဒေကြမ်းကော်မတီသည် ၁၉၉၃ ခုနှစ်၊ စည်ပင်သာယာရေးအဖွဲ့ များ ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်-၅/၉၃)ကို ရုပ်သိမ်းသည့် ဥပဒေကြမ်းကို လေ့လာစိစစ်ရာ ယင်းဥပဒေသည် နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ လက်ထက်တွင် ပြဋ္ဌာန်းခဲ့ခြင်းဖြစ်ပြီး ပြောင်းလဲလာသည့် ခေတ်ကာလ အခြေအနေနှင့် ဆီလျော်မှု မရှိကြောင်း လေ့လာတွေ့ရှိရပါသည်။ ဖွဲ့စည်းပုံအခြေခံဥပဒေဇယား ၂ ပါ တိုင်းဒေသကြီး သို့မဟုတ် ပြည်နယ်ဥပဒေပြု စာရင်း စီမံခန့်ခွဲရေးကဏ္ဍတွင် စည်ပင်သာယာရေးကိစ္စရပ်များအတွက် တိုင်းဒေသကြီး သို့မဟုတ် ပြည်နယ်လွှတ်တော်များကို ဥပဒေပြုခွင့်အာဏာအပ်နှင်းထားကြောင်း လေ့လာတွေ့ရှိရပါသည်။ တိုင်းဒေသကြီးနှင့် ပြည်နယ်လွှတ်တော်များကသာ မိမိတို့နှင့် သက်ဆိုင်ရာ စည်ပင်သာယာရေးအဖွဲ့ ဥပဒေများကို ပြဋ္ဌာန်းရမည်ဖြစ်ပါသည်။ ဤရုပ်သိမ်းသည့် ဥပဒေကြမ်းကို ပြည်သူ့လွှတ်တော်ကလည်း အတည်ပြုခဲ့ပြီးဖြစ်ပါကြောင်း လေ့လာတွေ့ရှိ ရပါသည်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ ၁၉၉၃ ခုနှစ်၊ စည်ပင်သာယာရေးအဖွဲ့များဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်-၅/၉၃)ကို ရုပ်သိမ်းသည့် ဥပဒေကြမ်းကို အမျိုးသားလွှတ်တော် က အတည်ပြု ဆောင်ရွက်နိုင်ပါရန် တင်ပြအပ်ပါသည်အမျိုးသားလွှတ်တော်၊ ဥပဒေကြမ်းကော်မတီ</speech>
<title>အမျိုးသားလွှတ်တော် ဥက္ကဋ္ဌက ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ၁၉၉၃ ခုနှစ်၊ စည်ပင်သာယာရေးအဖွဲ့များ ဥပဒေ (နိုင်ငံတော် ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်- ၅/၉၃) ကို ရုပ်သိမ်းသည့် ဥပဒေကြမ်းအား ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်မရှိ အတည်ပြုပြီး ပေးပို့လာသော ၁၉၉၃ ခုနှစ်၊ စည်ပင်သာယာရေးအဖွဲ့များ ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်-၅/၉၃)ကို ရုပ်သိမ်းသည့် ဥပဒေကြမ်း အား ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး ၁-၄-၂၀၁၅ (ဗုဒ္ဓဟူးနေ့)ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်</speech>
</bill>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော် (၃၆) ရက်မြောက်နေ့ အစည်းအဝေး ရပ်နားကြောင်းနှင့် (၃၇) ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ယခု အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၃၆) ရက်မြောက်နေ့ကို ရပ်နားပါမယ်။ ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၃၇) ရက်မြောက်နေ့ကို ၂၀၁၅ ခုနှစ်၊ မတ်လ ၃၁ ရက် (အင်္ဂါနေ့) နံနက် ၁၀းဝဝ နာရီအချိန် ဆက်လက်ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၃၆)ရက်မြောက် နေ့ကို ၁၁း၁၈ နာရီအချိန်တွင် ရပ်နားပါသည်။</p>
</postface>
</transcript>
</doc>
