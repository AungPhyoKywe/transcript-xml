<doc>
<docinfo>
<docno>01-05-03.xml</docno>
<pdf>01-05-03.pdf</pdf>
<term value='01'>ပထမအကြိမ်</term>
<session value='05' />
<sittingday value='03' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး တတိယနေ့မှတ်တမ်း</title>
<date value='22-10-2012'>၁၃၇၄ ခုနှစ်၊ သီတင်းကျွတ်လဆန်း ရ ရက် (၂၀၁၂ ခုနှစ်၊ အောက်တိုဘာလ ၂၂ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး တတိယနေ့ အစီအစဉ်ကို နေ့လယ် ၁၃၀၀ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော် ၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေးရဲ့ တတိယနေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေး တတိယနေ့မှာ အမျိုးသား လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၂)ဦး ရှိပြီး ဒီကနေ့ အစည်းအဝေးကို (၁၉၇)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ် ဦးရေ စုစုပေါင်း၏ (၈၈.၇၄) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့ အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေးအထမြောက်ကြောင်းနဲ့အမျိုးသားလွှတ်တော်ဆိုင်ရာနည်းဥပဒေ၂၁၊ နည်းဥပဒေခွဲ (က)နဲ့(ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေးရဲ့ တတိယနေ့ အစီအစဉ်ကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ခွင့်ပန်ကြားမှုနဲ့ ပတ်သက်လို့ အချိန်ကို ငဲ့ညှာတဲ့အနေနဲ့ ဇယားနဲ့ ဖတ်ပြပါမယ်။ ဦးစခုန်တိန့်ယိန်း ကချင်(၄) မိမိမဲဆန္ဒနယ်အတွင်း မတည်ငြိမ်မှုများ ဖြစ်ပေါ်နေသည့် အခြေအနေကို ထိန်းသိမ်းရန်၊ ဦးစောထွန်းမြအောင်၊ ကရင်(၅)၊ စာတမ်းဖတ်ပွဲတက်ရောက်ရန်၊ ဦးမင်းလွန်းအောင်၊ မွန်(၃)၊ မိသားစုကိစ္စဆောင်ရွက်ရန်၊ ဒေါက်တာမြင့်ကြည်၊ ရန်ကုန်(၈)၊ အလုပ်ရုံဆွေးနွေးပွဲ တက်ရောက် ရန်၊ ဦးဇော်နိုင်ဦး၊ မွန်(၁၂)၊ ကျန်းမာရေး၊ ဦးဝီလ်ဆင်မိုး၊ ရှမ်း(၇)၊ ကိုယ်ရေးကိုယ်တာ၊ ဦးသန်းမြင့်၊ တနင်္သာရီ(၁၀)၊ ပြည်ပခရီးစဉ်၊ ဦးစောမြဝင်း၊ ကရင်(၁၁)၊ ပြည်ပခရီးစဉ်၊ ဦးမြတ်ကို၊ စစ်ကိုင်း(၁၂)၊ ဒေသဆိုင်ရာလုပ်ငန်းများဆောင်ရွက်ရန်၊ ဦးကျားမောင်၊ တနင်္သာရီ(၈)၊ ကိုယ်ရေးကိုယ်တာ၊ ဒေါ်ရီရီမြင့်၊ မွန်(၁)၊ ဖခင်ကျန်းမာရေး၊ ဦးဆားရယ်၊ ကယား(၆)၊ ပြည်ပခရီးစဉ်၊ ဦးဖုန်းမြင့်အောင်၊ ရန်ကုန်(၃)၊ ပြည်ပခရီးစဉ်၊ ဒေါက်တာစိုင်းဆိုင်ကျောက်ဆမ်၊ ရှမ်း(၆)၊ ပြည်ပခရီးစဉ်၊ ဦးခင်မောင်(ခ)ဦးအောင်ကျော်ဦး၊ ရခိုင်(၃)၊ ပြည်ပခရီးစဉ်၊ ဦးကြည်ထွန်း၊ မကွေး(၁)၊ ကျန်းမာရေး၊ ဦးဇုန်လှယ်ထန်း၊ ချင်း(၂)၊ ကိုယ်ရေးကိုယ်တာကိစ္စ၊ ဦးဆွန်ဒုတ်ကျင့်၊ ချင်း(၆)၊ ပြည်ပခရီးစဉ်၊ ဦးနု၊ ရန်ကုန်(၁၀)၊ ကိုယ်ရေးကိုယ်တာ၊ ဦးရှုမောင်၊ ရှမ်း(၈)၊ ကျန်းမာရေး၊ ဦးယော ၊ ကချင်(၁၂)၊ လေ့လာရေးခရီးစဉ်၊ ယခုတင်ပြခဲ့တဲ့ ခွင့်ပန်ကြားချက်များနဲ့ပတ်သက်လို့ ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ဒီကနေ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး တတိယနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ် ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၄)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၂၁)ဦးဖြစ်၍ အမျိုးသားလွှတ်တော်က ခွင့်ပန်ကြား၍ ခွင့်ပြု ထားသူ စုစုပေါင်း (၂၅)ဦး ဖြစ်ပြီး ခွင့်မဲ့ ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ဂ)၊ နည်းဥပဒေ ခွဲငယ်(၂) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက် ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="Motion">	
<motion>
<title>ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်(၁၀)၏ မြန်မာနိုင်ငံ ကမ်းရိုးတန်းဒေသအတွင်း ကမ်းဝေးငါးဖမ်းသင်္ဘောများအား ကမ်းနီးငါးဖမ်းဧရိယာအတွင်းသို့ ဝင်ရောက် ငါးဖမ်းဆီးခြင်းများအား ကြီးကြပ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်က ဆွေးနွေးခြင်း၊ ပြည်ထောင်စုအဆင့် အဖွဲ့ အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေး (၃၇)ရက် မြောက်နေ့ ၃၁-၈-၂၀၁၂ တွင် ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် တင်သွင်းတဲ့ မြန်မာနိုင်ငံကမ်းရိုးတန်းဒေသအတွင်း ကမ်းဝေးငါးဖမ်း သင်္ဘောများအား ကမ်းနီးငါးဖမ်း ဧရိယာ အတွင်းသို့ ဝင်ရောက်ငါးဖမ်းဆီးခြင်းများအား ကြီးကြပ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်တစ်ဦး အမည်စာရင်း တင်သွင်းထားပါတယ်</speech>
<speech type="speaker">ကချင်ပြည်နယ် မဲဆန္ဒနယ်အမှတ်(၇)မှ ဦးစံပြည့် ဆွေးနွေးနိုင်ပါပြီ။</speech>
<speech><mp id="7">ဦးစံပြည့်၊ ကချင်ပြည်နယ် မဲဆန္ဒနယ်အမှတ်(၇)</mp>လေးစားအပ်တဲ့ အမျိုးသား လွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော် များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးစံပြည့် ဖြစ်ပါတယ်။ ကျွန်တော့် အနေနဲ့ ရခိုင်ပြည်နယ် မဲဆန္ဒနယ်အမှတ်(၁၀) အမျိုးသားလွှတ်တော် ကိုယ်စားလှယ် ဦးအုန်းတင် ရဲ့ မြန်မာ့ပင်လယ်ကမ်းရိုးတန်းဒေသအတွင်း ကမ်းဝေးငါးဖမ်းသင်္ဘောများအား ကမ်းနီးငါးဖမ်းဧရိယာ သတ်မှတ်ရေမိုင်ဧရိယာအတွင်းသို့ ဝင်ရောက်ငါးဖမ်းဆီးခြင်းများအား ကြီးကြပ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံ ဆွေးနွေးသွားမှာဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်တို့ ပင်လယ်ကမ်းစပ်ရေမိုင်ဟာ ရခိုင်ပြည်နယ်ကနေပြီးတော့ ကျွန်တော်တို့ ကော့သောင်းအထိ မိုင်(၁၀၀၀)ကျော်ရှိပါတယ်။ အဲဒီ ကမ်းစပ်နဲ့ဆက်စပ်နေတဲ့ ဒေသများဟာ ရခိုင်ပြည်နယ်၊ ဧရာဝတီတိုင်းဒေသကြီး၊ မွန်ပြည်နယ်နဲ့ တနင်္သာရီတိုင်းဒေသကြီးတို့ ပါဝင်ပါတယ်။ အဲဒီမှာ အဲဒီငါးဖမ်းလုပ်ကွက်အတွင်းမှာ ရခိုင်ပြည်နယ်က ငါးဖမ်းလုပ်ကွက် (၃၀)ကွက်၊ ဧရာဝတီတိုင်းဒေသကြီးက (၄၄)ကွက်၊ မွန်ပြည်နယ်က (၁၄)ကွက်၊ တနင်္သာရီတိုင်းဒေသကြီးက (၅၂)ကွက် စုစုပေါင်း(၁၄၀)ကွက် ရှိတာကို လေ့လာတွေ့ရှိ ရပါတယ်။ အဲဒီတော့ ငါးဖမ်းကွက် တစ်ကွက်ကို မိုင်(၃၀)ပတ်လည် သတ်မှတ်ထားပါတယ်။ အဲဒီတော့ ပိုင်နက်ပင်လယ်နဲ့ ပင်လယ်ဇုန်များဥပဒေအရ လတ္တီတွဒ်၊ လောင်ဂျီတွဒ်များနဲ့ ခွဲခြားထားရှိပါတယ်။ အဲဒီတော့ ဒီလုပ်ကွက်အတွင်းမှာ ငါးဖမ်းတဲ့ ဒီငါးလုပ်ငန်းဦးစီးဌာနက နေပြီးတော့ သတ်မှတထားတဲ့ ငါးဖမ်းနည်း (၄)နည်းရှိတာကို တွေ့ရပါတယ်။ အဲဒီဟာကတော့ ကမ်းနီးငါးဖမ်းခြင်း၊ ကမ်းဝေးငါးဖမ်းခြင်း၊ နောက်တစ်ခုကတော့ Joint venture နိုင်ငံခြားနဲ့ ဖက်စပ်ငါးဖမ်းခြင်းနဲ့ ဒေါ်လာပုတ်ပြတ်ပေးတဲ့ ငါးဖမ်းခြင်း ဆိုပြီးတော့ ငါးဖမ်းခြင်း(၄)မျိုးကို ခွင့်ပြု ထားပါတယ်။ အဲဒီမှာ ကမ်းနီးငါးဖမ်းခြင်းက သူက ပင်လယ်ကမ်းစပ်ကနေပြီးတော့ ရခိုင်ပြည်နယ် ဆိုရင် (၅)မိုင်အတွင်း သတ်မှတ်ထားပါတယ်။ ကျန်တဲ့ ပြည်နယ်တွေမှာဆိုလို့ရှိရင် (၁၀)မိုင် အတွင်း သတ်မှတ်ထားပါတယ်။ အဲဒီတော့ ကမ်းနီးငါးဖမ်းခြင်းဟာ အဲဒီအတွင်းမှာပဲ ငါးဖမ်း ရတာ ဖြစ်ပါတယ်။ ကမ်းဝေးငါးဖမ်းခြင်းကတော့ အဲဒီရခိုင်မှာဆိုလို့ရှိရင်တော့ ကမ်းစပ်ကနေ (၅)မိုင်ရဲ့ ပြင်ပ၊ ကျန်တဲ့တိုင်းဒေသကြီး၊ ပြည်နယ်တွေမှာဆိုလို့ရှိရင် ကမ်းစပ်ရဲ့ (၁၀)မိုင်ရဲ့ ပြင်ပမှာ ဖမ်းဆီးခွင့်ရှိပါတယ်။ အဲဒီတော့ ပင်လယ်ပြင် ဥပဒေအရ အခြေခံမျဉ်းကို ကမ်းစပ် ကနေ ပြီးတော့ (၁၂)မိုင် သတ်မှတ်ထားပါတယ်ခင်ဗျာ။ (၁၂)မိုင်ကနေပြီးတော့ မိုင်(၂၀၀) အထိ ကျွန်တော်တို့ ကမ်းဝေးနဲ့ နိုင်ငံခြားငါးဖမ်းသင်္ဘောတွေ ဖမ်းဆီးခွင့်ပြု ထားပါတယ်။ အဲဒီတော့ ကျွန်တော်တို့ ကမ်းဝေးငါးဖမ်းရေယာဉ်ဟာ ၂၀၁၂-၂၀၁၃ ခုနှစ်၊ သြဂုတ်လ စာရင်းအရပေါ့၊ အဲဒီမှာ တနင်္သာရီဒေသတစ်ခုထဲမှာပဲ ကမ်းဝေးငါးဖမ်းရေယာဉ်ဟာ (၇၀၅)စီး ရှိပါတယ်။ အဲဒီ (၇၀၅)စီးမှာ သူ့ရဲ့ သူ့အမျိုးအစားတွေ၊ ပိုက်အမျိုးအစားကို ရေယာဉ်အမျိုးအစားကို လိုက်ပြီးတော့ သူက (၄)မျိုး ခွဲခြားထားပါတယ်။ အဲဒီ ကမ်းဝေးငါးဖမ်းယာဉ် (၇၀၅) စီး ရှိတဲ့ အထဲမှာ တရွတ်ဆွဲက (၅၂၇)စီး၊ ဝိုင်းချုပ်က (၈၇)စီး၊ ကင်းမွန်က (၃၈)စီး၊ မုံးက (၄၉)စီး၊ ငါးမျှားတန်းက (၄) စီး စုစုပေါင်း (၅)မျိုးခွဲထားပြီးတော့ စီးရေက (၇၀၅)စီး ရှိပါတယ်။ ဒါကတော့ ကျွန်တော်က တနင်္သာရီတိုင်းဒေသတစ်ခုထဲမှာပဲ (၇၀၅) စီးရှိတယ်။ ကျန်တဲ့ ကျွန်တော်တို့ မြန်မာနိုင်ငံ ပင်လယ်ကမ်းစပ်တစ်လျှောက်လုံးဆိုလို့ရှိရင်တော့ ကျွန်တော်တို့ ဒီ ကမ်းဝေးငါးဖမ်း ယာဉ်ဟာ ဘယ်လောက်ရှိတယ်ဆိုတာကို ခန့်မှန်းနိုင်အောင် တင်ပြထားခြင်းဖြစ်ပါတယ်။ အဲဒီမှာ ကမ်းနီးငါးဖမ်းရေယာဉ်ကို ငါးလုပ်ငန်းကနေပြီးတော့ ငါးဖမ်းယာဉ် အင်ဂျင်နဲ့ သူ့ရဲ့ အရွယ်အစားကို သတ်မှတ်ထားပေးတယ်။ ကမ်းနီးရေယာဉ်မှာ အင်ဂျင်အမျိုးအစားက (၂၅) ကောင်အောက် နဲ့ စက်လှေရဲ့ အလျားက ပေ (၃၀) အောက် ဖြစ်ပါတယ်။ ကမ်းဝေး မှာတော့ (၂၅) ကောင်ရဲ့ အထက်နဲ့ ပေ (၃၀) အထက်ကို ဒါသတ်မှတ်ထားတာ ဖြစ်ပါတယ်။ အဲဒီတော့ ဒီကမ်းဝေး ငါးဖမ်းရေယာဉ်မှာ သူက ကမ်းနီးငါးဖမ်းရေယာဉ်နဲ့ မတူတဲ့အချက်တွေ ရှိပါတယ်။ သူက ငါးဖမ်းတဲ့ စက်လှေကလည်း အဆင့်မြင့်ပါတယ်။ အထောက်အကူပစ္စည်းတွေ စုံပါတယ်။ ငါးဖမ်းပိုက်တွေကလည်း သူက အမျိုးအစားတွေ စုံပါတယ်။ ဥပမာ တရွတ်ဆွဲ ဆိုလို့ရှိရင် ပိုက်နဲ့ အောက်ခြေကြမ်းပြင်အထိ တရွတ်ဆွဲ ဒါ တိုက်သွားတာဖြစ်ပါတယ်။ တိုက်သွားတဲ့အခါ သူ့ကို သတ်မှတ်ထားတဲ့ ပိုက်ရဲ့ အရွယ်အစား ရှိတယ်။ ပုစွန်ဆိုလို့ရှိရင် နှစ်လက်မခွဲပိုက်ပေါ့။ နှစ်လက်မခွဲ ဆိုတာက သူ့ရဲ့ အပေါက်အကျယ်၊ ပိုက်အကျယ်ကို ဆိုတာပါ။ ပုစွန်ဆိုရင်လည်း နှစ်လက်မခွဲ သတ်မှတ် ထားတယ်။ sorry ပါ။ ပုစွန်ဆို နှစ်လက်မ သတ်မှတ် ထားတယ်။ ငါးဆို နှစ်လက်မခွဲ သတ်မှတ်ထားတယ်။ ကင်းမွန် ဆိုရင်သူက တစ်လက်မ သတ်မှတ် ထားတယ်။ အဲဒီလို သူက တရွတ်တိုက် ဆွဲသွားတဲ့ အခါကျတော့ သူက ဒီပင်လယ်ကမ်းခြေတွေ၊ ပင်လယ်ကြမ်းပြင်ပေါ့၊ သန္တာကျောက်တန်းတွေ ပျက်စီးတတ်တဲ့ အနေအထားမှာရှိပါတယ်။ အဲဒီတော့ ဝိုင်းချုပ်ဆိုတာလည်း ပိုက်တွေနဲ့ ငါးတွေကို ဝိုင်းပြီးတော့ ဖမ်းဆီးတဲ့ သဘောမျိုးဖြစ်ပါတယ်။ ကင်းမွန်ဆိုတာတော့ မီးထွန်းပြီးတော့ ငါးတွေကို မီးနဲ့ သူက ဆွဲဆောင် ပြီးတော့ မီးထွန်းပြတယ်။ အဲဒီမီးတွေမှာ ငါးတွေက လာစုတဲ့အခါမှာ အဲဒီပိုက်တွေနဲ့ ဖမ်းဆီးတာကို ကင်းမွန်��ို့ ခေါ်ပါတယ်။ မြုံဆိုတာကတော့ ကမ်းရဲ့ ရေအောက်မှာ ပြုံးတွေနဲ့ ချပြီးတော့ ထောင်တဲ့စနစ် ရှိပါတယ်။ ငါးမျှားတန်းကတော့ ပိုက်တွေနဲ့ ချပြီးတော့ တန်းတဲ့စနစ်ပါ။ ဒါ ကမ်းဝေးငါးဖမ်းရေယာဉ်မှာ သုံးတဲ့စနစ်ဖြစ်ပါတယ်။ အဲဒီတော့ ဒီကမ်းဝေးငါးဖမ်းရေယာဉ် တွေဟာ ကမ်းနီးမှာ ဝင်ရောက်ခြင်းအားဖြင့် ဒါ ဦးအုန်းတင် က တင်ပြအဆို တင်သွင်းခဲ့သလိုပဲ များသောအားဖြင့် ငါးတွေဟာ ပင်လယ်ကမ်းစပ်၊ သန္တာကျောက်တန်းတွေမှာ သူက ခိုအောင်းပြီးတော့ရေညှိ၊ ရေမှော်တွေကို စားပါတယ်။ ဘေးနားမှာရှိတဲ့ မြစ်တွေ၊ ချောင်းလက်တက်တွေကနေ ပြီးတော့ ဆင်းလာတဲ့သူ့ရဲ့ ငါးအစာတွေပေါ့၊ ဒါတွေကို သူတို့ စားကြပါတယ်။ ဒါကြောင့်မို့လို့ ဆိုလိုတာက ပင်လယ်ရေပြင်အတွင်းပိုင်းနဲ့ ကမ်းစပ်ပိုင်းမှာ နှိုင်းယှဉ်လို့ရှိရင် ကမ်းစပ်ပိုင်းက ပိုပြီးတော့ ငါး၊ ပုစွန်တွေက ခိုအောင်းပြီးတော့ အနေများပါတယ်။ ငါးတွေပိုများပါတယ်။ အဲဒီတော့ ကမ်းဝေးပိုင်းက နည်းပါတယ်။ ဥပမာ ကျွန်တော်တို့ ကမ်းဝေးပိုင်း ဆိုလို့ရှိရင် နိုင်ငံခြားနဲ့လုပ်တဲ့ ကုမ္ပဏီတွေရှိတယ်။ ဒေါ်လာပုတ်ပြတ်လုပ်တဲ့ ထိုင်းက ကုမ္ပဏီတွေ၊ နောက် ဖက်စပ်လုပ်တာလည်း ထိုင်းက ကုမ္ပဏီတွေ များပါတယ်။ ဆိုတဲ့အခါကျတော့ ထိုင်းကုမ္ပဏီက သူတို့ကတော့ ငါးဖမ်းတဲ့ ရေယာဉ်တွေ၊ ပစ္စည်းကိရိယာတွေဟာ အဆင့်မြင့်တဲ့အခါကျတော့ ထိုင်းရဲ့ ငါးဖမ်းပိုင်နက်အတွင်းမှာ ငါးတွေကမရှိတော့သလောက် ဖြစ်ပါတယ်။ သူ့တို့ရဲ့ သန္တာကျောက်တန်းကလည်း ပျက်စီးသလောက် ဖြစ်နေပါတယ်။ အဲဒီတော့ သူတို့ ဘာလုပ်သလဲဆိုတဲ့အခါကျတော့ သူတို့က ကျွန်တော်တို့ မြန်မာနိုင်ငံ ပိုင်နက်အတွင်းကို လာပြီးတော့ ငါးခိုးဖမ်းနေတာတွေရှိပါတယ်။ အဲဒီတော့ ကျွန်တော်တို့ ငါးလုပ်ငန်းဦးစီးဌာနရဲ့ ခွင့်ပြုချက်နဲ့ လုပ်တဲ့ ငါးဖမ်းတဲ့ကုမ္ပဏီတွေ၊ စက်လှေတွေ၊ သင်္ဘောတွေ ရှိပါတယ်။ အဲ သူတို့ကလည်း လစ်ရင်လစ်သလို သူ့ငါးဖမ်းဧရိယာထဲမှာ မဟုတ်ဘဲနဲ့ ကျွန်တော်တို့ တခြားကမ်းနီးဧရိယာအတွင်းကို ဝင်ပြီးတော့ ဖမ်းဆီးတာတွေရှိပါတယ်။ အဲဒီဟာကို ကျွန်တော်တို့ ဒါကို ဖမ်းဆီးဖို့၊ တားမြစ်ဖို့ဆိုတဲ့ဟာကလည်း ပင်လယ်ပြင်ဖြစ်တဲ့အတွက်ကြောင့်မို့လို့ အင်မတန် မလွယ်တဲ့ကိစ္စ ဖြစ်ပါတယ်။ အရင်တုန်းကတော့ တပ်မတော်(ရေ) ကနေပြီးတော့ ဒါ မှောင်ခိုလုပ်တဲ့ သင်္ဘောတွေကို တားဆီးတာ၊ တားမြစ်တာရှိပါတယ်။ အရေးယူတာတွေ ရှိပါတယ်။ ဒါပေမယ့်လည်း အခု အချိန် မှာတော့ စနစ်ကလည်း ပြောင်းလာပြီဖြစ်တဲ့အတွက်ကြောင့်မို့လို့ တပ်မတော်(ရေ)ကလည်း ပင်လယ်ပြင်စိုးမိုးရေး၊ လုံခြုံရေးအပိုင်းကိုပဲ သူဦးစားပေးပြီးတော့ ဆောင်ရွက်မှာဖြစ်ပါတယ်။ အဲဒီတော့ တပ်မတော်(ရေ)က ဒီငါးဖမ်းမှောင်ခိုသင်္ဘောတွေ ဖမ်းမယ့်အလုပ်ကို လုပ်ပါ့မလား။ ဒါတွေကိုလည်း စဉ်းစားဖို့ရှိပါတယ်။ အဲဒီတော့ လုပ်တယ်ပဲထားဦး၊ ဒီလို ပင်လယ်ရေ ဒီလောက် ကျယ်ပြန့်တဲ့ဟာကြီးက သူ့ကိုအပြည့်အဝဖမ်းဆီးနိုင်ဖို့ဆိုတာလည်း မလွယ်လှပါဘူး။ နောက်တစ်ခုက ကျွန်တော်တို့ရဲ့ ဒါက လူတွေရဲ့ သဘောသဘာဝအလျောက် ဟုတ်လား၊ အဲဒီတော့ လာဘ်ပေး လာဘ်ယူကိစ္စတွေကလည်း မရှိနိုင်ဘူးလို့ မပြောနိုင်ပါဘူး။ ဒါကြောင့်မို့ ဆိုလိုတာက ငါးဖမ်းတဲ့ နိုင်ငံခြားငါးဖမ်းသင်္ဘောတွေဟာ ဒီမသမာတဲ့ နည်းနဲ့ ကျွန်တော်တို့ရဲ့ သယံဇာတတွေကို ထုတ်လုပ်သွားနိုင်တဲ့ အနေအထားမှာရှိပါတယ်။ အဲဒီတော့ အခုလည်း ကမ်းဝေးကနေပြီးတော့ လစ်ရင်လစ်သလို ကမ်းနီးဒေသထဲကို လာပြီးတော့ ငါးဖမ်းတာတွေ ရှိပါတယ်။ ငါးဖမ်းတဲ့အခါကျတော့ ခုနတုန်းက ကျွန်တော်တင်ပြတဲ့ ကျွန်တော်တို့ ပင်လယ်ကြမ်းပြင်မှာရှိတဲ့ သန္တာကျောက်တန်းတွေ ပျက်စီးတယ်။ ရေညှိ၊ ရေမှော်တွေလည်း ပျက်စီးတယ်။ ဒီလိုသာ ဆိုလို့ရှိရင် နောက်ပိုင်းကျလို့ရှိရင် ကျွန်တော်တို့ရဲ့ ပင်လယ်ပြင်၊ သဘာဝပတ်ဝန်းကျင်ဟာ ပျက်စီးပြီးတော့ ငါးမျိုးတွေဟာလည်း၊ ငါးပုစွန်မျိုးတွေဟာလည်း ပြုန်းတီးသွားနိုင်တဲ့ အနေအထားမှာ ရှိပါတယ်။ ဒါကြောင့်မို့ ကျွန်တော်တို့က ဒီ ကျွန်တော်တို့ ပင်လယ်သယံဇာတတွေကို စနစ်တကျ ထုတ်ယူသုံးစွဲဖို့ လိုအပ်သလို၊ ကာကွယ်ဖို့၊ ထိန်းသိမ်း စောင့်ရှောက်ဖို့ကလည်း အထူးလိုအပ်တယ်ဆိုတာ ကျွန်တော်ဒီမှာ ထောက်ခံဆွေးနွေးလိုပါတယ်။ နောက်တစ်ချက်ကတော့ ကမ်းနီးရေလုပ်သားတွေရဲ့ အနေအထားပါ။ အဲဒီတော့ ကမ်းနီးရေလုပ်သားဆိုပေမယ့် ကမ်းနီးရေလုပ်သားနဲ့ ကမ်းဝေးကုမ္ပဏီပေါ့။ ဒါကိုလည်း ကျွန်တော် ဆက်စပ်ပြီးတော့ တင်ပြလိုပါတယ်။ ဒါက ဘာလို့တင်ပြလည်းဆိုတော့ ဒီဟာလည်း ဦးအုန်းတင် ဆွေးနွေးတင်ပြတာလည်း ပင်လယ်၊ ကျောက်တန်းတွေ ပျက်စီးမယ်။ ဒါက တစ်ချက် ပါတယ်။ နောက်တစ်ခုက အဲဒီဒေသမှာရှိတဲ့ ကမ်းနီးလုပ်သားတွေက လုပ်ခွင့် မရတော့ဘဲနဲ့ နောက်ဆုံးကျတော့ သူတို့ချထားတဲ့ ပိုက်တွေလည်း ကမ်းဝေးက တရွတ်ဆွဲလိုက် တွေနဲ့ ပါသွားတယ်၊ ငြိသွားတယ်။ တရားတဘောင်တွေဖြစ်တယ်။ လုပ်ကွက်တွေ ဆုံးရှုံးတယ်။ အဲဒီတော့ ငါးတွေ ပြုန်းတီးသွားတဲ့အခါကျတ��ာ့ သူတို့က နောက်ပိုင်းကျတော့ စီးပွားရေးက မဖြစ်တော့ဘဲနဲ့ တစ်နှစ်ထက် တစ်နှစ် လုံးပါး ပါးနေသွားတယ်။ ဒါကြောင့်မို့ ဒီကမ်းဝေးကနေပြီးတော့ ကမ်းဝေးမှာလုပ်ခွင့်ရတဲ့ ငါးဖမ်းစက်လှေ ရေယာဉ်များဟာ ကမ်းနီးကို လာရောက်ခြင်းမှ တားဆီးပေးပါရန် ဆိုပြီးတော့ သူတို့ တင်ပြထားတာ ဖြစ်ပါတယ်။ အဲဒီတော့ အဓိက ကတော့ ကမ်းနီးရေလုပ်သားတွေရဲ့ လူနေမှုဘဝ တိုးမြှင့်လာဖို့ ဒါ သူ တင်ပြထားတဲ့အထဲမှာ အချက်တစ်ချက်ပါပါတယ်။ အဲဒီတော့ ကမ်းနီးရေ လုပ်သားတွေရဲ့ အခြေအနေကို ပြန်ကြည့်လို့ရှိရင် ဒါက ရခိုင်၊ ဧရာဝတီတိုင်းဘက်ကိုတော့ ကျွန်တော် မဆိုလိုပါဘူး။ မွန်၊ တနင်္သာရီဘက်က အနေအထားလေးကို ကျွန်တော် အကျဉ်းချုံးပြီးတော့ တင်ပြပါမယ်။ ကျွန်တော် ဒီရေလုပ်ငန်းကို လုပ်ဖို့အတွက် စက်လှေတွေ၊ နောက် စက်သုံးဆီတွေ၊ စားနပ်ရိက္ခာတွေ၊ ရေခဲတွေ အဲဒီဟာတွေကို ရင်းနှီးဖို့ အတွက်က ကျွန်တော်တို့ရဲ့ လုပ်ငန်းရှင်ကုန်သည်တွေ၊ ကုမ္ပဏီတွေ၊ ငါးလုပ်ငန်းလုပ်တဲ့ ကုမ္ပဏီတွေ နောက် ရေလုပ်သားတွေ၊ စက်လှေအသေးစားတွေ၊ ကမ်းနီးငါးဖမ်း လုပ်သားတွေ အဲဒီအတွက်ကို အရင်းအနှီး မတတ်နိုင်ပါဘူး။ တချို့သောပုဂ္ဂိုလ်များက မတတ်နိုင်ဘူး။ တချို့သော ပုဂ္ဂိုလ်များက ကိုယ်တိုင်လုပ်တဲ့ဟာရှိပါတယ်။ မတတ်နိုင်တဲ့ ပုဂ္ဂိုလ်များက ဘာလုပ်ရလဲ၊ အရင်းအနှီးလိုတဲ့အခါကျတော့၊ ဘာလုပ်ရသလဲဆိုတော့ တစ်ဖက်မှာ ရှိတဲ့၊ ရနောင်းမှာရှိတဲ့ ထိုင်းသူဌေးတွေဆီကနေပြီးတော့ ဒီအရင်းအနှီးကို ယူရပါတယ်။ အဲဒီတော့ ထိုင်းသူဌေးတွေက ဘာလုပ်လဲဆိုတော့ သူက ကမ်းနီး၊ ကမ်းဝေးကုမ္ပဏီတွေ၊ အထူးသဖြင့် ကမ်းနီးကုမ္ပဏီတွေ၊ အဲဒီ ကမ်းနီးကုမ္ပဏီတွေကို သူက အထောက်အပံ့ သူက အရင်းအနှီး ပေးလိုက်တယ်။ အဲဒီကမ်းနီးကုမ္ပဏီကမှတစ်ခါ ကမ်းနီးမှာလုပ်တဲ့ အသေးစား စက်လှေလုပ်တဲ့ ငါးဖမ်းတဲ့ ရေလုပ်သားတွေ၊ သူတို့ကို တစ်ခါပြန်ပြီးတော့ ကြိုတင်ငွေပေးတယ်။ ကြို တင်ပစ္စည်းတွေ ပေးတယ်။ အဲဒီလို။ သူက အဲဒီကမ်းနီးကုမ္ပဏီကလည်း သူကတော့ ကုမ္ပဏီ ဆိုတဲ့အခါကျတော့ သူက Export လုပ်လို့ရတယ်။ ကမ်းနီးလုပ်သားတွေကတော့ ကုမ္ပဏီမရှိတဲ့ အခါကျတော့ Export လုပ်လို့မရဘူး။ သူဖမ်းဆီးလို့ရတဲ့ဟာကို၊ သူ့ဆီက ကြိုတင်ငွေယူထားတဲ့ ကမ်းနီးကုမ္ပဏီပိုင်ရှင်ဆီကနေပြီးတော့ ကြိုတင်ငွေတွေ ယူတယ်။ ပစ္စည်းတွေ ကြိုတင်ပြီးတော့ ယူတယ်။ ဖမ်းဆီးလို့ရတဲ့ဟာကို အဲဒီကမ်းနီးကုမ္ပဏီပိုင်ရှင်ကို သွားအပ်ရတယ်။ အဲဒီစက်လှေ လုပ်သားလေးတွေက။ အဲဒီတော့ ကမ်းနီးကုမ္ပဏီပိုင်ရှင်ကလည်း သူက ထိုင်းသူဌေးဆီက ယူထားတယ်၊ ရတဲ့ပစ္စည်းတွေကို ရနောင်းမှာရှိတဲ့ ထိုင်းသူဌေး ကုန်စည်ဒိုင်တွေ သွားသွင်း ရတယ်။ အဲ သွားသွင်းတဲ့အခါမှာ ထိုင်းကနေပြီးတော့ ငါးအမျိုးအစားကို ခွဲခြားတဲ့အခါမှာလည်း သူက အမြတ်ယူတယ်။ ပြီးတော့ ဈေးကိုလည်း နှိမ်ပြီးတော့ ယူတယ်။ ချိန်တွယ်တဲ့အခါမှာလည်း အဲဒီမှာ အလေးချိန်တွေကို ခိုးပြီးတော့ ယူတာတွေရှိပါတယ်။ အဲဒီတော့ ငါးဖမ်းတဲ့ ကျွန်တော်တို့ရဲ့ ဈေးကွက်ဟာ ရနောင်းမှာ သွားဖြစ်တယ်။ အဲဒီတော့ ရနောင်းသွားဖြစ်တဲ့အခါကျတော့ ဟိုကျတော့ နည်းမျိုးစုံနဲ့ အနှိမ်ခံရတယ်။ အဲဒီတော့ ကိုယ့်ပစ္စည်းကို ဟိုမှာ သွားရောင်းတဲ့အခါမှာ အနှိမ်ခံရတယ်။ သူတို့ရဲ့ ဝယ်သူဈေးကွက်ပေါ့။ ရောင်းသူရဲ့ ဈေးကွက် မဖြစ်ဘူး။ ဝယ်သူရဲ့ ဈေးကွက်ဖြစ်တယ်။ ဒါကြောင့်မို့ ကျွန်တော်တို့ရဲ့ ဒီမှာရှိတဲ့၊ ကျွန်တော်တို့ရဲ့ သယံဇာတကို ကျွန်တော်တို့ရဲ့ လုပ်ငန်းရှင်တွေ၊ ဒေသခံတွေက အပြည့်အဝ အကျိုးမရှိဘူး။ အဲဒီတော့ တခြားနိုင်ငံက သူဌေးလုပ်ငန်းရှင်တွေပဲ အကျိုးအမြတ် ရှိသွားတာ တွေ့ရတယ်။ ဒါကြောင့်မို့ အခု ဖြေကြားမယ့် မွေးမြူရေးနှင့် ရေလုပ်ငန်းဝန်ကြီးဌာန အခု ဒုတိယဝန်ကြီး ဦးခင်မောင်အေး၊ အဲဒီတုန်းက သူက ငါးလုပ်ငန်းဦးစီးမှာ သူက ညွှန်ကြားရေးမှူးချုပ်၊ ကျွန်တော်က နယ်စပ်ကုန်သွယ်ရေးမှာ ညွှန်ကြားရေးမှူးချုပ်နဲ့ ၂၀၀ရ ခုနှစ်၊ မေလမှာ ကျွန်တော်တို့ နှစ်ယောက် ထိုင်းက ရနောင်းမှာရှိတဲ့ ဈေးကွက်ကို ကျွန်တော်တို့ ကော့သောင်းကို ဈေးကွက်ပြောင်းဖို့ဆိုပြီးတော့ ကျွန်တော်တို့ သွားပြီး ကြိုးပမ်းတာရှိတယ်။ ဒါပေမယ့်လည်း နောက်ပိုင်းကျတော့ အခြားအကြောင်းကြောင်းကြောင့် အဲဒီဟာ မအောင်မြင်ခဲ့ဘူး။ အခုအချိန်အထိလည်း အဲဒီအတိုင်း ဖြစ်နေသေးတယ်။ အဲဒီတော့ ကျွန်တော်တို့ရဲ့ ငါးတန်ချိန် တစ်ရက်၊ တစ်ရက်ကို ရနောင်းကိုပို့တာ တန်ချိန် (၅၀၀)နီးပါး ပို့တယ်။ တစ်ရက်၊ တစ်ရက်ကို တန်ချိန် (၅၀၀)နီးပါးပို့တဲ့အခါကျတော့ တစ်လ၊ တစ်လမှာ တန်ချိန် (၁၀၀၀၀)ကျော် ဒါ ရောက်သွားတယ်။ အဲဒီတော့ ကျွန်တော်တို့က ရောက်တယ်ဆိုတာက ရသင့်ရထိုက်တဲ့ဈေးကို ရတာမဟုတ်ဘူး။ သူတို့ရဲ့ နှိမ်ပြီးတော့ ရတဲ့ဈေးကို ရတာ။ အဲဒီတော့ ကော့သောင်းမှာဆိုရင် ကော့သောင်းကနေပြီးတော့ တချို့စက်ရုံတွေ ရှိတယ်။ ငါးလုပ်တဲ့ စက်ရုံ တွေရှိတယ်။ ပြီးရင် မဟာချိုင်၊ မဟာချိုင်ဆိုတာ ငါးလုပ်ငန်းလုပ်တဲ့ ငါးစက်ရုံတွေ အများဆုံး ရှိတဲ့နေရာ၊ ထိုင်းမှာ။ မဟာချိုင်စက်ရုံတွေကို ပို့တယ်၊ ပြီးရင် ဘန်ကောက်က ဟိုတယ်တွေ စားသုံးဖို့အတွက် ပို့တာရှိတယ်။ ပြီးရင် အဲဒီကနေပဲ လတ်ဆတ်တဲ့ ငါးတွေ၊ တန်ဖိုးရှိတဲ့ ငါးတွေ မလေးရှားကို သူတို့ တိုက်ရိုက်ပို့တာရှိတယ်။ အဲဒီတော့ ဆိုလိုတာကတော့ ကျွန်တော်တို့က ကိုယ့်သယံဇာတဟာ ကိုယ်က အကျိုးအမြတ် အပြည့်အဝ မရဘူး။ အဲဒီတော့ ထိုင်းက ရနေတယ်။ ဒါကို ကျွန်တော်တို့က အဲဒီ ဈေးကွက်ကို ဒီဘက်ကို ပြန်ပြောင်းဖို့ လိုအပ်နေပြီ။ အရင်တစ်ခါ ကျွန်တော်တို့ သွားကြိုးစားတယ်၊ အကြောင်း အမျိုးမျိုးကြောင့် မအောင်မြင်ဘူး။ ဒီဟာကို အောင်မြင်ဖို့၊ အောင်မြင်အောင်လုပ်ဖို့ အချိန်တန်ပြီလို့ ကျွန်တော့်အနေနဲ့ ယူဆတယ်။ ဒါကို ဒုတိယဝန်ကြီး ကောင်းကောင်းသိပါတယ်။ အဲဒီအနေအထားကို၊ အဲဒီတော့ ကျွန်တော်တို့ရဲ့ ရေလုပ်သားတွေ၊ နယ်ခံဒေသ ရေလုပ်သား တွေဟာ အရင်းအနှီး မရှိတဲ့ အခါကျတော့ အကြွေးနဲ့ပဲ၊ အတိုးနဲ့ပဲ သူက ပေးရတဲ့အခါကျတော့ နောက်ဆုံးကျတော့ သူက လုံးပါး ပါးနေပြီ။ အခု ကမ်းဝေးက ရေယာဉ်တွေကလည်း ကမ်းနီးထဲ ရောက်လာတဲ့အခါကျတော့ သူက ပြဿနာ၊ လုပ်ကွက်နေရာ အကွက်တွေက ပျောက်နေတယ်။ မရှိတော့ဘူး။ အဲဒီလိုဖြစ်တယ်။ အဲဒီတော့ ကျွန်တော်တို့က သူတို့ကို ဘာလုပ်ပေးရမလဲ၊ ဘာလုပ်ပေးရမလဲဆိုရင် အဲဒီတော့ ကျွန်တော် အကြံပြုချင်တာက သူတို့အရင်းအနှီးလိုတယ်။ အရင်းအနှီးကို ကျွန်တော်တို့ နိုင်ငံတော်အစိုးရကနေပြီးတော့ ဖန်တီးပေးရမယ်။ နည်းလမ်းရှာပြီး ဖန်တီးပေးရမယ်။ ဘယ်လို နည်းလမ်းရှာမလဲ၊ ဘယ်လို နည်းလမ်းရှာမလဲဆိုရင် ကျွန်တော်တို့ အကြံပြုချင်တာကတော့ ငါးလုပ်ငန်းတွေရှိတယ်။ ငါးလုပ်ငန်းအဖွဲ့တွေ ရှိတယ်။ အဖွဲ့တွေက နေပြီးတော့ ဒီ လိုအပ်တဲ့ အရင်းအနှီးကို ဘယ်လိုပေးမလဲ၊ အများပိုင်ကုမ္ပဏီတွေ ဖွဲ့ပြီးတော့ ဘယ်လိုလုပ်မလဲ၊ ပြီးရင် အခု သမဝါယမကလည်း သူက ငွေချေးလုပ်ငန်းတွေ ကျွန်တော်တို့ ဆင်းရဲနွမ်းပါးရေး လျော့ချရေးဆိုတဲ့ အစီအစဉ်နဲ့ ငွေတွေ ချေးပေးနေတာ ရှိတယ်။ အဲဒီ ငွေချေးပေးတဲ့အခါမှာလည်း သူတို့အတွက် လုံလောက်အောင် ဘယ်လိုချေးပေးမလဲ၊ အဲဒီ အစီအမံ၊ အဲဒီအစီအမံကို ရိုးရိုးတန်းတန်းလုပ်တဲ့ အစီအမံမျိုးမဟုတ်ဘဲနဲ့ တကယ်အောင်မြင်အောင် အလေးအနက်ထားပြီးတော့ လိုအပ်ရင် ကြီးကြပ်တဲ့အဖွဲ့တွေ ဖွဲ့ပြီးတော့ ဒီလိုလုပ်ပေးမယ် ဆိုလို့ရှိရင် အရင်းအနှီးတွေ ကျွန်တော်တို့ ဒေသခံတွေက ကျွန်တော်တို့ ရေလုပ်သားတွေ ရသွားမယ်ဆိုလို့ရှိရင် သူတို့အတွက် တစ်ဖက်က ဆင်းရဲနွမ်းပါးမှု လျှော့ချရေးကိုလည်း တစ်ဖက်က ဆောင်ရွက်ပေးသလို ဖြစ်မှာ ဖြစ်ပါတယ်။ အဲဒီတော့ အဲဒီလိုဆောင်ရွက်ပေးခြင်းအားဖြင့် ကျွန်တော်တို့ ဒေသမှာရှိတဲ့ ရေလုပ်သား တွေရဲ့ လူနေမှုဘဝဟာ တိုးတက်လာမယ်။ အဲဒီတော့ ဒီကမ်းဝေးငါးဖမ်းတဲ့ရေယာဉ်တွေကလည်း ကမ်းနီးငါးဖမ်းတဲ့ ရေယာဉ်တွေနေရာထဲကို မရောက်ဖို့အတွက် ဘယ်လိုအစီအမံတွေ လုပ်မလဲ။ အဲဒါလည်း သေသေချာချာ အလေးအနက်ထားပြီးတော့ စဉ်းစားဖို့ လိုအပ်ပါပြီ။ ပြီးရင် ကျွန်တော်တို့ ငါးဖမ်းတဲ့ ပင်လယ်ပြင်က ငါးတွေဟာ မလိုအပ်ဘဲနဲ့ နိုင်ငံခြားကို တရားမဝင် နည်းလမ်းတွေနဲ့ ရောက်ရှိမသွားအောင် ဘယ်လိုလုပ်မလဲ၊ ဟိုမှာ ကျွန်တော်တို့ ဒီက ငါးဖမ်း လုပ်ငန်းရှင်တွေကနေပြီးတော့ တင်ပြတာရှိပါတယ်။ သူတို့ကလည်း ထိုင်းရဲ့ ငါးဖမ်းတဲ့ စက်လှေ အမျိုးအစား၊ ပစ္စည်းကိရိယာနဲ့ အမျိုးအစားကို သူတို့ ဆောင်ရွက်လို့ရတယ်။ သူတို့ လုပ်နိုင်တယ်၊ ထိုင်းက ဖမ်းတဲ့ ပုံစံအတိုင်းဖြစ်အောင် သူတို့ လုပ်နိုင်တယ်၊ အဲဒီတော့ သူတို့ကို ထိုင်းငါးဖမ်းတဲ့ အဖွဲ့တွေကို မပေးနဲ့တော့၊ သူတို့ မြန်မာနိုင်ငံက ကုမ္ပဏီတွေပဲ လုပ်မယ်။ ဒီလိုပဲ သူတို့ တင်ပြတာ ရှိပါတယ်။ ဒါဟာလည်း နည်းလမ်းတစ်ခု၊ စဉ်းစားလို့ရှိရင် ဒါ ကျွန်တော်တို့ တရားမဝင် သွားတဲ့ ဟာတွေ အနည်းနဲ့အကျဉ်း ဒါ ပပျောက်သွားနိုင်တယ်။ ပပျောက်သွားလို့ရှိရင် ကျွန်တော်တို့ ပို့ကုန်တွေ မြှင့်တင်ပြီးတော့ နိုင်ငံတော်ကလည်း အကျိုးရှိ၊ ကျွန်တော်တို့ ပြည်သူများကလည်း အကျိုးရှိ၊ လုပ်ငန်းရှင်များကလည်း အကျိုးရှိဖြစ်မှာ ဖြစ်ပါတယ်လို့ ဆွေးနွေးရင်းဦးအုန်းတင် ရဲ့ အဆိုကို ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် တင်သွင်း ထားတဲ့ မြန်မာနိုင်ငံ ကမ်းရိုးတန်းဒေသအတွင်း ကမ်းဝေးငါးဖမ်းသင်္ဘောများအား ကမ်းနီး ငါးဖမ်းဧရိယာအတွင်းသို့ ဝင်ရောက်ငါးဖမ်းဆီးခြင်းများအား ကြီးကြပ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်းအဆိုနှင့် စပ်လျဉ်း၍ မွေးမြူရေးနှင့် ရေလုပ်ငန်း ဝန်ကြီးဌာန၊ ဒုတိယဝန်ကြီးက ပြန်လည်ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="86">ဦးခင်မောင်အေး (ဒုတိယဝန်ကြီး၊ မွေးမြူရေးနှင့် ရေလုပ်ငန်းဝန်ကြီးဌာန)</agency>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်တော် ကြီးများ၊ ဖိတ်ကြားထားသော ဧည့်သည်တော်ကြီးများ၊ စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံကြပါစေ၊ တိုင်းပြည်ရဲ့ တိုးတက်ရာတိုးတက်ကြောင်းတွေကို အစဉ်တစ်စိုက် ကြိုးပမ်း အားထုတ်နိုင်ကြပါစေလို့ ဦးစွာပထမ ဆုတောင်းမေတ္တာပို့သအပ်ပါတယ်။ ကျွန်တော်ကတော့ မွေးမြူရေးနဲ့ ရေလုပ်ငန်းဝန်ကြီးဌာန၊ ဒုတိယဝန်ကြီး ဦးခင်မောင်အေး ဖြစ်ပါတယ်။ ကျွန်တော် ပြည်ထောင်စုဝန်ကြီးရဲ့ ကိုယ်စား ကျွန်တော်တို့ ဒီရခိုင်ပြည်နယ် အမှတ်(၁၀)၊ အမျိုးသားလွှတ်တော် ကိုယ်စားလှယ် ဦးအုန်းတင် ရဲ့ အဆိုကို ကျွန်တော် ဖြည့်စွက်ပြီး ကျွန်တော် ဆွေးနွေးတင်ပြ သွားမှာ ဖြစ်ပါတယ်။ ရခိုင်ပြည်နယ် မဲဆန္ဒနယ်အမှတ်(၁၀)၊ အမျိုးသားလွှတ်တော် ကိုယ်စားလှယ် ဦးအုန်းတင် ရဲ့ ရခိုင်ပြည်နယ် ကမ်းရိုးတန်းဒေသအတွင်း ကမ်းဝေးငါးဖမ်း သင်္ဘောများအား ကမ်းနီးငါးဖမ်းဧရိယာဖြစ်သော ကမ်းခြေမှ ရေမိုင်(၅)မိုင်အတွင်းသို့ ဝင်ရောက် ငါးဖမ်းဆီးခြင်း များအား ကြီးကြပ်တားဆီးပေးပါရန် အဆို ဖြစ်ပါတယ်။ ဒီနေရာမှာ ကျွန်တော် ခုနက ဦးစံပြည့် ဆွေးနွေးတာလေးလည်း ကျွန်တော်တို့ ရေလုပ်ငန်းကဏ္ဍမှာ လိုအပ်မယ်ထင်လို့ ဒုတိယပိုင်းအနေနဲ့ ဒါလေးကို ကျွန်တော် ဖြည့်စွက်ပြီး ဆွေးနွေးမှာဖြစ်ပါတယ်။ အခု လောလောဆယ်တော့ ကျွန်တော် လွှတ်တော်ကိုယ်စားလှယ်တော်ကြီး ဦးအုန်းတင် ရဲ့ အဆိုကို ကျွန်တော် ပထမဦးဆုံးကျွန်တော် ဆွေးနွေးတင်ပြမှာ ဖြစ်ပါတယ်။ မွေးမြူရေးနဲ့ ရေလုပ်ငန်းဝန်ကြီးဌာနဟာ မြန်မာ့ ပင်လယ်ငါးလုပ်ငန်း စီမံခန့်ခွဲမှုများကို ၁၉၉၀ ခုနှစ်၊ ဧပြီလ (၂၅)ရက်နေ့မှာ အတည်ပြုပြဋ္ဌာန်း ခဲ့တဲ့ မြန်မာ့ပင်လယ်ငါးလုပ်ငန်း ဥပဒေနှင့်အညီ ဆောင်ရွက်လျက်ရှိပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ငါးလုပ်ငန်းဦးစီးဌာနမှ အမိန့်ကြော်ငြာစာအမှတ်၊ ၁/၉၀ ဖြင့် ရခိုင်ပြည်နယ်မှာ ကမ်းခြေမှ ရေမိုင်(၅)မိုင်အထိ အကွာအဝေးအား ကမ်းနီးငါးလုပ်ငန်းအဖြစ်လည်းကောင်း၊ (၅)မိုင်ကျော် ပင်လယ်ရေပြင်အား ကမ်းဝေးငါးဖမ်းလုပ်ငန်းအဖြစ်လည်းကောင်း သတ်မှတ်ထားရှိပါတယ်။ ကမ်းနီးငါးလုပ်ငန်း ရေပြင်မှာ စက်မဲ့လက်ခတ်လှေငယ်များ၊ မြင်းကောင်ရေ(၂၅)ကောင်၊ အလျားပေ(၃၀)ထက် မပိုတဲ့ စက်တပ်လှေငယ်များကို ငါးဖမ်းဆီးခွင့်ပြု ထားပြီး ဒါထက်ပိုမိုတဲ့ ငါးဖမ်းလှေများကိုတော့ ကမ်းဝေးငါးဖမ်းလှေများအဖြစ် သတ်မှတ်ပြီးတော့မှ စနစ်တကျ ငါးဖမ်းဆီးခွင့်ပြု ထားပါတယ်။ ပင်လယ်ပြင်လုံခြုံရေးနဲ့ မြန်မာ့ငါးလုပ်ငန်းရေပြင်မှာ ဖမ်းဆီးလျက်ရှိသည့် ပြည်တွင်း/ပြည်ပ ငါးဖမ်းရေယာဉ်များကို စစ်ဆေးခြင်းနှင့် အရေးယူခြင်းများကိုတော့ စစ်ဆေးရေးမှူးအဖြစ် တာဝန်ပေးအပ်ထားတဲ့ ကာကွယ်ရေးဝန်ကြီးဌာန၊ တပ်မတော် (ကြည်း) နှင့် တပ်မတော် (ရေ)တို့ နှင့်အတူ ကျွန်တော်တို့က ငါးလုပ်ငန်းဦးစီးဌာနက ပူးပေါင်းညှိနှိုင်းပြီး အရေးယူဆောင်ရွက်လျက် ရှိပါတယ်။ ငါးလုပ်ငန်းဦးစီးဌာနအနေဖြင့် Check Point များတွင်သာ တရားဝင် မှတ်ပုံတင် ထားတဲ့ ကမ်းနီး၊ ကမ်းဝေးရေယာဉ်များ ဝင်ရောက်ခြင်းနှင့် ထွက်ခွာခြင်းတွေကို စစ်ဆေးတဲ့ နေရာမှာ သက်ဆိုင်ရာဌာနများနှင့် စုပေါင်းဖွဲ့စည်းထားတဲ့ အဖွဲ့အစည်းများက နေပြီးတော့မှ ကိုယ့်ဌာနနှင့် သက်ဆိုင်တဲ့ စစ်ဆေးရေးဆိုင်ရာကိစ္စများကိုသာ ဆောင်ရွက်ပြီး ပင်လယ်ပြင်မှာရှိတဲ့ ငါးဖမ်းရေယာဉ်များကို ကာကွယ်ရေးဝန်ကြီးဌာနရဲ့ စစ်ဆေးကြပ်မတ်မှုဖြင့်သာ ဆောင်ရွက်လျက် ရှိပါတယ်။ အဲဒီလို စစ်ဆေးဆောင်ရွက်တဲ့အခါမှာ မြန်မာ့ပင်လယ်ငါးလုပ်ငန်း ရေပြင်အတွင်း လိုင်စင်မဲ့ ငါးခိုးဖမ်းဆီးနေတဲ့ နိုင်ငံခြားသားပိုင် ငါးဖမ်းရေယာဉ်များ၊ နိုင်ငံသားပိုင် ငါးဖမ်းလှေ များကို ပြည်သူ့ဘဏ္ဍာအဖြစ် သိမ်းဆည်းသည့် ပြစ်ဒဏ်များ ချမှတ်ခြင်းဖြင့်လည်းကောင်း၊ ၂၀၁၀-၂၀၁၁ ခုနှစ်အတွင်းမှာ ခွင့်ပြုချက်နဲ့ ဖမ်းဆီးနေသော Fishing Rights ငါးဖမ်း ရေယာဉ်များအနက်မှ စည်းပျက်ရေယာဉ်(၁၂၅)စီးအတွက် ဒဏ်ကြေးငွေ အမေရိကန်ဒေါ်လာ (၁.၁၇၅၅)သန်း ပေးဆောင်စေခြင်းဖြင့်လည်းကောင်း အရေးယူခဲ့ပြီးဖြစ်ပါတယ်။ အလားတကမ်းနီးဒေသအတွင်း ဝင်ရောက်ဖမ်းဆီးတဲ့ ကမ်းဝေးလှေ(၂၇)စီးနှင့် စည်းပျက်လှေ(၅)စီးတို့ အတွက် ဒဏ်ကြေးငွေ ကျပ် (၆၉) သန်း ပေးဆောင်စေခြင်းဖြင့် အရေးယူ ဆောင်ရွက်ခဲ့ပြီးဖြစ်ပါတယ်။ ရခိုင်ပြည်နယ်မှာ ကမ်းဝေးငါးဖမ်းလှေများ ပင်လယ်ပြင်မှ ဝင်ရောက်ခြင်း၊ ထွက်ခွာခြင်းတို့အတွက် စစ်တွေ၊ ကျောက်ဖြူ၊ သံတွဲမှာရှိတဲ့ စစ်ဆေးရေးစခန်းများက နေပြီးတော့မှ စနစ်တကျ စစ်ဆေးဆောင်ရွက်လျက် ရှိပါတယ်။ အဲဒီလို စစ်ဆေးတဲ့အခါမှာ သတ်မှတ်ခွင့်ပြုထားတဲ့ ငါးဖမ်းအကွက်မှအပ အခြားငါးဖမ်းကွက်များမှာ ဝင်ရောက်ဖမ်းဆီးခြင်း ရှိ/မရှိ စစ်ဆေးရေးစခန်းသို့ ပြန်လည်ဝင်ရောက်ချိန်မှာ လမ်းတစ်လျှောက်မှာရှိတဲ့ ကမ်းနီး ဒေသများမှ ငါးဖမ်းဆီးလာခြင်း ရှိ/မရှိ ကိုလည်း စစ်ဆေးဆောင်ရွက်လျက် ရှိပါတယ်။ မြန်မာ့ ပင်လယ်ပြင် ငါးလုပ်ငန်းဥပဒေ အခန်း(၁၃)၊ ပုဒ်မ (၅၂)အရ ရေယာဉ်မှူးဟာ လိုင်စင်တွင် သတ်မှတ်ပေးထားသည့် ငါးဖမ်းကွက် ပြင်ပရှိ ရေပြင်တွင် ရေယာဉ်ဖြတ်သန်းတဲ့အခါ ငါးဖမ်း ကိရိယာများကို သတ်မှတ်ထားသည့် စည်းကမ်းချက်များအတိုင်း သိမ်းဆည်းခြင်း မပြုပါက ငါးဖမ်းသည်ဟု မှတ်ယူရမည်ဟူ၍လည်း ပါရှိပြီးဖြစ်တဲ့အတွက် ကမ်းဝေးလှေများ၊ ကမ်းနီး ရေပြင်တွင် ငါးဖမ်းဆီးခြင်းမရှိစေရန် စစ်ဆေးရေးစခန်းများ ထားရှိပြီးတော့မှ အမြဲမပြတ် ကြပ်မတ် စစ်ဆေးလျက် ရှိပါတယ်။ ကမ်းဝေးငါးဖမ်းလှေများကို ကမ်းနီးရေပြင်နှင့် ခွင့်ပြုခြင်းမရှိတဲ့ ရေပြင်များမှာ ငါးဖမ်းဆီးမှု မရှိစေရေးအတွက် ငါးလုပ်ငန်းဦးစီးဌာနဟာ ကမ်းဝေးငါးဖမ်းရေယာဉ်များ ရာသီဥတု ခိုလှုံရမည့်နေရာ သတ်မှတ်ခြင်းနှင့် ပတ်သက်တဲ့ ညွှန်ကြားချက် အမှတ်(၄/၂၀၁၂) အပိုဒ်(၃)၌ စစ်ဆေးရေးစခန်းများသို့ အဝင်အထွက်ပြု ရာ လမ်းကြောင်းတစ်လျှောက်တွင် ကမ်းဝေးလှေများ ဖြတ်သန်းသွားလာရာ၌ ငါးဖမ်းဆီးသည့်အနေအထား မဖြစ်စေရေးအတွက် ရေယာဉ်ပေါ်ပါ ငါးဖမ်းပိုက်ကိရိယာများအား စုစည်းသိမ်းဆည်းရမည်ဟု ညွှန်ကြားထားရှိပြီး ဖြစ်ပါတယ်။ ၎င်းညွှန်ကြားချက်ကို ငါးဖမ်းရေယာဉ်များ၊ ကုမ္ပဏီများ၊ အသင်းအဖွဲ့များ အားလုံးသို့ တိုက်ရိုက် ဖြန့်ဝေပေးခဲ့ပြီး ဖြစ်ပါတယ်။ သက်ဆိုင်ရာ ပြည်နယ်/တိုင်းဒေသကြီး ငါးလုပ်ငန်းဦးစီးဌာနသို့လည်း မိတ္တူ ပေးပို့ထားပြီး ဖြစ်ပါတယ်။ နိုင်ငံတကာမှာ ကမ်းခြေဒေသများမှာ ငါး၊ ပုစွန် စတဲ့ ရေသယံဇာတများ ပေါက်ပွားကြီးပြင်းရာ ဒေသများဖြစ်တဲ့အတွက် ငါးဖမ်းဆီးခွင့်ကို သက်ဆိုင်ရာ နိုင်ငံအလိုက် အကွာအဝေးအားဖြင့်လည်းကောင်း၊ ရေအနက်အားဖြင့်လည်းကောင်း သတ်မှတ်ပြီးတော့မှ မိရိုးဖလာနည်းပညာများ၊ စက်အင်အား အသုံးပြုခြင်းမရှိတဲ့ ငါးဖမ်းကိရိယာများကိုသာ အသုံးပြု ပြီးတော့မှ ကမ်းနီးဒေသတွေမှာ ငါးဖမ်းဆီးခွင့်ပြု ထားတာကို တွေ့ရှိရပါတယ်။ ကမ်းနီးဒေသများမှာ ငါး၊ ပုစွန်များ ခိုအောင်းပေါက်ပွား ကြီးပြင်းရာ ရေပြင်များ ဖြစ်တဲ့အတွက် ကမ်းဝေးငါးဖမ်း ရေယာဉ်များကို ဝင်ရောက်ငါးဖမ်းဆီးခြင်းမပြုရန် စည်းကမ်းတင်းကျပ်စွာ သတ်မှတ်ထား သော်လည်းပဲ ကမ်းဝေးရေယာဉ်အများစုဟာ ကမ်းနီးဒေသသို့ ဝင်ရောက်ဖမ်းဆီးခြင်းများကြောင့် ကမ်းနီးဒေသမှာရှိတဲ့ ငါးသယံဇာတများကို အဓိက ပြုန်းတီးစေတာကို တွေ့ရှိရပါတယ်။ ကမ်းဝေးရေယာဉ်များ ကမ်းနီးသို့ ဝင်ရောက်တဲ့အခါမှာ ရေယာဉ်များကို မှတ်သားခြင်း မပြုနိုင်ရန် ညအချိန်မှာ ဝင်ရောက်ခြင်း၊ ရေယာဉ်အမည်နှင့် လိုင်စင်အမှတ်များကို ဖုံးအုပ်ထားခြင်း၊ ကမ်းနီးငါးဖမ်းရေယာဉ်များ၏ ပိုက်နှင့် ငါးများကိုပါ ဆွဲယူခြင်း စသည်တို့ကို စက်အင်အား အသုံးပြုပြီး ကျူးလွန်လေ့ရှိတာကို တွေ့ရှိရပါတယ်။ ကမ်းနီးမှာ ဝင်ရောက်ငါးဖမ်းသော ကမ်းဝေး ရေယာဉ်များကို ကမ်းနီးရေယာဉ်ငယ်များမှ ၎င်းတို့၏ အမည်နှင့် လိုင်စင်အမှတ်ကို သိရှိလျှင် ငါးလုပ်ငန်းဦးစီးဌာနသို့ တိုင်ကြားခြင်း ပြုနိုင်ပါတယ်။ ငါးလုပ်ငန်းဦးစီးဌာနမှ ကမ်းနီးငါးဖမ်းရေယာဉ်ငယ်များနှင့် သယံဇာတများကို ထိခိုက်စေတဲ့ ကမ်းဝေးငါးဖမ်းရေယာဉ်များ ကမ်းနီးဒေသသို့ ဝင်ရောက်ခြင်းမပြုနိုင်ရန် ထိရောက်သည့် ပြစ်ဒဏ်များချမှတ်ခြင်း၊ လုပ်ငန်းရှင်များအား ရှင်းလင်းစည်းရုံး ပြောကြားခြင်း များကို ဆောင်ရွက်လျက်ရှိပါတယ်။ အလားတူ ရခိုင်ပြည်နယ်မှာရှိတဲ့ ကမ်းနီးရေလုပ်သားများဟာ နေ့ည အသုံးပြုလို့ရတဲ့ ကင်မရာလေးတွေကို အသုံးပြုပြီးတော့မှ ကမ်းဝေးလှေများ ကမ်းနီးသို့ ဝင်ရောက်တဲ့အခါ ဖမ်းဆီးနေသည်ကို တွေ့ရှိရပါက ဓာတ်ပုံနဲ့ မှတ်တမ်းတင်ပြကြလို့ရှိရင်၊ ခိုင်မာပါက အဆိုပါ ကမ်းဝေးရေယာဉ်များကို စည်းကမ်းပျက်လှေအဖြစ် ပြင်းထန်စွာ အရေးယူ ဆောင်ရွက်သွားမှာဖြစ်ကြောင်း ကမ်းနီးငါးဖမ်းရေယာဉ်ပိုင်ရှင်များ၊ ရေလုပ်သားများကိုလည်း ဆွေးနွေး ပြောကြားခဲ့ပြီး ဖြစ်ပါတယ်။ ငါးသယံဇာတပြုန်းတီးမှုကို ကာကွယ်ရေးကိစ္စနှင့် ပတ်သက်ပြီးတော့မှ ပညာရှင်များ၊ ဌာနဆိုင်ရာများနှင့် ငါးလုပ်ငန်းရှင်များကိုယ်တိုင် ပါဝင်တက်ရောက် ဆွေးနွေးခဲ့တဲ့ အလုပ်ရုံ ဆွေးနွေးပွဲတစ်ရပ်ကို ၂၀၁၁ ခုနှစ်က ကျင်းပခဲ့ပြီးတော့မှ ဆုံးဖြတ်ချက်(၃၇)ချက်ကို ကျွန်တော်တို့ ချမှတ်နိုင်ခဲ့ပါတယ်။ ၂၀၁၂ ခုနှစ်၊ စက်တင်ဘာလ အတွင်းမှာလည်းပဲ ပြည်နယ်/တိုင်းအလိုက် အလုပ်ရုံဆွေးနွေးပွဲတွေ ကျွန်တော်တို့ ကျင်းပပြီးတော့မှ စီးပွားရေး ဖွံ့ဖြိုးတိုးတက်မှုအတွက်၊ သားငါးကဏ္ဍအတွက် သက်ရောက်မှုများကို အမျိုးသားအဆင့် ဆွေးနွေးပွဲမှာလည်း မြန်မာနိုင်ငံ ပင်လယ်ငါးဖမ်းလုပ်ငန်း ဖွံ့ဖြိုးတိုးတက်ရေးအတွက် ဆုံးဖြတ်ချက်(၁၁)ချက်ကိုလည်း ကျွန်တော်တို့ ချမှတ်နိုင်ခဲ့ပြီး ဖြစ်ပါတယ်။ အဲဒီဆုံးဖြတ်ချက်များမှာ ငါးဖမ်းရေယာဉ်အမည်နှင့် လိုင်စင်အမှတ်များအား ဖုံးအုပ် ထားသည်ကို ဖော်ထုတ်ဖမ်းဆီး ရမိသည့်အခါ ထိရောက်စွာ အရေးယူရန်နှင့် ပင်လယ်ပြင်တွင် ဥပဒေမဲ့ငါးဖမ်းခြင်းများ ထိရောက်စွာ အရေးယူနိုင်ရေးအတွက် မွေးမြူရေးနှင့် ရေလုပ်ငန်း ဝန်ကြီးဌာနက ကာကွယ်ရေးဝန်ကြီးဌာနနှင့် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့ များထံ ညှိနှိုင်းပြီး အရေးယူဆောင်ရွက်သွားရန်၊ ငါးဖမ်းရေယာဉ်များအား စောင့်ကြပ်ကြီးကြပ် o$raj 800poso (Monitoring Control and Surveillance System - MCS) op: oozelဆောင်ရွက်သွားရန် စသည့်အချက်များ ထည့်သွင်းဆွေးနွေး ဆုံးဖြတ်ခဲ့ပြီး ဖြစ်ပါတယ်။ ဒါ့အပြင် ကမ်းဝေးငါးဖမ်း ရေယာဉ်များရဲ့ လှုပ်ရှားမှုများကို သိရှိနိုင်မယ့် ဂြိုလ်တုစနစ် အသုံးပြု ငါးဖမ်း equossos: cosępfo$:all Soờoso (Vessel Monitoring System - VMS) ငါးဖမ်းရေယာဉ်များမှာ အသုံးပြုပြီးဆောင်ရွက်ဖို့ ကျွန်တော် စည်းရုံးလျက်ရှိပါတယ်။ အခုအခါမှာ နိုင်ငံခြား ငါးဖမ်းရေယာဉ်များမှာ VMS စနစ်ကို တပ်ဆင်အသုံးပြုလျက်ရှိပြီးတော့ ပြည်တွင်း ငါးဖမ်းရေယာဉ်များမှာ စည်းကမ်းဖောက်ဖျက်သည့် ငါးဖမ်းရေယာဉ်များအား အရေးယူ အပြစ် ပေးတဲ့အနေနဲ့ VMS စနစ် တပ်ဆင်အသုံးပြုရန် စီမံဆောင်ရွက်လျက်ရှိပါတယ်။ တရွတ်ဆွဲငါးဖမ်းရေယာဉ်များ ကမ်းနီးဒေသသို့ ဝင်ရောက်ငါးဖမ်းဆီးခြင်းကိစ္စအတွက် ငါးလုပ်ငန်းဦးစီးဌာနမှ VMS စနစ်ကို အသုံးပြုပြီး၊ ကမ်းဝေးငါးဖမ်းရေယာဉ်များအား စောင့်ကြပ် ကြီးကြပ်ထိန်းချုပ်သည့် လုပ်ငန်းများကို လူအင်အား၊ နည်းပညာအင်အားများဖြင့် ပိုမိုဆောင်ရွက် နိုင်ရန် လိုအပ်ပြီး၊ တပ်မတော်(ရေ)၊ တပ်မတော်(ကြည်း)၊ တိုင်းဒေသကြီး၊ ပြည်နယ်အစိုးရများနှင့် ငါးလုပ်ငန်းဦးစီးဌာနတို့ ထိရောက်စွာပူးပေါင်းဆောင်ရွက်ရန် လုပ်ငန်းရှင်များထံမှလည်း မန်ကန်သည့် သတင်းအချက်အလက်များ ရရှိရန် လိုအပ်လျက်ရှိပါတယ်။ ငါးလုပ်ငန်းဦးစီးဌာနမှ ရေရှည် ငါးဖမ်းလုပ်ငန်း ဆောင်ရွက်နိုင်ရေးအတွက် ငါးသယံဇာတနှင့် ပတ်ဝန်းကျင်ထိန်းသိမ်းရေး လုပ်ငန်းများ အစဉ်တစိုက် ကြိုးပမ်းဆောင်ရွက်သွားရမည်ဖြစ်ပြီး လုပ်ငန်းရှင်များအနေဖြင့် ငါးလုပ်ငန်းဦးစီးဌာနနှင့် ပူးပေါင်းဆောင်ရွက်မှသာ ထိရောက်စွာ ဖြေရှင်းနိုင်မည် ဖြစ်ပါကြောင်းအမျိုးသားလွှတ်တော်ကိုယ်စားလှယ် ဦးအုန်းတင် မှ တင်ပြသည့် အဆိုအား ထောက်ခံပါကြောင်း နှင့် လွှတ်တော်မှ အတည်ပြု ပေးနိုင်ရန် တင်ပြအပ်ပါတယ်။ ဥက္ကဋ္ဌကြီး ခင်ဗျာ။ ကျွန်တော့်ကို ဒုတိယပိုင်းလေး နည်းနည်းဆက်ပြီး ဆွေးနွေး ပါ့မယ်။ ခုန ကျွန်တော်တို့ အမျိုးသားလွှတ်တော် ကိုယ်စားလှယ်ကြီး ဦးစံပြည့် ဆွေးနွေးသွားတဲ့ အချက်ကို ဒါ ကျွန်တော်တို့ကတော့ အရင်တုန်းကတည်းက တွဲလုပ်ခဲ့တဲ့ အခါကျတော့ ဒါလေး ကျွန်တော် နည်းနည်း တချို့ဟာလေးတွေကို ရှင်းလင်းပြီး ကျွန်တော် ပြောပြလိုပါတယ်။ တင်ပြချက်တွေ အားလုံးဟာလည်း အမှန်ပဲ ဖြစ်ပါတယ်။ ကျွန်တော်တို့နိုင်ငံရဲ့ လက်ရှိ ရေပြင်၊ ငါးလုပ်ငန်း၊ ရေလုပ်ငန်းနဲ့ ပတ်သက်လို့ရှိရင် ကျွန်တော်တို့ နိုင်ငံမှာ ကဏ္ဍကြီး (၃)ခု ရှိပါတယ်။ နံပါတ်(၁)ကတော့ Marine Fishery ပေါ့။ Marine Fishery ဆိုတာကတော့ ရေငန်ငါး ပင်လယ်ပြင် ကျွန်တော်တို့ ငါးဖမ်းဆီးထုတ်လုပ်မှု။ ဒုတိယအချက်ကတော့ Inland Fishery ပေါ့။ တစ်နည်းအားဖြင့် ကျွန်တော်တို့ Fresh Water ရေချိုငါးလုပ်ငန်းဆိုတာ ရှိပါတယ်။ တတိယကတော့ ကျွန်တော်တို့ Aquaculture ပေါ့။ မွေးမြူရေးငါး ထုတ်လုပ်မှုဆိုတာ ကျွန်တော်တို့ ရှိပါတယ်။ အဲဒီတော့ နိုင်ငံတကာနဲ့ကျွန်တော်တို့ ပြန်ပြီးတော့မှ တွက်ကြည့်လိုက်တဲ့အခါ GORPSid malệcossos de Marine Fishery od Gosscodeczne mișcossos. Quantity ပိုင်းဆိုင်ရာမှာ အများကြီး ကျွန်တော်တို့ အဆင့်မီ လျက်ရှိပါတယ်။ သို့သော်လည်းပဲ ခုနက ဦးစံပြည့် ဆွေးနွေးသွားသလိုပဲ ကျွန်တော်တို့ရဲ့ Catch Per Unit Effort ဖမ်းဆီးရမိတဲ့ သယံဇာတရဲ့ နှုန်းတွေကတော့ ကျသွားပါတယ်။ ဒါဟာလည်းပဲ ကျွန်တော်တို့ရဲ့ ဘေးနိုင်ငံတွေရဲ့ oomposansursąsozempi oglęcossos copo sasat Exploitation solu Over Fishing solu ဒါတွေ ဖြစ်တဲ့အတွက်ကြောင့်မို့လို့ ကျွန်တော်တို့ကနေပြီးတော့မှ ငါးသယံဇာတ ထိန်းသိမ်းရေးမှာ စီမံချက်တွေ၊ စီမံကိန်းတွေချပြီး ဆောင်ရွက် နေတာဖြစ်ပါတယ်။ အဲဒီတော့ ကျွန်တော်တို့က Maximum Sustainable Yield com saop:20:00oscos eos alệcossos saepe. ဘယ်လောက်လဲ။ ဒါတွေလည်း ကျွန်တော်တို့က ဒီ Survey လုပ်ခဲ့တဲ့ ဧရိယာတွေ၊ Unsurvey ဧရိယာတွေ၊ ဒါတွေ ကျွန်တော်တို့ တွက်ကြည့်ပြီးတော့မှ နှစ်စဉ် နှစ်စဉ် ကျွန်တော်တို့ ချမှတ်ထားတာရှိပါတယ်။ အကြမ်းဖျင်း ပြောရရင်တော့ ကျွန်တော်တို့ ရဲ့ Maximum Sustainable Yield က တစ်နှစ်ကို ထုတ်လုပ်နိုင်တဲ့ ပမာဏဟာ ကျွန်တော်တို့ တွက်ချက်ထားတာ(1.05) Milion Metric Ton ဖြစ်ပါတယ်။ ဒါပေမဲ့ လက်ရှိကျွန်တော်တို့ ထုတ်နေတာက (1.3) လောက် ဖြစ်တဲ့အခါမှာ ဒီ ကျွန်တော်တို့ရဲ့ ထုတ်လုပ်နိုင်တဲ့ ပမာဏထက်ကို ပိုပြီးထုတ်လုပ်နေတဲ့ အနေအထားလေးတွေ ကျွန်တော်တို့ တွေ့ပါတယ်။ ဒါကြောင့်မို့လည်းပဲ ကျွန်တော်တို့ ပြီးခဲ့တဲ့ mascossos sao:quoooosgood spolos Exploitation of Semme Vessel o ကျွန်တော်တို့က Limit လုပ်မယ်။ အဲဒီ Limit လုပ်တဲ့အခါမှာ ကျွန်တော်တို့ ခုနပြောတဲ့ ငါးဖမ်းတဲ့နည်းတွေမှာ Troller ၊ နိုင်ငံတကာမှာ ကျွန်တော်တို့ Troller ဆိုတာက ကျွန်တော်တို့ ခွင့်ပြုခြင်း မရှိတော့ပါဘူး။ ဒါလည်း ခုနက ကျွန်တော်တို့ ဦးစံပြည့် တင်ပြသွားသလို ကျွန်တော်တို့ရဲ့ Habitat ဒီ ငါးနေ ငါးထိုင်တွေ၊ ငါးတွေ ပေါက်ဖွားတဲ့ ဒေသတွေ၊ အထူးသဖြင့် ကျွန်တော်တို့ အောက်မှာ jo Coral Reefs coại Feeding Ground cogi esuose:cose gascossoz, 6qcsomos သယံဇာတတွေ ပျက်စီးတဲ့အတွက်ကြောင့်မို့လို့ ဒါကို ကျွန်တော်တို့ ခွင့်ပြုခြင်း မရှိတော့ပါဘူး။ သို့သော်လည်းပဲ ကျွန်တော်တို့ နိုင်ငံမှာတော့ လက်ရှိမှာရှိတဲ့ ကျွန်တော်တို့ ငါးဖမ်းစာရင်းတွေကို ပြန်ပြီးတော့မှ ဒီ andlyse လုပ်ကြည့်လိုက်တဲ့အခါမှာ ဒီ Troller ဟာ ကျွန်တော်တို့ရဲ့ သုံးပုံနှစ်ပုံလောက်နီးပါး ကျွန်တော်တို့ ပါဝင်လျက်ရှိပါတယ်။ ဒါလည်းပဲ ကျွန်တော်တို့အစိုးရ အနေနဲ့ ဒါတွေကို တဖြည်းဖြည်း လျှော့ချမယ်ဆိုတဲ့ မူကိုလည်းချမှတ်ပြီး ကျွန်တော်တို့ဆောင်ရွက်လျက်ရှိပါတယ်။ အလားတူပဲ တစ်ဖက်ကနေလာတဲ့ ကျွန်တော်တို့ IUU Fishing səlosso? Illegal, Unreported, Unregulated Fishing &gt;:voĉo cl:8:8: တာတွေ၊ နောက်တစ်ခါ တရားမဝင်တဲ့ နည်းနဲ့ ဖမ်းဆီးတာတွေ၊ သတင်းမပို့ဘဲနဲ့ ခိုးဖမ်းတာတွေ၊ ဒါကို နိုင်ငံတကာနဲ့ လုပ်နေတာတွေရှိပါတယ်။ အဲဒီမှာမှ တစ်နေ့ကပဲ ကျွန်တော်တို့ ထိုင်းနိုင်ငံနဲ့ ဆွေးနွေးတဲ့အခါ ဘာတွေ ဆွေးနွေးမလဲ။ ဒီ အချက်ကလေးတွေကို ကျွန်တော်တို့ ရေလုပ်ငန်းက တင်ပြပါတယ်။ အထူးသဖြင့် ကျွန်တော်တို့ဆီက IUU Fishing နဲ့ ပတ်သက်လို့ တလောကပဲ Asia-Pacific အစည်းအဝေးတွေမှာ Columbo Declaration ဆိုပြီး ကျွန်တော်တို့ ထုတ်ပါတယ်။ ဒါကတော့ ကျွန်တော်တို့ရဲ့ ဒီ Millennium Development God ရဲ့ နံပါတ်(၁)အချက်ကို အကောင်အထည်ဖော်ဖို့ ကျွန်တော်တို့ရဲ Food Security နဲ့ ပတ်သက်တာပါ။ အဲဒီမှာလည်းပဲ ကျွန်တော်တို့က ဒီလိုဖမ်းဆီးထုတ်လုပ်တာကို ဒီ Catchers Base Fishery တွေနေပြီးတော့မှ Catchers Base sans os: 8:00o Sonm c$8:copy Culture Base salon မွေးမြူထုတ်လုပ်တဲ့စနစ်ကို ပြောင်းလဲဖို့ဆိုတာ ဒါ Political Issueတစ်ခုအနေနဲ့ ချမှတ်ထားတာ ဖြစ်ပါတယ်။ ဒါအခု ကျွန်တော် Aquaculture ပိုင်းကို ကျွန်တော်တို့ နိုင်ငံမှာလည်းပဲ မွေးမြူ ထုတ်လုပ်မယ့်ငါးကို ကျွန်တော်တို့ ဦးစားပေးပြီး ဆောင်ရွက်လျက်ရှိပါတယ်ဆိုတာလေး တစ်ချက်ကို ရှင်းလင်းတင်ပြလိုပါတယ်။ ပြီးတော့ တစ်ဖက်ကနေ ခုနပြောတဲ့ IUU Fishing နဲ့ပတ်သက်လို့လည်းပဲ ၂၀၁၁ ခုနှစ်က Bangkok Declaration ထုတ်ထားတာ ရှိပါတယ်။ ဘန်ကောက်မှာ ကျွန်တော်တို့ ဒီ အာဆီယံ အဖွဲ့ဝင်တွေနဲ့ ကျွန်တော်တို့ ဆွေးနွေးပြီးတော့မှ ထုတ်ထားတဲ့ ဆုံးဖြတ်ချက်တစ်ခုပါ။ ဒါကလည်း IUU Fishing o mai cossom ogošajos quofn asmolyos Illegal :cos? Fishing လုပ်တယ်။ Unreported ပေါ့။ ကျွန်တော်တို့နဲ့လည်း လာပြီးညှိနှိုင်းခြင်း မရှိဘဲနဲ့ လာပြီး ဖမ်းဆီးတဲ့ဟာတွေ၊ အထူးသဖြင့် ကျွန်တော်တို့ဆီကနေပြီးတော့ Export လုပ်မယ်ဆိုလို့ရှိရင် ကျွန်တော်တို့က Certification Scheme ဆိုပြီး သတ်မှတ်ထားတာ ရှိပါတယ်။ ကျွန်တော်တို့ နိုင်ငံမှာဆိုရင် ကျွန်တော်တို့နိုင်ငံထဲမှာ Feasibility အရ ဘယ်နယ်မြေက၊ ဘယ်ငါးဖမ်းကွက်က ဖမ်းသွားတဲ့ ငါးပါ ဆိုတာ ဒီအထဲမှာ ပါရပါမယ်။ ဒီ Certificate မှာ ကျွန်တော်တို့ ပါရပါတယ်။ ဒီ Certification Skills ကိုလည်း နိုင်ငံတိုင်းက လိုက်နာရမယ်ဆိုပြီး သတ်မှတ်ထားတာ ဖြစ်ပါတယ်။ သို့သော် ကျွန်တော်တို့နဲ့ လက်ရှိ ဦးစံပြည့် ဆွေးနွေးသွားသလိုပဲ။ အိမ်နီးချင်းနိုင်ငံ တွေက ဒါကို ကျွန်တော်တို့က အချို့ မလိုက်နာတာတွေ ရှိပါတယ်။ ဒါကြောင့်မို့လို့ တကယ်လို့များ ဆွေးနွေးမယ်ဆိုရင်တောင် ဒီ နှစ်နိုင်ငံ ဆွေးနွေးပွဲတွေမှာ ကျွန်တော်တို့ဆီကတော့ တရားမဝင်သော ငါးကို တစ်ဖက်က တရားဝင်အနေနဲ့ လက်ခံနေတာတွေကို ဒါလေးကို ဆွေးနွေးပေးဖို့ဆိုတဲ့ အချက်လေးကို တင်ပြထားပါတယ်။ အလားတူပဲ ကျွန်တော်တို့ရဲ့ State Holders တွေနဲ့ ပတ်သက်တဲ့ ရေလုပ်ငန်း လုပ်ကိုင်စားသောက်တဲ့ လူတွေ၊ ပုဂ္ဂိုလ်များ တစ်ဖက်နိုင်ငံကို ကျွန်တော်တို့ ရောက်ရှိတဲ့အခါမှာ ဒီ တရားမဝင်လို့ သတ်မှတ်ခံရပြီးတော့ သူတို့လည်း တော်တော်လေးပေါ့လေ ဒီ ဆက်ဆံခံရတာ၊ တချို့ လည်း ပစ်သတ်တာတောင် ခံရတယ်လို့ ကျွန်တော်တို့ သိရပါတယ်။ ဒါတွေကိုလည်း ကျွန်တော်တို့က Legalize ဖြစ်အောင် ဆောင်ရွက်ပေးဖို့ဆိုတာတွေကို ဆွေးနွေးဖို့ တင်ပြထားပြီး ဖြစ်ပါတယ်ဆိုတာလေးတစ်ချက်ကို ဦးစံပြည့် ရဲ့ ဆွေးနွေးချက်ကို ကျွန်တော်တင်ပြလိုပါတယ်။ ဆက်ပြီးဆွေးနွေးလိုပါတယ်။ နောက်ဆုံးအနေနဲ့ကတော့ ကျွန်တော်တို့ ဒီလုပ်ငန်းတွေ လုပ်တဲ့အခါမှာ ခုန ကျွန်တော် ovegood enajęcosso Marine Fishery empi osudodal miscossono Inland Fishery 07692 sau:00:0)) szą qolsayoscos:oo Sustainable Fishery opiscossos Gopossosolopen ozięcossos Sustainable Fishery meşle:cos? Responsible Fishery og ကျွန်တော်တို့ ပြောင်းရမှာပါ။ Responsible Fishery ဆိုတာက မိမိ အသိစိတ်ဓာတ်နဲ့ ထုတ်လုပ်တဲ့ ငါးမွေးမြူထုတ်လုပ်မှုပဲ ဖြစ်ပါတယ်။ ဥပမာဆိုပါတော့ Close Season တွေ သတ်မှတ်မယ်။ Close Ared တွေ သတ်မှတ်မယ်။ ငါးရစ်ငါးသန် တက်တဲ့အချိန်မှာ မဖမ်းရဘူး ဆိုတာ ကျွန်တော်တို့ ဒါ သတင်းစာတွေမှာရော၊ TV တွေမှာရော လူထုသိအောင် ကျွန်တော်တို့ ဒါဆောင်ရွက်ပေးနေပါတယ်။ အဲဒီအချိန်မှာ ဘယ်လိုပဲဖြစ်ဖြစ် ရှိတဲ့ ကျွန်တော်တို့ရဲ့ ဒီ ပတ်သက်နေတဲ့ သူတွေဟာ ဒါတွေကို ရှောင်ရှားဖို့ လိုပါတယ်။ အလားတူပဲ ကျွန်တော်တို့က ဒီ Unregulated Fishing နဲ့ ပတ်သက်တာ၊ ငါးတွေ မိုင်းခွဲဖမ်းတာ၊ နောက်ပြီးတော့ တစ်ခါ အဆိပ်ချပြီးဖမ်းတာ စသဖြင့်ပေါ့လေ။ ဒီလိုဟာတွေက အစ ကျွန်တော်တို့ လူထု အားလုံးကနေ အသိစိတ်ဓာတ်ရှိရှိနဲ့ ဒါကို ကျွန်တော်တို့ ငါးကို မွေးမြူ ထုတ်လုပ်မှသာလျှင် ကျွန်တော်တို့ လိုချင်တဲ့ပန်းတိုင်ကို ရောက်မှာဖြစ်ပါတယ်။ ဒါကြောင့်မို့လို့ လက်ရှိ ကျွန်တော်တို့ ဒီကမ်းဝေးမှာရော၊ ကမ်းနီးမှာရော ဥပဒေတွေ ထုတ်ပြန်ထားတာ ဘယ်လိုပဲ ထုတ်ပြန်၊ ထုတ်ပြန် ဒီဟာကို အသိစိတ်ဓာတ် မရှိရင်တော့ ကျွန်တော် ထင်တယ် ဒီပြဿနာတွေက ဖြစ်နေဦးမှာပဲ။ ဒါကြောင့်မိ���့လို့ အခု ကျွန်တော်တို့ဆိုရင် Responsible Fishery ကို ကျွန်တော်တို့ ပြောင်းလဲနိုင်ရေးအတွက် ကြိုးစားပြီး ဆောင်ရွက်နေလျက်ရှိပါတယ်ဆိုတာလေးကို ဖြေရှင်း တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">အခုအဆိုဟာ နိုင်ငံတော်အတွက် စီးပွားရေးလုပ်ငန်း ဖြစ်သလို နောင် လူဦးရေ တိုးပွားများပြားလာတဲ့အခါမှာ ကုန်းပေါ်က အစားအသောက်နဲ့ မလုံလောက် လို့ရှိရင် ပင်လယ်စာကို မှီခိုရမယ်ဆိုတာ မဟာဗျူဟာလုပ်ငန်းလည်းဖြစ်ပါတယ်။ ဒါကြောင့်မို့လို့ ဒီလုပ်ငန်းနဲ့ ပတ်သက်ပြီးတော့ အဆိုတင်သွင်းတဲ့ ဦးအုန်းတင် ရော၊ ထောက်ခံဆွေးနွေးတဲ့ ဦးစံပြည့်၊ ပြန်လည်ဆွေးနွေးတဲ့ ဒုတိယဝန်ကြီး ဦးခင်မောင်အေး တို့ နိုင်ငံရဲ့ လိုအပ်ချက်ကို စိတ်ပါဝင်စားစွာ ဆွေးနွေးကြကြောင်း မှတ်တမ်းတင်အသိအမှတ်ပြုပါတယ်။ ဒီလုပ်ငန်းဟာ နိုင်ငံတော်အတွက် ကာကွယ်ဖို့ အရေးကြီးတဲ့ လုပ်ငန်းတစ်ရပ်ဖြစ်ပါတယ်။ လက်ရှိဆောင်ရွက် နေတဲ့ ကာကွယ်ရေး စီမံချက် မလုံလောက်ဘူးဆိုရင် လုံလောက်အောင် အသစ်ပြန်လည်ပြီးတော့ renew လုပ်ပြီး ရေးဆွဲဖို့ လိုပါတယ်။ မည်သည့်နည်းနဲ့ လုပ်မလဲ။ ခေတ်ပေါ် ပစ္စည်းကိရိယာ အထောက်အကူ လိုအပ်ချက်၊ တစ်ခါ မတည်ထားလို့ရှိရင် နှစ်များစွာ သုံးလို့ရတဲ့ ကိစ္စမျိုးတွေ ရှိပါတယ်။ နောက်တစ်ခုက အင်အားနည်းသေးတယ်။ နည်းပညာအားနည်းသေးတယ်ဆိုရင် နိုင်ငံတွေမှာ ပြည်သူ့အားကို ရယူဖို့လိုတယ်။ ပြည်သူ့အား ရယူဖို့ လိုတဲ့အတွက် ဒီလုပ်ငန်းမှာ စီးပွားရေးအရ အမြတ်ထုတ် သွေးစုပ်တာ ခံရသလို အနိုင်ကျင့် ခံရတာတွေလည်း များနေတယ်။ များနေတဲ့အတွက် ပြည်သူတွေက ဝိုင်းဝန်းကာကွယ်စောင့်ရှောက်နိုင်အောင် ဘာလိုမလဲ။ ကမ်းနီးငါးဖမ်းသမားတွေ၊ လုပ်သားတွေလက်ထက်မှာ တွေ့ရင်သတင်းပို့ဖို့အတွက် ဂြိုလ်တု ဆက်သွယ်ရေး ဖုန်းလိုဟာမျိုး၊ ကင်မရာလိုဟာမျိုး သဘောက။ ဒါ တခြားအထောက်အကူ ပြုပစ္စည်းလည်း ရှိမှာပေါ့။ GPS လို ဟာမျိုးပေါ့။ ဒါမျိုးလေးတွေ ဖြန့်ဖြူး ပေးထားနိုင်တယ်။ ငှားရမ်းထုတ်ပေးထားနိုင်တယ်ဆိုရင် သတင်းရမှာပေါ့။ Information သတင်းရလို့ သတင်းပို့ပြီ ဆိုရင် ချက်ချင်းဖမ်းဆီးဖို့၊ အရေးယူဖို့ တပ် အသင့်ရှိဖို့ လိုပါတယ်။ တပ်မတော်(ရေ) ပဲဖြစ်ဖြစ်၊ တပ်မတော်(လေ)ပဲ ဖြစ်ဖြစ် တပ် အသင့်ရှိဖို့ လိုပါတယ်။ နောက်တစ်ခုက ကမ်းဝေးငါးဖမ်းလုပ်ငန်းကို ပြည်ပကုမ္ပဏီတွေ အရေအတွက် ဘယ်လောက်ပေးထားသလဲ။ ပြည်တွင်းကုမ္ပဏီတွေ အရေအတွက် ဘယ်လောက် ပေးထားသလဲ။ ဒါကို နှိုင်းယှဉ်ဖို့လည်း လိုပါတယ်။ အဲဒီတော့ ပြည်ပကုမ္ပဏီကတော့ မဟုတ်တာ လုပ်မှာပဲ။ ပြည်တွင်းကုမ္ပဏီဆိုတာကတော့ မဟုတ်တာ လုပ်မှာမဟုတ်ဘူး။ မဟုတ်တာ မလုပ်တဲ့အပြင်ကို ဒီမြန်မာ့ပင်လယ်ပြင် ကာကွယ်ရေးအတွက်ကို များစွာအကျိုးပြုနိုင်တဲ့ အနေအထားရှိတယ်။ နောက် ဒီလုပ်ငန်းတွေမှာ ခုန ဦးစံပြည့် တင်ပြသလိုပဲ တိုင်းရင်းသားလုပ်ငန်းရှင်တွေက လုပ်နိုင် တယ်ဆိုရင် ဦးစားပေးပြီးတော့ များများဖြစ်လာအောင် လုပ်ရမယ်။ များများဖြစ်လာအောင် လုပ်တဲ့အတွက် သူတို့မှာ ရေယာဉ်၊ ခေတ်မီတဲ့ ရေယာဉ်တွေ၊ စက်ကိရိယာတွေနဲ့ ပြည်ပက ငါးဖမ်းသင်္ဘောတွေကို ယှဉ်နိုင်တဲ့ အရည်အချင်း ရှိရမယ်။ အဲဒီအပေါ်မှာ လက်နက် တပ်ဆင်ဖို့လိုတယ်ဆိုရင် ဒါ ပြည်သူ့စစ် သဘောမျိုးနဲ့ ဒါဆောင်ရွက်သင့်ရင်လည်း ဆောင်ရွက်ရမယ်။ အားလုံးပူးပေါင်း ဆောင်ရွက်မှ ဒီကိစ္စက လုံခြုံ မယ့် အနေအထားရှိပါတယ်။ အဲဒီတော့ လုံခြုံရေးလုပ်တော့ လုပ်တယ်။ သို့သော်လည်း မလုံခြုံ ဘူးဆိုတဲ့ အနေအထားမျိုး ဒီမှာ ပေါ်လွင်နေတယ်။ ဒါကြောင့်မို့လို့ ဝန်ကြီးဌာနအနေနဲ့ ဒါကို ထောက်ခံ ဆွေးနွေးတဲ့ ဦးခင်မောင်အေး ကိုလည်း ကျေးဇူးတင်ပါတယ်။ အဲဒီတော့ ပြန်ပြီးတော့ သုံးသပ် ပါလို့ အမျိုးသားလွှတ်တော် ဥက္ကဋ္ဌအနေနဲ့ တိုက်တွန်းလိုပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် တင်သွင်းတဲ့ မြန်မာနိုင်ငံ ကမ်းရိုးတန်းဒေသအတွင်း ကမ်းဝေးငါးဖမ်းသင်္ဘောများအား ကမ်းနီးငါးဖမ်းဧရိယာအတွင်းသို့ ဝင်ရောက်ငါးဖမ်းဆီးခြင်း များအား ကြီးကြပ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူမတူ လွှတ်တော်ရဲ့ အဆုံးအဖြတ် ရယူပါမယ်</speech>
<speech type="speaker">လွှတ်တော်ရဲ့ အဆုံးအဖြတ်ရယူရာမှာ အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ် အသုံးပြုပြီးတော့ လျှို့ဝှက်စွာ ဆန္ဒပြုတဲ့ နည်းလမ်းနဲ့ ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ထောက်ခံမဲ (၁၉၂) မဲ၊ ကန့်ကွက်မဲ မရှိ၊ ကြားနေမဲ မရှိ။ ပြတ်ပြတ်သားသား ထောက်ခံတာ ဒီတစ်ခါပဲ ရှိတယ်။အားလုံးက ထောက်ခံတဲ့အတွက် ဦးအုန်းတင် ရဲ့ အဆိုကို အတည်ပြုကြောင်း ကြေညာပါတယ်။(ဩဘာသံများ)</speech>
</motion>
<motion>
<title>အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ၏ ဥပဒေလုပ်ထုံးလုပ်နည်းများနှင့်အညီ စိစစ်ဖြေရှင်းဆောင်ရွက်ပေးနိုင်ရန် အမျိုးသားလွှတ်တော် ဥက္ကဋ္ဌထံမှတစ်ဆင့် ပေးပို့သည့် အမှုတွဲများကို အချိန်နှင့်တစ်ပြေးညီ စိစစ်ပြန်ကြား ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံ ဆွေးနွေးရန်သင့် /မသင့်အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီက ဥပဒေ လုပ်ထုံး လုပ်နည်းများနှင့်အညီ စိစစ်ဖြေရှင်းဆောင်ရွက်ပေးနိုင်ရန် အမျိုးသားလွှတ်တော် ဥက္ကဋ္ဌထံမှ တစ်ဆင့် ပေးပို့သည့် အမှုတွဲများကို အချိန်နှင့် တစ်ပြေးညီ စိစစ်ပြန်ကြားပေးနိုင်ပါရန်နှင့် စပ်လျဉ်းတဲ့ အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ အဖွဲ့ဝင်၊ ဦးဉာဏ်လင်း အဆိုတင်သွင်းဖို့ ဖြစ်ပါတယ်</speech>
<speech><mp id="145">ဦးဉာဏ်လင်း(အဖွဲ့ဝင်၊ ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များအားလုံး မင်္ဂလာပါလို့ ဦးစွာ နှုတ်ခွန်း ဆက်သအပ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီက ဥပဒေ၊ လုပ်ထုံးလုပ်နည်းများနှင့်အညီ စိစစ်ဖြေရှင်း ဆောင်ရွက်ပေးနိုင်ရန် အမျိုးသားလွှတ်တော် ဥက္ကဋ္ဌထံမှတစ်ဆင့် ပေးပို့တဲ့ အမှုတွဲများကို အချိန်နဲ့တစ်ပြေးညီ စိစစ် ပြန်ကြားပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ပြည်သူတို့ရဲ့ တိုင်ကြားစာနှင့် အသနားခံစာဆိုင်ရာ ကော်မတီကိုယ်စား ကျွန်တော် ရှမ်းပြည်နယ်၊ မဲဆန္ဒနယ် အမှတ်(၁)မှ ဦးဉာဏ်လင်း မှ တင်သွင်းသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပြည်သူတို့ရဲ့ တိုင်ကြားစာ နှင့်အသနားခံစာဆိုင်ရာကော်မတီဟာ အမျိုးသားလွှတ်တော် ဥက္ကဋ္ဌ၏ လမ်းညွှန်ချက်နဲ့အညီပြည်သူများက လွှတ်တော်ကို အားကိုးကြီးစွာဖြင့် တင်ပြလာတဲ့ တိုင်ကြားစာနှင့် အသနားခံစာ များကို ပြည်သူ့တို့၏အသံ လွှတ်တော်အသံ၊ ပြည်သူ့ဆန္ဒ လွှတ်တော် ဆန္ဒ၊ ပြည်သူတို့၏ မျှော်လင့်ချက် လွှတ်တော်က ဖော်ဆောင်ရွက် ဟူသော ဆောင်ပုဒ်နှင့်အညီ လက်ခံဖြေရှင်း ဆောင်ရွက်ပေးလျက် ရှိပါတယ်။ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီကို ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေး ကျင်းပတဲ့ ၉-၈-၂၀၁၁ ရက်နေ့တွင်စတင်ပြီး ဖွဲ့စည်းခဲ့ရာ ပထမအကြိမ် အမျိုးသားလွှတ်တော် တတိယပုံမှန်အစည်းအဝေးကြီး ကျင်းပပြီးသည့် ၂-၅-၂၀၁၂ ရက်နေ့အထိ (၉)လခန့် ကာလအတွင်းမှာ ပြည်သူတို့၏ တိုင်ကြားစာနှင့် အသနားခံစာ ပေါင်း (၁၆၉၃)စောင်ကို လက်ခံရရှိခဲ့ပါတယ်။ ပြည်သူတို့က ပေးပို့လာသော တိုင်ကြားစာနှင့် အသနားခံစာများကို ပြည်သူတို့ရဲ့ တိုင်ကြားစာနှင့် အသနားခံစာ ဆိုင်ရာကော်မတီအနေဖြင့် ပေးအပ်ထားသောတာဝန်၊ ဥပဒေ၊ လုပ်ထုံးလုပ်နည်းများနှင့်အညီ ဆောင်ရွက်ပေးလျက် ရှိပါတယ်။ ပြည်သူတို့ထံမှ တိုင်ကြားစာနှင့် အသနားခံစာများသည် ယခင် အစိုးရလက်ထက်က ဖြစ်ပေါ်ခဲ့တဲ့ အမှုကိစ္စများ ပါဝင်သကဲ့သို့ လက်ရှိအစိုးရလက်ထက်တွင် ဖြစ်ပေါ်ခဲ့သော ဆက်စပ်အကြောင်းအရာအချို့လည်း ပါဝင်နေသည်ကို စိစစ်တွေ့ရှိရပါတယ်။ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီအနေနဲ့ ပေးအပ်ထားသော လုပ်ငန်းတာဝန်များနှင့် အညီ အမျိုးသားလွှတ်တော် ဥက္ကဋ္ဌထံ တိုင်ကြားစာ၊ အသနားခံစာအမှုတွဲပေါင်း (၁၀၃၉) စောင်ကို စိစစ်တွေ့ရှိချက်၊ သုံးသပ်အကြံပြုချက်များနှင့်တကွ တင်ပြဖြေရှင်းဆောင်ရွက်ပေးနိုင်ခဲ့ပါတယ်။ တိုင်ကြားစာနဲ့ အသနားခံစာ အမှုတွဲပေါင်း (၁၀၃၉) စောင် အနက်မှ ပြည်ထောင်စုအစိုးရအဖွဲ့သို့ ဥပဒေ၊ လုပ်ထုံးလုပ်နည်း နှင့်အညီ စိစစ်ဖြေရှင်း ဆောင်ရွက်ပေးနိုင်ရန်အတွက် အမှုတွဲပေါင်း (၄၄၆)တွဲကို ပေးပို့ခဲ့ရာမှာ ပြည်ထောင်စုအစိုးရအဖွဲ့ အနေနဲ့ အမှုတွဲ (၃၈)တွဲကိုသာ ဆောင်ရွက်ပြီးစီးမှု အခြေအနေကို အကြောင်းကြားစာ ပြန်လည် ပေးပို့လာခဲ့ပါတယ်။ ပြည်ထောင်စုအစိုးရအဖွဲ့မှ ပြန်ကြားလာတဲ့ အမှုတွဲများအား အမျိုးအစား ခွဲခြား ကြည့်လျှင် အောက်ပါအတိုင်း တွေ့ရှိရမှာ ဖြစ်ပါတယ်။ အမှုမမှန်ကြောင်း ပြန်ကြားသည့် အမှုတွဲက (၃)တွဲ၊ အမှုမှန်မဟုတ်သည့်အတွက် တိုင်ကြားသူအား သတိပေးအရေးယူတဲ့ အမှုတွဲက (၃)တွဲ၊ အမှုမှန်ဟုတ်သော်လည်း ဆောင်ရွက်ပေး၍ မရတော့သည့် အမှုတွဲက (၃)တွဲ၊ အမှုမှန်သဖြင့် တာဝန် ရှိသူအား အရေးယူဆောင်ရွက်သည့် အမှုတွဲက(၅)တွဲ၊ အမှုမှန်သဖြင့် ဆောင်ရွက်ပေးသည့် အမှုတွဲက (၁၁)တွဲ၊ အရေးယူဆောင်ရွက်ရန် မလိုသည့် အမှုတွဲက(၁၀)တွဲနဲ့ ပြန်လည် စိစစ်ဆဲ အမှုတွဲက (၃)တွဲတို့ ဖြစ်ပါတယ်။ ပြည်ထောင်စုအစိုးရအဖွဲ့ထံမှ အကြောင်းပြန်ကြားချက်များ လက်ခံရရှိမှု နည်းပါးနေသည့်အတွက် ပြည်သူများထံ ပြည်သူတို့၏တိုင်ကြားစာနှင့် အသနားခံစာ ဆိုင်ရာကော်မတီအနေနဲ့ ပေးအပ်ထားတဲ့ လုပ်ငန်းတာဝန်များနှင့်အညီ ဆောင်ရွက်မှုအခြေအနေကို ပြန်ကြားပေးရန် အခက်အခဲများ ရှိနေပါကြောင်း စိစစ်တွေ့ရှိရပါတယ်။ ပြည်ထောင်စုအစိုးရ အဖွဲ့အနေနဲ့ ပြည်သူတို့၏ တိုင်ကြားစာနှင့် အသနားခံစာများကို တိုင်းဒေသကြီး၊ ပြည်နယ် အစိုးရအဖွဲ့များသို့ ဖြေရှင်းရန် ပေးပို့ခဲ့သည့်အတွက် တိုင်ကြား၊ အသနားခံသူများ အများစုမှ အဆင်ပြေလျက်ရှိကြောင်း ပြည်ထောင်စုအစိုးရအဖွဲ့ထံမှ ပြန်ကြားစာ မရောက်သော်လည်း တစ်ဆင့်စကား တစ်ဆင့်နားဖြင့် ကြားသိရပါတယ်။ သို့ရာတွင် ဖြေရှင်းဆောင်ရွက်ပြီးစီးမှု အခြေအနေကို အမျိုးသားလွှတ်တော် ဥက္ကဋ္ဌထံ ပြန်လည်ပေးပို့ရန် လိုအပ်နေကြောင်း စိစစ်တွေ့ရှိရပါတယ်။ ပြည်သူများက လွှတ်တော်ကို အားကိုးကြီးစွာ တင်ပြလာသည့် တိုင်ကြားစာနှင့် အသနားခံစာများကို မှန်ကန်စွာ စိစစ်ဖြေရှင်း ပေးနိုင်ရန် ပေးအပ်ထားသည့် လုပ်ငန်းတာဝန်များနှင့်အညီ မှန်ကန်မြန်ဆန်စွာ စိစစ်ဆောင်ရွက်ပြီး ပြည်ထောင်စုအစိုးရအဖွဲ့သို့ ပေးပို့၍ ဖြေရှင်းဆောင်ရွက်ပေးခြင်းဖြင့် ပြည်သူများ၏ဆန္ဒ၊ မျှော်လင့်ချက်၊ နစ်နာမှုများကို လွှတ်တော်မှ ဆောင်ရွက်ပေးရာရောက်မည် ဖြစ်ပါတယ်ခင်ဗျား။ သို့ဖြစ်ပါ၍ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီက ဥပဒေ၊ လုပ်ထုံးလုပ်နည်းနှင့်အညီ စိစစ်ဖြေရှင်းဆောင်ရွက်ပေးနိုင်ရန် အမျိုးသားလွှတ်တော် ဥက္ကဋ္ဌထံမှ တစ်ဆင့် ပေးပို့သည့် အမှုတွဲများကို အချိန်နှင့်တစ်ပြေးညီ စိစစ်ပြန်ကြားပေးပါရန် ပြည်ထောင်စု အစိုးရအဖွဲ့အား တိုက်တွန်းပါကြောင်း အဆိုကို တင်သွင်းအပ်ပါတယ်ခင်ဗျား။ ကျေးဇူးတင် ပါတယ်။</speech>
<speech type="speaker">အဆိုကို ထောက်ခံမယ့်ပုဂ္ဂိုလ်ရှိပါက ဖိတ်ခေါ်ပါတယ်</speech>
<speech><mp id="59">ဦးအောင်ချစ်လွင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၁)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ အမျိုးသားလွှတ်တော်၊ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ ဦးဉာဏ်လင်း တင်သွင်းထားတဲ့ အဆိုကို စစ်ကိုင်းတိုင်းဒေသကြီး မဲဆန္ဒနယ်အမှတ်(၁၁) ကျွန်တော် ဦးအောင်ချစ်လွင် က ထောက်ခံ ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဦးဉာဏ်လင်း တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ဥပဒေလုပ်ထုံးလုပ်နည်းများနှင့်အညီ စိစစ်ဖြေရှင်း ဆောင်ရွက်ပေးနိုင်ရန် အမျိုးသားလွှတ်တော် ဥက္ကဋ္ဌထံမှတစ်ဆင့် ပေးပို့သည့် အမှုတွဲများကို အချိန်နှင့်တစ်ပြေးညီ စိစစ်ပြန်ကြားပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်</speech>
<speech type="speaker">အဆိုကိုလက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်။</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါ သလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဦးဉာဏ်လင်းရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦးဉာဏ်လင်း တင်သွင်းတဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များ အစည်းအဝေး ရပ်နားတဲ့အခါ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အလားတူပဲ အစိုးရရဲ့ အာမခံချက်များ၊ ကတိများ၊ တာဝန်ခံချက်များ ကော်မတီဟာ မေးခွန်းများ၊ အဆိုများနဲ့ ပတ်သက်ပြီး ပြည်ထောင်စုအစိုးရရဲ့ ကိုယ်စား လာရောက်ဖြေကြားတဲ့ ဖြေကြားချက်များအပေါ် မူတည်လို့ အစိုးရက ကတိကဝတ်ပြုတာတွေကို မှတ်တမ်းတင်ထားတာရှိပါတယ်။ ဒီမှတ်တမ်း တွေကို လွှတ်တော်ကာလတစ်ရပ် ပြီးတိုင်း၊ ပြီးတိုင်း ပြည်ထောင်စုအစိုးရအဖွဲ့ကို ပြန်ပို့နေတာတွေ ရှိပါတယ်။ ဒါတွေကိုလည်း ပြည်သူသိအောင် ပြီးခဲ့တဲ့ လွှတ်တော် Session မှာ မှတ်တမ်းတွေကို ပြည်ထောင်စုအစိုးရအဖွဲ့ကို ပေးပို့ပြီးတာနဲ့ တစ်ပြိုင်နက် အမျိုးသားလွှတ်တော်မှာ အနီးကပ်ဆုံး Session မှာ တင်ပြဖို့အတွက် ညွှန်ကြားပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော် တတိယနေ့ အစည်းအဝေး ရပ်နားကြောင်း နှင့် စတုတ္ထနေ့ အစည်းအဝေး ဆက်လက် ကျင်းပမည့်နေ့ရက်နှင့် အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် ပဉ္စမ ပုံမှန်အစည်းအဝေး တတိယနေ့ကို ရပ်နားပါမယ်။ ပထမအကြိမ် အမျိုးသား လွှတ်တော် ပဉ္စမပုံမှန်အစည်းအဝေး စတုတ္ထနေ့ကို ၂၀၁၂ ခုနှစ်၊ အောက်တိုဘာလ ၂၃ ရက် (အင်္ဂါနေ့) နံနက် ၁၀းဝဝ နာရီ အချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး တတိယနေ့ အစည်းအဝေးကို ၁၃၅ရ နာရီအချိန်တွင် ရပ်နားပါသည်။</p>
</postface>
</transcript>
</doc>
