<doc>
<docinfo>
<docno>01-04-08.xml</docno>
<pdf>01-04-08.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံော် ပထမအကြိမ် အမျိုးသားလွှတ်တော်စတုတ္ထပုံမှန်အစည်းအဝေး အဋ္ဌမနေ့မှတ်တမ်း</title>
<date value='13-07-2012'>၁၃၇၄ ခုနှစ်၊ ပထမဝါဆိုလပြည့်ကျော် ၁၀ ရက် (၂၀၁၂ ခုနှစ်၊ ဇူလိုင်လ ၁၃ ရက်) (သောကြာ)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး အဋ္ဌမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော် ၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသား လွှတ်တော် စတုတ္ထပုံမှန်အစည်းအဝေးရဲ့ အဋ္ဌမနေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ဒီကနေ့ ကျင်းပတဲ့ ပထမအကြိမ်အမျိုးသားလွှတ်တော် စတုတ္ထပုံမှန်အစည်းအဝေး အဋ္ဌမနေ့မှာ အမျိုးသား လွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်း(၂၂၃)ဦးရှိပြီး၊ ဒီကနေ့ အစည်းအဝေးကို (၂၀၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကို ယ်စားလှယ်ဦးရေ စုစုပေါင်း၏ (၉၁.၄၈) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက် ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က) နဲ့(ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ (ခ)အရ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေးရဲ့ အဋ္ဌမနေ့အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော် ဆိုင်ရာနည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေခွဲငယ်(၁)အရ ခွင့်ပန်ကြားလိုတဲ့ လွှတ်တော် ကိုယ်စားလှယ်ဟာ မိမိကိုယ်တိုင်သော် လည်းကောင်း၊ မိမိအတွက်အခြားလွှတ်တော် ကိုယ်စားလှယ် တစ် ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ယခုခွင့်ပန်ကြားဖို့ ဖြစ်ပါတယ်</speech>
<speech type="speaker">ဦးအောင်ကြည်ညွန့်၊ မကွေး(၄) တင်ပြဖို့ ဖြစ်ပါတယ်</speech>
<speech><mp id="1158">ဦးအောင်ကြည်ညွန့်၊ မကွေးတိုင်းဒေသကြီး မဲဆန္ဒနယ်အမှတ် (၄)</mp>လေးစား အပ်ပါသော အမျိုးသား လွှတ်တော် ဥက္ကဋ္ဌကြီး ခင်ဗျား။ မကွေးတိုင်းဒေသကြီး မဲဆန္ဒနယ် အမှတ် (၄)က ကျွန်တော် ဦးအောင်ကြည်ညွန့် က ဧရာဝတီတိုင်းဒေသကြီး မဲဆန္ဒနယ် အမှတ်(၁၀)က အမျိုးသားလွှတ်တော်ကိုယ်စားလှယ် ဦးသိမ်းဆွေ ရဲ့ ကိုယ်စား ခွင့်ပန်ကြား အပ်ပါတယ်။ ဦးသိမ်းဆွေဟာ ဒီ ကနေ့ ခုတင်(၁၀၀၀)ဆေးရုံမှာ ဆေးဝါးကုသမှုခံယူနေရတဲ့ အတွက် ၂၀၁၂ ခုနှစ်၊ ဇူလိုင်လ ၁၃ ရက်နေ့ ဒီနေ့ တစ်ရက်ကို ခွင် အဖြစ် သတ်မှတ်ပေးပါရန် လေးစားစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဦးသန်းဆွေ၊ မကွေး(၇) တင်ပြပါ</speech>
<speech><mp id="91">ဦးသန်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီး ခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ် (၁၂)မှ အမျိုးသားလွှတ်တော်ကိုယ်စားလှယ် ဦးထွန်းဇော် (ခေါ်) ကိုပေါက် သည် နေမကောင်းပါသဖြင့် ၁၃-၇-၂၀၁၂ ရက်နေ့ တစ်ရက်အား ခွင့်အဖြစ် သတ်မှတ်ပေးပါရန် ၎င်း၏ကိုယ်စား မကွေးတိုင်း ဒေသကြီး မဲဆန္ဒနယ်အမှတ် (၇)မှ အမျိုးသားလွှတ်တော် ကိုယ်စားလှယ် ကျွန်တော် ဦးသန်းဆွေ က ခွင့်ပန်ကြားအပ်ပါတယ် ခင်ဗျား။</speech>
<speech type="speaker">ယခု ခွင် ပန်ကြားချက်ကို ခွင်.ပြုဖို့ လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင��တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဦးစိုးအောင်၊ မန္တလေး (၁၁)တင်ပြပါ</speech>
<speech><mp id="107">ဦးစိုးအောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၁)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ မန္တလေးတိုင်းဒေသကြီး မဲဆန္ဒနယ် အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးခင်မောင်ဌေး ဟာ နေမကောင်းပါသဖြင့် ယနေ့ ၁၃-၇-၂၀၁၂ နေ့၊ အစည်းအဝေး မတက်ရောက်နိုင်ခြင်းကို ခွင့်အဖြစ် သတ်မှတ်ပေးပါရန် ၎င်း၏ကိုယ်စား မန္တလေးတိုင်းဒေသကြီး မဲဆန္ဒနယ်အမှတ် (၁၁)မှ ကျွန်တော် စိုးအောင် မှ လေးစားစွာ ခွင့်ပန်ကြားအပ်ပါတယ် ခင်ဗျား။</speech>
<speech type="speaker">ခွင့်ပန်ကြားချက်ကို ခွင်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဦးဝင်းမောင်၊ မန္တလေး (၂)တင်ပြပါ</speech>
<speech><mp id="98">ဦးဝင်းမောင်၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီး ခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ် (၃)မှ အမျိုးသားလွှတ်တော်ကိုယ်စားလှယ် ဦးတင်မောင်ဝင်း ဟာ အပြင်းဖျားနေပါသဖြင့်ယနေ့ ၂၀၁၂ ခုနှစ်၊ ဇူလိုင်လ ၁၃ ရက်နေ့ တစ်ရက်ကို ခွင် အဖြစ် သတ်မှတ်ပေးပါရန် လေးစားစွာ တင်ပြ အပ်ပါတယ်။ ယင်းရဲ့ ကိုယ်စား မန္တလေးတိုင်းဒေသကြီး မဲဆန္ဒနယ်အမှတ် (၂)မှ အမျိုးသား လွှတ်တော်ကိုယ်စားလှယ် ကျွန်တော် ဦးဝင်းမောင် က ခွင့်ပန်ကြားအပ်ပါတယ် ခင်ဗျား။</speech>
<speech type="speaker">ခွင့်ပန်ကြားချက်ကို ခွင်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">။ ဦးဝင်းသိန်း၊ ဧရာဝတီ(၉) တင်ပြပါ</speech>
<speech><mp id="165">ဦးဝင်းသိန်း၊ ဧရာဝတီတိုင်းဒေသကြီး မဲဆန္ဒနယ်အမှ၉)</mp>။ လေးစား အပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဧရာဝတီတိုင်းဒေသကြီး မဲဆန္ဒနယ်မြေ အမှတ်(၈)မှ အမျိုးသားလွှတ်တော် ကိုယ်စားလှယ် ဦးသက်လင်း သည် ကိုယ်တိုင်ဆောင်ရွက် ရန်ကိစ္စ ရှိပါသဖြင့် ၁၃-၇-၂၀၁၂ ရက်နေ့ တစ်နေ့အား ခွင် တစ်ရက်အဖြစ် သတ်မှတ်ပေးပါရန် ဧရာဝတီတိုင်းဒေသကြီး မဲဆန္ဒနယ်မြေအမှတ် (၉)မှ အမျိုးသားလွှတ်တော် ကိုယ်စားလှယ် ကျွန်တော် ဦးဝင်းသိန်း မှ ဦးသက်လင်း ၏ကိုယ်စား ခွင့်တိုင်ကြားရခြင်း ဖြစ်ပါတယ် ခင်ဗျား။</speech>
<speech type="speaker">ခွင့်ပန်ကြားချက်ကို ခွင်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါ်နော်မေးရီယန်၊ ကယား(၄)တင်ပြပါ</speech>
<speech><mp id="16">ဒေါ်နော်မေးရီယန်၊ ကယားပြည်နယ် မဲဆန္ဒနယ်အမှတ် (၄)</mp>လေးစား အပ်ပါသော ဥက္ကဋ္ဌကြီး ရှင့်။ ကရင်ပြည်နယ် မဲဆန္ဒနယ်အမှတ်(၆) အမျိုးသားလွှတ်တော် ကိုယ်စားလှယ် ဒေါ်နန်းနီနီအေး သည် နေမကောင်းပါသဖြင်. ၁၃-၇-၂၀၁၂ ရက်နေ့ တစ်ရက် အား ခွင့်အဖြစ် သတ်မှတ်ပေးပါရန် ကျွန်မ ဒေါ်နော်မေးရီယန် က တင်ပြအပ်ပါတယ် ရှင်။</speech>
<speech type="speaker">ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဦးညွန့်လှိုင်၊ ဧရာဝတီ(၄)တင်ပြပါ</speech>
<speech><mp id="160">ဦးညွန့်လှိုင်၊ ဧရာဝတီတိုင်းဒေသကြီး မဲဆန္ဒနယ်အမှတို၄)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဧရာဝတီတိုင်းဒေသကြီး မဲဆန္ဒနယ် အမှတ် (၅)မှ အမျိုးသားလွှတ်တော် ကိုယ်စားလှယ် ဒေါက်တာဌေးဝင်း ဟာ ကိုယ်တိုင်ဆောင်ရွက်ရန်ကိစ္စရှိပါသဖြင့် ၁၃-၇-၂၀၁၂ ရက်နေ့ တစ်ရက် အား ခွင် အဖြစ် သတ်မှတ်ပေး ပါရန် လေးစားစွာ တင်ပြအပ်ပါတယ်။ ယင်း၏ကိုယ်စား ဧရာဝတီတိုင်းဒေသကြီး မဲဆန္ဒနယ် အမှတ်(၄)မှ အမျိုးသားလွှတ်တော် ကိုယ်စားလှယ် ဦးညွန့်လှိုင် က ခွင့်ပန်ကြား အပ်ပါတယ်။</speech>
<speech type="speaker">ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ပထမအကြိမ် အမျိုးသားလွှတ်တော် စတုတ္တပုံမှန်အစည်းအဝေး အဋ္ဌမနေ့ကို တက်ရောက်ခွင့် ရှိတဲ့ အမျိုးသား လွှတ်တော်ကိုယ်စားလှယ် ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့်ခွင့် ပြုထားသူ (၁၂)ဦး၊ ယနေ့ ခွင့်ပ န်ကြားသဖြင့် ခွင့်ပြု ထားသူ (၇)ဦးဖြစ်၍ အမျိုးသား လွှတ်တော်က ခွင့်ပြုထားသူ (၁၉)ဦးဖြစ်ပြီး ခွင့်မဲ့ပျက်ကွက် မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ (ဂ)၊ နည်းဥပဒေ ခွဲငယ်(၂)အရ ယခုလွှတ်တော်ကိုယ်စားလှယ်များ အစည်းအ ဝေးတက်ရောက်မှု အခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="Bill">
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းကတာဝန်ပေးအပ်သည့် ပုဂ္ဂိုလ်က ပြည်သူ့လွှတ်တော်က ပြင်ဆင်ချက်င့် အတည်ပြုပြီး ပေးပို့လာသွင်းကုန်ပို့ကုန် ဥပဒေကြမ်းနှင့် စပ်လျဉ်း၍ ဥပဒေကြမ်း ကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type="speaker">အစီအစဉ်(၅) ဖြစ်ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော သွင်းကုန်ပို့ကုန်ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဥပဒေကြမ်းကော်မတီဝင် ဦးစိုးမြင့် က ပြန်လည်ဖတ်ကြား ရှင်းလင်းမှာ ဖြစ်ပါတယ်</speech>
<speech><mp id="90">ဦးစိုးမြ ဥပဒေကြမ်းကော်မတီဝင်</mp>လေးစားအပ်ပါသောအမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ် တော်ကြီး များ ဖိတ်ကြားထားသော ဧည့်သည်တော်များ ခင်ဗျား။ မင်္ဂလာအပေါင်းနဲ့ ပြည့်စုံကြပါစေလို့ ဂါရဝပြု ဆုတောင်းမေတ္တာပို့သအပ်ပါတယ်။ ကျွန်တော်ကတော့ မကွေးတိုင်း ဒေသကြီး မဲဆန္ဒနယ်အမှတ် (၆) အမျိုးသား လွှတ်တော်ကိုယ်စားလှယ်နဲ့ အမျိုးသားလွှတ်တော် ဥပဒေကြမ်းကော်မတီဝင် ဦးစိုးမြင် . ဖြစ်ပါတယ်ခင်ဗျား။ ကျွန်တော့်အနေနဲ့ သွင်းကုန် ပို့ကုန်ဥပဒေကြမ်းနှင့် စပ်လျဉ်း၍ အမျိုးသား လွှတ်တော်ကိုယ်စားလှယ်၏ အကြံပြုချက်များအပေါ်မှာ အမျိုးသားလွှတ်တော်ဥပဒေကြမ်းကော်မတီ၏ကိုယ်စား ပြန်လည်စိစစ်တင်ပြသွားမှာ ဖြစ်ပါတယ်။ နိဒါန်း ၁။ အမျိုးသားလွှတ်တော် ဥပဒေကြမ်းကော်မတီသည် သွင်းကုန်ပို့ကုန်ဥပဒေကြမ်းနှင့် စပ်လျဉ်း၍ ကော်မတီ၏ လေ့လာတွေ့ရှိချက်နှင့် သ ဘောထားမှတ်ချက်များကို ၂၃-၄-၂၀၁၂ ရက်နေ့တွင် ကျင်းပပြုလုပ်သော ပထမအကြိမ် အမျိုးသားလွှတ်တော် တတိယပုံမှန် အစည်းအဝေး (၁၉) ရက်မြောက်နေ့တွင် အစီရင်ခံ ဖတ်ကြားခဲ့ပါသည်။ ယင်းအစီရင်ခံစာ အပေါ်တွင် အမျိုးသားလွှတ်တော် ကိုယ်စားလှယ် ဦးစံပြည့် က ၅- ၇- ၂၀၁၂ ရက်နေ့တွင် ကျင်းပပြုလုပ်သည့် ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး ဒုတိယနေ့ တွင် အကြံပြု ဆွေးနွေးခဲ့ပါသည်။ ယင်းအကြံပြု ဆွေးနွေးချက်များကို လွှတ်တော်က တာဝန် ပေးချက်အရ ထပ်မံကြားနာ လေ့လာစိစစ်၍ အစီရင်ခံ တင်ပြအပ်ပါသည် ခင်ဗျား။ လေ့လာတွေ့ရှိချက်များ ၂။ သွင်းကုန်ပို့ကုန် ဥပဒေကြမ်းနှင့်စပ်လျဉ်း၍ အမျိုးသားလွှတ်တော် ကိုယ်စားလှယ် ဦးစံပြည့် ကချင် ပြည်နယ် မဲဆန္ဒနယ်အမှတ်(၇) က ဆွေးနွေးခဲ့ပါသည်။ အခန်း (၁) ပုဒ်မ ၂(ဂ) ပို့ကုန်သွင်းကုန်ဆိုသည်မှာ ကုန်းကြောင်း၊ ရေကြောင်း၊ လေကြောင်း သို့မဟုတ် အခြားနည်း တစ်ရပ်ရပ်ဖြင့် နိုင်ငံတော် ပြင်ပသို့ တင်ပို့သည့် သို့မဟုတ် နိုင်ငံတော်အတွင်းသို့ တင်သွင်းသည့် ထိတွေ့ကိုင်တွယ်၍ ရသည့် /မရသည့် ကုန်ပစ္စည်းတစ်ရပ်ရပ်ကိုဆိုသည့် စကားရပ်ကို လည်းကောင်း၊ ပုဒ်မ ၂(ဃ)၊ အခန်း (၃) ပုဒ်မ၄ (ဂ)၊ အခန်း (၄) ပုဒ်မ ၆ နှင့် ရ တို့တွင်ဖော်ပြထားသည့် ခွင့်ပြုချက်ဆိုသည့်နေရာတွင် ပို့ကုန်လိုင်စင် သွင်းကုန်လိုင်စင်ဆိုသည့် စကားရပ်တို့အား ပြောင်းလဲပေးပါရန်ဆိုသည့် အချက်(၂)ချက်နှင့် စပ်လျဉ်း၍ တင်ပြပါတယ်။ ဥပဒေကြမ်းကော်မတီဝင်နှင့် ဦးစံပြည့် ညှိ နှိုင်းဆွေးနွေးခဲ့ရာ ပြည်သူ့လွှတ်တော်က ပြင်ဆင်အတည်ပြု သည့် ဥပဒေကြမ်းပါစကားရပ်များမှာ ပြည်သူ့လွှတ်တော် ဥပဒေကြမ်းကော်မတီနှင့် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန တာဝန်ရှိသူများ ညှိနှိုင်းရာတွင် အကျေအလည်ဆွေးနွေးပြီးဖြစ်သည့် ဖော်ပြချက်များဖြစ် ပါ၍ ဦးစံပြည့် က မူလအတိုင်းထားရှိခြင်းက ပိုမိုအဓိပ္ပါယ်ပြည့်စုံသည်ဟု လက်ခံပါကြောင်း သဘောတူညီချက် ရရှိခဲ့ကြ ပါတယ်။ ကော်မတီ၏သဘောထားမှတ်ချက် ၃။ ပြည်သူ့လွှတ်တော်က ပေးပို့လာသည့် သွင်းကုန်ပို့ကုန် ဥပဒေကြမ်းကို အမျိုးသား လွှတ်တော် ဥပဒေကြမ်းကော်မတီက ၂၃-၄-၂၀၁၂ ရက်နေ့တွင် အမျိုးသားလွှတ်တော်သို့ တင်ပြခဲ့သည့် အစီရင်ခံစာတွင် ဖော်ပြထားချက် အတိုင်း လွှတ်တော်က အတည်ပြု ပေးနိုင်ပါရန် အတွက် ထပ်မံတင်ပြအပ်ပါသည် ခင်ဗျား။ ကျွန်တော်တို့ မူလပြဋ္ဌာန်းချက်ရယ်၊ ပြည်သူ့လွှတ်တော် ရဲ့ အတည်ပြုချက်ရယ်၊ အမျိုးသားလွှတ်တော် ဥပဒေကြမ်း ကော်မတီ ပြင်ဆင်ချက်တွေမှာ အဓိကပြင်ဆင်ပေးတာ (၂)ချက်ပဲ ရှိပါတယ်ခင်ဗျား။ နှစ်ချက်မှာ မူလပြဋ္ဌာန်းချက် သွင်းကုန် ပို့ကုန် ဥပဒေကို ကျွန်တော်တို့ ပြည်သူ့လွှတ်တော် ပို့ကုန်သွင်းကုန်ဥပဒေကို ပြင်ဆင်ခဲ့ပါတယ်။ ကျွန်တော်တို့ အမျိုးသားလွှတ်တော် ဥပဒေကြမ်းကော်မတီကနေ ပို့ကုန်သွင်းကုန်ဥပဒေဆိုတာကိုပဲ ကျွန်တော်တို့ လက်ခံအတည်ပြုပေးခဲ့ပါတယ် ခင်ဗျား။ နောက် ကျွန်တော်တို့ ပြည်ထောင်စု လွှတ်တော်သည် အောက်ပါဥပဒေကို ပြဋ္ဌာန်းလိုက်သည် ဆိုတာကို မူလပြဋ္ဌာန်းချက်မှာ ပြည်သူ့လွှတ်တော်က ပြည်ထောင်စုလွှတ်တော် သည် အောက်ပါဥပဒေကို ပြဋ္ဌာန်းသည့်အတိုင်း ထားပါတယ်။ သို့သော် ကျွန်တော်တို့ အမျိုးသားလွှတ်တော် က ဥပဒေကြမ်း ခေါင်းစဉ်ပုံစံ မှန်အောင် ပြင်ဆင်ပေးခဲ့ပါတယ်။ ပြည်ထောင်စုလွှတ်တော် သည် ဤဥပဒေကို ပြဋ္ဌာန်းလိုက် သည်ဟု ပြင်ဆင်ခဲ့ပါတယ်။ ဒါက ကျွန်တော်တို့ ခေါင်းစဉ် မှန်အောင် ပြင်ဆင်ပေးတဲ့ အချက် တစ်ချက်ပါ။ နောက် ဒုတိယအချက် နှစ်ချက်ပဲပြင်ပါတယ်။ ဒုတိယအချက်ကတော့ ပုဒ်မ ၁၂ မှာ ဝန်ကြီးဌာနသည် ဤဥပဒေကို မူလပြဋ္ဌာန်းချက် မှာ ဝန်ကြီးဌာနသည် ဤဥပဒေကို အကောင်အထည်ဖော်ဆောင်ရွက်ရာတွင် လိုအပ်သော နည်းဥပဒေများ၊ စည်းမျဉ်းနှင့် စည်းကမ်းများ အမိန့်ကြော်ငြာစာ အမိန့်နှင့် ညွှန်ကြားချက် များနှင့် လုပ်ထုံးလုပ်နည်းများကို ထုတ်ပြန်နိုင်သည် ဆိုပြီးတော့ မူလပြဋ္ဌာန်းချက်မှာ ပါပါတယ်။ ပြည်သူ့လွှတ်တော်ကလည်း မူလပြဋ္ဌာန်းချက်အတိုင်း အတည်ပြု ပေးခဲ့ပါတယ်။ သို့သော် ကျွန်တော်တို့ အမျိုးသား လွှတ်တော်က ဖွဲ့စည်းပုံအခြေခံဥပဒေပုဒ်မ ၉ရ နှင့် ပုဒ်မ ၁၅၉ တို့တွင် ပါတာနဲ့ လိုက်လျောညီထွေ ဖြစ်အောင် ဖြည့်စွက်ပြင်ဆင်ခဲ့ပါတယ်။ အဲဒါကတော့ ကျွန်တော်တို့ ပြည်ထောင်စုအစိုးရ အဖွဲ့ရဲ့ လုပ်ပိုင်ခွင်.နဲ့ ဝန်ကြီးဌာန လုပ်ပိုင် ခွင့် ခွဲပေးတာ ဖြစ်ပါတယ်။ ပုဒ်မ ၁၂ ကို ပြင်ဆင်ချက် ကတော့ ဤဥပဒေပါ ပြဋ္ဌာန်းချက်များကို အကောင်အထည်ဖော် ဆောင်ရွက်ရာ တွင် (က)ဝန်ကြီးဌာနသည် လိုအပ်သောနည်းဥပဒေများ၊ စည်းမျဉ်းစည်းကမ်းများကို ပြည်ထောင်စု အစိုးရအဖွဲ့၏ အတည်ပြုချက်နှင့် ထုတ်ပြန်နိုင် သည်။ (ခ) ဝန်ကြီးဌာနသည် လိုအပ်သော အမိန့်ကြော်ငြာစာ၊ အမိန့် ၊ ညွှန်ကြားချက်များကို လုပ်ထုံးလုပ်နည်းများကို ထုတ်ပြန်နိုင်သည် ဆိုပြီးတော့ ပြည်ထောင်စုအစိုးရအဖွဲ့နဲ့ ဝန်ကြီး ဌာန နဲ့ လုပ်ပိုင်ခွင့် ခွဲပြီး ပြင်ဆင်ချက်ပါ။ ဒီ(၂)ချက်ပဲ ကျွန်တော်တို့ ပြင်တာရှိပါတယ်။ အားလုံးကို လေးစားပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော သွင်းကုန်ကုန် ဥပဒေကြမ်းအား အတည်ပြုရန် အမျိုးသားလွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ် များ ခင်ဗျား။ ပြည်သူ့လွှတ်တော် ကပြင်ဆင်ချက်ဖြင့် အတည်ပြုပြီး ပေးပို့လာသော သွင်းကုန်ပို့ကုန်ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထား သည့်အတိုင်း တစ်ပိုဒ်ချင်းစီ အလိုက် အတည်ပြုရန် လွှတ်တော်ရဲ့ အဆုံးအဖြတ် ရယူမှာ ဖြစ်ပါတယ်</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ခေါင်းစဉ်ပုံစံအမှန် ပြင်ဆင်ချက်ပို့ကုန်သွင်းကုန်ဥပဒေ (၂၀၁၂ ခုနှစ်၊ ပြည်ထောင်စုလွှတ်တော်ဥပဒေအမှတ်)၁၃၇၄ ခုနှစ်၊ လ ရက် (၂၀၁၂ ခုနှစ်၊ လ ရက်) လို့ ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် ခေါင်းစဉ်ပုံစံအမှန် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အ တွက် ခေါင်းစဉ်ပုံစံအမှန် ပြင်ဆင်ချက်သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင် ဖြည့်စွက်ချက် - အခန်း(၆)၊ အပိုဒ် ၁၂ ဤဥပဒေပါ ပြဋ္ဌာန်းချက်များကို အကောင်အထည်ဖော် ဆောင်ရွက်ရာတွင် (က) ဝန်ကြီးဌာနသည် လိုအပ်သော နည်းဥပဒေများ၊ စည်းမျဉ်း၊ စည်းကမ်းများကို ပြည်ထောင်စုအစိုးရအဖွဲ့၏ အတည်ပြုချက်ဖြင့် ထုတ်ပြန်နိုင်သည်။ (ခ)ဝန်ကြီးဌာနသည် လိုအပ်သော အမိန့်ကြော်ငြာစာ၊ အမိန့်၊ ညွှန်ကြားချက်များနှင့် လုပ်ထုံးလုပ်နည်းများကို ထုတ်ပြန်နိုင်သည် ဟု ပြင်ဆင်ဖြည့်စွက်ထားပါတယ်။ ဒီ ပြင်ဆင်ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း (၆)၊ အပိုဒ် ၁၂ ပြင်ဆင်ဖြည့်စွက်ချက် အတည်ဖြစ်သည်။ ပြင်ဆင်ဖြည့်စွက်ချက် အတည်ဖြစ်တဲ့အတွက် အခန်း (၆)၊ အပိုဒ် ၁၂ ပြင်ဆင် ဖြည့်စွက်ချက်သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
</bill>
<bill>
<title>အမျိုးသားကြော်တော်ဥပဒေကြမ်းကော်မတီဥက္ကသို့မဟုတ်ယင်းကတာဝန်ပေးအပ်သည့် ပုဂ္ဂိုလ်ကလာဘ်ပေးလာဘ်ယူမှု ပပျောက်ရေးဥပဒေကြမ်းနှင့် စပ်လျဉ်း၍ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၇) ဖြစ်ပါတယ်။အမျိုးသားလွှတ်တော် ကိုယ်စားလှယ်များ ခင်ဗျား။ လာဘ်ပေးလာဘ်ယူမှု ပပျောက်ရေး ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဥပဒေကြမ်းကော်မတီ အတွင်းရေးမှူး ဦးစံထွန်းက ဖတ်ကြားရှင်းလင်းမှာဖြစ်ပါတယ်။</speech>
<speech><mp id="11">ဦးစံထွန်း (အတွင်းရေးမှူး၊ ဥပဒေကြမ်းကော်မတီဝင်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ အမျိုးသားလွှတ်တော် ဥပဒေကြမ်းကော်မတီ အတွင်းရေးမှူး ဦးစံထွန်းလေးစာ ဖြစ်ပါတယ်။ ကျွန်တော့်အနေနဲ့ ကော်မတီကိုယ်စား လာဘ်ပေးလာဘ်ယူမှု ပပျောက်ရေး ဥပဒေကြမ်းအပေါ် စိစစ်တင်ပြခြင်း အစီရင်ခံစာအား ဖတ်ကြားတင်ပြသွားမှာ ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီ၏ လာဘ်ပေးလာဘ်ယူမှုပပျောက်ရေး ဥပဒေကြမ်းအပေါ် စိစစ်တင်ပြခြင်းအစီရင်ခံစာနိဒါန်း၁။ အမျိုး သားလွှတ်တော်၊ ဘဏ္ဍာရေးနှင့် ဥပဒေရေးရာကော်မရှင်က အမျိုးသား လွှတ်တော်သို့ ၄-၇-၂၀၁၂ ရက်နေ့တွင် ကျင်းပသည့် ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေး ပထမနေ့တွင် တင်သွင်းခဲ့သည့် လာဘ်ပေးလာဘ်ယူမှုပပျောက်ရေး ဥပဒေကြမ်းအား လိုအပ်သလို လေ့လာစိစစ်နိုင်ရန်အတွက် အမျိုးသားလွှတ်တော် ဥပဒေကြမ်းကော်မတီသို့ ပေးပို့ လာပါသည်။ ယင်းဥပဒေကြမ်းတွင် အခန်းပေါင်း (၁၁)ခန်းနှင့် ပုဒ်မပေါင်း (၇၂)ခု ပါရှိပါသည်။ လေ့လာတွေ့ရှိချက် ၂။ လာဘ်ပေးလာဘ်ယူမှုပပျောက်ရေး ဥပဒေကြမ်းတွင် အခန်း (၁) အမည်၊ စတင် အာဏာတည်ခြင်းနှင့် အဓိပ္ပါယ်ဖော်ပြချက်များ၊ အခန်း (၂) ရည်ရွယ်ချက်များ၊ အခန်း (၃) လာဘ်ပေးလာဘ်ယူမှုပပျောက်ရေးကော်မရှင် ဖွဲ့စည်းခြင်းနှင့် ယင်း၏ တာဝန်နှင့် လုပ်ပိုင်ခွင့်များ၊ အခန်း(၄) လာဘ်ပေးလာဘ်ယူခြင်းဖြင့် ကြွယ်ဝချမ်းသာလာမှုကြောင့် ပိုင်ဆိုင်သည့် ငွေကြေး၊ ပစ္စည်းများနှင့်စပ်လျဉ်း၍ ပဏာမစစ်ဆေးရေးအဖွဲ့ ဖွဲ့စည်းခြင်းနှင့် ယင်း၏လုပ်ငန်း တာဝန်များ၊ အခန်း(၅) စုံစမ်းစစ်ဆေးရေး အဖွဲ့ ဖွဲ့စည်းခြင်းနှင့် ယင်း၏ လုပ်ငန်းတာဝန် များ၊ အခန်း (၆) လာဘ်ပေးလာဘ်ယူမှုပပျောက်ရေး ကော်မရှင်ရုံးဖွဲ့စည်းခြင်း၊ အခန်း (၇) လာဘ်ပေးလာဘ်ယူမှု နှင့် စပ်လျဉ်း၍ သတင်းပေးဆောင်ရွက်ခြင်း၊ အခန်း (၈) လုပ်ပိုင်ခွင့်အာဏာရှိသူက ပိုင်ဆိုင် သည့် ငွေကြေး၊ ပစ္စည်း ပေးရန်တာဝန်နှင့် ရရန်ပိုင်ခွင့်များနှင့် စပ်လျဉ်း၍ ကြေညာခြင်းအခန်း(၉) လာဘ်ပေးလာဘ်ယူခြင်းဖြင့် ကြွယ်ဝချမ်းသာလာမှုကြောင့် ရရှိသည့်ပစ္စည်းများ ကို ပြည်သူ့ဘဏ္ဍာအဖြစ် သိမ်းဆည်းခြင်း၊ အခ န်း(၁၀) ပြစ်မှုနှင့်ပြစ်ဒဏ်များနှင့် အခန်း (၁၁) အထွေထွေတို့ ပါဝင်ပြီး ယင်း ဥပဒေတွင် ဖော်ပြ ချက်များသည် ယနေ့နိုင်ငံတော်၏ ပြောင်းလဲလာသော အခြေအနေ အရပ်ရပ်နှင့် လိုက်လျောညီထွေဖြစ်သည့် ပြဋ္ဌာန်းချက်များ ဖြစ်ကြောင်း လေ့လာစိစစ် တွေ့ရှိရပါသည်။ ၃။ ဥပဒေကြမ်းကော်မတီသည် အခန်း (၁၀)ပြစ်မှုနှင့် ပြစ်ဒဏ်များအခန်းတွင် ပြစ်ဒဏ်များ အများအနည်းအလိုက် အစီအစဉ်ကျနစေရန်အတွက် အပိုဒ် ၅၉ ကို အပိုဒ် ၆၁ အဖြစ်ပြောင်းလဲပြီး အပိုဒ် ၆၀ အား အပိုဒ် ၅၉၊ အပိုဒ် ၆၁ အား အပိုဒ် ၆၀ အဖြစ် ပြောင်းလဲ အမှတ်စဉ်ရန် ညှိနှိုင်းဆွေးနွေး သဘောတူခဲ့ကြပါသည်။ ကော်မတီ၏သဘောထားမှတ်ချက် ၄။ အမျိုးသားလွှတ်တော် ဘဏ္ဍာရေးနှင့် ဥပဒေရေးရာကော်မရှင်က ပြည်သူ့လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်အဖွဲ့ဝင်များ၊ ပြည်ထောင်စုတရားလွှတ်တော်ချုပ်၊ ပြည်ထောင်စုရှေ့နေချုပ်ရုံး၊ အထူးစုံစမ်းစစ်ဆေးရေးဦးစီး ဌာနနှင့် ဗဟိုဘဏ်မှကိုယ်စားလှယ်များနှင့် ညှိနှိုင်းဆွေးနွေးရေးဆွဲခဲ့သည့် လာဘ်ပေးလာဘ်ယူမှု ပပျောက်ရေးဥပဒေကြမ်းတွင် ပြစ်မှုပြစ်ဒဏ် အများအနည်းအလိုက် ပြောင်းလဲပြင်ဆင် ခြင်းမှအပ ပြင်ဆင်ရန်မရှိပါသဖြင့် အမျိုးသားလွှတ်တော်က အတည်ပြု ဆောင်ရွက်နိုင် ပါရန် တင်ပြအပ်ပါသည်။</speech>
<title>လာဘ်ပေးလာဘ်ယူမှု ပပျောက်ရေး ဥပဒေကြမ်းနှင့် စပ်လျဉ်း၍အမျိုးသားလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။အမျိုးသားလွှတ်တော် ကိုယစားလှယ်များ ခင်ဗျား။ လာဘ်ပေးလာဘ်ယူမှု ပပျောက်ရေး ဥပဒေကြမ်းနှင့်စပ်လျဉ်း၍ ဆွေးနွေးရန်လွှတ်တော် ကိုယ်စားလှယ်(၃)ဦး အမည်စာရင်း တင်သွင်းထားပါတယ်</speech>
<speech type="speaker">ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ်၆)မှ ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်၆)</mp>လေးစားအပ် ပါသော အမျိုး သားလွှတ်တော် ဥက္ကဋ္ဌကြီးခင်ဗျား။ လာဘ်ပေးလာဘ်ယူမှု ပပျောက်ရေး ဥပဒေကြမ်းနဲ့ ပတ်သက်၍ ကျွန်တော့်အနေနဲ့ ပြင်ဆင်ဖြည့်စွက် ပေးစေလိုသည့် အချက်များကို ဇယားဖြင့် တင်ပြထားပါတယ်။ ကျွန်တော် Power point ထိုးခွင့်လည်း တင်ပြတောင်းခံထားတဲ့ အတွက်ကြောင့် Power point နဲ့ ထိုးပြထားခြင်းဖြစ်ပါကြောင်း လေးစားစွာ တင်ပြအပ်ပါတယ်။ အမှတ်စဉ်(၁)ကတော့ အခန်း (၁)ရဲ့ ပုဒ်မ ၂(က) ဖြစ်ပါတယ်။ မူလတင်သွင်းထားတဲ့ ဥပဒေကြမ်းမှာပါတဲ့ လာဘ်ပေးလာဘ်ယူမှုဆိုသည်မှာ ထိုက်သင့်သည့် အဖိုးစားနား မပေးပဲ ၊ တံစိုးလက်ဆောင် လက်ခံခြင်း သို့မဟုတ် ပေးခြင်း။ တံစိုးလက်ဆောင် လက်ခံရန်ဖြစ်စေ၊ ပေးရန် ဖြစ်စေ ကမ်းလှမ်းခြင်း၊ ကတိပြုခြင်း၊ ဆွဲဆောင်ခြင်း သို့မဟုတ် တောင်းခံခြင်းတို့ကို လုပ်ပိုင်ခွင့် အာဏာရှိသူက မိမိအတွက် ဖြစ်စေ၊ အခြားသူတစ်ဦးဦး သို့မဟုတ် အဖွဲ့အစည်းတစ်ခုခုအတွက် ဖြစ်စေ ရာထူးတာဝန်ကို အလွဲသုံးစားပြု၍ တစ်စုံတစ်ရာကို ပြု လုပ်ရန် သို့မဟုတ် ထိုသို့ ပြုလုပ်ခြင်းမှ ရှောင်ကျဉ်ရန်သော်လည်းကောင်း၊ သူတစ်ဦးအား ဥပဒေနှင့် မညီသော အခွင့်အရေး ပေးရန်သော်လည်းကောင်း၊ တိုက်ရိုက်ဖြစ်စေ၊ သွယ်ဝိုက်ဖြစ်စေပြုလုပ်ခြင်းဆိုသည်လို့ ဖွင့်ဆို ထားပါတယ်။ ကျွန်တော့်အနေနဲ့ အဲဒါကို အဲဒီ အခွင့်အရေးပေးရန်သော် လည်းကောင်း ဆိုတဲ့ နောက်ကနေ ရထိုက်သောအခွင့်အရေးကို မမှန်မကန် ပိတ်ပင်ရန်သော်လည်းကောင်း ဆိုတဲ့ စာသားကို ဖြည့်စွက်ရန် ကျွန်တော်အကြံပြု ထားပါတယ်။ အကြောင်းပြချက်ကတော့ နိုင်ငံသား တစ်ယောက်ကို မမှန်မကန် ရထိုက်တဲ့အခွင့်အရေး ပေးတာကလည်း လာဘ်ပေးလာဘ်ယူမှု ဖြစ်သလို ချဉ်း ကပ်မှုကြောင့် ရထိုက်တဲ့လူရဲ့ အခွင့်အရေးကို ပိတ်ပင်ခြင်းဟာလည်း အကျုံးဝင် နိုင်အောင် အကြံပြု တင်ပြထားခြင်းဖြစ်ပါကြောင်း လေးစားစွာ ရှင်းလင်းတင်ပြပါတယ်။ ဒုတိယအချက်အနေနဲ့ အခန်း(၁)ရဲ့ ပုဒ်မခွဲ၊ ပုဒ်မ၂(ဂ) ဖြစ်ပါတယ်။ အဲဒီ ၂(ဂ)မှာလည်း အဓိပ္ပာယ်ဖွင့်ဆိုချက်ပဲ စ်ပါတယ်။ လာဘ်ပေးလာဘ်ယူမှုကြောင့် ကြွယ်ဝချမ်းသာလာမှုဆိုသည်မှာ ရာထူးဆိုင်ရာ လုပ်ပိုင်ခွင့်နှင့်တာဝန်များကို ကျင့်သုံးဆောင်ရွက်ရာမှ လာဘ်ပေးလာဘ်ယူမှုဖြင့် ငွေကြေးနှင့်ပစ္စည်းများ တိုးပွားရရှိလာခြင်းကြောင့်လည်းကောင်း၊ ပေးရန်တာဝန်များကို လျော့ချ ခြင်းကြောင့်လည်ကောင်း၊ ငွေကြေးနှင့်ပစ္စည်းများကို မတရားရယူခြင်းကြောင့်သော်လည်းကောင်း ကြွယ်ဝချမ်းသာလာခြင်းကို ဆိုသည်လို့ ပြထားတဲ့အချိန်မှာ ကျွန်တော်က မူလအခြေအနေထက် ပို၍ကြွယ်ဝချမ်းသာလာခြင်းကို ဆိုသည်ဆိုတဲ့ မူလအခြေအနေထက် ပို၍ဆိုတဲ့ စကားရပ်ကို ထည့်ပေးရန်လည်း အကြံပြု ထားပါတယ်။ ဘာကြောင့်လဲဆိုတော့ ကျွန်တော်တို့ ဒါ တာဝန်ရှိပုဂ္ဂိုလ်များဟာ မိမိပိုင်ဆိုင်မှုရရန်၊ ပေးရန်များကို ကြေညာတင်ပြထားရမှာ ဖြစ်တဲ့အတွက်ကြောင့် အဲဒီတင်ပြထားတာနဲ့ နှိုင်းရာ ပိုမိုများပြားလာတာကို ပေါ်လွင်စေရန် ဖြည့်စွက်ခြင်း ဖြစ်ပါ ကြောင်း တင်ပြအပ်ပါတယ်။ တတိယအချက်အနေနဲ့ အပိုဒ် ၂(စ) ဖြစ်ပါတယ်။ ပြည်ပပြည်သူ့ဝန်ထမ်းဆိုသည်မှာ ပြည်ပနိုင်ငံ တစ်ခုခု၏ ခန့်ထားခြင်း ခံရသော သို့မဟုတ် ရွေးချယ်ခြင်း ခံရသော ဥပဒေပြုရေး အုပ်ချုပ်ရေး၊ သို့မဟုတ် တရားစီရင်ရေးအရာရှိ၊ ပြည်ပနိုင်ငံတစ်ခု၏ လုပ်ငန်းတာဝန်တစ်ခု ကိုဆောင်ရွက်ရန် ဖွဲ့စည်းထားသော ဘုတ်အဖွဲ့၊ ကော်မရှင်၊ ကော်ပိုရေးရှင်း သို့မဟုတ် အခြား အဖွဲ့အစည်းလို့ ပါရှိတဲ့ အခါမှာ ဒီမှာ ယေ ဘုယျ နည်းနည်းဆန်တယ်လို့ ကျွန်တော်မြင်ပါတယ်။ ယေဘုယျဆန်တဲ့အတွက်ကြောင့် တစ်ခြားနိုင်ငံတစ်ခုရဲ့ တာဝန်တစ်ခုကို ထမ်းဆောင်ရမယ့် အဖွဲ့အစည်းက ပုဂ္ဂိုလ်ဆိုရင် သံတမန် အကျုံးဝင်သလို ဖြစ်နေပါတယ်။ သံတမန်ဟာ အများအား ဖြင့်တော့ Diplomatic Immunity လို့ ခေါ်တဲ့ သံတမန်ဆိုင်ရာ ကင်းလွတ်ခွင့်ရှိတဲ့ အတွက်ကြောင့် ဒီဥပဒေက မလွှမ်းခြုံနိုင် ရန်အတွက်ကြောင့် ကျွန်တော့် ဖွင့်ဆိုချက်ရဲ့ နောက်မာ ပေးအပ်ထားသူ ဆိုသည်ဟု နောက်ကနေပြီး ဤဖွင့် ဆိုချက်တွင် ပြည်ပနိုင်ငံများ၏ တရားဝင် သံတမန်များ၊ ကောင်စစ်ဝန်များ နှင့် အလားတူအဆင့် သတ်မှတ်ခံရသော ဝန်ထမ်းများ မပါရှိစေ ရလို့ ဖြည့်စွက်သင့်ပါကြောင်း လေးစားစွာ ကျွန်တော်တင်ပြအပ်ပါတယ်။ နံပါတ်(၄)အချက်အနေနဲ့ကတော့၂(ဋ) ဖြစ်ပါတယ်။ အဲဒီမှာ ကျွန်တော်တို့ ဘဏ်လုပ်န်း ဆိုင်ရာ စာအုပ်စာတမ်း ဆိုရာတွင် ဘဏ်နှင့် ငွေရေး ကြေးရေး အဖွဲ့အစည်းများ အသုံးပြုသော လယ်ဂျာ၊ ဘဏ်နေ့စဉ်လုပ်ငန်းစာအုပ်၊ ရငွေစာအုပ်၊ စာရင်းစာအုပ်၊ ဘဏ်လုပ်ငန်းတွင် အသုံး ပြု သော အခြားစာအုပ်နှင့် စာတမ်းအမှတ်အသားများ ပါဝင်သည် ဆိုတဲ့ နောက်မှာ ကျွန်တော်က အခြားစာအုပ်စာတမ်းအမှတ်အသားများ၊ ကွန်ပျူတာ စာရင်းအင်း မှတ်တမ်းများSoft Copy များ ပါဝင်သည်ဟု ဖြည့်စွက်ရန် ကျွန်တော်အကြံပြုထားပါတယ်။ ခေတ်မီဘဏ်စနစ်မှာ လယ်ဂျာတွေ၊ မှတ်တမ်းတွေ၊ စာအုပ်တွေ အပြင် ကွန်ပျူတာနှင့် ထိန်းချုပ်တဲ့ Online Banking System တွေ ပါတဲ့အတွက်ကြောင့် ဒါကို အကျုံးဝင် ခြုံငုံမိစေရန် အကြံပြု တင်ပြခြင်း ဖြစ်ပါကြောင်း လေးစားစွာ တင်ပြအပ်ပါတယ်။ နံပါတ်(၅)အနေနဲ့ ၂(ဌ) ဖြစ်ပါတယ်။ ငွေကြေးဆိုသည်မှာ မြန်မာနိုင်ငံတော် ဗဟိုဘဏ်က ထုတ်ဝေထားသည့် တရားဝင် ငွေဒင်္ဂါး၊ ငွေအကြွေ၊ ငွေစက္ကူများ၊ လွှဲပြောင်းနိုင်သော စာချုပ်စာတမ်းများဖြစ်သည့် ငွေပေးကတိစာချုပ်များ၊ ငွေလွဲလက်မှတ်များ၊ ချက်လက်မှတ်များ၊ ငွေချေးစာချုပ်များ၊ ငွေတိုက်စာချုပ်များ၊ ကြွေးမြီအာမ ခံစာချုပ်များနှင့် နိုင်ငံခြား သုံးငွေများ၊ နိုင်ငံခြားသုံးငွေများနှင့် ဆက်စပ်သော စာချုပ်စာတမ်းတစ်မျိုးမျိုး သို့မဟုတ် လက်မှတ်များကို ဆိုလိုသည်လို့ ဆိုတဲ့နေရာမှာ ကျွန်တော်က အကြွေး ဝယ်ကဒ်ပြား(Credit Card)၊ အလားတူ mfg:op: (Debit Card /Smart Card)ap: cundcaseajos (Gift Cheque)ap:oë ဆိုလိုသည် ဆိုပြီးတော့ ကျွန်တော် ဖြည့်စွက်ရန် အကြံပြုပါတယ်။ ပုဂ္ဂလိက ဘဏ်များနှင့် နိုင်ငံတကာ ငွေကြေးအဖွဲ့အစည်းများ က အသုံးပြုနေတာ ဖြစ်တဲ့အတွက်ကြောင့် ငွေကြေးကဲ့သို့ သုံးစွဲနိုင်တဲ့ တန်ဖိုးသတ်မှတ်ထားတဲ့ ကတ်ပြားများ၊ ချက်လက်မှတ်များ အကျုံးဝင်စေရန် အကြံပြုခြင်း ဖြစ်ပါကြောင်း တင်ပြအပ်ပါတယ်။ နောက်နံပါတ်(၆)အချက်ကတော့ ၂(ပ) ဖြစ်ပါတယ်။ ကိုယ်စားလှယ်ဆိုသည်မှာ အခြားသူ တစ်ဦးဦးအတွက် အလုပ်လုပ်ကိုင်ပေးသော သို့မဟုတ် ဆောင်ရွက်ပေးသောသူ တစ်ဦးဦးကို ဆိုလိုသည် ဆိုတဲ့နေရာမှာ ကိုယ်စားလှယ်ဆိုသည်မှာ အခြားသူ တစ်ဦးဦးအတွက် အလုပ်လုပ်ကိုင်ပေးရန် သို့မဟုတ် ဆောင်ရွက်ပေးရန် လွှဲအပ်ခံရသူ တစ်ဦးဦးကို ဆိုသည်ဟု ကျွန်တော် ဖြည့်ထားပါတယ်။ ရည်ရွယ်ချက် ကတော့ ကိုယ်စားလှယ်ဟာ ကိုယ်စားလုပ်ကိုင်ပေး တယ်ဆိုတဲ့အချက်ကို ပေါ်လွင်စေရန် ဖြည့်စွက်ခြင်း ဖြစ်ပါတယ်။ ၂(ဏ) ကျွန်တော်တို့ အချက်နံပါတ်(၇)ကတော့ နစ်နာသူဆိုသည်မှာ သူတစ်ဦးဦးက လာဘ်ပေးလာဘ်ယူမှု ကျူးလွန် ခြင်းကြောင့် ထိခိုက်နစ်နာသူကို ဆိုသည် ဆိုတဲ့နေရာမှာ နစ်နာသူဆို သည်မှာ လူတစ်ဦးဦးက လာဘ်ပေးလာဘ်ယူမှု ကျူးလွန်ခြင်း၏ အကျိုးဆက်ကြောင့် ထိခိုက်နစ်နာသူကို ဆိုသည် ဆိုတဲ့ မြန်မာစာအနက် ပိုမိုပြည့်စုံစေရန် ဖြည့်စွက်ခြင်းဖြစ်ပါကြောင်း တင်ပြအပ်ပါတယ်။ နောက်တစ်ချက်ကတော့ အခန်း(၂)ရဲ့ ပုဒ်မ ၃(ဃ) ဖြစ်ပါတယ်။ လာဘ်ပေးလာဘ်ယူ မှုများကြောင့် နိုင်ငံတော်ပိုင်ပစ္စည်းများ၊ လူအဖွဲ့အစည်းများနှင့် နိုင်ငံသားများ၏ အခွင့်အရေး နှင့် အကျိုး စီးပွားများကို ထိခိုက် မှု မရှိစေရေးအတွက် အကာအကွယ်ပေးရန် ဆိုတဲ့ နေရာမှာ လာဘ်ပေးလာဘ်ယူမှုကြောင့် နိုင်ငံတော်ပိုင် ပစ္စည်းများ၊ နိုင်ငံ့ဘဏ္ဍာနှင့် အခွန်အရပ်ရပ်ဆိုတဲ့စာသားကို ကျွန်တော်ဖြည့်စွက် ချင်ပါတယ်။ နိုင်ငံ့ဘဏ္ဍာဟာလည်း လာဘ်ပေးလာဘ်ယူမှ အကာအကွယ်ပေးရန် ဖြစ်ပါတယ်။ ဒီနေရာမှာ အခွန်တိမ်းရှောင်ခြင်း Tax evention ကိုပါ ကြိုတင်ကာကွယ်ရန် ရည်ရွယ်ချက် ရှိပါကြောင်း လေးစားစွာ တင်ပြအပ်ပါတယ်။ နောက် နဝမအချက် အနေနဲ့ကတော့ အ ခန်း (၃) ဖြစ်တဲ့ ပုဒ်မ ၄ ဖြစ်ပါတယ်။ နိုင်ငံတော်သမ္မတ၊ ပြည်သူ့လွှတ်တော် ဥက္ကဋ္ဌနှင့် အမျိုးသားလွှတ်တော် ဥက္ကဋ္ဌ တို့သည် သတ်မှတ်ထားသော အရည်အချင်းများနှင့် ပြည့်စုံသည့် အဖွဲ့ဝင်(၅)ဦးစီကို ရွေးချယ်ရမည် ဆိုတဲ့ နေရာမှာ နိုင်ငံတော်သမ္မတ၊ ပြည်သူ့လွှတ်တော်ဥက္ကဋ္ဌနှင့် အမျိုးသားလွှတ်တော် ဥက္ကဋ္ဌ တို့သည် သတ်မှတ်ထားသော အရည်အချင်းများနှင့် ပြည်စုံသည့် ပုဂ္ဂိုလ် (၅)ဦးစီကို အဖွဲ့ဝင်များအဖြစ် ရွေးချယ်ရမည်လို့ အဓိပ္ပာယ် ပိုမိုပြည့်စုံစေရန် ကျွန်တော် ဖြည့်စွက်ထားပါကြောင်း တင်ပြအပ် ပါတယ်။ ဒသမအချက် အနေနဲ့ကတော့ အခန်း (၃)ရဲ့ ပုဒ်မ ၆(က) ဖြစ်ပါတယ်။ နိုင်ငံတော် သမ္မတသည် ပုဒ်မ ၄ ပါ ပြဌာန်းချက်များနှင့်အညီ ရွေးချယ်ထားသည့် အဖွဲ့ဝင်များ စုစုပေါင်း (၁၅) ဦး၏ အမည်စာရင်းကိုသော်လည်းကောင်း၊ ထိုအဖွဲ့ဝင်များထဲမှ ဥက္ကဋ္ဌနှင့် အတွင်းရေးမှူး အဖြစ် ရွေးချယ်ခန့်အပ်ရန် အဖွဲ့ဝင် (၂)ဦး၏ အမည်များကိုလည်းကောင်း ဆိုတဲ့ နောက်ကနေ ပြီးတော့ ယင်းတို့၏ ကိုယ်ရေးအချက် အပြည့်အစုံကို ပူးတွဲလျက် ပြည်ထောင်စု လွှတ်တော်သို့ တင်သွင်းရမည် ဆိုတဲ့အချက်ကို ဖြည့်ချင်ပါတယ်။ ရည်ရွယ်ချက်ကတော့ လွှတ်တော်က အတည်ပြုနိုင်ရန်အတွက် အရည်အချင်း ဆိုင်ရာ အထောက်အထားကို ရရှိစေရန် ဆိုလိုခြင်း ဖြစ်ပါကြောင်း တင်ပြအပ်ပါတယ်။ နောက်တစ်ခုက (၁၁)က အခန်း (၃)ရဲ့ ပုဒ်မ ၇(က)၊ (ခ)၊ (ဂ) မှာပါတဲ့ (က)နဲ့ (ခ) ကော်မရှင်နှင့် ကော်မရှင်၏ သက်တမ်းသည်ဟု ပါနေတဲ့အတွက်ကြောင့် ကျွန်တော်ကတော့ ဒါကို ကော်မရှင်နှင့် ကော်မရှင်အဖွဲ့ဝင်များ၏ သက်တမ်းသည် လို့ ပြင်ဆင်ချင်ပါတယ်။ ဒါမှလည်း အဓိပ္ပာယ် ပိုမိုတိကျမှာ ဖြစ်ပါတယ်။ အလားတူပဲ ၇(ခ)မှာလည်း ကော်မရှင်အဖွဲ့သည်ကော်မရှင်အဖွဲ့အသစ် ဖွဲ့စည်း ခန့်အပ်တာဝန်ပေးသည့်အချိန်အထိ ဆိုတဲ့နေရာမှာ ကော်မရှင် သည် ကော်မရှင်အသစ် တစ်ရပ်ကို ဖွဲ့စည်း တာဝန်ပေးအပ်ပြီးသည့်အချိန်အထိ လို့ ပြင်ဆင် လိုပါတယ်။ ကော်မရှင်ဆိုတဲ့ ဖွင့်ဆိုချက်သာရှိပြီး ကော်မရှင်အဖွဲ့ဆိုတဲ့ အသုံးအနှုန်းဟာ မရှိတဲ့ အတွက်ကြောင့် အဖွဲ့ကိုထုတ်ပယ်ပြီးတော့ သဒ္ဒါအသုံးအနှုန်း မှန်ကန���စေရန် ကော်မရှင်အသစ် တစ်ရပ်လို့ အရေအတွက်ပြတဲ့ စကားအသုံးအနှုန်းကို ထည့်သွင်းခြင်းဖြစ်ပါကြောင်း တင်ပြအပ် ပါတယ်။ နောက်ကျွန်တော်တို့ ပုဒ်မ ၃ ရဲ့ (၈) ဖြစ်ပါတယ်။ ကော်မရှင်အဖွဲ့ဝင်များသည် အောက်ပါအရည်အချင်း များနှင့် ပြည့်စုံရမည်ဆိုပြီး (က) (ခ) (ဂ)ပါ ပါတယ်။ အဲဒီမှာ ကျွန်တော် (က)နှင့် (ခ) အောက်က ပညာအရည်အချင်း သတ်မှတ်ချက် တစ်ခုတော့ ပါသင့်တယ်လို့ ယူဆပါကြောင်း တင်ပြအပ်ပါတယ်။ အနိမ့်ဆုံး အခြေခံ ပညာပြီးဆုံးတဲ့ အဆင့်ပေါ့။ Hight School Competition အဆင့်လောက်ထိအောင် သတ်မှတ်မယ်ဆိုရင် အဲဒီအချက်ကို ပုဒ်မခွဲငယ်(ဂ)အဖြစ်ထည့်ပြီးတော့ လက်ရှိ ရှိထားတဲ့ (ဂ) ကို (ဃ)အဖြစ် ပြောင်းလဲသွားနိုင်ရန် အကြံပြု တင်ပြအပ်ပါတယ်။ (၁၄)ချက်မြောက်ကတော့ ပုဒ်မ ၉ ရဲ့ (ဆ) ဖြစ်ပါတယ်။ ပုဒ်မ ၉ (ဆ)မှာ လာဘ်ပေးလာဘ်ယူမှုဖြင့် အရေးယူခံရခြင်း သို့မဟုတ် ရာထူးတစ်ခုခုမှ ထုတ်ပယ်ခြင်း သို့မဟုတ် ရာထူးတစ်ခုခုမှ ထုတ်ပစ်ခြင်းခံထားရသူဖြစ်ခြင်းလို့ ပါပါတယ်။ အဲဒီနေရာမှာ ကျွန်တော်က လာဘ်ပေးလာဘ်ယူမှု အပါအဝ င် အကျင့်စာရိတ္တဆိုင်ရာပြစ်မှုဖြင့် အရေးယူ ခံရခြင်းဆိုပြီးတော့ အဲဒီ တစ်ချက်ကို ဖြည့်စွက်လိုပါတယ်။ အကျင့်စာရိတ္တကောင်းမွန်သော ကော်မရှင် အဖွဲ့ဝင်များအဖြစ် ယုံကြည်ကိုးစားမှု ခံထိုက်စေရန် ဖြစ်ပါတယ်။ နောက်တစ်ချက်အနေနဲ့ကတော့ ပုဒ်မ ၁၀ ဖြစ်ပါတယ်။ ၁၀ မှာ (က)(ခ)(ဂ)ဆိုတဲ့ အချက်များဟာ အပေါ် ၉ နဲ့ တစ်ဆက်တစ်စပ်တည်း ဖြစ်ပါတယ်။ ကော်မရှင် အဖွဲ့ဝင်တာဝန် ပ���းအပ်ခြင်း မပြုရဆိုတာနဲ့ ပေးအပ်ခံရသူသည် ဆိုတဲ့နေရာမှာ ပေါင်းလိုက်မယ်ဆိုရင် ပိုပြီး တိကျသွားမယ်လို့ မြင်တဲ့အတွက်ကြောင့် ပုဒ်မ ၁၀ ရဲ့ (က)(ခ)(ဂ) ကို ပုဒ်မ ၉ အောက်က အပုဒ်ခွဲ(ဈ) (ည) (၎)အဖြစ်နဲ့ ပူးပေါင်းနိုင်ပါတယ်။ အဲဒီနေရာမှာ မဖြစ်စေရဆိုတဲ့ ဝေါဟာရ ကို ဖြစ်ခြင်းလို့ ထည့်လိုက်ရင် ပြည့်စုံမယ်လို့ ထင်ပါတယ်။ ဒီအချက်ကိုသာ ခွင့်ပြုမယ်ဆိုရင် ပုဒ်မဝ မပါတော့တဲ့အတွက်ကြောင့် ဥပဒေမှာ ပုဒ်မ ၇၂ ခု အစား၊ ၇၁ အဖြစ်ပြောင်းသွားမှာဖြစ်တဲ့ အတွက်ကြောင့် အမှတ်စဉ်များကို တစ်ခုစီ လျော့သွားရမှာ ဖြစ်ပါတယ်။ ၁၁ ဟာ ၁၀ ဖြစ်လာမှာ ဖြစ်ပါတယ်။ လက်ရှိ ၁၁ မှာ (ဃ)မှာ ကလည်းပဲ ပုဒ်မ ၉ နှင့် ပုဒ်မ ၁၀ ပါ အချက်များ ဆိုတဲ့ အထဲမှာ ပုဒ်မ ၉ ပါ အချက်များဆိုရင် ပြည့်စုံမယ်လို့ ကျွန်တော် ယုံကြည်ပါတယ်။ (၁၆) အနေနဲ့ကတော့ အခန်း (၃)၊ ပုဒ်မ ၁၁ ရဲ့ (စ) ဖြစ်ပါတယ်။ တရားရုံးတစ် ရုံးရုံး၏အမိန့်အရ ထောင်ဒဏ်ကျခံခြင်းဆိုတဲ့နေရာမှာ ကျွန်တော်က ထောင်ဒဏ် အစား ပြစ်ဒဏ် လို့ ပြင်ချင်ပါတယ်။ ထောင်ဒဏ် နဲ့ အလားတူ ချမှတ်တဲ့ ငွေဒဏ်ဟာလည်း ပြစ်မှု ကျူးလွန်ရာ ကျရောက်တဲ့အတွက်ကြောင့် ငွေဒဏ်ပါ အကျုံးဝင်စေရန်အတွက် ပြစ်ဒဏ်လို့ပဲ သုံးရန် တင်ပြ ထားခြင်း ဖြစ်ပါတယ်။ နောက်အချက်နံပါတ်(၁၇)ကတော့ ပုဒ်မ ၂၈ ဖြစ်ပါတယ်။ ပုဒ်မ ၂၈ မှာတော့ ကော်မရှင်က စွပ်စွဲခံ ရသူအပေါ် တရားစွဲဆိုအရေးယူရန် အကြောင်းပေါ်ပေါက်သည့် ကိစ္စ၌သော်လည်းကောင်း၊ လာဘ်ပေးလာဘ်ယူခြင်း ဖြင့် ကြွယ်ဝချမ်းသာလာမှု ဖြစ်နိုင်ဖွယ်ရာရှိ သည်ဟု ယုံကြည်၍ ပဏာမစိစစ်ရေးအဖွဲ့ဖြင့် စိစစ်ဆုံးဖြတ်သည့် ကိစ္စ၌သော်လည်းကောင်း၊ စွပ်စွဲခံရသူ မှာ လုပ်ပိုင်ခွင့် အာဏာရှိသူဖြစ်လျှင် ကော်မရှင်က ထိုသို့ဆုံးဖြတ်သည့် နေ့ရက်မှ စ၍ ထိုစွပ်စွဲခံ ရသူသည် မိမိ၏ လုပ်ငန်းတာဝန်များကို ဆက်လက်ဆောင်ရွက် ခြင်း မပြုရဆိုတဲ့ အသုံးအနှုန်းအစား စွပ်စွဲ ခံရသူအား မိမိ၏ လုပ်ငန်းတာဝန်များကို ဆက်လက်ဆောင်ရွက်ခြင်း မပြုရန် တားမြစ်ရေးအတွက် သက်ဆိုင်ရာတာဝန်ရှိအကြီးအမှူးအား ဆောလျင်စွာ အကြောင်းကြား ရမည်လို့ ပြင်လိုပါတယ်ခင်ဗျား။ သူက ဒါကို ကျွန်တော်တို့က တားမြစ်တဲ့ အဆင့်ပဲ ရှိပါသေးတယ်။ အဲဒီအဆင့်က Departmentd နဲ့ ဆိုင် တဲ့အတွက်ကြောင့် ဌာနဆိုင်ရာ လုပ်ထုံးလုပ်နည်းအရ ဌာနဆိုင်ရာအကြီးအကဲကို ပြောတာဟာ ပိုပြီးတော့ သင့်တော်ပါမယ်။ စွပ်စွဲခံရသူ သည်ဆောင်ရွက်ခြင်း မပြုရဆိုတဲ့ နေရာမှာ စွပ်စွဲခံရသူအား ဆက်လက်ဆောင်ရွက် ခြင်း မပြု စေရန် တားမြစ်ရမည်ဆိုရင် ပိုပြီးဆီလျော်မယ်လို့ ထင်ပါတယ်။ အချက်နံပါတ်(၁၈)အနေနဲ့ကတော့ ပုဒ်မ ၆ရ ပဲဖြစ်ပါတယ်။ ၆ရ မှာ မူလပါရှိတဲ့ အချက်ကတော့ လာဘ်ပေးလာဘ်ယူမှုနှင့် စပ်လျဉ်း၍ ဖြစ်စေ၊ လာဘ်ပေးလာဘ်ယူခြင်းဖြင့် ကြွယ်ဝချမ်းသာလာမှုနှင့် စပ်လျဉ်း၍ဖြစ်စေ၊ ငွေကြေးနှင့် ပစ္စည်းများကို စုံစမ်းစစ်ဆေး အရေးယူခြင်းနှင့် စပ်လျဉ်း၍ ဖြစ်စေ အခြားတည်ဆဲဥပဒေတစ်ရပ်ရပ်တွင် မည်သို့ပင် ပါရှိစေ ကာမူ ဤဥပဒေအရသာလျှင် အရေးယူရမည်လို့ ဆိုတဲ့အတွက်ကြောင့် ကျွန်တော်က အဲဒီမှာ ဤဥပဒေအရသာလျှင် အရေးယူရမည်၊ နောက်က ဤဥပဒေ အာဏာမတည်မီက ဆောင်ရွက်ဆဲ မပြီးမပြတ်သေးသည့် ပြစ်မှုများပါ ဤဥပဒေနှင့် အကျုံးဝင်စေရမည်။ ၎င်းရဲ့ မတိုင်မီက စီရင်ဆုံးဖြတ်ပြီးသော အမှုကိစ္စများ အကျုံးမဝင်စေရ ဆိုပြီးတော့ ဥပဒေရဲ့ နောက်ကြောင်းပြန် အရေးယူမှု မရှိစေရန် ဖြည့်စွက်လိုပါကြောင်း ဥက္ကဋ္ဌကြီး အား လေးစားစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်၁၂)မှ ဦးဂျေယော ဆွေးနွေးနိုင်ပါပြီ</speech>
<speech><mp id="12">ဦးယော ၊ ကချင်ပြည်နယ် မဲဆန္ဒနယ်အမှတ်၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စု ဝန်ကြီး၊ အမျိုးသားလွှတ်တော် ကိုယ်စားလှယ် တော်ကြီးများနှင့် ကြွ ရောက်လာကြသော ဧည့်သည်တော်ကြီးများအားလုံး ကိုယ်စိတ်နှစ်ဖြာ ကျန်းမာ၊ ချမ်းသာ၍ နိုင်ငံ နှင့်ပြည်သူ့အကျိုး ဆထက်ထမ်း ပိုး သယ်ပိုးနိုင်ကြပါစေလို့ ဆုမွန်ကောင်းတောင်းရင်းမင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ် (၁၂)မှ ဦးဂျေယောဝူ ဖြစ်ပါတယ်။ ဥက္ကဋ္ဌကြီးခင်ဗျား။ အင်္ဂလိပ်လို အနည်းအကျဉ်း သုံးစွဲခွင့်နဲ့ ဆွေးနွေးချက်ကို ဖတ်ကြားခွင့် ပြုပါခင်ဗျား။ ပထမဦးဆုံးအနေနဲ့ ကျွန်တော် ဒီခေါင်းစဉ်ကျည်းနည်းလေး ဆွေးနွေးချင်ပါတယ်။ သူက လာဘ်ပေးလာဘ်ယူ ပပျောက်ရေး ဆိုတာက နည်းနည်း Generd ကျတယ်လို့ ထင်ပါတယ်။ ဘာကြောင့်လဲဆိုရင် လာဘ်ပေးလာဘ်ယူက အဂတိလိုက်စားခြင်း ဖြစ်ပါတယ်။ ဒါကြောင့်မို့လို့ ဒီဟာကို ကျွန်တော်တို့က ဒီ လာဘ်ပေးလာဘ်ယူ အဂတိလိုက်စားမှု ပပျောက်ရေးနှင့် တိုက်ဖျက်ရေး ဆိုပြီးမှ ကျွန်တော်က ဒီလို ခေါင်းစဉ်ကို ပြုပြင်ချင်ပါတယ်။ ဘာကြောင့်လဲ ဆိုရင် အဂတိလိုက်စားမှု မရှိတော့မှသာလျှင် သူက လာဘ်ပေးလာဘ်ယူမှုလည်း ရှိတော့မှာ မဟုတ် ပါဘူး။ ပိုကျယ်ပြန့်ပါတယ်။ အဂတိလိုက်စားတာက ၊ ဒါကြောင့် Anti Bribery ပြီးတော့ Corruption Bill လို့ ကျွန်တော် ထည့်သွင်းချင်ပါတယ်။ နောက် ၂၀၁၁ ခုနှစ်မှာ ဇူလိုင်လ ၁၄ ရက် ရုံးအမှတ်(၂၀)မှာ နာယက ကြီးနဲ့ ကျွန်တော်တို့ လွှတ်တော် ဥက္ကဋ္ဌကြီးများရဲ့ စေတနာကြောင့်Capacity Build up workshop မှာ ဒေါက်တာ အောင်ထွန်းသက် ရဲ့ မြန်မာနိုင်ငံရဲ့ လာဘ်ပေးလာဘ်ယူမှု က အရိုးစွဲနေပြီ။ Culture ထုံးထမ်းစဉ်လာလို ဖြစ်နေပြီ။ ပြုပြင်လို့ကော ရနိုင်ပါ့မလား ဆိုပြီးမှ ပြောခဲ့ပါတယ်။ လာဘ်ပေးလာဘ်ယူ ပပျောက်ဖို့ရန်အတွက် အခုလို ဥပဒေကြမ်းတွေထွက်လာမယ်၊ ဥပမာ ဇူလိုင်လ (၈)ရက်နေ့ သတင်းစာ ကြေးမုံသတင်းစာမှာ ကျွန်တော် အတိအလင်း ကျွန်တော် ရေးသားချပြထားတဲ့ အခန်း (၃)မှာ ကျွန်တော်တို့ လာဘ်ပေး လာဘ်ယူပပျောက်ရေးကော်မရှင် ဖွဲ့စည်းရမှာတွေ၊ စုံစမ်းစစ်ဆေးရေးအဖွဲ့ ဖွဲ့စည်းပြီး လက်တွေ့ တိုက်ဖျက်သွားမှာ သိလာရတော့ အထူးကြိုဆို ဝမ်းသာမိပါတယ်။ လာဘ်ပေးလာဘ်ယူ ပပျောက်ဖို့ရန်အတွက် ဌာနဆိုင်ရာမှာ အမြင့်ဆုံးရာထူးအဆင့်မှသည် အောက်ခြေရာထူးအဆင့် အထိ ပေါ့လေ၊ Trusnpurancy- Openness ပွင့်လင်းမြင်သာမှု ရှိရမှာဖြစ်ပါတယ်။ သင့်တင့် လျောက်ပတ်တဲ့ လစာ၊ လခ၊ (Reasonable Salary and Wages) ပေါ့။ သူက စားနိုင်ရမယ်၊ သောက်နိုင်ရမယ်။ စုဆောင်းထား နိုင်ရမယ်။ အဲဒါကို ဆိုလိုချင်ပါတယ်။ ဒါတွေရှိဖို့လိုအပ် closofi o şa8:028) Laws, Rules and Regulations soluwące woSco:Quyosa? ပပျောက်တို က်ဖျက်တဲ့ ဥပဒေတွေ တားမြစ်တဲ့ နည်းဥပဒေတွေ၊ စည်းမျဉ်းစည်းကမ်းတွေ (Rewards Punishment) 2260:oày 30%co:odoşó cozocope: maiscossom အတိအလင်းဖော်ပြပြဋ္ဌာန်းပြီးမှ အထူး သဖြင့်တော့ ကျွန်တော်တို့ဝန်ထမ်းတွေ၊ နောက်ပြီးတော့ ပြည်သူတွေကိုပါ ကျွန်တော်တို့က၊ အမြင်ဖွင့်သင်တန်း (Animation)တွေကို လုပ်ပြီး မှ တိတိကျကျ ထိထိရောက်ရောက် အရေးယူသွားမယ်၊ တကယ်လုပ်မယ်ဆို အဟုတ်ကို ဖြစ်ရမှာ ဖြစ်ပါတယ်။ အခန်း(၁) အမည်/စတင် အာဏာတည်ခြင်းနှင့် အဓိပ္ပါယ် ဖော်ပြချက်များ၊ ပုဒ်မ ၂၊ ပုဒ်မခွဲငယ် (ခ) အဲဒီမှာ တံစိုးလက်ဆောင် အဓိပ္ပါယ်ဖွင့်ဆိုချက်မှာ နောက်ဆုံး တစ်ကြောင်းဖြစ်တဲ့ တရားမဝင် အကျိုးခံစားခွင့် တစ်စုံတစ်ရာ ဆိုတဲ့ စကားစုကို အနည်းငယ် အကျယ်တဝင့် အဓိပ္ပာယ်ပို၍ ဖွင့်ပေးစေလိုပါတယ်။ ကျွန်တော့် အနေနဲ့ကတော့ Favouritism amega osuzse:: / Flattering / Kissing up to the boss soooော်လန်ကပ်ဖားလုပ်ခြင်း၊ မြှောက်ပင့်ခြင်း၊ Partidism မျက်နှာလိုက်ခြင်း၊ Racism လူမျိုးစွဲခြင်း၊ ခွဲခြားခြင်း၊ Religionism ဘာသာစွဲခြင်း၊ Regionalism ဒေသစွဲခြင်း၊ PartFaction ပါတီစွဲခြင်း ၊ Capitalism လူမျိုးကြီးဝါဒသုံးစွဲခြင်း၊ အခွင့်အရေးပိုပေးခြင်း၊ အခွင့်အရေးပိတ်ပင်ခြင်း တို့သည်လည်း Complicated Bribery သို့မဟုတ် Corruption ရှုတ်ထွေးပွေလီသော လာဘ်ပေးလာဘ်ယူမှုဟူ၍ မှတ်ယူရမည်ဆိုတာကို ကျွန်တော်က ထပ်ပြီးမှ အဓိပ္ပါယ်ဖွင့်ဆိုချင်ပါတယ်။ နည်းဥပဒေအနေနဲ့ကတော့ ရှုပ်ထွေးပွေလီသော လာဘ်ပေးလာဘ်ယူ မပြုလုပ်ရဆိုပြီးမှ ပြဋ္ဌာန်းစေချင်ပါတယ်။ တချို့ ဆင်းရဲသား ပြည်သူများသည် လာဘ်ပေးလာဘ်ယူ ဆရာ လာဘ်မရှိတော့ မိမိတို့ရဲ့ မိဘ၊ ညီအကိုမောင်နှစ်မ၊ သားသမီးများအတွက် ကိုယ့်ကိုကိုယ် စတေးကြရ၊ အကြမ်းဖက်ခံကြရ၊ ဂုဏ်သိက္ခာတွေပါ ပေးဆပ်ကြရ၊ ဒါကလည်း Character Dignity Bribery ကိုယ်ကျင့် သိက္ခာ လာဘ်ထိုးလာဘ်ယူမှုသာ ဖြစ်ပါတယ်။ ကျွန်တော့် အနေနဲ့ တစ်ခု ထပ်မံထည့်သွင်းချင်တာ ရှိပါတယ်။ အဲဒါကတော့ Double Fine ၊ Double Reward ယခုကျွန်တော်တို့ ဥပဒေကြမ်းမှာကတော့ အရာရှိကို အ ရေးယူပြစ်ဒဏ်ချမှတ်တဲ့ ဥပဒေတွေ ရှိပါတယ်။ တန်ပြန် (Reciprocal) သူ့ရဲ့ တန်ပြန်အရေးယူမှု ရနိုင်တဲ့ အရာလည်း ထည့်သွင်း ချင်ပါတယ်။ အဲဒါက ဘာလဲဆိုတော့ အခန်း (၁၀) ပုဒ်မခွဲ ၅၇၊ အဲဒီမှာ ပုဒ်မခွဲငယ် (ဂ)၊ (ဃ) အနေနဲ့ ထည့်သွင်းချင် တာကတော့ ဌာနဆိုင်ရာအကြီးအကဲ သို့မဟုတ် အကြီးအကဲ နေရာ ရယူထားသူသည် ၎င်းအား လာဘ်ထိုးလာသူအား အမှုဖွင့်၍ အရေးယူနိုင်သည်။ ထိုသို့ မှန်ကန်စွာဥပဒေအရပြုလုပ်နိုင်သည့် အကြီးအကဲများအား နိုင်ငံ့ဝန်ထမ်းကောင်းဆုများ ချီးမြှင့် ခြင်းနှင့် ရာထူးတိုးမြှင့်ခြင်း ပြုလုပ်ပေးရမည်။ နှစ်မျိုးပေါ့။ သူ့ကို ဆုပေးမယ်။ ငွေကြေးအားဖြင့် သို့မဟုတ် ဆုတံဆိပ်တွေ ပေးမယ်။ ဒါတွင် မကသေးဘူး Double Reward က သူ့ရဲ့ ရာထူးကို တိုးပေးတဲ့ လုပ်ငန်းတွေကို လုပ်လာပြီဆိုရင်၊ ဒါ ပြည်သူလူထုက လာဘ်မထိုးရဲ တော့ပါဘူး၊ အကြီးအကဲ က တရားစွဲတော့ မယ်ဆိုရင်။ ဖိလစ်ပိုင်မှာက Double Fine/ Double Reword ရှိပါတယ်။ စင်ကာပူမှာလည်းပဲ ရှိပါတယ်။ ကျွန်တော်တို့ အိမ်နီးချင်းနိုင်ငံတွေ ဖြစ်ပါတယ်။ ဥက္ကဋ္ဌကြီးခင်ဗျား။အလျဉ်းသင့်လို့ အနည်းငယ် ထပ်ဆွေးနွေးပါရစေ။ ကျွန်တော်တို့ရဲ့ sell:09:yoscos MoiLaw Enactor, Law Maker, Law Promulgator eos los qui တယ်။ ဥပဒေကိုပြု ပေး တဲ့ အဆင့်အမြင့်ဆုံးအဆောက်အအုံ၊ ကိုယ်စားလှယ် အဖွဲ့အစည်းကြီး ဖြစ်ပါတယ်။ ဒီလွှတ်တော်ကြီးမှာပဲ စတင်၍ တန်းတူ ညီမျှခြင်း၊ ဥပဒေစိုးမိုးခြင်း၊ (Law Enforcememt) ကို တိတိကျကျ လိုက်နာဆောင်ရွက်မှသာလျှင် ပြည်သူတစ်ရပ်လုံး ကိုလည်း ပြဌာန်းလိုက်တဲ့ ဥပဒေကို လက်ဆင့်ကမ်းပေး နိုင်မယ်လို့ လေး လေးနက်နက် ယုံကြည်ပါတယ် ခင်ဗျား။ နိဂုံးချုပ် အနေနဲ့ကတော့ ယခု ဥပဒေမူကြမ်း အမြန်ဆုံး အတည်ပြုနိုင်ပြီး အကျိုးသက်ရောက်ကာ မြန်မာနိုင်ငံတစ်ဝန်း လာဘ်ပေးလာဘ်ယူ အဂတိလိုက်စားမှု ပပျောက်ပြီး တရားမျှတခြင်း၊ တန်းတူညီမျှခြင်းဆိုတဲ့ လောကပါလတရား အမြန်ဆုံး ထွန်းကား လာနိုင်ပါစေ။ ကျေးဇူးတင်ပါတယ် ခင်ဗျား။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ် (၁၂)မှ ဦးလှဆွေ ဆွေးနွေးနိုင်ပါပြီ</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ ကြွရောက်လာသော အမျိုးသား လွှတ်တော်ကိုယ်စားလှယ်များအားလုံး ကျက်သရေမင်္ဂလာအပေါင်းနဲ့ ပြည့်စုံတော်မူ ကြပါစေလို့ ဦးစွာပထမ နှုတ်ခွန်းဆက်သ ဂါရဝပြု အပ်ပါတယ်ခင်ဗျား။ ကျွန်တော်ကတော့ မကွေးတိုင်း ဒေသကြီး မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးလှဆွေ ဖြစ်ပါတယ်။ ကျွန်တော် ဆွေးနွေးလိုတဲ့ အကြောင်းအရာကတော့ ခုန ရှေ့က ဆွေးနွေးသွားတဲ့ ကိုယ်စားလှယ်တော်ကြီး နှစ်ယောက်နဲ့ အမြင်တော့ တခြားရှုထောင့်အမြင်ကနေ ကျွန်တော် ဆွေးနွေးသွားပါမယ်။ သို့သော် သွယ်ဝိုက်သောနည်းနဲ့တော့ ပတ်သက်နေပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ အဂတိလိုက်စားမှု လာဘ်ပေးလာဘ်ယူ ဥပဒေကြမ်းနဲ့ပတ်သက်ပြီးတော့ ဆွေးနွေးလို တာကတော့ ဒီ ဥပဒေမှာ ဘယ်လိုကျူးလွန်၊ ဘယ်လို ဖောက်ဖျက်ရင်၊ ဘယ်လိုပြစ်ဒဏ်တွေပေးမယ် ဆိုတာတွေ ချည်း တွေ့ရပါတယ်။ ကျွန်တော် ဖြည့်စွက် ဆွေးနွေးလိုတဲ့ ရှုထောင့်ကတော့ ဒီဥပဒေကို လက်တစ်လုံးခြား အသုံးပြုပြီးတော့ ပြည်သူလူထုကို ဒုက္ခပေး နိုင်တဲ့ ပြဿနာ ရှိလာနိုင်တယ် ဆိုတာကို ကျွန်တော်ဖြည့်စွက် ဆွေးနွေးလိုခြင်း ဖြစ်ပါတယ်။ ဥပမာတစ်ခု ကျွန်တော် တင်ပြလိုတာကတော့ ကျွန်တော်က လက်တွေ့ကျကျ ကျွန် တော် တင်ပြလိုပါတယ်။ ဥပမာဘားအံဘက်ကနေ ဘိလပ်မြေတင်လာတဲ့ ကားတစ်စီးကို မင်းတို့ကား ဘာပါလဲ၊ ဘိလပ်မြေပါ ဆရာလို့ပြောမယ်။ လက်ဘက်ရည်ဖိုး ၅၀၀၀၊ ၁၀၀၀၀ လောက်ပေးတယ်။ ပေးလိုက်တယ်။ ဒါဆိုရင်တော့ မမေးတော့ဘူး။ လွှတ်လိုက်တယ်၊ သွားတော့ ရပြီပေါ့။ ဒါပေ မယ့် ဒီ ဥပဒေပေါ် လာတဲ့ အခါမှာ ဟာငါတို့တော့ ပိုက်ဆံယူလို့မရတော့ဘူး။ မင်းပစ္စည်းကို မသင်္ကာဘူး။ အကုန်ချ၊ အိတ် ၅၀၀/၁၀၀၀ ကားပေါ်က ချရှာမယ်၊ ဘာမှမတွေ့ဘူး၊ ဘာမှ မတွေ့ဘူးဆိုတော့ ဆီတိုင်ကီဖြုတ်၊ ဆီတိုင်ကီထဲမှာ ဘာတွေပါလဲ၊ ဆီတွေသွန်၊ ရှာတယ်။ ဘာမှမတွေ့ဘူး။ အဲဒီတော့ မင်းတို့ ဘီးတွေဖြုတ် လိုက်ဦး၊ လေတွေ လျှော့၊ ဘာပါတုန်း၊ ဒီလိုမျိုး ကြန့်ကြာအောင် လုပ်နေ တာဟာ ဒီလိုကြန့်ကြာ ခြင်းခံနေရတဲ့ ကားသမားတွေ အရင်က တော့ ၅၀၀၀၊ ၁၀၀၀၀ ပေးလိုက်ရင် မြန်ဦးမယ်ကွာလို့ ပြောပြီးတော့မှ အခုမှ ဒီလို မကြာ၊ ကြာအောင်လုပ်တာ ဥပဒေကို လက်တစ်လုံးခြား လုပ်ပြီး တော့ ပြည်သူတွေကို စိတ်ဆင်းရဲအောင်လုပ်တဲ့ ပုဂ္ဂိုလ် တွေကို ဘယ်လိုပုဒ်မနဲ့ အရေးယူမလဲ၊ ဘယ်သူ့ကိုမှလည်း မတိုင်ရဲဘူး။ နောက်တစ်ခေါက်ကျရင် ဒီလိုထပ်ပြီးတော့ ဒီလိုလုပ်မှာ စိုးလို့၊ ဒီလို ဥပဒေတစ်ခု ပြဋ္ဌာန်းလျှင် ဘက်စုံထောင့်စုံမှ ပြည့်ပြည့်စုံစုံ ကာကွယ်ထားမှ တော်ကာကျမယ်လို့ ကျွန်တော့်အနေနဲ့ ယူဆပါတယ်။ ဒါကြောင့် လာဘ်ပေးလာဘ်ယူတော့ မလုပ်သေးဘူး၊ ဥပဒေနဲ့ အကျုံးမဝင်သေးဘူး ပေါ့လေ၊ စိတ်ဒုက္ခ မရောက် ရောက်အောင် ညစ်ပြနေတယ်ဆိုရင် ပိုဆိုးပါတယ်။ ဥပမာ ကျွန်တော်ကိုယ်တိုင်ပဲ ကိုယ်စားလှယ်တော် (၃)ယောက်ပါပါတယ်၊ ကျွန်တော်တို့ ဘတ် (စ်)ကား နဲ့၊ ဂန့်ဂေါကနေ မန္တလေးကို လာတဲ့ အခါမှာ ရဲတစ်ယောက်က တားဆီးပြီးတော့ ဒီကား လမ်းဘေးချရပ်လိုက်၊ စက်သတ်လိုက်လို့ ပြောပါတယ်။ ဘာရှာမလို့ လဲဆိုတော့ တရားခံ ပြေးရှာမယ်လို့ ပြောတယ်။ ဒါဆိုရင် ခရီးသည် စာရင်းနဲ့တိုက်ဆိုင် ပြီး စစ်ပေါ့ဆိုတော့ ကျွန်တော်ကပြောတော့ ကားသမားကို ကျွန်တော်က မှာထား တယ်။ မင်း ပိုက်ဆံ တစ်ပြားမှ မပေးနဲ့။ အဲဒီတော့ ကားသမားကလည်း လုံးဝ ငွေမပေးဘူး။ ငွေမရတော့ သူက ကြန့်ကြာအောင် လုပ်တယ်။ (၂)နာရီလောက် ကြာတယ်။ ကြာတော့ ကျွန်တော်က မနေသာတော့ ကားပေါ်ကနေ ဆင်းပြီးတော့ ငါတို့က ကိုယ် စားလှယ်တွေပါ။ မင်းက အရပ်ဝတ်နဲ့ ဆိုတော့ ဘာအဆင့်လဲ။ ငါကိုယ်စားလှယ် ကဒ်ပြား ပြမယ်။ ကြည့်ပါဆိုတော့ ၊ မင်းမှာလည်း ဘာအထောက်အထားပါလဲ ဆိုတော့ ကျွန်တော်မှာ လက်ထိပ်ပါတယ် ဆိုပြီးတော့ ခါးကို ပုတ်ပြတယ်။ ဒါနဲ့ ကျွန်တော် ကလည်း အဲဒါကို ဗွီဒီယိုကလစ်နဲ့ ရိုက်ထားတာဖြစ်တဲ့အတွက် ကြောင့် CD ခုတ်ပြီးတော့Dilans-Promo contema Web Portal Datal mo piemoggvitosဆင့်ဆင့်ကို သတင်းပို့လိုက်တော့ ဒီ ရဲတပ်သားတွေ အရေးယူခံရတယ်။ ဒီလို ဆိုလိုတာ ကတော့ ငွေပေးငွေယူတော့ မလုပ် ရသေးဘူး။ ရစ်ပြီးတော့ အချိန်မကြာ၊ ကြာအောင် လုပ်နေတာတွေ အများကြီး ရှိနေပါတယ်။ အကျင့်ဆိုးတဲ့ တရားသူကြီးတွေ အများကြီးပဲ၊ အကျင့်ဆိုးတဲ့ ရုံးအုပ်ကြီးတွေ အများကြီးပဲ၊ ဒီ လို အဂတိမရ၍ လာဘ်ငွေ တံစိုးလက်ဆောင် မရ၍ အချိန်ကြန့်ကြာအောင်၊ မကြန့်ကြာသင့်ပဲ ကြန့်ကြာ အောင် ပြုလုပ်ခြင်းအတွက် ပုဒ်မ က ဘယ်လောက်၊ ပြစ်ဒဏ်က ဘယ်လောက် ဆိုတာကို ထည့်သွင်းဖော်ပြ မယ်ဆိုရင် ဘယ်ဌာန ဆိုင်ရာမှ စားပွဲပေါ်မှာ လျှောက်လွှာတွေကို အကြာကြီး ကိုင်မထားရဲတော့ဘူး။ ဘာလာပေးမလဲ ဆိုပြီး မျှော်ပြီးတော့ နောက်နေ့လာခဲ့ ၊ ဆရာက ဒီနေ့ မအားသေးဘူး။ စသည်ဖြင့် အမျိုးမျိုး၊ ချိန်းနေရင် ကြာသင့် ကြာထိုက်တဲ့ အချိန်ထက် ပိုကြာနေတဲ့ စားပွဲပေါ်က စာရွက်စာတမ်းတွေကို ထိန်းချုပ်ထားတဲ့၊ လာဘ်မျှော်နေတဲ့ ပုဂ္ဂိုလ်များကို လာဘ်ပေးလာဘ်ယူ တံစိုးလက်ဆောင်အား မျှော်ကိုး၍ သာမန်ထက် ပိုသော အချိန်ဆွဲ ကြန့်ကြာမှု ဖြစ်ပေါ်စေခြင်း။ ပုဒ်မက ဒီလောက်၊ ဒီလောက်အရ ပြစ်ဒဏ်က ဒီလောက်ဆိုပြီးတော့ သတ်မှတ်ပေးလိုက်မယ်ဆိုရင် အစိုးရ ယန္တရားကြီး တစ်ခုလုံး ဒီ ပုဒ်မ ကို ကြောက်ပြီးတော့ ပိုပြီးတော့ မြန်မြန်ဆန်ဆန် သွက်လက်လာ မယ်။ Clean Government လည်း ပိုဖြစ်လာမယ်။ ပြည်သူတွေရဲ့ ယုံကြည်အားထားရတဲ့ အချိန် ကြန့်ကြာမှု မရှိတဲ့ ဌာနတွေ ဖြစ်လာမယ်လို့ ကျွန်တော် ယုံကြည်ပါတယ်။ ဥက္ကဋ္ဌကြီးခင်ဗျား။ ဘောလုံးပွဲတွေမှာတောင်မှ အချိန်ကြာလို့ရှိရင် အဝါကတ်ပြား ပြတာ ရှိပါတယ်။ သူတို့ နိုင်နေတဲ့ ဘောလုံးအသင်း က ဂိုးသမားဟာ အကြာကြီး ဘောလုံးကို ကိုင်ပြီး ဟိုပုတ်ဒီပုတ် ကန်မလိုလို နောက်ပြန်ဆုတ်လိုက် အဲဒီလို လုပ်နေရင် ဒိုင်လူကြီးက ချက်ချင်း ပြေးပြီးတော့ Yellow Card ပြလိုက်ပါတယ်။ အချိန် ဆွဲတယ်။ မင်းအချိန်ဆွဲတယ်။ နောက်တစ်ခါ အချိန်ဆွဲရင်တော့ သူ အနီကတ်ပြား ပြပြီး အထုတ်ခံရ တော့မှာပေါ့။ ဒီလို ဘောလုံးပွဲလေးမှာတောင်မှ ဒီလို မျိုးသတိပေးရင် ကျွန်တော်တို့ အချိန်မကြာ ကြာအောင် တံစိုးလက်ဆောင်ကို မျှော်ကိုးနေပြီးတော့ အချိန် မကြာ ကြာအောင် လုပ်နေတဲ့ဌာနဆိုင်ရာကို လည်း ကျွန်တော်တို့က ဥပဒေပုဒ်မတစ်ခု သတ်သတ်ပြဋ္ဌာန်းပြီးတော့ ထိန်းချုပ်လိုက်မယ် ဆိုရင် တော်တော် ထိရောက်တဲ့၊ သွက်လက်မြန်ဆန်တဲ့ ဌာနတွေဖြစ်လာမယ်လို့ ကျွန်တော်ယုံကြည် ပါတယ်။ ဒါကြောင့် အခုပြဋ္ဌာန်းမယ့်ဥပဒေမှာ တံစိုးလက်ဆောင် မျှော်ကိုးပြီးတော့ သာမန် ထက်ပိုပြီး အချိန်ကြန့်ကြာအောင် ပြုလုပ်ခြင်း သို့မဟုတ် လာဘ်ပေးလာဘ်ယူမှု ကျူးလွန်ရန်အားထုတ်ခြင်း၊ အချိန် တမင်ကြန့်ကြာအောင် ဆွဲနေခြင်းကို လာဘ်ပေးလာဘ်ယူ ပြုလုပ်ရန်အား ထုတ်ခြင်း ပုဒ်မ ၆၂ မှာ ဘယ်လိုဖော်ပြလဲဆိုတော့ အခန်း ၁၀ပေါ့၊ မည်သူမဆိုဤဥပဒေပါ ပြစ်မှုတစ်ရပ်ရပ်ကို ကျူးလွန်ရန် လှုံ့ဆော်ခြင်း၊ အားထုတ်ခြင်း၊ ပူးပေါင်းကြံစည်ခြင်းဆိုတဲ့ နေရာမှာ ကျွန်တော့် အနေနဲ့က အဲဒီ အားထုတ်ခြင်း ဆိုတဲ့နေရာရဲ့ ရှေ့မှာ အချိန်ကြန့်ကြာအောင် တမင်ပြု လုပ်၍ လာဘ်ပေးလာဘ်ယူ ပြု လုပ်ရန်အားထုတ်ခြင်းလို့ နည်းနည်းထပ်ဖြည့်လိုက်ရင် ဘယ်သူမှ ကြာရဲတော့မှာ မဟုတ်ဘူးလို့ ထင်ပါတယ်။ အခုကြာနေ တဲ့ဟာတွေ အများကြီးပါ၊ ဌာန၊ ဌာန တိုင်းမှာ တော်တော်လေး တစ် ဌာနချင်းပြောရင်တော့ ကုန်မှာ မဟုတ်ပါဘူး။ ကျွန်တော် တင်ပြလို တာကတော့ အဲဒါပါပဲခင်ဗျား။ နောက်တစ်ခုကတော့ ဒီအခန်းထဲရောက်မှ ကိုယ်စားလှယ်တော်ကြီး တစ်ယောက် က သူစာရင်းပေးဖို့ရာ နောက်ကျသွားလို့ပါတဲ့။ သူပြော ချင်တာလေးကို ထည့်ပြီး ဆွေးနွေးပေးပါ ဆိုတော့၊ သူက ဆွေးနွေးတာ က၊ သူပြောတာ ကောင်းပါတယ်ခင်ဗျ။ အဲဒီ ကိုယ်စားလှယ်ကြီးက ဘာပြောလဲဆိုတော့ လာဘ်ပေးလာဘ်ယူမှု ဈယောဂူပြောသလိုပေါ့၊ ဒေါက်တခအောင်ထွန်းသက် ပြောသလို Culture လိုဖြစ်နေတဲ့ အကျင့်ဆိုးတွေ ဖျောက်ဖို့ဆိုရင် ခုနလို ပုဒ်မ ၄၊ ပေးမှလုပ် ဆိုဟာတွေပေါ့လေ၊ မြို့နယ်အထိ ကျယ်ကျယ်ပြန့်ပြန့် ကော်မရှင် အဖွဲ့ခွဲတွေ ဖွဲ့စည်းသင့်တယ်၊ ဒါမှ ဗဟိုတင်မဟုတ်ဘဲနဲ့ မြို့နယ်ထိ ကျယ်ကျယ်ပြန့်ပြန့်သာ ဖွဲ့စည်းလိုက်ရင် ချက်ချင်း မြို့နယ် အဆင့်မှာ မဟုတ်တာလုပ်တာနဲ့ ချက်ချင်းအဲဒီကော်မရှင်ကနေ လျင်လျင်မြန်မြန် အရေးယူ ဆောင်ရွက်နိုင်လို့ရှိရင် ကျွန် တော်တို့ တစ်တိုင်းပြည်လုံး လာဘ်ပေး လာဘ်ယူမှုဟာ တိမ်ကော ပပျောက်သွားနိုင်တယ်လို့ သူက အကြံပြု လာပါတယ်။ သူ့ရဲ့ အကြံပြုချက်ကလည်း ထည့်သွင်း စဉ်းစားသင့်တဲ့ အချက်ဖြစ်တဲ့အတွက် ကျွန်တော့်အနေနဲ့ တင်ပြဆွေးနွေးရင်း နိဂုံးချုပ် ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင် ဗျား။ အမျိုးသား လွှတ်တော်ကိုယ်စားလှယ်(၃)ဦးရဲ့ ဆွေးနွေးချက်နဲ့ ပတ်သက် ပြီးတော့ အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်</speech>
</bill>
<bill>
<title>ကျန်းမာရေးဝန်ကြီးဌာန၊ ပြည်ထောင်စုဝန်ကြီး က တိုင်းရင်း ဆေးကောင်စီဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန်အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးက ထောက်ခံခြင်း</title>
<speech type="speaker">အစီအစဉ် (၉) ဖြစ်ပါတယ်။အမျိုးသားလွှတ်တော်ကိုယ်စားလှယ်များ ခင်ဗျား။ ယခု အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေခွဲ(က) အရ တိုင်းရင်းဆေးကောင်ဉပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်က ဆွေးနွေး စဉ်းစားရန်အဆိုကို ကျန်းမာရေးဝန်ကြီးဌာန၊ ပြည်ထောင်စုဝန်ကြီး က အမျိုးသားလွှတ်တော်သို့ တင်သွင်းဖို့ ဖြစ်ပါတယ်</speech>
<speech><agency id="98">ဒေါက်တာဖေသက်ခင် (ပြည်ထောင်စုဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ကိုယ်စိတ်နှစ်ဖြာ ကျန်းမာချမ်းသာပြီးတော့ ကိုယ့်အကျိုး အများအကျိုးတိုးပွားအောင် ဆောင်ရွက် နိုင်ကြပါစေလို့ ဆုမွန်ကောင်းတောင်းပါတယ်။ ပြည်ထောင်စုအစိုးရအဖွဲ့ရဲ့ ကိုယ်စား ကျွန်တော် ကျန်းမာရေးဝန်ကြီးဌာန၊ ပြည်ထောင်စုဝန်ကြီးက တိုင်းရင်းဆေးကောင်စီဥပဒေကို ပြင်ဆင်သည့် ဥပဒေကြမ်းအား ဆွေးနွေးစဉ်းစားရန်အတွက် အမျိုးသားလွှတ်တော် သို့ အဆို တင်သွင်းအပ် ပါတယ် ခင်ဗျား။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ် တစ်ဦး က ဆောင်ရွက်ဖို့ ဖြစ်ပါတယ်</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>ကျန်းမာရေး ဝန်ကြီးဌာန၊ ပြည်ထောင်စုဝန်ကြီး တင်သွင်းသွားသော တိုင်းရင်းဆေးကောင်စီ ဥပဒေကို ပြင်ဆင်သည့် ဥပဒေကြမ်းအား ဤလွှတ်တော်မှ လက်ခံဆွေးနွေးစဉ်းစားနိုင်ပါရန် ကျွန်တော်က ထောက်ခံအပ်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ တိုင်းရင်းဆေး ကောင်စီ ဥပဒေကို ပြင်ဆင်သည့် ဥပဒေကြမ်းကို လွှတ်တော်ကိုယ်စားလှယ်များထံ ကြို တင်ဖြန့် ဝေထားပြီး ဖြစ်ပါတယ်။ အချိန်ကို ငဲ့ညှာတဲ့အနေနဲ့ ကျန်းမာရေးဝန်ကြီးဌာန၊ ပြည်ထောင်စု ဝန်ကြီး က ယနေ့ ဖတ်ကြားတင်သွင်းခြင်း မပြုဘဲ ဥပဒေကြမ်းကို ဆွေးနွေးမယ့်နေ့မှ အသေးစိတ် ဆွေးနွေးပေးဖို့ ဖြစ်ပါတယ်</speech>
<title>အမျိုးသားလွှတ်တော်ဥက္ကဋ္ဌတိုင်းရင်းဆေးကောင်စီဥပဒေကိုပြင်ဆင်သည့်ဥပဒေကြမ်းကို ဆွေးနွေးစဉ်းစားရန် အမျိုးသားလွှတ်တော်၏ သဘောတူညီချက်ရယူခြင်း</title>
<speech type="speaker">တိုင်းရင်းဆေး ကောင်စီ ဥပဒေကို ပြင်ဆင်သည့် ဥပဒေကြမ်းကို လွှတ်တော်က ဆွေးနွေးစဉ်းစားရန် သင့် မသင့် လွှတ်တော်ရဲ့ သဘောထားကို ရယူမှာဖြစ်ပါ တယ် တိုင်းရင်းဆေးကောင်စီဥပဒေကို ပြင်ဆင်သည့်ဥပဒေကြမ်းကို ဆွေးနွေးစဉ်းစားရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် တိုင်းရင်းဆေးကောင်စီ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန်ဖြစ်ကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော်ဥက္ကဋ္ဌကတိုင်းရင်းဆေးကောင်စီဥပဒေကိုပြင်ဆင်သည့်ဥပဒေကြမ်းကို ဆွေးနွေးလိုသည့် လွှတ်တော် ကိုယ်စား လှယ်များရှိလျှင်အမည်စာရင်း တင်သွင်းနိုင်ကြောင်းကြေညာခြင်း</title>
<speech type="speaker">တိုင်းရင်းဆေးကောင်စီဥပဒေကို ပြင်ဆင်သည့် ဥပဒေကြမ်းကို ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုသည့် အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး ၁၉-၇-၂၀၁၂ (ကြာသပတေးနေ့) ထက်နောက်မကျဘဲ အမျိုးသား လွှတ်တော်ဌာန၊ ဒုတိယညွှန်ကြားရေးမှူးချုပ် ထံ အမည်စာရင်း တင်သွင်းနိုင်ပါတယ် တင်သွင်းထားတဲ့ ဥပဒေကြမ်းနဲ့စပ်လျဉ်းပြီး ဥပဒေကြမ်းကော်မတီရဲ့ လေ့လာတွေ့ ရှိချက်နှင့် သဘောထားမှတ်ချက်တို့ကို ဖတ်ကြားတင်သွင်းရန်နှင့် လွှတ်တော်ကိုယ်စားလှယ်များ ဆွေးနွေးရန်နေ့ရက်ကို သီးခြားသတ်မှတ်ပေးမှာ ဖြစ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အစည်းအဝေးကို မိနစ်(၃၀) ခေတ္တရပ်နားပါမယ်</speech>
<speech type="mc">အမျိုးသားလွှတ်တော်ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၁၀၅၅ နာရီတွင် ခေတ္တရပ်နားပြီး ၁၁၂၅ နာရီအချိန်တွင်ပြန်လည်ကျင်းပပါသည်။</p>
</bill>
</section>
<section value="Motion">	
<motion>
<speech type="mc">အမျိုးသားလွှတ်တော် ကိုယ်စားလှယ်များ ခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတ် (၁)၏ တိုင်းရင်းသားလူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီးဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင် အဖြစ် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေနှင့် အညီ ထည့်သွင်း ဖွဲ့စည်းပေးပါရန် ပြည်ထောင်စုအစိုးရအား တို က်တွန်းကြောင်းအဆိုကို လွှတ်တော် ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်ကပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင် တင်သွင်းထားတဲ့ တိုင်းရင်းသား လူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေနှင့်အညီ ထည့်သွင်းဖွဲ့စည်းပေးပါရန် ပြည်ထောင်စု အစိုးရအား တိုက်တွန်းကြောင်းအဆိုကို ဆွေးနွေးဖို့ လွှတ်တော်ကိုယ်စားလှယ် ၉ ဦး က အမည်စာရင်း တင်သွင်းထားပါတယ်</speech>
<speech type="speaker">ပထမဦးစွာ ချင်းပြည်နယ် မဲဆန္ဒနယ်အမှတ်(၃)မှ ဦးပေါလ်ထန်ထိုင်း ဆွေးနွေးနိုင်ပါပြီ</speech>
<speech><mp id="39">ဦးပေါလ်ထန်ထိုင်း၊ ချင်းပြည်နယ် မဲဆန္ဒနယ်အမှတ် (၃)</mp>လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်ကတော့ ချင်းပြည်နယ်မဲဆန္ဒနယ်အမှတ် (၃) ထန်တလန်မြို့နယ် အမျိုးသားလွှတ်တော်ကိုယ်စားလှယ် ဦးပေါလ်ထန်ထိုင်း ဖြစ်ပါတယ်။ ရခိုင်ပြည်နယ် မဲဆန္ဒနယ် အမှတ်(၁) အမျိုးသားလွှတ်တော် ကိုယ်စားလှယ် ဒေါက်တာအေးမောင် ၏ တိုင်းရင်းသား လူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ် ဖွဲ့စည်းပုံ အခြေခံဥပဒေနဲ့အညီ ထည့်သွင်းဖွဲ့စည်းပေးပါရန်ဆိုသော အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးနဲ့ လွှတ်တော်ကိုယ်စားလှယ်တော်ကြီးများ ခင်ဗျား။ ယခု IT ခေတ်မှာ လူသားများ၏တီထွင်ဖန်တီးမှုများဖြင့် ကမ္ဘာကြီးဟာ အလျင်အမြန် တိုးတက်ပြောင်းလဲနေ ပါတယ်။ ကမ္ဘာကြီးတိုးတက်ပြောင်းလဲသလိုပဲ ကျွန်တော်တို့နိုင်ငံတော်မှာလည်း ပဲ ကြီးမားတဲ့ ပြောင်းလဲမှု စတင်နေပြီဆိုတာ အားလုံး အသိဖြစ်ပါတယ်။ တိုးတက်ပြောင်းလဲမှု ရှိနေတဲ့ အချိန်မှာ ရသင့်ရထိုက်တဲ့ အခွင့်အရေးဟာ တောင်းလည်းရတယ်၊ မတောင်းလည်း အချိန် တန်လာတဲ့အခါ ရနိုင်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ခေတ်သစ်နိုင်ငံသမိုင်းအနေနဲ့ ပြောချင်ပါတယ်။ ကျွန်တော်တို့နိုင်ငံမှာ ကွဲပြားခြားနားတဲ့ တိုင်းရင်းသားလူမျိုးပေါင်း ၁၃၅ မျိုး ရှိတယ်ဆိုတာ အားလုံးအသိဖြစ်ပါတယ်။ တိုင်းရင်းသားဆိုတဲ့နေရာမှာ တောင်တန်းဒေသမှာ ရှိတဲ့ လူများနဲ့ မြေပြန့်ဒေသမှာရှိတဲ့ နိုင်ငံသားအားလုံး ဆိုလိုခြင်း ဖြစ်ပါတယ်။ ဗမာလည်း တိုင်းရင်းသား၊ ချင်းလည်း တိုင်းရင်းသားဖြစ်တယ်လို့ ကျွန်တော် ပြောချင်ပါတယ်။ တိုင်းရင်းသားမဟုတ်တဲ့ သူများကတော့ နိုင်ငံခြားသားများပဲ ဖြစ်ကြပါတယ်။ ၁၉၄၈ ခု လွတ်လပ်ရေးရသည့်အချိန်မှာ ပြည်နယ် ၄ ခု၊ တိုင်း ၁၀ ခု အဖြစ် ပြည်ထောင်စုနိုင်ငံ တစ်နိုင်ငံကို တိုင်းရင်းသားများက သဘောတူ တည်ထောင်ခဲ့ကြပါတယ်။ ပင်လုံညီလာခံမှာ တိုင်းပြုပြည်ပြု ဖခင်ကြီးတို့က တိုင်းရင်းသားအားလုံး အေးအတူ ပူအမျှ၊ မရှိအတူ ရှိအတူ အတူတူ နေထိုင်ဖို့ မိမိကံကြမ္မာမိမိဖန်တီးခွင့် ဆုံးဖြတ်ခဲ့ပြီး ဖြစ်တာကိုလည်းပဲ လွှတ်တော် ကိုယ်စားလှယ်များက ပြန်လည်ပြီးတော့ သတိရကြလိမ့်မယ်လို့ ယုံကြည်ပါတယ်။ ၁၉၇၀ ခုနှစ်၊ အခြေခံဥပဒေအရ ပြည်နယ်(၇) ခု၊ တိုင်း (၇) ခုဖြင့် ပြည်ထောင်စုကြီးကို ပြန်လည် ဖွဲ့စည်းခဲ့ပါတယ်။ ၂၀၀၈ ခုနှစ် ဥပဒေအရ တိုင်းများကို တိုင်းဒေသကြီးဟုဖြစ်လာပြီး ကိုယ်ပိုင်အုပ်ချုပ်ခွင့်ရတိုင်းနဲ့ ကိုယ်ပိုင်အုပ်ချုပ်ခွင့်ရဒေသများလည်း ပေါ်ပေါက်လာပါတယ်။ ထို့အပြင် တိုင်းရင်းသား လူမျိုးရေးရာဝန်ကြီးများကိုလည်း လူဦးရေ ပေါ်မူတည်ပြီး အချို့ တိုင်းဒေသကြီးနဲ့ ပြည်နယ်များမှာ ၎င်းတို့ တိုင်းရင်းသားများကိုယ်တိုင် ရွေးချယ်ခွင့်ပြုခဲ့ပါတယ်။ ဤကဲ့သို့ ဖွဲ့စည်းပုံ အခြေခံဥပဒေ ရေးဆွဲရခြင်းက တိုင်းရင်းသားလူမျိုးတိုင်း အခွင့် အရေး အပြည့်အဝ ရရှိနိုင်ရေးအတွက် ဖြစ်ပါတယ်။ အဲဒီလို တိုင်းရင်း သားလူမျိုးတိုင်း အခွင့်အရေး အပြည့်အဝ ရရှိတဲ့အခါ ပြည်ထောင်စုစိတ်ဓာတ် အစစ်အမှန် ရရှိပြီး နိုင်ငံတော်ကြီးလည်း အေးချမ်းသာယာ ဖွံ့ဖြိုးလာမည် ဖြစ်ပါတယ်။ အဲဒါကြောင့် ဒေါက်တာအေးမောင် တင်သွင်းတဲ့ အဆိုဟာ ဥပဒေနဲ့လည်းညီမျှပြီး သင့်တင့်လျောက်ပတ်တဲ့အဆိုဖြစ်ကြောင်းကို ပြောချင်ပါတယ်။ ဥက္ကဋ္ဌကြီးခင်ဗျား။ တိုင်းရင်းသားကိစ္စ၊ တိုင်းရင်းသားအရေးနဲ့ပတ်သက်ပြီး ပြောတဲ့ အခါမှာ အခက်အခဲကိုပဲ တွေ့နိုင်တယ်၊ မြင်နိုင်တယ်ဆိုလည်း ဒီလိုမျိုးအမြင်ဟာ မှန်ကန်တဲ့ အမြင် မဟုတ်ပါ။ ကျွန်တော်တို့နိုင်ငံဟာ ပြည်ထောင်စုနိုင်ငံတော် ဖြစ်ပါတယ်။ တစ်နေ့နေ့ နိုင်ငံတော်နဲ့ နိုင်ငံသားများ ကမ္ဘာနဲ့ရင်ဘောင်တန်း တိုးတက်လာတဲ့အခါမှာ မြို့နယ်နဲ့ခရိုင်များ အပြင် ပြည်နယ်နဲ့တိုင်းဒေသကြီးများလည်း ၁၄ ခုသာမဟုတ်ဘဲ ပြောင်းလဲလာတဲ့ အခြေအနေ အရမြို့နယ်နဲ့ခရိုင်များအပြင်၊ ပြည်နယ်နဲ့တိုင်းဒေသကြီးများလည်း တိုးချဲ့ဖွဲ့စည်း နိုင်ပါ တယ်။ ယခင်အစိုးရများလက်ထက်မှာ တိုင်းရင်းသားလူမျိုးရေးရာဝန်ကြီးနဲ့ ကိုယ်ပိုင်အုပ်ချုပ်ခွင့်ရ ဒေသ ဦးစီးအဖွဲ့ဥက္ကဋ္ဌ ရာထူးများကို ယခု ပုံစံမျိုးဖြင့် တီထွင်ကျင့်သုံး ခြင်း မရှိခဲ့ပါသဖြင့် တိုင်းရင်းသားလူမျိုးရေးရာဝန်ကြီးများကို နာမည်ကြီး ထမင်းငတ်ဆိုတဲ့ ဝန်ကြီးမျိုး တော့ မဖြစ်စေသင့်ပါ။ ဝန်ကြီးနဲ့ထိုက်တန်သော ဥပဒေအရ လုပ်ပေးသင့်ပါတယ်။ ၎င်းတို့၏ တာဝန်၊ လုပ်ပိုင်ခွင့်များနဲ့ ခံစားခွင့်များကို တိကျစွာ ဖော်ပြပေးသင့်ပါတယ်။ ယခု အချို့ တိုင်းဒေသကြီးနဲ့ ပြည်နယ်အစိုးရဝန်ကြီးများပင်လျှင် လုပ်ငန်းတာဝန် တိကျစွာ သတ်မှတ်ပေးခြင်း မရှိတဲ့အတွက် ဝန်ကြီးချုပ်ခိုင်းမှသာ အလုပ်လုပ်သလို ဖြစ်နေကြပါတယ်။ နောက်ဆုံးပြောချင်တာကတော့ လက်ရှိအခြေအနေမှာ ချင်းပြည်နယ်မပါ အခြားတိုင်း ဒေသကြီးနဲ့ ပြည်နယ် ၁၃ ခု မှာ တိုင်းရင်းသားလူမျိုးရေးရာဝန်ကြီးပေါင်း ၃၀ ခန့် ရွေးချယ် ခန့်ထားပြီး ဖြစ်ပါတယ်။ အဲဒီထဲမှာ ဗမာတိုင်းရင်းသားရေးရာဝန်ကြီး နဲ့ ကရင်တိုင်းရင်းသား ရေးရာဝန်ကြီးက အများဆုံး ဖြစ်ကြပါတယ်။ ၎င်းတိုင်းရင်းသားလူမျိုးရေးရာဝန်ကြီးများကို မိမိတို့ ကိုယ်စားပြုတဲ့ တိုင်းရင်းသားလူမျိုးများ၏ လိုအပ်ချက်များ ပိုမိုကူညီ ဆောင်ရွက် ပေးနိုင်ရေးအတွက် မိမိ အရွေးခံတဲ့ တိုင်း ဒေသကြီး သို့မဟုတ် ပြည်နယ်အစိုးရ ဝန်ကြီးများနဲ့ အဆင့်တူ လုပ်ပိုင် ခွင့် တာဝန်တူအဖြစ် သတ်မှတ်ပေး သင့်ပါတယ်။ အစိုးရအဖွဲ့၊ အဖွဲ့ဝင် အဖြစ်လည်း ဖြစ်စေသင့်ပါတယ်။ အဲဒါကြောင့် ရခိုင်ပြည်နယ် အမျိုးသားလွှတ်တော် ကိုယ်စားလှယ် ဒေါက်တာအေးမောင် တင်သွင်းတဲ့အဆိုကို အလေးအနက် ထောက်ခံပါကြောင်း တင်ပြအပ် ပါတယ်။</speech>
<speech type="speaker">ဆက်လက်ပြီး ကချင်ပြည်နယ်မဲဆန္ဒနယ်အမှတ်(၁၂)မှ ဦးဂျေယော ဆွေးနွေးနိုင်ပါပြီ</speech>
<speech><mp id="12">ဦးဂျေယောဝူ၊ ကချင်ပြည်နယ် မဲဆန္ဒနယ်အမှတ် (၁၂)</mp>လေးစားအပ်ပါသော အမျိုးသားလွှတ်တော်ဥက္ကကြီး၊ လွှတ်တော်ကိုယ်စားလှယ်တော်ကြီးမျင့်တကွ ဧည့်သည်တော်ကြီး များအားလုံး ကိုယ်စိတ်နှစ်ဖြာ ကျန်းမာချမ်းသာ၍ တို င်းပြည်နှင့်လူမျိုးအကျိုး ဆထက်ထမ်းပိုး သယ်ပိုးနိုင်ကြပါစေလို့ ဆုမွန်ကောင်းတောင်းရင်း မင်္ဂလာပါလို့ ရှေးဦးစွာ ဂါရဝပြုအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ် (၁၂)မှ ဦးဂျေယောဝူ ဖြစ်ပါတယ်။ တိုင်းရင်းသားရေးရာဝန်ကြီးများ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင် ရ ဒေသဦးစီးအဖွဲ့ ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင်အဖြစ် ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေနှင့်အညီ ထည့်သွင်းဖွဲ့စည်း ပေးရန် ဟု ဒေါက်တာအေးမောင် ရခိုင်ပြည်နယ် မဲဆန္ဒနယ်အမှတ်(၁)၏ အဆိုကို ကျွန်တော် ထောက်ခံ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ကို အင်္ဂလိပ်လို အနည်းငယ် ဖတ်ကြားခွင့်ပြုပါခင်ဗျား။ အမိမြန်မာနိုင်ငံတော်အတွင်း မှီတင်းနေထိုင်လာကြကုန်သော တိုင်းရင်းသားညီအစ်ကို မောင်နှမ များသည် ဟိုး ရှေးပဝေသဏီကတည်းကပင် ကိုယ့်ထီး၊ ကိုယ့်နန်း၊ ကိုယ့်ကြငှ န်းနှင့် နေထိုင် လာခဲ့ကြပါတယ်။ နယ်ချဲ့အင်္ဂလိပ် ပြီးတော့ ဖက်ဆစ်ဂျပန် ပြီးတော့ နယ်ချဲ့အင်္ဂလိပ်များကိုလည်း ဗိုလ်ချုပ်အောင်ဆန်း၊ ရဲဘော် သုံးကျိပ်နှင့် မျိုးချစ်တိုင်းရင်းသား တော်လှန်ရေးအဖွဲ့ အသီးသီးမှ ပူးပေါင်း၍ တွန်းလှန် တိုက်ခိုက်ခဲ့ကြပါတယ်။ ဒုတိယကမ္ဘာစစ် (Second World War)ဗြိတိသျှ အစိုးရ၏ မူဝါဒသစ် (Atlantic Charter) အတ္တလန်တိတ်သွာတာ သဘောတူညီမှုအရ ၎င်းတို့၏ ကိုလိုနီနယ်ပယ်များကို လွတ်လပ်ရေး ပေးရန် ဖြစ်သည်။ ဗိုလ်ချုပ်နှင့်တကွ တိုင်းရင်းသား ခေါင်းဆောင်များသည် ၁၉၄ရ ခုနှစ်၊ ဖေဖော်ဝါရီလ ၁၂ ရက် ပင်လုံညီလာခံ၌ ပင်လုံစာချုပ် ချုပ်ဆိုပြီး ကတိများ ထားရှိကြကာ စည်းလုံးညီညွတ်စွာနဲ့ လွတ်လပ်ရေးကို ရယူခဲ့ကြပါတယ်။ ဥက္ကဋ္ဌကြီး ခင်ဗျား။ ဒါပေမယ်လို့ ဦးနု အစိုးရဦးဆောင်သော ဖဆ ပလအစိုးရ၊ ပါလီမန် ဒီမိုကရေစီအစိုးရ၊ အိမ်စောင့်အစိုးရ၊ မဆလအစိုး ရဆိုပြီးမှ ခေတ် အဆက်ဆက် လက်ထက်မှာ ပြည်နယ်နေ တိုင်းရင်းသားညီအစ်ကိုများကို၊ မောင်နှမများကို ပင်လုံစာချုပ် ကတိများအရ ကိုယ်ပိုင်အုပ်ချုပ်ခွင့် မပေးခဲ့သည့်အပြင် နည်းလမ်းမျိုးစုံဖြင့် ဖိနှိပ်ချုပ်ချယ် Divide Rule ခွဲခြား အုပ်ချုပ်ခဲ့မှုကြောင့် တိုင်းရင်းသားများ အခွင့်အရေး ဆုံးရှုံးနေခဲ့ကြသည်မှာ ယနေ့တိုင် ဖြစ်ပါတယ်။ ဥပမာ ကချင်တိုင်းရင်းသားများရဲ့ ဆန္ဒကို ဆန့်ကျင်ပြီး ဝန်ကြီးချုပ် ဦးနု က ၁၀-၁၁-၁၉၅၆ ခုနှစ်တွင် ကချင်ပြည်နယ်မှ ဖီမော်၊ ဂေါ်လန်၊ ဂန်းဖန်နယ်မြေ များကို တရုတ်ပြည် ကို ပေးလိုက်ရပါတယ်၊ ပေးလိုက်ပါတယ်။ ဦးနု အစိုးရဆောက် လုပ်ခဲ့တဲ့ နယ်ခြားဂိတ် ကွန်ဂရိတ်နယ်ခြားဂိတ်ဝကြီးက တရုတ်ပြည်မအတွင်း အတွင်းပိုင်း ၈၀ ကီလိုမီတာလောက်မှာ ဒီနေ့အထိ ဝမ်းနည်းကြေကွဲဖွယ် တွေ့ရှိနိုင်ပါတယ်။ ၂၀၁၀ ခုနှစ် မဲဆွယ် စည်းရုံးကြသော နိုင်ငံရေးပါတီများသည် ဒီမိုကရေစီပြောင်းတော့မယ်၊ ကိုယ်ပိုင်အုပ်ချုပ် ခွင့်တွေ၊ စီရင်စုတွေ၊ တိုင်းရင်းသားဝန်ကြီးတွေ ရလာနိုင်တော့မယ်ဖြစ်လို့ မျှော်လင့်ချက်တွေနဲ့ ဝမ်းသာပီတိ ဖြစ်ကြကာ အသည်းကြား က မဲတစ်ပြား ဆန္ဒမဲတွေ ထည့်ခဲ့ကြပါတယ်။ ဥက္ကဋ္ဌကြီးခင်ဗျား ။ ပြည်ထောင်စုဖွား တိုင်းရင်းသား အားလုံး ချစ်ချစ်ခင်ခင် အေးအတူပူအမျှ ပြည်ထောင်စုသမ္မတမြန်မာနိုင်ငံတော်ကြီးကို ဖွဲ့စည်းပုံအခြေခံဥပဒေအရအားအင်ဝိုင်းဝန်းတည်ဆောက်သွားကြရမယ်လို့ သန္နိဋ္ဌာန်လည်း ချထားခဲ့ပါတယ်။ တိုင်းရင်းသားများက မိမိ၏နိုင်ငံ၊ဒေသ၊ လူမျိုးများကို ချစ်ခင်တွယ်တာမြတ်နိုးကြပါတယ်။ ဗိုလ်ချုပ်အောင်ဆန်း မိန့်ကြားခဲ့သလို ဗမာ တစ်ကျပ်၊ ကချင် တစ် ကျပ်၊ ရှမ်း၊ ကရင်၊ ကယား၊ ရခိုင်၊ မွန်၊ ချင်း၊ ပအိုဝ့်၊ “ဝ”၊နာဂ၊ အင်း၊ ဓနု၊ ပလောင် စသည့် တိုင်းရင်းသားများလည်း တစ်ကျပ်ဖြစ်သင့်တဲ့အချိန်ရောက်ပါပြီ။ ဖွဲ့စည်းပုံအခြေခံဥပဒေ ပုဒ်မ ၁၆၁ ပုဒ်မခွဲ(ခ)နှင့်(ဂ) တို့မှာ တိုင်း ဒေသကြီးနှင့် ပြည်နယ်၊ ကိုယ်ပိုင်အုပ်ချုပ်ခွင့်ရတိုင်း၊ ကိုယ်ပိုင်အုပ်ချုပ်ခွင့်ရဒေသမှာ ရှိကြသော အခြားတိုင်းရင်းသား နိုင်ငံတော်ရဲ့ လူဦးရေ ၀.၁ ရာခိုင်နှုန်း ရှိတဲ့ လူမျိုးစုကို တိုင်းရင်းသား ဝန်ကြီး ရွေးချယ်ခွင့်ရရှိ၍ တိုင်းဒေသကြီး၊ ပြည်နယ်အစိုးရအဖွဲ့ဝင် တစ်ဦးဖြစ်ကြောင်း အတိအလင်း ဖော်ပြထားပါတယ်။ ဒါက ယခင်အစိုးရက တိုင်းရင်းသားများကိုလည်း အစစ အရာရာမှာ Roll မြှင့်တင်ပေးချင်လို့ပဲ ဖြစ်ပါတယ်။ ဉာဏ်ပညာအမျှော်အမြင်နဲ့ ရေးဆွဲပေး ခဲ့ ကြတာကိုလည်း ဂုဏ်ယူချီးကျူးအပ်ပါတယ်။ အခု ကျွန်တော်တို့ရဲ့ လီဆူးတိုင်းရင်းသားရေးရာ ဝန်ကြီး မရှိတဲ့ မန္တလေးတိုင်း ဒေသကြီး မန္တလေး ၊ ပြင်ဦးလွင်၊ သပိတ်ကျင်း၊ တကောင်း မြို့နယ်ခွဲ မိုးကုတ်တို့မှာ လီဆူး တိုင်းရင်းသားများရဲ့ အခြေခံအခွင့်အရေးများဟာ ဆုံးရှုံးနေပါတယ်။ ဥပမာ နိုင်ငံသားစိစစ်ရေး ကဒ်ပြားလုပ်တာတောင် ပိတ်ပင်ခြင်း ခံနေကြရပါတယ်။ လူမျိုးစုနည်းလို့ တိုင်းရင်းသား ဝန်ကြီးများကို Cabinet ဝန်ကြီးအဖွဲ့မှာ မထည့်သွင်းဘူးဆိုရင် ဖွဲ့စည်းပုံအခြေခံ ဥပဒေနဲ့ ဆန့်ကျင်နေမှာ ဖြစ်ပါတယ်။ အမေရိကန်နိုင်ငံတို့ရဲ့ ဆောင်ပုဒ်ဖြစ်တဲ့ One for Al, All for one, Not Mony but Afew Good People လို့ ပြောပါတယ်။ တစ်ယောက်ကလည်း အားလုံးအတွက်၊ အားလုံးကလည်း တစ်ယောက်အတွက် ရှင်သန် ခြင်း၊ စည်းလုံးညီညွတ်မှု ခိုင်မြဲခြင်းကို ပြောလို ခြင်း ဖြစ်ပါတယ်။ လူတစ်ဦးကလည်း အရင်းအမြစ် ဖြစ်ပါတယ်။ လူအများလည်း လူသားအရင်းအမြစ် Human Resources ပဲဖြစ်ပါတယ်။ ဒါကြောင့် တိုင်းရင်းသားဝန်ကြီးများကိုလည်း သူတို့ကိုလည်း Cabinet ထဲ ထည့်သွင်းရမှာ ဖြစ်ပါတယ်။ တိုင်းရင်းသားဝန်ကြီးများကမူ တိုင်းရင်းသားများက တိုက်ရိုက် ရွေးချယ်တင်မြှောက်ပေးလိုက် သလို တိုင်းဒေသကြီးနဲ့ ပြည်နယ်ဝန်ကြီးချုပ်က လွှတ်တော်၏ သဘောတူညီချက်အရ ပုဒ်မ ၂၆၂ အပိုဒ်ငယ်(င) အရကော သမ္မတထံသို့ အမည်စာရင်း တင်သွင်းခံရသူလည်း ဖြစ်ပါတယ်။ နိုင်ငံတော်သမ္မတကြီးဦးသိန်းစိန် ပြည်ထောင်စုငြိမ်းချမ်းရေး ဖော်ဆောင်ရေး ကော်မတီ ဥက္ကဋ္ဌ က ၄-၇-၂၀၁၁ ခုနှစ်၊ ၎င်းကော်မတီ ပထမအကြိမ်အစည်းအဝေးတွင် သမ္မတကြီးက နိုင်ငံရေး၊ စီးပွားရေးအခွင့်အလမ်းကို တန်းတူညီမျှပေးမည်ဆိုပါက တိုင်းရင်းသားပဋိပက္ခများ ပြေပျောက် နိုင်မည်လို့ မိန့်ကြားပါတယ်။ ဒါကြောင့်မို့လို့ တိုင်းရင်းသားဝန်ကြီးများကို တိတိကျကျ Cabinet ဝန်ကြီးထဲကို ထည့်သွင်းပေးစေလိုပါတယ်။ အခု ကျွန်တော်တို့ နယ်မြေမှာ ဖြစ်နေကြတာက နေပြည်တော်က ကျွန်တော်တို့ စေလွှတ်လိုက်တဲ့ အထွေထွေဦးစီးမှူးသည်၊ မွန်ပြည်နယ်ဦးစီးမှူးသည်၊ ရခိုင်ခရိုင် ဦးစီးမှူးသည်၊ မြို့ နယ်ဦးစီးမှူးတွေက ဝေးလံသောဒေသ၊ ခက်ခဲသော ဒသ ဖြစ်သော Home Sick အိမ်ကို လွမ်းကြတာ ပိုများပါတယ်။ ဒေသခံတိုင်းရင်းသားတွေနဲ့ လက်တွဲလို့ သိပ်မရတာ ပိုများပါတယ်။ ဒါကြောင့်မို့လို့ ယခုအချိန်မှာ နေပြည်တော်ကနေ စေလွှတ်မယ်ဆိုရင်လည်း ကျွန်တော်တို့က ဒေသခံတွေကို ဦးစားပေးပြီး မှ ကျွန်တော်တို့ အုပ်ချုပ်စေမယ်၊ လက်တွဲစေမယ် ဆိုရင် ကျွန်တော်တို့က အများကြီး အောင်မြင်မှု အခွင့်အလမ်းတွေ ရှိပါတယ်။ တိုင်းရင်းသား စည်းလုံးညီညွတ်မှုနဲ့ ကျွန်တော်တို့ အောင်မြင်လာမှာ ဖြစ်ပါတယ်။ ဘာကြောင် လို့လဲဆိုတော့ တိုင်းရင်းသားတွေက အုပ်ချုပ်ရေးယန္တရားမှာ ပါဝင်လာနိုင်ပြီဖြစ်တဲ့ အတွက်ကြောင့်မို့လို့ ကျွန်တော်တို့က အမြန်ဆုံး စည်းလုံးညီညွတ်ရေး အကောင်အထည်ဖော်ပြီး မှ အောင်မြင်မှု ပန်းတိုင် ရောက်ရှိနိုင်ကြမှာ ဖြစ်ပါတယ်။ နောက် ကျွန်တော် တစ်ခုတင်ပြချင်တာကတော့ ကျွန်တော်တို့ ကချင်ပြည်နယ်မှာ ဆိုရင် ကချင်ဆိုပြီးမှ Specific သူက Specification တစ်ဦးတစ်ယောက်၊ အမျိုးကို ပြောလို့ မရပါဘူး။ ကချင်လို့ ပြောလိုက်တဲ့ အချိန်မှာ သူက လီဆူးလည်း ပါမယ်။ ဂျိန်းဖေါ၊ ရဝမ် ၊ လော်ဝေါ်၊ လချိတ်၊ ဇိုင်ဝါး ဆိုပြီးမှ (၆)မျိုး ပေါ်လာမှာ ဖြစ်ပါတယ်။ အဲဒီအချိန်မှာ ကျွန်တော်တို့ ရှမ်းနဲ့ဗမာ တိုင်း ရင်းသားကို တိုင်းရင်းသားရေးရာ ဝန်ကြီး ပေးထား တာကတော့ လျော်ကန် သင့်မြတ်ပါတယ်။ ဒါပေမယ့် လို့ လီဆူးနဲ့ရဝမ်ကို သီးခြားပေး လိုက်ပြီးမှ လချိတ်တို့၊ ဇိုင်ဝါးတို့၊ လော်ဝေါ်တို့၊ ဂျိန်းဖေါတို့ကို မပေးဘူးဆိုရင် ဒါ ကျွန်တော်တို့က ကျွန်တော့်အနေနဲ့ ထောက်ပြချင်တာက ဥပဒေအရ ဒါ ဆန့်ကျင်နေတယ်ဆိုတာကို တင်ပြချင် ပါတယ်။ ထောက်ပြချင်ပါတယ်။ ဘာကြောင့်လဲဆိုရင် လီဆူးနဲ့ ရဝမ်လည်း ကချင်တိုင်းရင်းသား ဖြစ်ပါတယ်။ ခွဲခြားပေးလိုက်တော့ ကျွန်တော်တို့က ကချင်ပြည်နယ်သူ | ပြည်နယ်သားမဟုတ်သလို ကျွန်တော်တို့ကို သီးခြား ပလပ်လိုက်သလို၊ သီးခြားခွဲထွက်လိုက် သလို ဖြစ်လို့ ဒါ ဒီလို တင်ပြလိုတာ ဖြစ်ပါတယ်။ ဒါကြောင့် တိုင်းရင်း သားဝန်ကြီးများကို Cabinet ဝန်ကြီး အဖွဲ့ဝင်၊ EC တစ်ယောက်ဖြစ်ပြီးမှ ကျွန်တော်တို့ တိုင်းရင်းသားများကို တိုင်းရင်းသား ရေးရာ များကို ဆောင်ရွက်စေခြင်းဟာဆိုရင် တကယ်ပဲ ကိုယ်ပိုင်အုပ်ချုပ်ခွင့်ရ သည့်နည်း တူ ကျွန်တော်တို့က ဒီလိုခံစားကြပြီးမှ ပြည်သူအများသာယာဝပြောပြီးမှ အောင်မြင်တဲ့ပန်းတိုင် ဒီမိုကရေစီကြီးဆီကို ရောက်ရှိလာမှာ ဖြစ်ပါတယ်လို့ ဆွေးနွေး တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၁)မှ ဒေါ်ခင်ဝိုင်းကြည် ဆွေးနွေးနိုင်ပါပြီ</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ် (၁)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်အပေါင်း ကျက်သရေမင်္ဂလာအပေါင်းနဲ့ ပြည့်ဝကြပါစေလို့ ဂါရဝပြု ဆုတောင်းမေတ္တာပို့သအပ်ပါတယ်။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ် မြေအမှတ် (၁)မှ အမျိုးသားလွှတ်တော် ကိုယ်စားလှယ် ဒေါ်ခင်ဝိုင်းကြည် ဖြစ်ပါတယ်။ ကျွန်မက ဒေါက်တာအေးမောင်၊ ရခိုင်ပြည်နယ် မဲဆန္ဒနယ် မြေအမှတ် (၁)ရဲ့ တိုင်းရင်းသားလူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ဥက္ကဋ္ဌများ အား တိုင်းဒေသကြီး သို့မဟုတ် ပြည်နယ် အစိုးရအဖွဲ့ အဖွဲ့ဝင်အဖြစ် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေနှင့် အညီ ထည့်သွင်းဖွဲ့စည်းပေးပါရန် ဆိုတဲ့ ပြည်ထောင်စုအစိုးရအား တိုက်တွန်းကြောင်းအဆိုကို ဒါကျွန်မ ထောက်ခံဆွေးနွေးသွားမှာ ဖြစ်ပါတယ်။ ဒီ ကိုအေးမောင် ရဲ့ အဆိုမှာ ပါပြီးသား အတိုင်းပဲ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေနှင့်အညီဆိုတဲ့ စကားရပ် ပါပါတယ်။ အဲဒီအတိုင်းပဲ ကျွန်မ ဦးစွာ ဆွေးနွေးချင်တာကတော့ ဖွဲ့စည်းပုံ အခြေခံဥပဒေက ခွင့်ပြု ထားရင်၊ ကန့်ကွက်ထားတာ မရှိရင်၊ ဖွဲ့စည်းပုံ အခြေခံဥပဒေပြဋ္ဌာန်းချက်များအတိုင်း အချိန်နှင့်တပြေးညီ သွက်လက်ထက်မြက်စွာ ဆောင်ရွက်ခြင်းအားဖြင့် နိုင်ငံတော်၏ ပြောင်းလဲ တိုးတက်ခြင်းများ စနစ်တကျ အကောင်အထည်ပေါ်စေဖို့လည်း ရည်ရွယ်ပါတယ်။ ကျွန်မတို့ ခံယူဆောက်တည်ထားတဲ့ ကတိသစ္စာများကို စောင့်ထိန်းပြီးတော့ နိုင်ငံတော်နဲ့ နိုင်ငံသားအကျိုးမျှော်ကိုးဆွေးနွေးတင်ပြခြင်းဖြင့် ကိုအေး မောင် ရဲ့ အဆိုကို ဒါ ကျွန်မ ဖွဲ့စည်းပုံအခြေခံ ဥပဒေ ပြဋ္ဌာန်းချက် များနှင့် အညီ စိစစ်ဆောင်ရွက်ပေးနိုင်ပါရန် ဆိုပြီးတော့ ကျွန်မက တင်ပြ ဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့် ။ ကျွန်မတို့ ဒီ မူလကပင် ဖွဲ့စည်းပုံ အခြေခံဥပဒေအား ထိန်းသိမ်းကာကွယ်စောင့်ရှောက်ပြီး မိမိ၏ တာဝန်နဲ့ဝတ္တရား များကို ရိုးသားဖြောင့်မတ်စွာ ဆောင်ရွက်မည်ဖြစ်ကြောင်း ကတိသစ္စာပြုပြီးသူများ ဖြစ်ပါတယ်။ ဖွဲ့စည်းပုံအခြေခံဥပဒေသည် နိုင်ငံတော်၏ နိုင်ငံတော်အတွင်းရှိဥပဒေအားလုံး၏ အခြေခံဥပဒေ ဖြစ်သည်လို့ ဖွဲ့စည်းပုံအခြေခံဥပဒေ ပုဒ်မ ၄၄၉ မှာ ပြဋ္ဌာန်းပါရှိထားပါတယ်။ ပုဒ်မ ၁၉၈(က) မှာတော့ ပြည်ထောင်စုလွှတ်တော်၊ တိုင်းဒေသကြီးလွှတ်တော်၊ ပြည်နယ်လွှတ်တော်၊ ကိုယ်ပိုင် အုပ်ချုပ်ခွင့်ရ တိုင်းဦးစီးအဖွဲ့ သို့မဟုတ် ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့က ပြဋ္ဌာန်း လိုက်သည့် ဥပဒေပါ အချက် တစ်ရပ်ရပ်သည်လည်းကောင်း၊ တည်ဆဲဥပဒေတစ်ရပ်ရပ်သည် လည်းကောင်း၊ ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်နှင့် ဆန့်ကျင်နေလျှင် ဖွဲ့စည်းပုံအခြေခံဥပဒေပါအတိုင်း လိုက်နာကျင့်သုံးရမည်လို့ ပြဋ္ဌာန်းထားပါတယ်။ ဒါ့အပြင် ဖွဲ့စည်းပုံအခြေခံဥပဒေပုဒ်မ ရ မှာတော့ ဒါက ကျွန်မတို့ စစ်မှန်၍ စည်းကမ်းပြည့်ဝသော ပါတီစုံဒီမိုကရေစီ စနစ်ကို ကျင့်သုံးတယ်လို့ ပြဋ္ဌာန်းထားပါတယ်။ နောက်ထပ်ကျွန်မ ရည်ညွှန်းချင်တာ တစ်ခုကတော့၊ တင်ပြချင်တာ တစ်ခုကတော့ ပုဒ်မ ၃၈၄ ဖြစ်ပါတယ်။ အဲဒါကတော့ နိုင်ငံသားတိုင်းသည် ဤဖွဲ့စည်းပုံအခြေခံဥပဒေပါ ပြဋ္ဌာန်းချက်များကို လိုက်နာစောင့်ထိန်းရန် တာဝန်ရှိသည်လို့ ဖွင် ဆိုထားပါတယ်။ အဲဒီတော့ ဒီဖွဲ့စည်းပုံအခြေခံဥပဒအရ ကျွန်မ ကိုအေးမောင် ရဲ့ အဆိုကို ဆွေးနွေးမှာ ဖြစ်ပါတယ်။ ဖွဲ့စည်းပုံအခြေခံဥပဒေ အခန်း (၅)၊ ပုဒ်မ ၂၀၀ အရ ပြည်ထောင်စုအစိုးရအဖွဲ့ ဖွဲ့စည်းပုံကို ပြဋ္ဌာန်းထားပါတယ်။ အဲဒီမှာတော့ နိုင်ငံတော်သမ္မတ၊ ဒုသမ္မတ နဲ့ ပြည်ထောင်စုဝန်ကြီးများ၊ ပြည်ထောင်စုရှေ့နေချုပ်တို့ ပါဝင်ပါတယ်။ ပုဒ်မ ၂၄၈(ခ)မှာတော့ တိုင်းဒေသကြီး သို့မဟုတ် ပြည်နယ်အစိုးရအဖွဲ့ရဲ့ ဖွဲ့စည်းပုံကို ပြဌာန်းထားပါတယ်။ အဲဒီမှာတော့ တိုင်းဒေသကြီး သို့မဟုတ် ပြည်နယ်ဝန်ကြီးချုပ်၊ နောက် တိုင်းဒေသကြီး သို့မဟုတ် ပြည်နယ်ဝန်ကြီးများ၊ တိုင်းဒေသကြီး သို့မဟုတ် ပြည်နယ် ဥပဒေချုပ်တို့ပါဝင်မှာ ဖြစ်ပါတယ်။ ပါဝင်ပါတယ်။ အရင်က အမျိုးသားလွှတ်တော်ကိုယ်စားလှယ် ဒေါက်တာအေးမောင်နဲ့ ကျွန်မတို့ ၂၃ ဦး တင်ပြ တောင်းဆိုခဲ့ဖူးပါတယ်။ အဲဒါက ဘာလဲ ဆိုတဲ့အခါကျတော့ တိုင်း ရင်းသားရေရာဝန်ကြီးတွေရဲ့ ပြည်နယ်ရေးရာဝန်ကြီးတွေကြားမှာ ရှိနေတဲ့ ကွာဟချက်ကို ကျွန်မတို့က ညှိပေးဖို့ တင်ပြခဲ့တာ ဖြစ်ပါတယ်။ အဲဒီမှာတော့ ဖွဲ့စည်းပုံအခြေခံဥပဒေခုံရုံးကနေပြီးတော့ ဒါကို ကျွန်မတို့ကို အတည်ပြုပြီးတဲ့အခါ ကျတော့ ပြဌာန်းချက်တွေ ဖွင့်ဆိုပေးခဲ့ပြီး ဖြစ်ပါတယ်။ သို့သော်လည်း အဲဒါနဲ့ပတ်သက်တဲ့ နောက်ဆုံး ဆုံးဖြတ်ချက်နဲ့ နောက်ဆုံး Conclusion ကတော့ ဘာမှ တိတိကျကျ ကျွန်မတို့ဆီ ဘာမှ နောက်ထပ် ထပ်ပြီးတော့ ထပ်မံဆွေးနွေးဆောင်ရွက်နိုင်တာ မရှိသေး ပါဘူး။ သို့သော်လည်း တကယ်လို့သာ အဲဒီ ဆုံးဖြတ်ချက်ဟာ အတည်ဆိုလို့ရှိရင်တော့ ဒါ တိုင်ရင်းသားရေးရာ ဝန်ကြီးတွေဟာ ပြည်နယ်ဝန်ကြီးအဆင့်နဲ့ same level လို့ ကျွန်မတို့ အဲဒီလိုပဲ ဒါယူဆလို့ ရပါတယ်။ အဲဒါဆိုလို့ရှိရင်တော့လည်း ဒါကျွန်မတို့က ဒီဖွဲ့စည်းပုံ အခြေခံဥပဒေအရ ဖွဲ့ဆိုထားတဲ့ ဒီပြည်နယ်အစိုးရအဖွဲ့မှာ ကျွန်မတို့ ထည့်သွင်းလို့ရမလား ဆိုတာ ဒါကျွန်မတို့ စဉ်းစားရမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့် ။ နိုင်ငံတော် ဖွဲ့စည်းပုံ အခြေခံဥပဒေကို သန္နိဋ္ဌာန်(၄)ရပ်နဲ့ ချမှတ်ပြဌာန်းခဲ့တယ်ဆိုတာကို ကျွန်မတို့ လေ့လာတွေ့ရှိ ရပါတယ်။ အဲဒီမှာတော့ ကျွန်မက ဥပဒေမဟုတ်ပေမယ်လို့ ကျွန်မတို့နိုင်ငံမှာလိုအပ်တဲ့ ကျွန်မတို့ သိရှိပြီးတော့ လိုက်နာရမယ့်ဟာ တွေလို့ ကျွန်မ ယူဆတဲ့အတွက်ကြောင့် တင်ပြခွင့်ပြုပါ။ နိုင်ငံတော်၌ တရားမျှတခြင်း၊ လွတ်လပ်ခြင်း၊ ညီမျှခြင်းတည်းဟူသော လောကပါလတရားများ ထွန်းကားစေလျက် တိုင်းရင်းသားပြည် သူအများ ငြိမ်းချမ်းသာယာဝပြောရေးကို တည်တံ့ ခိုင်မြဲအောင် စဉ်ဆက်မပြတ် ဆောင်ရွက်ထိန်းသိမ်းသွားကြမည်ဟု သန္နိဌာန် ချမှတ်၍ လည်းကောင်း၊ နောက်တစ်ခုကတော့ နိုင်ငံတော်အတွင်း လူမျိုးရေးတန်းတူမှုဖြင့် စစ်မှန်သော မျိုးချစ်စိတ်ဓာတ်ဖြစ်သည့် ပြည် ထောင်စုစိတ်ဓာတ်ကို ခိုင်မြဲစွာ မွေးမြူလျက် ထာဝစဉ်စည်းလုံးညီညွတ်စွာ အတူတကွ လက်တွဲနေထိုင်ကြမည်ဟု သန္နိဋ္ဌာန်ချမှတ်၍လည်းကောင်းဟု ပါရှိတယ်။ အဲဒါကတော့ ကျွန်မတို့ ဖွဲ့စည်းပုံအခြေခံဥပဒေကိုဆွဲတဲ့အချိန်မှာ ချမှတ်တဲ့ သန္နိဋ္ဌာန်(၄)ချက် ထဲက (၂)ချက်ကို ကျွန်မ တင်ပြတာဖြစ်ပါတယ်။ နောက်တစ်ခုတော့ ကျွန်မတို့ ဒီလိုတင်ပြပေမယ့် ဖွဲ့စည်းပုံအခြေခံဥပဒေကို တော့ ကျွန်မတို့ မဆန့်ကျင်ပါဘူး။ ဖွဲ့စည်းပုံအခြေခံဥပဒေကို ပြန်လည်ဆန်းစစ်ပြီးတော့ ဥပဒေကြောင်း အရ ခွင့်ပြု တယ်ဆိုလို့ရှိရင် ကျွန်မတို့ ဒီအဆိုကို ဆက်လက်ဆောင်ရွက်ပေးဖို့ ဒါ တင်ပြလိုခြင်း ဖြစ်ပါတယ်။ နောက်တစ်ခုကတော့ ကျွန်မတို့စောစောက ဦးဂျေယောဝူ ပြောသလိုပြောသွားပါတယ်။ ပြည်ထောင်စု တိုင်းရင်းသားတွေအားလုံးဟာ သမိုင်းအဆက်ဆက်မှာ အားလုံး လက်တွဲ ပြီးတော့ အတူ၊ နိုင်ငံတော်ရဲ့ အကျိုးကို သယ်ပိုးခဲ့ကြတာနဲ့ ပတ်သက်လို့တော့ ကျွန်မ ဒါတော့ ကျွန်မ အစကပြောဖို့ မရည်ရွယ်ပေမယ့် အခုတော့ ဒါလေးပြောချင်ပါတယ်။ ဝ တော်လှန်ရေး သမားဆိုလို့ရှိရင် ထင်ရှားတဲ့ တော်လှန်ရေးသမားဟာ စောမဟာနန်းခမ်းဦး ဆိုပြီးတော့ ကျွန်မ လေ့လာမှတ်သားခဲ့ရပါတယ်။ နောက်တစ်ခါ ကယားဟာဆိုလို့ရှိရင်တော့ စောလဘော်နဲ့ ဖက်လူ ဆိုပြီးတော့ ကျွန်မတို့ ဒီတော်လှန်ရေးမှာ လက်တွဲပြီးတော့ ဆောင်ရွက်ခဲ့ကြပါတယ်။ နောက်တစ်ခါကြတော့ ဒီ တရုတ်သူရဲကောင်း ဖာသမိနဲ့ စစ်ချင်းထိုးတဲ့ သမိန် ဗရမ်း ဆိုလည်း မွန်မြန်မာသူရဲကောင်းဖြစ်ပါတယ်။ နောက်တစ်ခါ ရှမ်းလော့ဆိုရင်တော့ ရှမ်းကတော့ အများကြီး ပါ။ ရှမ်းကတော့ စောရန်ပိုင်တို့၊ စော် ဘွားဦးအောင်မြတ်တို့၊ လင်းပင်မင်းသား ဦးခန့်လှိုင် တို့ စသည်ဖြင့် အများကြီးပါ။ နောက်တစ်ခါ ချင်းပြည်နယ်ကတော့ ကျွမ်ဘိဆိုတဲ့ ရွှေဂျိုးဖြူမင်းသား လို့ခေါ်တဲ့ ကျွမ်ဘိဆိုတာ သူလည်း ကျွန်မတို့ တော်လှန်ရေးမှာတော့ တိုင်းပြည်နဲ့ လူမျိုး အကျိုးကို လက်တွဲပြီးတော့ ဆောင်ရွက်ခဲ့တဲ့ဟာမျိုး ဖြစ်ပါတယ်။ အဲဒီမှာ ကျွန်မနောက်တစ်ခုပြောချင်တာကတော့ ဒါအခု ဒါတွေပြောနေတာဟာ ကိုအေးမောင် အဆိုတင်သွင်း ထားတဲ့ အဆိုနဲ့ ပတ်သက်ပြီးတော့ ကျွန်မတို့ ဥပဒေကြောင်းအရလည်း ဖွဲ့စည်းပုံအခြေခံဥပဒေ အရလည်း ဖြစ်နိုင်တယ်၊ မဖြစ်နိုင်ဘူးဆိုတာ စဉ်းစားရမယ်။ နောက်တစ်ခုက ဒါ ကျွန်မတို့ ဒီတိုင်းရင်းသားစည်းလုံးညီညွတ်မှုနဲ့ ကျွန်မတို့ရဲ့ လွှတ်တော်ကိုယ်စားလှယ်တစ်ဦးအနေနဲ့ ကျွန်မတို့ အချင်းချင်း စည်းလုံးညီညွတ်ဖို့၊ တိုငးပြည်နဲ့ လူမျိုးကိုချစ်ဖို့၊ အတူတူလက်တွဲပြီးတော့ အလုပ်လုပ်ချင်ဖို့ အဲဒါတွေကလည်း ရှိတာဖြစ်တဲ့အတွက်ကြောင့်မို့လို့ ကျွန်မတို့ သမ္မတကြီး မိန့်ခွန်းအချို့ကိုလည်း ကျွန်မ နည်းနည်းတင်ပြချင်တဲ့ဆန္ဒ ရှိပါတယ်။ တင်ပြခွင့်ပြုပါ။ အဲဒါက ဘာလဲဆိုတော့ သမ္မတကြီးရဲ့ ကျွန်မတို့ ပြီးခဲ့တဲ့ မတ်လ (၁)ရက်နေ့မှာ မိန့်ကြားခဲ့တဲ့ ကျွန်မတို့ ပြည်ထောင်စုလွှတ်တော်မှာ မိန့်ကြား ခဲ့တဲ့ မိန့်ခွန်းထဲက ကောက်နုတ်ထားတာမျိုး ဖြစ်ပါတယ်။ ကျွန်တော်တို့ နိုင်ငံဟာ ဖွဲ့စည်းပုံအခြေခံဥပဒေကို ဗဟိုပြုပြီး ဒီမိုကရေစီ ခေတ်သစ်၊ စနစ်သစ်ကို ကူးပြောင်းနေတာဖြစ်ပါတယ်။ ဒီကနေ့ ကျွန်တော်တို့အစိုးရရဲ့ အသွင်ကူးပြောင်းရေးလုပ်ငန်းစဉ်တွေ အောင်မြင်မှု၊ ခိုင်မာမှု ရေရှည် တည်တံ့မှုအပေါ်မူတည်ပြီး နောင်အစိုးရ အစဉ်အဆက် ကောင်းမွေဆိုးမွေ ခံစားကြရမယ်။ ခံစား ကြရမယ်ဆိုတာလည်း ကျွန်တော်တို့ အလေးအနက် ခံယူထားပြီး ဖြစ်ပါတယ်။ နိုင်ငံတော်တည်ဆောက်ရေးဆိုရာမှာ အခုလို ခေတ်တစ်ခေတ်ကနေ ခေတ်သစ်တစ်ရပ် ကို၊ စနစ်တစ်ခု ကနေ စနစ်သစ်တစ်ခုကို ကူးပြောင်းနိုင်ရေးဆောင်ရွက်ရာမှာ တည်ငြိမ်အေးချမ်းမှု၊ စည်းလုံးညီညွတ်မှု၊ စနစ်တကျ နဲ့ ရိုးရိုးသားသားရှိမှုတို့ဟာ သိပ်ကို အရေးကြီးပါတယ်။ ကျွန်တော်တို့ လျှောက်လှမ်းနေတဲ့ All In Inclusive Political Process မှာ ခေတ်အဆက်ဆက်က အခွင့်အရေးတွေ တောင်းဆိုနေကြတဲ့ ကျွန်တော်တို့ ရဲ့ တိုင်းရင်းသားတွေ ပါဝင်နိုင်ဖို့ဟာ အရေးအကြီးဆုံး ဖြစ်ပါတယ်။ ကျွန်တော်တို့နိုင်ငံဟာ ပြည်ထောင်စုနိုင်ငံ တစ်နိုင်ငံ ဖြစ်တာနဲ့အညီ ဒီနိုင်ငံရေးလမ်းစဉ်မှာ တိုင်းရင်းသား တွေအားလုံး တန်းတူရည်တူပါဝင်ခွင့်ရရှိဖို့ မဖြစ်မနေဆောင်ရွက်ရမှာ ဖြစ်ပါတယ်။ ဒါဟာ ကျွန်တော်တို့ သွေးချင်းညီအကို တိုင်း ရင်းသား တွေရဲ့ ခေတ်အဆက်ဆက်က အကောင်အထည်မပေါ်ခဲ့တဲ့ အိမ်မက်လွင့်ပြယ်ပျောက်ပျက်ခဲ့ရတဲ့ မျှော်လင့်ချက်တွေဖြစ်ပါတယ်လို့ သမ္မတကြီးက ဒါမိန့်ကြားခဲ့ပါတယ်။ အဲဒီတော့ ကျွန်မတို့ဟာ ဖြစ်နိုင်မယ်ဆိုရင် ဥပဒေအရ ခွင့်ပြုတယ်ဆိုရင် ဒါ ကျွန်မတို့ စည်းစည်းလုံးလုံးနဲ့ တစ်ယောက် နဲ့မပြီးတဲ့ဟာကို အများနဲ့ စုပေါင်းပြီးတော့ ဆောင်ရွက်မယ်ဆို လို့ရင်တော့ လွယ်ကူစွာနဲ့ ပြီးနိုင်တဲ့အခြေအနေ ရှိပါတယ်။ အဲဒီမှာ ကျွန်မတို့ အခုရှိတာကတော့ ပုဒ်မ ၂၀၀ မှာ ပြည်ထောင်စုအစိုးရ ဖွဲ့စည်းပုံကိုပြောပြီး ပုဒ်မ ၂၄၈ မှာတော့ ပြည်နယ်အစိုးရရဲ့ ဖွဲ့စည်းပုံ ကိုပြောထားတာဖြစ်ပါတယ်။ နောက်တစ်ခါ ပုဒ်မ ၂၄၇၊ ပုဒ်မ ၂၆၂ မှာလည်း ဒီယခု ပြည်ထောင်စုရေးရာ၊ တိုင်းရင်းသား ရေးရာဝန်ကြီးတွေရဲ့ လုပ်ပိုင်ခွင့်တွေ၊နောက်အဆင့်ဆင့်တွေ နောက်တစ်ခါ တိုင်းရင်းသားရေးရာ ဝန်ကြီးတွေကနေပြီးတော့ ပြည်နယ်ဝန်ကြီးဖြစ်ဖို့ နောက်ပြည်နယ်ဝန်ကြီးတွေကနေပြီးတော့ ပြည်နယ်အစိုးရမှာ ပါဝင်ဖို့ရာတွေကို ပြဋ္ဌာန်းထုတ်ပြန် ထားပါတယ်။ ဒါကို ကျွန်မတို့ လေ့လာတွေ့ရှိရပါတယ်။ အဲဒီတော့ ကျွန်မ နောက်ဆုံးတင်ပြချင်တာကတော့ ကျွန်မ နိဒါန်းမှာ ပြောခဲ့တဲ့ အတိုင်းပဲ အကယ်၍များ ဖွဲ့စည်းပုံအခြေခံ ဥပဒေရဲ့ ပြဋ္ဌာန်းချက်တွေအရ ဒီတိုင်းရင်းသား ရေးရာဝန်ကြီးတွေဟာ ပြည်နယ်အဆင့်ဝန်ကြီး ပြည်နယ်ရေး ရာ၊ ပြည်နယ်အစိုးရအဖွဲ့မှာ ပါဖို့အတွက် တားမြစ်ချက် သို့မဟုတ် အကန့်အသတ်၊ မဖြစ်နိုင်တဲ့အကန့်အသတ် တားမြစ်ချက်၊ ပြဋ္ဌာန်းချက်တစ်စုံတစ်ရာ မပါဘူးဆို လို့ရှိရင် ဒါ ကျွန်မတို့ တိုးတက်စရာရှိတာကို တိုးတက်အောင်၊ ဆောင်ရွက်နိုင်စရာရှိတာကို ဆောင်ရွက်နိုင်အောင် အချိန်နဲ့တစ်ပြေးညီဆောင်ရွက်ရမယ့် ကိစ္စ ၊ ဝိစ္စ ဖြစ်တာဖြစ်တဲ့အတွက်ကြောင့်မို့လို့ ကိုအေးမောင် ရဲ့ အဆိုကို ဒါဖွဲ့စည်းပုံအခြေခံဥပဒေအရ စိစစ်ပြီးတဲ့အခါကျတော့မှ ခွင့်ပြုချက်တွေ၊တားမြစ်ချက်တွေနဲ့ အညီ အကောင်အထည်ဖော်ပေးဖို့ မေတ္တာရပ်ရင်းနဲ့ ကျွန်မ နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">လွှတ်တော်ကို ယ်စားလှယ်များ လွှတ်တော်ထဲမှာ ကိုယ်စားလှယ် အချင်းချင်း ရည်ညွှန်းခေါ်ဆိုတဲ့ကိစ္စတွေက ကျွန်တော်တို့ ဘာသာစကား အသုံးအနှုန်းအရ အသက်အရွယ်ကိုလိုက်ပြီး ခွဲခြားခေါ်တာ၊ ခင်မင်ရင်းနှီးမှုကိုလိုက်ပြီး ခွဲခြားခေါ်တာ ဒီလိုတွေ ရှိပါတယ်။ ဦး တပ်ပြီးခေါ်တာ၊ ဒေါ် တပ်ပြီးခေါ်တာ၊ ကို တပ်ပြီးခေါ်တာ၊ မ တပ်ပြီးခေါ်တာ၊ ဘာမှမတပ်ဘဲ ခေါ်တာ၊ ဝ တပ်ပြီးခေါ်တာ၊ အသက်အရွယ်နဲ့ရင်းနှီးမှု၊ တချို့ဆို သိပ်ရင်းနှီးလို့ ရှိရင် ယော က်ဖလို့ခေါ်တာ ဒါတွေက လွှတ်တော်အခမ်းအနား ထဲမှာ ကွဲပြားလို့ မသင့်တော် ပါဘူး။ အခမ်းအနား သုံးအနေနဲ့ တစ်ညီတစ်ညွတ် ထဲ ဖြစ်သင့်တဲ့အတွက် ရင်းနှီးသည်ဖြစ်စေ၊ ငယ်သည်ဖြစ်စေ၊ ကြီးသည်ဖြစ်စေ ဦး /ဒေါ် တပ်ပြီးတော့ အကြိမ်ကြိမ် ရည်ညွှန်းခေါ်ဆိုပါ။ အမည်တူရှိခဲ့သော် မဲဆန္ဒနယ်အမှတ်ကို ရည်ညွှန်းခေါ်ဆိုဖို့ ဥက္ကဋ္ဌ အနေနဲ့ ညွှန်ကြားပါတယ်။ (ဩဘာသံများ)</speech>
<speech type="speaker">ဘာပြောစရာရှိသေးလဲ၊ ဒေါ်ခင်ဝိုင်းကြည် ဘာပြောစရာရှိသေးလဲ</speech>
<speech><mp id="133">ဒေါ်ခင်ဝိုင်းကြည် ၊ ရန်ကုန်တိုင်းဒေသကြီး မဲဆန္ဒနယ်အမှတ် (၁)</mp>မိန့်ကြား တဲ့ အတိုင်းပဲ။ ကျွန်မ နောက်ဆို သတိထားပြီးတော့ စောင့်ထိန်းပါမယ်။</speech>
<speech type="speaker">ခုနက (၅)ခါလောက်ပြောတာ</speech>
<speech><mp id="133">ဒေါ်ခင်ဝိုင်းကြည်၊ရန်ကုန်တိုင်းဒေသကြီးမဲဆန္ဒနယ်အမှတ်(၁)</mp>ဟုတ်ကဲ့ပါရှင့်။</speech>
<speech type="speaker">ဆက်လက်ပြီး ရှမ်းပြည်နယ် မဲဆန္ဒနယ်အမှတ်(၁၂)မှ ဦးဆိုင်ပေါင်းနပ် ဆွေးနွေးနိုင်ပါပြီ</speech>
<speech><mp id="156">ဦးဆိုင်ပေါင်းနပ်၊ ရှမ်းပြည်နယ် မဲဆန္ဒနယ်အမှတ်၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌနှင့်တကွ၊ ကြွရောက်လာကြတဲ့အမျိုးသားလွှတ်တော်ကိုယ်စားလှယ်များ အားလုံးကို ကျွန်တော် ဂါရဝပြုပါကြောင်း ရှေးဦးစွာ ဖော်ပြလိုပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ် (၁၂)မှ ဦးဆိုင်ပေါင်းနပ် ဖြစ်ပါတယ်။ လွှတ်တော်မှာ တာဝန်အပိုင်းအနေနဲ့ ဥပဒေကြမ်းကော်မတီအဖွဲ့ဝင်ဖြစ်သလို၊ တိုင်းရင်းသားရေးရာကော်မတီ ဥက္ကဋ္ဌ တစ်ဦးလည်းဖြစ်ကြောင်း ကျွန်တော် မိတ်ဆက်အပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခု ကျွန်တော် ဆွေးနွေးရမယ့် အချက်ကတော့ ရခိုင်မဲဆန္ဒနယ်အမှတ် (၁)မှ ဒေါက်တာအေးမောင် ရဲ့ တိုင်း ရင်းသား လူမျိုးရေးရာဝန်ကြီးများနဲ့ ရာထူးအလိုက် တိုင်းဒေသကြီး သို့မဟုတ် ပြည်နယ်ဝန်ကြီးဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့် ရဒေသ ဦးစီးအဖွဲ့ ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ် ပြည်ထောင်စု သမ္မတ မြန်မာနိုင်ငံတော် ဖွဲ့စည်းပုံအခြေဆွပဒေနဲ့အညီ ထည့်သွင်းဖွဲ့စည်းပေးပါရန်ဆိုတဲ့ တိုက်တွန်းချက် ကို ကျွန်တော် ဆွေးနွေးသွားမှာ ဖြစ်ပါတယ်။ လေးစားအပ်သော ဥက္ကဋ္ဌကြီး ခင်ဗျား။ ဒီ တိုက်တွန်းချက်နဲ့ စပ်လျဉ်းပြီး ကျွန်တော့် ရဲ့ ကိုယ်ပိုင်သိမြင်တဲ့ အချက်နဲ့ ကျွန်တော် လေ့လာတွေ့ရှိရတဲ့ အချက်အပေါ်မှာ ကျွန်တော် သဘောရိုးနဲ့ အခြေခံပြုပြီး ဆွေးနွေးသွားမှာ ဖြစ်ပါတယ်။ ဒီ ဒေါက်တာအေးမောင် ရဲ့တိုက်တွန်းပြောဆိုချက်ဟာ ကျွန်တော့်အနေနဲ့ မူသဘောအားဖြင့်တော့ သင့်လျော် သင့်မြတ် ပါတယ်လို့ ကျွန်တော် သုံးသပ်မိပါတယ်။ ဒါပေမဲ့ ကျွန်တော်တို့ နိုင်ငံတော်ဖွဲ့စည်းပုံ အခြေခံဥပဒေ ပုဒ်မ ၂၇ရ ကနေစပြီးတော့ ၂၈၂ အထိ ကျွန်တော်တို့ ဖွဲ့စည်းပုံအခြေခံဥပဒေတွေမှာပါဝင်တဲ့ အချက်အလက်အားလုံးကို ကျွန်တော်တို့ ဂဃဏန လေ့လာကြည့်ရမယ်ဆိုရင် ဒါတွေကို ကျွန်တော်တို့ ပြည် ထောင်စုအစိုးရကို တိုက်တွန်း ရမယ့်အကြောင်းနဲ့ ပတ်သက် ပြီးတော့ သုံးသပ် သင့်ပါတယ်လို့ ကျွန်တော့်အနေနဲ့ တင်ပြလိုပါတယ်။ ကျွန်တော်ကလည်းပဲ တိုင်းရင်းသား တစ်ဦး ဖြစ်ပါတယ်။ တိုင်းရင်းသားရဲ့ အခွင့်အရေးကို ကျွန်တော်ကလည်း အလွန် အလိုရှိပါတယ်။ ဒါကြောင့်မို့လို့ ကျွန်တော့် အနေနဲ့ ဒီ ကိစ္စကို ကျွန်တော် မူအားဖြင့်၊ သဘောအားဖြင့် ထောက်ခံပါတယ်လို့ ကျွန်တော် လည်း တင်ပြပြီး ဖြစ်ပါတယ်။ အဲဒီတော့ ဒီကိစ္စကို ကျွန်တော့်အနေနဲ့ လေ့လာကြည့်တဲ့အခါမှာ တိုင်းဒေသကြီး သို့မဟုတ် ပြည်နယ် အစိုးရအဖွဲ့ ဖွဲ့စည်းခြင်း ကိစ္စနဲ့ ပြည်နယ် ဒါမှမဟုတ်ရင် တိုင်းဒေသကြီးရဲ့ အုပ်ချုပ်မှု အခွင့်အာဏာအပိုင်းတွေကို လေ့လာဖို့ လိုအပ်တယ်လို့လည်း ကျွန်တော် တင်ပြလိုပါတယ်။ နောက်တစ်ပိုင်းအနေနဲ့ ကိုယ်ပိုင်အုပ်ချုပ်ခွင့်ရတိုင်း ဦးစီးအဖွဲ့ ဖွဲ့စည်းမှု အနေအထားနဲ့ သူတို့ရဲ့ အုပ်ချုပ်ခွင့် အာဏာအပိုင်းကိုလည်း ကျွန်တော်တို့ သုံးသပ်ဖို့ လိုပါတယ်။ကျွန်တော်တို့ ဒီ တိုင်းဒေသကြီး သို့မဟုတ် ပြည်နယ်ရဲ့ ဒီ အုပ်ချုပ်မှုအခွင့်အာဏာကို အတိုချုပ်ပြီးတော့ ကြည့်ရမယ်ဆိုရင် ပုဒ်မ ၁၈၈ ဥပဒေပြု စာရင်းမှာ ပါဝင်တဲ့ ဇယား (၂)ရဲ့ အချက်အလက်တွေ သူတို့ ဒီပြည်နယ်ဝန်ကြီးတို့ရဲ့ လုပ် ဆောင်ချက်တွေ အတိအကျ အခွင့်အာဏာ အတိအကျကိုလည်း ကျွန်တော်တို့ ရှုမြင်နိုင်မှာ ဖြစ်ပါတယ်။ အလားတူ ကျွန်တော်တို့ ကိုယ်ပိုင်အုပ်ချုပ်ခွင့် ရတိုင်းနဲ့ ကိုယ်ပိုင်အုပ်ချုပ်ခွင့်ရဒေသတို့ရဲ့ ဒီအုပ်ချုပ်မှု အခွင့်အာဏာများကို လေ့လာရင်လည်းပဲ ဇယား (၃)မှာ ကျွန်တော်တို့ တွေ့ ရှိနိုင် ပါတယ်။ အဲဒီတော့ဇယား(၅)အပိုင်းမှာ ပါတဲ့ လုပ်ပိုင်ခွင့်တွေလည်း ဒီထဲမှာပါဝင်တာတွေကို ကျွန်တော်တို့ မြင်တွေ့ရှိ ရပါတယ်လို့ ရှေးဦးစွာ ကျွန်တော် သုံးသပ်တင်ပြ အပ်ပါတယ်။ နောက်အနေအထားတစ်ခုဟာ ဖွဲ့စည်းပုံအခြေခံဥပဒေမှာ ကျွန်တော် လေ့လာတာများ မှားရင်လည်း ကျွန်တော့်အနေနဲ့ မှားမယ်လို့လည်း ကျွန်တော် မဆိုလိုပါဘူး။ ဘာဖြစ်လို့လဲ ဆိုတော့ ဖွဲ့စည်းပုံအခြေခံဥပဒေတွေမှာ အတိအကျပြဌာန်းထားပြီး ဖြစ်ပါတယ်။ ကျွန်တော်တို့ ဒီ အချက်အလက်အားလုံးကို ကျွန်တော် ပုဒ်မတွေက ကျွန်တော် ခုနတင် ပြသလို ၂၇ရ ကနေကျွန်တော်တို့ ၂၈၂ ထိကြည့်ရင်တော့ အားလုံးသိတယ်။ ကျွန်တော် တစ်ပိုဒ်ချင်း မဖတ်တော့ဘဲနဲ့ ကျွန်တော် မှတ်��ိသလောက်လေးကိုပဲ ကျွန်တော် အတိုချုံးပြီး ကျွန်တော် တင်ပြမှာဖြစ်ပါတယ်။ အဲဒီတော့ ကိုယ်ပိုင်အုပ်ချုပ်ခွင့် ရတိုင်း နှင့် ကိုယ်ပိုင်အုပ်ချုပ်ခွင့်ရဒေသ များတွေဟာ ဒီ ဥက္ကဋ္ဌအားလုံးက ပြည်နယ်ဝန်ကြီး တွေ ဖြစ်ကြတယ်ဆိုတာက ဖွဲ့စည်းပုံအခြေခံဥပဒေမှာ အတိအလင်း ပြဋ္ဌာန်းထားပါတယ်။ နောက်တစ်ခုက ဒီ တိုင်းဒေသကြီးအစိုးရဖွဲ့ကို ဖွဲ့စည်းတဲ့နေရာမှာ (၁)ဝန်ကြီးချုပ် (၂) ပြည်နယ်ဝန်ကြီးများ (၃)ကျွန်တော်တို့ ဒီ ဥပဒေချုပ် စသည်ဖြင့် ပြဋ္ဌာန်းထားတာကို ကျွန်တော်တို့ တွေ့ရှိရပါတယ်။ ပြည်နယ်တိုင်းဒေသကြီး တစ်ခုသော်လည်းကောင်း၊ ပြည်နယ်တစ်ခု သော်လည်းကောင်း၊ ဗဟိုအစိုးရတစ်ခုမှာ သော်လည်းကောင်း၊ ဒီ အစိုးရ ဖွဲ့စည်းမှုအနေအထားဟာ သင့်လျော်တဲ့တာဝန်ရှိသူများ၊ အုပ်ချုပ်မှုအခွင့်အလမ်းရှိသူများနဲ့ တိတိလင်းလင်း ဖွဲ့စည်းထားပြီး ဖြစ်ပါတယ်။ ဒါကြောင့်မို့ လို့ ဒီ ကိစ္စနဲ့ ပတ်သက်ပြီးတော့ လေ့လာသုံးသပ်ကြည့်ရမယ်ဆိုရင် ကျွန်တော်တို့ ဒေါက်တာအေးမောင် ရဲ့ ပြည်ထောင်စုအစိုးရကို ထည့်သွင်းဖွဲ့စည်းပေးဖို့ဆို၊ ဖွဲ့စည်းပြီးသားလည်းဖြစ်နေတယ်လို့ ကျွန်တော့်အနေနဲ့ ဒီလိုပဲ သုံးသပ်တယ်။ ဘာဖြစ်လို့လဲဆိုတော့ ခုန ကျွန်တော် တင်ပြသွား သလိုပဲ ပြည်နယ်ဝန်ကြီးအစိုးရ အဖွဲ့အစည်းထဲမှာ (၁)ဝန်ကြီးချုပ်၊ (၂) ပြည်နယ်ဝန်ကြီး၊ (၃)ဥပဒေချုပ်ဆိုတော့ အဲဒီမှာ ကျွန်တော်တို့က ထပ်မံပြီးတော့ ဖွဲ့စည်းပြီးတဲ့ကိစ္စကို ထပ်မံပြီး ဖွဲ့စည်းပေးဖို့ ပြန်ပြီး တိုက်တွန်း မယ်ဆိုရင် တိုက်တွန်းဖို့လိုမယ်လို့ သုံးသပ်ဖို့ လိုမယ်လို့ ကျွန်တော့်အနေနဲ့ အစောကတည်း က ကျွန်တော် တင်ပြခြင်း ဖြစ်ပါတယ်။ ခုန ကျွန်တော် တင်ပြသွားတာကတော့ ဥပဒေရဲ့ ရှုထောင့်ကို ပြဌာန်းချက်ကို ကျွန်တော် တင်ပြခြင်း ဖြစ်ပါတယ်။ နောက် ကျွန်တော်တို့ လုပ်ငန်းတာဝန်ပိုင်းအနေနဲ့ ပြန်ကြည့်တဲ့အခါမှာ ကိုယ်ပိုင်အုပ်ချုပ်ခွင့်ရ တိုင်းတို့ ကိုယ်ပိုင်အုပ်ချုပ်ခွင့်ရဒေသ ဥက္ကဋ္ဌများဟာ ဒေသတစ်ခုမှာ နိုင်ငံရေး၊ စီးပွားရေး၊ လူမှုရေး၊ အုပ်ချုပ်မှု အခွင့်အာဏာ အားလုံးကို အကြွင်းမဲ့ကိုင်ထားတဲ့ ပုဂ္ဂိုလ်တစ်ဦးလည်း ဖြစ်ပါတယ်။ အကြွင်းမဲ့လို့ ကျွန်တော် ဆိုတဲ့နေရာမှာ သူတစ်ဦးတည်း အာဏာရှင်စနစ်အရ သူ အကြွင်းမဲ့ကိုင်ခြင်းတော့ မဟုတ်ပါဘူး။ ကျွန်တော် မဆိုလိုပါဘူး။ ကျွန်တော့်အနေနဲ့တော့ သူကနေ ဒီဥစ္စာကို လုံးဝတာဝန်ခံပြီးတဲ့ ပုဂ္ဂိုလ်ဖြစ်တယ်။ အဲဒီတော့ ကျွန်တော်တို့ ဒီဒေသမှာ ဒီဒေသရဲ့ တိုးတက်ဖွံ့ဖြိုးမှု အဘက်ဘက်က ဖြစ်လာအောင် လည်းပဲ သူတာဝန်ယူနေရတဲ့ပုဂ္ဂိုလ် ဖြစ်ပါတယ်။ အဲဒီတော့ ကျွန်တော်ဆိုလိုတဲ့ အဓိပ္ပာယ်ကတော့ သူဟာ အလိုအလျောက် ဒီပြည်နယ် တစ်ခုမှာ၊ တိုင်းဒေသကြီးတစ်ခုမှာ သူဟာတာဝန်အရှိဆုံးပုဂ္ဂိုလ်လည်း ဖြစ်နေပြီ။ ခုန ဝန်ကြီးလည်း ဖြစ်နေပြီးပြီဆိုတော့ ဒါဟာ ဘာမှ သူ့ကို ထပ်မံပြီးတော့ ကျွန်တော်တို့ ဒီထက် အဆင့်မြင့်တဲ့ ဒီ အဖွဲ့အစည်းသော်လည်းကောင်း၊ ရာထူး သော်လည်းကောင်း တိုးမြှင့်ဖို့ မကျန်တော့လို့ဘဲ ကျွန်တော် အဲဒီလိုပဲ သုံးသပ်မိပါတယ်။ ဒါကြောင့်မို့လို့ ဒီ ကိုယ်ပိုင်အုပ်ချုပ်ခွင့်ရတိုင်း၊ ကိုယ်ပိုင် အုပ်ချုပ်ခွင့်ရဒေသရဲ့ ဥက္ကဋ္ဌများအားလုံးတို့ဟာ မိမိရဲ့ ဒေသအတွင်းမှာ နိုင်ငံရေး၊ စီးပွားရေး၊ လူမှုရေးအားလုံးကို တာဝန်ယူပြီး ဆောင်ရွက်ရခြင်းသည် ပြည်နယ်ရဲ့ အစိတ်အပိုင်းတစ်ခုမှာ အကြွင်းမဲ့ တာဝန်ထမ်းဆောင်ရတဲ့ ပုဂ္ဂိုလ် ဖြစ်တဲ့အတွက်ကြောင့် ပြည်နယ်ကို တာဝန်ခံပြီးသား လူ ဖြစ်ပါတယ်။ ဒါကြောင့်မို့လို့ ဒီ ရခိုင်ပြည်နယ် မဲဆန္ဒနယ်အမှတ် (၁) ဒေါက်တာအေးမောင် ရဲ့ ဒီ နိုင်ငံတော်ဖွဲ့စည်းပုံ အခြေခံ ဥပဒေနှင့်အညီ ကိုယ်ပိုင်အုပ်ချုပ်ခွင့်ရ တိုင်း ဥက္ကဋ္ဌ တို့၊ ကိုယ်ပိုင်အုပ်ချုပ်ခွင့်ရဒေသ ဥက္ကဋ္ဌ တို့ကို ဒါ ပြည်နယ်အစိုးရအဖွဲ့ဝင်အဖြစ် ထည့်သွင်းပေးဖို့ ထပ်မံပြီးတော့ တိုက်တွန်းဖို့ လို/မလို ဆိုတဲ့ အကြောင်းကို သုံးသပ်ဖို့ သင့်ပါတယ်လို့ ကျွန်တော် ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ နေ့လယ် စာ သုံးဆောင်ဖို့ အစည်းအဝေးကို (၁)နာရီ ရပ်နားမှာဖြစ်ကြောင်း ကြေညာပါတယ် မျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<speech type="mc">အမျိုးသားလွှတ်တော် ကိုယ်စားလှယ်များ ခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ် (၁)မှ ဦးစောအောင်ကျော်နိုင် (ခ) ရှားဘူးဟေ့ ဆွေးနွေးနိုင်ပါပြီ</speech>
<speech><mp id="25">ဦးစောအောင်ကျော်နိုင်(ခ)ရှားဘူးဖော့၊ ကရင်ပြည်နယ် မဲဆန္ဒနယ်အမှတ်(၁)</mp>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ တိုင်း ရင်း သားညီအစ်ကို ကိုယ်စားလှယ်တော်လူကြီးမင်းများ၊ ဧည့်သည်တော် လူကြီးမင်းများအားလုံး ကိုယ်စိတ်နှစ်ပါး ချမ်းသာကျန်းမာကြစေကြောင်းဖြစ်တဲ့ ကျွန်တော် အော်ဆွန်းလားဆိုက် နဲ့ ဂါရဝပြု နှုတ်ခွန်း ဆက်သလိုက်ပါတယ်။ အဆိုနဲ့ပတ်သက်ပြီးတော့ ဒေါက်တာအေးမောင် တင်သွင်း သွားတဲ့ အဆိုပေါ်မှာ အရှေ့ကဆွေးနွေးသွားကြတဲ့ ကိုယ်စားလှယ်တော်ကြီးတွေရဲ့ အမြင်မျိုးစုံ၊ ဆိုဒ်မျိုးစုံ သူတို့ရဲ့ သိစရာ၊ မှတ် စရာလေးတွေ အများကြီး ရှိသွားပြီးဖြစ်တဲ့အပြင် နောင်ဆက်ပြီးတော့ နောက်မှာ ဆွေးနွေးသွားကြမယ့် ကိုယ်စားလှယ်တော်တွေရဲ့ မှတ်သားစရာ ဗဟုသုတ အတုယူစရာလေးတွေကိုလည်း ဆက်လက် နားဆင်ရဦးမှာ ဖြစ်တဲ့အတွက် ကျွန်တော့်အနေနဲ့ ဒေါက်တာအေးမောင် တင်သွင်းသွားတဲ့ အဆိုအပေါ်မှာ နားလည်သဘောပေါက် သိသလောက် တစ်စိတ်တစ်ပိုင်း အားဖြင့်သာ ဉာဏ်မီသလောက် အကျဉ်းချုံး ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ လူမျိုးတစ်မျိုးဆိုတာ မိမိတို့ရဲ့ စာပေ၊ ယဉ်ကျေးမှု၊ ဘာသာ၊ စကားနဲ့ ရိုးရာဓလေ့ ထုံးတမ်းစဉ်လာဆိုတဲ့ အင်္ဂါရပ်နဲ့ ပြည်စုံမှသာလျှင် လူမျိုးတစ်မျိုးရယ်လို့ သတ်မှတ် နေထိုင်ရပ်တည်နိုင်မှာ ဖြစ်ပါတယ်။ ကမ္ဘာ့လူမျိုးပေါင်းစုံကြားက မြန်မာဆိုတဲ့ လူမျိုးရယ်လို့ အမျိုးဂုဏ်၊ ဇာတိဂုဏ်မြင့်မြင့်မားမား ဝင့်ကြွားထည်ဝါစွာ ရပ်တည်နေနိုင်တာ ဟာလည်း ကျွန်တော်တို့ တိုင်းရင်းသား လူမျိုးပေါင်းစုံဖြစ်တဲ့ ကချင်၊ ကယား၊ ကရင်၊ ချင်း၊ မွန်၊ ဗမာ၊ ရခိုင်၊ ရှမ်း တို့ရဲ့ အမျိုးဂုဏ်၊ ဇာတိဂုဏ် လူမျိုးတစ်မျိုးစီရဲ့ ရပ်တည်နိုင်တဲ့ အင်္ဂါရပ်နဲ့ ပြီးပြည့်စုံစွာ အတူတစ်ကွ စုပေါင်းလက်တွဲနေထိုင် ဖွဲ့စည်းပြီးတော့ ကမ္ဘာမှာ မြန်မာဟေ့ လို့ ဟစ်ကြွေး ဝင့်ကြွားနိုင်တာဟာ ဘယ်သူမှ ငြင်းလို့ မရနိုင်ပါဘူး။ ဥက္ကဋ္ဌကြီး ခင်ဗျား။ ကျွန်တော်တို့ ကမ္ဘာမှာ မြန်မာဟေ့လို့ ဝင့်ကြွားနိုင်တဲ့ နိုင်ငံတကာအရသော်လည်းကောင်း၊ နိုင်ငံတကာမက ကမ္ဘာ့အလယ်မှာ ဝင့်ကြွားနိုင်ရတဲ့ သာဓကလေး၊ ဥပမာလေး တစ်ခုကို ပြောခွင့်ပြုပါ ဥက္ကဋ္ဌကြီး ခင်ဗျား။ အဲဒီအထဲက ကျွန်တော်တို့ဝင့်ကြွားနိုင်တဲ့ ကမ္ဘာမှာ နိုင်ငံတကာမှာသော်လည်းကောင်း၊ ကမ္ဘာ့နိုင်ငံ အားလုံးက သော်လည်းကောင်း ဂုဏ်ယူစရာ၊ အားကျစရာ ကျွန်တော်တို့ကို ဂုဏ်ပြု စရာ၊ အားရစရာ လေးတွေက တစ်ကဏ္ဍအနေ့နဲ့ ယဉ်ကျေးမှု ပိုင်းမှာဆိုရင် အက၊ အဆို၊ အတီး ပိုင်းဆိုင်ရာ ကဏ္ဍအနေနဲ့ နိုင်ငံတကာဟာ ဘယ်လို ပဲ တိုးတက်တယ်၊ ဘယ်လို ပဲ အဆင့် မြင့်တယ်ဆိုတဲ့ ဂီတပိုင်းအရသော်လည်းကောင်း၊ ကျွန်တော်တို့ရဲ့ မြန်မာ တိုင်းရင်းသား လူမျိုးပေါင်းစုံ တို့ရဲ့ ယဉ်ကျေးမှုပိုင်းဆိုင်ရာနဲ့ ယှဉ်လိုက်ရင် လက်ဖျားခါ အံ့ဩနေကြရတာ မလွဲပါဘူး ခင်ဗျား။ အဲဒါကြောင့်မို့လို့ ယနေ့ ပြည်ထောင်စုသမ္မတမြန်မာနိုင်ငံတော်အစိုး ရ ဒီမိုကရေစီစနစ်သစ်ရဲ့ မတိုင်မီကာလ ကျွန်တော်တို့ တိုင်းရင်းသားလူနည်းစုရဲ့ ခါးစည်းခံစားရတဲ့ဘဝ၊ ဘဝစာတစ်မျက်နှာမှာ မလှန်လိုတော့ပေမယ့်လည်း စစ်ဒဏ်၊ ဘေးဒဏ်၊ အငတ်ဒဏ်၊ သဘာဝဒဏ်၊ လူမျိုးရေးခွဲခြားမှုဒဏ်၊ ခေတ်ဒဏ်၊ စနစ်ဒဏ်နဲ့ နိုင်ထက်စီးနင်းဒဏ်၊ အာဏာဒဏ်၊ ဩဇာဒဏ်၊ ခြိမ်း ခြောက်မှုဒဏ်စတဲ့ ဘဝလှိုင်းတံပိုးတွေကြားကနေပြီးတော့ အလူးအလိမ့်ခံစား ရုန်းကန်ကျင်လည်ရင်း ကိုယ်စိတ်ဒဏ်ရာတွေနဲ့ အားငယ်စိတ်၊ ကြောက်စိတ်၊ ကြောက်လန့် စိတ်နဲ့အတူ အားကိုးစရာ မျှော်လင့်နေကြတဲ့ ကျွန်တော်တို့ တိုင်းရင်းသားလူနည်းစု ဘဝဆန္ဒ တွေရဲ့ အမြင်ဟာ အမျိုးမျိုးတော့ ရှိကြပါတယ်။ ဒါပေမဲ့ ကျွန်တော်တို့ ယခုလို ဒီမိုကရေစီစနစ်သစ်ကြီးရဲ့ အခြေခံဥပဒေမှာ ထည့်သွင်း ရေးဆွဲထားတဲ့အတိုင်း တိုင်းရင်း သားအရေးကို နိုင်ငံတော်သမ္မတကြီး အနေနဲ့လည်း စေတနာ သဘောထား မိန့်မှာချက်များနဲ့အတူ တန်းတူညီတူ ရှိရေး၊ စည်းလုံးညီညွတ်ရေး၊ သာယာဝပြော ရေးနဲ့ ငြိမ်းချမ်းစွာ အတူလက်တွဲနေထိုင်ရေး စတာတွေဟာ တိုင်းရင်းသားပြည်သူလူထုရဲ့ မျှော်လင့်ချက် အဲဒီမျှော်လင့်ချက်ထဲက လက်တွေ့ကျတဲ့ သဘာဝ အမှန်တရား တစ်ခုအဖြစ် ယုံကြည်ဝမ်းသာ ခဲ့ကြပါတယ်။ အဲဒါကြောင့်မို့လို့ အခြေခံဥပဒေ ပုဒ်မ ၂၆၂၊ ပုဒ်မခွဲ(င)၊ (စ)၊ (ဆ) နဲ့ (ဇ) ပြဋ္ဌာန်းချက် များအရလည်းကောင်း၊ ပြည်ထောင်စုအစိုးရအဖွဲ့ ဥပဒေပုဒ်မ ၁၉၊ ပုဒ်မခွဲ(ဂ)တွင်လည်းကောင်း၊ တိုင်းဒေသကြီး သို့မဟုတ် ပြည်နယ် အစိုးရအဖွဲ့ ဥပဒေပုဒ်မ ၁၀၊ ပုဒ်မခွဲ (က)၊ ပုဒ်မခွဲငယ် (၂) ပြဋ္ဌာန်းချက်များအရ တိုင်းရင်းသားလူမျိုးတို့ရဲ့ အရေးအရာများကို ကိုယ်စားပြု ဆောင်ရွက်နိုင်ဖို့ သက်ဆိုင်ရာတိုင်းဒေသကြီး သို့မဟုတ် ပြည်နယ် ဝန်ကြီးများအဖြစ် တိုင်းရင်း သားလူမျိုးရေးရာ ဝန်ကြီး များကို အတိအလင်း ပြဋ္ဌာန်းသတ်မှတ်ထားတဲ့အတွက် တိုင်းရင်းသားပြည်သူ များ အားကိုးစရာ မျှော်လင့်ချက်ပြည့်ပြီလို့ ဝမ်းသာပီတိ ဖြစ်ရရုံလေးပဲ ရှိသေးတယ်။ တိုင်း ပြည်နယ် အစိုးရအဖွဲ့ ဖွဲ့စည်းခြင်း ပုဒ်မ ၄၊ ပုဒ်မခွဲ (ခ)၊ (ဂ)များအရ တိုင်း /ပြည်နယ်အစိုးရဝန်ကြီးမှာ တိုင်းရင်းသား လူမျိုးရေးရာဝန်ကြီး မပါဝင်စေရဟု ဆိုထားပြန်တော့ တိုင်းရင်းသားပြည်သူလူထု များအနေနဲ့ ဝမ်းသာရမလို၊ ဝမ်းနည်းရမလို အငိုမျက်လုံး အပြုံးမျက်နှာပဲ ပြောရမလားဘဲ မပြောတတ်ပါဘူး။ တော်တော်တော့ ဂွကျနေတယ်လို့တော့ ကျွန်တော် နားလည်သလောက် မြင်မိပါတယ်။ အဲဒါနဲ့ ပတ်သက်ပြီး ကျွန်တော်တို့ ဒေသဆိုင်ရာ တိုင်းရင်းသားတွေရဲ့ လိုအပ်ချက် အားငယ်စိတ်ကလေးတွေ၊ မျှော်လင့်ချက်လေးတွေပေါ်မှာ အရပ်စကားတစ်ခု ပြောရရင်တော့သော် ဝမ်းသာနေရတဲ့ကြား က တိုင်းရင်းသားလူမျိုးရေးရာဝန်ကြီးဟာ ငါတို့အတွက် အများ ကြီးပဲ အားကိုးစရာ ဒါမှမဟုတ်ရင် ငါတို့ အတွက် ဟို လိုအပ်ချက်ကလေးတွေ ဆောင်ရွက် ပေးနိုင်ပါတယ် ဆိုပြီးတော့ ဝမ်းသာပေမယ့်လည်း ဒီ ဝန်ကြီးတွေဟာ အစိုးရအဖွဲ့၊ ပြည်နယ် / တိုင်း အစိုးရအဖွဲ့မှာ မပါဝင်တော့ပါဘူးဆိုတော့ တော်တော်တော့ ဂွကျသွားတဲ့ သဘောတော့ ရှိပါတယ်။ အဲဒီတော့ အမိုးတို့၊ ဖထီးတို့ကတော့ ပြောကြပါတယ်။ သော် ဝန်ကြီးတော့ ဝန်ကြီးပေါ့။ ဒါပေမဲ့ အစိုးရဝန်ကြီးတော့ မဟုတ်ဘူးပေါ့ဆိုတဲ့ သဘောမျိုးနဲ့ မြင်တာလည်း ရှိပါတယ်။ ဒါက သူတို့အမြင်လေးကလည်း မှန်ချင်လည်း မှန်မယ်။ မမှားချင်လည်း မမှားဘူးပေါ့ခင်ဗျား။ သူတို့ အဲဒီလိုဖြစ်နေတဲ့ ကြားကနေပြီးတော့ သံသယလေး ရှိလာပါ တယ်။ တစ်ခုတော့ ရှိပါတယ်။ ကျွန်တော်တို့ ကရင်မှာ။ အဲဒီတော့ အစိုးရဝန်ကြီး မဟုတ်တော့ ဘာဝန်ကြီးလဲလို့ ဘယ်လိုသုံးသပ် ရတော့မလဲ။ ကျွန်တော်တို့ ပြည်နယ် တိုင်းရင်းသားတွေရဲ့ ပွင့်ပွင့်လင်းလင်း၊ ရိုးရိုးသားသား ပြောတဲ့ စကားအရ သာဓက ရှိပါတယ်။ ကျွန်တော်တို့ ကရင်မှာ ပြောတာတစ်ခုရှိတယ်။ ဟေ့ကောင် မင်းက ဘာလူမျိုးလဲ။ ဟာ ကျွန်တော် ကရင် ပါ။ ဒါဆိုရင် မင်း ကရင်စကား တတ်လား။ ကရင် စကားတော့ မတတ်ပါဘူး။ မင်း ကရင်စကား မတတ်ဘူးဆိုတော့ ဘယ်လိုလုပ်ပြီးတော့ ကရင် ဖြစ်မလဲ။ မင်း ကရင်လူမျိုး မဟုတ်ဘူး။ ဟုတ်ပါတယ် ကျွန်တော် ကရင်လူမျိုးပါ။ မဖြစ်နိုင် ဘူးကွာ။ တစ်ကယ်ပါ မိုးကြိုးပစ် ၊ ကျွန်တော် ကရင်ပါ ဆိုတဲ့ ဟာမျိုးက အဲဒါမှ သော် လက်စသပ်တော့ မင်းက မိုးကြိုးပစ် ကရင်ပေါ့ဆိုတာမျိုး အဲဒီလိုနဲ့ပဲ ကျွန်တော်တို့ တိုင်းရင်းသား ဒီ ပြည်သူပြည်သားတွေကလည်း ဒီ ဝန်ကြီးကတော့ ကျွန်တော်တို့ ဝန် ကြီးက ဝမ်းသာ အားရ ရှိပေမယ့် ပြည်နယ်အစိုးရ /တိုင်း ဝန်ကြီးမှာ မပါဘူးဆိုတော့ သူလည်း မိုးကြိုးပစ် ဝန်ကြီးပဲလား ဆိုပြီးတော့ ယူဆတွေးတော ပြီးတော့ ပြုံးမိကြပါသေးတယ်။ ဒါပေမယ့်လည်း ကျွန်တော်တို့ ဖွဲ့စည်းပုံ အခြေခံဥပဒေမှာ ပါပြီးသားဖြစ်တာရယ်၊ အခြေခံဥပဒေခုံရုံးမှလည်း ဆုံးဖြတ်ပြီးဖြစ်တာရယ်ကြောင့် နိုင်ငံတော်အစိုးရမှ မလွဲမသွေ လိုက်နာအကောင်အထည်ဖော်ဖို့ပဲမြင်မိပါတယ်ခင်ဗျား။ ဒါကျွန်တော့် အမြင်ကလည်း ခုနက လိုပဲ မှန်ချင်မှလည်း မှန်မယ်။ မှန်ရင်လည်း မှန်မယ်။ မမှားရင်လည်း မမှားဘူးပေါ့။ အမှန်ဆိုရင် တိုင်းရင်းသားလူမျိုးများ အရေးကိစ္စဟာ လက်ရှိ ဖွဲ့စည်းပုံအခြေခံ ဥပဒေမှာ ပါသလောက်နဲ့ မလုံလောက်သေးဘူးလို့ ထင်မိပါတယ်။ ယူဆမိပါတယ်။ လက်ရှိအခြေအနေမှာပဲ နိုင်ငံတော် အစိုးရဟာ တိုင်းရင်းသား အခွင့်အရေးနဲ့ ပတ်သက်ပြီး တွန့်တိုနေပါက တိုင်းရင်းသား တို့ရဲ့မျှော်လင့်ချက်ဝေးကွာပြီး သံသယများဟာ ယုံကြည်မှုအပေါ်မှာ အ နည်ထိုင်သွားမယ့် အစိုင်အခဲ များကြောင့် ထာဝရငြိမ်းချမ်းရေး တည်ဆောက်ရာမှာလည်း ပဲ လွယ်မယောင်နဲ့ ခက်ခဲမယ့် အဟန့်အတား တစ်ခု ဖြစ်ကောင်းဖြစ်နိုင်လိမ့်မယ်လို့ ခံစားမိပါတယ် ဥက္ကဋ္ဌကြီး ခင်ဗျား။ အဲဒါကြောင့်မို့လို့ ကျွန်တော်တို့ နိုင်ငံတော်အစိုးရအနေဖြင့်လည်းကောင်းကျွန်တော်တို့ ကြွရောက်လာတဲ့ အသိပညာရှင်၊ အတတ်ပညာရှင် ကိုယ်စားလှယ်တော် လူကြီးမင်းများ၊ ဥပဒေ ပိုင်းဆိုင်ရာ ကျွမ်းကျင်မှုဆိုင်ရာ လူကြီးမင်းများအနေနဲ့ ကျွန်တော်တို့ ဖြစ်သင့်ဖြစ်ထိုက်တာလေးကို အကောင်းဆုံး ပထမအဆင့်အနေနဲ့ တိုင်းရင်းသားလူမျိုးရေးရာ ဝန်ကြီးပိုင်းဆိုင်ရာ ပထမအဆင့် အနေနဲ့အကောင်းဆုံးဖြစ်အောင် ဖွဲ့စည်းပုံအခြေခံဥပဒေနှင့်အညီ ထည့်သွင်း အကောင်အထည် ဖော်ဆောင်ရွက်ပေးဖို့ တိုက်တွန်းသလို၊မေတ္တာရပ်ခံသလို ဥက္ကဋ္ဌကြီးရဲ့ခွင့်ပြုချက်အရ ကျွန်တော့်ရဲ့ ဆွေးနွေးချက်၊ ဉာဏ်မီသလောက် ဆွေးနွေးချက်ကို ပြောမှားဆိုမှားတာတွေ ရှိခဲ့ တယ်ဆိုရင် ခွင့်လွှတ်ပြီး ကျွန်တော့်ရဲ့ အဆိုဖြစ်တဲ့ ဒေါက်တာအေးမောင် ရဲ့ အဆိုခေါင်းစဉ်တွေကို ကျွန်တော် ရှည်မှာကြောက်လို့ မဖတ်တော့ ပါဘူး။ အဆိုပေါ်မှာ ကျွန်တော် သိသလောက်၊ တတ်သောက်၊ ကျွမ်းကျင်သလောက်၊ ဉာဏ်မီသလောက် ထောက်ခံဆွေးနွေးရင်း ဆန္ဒတစ်ခု နောက်ဆုံးအနေနဲ့ ပြုရင်း အဆုံးသတ်ပါမယ်။ အဲဒီဆန္ဒကတော့ တိုင်းရင်းသားစည်းလုံးညီညွတ်ရေးကို ရှေးရှု ဦးထိပ်ပန်ဆင်လျက် ပြည်ထောင်စုစိတ်ဓာတ် အပြည့်အဝ မှန်မှန်ကန်ကန်နဲ့ စည်းလုံးညီညွတ်စွာ အတူလက်တွဲ အေးအတူပူအမျှ လက်တွဲခေါ်ဆောင်ပါသတည်းလို့ ဆန္ဒပြုရင်းအားလုံးကို (အောဆွန်လားဆိုက်) နဲ့ပဲ ဂါရဝပြု ရင်း နိဂုံးချုပ်လိုက်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များ ဆွေးနွေးတဲ့အခါမှာ သတိထား ဖို့ လိုပါတယ်။ အခုပြောသွားတဲ့အထဲမှာ တိုင်းရင်းသားတွေရဲ့ အမည်ကို အသံအဖြတ်အတောက် တမင်ပြောင်းလဲပြီးတော့ ရှုပ်ထွေးစေတဲ့ အဓိပ္ပါယ်တွေ ဖြစ်ပေါ်အောင် ပြောသွားတဲ့ ကချင် က ကယား ကရင်ဆိုတဲ့ ကိစ္စတွေဟာ လွှတ်တော်မှာ ထိုက်တန်တဲ့ စကားတွေ မဟုတ်ပါဘူး။ ဒါကြောင့် ဒါကို လွှတ်တော်မှ တ်တမ်းကနေ ကောက်နုတ်ပယ်ဖျက်တယ်။ နောင်ကိုလည်း လွှတ်တော် ကိုယ်စားလှယ်များ ဆွေးနွေးတဲ့အခါ မှာ ဒီလိုတိုင်းရင်းသားတွေရဲ့ အမည်နဲ့ ပတ်သက်လို့ က ဖျက် ယ ဖျက် အသံ မထွက်မိဖို့ သတိပေးကြောင်း ညွှန်ကြား ပါတယ်။ (ဩဘာသံများ)</speech>
<speech><mp id="25">ဦးစောအောင်ကျော်နိုင်(ခ)ရှာဘူးဖော့၊ ကရင်ပြည်နယ် မဲဆန္ဒနယ်အမှတ်(၁)</mp>ဟုတ်ကဲ့ နာခံပါ့မယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ် (၃)မှ ဦးဖုန်းမြင့်အောင် ဆွေးနွေးနိုင်ပါပြီ။ ဒီနေ့ သတိပေးရတာတွေ သိပ်များနေပြီနော်</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>ဟုတ်ကဲ့ ကျွန်တော် ဆင်ခြင်ပါ့မယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော် ဆွေးနွေးလိုတာကတော့ ကျွန်တော်တို့ ယခု ဒီကိစ္စဟာ တိုင်းရင်းသားဝန်ကြီးလို့ အခေါ်အဝေါ် ရှိပါတယ်။ ကျွန်တော်တို့ တိုင်းရင်းသား ဝန်ကြီးလို့ အခေါ်အဝေါ်ကို ဝန်ကြီးဆိုတဲ့ အခေါ်အဝေါ်က ကျွန်တော်တို့ ဝန်ကြီးဆိုလို့ရှိရင် သက်ဆိုင်ရာ အစိုးရအဖွဲ့နဲ့ ဆက်စပ်မှု ရှိရပါမယ်။ ဝန်ကြီးဖြစ်ပြီးတော့ သက်ဆိုင်ရာအစိုးရအဖွဲ့နဲ့ ဆက်စပ်မှုမရှိဘူး ဆိုလို့ရှိရင် ကျွန်တော်တို့ ဒီဝန်ကြီးဟာ သီးခြား လွတ်လပ်သောဝန်ကြီးပုံစံ ဖြစ်နေပါမယ်။ ဒါဟာလည်း ကျွန်တော်တို့ ဒီအချက်ကိုလည်း ကျွန်တော်တို့ ဝန်ကြီးလို့ အခေါ်အဝေါ် ရှိတဲ့အတွက် ထည့်သွင်းစဉ်းစားသင့်တဲ့ အချက်လို့ ကျွန်တော်ယူဆပါတယ်။ နောက်ပြီးတော့ ကျွန်တော် တို့ ၂၀၀၈ ခုနှစ် ဖွဲ့စည်း ပုံအခြေခံဥပဒေကို ရေးဆွဲခဲ့တဲ့ လူတွေရဲ့ စေတနာဟာ ကျွန်တော်တို့ ဒီနေရာမှာ ပေါ်လွင်ပါတယ်။ သူတို့ဟာ တိုင်းရင်းသားလူမျိုး အကြီးအမှူးလို့ မခေါ်ဘဲနဲ့ ဝန်ကြီးလို့ ခေါ်တာဟာ ဒီ တိုင်းရင်းသားရဲ့ အရေးကို ဝန်ကြီးဌာနကနေပြီးတော့ လျင်လျင်မြန်မြန် လုပ်ဆောင်ပေးတဲ့ စေတနာရှိတယ် လို့ ကျွန်တော် ပေါ်လွင်တဲ့အတွက် ပေါ်လွင်တယ်လို့ ကျွန်တော် ယူဆပါတယ်။ ဒါဖွဲ့စည်းပုံအခြေခံ ဥပဒေရေးဆွဲတဲ့ သူတွေဟာ ဒီအချက်ကို သူအဓိက ဇောင်းပေး တဲ့အနေနဲ့ တိုင်းရင်းသားလူမျိုး အကြီးအမှူးလို့ မခေါ်ဘဲနဲ့ အကြီးအမှူးကို ဝန်ကြီးလို့ ခေါ်တာဟာ ဒီအချက်ပေါ်လွင်တယ်လို့ ကျွန်တော် ယူဆပါတယ်။ နောက်တစ်ခု ကျွန်တော် ဆက်လက်တင်ပြချင်တာကတော့ တိုင်းရင်းသားရေးရာ ဝန်ကြီးရဲ့ သဘောသဘာဝ၊ ကျွန်တော်တို့ အခြား တိုင်းရင်းသားဝန်ကြီး မဟုတ်တဲ့ အခြားဝန်ကြီး တွေကတော့ ကျွန်တော်တို့ ဒီအစိုးရအဖွဲ့ထဲမှာ ထုတ်လုပ်မှုနဲ့ ဝန်ဆောင်မှုလုပ်တဲ့ သူတွေပါ။ တိုင်းရင်း သားဝန်ကြီးကတော့ သူက ထုတ်လုပ်မှုအတွက် ဝန်ဆောင်မှုလုပ်တဲ့ ဝန်ကြီးမဟုတ်ပါဘူး။ နောက်တစ်ခုက တိုင်းရင်းသားလူမျိုးဝန်ကြီးဟာ ဒီတိုင်းနဲ့ ပြည်နယ်မှာရှိတဲ့ လူအားလုံးကို သူက ကိုယ်စားမပြုပါဘူး။ အဲဒီမှာရှိတဲ့ တိုင်းရင်းသားလူမျိုးစုတစ်ခုရဲ့ ကိုယ်စား ကိုပဲ ကိုယ်စားပြု တာ ပါတယ်။ ဒါကြောင့် ကျွန်တော်တို့ ဝန်ကြီးချုပ်နဲ့ သူ့ရဲ့ဝန်ကြီးများဟာ ထုတ်လုပ်မှုနဲ့ ဝန်ဆောင်မှုနဲ့ ပတ်သက်တဲ့ အစည်းအဝေးတွေ လုပ်တဲ့အခါမှာ သူနဲ့ ထုတ်လုပ်မှု နဲ့ ဝန်ဆောင်မှုလုပ်ငန်းနဲ့ ပတ်သက်မှုမရှိတဲ့ တိုင်းရင်းသားဝန်ကြီးဟာ အစည်းအဝေးကို အမြဲတမ်းတက်ရောက်ဖို့ မလိုပါဘူး။ ဝန်ကြီးချုပ်ကတော့ ထုတ်လုပ်မှုနဲ့ဝန်ဆောင်မှု ပတ်သက်တဲ့ လုပ်ငန်းတစ်ခုကို သက်ဆုင်ရာတိုင်းရင်းသားဝန်ကြီးတစ်ဦးကို တာဝန်ပေးလိုတယ်။ ဒီဝန်ကြီးက တာဝန်ကို လက်ခံလိုတယ်ဆိုလို့ရှိရင်တော့ ဒီထုတ်လုပ်မှုနဲ့ဝန်ဆောင်မှုနဲ့ ပတ်သက်တဲ့ Cubaint အစည်းအဝေးတွေမှာ သူ တက်ရောက်တာ မှန်ပါတယ်။ သူ့အနေနဲ့ ကလည်း ဝန်ကြီးချုပ်က တာဝန်ပေးဖို့ ဒီလို Production လုပ်ငန်းတွေကို ထုတ်လုပ်ဖို့မလိုဘူး ဝန်ကြီးကလည်းလုပ်ဖို့ ဆန္ဒမရှိလို့ရှိရင်တော့ ဒီအစည်းအဝေးနဲ့ သူနဲ့က တက်ဖို့ မလိုဘူးလို့ ကျွန်တော် ထင်ပါတယ်။ နောက်ပြီးတော့ ကျွန်တော် ဒီကိစ္စ ကို အခု ဒေါက်တာအေးမောင် အပါအဝင် ကျွန်တော့်ရှေ့မှာ တိုင်းရင်းသားကိုယ်စားလှယ်တွေက ဒီကျွန်တော်တို့ ဒီကိစ္စကို တိုင်းရင်းသား တန်းတူအခွင့်အရေးနဲ့ ယှဉ်ပြောတဲ့ကိစ္စတွေကို ကျွန်တော်ကြားရတာ စိတ်မကောင်း ပါဘူး။ ကျွန်တော်တို့နိုင်ငံမှာ တိုင်းရင်းသားတန်းတူရှိရေးတဲ့ အခွင့်အရေးစကားလုံးဟာ တော်တော်ကြီး ကြီးကျယ်တဲ့ စကားလုံးပါ။ ဒီစကားလုံးကို ကြားရလို့ရှိရင် အားလုံးတော့ကဖြ င့် မျက်လုံးပင့် နားစိုက်ရတဲ့အဆင့် ရောက်သွားတာပါ။ ကျွန်တော်တို့ ဒီဟာမှာတော့ ဒီကိစ္စမှာတော့ ဒီဟာ ပေါ့။ ခုနကပြောတဲ့ အလွန်ကြီးကျယ်ခမ်းနားတဲ့ တိုင်းရင်းသားတန်းတူ အခွင့်အရေးဆိုတဲ့ စကားလုံးကို မသုံး သင့်ဘူးလို့ ကျွန်တော် ထင်မြင်ပါ တယ်။ အဓိက တော့ တိုင်းရင်းသားဝန်ကြီးနဲ့ အခြားဝန်ကြီးတွေမှာ ကွာခြားချက် အဓိကလက်တွေ့ ကွာခြားချက် ရှိပါတယ်။ တိုင်းရင်းသား ဝန်ကြီးက ခုနကပြောတဲ့ ထုတ်လုပ်မှု ဝန်ဆောင်မှုကို လုပ်တဲ့သူမဟုတ်ဘူး။ အခြားဝန်ကြီးတွေက တိုင်းအတွင်းမှာရှိတဲ့ ထုတ်လုပ်မှု၊ ဝန်ဆောင်မှုတွေကို လုပ်တာပါ။ သူက တိုင်းရင်းသားဝန်ကြီးက လူမျိုးစု ၊ပြည်နယ်မှာရှိတဲ့လူအားလုံးကို ကိုယ်စားမပြု ဘူး။ သက်ဆိုင်ရာ တိုင်းနဲ့ပြည်နယ်ဝန်ကြီး ကတော့ သူ့ပြည်နယ်မှာရှိတဲ့ လူအားလုံးကို ကိုယ်စားပြုပြီးတော့ လုပ်ရတာပါ။ ဒီဝန်ကြီးတွေဟာ သူ့ပြည်နယ်မှာရှိတဲ့ လူအားလုံးကို ကိုယ်စားပြုလုပ်ရင်းနဲ့ လိုအပ်ချက်မရှိဘူး ဆိုလို့ရှိရင် သက်ဆိုင်ရာတိုင်းရင်းသားဝန်ကြီးက ဘာမှ ထောက်ပြ စရာ မလိုပါဘူး။ ထူးထူးခြားခြားအနေနဲ့ သူ့လူမျိုးစုအတွက် ထိခိုက် ဖြစ်စရာရှိတယ်။ နစ်နာတာရှိတယ် အချက်မျိုးပေါ် လွင်မှသာ တိုင်းရင်းသားရေးရာဝန်ကြီးက ဝန်ကြီးချုပ်နဲ့ဆက်သွယ်ပြီးတော့ ကျန်တဲ့ထုတ်လုပ်မှုနဲ့ ဝန်ဆောင်မှုတွေရှိတဲ့ ဝန်ကြီးတွေနဲ့ဆက်သွယ်ပြီးတော့ သူ့လို အပ်ချက်ကို လုပ်ဆောင်ဖို့ လိုပါ တယ်။ ဒါကြောင့် ကျွန်တော်ကတော့ ဒီကိစ္စကို ရှင်းရှင်း လင်းလင်းဖြစ်အောင်ကို ဖြစ်ဖို့အတွက်လာမယ့် တိုင်းနဲ့ပြည်နယ် အစိုးရဥပဒေထဲမှာ တိုင်းရင်းသားရေးရာ ဝန်ကြီးနဲ့ ပတ်သက်တဲ့ တာဝန်နဲ့ လုပ်ပိုင်ခွင့်တွေကို တခြား ဝန်ကြီးတွေနဲ့ သဘောသဘာဝချင်း မတူတဲ့ အတွက် ကွဲကွဲခြားခြားပြဋ္ဌာန်းနိုင်လို့ရှိရင် ကျွန်တော်တို့အတွက် အကောင်း ဆုံးအဖြေ ရမယ်လို့မျှော်လင့်ပါတယ်။ ကျေးဇူးတင်ပါတယ် ခင်ဗျာ။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ် (၇)မှ ဦးတင်မြ ဆွေးနွေးနိုင်ပါပြီ</speech>
<speech><mp id="1156">ဦးတင်မြ၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်တဲ့ လွှတ်တော် ဥက္ကဋ္ဌကြီးနှင့်တကွ တက်ရောက်လာတဲ့ ပြည်ထောင်စုအဆင့်ဝင်၊ အဖွဲ့ဝင်နဲ့ လွှတ်တော်ကိုယ်စားလှယ်များ ခင်ဗျား။ ဒီနေ့အားလုံး မင်္ဂလာပါလို့ ရှေးဦးစွာ နှုတ်ခွန်းဆက်သ အပ်ပါတယ်။ ဒီနေ့ ကျွန်တော် အချိန်ကိုငဲ့ကွက်သောအားဖြင့် အဆိုနဲ့ပတ်သက်ပြီးတော့မှ အဆိုမှာ ကျွန်တော်တို့ တိုင်းရင်းသားလူမျိုးရေးရာဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ် အစိုးရအဖွဲ့ဝင် ဖြစ်ပြီးသော သက်ဆိုင်ရာအုပ်ချုပ်ခွင့်ရတိုင်း သို့မဟုတ် ဒေသ /ဦးစီးအဖွဲ့ ဥက္ကဋ္ဌများအား သက်ဆိုင်ရာတိုင်းဒေသကြီးအ စိုးရအဖွဲ့ အဖွဲ့ဝင် အဖြစ် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေနဲ့အညီ ဖွဲ့စည်းသတ်မှတ် ပေးရန်ဆိုပြီးတော့ ရခိုင်ပြည်နယ်မဲဆန္ဒနယ်အမှတ်(၁)၊ လွှတ်တော်ကိုယ်စားလှယ် ဦးအေးမောင် က အဆိုတင်သွင်းသွားပါတယ်။ အဲဒီတော့ အဆိုတင်သွင်းတဲ့နေရာမှာ လွှတ်တော် ကတစ်ဆင့် ပြည်ထောင်စုအစိုးရအဖွဲ့ကို ဆက်လက်ဆောင်ရွက်သွားနိုင်ဖို့ တင်သွင်းထားတဲ့ အဆို ဖြစ်ပါတယ်။ ဒီအဆိုနဲ့ ပတ်သက်ပြီးတော့ မှ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေ ၂၀၀၈ မှာ တိတိကျကျ၊ ပြည့်ပြည့်စုံစုံ ပြဋ္ဌာန်းချက်များ ပါရှိပြီးဖြစ်နေတဲ့ အတွက် ဒီအဆိုဟာ လွှတ်တော် အနေနဲ့ ဆက်လက်ဆောင်ရွက်ရန် မသင့် ။ တစ်နည်းအားဖြင့် သဘောမတူကြောင်း၊ ဆက်လက်ဆောင်ရွက်ရန် မလိုအပ်ကြောင်း ကျွန်တော် ဖွဲ့စည်းပုံအခြေခံ ဥပဒေပြဋ္ဌာန်းချက်ကို အထောက်အထားပြုပြီးတော့ တင်ပြဆွေးနွေးသွားမှာ ဖြစ်ပါတယ်။ လွှတ်တော်ဥက္ကဋ္ဌကြီး ခင်ဗျား။ အဲဒီတော့ ဒီနေ့ ကျွ န်တော် ဒီ ၂၀၀၈ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ဟာ ပင်မဥပဒေ ဖြစ်ပါတယ်။ အဓိက ဥပဒေ ဖြစ်ပါတယ်။ သူနဲ့ ဆန့်ကျင်ကွဲလွဲနေလျှင် အခြေခံဥပဒေရဲ့ ပြဋ္ဌာန်းချက်ကို ကျွန်တော်တို့ က လိုက်နာရပါတယ်။ အဲဒီတော့ ဒီနေရာမှာ ပြဋ္ဌာန်းချက်အရ တိတိကျကျရှိနေပြီး ဖြစ်တဲ့ ပုဒ်မ ၂၆၂ ပုဒ်မခွဲ(င)၊ ပုဒ်မ ၂၆၂ ပုဒ်မခွဲ(စ) ၊ဒီနေရာမှာ ပုဒ်မ ၂၇၆ (စ)၊ ပုဒ်မ ၂၇၆(ဆ)၊ ပုဒ်မ ၂၄၈ ပုဒ်မခွဲ (ခ) ပုဒ်မခွဲငယ် ၂ အရ ကြည့်မယ်ဆိုရင် အဆိုရှင်များ အဆိုတင်သွင်းထားသလို ကိုယ်ပိုင် အုပ်ချုပ်ခွင့်ရဒေသ ဥက္ကဋ္ဌနဲ့ ကိုယ်ပိုင်အုပ်ချုပ်ခွင့် ရတိုင်း ဥက္ကဋ္ဌ ဒီပုဂ္ဂိုလ်များ ၊ တိုင်းရင်းသား လူမျိုးရေးရာဝန်ကြီးများ၊ ဒီပုဂ္ဂိုလ်တွေဟာ ပုဒ်မ ၂၄၈ (ခ) ၂ အရ ကျွန်တော်တို့က သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင်ဖြစ်သည်ဆိုသည့် သဘော ၊ သာမန်အားဖြင့် ခပ်ပေါ့ပေါ့တန်တန် မှတ်ယူလိုက်နိုင် စရာတွေ့ရှိရမှာ ဖြစ်ပါတယ်။ အဲဒါလေးကို အလေးအနက် ထားပြီးတော့ ကျွန်တော်အနည်းငယ် ကောက်နုတ်ဖတ်ပြ ဆွေးနွေးတင်ပြလိုပါတယ်။ အဲဒီတော့ ဒီဟာ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင် ဝန်ကြီး ဖြစ်တယ်လို့ အပေါ်ယံ သာမန်အားဖြင့် ဖွဲ့စည်းပုံအခြေခံဥပဒေ ပြဋ္ဌာန်းချက် ကို ကြည့်မယ်ဆိုရင် ထင်မှတ်နိုင်စရာအကြောင်း၊ ဥပမာ(၅)ခု လောက် တွေ့ပါတယ်။ အဲဒီတော့ ဒီ (၅)ခုလောက် တွေ့တဲ့နေရာမှာ ပုဒ်မ ၂၆၂ ပုဒ်မခွဲငယ် (င)ရဲ့ နောက်ဆုံး စာကြောင်းလေးမှာ တိုင်းဒေသကြီး သို့မဟုတ် ပြည်နယ်ဝန်ကြီးများအဖြစ် ခန့်အပ်တာဝန်ပေးရန် နိုင်ငံတော်သမ္မတ ထံ တင်ပြရမည်။ တင်ကို တင်ပြရမည် ဖြစ်ပါတယ် ခင်ဗျား။ ပုဒ်မ ၂၆၂ (င)ရဲ့ နောက်ဆုံး အပိုဒ်အရ နိုင်ငံတော်သမ္မတထံ ကို တင်လိုက်တာဟာ သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးများအဖြစ် ခန့်အပ် နိုင်ဖို့ တင်လိုက်တယ်။ ဒီဥစ္စာတွေက တစ်ချက် ဒီမှာ ကောက်နှုတ် တွေ့ရှိရပါတယ်။ နောက်တစ်ခါ ကျွန်တော်တို့က ပုဒ်မ ၂၆၂ (စ) ဒီနေရာ အပေါ်စာကြောင်းလေးမှာ ဘာတွေ့လဲဆိုတော့ နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်ဝန်ကြီးချုပ်က တင်ပြလာသည့် ပုဂ္ဂိုလ်များအား သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးများ အဖြစ် ခန့်အပ် တာဝန်ပေးရမည်။ ဒီရဲ့ စာပိုဒ် ကလေး သွားတွေ့ပါတယ်။ နောက်တစ်ခါ ဘာဆက်ပြီးတော့ ဘာတွေ့သလဲဆိုရင် ပုဒ်မ ၂၇၆ (စ) မှာ နိုင်ငံတော်သမ္မတ သည် အမည်စာရင်းတင်သွင်းလာသည့် ပုဂ္ဂိုလ်အား သက်ဆိုင်ရာ ကိုယ်ပိုင်အုပ်ချုပ်ခွင့်ရတိုင်း ဥက္ကဋ္ဌ သို့မဟုတ် ကိုယ်ပိုင်အုပ်ချုပ်ခွင့်ရဒေသ ဥက္ကဋ္ဌအဖြစ် ခန့်အပ်တာဝန်ပေးရမည်။ တစ်ဆက်တည်း မှာ ဘာလာလဲ ဆိုတော့ ပုဒ်မ ၂၇၆ (ဆ)မှာ ကိုယ်ပိုင်အုပ်ချုပ်ခွင့်ရတိုင်း ဥက္ကဋ္ဌ သို့မဟုတ် ကိုယ်ပိုင်အုပ်ချုပ်ခွင့် ရဒေသ ဥက္ကဋ္ဌ သည် ရာထူးအလျောက် သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်သည်။ အဲတော့ ဒီနေရာမှာ ကျွန်တော်တို့က ပုဒ်မ ၂၆၂ (င)အောက်နှုတ် ဖတ်ကြား တင်ပြသွားတဲ့အတိုင်း ၂၇၆ (စ)အရ ဖတ်ကြားတင်ပြတဲ့ အတိုင်း၊ ၂၆၂ (စ) အရ ဖတ်ကြား တင်ပြသွားတဲ့အတိုင်း၊ ၂၇၆(ဆ)အရ တင်ပြ သွားတဲ့အပိုင်း ဒီအချက် ကလေးတွေအရကို ကျွန်တော်တို့ ကောက်နုတ်သုံးသပ် လိုက်မယ်ဆိုရင် ပုဒ်မ ၂၄၈၊ ပုဒ်မခွဲ (ခ) ပုဒ်မခွဲငယ်၂ အရ ဒီဥစ္စာ တိုင်းဒေသကြီး သို့မဟုတ် ပြည်နယ်ဝန်ကြီးများဟာ အ စိုးရအဖွဲ့ဝင် ဖြစ်တယ်လို့ သာမန် အားဖြင့် ထင်မှတ်လိုက်စရာအကြောင်း ရှိပါတယ်။ သို့သော် ဒီလောက် အထိ ရှင်းရှင်းလင်းလင်း ဖြစ်နေပြီး ဖြစ်တယ်ဆိုရင်တော့ ကျွန်တော်တို့ ဒီလောက် ဆွေးနွေးစရာ အကြောင်းတောင် ရှိမှာ မဟုတ် ဘူးလို့ ကျွန်တော် ဥက္ကဋ္ဌကြီးက တစ်ဆင့် တင်ပြဆွေးနွေး လိုပါတယ်။ သို့သော် အဲဒီနေရာ မှာ အင်မတန်သိမ်မွေ့တဲ့ ဥပဒေပါ ပြဋ္ဌာန်းချက်က ဆက်ပြီး ပြဋ္ဌာန်းထားပါတယ်။ ဘယ်လိုပြဋ္ဌာန်းထားသလဲဆိုရင် ကျွန်တော်တို့က ဖွဲ့စည်းပုံအခြေခံဥပဒေ က ပြဋ္ဌာန်းချက်မှာ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ ဝန်ကြီးကို ဘယ်လိုခန့်အပ်သလဲ၊ ဘယ်လိုတာဝန်ပေးသလဲ၊ ဒီအပိုင်းကိုလည်း ကျွန်တော်တို့ လေ့လာ ရပါတယ်။ နောက်တစ်ခါ ကိုယ်ပိုင်အုပ်ချုပ်ခွင့်ရဒေသဥက္ကဋ္ဌနှင့် ကိုယ်ပိုင်အုပ်ချုပ်ခွင့်ရတိုင်း ဥက္ကဋ္ဌ တို့ကို ဘယ်လိုရွေးချယ်သလဲ၊ ဘယ်လို သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီး ဆိုပြီးတော့မှ အခေါ်အဝေါ်ခံလာရသလဲစသည်အားဖြင့် ဒီဟာကို ကွဲကွဲပြားပြား ကျွန်တော်တို့ ဆက်လက်လေ့လာဖို့ လိုပါတယ်။ အဲဒီတော့ ဒီဖွဲ့စည်းပုံအခြေခံဥပဒေမှာ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင်ဝန်ကြီးဖြစ်မ ယ့်ပုဂ္ဂိုလ်များကို ဖွဲ့စည်းပုံအခြေခံဥပဒေအရ ဘယ်ပုဒ်မတွေနဲ့ ကျွန်တော်တို့ တိကျတဲ့ ပြဋ္ဌာန်းချက်ရှိသလဲဆိုရင် ကျွန်တော်တို့ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင်ဖြစ်မယ့် ဝန်ကြီးတွေကို ဖွဲ့စည်းပုံအခြေခံဥပဒေပုဒ်မ ၂၆၂ ပုဒ်မခွဲ (က)၊ ပုဒ်မခွဲငယ် ၁ က ၄ အထိ ရှိတဲ့အနက်မှာ ၁ နဲ့ ၂ က သွားအကျုံးဝင်ပါတယ်။ ပုဒ်မ ၂၆၂၊ (က)ပုဒ်မခွဲ ၁၂ သွားအကျုံးဝင် ပါတယ်။ နောက်တစ်ခါ ပုဒ်မ ၂၆၂၊ (ခ) အကျုံးဝင်ပါတယ်။ နောက်တစ်ခါ ပုဒ်မ ၂၆၂၊ (င) အကျုံးဝင်ပါတယ်။ နောက်တစ်ခါ ပုဒ်မ ၂၆၂၊ (စ) အကျုံးဝင်ပါတယ်။ အဲဒီတော့ ပုဒ်မ ၂၆၂ (က)၁ နှင့် ၂ က သက်ဆိုင်ရာတိုင်းဒေသကြီးအတွင်းမှာရှိတဲ့ မြို့နယ်တွေကနေပြီးတော့မှ မြို့နယ် ရဲ့ အချိုးကျ ရွေးကောက်တင်မြှောက်လိုက်တဲ့ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များ သို့တည်းမဟုတ် ဖွဲ့စည်းပုံအခြေခံဥပဒေပုဒ်မ ၂၆၁၊ ပုဒ်မခွဲ (ဏ)အရ သတ်မှတ်တဲ့ အရည်အချင်းနှင့်မီတဲ့ ကိုယ်စားလှယ်တွေကို သက်ဆိုင်ရာတိုင်းဒေသကြီးသို့မဟုတ် ပြည်နယ် ဝန်ကြီးချုပ်က အဲဒီမှာ စာရင်းပြုစုရမှာ ဖြစ်ပါတယ်။ အဲဒီတော့ ၂၆၂၊ (က) ၁၊၂ နဲ့ ပြုစုထားတဲ့ ပုဂ္ဂိုလ်အစု ကို ပုဒ်မ ၂၆၂၊ (ခ) အရ ကျွန်တော်တို့က သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်ရဲ့ သဘောတူညီချက် ကို ရယူရမှာ ဖြစ်ပါတယ်။ အဲဒီလို သ ဘောတူညီချက် ကို ရယူ ပြီးဖြစ်တဲ့ အချိန်မှာ ပုဒ်မ ၂၆၂၊ ပုဒ်မခွဲ (င) အရ တစ်နည်းအားဖြင့် ပုဒ်မ ၂၆၂၊ ပုဒ်မခွဲ ၁ နှင့် ၂ အရ ပုဂ္ဂိုလ် တွေကို သော်လည်းကောင်း၊ ပုဒ်မ ၂၆၂ မှာသော်လည်းကောင်း၊ သက်ဆိုင်ရာ တိုင်းဒေသကြီး သို့မဟုတ် အဲဒီမှာ ကျွန်တော်တို့က ကိုယ်ပိုင်အုပ်ချုပ်ခွင့်ရဦးစီးအဖွဲ့များရဲ့ ယင်းတို့ရဲ့ ဥက္ကဋ္ဌ များကိုသော် လည်းကောင်း၊ နောက်ပြီးတော့ ကျွန်တော်တို့က တိုင်းရင်း သားလူမျိုးရေးရာနဲ့ ပတ်သက် ပြီးတော့မှ ရွေးချယ်ခံထားရတဲ့ တိုင်းရင်းသားရေးရာဝန်ကြီးကိုသော် လည်းကောင်း အဲဒီဥစ္စာကို ၂၆၂(င) အရ ဘာ လုပ်ရမလဲ၊ အဲဒီတော့ နိုင်ငံတော် သမ္မတထံကို သက်ဆိုင်ရာ ဝန်ကြီးချုပ်က တင်ပြလိုက်ရတာ ဖြစ်ပါတယ်။ တင်ပြလိုက်ပြီး မှ ၂၆၂၊ (စ) အရ ဝန်ကြီးချုပ်က တင်ပြလာတဲ့ ပုဂ္ဂိုလ်များကို ကျွန်တော် တို့က အဲဒီမှာ ဘာဖြစ်လို့လဲ ဆိုရင် ဝန်ကြီးအဖြစ် နိုင်ငံတော်သမ္မတက ခန့်အပ်ပေးခဲ့ရတယ်။ အဲဒီတော့ အဲဒီစာပိုဒ်၊ အဲဒီ စာကြောင်းလေးကို ကျွန်တော်တို့ ရပ်ထား လို့မရပါဘူး။ အဲဒီတော့ အဲဒီလို ခန့်အပ်လိုက်တဲ့ ဝန်ကြီးတွေကို သက်ဆိုင်ရာ တိုင်းဒေသကြီး သို့မဟုတ် ပြည်နယ်အ တွင်းမှာ သူ့ရဲ့ ဝန်ကြီးဌာန တစ်ခု ကိုဖြစ်စေ၊ တစ်ခု သို့မဟုတ် နှစ်ခုကို ဖြစ်စေ စသည်အားဖြင့် သက်ဆိုင်ရာတိုင်းဒေသကြီး သို့မဟု တ် ပြည်နယ် ဝန်ကြီးချုပ် ရဲ့ သဘောတူညီချက်နဲ့ ကျွန်တော်တို့က ဒီဥစ္စာ ကို တာဝန်ပေး ခန့်အပ်ရန် ဖြစ်ပါတယ်။ အဲဒီလို ခန့်အပ် လိုက်ခြင်းခံရတဲ့ ၂၆၂၊ (စ) အရ ခန့်အပ်ခြင်းခံရတဲ့ သက်ဆိုင်ရာ တိုင်းဒေသကြီး သို့မဟုတ် ပြည်နယ် ရဲ့ ဝန်ကြီးများသည် ပုဒ်မ ၂၄၈၊ (ခ)၂ အရ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရ အဖွဲ့ဝင် ပဲဖြစ်ပါတယ်။ တစ်နည်းအားဖြင့် ပုဒ်မ ၄၉ မှာ နိုင်ငံတော်ကို ဖွဲ့စည်းထားတဲ့ တိုင်းဒေသကြီး (၇)ခုနဲ့ ပြည်နယ် (၇) ခု တစ်ခုခုအတွက် ကျွန်တော်တို့ တာဝန်ရှိတဲ့ သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးများလည်း ဖြစ်ပါတယ်။ တစ်ချက်က ပုဒ်မ ၅၁၊ ပုဒ်မခွဲငယ် စ၊ ဆ၊ ဇ မှာ ဇ အရ သက်ဆိုင်ရာတိုင်းဒေသကြီး သို့မဟုတ် ပြည်နယ် အစိုးရအဖွဲ့ဝင်များလည်း ဖြစ်သွားပါတယ်။ ကောင်းပြီ၊ ကိုယ်ပိုင်အုပ်ချုပ်ခွင့်ရတိုင်း ဥက္ကဋ္ဌနဲ့ ကိုယ်ပိုင်အုပ်ချုပ်ခွင့်ရ ဒေသဥက္ကဋ္ဌတို့သည် ရာထူးအလျောက် သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးများ ဖြစ်သည်လို့ ဆိုသော်လည်းပဲ ခန့်အပ်တဲ့နေရာမှာ ဘာဖြစ်လဲ ဆိုတဲ့အခါကျတော့ ပုဒ်မ ၂၆၂၊ (ဆ) အပိုဒ်ခွဲ ၁ နှင့် ၂ မှာ တိတိကျကျ ပြဋ္ဌာန်းထားပါတယ်။ အဲဒီတော့ ပုဒ်မ ၂၆၂၊ ပုဒ်မခွဲ (ဆ)မှာ နိုင်ငံတော်သမ္မတ သည် (၁) မှာ ဘာပါထားလဲဆိုတော့ သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးများဖြစ်ပြီးသော ဒါလေးကို အဖျားဆွတ်လို့ ကြည့်တဲ့ အခါမှာ အတော်အငြင်းပွားစရာ ဖြစ်လာပါတယ်။ အဲ ဖြစ်ပြီးသော အဲဒီပုဂ္ဂိုလ်ကို သက်ဆိုင်ရာ တိုင်းဒေသကြီးရဲ့ ရေးရာကိစ္စတွေကို ဆောင်ရွက်နိုင်ဖို့ သက်ဆိုင်ရာတိုင်းဒေသကြီး ဥက္ကဋ္ဌ အဖြစ် အဲဒီမှာ ခန့်ထားပါတယ်။ ၂၆၂ (စ) ကို ခန့်တာနဲ့ ၂၆၂၊ (ဆ) ပုဒ်မခွဲငယ် ၁ ကိုခန့်တာနဲ့ ၂ ကို ခန့်တာနဲ့ မတူပါဘူး။ အဲဒီ ၁ နဲ့ ၂ ကို ခန့်လိုက်တဲ့ ပုဒ်မ ၂၆၂၊ (ဆ)၊ ပုဒ်မခွဲငယ် ၂ မှာ ခန့်လို က်တဲ့ တိုင်းရင်း သားလူမျိုးရေးရာဝန်ကြီးက ဘယ်ကိစ္စမှာ သွားတာဝန်ရှိသလဲ ဆိုရင် ကျွန်တော်တို့ ဖွဲ့စည်းပုံအခြေခံ ဥပဒေပုဒ်မ ၅၁၊ အဲဒီတော့ (စ) နဲ့ (ဆ) အဲဒီမှာ သွားပြီးတော့မှ တာဝန်ယူရမယ့် ပုဂ္ဂိုလ်တွေ ဖြစ်ပါတယ်။ အဲဒီတော့ ကျွန်တော်တို့ ဒီကိုယ်ပိုင်အုပ်ချုပ်ခွင့်ရ တိုင်း ဥက္ကဋ္ဌနဲ့ ကိုယ်ပိုင် အုပ်ချုပ်ခွင့်ရဒေသ ဥက္ကဋ္ဌများကို ဖွဲ့စည်းခဲ့တာက ပုဒ်မ ၂၇၆၊ (ဃ)၁၊ ၂၊ ၂၇၆၊(င)၊ ၂၇၆ (စ) ကမှ ဥက္ကဋ္ဌကို တာဝန်ပေးလိုက်တော့၊ ကျွန်တော်တို့ ၂၇၆ (ဆ) အရ ရာထူးအလျောက် သူတို့က သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီး ဖြစ်သည်လို့ သတ်မှတ် လိုက်ပါတယ်။ အဲဒီလိုဆိုတဲ့အခါကျတော့ ဒီနေရာလေးမှာ ဘာကြောင့်မို့ ကျွန်တော်တို့က ရောထွေးရောထွေး ဖြစ်သလဲဆိုရင် ၂၇၂ (စ) နဲ့ ၂၇၂ (ဆ) ၊ ပုဒ်မခွဲ ၁ နှင့် ၂ ကို ကွဲကွဲပြားပြား လေ့လာရင် ဒီဥစ္စာက တာဝန်ပေးအပ်တဲ့နေရာမှာ ကွဲသွားတာကို တွေ့ရပါတယ်။ တာဝန်ပေးအပ်တဲ့နေရာမှာ ကွဲသွားတာကို တွေ့တဲ့အချက်ကို ကျွန်တော်တို့က ကြည့်မယ်ဆိုရင် ဖွဲ့စည်းပုံအခြေခံ ဥပဒေပုဒ်မ ၂၆၂ () မှာ ရှိပါတယ်။ ၂၆၂ (ဈ) ရယ်၊ ပုဒ်မ ၂၄၈၊ ပုဒ်မခွဲ (ဂ)၊ ပုဒ်မခွဲ ၁ နှင့် ၂ အဲဒါကို ပေါင်းစပ်လို့ ကြည့်မယ်ဆိုရင် ဖွဲ့စည်းပုံအခြေခံဥပဒေ ပုဒ်မ ၂၄၈၊ ပုဒ်မခွဲ (ဂ)၊ ပုဒ်မခွဲငယ် ၁၊ ၁ နှင့်ပတ်သက်လို့ ကတော့ သက်ဆိုင်ရာ တိုင်းဒေသကြီး သို့မဟုတ် ပြည်နယ်ရဲ့ ဝန်ကြီးဌာနတွေကို အဲဒီ သက် ဆိုင်ရာ တိုင်း သို့မဟုတ် ပြည်နယ်ရဲ့ လွှတ်တော် ကိုယ်စားလှယ်များရဲ့ သဘောတူညီ ချက်ရယူပြီးတော့ နိုင်ငံတော်သမ္မတ က ပြင်ဆင် ပြုပြင်နိုင်သည်။ တိုးနိုင်တယ်၊ လျှော့နိုင်တယ်။ အဲဒီနေရာမှာ ကျွန်တော်တို့ ဥပဒေ စကားနဲ့ကြည့်မယ်ဆိုရင် နိုင်သည်။ နိုင်ဆိုတဲ့ တစ်လုံးဟာ တော်တော် အရေးပါတယ်။ အဲဒါ ကျွန်တော်တို့က ဝန်ကြီးဌာန ကို ပြင်ဆင် ပြုပြင်နိုင်တဲ့နိုင်ပါ။ နောက်တစ်ခါ ၂၄၈၊ (ဂ) ၂မှာက အဲဒီဝန်ကြီးအရေအတွက်ကို ဒါ ကျွန်တော်တို့က တိုး နိုင်၊ လျှော့နိုင်၊ ပြင်ဆင်နိုင်တဲ့ သမ္မတကို အပ်နှင်းတဲ့ အာဏာပါ။ သမ္မတကို အပ်နှင်းတာဟာ လည်း သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်ရဲ့ သဘောတူ ညီချက်နဲ့ အတိုးအလျှော့လုပ်တဲ့ ပိုင်ခွင့်ကို သမ္မတကို အပ်တာပါ။ အဲဒီတော့ အဲဒီပုဂ္ဂိုလ်တွေကို အဲဒီလိုမျိုး ရာထူးနေရာနဲ့ ပုဂ္ဂိုလ်အရေအတွက်ကို သတ်မှတ်ပြီးရင် ပုဒ်မ ၂၆၂ (ဈ) မှာ အတိအလင်း ပြဋ္ဌာန်းထားပါတယ်။ နိုင်ငံတော်သမ္မတ သည် သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးချုပ်နဲ့ ညှိနှိုင်းပြီးတော့မှ သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီး များကို ကျွန်တော်တို့က ဝန်ကြီးဌာန တစ်ခုခုကိုတာဝန်ပေးအပ်နိုင်သည်။ နိုင်နဲ့ ပါပါတယ်။ ၂၄၈ (ဂ) (၁)(၂)နဲ့ ၂၆၂ (ဈ)မှာ နိုင်သည်နဲ့ ပါပါတယ်။ အကယ်၍ အဲဒီလိုသာ ခန့်လိုက်ပြီဆိုရင်တော့ အဲဒီကိုယ်ပိုင်အုပ်ချုပ်ခွင် ရ တိုင်းဥက္ကဋ္ဌနဲ့ ကိုယ်ပိုင်အုပ်ချုပ်ခွင် .ရဒေသ ဥက္ကဋ္ဌကို သူ့ရဲ့ ကိုယ်ပိုင်အုပ်ချုပ်ခွင် ရဒေသနဲ့ ကိုယ်ပိုင်အုပ်ချုပ်ခွင့်ရတိုင်းမှာလည်းပဲ ဥက္ကဋ္ဌများ ဖြစ်သလို ကျွန်တော်တို့က တစ်ဆက်တည်းမှာလည်းပဲ သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီးများလည်းပဲ တွဲဖက်ဖြစ်လာမှာ ဖြစ်ပါတယ်။ အဲဒီတော့ အဲဒီလိုအနေအထား ရှိလာတဲ့အခါမှာ ကျွန်တော်တို့ ဘာနဲ့ ပြန်ချုပ်ထား လဲဆိုတော့ ဖွဲ့စည်းပုံအခြေခံဥပဒေ ပုဒ်မ၂၇၆(ဆ)အပေါ်ယံအဖျားဆွတ်ကြည့်လိုက်တဲ့အခါကျတော့ သက်ဆိုင်ရာကိုယ်ပိုင် အုပ်ချုပ်ခွင့်ရ တိုင်းဒေသကြီး ဥက္ကဋ္ဌနဲ့ ကိုယ်ပိုင်အုပ်ချုပ်ခွင့်ရဒေသ ဥက္ကဋ္ဌတို့က ရာထူးအလျောက် သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီးများဖြစ်သည် ဆိုတဲ့ အဆင့်တင် ရပ်ထားလိုက်လို့ မရပါဘူး။ သို့ဖြစ်၍ စကား လေး အဲဒီမှာ သုံးနှုန်းပြဋ္ဌာန်း ထားပါတယ်။ သို့ဖြစ်၍ အဲဒီတော့ သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးများနဲ့ ပတ်သက်၍ ဖွဲ့စည်းပုံအခြေခံဥပဒေပါ ပြဋ္ဌာန်းချက်များအနက်၊ အင်မတန် ဒီ ခြွင်းချက်ဟာ တန်ဖိုးရှိပါတယ်။ အဲဒီအနက် ခန့်အပ်တာဝန် ပေးခြင်းမှလွဲ၍ ကျန်ပြဌာန်းချက်များသည် သက်ဆိုင်ရာတိုင်းဒေသကြီးဥက္ကဋ္ဌ၊ သက်ဆိုင်ရာ ကိုယ်ပိုင်အုပ်ချုပ်ခွင့်ရ တိုင်း ဒေသကြီးဥက္ကဋ္ဌ၊ ကိုယ်ပိုင်အုပ်ချုပ်ခွင့်ရဒေသ ဥက္ကဋ္ဌတို့သည် သက်ဆိုင်စေရမည်ဆိုပြီးတော့ ဆုံးအောင် ဖတ်လိုက် မှ ကျွန်တော်တို့ ၂၇၆ (ဆ)ရဲ့ နောက်ဆုံးကို ပြဋ္ဌာန်းချက်ကို ဖတ်လိုက်မှ ရှင်းသွားတာ ဖြစ်ပါတယ်။ အဲဒီလိုရှင်းသွားတာ ဖြစ်တဲ့အတွက် ဒီနေ့ လွှတ်တော်ဥက္ကဋ္ဌကြီး ခင်ဗျား။ အချိန်ကို လေးစားသော်လည်းပဲ ဘာကြောင့် ကျွန်တော် ဒီဥစ္စာကို ရှင်းပြသလဲ၊ ဆွေးနွေးသလဲဆိုရင် ကျွန်တော်တို့ ဒါဟာ လွှတ်တော်အတွင်းမှာ ဆွေးနွေးတဲ့ သဘောလောက်တင် မသက်ရောက် ပါဘူး။ အများပြည်သူကလည်းပဲ စိတ်ဝင်တစား ရှိကောင်းရှိနေပါလိမ့်မယ်။ အဲဒီအခါကျတော့ ကျွန်တော်တို့သည် တကယ်တမ်း ပြဋ္ဌာန်းချက်အရ လိုက်နာဆောင် ရွက်ခြင်း ရှိတယ်၊ မရှိဘူးဆိုတာကို ပေါ်လွင်စေဖို့ ကျွန်တော်တို့ လွှတ်တော်မှာ တာဝန်ရှိပါတယ်။ ဒါကြောင့် အဲဒီလို ထည့်သွင်းဆွေးနွေးလိုခြင်း မရှိပါဘူး။ ကျွန်တော်တို့ အဓိကထားတဲ့ ဖွဲ့စည်းပုံအခြေခံဥပဒေပါ ပြဋ္ဌာန်းချက်အရသာလျှင် ထောက်ထားပြီးတော့မှ ကျွန်တော် တင်ပြ ဆွေးနွေးခြင်းဖြစ်ပါတယ်။</speech>
<speech type="speaker">နိဂုံးချုပ်ပါ။</speech>
<speech><mp id="1156">ဦးတင်မြ၊ စစ်ကိုင်းတိုင်းဒေသကြီးမဲဆန္ဒနယ်အမှတ်(၇)</mp>ဟုတ်ကဲ့။ ဒါကြောင့် မို့လို့ အဆိုရှင်ရဲ့ တင်သွင်းထားတဲ့အဆိုသည် ဖွဲ့စည်းပုံ အခြေခံဥပဒေပါ ပြဋ္ဌာန်းချက်နဲ့ ကျွန်တော်တို့ ပြည့်စုံနေပြီးသား ဖြစ်နေတာဖြစ်တဲ့အတွက် လွှတ်တော်အနေနဲ့ ဆက်လက် ဆောင်ရွက်သွားရန် မရှိကြောင်းနဲ့ဆက်လက်ဆောင်ရွက်သွားရန် သဘောမတူကြောင်း တင်ပြ ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ကရင်ပြည်နယ် မဲဆန္ဒနယ်အမှတ် (၅)မှ ဦးစောထွန်းမြအောင် ဆွေးနွေးနိုင်ပါပြီ</speech>
<speech><mp id="29">ဦးစောထွန်းမြအောင် ကရင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ပြည်ထောင်စု ဝန်ကြီးများ မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ်မြေအမှတ်(၅)မှ အမျိုးသားလွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ ဒီအဆိုနဲ့ ပတ်သက်ပြီးတော့ ဆွေးနွေးတင်ပြရမယ်ဆိုလို့ရှိရင်တော့ ကျွန်တော့်အနေနဲ့ကတော့ နိုင်ငံတော် ဖွဲ့စည်းပုံအခြေခံဥပဒေပုဒ်မ ၂၄၈ (ဂ)အရ တိုင်းဒေသကြီး အစိုးရအဖွဲ့သို့မဟုတ် ပြည်နယ် အစိုးရအဖွဲ့ ကို နိုင်ငံတော်သမ္မတသည် သက်ဆိုင်ရာတိုင်းဒေကြီး သို့မဟုတ် ပြည်နယ်အစိုးရကို ပြည်နယ်လွှတ်တော်၏ သဘောတူညီမှုဖြင့် ဝန်ကြီးဌာနကို တိုးချဲ့နိုင်သည်။ ဝန်ကြီးကို လိုအပ် ပါက ထပ်မံခန့်နိုင်သည်လို့ တစ်ပိုဒ်ပါတယ်။ အခြေခံဖွဲ့စည်းပုံ ပုဒ်မ ၂၆၂ (ဆ) အပိုဒ်ခွဲငယ် (၂) အရ တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်သည့် တိုင်းရင်းသားရေးရာ ဆောင်ရွက်ရန် ရွေးကောက်တင်မြှောက် ထားသည့် လွှတ်တော် ကိုယ်စားလှယ်များအား သက်ဆိုင်ရာ တိုင်းရင်းသားရေးရာများကိုဆောင်ရွက်ရန် တာဝန်ပေးအပ်ရမည်။ ဒါက နိုင်ငံတော်သမ္မတကြီး က ကိုယ်တိုင် ခုနက လိုပေါ့၊ ပေးထားတဲ့ တာဝန်ဖြစ်ပါတယ်။ နောက်တစ်ခါ နည်းဥပဒေတွေ၊ တိုင်းဒေသကြီး ပြည်နယ်အစိုးရအဖွဲ့ရဲ့ ဥပဒေ၊ နည်းဥပဒေမှာ ပုဒ်မ ၁၀ (က)နဲ့ (ခ)မှာ နိုင်ငံတော်သမ္မတသည် ဝန်ကြီးချုပ်နှင့်ညှိနှိုင်း၍ တိုင်းရင်းသားရေးရာဝန်ကြီးများနှင့် ကိုယ်ပိုင်အုပ်ချုပ်ခွင့်ရဦးစီးအဖွဲ့ ဥက္ကဋ္ဌတို့ဟာ တိုင်းဒေသကြီး သို့မဟုတ် ပြည်နယ်အစိုးရအဖွဲ့တွင် အခြားဝန်ကြီးဌာနတာဝန်ကို ပူးတွဲတာဝန်ပေးအပ်နိုင်သည် ဒါ ပါတယ်။ အဲဒီတော့ ဒါကတော့ ကျွန်တော်တို့ ဒီ ဖွဲ့စည်းပုံအခြေခံဥပဒေမှာ ဒါ အတိအလင်း ဖော်ပြထားပါတယ်။ ဒါကြောင့်မို့လို့ နိဂုံးချုပ်အနေနဲ့ တင်ပြရမယ်ဆိုရင် အဆိုရှင်ရဲ့ တင်ပြချက်များဟာ ဖွဲ့စည်းပုံအခြေခံဥပဒေ စာအုပ်မှာ ပြဌာန်းထားပြီးလည်း ဖြစ်တဲ့အတွက် နိုင်ငံတော်အစိုးရအား တိုက်တွန်းဖို့ လို မလို စဉ်းစားသင့်ပါ ကြောင်း အကြံပြု တင်ပြအပ် ပါတယ်။ လေးစားပါတယ်။</speech>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှအ၂)မှ ဦးဆလိုင်းခွဲယန် ဆွေးနွေးနိုင်ပါပြီ</speech>
<speech><mp id="48">ဦးဆလိုင်းခွဲယန်၊ ချင်းပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့်အဖွဲ့ဝင်များ ခင်ဗျား။ ကျွန်တော် ဒီနေ့ ဒေါက်တာအေးမောင် တင်သွင်းတဲ့အဆိုပေါ်မှာ ထောက်ပြဆွေးနွေး တင်ပြမှာ ဖြစ်ပါတယ်။ ဒေါက်တာအေးမောင် က ပထမအကြိမ်အမျိုးသားလွှတ်တော် ဒုတိယအစည်းအဝေးမှာ တိုင်းရင်းသားရေးရာထန်ကြီးများအတွက် စရိတ်၊ ချီးမြှင့်ငွေနဲ့ အဆောင်အယောင်ဆိုင်ရာကိစ္စနဲ့ ပတ်သက်ပြီးတော့ တင်သွင်းခဲ့တာဟာ ဝမ်းမြောက်ဖွယ် ဖြစ်ပါတယ်။ တိုင်းရင်းသားရေးရာ ဝန်ကြီးဟာ တိုင်းဒေသကြီး ပြည်နယ်အစိုးရ အဖွဲ့ဝင်ဝန်ကြီးများနဲ့ တန်းတူအခွင့်အရေး ခံစား ကြမှာဖြစ်တဲ့အတွက်ကြောင့် အများပြည် သူကလည်း ကျေနပ်အားရကြတာ ဖြစ်ပါတယ်။ ယခု လွှတ်တော်မှာကတော့ ဒေါက်တာအေးမောင် ဟာ အဆိုပါတိုင်းရင်းသားရေးရာ ဝန်ကြီးများသာမက ကိုယ်ပိုင်အုပ်ချုပ်ခွင့်ဒေသတိုင်း၊ ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ဥက္ကဋ္ဌများကိုပါ ဆိုင်ရာ တိုင်းဒေသကြီး၊ ဆိုင်ရာပြည်နယ် အစိုးရအဖွဲ့ ဝင်ဝန်ကြီးများအဖြစ် သတ်မှတ်ပြဋ္ဌာန်းပေးရန် တင်ပြထားတာကို တွေ့ရပါတယ်။ ရည်ရွယ်ချက်ကတော့ ဆိုင်ရာတိုင်းရင်းသားရေးရာတွေကို အစိုးရအဖွဲ့ဝင် ဝန်ကြီးဖြစ်မှ ထဲထဲဝင်ဝင် တင်ပြနိုင်မှာ ဖြစ်လို့ဆိုပြီး တင်သွင်းထားတာကို ကြားလိုက်ပါတယ်။ ဖြစ်သင့်တယ်၊ ဖြစ်စေချင်တယ်ဆိုတာက တစ်ပိုင်း၊ ဖြစ်နိုင်ပါ့မလားဆိုတာက တစ်ပိုင်း ကျွန်တော် ထင်မြင်ပါတယ်။ ပထမအချက်အနေနဲ့ ကျွန်တော် တင်ပြလိုတာက ပြည်ထောင်စုကြီးအတွင်းမှာ ဖွဲ့စည်းပုံအခြေခံဥပဒေအရ ကိုယ်ပိုင်အုပ်ချုပ်ခွင့်ရ စီရင်စုတွေ ၆ ခု ရှိပါတယ်။ ရှမ်းပြည်နယ်မြောက်ပိုင်းမှာ “ဝ” ကိုယ်ပိုင်အုပ်ချုပ်ခွင့်ရတိုင်း၊ “ကိုးကန့်” ကိုယ်ပိုင်အုပ်ချုပ်ခွင့်ရဒေသ၊ “ပလောင်” ကိုယ်ပိုင်အုပ်ချုပ်ခွင့်ရဒေသ၊ ရှမ်းပြည်နယ် တောင်ပိုင်းမှာ “ဓနု”ကိုယ်ပိုင်အုပ်ချုပ် ခွင့်ရဒေသ၊ “ပအို” ကိုယ်ပိုင်အုပ်ချုပ်ခွင့်ရဒေသ၊ စစ်ကိုင်းတိုင်းဒေသကြီးမှာ “နာဂ” ကိုယ်ပိုင် အုပ်ချုပ်ခွင့်ရဒေသ စသည်တို့ ဖြစ်ပါတယ်။ ရှမ်းပြည်မြောက်ပိုင်းမှာရှိတဲ့ ကိုယ်ပိုင်အုပ်ချုပ်ခွင့်ရ ဒေသ၊ ကိုယ်ပိုင်အုပ်ချုပ်ခွင့်ရတိုင်း၊ ကိုယ်ပိုင်အုပ်ချုပ်ခွင့်ဒေသ ၃ ခုဟာ၊ ဦးစီးအဖွဲ့ဥက္ကဋ္ဌ ၃ဦး ဟာ တောင်ကြီးမြို့မှာရှိတဲ့ ပြည်နယ်အစိုး ရအဖွဲ့ဝင်ဝန်ကြီး ဖြစ်သွားပြီ ဆိုရင်တော့ တစ်ပတ် ၁ ရက် အစိုးရအဖွဲ့ အစည်းအဝေးမှာ ပုံမှန်တက်ဖို့ရန် အခက်အခဲ ရှိနိုင်ပါတယ်။ ၂ ရက် သို့မဟုတ် ၃ ရက် အသွားအပြန် ကြာနေပါတယ်။ ထိုနည်းတူ ရှမ်းပြည်တောင်ပိုင်းမှာရှိတဲ့ “ဓနု” ၊ “ပအိုဝ့်” ဒေသ မှ ဦးစီးဥက္ကဋ္ဌတွေဟာလည်းပဲ အသွား ၁ ရက် သို့မဟုတ် အေးအေး သာသာ သွားမယ်ဆိုရင် ၂ ရက် ကြန့်ကြာနိုင်ပါတယ်။ ဒီလိုဆိုရင် သူတို့ရဲ့ ကိုယ်ပိုင်အုပ်ချုပ် ခွင့်ရဒေသ တွေရဲ့ ကိစ္စများကို တာဝန်ယူဆောင်ရွက်တဲ့ အားနည်းချက်တွေ၊ အချိန်နှောင့်နှေး မှုတွေ ရှိနိုင်ပါတယ်။ ထိုနည်းတူပဲ “နာဂ” ကိုယ်ပိုင်အုပ်ချုပ်ခွင့်ရဒေသဟာဆိုရင် ပိုပြီးမှ အခက်အခဲ ရှိနိုင်ပါတယ်။ “နာဂ” ကိုယ်ပိုင် အုပ်ချုပ်ခွင့်ရဒေသကနေ မုံရွာမှာ ရုံးစိုက်တဲ့ စစ်ကိုင်းတိုင်း ဒေသကြီး အစိုးရအဖွဲ့ရုံးမှာ ရုံးတက်ဖို့ ဆိုရင် အသွား အနည်းဆုံး ၄ ရက်၊ အပြန် ၄ ရက် ဆိုရင် တစ်ပတ် ၈ ရက်ဟာ အသွားအပြန်နဲ့ ကြာပြီးမှ ကိုယ်တာဝန်ယူရတဲ့ ကိုယ်ပိုင် အုပ်ချုပ်ခွင့်ရဒေသ လုပ်ငန်းတာဝန် ဆောင်ရွက်ဖို့ရာ အချိန်ရနိုင်မှာ မဟုတ်ပါဘူး။ ဒုတိယအချက်အနေနဲ့ ဖွဲ့စည်းပုံ အခြေခံဥပဒေမှာ ကိုယ်ပိုင်အုပ်ချုပ်ခွင့်ရတိုင်းနဲ့ ဒေသဖွဲ့စည်းခြင်း ရဲ့ ရည်ရွယ်ချက်ကို က အဲဒီဒေသမှာရှိတဲ့ ပြည်နယ်မရရှိသေးတဲ့ သင့်တော်သော လူဦးရေ ရှိပြီးတော့မှ တစ်ဆက်တစ်စပ်တည်းတည်ရှိတဲ့ မြို့နယ်များမှာ နေထိုင်ကြတဲ့ တိုင်းရင်းသားလူမျိုးများအတွက် သီးခြားအခွင့်အရေးတစ်ရပ် သတ်မှတ်ပြဋ္ဌာန်း ပေးတယ်လို့ ကျွန်တော် ယုံကြည်ပါတယ်။ မိမိဒေသမှာနေထိုင်ပြီးတော့ ဒေသရဲ့ ဖွံ့ဖြိုးတိုးတက်Portal Data\ အစညးအေဝမွတ္တမမ်းပထမအ ကိမ အမ် သားလ ော စတုတ ပုံမွန္အစည္းအေဝ မွတ္ထမစမ်း+th Meeting Reordlေးတွေကို ကိုယ်တိုင်ကိုယ်ကျ ဦးဆောင် လုပ်ကိုင် ခွင့်၊ ဒေသခံတိုင်းရင်းသားများနဲ့ တစ်သား တည်း နေထိုင်ပြီးတော့ ၎င်းတို့ရဲ့ နေထိုင်မှု ဘဝအခြေအနေများကို သိရှိပြီးတော့ ဖြည့်ဆည်းပေးနိုင်ရန်ပဲ ဖြစ်ပါတယ်။ တိုင်းဒေသကြီး ပြည်နယ်ဝန်ကြီးများနှင့် ရာထူးအလျောက် ဝန်ကြီး သို့မဟုတ် အစိုးရအဖွဲ့ဝင် ဖြစ်တာကိုလည်း သတ်မှတ်ထားပြီး ဖြစ်ပါတယ်။ တိုင်းဒေသကြီးပြည်နယ်အစိုးရ ရုံးစိုက်ရာမြို့တော်မှာ အစိုးရ အဖွဲ့ဝင်ဖြစ်လာပြီး ရုံးထိုင်ရမယ် ဆိုရင် ကိုယ်ပိုင်အုပ်ချုပ်ခွင့်ရ ဒေသတိုင်း သို့မဟုတ် ဒေသ အဖွဲ့အစည်းရဲ့ ရည်ရွယ်ချက်ဟာ ပျက်ပြယ်သွားသလို ဖြစ်သွားမှာ ဖြစ်ပါတယ်။ ဖွဲ့စည်းပုံအခြေခံဥပဒု ဒ်မ ၂၈၃ မှာ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ဒေသဦးစီးအဖွဲ့ရဲ့ ရုံးကို သီးသန့်သတ်မှတ် ထားပြီးလည်း ဖြစ်ပါတယ်။ သီးသန့်အခွင့်အရေး ရရှိထားတဲ့သဘော ဖြစ်ပါတယ်။ နောက်တစ်ခုကတော့ ဦးစီးအဖွဲ့ဥက္ကဋ္ဌ များဟာ သက်ဆိုင်ရာဒေသမှာ သင့်တင့် သော အဆောင်အယောင်နဲ့ အကြီးအကဲ ခေါင်းဆောင်နေရာ အနေအထားကို ရရှိထားပြီးလည်း ဖြစ်ပါတယ်။ Commander များ ဖြစ်ပါတယ်။ တိုင်းဒေသကြီး သို့မဟုတ် ပြည်နယ်အစိုးရ အဖွဲ့ရုံးမှာ အဖွဲ့ဝင်အနေနဲ့ နေဖို့ မဟုတ်ပါဘူး။ မိမိတို့ဒေသဆိုင်ရာကိစ္စတွေကို လွတ်လွတ် လပ်လပ် လုပ်နိုင်အောင် ကိုယ်ပိုင် အုပ်ချုပ်ခွင့်ရတိုင်း သို့မဟုတ် ဒေသ ဦးစီးအဖွဲ့ ဥပဒေများ ပြဋ္ဌာန်းခွင့်ပြုထားပြီး ဖြစ်ပါတယ်။ တာဝန်လုပ်ပိုင်ခွင့်များအနေနဲ့ ဥပဒေပြုခွင့်၊ အုပ်ချုပ်ခွင့်၊ အရေးပေါ်အခြေအနေ တင်ပြခွင့်၊ ဘဏ္ဍာရေးဆိုင်ရာကိစ္စများ ပြည်ထောင်စုအစိုးရ တိုင်းဒေသကြီး သို့မဟုတ် ပြည်နယ်အစိုးရနှင့် ဆက်သွယ်ခြင်း စသည်ဖြင့် အပြည့်အစုံ ပြဋ္ဌာန်းပြီး ဖြစ်ပါတယ်။ ဒီလွှတ်တော်သက်တမ်း အတွင်းမှာ တွေ့ကြုံရတဲ့ အခက်အခဲများ ရှိလာမယ်ဆိုရင် ပြင်ဆင်ရေးကို အဆင့်ဆင့်လုပ်ကိုင်နိုင်ဖို့ ဖြစ်ပါတယ်။ အခုအချိန်မှာတော့ အဆင်ပြေ ချောမွေ့သေးတယ်လို့ ကျွန်တော် ထင်မြင် ယူဆပါတယ်။ တတိယအချက်အနေနဲ့ တိုင်းရင်းသားရေးရာဝန်ကြီးများဟာ တိုင်းဒေသကြီး သို့မဟုတ် ပြည်နယ် အသီးသီးမှာ ရှိကြ တာ ဖြစ်ပါတယ်။ ချင်းပြည်နယ်ကလွဲရင် ကျန်တဲ့ တိုင်း/ ပြည်နယ်အားလုံးမှာ တိုင်းရင်းသားရေးရာဝန်ကြီး များရှိပါတယ်။ တိုင်းရင်းသား ရေးရာ ဝန်ကြီးများဟာလည်း ဖွဲ့စည်းပုံအခြေခံ ဥပဒေအရ တိုင်းဒေသကြီး သို့မဟုတ် ပြည်နယ်အစိုးရ အဖွဲ့ဥပဒေအရပြဋ္ဌာန်းချက်အတိုင်းဆိုင်ရာ တိုင်းရင်းသားရေးရာတွေရဲ့ တိုင်းရင်းသားရေးရာတော Web Portal Data\အစည္းအေဝွတ္တမးပထမအန့်ခွင့် ဖြစ်ပါတယ်။ ချယ်ပိုင်ခွင့်ဟာကိစ္စများကို တင်ပြခွင့် ၊ အကြုံပြုခွင့်၊ ဆွေးနွေးခွင့် ရှိပြီး ဖြစ်ပါတယ်။ တကယ်တော့ ဖွဲ့စည်းပုံ အခြေခံဥပဒေ ပုဒ်မ ၂၆၂ (၁)အရ ပြည်နယ်ဝန်ကြီးချုပ်ဟာ ပြည်နယ်ဝန်ကြီးများကို ခန့်အပ်နိုင် ဖို့အတွက် ရွေးချယ်ရတာ ဖြစ်ပါတယ်။ ရွေးချယ်တဲ့နေရာမှာ (၁) ရွေးကောက်ခံပြည်နယ် လွှတ်တော်ကိုယ်စားလှယ်များ (၂) တပ်မတော်သား ပြည်နယ် လွှတ်တော် ကိုယ်စားလှယ်များ (၃) ကိုယ်ပိုင်အုပ်ချုပ်ခွင့်ရဒေသ သို့မဟုတ် ဦးစီးအဖွဲ့ ဥက္ကဋ္ဌ (၄) တိုင်းရင်းသားလူမျိုးရေးရာ လွှတ်တော်ကိုယ်စားလှယ်များ (၅) အခြားပုဂ္ဂိုလ်များ ဆိုပြီးမှ ရွေးချယ်ပိုင်ခွင့်တွေ ပြဋ္ဌာန်း ထားတာ ဖြစ်ပါတယ်။ ဒီလို ရွေးချယ်ပိုင်ခွင့်ဟာ သမ္မတကို တင်ပြဖို့အတွက် ပြည်နယ်ဝန်ကြီးချုပ် ရဲ့ လုပ်ပိုင်ခွင့် ဖြစ်ပါတယ်။ ပုဒ်မ ၂၆၂ (င) အရ နိုင်ငံတော်သမ္မတထံ တင်ပြပြီး သမ္မတကြီးက ခန့်အပ်တာဝန်ပေးရန် ဖြစ်ပါတယ်။ ဒါကြောင့် ပြည်နယ်ဝန်ကြီးတွေကို ခန့်အပ်ဖို့ရာ နိုင်ငံတော်သမ္မတနှင့် ပြည်နယ် ဝန်ကြီးချုပ်ရဲ့ သဘော ဆန္ဒနဲ့ပဲ တိုက်ရိုက် သက်ဆိုင်တာ ဖြစ်ပါတယ်။ ပုဒ်မ ၂၇၆ (ဆ)အရ ကိုယ်ပိုင်အုပ်ချုပ်ခွင့်ရဒေသ ဦး စီးဥက္ကဋ္ဌတို့ဟာ သက်ဆိုင်ရာဒေသ ပြည်နယ်တို့ရဲ့ ရာထူး အလျောက် ပြည်နယ်တိုင်းဝန်ကြီးများ ဖြစ်ပါတယ်။ ဒါကြောင့် ပုဒ်မ ၂၆၂ (ဈ)အရ သမ္မတကြီးက တိုင်းဒေသကြီး/ ပြည်နယ်တို့မှာရှိတဲ့ တိုင်းရင်းသားရေးရာဝန်ကြီးတို့ ကို အခြားဝန်ကြီးဌာန တို့ကိုလည်း ပူးတွဲတာဝန်ပေးအပ်နိုင်ပါတယ်။ လိုအပ်ရင် ခန့်အပ်နိုင်တဲ့ သဘောဖြစ်ပါတယ်။ ဥပဒေအရ ဘောင်ဝင်တယ်လို့ဆိုရမှာ ဖြစ်ပါတယ်။ သို့သော်လည်းပဲ ၂၆၂ (စ)မှာ ပြည်နယ် ဝန်ကြီးအစိုးရအဖွဲ့၊ ပြည်နယ်ဝန်ကြီးများနဲ့ သဘောသဘာဝတို့ကို ကျွန်တော် ထင်မြင်တဲ့အတိုင်း တင်ပြလိုပါတယ်။ ပြည်နယ်ဝန်ကြီးမှာ အစိုးရအဖွဲ့ဝင်ပြည်နယ်ဝန်ကြီး သို့မဟုတ် ကိုယ်ပိုင် အုပ်ချုပ်ခွင့်ရဒေသ/ တိုင်းဥက္ကဋ္ဌများ ပါဝင်တဲ့ပြည်နယ်ဝန်ကြီး၊ တိုင်းရင်းသားရေးရာများကိုဆောင်ရွက်မယ့် ပြည်နယ်ဝန်ကြီးဆိုတဲ့ အမျိုးအစားကို ကျွန်တော် တွေ့ရှိ ရမှာ ဖြစ်ပါတယ်။ ဆိုလိုတာကတော့ အရပ်စကားနဲ့ပြောမယ်ဆိုရင် ပြည်နယ် ဝန်ကြီးအစိုးရအဖွဲ့၊ ပြည်နယ်ဝန်ကြီး ကိုယ်ပိုင်အုပ်ချုပ်ခွင့်ရဒေသ သို့မဟုတ် ကိုယ်ပိုင်အုပ်ချုပ်ခွင့်ရတိုင်းဒေသ ဥက္ကဋ္ဌ၊ ပြည်နယ် ဝန်ကြီး တိုင်းရင်းသားရေးရာဝန်ကြီး ကဏ္ဍ ဖြစ်ပါတယ်။ ဒီလို ထင်မြင်ပါတယ်။ ရာထူး အလျောက်တူညီသော်လည်း တာဝန်အမျိုးအစား မတူ ညီတာကို ပြဋ္ဌာန်းခြင်း ဖြစ်ပါတယ်။ ပုဒ်မ ၂၆၇(၎) (၂)အရ ကိုယ်ပိုင်အုပ်ချုပ်ခွင့်ရ တိုင်းဒေသဦးစီးဥက္ကဋ္ဌဟာ ဝန်ကြီးချုပ်ကို တာဝန်ခံ ရတာ ဖြစ်ပါတယ်။ ပုဒ်မ ၂၆၂ (ဌ)(၂) ပြည်နယ်ဝန်ကြီးများဟာ သက်ဆိုင်ရာ ဝန်ကြီးချုပ်ကို တာဝန်ခံရတာ ဖြစ်ပါတယ်။ ဒါကြောင့် ကိုယ်ပိုင်အုပ်ချုပ်ခွင့်ရဒေသ၊ ကိုယ်ပိုင်အုပ်ချုပ်ခွင့်ရတိုင်း ဦးစီးဥက္ကဋ္ဌများဟာ ပြည်နယ်ဝန် ကြီးများနှင့် အမြင် ဆုံးအခွင့်အာဏာမှာ အတူတူဖြစ်နေတာ ဖြစ်ပါတယ်။ ဒါကြောင့် လောလောဆယ်အချိန်မှာတော့ ဆောင်ရွက်ရန် မလိုသေးတဲ့ သက်တမ်း တစ်ခုမျှ ကျင့်သုံးပြီးမှ ပြန်လည်သုံးသပ်သင့်ကြောင်း တွေ့မြင်ရပါတယ်။ ဒါကြောင့် ယခု ဒေါက်တာအေးမောင် တင်ပြတဲ့အဆိုကို မှတ်တမ်းအနေနဲ့ ဒါတင်ပြီးမှ ဆောင်ရွက်ရန် မလို သေးကြောင်း ကျွန်တော့်အနေနဲ့ ဆွေးနွေးရင်း နိဂုံးချုပ်အပ်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ရခိုင်ပြည်နယ် မဲဆန္ဒနယ်အမှတ် (၁)မှ ဒေါက်တာအေးမောင် တင်သွင်းထားသည့် တိုင်းရင်းသားလူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီး ဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေနှင့်အညီ ထည့်သွင်းဖွဲ့စည်းပေးပါရန် ပြည်ထောင်စု အစိုးရအား တိုက်တွန်းကြောင်းအဆိုနှင့် စပ်လျဉ်း၍ ဒုတိယရှေ့နေချုပ် က ပြန်လည် ဖြေရှင်း ဆွေးနွေးဖို့ ဖြစ်ပါတယ်</speech>
<speech><agency id="55">ဦးထွန်းထွန်းဦး(ဒုတိယရှေ့နေချုပ်၊ ပြည်ထောင်စုရှေ့နေချုပ်ရုံ)</agency>အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ အားလုံးကို ကျွန်တော် လေးစားစွာဖြင့် နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စု ရှေ့နေချုပ်ရုံးမှ ဒုတိယရှေ့နေချုပ် ဦးထွန်းထွန်းဦး ဖြစ်ပါတယ်။ တိုင်းရင်းသားလူမျိုးရေးရာ ဝန်ကြီးများနှင့် ရာထူးအလျောက် တိုင်းဒေသကြီး သို့မဟုတ် ပြည်နယ်ဝန်ကြီးဖြစ်ပြီးတဲ့ ကိုယ်ပိုင်အုပ်ချုပ်ခွင့် ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ ဥက္ကဋ္ဌတွေကို တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ်ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေနှင့်အညီ ထည့်သွင်း ဖွဲ့စည်းပေးဖို့ နိုင်ငံတော်အစိုးရကို တိုက်တွန်းကြောင်းရခိုင်ပြည်နယ် မဲဆန္ဒနယ်အမှတ် (၁) အမျိုးသားလွှတ်တော်ကိုယ်စားလှယ် ဒေါက်တာအေးမောင် တင်သွင်းတဲ့ အဆိုနဲ့ပတ်သက်လို့ ကျွန်တော် ရှင်းလင်းတင်ပြမှာ ဖြစ်ပါတယ်။ လွှတ်တော် ကိုယ်စားလှယ်ကြီးများလည်း အများကြီး ဆွေးနွေးခဲ့ကြပြီး ဖြစ်ပါတယ်။ တိုင်းဒေသကြီး နဲ့ ပြည်နယ်တွေမှာ ဖွဲ့စည်းပုံအခြေခံဥပဒေအရ တိုင်းဒေသကြီး သို့မဟုတ် ပြည်နယ်ဝန်ကြီး များနှင့်ပတ်သက်လို့ ဝန်ကြီးတာဝန်ပေးမှု အမျိုးအစား ၃ မျိုး တွေ့ရပါတယ်။ ခုနက ချင်းပြည်နယ် လွှတ်တော်ကိုယ်စားလှယ်လည်း ဆွေးနွေးခဲ့ပါတယ်။ တစ်ခုကတော့ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (စ)မှာပါတဲ့ နိုင်ငံတော်သမ္မတဟာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်က တင်ပြလာတဲ့ ပုဂ္ဂိုလ်တွေကို သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးများ အဖြစ် ခန့်အပ်တာဝန် ပေးရမည်။ ဒီလို ခန့်အပ်တာဝန်ပေးရာမှာ တိုင်းဒေသကြီး သို့မဟုတ် ပြည်နယ်ဝန်ကြီးတစ်ဦးချင်းအ လိုက် တာဝန်ယူရမည့် ဝန်ကြီးဌာန သို့မဟုတ် ဝန်ကြီးဌာနများကို သက်ဆိုင် ရာဝန်ကြီးချုပ်နှင့် ညှိနှိုင်းသတ်မှတ်ပေးရမည်လို့ ဖော်ပြထားပြီးတော့ ဒီပုဂ္ဂိုလ်တွေဟာ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (က)၊ ပုဒ်မခွဲငယ် (၁)နှင့်(၂)တို့ပါ ပုဂ္ဂိုလ်တွေ ဖြစ်ပါတယ်။ ဖွဲ့စည်းပုံ အခြေခံဥပဒေ ပုဒ်မ ၂၆၂၊ ပုဒ်မခွဲ (ခ)ပါအတိုင်း တိုင်းဒေသကြီး သို့မဟုတ် ပြည်နယ်ဝ န်ကြီးချုပ်ကနေပြီးတော့ သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော်ကို တင်သွင်း သဘောတူညီချက် ရယူထားတဲ့ ဝန်ကြီးများ ဖြစ်ပါတယ်။ နောက်တစ်ခုကတော့ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ(ဆ)၊ ပုဒ်မခွဲငယ်(၁) မှာ နိုင်ငံတော်သမ္မတဟာ တိုင်းဒေသကြီး သို့မဟုတ် ပြည်နယ်ဝန်ကြီးများဖြစ်တဲ့ ကိုယ်ပိုင် အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ခွင့်ရဒေသဦးစီးအဖွဲ့ ဥက္ကဋ္ဌများအား သက်ဆိုင်ရာ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ရေးရာများကို ဆောင်ရွက် ရန် တာဝန်ပေးအပ်ရမည်လို့ ဖော်ပြထားပြီးတော့မှ ဒီပုဂ္ဂိုလ်တွေကတော့ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (က)၊ ပုဒ်မခွဲငယ် (၃)ပါ သက်ဆိုင် ရာတိုင်းဒေသကြီး သို့မဟုတ် ပြည်နယ် အတွင်းမှာရှိတဲ့ ကိုယ်ပိုင်အုပ်ချုပ်ခွင့်ရတိုင်း ဦးစီးအဖွဲ့ ဒါမှမဟုတ် ကိုယ်ပိုင်အုပ်ချုပ်ခွင့်ရ ဒေသဦးစီး အဖွဲ့များထံမှ ယင်းတို့ရဲ့ ရွေးချယ်ထားတဲ့ ဥက္ကဋ္ဌအမည်များကို တောင်းခံပြီးတော့ပြည်နယ် ဝန်ကြီးအဖြစ် ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (င)အရ ဝန်ကြီးချုပ်ကနေ နိုင်ငံတော် သမ္မတထံ တင်ပြခန့်အပ် တာဝန်ပေးထားတဲ့သူတွေ ဖြစ်ပါတယ်။ နောက် ဆုံး တစ်မျိုးကတော့ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (ဆ)၊ ပုဒ်မခွဲငယ်(၂)မှာ နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်ဝန်ကြီးများ ဖြစ်သည် တိုင်းရင်းသား လူမျိုးရေးရာဆောင်ရွက်ရန် ရွေးကောက်တင်မြှောက်ထားတဲ့ လွှတ်တော်ကိုယ်စားလှယ်များအား သက်ဆိုင်ရာတိုင်းရင်းသား လူမျိုးရေးရာများကို ဆောင်ရွက် ရန် တာဝန်ပေးအပ်ရမည်ဟု ဖော်ပြထားပြီးတော့ ဒီပုဂ္ဂိုလ်တွေကတော့ ဖွဲ့စည်းပုံအခြေခံဥပဒေ ပုဒ်မ၂၆၂၊ ပုဒ်မခွဲ(က) ပုဒ်မခွဲငယ်(၄)ပါ သက်ဆိုင်ရာ တိုင်းရင်းသား လူမျိုးရေးရာကို ဆောင်ရွက် ရန် ရွေးကောက်တင်မြှောက်ထားတဲ့ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များရဲ့ အမည်စာရင်းရယူ၍ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ (င) အရ တိုင်းဒေသကြီးသို့မဟုတ် ပြည်နယ်ဝန်ကြီးများအဖြစ် ခန့်အပ်တာဝန်ပေးရန် နိုင်ငံတော် သမ္မတထံ တင်ပြခန့်အပ်တာဝန် ပေးထားတဲ့ ဝန်ကြီးများ ဖြစ်ပါတယ်။ တင်ပြပါအတိုင်း တိုင်းဒေသကြီးသို့မဟုတ် ပြည်နယ်ဝန်ကြီး တာဝန်ထမ်းဆောင်ရ တဲ့သူတွေမှာ ဒီတာဝန်ပေးမှု အမျိုးအစားတွေကွဲပြားနေပြီးတော့ ဖွဲ့စည်းပုံအခြေခံဥပဒေ ပုဒ်မ ၂၆၂၊ ပုဒ်မခွဲ(ဈ)မှာ နိုင်ငံတော် သမ္မတသည် ဝန်ကြီးချုပ်နှင့်ညှိနှိုင်း၍ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင် အုပ်ချုပ်ခွင့်ရဒေသ ဝန်ကြီးတွေကိုလည်းကောင်း၊ တိုင်းရင်းသားလူမျိုးရေးရာ ဝန်ကြီးတွေကို လည်းကောင်း၊ အခြားဝန်ကြီးဌာနများကိုလည်း ပူးတွဲတာဝန်ပေးအပ်နိုင်သည်ဟု ပြဋ္ဌာန်းထား ခြင်းသည်လည်းကောင်း၊ အဆိုပါ ပြဋ္ဌာန်းချက်နှင့်ဆက်စပ်ပြီး ဖွဲ့စည်းပုံအခြေခံဥပဒေမှာ ပါရှိခြင်း မရှိသော်လည်း တိုင်းဒေသကြီး သို့မဟုတ် ပြည်နယ်အစိုးရ အဖွဲ့ဥပဒေ ပုဒ်မ ၁၀၊ ပုဒ်မခွဲ (ဂ) မှာ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီး အဖွဲ့ ဥက္ကဋ္ဌကိုမူ ယင်းရဲ့ သဘောတူညီချက်ရရှိမှသာလျှင် တိုင်းဒေသကြီး သို့မဟုတ် ပြည်နယ်အစိုးရ အဖွဲ့မှာ အခြားဝန်ကြီးဌာနတာဝန်များကို ပေးအပ်ရမည်။ ထိုသို့ သီးခြားတာဝန်ပေးအပ်ပါက တိုင်းဒေသကြီး သို့မဟုတ် ပြည်နယ်ဝန်ကြီးဌာန တာဝန်များကို နိုင်နင်းစွာ ထမ်းဆောင်နိုင်ရ န်အလို့ငှာ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေ သ ဦးစီးအဖွဲ့ ဥက္ကဋ္ဌအဖြစ်မှ နုတ်ထွက်ရမည်ဟုလည်းကောင်း၊ လုပ်ငန်းလိုအပ်ချက်အရ လိုအပ်တဲ့အတွက်ကြောင့် တိုင်းဒေသကြီး သို့မဟုတ် ပြည်နယ်အစိုးရ ဥပဒေမှာ ဖော်ပြပါအတိုင်း ပြဋ္ဌာန်းထားတာကို တွေ့ရှိရပါတယ်။ ဒီလို တင်ပြရခြင်းဟာ ဥပမာနာဂကိုယ်ပိုင် အုပ်ချုပ်ခွင် .ရ ဒေသ ဥက္ကဋ္ဌအနေနှင့် နာဂဒေသအုပ်ချုပ်ရေး တာဝန်နှင့် စစ်ကိုင်းတိုင်း ဒေသကြီး ဝန်ကြီး လုပ်ငန်းပါ ပူးတွဲထမ်းဆောင်ရာမှာ လည်းကောင်း၊ အလားတောက်ကိုင် မြို့ မှာ ရုံးစိုက်သော ကိုးကန့် ကိုယ်ပိုင်အုပ်ချ���ပ်ခွင် ရဒေသဥက္ကဋ္ဌ ၊ ဟိုပန်မြို့မှာ ရုံးစိုက်တဲ့ ဝ ကိုယ်ပိုင် အုပ်ချုပ်ခွင့်ရတိုင်းဥက္ကဋ္ဌနှင့် နမ့်ဆန်မြို့မှာ ရုံးစိုက်တဲ့ ပလောင်ကိုယ်ပိုင် အုပ်ချုပ်ခွင် ရဒေသဥက္ကဋ္ဌတွေဟာ ဒေသတာဝန်နှင့် ပြည်နယ်ဝန်ကြီးလုပ်ငန်း တာဝန်များ ပူးတွဲတာဝန် ထမ်းဆောင်ရာမှာလည်းကောင်း၊ နယ်မြေအခြေအနေဆက်စပ်မှု အဆင် မပြေ နိုင်ခြင်း၊ တာဝန်ကျေပွန်စွာနှင့် ထိရောက်စွာ ထမ်းဆောင်နိုင်မယ့်အခြေအနေ မရှိခြင်း တို့အပေါ် မှာ စဉ်းစားပြီး ပြဋ္ဌာန်းထားခြင်း ဖြစ်ကြောင်း တွေ့ရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၂၆၂၊ ပုဒ်မခွဲ (ဆ)၊ ပုဒ်မခွဲငယ် (၂)အရ တိုင်းဒေသကြီး သို့မဟုတ် ပြည်နယ်ဝန်ကြီးများဖြစ်သည့် တိုင်းရင်းသားလူမျိုးရေးရာ ဆောင်ရွက်ရန် ရွေးကောက်တင်မြှောက်ထားသည့် လွှတ်တော်ကိုယ်စားလှယ် များအား သက်ဆိုင်ရာ တိုင်းရင်းသားလူမျိုးရေးရာများကို ဆောင်ရွက်ရန် တာဝန်ပေးအပ် ရမည်ဟု ဆိုပြီးတော့ ပြဋ္ဌာန်းထားပါတယ်။ ဤဝန်ကြီးတွေဟာ မိမိကိုယ်စားပြုတဲ့ တိုင်းရင်းသားလူမျိုးရေးရာ ကိစ္စများကို တာဝန်ခံဆောင်ရွက်ရန် တာဝန်ရှိပါသည်။ ဒီလိုဖြစ်တဲ့အတွက် ကြောင့်မို့လို့ တိုင်းရင်းသားလူမျိုးရေးရာ တာဝန်ယူရမည့် တိုင်းဒေသကြီး သို့မဟုတ် ပြည်နယ်ဝန်ကြီး အများစုရှိတဲ့ ဥပမာ ရှမ်းပြည်နယ်ကို ကြည့်မယ်ဆိုရင် မိမိကိုယ်စားပြု တိုင်းရင်းသားလူမျိုးရေးရာ တာဝန်ယူရမည့် ပြည်နယ်ဝန်ကြီး (၇)ဦး ရှိပါ���ယ်။ ဒီလို တိုင်းရင်းသားလူမျိုးရေးရာ ပြည်နယ် ဝန်ကြီးတွေမှာ ဗမာကိုယ်စားပြုဝန်ကြီးအနေနှင့် ရှမ်းပြည်နယ်အတွင်း မှာ နေရာအနှံ့အပြား တိုင်းလိုလိုမှာ ဗမာတိုင်းရင်းသား တွေရှိနေပါတယ်။ ကချင်တိုင်းရင်းသား ကိုယ်စားပြု တိုင်းရင်းသားလူမျိုးရေးရာ ပြည်နယ်ဝန်ကြီးအနေနဲ့လည်း ကချင်တိုင်းရင်းသားတွေဟာ ရှမ်းပြည်နယ်မြောက်ပိုင်း၊ အထူးသဖြင့် မူဆယ်၊ နမ့်ခမ်း၊ သိန္နီ၊ ကွတ်ခိုင်၊ ကွမ်လုံဒေသ၊ ပန်ဆန်း၊ ဝိန်းကောင်ဒေသတွေမှာ၊ မိုင်းခတ်မြောက်ပိုင်းဒေသတွေမှာ အများစု ရှိပါတယ်။ အဆိုပါ ကချင်တိုင်းရင်းသားရေးရာ ကိစ္စများဆောင်ရွက်ရန် ဒီလိုနှံ့နှံ့စပ်စပ်သွားရောက်ရန် လိုအပ်တဲ့ အခြေအနေဖြစ်ပြီးတော့ ပြည်နယ်ရုံးစိုက်တဲ့ တောင်ကြီးနှင့် အလှမ်းကွာဝေးတာကို တွေ့ရမှာ ဖြစ်ပါတယ်။ လီဆူး တိုင်းရင်းသားတွေဆိုလို့ရှိရင်လည်း မူဆယ်၊ နမ့်ခမ်း၊ ကွတ်ခိုင်ဒေသတွေမှာ အများစုရှိရာ၊ ပြည်နယ်ရုံးစိုက်ရာ တောင်ကြီးနှင့် အလှမ်းကွာဝေးတာကို တွေ့ရမှာ ဖြစ်ပါတယ်။ လားဟူတိုင်းရင်းသားလူမျိုးရေးရာ ပြည်နယ်ဝန်ကြီး ဆို့လိုရှိရင်လည်း လားဟူ တိုင်းရင်းသားများ၊ အများစု နေထိုင်တဲ့ ကျိုင်းတုံ၊ မိုင်းဆတ်၊ မိုင်းတုံ၊ မိုင်းပြင်း၊ မိုင်းခတ် ၊ တန့်ယန်း၊ မိုင်းရယ်ဒေသတွေဟာ ပြည်နယ်ရုံးစိုက်ရာ တောင်ကြီးနှင့် အလှမ်း ကွာဝေးပါတယ်။ လားဟူလူမျိုးတွေဟာ တောင်ကြီးမှာဆိုရင် ရာဂဏန်းပဲ ရှိပါတယ်။ ထောင်ဂဏန်း မပြည့်ပါဘူး။ ကျိုင်းတုံတို့ ငါးသောင်းကျော် ရှိပါတယ်။ မိုင်းဆတ်မှာ သုံးသောင်းကျော် ရှိပါတယ်။ မိုင်းပြင်းမှာ သုံးသောင်းကျော်ရှိပါတယ်။ တန့်ယန်း မှာ တစ်သောင်းကျော် ရှိပါတယ်။ အလားတူပဲလူမျိုး အခါ၊ အီကော တိုင်းရင်းသားကိုယ်စားပြု တိုင်းရင်းသားလူမျိုးရေးရာ ပြည်နယ် ဝန်ကြီးတွေဟာလည်း ကော် တိုင်းရင်းသားလူမျိုးတွေ အဓိကနေထိုင်တဲ့ ကျိုင်းတုံတို့၊ မိုင်းယောင်းတို့၊ မိုင်းဆတ်တို့၊ မိုင်းဖြတ်တို့၊ တာချီလိတ်ဒေသတွေဟာ အများစု ကော် လူမျိုးတွေ အများစုရှိတယ်။ နေထိုင်ရာဖြစ်တဲ့အတွက်ကြောင့် တောင်ကြီးနဲ့ အလှမ်းကွာဝေးတာကို တွေ့ရမှာ ဖြစ်ပါတယ်။ ဒီအဆိုပါ တိုင်း ရင်းသားလူမျိုးရေးရာ ပြည်နယ်ဝန်ကြီးတွေဟာ မိမိ၏ အဓိကတာဝန်ဖြစ်တဲ့ မိမိကိုယ်စားပြုတဲ့ တိုင်းရင်းသားလူမျိုးရေးရာကိစ္စရပ်များကို ဆောင်ရွက်နိုင် ရန်အတွက် အဆိုပ တိုင်းရင်းသားအများစုနေထိုင်တဲ့ ဒေသ တွေမှာ ပိုမိုပြီး သွားရောက်သင့် ပါတယ်။ အလားတူ ရှမ်းပြည်နယ်နမူနာကဲ့သို့ အခြားတိုင်းဒေသကြီး သို့မဟုတ် ပြည်နယ် တွေ မှာလည်း ကိုယ်စားပြု တိုင်းရင်းသားတွေ နေထိုင်ရာနေရာနဲ့ တိုင်းဒေသကြီး သို့မဟု တ် ပြည်နယ်ရုံးစိုက်ရာ ဒေသနဲ့ အလှမ်းကွာဝေးတာကို တွေ့နိုင်မှာ ဖြစ်ပါတယ်။ သို့ဖြစ်ရာ တိုင်းရင်းသားလူမျိုးစုရေးရာ တိုင်းဒေသကြီး သို့မဟုတ် ပြည်နယ်ဝန်ကြီးတွေဟာ မိမိ ကိုယ်စားပြု တိုင်းရင်းသား ဒေသများနဲ့ အလှမ်းကွာဝေးစွာ နေထိုင်သွားဖို့ မသင့်ဘူးလို့ တွေ့ရှိရပါတယ်။ သို့မှသာ ကိုယ်စားပြု တိုင်းရင်းသားများရဲ့ လိုအပ်ချက်ကို သိရှိပြီး လျင်လျင်မြန်မြန် ထိထိရောက်ရောက် သက်ဆိုင်ရာဒေသဆိုင်ရာ အုပ်ချုပ်ရေးအဖွဲ့တွေနှင့် ညှိနှိုင်းပေးခြင်း၊ လိုအပ်ပါက သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ လွှတ်တော်တွေကို တင်ပြခြင်းများ ဆောင်ရွက်ပေးနိုင်မှာ ဖြစ်ပြီးတော့ ဖွဲ့စည်းပုံအခြေခံဥပဒေပါ ပေးအပ်ထား တဲ့ တာဝန်တွေ ကိုလည်း ကျေကျေပွန်ပွန် ထမ်းဆောင်နိုင်မှာ ဖြစ် တယ်လို့ မြင်မိပါတယ်။ Poland Porsa condemna web တိုင်းဒေသကြီး သို့မဟုတ် ပြည် နယ်အစိုးရအဖွဲ့ ဥပဒေ ပုဒ်မ ၄၆ မှာ တိုင်းဒေသကြီး သို့မဟုတ် ပြည်နယ်အစိုးရအဖွဲ့ ပုံမှန်အစည်းအဝေးကို သာမန်အားဖြင့် တစ်လလျှင် အနည်းဆုံး နှစ်ကြိမ် ကျင်း ပရမည်ဖြစ်ကြောင်းနှင့် လိုအပ်လို့ရှိရင် အထူးအစည်းအဝေး ခေါ် ယူကျင်းပ နိုင်ကြောင်း ပြဋ္ဌာန်း ထားပါတယ်။ ဒီဥပဒေပုဒ်မ ၄၉ မှာလည်း တိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင် တစ်ဦးဟာ အစည်းအဝေး သို့ တက်ရောက်ရန် ခိုင်လုံ တဲ့အကြောင်း မရှိဘဲ ပျက်ကွက်ခြင်း မရှိစေရကြောင်းနဲ့ အစည်းအဝေးကို မတ က်ရောက်ပါက ခိုင်လုံတဲ့ အကြောင်းပြချက်ဖြင့် ဝန်ကြီးချုပ်ထံ ကြို တင်ခွင့်ပန်ရမယ်လို့ ပြဋ္ဌာန်း ထားပါတယ်။ ကိုယ်ပိုင် အုပ်ချုပ်ခွင် ရတိုင်း သို့မဟုတ် ကိုယ်ပိုင် အုပ်ချုပ်ခွင် ရဒေသ ဦးစီးအဖွဲ့ ဥက္ကဋ္ဌများ ဟာ မိမိဒေသမှာ ဒေသရေးရာတွေ ကို အနီးကပ်ကြီးကြပ် ဆောင်ရွက်ရန် တာဝန်ရှိသဖြင် . လည်းကောင်း၊ တိုင်းရင်းသားလူမျိုးရေးရာ ဝန်ကြီး တွေကလည်း မိမိကိုယ်စားပြုတဲ့ တိုင်းရင်းသားတွေရဲ့ ရေးရာတွေကို ဆောင်ရွက်ဖို့ တာဝန်ရှိသဖြင့်လည်းကောင်း၊ ဒေသခံတွေ နဲ့ ထိတွေ့ရမှာဖြစ်ပါတယ်။ ဒီလိုထိတွေ့ဖို့ လိုအပ်တဲ့အလျောက် လမ်းပန်းဆက်သွယ်မှုမလွယ်ကူတဲ့ နေရာမှာနေထိုင်တဲ့ အဆိုပါဝန်ကြီးတွေဟာ အစိုးရအဖွဲ့မှာ ပါဝင်မယ်ဆိုလို့ရှိရင် အခက်အခဲတွေ ကြုံ တွေ့ရမှာဖြစ်တဲ့အပြင် မိမိကိုယ်စားပြု ဆောင်ရွက်ရ တဲ့ တိုင်းရင်းသားတွေရဲ့ အရေးအရာ တွေလည်း လစ်ဟင်းနိုင်မှာ ဖြစ်ပါတယ်။ တိုင်းရင်းသားရေးရာလုပ်ငန်းတွေကို အလေးထားဆောင်ရွက်နိုင်ဖို့အတွက် ဖွဲ့စည်းပုံ အခြေခံဥပဒေက သက်ဆိုင်ရာတိုင်းဒေသကြီး သို့မဟုတ် ပြည်နယ်တိုင်းရင်းသား လွှတ်တော်ကိုယ်စားလှယ် တစ်ဦးစီကို သတ်မှတ်ပေးထားပါတယ်။ သက်ဆိုင်ရာအစိုးရအဖွဲ့အစည်းမှာ လည်း သက်ဆိုင်ရာဝန်ကြီးဌာန ဝန်ကြီးတွေရှိပြီးတော့ ပေးအပ်ထားတဲ့တာဝန်တွေကို သူတို့ကလည်းထမ်းဆောင်နိုင်မှာ ဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ ၃၅၅ အရ၊ နိုင်ငံသားတိုင်းဟာ နိုင်ငံတော်အတွင်း မည်သည့်အရပ်ဒေသမှာမဆို ဥပဒေနှင့် အညီ အခြေစိုက်နေထိုင်ခွင့်ရှိရာ တိုင်းရင်းသားလူမျိုး အသီးသီးဟာ တိုင်းဒေသကြီး သို့မဟုတ် ပြည်နယ်တွေမှာ အနှံ့အပြား နေထိုင်နေပါတယ်။ စုစုစည်းစည်းရှိတဲ့ တိုင်းရင်းသားတွေအတွက် ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင် အုပ်ချုပ်ခွင့်ရဒေသကို ဖွဲ့စည်းထား ပါတယ်။ စုစုစည်း စည်းမရှိသော်လည်း နိုင်ငံတော်မှာ လူဦးရေ စုစုပေါင်းရဲ့ ၀.၁ ရာခိုင်နှုန်းနှင့်အထက်ရှိတဲ့ တိုင်းရင်းသားလူမျိုးတွေ အတွက် လူမျိုး တစ်မျိုးကို တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ် တစ်ဦးစီကို ကျွန်တော်တို့ ဖွဲ့စည်းပုံအခြေခံဥပဒေပုဒ်မ ၁၆၁(ခ)နှင့် (ဂ)တို့အရ ရွေးကောက်တင်မြှောက် ပြီးတော့ တိုင်းရင်းသားလူမျိုးရေးရာဝန်ကြီးတွေ အဖြစ် တာဝန်ပေးထားပါတယ်။ ဒီတိုင်းဒေသကြီး သို့မဟုတ် ပြည်နယ်အသီးသီးမှာ အစိုးရအဖွဲ့တွေ ဖွဲ့စည်းထားရှိပြီး ဖြစ်ပါတယ်။ တိုင်းရင်းသားလူမျိုးရေးရာဝန်ကြီးတွေဟာ သက်ဆိုင်ရာနယ်မြေမှာ မိမိတို့ ကိုယ်စားပြုတဲ့ တိုင်းရင်းသားလူမျိုးတွေရဲ့ အရေးအရာတွေ ဆောင်ရွက်နိုင်ဖို့ ဖွဲ့စည်းပုံအခြေခံ ဥပဒေက ဒါထပ်ဆောင်းပြီး တော့ အခွင့်အရေးပေးထားတာ ဖြစ်ပါတယ်။ ဥပမာ ကချင်ပြည်နယ်မှာ ကချင်ပြည်နယ်အစိုးရအဖွဲ့ဟာ ဖွဲ့စည်းထားပြီးဖြစ်သော်လည်း ကချင် တိုင်းရင်းသား မျိုးနွယ်စုဖြစ်တဲ့ ရဝမ်တိုင်းရင်းသားများနဲ့ လီဆူးတိုင်းရင်းသားများအတွက်လည်း တိုင်းရင်းသားလူမျိုးရေးရာ ဝန်ကြီး တစ်ဦးစီ တာဝန် ပေးအပ်ထား ပါတယ်။ အလားတူ ရှမ်းပြည်နယ်မှာလည်း ရှမ်းပြည်နယ်အစိုးရအဖွဲ့ ဖွဲ့စည်းထားပြီး ဖြစ်သော်လည်း ရှမ်းတိုင်းရင်းသားမျိုးနွယ်စုဖြစ်တဲ့ လားဟူတိုင်းရင်းသား၊ အင်းတိုင်းရင်းသား၊ ကော်၊ အခါတိုင်းရင်းသား၊ ကယန်း (ပဒေါင်)တိုင်းရင်းသားတွေ အတွက် တိုင်းရင်းသားလူမျိုးရေး ရာ ဝန်ကြီးတစ်ဦးစီ တာဝန်ပေးအပ်ထားပါတယ်။ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင် ရဒေသအဖြစ် ဖွဲ့စည်း နိုင်ခြင်း မရှိစေကာမူ တစ်နိုင်ငံလုံး လူဦးရေ၏ ၀.၁ ရာခိုင်နှုန်းနှင့် အထက်ရှိ တဲ့ တိုင်းရင်းသားတွေဟာ တိုင်းဒေသကြီး သို့မဟုတ် ပြည် နယ်များအတွင်းမှာ ဒေသအနှံ့အပြားမှာ နေထိုင်လျက်ရှိရာ တိုင်းရင်းသား လူမျိုးရေးရာဝန်ကြီးအနေနဲ့ မိမိရဲ့ တိုင်းရင်းသားများ ရှိတဲ့ ၊ ဒေသအနှံ့အပြားကို ဆက်သွယ်သွားလာကာ တိုင်းရင်းသားရေးရာများ ဆောင်ရွက်ရန်ရှိမှာ ဖြစ်ပါတယ်။ သို့ ဖြစ်ရာ တိုင်းရင်းသားလူမျိုးရေးရာဝန်ကြီး တစ်ဦး ဟာ မိမိရဲ့ တိုင်းဒေသကြီး သို့မဟုတ် ပြည်နယ်အတွင်း လုပ်ငန်းတာဝန်တွေကို ဆောင်ရွက်ရန် အဆင်ပြေတဲ့နေအိမ်မှာ နေထိုင်ခွင့်ရှိမှာဖြစ်ပြီးတော့၊ ဒီနေအိမ်အတွက်လည်း ရေ၊ လျှပ်စစ်မီး သုံးစွဲခွင့် ကိုလည်းကောင်း၊ တယ်လီဖုန်းသုံးစွဲခွင့်ကိုလည်းကောင်း၊ သွားလာရေးအတွက် ယာဉ် ကိုလည်းကောင်း နိုင်ငံတော် စရိတ်နဲ့ ကျခံသုံးစွဲခွင့် ရှိမှာ ဖြစ်ပါတယ်။ တိုင်းရင်းသားလူမျိုးရေးရာ ဝန်ကြီးတွေရဲ့ ခံစားခွင် ကို ဥပဒေဖြင့် သတ်မှတ် ပြဌာန်းပြီးဖြစ်သော်လည်း ယင်းတို့ထမ်းဆောင်ရမယ့် တိုင်းရင်းသားလူမျိုးရေးရာများကိုဆောင်ရွက်ဖို့ တာဝန်တွေနဲ့ပတ် သက်ပြီးတော့ ကျွန်တော်တို့ သတ်မှတ်ပြဋ္ဌာန်းရခြင်း မရှိသေး ပါဘူး။ ယေဘုယျအားဖြင့် တိုင်း ရင်းသားလူမျိုးရေးရာဝန်ကြီးတွေဟာ မိမိကိုယ်စားပြုတဲ့ တိုင်းရင်းသားတွေရဲ့ အရေးအရာတွေ ဆောင်ရွက်ရန် ဖြစ်ပါတယ်။ မိမိတိုင်းဒေသကြီး သို့မဟုတ် ပြည်နယ်အစိုးရအဖွဲ့က အစည်းအဝေးကို တက်ရောက်ရန်ဖိတ်ကြားပါက တက်ရောက်ရမှာ ဖြစ်သော်လည်း မူလတာဝန်ဖြစ်တဲ့ တိုင်းရင်းသားအရေးအရာတွေ ဆောင်ရွက်ရမယ့်တာဝန်ကိုမူ လစ်ဟင်းမှုမရှိဖို့ လိုမှာ ဖြစ်ပါတယ်။ တိုင်းရင်းသားလူမျိုးရေးရာဝန်ကြီးဟာ တိုင်းဒေသကြီး သို့မဟုတ် ပြည် နယ်အစိုးရအဖွဲ့၊ အစည်းအဝေးတွေကို တိုင်းရင်းသားအရေးအရာများ တင်ပြလိုပါကလည်း ဝန်ကြီးချုပ်ရဲ့ ခွင့်ပြုချက်နဲ့ အစိုးရအဖွဲ့ အစည်းအဝေးကို တက်ရောက် တင်ပြနိုင်မှာ ဖြစ်ပါတယ်။ သို့ဖြစ်ရာ တိုင်းရင်းသားလူမျိုးရေးရာ ဝန်ကြီးတစ်ဦးကို သက်ဆိုင်ရာတိုင်းဒေသကြီး သို့မဟုတ် ပြည်နယ်အတွင်း လွတ်လပ်စွာ ဆောင်ရွက်နိုင်ခွင့် များ ပေးအပ်ထားတဲ့အပြင် လုပ်ငန်းတာဝန်အလိုက် စရိတ်၊ ချီးမြှင် ငွေနဲ့ အဆောင်အယောင်တွေ ကိုလည်း မျှတစွာ ခံစားခွင့်ရှိစေရန် ပြဋ္ဌာန်းခဲ့ခြင်းဖြစ်ကြောင်း တွေ့ရှိရပါတယ်။ ပြည်သူ့ လွှတ်တော်ကိုယ်စားလှယ် တွေနဲ့ အမျိုးသားလွှတ်တော် ကိုယ်စားလှယ်များအတွက် လစဉ်ချီးမြှင့်ငွေ ၃ သိန်း၊ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များအတွက် လစဉ်ချီးမြှင့်ငွေ ၂ သိန်း ခံစားခွင့် ပြုထားပါတယ်။ သို့ရာတွင် တိုင်းဒေသကြီး သို့မဟုတ် ပြည်နယ်တစ်ခုလုံးရဲ့ တိုင်းရင်းသားရေးရာတွေ ဆောင်ရွက်ရတဲ့ တိုင်းရင်းသားလူမျိုးရေးရာ ဝန်ကြီးတွေ ကိုတော့ အထက်ဖော်ပြပါ လွှတ် တော်ကိုယ်စားလှယ်များထက် ပိုပြီးတော့ ခံစားခွင့် ပြုထားပါတယ်။ တိုင်းရင်းသားလူမျိုးရေးရာဝန်ကြီးတွေရဲ့ လစဉ်ချီးမြှင် ငွေဟာ တိုင်းဒေသကြီး သို့မဟုတ် ပြည်နယ်တရားလွှတ်တော် တရားသူကြီးများနဲ့ လည်းကောင်း၊ ကိုယ်ပိုင်အုပ်ချုပ်ခွင် .ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ဝင်များနဲ့ လည်းကောင်း၊ ထပ်တူခံစားခွင်. ပြု ထားတာ တွေ့ ရပါတယ်။ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီလက်ထက် ဥပဒေမူကြမ်းစိစစ် ရေးလုပ်ငန်းအဖွဲ့ဟာ တိုင်းဒေသကြီး သို့မဟုတ် ပြည်နယ်အစိုးရအဖွဲ့ ဥပဒေမူကြမ်းကို ၁ရ ကြိမ်၊ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များရဲ့ ချီးမြှင့်ငွေ၊ စရိတ်နဲ့ အဆောင်အယောင်များဆိုင်ရာ ဥပဒေမူကြမ်းကို ၁၄ ကြိမ်၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင် ရဒေသ ဥက္ကဋ္ဌနှင့် အလုပ်အမှုဆောင် ကော်မတီဝင် များရဲ့ချီးမြှင့်ငွေ၊ စရိတ်နဲ့ အဆောင်အယောင်များဆိုင်ရာ ဥပဒေမူကြမ်းကို ၁၅ ကြိမ်၊ ညှိနှိုင်းရေးဆွဲခဲ့ရာ မှာ အထက်ဖော်ပြပါ အချက်တွေ ကို ထည်.သွင်းစဉ်းစားခဲ့ကြောင်းလေ့လာတွေ့ရှိရပါတယ်။ ဒီလိုရေးဆွဲရာမှာ တိုင်းရင်းသားလူမျိုးရေးရာဝန်ကြီးများရဲ့ ခံစားခွင့်၊ အဆောင်အယောင်တွေကို နှိမ့်ချသတ်မှတ်တာ မျိုး မဟုတ်ဘဲ နဲ့ ယင်းတို့ထမ်းဆောင်ရမယ့် လုပ်ငန်းတာဝန်တွေနဲ့ လျော်ညီစေရန် စေတနာနဲ့ စဉ်းစားချင့်ချိန် ဆောင်ရွက်ခဲ့ခြင်းဖြစ်ကြောင်း ပြဋ္ဌာန်းချက်များအရ တွေ့ရှိရပါတယ်။ ဥပဒေဆိုတာကတော့ ခြုံငုံရေးသားရတဲ့ သဘောရှိတဲ့အတွက်ကြောင့် ပိုမိုရှင်းလင်း ပြည့်စုံစေဖို့အတွက် လိုအပ်တဲ့နည်း ဥပဒေတွေ၊ လုပ်ထုံးလုပ်နည်းတွေ ၊ အမိန့်ကြော်ငြာစာ တွေ၊ ညွှန်ကြားချက်တွေ စသဖြင့် လည်း ဆက်လက်ထုတ်ပြန်ဆောင်ရွက်နိုင်ခွင့် ရှိပါ တယ်။ ဒီလို လိုအပ်လို့ရှိရင် ပြည်ထာင်စုလွှတ်တော်အနေနဲ့ သက်ဆိုင်ရာဥပဒေများကို ပြင်ဆင်ပြဋ္ဌ ဝန်း နိုင်မှာ ဖြစ်ပါတယ်။ တိုင်းရင်းသားလူမျိုးရေးရာဝန်ကြီး ထမ်းဆောင်ရမယ့် တိုင်းရင်းသားလူမျိုး ရေးရာတာဝန်၊ လုပ်ပိုင်ခွင် တွေနဲ့ စပ်လျဉ်း၍လည်းကောင်း၊ ကိုယ်ပိုင်အုပ်ချုပ်ခွင် .ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသဥက္ကဋ္ဌ နဲ့ ဦးစီးအဖွဲ့ဝင်များရဲ့ တာဝန်၊ လုပ်ပိုင်ခွင့်များနဲ့ စပ်လျဉ်း၍လည်းကောင်း ပြည်ထောင်စုလွှတ်တော်အနေနဲ့ လမ်းညွှန်မှုများ ချမှတ်ပေးမည် ဆိုပါက သက်ဆိုင်ရာဥပဒေများအလိုက် ထုတ်ပြန်ပိုင်ခွင့်ရှိတဲ့ အဖွဲ့အစည်းတွေက လိုအပ်သလိုဆောင်ရွက်သွားနိုင်မှာ ဖြစ်ပါတယ်။ ဒီလိုတာဝန်နှင့် လုပ်ပိုင်ခွင့်အသီးသီးကို သတ်မှတ်ထုတ်ပြန် နိုင်ရန် လမ်းညွှန်မှု များ ချမှတ်ရေးအတွက် စဉ်းစားမယ် ဆိုပါက ကျယ်ကျယ်ပြန့်ပြန့် ဖြစ်စေဖို့ အတွက် ပြည်ထောင်စုလွှတ်တော်က နေပြီးတော့ပဲ ကော်မတီ၊ ကော်မရှင်များ ဖွဲ့စည်းပြီးတော့ တာဝန်အပ်နှင်း ဆောင်ရွက်စေသင် ပါကြောင်းနဲ့ အစိုးရအဖွဲ့က ထုတ်ပြ န်ပြဋ္ဌာန်းရမယ် ဆိုပါကလည်း ပြည်ထောင်စုလွှတ်တော်က ချမှတ်ပေးတဲ့လမ်းညွှန်ချက်များနှင့်အညီ ဆက်လက် ဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ လွှတ်တော်ကိုယ်စားလှယ်ကြီးရဲ့ အဆိုနဲ့စပ်လျဉ်း၍ တင်ပြပါ အကျိုးအကြောင်းများအရ စဉ်းစားချင့်ချိန် ဆောင်ရွက်ခဲ့ခြင်း ဖြစ်ပါသဖြင့် အဆိုကို မှတ်တမ်းတင်သင့်ပါကြောင်း လေးစားစွာဖြင့် တင်ပြအပ်ပါတယ်။ ကျေးဇူးတင်ပါတယ်။ အသားလ ကတေ</speech>
<speech type="speaker">အဆိုရှင် ဒေါက်တာအေးမောင် က မိမိရဲ့ သဘောထားဆန္ဒ တင်ပြဖို့ ဖြစ်ပါတယ်</speech>
<speech><mp id="121">ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတ် (၁)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီး နှင့်တကွ ကြွရောက်လာကြတဲ့ အမျိုးသားလွှတ်တော် ကိုယ်စားလှယ်များ၊ ပြည် ထောင်စုအဆင့် ရှေ့နေချုပ်ရုံးမှ တာဝန်ရှိပုဂ္ဂိုလ်များ လေးစားပါကြောင်းနှင့် ကိုယ့်စိတ်နှစ်ဖြာ ကျန်းမာချမ်းသာကြပါစေရန် မေတ္တာပို့သအပ်ပါ တယ်။ ကျွန်တော်တို့ ဘာကြောင့် ဒီအဆိုကို တင်သလဲဆိုတာကို ကျွန်တော် အဆိုတင်တဲ့ကာလမှာ ရှင်းပြခဲ့ပြီး ဖြစ်ပါတယ်။ အဲဒီတော့ ကျွန်တော်တို့ ဖွဲ့စည်းပုံအခြေခံဥပဒေဆိုတာ ရှိပါတယ်။ ဖွဲ့စည်းပုံအခြေခံဥပဒေဆိုတာ ဖွဲ့စည်းပုံများအားလုံးရဲ့ မိခင် (ပင်မ)၊ ကျန်တဲ့ဥပဒေတို င်းဟာ သားသမီး၊ အဆွယ်အပွားဖြစ်တယ်လို့ သတ်မှတ်ပြဋ္ဌာန်းထားပြီး လည်း ဖြစ်ပါတယ်။ နိုင်ငံတကာ မှာလည်း ဒီအတိုင်းပဲ “စံ” ရှိပါတယ်။ ကျွန်တော်တို့ နှစ်ပေါင်းများစွာ က ရေးဆွဲပြီးကာမှ ပြဋ္ဌာန်းပေးခဲ့တဲ့ ၂၀၀၈ ဖွဲ့စည်းပုံအခြေခံဥပဒေပုဒ်မ တစ်ခုချင်းမှာရှိတဲ့ နိုင်ငံသားတစ်ဦးချင်း ရဲ့ ရပိုင်ခွင့်တွေ၊ ပြည်ထောင်စုရဲ့ ပုံသဏ္ဍာန်ကို သွားမယ်လို့ ပြောတဲ့ တိုင်းရင်းသားအားလုံး ပါဝင်တယ်လို့ ကြွေးကြော်နေကြတဲ့ ဟိုး ယခင်တုန်း က တိုင်းရင်းသားလူမျိုး (၈)မျိုးကို (၁၃၅) သော မျိုးနွယ်စုတွေအဖြစ် ဖန်တီးရေတွက်ပြီးကာမှ ကျွန်တော်တို့ ဟာ တိုင်းရင်းသားတွေ အားလုံး တပြေးညီဖြစ်အောင် ပြည်ထောင်စုကြီးကို ကောင်းမွန်ချောမွေ့တဲ့ ဒီမိုကရေစီ လမ်းကြောင်းအရ အားလုံး လိုက်ပါဆောင်ရွက်တဲ့ ပြည်ထောင်စု ကြီးဖြစ်အောင် ကျွန်တော်တို့ ကြိုးစားချီတက်နေကြတဲ့ကာလမှာ ကျွန်တော်တို့ ပြန်တွေးကြည့်လို့ရှိရင် Federalism လို့ ကျွန်တော်တို့က ပြောခဲ့ကြပါတယ်။ Federdlism ကို မကောင်းဘူး။ အင်မတန်ဆိုးဝါးတဲ့ --</speech>
<speech type="speaker">ဒေါက်တာအေးမောင် က အဆိုရုပ်သိမ်းလိုခြင်း ရှိ /မရှိ ဖြေဖို့ပဲ ဖြစ်ပါတယ်</speech>
<speech><mp id="121">ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတ် (၁)</mp>မှန်ပါတယ်။ နာယကကြီး ခင်ဗျာ။ ကျွန်တော် မရုပ်သိမ်းလိုပါဘူး။ အဲဒါကြောင့် ကျွန်တော် ဘာကြောင့် ဒီအဆိုကို တင်ပြတယ်ဆိုတာကို အနည်းငယ်ရှင်းပြခွင် ပြုဖို့ မေတ္တာရပ်ခံပါတယ်။ တကယ်လို့ရှင်းပြခွင့်ရှိရင် ကျွန်တော်ဆက်ပြီး ငါးမိနစ်၊ ဆယ်မိနစ်လောက် ရှင်းပြခွင့်ပြုဖို့ မေတ္တာရပ်ခံ ပါတယ်။</speech>
<speech type="speaker">ခွင့်ပြုပါတယ်။</speech>
<speech><mp id="121">ဒေါက်တာအေးမောင်၊ ရခိုင်ပြည်နယ် မဲဆန္ဒနယ်အမှတို၁)</mp>ကျွန်တော့် အနေနဲ့ ဘောင်ထဲကပဲ ဆွေးနွေးမှာပါ။ ကျွန်တော် ဒီ ခုနလို နိုင်ငံတော်သမ္မကြီးကလည်းပဲ ပြီးခဲ့တဲ့ ၃ ရက်နေ့ ဇူလိုင်လမှာပဲ ဒီတန်းတူညီမျှမှုနဲ့ပတ်သက်လို့ ဆွေးနွေးကြပါတယ်။ ဖွဲ့စည်းပုံအခြေခံဥပဒေ ၂၆၂ ရဲ့ များမြောင်လှစွာသော ပုဒ်မတွေအကုန်လုံးကို ကြည့်ရင် လည်းပဲ ခုန ဆရာဦးတင်မြ ဆွေးနွေးခဲ့သလိုပါပဲ။ ပေးထားပြီးသားကဲ့သို့ ဖြစ်နေပြီ။ ဒီအဆိုကို တင်ပြစရာမလိုပါဘူးလို့ ကျွန်တော်တို့က သတ်မှတ်ထားတာကို တွေ့ပါတယ်။ အဲဒီတော့ ဦးဖုန်းမြင့်အောင် တင်ပြတဲ့အခါမှာလည်းပဲ ထုတ်လုပ်မှုနဲ့ဝန်ဆောင်မှုလို့ ပြောပါတယ်။ လူသားနဲ့ ပတ်သက်လို့ Resource ကို ကျွန်တော်တို့က ဒီတိုင်းရင်းသား မျိုးနွယ်စုငယ် တစ်ခုရဲ့ ကဏ္ဍကို ထုတ်လုပ်မှုနဲ့ဝန်ဆောင်မှုနဲ့ နှိုင်းလို့ မရပါဘူးခင်ဗျား။ ဒါ လူသားချင်း ပါပါတယ်။ လူမှုရေး၊ နိုင်ငံရေး၊ စီးပွားရေး၊ ယဉ်ကျေးမှု အကုန်လုံး ပါတဲ့ ကဏ္ဍမို့လို့ ထုတ်လုပ်မှု ဝန်ဆောင်မှုဆိုတဲ့ ကဏ္ဍလောက်နဲ့ တိုင်းရင်းသားရေးရာ ဝန်ကြီးရဲ့ ကဏ္ဍကို သေးသိမ်အောင် မတင်ပြသင့်ဘူးလို့ ကျွန်တော် ယူဆပါတယ်။ ကျွန်တော်တို့ဟာ အင်မတန် ကြီးမားစွာသော ရည်မှန်းချက်နဲ့ အမျိုးသားညီလာခံ ကျင်းပခဲ့ပါတယ်။ တိုင်းရင်းသားရေးရာ ကဏ္ဍရဲ့ တာဝန်ရှိမှု၊ တာဝန်သိမှုကို ကျွန်တော်တို့က အကောင်အထည်ဖော်ပေးရမယ့်ကာလမှာ ကျွန်တော်တို့ ဒီဖွဲ့စည်းပုံအခြေခံ ဥပဒေကို အဓိကစောင့်ရှောက်တာဟာ ဖွဲ့စည်းပုံအခြေခံဥပဒေဆိုင်ရာခုံရုံးမှာ၊ အဲဒီတော့ ခုံရုံးမှာ ကိုးပါးစုံညီနဲ့ ကျွန်တော်တို့ရဲ့ ဒီတိုင်းရင်းသားပြည်နယ် အစိုးရအဖွဲ့မှာပါတဲ့ အဆောင်အယောင် ဆိုင်ရာဥပဒေကို ပြဋ္ဌာန်းပေးခဲ့ပါတယ်။ အဲဒီဥပဒေမှာပါတဲ့ ပုဒ်မတချို့ဟာလည်းပဲ ဖွဲ့စည်းပုံ အခြေခံဥပဒေ ကျွန်တော်တို့ရဲ့ ပင်မဥပဒေ (Mother of Law)နဲ့ မကိုက်ညီပါဘူးဆိုပြီးကာမှ ခုနလို ဆုံးဖြတ်ချက်ချပြီး ကျွန် တော်တို့ စီရင်ထုံးတောင် ထွက်ပြီး ဖြစ်ပါတယ်။ အဲဒီတော့ ကျွန်တော်တို့လုပ်ရမယ့်တာဝန်က အစိုးရအဖွဲ့ရဲ့ အတွင်းရေးမှူး ဖြစ်တဲ့ ရှေ့နေချုပ်ရုံးဟာ ကျွန်တော်တို့ မိမိရဲ့ ဖွဲ့စည်းပုံအခြေခံဥပဒေပုဒ်မ ၄၄၆၊ ၄၄ရ မှာ ပါတဲ့အတိုင်း ဖွဲ့စည်းပုံ အခြေခံဥပဒေနဲ့ မလျော်ညီဘူးဆိုတဲ့ ဥပဒေတွေကို ပြန်လည်ပြုပြင်ပြီးကာမှ ပြည်ထောင်စု လွှတ်တော်မှာ ပြန်တင်ပြပြီးကာမှ ခုန တိုင်း ရင်းသားရေးရာကဏ္ဍနဲ့ ပတ်သက်တဲ့ကဏ္ဍကို ပြန်ပြီး ပုံမှန်အနေအထားရောက်အောင်လုပ်ဖို့ ကြီးမားစွာသော တာဝန် ရှိနေပါတယ်။ ဤတာဝန်ဟာ ကျွန်တော်တို့ ပြည်ထောင်စုမြန်မာနိုင်ငံတော်ရဲ့ အစိုးရ ထမ်းဆောင်ရမယ့် တာဝန်ဝတ္တရားထဲမှာ အဓိကအရေးကြီးဆုံးသော တာဝန်လို့ ယူဆပါတယ်။ အဲဒါကြောင့် ကျွန်တော့်အနေနဲ့ ဒီအဆိုကို ရုပ်သိမ်းနိုင်ခြင်း မရှိပါဘူး။ ဒါပေမယ့် တစ်ခု သဘောရှိတာကတော့ဖြင့် ပုဒ်မ ၁၉၆ မှာ တိုင်းဒေသကြီး ပြည်နယ်ထဲမှာရှိကြတဲ့ ခုနကိုယ်ပိုင် အုပ်ချုပ်ခွင့်ရဒေသ၊ ကိုယ်ပိုင်အုပ်ချုပ်ခွင့်ရတိုင်းတွေရဲ့ ကဏ္ဍကိုဖွင့်ဆိုထားပါတယ်။ အဲဒီကဏ္ဍမှာ ရှိတဲ့ ဥက္ကဋ္ဌတွေအသီးသီးဟာလည်းပဲ မိမိရဲ့ ကိုယ်ပိုင်ပြဋ္ဌာန်းခွင့် ရနိုင်တဲ့ အခြေအနေ ဥပဒေ ပြခွင့်ကို ကျွန်တော်တို့ ဇယား (၃)မှာလည်း ပေးထားပါတယ်။ အဲဒီလိုပဲ ဇယား (၂)အရ ကျွန်တော်တို့ ပြည်နယ်အစိုးရတွေရဲ့ ဥပဒေပြုခွင် ကိုလည်းပဲ ကျွန်တော်တို့ ပုဒ်မ ၂၄၉ မှာ ပြဋ္ဌာန်းထားတာ ရှိပါတယ်။ အဲဒီမှာလည်းပဲ အစိုးရအဖွဲ့ရဲ့ အုပ်ချုပ်မှုအာဏာစက်ဟာ ပြည်နယ်လွှတ်တော်ရဲ့ အုပ်ချုပ်မှုရှိတဲ့နေရာအထိ ပျံ့နှံ့နိုင်တယ်လို့ ပြဋ္ဌာန်း ထားတာရှိပါတယ်။ အဲဒါကြောင့် ဘယ်လိုပဲဖြစ်ဖြစ် ၂၆၂ ရဲ့ ပုဒ်မပေါင်းများစွာမှာ ဖတ်တဲ့လူတွေ ဝိုးတဝါး ဖြစ်ပြီးကာမှ ဥပဒေပညာရှင်တွေကိုယ်တိုင်က အထူးသဖြင့် ဆရာဦးတင်မြ ဆိုရင် ဥပဒေပညာရှင် တစ်ဦးပါ။ သူတို့ကလည်းပဲ ဒီအဆိုဟာ ပေးထားပြီးသား ဖြစ်တယ်။ တင်စရာကို မလိုဘူးဆိုတဲ့ သဘောနဲ့ ဆွေးနွေးသွားတဲ့အခါမှာ ကျွန်တော်တို့ ရှေ့နေချုပ်ရုံးအနေနဲ့ ပြန်လည် သုံးသပ်ပြီးကာမှ ဖွဲ့စည်းပုံအခြေခံဥပဒေဆိုင်ရာခုံရုံးရဲ့ ဆုံးဖြတ်ချက်ကို ပြန်အလေးအမြတ် ပြုပြီးကာမှ ကျွန်တော့်အဆိုကို အသိအမှတ်ပြု ပေးဖို့ တင်ပြပါတယ်။ ကျွန်တော့်အဆိုကို ကြွရောက်လာကြတဲ့ ကျွန်တော်တို့ရဲ့ လွှတ်တော်အမတ်တွေက ပြန်သုံးသပ်ပြီးကာမှ မဲခွဲ ဆုံးဖြတ်ပေးပါ။ ကျွန်တော့်အနေနဲ့ ဒီဥစ္စာကို လွှတ်တော်ကို လေးစားစွာဖြင့် . တိုင်းရင်းသား၊ ကျွန်တော်တို့ရဲ့ ညီနောင်သားချင်းများ ကိုယ်စား ကျွန်တော် တင်ပြရခြင်းဖြစ်ကြောင်း တင်ပြရင်း နိဂုံးချုပ်အပ် ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင် တင်သွင်းတ) တိုင်းရင်းသားလူမျိုးရေးရာ ဝန်ကြီးများနှင့် ရာထူးအလျောက် တိုင်းဒေ သကြီး သို့မဟုတ် ပြည်နယ် ဝန်ကြီးဖြစ်ပြီးသော ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ ဥက္ကဋ္ဌများအား တိုင်းဒေသကြီး သို့မဟုတ် ပြည်နယ်အစိုးရအဖွဲ့ အဖွဲ့ဝင်အဖြစ် ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေနှင့်အညီ ထည့်သွင်းဖွဲ့စည်းပေး ပါရန် ပြည်ထောင်စု အစိုးရအား တိုက်တွန်းကြောင်း အဆိုကို အတည်ပြုရန် သဘောတူ မတူ လွှတ်တော်ရဲ့ အဆုံးအဖြတ် ရယူပါမယ် ဒီလိုဆောင်ရွက်ရာမှာ စက်ခလုတ်ကို အသုံးပြုပြီး ဆောင် ရွက်မှာ ဖြစ်ပါတယ်။ စက်ခလုတ်ကိုအသုံးပြုပြီး ဆန္ဒမဲပေးဖို့အတွက် အမျိုးသားလွှတ်တော် ကိုယ်စားလှယ် များ အနေနဲ့ ပထမဦးစွာ အမျိုးသားလွှတ်တော်အစည်းအဝေး တက်ရောက်ကြောင်း လက်မှတ် ရေးထိုးတဲ့နေရာမှာ ကိုယ်စားလှယ်စိစစ်ရေးလက်မှတ်နဲ့ လဲလှယ်ပေးလိုက်တဲ့ ဆန္ဒမဲပေးကတ်ကို မိမိရှေ့မှာရှိတဲ့ စက်ခလုတ်ရဲ့ လက်ယာဘက်ဘေးမှာရှိတဲ့ ကတ်ထည့်ပေါက်အတွင်းသို့ ဦးစွာထည့်သွင်းရမှာ ဖြစ်ပါတယ်။ ဒီလိုထည့်သွင်းရာမှာ မဲပေးကတ်ပေါ်ရှိမြှားပြထားတဲ့ဘက်ကို အပေါ်မှာထားပြီး မြား ဦးတည်ရာအတိုင်း ထည် ရမှာ ဖြစ်ပါတယ်။ ဆန္ဒမဲပေးကတ်ကို စက်ထဲ ထည့်မှသာ ဆန္ဒမဲပေးခြင်း ကို က်ကထည့်သွင်းရေတွက်မှာ ဖြစ်ပါတယ်။ အကယ်၍ ဆန္ဒမဲပေး ကတ်ကို စက်အတွင်း မထည့်ပါက သို့မဟုတ် ဘက်မှား၍ထည့်ပါက ဆန္ဒမဲပေးမှုကို စက်က ထည့်သွင်း ရေတွက်မှာ မဟုတ်ကြောင်း ပြောကြားလိုပါတယ်။ စက်ခလုတ်နဲ့ ဆန္ဒမဲပေးတဲ့အခါမှာ အတည်ပြုရန် သဘောတူလျှ င် အစိမ်းရောင် ခလုတ်၊ အတည်ပြုရန် သဘောမတူလျှင် အနီရောင်ခလုတ်နဲ့ ကြားနေရင် အဝါရောင်ခလုတ် ကို နှိပ်ဖို့ ဖြစ်ပါတယ်။ ခလုတ်နှိပ်ခြင်းနဲ့ပတ်သက်လို့ ကျွန်တော်က ဆန္ဒမဲပေး ကြဖို့ အသင့်ရှိ စေလိုပါတယ်လို့ ကြေညာတာနဲ့ လွှတ်တော်အစည်းအဝေးခန်းမ မျက်နှာစာရှိ အစိမ်းရောင် အချက်ပြမီး လင်းချီ၊ မှိတ်ချီဖြစ်လာပါမယ်။ ဒီလိုဖြစ်လာတာနဲ့တစ်ပြိုင်တည်း ကျွန်တော်က ဆန္ဒမဲပေးနိုင်ကြပါပြီလို့ ဖိတ်ခေါ်တဲ့အချိန်ကစပြီး အချက်ပြ မီးစိမ်း လင်းချီ၊ မှိတ်ချီရှိ နေချိန် အတွင်း မိမိဆန္ဒရှိရာ ခလုတ်ကို နှိပ်ဖို့ ဖြစ်ပါတယ်။ အချက်ပြမီးစိမ်းဟာ ဆန္ဒမဲပေးဖို့ သတ်မှတ်ထားတဲ့ စက္ကန့် (၃၀)ပြည့်တာနဲ့ ငြိမ်သွားမှာပါ။ ဆန္ဒမဲပေး စက်ခလုတ်ကို မှားယွင်းနှိပ်မိလို့ ပြင်ဆင်လိုပါက အချက်ပြမီးစိမ်း ငြိမ်းမသွားမီအချိန်အတွင်း မိမိအမှန်တကယ်ဆန္ဒမဲပေးလိုတဲ့ ခလုတ်ကို ထပ် မံနှိပ်ဖို့ ဖြစ်ပါတယ်။ အချက်ပြမီးစိမ်း ငြိမ်းမသွားမီအချိန်အတွင်း နောက်ဆုံးနှိပ်တဲ့ခလုတ်ဟာ ဆန္ဒမဲပေးခြင်း အတွက် အတည် ဖြစ်ပါတယ်။ စက်ခလုတ် အသုံးပြုပြီး ဆန္ဒမဲပေးချိန်မှာ လွှတ်တော် ရုံးက တာဝန်ပေးထားတဲ့ ကြီးကြပ်သူအရာရှိ က စက်ခန်းကို ကြီးကြပ်ပေးမှာ ဖြစ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု လွှတ်တော်ရဲ့ ဆန္ဒ ရယူပါ့မယ်</speech>
<speech type="speaker">ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ အမျိုးသားလွှတ်တော် ကိုယ်စားလှယ်များ ခင်ဗျား။ ဒေါက်တာအေးမောင် တင်သွင်းတဲ့ အဆိုနဲ့ပတ်သက်ပြီး ထောက်ခံဆန္ဒမဲ (၃၃)မဲ၊ ကန့်ကွက် (၁၅၃)မဲ၊ ကြားနေ (၁၂)မဲ ဖြစ်ပါတယ်။ ဒါကြောင့် ဒေါက်တာအေးမောင် ရဲ့ အဆိုကို အတည် မပြုကြောင်း ကြေညာပါတယ်။(ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော်က္ကဋ္ဌက အမျိုးသားလွှတ်တော်အဋ္ဌမနေ့အစည်းအဝေး ရပ်နားကြောင်းနှင့် နဝမနေ့အစည်းအဝေး ဆက်လက်ကျင်းပမည့်နေ့ရက်နှင့် အချိန်ကို ကြေညာခြင်း</title>
<speech type="speaker">အမျိုးသားလွှတ် တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော် စတုတ္ထ ပုံမှန်အစည်းအဝေး အဋ္ဌမနေ့ကို ရပ်နားပါမယ်။ ပထမအကြိမ် အမျိုးသားလွှတ်တော် စတုတ္ထပုံမှန် အစည်းအဝေး နဝမနေ့ကို ၂၀၁၂ ခုနှစ်၊ ဇူလိုင်လ ၁၆ ရက် (တနင်္လာနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော်ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် စတုတ္ထ ပုံမှန်အစည်းအဝေး အဋ္ဌမနေ့ အစည်းအဝေးကို ၁၄၂၅ နာရီအချိန်တွင် ရပ်နားပါသည်။</p>
</postface>
</transcript>
</doc>
