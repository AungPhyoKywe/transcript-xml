<doc>
<docinfo>
<docno>01-05-08.xml</docno>
<pdf>01-05-08.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့မှတ်တမ်း</title>
<date value='05-11-2012'>၁၃၇၄ ခုနှစ်၊ သီတင်းကျွတ်လပြည့်ကျော် ၆ ရက် (၂၀၁၂ ခုနှစ်၊ နိုဝင်ဘာလ ၅ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးရဲ့ အဋ္ဌမနေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့မှာ အမျိုးသား လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်း(၂၂၂)ဦးရှိပြီး၊ ဒီကနေ့ အစည်းအဝေးကို (၁၈၅)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၅.၁၄) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က) နဲ့(ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ (ခ) အရ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးရဲ့ အဋ္ဌမနေ့အစီအစဉ်ကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၁)အရ ခွင့်ပန်ကြားမယ့် လွှတ်တော်ကိုယ်စားလှယ်များနဲ့ ပတ်သက်ပြီး အချိန်ကို ငဲ့ညာတဲ့အနေနဲ့ ဇယားနဲ့ ဆောင်ရွက်ပါမယ် ဦးအောင်သန်း၊ မကွေး(၁၀)၊ ကျန်းမာရေး၊ ဦးဉာဏ်လင်း၊ ရှမ်း(၁)၊ ကျန်းမာရေး၊ ဦးနေဝင်းထွန်း၊ ရှမ်း(၉)၊ ကျန်းမာရေး၊ ဦးအောင်ထွန်း၊ မကွေး(၁၁)၊ ကိုယ်ရေးကိုယ်တာ၊ ဒေါက်တာခင်ရွှေ၊ ရန်ကုန်(၉)၊ ကျန်းမာရေး၊ ဒေါက်တာဌေးနိုင်၊ ဧရာဝတီ(၇)၊ ဇနီးဖြစ်သူ ကျန်းမာရေး၊ ဦးမှတ်ကြီး၊ မန္တလေး(၈)၊ ကိုယ်ရေးကိုယ်တာ၊ ဦးဝင်းမောင်၊ မန္တလေး(၄)၊ ကျန်းမာရေး၊ ဦးခင်မောင်ဌေး၊ မန္တလေး(၁၀)၊ မိသားစုကိစ္စ၊ ဦးဌေးရယ်၊ ကယား(၇)၊ ဒေသဖွံ့ဖြိုးရေး၊ ဦးစိုင်းသန့်စင်၊ ရှမ်း(၄)၊ ကိုယ်ရေးကိုယ်တာ၊ ဦးဌေးဝင်း၊ ရခိုင်(၇)၊ ကိုယ်ရေးကိုယ်တာ၊ ဦးဇော်နိုင်ဦး၊ မွန်(၁၂)၊ ကျန်းမာရေး၊ ဒေါ်ရီရီမြင့်၊ မွန်(၁)၊ ကိုယ်ရေးကိုယ်တာ၊ ဦးစောမော်ထွန်း၊ ပဲခူး(၁)၊ မိသားစုကိစ္စ၊ ဦးဝီလ်ဆင်မိုး၊ ရှမ်း(၇)၊ မိသားစုကိစ္စ၊ ဦးရှုမောင်၊ ရှမ်း(၈)၊ ကျန်းမာရေး၊ ဦးထွန်းကျော်၊ ရှမ်း(၁၀)၊ နမ့်ဆန် မီဘေးကိစ္စ၊ ဦးကျွန်ခဲန်း၊ ချင်း(၁)၊ ကျန်းမာရေး၊ ဦးသက်လင်း၊ ဧရာဝတီ(၈)၊ ကျန်းမာရေး၊ ဒေါက်တာဗညားအောင်မိုး၊ မွန်(၇)၊ ကိုယ်ရေးကိုယ်တာ၊ ဦးရဲမြင့်၊ ပဲခူး(၄)၊ ကျန်းမာရေး၊ ဦးခင်မောင်လတ်၊ ရခိုင်(၆)၊ ကျန်းမာရေး၊ ဦးသိမ်းဆွေ၊ ဧရာဝတီ(၁၀)၊ မင်္ဂလာကိစ္စ၊ ဒေါက်တာမြတ်ဉာဏစိုး၊ ရန်ကုန်(၄)၊ Work-Shop၊ ဦးခင်မောင်၊ ရခိုင်(၃)၊ ကျန်းမာရေး၊ ဦးစောငြိမ်းသင်၊ ကရင်(၃)၊ ယောက္ခမနာရေး၊ ဦးစိုးဟန်လင်း၊ ဧရာဝတီ(၁)၊ ကိုယ်ရေး ကိုယ်တာ၊ ဦးကျော်ထွန်းအောင်၊ ရခိုင်(၅)၊ ကျန်းမာရေး၊ ဒေါက်တာအေးမောင်၊ ရခိုင်(၁)၊ ရခိုင်-ဘင်္ဂလီ ပဋိပက္ခစုံစမ်းရေးကော်မရှင် တာဝန်၊ ဒေါက်တာမြင့်နိုင်၊ စစ်ကိုင်း(၃)၊ ဇနီး ကျန်းမာရေး၊ ဗိုလ်မှူးအောင်ထွေး၊ တပ်မတော်၊ သင်တန်း၊ ဗိုလ်မှူးအေးထွန်း၊ တပ်မတော်၊ ကျန်းမာရေး တို့ ဖြစ်ပါတယ်။</speech>
<speech type="speaker">ယခု တင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ် ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၄)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၃၃)ဦးဖြစ်၍ လွှတ်တော်က ခွင့်ပြု ထားသူ (၃၇)ဦးဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေ ခွဲငယ်(၂)အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ အမျိုးသားလွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ် (၅)ဦးမေးမြန်းတဲ့ မေးခွန်းတွေဟာ ပညာရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော်ကိုယ်စားလှယ်တွေက သက်ဆိုင်ရာမေးခွန်းများကို တစ်ဆက်တည်း မေးမြန်း ပြီးမှ ဒုတိယဝန်ကြီးက တစ်ခုချင်း ဖြေကြားဖို့ ဖြစ်ပါတယ်</speech>
<title>မြို့ပြဒေသရှိ အခြေခံပညာကျောင်းအချို့ကို နှစ်ကာလစည်းကမ်းသတ်မှတ်ချက်များနှင့် အညီ ပုဂ္ဂလိက ပညာသင်ကျောင်းအဖြစ် ငှားရမ်းလုပ်ကိုင်ခွင့် ပြုနိုင်ခြင်း ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ ဦးဖုန်းမြင့်အောင် က မြို့ပြဒေသရှိ အခြေခံပညာကျောင်းအချို့ကို နှစ်ကာလ၊ စည်းကမ်း သတ်မှတ်ချက်များနှင့်အညီ ပုဂ္ဂလိကပညာသင်ကျောင်းအဖြစ် ငှားရမ်းလုပ်ကိုင်ခွင့် ပြုနိုင်ခြင်း ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>လေးစားအပ် ပါသော လွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး ခင်ဗျား။ ယခုနှစ် ဇွန်လက နိုင်ငံတော်သမ္မတက မိန့်ခွန်းပြောကြားခဲ့ပါတယ်။ ဒီမိန့်ခွန်းမှာ ပညာရေး၊ ယ်၍ မြို့ပြင်ဒေသမှာ ပုန်ကျောင်းစားထားရမှာ ကျန်းမာရေး၊ ဆက်သွယ်ရေးနဲ့ စွမ်းအင်ကဏ္ဍမှာ အစိုးရပါဝင်မှု အချိုးအစားကို လျှော့ချ၍ ပုဂ္ဂလိက ပါဝင်မှုအချိုးအစားကို မြှင့်တင်မည်ဖြစ်ကြောင်း မိန့်ကြားခဲ့ပါတယ်။ ဥက္ကဋ္ဌကြီးခင်ဗျား။ ပုဂ္ဂလိကပညာသင်ကျောင်း ဥပဒေပေါ်ထွက်လာသော်လည်း စီးပွားရေးတွက်ခြေကိုက်မှုအရ အဆိုပါကျောင်းများကို မြို့ပြဒေသတွေမှာသာ လုပ်ကိုင်နိုင်မှာ ဖြစ်ပါတယ်။ မြို့ပြဒေသတွင် ပုဂ္ဂလိကပညာသင်ကျောင်း ဖွင့်လှစ်နိုင်ရေးအတွက် အဓိက အခက်အခဲမှာ ကြီးမားသော ကျောင်းအဆောက်အအုံ၊ ကျယ်ဝန်းသောမြေနှင့် ရင်းနှီးမြှုပ်နှံငွေ တို့ ဖြစ်ပါတယ်။ ရင်းနှီးမြှုပ်နှံငွေ များပြားပါက လုပ်ငန်းရှင်၊ မိဘ၊ ဆရာနှင့် ကျောင်းသားများ အတွက် ပုဂ္ဂလိက ပညာသင်ကြားရေးစနစ် လက်တွေ့ အကောင်အထည် ဖော်နိုင်မှု အားနည်းမှာ ဖြစ်ပါတယ်။ အကယ်၍ မြို့ပြင်ဒေသမှာ ပုဂ္ဂလိကပညာသင်ကျောင်းကို ဖွင့်ရမည်ဆိုပါက နေ့စဉ် ကြို/ပို့ အခက်အခဲများကြောင့် ကျောင်းအိပ်ကျောင်းစားထားရမှာ ဖြစ်ပါတယ်။ အခြေခံ ပညာကျောင်းသားမိဘ အများစုက မိမိတို့ရဲ့ ငယ်ရွယ်သောရင်သွေးငယ်များကို ကျောင်းအိပ်ကျောင်းစား မထားလို ကြပါဘူး။ သို့ ဖြစ်ပါသောကြောင့် ပညာရေးကဏ္ဍတွင် အစိုးရပါဝင်မှု အချိုးအစားကို လျှော့ချ၍ ပုဂ္ဂလိကပါဝင်မှု အချိုးအစားကို မြှင့်တင်ရမည် ဟူသော မူနှင့်အညီ မြို့ပြဒေသရှိ အခြေခံပညာကျောင်းအချို့ကို ကာလသတ်မှတ်ချက်၊ စည်းကမ်းသတ်မှတ်ချက်များနှင့်အညီ ပုဂ္ဂလိကပညာသင်ကျောင်းအဖြစ် ငှားရမ်းလုပ်ကိုင်ခွင့် ပြုနိုင်ခြင်း ရှိ/မရှိ သိရှိလိုပါသဖြင့် မေးမြန်းရခြင်း ဖြစ်ပါတယ်။ အကယ်၍ ခွင့်ပြု ပေးမည်ဆိုပါက လုပ်ငန်းရှင်၊ မိဘ၊ ဆရာနှင့် ကျောင်းသားများ အတွက် သင့်တင့်သောနှုန်းထားဖြင့် အရည်အသွေးမီ ပုဂ္ဂလိကပညာသင်ကြားရေးစနစ် ပေါ်ထွက်လာပြီး နိုင်ငံတော်အတွက်လည်း ပညာရေးကဏ္ဍမှ ဝန်ထုပ်ဝန်ပိုးအချို့ကို လျှော့ချနိုင် မည်လို့ ထင်မြင်ယူဆပါကြောင်း တင်ပြအပ်ပါတယ် ခင်ဗျား။ ကျေးဇူးတင်ပါတယ်။</speech>
<title>သေးငယ်များကို အခြေခံပညာကျောင်းများနှင့် စပ်လျဉ်းသည့်မေးခွန်းနှင့် တက္ကသိုလ်ဝင်တန်းစာမေးပွဲနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ ဦးပေါလ်ထန်ထိုင်း က အခြေခံပညာကျောင်းများနှင့် စပ်လျဉ်းတဲ့ မေးခွန်းနဲ့ တက္ကသိုလ်ဝင်တန်းစာမေးပွဲ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="39">ဦးပေါလ်ထန်ထိုင်း၊ ချင်းပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများအားလုံးကို မင်္ဂလာပါလို့ ရိုသေ လေးစားစွာ နှုတ်ခွန်းဆက်သ အပ်ပါတယ်။ ကျွန်တော်က ချင်းပြည်နယ်၊ မဲဆန္ဒနယ် အမှတ်(၃) ထန်တလန်မြို့နယ်မှ အမျိုးသားလွှတ်တော်ကိုယ်စားလှယ် ဦးပေါလ်ထန်ထိုင်း ဖြစ်ပါတယ်။ ကျွန်တော် အခြေခံပညာကျောင်းနဲ့ ပတ်သက်ပြီး ဆွေးနွေးမေးမြန်းသွားမှာ ဖြစ်ပါတယ်။ အခြေခံပညာဆိုတာ အားလုံးသိတဲ့အတိုင်း ကျွန်တော်တို့ နိုင်ငံမှာကတော့ ယနေ့အထိ သူငယ်တန်းကနေ တက္ကသိုလ်ဝင်တန်းအထိကို အခြေခံပညာလို့ ခေါ်ပါတယ်။ ကျွန်တော်တို့ ကျောင်းတက်တုန်းကတော့ အစိုးရကျောင်းနဲ့ ကိုယ်ပိုင်ကျောင်းဆိုပြီး ကျောင်း(၂)မျိုးရှိခဲ့ပါတယ်။ ယနေ့ဆိုရင် ကိုယ်ပိုင်ကျောင်း ဆိုပြီး အများသိအောင် မရှိတော့သော်လည်း အစိုးရကျောင်းများကို ကျောင်းခွဲများ၊ အတန်းသင်ကျောင်းများ စသဖြင့် ရှိတဲ့အပြင်၊ အပြင်မှာ ကိုယ်ပိုင်ကျောင်းနှင့်တူသော တွဲဖက်ကျောင်းများလည်း ရှိခဲ့ပါတယ်။ နောက်တစ်မျိုးကတော့ ကိုယ်ပိုင်ဘာသာရပ်သင် ကျူရှင်ကျောင်းများလည်း မြို့တိုင်းမှာ ရှိပါသေးတယ်။ အဲဒီကိုယ်ပိုင်ဘာသာရပ်သင် ကျူရှင်ကျောင်းများကို စိစစ်ပြီးတော့ ကိုယ်ပိုင်ကျောင်းများအဖြစ် ထားသင့်ပါတယ်လို့ ကျွန်တော် ပြောချင်ပါတယ်။ အစိုးရအထက်တန်းကျောင်းခွဲ၊ အလယ်တန်းကျောင်းခွဲ၊ မူလတန်းကျောင်းခွဲ၊ မူလတန်းလွန်ကျောင်းများနဲ့ တွဲဖက်ကျောင်းများ ရှိလာတဲ့အချိန်မှ စပြီးတော့ ကျောင်းသားများ၏ အရည်အချင်း တဖြည်းဖြည်းကျဆင်းလာသည်ကို တွေ့ရပါတယ်။ ဤကဲ့သို့ အရည်အချင်းကျဆင်းရခြင်းမှာ ကျောင်းခွဲများ၌ မူလတန်းလွန်ကျောင်းများ ရှိလာတဲ့အခါမှာ အဲဒီကျောင်းများမှာ အစိုးရက ဆရာအလုံအလောက် မခန့်ထားပေး နိုင်ခြင်း၊ မိဘများကလည်း ရတဲ့ ဆရာများကိုသာ လုပ်အားပေးဆရာအဖြစ် ငှားရမ်းခြင်း တို့ကြောင့် ကျောင်းသားများ စာမေးပွဲတွင် အတန်းအောင်သော်လည်း ပညာအရည်အချင်း မရှိနိုင်ခြင်း ဖြစ်ပါတယ်။ အစိုးရက စေတနာနဲ့ နေရာဒေသမရွေး ကျောင်းနေအရွယ် ကလေးများ ကျောင်းနေနိုင်အောင် ရည်ရွယ်ထားခြင်းဖြစ်သော်လည်း စေတနာကို ဝေဒနာလို ဖြစ်တော့တာ တွေ့ရပါတယ်။ အခြေခံပညာကောင်းမှ အဆင့်မြင့်ပညာရေးလည်း ကောင်းမယ်ဆိုတာ အားလုံးအသိ ဖြစ်ပါတယ်။ လာမယ့်နှစ်မှာဆိုရင် အခြေခံပညာ အစိုးရကျောင်းများအပြင် ဥပဒေနဲ့အညီ ဖွင့်လှစ်တည်ထောင်မယ့် ကိုယ်ပိုင်ကျောင်းများ လည်း ရှိလာမည်ဖြစ်ပါသဖြင့် ဆရာ/ဆရာမ များများလိုလာမည် ဖြစ်ပါသည်။ အရည်အချင်းမီ ဆရာ/ဆရာမများ လွယ်ကူစွာ ရရှိနိုင်ရေးအတွက် အရေးကြီးပါတယ်။ ဒါကြောင့် ပြည်နယ်နှင့်တိုင်းဒေသကြီး၊ မြို့တော်များ၊ ခရိုင်မြို့ကြီးများမှာ အစိုးရကနေ ပညာရေးကောလိပ်ကျောင်းများ တိုးချဲ့ဖွင့်လှစ်ရန် လိုပါတယ်။ ဥက္ကဋ္ဌကြီးခင်ဗျား။ အခြေခံပညာရေးနဲ့ အခြေခံပညာကျောင်းများ၊ ဆရာ/ဆရာမများ၊ ကျောင်းအုပ်ကြီးများ၊ ကျောင်းရန်ပုံငွေကိစ္စများနဲ့ ပတ်သက်ပြီး အနည်းငယ် ဆွေးနွေး လိုပါတယ်။ အခြေခံပညာကျောင်းများမှာ စည်းကမ်းလိုက်နာပြီး၊ စေတနာနဲ့ မိမိအလုပ်ကို ကြိုးစားပြီး အလုပ်လုပ်တဲ့ ဆရာ/ဆရာမများ၊ ကျောင်းအုပ်ကြီးများက အများစု ဖြစ်ပါ သော်လည်း အချို့က စည်းကမ်းလိုက်နာမှုနဲ့ အထက်ညွှန်ကြားချက်များ သိရှိလိုက်နာမှု အားနည်းခဲ့သည်ကို တွေ့ရပါတယ်။ ဥပမာ အချို့ကျောင်းများမှာ အထက်ခွင့်ပြုချက်မရှိဘဲ အကြောင်းအမျိုးမျိုး ပြ၍ ရန်ပုံငွေ ကောက်ခံခြင်း၊ ကျောင်းပြောင်းလက်မှတ်ပေါ်မှာ အလှူခံခြင်းများ ရှိပါခဲ့တယ်ဆိုတာကို ကျွန်တော်တို့ သိရပါတယ်။ ကျွန်တော်တစ်ခု ဆက်လက်ပြီးတော့ပြောချင်တာကတော့ ကျောင်းပြောင်းလက်မှတ် ထုတ်ပေးတဲ့အခါ မြို့နယ်ပညာရေးမှူး၏ ထပ်ဆင့်လက်မှတ်ထိုးပေးမှ ရရှိနိုင်တယ်ဆိုတာကတော့ ဒါလေးကတော့ မဖြစ်သင့်တော့ဘူးလို့ ကျွန်တော် ယူဆပါတယ်။ ဘာကြောင့်လဲဆိုရင် တချို့ကျောင်းများမှာ မြို့နယ်ပညာရေးမှူးရုံးသို့ (၂)ရက်၊ (၃)ရက် သွားရတယ်။ အချိန်ကုန်တယ်။ ငွေလည်း ကုန်တယ်။ နယ်များမှာရှိတဲ့ ကျောင်းများအတွက်တော့ မြို့ပေါ်မှာရှိတဲ့ ကျောင်းများထက် အခက်အခဲ အများ ကြီး ရှိပါတယ်။ အဲဒါကြောင့် ကျွန်တော် နည်းနည်းမေးချင်တာကတော့ ဆရာလုံလောက်စွာ ရရှိနိုင်ရေးအတွက် ဆွဲခန့်ဆရာများ ဒေသအလိုက် ခန့်ထားရန်နဲ့ ခရိုင်မြို့ကြီးများတွင် ပညာရေးကောလိပ်များ တိုးချဲ့ဖွင့်လှစ်ရန် အစီအစဉ် ရှိ/မရှိ၊ (၂)မှာကတော့ သွားလာရေး ခက်ခဲသောဒေသရှိ အထက်တန်းကျောင်းခွဲ၊ အလယ်တန်းကျောင်းခွဲနဲ့ မူလတန်းလွန် ကျောင်းများကို လူဦးရေအနည်းအများကို မကြည့်ဘဲနဲ့ ဒေသ၏ လိုအပ်ချက်အရ အဆင့်တိုးမြှင့်ပေးရန် အစီအစဉ် ရှိ/မရှိ၊ (၃) ကတော့ ကျောင်းပြောင်းလက်မှတ် ထုတ်ပေးရာတွင် သက်ဆိုင်ရာကျောင်းအုပ်ကြီးများက လက်မှတ် ထိုးပြီးမှ အချိန်ကုန်၊ ငွေကုန် ဖြစ်စေသော မြို့နယ်ပညာရေးမှူးရုံးသို့ သွားပြီး ထပ်ဆင့်လက်မှတ် ထိုးပေးခြင်း ဆက်လက်ကျင့်သုံးရန် အစီအစဉ် ရှိ/မရှိ၊ (၄)ကတော့ အချို့ကျောင်းများမှာ ရန်ပုံငွေတောင်းခံလျက် ရှိနေသေးသည်ကို ပပျောက်သွားအောင် ဆောင်ရွက်ရန် အစီအစဉ် ရှိ/မရှိ သိလိုပါကြောင်း မေးမြန်းလိုပါတယ်။ ကျေးဇူးတင်ပါတယ်။ ဥက္ကဋ္ဌကြီး ဆက်လက်ပြီးတော့ ဒုတိယမေးခွန်းကို ကျွန်တော် မေးပါမယ်။ တက္ကသိုလ်ဝင်တန်းစာမေးပွဲကိစ္စနဲ့ ဆက်လက်ပြီးတော့ ကျွန်တော် မေးမြန်းသွားပါမှာ ဖြစ်ပါတယ်။ ကျွန်တော်တို့ တက္ကသိုလ်စာမေးပွဲကြီး ဖြေတုန်းကတော့ (၁၉၆၅)ပေါ့။ အဲဒီအချိန်မှာ စာမေးပွဲမှာ မေးခွန်းတစ်မျိုးတည်းပဲ တစ်နိုင်ငံလုံးက ဖြေရပါတယ်။ အောင်တဲ့သူက ဝမ်းသာပြီးတော့၊ မအောင်တဲ့သူကလည်း မေးခွန်းနဲ့ ပတ်သက်ပြီး ဘာမှ ပြန်လည်ဝေဖန်အပြစ်တင် ပြောဆိုခြင်း မရှိခဲ့ပါ။</speech>
<title>ယခု တက္ကသိုလ်ဝင်တန်းစာမေးပွဲရဲ့ မေးခွန်းက (၁၀)မျိုးမက (၁၁)မျိုး ဖြစ်တယ်ဆိုတာ ကျွန်တော်ကြားရပါတယ်။ အတန်းတူသော်လည်း ဖြေဆိုတဲ့မေးခွန်း မတူကြတဲ့အခါ လွယ်သောမေးခွန်း ရှိသလို၊ ခက်ခဲသော မေးခွန်းများလည်း ရှိကြပါတယ်။ အဲဒီလိုရှိတယ်ဆိုတာကို စာဖြေသူများထံမှ ကျွန်တော် ကြားရပါတယ်။ ဥပမာ ယခုနှစ် တက္ကသိုလ်ဝင်တန်းစာမေးပွဲတွေနဲ့ပတ်သက်ပြီးတော့ ရန်ကုန်က မေးခွန်းလွယ်တယ်လို့ ပြောတယ်။ မုံရွာတက္ကသိုလ်က မေးခွန်းခက်တယ်လို့ ပြောတယ်။ ဒါကတော့ စာဖြေသူ ကျောင်းသားများရဲ့ ပြောခြင်း ဖြစ်ပါတယ်။ ဒါကြောင့် ကျွန်တော် ဥက္ကဋ္ဌကြီးကို ဆက်လက်တင်ပြချင်တာကတော့ တက္ကသိုလ်ဝင်တန်းစာမေးပွဲနဲ့ပတ်သက်ပြီး လက်ရှိ ကျင့်သုံးနေတဲ့အတိုင်း ဆက်လက် မလုပ်သင့်တော့ဘူးလို့ ကျွန်တော်ပြောချင်ပါတယ်။ အချို့ဆရာ/ဆရာမများနဲ့ စာဖြေသူ များကလည်း ဤကဲ့သို့သော စာမေးပွဲဖြေဆိုတဲ့၊ ဖြေဆိုပြီး အောင်/ရှုံး ဆုံးဖြတ်တဲ့ပုံစံကို မထောက်ခံကြပါ။ တက္ကသိုလ်နယ်မြေအလိုက် မေးခွန်းပြုစုခြင်း၊ အဖြေလွှာ စစ်ဆေး ခြင်းသာ မဟုတ်ဘဲ၊ ၎င်းတက္ကသိုလ်ကို အောင်စာရင်းကြေညာနိုင်တဲ့ အထိ လုပ်ပိုင်ခွင့် ပေးသင့်ပါတယ်။ ဒါမှမဟုတ်လို့ရှိရင် ဗဟိုစာစစ်အဖွဲ့ကပဲ တစ်နိုင်ငံလုံး မေးခွန်း တစ်ခုတည်း ပြုစုပေးသင့်ပါတယ်။ ဒါမှမဟုတ်လို့ ရှိရင်တော့ ပြဿနာများလည်း ရှိလာနိုင်ပါတယ်ဆိုတာကို ကျွန်တော် ပြောချင်ပါတယ်။ ဒီစာမေးပွဲဟာ အရေးကြီးတဲ့ စာမေးပွဲ ဖြစ်ပါတယ်။ တက္ကသိုလ်ဝင်တန်း စာမေးပွဲအောင်တဲ့ ကလေးများဟာသူတို့ဘဝ၊ (၅၀) ရာခိုင်နှုန်း အောင်မြင်ပြီလို့ ကျွန်တော်တို့ ပြောဆိုနိုင်ပါတယ်။ ဆက်လက်ပြီးတော့ စာမေးပွဲအဖြေလွှာများ စစ်ဆေးတဲ့ အခါမှာ နယ်အထက်တန်းကျောင်းရှိ ဆရာ/ဆရာမများကိုလည်း တာဝန်ပေးပါက မိမိတို့အတွက် အတွေ့အကြုံ၊ ဗဟုသုတ ရရှိနိုင်တဲ့အပြင် မိမိတို့ကျောင်းမှာ စာမေးပွဲ ဖြေပုံ၊ ဖြေနည်းများကို ထပ်ဆင့်သင်ပေးနိုင်ပြီး ကျောင်းသားများကလည်း စာမေးပွဲဖြေဆိုနည်း ကို သိရှိနားလည်နိုင်မှာ ဖြစ်ပါသည်။ အဲဒါကြောင့် ကျွန်တော် မေးချင်တာကတော့ (၁) တက္ကသိုလ်ဝင်တန်း စာမေးပွဲပုံစံ ပြောင်းလဲရန် အစီအစဉ် ရှိ/မရှိ၊ (၂) တက္ကသိုလ်ဝင်တန်းစာမေးပွဲ မေးခွန်းတစ်ခုတည်းကို တစ်နိုင်ငံလုံးဖြေဆိုစေရန် အစီအစဉ် ရှိ/မရှိ၊ လာမယ့်နှစ်မှာ ဖြစ်နိုင်/မဖြစ်နိုင် သိလိုပါတယ်။ (၃) မေးခွန်းကတော့ နယ်အထက်တန်းကျောင်းမှ ဆရာ/ဆရာမများကို လည်း တက္ကသိုလ်ဝင်တန်းစာမေးပွဲ အဖြေလွှာများ စစ်ဆေးရန် ယခင်နှစ်များအတိုင်း ဆက်လက် တာဝန်ပေးရန် အစီအစဉ် ရှိ/မရှိ သိလိုကြောင်း တင်ပြ အပ်ပါတယ်။ ကျေးဇူးတင်ပါတယ်။ဟားခါးမြို့တွင် ဆရာအတတ်သင်သိပ္ပံကျောင်း တစ်ကျောင်း ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၄)မှ ဦးစတီဗင်သာဘိတ် က ဟားခါးမြို့တွင် ဆရာအတတ်သင်သိပ္ပံကျောင်း တစ်ကျောင်း ဖွင့်လှစ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="40">ဦးစတီဗင်သာဘိတ်၊ ချင်းပြည်နယ် မဲဆန္ဒနယ်အမှတ်(၄)</mp>လေးစားအပ်ပါသော ဥက္ကဋ္ဌကြီးနှင့်တကွ ပြည်ထောင်စုဝန်ကြီးများနဲ့ အမျိုးသားလွှတ်တော်ကိုယ်စားလှယ်များ ခင်ဗျား။ ကျွန်တော့်အနေနဲ့ ချင်းပြည်နယ် ဟားခါးမြို့တွင် ဆရာအတတ်သင် သိပ္ပံကျောင်း ဖွင့်လှစ်ပေးရန် အစီအစဉ် ရှိ/မရှိ ကို မေးမြန်းရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ချင်းပြည်နယ်အတွင်း မြို့နယ် (၉) မြို့နယ်၊ မြို့နယ်ခွဲ(၄)ခု ၊ အထက်တန်းကျောင်း(၂၈)ကျောင်း၊ အလယ်တန်းကျောင်း(၈၃)ကျောင်းနှင့် မူလတန်းကျောင်း (၁၀၀၀)ခန့် ဖွင့်လှစ်ထားကြောင်းနှင့် ၎င်းကျောင်းများ၌ အထက်တန်းပြ ဆရာ/ဆရာမ (၅၅၆)ဦး၊ အလယ်တန်းပြ (၂၂၄၃)ဦးနဲ့ မူလတန်းပြ(၁၅၉၉)ဦး၊ စုစုပေါင်း(၄၉၆၉)ဦးခန့် ရှိပါတယ်ဆိုပြီးတော့၊ ၂၀၁၁ ခုနှစ် စာရင်းအရ အကြမ်းအားဖြင့် သိရှိရပါတယ်။ ယခုနှစ် ၂၀၁၂ ခုနှစ်နဲ့ အဲဒီစာရင်းနဲ့ နည်းနည်းလေး ကွဲလွဲမှုတော့ ရှိမှာဖြစ်ပါတယ်။ တစ်ပြည်နယ်လုံး လိုအပ်ချက်မှာ နေရာ (၅၃၀၀)ခန့် ရှိပြီး၊ ခန့်ပြီးဦးရေမှာ(၄၉၆၉)ဦး ခန့် ဖြစ်တဲ့အတွက် လစ်လပ် နေရာပေါင်း(၃၃၀)ခန့် ရှိကြောင်းကို အကြမ်းအားဖြင့် သိရှိရပါတယ်။ အထက်တန်းကျောင်း များသည် များသောအားဖြင့် လမ်းပန်းဆက်သွယ်မှု လွယ်ကူသော နေရာဒေသများ၌ တည်ရှိပြီး၊ အလယ်တန်းနှင့် မူလတန်းကျောင်းများသည် လမ်းပန်းဆက်သွယ်မှု ခက်ခဲသော နေရာများတွင် များသောအားဖြင့် တည်ရှိနေပါတယ်။ ယခုလစ်လပ်သော နေရာများသည် မူလတန်းကျောင်းများ နှင့် အလယ်တန်းကျောင်းများတွင် ဖြစ်မယ်ဟု ယူဆရပါတယ်။ ချင်းတိုင်းရင်းသား မဟုတ်သော အခြားတိုင်းနှင့် ပြည်နယ်များမှ ဝန်ထမ်းများသည် လမ်းပန်းဆက်သွယ်ရေး ခက်ခဲမှု၊ ကြမ်းတမ်းမှု၊ နေရေးထိုင်ရေး မပြေလည်မှု၊ ဘာသာစကား သဘောမပေါက်မှု၊ စားရေးသောက်ရေး အဆင်မပြေမှု စသည့်ကိစ္စရပ်များအတွက် ဝေးလံ ခေါင်းပါးသော နေရာများ၌ တာဝန်ထမ်းဆောင်ရာ၌ ခက်ခဲမှုများစွာ ရှိမည်ကို လေ့လာတွေ့ရှိ ရပါတယ်။ ထို့အပြင် ပညာရေးဝန်ထမ်းများသာမက အခြားဝန်ကြီးဌာနမှ ဝန်ထမ်းများ အပါအဝင် ချင်းပြည်နယ်သို့ လာရောက်ပြီး ရာထူးလက်ခံရခြင်း၊ ရာထူးတိုးမြှင့်ရန် ခေတ္တခဏ လာရောက် နေရခြင်းနှင့် စည်းကမ်းပျက် အမှုဖြစ်နေသော ဝန်ထမ်းအချို့ တို့ကိုလည်း ချင်းပြည်နယ်သို့ အပြစ်ပေး၊ ဒဏ်ပေးစနစ်ဖြင့် လာရောက်ရခြင်းတို့ကြောင့် ချင်းပြည်နယ်သည် ခေတ္တခဏ ခိုလှုံရန် သတ်မှတ်ထားသောနေရာ တစ်ခုလို ဖြစ်နေကြောင်းကို တွေ့ရှိရပြီး၊ ကျေးရွာပြည်သူလူထု ကျောင်းသားလူငယ်များအတွက် အကျိုးသက်ရောက်မှု သိပ်မရှိပါ ကြောင်းကို သိရှိရပါတယ်။ ခဏတဖြုတ် အလုပ်အဝင်ပြပြီး လပိုင်းလောက်ဆိုရင် ပြန်လည် ပြောင်းရွှေ့ရန် ကြိုးစားခဲ့ကြောင်းကိုလည်း မကြာခဏ တွေ့ရှိရပါတယ်။ ဥက္ကဋ္ဌကြီးခင်ဗျား။ ချင်းပြည်နယ်အတွင်း ရပ်ဝေးဒေသဖြစ်သော ကျေးရွာများ၌ တာဝန်ထမ်းဆောင်ရန်အတွက် ဒေသခံကျေးရွာ/မြို့နယ်များမှ ဝန်ထမ်းများသည် မိမိဒေသ၊ မိမိ ပြည်နယ်၊ မိမိမြို့နယ်ဖြစ်သောကြောင့် စားရေးသောက်ရေး၊ နေရေးထိုင်ရေး၊ ဘာသာစကားအော်လည်းကောင်း၊ ယဉ်ကျေးမှု အရသော်လည်းကောင���း၊ ထုံးထမ်းအရသော်လည်းကောင်း ပိုမို အဆင်ပြေ ချောမွေ့မည်ကိုလည်း တွေ့ရမှာ ဖြစ်ပါတယ်။ ဆရာအတတ်သင် သိပ္ပံကျောင်းများကို မြန်မာပြည် အထက်ပိုင်းမှာ မန္တလေးတိုင်း၌ မန္တလေးမြို့၊ မိတ္ထီလာမြို့၊ စစ်ကိုင်းတိုင်းတွင် မုံရွာမြို့၊ မကွေးတိုင်း၌ ပခုက္ကူမြို့၊ ကချင်ပြည်နယ်တွင် မြစ်ကြီးနားမြို့၊ ရှမ်းပြည်နယ်တွင် တောင်ကြီး မြို့နှင့် လားရှိုးမြို့ ကယားပြည်နယ်တွင် လွိုင်ကော်မြို့များတွင် အသီးသီး ဖွင့်လှစ် ပေးပြီး ချင်းပြည်နယ်တွင် ဖွင့်လှစ်ပေးခြင်း မရှိကြောင်းကို ဝမ်းနည်းစွာ တွေ့ရမှာ ဖြစ်ပါတယ်။ ချင်းပြည်နယ်မှ သင်တန်းသူ၊ သင်တန်းသားများသည် စစ်ကိုင်းတိုင်း၊ မုံရွာမြို့တွင်လည်းကောင်း၊ မကွေးတိုင်း၊ ပခုက္ကူမြို့တွင်လည်းကောင်း သွားရောက်သင်တန်းတက်နေရကြောင်း သိရှိရပါ တယ်။ အဲဒါကြောင့် ချင်းပြည်နယ်မှ သင်တန်းသားများသည် သွားလာရေးခက်ခဲမှု၊ ငွေရေးကြေးရေး ပိုမိုကုန်ကျမှု၊ မိမိရရှိသော လစာနှင့် မရပ်တည်နိုင်မှုတို့ကြောင့် ချင်းပြည်နယ် တွင် ချင်းတိုင်းရင်းသား ဆရာ/ဆရာမများ နှစ်စဉ်နဲ့အမျှ လျော့နည်းနေရပြီး၊ အခြားတိုင်းနှင့် ပြည်နယ်မှ လာရောက်ဖြည့်စွက်နေရကြောင်းကိုလည်း တွေ့ရမှာ ဖြစ်ပါတယ်။ အစိုးရမှ လစဉ်ထောက်ပံ့ငွေ နှစ်ဆ မတိုးပေးခင် လာရောက်ဖြည့်စွက်မှုဟာ အလွန်အားနည်းနေသော်လည်း ယခုထောက်ပံ့ငွေ နှစ်ဆ တိုးပေးပြီးမှ ပိုမိုများလာတာကို တွေ့ရှိရပါတယ်။ ဒါပေမဲ့ ဒါ ခေတ္တ ခဏအတွက်သာ ဖြစ်ပါကြောင်း တွေ့ရပါတယ်။ အကယ်၍ ချင်းပြည်နယ် ဟားခါးမြို့၌ ဆရာအတတ်သင် သိပ္ပံကျောင်းကို အခြားတိုင်းနှင့် ပြည်နယ်များနည်းတူ ဖွင့်လှစ်ပေးပါက ဆရာ/ဆရာမ လိုအပ်မှုကို ပြဿနာပြေလည်ပြီး၊ အခြားတိုင်းနှင့်ပြည်နယ်မှ လာရောက်တာဝန် ထမ်းဆောင်ရန် သက်သာသွားမယ် ဖြစ်တဲ့အပြင် ချင်းပြည်နယ်အတွင်း အလုပ်လက်မဲ့ပြဿနာ လည်း အနည်းငယ် ပြေလည်သွားမယ် ဖြစ်ပါတယ်။ သက်ဆိုင်ရာ ကျေးရွာများအတွက်ပါ ပိုမို အစဉ်ပြေပြီး၊ ကျောင်းသူ/ကျောင်းသားများအတွက်ပါ ပညာသင်ကြားရာ၌ ပိုမိုတတ်မြောက်လာ မည်ဟု ယူဆရပါတယ်။ ၎င်းအပြင် ဆရာအတတ်သင် သိပ္ပံကျောင်းကို ချင်းပြည်နယ်မှာ ဖွင့်လှစ်ပေးပါက သင်တန်းသား/သင်တန်းသူများ မွေးထုတ်မှု ပြုလုပ်ပါက ချင်းပြည်နယ်၌ မြို့နယ်အလိုက် ဘာသာစကားသင်ယူမှု၌ များစွာ အထောက်အကူပြုမည် ဖြစ်ပါကြောင်းကိုလည်း တင်ပြ လိုပါတယ်။ သို့ပါ၍ ယခုအချိန်၌ ချင်းပြည်နယ်အတွက် အထူးစီစဉ်ဆောင်ရွက်ပေးရန် လိုအပ်လျက်ရှိသော ဆင်းရဲမွဲတေမှုလျော့ချရေး အစီအစဉ်အတွက်နှင့် မိမိဘာသာစကား သင်ကြားမှုလုပ်ငန်း အစီအစဉ်အတွက်ပါ များစွာ အထောက်အကူပြုမယ့်ကိစ္စတစ်ခု ဖြစ်နေသော (၁) ဆရာအတတ်သင် သိပ္ပံကျောင်းကို အခြားတိုင်းနှင့် ပြည်နယ်များနည်းတူ ဟားခါးမြို့၌ ဖွင့်လှစ်ပေးရန် အစီအစဉ် ရှိ/မရှိ။ (၂) အစီအစဉ် မရှိပါက အဘယ်ကြောင့်နည်း။ (၃) ရှိပါက ဘယ်ဘဏ္ဍာရေးနှစ်မှ စတင်ဆောင်ရွက်ပေးနိုင်မည်ကို ဒေသခံပြည်သူတို့၏ တောင်းဆိုမှုအရ ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<title>ညောင်ဦးမြို့နယ် ဒါန်းကျေးရွာ အခြေခံပညာမူလတန်းလွန်ကျောင်းကို အခြေခံပညာ အလယ်တန်း ကျောင်း(ခွဲ)အဖြစ် အဆင့်တိုးမြှင့် ဖွင့်လှစ်ပေးရန်နှင့် ညောင်ဦးမြို့နယ် ကူရွာအခြေခံပညာ အလယ်တန်းကျောင်း(ခွဲ)ကို အခြေခံပညာအလယ်တန်းကျောင်းအဖြစ် အဆင့် တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၇)မှ ဦးအေး က ညောင်ဦးမြို့နယ် ဒါန်းကျေးရွာ အခြေခံပညာ မူလတန်းလွန်ကျောင်းကို အခြေခံပညာ အလယ်တန်းကျောင်း(ခွဲ)အဖြစ် အဆင့် တိုးမြှင့် ဖွင့်လှစ်ပေးရန်နှင့် ညောင်ဦးမြို့နယ် ကူရွာ အခြေခံပညာ အလယ်တန်းကျောင်း(ခွဲ)ကို အခြေခံပညာအလယ်တန်းကျောင်းအဖြစ် အဆင့် တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="103">ဦးအေး၊ မန္တလေးတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ မန္တလေးတိုင်းဒေသကြီး၊ အမျိုးသားလွှတ်တော် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးအေး ဖြစ်ပါတယ်။ ကျွန်တော် မေးမြန်းလိုတဲ့ မေးခွန်းကတော့ ညောင်ဦးမြို့နယ်၊ ဒါန်းကျေးရွာ အုပ်စုရှိ အခြေခံပညာမူလွန် ကျောင်းအား အခြေခံပညာအလယ်တန်းကျောင်း(ခွဲ)အဖြစ် အဆင့်တိုးမြှင့်ဖွင့်လှစ်ရန် အစီအစဉ် ရှိ/မရှိ သိလို၍ မေးမြန်းခြင်းဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ညောင်ဦးမြို့နယ် ဒါန်းကျေးရွာအုပ်စုဟာ မြို့ရဲ့ အနောက် တောင်ဘက် (၂၃)မိုင်ခန့်အကွာ ချောက်မြို့နဲ့ နယ်နိမိတ် ချင်း ထိစပ်နေတဲ့ အစွန်အဖျားကျေးရွာ အုပ်စု ဖြစ်ပါတယ်။ ဒီကျေးရွာမှာ ဟင်းကွဲအိုင်ကျေးရွာ၊ ညောင်ပင်သာကျေးရွာ၊ စည်ပငသာ ကျေးရွာ၊ သံကြီးခံ ကျေးရွာနှင့် ကျေးရွာအနီး စမ်းချောင်းဘေးမှ တဲစုငယ်များမှ ပညာသင်ကြား နေတဲ့ ကျောင်းလည်း ဖြစ်ပါတယ်။ ဒါန်းကျေးရွာ အခြေခံပညာ မူလတန်းကျောင်း၊ မူ/လွန်ကျောင်းကို ၁၉၆၈-၆၉ ခုနှစ်တွင် အခြေခံပညာ မူလတန်းကျောင်းကို ၁၉၇၀ ခုနှစ်မှ ၂၀၀၃ ခုနှစ်အထိ တွဲဖက် အ.လ.က အဖြစ် ပညာသင်ကြားနေခဲ့ပြီး ၂၀၁၃ ခုနှစ်မှ မူ/လွန်ကျောင်း ပြောင်းခဲ့ပါတယ်။ လက်ရှိ မူ/လွန်ကျောင်းမှာ သူငယ်တန်း(၄၇) ဦး၊ ပထမတန်း(၄၅) ဦး၊ ဒုတိယတန်း (၄၉)ဦး၊ တတိယတန်း(၄၇) ဦး၊ စတုတ္ထတန်း(၃၉)ဦး၊ ပဉ္စမတန်း(၁၆)ဦး၊ အဋ္ဌမတန်း (၇၉)ဦး၊ သတ္တမတန်း(၈၃)ဦး ရှိပြီး အဆင့်တိုးမြှင့် ဖွင့်လှစ်ပါက ကျောင်းသား/ကျောင်းသူ (၄၇၅)ဦးခန့် တိုးတက်ပညာသင်ကြားနိုင်မှာ ဖြစ်ပါတယ်။ ကျေးရွာမူလတန်းကျောင်းမှာ အလယ်တန်း ပညာရေးအတွက် တာဝန်ကျဆရာ(၂)ဦးနှင့် ကျေးရွာမှာ ငှားရမ်းထားသော ဘွဲ့ရဆရာမ (၃) ဦး ရှိပါတယ်။ ၂၀၁၀-၁၁ ခုနှစ် ပညာသင်နှစ်တွင် အလယ်တ���်းကျောင်းသား (၂၄၀) ဦး ရှိပါတယ်။ ကျောင်းအဆောက်အဦးအနေဖြင့် ပင်မဆောင် (၅၄ ပေ၊ ၂ရ ပေ၊ ၁၅ ပေ) သွပ်မိုး အုတ်ကာ ကွန်ကရစ်ခင်း အဆောင်(၁)ဆောင်၊ (၇၂ ပေ၊ ၁ရ ပေ၊ ၁၅ ပေ) သွပ်မိုး အုတ်ကာ ကွန်ကရစ်ခင်း (၁)အဆောင်၊ (၉၀ ပေ၊ ၂၈ ပေ၊ ၁၅ ပေ) သွပ်မိုးအုတ်ကာ ကွန်ကရစ်ခင်း အဆောင် (၁)ဆောင်၊ (၈၀ ပေ၊ ၂၆ ပေ၊ ၁၅ ပေ)သွပ်မိုး ဝါးထရံကာ ကွန်ကရစ်ခင်း အဆောင် (၄)ဆောင်၊ စုစုပေါင်း စာသင်ဆောင် (၄)ဆောင်နဲ့ ရေလှောင်ကန်(၂)ခု ပရိဘောဂပြည့်စုံမှု ရှိပါတယ်။ ကျောင်းဝင်း အကျယ်မှာ (၈.၅)ဧကခန့်ရှိပြီး အားကစားကွင်း(၂)ဧကခန့် ရှိပါတယ်။ ဖော်ပြပါကျောင်းကို အိမ်ထောင်စုပေါင်း (၃၉၉)၊ လူဦးရေ(၂၀၀၀)ခန့်ရှိ စမ်းချောင်းနေ တဲ(၁၉)လုံး၊ လူဦးရေ(၁၀၀)ခန့် နေထိုင်ပြီး၊ အလယ်တန်း ကျောင်း(ခွဲ)တိုးမြှင့်ပါက ယခုထက် ပိုမို၍ နီးစပ်ရာ ကျေးရွာဖြစ်သည့် ဒါန်း၊ ဟင်းကွဲအိုင်၊ သံကြီးကန်၊ စမ်းချောင်း၊ စည်ပင်သာ၊ ညောင်ပင်သာကျေးရွာများမှ အခြား အ.ထ.က၊ အ.လ.က သို့ ပညာသင်ကြားနေသည့် ကျောင်းသား/ကျောင်းသူများ ပြောင်းရွှေ့ ပညာသင်ကြားခွင့် ရရှိလာမှာ ဖြစ်ပါတယ်။ ဒါကြောင့် သွားလာမှုခက်ခဲပြီး နီးစပ်ရာ အလယ်တန်းကျောင်း တပ်မနှင့် (၇)မိုင်ခန့် အလှမ်းကွာဝေးသည့် ဒေသဖြစ်တဲ့အတွက် ဒါန်းကျေးရွာ အခြေခံပညာမူလွန်ကျောင်းအား အလယ်တန်းကျောင်း(ခွဲ) အဖြစ် တိုးမြှင့်ဖွင့်လှစ်ပေးရန် အစီအစဉ် ရှိ/မရှိ၊ အစီအစဉ်ရှိပါက မည်သည့် ပညာရေးနှစ်တွင် တိုးမြှင့်ဖွင့်လှစ်ပေးမည်ကို ဥက္ကဋ္ဌကြီးမှတစ်ဆင့် မေးမြန်းအပ် ပါတယ် ခင်ဗျား။ ဥက္ကဋ္ဌကြီးခင်ဗျား။ ဒုတိယမေးခွန်းကတော့ ညောင်ဦးမြို့နယ်၊ ကူရွာကျေးရွာအုပ်စု ကူရွာကျေးရွာဟာ ညောင်ဦးမြို့နယ် တောင်ဘက်(၈)မိုင်ခန့် အကွာမှာတည်ရှိပြီး၊ ညောင်ဦးကျောက်ပန်းတောင်း ကားလမ်းမနှင့် (၅)မိုင်ဝေးပြီးတော့၊ အထက်တန်းကျောင်းတည်ရှိရာ တောင်ဇင်း အ.ထ.က နှင့် (၈)မိုင် ကွာဝေးတဲ့ နေရာမှာ တည်ရှိပါတယ်။ မိုးတွင်းအခါမှာ ချောင်း(၂)ချောင်းဖြတ်ရသဖြင့် လမ်းပန်းဆက်သွယ်မှု ခက်ခဲသော ဒေသဖြစ်ပါတယ်။ ကူရွာ ကျေးရွာ အခြေခံပညာမူလတန်းကျောင်းကို ၁၉၇၂ ခု၊ ဇွန်လ (၁)ရက်နေ့မှာ စတင်ဖွင့်လှစ်ခဲ့ပြီး၊ အခြေခံပညာအလယ်တန်းကျောင်းကို ၁၉၇၆ ခု၊ ဇွန်လ(၁)ရက်နေ့မှာ ဖွင့်လှစ်ခဲ့ရာ ၁၉၉၉ ခုနှစ် တွင် အခြေခံပညာအလယ်တန်းကျောင်း(ခွဲ)အဖြစ် ယနေ့တိုင်ဖွင့်လှစ်ပညာသင်ကြားလျက် ရှိပါတယ်။ ကူရွာ အခြေခံပညာအလယ်တန်း ကျောင်း(ခွဲ)မှာ ပညာသင်ကြား နေသော ပတ်ဝန်း ကျင် ကျေးရွာမူလတန်းကျောင်း(၃)ကျောင်း၊ အနီးပတ်ဝန်းကျင်မှာ မူ/လွန်ကျောင်း (၅) ကျောင်း၊ အလယ်တန်းကျောင်းအဖြစ် တိုးမြှင့်ဖွင့်လှစ်ပါက လက်ရှိကျောင်းသားဦးရေ(၂၀၄)ဦး သာမက ပတ်ဝန်းကျင်ကျေးရွာ (၉)ရွာမှ ကျောင်းသား/ကျောင်းသူ(၃၀၀)ကျော်ခန့် လာရောက် ပညာသင်ကြားနိုင်မှာ ဖြစ်ပါတယ်။ ကျောင်းဝင်းအကျယ်ဟာ (၈.၂၅)ဧကရှိပြီးတော့ အလျားပေ (၁၈၀)၊ (၃၀) သွပ်မိုးအုတ်ကာ တမံတလင်း(၁)ဆောင်၊ အလျား (၇၂)ပေ၊ အနံ(၂၀)ပေ၊ သွပ်မိုး (၁)ဆောင်၊ (၃၀)ပေ၊ (၂၄)ပေ၊ (၁၈)ပေ၊ အကျယ်အဝန်းရှိတဲ့ စာသင်ဆောင်(၁)ဆောင်၊ သောက်သုံးရေအတွက် စက်ရေတွင်း၊ ရေလောင်းအိမ်သာ ပြည့်စုံမှု ရှိပါတယ်။ နယ်မြေခံဆရာ/ မိဘအသင်းနှင့် ပြည်သူလူထုမှ ပညာရေးကို အထူးအလေးပေး ကူညီဆောင်ရွက်တတ်ကြသူများ ဖြစ်တဲ့အပြင် ကိုယ့်အားကိုယ်ကိုး လမ်းများဖောက်ခြင်း၊ ပတ်ဝန်းကျင်ရွာ သာယာရေးများ ကူညီ ဆောင်ရွက်ခဲ့သည့် ပရဟိတစိတ်ရှိတဲ့ ယာလုပ်ငန်းရှင်များ ဖြစ်ပါတယ်။ သို့ပါ၍ ညောင်ဦးမြို့နယ်၊ ကူရွာကျေးရွာ အခြေခံပညာအလယ်တန်းကျောင်းအား ကျောင်းသား၊ ကျောင်းသူ ဦးရေအပေါ် မူတည်စဉ်းစားခြင်း မပြုဘဲ၊ တိုးတက်လာမည့် ကျောင်းသား/ကျောင်းသူ ဦးရေ အပေါ်မူတည်၍ လည်းကောင်း၊ လမ်းပန်းဆက်သွယ်မှုအရ အနီးဆုံး အထက်တန်းကျောင်းနှင့် သွားလာရေးခက်ခဲတဲ့ ဒေသဖြစ်၍ လည်းကောင်း၊ ဦးစားပေးအဖြစ် အလယ်တန်းကျောင်း(ခွဲ)မှ အလယ်တန်းကျောင်းအဆင့်သို့ တိုးမြှင့်ဖွင့်လှစ်</speech>
<title>ပေးရန် အစီအစဉ် ရှိ/မရှိ၊ ရှိပါက မည်သည့် ပညာသင်နှစ်တွင် စတင်ဖွင့်လှစ်နိုင်မည်ကို ဥက္ကဋ္ဌကြီးမှ တစ်ဆင့် မေးမြန်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်ခင်ဗျား။ ဖားကန့်မြို့နယ် ဒွန်ဘန်ကျေးရွာ အခြေခံပညာအထက်တန်းကျောင်း(ခွဲ)ကို အခြေခံပညာ အထက်တန်း ကျောင်းအဖြစ် အဆင့်တိုးမြှင့်ဖွင့်လှစ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ကချင်ပြည်နယ် မဲဆန္ဒနယ်အမှတ်(၈)မှ ဦးမြအုန်း က ဖားကန့်မြို့နယ် ဒွန်ဘန်ကျေးရွာ အခြေခံပညာအထက်တန်းကျောင်း(ခွဲ)ကို အခြေခံပညာအထက်တန်းကျောင်း အဖြစ် အဆင့်တိုးမြှင့်ဖွင့်လှစ်ပေးရန် အစီအစဉ် ရှိ/မရှိ နှင့် စပ်လျဉ်းတဲ့မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="8">ဦးမြအုန်း၊ ကချင်ပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စု ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များခင်ဗျား။ မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်က တော့ ကချင်ပြည်နယ် မဲဆန္ဒနယ် အမှတ်(၈)မှ အမျိုးသားလွှတ်တော် ကိုယ်စားလှယ် ဦးမြအုန်း ဖြစ်ပါတယ်။ ကျွန်တော့်အနေနဲ့ ဖားကန့်မြို့နယ် ဒွန်ဘန်ကျေးရွာ၊ အခြေခံပညာ အထက်တန်းကျောင်း(ခွဲ)ကို အခြေခံပညာအထက်တန်းကျောင်းအဖြစ် အဆင့်မြှင့်တင်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းတစ်ခု မေးမြန်းတင်ပြလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဒွန်ဘန်ကျေးရွာဟာ ဖားကန့်မြို့မှ (၄၅)မိုင်ခန့် အကွာမှာ ရှိပြီးတော့ လီဒိုလမ်းပေါ်မှာ တည်ရှိတဲ့ ရွာတစ်ရွာဖြစ်ပါတယ်။ အထက်တန်းကျောင်း(ခွဲ)အဖြစ် ၂၀၀၉ ခုနှစ်က အဆင့်တိုးမြှင့်ဖွင့်လှစ်ခဲ့ပြီး လက်ရှိ ကျောင်းသား(၇၃၇)ဦး ပညာသင်ကြားလျက်ရှိပါတယ်။ ကျောင်းရဲ့ ဧရိယာမှာ (၁၁.၅)ဧက ရှိပြီး၊ စာသင်ဆောင်(၄)ဆောင်၊ စာသင်ခန်း(၁၈)ခန်း၊ ကျောင်းသုံးပရိဘောဂများ၊ စာကြည့်တိုက်၊ သိပ္ပံခန်း၊ ရေလောင်းအိမ်သာနှင့် အားကစားကွင်းစတဲ့ ကျောင်းတစ်ကျောင်းရဲ့ အင်္ဂါရပ်များကို လည်း စီမံဆောင်ရွက်ထားပြီး ဖြစ်ပါတယ်။ အဆိုပါကျောင်းသို့ ဒွန်ဘန်ကျေးရွာ၊ နောင်းမြီးကျေးရွာ၊ မန်ပန်ကျေးရွာ၊ လဝါးကျေးရွာ၊ ခွန်ဆိုင်ယန်ကျေးရွာနဲ့ မောင်းတောင်ကျေးရွာ၊ ခလရ(၂၉၈) တို့မှ ကျောင်းသား/ကျောင်းသူများ ပညာသင်ကြားလျက်ရှိတဲ့ ကျောင်းတစ်ကျောင်း ဖြစ်ပါတယ်။ ကျောင်းသားမိဘအများစုဟာ တောင်သူလယ်သမားများဖြစ်ပြီး မြို့နဲ့ အလှမ်းကွာဝေးကာ နန့်ကောင်းချောင်း ခြားလျက်ရှိပြီးတော့ အ.ထ.က (ကာမိုင်း) ပင်မကျောင်း နှင့် (၉) မိုင်ခန့် ကွာဝေးပြီး ခက်ခဲသောဒေသလည်း ဖြစ်ပါတယ်။ သို့ဖြစ်ပါ၍ ဖားကန့်မြို့နယ် ဒွန်ဘန်ကျေးရွာ အခြေခံပညာအထက်တန်းကျောင်း(ခွဲ) ကို အခြေခံပညာ အထက်တန်းကျောင်းအဖြစ် အဆင့်မြှင့်တင်ပေးရန် အစီအစဉ် ရှိ/မရှိ သိလို ပါသဖြင့် ဒေသခံပြည်သူများ၏ ကိုယ်စား ဥက္ကဋ္ဌကြီးမှတစ်ဆင့် မေးမြန်း အပ်ပါတယ် ခင်ဗျား။ကျေးဇူးတင်ပါတယ်ခင်ဗျား။</speech>
<speech type="speaker">မေးခွန်းများနှင့်ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး ၊ ပညာရေးဝန်ကြီးဌာန)</agency>မင်္ဂလာပါခင်ဗျား။ အမျိုးသားလွှတ်တော်ဥက္ကဋ္ဌကနှင့်တကွ အမျိုးသားလွှတ်တော်ကိုယ်စားလှယ်များ၊ ဧည့်သည် ပရိသတ်အားလုံးကို ရိုသေလေးစားပါကြောင်း ဦးစွာပထမ တင်ပြအပ်ပါတယ်။ ပညာရေး ဝန်ကြီးဌာန၊ ဝန်ကြီးရဲ့ ကိုယ်စား၊ ကျွန်တော် ဒုတိယဝန်ကြီး ဦးအေးကြူ၊ က အမျိုးသားလွှတ်တော် ကိုယ်စားလှယ်(၅)ဦးရဲ့ ပညာရေးဆိုင်ရာ မေးမြန်းချက် (၇)ခုကို တစ်ခုချင်း ရှင်းလင်းဖြေကြား တင်ပြသွားမှာ ဖြစ်ပါတယ်။ ပထမဦးစွာ ရန်ကုန်တိုင်းဒေသကြီး အမှတ်(၃)မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးဖုန်းမြင့်အောင် ရဲ့ ပညာရေးဆိုင်ရာ မေးမြန်းချက်ကို တင်ပြမှာ ဖြစ်ပါတယ်။ ကိုယ်ပိုင်ကျောင်းနဲ့ ပတ်သက်ပြီး လုပ်ငန်းများကို ကိုယ်ပိုင်ကျောင်းမှတ်ပုံတင်ဥပဒေနှင့် ကိုယ်ပိုင်ကျောင်းမှတ်ပုံတင် နည်းဥပဒေအရသာ ဆောင်ရွက်ရပါတယ်။ ကိုယ်ပိုင်ကျောင်း မှတ်ပုံတင်ဥပဒေ ပုဒ်မ ၂ ပါ ပုဒ်မခွဲ(ဂ)အရ ကိုယ်ပိုင်ကျောင်းတည်ထောင် ဖွင့်လှစ်သူများသည်ကိုယ်ပိုင်ကျောင်းဖွင့်လှစ်ရန် ငွေကြေး၊ မြေနေရာ၊ စာသင်ဆောင်၊ ဘော်ဒါဆောင်၊ ပစ္စည်းပရိဘောဂစသည့် အရင်းအနှီးများစိုက်ထုတ် ဆောင်ရွက်ရမည်ဟု ဖော်ပြထားပါတယ်။ ပုဂ္ဂလိက ပညာသင်ကျောင်းများမှာ တက်ရောက်ကြတဲ့ ကျောင်းသား တစ်ဦးမှာ တစ်နှစ်တာ ပညာသင် စရိတ်သန်းချီ ကုန်ကျနိုင်ပါတယ်။ ငွေကြေးပြည့်စုံပြီး မိမိတို့ ပင်မလုပ်ငန်းတွင် နစ်မြုပ်နေကြ၍ သားသမီးများ ပညာရေးကို အာရုံမစိုက်နိုင်ကြသူများရဲ့ သားသမီးများ တက်ရောက်နိုင်ရန် ဖြစ်ပါတယ်။ နိုင်ငံတော်အနေဖြင့် ကျောင်းနေအရွယ်ကလေးအားလုံး မူလတန်းပညာသင်ယူ ပြီးမြောက်စေရေး၊ အခြေခံပညာအလိုက် အပြည့်အဝ ကူးပြောင်းသင်ယူနိုင်ရေးတို့အတွက် အခြေခံ ပညာကျောင်းများကို နှစ်စဉ်တိုးချဲ့ဖွင့်လှစ်ပေးခြင်း၊ တိုးတက်လာတဲ့ ကျောင်းသားဦးရေ နှင့်အညီ စာသင်ဆောင်၊ စာသင်ခန်းများဆောက်လုပ်ရန် မွမ်းမံပေးခြင်းများကို ဆောင်ရွက်ပေး လျက်ရှိပါတယ်။ စိုက်ထုတ်ကုန်ကျစရိတ် အနည်းဆုံးဖြင့် အခြေခံပညာအဆင့်အလိုက် ကျောင်းသား/ကျောင်းသူများရဲ့ တက်ရောက်နိုင်မှသာ ဆင်းရဲနွမ်းပါးသူများရဲ့ မိသားစုဝင် သားသမီးများ အပါအဝင် နိုင်ငံသားများရဲ့ အခြေခံပညာအရည်အချင်းကို မြှင့်တင်ပေးနိုင်မှာ ဖြစ်ပါတယ်။ သို့ပါ၍ ပညာရေးဝန်ကြီးဌာနပိုင် အခြေခံပညာကျောင်းများအား ပုဂ္ဂလိက ပညာသင်ကျောင်းများအဖြစ် ငှားရမ်းလုပ်ကိုင်လိုသူများသို့ ငှားရမ်းလုပ်ကိုင်ခွင့် ပြုမည်မဟုတ် ပါကြောင်း ရှင်းလင်းတင်ပြဖြေကြားအပ်ပါတယ်။ ဆက်လက်ပြီး ချင်းပြည်နယ် အမှတ်(၃)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးပေါလ်ထန်ထိုင်း ရဲ့ မေးမြန်းချက်ကို တင်ပြမှာ ဖြစ်ပါတယ်။ အားလုံး မေးခွန်းအချက်(၅)ချက်နဲ့ မေးမြန်းထားတာ ဖြစ်ပါတယ်။ တစ်ချက်ချင်း ကျွန်တော် ရှင်းလင်း ဖြေကြား တင်ပြမှာ ဖြစ်ပါတယ်။ ပထမမေးခွန်းအနေနဲ့ ယခင်က အခြေခံပညာကျောင်းများမှာ ဘွဲ့ရပြီးသူများ၊ တက္ကသိုလ်ဝင် စာမေးပွဲအောင်မြင်သူများအား မူလတန်းပြများအဖြစ် ခန့်အပ်တာဝန်ပေးခဲ့ ပါတယ်။ လုပ်ငန်းခွင် မူလတန်းပြဆရာများအား မူလတန်းဆရာအတတ် စာပေးစာယူသင်တန်း များသို့လည်းကောင်း၊ မူလတန်းဆရာအတတ်သင်တန်း တက်ရောက်စေပြီးသည့် ဘွဲ့ရ အလယ် တန်းပြများအား အလယ်တန်း ဆရာအတတ် စာပေးစာယူသင်တန်းများသို့ လည်းကောင်းဆက်လက် တက်ရောက်စေခဲ့ပါတယ်။ နိုင်ငံတကာ အခြေခံပညာရေးမူဝါဒများမှာ ပညာ အရည်အချင်း ပြည့်မီပြီး ဆရာအတတ်ပညာသင်တန်းများကိုသာ သင်တန်းဆင်းများကိုသာ လုပ်ငန်းခွင် ဆရာ/ဆရာမများအဖြစ် ခန့်အပ်တာဝန်ပေးရန် သတ်မှတ်ထားပါတယ်။ သို့ပါ၍ အမှန်တကယ် သွားလာမှု ခက်ခဲပြီး၊ လုပ်ငန်းခွင်ကြို သင်တန်းဆင်းများ သွားရောက်နိုင်ခြင်း မရှိသည့် ကျောင်းများကို ဒေသအလိုက်သတ်မှတ်ပေးပြီး အဆိုပါကျောင်း များမှာ ဆရာ လစ်လပ်မှုရှိပါက ဘွဲ့ရ ကျောင်းရုံးဝန်ထမ်းများနှင့် ဒေသခံဘွဲ့ရများကို အဆိုပါကျောင်းများတွင် (၅)နှစ်ထက် မနည်း တာဝန်ထမ်းဆောင်ပါမည်ဟု ဝန်ခံကတိ ပြုချက်ရယူ၍ ဆွဲခန့်ဆရာအဖြစ် တာဝန်ပေး ခန့်အပ်ရန် စီစဉ်ထားရှိပါကြောင်း တင်ပြအပ် ပါတယ်။ ဒုတိယအချက်အနေနဲ့ကတော့ ခရိုင်မြို့များမှာ ပညာရေးကောလိပ်များ ဖွင့်လှစ်ရန် ကိစ္စဖြစ်ပါတယ်။ ခရိုင်မြို့များမှာ ပညာရေးကောလိပ်များဖွင့်လှစ်ရန် ကိစ္စနှင့် ပတ်သက်ပြီး ပညာရေးကောလိပ်ကျောင်း တစ်ကျောင်း ဖွင့်လှစ်နိုင်ရေးအတွက် သက်ဆိုင်ရာ ဒေသတစ်ခုမှာ ဆရာယုတ်လျော့အင်အား အနည်းဆုံး (၃၀၀)ဦးနှင့် အထက်ရှိရန် သတ်မှတ်ထားပါတယ်။ တစ်နိုင်ငံလုံးတွင် ပညာရေးကောလိပ်ပေါင်း (၂၁) ကျောင်း ဖွင့်လှစ်ထားပြီး အရည်အချင်းမီ ဆရာ/ဆရာမများကို လုံလောက်စွာ မွေးထုတ်နိုင်ပါသဖြင့် ခရိုင်မြို့များမှာ ပညာရေးကောလိပ် များကို တိုးချဲ့ဖွင့်လှစ်ရန် လောလောဆယ် အစီအစဉ် မရှိသေးပါကြောင်း တင်ပြအပ်ပါတယ်။ တတိယအချက်နဲ့ပတ်သက်ပြီး ဆက်လက်တင်ပြမှာဖြစ်ပါတယ်။ ပညာရေးဝန်ကြီး ဌာနအနေဖြင့် ပညာသင်ယူမှု အခွင့်အလမ်း ပိုမိုရရှိရေးအတွက် အခြေခံပညာကျောင်းများ အဆင့်တိုးမြှင့်ခြင်း၊ အသစ်ဖွင့်လှစ်ခြင်းတို့ကို တက်ရောက်နိုင်တဲ့ ကျောင်းသားအင်အား၊ ပင်မကျောင်းနှင့် ခရီးအကွာအဝေး၊ လမ်းပန်းဆက်သွယ်ရေး အခြေအနေနှင့် ကျောင်း အဆောက်အဦ၊ ပရိဘောဂ ပြည့်စုံမှု စသည့်အပေါ်မူတည်၍ စီစဉ်ဆောင်ရွက်ပေးလျက် ရှိပါတယ်။ ထို့အပြင် သတ်မှတ်ကျောင်းသားဦးရေ ပြည့်မီခြင်း မရှိသော်လည်း သွားရေးလာရေး ခက်ခဲပြီး နယ်စွန်နယ်ဖျားရှိ ကျောင်းများကို အထူးကိစ္စတစ်ရပ်အနေဖြင့် စိစစ်ဆောင်ရွက်ပေး လျက်ရှိပါတယ်။ စတုတ္ထအချက်ကို ဆက်လက်တင်ပြမှာ ဖြစ်ပါတယ်။ ကျောင်းပြောင်းလက်မှတ် ထုတ်ပေးရာမှာ မြို့နယ်ခြား၊ တိုင်းခြား ပြောင်းရွှေ့ လိုသူများ၏ ကျောင်းပြောင်းလက်မှတ်များကို ခိုင်လုံမှု ရှိစေရန်အတွက် သက်ဆိုင်ရာကျောင်းမှ အစစ်အမှန် ထုတ်ပေးသည့် လက်မှတ် ဖြစ်ကြောင်း အတည်ပြုနိုင်ရန် မြို့နယ်ပညာရေးမှူးများသို့ တာဝန်ပေးအပ်ထားပြီး မြို့နယ် ပညာရေးမှူးများက စိစစ်၍ထပ်ဆင့်လက်မှတ်ရေးထိုးရန် ဌာနလိုအပ်ချက်အရ သတ်မှတ် ထားခြင်း ဖြစ်ပါ၍ ဆက်လက်ကျင့်သုံးရန် လိုအပ်မည်ဖြစ်ပါကြောင်း တင်ပြအပ်ပါ တယ်။ ပဉ္စမအချက် ဆက်လက်တင်ပြမှာ ဖြစ်ပါတယ်။ ကျောင်းပြောင်းလက်မှတ်ထုတ်ယူ ရာတွင် ရန်ပုံငွေတောင်းခံခြင်းနှင့် ကျောင်းများတွင် အထွေထွေ ရန်ပုံငွေ ကောက်ခံခြင်း၊ ကျောင်းသားမိဘများ ဝန်ထုပ်ဝန်ပိုးဖြစ်စေမယ့် အခြားငွေကြေးကောက်ခံခြင်းတို့ကို လုံးဝ မပြု လုပ်ရန် ကျောင်းအုပ်ကြီးများအား သိရှိနားလည်အောင် ဆောင်ရွက်ထားပြီး တိတိကျကျ လိုက်နာခြင်း မရှိပါက ထိရောက်သော ပြစ်ဒဏ်များပေးပြီး ကြပ်မတ်ဆောင်ရွက်ပေးလျက် ရှိပါကြောင်း တင်ပြအပ်ပါတယ်။ ချင်းပြည်နယ်၊ အမှတ်(၃)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးပေါလ်ထန်ထိုင်း ရဲ့ မေးခွန်းကိုပဲ ဆက်ပြီး တင်ပြမှာ ဖြစ်ပါတယ်။ တက္ကသိုလ်ဝင်စာမေးပွဲ ပုံစံပြောင်းလဲရေးကိစ္စ ဖြစ်ပါတယ်။ ပညာရေးဝန်ကြီးဌာန၊ မြန်မာနိုင်ငံစာစစ်အဖွဲ့နဲ့ သက်ဆိုင်ရာ ပြည်နယ်/တိုင်းဒေသကြီးရှိ တက္ကသိုလ်များ ပူးပေါင်းညှိနှိုင်း ကျင်းပနေတဲ့ တက္ကသိုလ်ဝင် စာမေးပွဲမေးခွန်းများကို အရည်အသွေးတူ အဆင့်တူမေးခွန်းများဖြင့် သက်ဆိုင်ရာ ပြည်နယ်/ တိုင်းဒေသကြီးများမှာ ကျင်းပပြုလုပ်ခြင်းသည် မေးခွန်း တစ်မျိုးတည်းကို တစ်နိုင်ငံလုံး ဖြေစေ ခြင်းထက် ကောင်းမွန်လုံခြုံမှုရှိသော အစီအစဉ် ဖြစ်ပါသောကြောင့် လက်ရှိကျင့်သုံး၍ အကောင်အထည်ဖော်နေသော ပညာရေးစနစ်အရ တက္ကသိုလ်ဝင် စာမေးပွဲပုံစံ ပြောင်းလဲရန် လောလောဆယ် အစီအစဉ် မရှိသေးပါကြောင်း တင်ပြအပ်ပါတယ်။ တက္ကသိုလ်ဝင် စာမေးပွဲ အဖြေလွှာ စစ်ဆေးရန် မြို့ပေါ် အထက်တန်းပြဆရာ/ဆရာမ နှင့် နယ်အထက်တန်းပြ ဆရာ/ဆရာမဟူ၍ ခွဲခြားခေါ်ယူခြင်း မရှိပါကြောင်း၊ စစ်ဆေးမည့် ဘာသာရပ်ကို (၂)နှစ် ဆက်တိုက် အမှန် တကယ် သင်ကြားနေသူ ဆရာ/ဆရာမဖြစ်ကြောင်း သက်ဆိုင်ရာမြို့နယ် ပညာရေးမှူး ထောက်ခံပါလျှင် တက္ကသိုလ်ဝင် စာမေးပွဲအဖြေလွှာ စစ်ဆေးခွင့် ရှိပါကြောင်း တင်ပြ ဖြေကြားအပ်ပါတယ်။ သင်တန်းသားများလည်းကောင်း၊ ကျန်ဆက်လက်ပြီး ချင်းပြည်နယ်အမှတ်(၄)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးစတီဗင်သာဘိတ်ရဲ့ မေးခွန်းကို တင်ပြဖြေကြားမှာ ဖြစ်ပါတယ်။ တစ်နိုင်ငံလုံး အတိုင်းအတာ အရ ပညာရေးကောလိပ် (၂၁)ကျောင်း ဖွင့်လှစ်ထားပြီး ဖြစ်ပါတယ်။ ပညာရေး ကောလိပ် တစ်ခုမှာ လေ့ကျင့်သင်တန်းပေးနိုင်တဲ့ ဦးရေမှာ သင်တန်းသား (၆၀၀) ဦးမှ (၇၀၀) ဦး အထိ သတ်မှတ်ထားပါတယ်။ လုပ်ငန်းခွင်အကြို ဆရာအတတ်ပညာ ကျွမ်းကျင်မှု ဒီပလိုမာ (D.T.EC) သင်တန်းနှင့် လုပ်ငန်းခွင် အကြို ဆရာအတတ်ပညာ ဒီပလိုမာ (D.T.Ed) သင်တန်း များကို ဖွင့်လှစ်ပေးလျက် ရှိပါတယ်။ ချင်းပြည်နယ်မှာ ဆရာ/ဆရာမ (၄၇၇၆) ဦးနဲ့ ကျောင်းအုပ်ကြီးများ အပါအဝင် သင်ကြားရေးအင်အား (၄၈၈၆) ဦးခန့် တာဝန်ထမ်းဆောင်လျက်ရှိရာ နှစ်စဉ် ယုတ်လျှော့ အင်အားမှာ(၁၈၀) ဦးခန့်သာရှိ ပါတယ်။ သင်တန်း နှစ်မျိုးအတွက် တစ်ကြိမ်လျှင် သင်တန်းသား (၃၆) ဦးခန့် သာ တက်ရောက်ရန် လိုအပ်ပါတယ်။ ပလက်ဝမြို့နယ်မှ သင်တန်းသားများအား ကျောက်ဖြူပညာရေးကောလိပ်တွင် လည်းကောင်း၊ ကျန်မြို့နယ်များမှ သင်တန်းသားများအား မုံရွာပညာရေးကောလိပ်နဲ့ ပခုက္ကူ ပညာရေးကောလိပ်တို့တွင် လည်းကောင်း တက်ရောက်နိုင် ရန် စီစဉ်ထားရှိပါတယ်။ဟားခါးမြို့မှာ ကောလိပ်ဖွင့်လှစ်ပေးလျှင်လည်း ပလက်ဝမြို့နယ်က သင်တန်းသား များဟာ ကျောက်ဖြူပညာရေးကောလိပ်သို့ တက်ရောက်ရန် ပိုမိုအဆင်ပြေနိုင်ပါတယ်။ ချင်းပြည်နယ်(တောင်ပိုင်း)မှာရှိတဲ့ မတူပီ၊ မင်းတပ်၊ ကန်ပက်လက်မြို့နယ်များသည်လည်း ပခုက္ကူ ပညာရေးကောလိပ်သို့ တက်ရောက်ရန် ပိုမိုအဆင်ပြေပါသည်။ သို့ဖြစ်ပါ၍ ဒေသခံသင်တန်းသားများရဲ့ ငွေကြေးကုန်ကျမှုကို ထည့်သွင်း စဉ်းစားရ သကဲ့သို့ နိုင်ငံတော်ရဲ့ ဘဏ္ဍာငွေကို အမှန်တကယ် အကျိုးရှိထိရောက်နိုင်တဲ့ အစီအစဉ်များဖြင့် ချမှတ်ဆောင်ရွက်ရမည် ဖြစ်ပါသဖြင့် ချင်းပြည်နယ်မှာ ပညာရေးကောလိပ် တစ်ကျောင်းဖွင့်လှစ် ပေးရန် အစီအစဉ်မရှိသေးပါကြောင်း ရှင်းလင်းဖြေကြားတင်ပြ အပ်ပါတယ် ခင်ဗျား။ ဆက်လက်ပြီး မန္တလေးတိုင်းဒေသကြီး အမှတ်(၇)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးအေးရဲ့ မေးခွန်းကို တင်ပြမှာ ဖြစ်ပါတယ်။ ညောင်ဦးမြို့နယ်၊ ဒါန်း အခြေခံ ပညာမူလတန်းလွန်ကျောင်းမှာ အလယ်တန်းဆင့် ကျောင်းသား ကျွန်တော်တို့ စိစစ်ချက်အညာရေးကောလိပ်နဲ့ (၉၄)ဦးသာ ရှိပါတယ်။ ဒါကြောင့် အခြေခံပညာ အလယ်တန်းကျောင်း(ခွဲ) အဆင့်တိုးမြှင့် ဖွင့်လှစ်ပေးရန် လောလောဆယ် အစီအစဉ် မရှိသေးပါကြောင်း တင်ပြအပ်ပါတယ်။ ဆက်လက်ပြီး အမျိုးသားလွှတ်တော်ကိုယ်စားလှယ်တော်ကြီး ဦးအေးရဲ့ မေးခွန်းကိုပဲ တင်ပြမှာ ဖြစ်ပါတယ်။ ညောင်ဦးမြို့နယ်၊ ကူရွာ အခြေခံပညာ အလယ်တန်းကျောင်း(ခွဲ)မှာ အလယ်တန်းအဆင့် ကျောင်းသား(၁၆၂)ဦးသာ ရှိကြောင်း စိစစ်တွေ့ရှိရပါသဖြင့် အခြေခံ ပညာအလယ်တန်းကျောင်းအဆင့် တိုးမြှင့်ဖွင့်လှစ်ပေးရန် အစီအစဉ် မရှိသေးပါကြောင်း တင်ပြ အပ်ပါတယ်။ သို့ရာတွင် ညောင်ဦးမြို့နယ်မှာ အခြေခံပညာ အထက်တန်းကျောင်း(ခွဲ) အဖြစ် (၁)ကျောင်း၊ အခြေခံပညာ အလယ်တန်းကျောင်း(ခွဲ)အဖြစ် (၃)ကျောင်း၊ အခြေခံပညာ မူလတန်းလွန်ကျောင်းအဖြစ်(၆)ကျောင်းနဲ့ အခြေခံပညာ မူလတန်းကျောင်းအဖြစ် (၁)ကျောင်း တို့ကို ၂၀၁၃-၂၀၁၄ ပညာသင်နှစ်မှာ အဆင့်တိုးမြှင့် ဖွင့်လှစ်ပေးရန် စီစဉ်ဆောင်ရွက်သွားမည် ဖြစ်ပါတယ်။ အဆိုပါကျောင်းများကတော့ ညောင်ဦး အ.ထ.က(ခွဲ) စဉ့်ကူ အ.ထ.က အဆင့်သို့ လည်းကောင်း၊ အထက်တန်းကျောင်းသား (၂၈၂) ဦး ရှိပါတယ် ခင်ဗျ။ ညောင်ဦး အ.လ.က မြို့မ အ.ထ.က(ခွဲ)၊ အထက်ဆင့် ကျောင်းသား၊ အလယ်တန်းအဆင့် ကျောင်းသား(၅၄၇) ဦးရှိပါတယ်။ ညောင်ဦး အ.လ.က(ခွဲ) မြင်းကပါ အ.လ.က အဆင့်တိုးမြှင့် ပေးဖို့အတွက် ကျောင်းသား အလယ်ဆင့်(၈၅၃)ဦး ရှိပါတယ်။ ညောင်ဦး အ.လ.က(ခွဲ) တောင်ဘီလင်း အ.လ.က(ခွဲ) အဆင့်သို့ (၂၄၇)ဦး ဖြစ်တဲ့အတွက် တိုးမြှင့်ရန် လျာထားပါတယ်။ အလားတူပဲ ညောင်ဦး မူလွန် ဆည် အ.လ.က(ခွဲ) အဆင့်တိုးဖို့အတွက် (၄၃၂)ဦး လျာထားပါတယ်။ သို့ဖြစ်ပါ၍ တင်ပြထားသော ကျောင်းမှာ ကျောင်းသားအရေအတွက် သတ်မှတ်ချက် နည်းသေးတဲ့အတွက် လျာထားချက်တွင် ပါဝင်ခြင်း မရှိသေးပါကြောင်း တင်ပြဖြေကြား အပ်ပါတယ်။ ဆက်လက်ပြီး ကချင်ပြည်နယ် အမှတ်(၈)မဲဆန္ဒနယ်မှ ကိုယ်စားလှယ် ဦးမြအုန်းရဲ့ မေးခွန်းကို တင်ပြမှာဖြစ်ပါတယ်။ ဖားကန့်မြို့နယ်၊ ဒွန်ဘန်ကျေးရွာ အခြေခံပညာ အထက်တန်းကျောင်း(ခွဲ)မှာ အထက်တန်းအဆင့်ကျောင်းသား (၇၁) ဦးသာ ရှိသေးတဲ့အတွက် အခြေခံပညာ အထက်တန်းကျောင်းအဆင့်သို့ တိုးမြှင့်ဖွင့်လှစ်ရန် အစီအစဉ် မရှိသေးပါကြောင်း တင်ပြ အပ်ပါတယ်။ သို့ရာတွင် ဖားကန့်မြို့နယ်တွင် အထက်တန်းကျောင်းပတ်ကားအဖြစ် ၂၀၁၃-၂၀၁၄ ပညာသင်နှစ်မှာ ကျောင်း(၃)ကျောင်း ဖွင့်လှစ်ပေးရန် လျာထားပြီး ဖြစ်ပါတယ်။ အဆိုပါ ကျောင်းများမှာ အ.ထ.က(ခွဲ) လိပ်မူ အထက်တန်းအဆင့် ကျောင်းသား(၄၂၈) ယောက် ရှိ ပါတယ်။ အ.ထ.က (ခွဲ)လုံးခင်း အ.ထ.က အဆင့် ကျောင်းသား(၃၅၆) ဦးရှိ ပါတယ်။ အ.ထ.က(ခွဲ) တာမခန်၊ အ.ထ.က(၂၁၄)ကျောင်း ရှိပါတယ်။ ကျောင်းများ အဆင့်တိုးမြှင့်ပေးရာ မှာ ပညာရေးဝန်ကြီးဌာနအနေနဲ့ မြို့နယ် တစ်ခုလုံး လွှမ်းခြုံ၍လည်းကောင်း၊ ပြည်နယ်/တိုင်း ဒေသကြီး တစ်ခုလုံး လွှမ်းခြုံ၍လည်းကောင်း၊ ပြည်ထောင်စု တစ်ခုလုံး လွှမ်းခြုံ၍ လည်းကောင်း ဦးစားပေး အစီအစဉ်အလိုက် ဆောင်ရွက်ရတာဖြစ်တဲ့အတွက် ကျောင်းသား အရေအတွက်၊ သွားလာမှုခက်ခဲမှု၊ အဆောက်အဦ ပြည့်စုံမှုတို့ကို စနစ်တကျ ဦးစားပေး အစဉ်အတိုင်း ဆောင်ရွက်လျက်ရှိပါကြောင်း တင်ပြဖြေကြားအပ်ပါတယ်။ အားလုံးကို ကျေးဇူးတင် ပါတယ် ခင်ဗျား။</speech>
</section>
<section value="Bill">	
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ဥပဒေကြမ်းကော်မတီ၏ အစီရင်ခံစာကို ဖတ်ကြား ရှင်းလင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီ၏ အစီရင်ခံစာကို ဥပဒေကြမ်းကော်မတီက ဖတ်ကြားရှင်းလင်းမှာ ဖြစ်ပါတယ်</speech>
<speech><mp id="11">ဦးစံထွန်း(အတွင်းရေးမှူး၊ ဥပဒေကြမ်းကော်မတီဝင်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ အမျိုးသားလွှတ်တော်ဥပဒေကြမ်းကော်မတီ အတွင်းရေးမှူး ဦးစံထွန်း ဖြစ်ပါတယ်။ ကော်မတီကိုယ်စား တိုင်းဒေသကြီး သို့မဟုတ်ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းအပေါ် စိစစ်တင်ပြသည့် အစီရင်ခံစာကို ဖတ်ကြားသွားမှာ ဖြစ်ပါနိဒါန်း ၁။ ပြည်ထောင်စုလွှတ်တော်၏ ၂၈-၉-၂၀၁၂ ရက်စွဲပါစာအမှတ်၊ ၁/ပထ(စည်းဝေး) ၁၀/၂၀၁၂-၁၈၀ ဖြင့် ပေးပို့လာသည့် တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဆိုင်ရာဥပဒေ၊ နည်းဥပဒေများနှင့်အညီ လေ့လာစိစစ်ရန် အမျိုးသား လွှတ်တော်၊ ဥပဒေကြမ်း ကော်မတီသို့ ပေးပို့လာခဲ့ပါသည်။ ယင်းဥပဒေကြမ်းတွင် ပုဒ်မ ရ ခု ပါရှိပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့်အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်း အပေါ် လေ့လာစိစစ်ရာတွင် အောက်ပါအတိုင်းတွေ့ရှိရပါသည်(က) တိုင်းဒေသကြီး သို့မဟုတ် ပြည်နယ်အဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ မူရင်းဥပဒေတွင် တိုင်းရင်းသားရေးရာ ဝန်ကြီးများ၏ချီးမြှင့်ငွေစရိတ်နှင့် အဆောင်အယောင်များဆိုင်ရာ ပြဋ္ဌာန်းချက်များ သည် တိုင်းဒေသကြီး သို့မဟုတ် ပြည်နယ်ဝန်ကြီးများနှင့် မတူသော သတ်မှတ်ချက်များဖြစ်၍ တန်းတူပြန်လည် သတ်မှတ်ပေးရန် လိုအပ်သဖြင့် မူပဒေကို ပြင်ဆင်ပြောင်းလဲရခြင်း ဖြစ်ပါသည်။ (ခ) ပြင်ဆင်ပြောင်းလဲသည့် ဥပဒေကြမ်း ပုဒ်မ ၃ တွင် ဖော်ပြထားသည့်တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေ ပုဒ်မ ၃၊ ပုဒ်မခွဲ(ခ)တွင် ပုဒ်မခွဲ(ဃ)နှင့် (င) တို့၌ ပုဒ်မခွဲ (င)နှင့် (စ) တို့အဖြစ် ပြောင်းလဲသတ်မှတ်ရမည် ဆိုသည့်စာသားအစား ပုဒ်မခွဲ(ဃ)နှင့် (င) တို့ကို ပုဒ်မခွဲ (င)နှင့် (စ) တို့အဖြစ် ပြောင်းလဲအမှတ်စဉ်ရမည် ဟု ဥပဒေရေးထုံးနှင့် ညီညွတ် စေရန် ပြင်ဆင်သင့်ပါသည်။ (ဂ) ဥပဒေကြမ်း ပုဒ်မ ရ တွင် တိုင်းဒေသကြီး သို့ မဟုတ် ပြည်နယ်အဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာဥပဒေတွင် ပါရှိသော ပုဒ်မ ၁၈ ၊ ၁၉၊ ၂၀၊ ၂၁၊ ၂၂၊ ၂၃၊ ၂၄ နှင့် ၂၅ တို့ကို ပုဒ်မ ၁ရ ၊ ၁၈ ၊ ၁၉၊ ၂၀၊ ၂၁၊ ၂၂၊ ၂၃ နှင���် ၂၄ တို့အဖြစ် ပြောင်းလဲသတ်မှတ်ရမည်ဟု ဆိုသည့် စကားရပ်အစား “တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များ ဆိုင်ရာဥပဒေတွင် ပါရှိသော ပုဒ်မ ၁၈ ၊ ၁၉၊ ၂၀၊ ၂၁၊ ၂၂၊ ၂၃၊ ၂၄ နှင့် ၂၅ တို့ကို ပုဒ်မ ၁ရ ၊ ၁၈ ၊ ၁၉၊ ၂၀၊ ၂၁ ၊ ၂၂ ၊၂၃နှင့် ၂၄ တို့အဖြစ် ပြောင်းလဲအမှတ်စဉ်ရမည် ဟု ဥပဒေရေးထုံးနှင့် ညီညွှတ်စေရန် ပြင်ဆင်သွားသင့်ပါသည်။ ကော်မတီ၏သဘောထားမှတ်ချက် ၃။ အမျိုးသားလွှတ်တော်၊ ဥပဒေကြမ်းကော်မတီသည် တိုင်းဒေသကြီး သို့မဟုတ် ပြည်နယ် အဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များ ဆိုင်ရာ ဥပဒေကြမ်းကို ဥပဒေကြမ်း ကော်မတီအစည်းအဝေးတွင် ဆွေးနွေးညှိနှိုင်းပြီး ပြင်ဆင်ထားခြင်း ဖြစ်၍ အမျိုးသား လွှတ်တော်က အတည်ပြု ဆောင်ရွက်နိုင်ပါရန် တင်ပြအပ်ပါသည်။ အမျိုးသား လွှတ်တော် ဥပဒေကြမ်းကော်မတီ။</speech>
<title>အမျိုးသားလွှတ်တော်ဥက္ကဋ္ဌက တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့်အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့်အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးဖို့ အမည်စာရင်း တင်သွင်းနိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ် မရှိတဲ့ အတွက် တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုဖို့ လွှတ်တော်၏ အဆုံးအဖြတ် ရယူမှာ ဖြစ်ပါတယ်</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အပိုဒ် ၃(ခ)ပုဒ်မခွဲ(ဃ)နှင့်(င)တို့ကို ပုဒ်မခွဲ(င)နှင့်(စ)တို့အဖြစ် ပြောင်းလဲ အမှတ်စဉ် ရမည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် အပိုဒ် ၃(ခ)ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၃(ခ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အပိုဒ် ရ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေတွင် ပါရှိသော ပုဒ်မ ၁၈၊ ၁၉၊ ၂၀၊ ၂၁၊ ၂၂၊ ၂၃၊ ၂၄ နှင့် တို့ကို ပုဒ်မ ၁၇၊ ၁၈၊ ၁၉၊ ၂၀၊ ၂၁၊ ၂၂၊ ၂၃ နှင့် ၂၄ တို့အဖြစ် ပြောင်းလဲ အမှတ်စဉ် ရမည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် အပိုဒ် ရပြင်ဆင်ချက် အတည်ဖြစ်သည်။ ပြင်ဆင်ချက်အတည်ဖြစ်တဲ့အတွက် အပိုဒ် ရ သည် ဤဥပဒေကြမ်း၏ အစိတ်အပိုင်း ဖြစ်သည်။(သြဘာသံများ)</speech>
<speech type="speaker">ယခုအဆိုမှာ ဤဥပဒေကြမ်း အပိုဒ် ၁ မှ ရ တို့သည် ဤဥပဒေကြမ်း ၏ အစိတ်အပိုင်း ဖြစ်သင့်သည်</speech>
<speech type="speaker">ဒီအဆိုကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် အဆို အတည်ဖြစ်သည်။ အဆိုအတည်ဖြစ်တဲ့အတွက် အပိုဒ် ၁ မှ ရ တို့သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ယခုအဆိုမှာ ဤဥပဒေကြမ်း၏ အမည်သည် ဥပဒေကြမ်း၏ အစိတ်အပိုင်း ဖြစ်သင့်သည်</speech>
<speech type="speaker">ဒီအဆိုကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် အဆို အတည်ဖြစ်သည်။ အဆို အတည်ဖြစ်တဲ့အတွက် ဤဥပဒေကြမ်း၏ အမည်သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<title>ပြည်ထောင်စုအစိုးရအဖွဲ့ရုံးက တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊စရိတ်နှင့် အဆောင်အယောင်များဆိုင်ရာဥပဒေကို ပြင်ဆင်သည့် ဥပဒေကြမ်းကို အတည်ပြုရန် အဆိုတင်သွင်းခြင်းနှင့် လွှတ်တော် ကိုယ်စားလှယ်တစ်ဦးက ထောက်ခံခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၁၅၈၊ နည်းဥပဒေခွဲ(က)အရ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော်က အတည်ပြုပေးဖို့ သမ္မတရုံးဝန်ကြီး ဌာန(၂)၊ ပြည်ထောင်စုဝန်ကြီး က အဆို တင်သွင်းရန် ဖြစ်ပါတယ်</speech>
<speech><agency id="68">ဦးစိုးမောင်(ပြည်ထောင်စုဝန်ကြီး၊ သမ္မတရုံးဝန်ကြီးဌာန-၂)</agency>အမျိုးသား လွှတ်တော် ဥက္ကဋ္ဌကြီးနဲ့တကွ အမျိုးသားလွှတ်တော်ကိုယ်စားလှယ်ကြီးများ ကျန်းမာ ချမ်းသာကြပါစေကြောင်း ဆုမွန်ကောင်း တောင်းအပ်ပါတယ်။ ကျွန်တော်ကတော့ နိုင်ငံတော်သမ္မတရုံး ဝန်ကြီးဌာန(၂)၊ ပြည်ထောင်စုဝန်ကြီး ဦးစိုးမောင် ဖြစ်ပါတယ်။ ကျွန်တော့်အနေနဲ့ ပြည်ထောင်စု အစိုးရအဖွဲ့ကိုယ်စား တိုင်းဒေသကြီး သို့မဟုတ် ပြည်နယ်ဝန်ကြီးအဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာဥပဒေကို ပြင်ဆင်ရန်အတွက် ဥပဒေမူကြမ်းကို ကျွန်တော်တို့ ၁၉-၉-၂၀၁၂ ရက်နေ့မှာ လွှတ်တော်ကို တင်ပြခဲ့ပြီး ဖြစ်ပါတယ်။ ဒါကြောင့် ယနေ့ ပြည်ထောင်စုအစိုးရအဖွဲ့ကိုယ်စား ကျွန်တော်မှ တင်သွင်းသော ဥပဒေမူကြမ်းကို အတည်ပြုပေးပါရန် အမျိုးသားလွှတ်တော်သို့ တင်သွင်းအပ်ပါတယ် ခင်ဗျား။</speech>
<speech type="speaker">။အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ်ပါတယ်။</speech>
<speech><mp id="60">ဦးမြတ်ကို၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါ သော ဥက္ကဋ္ဌကြီးခင်ဗျား။ ပြည်ထောင်စုအစိုးရအဖွဲ့ရုံး ကိုယ်စား သမ္မတရုံး၊ ပြည်ထောင်စုဝန်ကြီး တင်သွင်းသွားသည့် တိုင်းဒေသကြီး/ ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းအား လွှတ်တော် မှ အတည်ပြု ပေးပါရန် အဆိုကို ကျွန်တော် ဦးမြတ်ကို စစ်ကိုင်းတိုင်းဒေသကြီး မဲဆန္ဒနယ် အမှတ်(၁၂)မှ ထောက်ခံအပ်ပါတယ်။</speech>
<title>အမျိုးသားလွှတ်တော်ဥက္ကဋ္ဌက တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခုအဆိုမှာ တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်းကို ပြင်ဆင်ထားသည့်အတိုင်း အတည်ပြုရန် ဖြစ်ပါတယ်။ ဒီ အဆိုကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် အဆို အတည်ဖြစ်သည်။ အဆိုအတည်ဖြစ်တဲ့အတွက် တိုင်းဒေသကြီး သို့မဟုတ် ပြည်နယ်အဆင့် ပုဂ္ဂိုလ်များ ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်း သည် ပြင်ဆင်ထားသည့်အတိုင်း အတည်ဖြစ်ပါပြီ။ (ဩဘာသံများ)</speech>
</bill>
</section>
<section value="Report">	
<report>
<title>အမျိုးသားလွှတ်တော်၊ အမျိုးသားစီမံကိန်းရေးရာကော်မတီ၏ ၂၀၁၂ ခုနှစ်၊ ဇန်နဝါရီလ မှ အောက်တိုဘာလအထိ လုပ်ငန်းဆောင်ရွက်မှု အစီရင်ခံစာကို အမျိုးသားလွှတ်တော်သို့ဖတ်ကြားတင်သွင်းခြင်း</title>
<speech type="speaker">အစီအစဉ်(၁၀) ဖြစ်ပါတယ်။ အမျိုးသားလွှတ်တော် ကိုယ်စားလှယ် များ ခင်ဗျား။ အမျိုးသားလွှတ်တော်၊ အမျိုးသားစီမံကိန်းရေးရာကော်မတီ၏ ၂၀၁၂ ခုနှစ်၊ ဇန်နဝါရီလ မှ အောက်တိုဘာလအထိ လုပ်ငန်းဆောင်ရွက်မှု အစီရင်ခံစာကို လွှတ်တော်သို့ တင်ပြထားပါတယ်။ ယခု အမျိုးသားစီမံကိန်းရေးရာကော်မတီက အစီရင်ခံစာကို ဖတ်ကြား တင်သွင်းဖို့ ဖြစ်ပါတယ်</speech>
<speech><mp id="167">ဦးမောင်မောင်အေး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၁)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဧည့်သည်တော်များ အမျိုးသား လွှတ်တော် ကိုယ်စားလှယ်များခင်ဗျား။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးမောင်မောင်အေး ဖြစ်ပါတယ်။ ကျွန်တော်တို့ ရဲ့ အစီရင်ခံစာကို ကျွန်တော် အချိန်ကို လေးစားသောအားဖြင့် ကော်မတီရဲ့ အစီရင်ခံစာကို ကျွန်တော် အတိုချုံးပြီးတော့ တင်ပြသွားမှာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်၊ အမျိုးသားလွှတ်တော်၊ အမျိုးသားစီမံကိန်း ရေးရာကော်မတီ၏ လုပ်ငန်းဆောင်ရွက်မှု အစီရင်ခံစာ ၂၀၁၂ ခုနှစ် ဇန်နဝါရီလမှ အောက်တိုဘာလအထိ ကော်မတီ၏ လုပ်ငန်းဆောင်ရွက်မှု အစီရင်ခံစာကို အမျိုးသား လွှတ်တော်သို့ တင်ပြ အစီရင်ခံသွားပါမယ်။ ကျွန်တော်တို့ အမျိုးသားစီမံကိန်းရေးရာကော်မတီ ရဲ့ လွှတ်တော်အစည်းအဝေးများ ကျင်းပနေစဉ် ကာလအတွင်း ကော်မတီ၏ လုပ်ငန်း ညှိနှိုင်း အစည်းအဝေးများကို ၂၀၁၂ ခုနှစ် ဇန်နဝါရီလမှ အောက်တိုဘာလအထိ (၉) ကြိမ် ကျင်းပ ခဲ့ပါတယ်။ ကော်မတီရဲ့ လုပ်ငန်းဆောင်ရွက်မှုအခြေအနေကို တင်ပြပါမယ်။ အမျိုးသား စီမံကိန်းရေးရာကော်မတီ အနေဖြင့် အမျိုးသားဖွံ့ဖြိုးတိုးတက်ရေးစီမံကိန်းဆိုင်ရာ အကြံပြုချက် စာတမ်းအား ပထမအကြိမ် အမျိုးသားလွှတ်တော်၊ စတုတ္ထပုံမှန်အစည်းအဝေး(၁၁) ရက်မြောက် နေ့ ၁၈-၇-၂၀၁၂ တွင် အပိုင်း (၃) ပိုင်းခွဲခြား၍ ကော်မတီဥက္ကဋ္ဌ ဦးဇော်မြင့်ဖေ၊ အတွင်းရေးမှူး ဗိုလ်မှူးဇော်မြင့် နှင့် အဖွဲ့ဝင် ဦးစိုင်းသန့်ဇင်တို့မှ ဖတ်ကြားတင်သွင်းခဲ့ပါသည်။ အဆိုပါအမျိုးသားဖွံ့ဖြိုးတိုးတက်ရေးစီမံကိန်းဆိုင်ရာအကြံပြုချက်စာတမ်း ဖတ်ကြား တင်သွင်းမှုအပေါ် အမျိုးသားလွှတ်တော်ကိုယ်စားလှယ် (၂၀) ဦးမှ ၃၀-၇-၂၀၁၂ ရက်နေ့နှင့် ၃၁-၇-၂၀၁၂ ရက်နေ့တို့တွင် အမျိုးသားလွှတ်တော်အစည်းအဝေး၌ ဖြည့်စွက်အကြံပြု ဆွေးနွေးခဲ့ရာ အမျိုးသားလွှတ်တော်ဥက္ကဋ္ဌက အမျိုးသားဖွံ့ဖြိုးတိုးတက်ရေးစီမံကိန်းဆိုင်ရာ အကြံပြုချက်စာတမ်း အား ကော်မတီအနေဖြင့် ပြန်လည်သုံးသပ်ပြီး တင်ပြရန်လမ်းညွှန်ခဲ့ ပါတယ်။ သို့ဖြစ်ပါ၍ အမျိုးသား စီမံကိန်းရေးရာကော်မတီ၏ ၇-၈-၂၀၁၂ နှင့် ၈-၈-၂၀၁၂ ရက်နေ့များတွင်ပြုလုပ်သည့် (၄/၂၀၁၂) အစည်းအဝေးတွင် အကြံပြု ချက်စာတမ်းအား ပြန်လည် သုံးသပ်ညှိနှိုင်း ပြင်ဆင်ရေးဆွဲခဲ့ပါတယ်။ အဆိုပါ ညှိနှိုင်းပြင်ဆင်ရေးဆွဲခဲ့သည့် အမျိုးသားဖွံ့ဖြိုးတိုးတက်ရေးစီမံကိန်းဆိုင်ရာ အကြံပြုချက်စာတမ်းနှင့် ယင်းစာတမ်းပါ အဓိက အကြံပြုချက် (၁၅) ချက်တို့ကိုလည်း ပြည်ထောင်စုအစိုးရအဖွဲ့အား အလေးထား ညှိနှိုင်း စိစစ် စဉ်းစားပြီး နိုင်ငံတော်၏အမျိုးသားဘက်စုံဖွံ့ဖြိုးတိုးတက်ရေးစီမံကိန်း တစ်ရပ်ရေးဆွဲသွားရန် တိုက်တွန်းကြောင်း အဆိုအား ပထမအကြိမ် အမျိုးသားလွှတ်တော်၊ စတုတ္ထပုံမှန်အစည်းအဝေး (၂၇) ရက်မြောက်နေ့ ၁၅-၈-၂၀၁၂ ရက်နေ့တွင် အမျိုးသားလွှတ်တော်သို့ တင်သွင်းခဲ့ရာ ကန့်ကွက်မည့်သူမရှိသည့် အဆိုကို အတည်ပြုကြောင်း ဆုံးဖြတ်ခဲ့ပါတယ်။ အမျိုးသားစီမံကိန်း ရေးရာကော်မတီ၏ အမျိုးသားဖွံ့ဖြိုးတိုးတက်ရေး စီမံကိန်းဆိုင်ရာ အကြံပြုချက်စာတမ်းနှင့် ယင်းစာတမ်းပါ အဓိကအကြံပြုချက်(၁၅)ချက်ပါ အဆိုတင်သွင်းမှုအား ပြည်သူ့လွှတ်တော် ဥက္ကဋ္ဌထံသို့ Soft Copy Hard Copy များနှင့်အတူ ပူးတွဲပေးပို့ တင်ပြခဲ့ပါတယ်။ ၎င်းအပြင် အမျိုးသားစီမံကိန်း ရေးရာကော်မတီ၏ အမျိုးသားဖွံ့ဖြိုး တိုးတက်ရေး စီမံကိန်းဆိုင်ရာ အကြံပြုချက်စာတမ်းနှင့် ယင်းစာတမ်းပါ အဓိက အကြံပြုချက် (၁၅)ချက် တို့အား ပြည်သူ့လွှတ်တော်မှ ဖွဲ့စည်းထားသည့် ပြည်သူ့ငွေစာရင်းကော်မတီ၊ ဘဏ်များနှင့် ငွေရေးကြေးရေးဆိုင်ရာ ဖွံ့ဖြိုးတိုးတက်ရေးကော်မတီ၊ စီမံကိန်းများနှင့် ဘဏ္ဍာရေး ဖွံ့ဖြိုး တိုးတက်မှုကော်မတီ၊ စီးပွားရေးနှင့် ကုန်သွယ်လုပ်ငန်းဖွံ့ဖြိုးတိုးတက်ရေး ကော်မတီတို့အား ဖြန့်ဝေခဲ့ပြီး အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနသို့လည်း သိရှိနိုင် ပါရန်နှင့် လိုအပ်သလို ဆောင်ရွက်ပေးနိုင်ပါရန် တင်ပြခဲ့ပါတယ်။ ထို့အပြင် နိုင်ငံခြားချေးငွေနှင့် စပ်လျဉ်းပြီးတော့ ပြည်ထောင်စုအစိုးရအဖွဲ့၏ တင်ပြချက်အပေါ် ကော်မတီ၏ သဘောထား တင်ပြခဲ့ပါတယ်။ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနမှ အမျိုးသားစီမံကိန်းနှင့်ဖွံ့ဖြိုးရေး အလုပ်ရုံဆွေးနွေးပွဲအား အဆိုပါ ဝန်ကြီးဌာနတွင် ၁၁-၁၀-၂၀၁၂ မှ ၁၃-၁၀-၂၀၁၂ နေ့အထိ ကျင်းပမည် ဖြစ်ကြောင်း ၇-၁၀-၂၀၁၂ နေ့တွင် ရက်စွဲပါ စာအမှတ် အမစ/၁/၃/၆/(၄၃၈၉)/၂၀၁၂ ဖြင့် အလုပ်ရုံ ဆွေးနွေးပွဲသို့ တက်ရောက်ချီးမြှင့်ပေးပါရန် အမျိုးသားလွှတ်တော် အမျိုးသားစီမံကိန်းရေးရာကော်မတီဥက္ကဋ္ဌနှင့် အတွင်းရေးမှူးတို့အား ဖိတ်ကြားခဲ့ပါသည်။ အဆိုပါ ဖိတ်ကြားချက်အရ ကော်မတီဥက္ကဋ္ဌနှင့် အတွင်းရေးမှူးတို့မှာ အလုပ်ရုံဆွေးနွေးပွဲသို့ တက်ရောက်ခဲ့ပြီး ကော်မတီ ဥက္ကဋ္ဌက အမျိုးသားစီမံကိန်းရေးရာ ကိစ္စရပ်များနှင့် ပတ်သက်ပြီးတော့ လွှတ်တော်၏ ရပ်တည် ဆောင်ရွက်ချက်များအား အကျယ်တဝင့် ရှင်းလင်းခဲ့ပါတယ်။ ၄င်းအလုပ်ရုံဆွေးနွေးပွဲတွင် အမျိုးသားစီမံကိန်းနှင့် စီးပွားရေးဖွံ့ဖြိုး တိုးတက်မှု ဝန်ကြီးဌာန၊ ပြည်ထောင်စုဝန်ကြီးနှင့် ဒုတိယဝန်ကြီးများ၊ ပြည်ထောင်စုအဆင့် ဒုတိယ ဝန်ကြီးများ၊ ဝန်ကြီးဌာနများမှ ညွှန်ကြားရေးမှူးချုပ်များ၊ တိုင်းဒေသကြီးနှင့် ပြည်နယ် အစိုးရများမှ အမျိုးသားစီမံကိန်း ဝန်ကြီးများ၊ အမျိုးသားစီမံကိန်းဆိုင်ရာ ကျွမ်းကျင် ပညာရှင်များ၊ စီးပွားရေးတက္ကသိုလ်များမှ ဒုတိယပါမောက္ခချုပ်များ၊ မြို့နယ်နှင့် ခရိုင် စီမံကိန်းရေးဆွဲရေးဦးစီးဌာနများနှင့် လေ့လာသူများ တက်ရောက်ခဲ့ကြပါတယ်။ ကဏ္ဍ အလိုက် ဒေသန္တရစီမံကိန်းစာတမ်းပေါင်း (၅၀)ကျော် ဖတ်ကြားတင်သွင်းခဲ့ပြီးတော့ အလုပ်ရုံဆွေးနွေးပွဲ တက်ရောက်လာတဲ့ ပညာရှင်များမှလည်း National Comprehensive Development Plan နှင့်ပတ်သက်ပြီးတော့ ဖြည့်စွက်အကြံပြု ဆွေးနွေးခဲ့ပါတယ်။ မေးမြန်းချက်များအား ပြုလုပ်ခဲ့ကြပါတယ်။ အဆိုပါ အလုပ်ရုံဆွေးနွေးပွဲမှရရှိတဲ့ အမျိုးသားစီမံကိန်း ရေးဆွဲရေးနှင့် ပတ်သက်သည့် အတွေ့အကြုံ ဗဟုသုတများကို (၁၈-၁၀-၂၀၁၂) ရက်နေ့တွင် ကျင်းပပြုလုပ်တဲ့ အမျိုးသားစီမံကိန်းရေးရာကော်မတီ၏ (၆/၂၀၁၂) အစည်းအဝေးတွင် အတွင်းရေးမှူး ဗိုလ်မှူးဇော်မြင့် မှ ကော်မတီဝင်များအား ပြန်လည်တင်ပြ ဆွေးနွေးခဲ့ကြပါတယ်။ ယခု ဤအစီရင်ခံစာ တင်သွင်းသည့်အချိန်၌ ကော်မတီသည် ပြည်ထောင်စု အစိုးရအဖွဲ့က တင်ပြလာသည့် အောက်ပါအစီရင်ခံစာ (၃) ခုအပေါ် သဘောထား မှတ်ချက်ပြုလုပ်ရန် ညှိနှိုင်း ဆွေးနွေးလျက်ရှိပါကြောင်း တင်ပြအပ်ပါသည် -(က) ပဉ္စမကာလတိုငါးနှစ်စီမံကိန်း၊ (၂၀၁၁ - ၂၀၁၂ မှ ၂၀၁၅ - ၂၀၁၆ အထိ) (ခ) ၂၀၁၂-၂၀၁၃ ခုနှစ်မှ ပထမသုံးလပတ် အတွက် အမျိုးသားစီမံကိန်းအကောင်အထည်ဖော်မှု အစီရင်ခံစာ၊ (ဂ) ၂၀၁၂-၂၀၁၃ ဘဏ္ဍာနှစ်၊ ပထမသုံးလပတ်အတွက် ဘဏ္ဍာငွေအရအသုံးဆိုင်ရာ အစီရင်ခံစာ ဖြစ်ပါတယ်။ ဆောက်လုပ်ရေး ဝန်ကြီးဌာနရဲ့ ၂၀၁၂-၂၀၁၃ ဘဏ္ဍာရေးနှစ်အတွက် ငွေလုံးငွေရင်း (စက်ပစ္စည်း) မူလခွင့်ပြုငွေအတွင်းရှိ လက်ကျန်ငွေမှ ကျပ်သန်း ၁၄၂၇.၄ သန်းအား ငွေစာရင်း ခေါင်းစဉ် လွှဲပြောင်းအသုံးပြုနိုင်ရေးအတွက် နိုင်ငံတော်သမ္မတ၏ သဝဏ်လွှာ ပေးပို့လာခြင်း အပေါ် သဘောထားမှတ်ချက်ပေးနိုင်ရန် (၂၄-၁၀-၂၀၁၂) အမျိုးသားစီမံကိန်းဆိုင်ရာ ကော်မတီရဲ့ အစည်းအဝေး၌ ညှိနှိုင်းဆွေးနွေးခဲ့ရာ ကော်မတီဝင်အားလုံးမှ သဘောတူ ဆုံးဖြတ်ခဲ့ကြပါတယ်။ ကော်မတီရဲ့ လေ့လာသုံးသပ်ချက်ကော်မတီကို ဖွဲ့စည်းတာဝန်ပေးအပ်ခဲ့သည်မှစ၍ ၂၀၁၂ ခုနှစ်၊ အောက်တိုဘာလလယ် အထိ ကော်မတီ၏ လေ့လာဆန်းစစ်ခဲ့သော အစီရင်ခံစာအရ အောက်ပါအတိုင်း သုံးသပ်တွေ့ရှိ ပါကြောင်း တင်ပြအပ်ပါသည်(က) ပြည်ထောင်စုအစိုးရအဖွဲ့သည်စီမံကိန်းအကောင်အထည်ဖော်မှု အခြေအနေများကို သုံးလပတ်အလိုက် လွှတ်တော်သို့ တင်ပြနိုင်ရန် ကြိုးပမ်းလာသည်ကို တွေ့ရှိဖြင့် လွှတ်တော်က ကြိုဆိုအသိအမှတ်ပြုထိုက်ပါသည်။ (ခ) ထို့အတူ ပြည်ပချေးငွေကိစ္စ၊ ဘဏ္ဍာငွေလွှဲပြောင်းသုံးစွဲရေးကိစ္စများလည်း တင်ပြလာသည်ကို အားရဖွယ်ရာ တွေ့မြင်ရပါသည်။ (ဂ) နှစ်စဉ်စီမံကိန်းအပြင် ပြည်ထောင်စုအစိုးရအဖွဲ့က လွှတ်တော်သို့ ငါးနှစ်စီမံကိန်း(၂၀၁၁ - ၂၀၁၂ မှ ၂၀၁၅ - ၂၀၁၆) ကို ကာလတိုဖွံ့ဖြိုးရေးစီမံကိန်းအဖြစ် ရေးဆွဲ တင်ပြရာ ယင်းစီမံကိန်းများအပေါ် ကော်မတီ၏ သီးခြားသုံးသပ်တင်ပြနိုင်ရန် ညှိနှိုင်းလျက်ရှိပါသည်။ နိုင်ငံတော်၏ကာလတို ငါးနှစ်စီမံကိန်းကို ငါးနှစ်စီမံကိန်း ကာလ၏ တစ်နှစ်ခွဲအတွင်း တင်ပြခြင်းမှာ နောက်ကျသည်ဟုဆိုနိုင်သော်လည်း စုစည်းညှိနှိုင်းရသည့်၊ များပြားရှုပ်ထွေးသောလုပ်ငန်းပမာဏကို မှန်းဆတွက်ချက် ရရှိနိုင်သဖြင့် နောင်၌ အချိန်မီတင်ပြနိုင်မည့် ပဏာမခြေလှမ်းဖြစ်ကြောင်း သုံးသပ်တွေ့ရှိရပါသည်။ (ဃ) အစီရင်ခံစာများကိုတင်ပြရာ၌ ကိန်းဂဏန်းမပြည့်စုံမှု၊ ရှုပ်ထွေးနေမှုများရှိနေသေးခြင်း၊ ကိန်းဂဏန်းမှန်ကန်တည်ငြိမ်ရန် လိုအပ်နေသေးခြင်းဆိုသည့် အားနည်းချက်ကို သက်ဆိုင်ရာဌာနအားလုံးက ညှိနှိုင်းပြင်ဆင်ရဦးမှာဖြစ်ပါတယ်။(င) ဝန်ကြီးဌာနများက တာဝန်ယူသော ကိန်းဂဏန်းအချက်အလက်များအပြင် ပုဂ္ဂလိက ကဏ္ဍ ကြီးထွားလာသည်နှင့်အမျှ ပုဂ္ဂလိကဆိုင်ရာ မှန်ကန်သည့်ကိန်းဂဏန်း အချက်အလက်များ စုစည်းတွက်ချက်တင်ပြနိုင်ရန် လိုအပ်နေသေးသည့် အချက် တစ်ချက်ကိုလည်း သုံးသပ် တွေ့ရှိရပါသည်။ နိဂုံးအမျိုးသားစီမံကိန်းရေးရာကော်မတီသည် နိုင်ငံတော်နှင့် ပြည်သူလူထု၏ အမျိုးသား အကျိုးစီးပွား ဖွံ့ဖြိုးတိုးတက်ရေးလုပ်ငန်းစဉ်များကို ကူညီဖော်ဆောင်ပေးကာ ဘက်စုံဖွံ့ဖြိုးတိုးတက်လျက်ရှိသော ထိပ်ပိုင်းနိုင်ငံ တစ်နိုင်ငံအဖြစ် ခိုင်မာစွာ ရပ်တည် နိုင်ရေးအတွက် အထောက်အကူ ပြုနိုင်သည့် ကော်မတီတစ်ရပ် ဖြစ်စေရန်နှင့် အမျိုးသား လွှတ်တော်ဥက္ကဋ္ဌ၏ လမ်းညွှန်မှုကိုခံယူ၍ ကော်မတီ၏ လုပ်ငန်းတာဝန်များကို ကျေပွန်စွာ ထမ်းဆောင်သွားမည်ဖြစ်ကြောင်း တင်ပြအပ်ပါသည်။ အမျိုးသားစီမံကိန်းရေးရာကော်မတီ အမျိုးသားလွှတ်တော်။ အမျိုးသားလွှတ်တော်၊ အမျိုးသားစီမံကိန်းရေးရာကော်မတီ၏ ၂၀၁၂ ခုနှစ်၊ ဇန်နဝါရီလမှ အောက်တိုဘာလအထိ လုပ်ငန်းဆောင်ရွက်မှု အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်း နိုင်ကြောင်း ဥက္ကဋ္ဌက</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော်၊ အမျိုးသားစီမံကိန်းရေးရာကော်မတီရဲ့ ၂၀၁၂ခုနှစ်၊ ဇန်နဝါရီလ မှ အောက်တိုဘာလ အထိ လုပ်ငန်းဆောင်ရွက်မှု အစီရင်ခံစာနဲ့စပ်လျဉ်းပြီး ဆွေးနွေးမယ့် လွှတ်တော်ကိုယ်စားလှယ်များ ရှိရင် ၇-၁၁-၂၀၁၂(၁၆၀၀)နာရီ နောက်ဆုံးထားပြီး အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</report>
</section>
<section value="Motion">	
<motion>
<title>ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)၏ အခြေခံပညာအထက်တန်း (တက္ကသိုလ်ဝင်တန်းစာမေးပွဲ အောင်မြင်မှု/ကျရှုံးမှုနှင့် စပ်လျဉ်း၍ လက်ရှိကျင့်သုံးနေသည့် စနစ်အား ပြန်လည်သုံးသပ်လျက် အရည်အချင်းပြည့်မီသော အောင်မြင်သူများ ပိုမိုမွေးထုတ်နိုင်ရေးအတွက် အောင်မြင်မှု အခြေခံရမှတ် သတ်မှတ်ချက် မြှင့်တင်ရန်နှင့် ကျရှုံးသူများ မနစ်နာစေရန်အတွက် ကျရှုံးသည့်ဘာသာကိုသာ အချိန်တိုအတွင်း ပြန်လည်ဖြေဆိုခွင့်ရရှိရေး အခွင့်အရေးပေးသည့်စနစ် ပြုပြင်ပြောင်းလဲပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၁၂)ဖြစ်ပါတယ်။ အမျိုး သားလွှတ်တော် ကိုယ်စားလှယ်များ ခင်ဗျား။ ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၈)ရက်မြောက်နေ့ ၃၁-၇-၂၀၁၂ တွင် ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု တင်သွင်းထားတဲ့ အခြေခံပညာအထက်တန်း (တက္ကသိုလ်ဝင်တန်းစာမေးပွဲ အောင်မြင်မှု/ကျရှုံးမှုနှင့် စပ်လျဉ်း၍ လက်ရှိကျင့်သုံးနေတဲ့စနစ်အား ပြန်လည်သုံးသပ်လျက် အရည်အချင်းပြည့်မီသော အောင်မြင်သူ များ ပိုမိုမွေးထုတ်နိုင်ရေးအတွက် အောင်မြင်မှု အခြေခံရမှတ် သတ်မှတ်ချက် မြှင့်တင်ရန်နှင့် ကျရှုံးသူများ မနစ်နာစေရန်အတွက် ကျရှုံးသည့်ဘာသာကိုသာ အချိန်တိုအတွင်း ပြန်လည် ဖြေဆိုခွင့်ရရှိရေး အခွင့်အရေးပေးသည့်စနစ် ပြုပြင်ပြောင်းလဲပေးနိုင်ပါရန် ပြည်ထောင်စုအစိုးရ အား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ် (၈)ဦး အမည်စာရင်း တင်သွင်းထားပါတယ်။ ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးဌေးမောင် ဆွေးနွေးနိုင်ပါပြီ</speech>
<speech><mp id="108">ဦးဌေးမောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ၊ အမျိုးသား လွှတ်တော်ကိုယ်စားလှယ်တော်ကြီးများ၊ ဧည့်သည်တော်ကြီးများ မင်္ဂလာအပေါင်းနှင့် ပြည့်စုံပါ စေလို့ ဆုမွန်ကောင်း မေတ္တာပို့သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးဌေးမောင် ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဦးနု ရဲ့ အခြေခံပညာအထက်တန်း (တက္ကသိုလ် ဝင်တန်းစာမေးပွဲ အောင်မြင်မှုနဲ့ ပတ်သက်တဲ့ အဆိုကို ဆွေးနွေးတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဦးနု အဆိုမှာ အပိုင်း (၂) ပိုင်း ရှိသည်ကို သိရှိရပါတယ်။ ပထမပိုင်းကတော့ တက္ကသိုလ်ဝင်တန်း အောင်မြင်မှု အခြေခံရမှတ်များကို မြှင့်တင်ခြင်း၊ ဒုတိယပိုင်းကတော့ ကျရှုံးသည့်ဘာသာရပ်ကို အချိန်တိုအတွင်း ပြန်လည်ဖြေဆိုခွင့်ရရှိရေး အခွင့်အရေးပေးသည့်စနစ် ပြုပြင်ပြောင်းလဲပေးရန်တို့ ဖြစ်ပါတယ်။ ဥက္ကဋ္ဌကြီးခင်ဗျား။ အချိန်ကိုငဲ့ညှာသောအားဖြင့် ပထမပိုင်းကိုတော့ မဆွေးနွေးတော့ပါ။ ဒုတိယပိုင်းနှင့်ပတ်သက်၍ တက္ကသိုလ်ဝင်တန်း စာမေးပွဲ စစ်ဆေးကျင်းပခြင်းနှင့် ပတ်သက်ပြီး ပြင်ဆင်ရမည့်အချိန်ကာလ များကို မူတည်၍ ဆွေးနွေးတင်ပြမည်ဖြစ်ပါတယ် ခင်ဗျား။ ဥက္ကဋ္ဌကြီးခင်ဗျား။ စာသင်နှစ်တစ်နှစ်အတွက် တက္ကသိုလ်ဝင်စာမေးပွဲစစ်တော့မယ် ဆိုလို့ရှိရင် ပထမဦးဆုံး ဒီဇင်ဘာလ ပထမပတ်မှာ Questions များအတွက် ညှိနှိုင်းရန် စာစစ်ဌာန (၁၀) ခုစလုံးမှာရှိသော ပါမောက္ခချုပ်များနှင့် ဘာသာရပ်ဆိုင်ရာ ပါမောက္ခဌာနမှူး များကို ဝန်ကြီးမှအစည်းအဝေးခေါ်ယူပါတယ်။ အဲဒီလိုခေါ်ယူတဲ့အချိန်မှာ အထက်မြန်မာပြည် က စာစစ်ဌာန(၅)ခု၊ အောက်မြန်မာပြည်က စာစစ်ဌာန(၅) ခု ဖြစ်ပါတယ်။ ထို့နောက် ဘာသာရပ်အလိုက် ဝါရင့်ဌာနမှူးများက ဦးဆောင်ပြီးတော့ မိမိဘာသာရပ်အလိုက် Questions များကို ညှိနှိုင်းရပါတယ်။ ညှိနှိုင်းပြီးတော့ Questions (၃)စုံ ထုတ်ရပါတယ်ခင်ဗျား ။ အဲဒီ Questions (၃) စုံ ကိုတော့ ကျွန်တော်တို့ (၃)ပတ် အချိန်ပေးပါတယ်။ ပြီးတော့ ဒီ Questions များကို ပါမောက္ခချုပ်က စုစည်းပြီးတော့ ဝန်ကြီးရုံးကို ပို့ပေးရပါတယ်ခင်ဗျား။ ထို့နောက် ဇန်နဝါရီလ နောက်ဆုံးပတ်မှာ စာစစ်ဌာန (၁၀) ခုမှ ပါ/ချုပ်များကို ခေါ်၍Questions လှည့်ရန် ချိပ်ပိတ်မေးခွန်းများအား ပေးလိုက်ပါတယ်။ အဲဒီပေးလိုက်တဲ့ Questions မှာတော့ အဓိက Questions နဲ့ အရန် Questions ဆိုပြီးတော့ ပေါင်းနှစ်စုံ ပေးလိုက်ပါတယ်။ ကျွန်တော်တို့ ဌာနဆိုင်ရာတစ်ဘာသာရပ်အတွက် ဌာနမှူးများက Questions (၃)စုံ ဆိုတော့ စာစစ်ဌာန(၁၀)ခု ဆိုတော့ (၃၀) ရှိပါတယ်။ အဲဒီထဲက Randon (၂၀) ဟာ ကျွန်တော်တို့ ပါမောက္ခချုပ်များကို ပြန်ပြီးတော့ Questions လှည့်ရန် ပေးလိုက်ခြင်း ဖြစ်ပါတယ်။ အဲဒီနောက် ဖေဖော်ဝါရီလ ပထမလောက်မှာ၊ ပထမပတ်လောက်မှာ Questions များကို ကျွန်တော်တို့ စာစစ်ဌာန (၁၀)ခု စလုံး တစ်ပြိုင်တည်း လှည့်ရပါတယ်။ အဲဒီလို လှည့်တဲ့အချိန်မှာ malecosso Questions ef?:9), eleq:saozos Questions coposalma Camp သွင်းရပါတယ်။ အဲဒီ လုံခြုံရေးအတွက် Camp သွင်းထားတဲ့ အဖွဲ့တွေကို ကျွန်တော်တို့ စာမေးပွဲ ပြီးဆုံးတဲ့နေ့ကျတော့မှပဲ၊ ညနေ(၄)နာရီကျတော့မှပဲ သူတို့ကို အဲဒီ Comp come$8:609? Goosolosasi sd 860? Questions ocyposao's Camp သမားတွေကို ပြန်ထုတ်တဲ့အချိန်ဟာ ကျွန်တော်တို့ ဒီ စနေ၊ တနင်္ဂနွေ ခံတဲ့ ဒီကျောင်းပိတ်ရက် တွေပေါ်မှာ မူတည်ပြီးတော့မှ ကြာချိန်က (၄၅) ရက် သို့မဟုတ်(၄၇) ရက် ကြာပါတယ်။ အဲဒီနောက်ဆုံးနေ့ ထုတ်လိုက်တဲ့အခါကျတော့ ကျွန်တော်တို့ ဒီ ပထမ Questions ကိုပဲ စာမေးပွဲစစ်တဲ့အခါမှာ ဒုတိယ Questions က ဒီ Camp ထဲမှာ ကျန်နေခဲ့ပါတယ်။ ဒီ အဖွဲ့ကို အပြင်ထုတ်လိုက်တဲ့အချိန်မှာ ဒုတိယ Questions ရဲ့ လုံခြုံမှုဟာ မရှိတော့ပါဘူး။ စာမေးပွဲနောက်ဆုံးနေ့ ကျလို့ရှိရင်။ ဒါကလည်း ကျွန်တော် နောက်ဆက်ပြောမယ့် စကားရပ်လေး googaopese me zošw Questions Op? 0960:08::odes. 6$umbao:99 Questions လှည့်တဲ့လူတွေ အပြင်ရောက်တဲ့အတွက်ကြောင့် လုံခြုံမှုမရှိဘူးလို့ ကျွန်တော်တို့ တင်ပြရခြင်း ဖြစ်ပါတယ်။ အဲဒီနောက်မှာကျတော့ စာမေးပွဲဖြေပြီးတော့ ဒီ Answer Papers များကို စစ်ဆေးဖို့ရာအတွက် စာစစ်ဌာနအလိုက်ကို တက္ကသိုလ်များက လက်ခံရပါတယ်။ အဲဒါကတော့ ကျွန်တော် မတ်လ (၂၃) ရက်ကို နောက်ဆုံးထားပြီးတော့မှ လက်ခံရတာဖြစ်ပါတယ်။ ဒီ Answer Popers များနဲ့ ပတ်သက်ပြီးတဲ့ အခါကျတော့ လက်ခံတဲ့နေရာမှာ ဒီဘာသာရပ်ဆိုင်ရာ ဌာနမှူး၊ ပါမောက္ခများ မဟုတ်တဲ့ ဥပမာဆိုရင် ကျွန်တော်တို့ဥပဒေ Law ပါမောက္ခဌာနမှူးတို့ ကျွန်တော်တို့ Geology ပါမောက္ခဌာနမှူးတို့က ဦးဆောင်ပြီးတော့မှ J.A.T ဆရာ/ဆရာမများရဲ့ အကူအညီနဲ့ ဒီ Answer Pqper တွေကို ကော်သုတ်ပြီးတော့မှ ခုံနံပါတ်များကို ဖုံးပစ်ရပါ တယ်။ အဲဒီလို ဖုံးပစ်ပြီးတဲ့အခါတော့ကျမှ အဲဒီဖုံးထားတဲ့အပေါ်မှာ ကျွန်တော်တို့ Code နံပါတ် တွေကို ရိုက်နှိပ်ရပါတယ်။ ဒီနေရာမှာလည်း ကျွန်တော်တို့ ဒီဌာနမှူးနဲ့ J.A.T ဆရာ/ဆရာမများကို အကူအညီ ပေးရမယ်ဆိုတာကို သူ့ဟာသူ သတ်မှတ်ပြီးသား ဖြစ်ပါတယ်။ J.A.T ဆရာ/ဆရာမများနဲ့ ထိုပါမောက္ခဌာနမှူးများ တွဲဘက်ပြီးတော့ ဒီ Code ကို Code နံပါတ်ကို မှတ်သားရမယ်ဆိုတာ ကျွန်တော်တို့ သတ်မှတ်ချက် ရှိပါတယ်။ အဲဒါပြီးတဲ့နောက်ပိုင်းမှာတော့ ဧပြီလ လဆန်းပိုင်းမှာ ဌာနဆိုင်ရာ ပါမောက္ခဌာနမှူးများက ဦးဆောင်ပြီးတော့မှ S.A.T ဆရာ/ဆရာမများရဲ့ အကူအညီနဲ့ စာစစ်ရပါတယ်။ အဲဒီလို စာစစ်ရတဲ့အခါကျတော့ (၁၀) ရက် သို့မဟုတ် (၁၁) ရက် ခန့် အချိန်ယူပါတယ်။ အဲဒီလို စာစစ်ပြီးတာနဲ့ တစ်ပြိုင်နက် အားလုံး Check လုပ်ပြီးတော့ ကျွန်တော်တို့ ဒီ Code နံပါတ်နဲ့ အမှတ်စာရင်းတွေကို အားလုံး မှတ်သားပြီးတော့ ကျွန်တော်တို့ ဝန်ကြီးများရုံးကို၊ စာစစ်ဌာနဝန်ကြီးများရုံးကို ကျွန်တော်တို့ ပို့ပေးရပါတယ်။ အဲဒီလို ပို့ပြီးတဲ့အခါကျတော့မှ ကျွန်တော်တို့ စာစစ်ဌာန (၁၀) ခုစလုံးကို ကျွန်တော်တို့ တစ်ပြိုင်နက် Code ကိုဖွင့်ရပါတယ်။ Code ဖွင့်လိုက်တဲ့အခါကျတော့မှ ဒီခုံနံပါတ် တွေဟာ အားလုံးပေါ်လာတာ ဖြစ်ပါတယ်။ အဲဒီလို Code ဖွင့်ပေးလိုက်တဲ့အခါကျတော့မှ ဒါတွေကို ကျွန်တော်တို့ စဉ်ရပါတယ်။ စာစစ်ဌာနအလိုက် စဉ်တယ်။ စဉ်ပြီးတဲ့အခါကျတော့မှ ဒီအမှတ်စာရင်းတွေကို ကျွန်တော်တို့ ခုံနံပါတ်နဲ့တွဲပြီးတော့မှ Record လုပ်ရပါတယ်။ Record လုပ်တဲ့အခါကျတော့ နှစ်မျိုး လုပ်ရတယ်။ CD ချပ်ထဲမှာ တစ်ခါ Record လုပ်ရတယ်။ လက်ရေးနဲ့ ဌာနမှူး၊ တာဝန်ခံဌာနမှူးကနေပြီးတော့၊ လက်မှတ်ထိုးပြီးတော့မှ အဲဒါလေးကို မှတ်သးရပါတယ်။ မှတ်သားပြီးတော့မှ ဒီအမှတ်စာရင်းတွေကို ပါမောက္ခချုပ်ထံ ကို ပို့ပေးရပါတယ်။ ပါမောက္ခချုပ်ထံကို ပို့ပေးပြီးတော့ ဒီပါမောက္ခချုပ်နဲ့အဖွဲ့က ကျွန်တော်တို့ ဒီစာမေးပွဲ အောင်စာရင်းကို Run လုပ်ရပါတယ်။ အဲဒီလို Run လုပ်လိုက်တဲ့အခါကျတော့ မေလကုန်လောက်အထိမှာ အားလုံးပြီးစီးတော့မှ ကျွန်တော်တို့အောင်စာရင်းထွက်ပါတယ်။ အဲဒီလို အောင်စာရင်း ထွက်လိုက်တဲ့အခါကျတော့ ကျွန်တော်တို့ အချိန်ကာလကို တွက်ကြည့် လိုက်တဲ့အခါမှာ Questions ထုတ်တဲ့အချိန်ကနေပြီးတော့မှ အောင်စာရင်း ထွက်တဲ့အချိန် အထိ (၆)လတိတိ ကြာတာကို တွေ့ရှိရမှာဖြစ်ပါတယ်။ ဒီအချက်များကို ဆရာသုံးသပ်ကြည့်မယ်ဆိုလို့ရှိရင် ကျွန်တော်တို့ ဒီ Questions ထုတ်ချိန်ကနေပြီးတော့မှ ဆယ်တန်းစာမေးပွဲဖြေဆိုတဲ့ အချိန်ထိ သုံးလခွဲခန့်ကြာပြီးတော့မှ ဒီ Answer Papers တွေ ကို စစ်ပြီးတော့မှ စေ့စပ်သေချာအောင် ကျွန်တော်တို့ အောင် Result ထုတ်တဲ့အထိဆိုရင် နှစ်လခွဲကြာသွားတာကို ကျွန်တော်တို့ တွေ့ရှိရမှာဖြစ်ပါတယ်။ ကျွန်တော်တို့ ဒီမှာ သတိပြုရန်အချက်ကဘာလဲဆိုလိုက်လို့ရှိရင် ကျွန်တော်တို့ ဆယ်တန်းကလေးတွေကို၊ တက္ကသိုလ်ဝင်တန်းကလေးတွေကို စာမေးပွဲစစ်လိုက်တဲ့အခါမှာ ဒီအချိန်မှာဆိုလို့ရှိရင် အခြေခံကျောင်းတွေကလည်း အားလုံးပိတ်ထားပါတယ်။ ကျွန်တော်တို့ ဒီ တက္ကသိုလ်ကလည်း ပိတ်ထားပါတယ်။ အဲဒီလို ပိတ်ထားတဲ့အတွက်ကြောင့် ဒီကလေးတွေ စာမေးပွဲဖြေဖို့ရန်နေရာဟာ ကျောင်းပိတ်ထားတဲ့အတွက် စာမေးပွဲဖြေဖို့ရန်နေရာဟာ အဆင်သင့် ဖြစ်နေတာကို တွေ့ရပါတယ်။ ဒီအချိန်မှာ စာစစ်တော့မယ်ဆိုလိ��့ရှိရင်လည်း ကျောင်းပိတ် ထားတဲ့ အတွက်ကြောင့် JAT ဆရာမတွေရော ၊ SAT ဆရာမတွေကရော ကျောင်းပိတ် ထားတဲ့ အတွက်ကြောင့် ဒါကို ကူညီဖို့ အဆင်သင့် ဖြစ်နေတာလေးတွေကိုတော့ ကျွန်တော်တို့ ဥက္ကဋ္ဌကြီးမှ တစ်ဆင့် လွှတ်တော် ကိုယ်စားလှယ်ကြီးများသိရှိရန် ကျွန်တော်တို့ ပြောကြားခြင်း ဖြစ်ပါတယ်။ နောက်ကျတော့ ကျွန်တော်တို့ တက္ကသိုလ်က အောင်စာရင်းထွက်ပြီ ဆိုလိုက်တဲ့ အချိန်မှာကျတော့ အခြေခံကျောင်းတွေလည်း ဖွင့်ထားပါပြီ။ ကျွန်တော်တို့ တက္ကသိုလ် ကျောင်းတွေလည်း ဖွင့်ထားပါပြီ။ အဲဒီလို ဖွင့်လိုက်တဲ့အခါကျတော့ တချို့ကျွန်တော်တို့ နဝမတန်းအောင်တဲ့ ကလေးများဟာ ဒသမတန်း သင်ကြားနေတဲ့အခါမှာ ဆိုရင် Course တောင် တော်တော်ရောက်နေပြီ ဖြစ်ပါတယ်။ အဲဒီအချိန်မှာ ဆယ်တန်းအောင်တဲ့ Result ထွက်တဲ့ အချိန်မှာ SAT တွေရော၊ JAT တွေရော၊ တက္ကသိုလ်က ဆရာ/ ဆရာမ တွေရော မအားလပ်တော့ပါဘူး။ အဲဒီလို မအားလပ်တဲ့အချိန်ကျမှ ကျရှုံးတဲ့ဘာသာရပ်ကို ပြန်လည်စစ်ဆေးမယ်ဆိုရင် ကျွန်တော်တို့ ဘာသွားပြီး ဖြစ်လိုက်လဲဆိုရင် ကျွန်တော်တို့ ဒီ Camp ထဲမှာ ထားတဲ့ အရန် Questions အဲဒီ အရန် Questions ဟာ လုံခြုံမှုမရှိတော့ဘူး။ ဘာလို့ လုံခြုံမှုမရှိလဲဆိုတော့ Questions pasossad. m sagays coposesor geclosušu slempę Questionလုံခြုံမှု မရှိတဲ့အတွက်ကြောင့် တကယ်လို့များ နောက်တစ်ကြိမ် စာမေးပွဲ ပြန်စစ်တော့မယ် ဆိုလို့ရှိရင် ဒီ Questions ကို အသစ်ပြန်ထုတ်ရမှာ ဖြစ်သွားတယ်။ အဲဒီတော့ အသစ်ပြန်ထုတ် ရမှာဖြစ်သွားတဲ့အတွက် ဒါက တစ်ခါခပ်ညံ့ညံ လုပ်မယ်ဆိုတောင်မှ အသစ်ပြန်ထုတ်ပြီးတော့မှ ဒီအဖွဲ့ကို Camp ပြန်သွင်းမယ်၊ စာမေးပွဲစစ်မယ် အစရှိသဖြင့် လုပ်မယ်ဆိုလို့ရှိရင် နောက်ထပ်အချိန် နှစ်လခွဲလောက် တစ်ခါ ထပ်ကြာသွားမှာ ဖြစ်ပါတယ်။ ဒါကြောင့်မို့ အချိန်အနေနဲ့ တွက်မယ်ဆိုလို့ရှိရင်လည်း ဒီစာမေးပွဲ နှစ်ခါ စစ်မယ် ဆိုလို့ရှိရင်လည်း တော်တော့်ကို နောက်ကျသွားမှာဖြစ်ပါတယ်။ အဲဒီတော့ ကျွန်တော်တို့က ဒုတိယစာမေးပွဲ စစ်တော့မယ့်အချိန်မှာ ဘာပြဿနာ လာတက်လည်းဆိုတော့ ကျောင်းတွေက ဖွင့်ထားတဲ့အတွက်ကြောင့်မို့ ဒီကလေးတွေကို ဘယ်နေရာမှာ စာမေးပွဲ ဖြေခိုင်းမလဲဆိုတဲ့ အဲဒီနေရာ အခက်အခဲပြဿနာ တက်ပါတယ်။ ဘာကြောင့်လဲဆိုတော့ အခြေခံကျောင်းတွေ ဖွင့်ထားပြီ ဖြစ်တဲ့အတွက်ကြောင့်ပါ။ နောက်ပြီးတော့မှ သူ့ရဲ့ သတ်မှတ်ချက်အရ ဖြေပြီးသား ဒီ Answer Pqpers တွေကိုလည်း ပြန်ပြီးတော့ ကော်ကပ်ပြီးတော့ ကုတ်နံပါတ် ရိုက်နှိပ်ဖို့ရာ အတွက်ကလည်း သူ့ရဲ့ အခြေခံမူအရဆိုရင် သူက JATဆရာ/ဆရာမများရဲ့ အကူအညီကိုသာ ယူရမယ်ဆိုတဲ့အတွက်ကြောင့်၊ အဲဒီအချိန်မှာ ကျောင်းဖွင့်ထားတဲ့အတွက်ကြောင့် JAT ဆရာ/ ဆရာမတွေက နောက်တစ်ခါ စာမေးပွဲ ဖြေဖို့ရာအတွက် မကူညီနိုင်တော့ပါဘူး။ နောက် တကယ်လို့ အဲဒီလို ကူညီမယ်ဆိုရင်တောင်မှ ကျွန်တော်တို့ စာမေးပွဲစစ်ဖို့ရာကလည်း SAT ဆရာ/ဆရာမတွေက ကျောင်းဖွင့်ထားတဲ့အတွက်ကြောင့် ဒီ Paper ကို SAT ဆရာ/ဆရာမ တွေကလည်း စစ်ဖို့ မကူညီနိုင်တော့ပါဘူး။ အဲဒါကြောင့်မို့ ကျွန်တော်တို့က သူ့ရဲ့ မူသတ်မှတ်ချက်အရဆိုရင် ကုတ်ပိတ်တဲ့ အခါမှာ JATဆရာ/ဆရာမများ ရဲ့ အကူအညီနဲ့ ပိတ်ရမယ်။ စာစစ်တဲ့အခါမှာကျရင် SAT ဆရာ/ဆရာမများရဲ့ အကူအညီနဲ့ စစ်ရမယ်ဆိုတဲ့ စည်းကမ်းချက်က ဒီဆရာ/ဆရာမတွေက မကူညီနိုင်တဲ့အတွက်ကြောင့် နောက် ဒုတိယအကြိမ်ဖြေမယ့် Pqper အတွက်က ကျွန်တော်တို့ ဒီစည်းမျဉ်းစည်းကမ်း၊ သတ်မှတ်ချက်နဲ့ မကိုက်ညီတဲ့အခါကျတော့ အဲဒီအချိန်မှာ တရားမျှတမှု မရှိတဲ့အတွက်ကြောင့် ကျွန်တော်တို့ ဒုတိယအကြိမ် စာမေးပွဲ တစ်ခါ ပြန်စစ်ဖို့ဆိုတာက အခက်အခဲများက များပြားပြီးတော့ ပြဿနာများနဲ့ ရင်ဆိုင်ရမှာ ဖြစ်တဲ့အတွက်ကြောင့်ကျွန်တော် ဦးနု အဆိုကို ကျွန်တော်တို့ စဉ်းစားပြီးတော့ ဆွေးနွေးသင့်တယ်ဆိုတဲ့အကြောင်း ကျွန်တော် ပြောကြားရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၂)မှ ဦးဝင်းမောင် ဆွေးနွေးနိုင်ပါပြီ</speech>
<speech><mp id="98">ဦးဝင်းမောင်၊ မန္တလေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ကျွန်တော်ကတော့ မန္တလေးတိုင်း ဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးဝင်းမောင် ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဆရာကြီး ဦးနု ရဲ့ အဆိုကို ကျွန်တော် အပိုင်း(၃)ပိုင်း ခွဲပြီးတော့မှ တင်ပြဆွေးနွေးလိုပါတယ်။ ဆရာကြီး ဦးနု ဟာ အခြေခံပညာဦးစီးဌာနမှာ သင်ကြားရေးတာဝန်ကိုလည်းပဲ ထမ်းဆောင်ခဲ့ဖူးတဲ့ ဆရာကြီး တစ်ဦးပါ။ ပြီးရင် စီမံခန့်ခွဲရေးတာဝန်ဖြစ်တဲ့ ကျောင်းအုပ်ကြီးတာဝန်၊ မြို့နယ်ပညာရေးမှူးတာဝန်၊ ထိုကနေတစ်ဆင့် အခြေခံပညာ ဦးစီးဌာနမှာ ဒုတိယညွှန်ကြားရေးမှူး တာဝန်အထိအောင် ထမ်းဆောင်ခဲ့တဲ့ ပုဂ္ဂိုလ် ဖြစ်ပါတယ်။ ဒါကြောင့် ဆရာကြီးဦးနုဟာ သင်ကြားရေးတာဝန်ရော၊ စီမံခန့်ခွဲရေး တာဝန်များပါ တာဝန်ယူခဲ့တဲ့အတွက် အခြေခံပညာရေးနဲ့ပတ်သက်လို့၊ တက္ကသိုလ် ဝင်တန်း ကျောင်းသားကျောင်းသူများနဲ့ ပတ်သက်လို့ ပြုပြင်စရာများကို ပြုပြင်ဖို့ရန် အတွက် ဆရာကြီး စိတ်ဝင်တစားနဲ့ သတိမူမိတယ်လို့ ကျွန်တော် နားလည်ပါတယ်။ ပထမတစ်ချက်အနေနဲ့ ကျွန်တော် ဆွေးနွေးတင်ပြလိုတာကတော့ တက္ကသိုလ်ဝင်တန်း စာမေးပွဲ အောင်မြင်မှု၊ ကျရှုံးမှုနဲ့ပတ်သက်လို့ လက်ရျှိင့်သုံးနေတဲ့စနစ်ကို ဆရာကြီး ဦးနု က ပြန်လည်သုံးသပ်သင့်ပါတယ်လို့ တင်ပြထားပါတယ်။ လက်ရှိစနစ်ကို ပြန်လည် သုံးသပ်ဖို့ ဆိုတာကိုတော့ ကျွန်တော်တို့ မူအားဖြင့် လက်ခံပါတယ်။ ဘာကြောင့်လဲဆိုတော့ အရာရာဟာ ပြောင်းလဲမှုတွေ ရှိနေပါတယ်။ Changes တွေ ရှိနေပါတယ်။ ဒါကြောင့်လည်းပဲ ပြုပြင်ပြောင်းလဲမယ်ဆိုတဲ့ အချက်ကိုတော့ ကျွန်တော်တို့ လက်ခံပါတယ်လို့ တင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ဆရာကြီးဦးနုရဲ့ အဆိုကို ကျွန်တော် ဆွေးနွေးတဲ့အခါမှာ ကျွန်တော် တက္ကသိုလ်ကို မြန်မာစာဌာန နည်းပြဆရာဘဝကနေပြီးတော့မှ တက္ကသိုလ်ဝင်တန်းစာမေးပွဲ စစ်ဆေးခဲ့တဲ့ အတွေ့အကြုံ များကို အခြေခံပြီးတော့ ကျွန်တော် ဆွေးနွေးတင်ပြမှာ ဖြစ်ပါတယ်။ ကျွန်တော် နည်းပြဆရာဘဝနဲ့ တက္ကသိုလ်ဝင်တန်းစာမေးပွဲ အဖြေလွှာများ စစ်ခဲ့ရ ပါတယ်။ နောက် လက်ထောက်ကတိက၊ ကထိက၊ တွဲဖက်ပါမောက္ခဘဝနဲ့ ကျွန်တော် စာစစ်မှူး တာဝန်များကို ယူခဲ့ရပါတယ်။ အဲဒီနောက် ကျွန်တော် မြစ်ကြီးနား တက္ကသိုလ်မှာ ပါမောက္ခချုပ် ဖြစ်တဲ့အခါကျတော့ ၁၉၉၉ ခုနှစ်မှာ တက္ကသိုလ်ဝင်တန်း စာမေးပွဲကို တိုင်းနှင့် ပြည်နယ် (၁၀) နေရာမှာ ခွဲခြားပြီးတော့မှ စာမေးပွဲစစ်ခဲ့ရပါတယ်။ ဒီကိစ္စနဲ့ ပတ်သက်ပြီးတော့လည်းပဲ ဆရာကြီးဦးဌေးမောင် စောစောက တင်ပြသွားပါ တယ်။ နောက် ကျွန်တော် ၂၀၀၀ ပြည့်နှစ်မှာလည်းပဲ မြစ်ကြီးနားတက္ကသိုလ်မှာ ထမ်းဆောင်ခဲ့ရပါတယ်။ အဲဒီလိုကျွန်တော် ၁၉၉၉-၂၀၀၀ မြစ်ကြီးနားတက္ကသိုလ်မှာ တက္ကသိုလ်ဝင်တန်းစာမေးပွဲကို ဆရာကြီးဦးဌေးမောင် ပြောပြခဲ့တဲ့အတိုင်းပဲ ဆောင်ရွက်ခဲ့ ရတာတွေကို အခြေခံပြီးတော့ ကျွန်တော် တင်ပြဆွေးနွေးမှာ ဖြစ်ပါတယ်။ ဒုတိယအချက်အနေနဲ့ ဆရာကြီးဦးနု ဆွေးနွေးချက်မှာ အောင်မြင်မှု အခြေခံ ရမှတ်ကို သတ်မှတ်မြှင့်တင်ဖို့ ကောင်းတယ်လို့ ဆရာကြီး က ပြောပါတယ်။ အဲဒီအခါမှာ အောင်ချက်ရာနှုန်း တိုးတက်မြင့်မားလာဖို့ ရည်ရွယ်ပြီးတော့ အခြေခံရမှတ်ကို အမှတ်(၄၀) သို့မဟုတ် အမှတ်(၅၀) သတ်မှတ်သင့်တယ်လို့ ဆရာကြီးဦးနု က ဆိုပါတယ်။ ကျွန့်တော့်အနေနဲ့ တင်ပြရမယ်ဆိုရင်တော့ ဒီနေ့ တက္ကသိုလ်ဝင်တန်းစာမေးပွဲ အောင်မှတ်ဟာ အမှတ်(၄၀) ဖြစ်ပါတယ်။ အမှတ်(၄၀)ရမှပဲ အောင်ပါတယ်။ အမှတ်(၄၀) အအောင်ပေးတာကို ဆရာကြီးဦးနု ဆွေးနွေးသလိုပဲ အမှတ်(၅၀)အဖြစ် တိုးမြှင့်သတ်မှတ် လိုက်မယ်ဆိုရင် အောင်ချက် နည်းသွားမယ်လို့ ကျွန်တော် နားလည်ပါတယ်။ ဘာကြောင့်လဲဆိုတော့ အမှတ်(၄၀)နဲ့ အောင်မှတ်ပေးနေတဲ့အချိန်မှာ (၃၀)ရာနှုန်းလောက် အောင်တယ် ဆိုရင် အမှတ်မြှင့်လိုက်တဲ့အတွက်၊ အမှတ်(၅၀) ဖြစ်သွားတဲ့အတွက် (၂၀) ရာနှုန်းလောက်ပဲအောင်တော့မယ်လို့ ဒါကိန်းဂဏန်းအရ ကျွန်တော်တို့ ဖော်လို့ ရပါတယ်။ ကျွန်တော် တက္ကသိုလ်ဝင်တန်းစာမေးပွဲကို ၁၉၅၉ ခုနှစ်မှာ ဖြေခဲ့တဲ့အခါမှာ ကျွန်တော်တို့ နှစ်တုန်း ကတော့ (၂)ရာနှုန်းလောက်ပဲ အောင်ပါတယ်။ နောက် ကျွန်တော် တက္ကသိုလ် တက်တဲ့ အခါမှာ ၁၉၆၀-၁၉၆၁ ခုနှစ်လောက်ကျတော့ တက္ကသိုလ်စာမေးပွဲ အောင်ချက် ရာနှုန်းဟာ (၆၀)ရာနှုန်းလောက် ရှိပါတယ်။ ဒါကြောင့် ကျွန်တော်တို့ ဒီနေ့ တက္ကသိုလ်ဝင်တန်းစာမေးပွဲ အောင်ချက်ဟာ (၃၀)ရာနှုန်းဝန်းကျင် ဖြစ်ပါတယ်။ ၁၉၅၉ ခုနှစ်တုန်းက (၂)ရာနှုန်းဆိုလို့ရှိရင် ဒီနေ့ရာနှုန်း အားဖြင့် ကြည့်ရင် များတယ်လို့ ပြောရမှာပါ။ အဲဒီလို ရာနှုန်းများတာနဲ့ ၁၉၅၉ ခုနှစ် တုန်းက (၂)ရာနှုန်းလောက် အောင်တဲ့လူများက အအောင်နည်းပြီးတော့ သို့ မဟုတ် ညံ့ပြီးတော့၊ အရည်အသွေး မပြည့်ပြီးတော့၊ ဒီနေ့ (၃၀)ရာနှုန်းမှပဲ အောင်ချက် ရာနှုန်းကောင်းလို့ အရည်အသွေး မြင့်တယ်လို့ပဲ ဆိုရမှာလား၊ ဆိုနိုင်ပါသလား၊ ဒီအချက်ဟာ လည်း စဉ်းစားစရာပါ။ အလားတူပါပဲ တက္ကသိုလ်စာမေးပွဲကို ကျွန်တော်တို့ ကျောင်းသားဘဝတုန်းက (၆၀)ရာနှုန်းလောက် အောင်ပါတယ်။ ဒီနေ့ဆိုရင် (၉၅)ရာနှုန်းအထက် အောင်နေပါတယ်။ အဲဒီတော့ ကျွန်တော်တို့တုန်းက (၆၀)ရာနှုန်းလောက် အောင်တာကို အောင်ချက် နည်းတယ်လို့ မကောင်းဘူးလို့ ပြောပြီးတော့၊ ဒီနေ့ (၉၅)ရာနှုန်းကျော် အောင်တာကို ကျမှပဲ ကောင်းတယ်လို့ ကျွန်တော်တို့ ဆိုရမှာလား။ ဒါကလည်း စဉ်းစားစရာ တစ်ချက် ဖြစ်နေပါတယ်။ နောက် ဆရာကြီး ဦးနု ဆွေးနွေးတဲ့အထဲမှာ အမှတ်(၄၀)၊ (၅၀)လောက် ဆရာ သတ်မှတ်ပါတယ်။ (၄၀)သို့ မဟုတ် (၅၀) Fix လုပ်ဖို့ ဆရာပြောပါတယ်။ အဲဒါနဲ့ ပတ်သက်လို့ ကျွန်တော် တင်ပြရမယ်ဆိုလို့ရှိရင်တော့ ကျွန်တော်တို့ အတန်းတိုင်းမှာ Moderation ရှိပါတယ်။ အဲဒီအခါမှာ အောင်ချက်ကို ကျွန်တော်တို့ ကြည့်ပြီးတော့မှ အမှတ်ကို၊ အောင်မှတ်ကို ပြုပြင်ခြင်းဖြစ်ပါတယ်။ အဲဒါက အတန်းတိုင်းမှာ ဒီလိုပဲ မြင်ရပါတယ်။ ဆရာကြီးဦးနု ကိုယ်တိုင်လည်းပဲ ဒီလိုပဲ ဆောင်ရွက်ခဲ့တာပါ။ အဲဒီတော့အောင်မှတ်ကို ကျွန်တော်တို့ သတ်မှတ်ထားလိုက်မယ်ဆိုရင် (၅၀)ဆိုရင်တော့ (၅၀)ကိုရမှ အောင်ရမယ်။ (၄၉)ဆိုရင် အအောင်ပေးလို့ မရဘူး။ (၄၈)ကို ဆင်းလို့ မဖြစ်တော့ ဘူးခင်ဗျ။ (၄၅)အထိအောင်လည်း သွားလို့ မရတော့ဘူး။ ဒါဖြင့်ရင် ကျွန်တော်တို့ Moderation မရှိတော့ဘူးလား။ ဒီလိုတွေ ကျွန်တော်တို့ ဘက်ပေါင်းစုံက စဉ်းစား ပေးဖို့ရာအတွက် အချက်များရှိနေပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ တတိယအချက် အနေနဲ့ ကျွန်တော်တင်ပြလိုတာကတော့ ဆရာကြီးဦးနု က ကျရှုံးတဲ့ ဘာသာကို အချိန်တိုအတွင်း ပြန်လည်ဖြေဆိုခွင့်ကိစ္စ ဆွေးနွေးထားပါတယ်။ (၆) ဘာသာရှိတဲ့အနက်မှ ကျွန်တော်တို့ တစ်ဘာသာ ကျသူ၊ နှစ်ဘာသာ ကျသူ၊ သုံးဘာသာ ကျသူ စသည်ဖြင့် ထိုပုဂ္ဂိုလ်များကို နောက်ဆက်တွဲစာမေးပွဲကို မကြာခင်မှာ ပြန်လည် ဖြေခွင့်ပြုဖို့ ပြောထားပါတယ်။ ဒီအချက်နဲ့ပတ်သက်လို့ ဆရာကြီးဦးဌေးမောင် အသေးစိတ် ဆွေးနွေး သွားပြီ ဖြစ်ပါတယ်။ ဒါကြောင့်မို့လို့ ဆရာကြီးဦးဌေးမောင် ဆွေးနွေးသွားတဲ့အတွက် ကျွန်တော် ဆရာကြီး ဆွေးနွေးတဲ့အပိုင်းကို မပြောတော့ဘဲနဲ့ ကျွန်တော် ပြောလိုတာ ကတော့၊ တင်ပြလိုတာကတော့ ကျရှုံးတဲ့ ဘာသာကို အမှတ်ဘယ်လောက်နဲ့ သတ်မှတ် မှာလဲ၊ (၄၀)နဲ့ ဒီနေ့ အအောင်ပေးနေတယ် ဆိုရင် ကျွန်တော်တို့က ကျရှုံးတာကို (၃၅) အထိအောင် ဆင်းပေးမှာလား။ ဒါ စဉ်းစားစရာပါ။ နောက်တစ်ခါကျတော့ ကျတဲ့သူကို တစ်ဘာသာ ကျကို ဖြေခွင့်ပေးမှာလား၊ နှစ်ဘာသာ ကျကို ဖြေခွင့်ပေးမှာလား၊ သုံးဘာသာ ကျကို ဖြေခွင့်ပေးမှာလား၊ ဒါဟာလည်းပဲ ကျွန်တော်တို့ ထည့်သွင်းစဉ်းစားရမှာပါ ခင်ဗျာ။ အမှတ်ကို စဉ်းစားသလို၊ ဘာသာရပ်ကိုလည်း စဉ်းစားရမှာပါ။ ကျွန်တော် တက္ကသိုလ်များမှာ နောက်ဆက်တွဲ စာမေးပွဲ ခွင့်ပြုခဲ့ပါတယ်။ အဲဒီအတွေ့အကြုံ အရ တင်ပြရမယ်ဆိုရင် ဥက္ကဋ္ဌကြီး ခင်ဗျား။ ကျွန်တော်တို့ (၆)ဘာသာရှိပါတယ်။ (၆)ဘာသာစလုံး ကျတဲ့သူကို ဖြေခွင့်ပေးပါတယ်။ နောက်ကျတော့ မဖြစ်တော့ဘူးဆိုပြီး ပြန်ပြင်ပါတယ်။ (၄)ဘာသာကျတဲ့သူပဲ ပေးတော့ မယ်ဆို (၄)ဘာသာ ဖြစ်လာပါတယ်။ အဲဒီ(၄)ဘာသာကနေ၊ ဟာ - ဒါကလည်း မဖြစ်သေးဘူးဆိုပြီး (၃)ဘာသာ ပေးပါတယ်။ အဲဒီလိုနဲ့ တဖြည်းဖြည်း ကျွန်တော်တို့ တစ်နည်းအား ဖြင့် ပြောရရင် တိကျလာခဲ့ရပါတယ်။ အဲဒီ(၃) ဘာသာပေးပြန်တော့လည်းပဲ အမှတ်များ သတ်မှတ်လာရပါတယ် ခင်ဗျာ။ (၃)ဘာသာကျတိုင်း ပေးတယ်ဆိုလို့ရှိရင် သူ့ဟာသူ လက်မှတ်ထိုးထားခဲ့၊ ခုံနံပါတ်တပ် ထားခဲ့ရင် ကျွန်တော်တို့က သူ့ကို ဖြေခွင့်ပြု နေရတဲ့ ဘဝ ရောက်ခဲ့ရပါတယ်။ အဲဒီအခါမှာ ဒါဟာ မသင့်ဘူးလို့ ပြန်လည် သုံးသပ်ပြီးတော့မှ ဒါဖြင့်ရင် တစ်ဘာသာကို အနည်းဆုံး အမှတ်(၂၅)မှတ် ရမှပဲ နောက်ဆက်တွဲ ဖြေခွင့်ပေးမယ်လို့ ပြန်လည်ပြုပြင် သတ်မှတ်ပါတယ် ခင်ဗျာ။ ဘာသာရပ် အလိုက်ကိုလည်း ကျွန်တော်တို့ လျှော့လိုက်ပါတယ်။ အမှတ်ကိုလည်းပဲ သတ်မှတ်လိုက် ရပါတယ်။ အဲဒီတော့မှ ကျောင်းသားတွေက ကြိုးစားလာပါတယ်။ အရင်တုန်းကများဆိုရင် ကျောင်းသားက ပိုင်း ကျက်ပါတယ် ခင်ဗျ။ (၆) ဘာသာ ရှိတဲ့အနက် (၃)ဘာသာကို ဒီစာမေးပွဲကြီးမှာ ဖြေမယ်။ ကျန်တဲ့(၃)ဘာသာကိုSupple ကျမှဖြေမယ်ဆိုပြီးတော့ မကျက်ဘဲကို နေခဲ့တဲ့ ကျောင်းသားများ ကျွန်တော်တို့ တွေ့ခဲ့ဖူးရ ပါတယ် ခင်ဗျာ။ ဒါကြောင့် နောက်ဆက်တွဲ စာမေးပွဲကိုသာ ဖြေဆိုခွင့် ပေးလိုက်မယ်ဆိုရင် ကျွန်တော်တို့ ကျောင်းသားတွေဟာ အရည်အသွေးမြင့် လာမှာ မဟုတ်ဘဲနဲ့ ကြိုးစားမှု ကျဆင်းသွားလိမ့်မယ်လို့ ကျွန်တော်တို့ နားလည်ရပါတယ်။ ဒါကြောင့်မို့လို့ လေးစားအပ်ပါသော ဥက္ကဋ္ဌကြီးအား ကျွန်တော် တင်ပြလိုတာ ကတော့ ဆရာကြီး ဦးနု တင်ပြတဲ့အထဲမှာ ပါတဲ့အတိုင်းဆိုရင်တော့ ကျွန်တော်တို့ ပြုပြင်ပြောင်းလဲဖို့အတွက်ကို ကျွန်တော်တို့ ထောက်ခံပါတယ်။ ပေးသင့်ပါတယ်။ သို့ သော် အခြေခံအောင်မှတ်(၅၀)သတ်မှတ်ဖို့ ဟာ တော်တော် အခက်အခဲ ရှိပါတယ်။ နောက် ကျရှုံးတဲ့ဘာသာကို အချိန်တိုအတွင်း ပြန်လည်ဖြေကြားဖို့ ဆိုတာ ဆရာကြီး ဦးဌေးမောင် ဆွေးနွေးသွားတဲ့အတိုင်းပဲ အခက်အခဲ ရှိပါတယ်။ ဒီအချက်များကိုတော့ ပညာရေးဝန်ကြီး ဌာနကိုက ပြန်လည်စဉ်းစားပြီးတော့မှ ဆောင်ရွက်သင့်ပါကြောင်း ဥက္ကဋ္ဌကြီးအား လေးစားစွာ တင်ပြအပ်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁) ဒေါ်ခင်ဝိုင်းကြည် ဆွေးနွေးနိုင်ပါပြီ</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>အားလုံးပဲ ကျက်သရေမင်္ဂလာအပေါင်းနဲ့ ပြည့်စုံ ကြပါစေလို့ ဆုတောင်းမေတ္တာပို့သရင်း ဂါရဝပြု အပ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)က ဦးနု ရဲ့ အခြေခံပညာအထက်တန်း၊ တက္ကသိုလ်ဝင်တန်းစာမေးပွဲအောင်မြင်မှု၊ ကျရှုံးမှုနှင့် စပ်လျဉ်း၍ လက်ရှိကျင့်သုံးနေသည့်စနစ်အား ပြန်လည် သုံးသပ်လျက် အရည်အချင်းပြည့်မီသော အောင်မြင်သူများ ပိုမိုမွေးထုတ်နိုင်ရေးအတွက်အောင်မြင်မှု အခြေခံရမှတ် သတ်မှတ်ချက်မြှင့်တင်ရန်နှင့် ကျရှုံးသူများ မနစ်နာ စေရန်အတွက် ကျရှုံးသည့်ဘာသာကိုသာ အချိန်တိုအတွင်း ပြန်လည်ဖြေဆိုခွင့် ရရှိရေး၊ အခွင့်အရေးပေးသည့်စနစ် ပြုပြင်ပြောင်းလဲပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ခြွင်းချက်နဲ့ ထောက်ခံမှာ ဖြစ်ပါတယ်။ ကျွန်မက ဒီရှေ့ပိုင်းမှာပါတဲ့ အမှတ်နဲ့ ပတ်သက်လို့ ကျွန်မ မဆွေးနွေးပါဘူး။ ကျွန်မဆွေးနွေးမှာက ကျရှုံးသူများ မနစ်နာစေရန်အတွက် ကျရှုံးသည့်ဘာသာကိုသာ အချိန်တိုအတွင်း ပြန်လည်ဖြေဆိုခွင့်ရရှိရေး အခွင့်အရေးပေးသည့်စနစ် ပြုပြင်ပြောင်းလဲ ပေးနိုင်ပါရန်ဆိုတဲ့ အဆိုကိုသာ ကျွန်မက ဆွေးနွေးမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ကျွန်မရဲ့ အတွေ့အကြုံများအရ ကျောင်း ဆရာ/ဆရာမတွေဟာ မိမိအတန်းက တပည့်တွေ၊ တပည့်တွေထဲက စာတော်တဲ့ တပည့်နဲ့ စာညံ့တဲ့တပည့်ကို ခွဲခြားပြီးတော့ သိနိုင်ပါတယ်။ လစဉ်ပုံမှန် စစ်ဆေးခြင်း များ၌လည်း အောင်မြင်ခြင်း၊ အမှတ်ကောင်းခြင်း၊ မှတ်သားနာယူလေ့လာမှု အားကောင်း ပြီး အရည်အချင်းပြည့်မီကြောင်း မှတ်တမ်းများအရလည်း သိရှိနိုင်ပါတယ်။ သို့သော်လည်း တကယ့်စာမေးပွဲ ကြီးကျတော့ မိမိရဲ့ စိတ်ကို တည်ငြိမ်အောင် မထိန်းသိမ်းနိုင်ခြင်း၊ ဆန္ဒ စောခြင်း၊ အစားပျက်၊ အအိပ်ပျက် စာကျက်သဖြင့် ကျန်းမာရေး ကျဆင်းပြီး မှတ်ဉာဏ် များ လျော့နည်း နေခြင်းနှင့် အခြားသောအကြောင်းများကြောင့် ဘာသာအားလုံး ဂုဏ်ထူးမှတ်များ ရထားပါလျက် တစ်ဘာသာတည်းသာ ခြေချော်၊ လက်ချော် ဖြစ်ခြင်း များကို တွေ့ကြုံ ကြားသိဖူးပါတယ်။ အတန်းထဲလည်း စာတော်ပါလျက်၊ လစဉ်စစ်ဆေးချက်များတွင်လည်း အမှတ်များကောင်းပါလျက်၊ စာမေးပွဲကြီး၌ ကံဆိုးစွာ မြင်းကောင်းခွာလိပ် ဖြစ်ခြင်းများကြောင့် စာမေးပွဲ ကျရှုံးရခြင်းမှာ များစွာ နစ်နာလှပါတယ်။ စာတော်ပင် တော်ငြားသော်လည်း မိဘမှ ငွေကြေးမတတ်နိုင်ပါက တစ်နှစ်ဆိုသောအချိန်ကို ထပ်မံ ထားလိုသော်လည်း အကြောင်းများစွာကြောင့် ကျောင်းထွက်လိုက်ရခြင်းမှာလည်း လွန်စွာ နစ်နာလှပါတယ်။ အလွန်တော်သော လူငယ်လေးတစ်ယောက်၏ လှေလှော်ရင်း တက်ကျိုး ရသော အဖြစ်များသာ ဖြစ်တယ်လို့ ကျွန်မကတော့ ယူဆပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင်၊ ပညာမတော်ပါဘဲ၊ အနီးကပ်ကျူရှင် ကောင်းမှု၊ ငွေကြေးတတ်နိုင်မှုတို့ကြောင့် သင်ရိုးညွှန်းတမ်းအားလုံးကို အတိမ်အနက် မသိဘဲ ကြက်တူရွေးကဲ့သို့ ကျက်ပြီး အောင်မှတ်ရရုံ ဝင်ဖြေ၍ အောင်သော သူအား မည်သို့မှ မဝေဖန်လိုပါ။ သို့သော် အမှန်တကယ် အရည်အချင်း ပြည့်မီပါလျက် အထက်ပါအချက်များကြောင့် ကျရှုံးခြင်းဖြစ်ပါက အခြားသော ဘာသာရမှတ်များ၏ အမှတ်ကောင်းမှုနှင့် အခြားသောအချက်များအား ထောက်ရှု၍ အဆိုရှင်က (၃) ဘာသာ ပြန်ဖြေ ဆိုခွင့်ပြုရန် အဆိုပြုထားသော်လည်း ကျွန်မအနေဖြင့် တစ်ဘာသာ သို့မဟုတ် နှစ်ဘာသာ ကျရှုံးသူကိုသာ ပြန်လည်ဖြေဆိုခွင့် ပြုစေလိုကြောင်း ဆွေးနွေးတင်ပြ အပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင်။ ကျွန်မတို့ မြန်မာနိုင်ငံဟာ ပြောင်းလဲတိုးတက်စပြုလာပြီ ဖြစ်သော အာဆီယံအဖွဲ့ဝင်နိုင်ငံ တစ်နိုင်ငံ ဖြစ်ပါတယ်။ ဤသို့ ဖြစ်သည်နှင့်အညီလည်း အာဆီယံရဲ့ ကဏ္ဍကြီး(၃)ခုအနက်မှ လူမှုရေး နှင့် ယဉ်ကျေးမှု အသိုက်အဝန်းပါ အသွင်လက္ခဏာများ၊ အခြေခံသဘောတရားများ ရည်ရွယ်ချက်များနှင့်အညီ ဆောင်ရွက်လျက်ရှိသော နိုင်ငံတစ်နိုင်ငံလည်း ဖြစ်ပါတယ်။ ကမ္ဘာ့နိုင်ငံအသီးသီးတွင် လွန်စွာအရေးပါတယ်လို့ ထင်ထားတဲ့ ယနေ့ လက်ခံဆောင်ရွက် နေကြသည်တွေကတော့ လူ့စွမ်းအားအရင်းအမြစ် တိုးတက်မြင့်မားရေးပင် ဖြစ်ပါတယ်။ နိုင်ငံတကာပညာရေးကဏ္ဍအား အလေးအနက်ထား၍ လူသားအရင်းအမြစ် အရည်အသွေးများ ဖွံ့ဖြိုးတိုးတက်အောင် ဆောင်ရွက်လျက်ရှိကြောင်းကို တွေ့ရပါတယ်။ မြန်မာနိုင်ငံတွင်လည်း ဖွဲ့စည်းပုံအခြေခံဥပဒေ ပြဋ္ဌာန်းချက်များဖြင့် လိုက်နာဆောင်ရွက်အကောင်အထည်ဖော်လျက်ရှိရာ ဖွဲ့စည်းပုံအခြေခံဥပဒေ ပုဒ်မ ၂၈ ဖြင့် (က) နိုင်ငံတော်သည် ပြည်သူများ၏ ပညာရေးနှင့် ကျန်းမာရေး တိုးတက်ရေးတို့အတွက် အလေးထား ဆောင်ရွက်ရမည်။ (ခ) ပြည်သူများ၏ ပညာရေးနှင့် ကျန်းမာရေးတို့တွင် တိုင်းရင်းသားပြည်သူများ ပါဝင်ဆောင်ရွက်နိုင်ရန် လိုအပ်မည့် ဥပဒေပြဋ္ဌာန်းဆောင်ရွက်ရမည်။ (ဂ) အခမဲ့ မသင်မနေရ မူလတန်းပညာရေးစနစ် ဖော်ဆောင်ရမည်။ (ဃ) ဘက်စုံအတွေးအခေါ် အယူအဆမှန်ကန်၍ အကျင့်စာရိတ္တကောင်းမွန်ပြီး နိုင်ငံတော် တည်ဆောက်ရေးအတွက် အကျိုးပြုမည့် ခေတ်မီပညာရေးစနစ် ဖော်ဆောင်ရမည်လို့ ပညာရေးနဲ့ပတ်သက်ပြီး နိုင်ငံတော်က အလေးထားဆောင်ရွက်ရန်များကို ပြဋ္ဌာန်းထားတာ တွေ့ရှိရပါတယ်။ ဖွဲ့စည်းပုံအခြေခံဥပဒေပုဒ်မ ၃၈၈ ဖြင့်လည်း ခေတ်မီဖွံ့ဖြိုးတိုးတက်သော နိုင်ငံတော်ကြီး ပေါ်ထွန်းစေရေးသည် နိုင်ငံသားတိုင်း၏ တာဝန်ဖြစ်သည်လို့ ပြဋ္ဌာန်းထား ပြီးတော့မှ ပုဒ်မ ၃၉၀(ဂ) ဖြင့် နိုင်ငံသားတိုင်းသည် လူ့စွမ်းအားအရင်းအမြစ် ဖွံ့ဖြိုး တိုးတက်ရေး မြင့်မားလာစေရန် နိုင်ငံတော်အား ကူညီရန် တာဝန်ရှိသည် ဟု လူ့စွမ်းအား အရင်းအမြစ်ဖွံ့ဖြိုးတိုးတက် မြင့်မားရေးအတွက် နိုင်ငံသားတိုင်း တာဝန်ကျေပွန်ကြ ရန်လည်း ဖွဲ့စည်းပုံက ပြဋ္ဌာန်းထားပါတယ်။ လေးစားအပ်ပါသော ဥက္ကဋ္ဌကြီးရှင်။ နိုင်ငံတော်ဟာ ဥယျာဉ်မှူးဖြစ်ပြီးတော့ ကျောင်းသားလူငယ်များဟာ ဥယျာဉ်မှူးရဲ့ ပန်းပင်များလို့ ကျွန်မ တင်စားပါရစေ။ မိမိအပင်များ ရှင်သန်ကြီးထွားပြီး အသီးအပွင့် ဝေဆာလာရန် ဆောင်ရွက်ရမှာ ဖြစ်ပါတယ်။ အပင်စိုက်ရုံနဲ့မပြီးဘဲ ရေလောင်းခြင်း၊ အပင်ရှင်းခြင်း စသဖြင့် လိုအပ်သလိုဆောင်ရွက်ပေးကြရမှာ ဖြစ်ပါတယ်။ သို့မှသာ မိမိရဲ့ အပင်များမှ အသီးအပွင့်များ ဝေဆာလှပ လာမည် ဖြစ်ပါတယ်။ ဤအဆိုနဲ့ပတ်သက်ပြီးတော့ အစောက ကိုယ်စားလှယ်တော်ကြီးများ လုပ်ငန်းသဘော သဘာဝတွေကို ရှင်းလင်းတင်ပြသွားတာကို ကျွန်မကြားသိရပါတယ်။ အဲဒီတော့ အချိန်အခါ၊ အခြေအနေအရပ်ရပ်ကို ကြားသိရတဲ့အတွက် ကျွန်မတို့ငယ်စဉ်က ပြန်ဖြေ စနစ် ဤစနစ်ကို ဘယ်လိုဆောင်ရွက်ခဲ့သလဲလို့ ကျွန်မ စဉ်းစားမိပါတယ်။ နိဂုံးချုပ်အနေနဲ့တော့ လေးစားစွာတင်ပြလိုသည်မှာ နိုင်ငံတော်မှ ကြီးမားသော အခက်အခဲများ မရှိပါက စာတော်သော ကျောင်းသား၊ စီးပွားရေးချို့တဲ့သော မိဘ၊ လွန်စွာတန်ဖိုးရှိသော အချိန်၊ နိုင်ငံတော်၏ လက်ရှိအခြေအနေတို့ကို ထောက်ချင့်၍ အရည်အချင်း ပြည့်မီသော အောင်မြင်သူများ ပိုမိုမွေးထုတ်နိုင်ရေးအတွက်၊ ကျရှုံးသူများ မနစ်နာစေရေးအတွက် ကျရှုံးသည့်ဘာသာကိုသာ ပြန်လည် ဖြေဆိုခွင့်ရရှိရေး ဆိုတဲ့ ဦးနု ရဲ့ အဆိုကို ကျွန်မက လှိုက်လှိုက်လှဲလှဲ ထောက်ခံကြောင်း ဆွေးနွေးတင်ပြရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နေ့လယ်စာ သုံးဆောင်ဖို့ အစည်းအဝေး ရပ်နားပါမယ်။ နေ့လယ်(၁၀၀)နာရီမှာ အစည်းအဝေး ပြန်လည်ကျင်းပပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည် ထွက်ခွာ ပါပြီ ခင်ဗျား</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၂းဝဝ)နာရီအချိန်တွင် ခေတ္တရပ်နားပြီး (၁၃၀၀)နာရီ အချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ကချင်ပြည်နယ် မဲဆန္ဒနယ်အမှတ်(၁၂)မှ ဦးဂျေယော ဆွေးနွေး နိုင်ပါပြီ</speech>
<speech><mp id="12">ဦးဂျေယောဂူ၊ ကချင်ပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စု ဒုတိယဝန်ကြီး၊ ဧည့်သည်တော်များ၊ အမျိုးသားလွှတ်တော် ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု ရဲ့ အဆိုကို ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော့်ကို အင်္ဂလိပ်လို အနည်းငယ်နဲ့ Latin လို အနည်းငယ် ညှပ်သုံးခွင့်ပြုပါခင်ဗျား။ ကျွန်တော်တို့ ဘာကြောင့် ထောက်ခံ ဆွေးနွေးရသလဲဆိုတော့ ကျွန်တော်တို့ မြန်မာနိုင်ငံရဲ့ ပညာရေးအဆင့်ကို မြှင့်တင်ကြမယ်လို့ ကျွန်တော်တို့အားလုံးက ပြောနေကြပါတယ်။ သိလည်းသိပါတယ်။ လုပ်ရမယ်ဆိုတာလည်း သိလို့ ကျွန်တော့်အနေနဲ့ ဒါကို ဆွေးနွေးထောက်ခံခြင်း ဖြစ်ပါတယ်။ ကျွန်တော့်အနေနဲ့ Slide တစ်ခုတော့ စီစဉ်ထားတာဖြစ်ပါတယ်။ ဒါပေမဲ့ Side က မလာသေးဘူး။ ကျွန်တော့်အနေနဲ့ ဒီ International Grading System shok paseossos Ssayosov:0ș naissonsor ရှေးလူကြီးများကတော့ မီပါတယ် ဒါတွေ။ ဒါကြောင့် နာမည်တောင်မှ ကြီးခဲ့ပါတယ်။ ရန်ကုန်အဆောင်တွေမှာဆိုရင် ဒါ အိပ်လိုက် စားလိုက် Grade - 5 ဆိုပြီးမှ ဒါ Grade - 5 31 Grade System Solos oli 95 to 100 Summa cum laude 37 outstanding coll (Grade - 1), 90 to 94 o magna cum laude Blog Excellent (Grade - 1.5), Espos singolo cum laude, Bene, Fair, Average, Below Average, Poor, Very Poor, Failure Bo®:9 woodporosusn sözszájky? czy cossos ပုံမှန်ဆိုရင် (၇၀) (၇၄) ဆိုရင် ဒါ အလယ်အလတ် ပညာရေးကို တတ်မြောက်သွားပြီ၊ ကျွမ်းကျင်ပြီဆိုတာကို သတ်မှတ်နိုင်မှာ ဖြစ်ပါတယ်။ (၆၅) (၆၉) ဆိုရင် ဒါ Average ပဲ ဖြစ်ပါတယ်။ သာမန်ရမှတ်ပဲ ဖြစ်ပါတယ်။ နောက် Below Average ဆိုရင် အောင်တော့အောင်တာပေါ့။ ဒါပေမဲ့ သာမန်အောက်ထက် ကျွန်တော်တို့ ကျသွားပါတယ်။ (၅၅) နဲ့ (၅၉) ဆိုရင် ဒါ ညံ့တယ်လို့ သတ်မှတ်ပါတယ်။ နောက်ပြီးတော့ (၅၀)ကနေ (၅၄)၊ (၄၉) ဆိုရင် ဒါ ကျရှုံးသွားပြီဖြစ်ပါတယ်။ ဒါပေမဲ့ ကျွန်တော်တို့က (၄၀)ကို အောင်မှတ် သတ်မှတ်ထားတဲ့အချိန်မှာ (၅၀)သတ်မှတ်လိုက်ရင် ကျွန်တော်တို့ အခက်အခဲရှိမယ်လို့ ကျွန်တော်တို့က ယူဆပါတယ်။ ဒါပေမဲ့ အောက်ခြေကနေ စပြီးမှ ကျွန်တော်တို့ ဒီလို အခု Grade System ကိုလည်း ကျင့်သုံးလာနေတယ်ဆိုတာကိုတွေ့ရတဲ့အတွက် ကျွန်တော်တို့ ဝမ်းသာပါတယ်။ ဒါပေမဲ့ ကျွန်တော်တို့ Grade System ကို miệaq:q8:e malecossoz Optional Major sòzložoupe: malecossom ogs ဖြစ်ပါတယ်။ ဘာကြောင့်လဲ ကျွန်တော်တို့ မြန်မာစာ၊ သင်္ချာ၊ အင်္ဂလိပ်စာတွေကို ကျွန်တော်တို့က Major သတ်မှတ်ပြီးမှ ဒါကို တအားထူးချွန်အောင် (၅၀)သတ်မှတ်ရင် ကောင်းမယ်လို့ ကျွန်တော် ယူဆပါတယ်။ ဘာကြောင့်လဲဆိုတော့ ကျွန်တော်တို့က အင်္ဂလိပ်ကို မြှင့်တင်ရမှာဖြစ်ပါတယ်။ အခု ကျွန်တော်တို့ အိမ်နီးနားချင်းနိုင်ငံ တရုတ်နိုင်ငံကြီးတောင်မှ သူတို့က အင်္ဂလိပ်ကို အများကြီး မြှင့်တင်ပြီးဖြစ်ပါတယ်။ မြို့ကြီးပြကြီးမှာ နေထိုင်ကြတဲ့ လူတွေက အင်္ဂလိပ်လို တော်တော်ပြောနိုင် ကြပြီဖြစ်ပါတယ်။ တခြား အိန္ဒိယတို့၊ ဘင်္ဂလားဒေ့ရှ်တို့၊ Thailand တို့၊ Singapore on Malaysia oše :20:600€, om saam vosposoo:non ဖြစ်ပါတယ်။ ကျွန်တော်တို့လည်း မြှင့်တင်ရမယ်ဆိုရင်တော့ ဒါ ကျွန်တော် တစ်ရက်ကျရင် ကျွန်တော်တို့ ဗမာနဲ့ အင်္ဂလိပ်က ရုံးသုံးဖြစ်သင့်တယ်လို့ အဲဒီအဆင့်ကို စဉ်းစားမှ တော်ရာကျ လာမှာ ဖြစ်ပါတယ်။ ဒါကြောင့် ကျွန်တော့်အနေနဲ့ ဒါ ဆရာကြီးဦးနု ပြောတဲ့ ကျွန်တော်တို့ (၅၀)နဲ့ (၄၀)ကိုတော့ ကျွန်တော့်အနေနဲ့ ထောက်ခံချင်ပါတယ်။ Mgjor ကို (၅၀)၊ နောက် Optiond ကို (၄၀) ဒီလိုသတ်မှတ်သွားမယ်ဆိုရင်တော့ နည်းနည်းတော့ မြှင့်တင်လာမယ်လို့ ကျွန်တော့်အနေနဲ့ ယူဆပါတယ်။ နောက် ကျွန်တော်တို့ ဒီစာပေသင်ကြားရေးစနစ်ကိုလည်း ကျွန်တော်တို့ အနည်းငယ် ဆွေးနွေးချင်ပါတယ်။ သင်ကြားရေးစနစ်မှာလည်း ကျွန်တော်တို့ ဒီ ကျူရှင်က ကျူရှင်ပဲ ဖြစ်နေတယ်လို့ အဆိုရှင် ပြောသလိုပါပဲ။ အဲ ကျူရှင်ကတော့ ဒါ Minor ဖြစ်သင့်ပါတယ်။ ကျောင်းက Mgjor ဖြစ်သင့်ပါတယ်။ ကျောင်းမှာက အားလုံး ကျောင်းဆရာ ဆရာမတွေက တာဝန်ရှိတာ ဖြစ်ပါတယ်။ ကျူရှင်မယူနိုင်တဲ့ ကလေးတွေအတွက်ကတော့ ကျောင်းပဲ အရေးကြီးပါတယ်။ ဒါကြောင့် ကျူရှင် မပေးနိုင်တဲ့နေရာတွေလည်း အများကြီး ရှိပါတယ် ကျွန်တော်တို့ မြန်မာနိုင်ငံတစ်ဝန်းမှာ၊ ဒါကြောင့် လွန်ခဲ့တဲ့ (၄) (၅) (၆)နှစ်လောက်တုန်းက ကျွန်တော်တို့ ကျူရှင်မပေးရ။ ကျူရှင်ပေးမယ်ဆိုရင် ထွက်။ အဲဒီလို ကျွန်တော်တို့ စည်းကမ်းထုတ်လိုက်တဲ့ အချိန်မှာ တချို့ဆို ထွက်ပြီးမှ ကျူရှင်ဆရာ/ဆရာမတွေပဲ လုပ်ကြတာတွေ့ရတယ်။ အဲဒီအချိန် ပညာရေးလည်း ဦးမော့လာခဲ့တယ်လို့ ကျွန်တော် ယူဆပါတယ်။ နောက် နိုင်ငံတကာမှာလည်း ဆရာ/ဆရာမတွေဆိုရင် ကျောင်းမှာ (၁)နာရီ စောပြီးမှ လာကြပါတယ်။ ကျောင်းမှာ တစ်နာရီ စောပြီးမှ လာကြတဲ့အချိန်မှာဆိုရင် သူတို့ စိတ်ပိုင်းဆိုင်ရာတွေလည်း ပြင်ဆင်ပြီးသား ဖြစ်သွားပြီ။ နောက်ပြီးတော့ ကလေးတွေကိုလည်း သူ ဘယ်လိုသင်မယ်၊ ဆုံးမ မလဲဆိုတာ သူက စီစဉ်ပြီးသားလည်း ဖြစ်သွားပြီ။ နောက်ပြီးတော့ ကျောင်းဆင်းသွားရင်လည်း ဒါ (၂)နာရီ ကျောင်းခန်းထဲမှာ နောက်နေ့အတွက် ပြင်ဆင်ကြတယ်။ နောက် ဆရာ/ဆရာမတွေ ဆုံဆည်း ကြတယ်။ Evduction တွေ လုပ်မယ်။ ဒါဆိုရင် ကလေးတွေအတွက် ပိုပြီးမှ အာရုံစူးစိုက်နိုင်မှာ ဖြစ်ပါတယ်။ နောက်ပြီးတော့ ဒီ ရုပ်ပိုင်းဆိုင်ရာ ဒါ ထောက်ပံ့မှုလည်း ရှိရမှာဖြစ်ပါတယ်။ ရုပ်ပိုင်းဆိုင်ရာဆိုတော့ ကျွန်တော်တို့ ကျူရှင်သင်တာကလည်း အပြစ်ပြောလို့ မရဘူး ဖြစ်နေ တယ်။ ဆရာ/ဆရာမတွေကလည်း အချိန်ပြည့်ပေးဆပ် အလုပ်လုပ်ရတယ်ဆိုတော့ သူ့လုပ်အားခက မိသားစုရပ်တည်နိုင်ဖို့အတွက်က (၂)ယောက် (၃)ယောက်သော မိသားစုရပ်တည်နိုင်ဖို့ အတွက်တောင် သိပ်မလွယ်လှဘူး။ ဒါကြောင့် သူက ကျူရှင်ဘက် ပြောင်းသွားတာလည်း ဖြစ်နိုင်ပါတယ်။ ဒါကြောင့် ဒီဟာကို ဒီကျူးရှင်ကို မသင်အောင်ဆိုရင် သူ့ရဲ့ လုံလောက်သော လစာ၊ လုပ်အားခပေါ့။ လုံလောက်သော လစာ၊ လုပ်အားခ ဆိုရင် ကျွန်တော်တို့က စားနိုင် သောက်နိုင်ရမယ်။ မိသားစု ရပ်တည်နိုင်ရမယ်။ နည်းနည်းပါးပါး စုဆောင်းထားနိုင်ရမယ် ဆိုရင် Pock Agent ပေါ့နော်။ ဒီလိုဆိုရင်တော့ ကျွန်တော်တို့ ဆရာ/ဆရာမတွေလည်း ပျော်ရွှင်ကြမယ်။ တက်ကြွမယ်။ နောက် ကလေးတွေလည်း အဲဒီလိုပါပဲ။ ဆရာ/ဆရာမ တက်ကြွတော့ ကလေးတွေလည်း တက်ကြွမယ်နောက် သူတို့ ဒီ စိတ်ပိုင်းဆိုင်ရာ ထိန်းကျောင်းမှုပေါ့နော်။ Emotional management တွေလည်း ကလေးတွေကို သူက ဦးဆောင်နိုင်မှာ ဖြစ်တယ်။ သူက စိတ်ချမ်းသာပြီးသားဖြစ်လို့ နောက် စိတ်လိုက်မာန်ပါ ထိန်းချုပ်မှုတွေ ဒါ Recollection တွေလည်း ဒါ လုပ်ရမှာဖြစ်ပါတယ်။ နောက် ကျွန်တော်တို့ ဒီကလေးတွေက ခုနပြောသလို စာပဲ တော်လို့တော့ မဖြစ်ပါဘူး။ ကျွန်တော်တို့ ဘာသာရေး ဓလေ့ထုံးစံတွေ လေ့ကျင့်ချိန် ရှိရမယ်။ ဘုရား၊ တရား လုပ်ချိန် ရှိရမယ်။ လူမှုရေး သွားနိုင်၊ လှုပ်ရှားနိုင်တဲ့ အချိန် ရှိရမယ်။ အားကစားအချိန်လည်း ရှိရမယ်။ Leisure Time ပေါ့ အားလပ်ချိန်လည်း ရှိရမှာဖြစ်ပါတယ်။ နောက် ဒီကလေးတွေရဲ့ စာသင်၊ စာကျက်နည်းမှာလည်း ကျွန်တော်တို့က Memorizing System အလွတ်ကျက်စနစ်ပဲ ဖြစ်နေကြတယ်။ ဥက္ကဋ္ဌကြီးခင်ဗျား။ အဲဒီ အလွတ်ကျက်တဲ့အချိန်မှာ ကလေးတွေက ဒီ အလွတ်ကျက်မှ အောင်မယ်၊ အလွတ်ကျက်မှ ရမယ်ဆိုတဲ့ လုံးစေ့ပတ်စေ့ရေးနိုင်မှ ဒါ Defination တို့၊ ဘာညာ တို့ကို ဒီလိုရေးနိုင်မှလည်း သူက အမှတ်ပြည့်ရမယ်။ အမှတ်ပြည့် ရချင်တယ်။ (၆) ဘာသာ ဂုဏ်ထူး ထွက်ချင်တယ်ဆိုတော့ အဲဒါကိုပဲဖြစ်တော့ ခုနအချိန်တွေကို မပေးနိုင်တော့ဘူး။ မပေးနိုင်တော့ အလွတ်ကျက်တာတော့ စာမေးပွဲပြီးရင် မေ့သွားပြီ။ ဒါ တကယ့်ပညာတော့ မကျန်ခဲ့ဘူးပေါ့။ အဲဒီလို ဖြစ်တယ်။ ခွံ့ကျွေးတဲ့ စနစ်ပုံစံမျို��ဖြစ်နေတယ်။ ဒီအလွတ်ကျက်တဲ့ Memorizing System, malecos saepe. Critical Thinking, Critical System of Study ဒီဝေဖန်ပိုင်းခြား ကိုယ့်ဟာကို စူးစမ်းလေ့လာတဲ့နည်းနဲ့ ကလေးတွေကို နည်းနည်းများများ အချိန်ပေးတယ်။ဥပမာ ဆိုပါဆို့ သူတို့အနေနဲ့ ဒီ Self Study ပေါ့။ နောက် နှစ်ယောက် Face to Face Discussion ဒါမျိုးလေးတွေ တစ်ယောက်ကကျက်၊ တစ်ယောက်ကမှတ်၊ Ondowsomagogi odsusom posure Sexel: soos Fairy Tales, Narration of story telling ပေါ့နော်။ ဒါတွေလည်း ကလေးတွေကို လေ့ကျင့်ပေးသင့်တယ်လို့ ကျွန်တော် ထင်ပါတယ်။ Debates ကျပန်းစကားပြော ဒါတွေကိုလည်း ဟိုးကျွန်တော်တို့ ငယ်ငယ်တုန်း ကတော့ နည်းနည်းရှိခဲ့တယ်။ အခုတော့ အဲဒီလောက် မရှိတော့ဘူးဆိုတာကို ကျွန်တော်တို့ကတွေ့ရတယ်။ ကျောင်းမှာ ကလေးတွေရဲ့ ဘက်စုံဖွံ့ဖြိုးမှုတော့ လုပ်တော့လုပ်ပါတယ်။ ဒါပေမဲ့ ဒါကို ကျွန်တော်တို့က Self Study နဲ့ ကိုယ်နားလည်သလို ဖြေထားတဲ့ဥစ္စာကို အကျုံးဝင်တဲ့ အချိန်မှာ အလွတ်ကျက်ပြီးမှရတဲ့ ကလေးတွေလိုပဲ အမှတ်ပေးသင့်တယ်လို့ ကျွန်တော် ထင်ပါတယ်။ ဒါဆိုရင် သူတို့ကလည်း ကလေးတွေကလည်း မျှော် နားလည်သလိုရေးတော့အောင်မြင်တာပဲ၊ အောင်တာပဲ။ ဂုဏ်ထူး ထွက်တာပဲဆိုတဲ့ အတွေးတွေရှိလာတော့ ဒီ sayosnjoso oną ojoscos? nosse ulosofi Formula copi Equation sozi Defination တွေကျတော့ အလွတ်မရလို့ မဖြစ်ပါဘူး။ ဒါတွေ ဒါပေမဲ့ အများအပိုင်းကိုတော့ ကျွန်တော်တို့က ခြုံငုံပြီးမှ နားလည်တယ်ဆိုရင် ဒါသူတို့ ဂုဏ်ထူးရမှတ်လည်း ကျွန်တော်တို့က လုပ်ပေးသင့်ပါတယ်။ နောက် ခုန တစ်ဘာသာကျ၊ နှစ်ဘာသာကျကို ပြန်ပြီးမှ ကျွန်တော်တို့က ဖြေခွင့် သူ့ရဲ့ Last Chance ပေါ့။ အဲဒါလုပ်ပေးဖို့အတွက်လည်း ကျွန်တော်က အများကြီးထောက်ခံချင်ပါတယ်။ ကျွန်တော်တို့ နယ်မှာဆိုရင် ဒါသိပ်ခံစားရတာ ဖြစ်ပါတယ်။ ဘာကြောင့်လဲ ဆိုရင် ကျွန်တော်တို့ ပူတာအို ခရိုင် ဆိုရင် နှစ်စဉ်ဖြေတာ(၁၀၀၀)လောက် ရှိတယ်။ ဒါပေမဲ့အောင်တဲ့လူက (၄၀)ယောက်၊ (၅၀) ယောက်ပဲ ဖြစ်ပါတယ်။ အဲဒီအချိန်မှာ နောက်နှစ်ဆိုရင် အများအပိုင်းကတော့ ကျောင်းမတက်နိုင်တော့ဘူး။ အိမ်ထောင် ကျသွားတာတို့၊ ကျောင်းမတက် နိုင်တော့တာတို့၊ စီးပွားရေးလုပ်ရတာတို့၊ အသက်မွေး ဝမ်းကျောင်းလုပ်ရတာ၊ ဒါကြောင့် ကျွန်တော်တို့ဘဝမှာ မခံချိ မခံသာ မကျေနပ်မှုတွေ ဖြစ်ပြီးမှ တချို့ဆိုရင် အိပ်မက်မှာတောင်မှ စာမေးပွဲဖြေ နောက်ကျတာတို့၊ ခရီးထွက်တာ ကားနောက်ကျသွားတာတို့ အဲဒါမျိုးတွေပဲ သူတို့ဘဝမှာ ဒီ Reaction ပေါ့၊ သူတို့ ဘဝတစ်ခုလုံးမှာ အဲဒီလို ခံစားကြရပါတယ်။ ဒါကြောင့် ကျွန်တော်တို့ ဒီ ခုန ဒေါ်ခင်ဝိုင်းကြည် ဆွေးနွေးသလိုပဲ မတော်လို့ ကျန်တဲ့ ဘာသာတွေမှာတော့ အောင်နေတယ်။ ဂုဏ်ထူးတောင်မှ ထွက်နေတယ်။ ဒါပေမဲ့ တစ်ဘာသာမှာ ချွတ်ချော်သွားတယ်ဆိုတဲ့ ကလေးတွေကိုကျတော့ ကျွန်တော်တို့က စဉ်းစားပေး သင့်ပါတယ်။ အဲဒီလို စဉ်းစားပေးသင့်တဲ့ အချိန်မှာလည်း နယ်နဲ့ ကျွန်တော်တို့ ခုနရှားပါး ဝေးလံခေါင်သီတဲ့ (၈၄)မြို့၊ (၈၅)မြို့ပေါ့လေ၊ သတ်မှတ်ထားတဲ့ နယ်က ကလေးတွေကျတော့ နည်းနည်းပိုပြီးမှ စဉ်းစားပေးသင့်တယ်လို့ ထင်ပါတယ်။ အဲမြို့ပြမှာ (၃၅)မှတ်ကို ပြန်ဖြေခိုင်းမယ်ဆိုရင် နယ်မှာ ဆိုရင် ဥပမာဆိုပါစို့ (၃၀)တို့၊ (၂၈)တို့ သို့မဟုတ် မြို့ပြမှာ တစ်ဘာသာကို ထည့်သွင်း စဉ်းစားမယ်။ ပြန်ဖြေခိုင်းမယ်ဆိုရင် နယ်မှာ ကလေးတွေကိုကျတော့ (၂)ဘာသာလောက် ကျွန်တော်တို့ အဲဒီလို ထည့်သွင်းစဉ်းစားပေးမယ်ဆိုရင် ကလေးတွေကိုလည်း ကျွန်တော်တို့ သက်ညှာရာလည်း ရောက်မယ်။ သူတို့ရဲ့ ဘဝလည်း မနစ်မွန်းတော့ဘူး ဆိုတာကို ကျွန်တော့် အနေနဲ့တော့ ဆွေးနွေးလိုပါတယ်။ နောက်ပြီးတော့ ကျွန်တော်တို့ ပညာရေးနဲ့ ယဉ်ကျေးမှုဆိုင်ရာ အကြံပြု တင်ပြချက် အစီရင်ခံစာ စာမျက်နှာ(၉)မှာ ဆိုရင်လည်း ကျွန်တော့်အနေနဲ့ တွေ့ရှိပါတယ်။ အဲဒီမှာ ဘာရေးထားသလဲဆိုရင် ဒီ အဆင့်မြင့်ပညာပိုင်း (Professional) ပေါ့။ သက်ဆိုင်ရာ တက္ကသိုလ် အလိုက် လွတ်လပ်စွာ ပြဋ္ဌာန်းခွင့်နှင့် လွတ်လပ်စွာ သင်ကြားခွင့် ရရှိနိုင်ရန် လိုအပ်တဲ့ တင်ပြထားပါတယ်။ ဒါတွေကိုလည်း ကျွန်တော့်အနေနဲ့ ထောက်ခံချင်ပါတယ်။ ဘာကြောင့်လဲဆိုရင် ဒီ Entrance Exam ဒါဟာ ဝင်ခွင့်စိစစ်ရေး လုပ်မှ သူတို့ရဲ့ ဒီ အောင်မြင် (၆)ဘာသာထွက်ထားရင်လည်း ထွက်မှာပဲ။ တစ်ဘာသာမှ မထွက်ထားရင်လည်း မထွက်ထားဘူး။ ဒါပေမဲ့ ဒီ စိစစ်ရေး အောင်ရင်တော့ ဒါ သူတက်ခွင့်ပေါ့၊ အခု ကျွန်တော်တို့ ဒီ တပ်မတော်၊ ဒီ D.S.A ဝင်ခွင့်တွေကိုတောင်မှ အဲဒီလို ခေါ်နေတာတွေ တွေ့ရပါတယ်။ တခြားမှာလည်း အခု ဆေးသိပ္ပံမှာလည်း ကျွန်တော်တို့ အဲဒီလို ခေါ်နေတာလည်း တွေ့ရပါတယ်။ ဒါပေမယ့်လို့ ကျွန်တော့်အနေနဲ့ ဆွေးနွေးချင်တာကတော့ ခုနကလိုပဲ ကျွန်တော်တို့ ရှားပါးတဲ့ ဝေးလံခေါင်သီတဲ့ ကလေးတွေရဲ့ အခွင့်အရေး ရှားပါးတဲ့ ကလေးတွေကိုကျတော့ ကျွန်တော့် အနေနဲ့ Quotd ပေါ့။ ခွဲတမ်းလေး နည်းနည်းတော့ ဒါ တောင်းခံချင်ပါတယ်။ နာယကကြီးခင်ဗျား။ ဘာကြောင့်လဲဆိုရင် ကျွန်တော်တို့ ခုန ကျွန်တော့်ခရိုင်ဖြစ်တဲ့ ဆွမ်ပရာဘွန်၊ မချမ်းဘော၊ နောင်မွန်း၊ ခေါင်လန်ဖူး၊ ပန်နန်းဒင် နဂိုတော့ ဒီ ခေါင်လန်ဖူး ဆိုတာတော့ ခေါ်ဘူးဒဲ ပေါ့။ နောက်ပြီးတော့ နောင်မွန်း ပေါ့။ အဲဒီ(၆)မြို့နယ်ကနေ ကျွန်တော့် တစ်သက်နဲ့ တစ်ကိုယ်ဆိုရင် ဒီနေ့အထိ ဆရာဝန်လိုင်း တစ်ယောက်မှ မရပါဘူး။ ကျွန်တော်တို့ ဒီလောက် နှစ်ပေါင်း လေး၊ ငါးဆယ် အတွင်းမှာပေါ့။ ဒါကို ကြည့်ခြင်းအားဖြင့် ကျွန်တော်တို့ ကြားရတယ်။ ဆိုရင်လည်း လည်း ဒီလိအင်မတန် ဝမ်းနည်းပါတယ်။ ကျွန်တော်တို့ ဘာကြောင့်လဲဆိုရင် ဒါ System က အဲဒီလို ဖြစ်နေတော့ ကျွန်တော်တို့က ဝင်ခွင့်မရနိုင်ဘူး ဖြစ်ခဲ့ပါတယ်။ အခု အိန္ဒိယကို မေးကြည့်တော့ သူတို့က(၁၇)ရာခိုင်နှုန်း နယ်နေတဲ့လူတွေ States အဲဒီမှာနေတဲ့ လူတွေက (၁၇)ရာခိုင်နှုန်း သူတို့က Quotd ရှိတယ်လို့ ကြားရတယ်။ အဲဒါကို ကျွန်တော်က ဝမ်းသာတယ်။ ဖိလစ်ပိုင်ဆိုရင်လည်း အဲဒီမှာ(၂၀)ရာခိုင်နှုန်း ရှိပါတယ်။ တစ်ခြားနိုင်ငံမှာတွေလည်း ဒီလို အိမ်နီးချင်းနဲ့ပေါ့လေ တိုင်းရင်းသားတွေ အခွင့်အရေး အဲဒီလိုမျိုး ရာခိုင်နှုန်းတွေ ရှိပါတယ်။ အခု ဆေးသိပ္ပံမှာလည်း (၃)ရာခိုင်နှုန်းဆိုရင် အင်မတန် နည်းတယ်လို့ ကျွန်တော်ယူဆပါတယ်။ အဲ ဒါမှသာလျှင် ကျွန်တော်တို့က ��ခွင့်အခါ ကြုံကြိုက် လာတဲ့အချိန်မှာ နောက်ပိုင်း ဒီ စံချိန်စံညွှန်းနဲ့ လည်း ညီမျှလာတဲ့ အချိန်မှာကျတော့ ကျွန်တော်တို့ ပြည်နယ်မှာ အခြားတိုင်းဒေသကြီးမှာတွေလည်း ဆေးတက္ကသိုလ်တို့လို၊ အသက်မွေး ဝမ်းကျောင်းတက္ကသိုလ်တို့လို အဲဒီလို တည်ဆောက်၊ တည်ထောင်ပေးမယ်ဆိုရင် ကျွန်တော်တို့ တိုင်းရင်းသား စည်းလုံးညီညွတ်ရေးတွေကလည်း ပိုပြီးမှ ခိုင်မာလာမှာ ဖြစ်ပါတယ်။ နောက် တန်းတူညီမျှခြင်းသည်လည်း ရှိလာမှာ ဖြစ်ပါတယ်။ နောက်ပြီးတော့ ကျွန်တော်တို့ တိုင်းရင်းသားစုံစုံ၊ စုံစုံညီညီမှာလည်း ကျွန်တော်တို့က ဒီ နိုင်ငံတော်ရဲ့ သားကောင်းရတနာတွေ၊ ဆရာဝန်ကြီးတွေ၊ အင်ဂျင်နီယာကြီး တွေ၊ တပ်မတော် အရာရှိကြီးတွေ၊ ကျွန်တော်တို့က တိုင်းရင်းသားဘက်စုံကနေ ကျွန်တော်တို့က ညီတူညီမျှ အောင်မြင်ဖွံ့ဖြိုးလာမှာ ဖြစ်ပါတယ်။ ဒီလို ဆွေးနွေးရင်းနဲ့ပဲ ကျွန်တော် နိဂုံးချုပ်ပါရစေ ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ် အမှတ်(၇) ဦးမင်းဦး ဆွေးနွေးနိုင်ပါပြီ</speech>
<speech><mp id="1157">ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၇)</mp>လေးစားရပါသော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုအဆင့် ဒုတိယဝန်ကြီး၊ အမျိုးသားလွှတ်တော် ကိုယ်စားလှယ်တော်ကြီးများ၊ ဖိတ်ကြားထားသော ဧည့်သည်တော်များ ကိုယ်စိတ်နှစ်ပါးကျန်းမာချမ်းသာစေလို့ ဆုမွန်ကောင်းတောင်းရင်း မင်္ဂလာပါလို့ ကျွန်တော်နှုတ်ခွန်းဆက်သ အပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၇)မှ အမျိုးသား လွှတ်တော် ကိုယ်စားလှယ် ဦးမင်းဦး ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ မဲဆန္ဒနယ်အမှတ် (၁၀) မှ အမျိုးသားလွှတ်တော် ကိုယ်စားလှယ် ဦးနု ရဲ့ အခြေခံပညာ အထက်တန်း (တက္ကသိုလ်ဝင်တန်းစာမေးပွဲ) အောင်မြင်မှု၊ ကျရှုံးမှုနဲ့ စပ်လျဉ်း၍ လက်ရှိ ကျင့်သုံးနေသည့်စနစ်အား ပြန်လည် သုံးသပ်လျက် အရည်အချင်းပြည့်မီသော အောင်မြင်သူ များ ပိုမိုမွေးထုတ်နိုင်ရေးအတွက် အောင်မြင်မှု အခြေခံရမှတ် သတ်မှတ်ချက်မြှင့်တင်ရန်နှင့် ကျရှုံးသူများ မနစ်နာစေရေးအတွက် ကျရှုံးသည့် ဘာသာကိုသာ အချိန်တိုအတွင်း ပြန်လည် ဖြေဆိုခွင့်ရရှိရေး အခွင့်အရေးပေးသည့်စနစ် ပြုပြင်ပြောင်းလဲပေးပါရန် အဆိုနှင့်စပ်လျဉ်းပြီး အကြံပြု ဆွေးနွေးသွားမှာ ဖြစ်ပါတယ်။ အဆိုရှင်အနေနဲ့ ပညာရေးဝန်ကြီးဌာနမှာ ရာထူးအဆင့်ဆင့် တာဝန်များကို ထမ်းဆောင်ရင်း ဒုတိယညွှန်ကြားရေးမှူးတာဝန်ဖြင့် အငြိမ်းစားယူခဲ့သူ ဆရာတစ်ယောက် ဖြစ်တဲ့အတွက် အနာဂတ်နိုင်ငံတော်အတွက် အရည်အသွေး၊ အရည်အချင်း ပြည့်ဝပြည့်မီတဲ့ နိုင်ငံ့သားကောင်း လူသားအရင်းအမြစ်များကို မွေးထုတ်ပေးနိုင်မယ့် ပညာရေး စနစ်တစ်ခု ပေါ်ပေါက်စေလိုတဲ့ စေတနာဟာ ယုံမှားသံသယရှိစရာ အကြောင်းမရှိပါဘူး။ ကျွန်တော့်အနေနဲ့ အဆိုကိုလေ့လာကြည့်ရာမှာ အပိုင်း(၂)ပိုင်းတွေ့ရပါတယ်။ ပထမပိုင်းကတော့ အခြေခံပညာ အထက်တန်း (တက္ကသိုလ်ဝင်တန်း) အများပြည်သူများ နားလည်အောင် (၁၀)တန်းလို့ပဲ ကျွန်တော်ပြောပါရစေ။ (၁၀)တန်း အောင်မြင်မှု အခြေခံရမှတ် သတ်မှတ်ချက်ကို အမှတ်(၄၀) သို့မဟုတ်(၅၀) သတ်မှတ်ရန် အချိန်တန်၊ သင့်/မသင့် စဉ်းစားဆောင်ရွက်ပေးဖို့နဲ့၊ ဒုတိယပိုင်း ကတော့ (၆)ဘာသာ ဖြေဆိုခဲ့ရာမှာ တစ်ဘာသာမှ သုံးဘာသာ အထိ ကျရှုံးသူများကို မိမိ ကျရှုံးခဲ့သည့် ဘာသာကိုသာ အောင်စာရင်း ထုတ်ပြန်ပြီး တစ်လမှ နှစ်လအတွင်း ပြန်လည် ဖြေဆိုရသည့်စနစ် သတ်မှတ်ပေးဖို့လို့ ပါ ပါတယ်။ ပထမပိုင်းကို အကြံပြုဆွေးနွေးလိုတာကတော့ အောင်မှတ်(၄၀)သို့မဟုတ်(၅၀) သတ်မှတ်ရန် ဆိုတဲ့နေရာမှာ ရှေးယခင်ကနေ ယခု အချိန်အထိ (၄၀)သတ်မှတ်ထားတာမို့ (၄၀)မှ (၅၀)သို့ တိုးမြှင့်သတ်မှတ်လိုခြင်းလို့ ယူဆမိပါတယ်။ ဤကဲ့သို့ (၄၀)မှ(၅၀)သို့ ရုတ်တရက် တိုးမြှင့်လိုက်မယ်ဆိုပါက နယ်ကျောင်းသူ/ကျောင်းသားများအနေနဲ့ (၁၀)တန်းစာမေးပွဲ အောင်မြင်ဖို့ မလွယ်ကူနိုင်သလို တက္ကသိုလ်ရဲ့ (၃)ပုံ၊ (၁)ပုံကိုလည်း ပိတ်ထားရမယ့် အခြေအနေမျိုး ဖြစ်သွားနိုင်ပါတယ်။ ယခုအောင်မှတ်(၄၀)သတ်မှတ်ပြီး တစ်ဘာသာ၊ နှစ်ဘာသာလောက် Moderation လုပ်ပေးနေတာတောင်မှ နယ်ကျောင်းတွေမှာ အောင်ချက်(၃၀)ရာခိုင်နှုန်းကျော်ဖို့ အင်မတန် ခဲယဉ်းလှပါတယ်။ အရည်အသွေး၊ အရည်အချင်း ပြည့်ဝတဲ့ ကျောင်းသား/ကျောင်းသူများ မွေးထုတ်နိုင်ဖို့အတွက် (၁၀)တန်းအောင်မှတ်ကို (၅၀)သို့ တိုးမြှင့်သတ်မှတ်မယ်ဆိုရင် (၁) ဆရာနဲ့ ကျောင်းသားအချိုး၊ ဆရာနဲ့ ဘာသာရပ်အချိုး ညီညွတ်မျှတမှု ရှိဖို့လိုပါတယ်။ သင်ရိုးညွှန်းတမ်းကိုလည်း ပြန်လည်ဆန်းစစ်ဖို့ လိုပါတယ်။ သင်ကြားမှုစနစ်ကိုလည်း ပြောင်းလဲပေးဖို့ လိုပါတယ်။ အရည်အသွေး ပြည့်ဝတဲ့ ဆရာ/ ဆရာမများ ပိုမိုများပြားလာအောင် (Well train) လုပ်ပေးဖို့ လိုပါတယ်။ သင်ထောက်ကူ ပစ္စည်းများ ပြည့်စုံလုံလောက်အောင် စီစဉ်ပေးဖို့ လိုပါတယ်။ လက်ရှိကျောင်းတွင်းမှာ စစ်ဆေးနေတဲ့ စာမေးပွဲစနစ်များကို ပြန်လည်ဆန်းစစ်ပြီးတော့ လိုအပ်သလို ပြုပြင် ဆောင်ရွက်မှုများ ပြုလုပ်ပေးဖို့လည်း လိုအပ်ပါလိမ့်မယ်။ ကျွန်တော်တို့ နိုင်ငံမှာ ဆရာနဲ့ ကျောင်းသားအချိုးဟာ (၁)အချိုး(၃၀)ဟာ သင့်တင့် တယ်လို့ ထင်ရပေမယ့် စင်ကာပူနိုင်ငံမှာတော့ လွန်ခဲ့တဲ့ (၁၅) နှစ်လောက်ကတည်းက ဆရာနဲ့ ကျောင်းသားအချိုးဟာ (၁)အချိုး(၁၂)ရှိနေခဲ့တာပါ။ ဆရာနဲ့ ဘာသာရပ်အချိုးကတော့ လုံးဝ ညီညွတ်မျှတမှု မရှိသေးတာကို တွေ့ရပါတယ်။ ဥပမာ - (၁၀)တန်းသင်ရိုးမှာ မြန်မာစာဆိုရင် မြန်မာ၊ သဒ္ဒါ၊ ကဗျာ၊ စကားပြေ၊ ရေသည်ပြဇာတ် ဆိုပြီးတော့ (၄)အုပ်၊ (၄)မျိုး သင်ရတဲ့နေရာမှာ ဆရာ တစ်ဦးတည်းကပဲ တာဝန်ယူပြီး သင်ရပါတယ်။ တချို့ ကျောင်းတွေမှာဆိုရင် ကျောင်းသား (၅၀)ခန့်စီရှိတဲ့ တန်းခွဲ(၃) ခွဲလောက်ကို ဆရာတစ်ယောက်တည်းက တာဝန်ယူပြီး သင်ပေးနေရ တာပါ။ မြန်မာစာ စာစီစာကုံးဆိုရင်လည်း ဆရာ ရေးပေးတာကို ကျက်ပြီး ဖြေရတဲ့ အနေအထားမျိုးပါ။ အင်္ဂလိပ်စာဆိုရင်လည်း ဒီအတိုင်းပါပဲ။ Text book ထဲမှာ unit (၁၄)ခု၊ mopm (2)ųŝi Grammar, Essay, Letter, Charater sleozoz 200oboz: ospermò မနိုင်ဝန်ထမ်းပြီးတော့ သင်နေရတာပါ။ ဖတ်ပြတာ နားထောင်၊ ခေါ်ပေးတာ လိုက်ရေး၊ ပြန်မမေးနဲ့၊ တတ်ဖို့မလို၊ ပြတ်ဖို့ပဲ လိုတယ်ဆိုတဲ့ စံနှုန်းနဲ့ သင်နေရတာမို့ ဘယ်လိုမှ အရည်အသွေး ပြည့်ဝတဲ့ သင်ကြားမှုမျိုး ရရှိနိုင်မှာ မဟုတ်ပါဘူး။ သင်ရိုးညွှန်းတမ်းကိုလည်း ကျောင်းသူ၊ ကျောင်းသား အများစုရဲ့ ဉာဏ်ရည်နဲ့ လက်ခံသင်ယူနိုင်မယ့် နိုင်ငံတကာအဆင့် စံချိန်ထက်လည်း မနိမ့်မယ့် သင်ကြားချိန်နဲ့လည်း ကိုက်ညီမယ့် သင်ရိုးညွှန်းတမ်းမျိုး ဖြစ်သင့် ပါတယ်။ သင်္ချာဆိုရင် ကျွန်တော်တို့ (၁၂)ခန်းရှိပါတယ်။ အဲဒီထဲက ကျွန်တော်တို့ Chqpter (5) sequence and series, Chapter (11) Trigo, Chapter (12) Calculus ce အခန်းမျိုးတွေဆိုရင် ကျောင်းသား အများစု မလိုက်နိုင်ကြပါဘူး။ အခြေခံကောင်းပြီး ဉာဏ်ကောင်းတဲ့ ကလေးတွေသာ လိုက်နိုင်ကြပါတယ်။ ဓာတုဗေဒဆိုရင် အခန်း(၁၅)ခန်း ရှိပါတယ်။ ကျောင်းသူ၊ ကျောင်းသားအများစုကတော့ အခန်း(၁)ကနေ (၇)နဲ့ အခန်း(၁၃) စုစုပေါင်း အခန်း(၈)ခန်းလောက်သာ သင်ကြပါတယ်။ ဆရာ/ ဆရာမတွေကလည်း အဲဒီအခန်း (၈)ခန်းလောက်ကိုပဲ အောင်မှတ်ရဖို့အတွက် ဦးစားပေးပြီးတော့ သင်ပေးနေတာ တွေ့ရပါတယ်။ ဥပမာ - အခန်း(၈) Some Important Metdls And Thaeir Componds ၊ soa$:(C) Metals Reactivity i soa$:(30) Nitrogen And Its Componds i soak:(05) Sulphur and its compondsi soak: (0J) The Halogens soos saaş:o:6033 ကျောင်းသူ၊ ကျောင်းသားတွေက ရှောင်ကြသလို ဆရာ/ ဆရာအများစုကလည်း အဲဒီအခန်း တွေကို ကျွမ်းကျင်စွာ သင်ပေးနိုင်ခြင်းမရှိသလို သင်ရင်လည်း ရွေးပြီးတော့ပဲ သင်ပေးနေတာ တွေ့ရပါတယ်။ ရူပဗေဒဆိုရင်လည်း အခန်း(၁၄)ခန်းရှိပါတယ်။ အခန်း(၂) pressure နဲ့ အခန်း(၁၁) Current and Electric Circuit ဆိုတဲ့ အခန်းမျိုးတွေကို ကျောင်းသူ၊ ကျောင်းသားတွေ သိပ် မလိုက်နိုင်ကြပါဘူး။ အခန်း(၁၄) Modern Physics ဆိုရင် ကျက် စာတွေအရမ်းများပြီးတော့ ကျောင်းသူ၊ ကျောင်းသားတွေ သိပ်ပြီးတော့ မကျက်နိုင်ကြပါဘူး။ အခန်း(၁၄)ခန်းလုံးသင်မယ်ဆိုရင် ကျောင်းသူ ကျောင်းသား အများစု သိပ်ပြီးတော့ လိုက်နိုင် ခြင်း မရှိပါဘူး။ ဇီဝဗေဒဆိုရင် အခန်း(၁၂)ခန်း ရှိပါတယ်။ နယ်ကျောင်းသူ ကျောင်းသားများ အတွက်ကတော့ အခန်း(၁၂)ခန်းလုံး ကျက်နိုင်တဲ့ ကျောင်းသားဟာ တော်တော်ကိုရှားပါတယ်။ အခန်း(၇)ခန်း၊ (၈)ခန်းလောက်ပဲ ကျက်နိုင်တာ တွေ့ရပါတယ်။ ဒါကြောင့် သင်ရိုးကိုလည်း ပြန်လည်စိစစ်သင့်ပါတယ်။ ကျွန်တော်တို့ နိုင်ငံရဲ့ ပညာသင်နှစ်မှာ ဇွန် ကနေ ဖေဖေါ်ဝါရီ ထည့်တွက်မယ်ဆိုရင် (၉)လ ရှိပါတယ်။ အဲဒီ (၉)လကို (၁)လကို ပိတ်ရက် (၈)ရက်ဆိုရင် (ရှစ်ကိုးလီ ခုနှစ်ဆယ့် နှစ်) (၇၂)ရက် နှစ်လခွဲ နီးပါးလောက် ရှိပါတယ်။ နောက်တစ်ခါ ကျွန်တော်တို့ အခါကြီး၊ ရက်ကြီး ပိတ်ရက်တွေ Gazette ပိတ်ရက်တွေ၊ ဒါတွေ ထည့်ပေါင်းလိုက်မယ်ဆိုရင် ကျွန်တော်တို့ (eo)evoodi 20:00$:cl:sovsz3::602.9 closwi School activity Good School family day တွေနဲ့ပါ ထည့်ပြီးတွက်လိုက်မယ်ဆိုရင် ရက်ပေါင်း(၁၀၀)လောက်ဟာ ပိတ်ရက် အဖြစ် သွားပြီးတော့ တွေ့ရပါတယ်။ ဒါကြောင့် ကျွန်တော်တို့ သတ်မှတ်ထားတဲ့အချိန်နဲ့ဆိုရင် ပြဋ္ဌာန်းထားတဲ့ သင်ရိုး၊ နောက်တစ်ခါ ဖြေဆိုရတဲ့စာမေးပွဲတွေနဲ့ ကိုက်ညီမှု ရှိနိုင်ပါ့မလားဆိုတာ သင်ရိုးကို ပြန်လည်ဆန်းစစ်ဖို့ လိုနေပါပြီ။ နောက် သင်ကြားတဲ့စနစ်ကိုလည်း ဆရာဗဟိုပြု သင်ကြားနည်းစနစ် (Teacher Centre Approach) ကနေပြီးတော့ ကျောင်းသားကို ဗဟိုပြု သင်ကြားတဲ့စနစ် (Students Centre Approach) ပုံစံပြောင်းပြီးတော့ သင်ကြားပေးရမှာဖြစ်ပါတယ်။ နောက် ဆရာ အရည်အသွေးမြင့်မှ တပည့် အရည်အသွေး မြင့်မှာဆိုတဲ့အတွက် မိမိသင်ရမယ့် ဘာသာရပ် တွေမှာ ကျွမ်းကျင်နှံ့စပ်ပြီးတော့ အရည်အသွေး ပြည့်ဝတဲ့ ဆရာ၊ ဆရာမတွေ များများ မွေးထုတ်နိုင်အောင် Well Trained ကောင်းကောင်း ပြုလုပ်ပေးရမှာပါ။ နောက်တစ်ခါ ကျွန်တော်တို့ သင်ထောက်ကူပစ္စည်းတွေ ပြည့်ပြည့်စုံစုံ ဖြည့်ဆည်း ပေးပြီးတော့ အသုံးပြု တတ်အောင်လည်း သင်ကြားပေးဖို့လိုပါတယ်။ လက်ရှိ ကျောင်းအတွင်းမှာ စစ်ဆေးနေတဲ့ စာမေးပွဲတွေဖြစ်တဲ့ Two Weeks Test နှစ်ပတ်တစ်ကြိမ်၊ Chapter End Test အခန်းတစ်ခန်းပြီးဆုံးတဲ့ စစ်ဆေးမှုစနစ်၊ Monthly Test တစ်လတစ်ကြိမ်၊ ပထမနှစ်ဝက် first Semester နဲ့ ဒုတိယနှစ်ဝက် Second Semester တို့စစ်ဆေးနေခြင်းဟာ သင်ကြားမှုကို ကျောင်းသားနားလည်အောင် ကြိုးစားဖို့ထက် ကျောင်းသား နားလည်လည် မလည်လည် လပိုင်းမာတိကာနဲ့အညီ စာမေးပွဲကျင်းပနိုင်ရေးကိုသာ ဦးတည်နေတာပါ။ တစ်ခါတစ်လေမှာ စာမေးပွဲမှာ ပါတာလေးကိုပဲ ရွေးသင်ပြီးတော့၊ မေးခွန်းထုတ်ပြီးတော့ စာမေးပွဲလုပ်နေကြတာ ကိုလည်း တွေ့ရပါတယ်။ ဒါမှလည်း စစ်ဆေးရေးလာရင် အဆင်ပြေမှာကို။ သူတို့ကလည်း on pqper ပေါ်မှာပဲ စစ်ဆေးတာဆိုတော့ ကျောင်းသား တကယ် တတ် မတတ် မသိနိုင်ပါဘူး။ ဒါကြောင့်မို့ (၁၀)တန်းအခြေခံအမှတ် တိုးမြှင့်ဖို့ဆိုရင် အထက်တင်ပြခဲ့တာတွေကို ဖြည့်စွက်လေ့လာဆန်းစစ်ပြီးတော့ ပြုပြင်ပြောင်းလဲမှုတွေ ပြုလုပ်ဖို့ လိုပါလိမ့်မယ်။ အောက်ခြေ မှာကတော့ ညာညှိ လုပ်နေကြတုန်းပါပဲ။ အရည်အသွေး၊ အရည်အချင်း ပြည့်ဝတဲ့ ကျောင်းသား၊ ကျောင်းသူများ ပေါ်ပေါက်လာရေးအတွက် ပထမအဆင့်အနေနဲ့ အခြေခံအောင်မှတ်ကို Moderation မရှိ (၄၀)အတိနဲ့ အောင်မှတ် သတ်မှတ်ရင်တောင်မှ အောင်ချက်ရာခိုင်နှုန်းက (၁၅) အထိ (၁၀)အထိ ကျဆင်းသွားမှာ ဖြစ်ပါတယ်။ အရည်အချင်းလည်း တော်တော်လေး မှီလာပါလိမ့်မယ်လို့ ကျွန်တော် ပထမပိုင်းကို အကြံပြုပါရစေ။ ဒုတိယပိုင်းကို အကြံပြု ဆွေးနွေးလိုတာကတော့ (၆)ဘာသာ ဖြေဆိုတဲ့နေရာမှာ တစ်ဘာသာမှ သုံးဘာသာ အထိ ကျရှုံးတဲ့သူများကို မိမိကျရှုံးခဲ့သည့် ဘာသာများကိုသာ ပြန်လည်ဖြေဆိုရမည့်စနစ် သတ်မှတ်ဖို့ဆိုတာ မလွယ်ကူလှပါဘူး။ ကျွန်တော်တို့ မန္တလေးတိုင်း ဒေသကြီး မဲဆန္ဒနယ်အမှတ်(၁၂)မှ ဆရာဦးဌေးမောင် လည်း ဒီစာမေးပွဲစနစ်နဲ့ ပတ်သက်ပြီးတော့ အကျယ်တဝင့် ရှင်းလင်းတင်ပြသွားတာ ရှိပါတယ်။ အဲဒီတော့ (၁၀)တန်း စာမေးပွဲဟာ အလွန်ကျယ်ပြန့်ပြီးတော့ အလွန်လည်းအလုပ်များ၊ တာဝန်လည်းကြီး၊ ငွေကုန် ကြေးကျလည်း အလွန်များပြီးတော့ ဒါကို အောင်စာရင်းထုတ်ပြန်ပြီး တစ်လမှ နှစ်လအတွင်း ပြန်လည် ဖြေဆိုရမယ်ဆိုတာ တကယ့်ကို မလွယ်ကူတဲ့ ကိစ္စပါ။ ဘာကြောင့်လဲဆိုတော့ ကျွန်တော်တို့ ပညာရေးဘတ်ဂျက်အသုံးစရိတ် လုံလောက်မှု မရှိခြင်း၊ ဝန်ထမ်းအင်အားလည်း လုံလောက်မှု မရှိပါဘူး။ အဲဒီအချိန်မှာ စောစောကဆရာ/ ဆရာမတွေဟာ စာစစ်နေကြရတာပါ။ နောက်တစ်ခါ တစ်ဘာသာမှ နှစ်ဘာသာရှုံးတဲ့ ကျောင်းသူ၊ ကျောင်းသားများဟာ အချိန်တိုအတွင်းမှာ မိမိတို့ ကျရှုံးတဲ့ ဘာသာရပ်ကိုပဲ ဖိပြီးတော့ ကြိုးစား ဖြေရမှာဖြစ်တဲ့အတွက် ဘာသာစုံအောင်မြင်ပြီး သူများထက် အမှတ်ကောင်းရဖို့ အခွင့်အရေးအထူး ပေးနေသလိုပဲ ဖြစ်နေပါတယ်။ နောက် ကျောင်းသူ၊ ကျောင်းသားများအနေနဲ့ ကြိုးစားအားထုတ်မှု လျော့နည်းလာနိုင်သလို ဆရာ၊ ဆရာမများကိုလည်း အရိုအသေ နည်းလာ နိုင်ပါတယ်။ ယခုဆိုရင် တက္ကသိုလ်တွေမှာတောင်မှ Supple တွေကို ဖြုတ်နေပြီလို့ ကြားသိရပါတယ်။ ဒါကြောင့် တစ်ဘာသာမှ သုံးဘာသာ ရှုံးတဲ့သူတွေကို ပြန်ဖြေဖို့ဆိုတာ အလွန် မလွယ်ကူတဲ့ ကိစ္စပါ။ ကျွန်တော့်အနေနဲ့ အဆိုရှင်ရဲ့ အဆိုကို ရိုးသားစွာ သုံးသပ်ရမယ်ဆိုရင် ရှေ့နောက် ညီညွတ်မှု အားနည်းတယ်လို့ ဆိုရမှာပါ။ ဘာကြောင့်လဲဆိုတော့ ပထမပိုင်းမှာ အရည်အသွေး၊ အရည်အချင်း ပြည့်ဝတဲ့ လူ့စွမ်းအား အရင်းအမြစ်တွေ ပေါ်ထွက်လာဖို့ (၁၀)တန်း အခြေခံအောင်မှတ်ကို (၄၀)မှ (၅၀)အထိ တိုးမြှင့်လိုတဲ့ သဘောဆောင်ပြီး နောက်ပိုင်းမှာကျတော့တစ်ဘာသာမှ သုံးဘာသာကျရှုံးသူကို ပြန်ဖြေခိုင်းတာဟာ အရည်အသွေး ညံ့သူကို ဆွဲတင်တာပါ။ ဘာနဲ့တူလဲဆိုတော့ တရားထူးရဖို့ တောလည်းထွက်ချင်တယ်။ အလုပ်အကျွေးပြုဖို့ ဇနီးနဲ့ သားမယားတွေလည်း လိုက်ခဲ့ပါဦးလို့ ခေါ်သလို ဖြစ်နေပါတယ်။ ဒါပေမဲ့ တော်တဲ့သူတွေကိုလည်း ထူးချွန်စေချင်သလို ညံ့တဲ့သူတွေကိုလည်း ချန်မထားလိုတဲ့ စေတနာဟာ ဆရာတစ်ယောက်ရဲ့ မွန်မြတ်သန့်စင်တဲ့ နှလုံးသားပါ။ ဒါကြောင့်မို့ ကျွန်တော့် အနေနဲ့ ဆရာတစ်ယောက်ရဲ့ မွန်မြတ်သန့်စင်တဲ့ နှလုံးသားကို ဦးညွှတ်လေးစားရင်း အဆိုရှင်ရဲ့ အဆိုကို မှတ်တမ်းအဖြစ်သာ ထားသင့်ပါကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို အထူးကျေးဇူးတင်ပါတယ်။</speech>
<speech type="speaker">ချင်းပြည်နယ် မဲဆန္ဒနယ်အမှတ်(၂)မှ ဦးဇုန်လှယ်ထန်း ဆွေးနွေးနိုင် ပါပြီ</speech>
<speech><mp id="38">ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၂)</mp>လေးစားအပ်တဲ့ ဥက္ကဋ္ဌကြီးနဲ့ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနဲ့ ဧည့်သည်တော်များ အားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ အဆိုရှင်ရဲ့ အဆိုဖြစ်တဲ့ လက်ရှိကျင့်သုံး နေတဲ့စနစ်အား ပြန်လည်သုံးသပ်ပြီး ဆိုတဲ့ ဒီစကားရပ်ကို ကျွန်တော် ဆွေးနွေးချင်ပါတယ်။ ကျွန်တော်တို့ လက်ရှိကျင့်သုံးနေတဲ့စနစ်က လုံးဝခေတ်မမီတော့ဘူး ဆိုတာ ကျွန်တော်တို့ ဆွေးနွေးတဲ့အချိန်မှာလည်း ပေါ်လွင်နေပါတယ်။ ကျွန်တော်တို့နိုင်ငံကလည်း ကမ္ဘာမှာရှိတဲ့ နိုင်ငံတစ်နိုင်ငံဖြစ်ပါတယ်။ ကျွန်တော်တို့ သပ်သပ်ရပ်တည်လို့ Isolated ဖြစ်လို့ မရပါဘူး။ တခြားနိုင်ငံတွေ နဲ့ အမှီသဟဲ လုပ်ဖို့ လည်း လိုပါတယ်။ အဲဒါကြောင့် ကျွန်တော်တို့စနစ်ဟာ တခြားနိုင်ငံ တွေမှာ ကျင့်သုံးတဲ့စနစ်တွေနဲ့ လိုက်ဖက်ညီထွေမှု ရှိရဲ့လားဆိုတာကို သုတေသန လုပ်ပြီးတော့ ကျွန်တော်တို့ သုံးသပ်ဖို့ လိုပါတယ်။ ကျွန်တော်တို့ လွှတ်တော်ကနေပြီးတော့မှ ပညာရေးစနစ်မှာ အသုံးစရိတ်တွေ အရမ်းနည်းလို့ဆိုတာ တိုက်တွန်းပေးခဲ့ပြီးပြီ။ ကျွန်တော်တို့က (၄)ရာခိုင်နှုန်း လောက် သုံးနိုင်အောင်လည်း တိုက်တွန်းခဲ့ပြီးပြီဆိုတော့ ဝန်ကြီးဌာနအနေနဲ့ရော ကျွန်တော်တို့ တစ်ကမ္ဘာလုံးမှာ ကမ္ဘာကတော့ second stage အဖြစ်ဆိုပါတော့၊ ကျွန်တော်တို့ အာဆီယံနိုင်ငံမှာ ကျင့်သုံးတဲ့ ပညာရေးစနစ်တွေနဲ့ရော လိုက်ဖက်ညီအောင် ဘယ်လောက်အထိ သူတို့ အနေနဲ့ ပြင်ဆင်မှုလုပ်သလဲ၊ သုတေသန လုပ်နေတာလဲဆိုတာလည်း ကျွန်တော်က မေးလိုပါတယ်။ ကျွန်တော်တို့ အိန္ဒိယမှာ လေ့လာရေးသွားတဲ့အချိန်မှာ သူတို့ရဲ့ လွှတ်တော် (၄၊၅) ကြိမ်လောက်လုပ်ဖူးတဲ့ သူတစ်ယောက်က ကျွန်တော်တို့ ကိုပြောတာ ၊ နိုင်ငံမှာ ဥပဒေ တစ်ခု လုပ်တိုင်း၊ လုပ်တိုင်းမှာ အခြားနိုင်ငံမှာရော ဒီလိုမျိုးပုံစံ လုပ်တဲ့သူရှိရဲ့လားဆိုတာ အမြဲတမ်း လေ့လာတယ်၊ ဘာဖြစ်လို့လဲဆိုတော့ ဘယ်နိုင်ငံမှာမှ အနောက်ကနေ နေထွက်တဲ့နိုင်ငံ မရှိဘူး။ အရှေ့ကနေ အားလုံး နေထွက်တာချည်းပဲ၊ ဆိုတော့ ဒီတစ်မျိုးနဲ့ ပြောမယ်ဆိုရင် အားလုံးက တူညီတဲ့ သဘာဝတွေလည်း အများ ကြီး ရှိပါတယ်။ ကျွန်တော်တို့ ယခုကျင့်သုံးနေတဲ့ Grading System ကတော့ လုံးဝခေတ်မမီတော့ပါဘူး။ ကျွန်တော် သိသလောက် ဘယ်နိုင်ငံမှာမှ မသုံးတော့ဘူး လို့ မြင်ပါတယ်။ အဲဒါကြောင့် ကျွန်တော်ဆွေးနွေးချင်တဲ့ ပုံစံကတော့ အဆိုရှင် ဆွေးနွေးတဲ့ ပုံစံလည်း မဟုတ်ဘဲနဲ့ Grading Systemရော ပညာရေးစနစ် ကြီးတစ်ခုလုံးကို ပြောင်းပစ် Change လုပ်သင့်တယ်လို့ ကျွန်တော် ဆွေးနွေးချင်ပါတယ်။ အခု စောစောတုန်းက လွှတ်တော်ကိုယ်စားလှယ် ဦးဂျေယောဂူ ကလည်း Slide ထိုးပြထား ပါတယ်။ အဲဒါ ဖြစ်နိုင်ရင်တော့ ပြန်ထိုးပေးလို့ရမလားမသိဘူး။ အဲဒီလိုပဲ ကျွန်တော်တို့က နိုင်ငံတကာမှာတော့ ကျင့်သုံးနေတယ်။ အခု ဦးနု က ပြောတာတော့ စာမေးပွဲမှာ ဘာသာတစ်ခုကျရုံနဲ့ အတန်းတစ်ခုလုံးကျသွားတယ်၊ ဒီစနစ်ကလည်း မသင့်တော်ဘူးလို့ ပြောတာ အဲဒါလည်း မှန်တယ်။ ဒီလို မကျင့်သုံးတော့ဘူး၊ အခြားနိုင်ငံ မှာလည်း အခု သူတိုက ဘယ်လိုကျင့်သုံးလဲဆိုရင် GPAလို့ ခေါ်တယ်။ Grade Point Average ခေါ်တယ်။ စောစောတုန်းက Slide ထိုးတဲ့ ဟာမှာလည်း ကျွန်တော်တို့ မြင်မှာပါ။ Subject တစ်ခုမှာ မြင့်မယ်။ တခြား Subject မှာ သူကညံ့လို့ Failure အောက်မှာ ရောက်ပေမဲ့လို့ ဒီအတန်းကျတယ်လို့ ပြောလို့ မရသေးဘူး။ သူတို့က GPA လို့ ခေါ်တဲ့ Grade Point Average ကို ပြန်ယူရသေးတယ်။ Average ဒီပျမ်းမျှကို ဒါကို ပြန်ပြီး ယူရပါတယ်။ ဒီပျမ်းမျှမှာ သူက ဘာအဆင့်ရသလဲ (A) Student လား။ (B) Student လား။ (C) Student လား။ (D) Student (F) Student လားဆိုပြီးတော့ ဒီပျမ်းမျှကို ယူရပါသေးတယ်။ ဆိုတော့ကာ ဆယ်တန်း ဆိုပါတော့။ ဆယ်တန်း ကနေ တက္ကသိုလ် သွားရမယ် ဆိုရင်လည်း သူက တက္ကသိုလ်မှာ ဆေးပညာမှာ ဒီ (A) Student ပဲယူမယ်ဆိုရင် သူက ဒီ Subject ondąu masos suposop:ll Subjects saɔ:0°:s. GPA a.caros Grade Point Average ကို ကြည့်ရပါတယ်။ ဒီလိုမျိုးနဲ့ပဲ တခြားနိုင်ငံမှာ ကျင့်သုံးနေပါတယ်။ ဒါ ဒီလိုမျိုးပုံစံနဲ့ ကျွန်တော်တို့ နိုင်ငံလည်း ပြောင်းသင့်တယ်။ ဆိုတော့ Subject တစ်ခုကျရုလောက်နဲ့ အတန်းကျတဲ့စနစ်လည်း ကျွန်တော်တို့ အဲဒီလို ပြောင်းလို့ရှိရင် ကျော်လွှား နိုင်မှာ ဖြစ်ပါတယ်။ အခု ကျွန်တော်တို့ ဆယ်တန်း အောင်လို့ရှိရင် ကျွန်တော်တို့ အခြားနိုင်ငံမှာ တက္ကသိုလ်သွားတက်မယ်ဆိုရင် အခက်အခဲတွေ ဖြစ်နေတယ်။ ဘာဖြစ်လို့လဲ ဆိုရင် သူတို့မှာ ဒီစနစ်ကို သုံးနေတယ်။ ကျွန်တော်တို့ ဒီကတော့ သုံးတဲ့ပုံစံက A,B,C,D Grading System မဟုတ်တဲ့ အချိန်ကျတော့ သူတို့က ဘယ် Grade မှာထားရမလဲ အခက်အခဲဖြစ်တယ်။ ကျွန်တော်တို့ စင်ကာပူမှာဆိုပါတော့ Polytechnic အဆင့်လေးတောင် သွားတက်ဖို့ဆိုရင် GCE O Level , ဖြေနေရတယ်။ ဆယ်တန်းအောင်ပြီးမှ တစ်နှစ်လောက် အဲဒါကို ကျောင်းသားတွေက တက်ပြီးတော့ အဲဒါဖြေပြီးတော့ ဒီမှာ သူတို့ရဲ့ GPA ကို ပြန်တွက်ပြီးတော့ လက်ခံတာ ဖြစ်ပါတယ်။ ဒီလိုနဲ့ ကျွန်တော်တို့ နိုင်ငံမှာရှိတဲ့ ကျောင်းသားတွေအခက်အခဲမျိုးစုံနဲ့ ကြုံတွေ့ နေရပါတယ်။ လက်ရှိမှာ။ ဆို တဲ့ အချိန်ကတော့ အခြားနိုင်ငံတွေနဲ့ လိုက်လျောညီထွေဖြစ်အောင် ကျွန်တော်တို့ ရဲ့ စနစ်ကို ပြောင်းသင့်နေပြီလို့ ကျွန်တော်ပြောချင်ပါတယ်။ ဒီလိုပြောင်းဖို့ ကျွန်တော်တို့ ပြင်ဆင်ရော ပြင်ဆင်ရဲ့ လား ကျွန်တော်တို့ ဝန်ကြီးဌာနအနေနဲ့၊ ကျွန်တော်တို့ နိုင်ငံအနေနဲ့ ပြင်ဆင်ရဲ့ လား။ အဲဒါမှလည်း ကျွန်တော်တို့ တိုးတက်လာနိုင်မှာ ဖြစ်ပါတယ်။ ပြီးတော့ စောစောတုန်းကလည်း ကျွန်တော်တို့ ပညာရေးလောကမှာ အတွေ့အကြုံ ရှိခဲ့တဲ့ ပါမောက္ခချုပ်တို့ ပြီးတော့ ဒီ တက္ကသိုလ်လောကမှာ နာမည်ကြီးခဲ့တဲ့ ကျောင်းဆရာဟောင်းတွေလည်း တော်တော် ဆွေးနွေးခဲ့ပါတယ်။ ဆိုတော့ ကျွန်တော်တို့ စနစ်ကို ပြန်လေ့လာမယ် ဆိုရင်လည်း ဒီပုံစံအတိုင်းပဲ Modify လုပ်မယ်ဆိုရင်တော့ ခက်ခဲတဲ့အပိုင်း တွေလည်း အမှန်ရှိနေပါတယ်။ စောစောက Change အကုန်လုံးပြောင်းပစ်မှ ကျွန်တော်တို့က တော်ရာကျမယ် ဖြစ်ပါတယ်။ ကျွန်တော့်အမြင်မှာတော့ ဒီလိုဆွဲ မြင်ပါတယ်။ ဆိုတော့ ဒီ ကျွန်တော်တို့ ပါမောက္ခချုပ်က ပြောတယ်။ (90) Over Percent ရရင်အောင်မှတ်ကောင်းတယ်။ နောက်ပညာရေးလောကမှလာတဲ့ တစ်ယောက်က (၆၀)ရာခိုင်နှုန်း ဆိုရင် အောင်မှတ် မကောင်းဘူး။ ကျွန်တော်တို့ စနစ်က ဒီတက္ကသိုလ်ချည်းပဲ ကျွန်တော်တို့ ဟိုဝါပေါ့၊ Forecast လုပ်တဲ့ စနစ်ကလည်း မဖြစ်သင့်ဘူးလို့ ကျွန်တော်မြင်ပါတယ်။ နိုင်ငံတစ်နိုင်ငံလုံးမှာ ကုန်ထုတ်စွမ်းအား လုပ်နိုင်ဖို့အတွက် တက္ကသိုလ် တစ်ခု တည်း မဟုတ်ဘူး။ Polytechnic ဆိုတာမျိုးလည်း Target လုပ်ဖို့ လိုပါတယ်။ ယခု Grading System 63 səą (A) Student 1 (B) Student 1 (C) Student com တက္ကသိုလ်သွားနိုင်မယ် ဆိုရင် တက္ကသိုလ်ကလည်း Center of Excellence အဆင့်လောက်ပဲ ဖြစ်သင့်တယ်။ အဲဒီတက္ကသိုလ် မရောက်နိုင်တဲ့လူတွေလည်း စာမေးပွဲကျတယ် မဟုတ်ဘဲနဲ့ Polytechnic လောက်မှာ သွားနိုင်တဲ့အခြေအနေတွေကိုလည်း ကျွန်တော်တို့က ဖန်တီးဖို့ လိုပါတယ်လို့ မြင်ပါတယ်။ ဘာလဲဆိုတော့ Skiled Workers တွေလည်း အများကြီးလိုပါတယ်။ ဒီ Polytechnic မှာ ကျွန်တော်တို့ သူ့ကဏ္ဍနဲ့သူ Skilယူနိုင်အောင် သူက သွားသင်ရမှာ ဖြစ်ပါတယ်။ အဲဒီမှာမှ ကျွန်တော်တို့ နိုင်ငံမှာ ဒီ ကဏ္ဍစုံမှာ ကုန်ထုတ်လုပ်မှုမှာ ကျွန်တော်တို့ တိုးတက်မှာ ဖြစ်ပါတယ်။ ကျွန်တော်တို့က Ski Workers တွေ အများကြီး ရှိလာမှာ ဖြစ်ပါတယ်။ ဒီ တက္ကသိုလ်ကတော့ အဓိကအားဖြင့် Research အပိုင်း၊ သုတေသနအပိုင်းမှာ ကျွမ်းကျွမ်းကျင်ကျင် ဖြစ်အောင် Center Of Excellence လောက်ပဲ ဖြစ်သင့်ပါတယ်လို့ ကျွန်တော် မြင်ပါတယ်။ အဲဒါကြောင့် ကျွန်တော်တို့ လက်ရှိ ကျင့်သုံးနေတဲ့ ပညာရေးစနစ်တွေကို ပြန်လည် သုံးသပ်ပြီးတော့ ပြောင်းလဲဖို့ ကျွန်တော်ကတော့ ဆွေးနွေးချင်တာ ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ ဦးဖုန်းမြင့်အောင် ဆွေးနွေးနိုင်ပါပြီ</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>လေးစား အပ်ပါသော ဥက္ကဋ္ဌကြီး၊ ပြည်ထောင်စုဝန်ကြီးနဲ့ အမျိုးသားလွှတ်တော် ကိုယ်စားလှယ်တော် များ ခင်ဗျား။ အခြေခံပညာရေးလောကမှာ နှစ်ပေါင်းများစွာ ဖြတ်သန်းပြီး အတွေ့အကြုံ ရင့်ကျက်ခဲ့တဲ့ ဆရာကြီး ဦးနု ရဲ့ အဆိုမှာ (၃)ပိုင်း ပါဝင်ပါတယ်။ ပထမပိုင်းမှာတော့ အခြေခံ ပညာအဆင့်မြင့်ရေးအတွက် အမှတ်စာရင်း မြင့်ခြင်း၊ ဒုတိယပိုင်းမှာ ကျရှုံးဘာသာရပ်မှာ ပြန်လည်ဖြေဆိုခွင့် ပြုခြင်းနဲ့ တတိယပိုင်းမှာ ကျရှုံးဘာသာရပ်ကို အချိန်တိုကာလအတွင်း ပြန်လည် ဖြေခွင့် ပြုခြင်းတို့ ဖစ်ပါတယ်။ ပထမပိုင်းဖြစ်တဲ့ အခြေခံပညာအဆင့်မြင့်ရေးကိစ္စကို ဦးစွာဆွေးနွေးပါမယ်။ ပြီးခဲ့တဲ့ တပ်မတော်အစိုးရလက်ထက်မှာ မြန်မာနိုင်ငံရဲ့ ပညာရေးကော်မတီဆိုတဲ့ အဖွဲ့ ဆိုတာ ရှိပါတယ်။ ဒီအဖွဲ့ဟာ ပညာရေးလောကရဲ့ အဓိကကြိုးကိုင်ဖြစ်ခဲ့ပါတယ်။ ပညာရေးလောကမှာ ဆရာ/ ဆရာမများဟာ ဒီအဖွဲ့ရဲ့ လမ်းညွှန်ချက်ကို လိုက်နာပြီး ရည်မှန်းချက် ပြည့်မီဖို့သာ အာရုံစိုက်ရပါတယ်။ ထိုပညာရေးကော်မတီမှ ယခုနှစ်အောင်ချက် ရာခိုင်နှုန်း မည်မျှလိုချင်သည်ဟု ဆိုလျှင် အဆိုပါ ရာခိုင်နှုန်း ပြည့်မီအောင် စစ်ဆေးပေးရခြင်း၊ အအောင်ပေးရခြင်း ပြုလုပ်ပေးရတယ်လို့ ကြားသိရပါတယ်။ ယနေ့ ယခု အစိုးရသစ်လက်ထက်မှာတော့ အဆိုပါ လမ်းညွှန်မှုပေးသော ကော်မတီ မရှိတော့ပါဘူး။ ဒါကြောင့် ပညာရေးလောကမှာရှိတဲ့ ဆရာ/ဆရာမကြီးများဟာ မိမိတို့ရဲ့ တပည့်များကို သင့်လျော်သော ပြဋ္ဌာန်းချက်များ၊ လေ့ကျင့်ကျက်မှတ်မှုများနဲ့ ထိုက်တန်သော စိစစ်မှုများ ပြုလုပ်နိုင်ပြီ ဖြစ်ပါတယ်။ ဒီနေရာမှာ ကျွန်တော် တင်ပြချင်တာကတော့ လက်ရှိအချိန်မှာ အခြေခံပညာမှာ ဒီဆရာသင်၊ ဒီဆရာမေး၊ ဒီ ဆရာစစ်ဆိုတဲ့အခြေအနေမျိုးရှိပါတယ်။ စာမေးပွဲကိုလည်း ခဏခဏ Chapter End Test လိုမျိုး နှစ်ပတ် တစ်ခါ၊ တစ်လ တစ်ခါမျိုး လုပ်နေ တာမျိုးရှိပါတယ်။ ကျွန်တော် အကြုံပြုလိုတာကတော့ ဒီလိုစစ်ဆေးမှုပုံစံအစား၊ မြို့နယ် တစ်ခုမှာ မြို့နယ်ပညာရေးမှူးက ဦးစီးပြီးတော့ ဒီကျောင်းက ကျောင်းသားကို အခြား ကျောင်းက ဆရာ/ဆရာမများက တစ်နှစ် တစ်ကြိမ် စစ်ဆေးမေးမြန်းမှုမျိုး ပြုလုပ်သင့် ပါတယ်။ ဒီလို မေးမြန်းမယ်ဆိုလို့ရှိရင် သင်ကြားမှုစနစ်ရော၊ သင်ပေးတဲ့စနစ်ရော fdir ဖြစ်မယ်လို့ ကျွန်တော်ယုံကြည်ပါတယ်။ ဒီနေရာမှာ ကျောင်းသားဟာ အကယ်၍ ဒီလိုမျိုး စစ်နေရင် ကျောင်းသား ကျရှုံးခဲ့မယ်ဆိုလို့ရှိရင် တစ်ဖက်က ကျောင်းသားချည်း အပြစ်တင် လို့မရပါဘူး။ ဒီကျရှုံးမှုများတဲ့ ကျောင်းသားကို သင်ကြားပေးတဲ့ ဆရာ/ ဆရာမများကလည်း တာဝန်ယူရမှာ ဖြစ်ပါတယ်။ နိုင်ငံတကာမှာ ဆရာမတစ်ယောက်ကို ခန့်ထားပြီး လို့ရှိရင် တစ်သက်လုံး ဆရာမမဖြစ်ပါဘူး။ ဒီဆရာရဲ့ အရည်အချင်းကို ကြည့်ပြီးတော့ လိုအပ်တဲ့ ဆက်လက်တာဝန်ပေးမှု/ မပေးမှုကို စဉ်းစားရပါတယ်။ ဒါကြောင့် ကျွန်တော်တို့ဟာ ဒီလိုမျိုးစာမေးပွဲစနစ်ကို ဒီကျောင်းက ကျောင်းသားကို အခြားကျောင်းက ဆရာ/ဆရာမ စစ်ဆေးမှု ပြုလုပ်ပြီးတော့ ကျရှုံးမှု များခဲ့လို့ရှိရင် တာဝန်ရှိတဲ့ ဆရာမကိုလည်း အရေးယူတဲ့အပိုင်းတွေ ကျွန်တော်တို့ လုပ်ပေး ရမှာပါ။ ဒါမှ တာဝန်ဖြစ်မှာပါ။ ကျောင်းသားကို တစ်ဖက်က ပညာတော်ဖို့ ကြိုးစားသလို တစ်ဖက်က သင်ကြားတဲ့ဆရာ ကလည်း တာဝန်ယူ ရမှာပါ။ ဒါကြောင့် ဆရာကြီးအဆိုရဲ့ ပထမပိုင်းဖြစ်တဲ့ အောင်မှတ်စာရင်းမြှင့်တင်ရေးကို ယခုလို ထိုက်တန်သော သင်ကြားမှု လေ့ကျင့်ကျက်မှတ်မှုများနဲ့ စစ်ဆေးမှုများနဲ့ လိုက်လျောညီထွေစွာ ပြုလုပ်သင့်ကြောင်း ကျွန်တော် အကြံပြုလိုပါတယ်။ ဒုတိယပိုင်းဖြစ်တဲ့ ကျရှုံးဘာသာရပ်ကို သီးသန့် ဖြေဆိုခွင့်ပြု ရေးကို ကျွန်တော် အပြည့်အဝ ထောက်ခံပါတယ်။ အခြေခံပညာမှာ ဘာသာရပ်များကို သီးခြားခွဲထားပါတယ်။ ဒီလို ခွဲခြားထားတာလည်း ဘာသာရပ်များဟာ သီးခြားဖြစ်နေတဲ့ သဘောရပါတယ်။ မြန်မာစာဟာ အင်္ဂလိပ်စာနဲ့ သီးခြား ဖြစ်သလို သင်္ချာပညာဟာ ဇီဝဗေဒနဲ့ သက်ဆိုင်မှု မရှိပါဘူး။ သိပ္ပံပညာဖြစ်တဲ့ ဓါတုဗေဒနှင့် ရူပဗေဒဘာသာရပ်တို့တွင် သီးခြားသဘောဆောင်နေပါတယ်။ ကျောင်းသားတစ်ယောက်ဟာ စာမေးပွဲဖြေဆိုလို့ ရှိရင် သူ့ရဲ့ ပင်ကိုယ် သဘောအရ အားနည်းတဲ့ဘာသာရပ်တွေမှာ ကျရှုံးနိုင်ပါတယ်။ ဒီလိုကျရှုံးခဲ့ရင် ကျရှုံး ဘာသာရပ်ကိုသာမက အခြားသက်ဆိုင်ခြင်းမရှိတဲ့ အောင်မြင်ပြီးဘာသာရပ်များကိုပါ ထပ်မံဖြေဆိုရမယ်ဆိုတာ ယုတ္တိဗေဒနည်းအရ ခိုင်မာမှု မရှိပါဘူး။ ဥက္ကဋ္ဌကြီးခင်ဗျား။ ထပ်ခါ ထပ်ခါ လေ့ကျင့်ပြီး ထပ်ခါ ထပ်ခါ စစ်ဆေးရတယ်ဆိုတာ အားကစားနည်းပညာမှာပဲ ရှိပါတယ်။ အားကစားဆိုတာ စံချိန်ကို အဓိကထားတာဖြစ်တဲ့ အတွက် ဒီလိုရှိတာဖြစ်ပါတယ်၊ ပညာရေးဆိုတာ အားကစားမဟုတ်တဲ့အတွက် စံချိန် မလိုပါဘူး။ စံချိန်မလိုတဲ့အတွက် ထပ်ခါထပ်ခါ လေ့ကျင့်စရာ၊ ထပ်ခါထပ်ခါ စစ်ဆေးနေစရာလည်း မလိုတော့ပါဘူး။ ကျရှုံးသော ဘာသာရပ်ကိုသာ သီးသန့် ပြန်လည်ဖြေဆိုခွင့် စနစ်ဟာ အားသာချက်တွေ အများကြီး ရှိပါတယ်။ ကျောင်းသားဟာ ကျရှုံးဘာသာရပ် ကိုသာ အဓိကထား အာရုံထား လေ့ကျင့်ရမှာ ဖြစ်ပါတယ်။ ဒီလိုပြုလုပ်တဲ့အတွက် ငွေကုန် သက်သာခြင်း၊ လူသက်သာခြင်း၊ အချိန်ပိုထွက်ခြင်းများ ဖြစ်ပါမယ်။ ရရှိတဲ့ အချိန်ပိုမှာ အောင်မြင်ပြီးတဲ့ ဘာသာရပ်များ နောက်ဆက်တွဲ အဆင့်မြင့်များကိုလည်း သူ ကြို တင် လေ့လာနိုင်ခွင့်ရမှာ ဖြစ်ပါတယ်။ မြန်မာနိုင်ငံရဲ့ အဆင့်မြင့်ဆုံး ဝင်ခွင့်အမြင့်ဆုံးဖြစ်တဲ့ ဆေးတက္ကသိုလ်မှာ ကျရှုံးဘာသာရပ်ကို သီးသန့်ဖြေဆိုတဲ့စနစ် ကျင့်သုံးနေတာ နှစ်ပေါင်းများစွာ ရှိပါပြီ။ အဆင့်မြင့်ပညာမှာတောင် ဒီစနစ်ကျင့်သုံးခဲ့မယ်ဆိုရင် ကျင့်သုံးနိုင်တယ်ဆိုရင် ကျွန်တော်တို့ ဒီအခြေခံပညာမှာလည်း ဒီစနစ် ကျင့်သုံးနိုင်မှာ ဖြစ်ပါတယ်။ ဒါကြောင့် ဆရာကြီးဦးနု ရဲ့အဆို ဖြစ်တဲ့ အဓိကအပိုင်းဖြစ်တဲ့ ကျရှုံးဘာသာရပ်ကို သီးသန့်ပြန်လည်ဖြေဆိုခွင့်ပြုရန် မဖြစ်မနေ လုပ်ဆောင်ရမယ့် အချက်ဖြစ်တဲ့အတွက် အပြည့်အဝ ထောက်ခံပါတယ်။ ပညာရေးဌာနမှလည်း လက်တွေ့ဆောင်ရွက်ပေးဖို့ တိုက်တွန်းလိုပါတယ်။ ဒါပေမဲ့ တတိယ ပိုင်းဖြစ်တဲ့ အချိန်တိုကာလ အတွင်းမှာ ပြန်လည်ဖြေဆိုခွင့်ပြုရေးကိုတော့ လက်တွေ့ ကျင့်သုံးနိုင်ရန် အခက်အခဲတွေ ရှိနိုင်ကြောင်း ရှေ့က လွှတ်တော်ကိုယ်စားလှယ် တွေလည်း တင်ပြထားပါတယ်။ အချိန်တိုကာလဖြစ်တဲ့အတွက် ကျရှုံးကျောင်းသားမှာ ပြန်လည်လေ့လာဖို့ အချိန် နည်းခြင်း၊ ကျရှုံးဘာသာရပ်ကိုသာ သီးသန့်ဖြေဆိုရတဲ့အတွက် နှစ်ကုန် အများနည်းတူ စာမေးပွဲမဟုတ်သည့်အတွက် အများ အထင်အမြင် လွဲနိုင်ခြင်း ရှိကောင်းရှိနိုင်ပါတယ်။ နောက် စာမေးပွဲတစ်ခုကျင်းပလျှင် တာဝန်ရှိသူများဟာ တာဝန်ကြီးသည့်အတွက် နောက်ဆက်တွဲ စာမေးပွဲများ ကျင်းပလျှင် တာဝန်ပိနိုင်ပါတယ်။ ဒါကြောင့် ကျရှုံး ဘာသာရပ်ကို နောက်ဆက်တွဲ အချိန်တိုကာလအတွင်း ပြန်လည်ဖြေဆိုခွင့်ပြု ရေးကတော့ အခက်အခဲများ ရှိနိုင်တဲ့အတွက် ကျရှုံးဘာသာရပ်ကို နောက်လာမယ့်နှစ် ကျွန်တော်တို့ စာမေးပွဲကြီးမှာပဲ မိမိနဲ့သက်ဆိုင်တဲ့ ကျရှုံးဘာသာရပ် သီးသန့်ကိုသာ ပြန်လည် ဖြေဆိုခွင့်ပြုတဲ့စနစ်ကို ကျင့်သုံးသင့်ကြောင်း အကြံပြု တင်ပြအပ်ပါတယ်။ ကျေးဇူးတင် ပါတယ်။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၆) ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီး၊ ဒုတိယဝန်ကြီးနှင့် ကျွန်တော်တို့ရဲ့ အမျိုးသားလွှတ်တော်ကိုယ်စားလှယ်ကြီးများ အားလုံး မင်္ဂလာပခင်ဗျာ။ ကျွန်တော် အဆိုရှင်ကြီးဖြစ်တဲ့ ရန်ကုန်တိုင်းဒေသကြီးမှ ဦးနု ရဲ့ အဆိုရဲ့ အပိုင်း(၃)ပိုင်းမှာပါဝင်တဲ့ ပထမအဆင့်ဖြစ်တဲ့၊ ပထမပိုင်းဖြစ်တဲ့ အခြေခံပညာအထက်တန်း Matriculation ပေါ့။ ဒီစာမေးပွဲရဲ့ အောင်/ရှုံးပေးတဲ့ စနစ်ကို ပြန်လည်သုံးသပ်ရန်ဆိုတဲ့ အပိုင်းကို ကျွန်တော် ထောက်ခံပါတယ်။ ဘာလို့လဲဆိုတော့ စနစ်တစ်ခုကတော့ စနစ်ကိုတိုးတက်စေချင်ရင် ပြန်လည် သုံးသပ်မှုအပိုင်း Redssessment လုပ်ရမှာ မှန်ပါကြောင်း ကျွန်တော် တင်ပြလိုပါတယ်။ ဥက္ကဋ္ဌကြီးခင်ဗျား။ ကျွန်တော် ကြားဖြတ်တင်ပြချင်တာကတော့ အင်္ဂလိပ်စကား အသုံးအနှုန်း များပါခဲ့ရင် ခွင့်လွှတ်ဖို့ မေတ္တာရပ်ခံပါတယ်ခင်ဗျ။ ဘာကြောင့်လဲဆိုတော့ စာမေးပွဲစနစ်နဲ့ ပတ်သက်ရင် လက���ရှိကျင့်သုံးနေတဲ့အဆင့်ဟာ အားမလို အားမရ ဖြစ်နေတဲ့ ပုဂ္ဂိုလ်များ အားလုံးကပဲ ဒါကို ဝေဖန်သွားတာ ဖြစ်ပါတယ်။ စာမေးပွဲစနစ် ဆိုတာ စာမေးပွဲသည် သင်ကြားရေးဆိုတဲ့ ဖြစ်စဉ် Process တစ်ခုလုံးရဲ့ အဆုံးသတ် လုပ်ငန်းဖြစ်ပါတယ်။ End Result ကို စစ်တဲ့ဟာ ဖြစ်ပါတယ်။ သူရဖို့အတွက် ရှေ့က သင်ကြားရေးဘာညာဆိုတဲ့ ဖြစ်စဉ်တစ်ခုလုံး ပါ ပါတယ်။ စာမေးပွဲ ဖြစ်စဉ် စာမေးပွဲ စစ်တဲ့ စနစ်တစ်ခုကိုပဲ စပြီးတော့ ပြင်မယ်ဆိုရင် ဒါ မှားပါတယ်။ အခြေခံအုတ်မြစ်ကစ ပြင်ရတာ ဖြစ်တဲ့အတွက်ကြောင့် စာမေးပွဲစနစ်က ပြင်ဖို့ သုံးသပ်ဖို့ လိုတယ်။ အဲဒါ ဖြစ်ဖို့အတွက် စနစ်ကိုပဲ စာမေးပွဲစနစ် တစ်ခုတည်းကိုပဲ ကောက်ပြီးပြင်လိုက်လို့ မရဘူး။ အဲဒီအတွက် အခြေခံလိုအပ်ချက် ဖြစ်တဲ့ ကျွန်တော်တို့ အဆင့်ဆင့်သွားရမယ့်ဟာတွေပါ အဆင့်ဆင့်ပြင်မှသာ ရှေ့နောက် လိုက်လျော ညီထွေမှု ရှိမယ်လို့ ကျွန်တော် မြင်ပါတယ်ခင်ဗျ။ ကျွန်တော် ပညာရေးနဲ့ ပတ်သက်လို့ ရှိရင် ဝေဖန်ရတာတော့ အားလုံး အားမလို အားမရဖြစ်လို့ ဝေဖန်တယ်ဆိုတာတော့ ပညာရေးဌာနကတော့ သိပါတယ်။ ကျွန်တော်လည်း ပညာရေးဌာနမှာ လုပ်ခဲ့တဲ့အတွက်ကြောင့် သိပါတယ်။ အတွင်းလူကတော့ ပိုသိတာ ပေါ့လေ။ အထဲက အပြင်က ပြောတဲ့ ပုဂ္ဂိုလ်တွေရဲ့ မြင်တာထက် ကျွန်တော်တို့က ပိုပြီး သိပါတယ်။ ကျွန်တော်တို့ကတော့ စီမံခန့်ခွဲရေးအရာရှိလည်း ဖြစ်တယ်။ Field Officer လည်း ဖြစ်တဲ့အခါကျတော့ အရေးယူရတဲ့နေရာမှာ နေခဲ့တော့ ပိုပြီး သိပါတယ်။ ဒါပေမဲ့ ပညာရေးဌာနက မလုပ်ဘူးလား ဆိုတော့ လုပ်ပါတယ်။ အခုလည်း ကျွန်တော်တို့ ပညာရေးနဲ့ပတ်သက်လို့ ဝေဖန်နေတဲ့အချိန်မှာ ပညာရေးဌာနသည် နိုင်ငံတကာရဲ့ အကူအညီ၊ ကုလသမဂ္ဂ (UN)ရဲ့ အကူအညီနဲ့ Unicef ရဲ့ အကူအညီနဲ့ ကျွန်တော်တို့ ပညာရေး၊ ကျန်းမာရေးဆိုင်ရာ မူဝါဒချမှတ်ရေးတွေမှာ ဦးစားပေး ရွေးချယ်ရမယ့် Seminar တစ်ခု လုပ်ပေးသွားတာ ကျွန်တော် သိလိုက်ပါတယ်။ ဘက်စုံထောင့်စုံက ပညာရှင်များနဲ့ ဆက်သွယ်ဆောင်ရွက်နေတယ်ဆိုတာ ကျွန်တော်တို့ သိပါတယ်။ သို့သော်လည်း ကျွန်တော်တို့ ကိုယ်စားလှယ်တော်ကြီးများအနေနဲ့ အားမလို အားမရ ဖြစ်တဲ့အတွက်ကြောင့် အကြံပြု နေခြင်းသာ ဖြစ်ပါတယ်။ ကျွန်တော်တို့ ပညာရေး ဆွေးနွေးပွဲ တစ်ခုမှာ ကျွန်တော် ကိုယ်တိုင် တက်ပါတယ်။ ကျွန်တော့် တိုင်းက ကျွန်တော့်အောက်မှာရှိတဲ့ ဒုတိယဦးစီးမှူး အဆင့်ရှိတဲ့ ကျောင်းတွေကို စစ်ရမယ့် ဘာသာရပ်(၉)ခုက ဆရာ၊ ဆရာမ (၉)ယောက်ကို ကျွန်တော် ခေါ်သွားပါတယ်။ အဲဒီမှာ ဘာပြထားလဲဆိုတော့ မြန်မာနိုင်ငံ၊ စင်ကာပူ၊ ဂျပန်၊ ဘရူနိုင်းဒါရုဆလမ် နောက်ပြီးတော့ ထိုင်းနဲ့ ဖိလစ်ပိုင်က ဒီလိုပဲ တက္ကသိုလ်ဝင်ခွင့်မေးခွန်းတွေ အားလုံးကို ယှဉ်ပြီး ပြထားပါတယ်။ ကျွန်တော် ဘာသာရပ်ဆရာ၊ ဆရာမတစ်ယောက်ကို တစ်ခုစီသွား ဖတ်၊ ဖတ်ပြီးရင် ငါ့ကို ပြန်ပြောကြ ဆိုတဲ့အခါကျတော့ ဝမ်းသာအားရပြန်လာကြတယ်။ ဆရာကြီး ကျွန်တော်တို့၊ ကျွန်မတို့ တစ်လုံးမှ နားမလည်ဘူး။ သိပ်ကို အားရှိတာပဲ။ ကျွန်တော်တော့ ဘာလို့လဲဆိုတော့ ကျောင်းတွေကို စစ်မယ့်အရာရှိတွေက ပြန်ပြောတာကို ကျွန်တော် မေးခွန်းတစ်ခုကို ဖတ်ပြလိုက်တယ်။ ဒီမှာကြည့် ပထဝီ မေးခွန်းကို ကြည့်။ ရွာလေးတစ်ရွာရဲ့ ပထဝီအနေအထားနဲ့ ရာသီဥတုအခြေအနေကို ဖော်ပြထားတဲ့အချက် (၁၂)ချက်ရှိပါတယ်။ ဥပမာ မိုးလေဝသအခြေအနေ၊ မိုးရွာချိန်၊ မြေအချဉ်ဓာတ် ဘာညာ စသည် ဖြင့်ပေါ့။ ဒီဘက်ကလည်း သီးနှံ (၁၀)မျိုးရဲ့ လိုအပ်တဲ့ ရှင်သန်ဖြစ်ထွန်းဖို့ လိုအပ်တဲ့ အချက်အလက် (၁၂)မျိုး ချပြထားတယ်။ ဒီဇယားနှစ်ခုကို နှိုင်းယှဉ်၍ ဒီရွာမှာ ဘယ်သီးနှံကို စီးပွားဖြစ်စိုက်ရင် ကောင်းမလဲလို့ သုံးသပ်တင်ပြပါဆိုတဲ့ မေးခွန်းကို ဘာမှ သူတို့ နားမလည်ဘူး။ ဆရာတွေ ဆရာမတွေကို ကျွန်တော် အပြစ်မတင်ပါဘူး။ သူတို့ ဖြတ်သန်းခဲ့တဲ့ အခြေအနေက ရှင်းရှင်းလင်းလင်းလေးပဲ ဒီဇယားအရ ဘယ်သီးနှံနဲ့ ဒီမြေနဲ့ သင့်တော်မယ်ဆိုတာကို ဒါ Match လုပ်ခိုင်းတာ။ သို့သော် အဲဒါ ဘာလဲဆိုတော့ Critical Thinking ပေါ့။ စောစောက ညီတော်မောင်တွေ ပြောသွားတဲ့ တွေးခေါ်မြော်မြင်မှု၊ စဉ်းစားဆင်ခြင်မှု ဆိုတဲ့ဟာတွေ ဖြစ်ပါတယ်။ ကျွန်တော်တို့က စာမေးပွဲစနစ်ကို ပြင်မယ်ဆိုရင် စာမေးပွဲစနစ်ရဲ့ အဆုံးသတ်ကို သွားနေတဲ့ ခရီးစဉ် တစ်ခုလုံးမှာရှိတဲ့ သင်ကြားရေးဖြစ်စဉ်ဆိုတဲ့ဟာကြီးကို ပစ်ထားလို့ မရတဲ့အတွက်ကြောင့် သင်ကြားရေး ဖြစ်စဉ်ကို မပြင်ဘဲနဲ့ စာမေးပွဲတစ်ခုတည်းကို ကွက်ပြင်ရင်တော့ အိမ်ကို အမိုးတစ်ခုပဲ ခွာပြီး အမိုးအသစ်လဲပြီး အောက်ခြေတွေ၊ ဘာတွေက ဖြစ်ချင်တိုင်း ဖြစ်နေတဲ့သဘော ဖြစ်သွားနိုင်ပါတယ်။ ဒါကြောင့် ကျွန်တော်တို့ ဒီနေရာမှာ လက်ရှိ (၁၀)တန်းစာမေးပွဲရဲ့ မေးခွန်းရဲ့ အနေအထားကတော့ မှန်ပါတယ်။ Memorizing လို့ ခေါ်တဲ့ အလွတ်ကျက်ဖြေတာကိုပဲ အားပေးနေတဲ့ မေးခွန်းဖြစ်ပါတယ်။ ဒါတော့ သေချာပါတယ်။ ဒါတော့ ငြင်းလို့ မရပါဘူး။ ကျွန်တော်ကိုယ်တိုင် ပညာရေးအရာရှိ တစ်ယောက်အနေနဲ့ ဒါ ရဲရဲတင်းတင်း သုံးသပ်ရဲ ပါတယ်။ နောက်တစ်ခုက တွေးခေါ်မြော်မြင်မှုပိုင်းဆိုင်ရာကို ဘာမှ အားမပေးနိုင်ဘူး။ ဘာကြောင့်လဲ ဆိုတော့ သူက အလွတ်ကျက်မှတ်တာပဲ ဖြစ်နေလို့ပါ။ အင်္ဂလိပ်စာ၊ အင်္ဂလိပ်စာ ဆိုတာ ဘာသာစကား ဖြစ်ပါတယ်။ Language ဖြစ်ပါတယ်။ Language ဆိုတာ ဘာကို လိုတာလဲဆိုတော့ Professioncy ကို လိုချင်တာပါ။ တတ်ကျွမ်းနားလည်မှုကို လိုချင်တာပါ။ အဆင့်တစ်ခု အရပါ။ သို့သော် အင်္ဂလိပ်စာမေးခွန်းကို ကြည့်လိုက်ရင် Close Type လို့ ခေါ်တဲ့ ကွက်လပ်ဖြည့်တာတို့၊ Complete the following sentence ဆိုပြီးတော့ ကဗျာတောင်မှ ကွက်လပ်ဖြည့်တဲ့နည်းနဲ့ ကဗျာတစ်ပုဒ်ကို ကဗျာလေးသင်ရတာမှ (၇)ပုဒ် ရှိပါတယ်။ ကျွန်တော်တို့တုန်းက သင်ရတဲ့ (၉)တန်းတုန်းက သင်ရတဲ့ ကဗျာက လက်တစ်လုံး စာလောက် ထူပြီးတော့ ကျွန်တော် မှတ်မိတယ်။ Pied Piper of Hamelin ဆိုတဲ့ ကဗျာ ဆိုရင် အပိုဒ်ပေါင်း(၄၂)ပိုဒ် ရှိပါတယ်။ ကျွန်တော် ခုထက်ထိ အပိုဒ် (၈)ပိုဒ် အလွတ်ရပါ သေးတယ်။ သိပ်ကွာပါတယ်။ ကျွန်တော်တို့ကတော့ ကံကောင်းပြီး ကျောင်းကောင်းကောင်း မှာနေခဲ့ရတော့၊ ဒါကြောင့်မို့လို့ သင်တဲ့စနစ်နဲ့ သုံးထားတဲ့ Content ပေါ့နော်။ Curiculum Content လို့ခေါ်တဲ့ သင်ရိုးမှာ ပါဝင်တဲ့ အချက်နဲ့ သင်ကြားရေးနည်းစနစ်ကို မပြင်ဘဲနဲ့တော့ စာမေးပွဲစနစ်တစ်ခုတည်းကို ကွက်ပြီးပြင်ရင် ကျွန်တော်ကတော့မှားပါတယ်လို့ လေးစားစွာ ဥက္ကဋ္ဌကြီးကို သုံးသပ်တင်ပြပါတယ်ခင်ဗျ။ လက်ရှိဖြစ်နေတဲ့ဟာ ကတော့ အောင်မှတ်က Clean Pass လို့ခေါ်တဲ့ လွတ်လွတ်ကျွတ်ကျွတ်အောင်တဲ့ အောင်မှတ်ကတော့ (၄၀) ဖြစ်ပါတယ်။ (၄၀) (၆)ဘာသာ၊ (၂၄၀)ရမှ အောင်ပါတယ်။ သို့သော် ဒီနေရာမှာ ကျွန်တော် မခြွင်းမချန် လွှတ်တော်ကိုယ်စားလှယ်များ အားလုံးကို တင်ပြရရင် ကျွန်တော်တို့ တိုင်းမှာ လုပ်နေတဲ့ အချိန်တုန်းက ပါမောက္ခချုပ်နဲ့ ကျွန်တော်တို့နဲ့ ညှိရပါတယ်။ ကျွန်တော်တို့ တိုင်းရဲ့ အောင်ချက်ဟာ အောင်မှတ် (၄၀)နဲ့ တွက်ကြည့်လိုက်ရင် ဘယ်လောက်ရှိသလဲ။ ဥပမာ (၆)ရာခိုင်နှုန်းပဲ ရှိတယ်။ မဖြစ်နိုင်ဘူး။ ဒါဖြင့်ရင် တစ်ဘာသာကျ တွက်လိုက်မယ်။ (၃၅)ထိအောင် စဉ်းစားမယ်။ ဘယ်လောက် တက်လာမလဲ (၁)ရာခိုင်နှုန်းပဲ တက်တယ်။ (၃၀)ထိအောင် စဉ်းစားကြည့်လိုက်ရအောင်၊ (၂) ဘာသာကျ စဉ်းစားကြည့်လိုက် ရအောင်၊ (၃)ဘာသာကျ စဉ်းစားကြည့်လိုက်ရအောင်၊ အဲဒီလိုလိုက်စဉ်းစားတဲ့အခါကျတော့မှ ရာခိုင်နှုန်းက (၂၀)ကျော်ပါတယ်။ ဒါဟာ ကျွန်တော် ပွင့်ပွင့်လင်းလင်းတင်ပြတဲ့ အရှင်းဆုံး ပြောတဲ့ စကားပါပဲ။ အောင်မှတ်ကိုသာ (၄၀)အတိနဲ့ပဲ ဆုံးဖြတ်၊ မမြှင့်နဲ့အုံး (၄၀)မရရင် မအောင်ဘူးဆိုရင် Double Digit ဂဏန်းနှစ်လုံးရဖို့ တော်တော်ခဲယဉ်းပါတယ်။ ဆိုချင်တာ (၁၀)အောက်မှာပဲ ရှိပါတယ်။ ကျွန်တော်တို့ ၆၅ ခုနှစ် ကျွန်တော့် အစ်ကိုကြီး ဦးဝင်းမောင် ကတော့ (၂.၃) ရာခိုင်နှုန်း အောင်တဲ့ နှစ်က အောင်ခဲ့တာပါ။ ကျွန်တော် အောင်ခဲ့တဲ့ ၆၅ ခုနှစ်က (၃.၅)ရာခိုင်နှုန်း အဲဒီနှစ်က အောင်ခဲ့တာပါ။ အဲဒါ A List ရော၊ B List ရော အဲဒီနှစ်က နှစ်ခုပေါင်းတာပါ ဥက္ကဋ္ဌကြီးခင်ဗျား။ ဒီနှစ်ခုပေါင်းမှ ကျွန်တော်တို့က (၃.၅)ပဲ ရတယ်။ အဲဒါဆိုရင် ကျွန်တော်တို့က တော်တော်လေး ကောင်းတယ်လို့ ယူဆနေရတာပါ။ အခုကတော့ ရာခိုင်နှုန်း(၂၀)အောက်ကျရင် ကျောင်းအုပ်တို့၊ မြို့နယ်ပညာရေးမှူးတို့၊ တိုင်းပညာရေးမှူးတို့က ထုချေလွှာတင်ရတဲ့ ဘဝရောက်နေတာပါ။ ဆိုတော့ စာမေးပွဲ ဆိုတာက အဓိကသီးနှံ(၁၀)မျိုးကို ပန်းတိုင် အထွက်နှုန်း သတ်မှတ်ထားသလို စပါး ဘယ်လောက်ထွက်ရမယ်လို့ သတ်မှတ်လို့ မရပါဘူး။ ဘယ်နှစ်ရာခိုင်နှုန်း အောင်ရမယ် ဆိုတာ မဖြစ်နိုင်ပါဘူး။ အောင်ချင်လည်း အောင်မယ်၊ မအောင်ချင်လည်း မအောင်ဘူး။ ဒါပေမဲ့ ကြိုးစားသင်ဖို့ ကတော့ ဆရာ့တာဝန်ပဲ ဖြစ်ပါတယ်။ အောင်ချက်ရာခိုင်နှုန်းကို ထိန်းပြီး ကန့်သတ်ထားရင်တော့ အဲဒါ မရ ရအောင် လုပ်မှာပဲ။ ရအောင်လုပ်ရင်တော့ Quality တော့ ဘယ်လိုမှ အာမ မခံနိုင်ပါဘူးဆိုတာ နံပါတ် (၁) အချက်အနေနဲ့ တင်ပြ အပ်ပါတယ်ခင်ဗျား။ ဒုတိယအချက်ကတော့ ဆရာကြီး ဦးနု အထဲမှာပါတာက အောင်ချက် အောင်မှတ်ကို မြှင့်တင်ရန်ဆိုတာ စောစောက ပြောတဲ့ ကျွန်တော်က ပြောခဲ့တယ်။ (၄၀)အတိနဲ့ သတ်မှတ်ရင်တောင်မှ ဂဏန်းနှစ်လုံး ခုဂဏန်း၊ ဆယ်ဂဏန်း ရဖို့ ခဲယဉ်းပါတယ်ဆိုတော့ (၅၀)သတ်မှတ်ကြည့်လိုက်ရအောင်၊ ခုဂဏန်းတောင်မှ တော်တော် ငယ်ပါလိမ့်မယ်။ Under 5 ဖြစ်ပါလိမ့်မယ်။ (၅)ရာခိုင်နှုန်းအောက် ကျသွားပါလိမ့်မယ်။ ကျွန်တော်တို့ ဒါဆိုရင်တော့ စဉ်းစားရမှာက မြို့ပြနဲ့ကျေးလက်ရဲ့ ကျောင်းတွေရဲ့ အဆင့်အတန်း ကြည့်လိုက်မယ်ဆိုရင် ကျွန်တော် အခြေခံစဉ်းစားရမယ့် အချက်(၇)ချက်လောက် ထောက်ပြပါမယ်ခင်ဗျ။ ဆရာ ပြည့်စုံမှု၊ ပြည့်စုံတယ်ဆိုတာ ဆရာ ဘာသာရပ် အလိုက် ဆရာခန့်နိုင်တာပေါ့။ ဒုတိယက ဆရာ ဘာသာရပ်ကိုက်ညီမှု၊ ကျွန်တော်တို့က (၁၀)တန်း စာမေးပွဲ စစ်တဲ့အခါမှာ မြန်မာစာနဲ့ အင်္ဂလိပ်စာ ပိုပြီး လိုချင်တယ်လို့ ပြောတဲ့အခါကျတော့ မြန်မာစာ သင်တဲ့ဆရာ အကုန်သွား စာစစ်ရမယ်ဆိုတဲ့အခါ ကျွန်တော့်ဆီမှာ ကန့်ကွက်စာတွေ အများကြီး တက်လာတယ်။ ကျွန်တော်တို့က Maths Mdjor နဲ့ အောင်တာပါ။ ကျောင်းမှာ မရှိလို့ ဝင်သင်နေတာ မစစ်နိုင်ပါဘူးဆိုတာ မှန်တာပေါ့။ Maths Major နဲ့ အောင်တဲ့သူကို မြန်မာသဒ္ဒါတော့ မင်းသင်တတ်တယ်။ သင်ချေဆိုပြီးတော့ အဲဒါသွား စာစစ်ခိုင်းရင်တော့ ကလေးတွေ ကျဖို့ပဲ ရှိတယ်။ ကျွန်တော်တို့နဲ့ ပါမောက္ခချုပ်နဲ့ အတိုက်အခံ ငြင်းပြီးတော့ ကဲ ဒီလောက်ပဲ ပေးနိုင်တော့တယ်ဆိုပြီး ပေးခဲ့ရတဲ့ ဘဝရှိတယ်။ ဆရာ ခန့်တိုင်းလည်း မဟုတ်ဘူး။ ဆရာဘာသာရပ် ကိုက်ညီဖို့ လိုပါတယ်။ နောက်တစ်ချက် ဆရာ ကျောင်းသား အချိုး ကိုက်ရပါမယ်။ အလယ်တန်း၊ မူလတန်းတွေမှာဆိုရင် (၄၀) အချိုး (၁)က ကောင်းပါတယ်။ အထက်တန်းကျ (၃၅)အချိုး (၁)က ကောင်းတယ်လို့ သတ်မှတ်ထားပေမယ့် လက်ရှိကတော့ ကျေးလက်ကျောင်းတွေမှာ (၁) အချိုး (၉၀)လည်း ရှိပါတယ်။ (၁)အချိုး (၆၀)လည်း ရှိပါတယ်။ နောက်တစ်ခုက ဆရာနဲ့ စာသင်ချိန်အချိုး၊ ဆရာဟာ (၃၅)ချိန် မသင်နိုင်ပါဘူး။ တစ်နေ့ (၇)ချိန် တစ်ပတ် (၅)ရက် (၃၅)ချိန် မသင်နိုင်ပါဘူး။ ကျွန်တော် အထက်တန်းပြ (၁၁)နှစ် လုပ်ဘူးပါတယ်။ အဲဒီတုန်းက ကျွန်တော် (၃၂)ချိန်ထိအောင် သင်ရဘူးပါတယ်။ အသက်ငယ်လို့ ရပါတယ်။ ကြီးရင် မရနိုင်ပါဘူး။ ဆရာစာသင်ချိန်အချိုးဟာ အထက်တန်းမှာ (၂၄)ချိန်ထက် မပိုသင့်ပါဘူး။ ဒါ သတ်မှတ်ထားတဲ့ စံချိန်ဖြစ်ပါတယ်။ နောက်တစ်ခုက ဆရာရဲ့ အရည်အသွေး၊ အရည်အသွေးဆိုတာကတော့ Qualified Teacher ဖြစ်ရဲ့လား၊ ဘွဲ့ရတာ ဟုတ်လား။ အဲဒီဘွဲ့နဲ့ သင်တဲ့ ဘာသာရပ်နဲ့ ကိုက်သလား။ Teacher Training လို့ ခေါ်တဲ့ ဆရာအတတ်သင် သင်တန်း တက်ပြီး ပြီလား စသဖြင့် ဆရာအရည်အသွေး ဖြစ်ပါတယ်။ နောက်ပြီးတော့ ကျောင်းသားတွေနဲ့ မိဘတွေရဲ့ လူမှုစီးပွားရေး အခြေအနေ၊ နောက်ပြီးတော့ မိဘရဲ့ ပညာရေး အားပေးမှု၊ နောက်တစ်ခုက သင်ထောက်ကူပစ္စည်းပြည့်စုံမှု၊ နောက်တစ်ခုက ဘဝမျှော်မှန်းချက် စတဲ့ factors တွေကို မစဉ်းစားဘဲနဲ့၊ အဲဒါတွေကို မဖြည့်ဆည်းနိုင်ဘဲနဲ့ ကျေးလက်မြို့ပြက ဇလုတ်တိုက်ချလာပြီးတော့ (၅၀) ရမှအောင်စေဆိုရင်တော့ ကျွန်တော် ထင်ပါတယ်။ ပြည်နယ်တွေ၊ နယ်စပ်ဒေသက ကျေးလက်တွေက ကလေးတွေက ဆယ်တန်းဆိုတဲ့ တောင်ကို ဒီတစ်သက်မှာ ကျော်နိုင်ဖို့က ခဲယဉ်းပါတယ်ခင်ဗျား။ ဒါကြောင့် ဒီကိစ္စဟာ တော်တော်ကြီး လက်တွေ့မှာ မဖြစ်နိုင်ဘူးဆိုတာ ကျွန်တော်စဉ်းစားမိပါတယ်။ ဒါပေမဲ့ ဒါ အခုက မဖြစ်နိုင်တာပါ။ နောင်တစ်ချိန်မှာ ဖြစ်မှာပါ။ ဘယ်အချိန်မှာလဲ၊ 12 th Grade ကို ပညာရေးဌာနက စဉ်းစားနေပါတယ်။ ဆယ်တန်းအောင်ပြီးရင် နောက် တစ်တန်းတိုးဖို့၊ အထက်တန်းအဆင့်မှာ ဒါ စဉ်းစားနေတဲ့ အချိန်မှာရှိပါသေးတယ်။ မဆုံးဖြတ်သေးပါဘူး။ 12 th Grade og:03:6$0ောက်တစ်ခုက ဘာလဲဆိုလို့ရှိရင် တက္ကသိုလ်အလိုက် Entrance စာမေးပွဲတွေ စစ်ဖို့ဆိုတာတွေလည်း ထည့်စဉ်းစားနေပါတယ်။ အဲဒီဟာတွေ အကုန်လုံး ခိုင်မာလာပြီဆိုတဲ့ အချိန်မှာတော့ ဒီကိစ္စဟာ သူ့ဟာသူ ရေမြင့် ကြာတင့် ဖြစ်လာနိုင်မယ်၊ အခုတော့ နည်းနည်းဆန္ဒစောနေတယ်လို့ ကျွန်တော့်အနေနဲ့ သုံးသပ် တင်ပြပါတယ်။ ကျရှုံးသူ မနစ်နာဖို့ အချိန်တိုအတွင်း ပြန်လည်စစ်ဆေးဖို့ ဆိုရင် ဒါက Supplementry System ဖြစ်ပါတယ်။ ကျွန်တော် အဲဒီအချိန်တိုကို တော်တော်ကြောက် ပါတယ်။ ဆရာကြီး ဦးဌေးမောင် က ပါမောက္ခတစ်ယောက်အနေနဲ့၊ ဆရာကြီးဦးဝင်းမောင် က ပါမောက္ခချုပ် တစ်ယောက်အနေနဲ့ စာမေးပွဲလုပ်ငန်းကို အကုန်ရှင်းပြသွားပြီးဖြစ်တဲ့ အတွက်ကြောင့် ကျွန်တော်အချိန်ကုန်ခံပြီး မရှင်းတော့ပါဘူး။ အဲဒီမှာ အဆင့်ပေါင်း (၇) ဆင့် ရှိပါတယ်။ အခြေခံပညာက (၅)ဆင့် တာဝန်ယူရပါတယ်။ ရှေ့ (၂)ဆင့်ကို အဆင့်မြင့် ပညာက တာဝန်ယူပါတယ်။ ကျွန်တော်တို့ကတော့ အဲဒီမေးခွန်းကို သွားထုတ်ယူတဲ့အချိန်က စပြီးတော့ စာမေးပွဲအဖြေလွှာ ပြန်ပို့ပြီး စစ်တဲ့အထိအောင် တာဝန်ယူရပါတယ်။ နောက်ဆုံးအဆင့်ကို တက္ကသိုလ်က ပြန်ပြီးတော့ ယူပါတယ်။ ကျွန်တော်တို့ တိုင်းပညာရေးမှူး လုပ်တုန်းက ကျွန်တော့် အောက်မှာ ကျွန်တော်က မြန်မာနိုင်ငံရဲ့ အကြီးဆုံးတိုင်း ကိုင်ခဲ့တာ ဧရာဝတီတိုင်းဆိုတော့ စာစစ်ဌာနက (၁၀၃)ခု ရှိပါတယ်။ (၁၀၃)ခုလုံး မဟုတ်သေးဘူး။ (၂၆)မြို့နယ်ကို မေးခွန်းရောက်ဖို့ ကျွန်တော်တို့ တော်တော် တာဝန်ကြီးပါတယ်။ ကျွန်တော် နှစ်တစ်နှစ်က မြို့တစ်မြို့ ကြံခင်းပဲ ထားပါ။ ဧရာဝတီတိုင်းရဲ့ မြောက်ဘက်အကျဆုံးမြို့က ကြံခင်းမြို့ဟာ ညတစ်ချက် ထိအောင် ကျွန်တော့်ဆီ မေးခွန်းပြန်ရောက်ကြောင်း သတင်းမတင်ဘူး။ ကျွန်တော်တို့ လည်း အိပ်လို့ မရဘူး။ ကျွန်တော် တယကလည်း တင်ထားတယ်၊ ရဲမှူးကြီးလည်း တင်ထားတယ်။ (၂) နာရီ မှာ သတင်းဝင် လာတယ်၊ ကျွန်မတို့၊ ကျွန်တော်တို့ ရောက်ပါပြီ။ ဘာလုပ်ရမလဲ။ ရဲမှူးကြီးက အသင့်ရှိတယ်။ ရဲမှူးကြီးကို ကျွန်တော်လှမ်းပြောတယ်။ ရဲစခန်းမှာ ဒီကား ထိုးမယ်။ ရဲစခန်းထဲမှာ ဒီမေးခွန်း သိမ်းထားပေးပါ။ မနက်မိုးလင်းရင် ပြန်ထုတ်ပြီး ဘဏ်ထဲထည့်ပါမယ်။ ကျွန်တော်တို့ ည နှစ်ချက်ခွဲထိအောင် ဒီစီမံချက်မပြီးပါဘူး။ ကျွန်တော် အိပ်လို့ မရပါဘူး။ ရဲစခန်းထဲမှာ၊ မြို့နယ်ပညာရေးမှူးက အမျိုးသမီးပါ။ မတတ်နိုင်ဘူး။ အမျိုးသမီးလည်း ရဲစခန်းထဲမှာ ပက်လက်ကုလားထိုင်နဲ့ ထိုင်နေ၊ ဘာလို့လဲ ဒီမေးခွန်းက သူတာဝန်ယူထားတာ၊ ရဲကလည်း စောင့်ပေးမယ်။ ဒါပေမဲ့ မေးခွန်းသေတ္တာက ကိုယ့်ဘာသာကိုယ် တာဝန်ခံ၊ ဆိုတော့ ဒါလောက်တာဝန်ကြီးပါတယ်။ ဒါဟာ ကျွန်တော် မေးခွန်းပို့တာလေး တစ်ခုပဲ ရှိပါသေးတယ်။ အဖြေလွှာလည်း ဒီအတိုင်းပါပဲ။ ဒါလောက်ထုထည်ကြီးမားတဲ့ အဆင့်(၇)ဆင့်လောက်ရှိပြီးတော့ (၆) လခန့် လုပ်ရတဲ့ လုပ်ငန်းကို အချိန်တိုနဲ့ပြန်စစ်ဆိုရင် ဒီလုပ်ငန်းဟာ ဖြစ်နိုင်ပါ့မလားဆိုတာလေးကို စဉ်းစားကြည့်ပါ။ အဲဒီမှာ ပိုဆိုးတာက အခု ဒါ ဥက္ကဋ္ဌကြီးတော့ သိပါတယ်ခင်ဗျ။ ကျောင်းသားတွေမှာ ကျောင်းတွေမှာလည်း ရင်ဆိုင်ရတဲ့ ကိစ္စတစ်ခု၊ အလားအလာ ကောင်းတဲ့ ကလေးလေးတွေ၊ ဒီနေ့များ (6 D) ထွက်မလားလို့ အောက်မေ့တယ်၊ ဒီကောင်က နောက်ဆုံးဘာသာကို ခြစ်ပစ်ခဲ့တယ်။ အားမရလို့၊ နောက်နှစ်မှ ကြိုးစားတော့မယ်။ ကလေးတွေက ဆေးတက္ကသိုလ်ပဲ ဝင်ချင်တာဖြစ်တဲ့အတွက်ကြောင့်၊ (6 D) ပဲ လိုချင်တာ ဖြစ်တဲ့အတွက်ကြောင့် အားမရတဲ့ဘာသာကို ခြစ်ပစ်ခဲ့တဲ့စနစ်ဟာ တစ်နှစ်စောင့်ပြီး နောက်နှစ် ပြန်ဖြေရတယ်။ တကယ်လို့များ Supplementary (၃)လ(၄)လ နဲ့ပြန်ဖြေခွင့်ရှိရင် အကုန် ခြစ်ချမှာပဲ။ အဲဒီလို ဖြစ်ချလိုက်ရင် ရိုးရိုးတန်းတန်းဖြေသွားတဲ့ နယ်က ကလေး၊ အဲဒါမျိုး နားမလည်တဲ့ ကလေးက အောင်မှတ်အနည်းငယ်နဲ့ သာမန်တက္ကသိုလ်ကို ရောက်တဲ့ အချိန်မှာ Second Attempt နဲ့ ပြန်လုပ်တဲ့ ကလေးတွေက ဆေးတက္ကသိုလ်ကို ရောက်၊ ဘာရောက်ညာရောက် ရောက်ပြီးတော့ Unfair Competition မမျှတတဲ့ ပြိုင်ဆိုင်မှု ဖြစ်လာနိုင်ပါတယ်လို့ ကျွန်တော် ဒါ တင်ပြချင်ပါတယ်။ ဒါတွေက လက်တွေ့ဖြစ်နိုင်တဲ့ကိစ္စ ဖြစ်ပါတယ်။ ပညာရေးဌာနကို၊ ပညာရေး စနစ်ကို ဝေဖန်တာတော့ အသစ်နဲ့ ဝေဖန်ရမယ်။ ဝေဖန်နေမှပ် Criticism ရှိမှပဲ တိုးတက်မှာ ဖြစ်ပါတယ်။ ဘာလုပ်ပါလို့ ထောက်ပြတာ အန္တရာယ်ကြီးပါတယ်။ ဘာကြောင့်လဲ။ ကိုယ့်ထက် တတ်တဲ့၊ ကျွမ်းတဲ့ လူတွေက နိုင်ငံတကာရဲ့ အတွေ့အကြုံနဲ့ ဘာနဲ့လုပ်လာ နေတဲ့အခါမှာ ကျွန်တော်တို့က ဒါလုပ်ပါ၊ ဒါလုပ်ပါလို့ Pin Point လုပ်ပြီး ထောက်ပြတာ အလွန်ခက်ပါတယ်။ ကျွန်တော်တို့ ပြီးခဲ့တဲ့အပတ်က ရခိုင်ပြည်နယ်က ကျွန်တော့်ရဲ့ နောင်တော်ကြီး ဒီဘက်က ဦးအုန်းတင် တင်ပြသွားတဲ့၊ ဒီနေ့လည်း ချင်းပြည်နယ်က ကျွန်တော့်ရဲ့ ညီတော်မောင် ဦးပေါလ်ထန်ထိုင်း တင်ပြတဲ့ တစ်ပြည်လုံးကို မေးခွန်း တစ်မျိုးတည်းစစ်ဆိုတာမှ ကျွန်တော်တို့က ထောက်ခံပါတယ်။ ဘာကြောင့်လဲ ဆိုတော့ မြန်မာနိုင်ငံမှာ တစ်ချိန်တုန်းကလည်း လုပ်တယ်၊ တစ်ပြည်လုံး တစ်ခုတည်း စစ်တာပါ။ ကျွန်တော်တို့ မြန်မာနိုင်ငံရဲ့ ရှားရှားပါးပါး ဟိုခေတ် ကတော့ ပညာမင်းကြီးလို့ ခေါ်တဲ့ပုဂ္ဂိုလ်ဟာ စာစစ်မင်းကြီးတာဝန်ကို ပူးတွဲ ယူခဲ့ရပါတယ်။ ဆယ်တန်းမေးခွန်းကို၊ တက္ကသိုလ်ဝင်မေးခွန်းကို အိန္ဒိယမှာ သွားရိုက် ရပါတယ်။ ဒါ ဥက္ကဋ္ဌကြီး သိပါတယ်။ မင်းကြီးဦးချိန် အိန္ဒိယမှာပဲ မော်တော်ကား Accident နဲ့ ကွယ်လွန်ခဲ့ပါတယ်။ မြန်မာနိုင်ငံက မေးခွန်းကို သွားရိုက်တာ အိန္ဒိယမှာ ပညာမင်းကြီး ကွယ်လွန်ခဲ့ဖူးပါတယ်။ ဘယ်လောက် ခက်ခဲတယ် ဆိုတာပြတာပါ။ နောက်ပိုင်းကျတော့ အင်းစိန်ထောင်ထဲမှာ ရိုက်ပါတယ်။ နောက်ပိုင်း သာယာဝတီထောင်မှာ ရိုက်ပါတယ်။ ကျွန်တော့်ဘကြီးက စာစစ်အဖွဲ့ရဲ့ တွဲဖက်အတွင်းရေးမှူး ဖြစ်ပါတယ်။ သူက တစ်နှစ်ကို (၅)လလောက်က ထောင်ထဲမှာ နေရပါတယ်။ နှစ်တိုင်းပါ၊ နှစ်တိုင်း သူထောင်ထဲဝင်ရပါ တယ်။ မေးခွန်းရိုက်ဖို့ကိစ္စပဲဖြစ်ပါတယ်။ အဲဒီတော့ ကျွန်တော်တို့ကို ဘာပြောလဲဆိုတော့ မြန်မာနိုင်ငံမှာ ဖြေတဲ့သူဟာ (၅)သိန်း Maximum ပါပဲ။ ဆယ်တန်း ဖြေတဲ့သူဟာ၊ အတွင်းရော၊ အပြင်ရော တရုတ်မှာ (၁၃)သန်းဖြေတယ်လို့ သိရပါတယ်။ ကျွန်တော် တရုတ်ပြည်က ပုဂ္ဂိုလ်နဲ့ စကားပြောတဲ့ အခါကျတော့။ သူတို့လည်း မေးခွန်းတစ်ခုတည်း လုပ်ပါတယ်၊ နိုင်လည်း နိုင်ပါတယ်လို့ ပြောပါတယ်။ ကျွန်တော်တို့က မေးခွန်းပေါက်ကြားမှာစိုးလို့၊ တိုင်းတစ်တိုင်းက ပေါက်သွား ခဲ့ရင်၊ နောက်တစ်တိုင်းက တစ်ပြည်လုံးမေးခွန်းတွေ ပြန်မပြင်ရဘဲနဲ့ တိုင်းအလိုက်ပဲ ပြင်လို့ရအောင် ဆိုတဲ့ဟာနဲ့ လုပ်တဲ့အတွက်ကြောင့် ပေါက်တယ်ဆိုတာ စည်းကမ်း ဖောက်တာ၊ ဥပဒေ ဖောက်တာ၊ စည်းမရှိ၊ ကမ်းမရှိဖြစ်တဲ့ဟာကို နိုင်အောင်ထိန်းရင် မေးခွန်းပေါက်တယ်ဆိုတဲ့ ကိစ္စဟာ မရှိရဘူး။ ခိုးချတယ် ဆိုတာလည်း စည်းကမ်း ဖောက်တာ၊ အလိုလိုက်ခဲ့လို့ ၊ အကြောင်းကြောင်းကြောင့် ဟိုငဲ့၊ ဒီငဲ့ ဆူမှာစိုးလို့၊ ပူမှာစိုးလို့ ဆိုတဲ့ဟာတွေနဲ့ ကျောင်းသားကို အလိုလိုက်တာတွေများပြီး ဒါတွေ ပျက်လာတာ များပါပြီ။ ဥက္ကဋ္ဌကြီး သိပါတယ်ခင်ဗျား။ တချိန်တုန်းက ဘယ်လောက်ထိ လွယ်လွယ်ဆိုရင် ကျွန်တော်ဆယ်တန်း စာမေးပွဲစောင့်တုန်းက အထက်တန်းဆရာ ပေါက်စ ဘဝတုန်းက ကျွန်တော့်ဆရာမကြီးက မေးခွန်းချိပ်ပိတ်ပြီးသား အထုပ်ကို စက်ဘီးကယ်ရီယာနောက်မှာ တင်ပေးလိုက်တယ်။ ကျွန်တော်က သယ်သွားတယ်။ စာတိုက်မှာ သွားပြီးတော့ ချိန်ပြီးတော့ တစ်ပေါင်ကို ဘယ်လောက်နဲ့ ဆိုပြီးတော့ နှုန်းဖြတ်လိုက်ရင် ကျွန်တော်ပြီးသွားပြီ။ အဲဒီမေးခွန်းကို စာတိုက်က တာဝန်ယူပြီးတော့ ရန်ကုန်တက္ကသိုလ်ကို အရောက်ပို့ ပေးပါတယ်။ အခုကျတော့ အဲဒါကို တုတ်မိုး၊ ဓားမိုး နဲ့ ရဲအစောင့်အရှောက်နဲ့ သံသေတ္တာနဲ့ သော့နှစ်ချက်ခတ်ပြီးတော့ ကားနဲ့သွားလို့ ရပါတယ်။ ဘာလို့လဲဆိုတော့ လုံခြုံမှုကို တာဝန် မယူနိုင်ဘူး။ ဆိုလိုတာက စနစ်က ရှိခဲ့ဖူးတယ်။ ထိန်းသိမ်းကြီးကြပ်တာကို လျှော့ပေးရင်း၊ လျှော့ပေးရင်း၊ လျှော့ပေးရင်းနဲ့ နောက်ဆုံးကျတော့ လုံးလုံးကို လွတ်သွားတဲ့ သဘောရှိတဲ့ အတွက်ကြောင့်၊ ခိုးချမှာတစ်ခုတည်းကြောင့်၊ မေးခွန်းပေါက်မှာ တစ်ခုတည်းကြောင့်၊ တိုင်းနဲ့ ပြည်နယ် (၁၀)ခုမှာ မေးခွန်းတွေမျိုးစုံတွေ မေးနေတဲ့အတွက်ကြောင့်၊ အားမလို အားမရ ဖြစ်တာလည်း အားလုံးကြားခဲ့ပြီး ဖြစ်တဲ့အတွက်ကြောင့် မေးခွန်းတစ်ခုတည်း ကိစ္စကတော့ ပြန်စဉ်းစားသင့်ပါကြောင်း ကျွန်တော်တင်ပြလိုပါတယ်။ နောက်တစ်ခုကတော့ အဆိုနဲ့ပတ်သက်လို့ (၃)ပိုင်းကို တင်ပြသွားတဲ့အခါမှာ နံပါတ်(၁) ပြန်လည်သုံးသပ်တာကို ထောက်ခံပါတယ်။ သုံးသပ်ပါတယ်။ လုပ်သင့်ပါတယ်။ နောက်တစ်ခုက မေးခွန်းနဲ့ပတ်သက်လို့ လည်း တစ်ပြည်လုံးမှာ တစ်မျိုးတည်းစစ်တဲ့စနစ် ကိုလည်း ပြန်သွားသင့်တယ်ဆိုတာ အကြံပြုချင်ပါတယ်။ သို့သော် အောင်မှတ်ကို မြှင့်တင်ဖို့ ကတော့ တစ်ပြည်လုံးမှာရှိတဲ့ နယ်မှာရော၊ နယ်စပ်အစွန်အဖျားဒေသရော၊ ကျေးလက်ရော၊ ကလေးတွေရော ထည့်ပြီးတော့ စဉ်းစားမယ် အောင်မှတ်မြှင့်တင်တဲ့ကိစ္စဟာ လူတန်းစား ခွဲရာကျပါတယ်၊ ကျောင်းကြီးတွေ၊ မြို့ကြီးတွေကပဲ အောင်ပြီး နယ်က ကလေးတွေ မအောင် ဖြစ်နိုင်ပါတယ်။ Quality တက်အောင် အမှတ်ကို ဆွဲတင်ပြီးမှ ကျရင်တစ်ခါ Supple ပြန်လုပ်ဆိုတဲ့အခါကျတော့ အဖျားက ပြန်သွားတဲ့ သဘော ဖြစ်တဲ့အတွက်ကြောင့် ၊ Supple ဟာလည်း မဖြစ်နိုင်တဲ့ အခြေအနေရှိတဲ့အတွက်ကြောင့် အကြံပြုချက်သည် အလွန်သင့်တော် သော်ငြားလည်း လက်ရှိအခြေအနေအရ ကျင့်သုံးရန် မသင့်သေးတဲ့ အတွက်ကြောင့် မှတ်တမ်းတင်ထားပြီး နောင်အဆင်ပြေတဲ့အခါမှာ ကျင့်သုံး သင့်ပါကြောင်း လေးစားစွာ တင်ပြရင်း နိဂုံးချုပ်ပါတယ်။</speech>
<speech type="speaker">အဆိုနဲ့ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက ပြန်လည်ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="99">ဦးဘရွှေ (ဒုတိယဝန်ကြီး၊ ပညာရေးဝန်ကြီးဌာန)</agency>လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီး များအားလုံး ကိုယ်စိတ်နှစ်ဖြာ ကျန်းမာ၊ ချမ်းသာကြပါစေကြောင်း ဦးစွာဆုတောင်းမေတ္တာ ပို့သအပ်ပါတယ်။ ကျွန်တော်ကတော့ ပညာရေးဝန်ကြီးဌာန၊ ဒုတိယဝန်ကြီး ဦးဘရွှေ ဖြစ်ပါတယ်။ ဒီနေ့ အမျိုးသားလွှတ်တော်ှာ အမျိုးသားလွှတ်တော်ကိုယ်စားလှယ်တော်ကြီး များဟာ မြန်မာနိုင်ငံရဲ့ တစ်ခုတည်းသော အမျိုးသားစာမေးပွဲ ဆိုတဲ့ National Examination ဒါဟာ နိုင်ငံတကာကို ကျွန်တော်တို့ ဖြတ်သန်းနေတဲ့ ကျွန်တော်တို့ရဲ့ နိုင်ငံရဲ့ Parameter ဖြစ်ပါတယ်။ ဒီစာမေးပွဲစနစ်နဲ့ပတ်သက်လို့ အင်မတန်ကို အလေးထားပြီးတော့ ဆွေးနွေးနေတာကို ကျွန်တော် ကြားရတဲ့အခါမှာ အင်မတန်ကိုပဲ ဝမ်းမြောက်ကျေနပ်မှုရှိပါတယ်။ ဘာဖြစ်လို့ လဲဆိုတော့ ဒီ ကျွန်တော်တို့ရဲ့ ပညာရေးမှာ ပညာရေးဟာ နိုင်ငံတစ်ခုရဲ့ အသက်သွေးကြော ဖြစ်ပါတယ်။ ဒီပညာရေးရဲ့ အနေအထား မြင့်မှ ကျွန်တော်တို့ နိုင်ငံအနေအထား မြင့်ပါမယ်။ ဒါကြောင့် နိုင်ငံတကာမှာလည်းပဲ ဖွံ့ဖြိုးဆဲနိုင်ငံရော၊ ဖွံ့ဖြိုးပြီးနိုင်ငံရောဟာ မိမိတို့ နိုင်ငံရဲ့ ဖွံ့ဖြိုးတိုးတက်မှုကို မကျသွားစေဖို့၊ ဖွံ့ဖြိုးတဲ့နိုင်ငံတွေကလည်း တိုးတက်မှု ကို ရရှိနိုင်ဖို့ ပညာရေးကဏ္ဍကို နည်းမျိုးစုံနဲ့ ကြံစည်အားထုတ်ပြီးတော့ ဆောင်ရွက်နေကြ တာကို တွေ့ရပါတယ်။ ဒါကြောင့်မို့လို့ ကျွန်တော်တို့ နိုင်ငံအနေနဲ့ကတော့ ကျွန်တော်တို့ရဲ့ ဖြတ်သန်းခဲ့ရတဲ့ သမိုင်းကြောင်းအရ ကျွန်တော်တို့ဟာ အစိုးရအဆက်ဆက်ဟာ ပညာရေး ကို အလေးထားပြီးတော့ ကျွန်တော်တို့ အားပေးခဲ့ကြတာကို တွေ့ရပါတယ်။ လမ်းစဉ် ပါတီခေတ်မှာရော၊ တပ်မတော်အစိုးရ လက်ထက်မှာရော ပညာရေးနဲ့ပတ်သက်လာရင် ခေါင်းဆောင်၊ နိုင်ငံ့ခေါင်းဆောင်တွေဟာ ဦးစားပေးအဆင့်မှာမို့ ဆောင်ရွက်ခဲ့ပါတယ်။ သို့သော်လည်းပဲ ကျွန်တော်တို့ ဖြတ်သန်းခဲ့ရတဲ့ သမိုင်းကြောင်းအနေအထား အရ ပညာရေးကဏ္ဍကို နိုင်ငံတကာ��ဲ့ ယှဉ်ပြီးတော့ လုပ်တဲ့အခါမှာ ရည်မှန်းချက် ရှိသော်လည်းပဲ အခက်အခဲတွေနဲ့ ကြုံခဲ့ရတာ အမှန်ပါပဲ။ သို့သော် အခုခေတ်ကာလသည် ကျွန်တော်တို့ နိုင်ငံတော်သည် ဒီမိုကရေစီစနစ်နဲ့ ဖြတ်သန်းချီတက်နေတဲ့ အချိန်ကာလမှာ နိုင်ငံရဲ့ ဖွံ့ဖြိုးတိုးတက်မှုကို ဘယ်လိုပုံစံမျိုးနဲ့ အမြန်ဆုံးနည်းနဲ့ ကျွန်တော်တို့ ဆောင်ရွက် ရမလဲ ဆိုတဲ့ဟာကို အခုလွှတ်တော်ကိုယ်စားလှယ်တော်ကြီးများ အားလုံးဟာ စိတ်ဝင်တစား အားဖြင့် အင်မတန်ကို အလေးထားပြီးတော့ ဆွေးနွေးနေကြတဲ့အတွက် ကျွန်တော်တို့ ပညာရေးဝန်ကြီးဌာနမှာ တာဝန်ယူရတဲ့ ကျွန်တော် ဒုတိယဝန်ကြီး တစ်ယောက်အနေနဲ့ ပညာရေးဝန်ကြီး ကိုယ်စား အထူးပဲ ကျေးဇူးတင်ပါတယ်။ သို့သော် ပညာရေးကဏ္ဍမှာ စာမေးပွဲဆိုတာကတော့ သင်ကြားမှုပြီးလို့ရှိရင် ခုနလွှတ်တော်ကိုယ်စားလှယ်ကြီးများ ဆွေးနွေးသလို သင်ကြားမှုတစ်ခုရဲ့ End Result ကို စာမေးပွဲနဲ့ပဲတိုင်းတာနေကြပါတယ်။ ကမ္ဘာပေါ်မှာ ဒီစာမေးပွဲစနစ်ဖြင့် ဆုံးဖြတ်ခြင်းဟာ တရားမျှတမှု အပြည့်အဝမရှိဘူးလို့ လည်းပဲ ပညာရှင်တွေကဆိုပါတယ်။ သို့သော်လည်းပဲ စာမေးပွဲစနစ်ထက်ကောင်းတဲ့ အခြားစနစ်တစ်ခုကို ကျွန်တော်တို့ လက်တွေ့ဘဝမှာတော့ မကျင့်သုံးနိုင်သေးတဲ့ ကာလမှာတော့ စာမေးပွဲစနစ်နဲ့ပဲ သွားရဦးမယ်လို့ ကမ္ဘာ့နိုင်ငံ အသီးသီးမှာလည်း ကျင့်သုံးနေကြပါတယ်။ တချို့သော နိုင်ငံတွေမှာတော့ဖြင့် ပညာရပ်တွေကို စာမေးပွဲစနစ်တွေကို ခေတ်မီတဲ့ကွန်ပျူတာစနစ်တွေနဲ့ ကျွန်တော်တို့ အဆုံးအဖြတ်ပေးတယ်။ အထူးသဖြင့်တော့ ဂျပန်တို့လို နိုင်ငံမျိုးက စာမေးပွဲ တစ်ခုကို ဖြေလိုက်လို့ ရှိရင် နာရီပိုင်းအတွင်းမှာ Result ထွက်ပါတယ်။ ဒါကတော့ ကျွန်တော်တို့ရဲ့ ဒီစနစ်တစ်ခုကို ရောက်ဖို့အတွက် လည်းပဲ တစ်ချိန်ချိန်မှာ ဒီဖွံ့ဖြိုးမှု အနေအထားအရ ရောက်သွားနိုင်ပါတယ်။ သို့သော်လည်း ဒီလက်တွေ့အနေအထားဖြင့် ကျင့်သုံးဖို့ဆိုတာ တော်တော်လေး အခက်အခဲတော့ ရှိပါတယ်။ အဲဒါကြောင့် နိုင်ငံတော်တော်များများဟာ စာမေးပွဲဖြေဆိုစေတဲ့ စနစ်ဖြင့် ကျွန်တော်တို့ Written Examination အားဖြင့် အောင်မြင်မှုစနစ်ကို အဆုံးအဖြတ် ပေးကြတာများပါတယ်။ အဲဒီတော့ ကျွန်တော်တို့ နိုင်ငံအနေနဲ့ ဒီအခြေခံပညာကဏ္ဍမှာ နောက်ဆုံး အတန်းဖြစ်တဲ့ ဒီတက္ကသိုလ်ဝင်စာမေးပွဲ ကျွန်တော်တို့ ကျောင်းသားဘဝ ခေတ်ကတော့ အခြေခံပညာအထက်တန်းစာမေးပွဲလို့ ခေါ်ပါတယ်။ အဲဒီတော့ ဒီစာမေးပွဲစနစ်ဟာ အခြေခံပညာ ပြီးမြောက်တဲ့အခါမှာ သူတို့ကို ဖြေဆိုစေပြီးတော့ သူတို့ရဲ့ ရရှိတဲ့အမှတ် အပေါ်မှာ အခြေခံပြီးတော့ ယနေ့မြန်မာနိုင်ငံမှာ ဖွင့်ထားတဲ့ အသက်မွေးဝမ်းကျောင်း တက္ကသိုလ်တွေ၊ ဘာသာရပ်ဆိုင်ရာ တက္ကသိုလ်တွေ ဒါတွေကို တက်ရောက်စေတဲ့စနစ်ကို ကျွန်တော်တို့ ဆောင်ရွက်နေကြရခြင်း ဖြစ်ပါတယ်။ အဲဒီတော့ ကျောင်းသားများဟာ မိမိတို့ သင်ယူလိုသော ဘာသာရပ်ကို သင်ယူစေခြင်းဆိုတဲ့စနစ်မျိုးဟာတော့ တစ်ချိန်ချိန်မှာ ကျွန်တော်တို့နိုင်ငံရဲ့ ဖွံ့ဖြိုး တိုးတက်မှု၊ ပြောင်းလဲမှုနှင့်အတူ ဖြစ်လာမှာလို့ ကျွန်တော်ရဲ့ ပုဂ္ဂိုလ်ရေးအားဖြင့် ခံယူပါ တယ်။ သို့သော်လည်းပဲ ဒီအနေအထားမရောက်ခင်မှာ ကျွန်တော်တို့မှာ ဒီကျင့်သုံးလာတဲ့ စာမေးပွဲထဲမှာ National Examination ဖြစ်တဲ့ တက္ကသိုလ်ဝင် စာမေးပွဲ ယခင်တုန်းက အခြေခံပညာ အထက်တန်းစာမေးပွဲစနစ်ကို ကျွန်တော်တို့ နိုင်ငံတော်ရဲ့ စာစစ်အဖွဲ့ဥက္ကဋ္ဌ၊ ယခုဆိုရင်တော့ စာစစ်အဖွဲ့ ဦးစီးဌာနအနေနဲ့ ကျွန်တော် တာဝန်ယူပြီးတော့ တစ်နိုင်ငံလုံးမှာ ကျင်းပပေးပါတယ်။ ကျင်းပပေးတဲ့အခါမှာ ရှေ့က ကျွန်တော်တို့ ကိုယ်စားလှယ်တော်ကြီး များ ဒီလုပ်ငန်းတွေအပေါ်မှာ (၂)ပိုင်း ဖြစ်တဲ့ အခြေခံပညာကဏ္ဍနဲ့ အဆင့်မြင့်ပညာ ကဏ္ဍ ပေါင်းစပ်ပြီး ဆောင်ရွက်ရတဲ့ကဏ္ဍ ဖြစ်ပါတယ်။ အခြေခံပညာကဏ္ဍကတော့ဖြင့် ဒီနိုင်ငံတကာအဆင့်မီအောင်အတွက် ကျွန်တော်တို့ တက္ကသိုလ်ဝင်စာမေးပွဲအဆင့်၊ အခြေခံတွေမှာ ကျွန်တော်တို့ သတ်မှတ်ပေးထားတဲ့ သင်ရိုးညွှန်းတမ်းပေါ်မှာ သင်ကြားပေးတဲ့ အခြေခံပညာကဏ္ဍ ဖြစ်ပါတယ်။ ဒီသင်ရိုး ညွှန်းတမ်းတွေကိုလည်းပဲ အဆင့်မြင့်ပညာကဏ္ဍမှ တက္ကသိုလ်၊ ဘာသာရပ်ဆိုင်ရာ ပညာရှင် များက နိုင်ငံတကာရဲ့ သင်ရိုးနဲ့ ယှဉ်ထိုးပြီးတော့ မိမိနိုင်ငံအတွက် အကောင်းဆုံးသော သင်ရိုးစနစ်များကို ရွေးချယ်ပြီးတော့ ပြဌာန်းပေးတာ ဖြစ်ပါတယ်။ ပြုစုပေးတာဖြစ်ပါတယ်။ ဒီသင်ရိုးများကို အခြေခံပညာကဏ္ဍက သင်ကြားပေးပါတယ်။ သင်ကြားပေးပြီးတော့ရင် စာမေးပွဲ စစ်ဆေးခြင်းကဏ္ဍကို တော့ဖြင့် သင်ရိုးပြုစုသော၊ သင်ရိုးဥက္ကဋ္ဌ တာဝန်ယူသော ဘာသာရပ်ဆိုင်ရာ ပါမောက္ခများက မေးခွန်းပြုစုရပါတယ်။ ဒီပြုစုတဲ့ မေးခွန်းကို ကျွန်တော်တို့ အဆင့်မြင့်ပညာကဏ္ဍမှ တာဝန်ယူပြီးတော့ လုံခြုံမှုအဆင့်ဆင့်ဖြင့် မေးခွန်း ရိုက်နှိပ်ပြီး ဖြန့်ဝေပေးပြီးတော့ ကျွန်တော်တို့ စစ်ဆေးပါတယ်။ စစ်ဆေးပြီးတော့မှ End result အနေနဲ့ ထုတ်ပေးပြီးတော့ ဒီရရှိလာသော အမှတ်အပေါ်မှာ မူတည်ပြီးတော့ရင် ကျွန်တော်တို့ ကျောင်းသားများရဲ့ ယနေ့ ဝင်ရောက်လိုသော တက္ကသိုလ်များကို စိစစ် ရွေးချယ်ပေးနေရတဲ့အဆင့်ပဲ ရှိပါတယ်။ လက်ရှိအားဖြင့် ဒီအနေအထားမျိုးမှာ ရှိသော်လည်း အခု ကိုယ်စားလှယ် တော်ကြီးများဟာ မြန်မာနိုင်ငံရဲ့ ပညာရေး၊ လူသားအရင်းအမြစ်များရဲ့ ဖွံ့ဖြိုးတိုးတက် ရေးကို ရှေ့ထားပြီးတော့ ကျွန်တော် ဆွေးနွေးနေရတဲ့အရာကို ကြားသိရတဲ့အခါမှာ အလွန်ပဲ အားရကျေနပ်ပါတယ်။ ဒီရည်မှန်းချက်တွေ ဟာလည်းပဲ ကျွန်တော်တို့ နိုင်ငံရဲ့ ဖြတ်သန်းနေတဲ့ လမ်းကြောင်းမှန်ပေါ်မှာ တစ်ချိန်ချိန်မှာ အားလုံးသော ပြည်ထောင်စုဖွား တိုင်းရင်းသားတွေ အားလုံးက တစ်ချိန်ချိန်မှာ ခံစားရမယ်လို့ ကျွန်တော် မျှော်လင့်ပါတယ်။ လောလောဆယ် အနေနဲ့ကတော့ ကျွန်တော့်အနေနဲ့ ဒီအဆိုရှင် ရဲ့ အဆိုပြုချက်ပေါ်မှာ ကျွန်တော်တို့ ပညာရေးဝန်ကြီးဌာနအနေနဲ့လည်းပဲ ကြိုဆိုပါတယ်။ သို့သော် ကျွန်တော်တို့ ဆောင်ရွက် နိုင်တဲ့အနေအထားလေးကို ကျွန်တော့်အနေနဲ့ ပြန်လည်ပြီးတော့ ဆွေးနွေးဖြေကြားလို ပါတယ်။ မြန်မာနိုင်ငံပညာရေးစနစ်မှာ နိုင်ငံတကာပညာရည် စစ်ဆေးတိုင်းတာမှု စနစ်နှင့် အညီ အခြေခံပညာအဆင့်အလိုက် အတန်းအသီးသီးတွင် စာပေဘာသာရပ် တစ်ခုချင်း အလိုက် ပေးမှတ်(၁၀၀)တွင် (၄၀)မှတ် ရရှိပါက အဆိုပါအတန်းတွင် သင်ယူ ပြီးမြောက် သူဟု သတ်မှတ်ပါသည်။ တက္ကသိုလ်ဝင်တန်းစာမေးပွဲ ဘာသာရပ်အသီးသီး၏ အောင်မှတ် ကို အမှတ်(၄၀)သတ်မှတ်ထားရှိပါတယ်။ အဆင့်မြင့်ပညာအဆင့် ဘွဲ့ကြိုသင်တန်းများတွင် ဘာသာရပ်တစ်ခုချင်းအလိုက် (၅၀)မှတ်နှင့် အထက်ရရှိသူများကိုလည်းကောင်း၊ ဘွဲ့လွန်သင်တန်းများတွင် ရမှတ် (၆၀)မှတ်နှင့် အထက်ရရှိသူများကိုလည်းကောင်း အောင်မြင်သူများအဖြစ် သတ်မှတ်လျက် ရှိပါတယ်။ ဒီအပိုင်းကိုလည်း ကျွန်တော်တို့ ကိုယ်စားလှယ်တော်ကြီး တင်ပြတဲ့ Grading Point နဲ့ သတ်မှတ်ပြီးတော့ အဆင့်မြင့်ကဏ္ဍမှာတော့ အောင်စာရင်း ပြုစုပါတယ်။ အခြေခံပညာ အဆင့်တွင် တက္ကသိုလ်ဝင် စာမေးပွဲ ဖြေဆို ရာတွင် ရွေးချယ် သင်ယူနိုင်သည့် ဘာသာရပ်(၃)ခု အပါအဝင် ဘာသာရပ်(၆)ခုအနက်မှ ဘာသာရပ်(၁)ခု သို့မဟုတ် (၂)ခုသည် အမှတ်(၄၀) မပြည့်မီသော်လည်း ကျန်ဘာသာရပ်များ၏ ရမှတ်များ နှင့် နှိုင်းယှဉ်စိစစ်မှု (Moderation) ပြုလုပ်ပြီးတော့ အောင်မြင်သူအဖြစ် သတ်မှတ် ထုတ်ပြန်ပေးလျက် ရှိပါသည်။ တက္ကသိုလ်ဝင်စာမေးပွဲ၌ ဘာသာရပ်တစ်ခုတွင် စာဖြေသူအမှန်တကယ် ရရှိသည့် အခြေခံရမှတ် သတ်မှတ်မြှင့်တင်၍ အောင်မြင်သူအဖြစ် သတ်မှတ်ပါက ကျရှုံးသူများ ကျရှုံးသည့်ဘာသာကိုသာ အချိန်တိုအတွင်း ပြန်လည်ဖြေဆိုသည့် အခွင့်အရေးပေးပါက အဆိုပါ ကျောင်းသား၊ ကျောင်းသူများအတွက် မေးခွန်းပြုစုရခြင်း၊ ဖြန့်ဝေပေးပို့ခြင်း၊ စာမေးပွဲကျင်းပခြင်း၊ အဖြေလွှာစစ်ဆေးခြင်း၊ အောင်စာရင်းပြုစု ထုတ်ပြန်ခြင်း လုပ်ငန်း များကို ကျောင်းဖွင့်ရက်ကာလတွင် ဆောင်ရွက်ရန် အထူးပင် အခက်အခဲများ ရင်ဆိုင်ရ ပါသည်။ ဒီကိစ္စနဲ့ပတ်သက်လို့ လည်း အတွေ့အကြုံရှိသော ကိုယ်စားလှယ်တော်ကြီးများ အားလုံး ဆွေးနွေးတင်ပြပြီး ဖြစ်ပါတယ်။ တက္ကသိုလ်ဝင်စာမေးပွဲ အအောင်/အရှုံးပေးသည့် လက်ရှိစနစ်ကို ပြန်လည် သုံးသပ်လျက် အားနည်းချက်များကို ပြုပြင်၍ ပိုမိုအရည်အသွေး ပြည့်မီအောင် ဆက်လက် ဆောင်ရွက်သွားမှာ ဖြစ်ပါတယ်။ သို့ဖြစ်ပါ၍ အထက်တန်းအဆင့်တွင် သင်ယူရသည့် ဘာသာရပ် တစ်ခုချင်းအလိုက် ဘာသာရပ်နယ်ပယ် ကျယ်ပြန့်သည်နှင့် နက်ရှိုင်းစွာ လေ့လာသင်ယူနိုင်ရေးအတွက် သင်ယူရမည့်ဘာသာရပ်နှင့် ပညာသင်ကာလတို့ကို ပြန်လည် လေ့လာဆန်းစစ် သွားမည်ဖြစ်ပါကြောင်းနှင့် ကျရှုံးသူများကို ပြန်လည်ဖြေဆိုစေမည့် အစီအစဉ်သည် လောလောဆယ် ဆောင်ရွက်နိုင်ခြင်း မရှိသေးပါကြောင်း ပညာရေးဝန်ကြီး ဌာနကိုယ်စား ရှင်းလင်းဖြေကြား အပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">အဆိုရှင် ဦးနု က မိမိရဲ့ ဆန္ဒကို တင်ပြပါ</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော ဥက္ကဋ္ဌကြီး ခင်ဗျား။ ကျွန်တော့်ရဲ့ အဆိုမှာ ပါတဲ့ အချက်များနဲ့ အလွန်အရေးပါတဲ့ တက္ကသိုလ်ဝင် စာမေးပွဲမှာ အပြောင်းအလဲတော့ မဖြစ်မနေ လုပ်ဖို့ လိုပြီဆိုတဲ့ အချက်အလက် အနှစ်သာရများ ပေါ်လွင်စွာ ပါဝင်လာပြီ ဖြစ်တဲ့အတွက်ကြောင့် ဆွေးနွေး တဲ့ ပုဂ္ဂိုလ်အားလုံးကိုလည်း ပညာရေး ဒုတိယဝန်ကြီးနှင့်တကွ အားလုံး ပုဂ္ဂိုလ်တွေကိုလည်း ကျေးဇူးတင်ပါတယ်။ မှတ်တမ်းတင် ထားပေးနိုင်ပါရန် ဥက္ကဋ္ဌကြီး အား အလေးအနက် ပန်ကြားအပ်ပါတယ်။</speech>
<speech type="speaker">မူလ အဆိုရှင်ရဲ့ တင်ပြချက်အရ အဆိုကို လွှတ်တော်မှ မှတ်တမ်းတင်ကြောင်း ကြေညာပါတယ်။ (သြဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော် အဋ္ဌမနေ့အစည်းအဝေး ရပ်နားကြောင်းနှင့် နဝမနေ့အစည်းအဝေး ဆက်လက်ကျင်းပမည့်နေ့ရက်နှင့် အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး နဝမနေ့ကို ၂၀၁၂ ခုနှစ်၊ နိုဝင်ဘာလ ၆ ရက် (အင်္ဂါနေ့)နံနက် ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည် ထွက်ခွာပါပြီ ခင်ဗျား</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး အဋ္ဌမနေ့ အစည်းအဝေးကို ၁၄၁၅ နာရီအချိန်တွင် ရပ်နားပါသည်။</p>
</postface>
</transcript>
</doc>
