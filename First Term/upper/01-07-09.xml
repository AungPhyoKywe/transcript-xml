<doc>
<docinfo>
<docno>01-07-09.xml</docno>
<pdf>01-07-09.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေး နဝမနေ့မှတ်တမ်း</title>
<date value='09-07-2013'>၁၃၇၅ ခုနှစ်၊ ဝါဆိုလဆန်း ၂ ရက် (၂၀၁၃ ခုနှစ်၊ ဇူလိုင်လ ၉ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် သတ္တမပုံမှန်အစည်းအဝေး နဝမနေ့ အစီအစဉ်ကို နံနက် ၁၀းဝဝ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေးရဲ့ နဝမနေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေး နဝမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၀) ဦးရှိပြီး ဒီကနေ့ အစည်းအဝေးကို (၁၉၂) ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၇.၂၇)ရာခိုင်နှုန်းရှိပြီး တက်ရောက်တဲ့ကိုယ်စားလှယ်ဦးရေဟာ အစည်းအဝေး အထ မြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသား လွှတ်တော် ဆိုင်ရာ ဥပဒေပုဒ်မ ၄၁ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနှင့် အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့(ဂ)တို့ အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် သတ္တမပုံမှန် အစည်းအဝေးရဲ့ နဝမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင် ဖြန့်ဝေ ထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ ခွင့်ပန်ကြားတဲ့ လွှတ်တော်ကိုယ်စားလှယ်များ စာရင်းကို တင်ပြပါမယ်</speech>
<speech type="speaker">ဦးသန်းဆွေ၊ မကွေး(၇)၊ ကျန်းမာရေး၊ ဦးအောင်ထွန်း၊ မကွေး(၁၁)၊ ပြည်ပခရီးစဉ်၊ ဦးသော်ဇင်ဦး၊ မကွေး(၉)၊ ဖခင်ကျန်းမာရေး၊ ဦးစောအုန်း၊ မွန်(၉)၊ ကျန်းမာရေး၊ ဦးဆိုင်ပေါင်းနပ်၊ ရှမ်း(၁၂)၊ ကိုယ်တိုင်ဆောင်ရွက်ရန်၊ ဦးအောင်ဝင်း၊ တနင်္သာရီ(၄)၊ ကျန်းမာရေး၊ ဦးစိုးဟန်လင်း ဧရာဝတီ(၁)၊ ကျန်းမာရေး၊ ဦးတင်ရှန်၊ တနင်္သာရီ(၆)၊ ကျန်းမာရေး၊ ဦးမိုးမြင့်၊ တနင်္သာရီ(၇)၊ မိခင်ကျန်းမာရေး၊ ဦးညွန့်လှိုင်၊ ဧရာဝတီ(၄)၊ ကိုယ်တိုင်ဆောင်ရွက်ရန်၊ ဦးမြင့်လှိုင်၊ ရခိုင်(၁၂)၊ ဒေသဖွံ့ဖြိုးရေး၊ ဦးကျော်ထွန်းအောင်၊ ရခိုင်(၅)၊ ကျန်းမာရေး၊ဒေါက်တာအေးမောင်၊ ရခိုင်(၁)၊ ပြည်ပခရီးစဉ်၊ ဦးအုန်းတင်၊ ရခိုင်(၁၀)၊ ကိုယ်တိုင်ဆောင်ရွက်ရန်၊ ဦးဝီလ်ဆင်မိုး၊ ရှမ်း(၇)၊ ကိုယ်တိုင် ဆောင်ရွက်ရန်၊ ဦးစိုင်းသန့်ဇင်၊ ရှမ်း(၄)၊ မိသားစုအရေး၊ ဦးဘရန်ရှောင်၊ ကချင်(၃) ကိုယ်တိုင် ဆောင်ရွက်ရန်၊ ဦးဂျေယော၊ ကချင်(၁၂)၊ ကိုယ်တိုင်ဆောင်ရွက်ရန်တို့ ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များနဲ့ ပတ်သက်ပြီး ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေး နဝမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၀)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၀)ဦး ယနေ့ ခွင့်ပန်ကြားသဖြင့် ခွင့်ပြု ထားသူ(၁၈)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ(၂၈)ဦး ဖြစ်ပြီး ခွင့်မဲ့ပျက်ကွက်သူမရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော် ရဲ့ အတည်ပြုချက်ရယူပါမယ်</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။</speech>
<title>ကျေးလက်နေပြည်သူအများစုနှင့် ဝယ်ရောင်းစက်မရှိသော မြို့နယ်များရှိ ပြည်သူများအတွက် နေအိမ်ဆောက်လုပ်ရာတွင် လိုအပ်သည့်သစ်များ ရရှိရေးကို တိကျခိုင်မာသော နည်းလမ်းဖြင့် ဖြည့်ဆည်းဆောင်ရွက်ပေးရန်နှင့် နည်းမျိုးစုံဖြင့် သစ်ထုတ်လုပ်နေမှုကို ရပ်ဆိုင်း၍ မြေပြင်ရှိ ပကတိ အခြေအနေကို စိစစ်ရန်နှင့် စပ်လျဉ်းသည့်မေးခွန်း</title>
<speech type="speaker">ယခု စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ ဦးသိန်းဝင်း က ကျေးလက်နေ ပြည်သူအများစုနှင့် ဝယ်ရောင်းစက် မရှိသော မြို့နယ်များရှိ ပြည်သူများအတွက် နေအိမ်ဆောက်လုပ်ရာတွင် လိုအပ်သည့်သစ်များ ရရှိရေးကို တိကျခိုင်မာသော နည်းလမ်းဖြင့်ဖြည့်ဆည်းဆောင်ရွက်ပေးရန်နှင့် နည်းမျိုးစုံဖြင့် သစ်ထုတ်လုပ်နေမှုကို ရပ်ဆိုင်း၍ မြေပြင်ရှိ ပကတိ အခြေအနေကို စိစစ်ရန် နှင့် စပ်လျဉ်းတဲ့ မေးခွန်းကို မေးမြန်းဖို့ဖြစ်ပါတယ်။</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ဖိတ်ကြား၍ တက်ရောက်လာကြသော ပြည်ထောင်စုအဆင့်ပုဂ္ဂိုလ်များ အားလုံးမင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ အမျိုးသား လွှတ်တော်ကိုယ်စားလှယ် ဦးသိန်းဝင်း ဖြစ်ပါတယ်။ အဲဒီတော့ ကျွန်တော် ဒီမေးခွန်းကို မေးရတဲ့ အကြောင်းရင်းလေးကို ကနဦး ရှင်းလင်းတင်ပြလိုပါတယ်။ ဒီမေးခွန်းကို မေးရတဲ့အကြောင်းအရင်းက ကျွန်တော်တို့ ဒေသကနေပြီးတော့မှ (၁၂)ဘီး ကားကြီး၊ သစ်ကားတွေ၊ သစ်ကုမ္ပဏီတွေမှာ ဝင်ရောက်ပြီးတော့မှ ပြေးဆွဲလုပ်ကိုင်တဲ့သူတွေက အခုလက်ရှိကုမ္ပဏီတွေ သစ်ထုတ်နေတဲ့ အကြောင်းရင်းလေးကို ကျွန်တော်တို့ကို ရှင်းလင်းတင်ပြ ကြပါတယ်။ အဲဒီတော့ လမ်းဖောက်တဲ့နေရာမှာ လမ်းဖောက်တယ်။ ကားကြီးတွေနဲ့၊ မြေထိုးစက် တွေနဲ့ ထိုးသွားတယ်။ သစ်ပင်တွေ အပြိုပြိုလဲတယ်။ ဒီလမ်းက ချိုင့်ခွက်ကြီးတွေ ဖြစ်လာတဲ့အခါ နောက်တစ်လမ်းကို ဖောက်တယ်။ နောက်တစ်လမ်းကို ဖောက်တဲ့အခါမှာလည်း ဒီလိုပဲ သစ်ပင်တွေ လဲပြိုပြီးတော့မှ ဒီအတိုင်းပဲ ဘယ်သူမှ မထုတ်ဘဲနဲ့ အလဟသဖြစ်တဲ့စနစ်တွေ၊ ပုံစံတွေ၊ နောက်တစ်ခါ ကားတင်တဲ့အခါ၊ ကားတိုက်တဲ့အခါမှာလည်း တင်တဲ့ တန်ထက် လျှော့ပြီးတော့မှ၊ မျှောမှာရေးပြီးတော့မှ သူတို့ရဲ့ ကားတင်ခ၊ ကားသယ်ဆောင်ခတွေကို လျှော့ရတာတွေ စတဲ့ အချက်တွေကို ကျွန်တော်တို့ တင်ပြဆွေးနွေးတဲ့အခါ၊ ကျွန်တော်တို့ ဒီကိစ္စဟာ ကျွန်တော်တို့သစ်တောတွေ မလိုအပ် ဘဲနဲ့ ပြုန်းတီးနေသလားဆိုတဲ့ ကျွန်တော်တို့ ထင်မြင်ယူဆချက်ကလေး ဖြစ်ပေါ်လာပါတယ်။ အဲဒီတော့ နောက်တစ်ခုက တစ်ခါ ကျွန်တော်တို့ စီမံကိန်းတွေလုပ်တော့မယ်။ စီမံကိန်း တွေကို ကျွန်တော်တို့ ဘယ်နေရာ၊ ဘယ်ဒေသကတော့ ကျွန်တော်တို့ သစ်တောတွေကို ရှင်းလင်းမယ်။ အဲဒီနေရာမှာ ဘာပေါ်လာလဲဆိုရင် ကျွန်တော်တို့ အပြောင်ရှင်းစနစ်ဆိုတဲ့ စကားလုံး တစ်လုံး ပေါ်လာပြီးတော့မှ ဒီဒေသကသစ်တွေကို ထုတ်လုပ်ခွင့်ရတဲ့သူက နည်းမျိုးစုံနဲ့ ကျွန်တော်တို့ အပြင်မှာ ထုတ်လုပ်ရောင်းချနေပါတယ်။ အဲဒီတော့ နောက်တစ်ခုက ကျွန်တော်တို့ ဒေသကကုန်သည်။ ဒေသကပြည်သူပြည်သားတွေက ဘာတင်ပြသလဲဆိုရင် ကျွန်တော်တို့ဟာ ခေတ်အဆက်ဆက်က ဒီတော၊ ဒီတောင်တွေကို ထိန်းသိမ်းလာခဲ့ကြတာပါ။ အဲဒီတော့ နိုင်ငံတော်က စီမံခန့်ခွဲခွင့်ရှိတယ် ဆိုတာလည်း ကျွန်တော်တို့သိတယ်။ အဲဒီတော့ ကျွန်တော်တို့ ဒီတော၊ ဒီ တောင်တွေကို ကျွန်တော်တို့ ထိန်းသိမ်းလာခဲ့ကြတာ။ အခုကျွန်တော်တို့ အိမ်ဆောက်ချင်တယ်။ ဘယ်ကဟာနဲ့ ဆောက်ရမလဲ။ ဘယ်ကသစ်နဲ့ ကျွန်တော်တို့ ဆောက်ရမလဲ။ အဲဒီတော့ ကျွန်တော်တို့ဆီမှာနော်၊ ဒီသစ်ခွဲသားတွောင်းတဲ့ ကျွန်တော်တို့ စက်လည်း မရှိဘူး။ ဝယ်ရောင်းစက်မရှိဘူး။ အဲဒီတော့ ကျွန်တော် တို့ကို သွားရောက်ဝယ်ယူခွင့် ပြုမယ်ဆိုလို့ရှိရင်လည်း ကြည်ကုန်းသစ်စက်၊ ကျွန်တော်တို့(၈၂)မိုင် လောက်ဝေးတဲ့ ကြည်ကုန်းသစ်စက်မှာ ချပေးလို့ရှိရင်လည်း ကျွန်တော်တို့သွားမယူနိုင်ဘူး။ အဲဒီတော့ ကျွန်တော်တို့ ဒေသကလူတွေဟာ နော် ကျွန်တော်တို့ မြန်မာ့ဆိုရှယ်လစ်လမ်းစဉ် ပါတီခေတ်ကနေ စပြီးတော့မှ ကနေ့အထိ ကျွန်တော်တို့ အရင်တုန်းကတော့ မိမိသုံးဆိုတဲ့ သစ်ကလေးတွေကို အိမ်ဆောက်ချင်တဲ့ ပုဂ္ဂိုလ်တွေ၊ နောက် လုပ်ငန်းလုပ်ချင်တဲ့ ပုဂ္ဂိုလ်တွေကို ချပေးပေမယ့် ဒီကနေ့တော့ ကျွန်တော်တို့ ဒီအခွင့်အရေးကို မရတော့ဘူး။ ကျွန်တော်တို့ဒေသကလူတွေဟာ တရားမဝင် သစ်ခိုးထုတ်နေတဲ့ပုဂ္ဂိုလ်တွေအပေါ်ကပဲ ကျွန်တော်တို့ တရားမဝင် ဝယ်သုံးနေကြရတယ်။ အဲဒီတော့ ဝယ်သုံးနေကြရတဲ့အတွက်ကြောင့် တရားမဝင် လုပ်ကိုင်နေသူတွေကို အားပေးအားမြှောက် ပြု နေတဲ့ ပုံသဏ္ဍန်လည်း သက်ရောက်နေတယ်။ အဲဒါကြောင့် ဒါနဲ့ပတ်သက်လို့ နိုင်ငံတော်က ဘယ်လို ဆောင်ရွက်ပေးမလဲဆိုတဲ့ မေးခွန်း လေးတွေကို သိချင်ပါတယ် ဆိုတဲ့အတွက် ကျွန်တော်သည် မည်သူ့ကိုမျှ ရည်ရွယ်ခြင်း မရှိဘဲနဲ့ ဒီမေးခွန်းကို ကျွန်တော် မေးရခြင်းဖြစ်ပါတယ်။ အဲဒီတော့ ကျေးလက်နေ ပြည်သူအများစုနဲ့ ဝယ်/ရောင်း/စက် မရှိတဲ့ မြို့နယ်များမှာ ရှိတဲ့ ပြည်သူတွေ မိသားစု စိတ်အေးချမ်းသာ လုံခြုံစိတ်ချစွာ နေထိုင်နိုင်ရေးအတွက် လိုအပ်လျက်ရှိနေသော သစ်များကို တရားမဝင် နည်းမျိုးစုံဖြင့် ဝယ်ယူသုံးစွဲ နေကြရပါတယ်။ သစ်ကုမ္ပဏီကြီးများ နည်းမျိုးစုံဖြင့် သစ်ထုတ်လုပ်ခွင့်ပါမစ် ရရှိသူများ ကားကြီး၊ ကားငယ်များဖြင့် ထုတ်ယူနေကြသည်ကိုသာ ကြည့်နေကြရပါတယ်။ လွှတ်တော်ထဲမှာ ပြည်ထောင်စု ဝန်ကြီးမှ စီစဉ်ဆောင်ရွက်ပေးမည် ဖြစ်တဲ့အကြောင်း ဖြေကြားချက်များကို ကြားရတဲ့အတွက် ဝမ်းသာအားရ စောင့်မျှော်လျက်ရှိနေပေမယ့် အချိန်ကာလ (၂) နှစ်ကျော်ကြာသည့်တိုင် ထူးခြားမှု ရှိမလာသေးပါ။ ပြည်သူများ တင်ပြချက်အပေါ် မကြာမီလာမည်ဆိုတဲ့ ဓာတ်ပြားဟောင်းကြီးကိုပဲ ပြည်သူ့ကိုယ်စားလှယ် အများစုအနေဖြင့် ဖွင့်ပြနေရမယ့်၊ ဒါကလည်း အပ်ကြောင်းထပ်နေပြီ ဖြစ်ပါတယ်။ နိုင်ငံတော်ဘဏ္ဍာရရှိရေး တစ်ခုတည်းကိုသာ ကြည့်နေကြမယ်ဆိုရင် မနာလို ဝန်တိုမှုများ ပေါင်းစုလာပြီးတော့ ပေါက်ကွဲလာကြမည်ကိုလည်း စိုးရိမ်မိပါတယ်။ ထွက်ရှိနိုင်သော သစ်ပမာဏ အပေါ် ဒေသသုံး မည်မျှချန်၍၊ ပိုလျှံနိုင်သည့် ပမာဏအပေါ် တွက်ချက်၍ ထုတ်လုပ်ခွင့်ပေးသင့် ပါတယ်။ သစ်ထုတ်လုပ်မှုကို ရပ်ဆိုင်း၍ မြေပြင်ပေါ်ရှိ သစ်တောများ ပကတိအခြေအနေကို စိစစ်ရန် အချိန်ကျရောက်နေပြီဟုလည်း ထင်မြင်ယူဆမိပါတယ်။ ကုမ္ပဏီများ၊ ပါမစ်ရရှိသူများသာ ဒေသရှိ သစ်များအပေါ်မှ အကျိုးကျေးဇူးကို ရရှိခံစား နေကြရပါတယ်။ ဆင်းရဲနွမ်းပါးမှုကို လျှော့ချ နေချိန်တွင် အဆိုပါ အခြေအနေဟာ အဟန့်အတား တစ်ခုဖြစ်ပါတယ်။ ဒေသခံပြည်သူများမှ ဆန္ဒ ဖော်ထုတ်ပွဲ လုပ်လိုသည်ဟု အကြိမ်ကြိမ်တင်ပြလာမှုများအပေါ် ဓာတ်ပြားဟောင်းကြီးကို ဖွင့်ပြ၍ နှစ်သိမ့်ခဲ့ရသည်မှာလည်း အကြိမ်ကြိမ် ဖြစ်ပါတယ်။ ဒါကြောင့် ဒီအောက်ဖော်ပြပါ မေးခွန်းများကို မေးမြန်းအပ်ပါတယ်။ (က) ကျေးလက်နေပြည်သူများ၊ ဝယ်ရောင်းစက်မရှိသော မြို့နယ်များရှိ ပြည်သူ များအတွက် နေအိမ်ဆောက်လုပ်ရာတွင် လိုအပ်သည့် သစ်များ တိကျခိုင်မာသော နည်းလမ်းဖြင့် ဖြည့်ဆည်းဆောင်ရွက်ပေးနိုင်မယ့် အစီအစဉ် ရှိ/မရှိ။ (ခ) နည်းမျိုးစုံဖြင့် သစ်ထုတ်လုပ်နေမှုကို ရပ်ဆိုင်း၍ မြေပြင်ရှိ ပကတိအခြေအနေကို စိစစ်ရန် အစီအစဉ် ရှိ/မရှိ ဆိုတဲ့ မေးခွန်းကို လွှတ်တော် ဥက္ကဋ္ဌကြီး မှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန၊ ပြည်ထောင်စုဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="78">ဦးဝင်းထွန်း (ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျာ။ မင်္ဂလာအပေါင်းနဲ့ ပြည့်စုံကြပါစေကြောင်း ဆုတောင်းမေတ္တာ ပို့သအပ် ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး မဲဆန္ဒနယ်မြေအမှတ်(၉)က အမျိုးသား လွှတ်တော်ကိုယ်စားလှယ် ဦးသိန်းဝင်း ရဲ့ အပိုင်း(၂)ပိုင်း ပါရှိသော မေးခွန်းကို ကျွန်တော်ဖြေကြား သွားမှာ ဖြစ်ပါတယ်။ လွှတ်တော်ကိုယ်စားလှယ်ကြီး မေးမြန်းတဲ့ မေးခွန်းအမှတ်စဉ်၁(က)မှာပါတဲ့ ကျေးလက်နေပြည်သူများ ဝယ်ရောင်းစက် မရှိသောမြို့နယ်များရှိ ပြည်သူများအတွက် နေအိမ် ဆောက်လုပ်ရာတွင် လိုအပ်သည့်သစ်များ တိကျခိုင်မာသော ဖြည့်ဆည်းဆောင်ရွက်ပေးရမည့် အစီအစဉ် ရှိ၊ မရှိဆိုတဲ့ မေးခွန်းနဲ့ ပတ်သက်၍ ဦးစွာဖြေကြားမှာ ဖြစ်ပါတယ်။ ဒေသခံပြည်သူများရဲ့ အိမ်ရာဆောက်လုပ်ရာ၌ လိုအပ်ချက်ကို ဖြည့်ဆည်းပေးနိုင်ရန် အတွက် ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီးဌာန လက်အောက်မှာရှိသော မြန်မာ့သစ်လုပ်ငန်းအနေဖြင့် သစ်ခွဲစက်များ၊ သစ်ဆိုင်များမှတစ်ဆင့် ပြည်သူကို ဖြန့်ဖြူးရောင်းချ ပေးတဲ့စနစ်ကို ကျင့်သုံးဆောင်ရွက် လျက်ရှိပါတယ်။ စစ်ကိုင်းတိုင်းဒေသကြီ���မှာ ဒေသဖွံ့ဖြိုးရေး လုပ်ငန်းများ၊ ဌာနဆိုင်ရာ အဖွဲ့အစည်းများနှင့် ဒေသတွင်းပြည်သူများအသုံးပြုရန် ၂၀၁၂-၂၀၁၃ ဘဏ္ဍာနှစ်အတွင်းက သစ်ခွဲသားတန်ချိန်(၂၀၃၆၃)တန် ကျွန်တော်တို့ ရောင်းချပေးခဲ့ပါတယ်။ ၂၀၁၃၂၀၁၄ ဘဏ္ဍာနှစ်အတွင်းမှာ ဆိုရင်လည်း အခုဖော်ပြပါ အချိန်အထိ သစ်ခွဲသားတန်ချိန် (၃၀၀၀)ကို စစ်ကိုင်းတိုင်းဒေသအတွင်းမှာ ဖြန့်ဖြူးပေးခဲ့ပြီး ဖြစ်ပါတယ်။ မြန်မာ့သစ်လုပ်ငန်းအနေဖြင့် ၂၀၁၃-၂၀၁၄ ခုနှစ် ဘဏ္ဍာနှစ်ကနေ စတင်ပြီးတော့ သစ်လုံး များကို ခွဲစိတ်ပြီးတော့ ပြည်သူများကို ရောင်းချခြင်း စနစ်ကို ဆက်လက် ပြုလုပ်မှာ မဟုတ်တော့ဘဲနဲ့ မိမိတို့ သုတေသနပြု လေ့လာဆန်းစစ်ချက်များအရ တစ်နှစ်လျှင် ပြည်တွင်းသုံး သစ်ခွဲသားတန်ချိန် (၃) သိန်းခန့်နှင့် အတိုးအလျှော့ (၁၀)ရာခိုင်နှုန်းခန့် ရှိနိုင်သည့်အတွက် နှစ်စဉ် သစ်မာ သစ်လုံးတန်ချိန် (၆၀၀၀၀)ကို ပုဂ္ဂလိက သစ်စက်လုပ်ငန်းရှင်များသို့ အိတ်ဖွင့်လေလံစနစ်ဖြင့် ရောင်းချပေးပြီး ပုဂ္ဂလိက များကိုယ်တိုင် ခွဲစိတ်၍ ပြည်သူကို တိုက်ရိုက်ဖြန့်ဖြူးရောင်းချသွားနိုင်ရန် စီစဉ်ဆောင်ရွက်ထားရှိပြီး ဖြစ်ပါတယ်။ ထိုသို့ဆောင်ရွက်ခြင်းအားဖြင့် ပွင့်လင်းမြင်သာမှု ရှိမည်ဖြစ်ပြီး လာဘ်ပေးလာဘ်ယူမှု များလည်း လျော့နည်းပပျောက်သွားမည် ဖြစ်ပါတယ်။ ထို့အပြင် ပုဂ္ဂလိကသစ်လုပ်ငန်း ဖွံ့ဖြိုးတိုးတက် လာပြီးတော့ သစ်ခွဲစိတ်ခြင်း၊ သယ်ယူပို့ဆောင်ခြင်း၊ ရောင်းချခြင်းတို့တွင် ဒေသခံများအတွက် အလုပ်အကိုင် အခွင့်အလမ်းများလည်း တစ်ဆက်တည်း ရရှိနိုင်မှာ ဖြစ်ပါတယ်။ မြန်မာ့သစ်လုပ်ငန်းပိုင်သစ်စက်၊ သစ်ဆိုင်များမရှိသော ဝေးလံပြီးသွားလာရန် ခက်ခဲသည့် ဒေသများမှာရှိတဲ့ မြို့နယ်နဲ့ ကျေးလက်နေပြည်သူများအတွက် မိမိသုံးသစ်ထုတ်ခြင်းကို တည်ဆဲ သစ်တောဥပဒေပါ ပြဋ္ဌာန်းချက်များနှင့်အညီ ခွင့်ပြု ပေးပါရန်၊ ခွင့်ပြုပေးရန်လိုအပ်သည့် အမိန့်နှင့် ညွှန်ကြားချက်များကိုလည်း လက်အောက်ခံဌာနအသီးသီးသို့ ထုတ်ပြန်ခဲ့ပြီး ဖြစ်ပါတယ်။ သစ်တော ဥပဒေ ပုဒ်မ ၁ရ နှင့် နည်းဥပဒေ ၃၀ တို့အရ ဒေသခံပြည်သူများအနေနှင့် သစ်တောဦးစီးဌာနက သတ်မှတ်ထားသော စီးပွားဖြစ်မဟုတ်သည့် မိမိသုံးသစ်များအတွက် သစ်နဲ့ သစ်တောထွက်ပစ္စည်း များကို နယ်မြေအသီးသီးမှာ တာဝန်ထမ်းဆောင်လျက်ရှိကြသော သစ်တောအရာရှိများထံမှ နည်းလမ်း တကျ တောင်းခံ အခွန်တော်ပေးဆောင်ပြီး စနစ်တကျ ထုတ်ယူသုံးစွဲနိုင်မှာ ဖြစ်ပါတယ်။ ယင်းသို့ ထုတ်ယူသုံးစွဲခွင့်ပြုရာတွင် ဒေသအုပ်ချုပ်ရေးအဖွဲ့၏ ထောက်ခံချက်အရ ခုတ်လှဲထုတ်လုပ်ခွင့် ပြုသည့်နေရာ၊ သစ်တောထွက်ပစ္စည်း အမျိုးအစားနှင့် လိုအပ်သည့် ပမာဏအရေအတွက်တို့ကို အသေးစိတ် မှတ်တမ်းမှတ်ရာများ ထားရှိဆောင်ရွက်သွားမှာ ဖြစ်ပါတယ်။ ထို့အပြင် သစ်တောသယံဇာတမှာ အသစ်တဖန် ပြန်လည်ဖြစ်ထွန်းလာနိုင်သော သဘာဝ သယံဇာတများဖြစ်သော်လည်း တိုးတက်များပြားလာသော လူဦးရေ၏ နေထိုင်ရေး လိုအပ်ချက်များ အားလုံးကို သဘာဝ သစ်တောများမှ ရေရှည်တွင် အပြည့်အဝဖြည့်ဆည်းပေးရန် အတွက် အခက်အခဲ အကန့်အသတ်များ ရှိမည်မှာ မလွဲဖြစ်ပါတယ်။ ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီး ဌာနသည် ပြောင်းလဲတိုးတက်နေသည့် ခေတ်စနစ်၊ လူနေမှုစနစ်များနဲ့အညီ ပြည်သူများ၏ သစ် လိုအပ်ချက်များကို ရေရှည်ဖြည့်ဆည်းပေးနိုင်ရန်အတွက် အစီအမံများ စနစ်တကျ ချမှတ်ဆောင်ရွက် လျက်ရှိရာ ပြည်သူများ ပူးပေါင်းပါဝင်ဆောင်ရွက်နိုင်သော ဒေသခံပြည်သူအစုအဖွဲ့ပိုင် သစ်တော လုပ်ငန်းများကို ၁၉၉၅ ခု နှစ်မှ စတင်၍ အားပေးဆောင်ရွက်ခဲ့ပါတယ်။ ကျေးလက်အိမ်ရာ ဖွံ့ဖြိုးရေး အတွက်လည်း ထင်းစိုက်ခင်း တစ်ရွာတစ်ဧက၊ တစ်အိမ်ထောင်လျှင် ကျွန်း(၃)ပင်၊ တစ်အိမ်ထောင် လျှင် သစ်မာအပင်(၂၀) စိုက်ပျိုးခြင်းတို့ကိုလည်း ၂၀၀ရ ခုနှစ်မှစတင်၍ အားပေးအားမြှောက်ပြု၍ စိုက်ပျိုးတည်ထောင်ပေးလျက်ရှိပါတယ်။ ဆက်လက်ပြီးတော့လည်း ဒီအစီအစဉ်များကို ဆောင်ရွက် သွားမှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး မေးမြန်းသည့်မေးခွန်း အမှတ်စဉ်၊ ၁(ခ)ကို ဆက်လက်ပြီးတော့ ကျွန်တော်တင်ပြမှာ ဖြစ်ပါတယ်။ နည်းမျိုးစုံဖြင့် သစ်ထုတ်လုပ်နေမှုကို ရပ်ဆိုင်း၍ မြေပြင်ရှိ ပကတိအခြေအနေများကို စိစစ်ရန် အစီအစဉ် ရှိ/မရှိ နှင့် ပတ်သက်၍ မြန်မာ့သစ်လုပ်ငန်း အနေဖြင့် ယခင် ခေတ်ကာလများအတွင်း နိုင်ငံ၏ စီးပွားရေးလိုအပ်ချက်အရ နှစ်စဉ် အတိုင်းအတာ တစ်ခုအထိ မလွဲမရှောင်သာ သစ်ထုတ်သောလုပ်ငန်းကို ဆောင်ရွက်ခဲ့ရပါတယ်။ ယခုအခါ နိုင်ငံတော်၏ စီးပွားဖွံ့ဖြိုးတိုးတက်မှုအတွက် ကဏ္ဍအသီးသီးတွင် အခြေအနေကောင်းများကို ရရှိ လာပြီဖြစ်ရာ သစ်တောများရေရှည်ဖွံ့ဖြိုးပြီး သဘာဝပတ်ဝန်းကျင် အခြေအနေကောင်းများ ပြန်လည် ဖြစ်ထွန်းလာစေရေးအတွက် ၂၀၁၂-၂၀၁၃ ဘဏ္ဍာနှစ်များမှ စတင်၍ သစ်ထုတ်လုပ်မှုကို စတင်လျှော့ချဆောင်ရွက်ခဲ့ပြီး ဖြစ်ပါတယ်။ ယခု ၂၀၁၃-၂၀၁၄ ဘဏ္ဍာနှစ်မှာလည်း ယခင်နှစ်နှင့် နှိုင်းယှဉ်လျှင် ကျွန်းသစ်ထုတ်လုပ်မှုကို (၄၀)ရာခိုင်နှုန်း၊ သစ်မာထုတ်လုပ်မှုကို (၄၅)ရာခိုင်နှုန်း အသီးသီးလျှော့ချ ထုတ်လုပ်သွားမှာ ဖြစ်ပါတယ်။ ၂၀၁၄ခုနှစ် ဧပြီလ(၁) ရက်နေ့မှ စတင်ပြီးတော့ ကျွန်းနဲ့ သစ်မာ သစ်လုံးများကို ပြည်ပသို့ တင်ပို့ခြင်းကိုလည်း ခွင့်မပြုတော့ဘဲ သစ်အချောထည် တန်ဖိုးမြင့်ပစ္စည်းများအဖြစ် ထုတ်လုပ်ပြီးမှသာ တင်ပို့ရောင်းချခွင့်ပြုတော့မှာ ဖြစ်ပါတယ်။ ဒါ့အပြင် ရေရှည်မှာလည်း နှစ်စဉ်သစ်တောထွက် ပမာဏအတွင်းမှသာလျှင် စိစစ်ထုတ်လုပ်ဆောင်ရွက်သွားမှာ ဖြစ်ပါတယ်။ ၂၀၁၃-၂၀၁၄ ခုနှစ်မှာ သစ်မာထုတ်လုပ်မှု လျာထားချက်က နှစ်စဉ် တောထွက်ပမာဏအောက် (၃၀)ရာခိုင်နှုန်းမျှ လျော့နည်း နေမှာ ဖြစ်ပါတယ်။ အနာဂတ်ကာလမှာလည်း ပြည်တွင်းလိုအပ်ချက် ဖြည့်ဆည်းနိုင်ရေးအတွက်သာ အခြေခံ၍ သစ်ထုတ်တဲ့လုပ်ငန်းကို လုပ်မှာဖြစ်ပြီးတော့ ဒီအတောအတွင်း ပုဂ္ဂလိကသစ်တောစိုက်ခင်း များမှထုတ်ယူ သုံးစွဲလာနိုင်သည်နှင့်အမျှ သဘာဝသစ်တောများမှ ထုတ်ယူသုံးစွဲအပ်သည့် ပမာဏ မှာလည်း လျော့နည်းသက်သာလာမှာဖြစ်ကြောင်း တင်ပြအပ်ပါတယ်။ သစ်တောဦးစီးဌာနအနေနှင့် သစ်တောသယံဇာတများကို စနစ်တကျ စီမံအုပ်ချုပ်နိုင်ရန် အတွက် သစ်တောသယံဇာတ ကိန်းဂဏန်းနှင့် သတင်းအချက်အလက်များကို ခေတ်မီနည်းပညာများ အသုံးပြု၍ သော်လည်းကောင်း၊ သမားရိုးကျ မြေပြင်ကွင်းဆင်းသည့် စနစ်များ အပါအဝင် ပေါင်းစပ်ကာ နှစ်စဉ် စာရင်းကောက်ယူလျက်ရှိပါတယ်။ ကောက်ယူရရှိသော ကိန်းဂဏန်း အချက်အလက်များကို စုစည်းပြီး ကွန်ပျူတာကွန်ယက်စနစ်ဖြင့် နှစ်စဉ်ထုတ်ယူနိုင်သော တောထွက်ပမာဏ အပါအဝင် သစ်တောသယံဇာတ ပမာဏနှင့် အရေးကြီးသည့် သတင်းအချက်အလက်များကို တွက်ချက် ထုတ်ပြန် ပေးလျက်ရှိပါတယ်။ ဝန်ကြီးဌာနအနေဖြင့် နိုင်ငံတော်အတွင်းမှာရှိတဲ့ သစ်တောဖုံးလွှမ်းမှု အနေအထား များကို သိရှိစစ်ဆေး ဆန်းစစ် နိုင်ရန်အတွက် ကမ္ဘာ့စားနပ်ရိက္ခာအဖွဲ့နှင့် ပူးပေါင်းပြီး ၂၀၀၀ ပြည့်နှစ်မှ စတင်၍ (၅)နှစ်လျှင်တစ်ကြိမ် သစ်တောဖုံးလွှမ်းမှု ပမာဏကို နိုင်ငံဧရိယာနှင့် နှိုင်းယှဉ်၍ ဆန်းစစ် ထုတ်ပြန်ပေးလျက် ရှိပါတယ်။ ၂၀၁၀ ခုနှစ် စိစစ်တွက်ချက်မှုအရ သစ်တောဖုံးလွှမ်းမှုမှာ မြန်မာနိုင်ငံ ဧရိယာ၏ (၄၆.၉၆)ရာခိုင်နှုန်း ဖြစ်ပါတယ်။ ၂၀၁၅ ခုနှစ် သစ်တောဖုံးလွှမ်းမှု အခြေအနေကို အတည်ပြု ထုတ်ပြန်နိုင်ရေးအတွက်လည်း ဆက်လက်ပြီးတော့ နည်းလမ်းတကျ ဆောင်ရွက်လျက် ရှိပါကြောင်းမေးခွန်းအား ပြန်လည်ရှင်းလင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech><mp id="57">ဦးသိန်းဝင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>ကျွန်တော် အခုလို ဖြေကြားပေးတဲ့အတွက် ဝန်ကြီးကိုလည်း များစွာကျေးဇူးတင်ရှိပါတယ်။ ဒါပေမဲ့ မိမိသုံးသစ်ကိစ္စ အတွက် ကျွန်တော်တို့ ဝန်ကြီးဌာနအသီးသီးက ဒေသအသီးသီးမှာ အကောင်အထည်ဖော်နေကြတဲ့ ဝန်ထမ်းတွေဟာ လိုက်နာဆောင်ရွက်ပေးဖို့လည်း ကြီးကြပ်ပေးပါလို့ ကျွန်တော် ထပ်ဆင့်မေတ္တာရပ်ခံ လိုပါတယ်။ ကျေးဇူးတင်ပါတယ်။</speech>
<speech><agency id="78">ဦးဝင်းထွန်း (ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာန)</agency>ကျွန်တော်တို့ ဆက်လက်ပြီးတော့လည်း ကြီးကြပ်ဆောင်ရွက်ပေးပါမယ်။ ဒီဌာနချုပ်ကနေပြီးတော့ ထုတ်ပြန်လိုက်တဲ့ အမိန့်နဲ့ ညွှန်ကြားချက်များမှာ မြေပြင်ကို၊ မြေပြင်အနှံ ပေါ့လေ ဝန်ထမ်းအဆင့်ဆင့်က လိုက်နာနိုင်ရေးလည်း ကြပ်မတ်ပြီးတော့ ဆောင်ရွက်သွားမည် ဖြစ်ပါကြောင်း လွှတ်တော်ဥက္ကဋ္ဌကြီးမှတစ်ဆင့် ပြန်လည်ရှင်းလင်းတင်ပြအပ်ပါတယ်။ ကျေးဇူးတင် ပါတယ်။</speech>
<title>အသေးစားရေအားလျှပ်စစ် စီမံကိန်းလုပ်ငန်းများကို အပ်ငွေလုပ်ငန်း (Deposit Work) စနစ်ဖြင့် လက်ခံအကောင်အထည်ဖော် ဆောင်ရွက်နိုင်ရန်နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့်က အသေးစားရေအားလျှပ်စစ် စီမံကိန်းလုပ်ငန်းများကို အပ်ငွေလုပ်ငန်း (Deposit Work) စနစ်ဖြင့် လက်ခံအကောင်အထည်ဖော် ဆောင်ရွက်နိုင်ရန်နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="102">ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆))</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ လျှပ်စစ်စွမ်းအားဝန်ကြီးဌာန၊ ဒုတိယဝန်ကြီးနဲ့ လွှတ်တော် ကိုယ်စားလှယ်တော်ကြီးများခင်ဗျား။ အားလုံးကျက်သရေ မင်္ဂလာအပေါင်းနှင့် ပြည့်စုံကြ၍ ကိုယ်စိတ် နှစ်ဖြာ ကျန်းမာရွှင်လန်းကြပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေး တိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးမျိုးမြင့် ဖြစ်ပါတယ်။ ကျွန်တော့်အနေနဲ့ ယနေ့ ပြည်နယ်နဲ့ တိုင်းဒေသကြီး အသီးသီးမှာ ဖြစ်မြောက်နိုင်စွမ်းရှိသော၊ ဖြစ်မြောက်နိုင်စွမ်းအတွက် စူးစမ်းလေ့လာရန်နှင့် ဆက်လက်ဆောင်ရွက်ရန်ရှိသော အသေးစား ရေအားလျှပ်စစ်စီမံကိန်းလုပ်ငန်းများ မြန်ဆန်ထိရောက်၍ အောင်မြင်စွာ အကောင်အထည်ဖော် နိုင်ရန် လျှပ်စစ်စွမ်းအားဝန်ကြီးဌာန၊ ရေအားလျှပ်စစ် အကောင်အထည်ဖော်ရေးဦးစီးဌာနက အပ်ငွေ လုပ်ငန်းစနစ် (Deposit Work) ဖြင့် တာဝန်ယူလုပ်ကိုင်ပေးရန်နှင့် ဆက်စပ်ပြီးတော့ မေးခွန်းများကို ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ မြန်မာနိုင်ငံရဲ့ လျှပ်စစ်ဖွံ့ဖြိုးမှု မြန်ဆန်စွာ အထောက်အကူ ပြုနိုင်မယ့် အသေးစားရေးအားလျှပ်စစ်ကဏ္ဍ ပုံဖော်မှုအစီအစဉ် (Small Scdle Hydropower Development Scenario) ကို လက်တွေ့ကျကျ အကောင်အထည်ဖော် ဆောင်ရွက် သွားရန် ပြည်ထောင်စုအစိုးရအား တိုက်တွန်းသည့်အဆိုကို ၂၆-၁၀-၂၀၁၂ ရက်နေ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးသို့ တင်သွင်းခဲ့လို့ ၂၀-၁၁-၂၀၁၂ ရက်နေ့ အစည်းအဝေးမှာ လွှတ်တော်က အတည်ပြုပြီး အဆို အတည်ဖြစ်ခဲ့ပါတယ်။ အင်္ဂလိပ်ဝေါဟာရ အသုံးအနှုန်းများနဲ့ ဖတ်ကြားခွင့်ကိုလည်း ခွင့်ပြုပါရန် ဥက္ကဋ္ဌကြီးအား ပန်ကြားအပ်ပါတယ်။ ယနေ့ ကျွန်တော် မေးမြန်းလိုတဲ့ မေးခွန်းများဟာ ယခင် တင်သွင်းခဲ့တဲ့ အဆိုနဲ့ အလားတူ ဖြစ်တယ်လို့ ယေဘုယျအားဖြင့် ယူဆနိုင်ဖွယ် ရှိသော်လည်းပဲ၊ ဖွဲ့စည်းပုံအခြေခံဥပဒေ ဇယား(၁)၊ ပြည်ထောင်စု ဥပေပြုစာရင်း ပုဒ်မ ၉၆ နှင့် ဇယား(၂)၊ တိုင်းဒေသကြီး သို့မဟုတ် ပြည်နယ် ဥပဒေပြု စာရင်း ပုဒ်မ ၁၈၈ တို့အရ ညီညွတ်မှုရှိစေရေး၊ လိုက်နာကျင့်သုံးရေးတို့နှင့် ဆက်စပ်ဆွေးနွေးတင်ပြရန် လိုအပ်မယ်လို့ ယူဆတဲ့အတွက် မေးခွန်းများကို မေးမြန်းရခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ မြန်မာနိုင်ငံရဲ့ စီးပွားရေး ကဏ္ဍမှာ ပြည်ပ ရင်းနှီးမြှုပ်နှံမှုများ ဝင်ရောက်လာတဲ့ အခွင့်ကောင်းများ ထွက်ပေါ်နေချိန် မရှိမဖြစ်လိုအပ်တဲ့ လျှပ်စစ် အာမခံချက် ရရှိရေးဟာ အဆိုပါ အဖွဲ့အစည်းများအတွက်သာမက ပြည်တွင်းစီးပွားရေး၊ လူမှုရေး ဖွံ့ဖြိုးတိုးတက်မှုအတွက်ပါ အဓိက လိုအပ်ချက် ဖြစ်နေတယ်ဆိုတဲ့ ဖော်ပြချက်များဟာ အထပ်ထပ် အခါခါ ရှိနေပြီဖြစ်ပါတယ်။ ယခင်အစိုးရ အုပ်ချုပ်မှုကာလကတည်းက နိုင်ငံတော်ရဲ့ လျှပ်စစ် လိုအပ်ချက်ကို ပြည်တွင်းတွင် လုံလောက်စေရန်အပြင် ပြည်ပနိုင်ငံများသို့ပါ ရောင်းချနိုင်သည်အထိ ရည်မှန်းပြီးတော့ နည်းလမ်းအသွယ်သွယ်နဲ့ ကာလတို/ကာလရှည် စီမံကိန်းများ ချမှတ်လုပ်ဆောင် လာခဲ့ပါတယ်။ လက်ရှိ ပြည်ထောင်စုအစိုးရကလည်း အဆိုပါစီမံကိန်းများ အောင်မြင်နိုင်ဖို့ ဆက်လက် အမွေဆက်ခံ ကြိုးပမ်းဆောင်ရွက်နေတာကို တွေ့ရှိကြရမှာဖြစ်ပါတယ်။ ဒါ့အပြင် မိမိတို့ အုပ်ချုပ်မှု ကာလအတွင်းမှာ လျှပ်စစ်ကဏ္ဍဖွံ့ဖြိုးမှုအတွက် နိုင်ငံတကာ အဖွဲ့အစည်းများနှင့်ပါ ကျွမ်းကျင်မှု နည်းပညာ၊ ဘဏ္ဍာငွေကြေး အထောက်အပံ့ ရရှိနိုင်ရန် ဆက်သွယ်ဆောင်ရွက်လျက် ရှိနေတာကို အသိအမှတ်ပြုရမှာ ဖြစ်ပါတယ်။ ယနေ့ ဖွံ့ဖြိုးတိုးတက်ပြီး နိုင်ငံကြီးများမှာပင် လျှပ်စစ်လိုအပ်ချက် အစဉ်ပြည့်မီနေစေရေး နည်းလမ်းပေါင်းစုံဖြင့် ဆောင်ရွက်လျက်ရှိတဲ့နေရာမှာ အကြီးစားရေအား လျှပ်စစ် စီမံကိန်းများသာမက၊ အသေးစားရေအားလျှပ်စစ်စီမံကိန်းများကိုပါ အကောင်အထည်ဖော် လျက်ရှိပြီး နိုင်ငံတော်ဓာတ်အားစနစ် (National Grid) နှင့် ချိတ်ဆက်ခြင်း၊ ယင်း ဓာတ်အားစနစ် ပြင်ပရှိ ဒေသအသီးသီးအတွက် သီးသန့်ဓာတ်အား ဖြန့်ဖြူးမှုစနစ် (Isoladed Grids) များ တည်ဆောက်ပေးခြင်းတို့ကို ဆောင်ရွက်လျက်ရှိကြပါတယ်။ လက်ရှိ အခြေအနေမှာ သတ်မှတ်နိုင်တဲ့ ရေအားလျှပ်စစ် စီမံကိန်း(၅၅)ခု၊ တပ်ဆင်စက် အင်အား(၄၄၀၁၉.၅)မဂ္ဂါဝပ်၊ ဝန်ကြီးဌာနအစီအစဉ်နဲ့ အဲဒီအထဲမှာ (၁၀)ခုပါပါတယ်။ (၂၂၆၀)မဂ္ဂါဝပ်၊ တိုင်းရင်းသားကုမ္ပဏီများရဲ့ အစီအစဉ်နဲ့ B.O.T စနစ်နဲ့က (၃)ခု (၂၀၁)မဂ္ဂါဝပ်နဲ့ နိုင်ငံခြား ကုမ္ပဏီ များရဲ့ J.V, B.O.T စနစ်နဲ့က(၄၁၅၅၆.၅)မဂ္ဂါဝပ် ရှိပြီးတော့၊ စီမံကိန်းတော်တော် များများဟာ အရွယ်အစားအရ ကြီးမားခြင်း၊ အချိန်ကြာမြင့်မှ အကျိုးအမြတ် ခံစားနိုင်ခွင့်ရှိမည်ဖြစ်ခြင်း၊ ဒေသ အတွင်း လုံခြုံ ရေးအခြေအနေကြောင့် သွားလာမှုခက်ခဲခြင်းများနှင့်အတူ မူလကနဦး သဘောတူချက် တစ်မျိုးမျိုးနဲ့ ချုပ်ဆိုခဲ့စဉ် ကတည်းက ဆောင်ရွက်လုပ်ကိုင်ရမယ့် ကွင်းလုပ်ငန်းများ (Field Works)၊ ရုံးလုပ်ငန်းများ အဆင့်ဆင့်ဆောင်ရွက်ပြီးစီးခြင်း မရှိသေးတဲ့အတွက် စတင်အကောင်အထည်ဖော်ဆောင်ရွက်နိုင်ခြင်း မရှိကြောင်း လေ့လာသိရှိရပါတယ်။ သက်ဆိုင်ရာ လျှပ်စစ်စွမ်းအားဝန်ကြီးဌာန အနေဖြင့်လည်း အဖက်ဖက်မှ ပြန်လည်သုံးသပ်လျက်ရှိကြောင်း သိရှိရပြီး၊ လောလောဆယ်တွင် တနင်္သာရီ (၆၀၀)မဂ္ဂါဝပ်၊ ထမံသီ (၁၂၀၀)မဂ္ဂါဝပ်၊ ရွှေစာရေး (၆၆၀)မဂ္ဂါဝပ် စတဲ့ စီမံကိန်းများကို ရပ်ဆိုင်းလိုက်ပြီ ဖြစ်ကြောင်း သိရှိရပါတယ်။ မူလက သဘောတူ စာချုပ်/စာချွန်လွှာများကို လက်မှတ် ရေးထိုးရာမှာ ပါဝင်ခဲ့ကြတဲ့ ပြည်တွင်း/ပြည်ပ ကုမ္ပဏီ၊ အဖွဲ့အစည်းများရဲ့ ရေအားလျှပ်စစ်စီမံကိန်း ကြီးများ တည်ဆောက်ရန် ဆက်လက်ပူးပေါင်း ပါဝင်နိုင်မှုအပေါ် စဉ်းစားဖွယ်ရာ အခြေအနေများသို့ရောက်ရှိတယ်လို့ ယူဆရပါတယ်။ ကျွန်တော်တင်ပြပါ စီမံကိန်းကြီးများကို ရပ်ဆိုင်းခဲ့တာလည်းပဲ ပြည်သူလူထုရဲ့ သဘာဝပတ်ဝန်းကျင် အပေါ်ထိခိုက်မှုနဲ့ ဆက်စပ်ပြီးတော့ လျှပ်စစ်စွမ်းအားဝန်ကြီး ဌာနအနေနဲ့ရော၊ ပတ်ဝန်းကျင်နဲ့ သစ်တောရေးရာဝန်ကြီးဌာနရဲ့ ကျွန်တော်တို့ ဒီကဥစ္စာ အစီအစဉ်နဲ့ ရော လောလောဆယ် ဆိုင်းငံ့ရပ်နားထားတယ်လို့ ကျွန်တော်တို့ နားလည်ပါတယ်။ လေးစားရပါသော ဥက္ကဋ္ဌကြီးခင်ဗျား။ လက်ရှိလျှပ်စစ်စွမ်းအားဝန်ကြီးဌာနရဲ့ သဘာဝ ဓာတ်ငွေ့သုံး၊ ကျောက်မီးသွေးသုံးနှင့် ရေအားလျှပ်စစ်စက်ရုံများရဲ့ စုစုပေါင်း စက်တပ်ဆင်အင်အားဟာ (Totd Installed Cqpacity) (၃၄၉၄.၅)မဂ္ဂါဝပ် ရှိပြီးတော့ ၂၀၁၃ ခုနှစ်၊ မေလအတွင်းမှာ ဝန်အားအမြင့်ဆုံးအချိန် (Pedk Hours)မှာ (၁၆၃၀)မဂ္ဂါဝပ် ကနေပြီးတော့ (၁၆၄၀)မဂ္ဂါဝပ်အထိ ကိုသာ ဖြန့်ဖြူးဓာတ်အားအဖြစ် (Generated Electricity) ထုတ်လုပ်နိုင်တာ လေ့လာသိရှိရပါတယ်။ ဤအခြေအနေမျိုးမှာ နိုင်ငံတော်ရဲ့ လျှပ်စစ်ကဏ္ဍ ဖွံ့ဖြိုးစေဖို့ စက်တပ်ဆင်အင်အား ကြီးမားတဲ့ စီမံကိန်းကြီးများကိုသာ ရှေ့တန်းတင်ဆောင်ရွက်ခြင်းဖြင့် ပြီးပြည့်စုံမည် မဟုတ်ဘဲ၊ အသေးစားရေအား လျှပ်စစ်စီမံကိန်းများနှင့် အချိန်တို အတွင်းပြီးစီးနိုင်ပြီးတော့ ကုန်ကျစရိတ် သက်သာတဲ့ အခြား နည်းလမ်းအမျိုးမျိုးနဲ့ ရရှိနိုင်မယ့် လျှပ်စစ်စီမံကိန်းများ လုပ်ငန်းများကိုပါ အဆင့်အတန်းတူ ထားပြီးတော့ အပြိုင် စဉ်းစားစီမံ ဆောင်ရွက်သွားဖို့လိုမယ်လို့ ကျွန်တော်ယူဆပါတယ်။ နမူနာအချို့ကို တင်ပြရပါလျှင် တရုတ်ပြည်သူ့သမ္မတနိုင်ငံမှာ ၂၀၀၁ ခုနှစ်ကနေပြီးတော့ ၂၀၁၀ ပြည့်နှစ်အတွင်းမှာ မြို့နယ်ပေါင်း (၁၀၀၀)ကျော်မှာရှိတဲ့ ကျေးရွာပေါင်း(၁၀၀၀၀)ကျော် အတွက် သီးသန့်ဓာတ်အားလိုင်းစနစ်များ (Isoladed Grids) တည်ဆောက်ပြီးတော့ ကျေးလက် လျှပ်စစ်မီးလင်းရေးကို လုပ်ဆောင်ခဲ့ပါတယ်။ ၂၀၁၅ ခုနှစ် နှစ်ကုန်မှာ တရုတ်တစ်နိုင်ငံလုံးရှိ ကျေးရွာ အားလုံး ရာခိုင်နှုန်းပြည့် လျှပ်စစ်မီးရရှိရေး စီမံချက်ကိုလည်း ချမှတ်ထားတာကို ကျွန်တော်တို့ လေ့လာ သိရှိရပါတယ်။ ဒါ့အပြင် ဗီယက်နမ်လျှပ်စစ် (Electricity of Vietnam - EVN) မှ (၅)မဂ္ဂါဝပ်ကနေ (၃၀)မဂ္ဂါဝပ်အထိရှိတဲ့ စီမံကိန်းများနှင့် (၅)မဂ္ဂါဝပ် အောက် ရှိတဲ့ စီမံကိန်းပေါင်း(၅၀၀)ခုမှ စုစုပေါင်း (၆၈၀၀)မဂ္ဂါဝပ် ကနေပြီးတော့ (၇၃၀၀) မဂ္ဂါဝပ်အထိ ရရှိနိုင်မယ့် အမျိုးသားစီမံကိန်းကို ရေးဆွဲဆောင်ရွက်လျက် ရှိနေတာ လေ့လာသိရှိရပါတယ်။ ၂၀၁၀ ပြည့်နှစ်မတိုင်မီက အသေးစား ရေအားလျှပ်စစ် စီမံကိန်း(၁၀၀)ခု စုစုပေါင်း တပ်ဆင်အင်အား(၁၃၀၀)မဂ္ဂါဝပ်ကို ဆောင်ရွက် လုပ်ကိုင်နိုင်ခဲ့ပါတယ်။ အပြည့်အဝပံ့ပိုးမှုရရှိလို့ ၎င်းနိုင်ငံများက ရေးဆွဲတဲ့ စီမံကိန်းများဟာ သတ်မှတ် ကာလအတွင်း လက်တွေ့လည်း ပြီးစီးခံစားကြတာကို လေ့လာတွေ့ရှိရပါတယ်။ အချိန်အကန့်အသတ် ကြောင့် အခြားနမူနာယူနိုင်သော နိုင်ငံများကို ကျွန်တော် ဖော်ပြခြင်း မပြုတော့ပါဘူးခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့အားလုံးအနေနဲ့ တန်ဖိုးထား အသိအမှတ်ပြုရမယ့် အသေးစားရေအားလျှပ်စစ် စီမံကိန်းများနဲ့ စပ်လျဉ်းပြီးတော့ ကျိုးကြောင်း အသေးစိတ် ရှင်းလင်းတင်ပြချက်များအပေါ် ဆက်လက်ခွင့်ပြုပေးပါရန် ပန်ကြားအပ်ပါတယ်။ လျှပ်စစ်စွမ်းအားဝန်ကြီးဌာနဟာ ဖွဲ့စည်းပုံအခြေခံဥပဒေ ဇယား(၂)၊ တိုင်းဒေသကြီး သို့မဟုတ် ပြည်နယ်ဥပဒေစာရင်း ပုဒ်မ ၁၈၄၊ အပိုဒ်(၄)(က)ပါအရ ပြည်ထောင်စုက စီမံခန့်ခွဲခွင့်ရှိတဲ့ အကြီးစား လျှပ်စစ်ဓာတ်အား ထုတ်လုပ်ဖြန့်ဖြူးရေးမှအပ၊ မဟာဓာတ်အားလိုင်းနဲ့ ဆက်သွယ်ခြင်း မရှိသော တိုင်းဒေသကြီး သို့မဟုတ် ပြည်နယ်က စီမံခန့်ခွဲခွင့်ရှိတဲ့ အလတ်စားနဲ့ အသေးစား လျှပ်စစ်ဓာတ်အား ထုတ်လုပ်ဖြန့်ဖြူးရေးကို ခွဲခြားဖော်ပြထားပါတယ်။ ဤတွင် လျှပ်စစ်စွမ်းအားဝန်ကြီးဌာနက အလတ်စား (Medium Scde)နှင့် အသေးစား (Small Scdle) လျှပ်စစ်ဓာတ်အား ထုတ်လုပ်မယ့် စီမံကိန်းများရဲ့ စက်တပ်ဆင်အင်အား (installed Capacity) ကို သတ်မှတ်ထုတ်ပြန်ပေးရန် လိုအပ်မယ် ဖြစ်ပါတယ်။ ဒါ့အပြင် ဖော်ပြပါ သတ်မှတ်ထုတ်ပြန်ထားတဲ့ စက်တပ်ဆင်အင်အား ရှိတဲ့ စီမံကိန်းလုပ်ငန်း ဥပမာအနေနဲ့ဆိုရင် (၁၀)မဂ္ဂါဝပ်ဟာ မဟာဓာတ်အားလိုင်းများနဲ့ ဆက်သွယ်ထားတဲ့ နိုင်ငံတော်ဓာတ်အားစနစ် (Nationdi Grid) အတွင်းရှိနေပါက၊ ဖွဲ့စည်းပုံ အခြေခံ ဥပဒေ ဇယား(၂)ပါ ပြဋ္ဌာန်းချက်အတိုင်း တိုင်းဒေသကြီး သို့မဟုတ် ပြည်နယ်များက စီမံခန့်ခွဲမှု ရှိ/မရှိ စသည်တို့အပေါ်မှာ ရှင်းလင်းဖွင့်ဆိုရန် လိုအပ်မယ်လို့ ယူဆပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၀၃ ခုနှစ်က လျှပ်စစ်စွမ်းအားဝန်ကြီးဌာနနှင့် ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ (JICA)တို့ ပူးပေါင်းဆောင်ရွက် ခဲ့စဉ် သတ်မှတ်ခဲ့တဲ့ အသေးစား၊ အငယ်စား ရေအားလျှပ်စစ်စီမံကိန်းများ၏ အရွယ်အစားကို ကျွန်တော် ဇယား(၁)၊ Slide(1)ဖြင့် အခု ဖော်ပြထားပါတယ်။ ဒါ (Small Scdle Hydro Power ဆိုရင် ကျွန်တော်တို့ သတ်မှတ်ခဲ့တာ (၁၀၀၀)ကီလိုဝပ်ကနေ (10)မဂ္ဂါဝပ်၊ နောက် ကျွန်တော် တို့ Mini Hydro ဆိုရင် ကျွန်တော်တို့ (100)ကီလိုဝပ်ကနေ (1)မဂ္ဂါဝပ်၊ နောက် Micro Hydro ဆိုလို့ရှိရင် ကျွန်တော်တို့ ဒါ (၅၀)ကီလိုဝပ်ကနေပြီးတော့ (၁၀၀)ကီလိုဝပ်၊ Village Hydro ဆိုရင် (1)ကီလိုဝပ်ကနေ (၅၀)ကီလိုဝပ်၊ Pico Hydro ဆိုရင် (၁)ကီလိုဝပ်ထက် နည်းတာတွေကို ကျွန်တော် တို့ ဒါကို သတ်မှတ်ခဲ့ပါတယ်။ ပြီးခဲ့တဲ့ Smdl Scdle Scenarios မှာလည်းပဲ ကျွန်တော် ဒါကို သက်ဆိုင်တဲ့ ဝန်ကြီးဌာနကနေပြီးတော့ တရားဝင်ထုတ်ပြန်သတ်မှတ်ဖို့ လိုတယ်ဆိုပြီးတော့ ကျွန်တော် တင်ပြခဲ့ပြီး လည်း ဖြစ်ပါတယ်။ အဲဒီတော့ အလားတူပဲ နိုင်ငံတကာမှာလည်းပဲ အသေးစားရေအားလျှပ်စစ် အရွယ်အစား သတ်မှတ်ချက် ကွာခြားချက်ကိုလည်း ကျယ်ကျယ်ပြန့်ပြန့် သိရှိနိုင်ဖို့အတွက် ကျွန်တော်တို့ ဇယား(၂) (က)နဲ့ ကျွန်တော်ဒီမှာ ဖော်ပြထားတဲ့ Slide 2(A), နောက် Slide 2(B) ဆိုပြီးတော့ ဆင့်ကဲဆင့်ကဲ တင်ပြသွားမှာ ဖြစ်ပါတယ်။ အဲဒီမှာ ဆိုလို့ရှိရင် ကျွန်တော်တို့ နိုင်ငံတွေဟာ (၁)မှာ UNIDO, Panama, Turkey, Dominican, တရုတ် စသည်ဖြင့် ကျွန်တော်တို့ အမှတ်စဉ်(၈) ထိအောင် ဒါကြည့်လို့ရှိရင်များသောအားဖြင့် ဒါအများဆုံး (5)မဂ္ဂါဝပ်၊ (10)မဂ္ဂါဝပ်၊ (15)မဂ္ဂါဝပ် ဆိုတာ ကျွန်တော်တို့ တွေ့ရှိရမှာ ဖြစ်ပါတယ်။ အဲဒီမှာ ကျွန်တော်တို့ Slide 2(A)မှာ ဆိုလို့ရှိရင် ကျွန်တော်တို့ အမှတ်စဉ် (၉)ကနေပြီးတော့ (၁၆)ထိမှာ ကြည့်လို့ရှိရင် ကျွန်တော် ခုန တင်ပြခဲ့တဲ့ Greece, Poland တို့မှာဆိုရင် ဒါများပါတယ်။ နည်းနည်းအထိုက်အလျောက် Small Scdle ဆိုလို့ရှိရင် (15) မဂ္ဂါဝပ်လောက်ထိအောင် ကျွန်တော်တို့ ရှိပါတယ်။ Philipines မှာ ကလည်း (15)မဂ္ဂါဝပ် ထားပြီးတော့ Romania ဟာ ဆိုလို့ရှိရင် တော်တော်ကို ကြီးကြီးမားမားကို (၅၀)မဂ္ဂါဝပ် ထိအောင် Small Scdle ထဲမှာ သတ်မှတ်ထားပါတယ်။ Sweden ကလည်းပဲ (၁၅)မဂ္ဂါဝပ်လောက် တောင်ထားပါတယ်ခင်ဗျား။ အဲဒီတော့ ကျွန်တော်တို့ ဒါဟာ Slide 2(A) မှာ ဖော်ပြထားပါတယ်။ နောက်ပြီးတော့ Slide 2(B)မှာ ဆိုလို့ရှိရင်လည်း ကျွန်တော်တို့ အမှတ်စဉ်(၁၇)ကနေ ပြီးတော့ ကျွန်တော်တို့ (၂၃)ထိအောင် ဖော်ပြ ထားပါတယ်။ အဲဒီမှာလည်းပဲ ကျွန်တော်တို့ Colombia ဆိုလို့ရှိရင် ကျွန်တော်တို့ ဒါ (20)မဂ္ဂါဝပ်ကို Small Scdle လို့ သတ်မှတ်ထားပါတယ်။ နောက်ဆုံး mişcossos 31 modos Sopo:od American Society for Civil Engineers (ASCE)OSS ဆိုလို့ရှိရင် (15)မဂ္ဂါဝပ်ကိုသာ Small Scdle သတ်မှတ်ထားတာ ရှိပါတယ်။ အဲဒါတွေကလည်း alcosso, 31 229 Regional Center for Small Hydropower or Source de mascoss ဒါလေးကို သိရှိနိုင်အောင်ဆိုပြီးတော့ ဖော်ပြထားခြင်း ဖြစ်ပါတယ်။ မြန်မာနိုင်ငံမှာ အသေးစားရေအားလျှပ်စစ်စီမံကိန်းများ ဆောင်ရွက်ပြီးစီးခဲ့မှု အခြေအနေ ကို ဆက်လက်တင်ပြလိုပါတယ်။ စီမံကိန်းလုပ်ငန်းအများအပြားဟာ နိုင်ငံတော်ဓာတ်အားစနစ်ရဲ့ ပြင်ပ (Off-grid) ရှိ ပြည်နယ်နှင့် တိုင်းဒေသကြီးများမှာ အကောင်အထည်ဖော် ဆောင်ရွက်လာခဲ့ ပါတယ်။ လက်လှမ်းမီသမျှ လျှပ်စစ်စွမ်းအားဝန်ကြီးဌာနမှ ထုတ်ပြန်ထားတဲ့ စာရင်းများအရ ဆိုလို့ရှိရင်၊ (၁၀) မဂ္ဂါဝပ်အောက်တွင်ရှိ စီမံကိန်းလုပ်ငန်းများမှာဆိုလို့ရှိရင် ကျွန်တော်ဒါ ရရှိတဲ့ စာရင်းများအရ ကချင်ပြည်နယ်တွင် (၄)ခုရှိပါတယ်၊ (8.94)မဂ္ဂါဝပ်နဲ့ ကယားပြည်နယ်မှာ(၁)ခု (108)ကီလိုဝပ်၊ ကရင်ပြည်နယ်မှာဆိုရင် (၁)ခု (၆၄)ကီလိုဝပ်၊ ချင်းပြည်နယ်မှာ(၈)ခု ကျွန်တော်တို့ (3.05)မဂ္ဂါဝပ်၊ စစ်ကိုင်းတိုင်းဒေသကြီးမှာ (၂)နဲ့ (1.31)မဂ္ဂါဝပ်၊ မွန်ပြည်နယ်မှာ(၁)ခု (၁၉၈)ကီလိုဝပ်၊ ရှမ်းပြည်နယ်မှာ (၁၄)ခု (15.406)မဂ္ဂါဝပ်နဲ့ တနင်္သာရီတိုင်းဒေသကြီးမှာ(၃)ခု (496)ကီလိုဝပ်နဲ့ မန္တလေးတိုင်း ဒေသကြီးမှာ(၁)ခု (4)မဂ္ဂါဝပ် အသီးသီးရှိကြရာမှာ စီမံကိန်းလုပ်ငန်း စုစုပေါင်း(၃၅)ခုရဲ့ စုစုပေါင်း စက်တပ်ဆင်အင်အားမှာ (၃၃.၅၇၂)မဂ္ဂါဝပ်ဖြစ်ကြောင်း တွေ့ရှိတဲ့အတွက်၊ အလွန်မှပင် နည်းနေ တာကို ပေါ်လွင်ပါတယ်။ ကျွန်တော်စောစောက တင်ပြခဲ့တဲ့ တရုတ်ပြည်၊ ဗီယက်နမ်တို့လောက် မရှိတောင်မှ အတိုင်းအတာတစ်ခုအထိ ကျွန်တော်တို့ ဒီနေ့အသေးစား ရေအားလျှပ်စစ်စီမံကိန်းများက နေပြီးတော့ ကျွန်တော်တော်တော် ထူထောင်အကောင်အထည်ဖော်ပြီး ဖြစ်သင့်တယ်လို့ သုံးသပ်လို ပါတယ်။ ပြည်နယ်နှင့် တိုင်းဒေသကြီးအသီးသီးမှာ ယခုဖော်ပြစာရင်းပါ အသေးစားရေအား လျှပ်စစ် လုပ်ငန်းများအပြင်၊ ဒေသခံပြည်သူများက မိမိတို့ အစီအစဉ်များနဲ့ Pico, Village Hydro, Micro Hydro, Mini Hydro, Small Hydro 693ə:ySodcądcę:op: op:0pg$8 focoSMS:D သက်ဆိုင်ရာ ဝန်ကြီးဌာန၊ လုပ်ငန်းဌာနတို့မှ ပီပြင်စွာ ထုတ်ပြန်မှတ်တမ်းတင်နိုင်ခြင်း မရှိသေးဘူးလို့ ကျွန်တော်ယူဆပါတယ်။ ကျွန်တော့် အယူအဆ မှားကောင်း မှားနိုင်ပါတယ်။ ဥက္ကဋ္ဌကြီးခင်ဗျား။ ဖွဲ့စည်းပုံအခြေခံဥပဒေ ဇယား(၂)ပါအရ တိုင်းဒေသကြီးများ သို့မဟုတ် ပြည်နယ်များရဲ့ လုပ်ပိုင်ခွင့်အတွင်း ဆောင်ရွက်စေပါက လက်တွေ့ထွက်ပေါ်လာမယ့် အကျိုးရလဒ်၊ ရရှိခံစားနိုင်ရန် အခက်အခဲများစွာကို ကျော်ဖြတ်ရန် လိုအပ်လို့ အချိန်ကြန့်ကြာမယ်လို့ ကျွန်တော် သုံးသပ်လိုပါတယ်။ တိုင်းဒေသကြီးနှင့် ပြည်နယ်အစိုးရများဟာ နှစ်စဉ်ခွဲဝေ ရရှိရန်ပုံငွေ၊ ဖွဲ့စည်းပုံအခြေခံဥပဒေအရ စီမံကိန်းလုပ်ငန်းများကို ဆောင်ရွက်တာဝန်ယူနိုင်ရန် ပြည်ထောင်စု အဆင့် လျှပ်စစ်စွမ်းအားဝန်ကြီးဌာနရဲ့ ကျွမ်းကျင်မှုအကူအညီ ရယူဆောင်ရွက်လုပ် ကိုင်မယ့် လမ်းကြောင်းဟာ မူအားဖြင့် (in Principle) မှန်ကန်တယ်လို့ ယူဆရမည် ဖြစ်သော်လည်းပဲ လက်တွေ့တွင်မူ ရာခိုင်နှုန်းပြည့် အောင်မြင်မှုရရှိရန် မလွယ်ကူတဲ့အတွက် စဉ်းစားရမည့်အချက် များလို့ သုံးသပ်လိုပါတယ်။ အကြောင်းကတော့ ရေအားလျှပ်စစ်ဟာ သာမန် ကြည့်ရင် ရိုးရှင်းတယ်လို့ ထင်ရသော်လည်းပဲ စက်တပ်ဆင်အင်အား အထိုက်အလျောက်ရှိလို့ရှိရင် ပညာရပ်ပိုင်းက စကား ပြောတဲ့အတွက် ကျွန်တော် တင်ပြခြင်း ဖြစ်ပါတယ်။ ကျွန်တော် တင်ပြဆွေးနွေးလိုသည်ကတော့ လျှပ်စစ်စွမ်းအားဝန်ကြီးဌာနအောက်ရှိ ရေအားလျှပ်စစ် အကောင်အထည်ဖော်ရေးဦးစီးဌာန ဖွဲ့စည်းပုံ အရဆိုလို့ရှိရင် ညွှန်ကြားရေးမှူးအဆင့် အုပ်ချုပ်တဲ့ တည်ဆောက်ရေးရုံး(၇)ရုံး ရှိတဲ့အပြင်၊ စူးစမ်းလေ့လာရေးဌာနခွဲ၊ ဘူမိဗေဒဌာနခွဲ၊ ဒီဇိုင်းနှင့် ပုံထုတ်ဌာနခွဲ၊ စက်မှုယန္တရားဌာနခွဲ၊ စက်မှုလျှပ်စစ် တပ်ဆင်ရေးဌာနခွဲစတဲ့ လုပ်ငန်းအသီးသီး ရှိနေပြီးတော့ လက်ဝယ်မှာလည်း အသေးစားရေအား လျှပ်စစ်စီမံကိန်းများနှင့် ဆက်စပ်လျက် ဆောက်ရွက်ပြီး၊ ဆောင်ရွက်ဆဲ အခြေအနေကောင်းများ classempe:iqulosufu Mini Hydro, Village Hydro, Pico Hydro saqufsao?:op:orë ပုဂ္ဂလိက အဖွဲ့အစည်းများအနေနဲ့ ကျွန်တော်တို့ ဒါ တစ်ဖက်တစ်လမ်းက လုပ်ကိုင်ဖို့ ကျွန်တော်တို့ဟာ အားပေးပါတယ်။ ဒါကို ကျွန်တော်တို့က လျှပ်စစ်စွမ်းအားဝန်ကြီးဌာနကချည်း တာဝန်ယူလုပ်ကိုင်ဖို့ ဆိုတဲ့ဟာကို ဇောင်းပေးပြီးတော့ ကျွန်တော် တင်ပြနေခြင်း မဟုတ်ပါဘူး။ သို့သော်လည်းပဲ (၁)မဂ္ဂါဝပ် ထက် ကြီးသွားလို့ရှိရင်တော့ ပုဂ္ဂလိကလုပ်ငန်း လုပ်ကိုင်ဖို့ဆိုတာက အခက်အခဲ အများကြီးရှိတဲ့ အတွက် ဒါကို Organizction အရ ပြီးပြည့်စုံတဲ့ အဖွဲ့အစည်းက လုပ်သင့်တယ်လို့ ကျွန်တော့်အနေနဲ့ ဆွေးနွေးတင်ပြခြင်း ဖြစ်ပါတယ်။ ဒီဆွေးနွေးချက်များနဲ့ ဆက်စပ်ပြီးတော့လည်း ခြုံငုံတင်ပြရပါလျှင် ရှေ့ပိုင်းမှာ ဖော်ပြခဲ့တဲ့ ဖွဲ့စည်းပုံအခြေခံဥပဒေပါ ဇယား(၁)၊ ဇယား(၂)တို့ပါ ပြဋ္ဌာန်းချက်များနဲ့လည်း ညီညွတ်စေရန် လည်းကောင်း၊ နိုင်ငံတော်ဓာတ်အားစနစ် အတွင်းဖြစ်စေ၊ ဓာတ်အားစနစ် ပြင်ပတွင်ဖြစ်စေ အသေးစား ရေအားလျှပ်စစ်စီမံကိန်းများအဖြစ် သတ်မှတ်ထုတ်ပြန်ထားသော စက်တပ်ဆင်အင်အား (၁၀)မဂ္ဂါဝပ် နဲ့အောက် သို့မဟုတ် (၁၀)မဂ္ဂါဝပ်မှအထက် မဂ္ဂါဝပ်တစ်ခုခုအထိရှိ စီမံကိန်းလုပ်ငန်းများ အလျင်အမြန် အကောင်အထည် ပေါ်လာစေရေးအတွက်လည်းကောင်း လျှပ်စစ်ဝန်ကြီးဌာန၊ ရေအား လျှပ်စစ် အကောင်အထည်ဖော်ရေးဦးစီးဌာနအား တိုင်းဒေသကြီး/ ပြည်နယ်အစိုးရမှ ဘဏ္ဍာငွေ ခွင့်ပြုချက် အစီအစဉ်ဖြင့် အဆိုပါ ဝန်ကြီးဌာနအောက်ရှိ ဦးစီးဌာနက လက်ရှိ မှီငြမ်းကိုးကားသုံးစွဲ လျက်ရှိတဲ့ ပြည်သူ့လုပ်ငန်း ကိုဓဥပဒေ Public Work Department Code အပိုဒ် (၂၆၇)မှ အပိုဒ် (၂၇၁)အထိ ပြဋ္ဌာန်းထားချက်များအရနှင့် ပြည်သူ့လုပ်ငန်း ငွေစာရင်း ကိုဓဥပဒေ Public Work Account Code အပိုဒ် (၄၆၁)မှ အပိုဒ် (၄၆၄)အထိ ပြဋ္ဌာန်းချက်များအရ အပ်ငွေလုပ်ငန်း (Deposit Work) အဖြစ် လုပ်ငန်းအပ်နှံ တာဝန်ပေးဆောင်ရွက်စေနိုင်ကြောင်း ဆွေးနွေးတင်ပြခြင်း ဖြစ်ပါတယ်။ အပ်ငွေလုပ်ငန်း လက်ခံသူဟာ ပညာရပ်ပိုင်း၊ စာရင်းစနစ်တကျ ရှိမှုအပိုင်း၊ သတ်မှတ်ကာလအတွင်း အာမခံမှုအပိုင်း စသည်တို့အတွက် လုံးဝ တာဝန်ယူရမယ့်သဘာဝ ဖြစ်ပါတယ်။ သို့ဖြစ်ပါ၍ ကျွန်တော့်အနေနဲ့ အသေးစား ရေအားလျှပ်စစ်လုပ်ငန်းများကို အပ်ငွေ လုပ်ငန်း (Deposit Work) စနစ်ဖြင့် လက်ခံအကောင်အထည်ဖော် ဆောင်ရွက်နိုင်ရန်နှင့် စပ်လျဉ်းတဲ့ မေးခွန်းများကို ဥက္ကဋ္ဌကြီးမှတစ်ဆင့် အောက်ပါအတိုင်း မေးမြန်းအပ်ပါတယ် - (၁) လျှပ်စစ်စွမ်းအားဝန်ကြီးဌာနနှင့် JICA တို့ရဲ့ The Study on Introduction of Renewable Energies in Rural Areas in Myanmar, Slide (1) d. Goos:closuši ODGoZ. လမ်းညွှန် စက်တင်ဘာ ၂၀၀၃ စာအုပ်မှာ ဖော်ပြထားတဲ့ အသေးစားရေအား ခေါင်းစဉ်အောက်မှာ Goo Small Hydro, Mini Hydro, Micro Hydro, Village Hydro, Pico Hydro ooo ooosda အင်အားကို အသိအမှတ်ပြုခြင်း ရှိ/မရှိ ဖြေကြားပေးပါရန်၊ (၂) ၂၀၁၂-၂၀၁၃ ခုနှစ်ကုန်အထိ (က) လျှပ်စစ်စွမ်းအားဝန်ကြီးဌာန၏ အစီအစဉ်၊ (ခ) ပြည်နယ်/တိုင်းဒေသကြီးများ၏ အစီအစဉ် အခြားဝန်ကြီးဌာနများမှ ဆောင်ရွက်တာတွေပါ ပါပါတယ်ခင်ဗျ။ (ဂ) ဒေသခံပြည်သူများ၏ အစီအစဉ်တို့နဲ့ ဆောင်ရွက်ပြီးစီးခဲ့၍ လည်ပတ်မောင်းနှင် လျက်ရှိသော အသေးစားရေအားလျှပ်စစ်စီမံကိန်း၊ လုပ်ငန်းများ အမျိုးအစားအလိုက် တည်နေရာ မြို့နယ်၊ တိုင်းဒေသကြီး/ပြည်နယ် စက်တပ်ဆင်အင်အား ပြီးစီးသည့်ခုနှစ် စာရင်းပြုစုပြီးတော့ ပြည်နယ်နဲ့ တိုင်းဒေသကြီးအလိုက် စီမံကိန်းလုပ်ငန်းစုစုပေါင်း၊ စက်တပ်ဆင်အင်အား စုစုပေါင်းကို စာရင်း ချုပ်၍ ဖြေကြားပေးပါရန် ။ (၃) ပြည်နယ်နဲ့တိုင်းဒေသကြီး အစိုးရအဖွဲ့များမှ အပ်ငွေလုပ်ငန်း (Deposit Work) စနစ်ဖြင့် စူးစမ်းလေ့လာခြင်း၊ ဒီဇိုင်းပုံထုတ်ခြင်း၊ တည်ဆောက်ခြင်းတို့ကို အဆင့်အလိုက် ဆောင်ရွက် ပေးနိုင်ခြင်း ရှိ/မရှိ နဲ့ ဆောင်ရွက်ပေးနိုင်ရန် ဆက်သွယ်ညှိနှိုင်းမှု ရှိ/မရှိတို့ကို ပြန်ကြားပေးပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type="speaker">လွှတ်တော်သက်တမ်းတစ်လျှောက် အရှည်ဆုံး မေးခွန်းအဖြစ် မှတ်တမ်း တင်ပါတယ်။ မေးခွန်းနဲ့ ပတ်သက်ပြီး လျှပ်စစ်စွမ်းအားဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="72">ဦးမြင့်ဇော် (ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးနှင့်တကွ တက်ရောက်လာကြသော အမျိုးသားလွှတ်တော် ကိုယ်စားလှယ်တော်ကြီးများ အားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ် ပါတယ်။ ကျွန်တော်ကတော့ လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးမြင့်ဇော် ဖြစ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး အမှတ်(၆)မဲဆန္ဒနယ် အမျိုးသားလွှတ်တော် ကိုယ်စားလှယ် တော်ကြီး ဦးမျိုးမြင့် မှ ကြယ်ပွင့်ပြမေးခွန်းအပေါ်မှာ ရှင်းလင်းဖြေကြားသွားမှာ ဖြစ်ပါတယ်။ မေးခွန်း အမှတ်စဉ်(၁)ပါ လျှပ်စစ်စွမ်းအားဝန်ကြီးဌာနနှင့် Japan International Cooperation Agency (JICA) . The Study on Introduction of Renewable Energies in Rurd Areds in Myanmar လက်တွေ့လမ်းညွှန် စက်တင်ဘာ ၂၀၀၃ စာအုပ်မှာ ဖော်ပြထားသော 32603:09:69593: cəlê:ocesos Small Hydro, Mini Hydro, Micro Hydro, Village Hydro, Pico Hydro တို့ရဲ့ စက်တပ်ဆင်အင်အားများကို အသိမှတ်ပြုခြင်း ရှိ/မရှိ ဖြေကြားပေးပါရန် မေးမြန်းချက်အပေါ်မှာ အသိအမှတ်ပြုပါကြောင်းနှင့် အသေးစားရေအားလျှပ်စစ်စီမံကိန်းများအတွက် သတ်မှတ်ထားသော တပ်ဆင်စက် အင်အားများကို Power Point ဖြင့် ရှင်းလင်းခွင့်ပြုပါရန် တင်ပြ အပ်ပါတယ်။ Small Hydro အဆင့် သတ်မှတ်ချက်မှာ တပ်ဆင်စက်အင်အား (၁၀၀၀) ကီလိုဝပ်မှ (၁၀) မဂ္ဂါဝပ်အတွင်း ဖြစ်ပါတယ်။ Mini Hydro အဆင့်သတ်မှတ်ချက်အနေနဲ့ (၁၀၀)ကီလိုဝပ်မှ (၁) မဂ္ဂါဝပ်အတွင်း ဖြစ်ပါတယ်။ Micro Hydro အဆင့် သတ်မှတ်ချက်အတွက် တပ်ဆင်စက်အင်အား (၅၀)ကီလိုဝပ်မှ (၁၀၀)ကီလိုဝပ်အတွင်း ဖြစ်ပါတယ်။ Village Hydro အဆင့်သတ်မှတ်ချက်အတွက် (၁) ကီလိုဝပ်မှ (၅၀) ကီလိုဝပ်အတွင်း ဖြစ်ပါတယ်။ Pico Hydro အဆင့်သတ်မှတ်ချက်အတွက် (၁)ကီလိုဝပ်အထက် အနည်း တပ်ဆင်စက်အင်အား ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်တော်ကြီးများခင်ဗျား။ မေးခွန်းအမှတ်စဉ်(၂)ပါ ၂၀၁၂-၂၀၁၃ ခုနှစ်ကုန်အထိ (က) လျှပ်စစ်စွမ်းအားဝန်ကြီးဌာန၏ အစီအစဉ်၊ (ခ) ပြည်နယ်/တိုင်းဒေသကြီးများ၏ အစီအစဉ် အခြားဝန်ကြီးဌာနများမှ ဆောင်ရွက်ချက် အပါအဝင်၊ (ဂ) ဒေသခံပြည်သူများ၏ အစီအစဉ်တို့ဖြင့်ဆောင်ရွက်ပြီးစီးခဲ့၍ လည်ပတ်မောင်းနှင်လျက်ရှိသော အသေးစားရေအားလျှပ်စစ်စီမံကိန်း၊ လုပ်ငန်း များ အမျိုးအစားအလိုက် တည်နေရာ မြို့နယ်၊ တိုင်းဒေသကြီး/ပြည်နယ် စက်တပ်ဆင်အင်အား ပြီးစီးသည့်ခုနှစ် စာရင်းပြုစုလျက် ပြည်နယ်နှင့် တိုင်းဒေသကြီးများအလိုက် စီမံကိန်းလုပ်ငန်း စုစုပေါင်း၊ စက်တပ်ဆင်အင်အား စုစုပေါင်းကို စာရင်းချုပ်၍ ဖြေကြားပေးပါရန် မေးမြန်းချက် အပေါ်မှာ လက်ရှိတွင် စာရင်းပြုစုထားသည့် လည်ပတ်မောင်းနှင်လျက်ရှိသော အသေးစားရေအား လျှပ်စစ် စက်(၈၂)ခု၏ စာရင်းချုပ်အား Power Point ဖြင့် ဖော်ပြခွင့်ပြုပါရန် တင်ပြအပ်ပါတယ်။ လျှပ်စစ်စွမ်းအားဝန်ကြီးဌာနအနေဖြင့် ပြည်နယ်/တိုင်းဒေသကြီးအလိုက် တည်ဆောက်ပြီးစီးခဲ့သည့် အသေးစားစက်ရုံ(၃၂)ခုအား ဖော်ပြရှင်းလင်း တင်ပြအပ်ပါတယ်။ ဆက်လက်ပြီး လယ်ယာစိုက်ပျိုး ရေးနှင့် ဆည်မြောင်းဝန်ကြီးဌာနအနေဖြင့် ဆောင်ရွက်ပြီးစီးခဲ့သော အသေးစား ရေအားလျှပ်စစ်စက်ရုံ များကို ပြည်နယ်/ တိုင်းဒေသကြီးအလိုက် ဆက်လက်ဖော်ပြ ရှင်းလင်းအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ် တော်ကြီးများခင်ဗျား။ အဆိုပြု မေးခွန်းပါ ပြည်နယ်/တိုင်းဒေသကြီးများနှင့် ဒေသခံပြည်သူများ၏ အစီအစဉ်တို့ဖြင့် ဆောင်ရွက်ပြီးစီးခဲ့၍လည်ပတ်လျက်ရှိသော အသေးစားရေအားလျှပ်စစ်စီမံကိန်း များ၏ စာရင်းချုပ်အား ပြုစုဆဲ အခြေအနေဖြစ်ပြီး တိုင်းဒေသကြီး/ပြည်နယ်အလိုက် ဓာတ်အားစနစ်၊ အသေးစားရေအား၊ ဇီဝ၊ စပါးခွံ၊ ဒီဇယ်၊ နေရောင်ခြည် အစရှိသည်ဖြင့် မီးလင်းပြီး ကျေးရွာ အရေအတွက်အား Power Point ဖြင့် ဆက်လက်ဖော်ပြ ရှင်းလင်းအပ်ပါတယ်။ မေးခွန်းအမှတ်စဉ်(၃)ပါ ပြည်နယ်နှင့်တိုင်းဒေသကြီးအစိုးရအဖွဲ့များမှ အပ်ငွေလုပ်ငန်း (Deposit Work) စနစ်ဖြင့် လုပ်ငန်းအပ်နှံလာပါက စူးစမ်းလေ့လာခြင်း၊ ဒီဇိုင်းထုတ်လုပ်ခြင်း၊ တည်ဆောက်ခြင်းတို့ကို အဆင့်လိုက် ဆောင်ရွက်ပေးနိုင်ခြင်း ရှိ/မရှိ နှင့် ဆောင်ရွက်ပေးနိုင်ရန် အတွက် ဆက်သွယ်ညှိနှိုင်းမှု ရှိ/မရှိ တို့ကို ပြန်ကြားပေးပါရန် မေးမြန်းချက်အပေါ်မှာ လက်ရှိတွင် လျှပ်စစ်စွမ်းအားဝန်ကြီးဌာနအနေဖြင့် အသေးစား၊ အငယ်စား၊ ရေအားလျှပ်စစ်စီမံကိန်းများကို ဖြစ်မြောက်နိုင်စွမ်း ရှိ/မရှိ စူးစမ်းလေ့လာခြင်း၊ လိုအပ်သော မြေ၊ရေတိုင်းတာမှုများ ပြုလုပ်ခြင်းများကို အကောင်အထည်ဖော် ဆောင်ရွက်လျက်ရှိပါတယ်။ ဥပမာအားဖြင့် ချင်းပြည်နယ် မတူပီမြို့နယ်ရှိ ဘုံဗားချောင်း၊ နာဂကိုယ်ပိုင်အုပ်ချုပ်ခွင့်ရ နန်းယွန်းမြို့နယ် တိုင်းခန်းချောင်း၊ ရခိုင်ပြည်နယ် ဂွမြို့နယ် ရဟိုင်းချောင်းနှင့် ကြက်ချောင်း စစ်ကိုင်းတိုင်း လဟယ်မြို့နယ် ကြွေထိုက်ချောင်း၊ လေရှီးမြို့နယ် မတူဂီချောင်း၊ “ဝ” ကိုယ်ပိုင်အုပ်ချုပ်ခွင့်ရတိုင်း ဟိုပန်မြို့နယ်၊ ပန်လုံမြို့နယ်ခွဲရှိ မုန်းကွန်ချောင်းအစ ရှိသည့် ရေအား အရင်းအမြစ်များမှာ အသေးစားစီမံကိန်းများ အကောင်အထည်ဖော် ဆောင်ရွက်နိုင်ရန်အတွက် ဖြစ်မြောက်နိုင်စွမ်း ရှိ/မရှိ ကို သက်ဆိုင်ရာ တိုင်းဒေသကြီး/ပြည်နယ်များရဲ့ ညှိနှိုင်း ချက်များအရ လိုအပ်သော စူးစမ်းလေ့လာမှု လုပ်ငန်းများကို ဆောင်ရွက်ပေးခဲ့ပြီး ဖြစ်ပါတယ်။ လျှပ်စစ်စွမ်းအားဝန်ကြီးဌာနအနေဖြင့် လျှပ်စစ်ဓာတ်အား ထုတ်ယူရရှိနိုင်သော သဘာဝအရင်းအမြစ် များအား စူးစမ်း လေ့လာခြင်း လုပ်ငန်းများကို ဆက်လက်ဆောင်ရွက်ပေးလျက်ရှိပြီးတော့ စီမံကိန်းများ အကောင်အထည်ဖော် ဆောင်ရွက်ခြင်းအတွက်ကိုလည်း သက်ဆိုင်ရာ တိုင်းဒေသကြီး/ပြည်နယ် များနှင့် ညှိနှိုင်းပူးပေါင်း အကောင်အထည်ဖော် ဆောင်ရွက်ပေးနိုင်ပါတယ်။ သို့ဖြစ်ပါ၍ အသေးစားရေအားလျှပ်စစ်စီမံကိန်း လုပ်ငန်းများကို သက်ဆိုင်ရာပြည်နယ် သို့မဟုတ် တိုင်းဒေသကြီးအစိုးရအဖွဲ့များမှ အပ်ငွေလုပ်ငန်း (Deposit Work) အဖြစ် လျှပ်စစ် စွမ်းအားဝန်ကြီးဌာနသို့ လုပ်ငန်းအပ်နှံလာပါက လျှပ်စစ်စွမ်းအားဝန်ကြီးဌာနအနေဖြင့် လိုအပ်သလို ဆက်လက်တင်ပြ ခွင့်ပြုချက်ရယူ၍ လုပ်ငန်းလက်ခံဆောင်ရွက်ပေးသွားမည် ဖြစ်ပါကြောင်း ပြန်လည် ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</section>
<section value="Bill">	
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းကို အမျိုးသားလွှတ်တော်က ဆွေးနွေးနိုင်ရန် ဥပဒေကြမ်းကော်မတီ၏အစီရင်ခံစာကို ဖတ်ကြားတင်သွင်းခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းကို ပြည်သူ့လွှတ်တော်တွင် စတင်ဆွေးနွေးပြီး ပြင်ဆင်ချက်ဖြင့် အတည်ပြု၍ အမျိုးသားလွှတ်တော်သို့ ပေးပို့လာပါတယ်။ အဆိုပါ ဥပဒေကြမ်းကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းကို အမျိုးသားလွှတ်တော်တွင် ဆွေးနွေးနိုင်ရန် ဥပဒေကြမ်းကော်မတီက ကော်မတီ၏ အစီရင်ခံစာကို ဖတ်ကြားတင်သွင်းဖို့ ဖြစ်ပါတယ်။</speech>
<speech><mp id="82">ဦးမြင့်ထွန်း(အဖွဲ့ဝင်၊ ဥပဒေကြမ်းကော်မတီ)</mp>မင်္ဂလာပါခင်ဗျား။ လေးစားအပ်တဲ့ ဥက္ကဋ္ဌကြီးခင်ဗျား။ ဥပဒေကြမ်းကော်မတီဝင် ပဲခူးတိုင်းဒေသကြီး အမှတ်(၁၀) လွှတ်တော်ကိုယ်စားလှယ် ကျွန်တော် ဦးမြင့်ထွန်း အနေနဲ့ အမျိုးသားလွှတ်တော် ဥပဒေကြမ်းကော်မတီရဲ့ ကိုယ်စား ဓာတု ပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းအပေါ် စိစစ်တင်ပြတဲ့ အစီရင်ခံစာကို တင်သွင်းသွားမှာ ဖြစ်ပါတယ်။ ဒီဥပဒေကြမ်းကို ပြည်ထောင်စုလွှတ်တော်က ပြည်သူ့လွှတ်တော်ကို စပြီးတော့ ပို့လိုက်တာ ဖြစ်ပါတယ်။ ပြည်သူ့လွှတ်တော်အစည်းအဝေးမှာ ယခုနှစ် ဖေဖော်ဝါရီလ ၂ရ ရက်နေ့က ပြင်ဆင်ချက် တွေနဲ့ အတည်ပြုခဲ့ကြပါတယ်။ ပြီးတော့ ကျွန်တော်တို့ အမျိုးသားလွှတ်တော်မှာ ဆွေးနွေးဖို့ ဆိုပြီးတော့ ဖေဖော်ဝါရီလ ၂၈ ရက်နေ့ ရက်စွဲနဲ့ ကျွန်တော်တို့ဆီကို ပို့လိုက်တာ ဖြစ်ပါတယ်။ ပြည်သူ့ လွှတ်တော်က အတည်ပြုတဲ့ ဒီဥပဒေကြမ်းမှာ အခန်း(၁၄)ခန်းနှင့် ပုဒ်မ(၄၆)ခု ပါ ပါတယ်။ လေ့လာ တွေ့ရှိချက်တွေ ကျွန်တော်တို့ တင်ပြပါမယ်။ ကျွန်တော်တို့ ဥပဒေကြမ်းကော်မတီဟာ ဒီဥပဒေကြမ်းကို လေ့လာစိစစ်တဲ့အခါမှာ ပထမ အချက်က ပုဒ်မ ၂(က)မှာပါတဲ့ ဓာတုပစ္စည်း အဓိပ္ပာယ်ဖွင့်ဆိုချက် ဖြစ်ပါတယ်။ ဓာတုပစ္စည်း ဆိုသည်မှာ ဆိုပြီးတော့မှ ဖွင့်ဆိုထားတာက ဓာတုဒြပ်စင်၊ ဒြပ်ပေါင်းနှင့် ဒြပ်နှောများကို နည်းပညာအရ ဓာတ်ပြု ပေါင်းစပ်ခြင်းဖြင့် ရရှိသော ပစ္စည်းများလည်း ပါဝင်သည် လို့ ပြောထားလို့ ပိုပြီးတော့ ပြည့်စုံသွားအောင် အောက်က စာပိုဒ်တွေနဲ့လည်း ညီသွားအောင် အခိုးအငွေ့၊ အရည်၊ အဆီနှင့် အစိုင်အခဲ စွန့်ပစ်ပစ္စည်းများလည်း ပါဝင်သည် ဆိုတဲ့ စာသားကို ဓာတ်ပြုပေါင်းစပ်ခြင်းဖြင့် ရရှိသော ဆိုတဲ့ စာသားရဲ့ နောက်မှာ ဖြည့်သင့်တယ်လို့ တင်ပြလိုပါတယ်။ ပုဒ်မ ၂(ဃ)မှာ ပြည်ထောင်စုအစိုးရအဖွဲ့၊ စက်မှုဝန်ကြီးဌာန ဆိုတဲ့ အသုံးအနှုန်းမှာ အဖွဲ့ ဆိုတဲ့ စာသားကို ပယ်ဖျက်ပြီးတော့ ပြည်ထောင်စုအစိုးရ၊ စက်မှုဝန်ကြီးဌာန လို့ ပြင်သင့်တဲ့ အကြောင်း တင်ပြလိုပါတယ်။ ဘာလို့လဲဆိုတော့ ဒီလိုဝန်ကြီးဌာန အသုံးအနှုန်းတွေကို အရင်က သမ္မတရုံး ဝန်ကြီးဌာနကလည်း သတ်မှတ်တောင်းဆိုထားတာ ဖြစ်လို့ ဖြစ်ပါတယ်။ နောက် အခန်း (၃) ဗဟိုဦးစီး အဖွဲ့ ဖွဲ့စည်းခြင်းဆိုတဲ့ အခန်းရဲ့ ပုဒ်မ ၄ မှာ မီးသတ်ဦးစီးဌာနက ညွှန်ကြားရေးမှူးချုပ်ကို တွဲဖက် အတွင်းရေးမှူး(၂)နေရာမှာ ထည့်သင့်တဲ့အတွက် ဗဟိုဦးစီးအဖွဲ့ အမှတ်စဉ်(၅)မှာ ကျွမ်းကျင်သူ ပညာရှင်တစ်ဦးကို တွဲဖက်အတွင်းရေးမှူး(၁) အဲဒီမှာပဲ အမှတ်စဉ်(၆)အဖြစ်နဲ့ ပြည်ထဲရေးဝန်ကြီးဌာန၊ မီးသတ်ဦးစီးဌာန၊ ညွှန်ကြားရေးမှူးချုပ်၊ တွဲဖက်အတွင်းရေးမှူး(၂) လို့ ဖြည့်စွက်သင့်တဲ့အကြောင်း တင်ပြလိုပါတယ်။ ဒါကြောင့် မူလဗဟိုဦးစီးအဖွဲ့ အမှတ်စဉ်(၆)ကို အမှတ်စဉ်(၇)အဖြစ်နဲ့ ပြောင်းလဲအမှတ်စဉ် သင့်ပါကြောင်း တင်ပြလိုပါတယ်။ ဘာဖြစ်လို့လဲဆိုတော့ ကျွန်တော်တို့ ပြည်သူတွေမှာ မီးဘေး၊ ရေဘေး၊ လေဘေး၊ ငလျင်ဘေး၊ အဆိပ်ဓာတ်ငွေ့ဘေး စတဲ့ ဘေးအန္တရာယ် ဘာပဲဖြစ်ဖြစ် မီးသတ် ဦးစီးဌာန၊ ညွှန်ကြားရေးမှူးချုပ်က တားဆီးကာကွယ်ရဖို့ တာဝန်အရှိဆုံးပုဂ္ဂိုလ် ဖြစ်ပါတယ်။ ဥက္ကဋ္ဌကြီး ခင်ဗျား။ ကမ္ဘာမှာလည်း ဒီအတိုင်းပါပဲ။ ကျွန်တော်တို့ မီးသတ်ဌာနတွေကို Fire in Rescue လို့ ခေါ်ပါတယ်။ တချို့နိုင်ငံတွေမှာတော့ Fire Services Department လို့ပဲ သုံးတာရှိပါတယ်။ မီးသတ် ရမယ် တာဝန်တစ်ခုတည်းလို့ ယူဆသွားမှာ စိုးရိမ်လို့ ဒီလို ထည့်ထားခြင်းလည်း ဖြစ်ပါတယ်။ နောက် ဓာတုဘေးအန္တရာယ် သင်တန်းတွေကလည်း တပ်ဖွဲ့ဝင်တွေက နှစ်စဉ်လို သွားရောက်ပြီးတော့ ပြည်တွင်းပြည်ပမှာ တက်ရတာတွေလည်း ရှိပါတယ်။ နောက်တစ်ချက်က ကျွန်တော်တို့ ပြည်သူ့လွှတ်တာ် အတည်ပြုတဲ့ ဥပဒေကြမ်းရဲ့ ပုဒ်မ ၇(က) တွင် ဗဟိုဦးစီးအဖွဲ့က ဗဟိုကြီးကြပ်ရေးအဖွဲ့ကို ဖွဲ့စည်းတဲ့အချိန်မှာ စက်မှုညွှန်ကြားရေး ဦးစီးဌာန ညွှန်ကြားရေးမှူးချုပ်က ဥက္ကဋ္ဌအဖြစ်လည်းကောင်း၊ သက်ဆိုင်ရာ ဝန်ကြီးဌာနနှင့် အစိုးာန၊ အဖွဲ့အစည်းများမှ ပုဂ္ဂိုလ်များက အဖွဲ့ဝင်များအဖြစ်လည်းကောင်း၊ ပါဝင်သော ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဗဟိုကြီးကြပ်ရေးအဖွဲ့ကို ဖွဲ့စည်းရမည် လို့ ဖော်ပြထားပါတယ်။ ပိုပြီးတော့ ပြည့်စုံသွားအောင်လို့ စက်မှုညွှန်ကြားရေးဦးစီးဌာန၊ ညွှန်ကြားရေးမှူးချုပ် က ဥက္ကဋ္ဌ အဖြစ်လည်းကောင်း၊ဆိုတဲ့ စာသားရဲ့ နောက်မှာ မီးသတ်ဦးစီးဌာန၊ ညွှန်ကြားရေးမှူးချုပ်က ဒုတိယဥက္ကဋ္ဌ အဖြစ်လည်းကောင်း ဆိုတဲ့ စာသားကို ဖြည့်စွက်သင့်ပါတယ်။ ပုဒ်မ ၇(ဂ)မှာ ဗဟို ကြီးကြပ်ရေးအဖွဲ့၏ အတွင်းရေးမှူးနှင့် တွဲဖက်အတွင်းရေးမှူး တို့ကို သတ်မှတ်ပေးရမည် ဆိုတဲ့ ဖော်ပြချက်ကိုလည်းပဲ ပုဒ်မခွဲ(က)မှာ တစ်ဆက်တည်းထည့်ပြီး ဖော်ပြသင့်ပါတယ်။ မူလဖော်ပြထားတဲ့ ပုဒ်မ ၇(ဂ)ကို ပုဒ်မ ၇(က)မှာ ထည့်ပြီးဖြစ်လို့ မူလပုဒ်မခွဲ(ဂ)ကို ပယ်ဖျက်သင့်ပါတယ်လို့ တင်ပြလို ပါတယ်။ နောက်တစ်ချက်က ပုဒ်မ ၈(စ)မှာ ဓာတုပစ္စည်းနှင့် ဆက်စပ်ပစ္စည်းတွေ မတော်တဆ ဖြစ်ရင် ကာကွယ်ဖို့ ပြည်တွင်းရော၊ ပြည်ပမှာပါ အဆင့်ပိုမြင့်တဲ့ သင်တန်းတွေ တက်ဖို့အတွက် ဓာတုပစ္စည်းနှင့် ဆက်စပ်ပစ္စည်းများနှင့် စပ်လျဉ်း၍ မတော်တဆ ဖြစ်ပွားမှုများကို ကာကွယ်ရန်နှင့် လျော့ပါးစေရန် လုံခြုံ ရေးကိရိယာများ၊ ကိုယ်ခန္ဓာကာကွယ်ရေးကိရိယာများ ထားရှိခြင်းနှင့် စနစ်တကျ သုံးစွဲတတ်စေရန် ပြည်တွင်းပြည်ပ သင်တန်းများ တက်ရောက်စေခြင်း ဟု ဖော်ပြသင့်ပါတယ်။ ဥက္ကဋ္ဌကြီးခင်ဗျား။ အထူးသဖြင့် စင်ကာပူ၊ မလေးရှား၊ ကိုးရီးယား၊ ဂျပန် တို့မှာ ဒီသင်တန်းတွေကို နှစ်တိုင်း ပေးနေတဲ့အတွက်ကြောင့် ကျွန်တော်တို့ဆီက နှစ်စဉ် တက်နေရတဲ့ အနေအထားလေးတွေ ရှိပါတယ်၊ ပြင်ပအဖွဲ့အစည်းလေးတွေလည်း ခေါ်ထားတာ ရှိပါတယ်။ နောက်တစ်ခု ပုဒ်မ ၇(ဇ)မှာ သဒ္ဒါအသုံးအနှုန်း မှန်ကန်ရအောင်လို့ အပြည်ပြည်ဆိုင်ရာ သဘောတူညီချက်အရ တားမြစ်ထားသော ဓာတုပစ္စည်းနှင့် ဆက်စပ်ပစ္စည်းများကို လည်းကောင်း၊ ယင်းတို့ကို ထည့်သွင်းအသုံးပြုသော စက်ကိရိယာများကိုလည်းကောင်း ပြည်တွင်းသို့ တင်သွင်းခြင်း နှင့် ပြည်ပသို့ တင်ပို့ခြင်းများ မပြုရန် တားမြစ် ပိတ်ပင်ခြင်း၊ လို့ ပြင်ဆင်သင့်ပါကြောင်း တင်ပြလိုပါတယ်။ နောက်တစ်ချက်က ဥပဒေကြမ်း ပုဒ်မ ၁၀(က)မှာ စစ်ဆေးရေးအဖွဲ့ ဖွဲ့တဲ့အခါမှာ စည်ပင်သာယာရေးအဖွဲ့၊ မြန်မာနိုင်ငံရဲတပ်ဖွဲ့၊ အထွေထွေအုပ်ချုပ်ရေးဦးစီးဌာန လို့ ဖော်ပြတဲ့နေရာ မှာလည်း ပိုပြီးတော့ ပြည့်စုံသွားအောင် မြန်မာနိုင်ငံရဲတပ်ဖွဲ့ စာသားရဲ့နောက်မှာ မြန်မာနိုင်ငံ မီးသတ်တပ်ဖွဲ့ လို့ ဖြည့်စွက်သင့်ပါတယ်။ နောက်ပြီး ပုဒ်မ ၁၂(ခ) မှာ ဖော်ပြထားတဲ့ စစ်ဆေးရေး အဖွဲ့သည် ပြည်ပနိုင်ငံမှ တင်သွင်းလာသော ဘေးအန္တရာယ်ဖြစ်စေသည့် ဓာတုပစ္စည်းများ လို့ဖော်ပြချက်မှာ အရေးအသား မှန်ကန်ဖို့ ပြည်ပနိုင်ငံမှ တင်သွင်းလာသောအစား ပြည်ပမှ တင်သွင်း လာသော လို့ ပြင်ဆင်သင့်ကြောင်း တင်ပြလိုပါတယ်။ နောက်တစ်ခု ဥပဒေကြမ်း၏ ပုဒ်မ ၁၅၊ ပုဒ်မခွဲ(ခ)မှာ လိုင်စင်ရရှိသူဟာ သက်ဆိုင်တဲ့ ဓာတုပစ္စည်းနှင့် ဆက်စပ်ပစ္စည်းများဆိုင်ရာလုပ်ငန်းကို စတင်လုပ်ကိုင်ခြင်းမပြုမီ တာဝန်ထမ်းဆောင် မည့်သူများကို အစိုးရဌာန၊ အဖွဲ့အစည်းများက ဖွင့်လှစ်တဲ့ သင်တန်းတွေပါ မဟုတ်ဘဲနဲ့ ပြည်ပ သင်တန်းတွေပါ တက်နိုင်အောင်လို့ အစိုးရဌာန၊ အဖွဲ့အစည်းများက ဖွင့်လှစ်သော ဆိုတဲ့ စကားရပ်ရဲ့ ရှေ့မှာ ပြည်ပသင်တန်းများ သို့မဟုတ် ဆိုတဲ့ စာသားကိုလည်း ရှေ့စာပိုဒ်တွေနဲ့ ညီအောင် ဖြည့်စွက် သင့်ပါကြောင်း တင်ပြလိုပါတယ်။ နောက်တစ်ခု ကျွန်တော်တို့ ပုဒ်မ ၄၄ အဖြစ် ပုဒ်မ ၃၉ ပါ ပြစ်မှုကို ရဲအရေးယူပိုင်ခွင့်ရှိသော ပြစ်မှုအဖြစ် သတ်မှတ်သည်။ ဟူသော စကားရပ်ကို ဖြည့်သင့်ကြောင်း တင်ပြလိုပါတယ်။ ပြီးတော့ ပုဒ်မ ၄၄၊ ပုဒ်မ ၄၅ နှင့် ပုဒ်မ ၄၆ တို့အား ပုဒ်မ ၄၅၊ ပုဒ်မ ၄၆ နှင့် ပုဒ်မ ၄ရ အဖြစ် ပြောင်းလဲအမှတ်စဉ်သင့်ပါကြောင်း တင်ပြလိုပါတယ်။ နိဂုံးအနေနဲ့ ကော်မတီ၏သဘောထားမှတ်ချက် တင်ပြမယ်ဆိုရင် ပြည်သူ့လွှတ်တော်က ပြင်ဆင်ချက်တွေနဲ့ ပို့လိုက်တဲ့ ဒီဥပဒေကြမ်းအပေါ်မှာ အမျိုးသားလွှတ်တော် ဥပဒေကြမ်း ကော်မတီရဲ့ ထပ်မံပြင်ဆင်ချက်တွေကို ကျွန်တော်တို့ အမျိုးသားလွှတ်တော်က အတည်ပြုပေးပါလို့ ဥပဒေကြမ်းကော်မတီကိုယ်စား အမျိုးသားလွှတ်တော်ကို တင်ပြပါတယ်ခင်ဗျား။ ကျေးဇူးတင်ပါတယ်။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီးပေးပို့လာသော ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပေးပို့လာသော ဓာတုပစ္စည်းနှင့် ဆက်စပ်ပစ္စည်းများ အန္တရာယ်မှ တားဆီးကာကွယ်ရေး ဥပဒေကြမ်းကို ဆွေးနွေးမယ့် လွှတ်တော်ကိုယ်စားလှယ်များရှိလျှင် ဆွေးနွေးလို သည့် အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး ၁၂-၇-၂၀၁၃ (သောကြာနေ့)ထက် နောက်မကျဘဲ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း တင်သွင်း နိုင်ပါတယ်။</speech>
</bill>
<bill>
<title>။အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားတင်သွင်းခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဥပဒေကြမ်းကော်မတီက ပြန်လည်ဖတ်ကြား တင်သွင်းမှာ ဖြစ်ပါတယ်</speech>
<speech><mp id="136">ဒေါက်တာမြတ်ဉာဏစိုး (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ယနေ့အစည်းအဝေးကို ကြွရောက်လာတဲ့ ပြည်ထောင်စု ဝန်ကြီး၊ အမျိုးသားလွှတ်တော် ကိုယ်စားလှယ်တော်ကြီးများအားလုံး မင်္ဂလာပါလို့ နှုတ်ခွန်းဆက်သ အပ်ပါတယ်။ အမျိုးသားလွှတ်တော် ဥပဒေကြမ်းကော်မတီ ဥက္ကဋ္ဌရဲ့ တာဝန်ပေးချက်အရ အမျိုးသားလွှတ်တော် ဥပဒေကြမ်းကော်မတီဝင် ကျွန်တော် ဒေါက်တာမြတ်ဉာဏစိုး ကနေ အလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေကြမ်းအပေါ် အမျိုးသားလွှတ်တော် ကိုယ်စားလှယ်ရဲ့ ဆွေးနွေးချက် အပေါ်မှာ ပြန်လည်စိစစ်တင်ပြတဲ့ အစီရင်ခံစာကို တင်သွင်းသွားမှာ ဖြစ်ပါတယ်။ အလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေကြမ်းကို အမျိုးလွှတ်တော်မှာ စတင်ဆွေးနွေးခဲ့တာ ဖြစ်ပါတယ်။ ပြီးတော့ အမျိုးသားလွှတ်တော်ကနေ ပြင်ဆင်ချက်တွေနဲ့ အတည်ပြု ပြီးနောက်မှာ ပြည်သူ့လွှတ်တော်ကို ပေးပို့ခဲ့ပါတယ်။ ပြည်သူ့လွှတ်တော်က ဇန်နဝါရီလ ၂၅ ရက်နေ့မှာ ထပ်မံပြီးတော့ ပြင်ဆင်ချက်တွေနဲ့ အတည်ပြုခဲ့ပါတယ်။ ပြီးတဲ့အခါမှာ ဇန်နဝါရီလ ၂၈ ရက်နေ့မှာ အမျိုးသားလွှတ်တော်ကို ပြန်လည်ပေးပို့ခဲ့ပါတယ်။ အဲဒီလို ပြန်လည်ပေးပို့လာတဲ့ ပြည်သူ့လွှတ်တော်က ပြန်လည်ပေးပို့လာတဲ့ ဥပဒေကြမ်းနဲ့ စပ်လျဉ်းပြီးတော့ ကျွန်တော်တို့ မတ်လ ရ ရက်နေ့မှာ ကျင်းပပြုလုပ်တဲ့ အမျိုးသားလွှတ်တော် အစည်းအဝေးမှာ အမျိုးသားလွှတ်တော် ကိုယ်စားလှယ် ဒေါက်တာခင်ရွှေ ကနေ အကြံပြု ဆွေးနွေးခဲ့ပါတယ်။ ဒီ ဒေါက်တာခင်ရွှေ ရဲ့ အကြံပြု ဆွေးနွေးချက် တွေအပေါ်မှာ လေ့လာတွေ့ချက်များကို တင်ပြသွားမှာဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီမှာ လွှတ်တော်မှာ အကြံပြု ဆွေးနွေးခဲ့ တဲ့ ဒေါက်တာဦးခင်ရွှေ အပါအဝင်၊ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီးဌာနမှ တာဝန်ရှိသူများကို ဖိတ်ကြားပြီးတော့ ထပ်မံညှိနှိုင်း ဆွေးနွေးခဲ့ပါတယ်။ ဒေါက်တာခင်ရွှေ တင်ပြခဲ့တဲ့ အချက်ကတော့(၃)ချက် ရှိပါတယ်။ ပုဒ်မ ၂၊ ပုဒ်မခွဲ(ချ)မှာ ပါတဲ့ ကျွမ်းကျင်လုပ်သားဆိုတဲ့ အဓိပ္ပာယ်ဖွင့်ဆိုချက်ရယ်၊ ပုဒ်မ ၅၊ ပုဒ်မခွဲ(က)၊ ပုဒ်မခွဲငယ်(၂)မှာပါတဲ့ အလုပ်ခန့်ထားမှုဆိုင်ရာ သဘောတူညီချက် စာချုပ်ချုပ်ဆိုခြင်းနဲ့ စပ်လျဉ်းတဲ့ အချက်၊ နောက်ဆုံးအချက်ကတော့ ကျွန်တော်တို့ ဥပဒေကြမ်း ပုဒ်မ ၃၈ မှာ ပါတဲ့ စည်းကမ်း ဖောက်ဖျက်သော အလုပ်ရှင်များအတွက် ပြစ်မှုနဲ့ ပြစ်ဒဏ်ဆိုင်ရာ ပုဒ်မ ဖြစ်ပါတယ်။ ဒီ(၃)ချက်ကို တစ်ချက်ချင်း တင်ပြပါမယ်။ ပထဦးဆုံးအချက်အနေနဲ့ ပုဒ်မ ၂၊ ပုဒ်မခွဲ(ချ)မှာ ကျွမ်းကျင်လုပ်သား ဆိုတဲ့ အဓိပ္ပာယ်ဖွင့်ဆိုချက်မှာ မူရင်းဥပဒေမှာတော့ ကျွမ်းကျင်လုပ်သား ဆိုသည်မှာ အလုပ်အကိုင် အမျိုးအစား အလိုက် ဤဥပဒေအရ ကျွမ်းကျင် အသိအမှတ်ပြု လက်မှတ်ထုတ်ပေးခြင်းကို ခံရသူကိုဆိုသည်ဟု ဖွင့်ဆိုထားပါတယ်။ ဒါကို ကျွမ်းကျင်အသိအမှတ်ပြု လက်မှတ် အတုပြုလုပ်ခြင်း ကို ကာကွယ်နိုင်ဖို့ အတွက် မူလဖော်ပြချက်အစား ကျွမ်းကျင်လုပ်သား ဆိုသည်မှာ ဤဥပဒေအရ ကျွမ်းကျင်မှု ဖွံ့ဖြိုးတိုးတက်ရေးအဖွဲ့၏ အတည်ပြုချက်ဖြင့် ကျွမ်းကျင်မှုစစ်ဆေး အကဲဖြတ်ရေးဌာနက အလုပ်အကိုင် အမျိုးအစားအလိုက် ကျွမ်းကျင်မှုအသိအမှတ်ပြု လက်မှတ်ထုတ်ပေးခြင်းခံရသူကို ဆိုသည်လို့ ပြင်ဆင်သင့်ကြောင်း အမျိုးသားလွှတ်တော် ကိုယ်စားလှယ်က ဆွေးနွေးခဲ့ပါသည်။ ဒီဆွေးနွေးချက်မှာဆိုရင် ကျွမ်းကျင်မှုစစ်ဆေး အကဲဖြတ်ရေးဌာနက ထုတ်ပေးတဲ့ လက်မှတ်ကမှ အတည်ပြုနိုင်တဲ့ လက်မှတ်ဖြစ်တဲ့အတွက်ကြောင့်မို့လို့ ဒီဆွေးနွေးချက်ဟာ လျော်ကန်သင့်မြတ်တဲ့ ဆွေးနွေးချက် ဖြစ်ကြောင်း အမျိုးသားလွှတ်တော်ကို ဥပဒေကြမ်းကော်မတီက တင်ပြလိုပါတယ်။ ဒုတိယအချက်အနေနဲ့ကတော့ ဥပဒေကြမ်းရဲ့ ပုဒ်မ ၅၊ ပုဒ်မခွဲ(က)၊ ပုဒ်မခွဲငယ်(၂)မှာ လုပ်ခန့်ထားမှုဆိုင်ရာ သဘောတူညီချက်စာချုပ် ချုပ်ဆိုတဲ့နေရာမှာ မူရင်းဥပဒေမှာတော့ ကျွန်တော်တို့ ဖော်ပြထားတာကတော့ အလုပ်ခန့်ထားခြင်းမပြုမီ အကြို သင်တန်းကာလ သတ်မှတ်ပါက ယင်းသင်တန်းသားသည် ပုဒ်မခွဲငယ်(၁)ပါ သတ်မှတ်ချက်နဲ့ သက်ဆိုင်ခြင်းမရှိစေရလို့ ဖော်ပြခဲ့ပါတယ်။ အမျိုးသားလွှတ်တော် ကိုယ်စားလှယ် ဒေါက်တာခင်ရွှေ က ဆွေးနွေးတဲ့အခါမှာ အကြို သင်တန်း ကာလအပြင် အစမ်းခန့်ကာလလည်းရှိတဲ့အတွက်ကြောင့်မို့လို့ အစမ်းခန့်ကာလပါ ထည့်သွင်းဖော်ပြမှ ပိုမိုပြည့်စုံမယ်လို့ ဆွေးနွေးခဲ့ပါတယ်။ တင်ပြချက်ကတော့ အလုပ်ခန့်ထားခြင်း မပြုမီ အကြို သင်တန်း ကာလနှင့် အစမ်းခန့်ကာလသတ်မှတ်ပါက ယင်းသင်တန်းသားသည် ပုဒ်မခွဲငယ်(၁)ပါ သတ်မှတ်ချက်နဲ့ သက်ဆိုင်ခြင်း မရှိစေရဆိုပြီးတော့ ဖြစ်ပါတယ်။ ဒီဆွေးနွေးချက်ဟာလည်း လျော်ကန်သတ်မြတ်တဲ့ အတွက်ကြောင့်မို့လို့ အမျိုးသားလွှတ်တော် ဥပဒေကြမ်းကော်မတီအနေနဲ့ ထောက်ခံတင်ပြအပ် ပါတယ်။ နောက်ဆုံး တတိယအချက်ကတော့ ဥပဒေကြမ်း ပုဒ်မ ၃၈ မှာ ဖော်ပြထားတဲ့ စည်းကမ်း ဖောက်ဖျက်တဲ့ အလုပ်ရှင်များကို အရေးယူနိုင်ဖို့ရာ ပြစ်မှုနဲ့ ပြစ်ဒဏ်ဆိုင်ရာ ပုဒ်မ ဖြစ်ပါတယ်။ မူရင်းဥပဒေကြမ်းမှာ ဒဏ်ငွေပဲ ပါပြီးတဲ့အခါကျတော့ ထောင်ဒဏ် မပါရှိခဲ့ပါဘူး။ တကယ့်တစ်ကယ် လေ့လာသုံးသပ်တဲ့အခါမှာ အလုပ်ရှင်များအတွက် ဟန့်တားနိုင်တဲ့ ပြစ်ဒဏ်ဖြစ်ဖို့ရာ ထောင်ဒဏ် လည်း သတ်မှတ်သင့်တယ်လို့ ဆွေးနွေးညှိနှိုင်းခဲ့ကြပါတယ်။ ဒါကြောင့်မို့လို့ အမျိုးသားလွှတ်တော် ကနေပြီးတော့ ဒီဟာကို ပြင်ဆင်ချက်နဲ့ အတည်ပြုခဲ့တာ ဖြစ်ပါတယ်။ ပြည်သူ့လွှတ်တော်ကို ပေးပို့ခဲ့တဲ့ အချိန်မှာလည်း ပြည်သူ့လွှတ်တော်က ဒီအချက်ကို လက်ခံသဘောတူ အတည်ပြုပြီးသာ ဖြစ်ပါတယ်။ ယခုအချိန်မှာတော့ ကိုယ်စားလှယ်တော်ကြီး ဒေါက်တာခင်ရွှေ က ဆွေးနွေးတဲ့အခါမှာ ပြဋ္ဌာန်းထားတဲ့ ပြစ်ဒဏ်ဟာ များပြားတဲ့အတွက်ကြောင့်မို့လို့ မည်သည့် အလုပ်ရှင်မဆို အောက်ပါ ပြုလုပ်မှု တစ်ရပ်ရပ်ကို ပြုလုပ်ကြောင်း ပြစ်မှုထင်ရှားစီရင်ခြင်းခံရလျှင် မူရင်းပြဋ္ဌာန်းထားတဲ့ ခြောက်လထက်မပိုသော ထောင်ဒဏ် ဆိုတဲ့အစား လျော့ချပေးပါ။ ထိုသူကို သုံးလထက်မပိုသော ထောင်ဒဏ်ဖြစ်စေ၊ ငွေဒဏ်ဖြစ်စေ ပြစ်ဒဏ်နှစ်ရပ်လုံးဖြစ်စေ ချမှတ်ရမည်ဟု ပြင်ဆင်သင့်ကြောင်း ဆွေးနွေးခဲ့ပါတယ်။ ကျွန်တော်တို့ ကော်မတီအနေနဲ့ အလုပ်သမား၊ အလုပ်အကိုင်နှင့် လူမှုဖူလုံရေး ဝန်ကြီးဌာနက တာဝန်ရှိသူတွေနဲ့ပါ ဆွေးနွေးတိုင်ပင်တဲ့အခါမှာ လက်ရှိဖြစ်ပေါ်နေတဲ့ အလုပ်သမား ဆိုင်ရာ ပြဿနာများမှာလည်း ဒီအချက်ဟာ အင်မတန်မှ အရေးကြီးတဲ့အချက်ဖြစ်ကြောင်း ဝန်ကြီးဌာန ကနေ တင်ပြခဲ့ပါတယ်။ ငွေဒဏ်တစ်ခုပဲ သတ်မှတ်ခဲ့မယ်ဆိုရင် ဒီငွေဒဏ်ကို လွယ်လင့် တကူဖြေရှင်းနိုင်တဲ့အတွက် ကြောင့်မို့လို့ ထိရောက်ဟန့်တားတဲ့ ပြစ်ဒဏ် မဖြစ်လောက်ဘူး။ ဒါကြောင့်မို့လို့ ထောင်ဒဏ်ကိုတော့ မပယ်ဖျက်သင့်ဘူး ဒီတိုင်းပဲ ထားသင့်ပါတယ်လို့ ဝန်ကြီးဌာနက တင်ပြခဲ့ပါတယ်။ ကျွန်တော်တို့ အမျိုးသားလွှတ်တော် ဥပဒေကြမ်းကော်မတီကလည်း ဒီပြင်ဆင်ချက်ဟာ အမျိုးသားလွှတ်တော် ကလည်း အတည်ပြုပြီးသား ဖြစ်ပါတယ်။ ပြည်သူ့လွှတ်တော်ကလည်း ဒီပြင်ဆင်ချက်ကို သဘောတူ လက်ခံပြီးသား ဖြစ်တဲ့အတွက်ကြောင့်မို့လို့ ဒီအတိုင်းပဲ ဆက်လက်ပြဋ္ဌာန်းသင့်တယ်ဆိုတဲ့ သဘောတူ ညီမှုကို ရရှိခဲ့ပါတယ်။ ဒါကြောင့်မို့လို့ ဒီ အမျိုးသားလွှတ်တော် ကိုယ်စားလှယ်ကြီးနဲ့ သဘောထား ကွဲလွဲခဲ့တဲ့ အချက်ကို အမျိုးသားလွှတ်တော်ရဲ့ အဆုံးအဖြတ်ကိုသာ ခံယူသင့်ပါကြောင်း ညှိနှိုင်း သဘောတူညီခဲ့ပါတယ်။ ကော်မတီရဲ့ သဘောထားမှတ်ချက်ကို တင်ပြပါမယ်။ ပြည်သူ့လွှတ်တော်က ပြင်ဆင်ချက် များဖြင့် အတည်ပြု၍ အမျိုးသားလွှတ်တော်သို့ ပြန်လည်ပေးပို့လာသော အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းအပေါ် အမျိုးသားလွှတ်တော် ကိုယ်စားလှယ်၊ ဒေါက်တာခင်ရွှေ ရဲ့ တင်ပြချက်များအနက် ဥပဒေကြမ်း ပုဒ်မ ၂၊ ပုဒ်မခွဲ(ချ)နဲ့ ပုဒ်မခွဲ(၅)၊ ပုဒ်မခွဲ(က)၊ ပုဒ်မခွဲငယ်(၂) တို့အတွက် တင်ပြချက်တွေဟာ ကျိုးကြောင်းညီညွှတ်မှု ရှိတဲ့အတွက်ကြောင်မို့လို့ အမျိုးသား လွှတ်တော်က အတည်ပြု ဆောင်ရွက်သင့်ပါကြောင်း တင်ပြအပ်ပါတယ်။ သို့သော်လည်း မူလ ဥပဒေကြမ်း ပုဒ်မ ၃၈ အတွက် တင်ပြချက်မှာ အမျိုးသားလွှတ်တော်ရဲ့ အဆုံးအဖြတ်ကိုသာ ခံယူသင့်ပါကြောင်း တစ်ပါတည်း တင်ပြအပ်ပါတယ်။ ဆက်လက်ပြီးတော့လည်း ဒီဥပဒေကြမ်း ပုဒ်မ ၂၊ ပုဒ်မခွဲ (ဒု)နဲ့ ပုဒ်မ ၅၊ ပုဒ်မခွဲ(က)၊ ပုဒ်မခွဲငယ်(၂)တို့ ပြန်လည်ပြင်ဆင်ချက်များကို အတည်ပြုပြီးပါက ပြည်ထောင်စုလွှတ်တော်ရဲ့ အဆုံးအဖြတ်ကို ဆက်လက်ခံယူသင့်ပါကြောင်း တင်ပြအစီရင်ခံအပ်ပါတယ်။ အားလုံးကို ကျေးဇူး တင်ပါတယ်ခင်ဗျား။</speech>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေ ကြမ်းကို အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ် ရယူမှာ ဖြစ်ပါတယ်။</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ခေါင်းစဉ်ပြင်ဆင်ချက် -အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေးဥပဒေ (၂၀၁၃ ခုနှစ်၊ ပြည်ထောင်စုလွှတ်တော် ဥပဒေအမှတ်၊)၁၃၇၅ ခုနှစ်၊ လ ရက် (၂၀၁၃ ခုနှစ်၊ လ ရက်) ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူသူ မရှိတဲ့အတွက် ခေါင်းစဉ် ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် ခေါင်းစဉ်သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၁)၊ အပိုဒ် ၂၊ အပိုဒ်ခွဲ(၃) ကျွမ်းကျင်လုပ်သား ဆိုသည်မှာ ဤဥပဒေအရ ကျွမ်းကျင်မှုဖွံ့ဖြိုး တိုးတက်ရေးအဖွဲ့၏ အတည်ပြုချက်ဖြင့်ကျွမ်းကျင်မှုစစ်ဆေး အကဲဖြတ်ရေးဌာနက အလုပ်အကိုင် အမျိုးအစားအလိုက် ကျွမ်းကျင်မှု အသိအမှတ်ပြု လက်မှတ်ထုတ်ပေးခြင်းခံရသူကို ဆိုသည် ဟုပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၁)၊ အပိုဒ် ၂၊ အပိုဒ်ခွဲ(၃) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၁)၊ အပိုဒ် ၂၊ အပိုဒ်ခွဲ(၃) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ပြင်ဆင်ချက် - အခန်း(၃)၊ အပိုဒ် ၅၊ အပိုဒ်ခွဲ(က)၊ အပိုဒ်ခွဲငယ်(၂) အလုပ်ခန့်ထားခြင်းမပြုမီ အကြို သင်တန်းကာလနှင့် အစမ်းခန့်ကာလ သတ်မှတ်ပါက ယင်းသင်တန်းသားသည် ပုဒ်မခွဲငယ် (၁)ပါ သတ်မှတ်ချက်နှင့် သက်ဆိုင်ခြင်း မရှိစေရ ဟု ပြင်ဆင် ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူသူ မရှိတဲ့အတွက် အခန်း(၃)၊ အပိုဒ် ၅၊ အပိုဒ်ခွဲ(က)၊ အပိုဒ်ခွဲငယ်(၂) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အခန်း(၃)၊ အပိုဒ် ၅၊ အပိုဒ်ခွဲ(က)၊ အပိုဒ်ခွဲငယ်(၂) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် - အခန်း(၉)၊ အပိုဒ် ၃၈ ၊ မည်သည့် အလုပ်ရှင်မဆို အောက်ပါ ပြုလုပ်မှုတစ်ရပ်ရပ်ကို ပြုလုပ်ကြောင်း ပြစ်မှု ထင်ရှား စီရင်ခြင်းခံရလျှင် ထိုသူကို ခြောက်လထက် မပိုသော ထောင်ဒဏ်ဖြစ်စေ၊ ငွေဒဏ်ဖြစ်စေ၊ ပြစ်ဒဏ်နှစ်ရပ်လုံးဖြစ်စေ ချမှတ်ရမည် ဟု ပြည်သူ့လွှတ်တော်၏ ပြင်ဆင်အတည်ပြုချက်အတိုင်း ထားရှိရန် ဥပဒေကြမ်းကော်မတီက သဘောတူထားပါတယ်။ အဆိုပါ ဖော်ပြချက်သည် အလုပ်ရှင်များအတွက် ပြစ်ဒဏ် များလွန်��သည် ဟု ယူဆသည့် အတွက် ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ ဒေါက်တာခင်ရွှေ က - မည်သည့် အလုပ်ရှင်မဆို အောက်ပါ ပြုလုပ်မှု တစ်ရပ်ရပ်ကို ပြုလုပ်ကြောင်း ပြစ်မှု ထင်ရှား စီရင်ခြင်းခံရလျှင် ထိုသူကို သုံးလထက် မပိုသော ထောင်ဒဏ်ဖြစ်စေ၊ ငွေဒဏ်ဖြစ်စေ၊ ပြစ်ဒဏ်နှစ်ရပ်လုံးဖြစ်စေ ချမှတ်ရမည် ဟုပြင်ဆင်လိုပါတယ်။ ဒီပြင်ဆင်ချက်နှင့် စပ်လျဉ်း၍ လွှတ်တော်ရဲ့ အဆုံးအဖြတ် ရယူမှာ ဖြစ်ပါတယ်။</speech>
<speech type="speaker">ဥပဒေကြမ်းကော်မတီ၏ ပြင်ဆင်ချက်ကို သဘောတူပါက ထောက်ခံ ဆန္ဒမဲ ပေးရန်ဖြစ်ပြီး ဒေါက်တာခင်ရွှေ ရဲ့ ပြင်ဆင်ချက်ကို သဘောတူပါက ကန့်ကွက်ဆန္ဒမဲ ပေးရန် ဖြစ်ပါတယ်</speech>
<speech type="speaker">အဆိုမှာ မည်သည့် အလုပ်ရှင်မဆို အောက်ပါ ပြုလုပ်မှုတစ်ရပ်ရပ်ကိုပြုလုပ်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို ခြောက်လထက် မပိုသော ထောင်ဒဏ်ဖြစ်စေ၊ ငွေဒဏ် ဖြစ်စေ၊ ပြစ်ဒဏ်နှစ်ရပ်လုံးဖြစ်စေ ချမှတ်ရမည်။ ယခု လွှတ်တော်ရဲ့ ဆန္ဒရယူပါမယ်။ စက်ခလုတ်ကို အသုံးပြုပြီး ဆောင်ရွက်မှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ ထောက်ခံ(၁၅၀)၊ ကန့်ကွက်(၁၆)၊ ကြားနေ (၇)မဲ ဖြစ်ပါတယ်။ ထောက်ခံမဲများတဲ့အတွက် အခန်း(၉)၊ အပိုဒ် ၃၈ သည် ဥပဒေကြမ်းကော်မတီ၏ ပြင်ဆင်ချက်အတိုင်း အတည်ဖြစ်သည်။ (ဩဘာသံများ)</speech>
<title>ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အလုပ်အကိုင်နှ့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်း၍ အမျိုးသားလွှတ်တော်နှင့် ပြည်သူ့လွှတ်တော်တို့ သဘောထား ကွဲလွဲသည့်အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော်ကိုယ်စားလှယ်တစ်ဦးက အဆိုတင်သွင်းခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၁၆၄(က)အရ လွှတ်တော်တွင် ပြန်လည် ဆွေးနွေးရာ၌ပြည်သူ့လွှတ်တော်၏ ပြင်ဆင်ချက်များအား လွှတ်တော်က သဘောမတူကြောင်း တွေ့ရှိရသည့်အတွက် လွှတ်တော် ကိုယ်စားလှယ်တစ်ဦးက ထိုသို့ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေး ဆုံးဖြတ်ရန် တင်ပြသင့်ကြောင်း အဆို တင်သွင်းရန် ဖြစ်ပါတယ်</speech>
<speech><mp id="136">ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)</mp>လေးစား အပ်ပါတဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ ပြည်သူ့လွှတ်တော်က ပြင်ဆင်ချက်နဲ့ ပြန်လည် ပေးပို့လာတဲ့ အလုပ်အကိုင်နှင့် ကျွမ်းကျင်မှုဖွံ့ဖြိုးတိုးတက်ရေး ဥပဒေကြမ်းနှင့် စပ်လျဉ်းပြီးတော့ အမျိုးသားလွှတ်တော်ရဲ့ ထပ်မံပြင်ဆင်ချက်တွေဟာ ပြည်သူ့လွှတ်တော်က အတည်ပြုထားတဲ့ ဥပဒေကြမ်းနဲ့ သဘောထားကွဲလွဲတဲ့ အချက်ကလေးတွေရှိလာပြီ ဖြစ်တဲ့အတွက်ကြောင့်မို့လို့ ပြည်ထောင်စုလွှတ်တော်မှာ ဆွေးနွေးဆုံးဖြတ်နိုင်ရန်အတွက် အမျိုးသားလွှတ်တော် နည်းဥပဒေ ၁၆၄(က)အရ အဆိုတင်သွင်းအပ်ပါတယ်ခင်ဗျား။</speech>
<title>အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေးဥပဒေကြမ်းနှင့် စပ်လျဉ်း၍ လွှတ်တော် နှစ်ရပ် သဘောထားကွဲလွဲသည့် အချက်များအား ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်းဥက္ကဋ္ဌက ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ် သဘောကွဲလွဲသည့် အချက်များအား ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီ။</speech>
<p>အစည်းအဝေးကို (၁၁၁၈) နာရီအချိန်တွင် ခေတ္တရပ်နားပြီး (၁၁၃၅) နာရီအချိန်တွင် ပြန်လည်ကျင်းပပါသည်။</p>
</bill>
</section>
<section value="Motion">	
<motion>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် (River Wuter Treatment) ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၁)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈) မှ ဒေါက်တာမြင့်ကြည် တင်သွင်းထားတဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင်ဆောင်ရွက်ပေးရန် (River Wuter Treatment) ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၇)ဦး အမည်စာရင်း တင်သွင်းထားပါတယ်။ ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း ဆွေးနွေးနိုင်ပါပြီ</speech>
<speech><mp id="73">ဦးစောမော်ထွန်း၊ ပဲခူးတိုင်းဒေကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီး၊ လွှတ်တော်ကိုယ်စားလှယ်များ၊ တက်ရောက် လာကြသောဧည့်သည်တော်များအားလုံး ရေလိုအေး၍ ပန်းလိုမွှေးကြပါစေလို့ ဆုမွန်ကောင်းများတောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် တင်သွင်းသွားတဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် (River Wcter Treatment) ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေး တင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ရေအသက် တစ်မနက်၊ ထမင်းအသက် ခုနှစ်ရက် ဆိုတဲ့ စကားဟာ ကျွန်တော်တို့ ရှေးကတည်းက ဒါချမှတ်ထားတာ ဖြစ်ပါတယ်။ သောက်သုံးရေ၊ စိုက်ပျိုးရေများဟာ အင်မတန်မှ အရေးကြီးသလို ၎င်းရေများနဲ့ ဆက်စပ်နေတဲ့ ကျွန်တော်တို့အားလုံးရဲ့ စားဝတ်နေရေး ပြဿနာဟာလည်း ဒါအင်မတန်မှ ဆက်စပ်နေတဲ့အတွက် ဒီကိစ္စများအားလုံးကို ဆက်စပ်ပြီး တင်ပြ သွားမှာ ဖြစ်ပါတယ်။ ယခုအချိန်အခါမှာ Global warming လို့ခေါ်တဲ့ ကမ္ဘာကြီးက ပူနွေးလာပြီး ရာသီဥတု ပြောင်းလဲလာပါတယ်။ မုတ်သုံမိုးဟာ ကျွန်တော်တို့ နိုင်ငံကို တစ်လနောက်ကျပြီး ဝင်သလို တစ်လစောပြီးထွက်ပါတယ်။ ဒါကြောင့် မိုးရွာရက်က နည်းလာတဲ့အတွက်၊ မိုးရေကို အားကိုးရတဲ့ ဒေသကြီးတွေအတွက်၊ ရေအတွက် အခက်ပိုရတာဟာ ဒါ နေ့စဉ်နဲ့အမျှ ကြုံတွေ့နေရတဲ့ ပြဿနာ တစ်ခုလို ဖြစ်လာခဲ့ပါတယ်။ ပြီးခဲ့တဲ့ရက်ပိုင်း နိုင်ငံပိုင် သတင်းစာများမှာလည်း ကျွန်တော်တို့ ညောင်ရမ်းမင်းလှကန်ကြီး ပြုပြင်ဖို့ ကျွန်တော်တို့ ဆော်သြသလို ယနေ့ ကြေးမုံထုတ် သတင်းစာမှာတော့ ကျွန်တော်တို့ မြောက်ညောင်တုန်းကန် ပြုပြင်ပြီးနဲ့ ကျွန်တော်တို့ မပြုပြင်မီပုံများကို တွေ့ရပြီးတော့ သက်ဆိုင်ရာ တိုင်းဒေသကြီးအစိုးရတွေကလည်း ရေရရှိရေးကို အားကြိုးမာန်တက်နဲ့ စီမံဆောင်ရွက်တဲ့ သတင်း တွေကို ဖတ်ရတဲ့အတွက်လည်း အင်မတန်မှ ဝမ်းမြောက်ဝမ်းသာ ဖြစ်မိပါတယ်။ တစ်ခါ ယနေ့ ကျွန်တော်တို့ ရရှိတဲ့ လွှတ်တော်ဂျာနယ် အမှတ်စဉ်(၂၉)မှာ ကျွန်တော်တို့ ပဲခူးတိုင်းဒေသကြီး၊ ကဝမြို့နယ် ပြည်သူ့လွှတ်တော် ကိုယ်စားလှယ် ဦးဝင်းစိန် က ကဝမြို့နယ်အတွင်းကျေးရွာ(၁၁)ရွာကို ရေတွင်းတူးဖို့အတွက် ဒါမေးခွန်းမေးတာကို တွေ့ရပါတယ်။ အဲဒီအခါမှာ ပြည်ထောင်စု သက်ဆိုင်ရာ အစိုးရကလည်း UNICEF ရဲ့ အကူအညီနဲ့ ဒါဆောင်ရွက်ပေးမယ့်အကြောင်းနဲ့ ပေ(၁၀၀)ပတ်လည်၊ အနက် (၆)ပေရှိတဲ့ ကန်(၁၁)ကန်ကို ပြုပြင်မယ်ဆိုလို့ရှိရင် ရန်ပုံငွေ(၈၈)သန်း လိုအပ်မယ်ဆိုတဲ့ ဒီသတင်းများကိုလည်း ကြားသိဖတ်ရတဲ့အတွက် ဒါကျွန်တော်တို့ မိုးများပြီး ရေရှားလို့ ခေါ်ရမယ့် ကျွန်တော်တို့ ပဲခူးတိုင်းဒေသကြီး၊ ရန်ကုန်တိုင်းဒေသကြီးမှာရှိတဲ့ မြို့တွေဟာ ရေအတွက်ကို အခက်အခဲ ကြုံရပါတယ်။ ကျွန်တော်တို့ အဆိုရှင်ရဲ့ အဆိုအရ ဒါ ကျွန်တော်တို့ မြစ်ရေ၊ ချောင်းရေ၊ တမံရေများကို ဒါ ရေသန့်စင်ပြီးတော့ ဖြန့်ဖြူးပေးမယ်ဆိုရင်ဒါ နေ့စဉ်နဲ့အမျှပေါ့နော်၊ ကျွန်တော်တို့ လှူဒါန်းရတဲ့ လှူဒါန်းသွားလာပြီးတော့ ဒီကိစ္စတွေအတွက်လည်းဒါ၊ ဟိုကျွန်တော်တို့ နည်းပါးသွားမယ်။ နောက် ကျေးရွာမှာရှိတဲ့ ပြည်သူလူထုတွေရဲ့ သောက်သုံးရေ၊ စိုက်ပျိုးရေတွေအတွက် ဒါအဆင်ပြေသွားမှာ ဖြစ်တဲ့အတွက် ဒါအင်မတန်မှ ဒါထောက်ခံဖို့ကောင်းတဲ့အချက် ဖြစ်တဲ့အတွက် ကျွန်တော့်အနေနဲ့ ထောက်ခံဆွေးနွေး တင်ပြရခြင်း ဖြစ်ပါတယ်။ လွန်ခဲ့တဲ့(၁၈)နှစ် ၁၉၉၅ ခုနှစ်၊ အီတလီနိုင်ငံ၊ ရောမမြို့မှာ ကျင်းပတဲ့ FAO က ကမ္ဘာ့ကုလသမဂ္ဂ စိုက်ပျိုးရေးအဖွဲ့ရဲ့ (၂၈)ကြိမ်မြောက် အစည်းအဝေးနဲ့ ကနေဒါနိုင်ငံမှာကျင်းပတဲ့ WELPAC မှာ ကျင်းပတဲ့ ကျွန်တော်တို့ နှစ်(၅၀)ပြည့် FAO အခမ်းအနားနဲ့ အစည်းအဝေးများကို ကျွန်တော် အဖွဲ့ဝင်အဖြစ် တက်ရောက်ခဲ့ဖူးပါတယ်။ ဒီအစည်းအဝေးမှာ ချမှတ်တဲ့ လုပ်ငန်းစဉ်တွေကတော့ Water for Life သက်ရှိလောက ရေသာ ပဓာန ဆိုတဲ့ ဆောင်ပုဒ်နဲ့ Food for AI လူတိုင်းအတွက် စားနပ်ရိက္ခာဖူလုံရေး ဆိုတဲ့ ဒီဆောင်ပုဒ်များကို အဖွဲ့ဝင်နိုင်ငံ အဲဒီတုန်းက(၁၇၂)နိုင်ငံရဲ့ ဖြည့်ဆည်းဆောင်ရွက်ခဲ့ပုံတွေကို ဒါ တင်ပြတဲ့ အစည်းအဝေး ဖြစ်ပါတယ်။ ကျွန်တော်တို့ နိုင်ငံအနေနဲ့ စားဝတ်နေရေး ရပိုင်ခွင့်တွေကို အခြေခံလူ့အခွင့်အရေးအဖြစ် ပြဋ္ဌာန်းထားတဲ့ နိုင်ငံဖြစ်တဲ့အတွက် ကျွန်တော်တို့ အဲဒီအချိန်က ဖြည့်ဆည်းနိုင်ခဲ့တဲ့ ဒီအရေအတွက် ရရှိမှုဆောင်ရွက်ချက်တွေ၊ စားနပ်ရိက္ခာဖူလုံရေး ဆောင်ရွက်ချက်တွေကို အဖွဲ့ဝင်နိုင်ငံများနဲ့အတူ ဒါတင်ပြဆောင်ရွက်ခဲ့ပါတယ်။ ဒီအချက်တွေကို ကြည့်မယ်ဆိုရင် ဒီသက်ရှိလောက ရေသာပဓာနနဲ့ လူတိုင်းအတွက် စားနပ်ရိက္ခာဖူလုံရေး ဆိုတာတွေဟာ ဆက်စပ်နေတဲ့အတွက် ဒါ ရေ ရရှိဖို့ကို ကျွန်တော်တို့ အစိုးရအဆက်ဆက်မှာ နည်းလမ်းပေါင်းစုံနဲ့ ဆောင်ရွက်ခဲ့တာကို တွေ့ရှိရပါတယ်။ သို့သော်လည်း ဒီ လုံလောက်မှု မရှိသေးဘူးလို့ အဆိုရှင်က ထင်မြင်မိတဲ့အတွက်လည်း ဒါ ဒီအဆိုကို တင်ပြရခြင်းဖြစ်တယ်လို့ ကျွန်တော်ယူဆပါတယ်။ ကျွန်တော်တို့ဆီမှာ ဒီလို စည်ပင်သာယာကပေါ့နော် ပေးတဲ့ရေတွေဟာ ဒါမလုံလောက်တဲ့ အတွက် ကျွန်တော်တို့ မြေအောက်ရေ ထုတ်လုပ်သုံးစွဲရတာတွေဟာ အင်မတန်မှ များပြားနေပြီ ဖြစ်ပါတယ်။ ဒါရန်ကုန်မြို့ဆိုရင်ဒါ ရှေးယခင်အခါက ကျွန်တော်တို့ ကန်တော်ကြီး၊ အင်းလျားကန်၊ လှော်ကားကန် ကျွန်တော်တို့ ဂျိုးဖြူ၊ ဖူးကြီး၊ ဒါ ငမိုးရိပ်ဆည်တွေ ဒါတည်ဆောက်ပြီးပေးခဲ့ပါတယ်။ ဒါ့အပြင်ဒီဆည်တွေက ထွက်တဲ့ ရေကိုကျွန်တော်တို့ ညောင်နှစ်ပင်နားမှာရှိတဲ့ အထယုရွာကနေ၊ ရေသန့်စက်ရုံကနေတစ်ဆင့် ရန်ကုန်မြို့ကို သောက်သုံးရေ ဖြန့်ဖြူးပေးခဲ့ပါတယ်။ သို့သော်လည်း ရန်ကုန်မြို့ ရဲ့ လူဦးရေက များလာတာကတစ်ကြောင်း၊ ကျွန်တော်တို့ ဒီစည်ပင်ရေဟာ ပေးတဲ့အချိန် မှာလည်းဒီ Over Head Tank တွေကို တင်ရတဲ့အခါမှာ လျှပ်စစ်ရဲ့ အခက်အခဲကလည်း ဒါ ဖြစ်ပေါ် လာတဲ့အတွက် ရန်ကုန်မြိ့မှာ အိမ်တိုင်းဟာ Tube Wel တွေ တူးနေရပါတယ်။ ဒါ့ကြောင့် စောစောက ပြောသလို ကျွန်တော်တို့ ရန်ကုန်မြို့၊ မန္တလေးမြို့များဟာ ဒီထက်ပိုပြီးတော့ ဒါ Tube Wel ရေကို ထုတ်ယူသုံးစွဲဖို့ သတိပြုရတော့မယ့် အချက်ဖြစ်လာပြီ ဆိုတဲ့ စာများလည်း ကျွန်တော် လေ့လာမိ ပါတယ်။ အလားတူပဲ ဘန်ကောက်မြို့ ဟာ ရေထုတ်ယူ သုံးစွဲတဲ့အတွက် ဒါမြေအောက်ကို တစ်မီတာ နိမ့်ကျသွားတယ်ဆိုတဲ့ အရေးအသားများကိုလည်း ဖတ်ရတဲ့အတွက် ဒီမြစ်၊ ချောင်းများကနေ ရေအောက်သုံးစွဲတာထက် မြစ်၊ ချောင်းများကနေ သန့်စင်ပြီးသုံးစွဲတာဟာ ပိုမိုပြီးအဆင်ပြေမယ်လို့ ဒါကျွန်တော့် အနေနဲ့လည်း ယူဆမိပါတယ်။ ယိုးဒယားက ကျောက်ဖရားမြစ်လို သုံးနေသလို စင်ကာပူ နိုင်ငံကလည်းဒါ ရေဆိုးတွေကနေ ကျွန်တော်တို့ ရေသန့်အဖြစ် ပြောင်းလဲတာကို နိုင်ငံ့အကြီးအကဲများ ကိုယ်တိုင် အားပေးနေတဲ့ သတင်းများကိုလည်း ကြားသိဖတ်ရှုရပါတယ်။ ကျွန်တော်တို့ ဒီနိုင်ငံမှာတော့ ကျွန်တော်တို့ လူတိုင်းဟာ အလကားနီးနီးလောက်ရတယ်ဆိုတဲ့ ရေကို ကျွန်တော်တို့က အလျှံပယ် သုံးစွဲနေပါတယ်။ တကယ်တော့ ကျွန်တော်တို့ ချွေတာသုံးစွဲသင့်ပါပြီဒီလိုမှ မဟုတ်ရင် ဒါ ရေကောင်းရေသန့်များဟာ ရှားပါးလာပြီး၊ ဒီရှားပါးလာတာနဲ့အမျှ ကျွန်တော်တို့ စိုက်ပျိုးသီးနှံ ထုတ်လုပ်မှုဟာလည်း လျော့နည်းသွားတဲ့အတွက် စိုက်ပျိုးသီးနှံဈေးနှုန်း များဟာ မြင့်တက်သွားမှာ ဖြစ်ပါတယ်။ ဒီအကြောင်းအကျိုးဆက်တွေကြောင့် ကျွန်တော်တို့ ဟေတီ နိုင်ငံမှာ အဓိကရုဏ်းတွေ ပေါ်လာရတယ်။ ဘင်္ဂလားဒေ့ရှ်နိုင်ငံမှာလည်း သပိတ်မှောက်မှုတွေ ပေါ်လာခဲ့ရပါတယ်။ အီဂျစ်နိုင်ငံမှာကတော့ ပေါင်မုန့်ဈေးတက်တဲ့အတွက် ကန့်ကွက်မှုတွေ ပေါ်လာခဲ့ပါတယ်။ ဒါကမ္ဘာကျော် နိုင်းမြစ်ရေကို ဒါ အလွန်တရာ၊ အလွန်အမင်း သုံးစွဲခဲ့တဲ့အတွက် ဒီနိုင်းမြစ်ဟာ ပင်လယ်ထဲအထိကို မစီးဝင်နိုင်တော့ပါဘူး။ ဒါ့ကြောင့် စိုက်ပျိုးရေနည်းတာနဲ့အမျှ သီးနှံတွေ ဈေးတက်ရာကနေ အခြား မလိုလားအပ်တဲ့ အကျိုးဆက်တွေ ဒါ ဖြစ်ပေါ်နေတာဟာ ယနေ့ မျက်မြင် ဓိဋ္ဌပဲ ဖြစ်ပါတယ်။ အချို့နိုင်ငံတွေမှာတော့ ဒါ ကျွန်တော်တို့ပေါ့နော်၊ ဒီသီးနှံတွေဟာ စားသုံးမှုဘက်ကို မရောက်ဘဲနဲ့ ဒါ လောင်စာဆီဘက်ကို ရောက်သွားတဲ့ အတွက်ကြောင့်မိုလို့လည်း ဘက်ကိုရောက်တဲ့ အတွက် စားနပ်ရိက္ခာ ဈေးနှုန်းတွေဟာကောင်းရေသန့်တွုတ်လုပ်တဲ့ ဘက်ကိုရောက်တဲ့ အတွက်လည်း ဒါစားသုံးမှုဟာ လျော့နည်းခဲ့ရပါတယ်။ ဒီလို စားနပ်ရိက္ခာတွေဟာ လျှော့နည်းတဲ့အတွက် ဒါ စားနပ်ရိက္ခာ ဈေးနှုန်းတွေဟာ တက်လာခဲ့ပါတယ်။ အဲဒီမှာ လူတွေ သတိမမူတဲ့အချက်ကတော့ ကျွန်တော်တို့ ရေကောင်းရေသန့်တွေ လျော့နည်းလာတာရယ်၊ ပြောင်းလဲလာတဲ့ ရာသီဥတု၊ ရေအသုံးကြမ်းမှု၊ ရေကိုစိုးရိမ်ဖွယ် သုံးစွဲမှု တွေကြောင့် အဓိက စိုက်ပျိုးရေ မလုံလောက်မှုတွေဟာ သီးနှံအထွက်ကို လျော့ကျစေပြီး ဒါအားလုံး အခြေအနေတွေ၊ မမျှော်မှန်းနိုင်တာတွေ ဖြစ်ပေါ်လာနိုင်တယ်ဆိုတဲ့ အချက်ကို ကျွန်တော့်အနေနဲ့ ထောက်ပြခြင်းဖြစ်ပါတယ်။ ဒီရေတွေ ခန်းခြောက်လာတာနဲ့အမျှ ကျွန်တော်တို့ မြေအောက်ရေကို အလွန်အကျွံသုံးစွဲခဲ့ပါတယ်။ ဒီသုံးနေတဲ့ ရေရဲ့ သုံးပုံနှစ်ပုံဟာ စိုက်ပျိုးရေအတွက်ကို သုံးစွဲရပါတယ်။ ဒီအချို့ မုတ်သုန်ရေက ရရှိတဲ့ရေထက် ကျော်လွန်သုံးစွဲတဲ့အတွက် ဒီရေအတွက် ခက်ခဲလာသလိုပဲ ကျွန်တော်တို့ သီးနှံရဲ့ ဈေးနှုန်းတွေ မြင့်တက်ခဲ့ရပါတယ်။ ဒီကမ္ဘာကြီး ပူနွေးမှုကြောင့် ကျွန်တော်တို့ ယူကရိန်းတို့၊ ဩစတြေးလျတို့က မိုးခေါင်ပြီးတော့ တင်ပို့နိုင်တဲ့ ဆန်တန်ချိန် (၆၀)ရာခိုင်နှုန်းလျော့နည်းသွားခဲ့တာကိုလည်း တွေ့ရှိရပါတယ်။ ဒီတရုတ်နိုင်ငံမှာဆိုရင် မြစ်ကြီးများကရေဟာ မလုံလောက်တော့တဲ့၊ စိုက်ပျိုးရေအတွက် မလုံလောက်တော့တဲ့ အခြေအနေကိုလည်း ရောက်ရှိနေ ပါပြီ။ အိန္ဒိယနိုင်ငံမှာလည်း အလားတူ ပြဿနာများကိုဒါ ရင်ဆိုင်နေရပါတယ်။ ကျွန်တော်တို့ မြစ်ရေကို အလုံအလောက် မရနိုင်တော့တဲ့အတွက် အိန္ဒိယလယ်သမား တွေဟာ ကျွန်တော်တို့ မြေအောက်ကရေကို ထုတ်ယူသုံးစွဲတဲ့အတွက် လွန်ခဲ့တဲ့ (၁၅)နှစ်အတွင်းက ကျွန်တော်တို့ ရေစုပ်စက် ယမဟာ အလုံးရေသန်း(၂၀)ကျော် ရောင်းချရတဲ့ဟာကို၊ စာရင်းကို ကြည့်မယ်ဆိုရင် ဒီပမာဏ အလွန်များပြားနေတာဟာ သက်သေခံပါတယ်။ ဒီအိန္ဒိယဟာ စိုက်ပျိုးရေ သုံးစွဲမှု တစ်နှစ်ကို ကီလိုမီတာ(၁၀၀)ခန့်ရှိတယ်လို့လည်း ဒါခန့်မှန်းထားပါတယ်။ ဒီလို မြေအောက်ရေ စိမ့်ဝင်ပြည့်တင်းမှုဟာ အလျင်မမီဘဲနဲ့ ဒီမြေအောက်ရေတွေဟာ လျင်မြန်စွာ နိမ့်ဆင်းသွားတဲ့အတွက်နေရာအနှံ့မှာ ရေအခက်အခဲရှိလာတာဖြစ်ပါတယ်။ ဒီရေအခက်အခဲကြောင့် သီးနှံအထွက် ကျဆင်း ပြီးတော့ ကျွန်တော်တို့ ဝင်ငွေနည်းတဲ့ ပြည်သူများ အတိဒုက္ခ ရောက်ခဲ့ရတယ်လို့ ဒါဆိုလိုပါတယ်။ ကျွန်တော်တို့ ဒါကြောင့် အိန္ဒိယဆိုရင် ကျွန်တော်တို့ ရေများများနဲ့ စိုက်ရတဲ့ ဒီသီးနှံထုတ်ပိုးမှု ဘင်္ဂလားဒေ့ရှ်ကို တင်ပို့မှုတွေကို ရပ်ဆိုင်းပြီးတော့ ကျွန်တော်တို့ သြစတြေးလျနိုင်ငံကနေ ဒါ နှစ်စဉ်သီးနှံတွေ ဝယ်ယူ၊ ၂၀၁၁ခုနှစ်ကနေ ဝယ်ယူတင်သွင်းခဲ့ရတယ်လို့ သိရပါတယ်။ ဒီလိုမိမိနိုင်ငံအတွင်းမှာ စိုက်ပျိုးရေမလုံလောက်လို့ မစိုက်နိုင်တဲ့ဟာကို မစိုက်နိုင်တဲ့ ကိစ္စများဖြစ်ပေါ်ပါတယ်။ သို့သော်လည်း ရေကိုဝယ်ယူရန် မဖြစ်နိုင်ပါဘူး။ ဒါ့ကြောင့် ရေပေါတဲ့နိုင်ငံ တွေကနေ သီးနှံကို ဝယ်ယူတင်သွင်းခြင်းဖြင့် ကျွန်တော်တို့ သီးနှံဝယ်ယူ တင်သွင်းနေရပါတယ်။ ဒီသီးနှံနဲ့ အစာကို မြင်ရပေမယ့် ဒီလိုထုတ်ယူ သုံးစွဲလိုက်ရတဲ့ ရေကိုတော့ ကျွန်တော်တို့ မမြင်လိုက် ရပါဘူး။ ဒီရေကိုတော့ ကိုယ်ပျောက်ရေဆိုပြီး သုံးနှုန်းပါတယ်။ ဒီလိုရေသယံဇာတတွေ တစ်နေ့တခြား ရှားပါးလာတဲ့ ကမ္ဘာမှာ ကိုယ့်ရဲ့ နိုင်ငံမှာလည်း ရေသယံဇာတတွေ ကုန်ခန်းလာတဲ့အတွက် ဒါကို ချွေတာမှန်း သိတဲ့ နိုင်ငံတွေ၊ ဥပမာ - ရေရှားနိုင်ငံတွေ၊ အရှေ့အလယ်ပိုင်းနိုင်ငံတွေဟာ ဒီလို ရေ အများအပြားနဲ့ စိုက်ပျိုးထုတ်လုပ်ရမယ့် သီးနှံတွေကို ကျွန်တော်တို့ ကိုယ့်နိုင်ငံမှာ မစိုက်တော့ဘဲနဲ့ အခြားနိုင်ငံကြီး တွေကနေ ဝယ်ယူတင်သွင်းနေကြရပါတယ်။ ဒီကိုယ်ပျောက်ရေကို အများဆုံးတင်ပို့တဲ့ နိုင်ငံကတော့ ဩစတြေးလျနိုင်ငံပဲဖြစ်ပါတယ်။ တစ်နှစ် တစ်နှစ်ကို ကုဗကီလိုမီတာ(၇၀)ကို တင်ပို့ ရောင်းချနေရ တယ်လို့ စာရင်းဇယားများအရ သိရှိခဲ့ရပါတယ်။ ဒါ့ကြောင့် ကျွန်တော်တို့ ရေဟာ အင်မတန်မှ အရေးပါတဲ့အချက်၊ အင်မတန်မှ အရေးကြီးတဲ့ အချက်ဖြစ်ကြောင်း ဒါသိသာ ထင်ရှားပါတယ်။ ဒီစက်ရုံ၊ အလုပ်ရုံများ၊ စွန့်ပစ်ပစ္စည်းများက ဒီ ရေ ဟာလည်း ဒီချောင်းငယ်မြောင်းငယ်များကနေတစ်ဆင့် ကျွန်တော်တို့ မြစ်ချောင်းများကို ရောက်ရှိ သွားတဲ့အခါမှာ ဒါမလိုလားအပ်တဲ့ ဓာတ်တွေပျော်ဝင်ပြီးတော့ ရေသတ္တဝါများပျက်စီးရတဲ့အတွက် ဂေဟစနစ်ကိုလည်း ပျက်စီးစေပါတယ်။ ဥပမာအားဖြင့် ကျွန်တော်တို့ ပဲခူးတိုင်းနဲ့ နီးစပ်တဲ့ စစ်တောင်း၊ မုပ္ပလင်ဘက်မှာ ကျွန်တော်တို့ စက္ကူစက်က စွန့်ပစ်တဲ့ ဒီစွန့်ပစ်ပစ္စည်း၊ ဓာတုပစ္စည်း တွေကြောင့် ကျွန်တော်တို့ငယ်ငယ်က အလွန်ပေါများတဲ့ ငါးသလောက်ဟာ ဆယ်စုနှစ်တစ်ခု လောက်အတွင်းမှာပဲ လုံးဝမျိုးသုဉ်း ပျောက်ကွယ်သွားတာကို ကြည့်ခြင်းအားဖြင့် ကျွန်တော်တို့ ဒီမြစ်ချောင်းများကို အလွယ်တကူ စွန့်ပစ်တဲ့စနစ်ကိုလည်း ဒါ သက်ဆိုင်ရာ တာဝန်ရှိသူများက စနစ်တကျ စီမံခန့်ခွဲဖို့ ကိုလည်း အကြံပြု တင်ပြလိုပါတယ်။ ဒါ့အပြင်ကို ကျွန်တော်တို့ သဘာဝကန်ကြီးတွေဖြစ်တဲ့ ကျွန်တော်တို့ အင်းလေးကန်၊ ကျွန်တော်တို့ ကိုယ်စားလှယ်များ ပြီးခဲ့တဲ့ အပတ်ကပဲ တင်သွားတဲ့ ဒါ အင်းတော်ကြီးမှာ သဘာဝပေါ့နော်၊ လယ်ယာမြေတွေ ဆုံးရှုံးတယ်။ ကျွန်တော်တို့ ရေဆိုးတွေဝင်တယ်။ ဒီဟာတွေဟာ အင်မတန်မှ ပြည်သူတွေအတွက် အင်မတန် အကျိုးရှိတဲ့အတွက် ကျွန်တော့်အနေနဲ့ ဒီ ဦးဖေသောင်း တင်သွားတဲ့ အဆိုကလည်း အင်မတန်မှ ကျွန်တော်တို့ သင့်မြတ် ပါတယ်။ အလားတူ အင်းလေးကန်မှာလည်း ဒါ ကျွန်တော်တို့ ဇီဝတွေ ပျက်စီးတဲ့အတွက် ကျွန်တော်တို့ ငါးလူးဆိုတာဟာ လုံးဝရှားပါးပြီးတော့ ငါးဖိန်းဆိုတာကတော့ စကားဘက်နဲ့ ကျွန်တော်တို့ လွိုင်ကော်ဘက်မှာပဲ တွေ့ရှိရပါတယ်။ ဒါကြောင့် အားလုံး ဒီ ရေရှားပါးမှုကြောင့်၊ ကျွန်တော်တို့လူတွေ စည်းမဲ့ကမ်းမဲ့ စွန့်ပစ်မှုကြောင့် ဒီဖြစ်ပေါ်နေတဲ့ ဟာတွေကို အချိန်မီ မပြုပြင် နိုင်ရင် ကျွန်တော်တို့ နောင်တစ်ချိန်မှာ ရေရှားပါးပြီး ဒါစားနပ်ရိက္ခာ ငတ်မွတ်မှုဘေးများလည်း ကြုံတွေ့လာနိုင်ပါတယ်။ ဒါ့ကြောင့် ကျွန်တော်တို့ ကန်ဟောင်းများကို ပြုပြင်ဖို့၊ ဆည်ဖို့ဖို့ ကန်ငယ်တွေ ကိုလည်း အလားတူ ဆောင်ရွက်ဖို့အတွက် ဒါ အဆိုရှင်က တိုက်တွန်းထားခြင်း ဖြစ်သလို မြစ်၊ ချောင်းများ၊ တမံများမှ ရေများကိုလည်း ကျွန်တော်တို့ သန့်စင်ပြီးတော့ ကျွန်တော်တို့ရဲ့ ပြည်သူတွေကို အလွယ်တကူ ဝေငှပေးမယ်ဆိုရင် ပုဂ္ဂလိကဖြစ်စေ၊ တစ်ဦးချင်းဖြစ်စေ ဒါ ဆောင်ရွက်ပေးဖို့အတွက် ပြည်ထောင်စုအစိုးရကို တိုက်တွန်းတဲ့အဆိုအား အင်မတန်မှ လျော်ကန်သင့်မြတ်တဲ့အတွက် ထောက်ခံ ပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၇)မှ ဒေါက်တာဗညားအောင်မိုး ဆွေးနွေးနိုင်ပါပြီ</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးခင်ဗျာ။ ဥက္ကဋ္ဌကြီးနဲ့တကွ ကြွရောက်လာသော ပြည်ထောင်စု ဝန်ကြီးများ၊ ဧည့်သည်တော်များနဲ့ အမျိုးသားလွှတ်တော်ကိုယ်စားလှယ်များ ကိုယ်စိတ်နှစ်ဖြာ ကျန်းမာရွှင်လန်းကြပါစေလို့ ဦးစွာဂါရဝပြုရင်း ဆုမွန်ကောင်းတောင်းလိုက်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇)ဖြစ်တဲ့ ရေးမြို့နယ်မှ အမျိုးသားလွှတ်တော် ကိုယ်စားလှယ် ဒေါက်တာဗညားအောင်မိုးဖြစ်ပါတယ်။ ဥက္ကဋ္ဌကြီးခင်ဗျား။ ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)ရဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် (River Water Treatment) passcoseosao:qs»: osozescope: sans soossa ဆွေးနွေးသွားပါမယ် ဥက္ကဋ္ဌကြီးခင်ဗျာ။ ကျွန်တော်တို့နိုင်ငံဟာ မြစ်ချောင်းပေါများတဲ့ နိုင်ငံတစ်နိုင်ငံ ဖြစ်ပါတယ်။ မိုးလည်းအလွန်ရွာတဲ့ နိုင်ငံလည်း ဖြစ်ပါတယ်။ အလယ်ပိုင်း မိုးခေါင်ရေရှားဒေသက လွဲရင် ကျန်တဲ့ ဒေသအားလုံးဟာ မိုးရေ လုံလုံလောက်လောက် ပိုပိုလျှံလျှံ ရရှိပါတယ်။ ဒါပေမဲ့ နွေရာသီ ရောက်တဲ့ အချိန်မှာကျတော့ ကျွန်တော်တို့ မိုးအင်မတန်များတယ်ဆိုတဲ့ မွန်ပြည်နယ်၊ ကရင်ပြည်နယ်တောင်မှ ရေရှားပြီးတော့ သူများ ရေလာလှူရတဲ့အဆင့်အထိ ရောက်တာကို တွေ့နေရပါတယ်။ အခြားဒေသကဆိုရင်လည်းပဲ၊ ဒီရန်ကုန်တိုင်းဆိုရင်လည်းပဲ မိုးတော်တော်များတဲ့ တိုင်းတစ်တိုင်း ဖြစ်ရက်နဲ့ ရေအခက်အခဲ အများကြီးရှိတာကို တွေ့ခဲ့ရပါတယ်။ မိုးခေါင်ရေရှားဒေသမှာဆိုရင်တော့ ဒီထက်ပိုများမှာပဲ။ ဒါတွေ ကျွန်တော်တို့ ဘယ်မှာ တွေ့ရသလဲ ဆိုတော့ ကျွန်တော်တို့ နေရာဒေသအနှံ့ မသွားဘူး ဆိုပေမယ့် သတင်းစာ၊ ဂျာနယ်၊ မဂ္ဂဇင်း၊ ရေဒီယို၊ တီဗွီ၊ သတင်းကနေပြီးတော့ ကျွန်တော်တို့ အများကြီး အချက်အလက်တွေ ရရှိပါတယ်။ ကျွန်တော်တို့ မွန်ပြည်နယ်၊ ကရင်ပြည်နယ်ဆိုရင်တော့ ဒီဟာ တကယ်ပြောမယ်ဆိုရင် ကျွန်တော်တို့ စိုက်ပျိုးဖို့အတွက်၊ နွေစပါးစိုက်ဖို့အတွက် ရေမရဘူး ဆိုပေမယ့် အဲဒီကျွန်တော်တို့ မိုးများတဲ့ဒေသ တနင်္သာရီတိုင်းလို အပါအဝင်ပေါ့။ မိုးအလွန်များတဲ့ ဒေသမှာ ကျွန်တော်တို့ နွေရာသီမှာ ရေမရှားဖို့ ဒါကို ကျွန်တော်တို့အနေနဲ့ လုပ်ဆောင်သင့်ပါတယ်။ ဒီခုနကတုန်းက ဒေါက်တာမြင့်ကြည် တင်ထားတဲ့ အဆိုအရ ကျွန်တော်တို့ အစိုးရအနေနဲ့ လုပ်ပေးနိုင်မယ်ဆိုရင် ကျွန်တော်တို့ အဖက်ဖက်က အကျိုးရှိပါတယ်။ ဥပမာ ဒီနွေရာသီမှာ ရေခပ်ရတဲ့ ဒုက္ခဟာ အချိန်အင်မတန် အကုန်ခံတယ်။ လုပ်အားကုန်တယ်။ အချိန်ကုန်တယ်။ အဲတော့ ရေလွယ်လွယ်ကူကူရရင် ဒါဟာ ဘာလည်းဆိုတော့ ကျွန်တော်တို့ရဲ့ ဆင်းရဲမှုလျော့ချရေးမှာလည်း ဒါအကျိုးရှိပါတယ်။ နောက်တစ်ခုက ဘာလည်းဆိုတော့ ကိုယ်တိုင် သွားမခပ်နိုင်ရင် ရေခပ်ရတာကို၊ ရေဝယ်ရတာကိုက တော်တော်တန်ဖိုးကြီးပါတယ်။ ကျွန်တော်တို့ အခု တန်ဖိုးကြီးပါတယ်ဆိုတဲ့ မီးလခပေးရတဲ့ ပုဂ္ဂလိကလုပ်တဲ့နေရာမှာ မီးကိုပေးတဲ့နေရာမှာ တန်ဖိုးကြီးမားပါတယ်ဆိုတဲ့ မီးတန်ဖိုးလောက်ကို ရေတန်ဖိုးကလည်း ကြီးပါတယ်။ ဒါကျွန်တော်တို့ လက်တွေ့ တွေ့နေရတဲ့ ပြဿနာဖြစ်ပါတယ်။ အဲတော့ရေကို ခုနကတုန်းက ဈေးချိုချိုနဲ့ ရတယ်ဆိုရင် တစ်ဖက်တစ်လမ်းက နေပြီးတော့ ပြည်သူတွေကို အများကြီး အကျိုးပြုပါတယ်။ နောက်ပြီးတော့ ဒီကနေ့ လက်ရှိ ရေရှားတဲ့ အချိန်မှာ ကျွန်တော်တို့တွေ့ရတာ ရေတွင်းတွေ၊ ရေကန်တွေ ဆိုရင်လည်းပဲ ရေခပ်တဲ့နေရာမှာရော၊ ရေသယ်တဲ့ နေရာမှာရော ဒါ ကျန်းမာရေးနဲ့ မကိုက်ညီတာ၊ သန့်ရှင်းရေးနဲ့ မကိုက်ညီတာ တွေ့ရပါတယ်။ နောက်ပြီးတော့ ရေတွင်းရေကန် အများ သုံးတဲ့ ရေတွင်းရေကန်ကို ရေသိုလှောင်တဲ့နေရာမှာလည်းပဲ၊ ရေသိုလှောင်တဲ့ အချိန်မှာလည်းပဲ ရပ်သုံးရွာသုံးတွေမှာ တကယ်မှာကျတော့ ကျန်းမာရေးနဲ့ မကိုက်ညီတာ အများကြီး ရှိတယ်။ ဘာလဲဆိုတော့ လူသုံးရမယ့်ရေဟာ ဒီအိမ်က စီးဆင်းသွားတဲ့ရေ တိရစ္ဆာန်မွေးမြူရေးပဲဖြစ်ဖြစ်၊ ဘာပဲဖြစ်ဖြစ် မသန့်ရှင်းတဲ့နေရာကနေပြီးတ��ာ့ စီးဝင်တဲ့ရေ မပါသင့်ဘူး။ အချို့ ရေ မရှိတဲ့အခါကျတော့ ဘယ်နဲ့ လုပ်လဲ အဲဒါပဲ သုံးရတယ်။ အဲဒီတော့ ကျွန်တော်တို့ ဒီ အဆိုအတိုင်း ဆိုရင်တော့ ကျွန်တော်တို့အနေနဲ့ ကျန်းမာရေးဘက်ကလည်း အများကြီး အကျိုးရှိပါတယ်။ အခု လက်ရှိအခြေအနေမှာ ကျန်းမာရေးနဲ့ မကိုက်ညီတာ ရေရှားတဲ့အချိန်မှာ ရေမရှိတဲ့ အပြင် ကျန်းမာရေးနဲ့ မကိုက်ညီတာတွေ အများကြီး ရှိတယ်။ ဒါကြောင့် ဝမ်းရောဂါတွေ၊ သန်ကောင် ရောဂါတွေ ရောဂါအမျိုးမျိုး ကျွန်တော်တို့ ဖြစ်ပေါ်နေတာတွေ့ရတယ်။ ဒါဟာ ပြည်သူအတွက် ကျန်းမာရေးကုန်ကျစရိတ် ပိုကုန်တယ်။ အစိုးရအတွက် ကျန်းမာရေး ကုန်ကျစရိတ် ပိုကုန်တယ်။ ဒါလည်းပဲ ကျွန်တော်တို့ ရေ ကောင်းကောင်းမွန်မွန် ရရှိတယ်ဆိုရင် ဒီကိစ္စမှာလည်း အများကြီး အကျိုး ရှိပါတယ်။ ဒါပေမဲ့ ကျွန်တော်တို့မှာ အကောင်းလုပ်တဲ့နေရာမှာ သတိထားရမှာက ဘာလဲဆိုတော့ ဒီကနေ့ မြစ်၊ ချောင်းက ရေတွေဟာ မသန့်ရှင်းတာဟာ အရင်ကလို မဟုတ်တော့ဘူး။ ကျွန်တော်တို့ အရင်ခေတ်ကဆိုရင်တော့ ရောဂါပိုးမွှားလောက်ပဲ ကျွန်တော်တို့ သတိထားပြီးတော့ Water Treatment ကို လုပ်တဲ့နေရာမှာ ရောဂါပိုးမွှားကို သတ်မယ်၊ ရေ မကြည်တာကို ကြည်အောင် လုပ်မယ်၊ ဒါ အဓိက ဒီကနေ့ ဒီခေတ်မှာကျတော့ ဒီလို မဟုတ်တော့ဘူး။ ကျွန်တော်တို့ရဲ့ မကောင်းတဲ့ ယဉ်ကျေးမှုတစ်ခုရှိတာက ဘာလဲဆိုတော့ အမှိုက်ပစ်တယ်ဆို ရေရှိတဲ့ နေရာပစ်ချ၊ ရေစီးတဲ့နေရာ ပစ်ချ ဒါ ကျွန်တော်တို့ တစ်နိုင်ငံလုံးမှာ အဲဒီလိုဖြစ်နေတယ်။ ကျွန်တော်တို့ ဘယ်နေရာပဲ သွားသွား တွေ့နေရတယ်။ မြို့တော်ကြီးမှာလည်း တွေ့ရတယ်။ တောနယ်မှာလည်း တွေ့ရတယ်၊ ရေထဲကို ပစ်ချတာ၊ ရေထဲကို ပစ်ချတဲ့ အမှိုက်က ယခင် ကျွန်တော်တို့ ရှေးခေတ်တုန်းကဆိုရင် ဘာလဲဆိုတော့ ဖက်ရွက်တွေ၊ သစ်အတိုအစတွေ၊ ဝါးအတိုအစတွေ၊ အသေးအမွှားတွေ ဒါမကြာဘူး ဆွေးသွားမယ်။ ဒါသဘာဝပစ္စည်းတွေ ဒီကနေ့ အဲဒီလို မဟုတ်တော့ဘူး။ ပုလင်းတွေ၊ ပလပ်စတစ်အိတ်တွေ၊ ပလပ်စတစ်တွေ၊ ပလပ်စတစ်ပုလင်းတွေ ဒီ ဒါအပြင် တချို့ဟာတွေဟာ ဘာပါလဲဆိုတော့ ဓာတုပစ္စည်း တွေလည်း ပါတယ်။ အဲဒီတော့ ဒီကနေ့ ချောင်းရေမြစ်ရေကို ကျွန်တော်တို့ Water Treatment လုပ်မယ်ဆိုရင် ဒါကိုလည်း ကျွန်တော်တို့ ဖယ်ရှားနိုင်ဖို့လိုတယ်။ မဖယ်ရှားနိုင်ရင်လည်းပဲ ကျွန်တော်တို့ ရွေးချယ်ဖို့လိုတယ်။ အဲဒီတော့ လူသုံးဖို့အတွက် ရေဆိုရင်တော့ ဒါကို သေချာစစ်ဆေးဖို့ လိုတယ်။ Chemical ပိုင်းအနေနဲ့ဆိုရင် ရေမှာဖြစ်တဲ့အန္တရာယ်က ကျွန်တော်တို့ တကယ်လို့ Direct သုံးရင် ကျွန်တော်တို့ Direct ထိခိုက်တယ်။ Direct မသုံးတာတောင်မှ ဥပမာ - အဲဒီရေထဲကို အဲဒီ Chemicd ဝင်သွားတယ်။ ခုနတုန်းက ကိုယ်စားလှယ် ပြောသွားတဲ့ ငါးတွေ သေဆုံးသွားတာ ရှိတယ်။ သေဆုံးသွားတာ တစ်မျိုး ရှင်းတယ်။ ငါးတွေက မသေဆုံးဘဲနဲ့ ငါးမှာ အဲဒီဓာတ်တွေ ပါပြီးတော့ လူက အဲဒီ ငါးကို စားရင် လူကပါ အန္တရာယ်ဖြစ်တယ်။ အဲဒါမျိုး အချို့နေရာမှာ ကျွန်တော်တို့ Lub နဲ့ ပတ်သက်တဲ့ အတွေ့အကြုံ တွေ့မြင်ဖူးတယ်။ အဲဒီ ဒီကနေ့ ကျွန်တော်တို့ Water Treatment လုပ်ပြီးတော့ ပြည်သူတွေကို ပေးဖို့ အတွက်က ကျွန်တော်တို့ အဲဒီဓာတုပစ္စည်းတွေ ဒါကို ကျွန်တော်တို့ အများကြီးဂရုစိုက်ရတယ်။ အခု ပိုပြီးတော့ ဂရုစိုက်ရတာ ဘာလဲဆိုတော့ ကျွန်တော်တို့ ပတ်ဝန်းကျင်က နိုင်ငံတွေက ကျွန်တော်တို့ နိုင်ငံထက် ပိုတိုးတက်တယ်။ အဲဒီတော့ တိုးတက်တဲ့အခါကျတော့ သူတို့က ဘာလုပ်လဲဆိုတော့ ဒီအလုပ်သမား ဈေးပေါပေါရအောင် ရည်ရွယ်ချက်နဲ့ သော်လည်းကောင်း၊ အခြားရည်ရွယ်ချက်နဲ့ သော်လည်းကောင်း ကျွန်တော်တို့ဆီက ပစ္စည်းကို ဈေးပေါပေါနဲ့ ဝယ်ပြီးတော့ အဲဒီမှာ စက်ရုံမှာ ကြိတ်မယ်၊ ခွဲမယ်၊ Purified လုပ်မယ်၊ မျိုးစုံ။ အဲဒီအခါမှာ အဲဒီစက်ရုံက ထွက်လာတဲ့ရေဟာ ကျွန်တော်တို့ နိုင်ငံထဲကို စွန့်ပစ်တာ ဒါကိုလည်း အဲဒီလို စွန့်ပစ်တဲ့အခါ အဲဒီ တောင်ပေါ်ဒေသကနေ ချောင်းများကို ရောက်တယ်။ ချောင်းကနေ ကျွန်တော်တို့ ဆီ အကုန်လုံးရောက်ပါတယ်။ အဲဒီတော့ ကျွန်တော်တို့အနေနဲ့ဆိုရင် အခု ကျန်းမာရေးရှုထောင့်နဲ့ပဲ ကြည့်မယ်၊ ကျွန်တော်တို့နိုင်ငံရဲ့ ရေရှည် အတွက်ကြည့်မယ်။ ရေလည်း လုံလုံလောက်လောက်ရအောင် ကျွန်တော်တို့ နိုင်ငံအတွက် စီးပွားရေးလည်း အထောက်အကူဖြစ်မယ်၊ ကျန်းမာရေးလည်း အထောက်အကူဖြစ်မယ်။ ပြည်သူ ရော အစိုးရပါ အကျိုးရှိတဲ့ ဒီလုပ်ငန်းကို ဆောင်ရွက်တဲ့နေရာမှာ ဆောင်ရွက်ဖို့ အားပေးတယ်၊ဆောင်ရွက်တဲ့ နေရာမှာ ဒီ Chemicd နဲ့ ပတ်သက်တာ ဓာတုဗေဒပစ္စည်းနဲ့ ပတ်သက်တာကို အလေးအနက် သတိထားဖို့ ကျွန်တော် အကြံပြုလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ နေရာအနှံ့ သောက်သုံးရေလုံလောက်ရေး အတွက် မြစ်ချောင်းရေ ရေလှောင်တမံ ရေကို သန့်စင်အောင် လုပ်ပေးတဲ့နည်းဟာ ကောင်းမွန် သင့်တော်တဲ့နည်းလမ်း ဖြစ်တယ်လို့ ကျွန်တော် ယုံကြည်တဲ့အတွက် ဒေါက်တာမြင့်ကြည် ရဲ့ အဆိုကို လေးလေးနက်နက် ထောက်ခံတယ်လို့ ပြောရင်း နိဂုံးချုပ်ပါတယ်ခင်ဗျား။ အားလုံးကို ကျေးဇူးတင် ပါတယ်။</speech>
<speech type="speaker">ရခိုင်ပြည်နယ် မဲဆန္ဒနယ်အမှတ်(၃)မှ ဦးခင်မောင်(ခ)ဦးအောင်ကျော်ဦး ဆွေးနွေးနိုင်ပါပြီ</speech>
<speech><mp id="123">ဦးခင်မောင်(ခ)ဦးအောင်ကျော်ဦး၊ ရခိုင်ပြည်နယ် မဲဆန္ဒနယ်အမှတ်(၃)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်တော်၊ တပ်မတော်သား ကိုယ်စားလှယ်တော်များအားလုံးကို ဦးခင်မောင် ရခိုင်ပြည်နယ် မဲဆန္ဒနယ်အမှတ်(၃) ကျောက်တော်မြို့နယ်က ကိုယ်စားလှယ်ကနေပြီးတော့ ဒီနေရာကနေ အလေး အမြတ်နဲ့ ဂါရဝပြုပါတယ်။ ဒေါက်တာမြင့်ကြည် ရဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေး��ါရန် ဆိုတဲ့ အဆိုဟာ အင်မတန်မှကောင်းတဲ့ အဆို ဖြစ်တဲ့အတွက် ရေကောင်းရေသန့် ရရှိဖို့ ကျွန်တော်တို့ နိုင်ငံသားတွေ အသက်ရှင်သန်ဖို့ သန့်သန့်ရှင်းရှင်းနဲ့ ဘဝတစ်ခုကို တည်ဆောက်သွားနိုင်ဖို့အတွက် ကျွန်တော် အလေးအနက် ထောက်ခံပါတယ်။ ခုနက ကျွန်တော်တို့ ကိုယ်စားလှယ်တော်ကြီးဖြစ်တဲ့ ဦးစောမော်ထွန်း ပြောသလိုပဲ ကမ္ဘာကြီးဟာ ဂေဟစနစ်တွေ ပျက်ပြီးတော့ ရေရှားနေပြီ။ ဒေါက်တာဗညားအောင်မိုး ပြောသလို ရေတွေကလည်း ညစ်ပတ်နေပြီ။ ကျွန်တော်တို့ တိုင်းပြည်ဟာ မှန်ပါတယ်။ ကမ္ဘာမှာ အင်မတန်မှ ခြောက်သွေ့တဲ့နိုင်ငံတွေ၊ သောက်သုံးရေ ရှားပါးတဲ့ နိုင်ငံထဲမှာ ကျွန်တော်တို့ မပါပါဘူး။ ကျွန်တော်တို့ နိုင်ငံလောက် ကံကောင်းတာ မြေပုံကို ကြည့်လို့ရှိရင် မြစ်ကြီးငါးသွယ် အသွယ်သွယ် မြောက်ကနေတောင်ကို စီးဆင်းတယ်။ ဧရာဝတီမြစ်ကြီး ဆိုလို့ရှိရင် မြန်မာပြည်တစ်ပြည်လုံးကို ဖြတ်ပြီးတော့မှ စီးဆင်းနေတာ ဘယ်နေရာကဖြစ်ဖြစ် ကျွန်တော်တို့က ရေမရနိုင်တဲ့နေရာ မရှိပါဘူး။ ကံဆိုးလို့ပဲ ကျွန်တော်တို့ မြန်မာပြည်အတွင်းပိုင်းမှာ မိုးခေါင်ရေရှားရပ်ဝန်းလောက်ပဲ ကျွန်တော်တို့ ရေကို ရှားပါး တာ တွေ့ရပါတယ်။ ကျွန်တော် Tourism မှာ လုပ်နေတုန်းက ခရီးသွားတွေနဲ့ ကျွန်တော် ကျောက်ပန်းတောင်း ကနေ ပုဂံမြို့ကို ဖြတ်သွားတဲ့အခါမှာ လမ်းတစ်လျှောက်မှာ ရေပေးဝေရေးစခန်းတွေမှာ ရေစည် တိုက်တဲ့ လှည်းတွေ လှည်းတွေ ဆိုတာ အဲဒီရေပေးဝေရေးစခန်းကို လာပြီးတော့ မိုင်(၁၅)၊ မိုင်(၂၀) လောက်က တန်းစီပြီးတော့ လာကြတာ အဲဒီမှာ ရေကို စောင့်ပြီးတော့မှ ယူကြတဲ့ဥစ္စာကို နိုင်ငံခြားသား တွေက ဓာတ်ပုံတစ်ဖျပ်ဖျပ် ရိုက်ပြီးတော့မှ အင်မတန်မှ ကျေးဇူးတင်တယ်။ ဒီလိုမြင်ကွင်းမျိုး မြင်ရ တယ်။ ကျွန်တော်တို့က ရင်မှာနာတယ်။ သူတို့ကတော့ ဓာတ်ပုံရိုက်လို့ ကောင်းတယ်။ ဟာ တစ်အားလှ တယ်ပေါ့။ တစ်ခါတည်း ရေစည်ကြီးတွေ တန်းစီပြီးတော့ ကျွန်တော်တို့ လူထုက အဲဒီရေကို အချိန် များစွာ စောင့်စားပြီးတော့မှ အဝေးကနေလာပြီးတော့ ဒီရေကြည်လေးကို ရဖို့အတွက် စောင့်ယူကြ ရတာ ဆိုတော့ ဒါ (၃)နှစ်လောက်တော့ ကျွန်တော် ကင်းကွာသွားပါပြီ။ အခုနေဆိုလို့ရှိရင်တော့ Civil Society တွေကနေပြီးတော့ စက်ရေတွင်းတွေ လှူကြတယ်။ ဟိုနေရာ၊ ဒီနေရာ လုံလောက်လား၊ မလုံလောက်လားတော့ ကျွန်တော် စာရင်းဇယား အတိအကျ မသိတော့ဘူး။ ရကြပါစေ နေရာတိုင်းမှာ ရေတွင်း၊ ရေကန်တွေ ရကြပါစေလို့ ကျွန်တော် ဆုတောင်းပါတယ်။ ဧရာဝတီမြစ်နံဘေးမှာရှိတဲ့ ရွာတွေမှာလည်းပဲ ထိုနည်း၎င်းပဲ အတွင်းပိုင်းက ရေတိုက်တဲ့ လှည်းတွေကနေပြီးတော့ မြစ်ကမ်းနားကို ဆင်းလာတယ်။ အဲဒီမှာ ရေချိုးတဲ့လူကချိုး၊ ခေါင်းလျှော်တဲ့လူကလျှော်၊ ထမီဖွပ်တဲ့လူကဖွပ်၊ အဲဒီမှာ ဘောလုံးကန်တဲ့လူကကန်၊ သောက်ရေခပ်ပြီးတော့ အဲဒီမှာ ရေတိုက်တဲ့လူကတိုက် အဲဒီလှည်းပေါ်မှာ အမျိုးစုံ ဖြစ်ပျက်နေတာ နိုင်ငံခြားသားတွေကတော့ သဘာဝကျပြီးတော့ သူတို့က ဘယ်လိုမြင်မလဲ ဆိုတော့ သူတို့အမြင်မှာ သော် ဒီလူတွေ ဒီမှာ ထမီလျှော်တယ်၊ ဒီမှာ ရေချိုးတယ်။ အဲဒီ ရေပဲ သူတို့ သယ်သွားကြတယ်။ ဒီရေပဲ သုံးရတယ်ပေါ့။ သူတို့အမြင်မှာ ကျွန်တော်တို့စိတ်ထဲမှာ ခံစားမိတာ ခံစားချက်တစ်ခု ဖြစ်နေပါတယ်။ အဲဒါကို ကြည့်ပြီးတော့ ကျွန်တော်တို့ဟာ ဒီလောက်ထိတော့ မဖြစ် သင့်တော့ပါဘူး။ ကျွန်တော်တို့ အဖွဲ့အစည်းတွေနဲ့ နိုင်ငံတော်ကနေ လုပ်ဆောင်တဲ့အခါမှာ သန့်ရှင်းတဲ့ရေ သန့်ရှင်းတဲ့လေ ကျွန်တော်တို့ အရေးကြီးပါတယ်။ မြန်မာပြည်ကြီးမှာ အခုဟာက အစိုးရကလည်းပဲ အများကြီး ဆောင်ရွက်ပေးနေပါတယ်။ ရန်ကုန်မြို့မှာဆိုလို့ရှိရင် တစ်နေ့က ဂျာနယ်ထဲမှာ ကျွန်တော် ဖတ်ရတယ်။ တစ်နေ့ ဂါလံသန်း(၄၀) ဖြန့်ဖြူးပေးမယ့် လဂွန်းပြင် ရေလှောင်တမံ (၂)နှစ်နဲ့အပြီး တည်ဆောက်မယ်။ အင်မတန်မှ အားရစရာ ကောင်းပါတယ်။ ရန်ကုန်မြို့မှာတောင်မှ အနီးအစပ် တွေမှာ မနှစ်က ကျွန်တော်တို့ အတွေ့အကြုံ ရှိလိုက်ပြီ။ ရေရှားကြတယ်။ ရေသွားလှူကြတယ်။ ရန်ကုန်အနီးဝန်းကျင်မှာ ဒါ နယ်ကို မပြောနဲ့ အဲဒီလိုမျိုးတွေ ဖြစ်ပျက်နေပါတယ်။ အဲဒီလို ကျွန်တော်တို့ အားစိုက်ပြီးတော့ လုပ်ပေးဖို့ ကောင်းပါတယ် ဒီကဏ္ဍတွေကို။ ကျွန်တော့်နယ်မှာ ပြောရင်တော့ ကျွန်တော့်မြို့နယ် ကျောက်တော်မှာ ရေဟာ ကျွန်တော်တို့ ပိုက်လိုင်းတွေ မရှိပါဘူး။ မြို့မိမြို့ဖတွေက မြို့ရေပေးဝေရေး ကော်မတီက သူတို့ အဖွဲ့အစည်းတွုပ်ပြီးတော့ စိတ်အားထက်သန်တဲ့လူတွေက မရရအောင်တင်မယ် မြစ်ရေကို ဆိုပြီးတော့ ပိုက်လုံး တွေနဲ့ ရေစုပ်စက်တွေနဲ့ မြို့ပေါ်ကို တင်ပြီးတော့ ကိုယ့်နည်းကိုယ့်ဟန်နဲ့ ပေးဝေနေပါတယ်။ အိမ်တစ်အိမ်ကို ငွေကျပ်(၄၀၀၀)လောက် ကောက်တယ်။ ဒါပေမဲ့ သူတို့ ပညာ မရှိတာလား၊ မလုပ်တတ် တာလားတော့မသိဘူး။ ဒီရေကို ဒီအတိုင်းပဲ အရပ်ထဲကို ဖြန့်ဝေပေးလိုက်တယ်။ ဒါဟာ သိပ်တော့ မထူးဆန်းပါဘူး။ ဘာဖြစ်လို့လဲဆိုတော့ အဲဒီမြစ်ကမ်းမှာ လူတွေက အခုထိ အဲဒီရေကို လှေစီးရင်းနဲ့ လက်နဲ့ယူပြီးတော့ သောက်တုန်း ကျွန်တော်တို့ရဲ့ ရေကောင်းရေသန့်ဆိုတာ ရှိရင် တောင်မှပဲ ကျွန်တော်တို့ ထင်ပါတယ်။ Awareness တွေ ပညာပေးဖို့ လိုသေးတယ်။ လူတွေကို ရေကောင်းရေသန့်ဆိုတာ သောက်ဖို့လိုတယ်။ ဒီရေထဲမှာ ဘာတွေပါမှန်း မသိဘူး။ နောင် (၁)နှစ် (၂)နှစ် ကြာလာလို့ရှိရင် နောက် မကြာတော့ပါဘူး။ အိန္ဒိယစီမံကိန်းတွေ လာပြီ။ ကုလားတန် စီမံကိန်းမှာ တန်ချိန်(၃၀၀) ရှိတဲ့လှေတွေ အသွားအပြန် သွားလာကြတော့မယ်၊ ကုန်စည်လိုင်းတွေ ပွင့်လင်းလာတော့မယ်။ အဲဒီအခါကျတော့ ဒီရေဟာ ပိုပြီးတော့ ညစ်ညမ်း လာမယ်။ ကျွန်တော်တို့ Negative အမြင်နဲ့ ပြောတာတော့ မဟုတ်ပါဘူး။ နောင်တ မရခင် နောက်မကျခင်မှာ ကျွန်တော်တို့ ဒီဟာတွေကို လုပ်ထားဖို့ လိုပါတယ်။ ပြည်သူလူထုကို အသိအမြင်ပေးဖို့ ပြည်သူလူထုကို စီမံပေးဖို့ အုပ်ချုပ်ရေးပိုင်းကနေပြီးတော့ ကြပ်မတ်လုပ်သင့်ပါတယ်လို့ ကျွန်တော် ဥက္ကဋ္ဌကြီး မှတစ်ဆင့် ပြောလိုပါတယ်။ ထူးဆန်းတာက အဲဒီ ရေပေးဝေရေးကော်မတီကို တစ်ခါ စည်ပင်သာယာကနေပြီးတော့ အခွန်ကောက်ပါတယ်။ အခွန်ဆောင်ရတယ် သူတို့က နိုင်ငံတော်က ပံ့ပိုးမှုမရှိဘဲ တစ်ခါထပ်ပြီးတော့မှ သူတို့အပေါ်မှာ ကောက်လိုက်တဲ့အခါကျတော့ ရင်ထဲမှာ တစ်မျိုးကြီး ခံစားရပါတယ်။ အဲဒီတော့ ကမ္ဘာကြီးကလည်း တဖြည်းဖြည်း ခြောက်သွေ့လာပြီ။ ဒီအပြင် အဲဒီ မြစ်ကမ်းနံဘေးမှာ စားသောက်ဆိုင်တွေ ရှိတယ်။ ကျွန်တော်တို့ ကုလားတန် မြစ်ပေါ်မှာပြောတာပါ စားသောက်ဆိုင်တွေ ရှိတယ်။ အရင်တုန်းက အဲဒီမှာပန်းခြံလုပ်မယ်ဆိုပြီးတော့ စီမံကိန်း ရှိခဲ့တယ်။ အဲဒီစီမံကိန်းက ဘယ်လိုကြောင့် ပျောက်သွားမှန်း မသိဘူး။ ကျွန်တော်တို့နယ်က တအားကို သဘာဝကျကျ လှပနေ မှာပါ။ စီမံကိန်း ပျောက်သွားပြီးတော့ အဲဒီမှာ စားသောက်ဆိုင်တွေ ထွက်လာတယ်။ စားသောက်ဆိုင် တွေက ဘာဖြစ်လာလဲဆိုတော့ သူတို့ရဲ့ စွန့်ပစ်ပစ္စည်းတွေ၊ အမှိုက်တွေ၊ အဲဒီထဲမှာ အဆိုးဆုံးကတော့ ပလပ်စတစ်တွေ၊ ပလပ်စတစ်တွေကို စုပုံပြီးတော့ မြစ်ကမ်းနံဘေးမှာ တစ်နေရာမဟုတ် (၂)နေရာ (၃)နေရာ ကျွန်တော်တို့ ပြောပါတယ်။ မြင်မကောင်း ရှုမကောင်း ဒီဟာတွေက လုပ်သင့်တယ်။ မြစ်ထဲမှာ ပါသွားမယ် ဒီဟာတွေ သုတေသန တစ်ခုမှာ ကျွန်တော် တွေ့လိုက်တာက ဒီပလပ်စတစ် တွေဟာတဲ့ မကုန်ခမ်းနိုင်တော့ဘူး။ မပျောက်ပျက်ပြီးတော့ လူတွေရဲ့ ဖန်တီးထားတဲ့ Organic ဓာတုပစ္စည်းတွေ Polychlorinated Biphenyl ဆိုတဲ့ PCB အဆင့်ဟာ လူတွေရဲ့ သွေးသားထဲ ကိုတောင် ရောက်နေပြီလို့ သုတေသန တစ်ခုမှာ တွေ့လိုက်ပါတယ်။ ဘယ်လောက်ဆိုးလဲဆိုရင် တော်တော်ကြောက်စရာကောင်းပါတယ်။ ဒါဟာတွေကို မသိလို့ဘဲလား ဒီဟာကို မတားဆီးနိုင်ရမှာလဲ။ ကျွန်တော်တို့ ခုချိန် ကတည်းက ပလပ်စတစ်တွေကို မကောက်နိုင်ရင် နောင်ဆိုရင် ဒီထက်များ လာမယ်။ ပိုပြီးတော့ ပတ်ဝန်းကျင်က ညစ်ညမ်းလာမယ်။ တစ်လောကပဲ မန္တလေးမှာ ဦးပိန်တံတား မှာ ဧည့်လမ်းညွှန်တွေက ချီးမွမ်းပါတယ်။ သူတို့ဟာ သူတို့ စုပြီးတော့မှ ပလပ်စတစ်အိတ်တွေ လိုက်ကောက်ကြတယ်။ စုပြီးတော့ ပတ်ဝန်းကျင် သန့်ရှင်းရေး နိုင်ငံခြားသားတွေမြင်ရင် အထင်သေးမယ်။ တို့မြန်မာတွေကို အထင်သေးတော့မယ်။ ဒီပလပ်စတစ်တွေ နေရာတကာမှာ၊ လူထုပိုင်းကိုလည်း ပညာပေးဖို့ နေရာတိုင်းမှာ ဆိုင်းဘုတ်ကလေး တွေနဲ့ ပြီးတော့ ဖြည့်ဆည်းပေးဖို့ အမှိုက်ခြင်းလေးတွေ ချထားပေးဖို့ မြစ်ကမ်းနံဘေးမှာရော၊ နောက်ပြီးတော့ ပြောဖို့ဆိုဖို့တောင် မကောင်းဘူး။ ကျွန်တော်တို့ အိမ်သာတွေ မြစ်ကမ်းတစ်လျှောက်မှာ ဘယ်မြို့ပဲဖြစ်ဖြစ် လှေစီးလို့ပဲဖြစ်ဖြစ် သွားလိုက်ရင် အိမ်သာတွေ အိမ်သာတွေ ဒီဟာတွေလည်း မရှိသင့်တော့ပါဘူးလို့ ကျွန်တော် ဒေါက်တာမြင့်ကြည် ရဲ့ အဆိုကို ထောက်ခံရင်းနဲ့ ကျွန်တော်တို့ ပတ်ဝန်းကျင်လေး ကျွန်တော်တို့ မြန်မာနိုင်ငံလေး သန့်ရှင်းဖို့ သန့်ရှင်းသောရေ ရရှိဖို့ အစိုးရကို တိုက်တွန်းတဲ့ အဆိုကို ကျွန်တော် ထောက်ခံရင်းနဲ့ ကျွန်တော် အဆုံးသတ်ပါတယ်။ ကျေးဇူးတင် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁)မှ ဒေါ်ခင်ဝိုင်းကြည် ဆွေးနွေးနိုင်ပါပြီ</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>ရိုသေလေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာကျက်သရေအပေါင်းနဲ့ ပြည့်စုံ ကြပါစေလို့ ဆုတောင်းမေတ္တာ ပို့သအပ်ပါတယ်။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ် အမှတ်(၁)မှ အမျိုးသားလွှတ်တော် ကိုယ်စားလှယ်ဖြစ်ပြီး ရန်ကုန်တိုင်းဒေသကြီး မဲဆန္ဒနယ် အမှတ်(၈)မှ ဒေါက်တာမြင့်ကြည် ရဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင်ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ကျွန်မတို့ ရှေးရှေးတုန်းက ၁၉၀ရ ခု ဒါ အခုတော့ အဲဒီဟာကို ပယ်ဖျက်ပြီးသား ဖြစ်ပါပြီ။ ဒါကို ရှေးတုန်းက ကျေးလက်ဒေသတွေမှာ သောက်သုံးရေ အတွက် ဥပဒေနဲ့ အက်ဥပဒေနဲ့ ပြဋ္ဌာန်းခဲ့တာပါ။ အဲဒါဘာလဲဆိုတော့ သောက်သုံးရေနဲ့ ရေတွင်း၊ ရေကန်နဲ့ ပေ(၆၀)အကွာမှာပဲ ဆောင်ရွက်စရာ ရှိတာတွေကို ဆောင်ရွက်ခွင့်ရှိပြီးတော့ ဒါတွေကို လူတွေက လိုက်နာရပါတယ်။ မလိုက်နာရင်လည်း အပြစ်ပေးအရေးယူပါတယ်။ တကယ်လို့ အဲဒီဟာကို လိုက်နာဖို့အတွက် ပြောရမယ့်လူက သူ့ရဲ့ တာဝန်ဝတ္တရား ပျက်ကွက်တယ် ဆိုလို့ရှိရင်လည်း အဲဒီ ပျက်ကွက်တဲ့လူကို သက်ဆိုင်ရာကနေပြီးတော့ အရေးယူခဲ့ပါတယ်။ တာဝန်ဝတ္တရား ပျက်ကွက်တဲ့ အဖြစ်နဲ့ ဒါက ဘာလဲဆိုတော့ သောက်သုံးရေကို လူတွေရဲ့ ကျန်းမာရေးအတွက် အလေးအနက် ထားပြီးတော့ ခေတ်အဆက်ဆက် နိုင်ငံတော်က ဆောင်ရွက်ခဲ့တာကို ဆိုလိုတာပါ။ နောက် လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့်။ အင်းလေးကန်ကို စောစောတုန်းက လွှတ်တော်ကိုယ်စားလှယ်များ ဆွေးနွေးသွားတဲ့အထဲမှာ ပါ ပါတယ်။ အင်းလေးကန် ဟာဆိုလို့ရှိရင် ကျေးရွာပေါင်း(၄၀၀)ကျော် ရှိပြီးတဲ့အခါကျတော့ အင်မတန်မှ ကြီးကျယ်ပြီးတဲ့အခါကျတော့ မြန်မာနိုင်ငံရဲ့ ဒုတိယအကြီးဆုံး ကန်ကြီးတစ်ခု ဖြစ်ပါတယ်။ သို့သော်လည်း အခု အကုန်လုံးပြောသွားတဲ့အတိုင်းပဲ အဲဒီကန်ထဲမှာ ရေထု ညစ်ညမ်းမှုတွေ ဖြစ်ပြီးတော့ ဖောင်စီးရင်း ရေငတ်တဲ့ သဘော အင်းလေးကန်ထဲမှာ နေထိုင်တဲ့ ပြည်သူလူထုတွေက ဆိုလို့ရှိင် အခုဟာက ရေကို ရှားပါးမှုနဲ့ ကြုံတွေ့နေပါတယ်။ အဲဒါ ဘာလဲဆိုတော့ ဒီ ရေကန်ထဲမှာ အစောက ပြောသလိုပဲ စည်းမဲ့ ကမ်းမဲ့ စွန့်ပစ်တာတွေရယ်၊ အမှိုက်သရိုက်တွေ စွန့်ပစ်တာတွေရယ် နောက်တစ်ခါကျတော့ ဓာတုဆေး ပစ္စည်းတွေ အဆိပ်အတောက် ဖြစ်စေတဲ့ဟာတွေကို သုံးစွဲတဲ့အတွက်ကြောင့် ရေထုထဲမှာ ညစ်ညမ်း ပြီးတဲ့အခါကျတော့ တချို့ဆိုလို့ရှိရင် အဝတ်လျှော်တာတောင်မှပဲ အဝတ်တွေက နီရဲနေတယ်လို့ ကျွန်မ အခုတစ်လောထွက်တဲ့ မီဒီယာမှာပဲ ကျွန်မတို့ ဖတ်ရှုရပါတယ်။ အဲဒီတော့ ဒါကလည်း တစ်မျိုး။ နောက်တစ်ခါကျတော့ ကျွန်မတို့ ရန်ကုန်တိုင်းဒေသကြီးကို ကျွန်မတို့ အလုပ်သမားနဲ့ အလုပ်ရှင် အခွင့်အရေးလေ့လာရေး ပူးပေါင်းကော်မရှင်အနေနဲ့ သွားပြီးတော့ လေ့လာတဲ့အခါမှာ တချို့စက်ရုံ အလုပ်ရုံတွေမှာ ဆိုလို့ရှိရင် လုပ်သားအင်အား အလုပ်သမား တော်တော်များပါတယ်။ သို့သော်ငြားလည်းပဲ အဲဒီမှာ သောက်ရေအတွက်၊ သုံးရေအတွက် တော်တော်လေး ညစ်ညမ်းတာ ဖြစ်တဲ့အတွက်ကြောင့်မို့လို့ အလုပ်ရှင်ရော၊ အလုပ်သမားရော တော်တော်လေး အခက်အခဲ တွေ့တာကို ကျွန်မတို့ လေ့လာတွေ့ရှိခဲ့ရပါတယ်။ ရေတွေက သံဓာတ်ပါတာတို့၊ အနည်တွေ ပါတာတို့၊ အမှုန်တွေ ပါတာတို့၊ နီရဲနေတာတို့ အဲဒီလိုဆိုတဲ့အခါကျတော့ သို့သော်ငြား လည်းပဲ ကျွန်မတို့က ဒီကို တင်ပြပြီးတော့ ဆွေးနွေးဖို့ ရှိသော်ငြားလည်းပဲ အခု ရန်ကုန်တိုင်း ဒေသကြီးမှာ JICA နဲ့ ပေါင်းပြီးတဲ့အခါကျတော့ စာချုပ်တွေ ချုပ်ပြီးတော့ မဟာဗျူဟာ စီမံကိန်းတွေ ချမှတ်ဆောင်ရွက်နေတာဖြစ်တဲ့အတွက် အဲဒါတော့ အဆင်ပြေသွားမယ်လို့ ကျွန်မတို့က အဲဒီလိုပဲ ယူဆရပါတယ်။ လေးစားအပ်ပါသော ဥက္ကဋ္ဌကြီးရှင့်။ ယခုအခါ အကြောင်းများစွာနဲ့ အစောက ကိုယ်စားလှယ်ကြီးများ တင်ပြသွားသလိုပဲ ကမ္ဘာကြီးဟာ တစ်ဆထက်တစ်ဆ ပိုမိုပူနွေးလာသည့်အပြင် ရာသီဥတုများလည်း ဖောက်ပြန်ပြောင်းလဲ၍ ကမ္ဘာကြီးကို ပြင်းထန်စွာ စိတ်ခေါ်တိုက်ခိုက်မှုများ တစ်နေ့တခြား ပိုမိုပြင်းထန်လာလျက်ရှိပါတယ်။ သို့သော်လည်း တိုးတက်လာတဲ့ လူမှုဆက်ဆံရေးနဲ့ နည်းပညာများအရ စိန်ခေါ်မှုများကို ကြိုစားအံတု တွန်းလှန် နိုင်ရန်လည်း ကြိုးစားလျက်ရှိကြတာကို အားလုံး တွေ့ကြရမှာဖြစ်ပါတယ်။ ဒေသတွင်းနိုင်ငံ အချင်းချင်း ပူးပေါင်းဆောင်ရွက်၍လည်းကောင်း ကမ္ဘာ့နိုင်ငံအသီးသီးပူးပေါင်း၍ အဖွဲ့အစည်းများဖွဲ့၍လည်းကောင်း ဆောင်ရွက်လျက်ရှိကြပါတယ်။ ပြီးခဲ့သော ဆဋ္ဌမအကြိမ် လွှတ်တော်အပြီး အင်ဒိုနီးရှားနိုင်ငံ ဘာလီကျွန်းမှာကျင်းပတဲ့ ပါလီမန်အမတ်များနဲ့ အရပ်ဘက် အဖွဲ့အစည်းများရဲ့ ထောင်စုနှစ် ရည်မှန်းချက်ပန်းတိုင်များ Forum ဆွေးနွေးပွဲကို ကျွန်မတို့ အမျိုးသားလွှတ်တော် ဒုတိယဥက္ကဋ္ဌကြီးနဲ့ အမျိုးသမီးနဲ့ ကလေးသူငယ် ဆိုင်ရာ ဥက္ကဋ္ဌ ဒေါက်တာမြဦး အပါအဝင် ကျွန်မတို့ သွားရောက်ပြီးတော့ တက်ခဲ့ပါတယ်။ အဲဒီတုန်း ကလည်း ထောင်စုနှစ်ရည်မှန်းချက်ပန်းတိုင်ရဲ့ နံပါတ်တစ်ဖြစ်တဲ့ ဆင်းရဲနွမ်းပါးမှု လျှော့ချရေးနဲ့ စားနပ်ရိက္ခာဖူလုံရေးမှာ ရေနဲ့ ပတ်သက်တာကို အလေးအနက်ထားပြီး ဆွေးနွေးတာကို တွေ့ခဲ့ရ ပါတယ်။ ၁၉၉၂ ခုနှစ်၊ ဘရာဇီးလ်နိုင်ငံမှာ မြေကမ္ဘာထိပ်သီးညီလာခံကို ကျင်းပခဲ့ပြီး နိုင်ငံပေါင်း (၁၇၈)နိုင်ငံက ရေသယံဇာတ အစီအမံအပါအဝင် (၂၁)ရာစု အစီအစဉ်များကို ချမှတ်ခဲ့ကြောင်း လေ့လာသိရှိရပါတယ်။ ၂၀၀ရ ခုနှစ်မှာ ဂျပန်နိုင်ငံ၊ ဘတ်ကူးမြို့၌ ပထမအကြိမ် အာရှ-ပစိဖိတ် ရေသယံဇာတ ထိပ်သီးအစည်းအဝေးကို ကျင်းပခဲ့ပြီး ဦးတည်ချက်မှာ အာရှ-ပစိဖိတ်ဒေသ ရေသယံဇာတ လုံခြုံ စိတ်ချရမှုအတွက် ခေါင်းဆောင်မှုနှင့် ကတိကဝတ်ပြုခြင်းဟူ၍ ဖြစ်ပါတယ်။ ထိုင်းနိုင်ငံရဲ့ ရေသယံဇာတကဏ္ဍက ဦးဆောင်ပြီးတော့ အစိုးရအဖွဲ့များ၊ အကြမ်းဖက်အဖွဲ့အစည်းများ အားလုံး ပါဝင်ပြီးတဲ့အခါကျတော့ ၂၀၀၉ ခုနှစ်၊ ၂၀၁၁ ခုနှစ်နဲ့ ၂၀၁၂ ခုနှစ်များမှာ ဂျပန်၊ စင်ကာပူ၊ ကိုရီးယားနဲ့ ထိုင်းနိုင်ငံတို့မှာ ကြိုတင်ညှိနှိုင်းပြင်ဆင်မှုများ (၁၂)ကြိမ်ခန့်ပြုလုပ်ခဲ့တာကို လေ့လာ တွေ့ရှိရပါတယ်။ ဒုတိယအကြိမ်မြောက်အာရှ-ပစ္စဖိတ်ဒေသ ရေသယံဇာတဆိုင်ရာ ထိပ်သီးအစည်းအဝေး ကို ရေလုံခြုံ စိတ်ချရမှုနဲ့ ရေနှင့်ပတ်ဝန်းကျင်၊ ရေနှင့်ပတ်သက်သော သဘာဝပေးအန္တရာယ်များ၏ စိတ်ခေါ်မှုများကို ရင်ဆိုင်ခေါင်းဆောင်မှုနှင့် စိန်ခေါ်မှုများကို ရင်ဆိုင်ဖြေရှင်းနိုင်ရန်အတွက် ခေါင်းဆောင်မှုနဲ့ ကတိကဝတ်ပြုမှုဟူသော ခေါင်းစဉ်နဲ့ ဆွေးနွေးခဲ့တယ်ဆိုတာကို ကျွန်မတို့ လေ့လာ တွေ့ရှိရပါတယ်။ လေးစားအပ်ပါသော ဥက္ကဋ္ဌကြီးရှင်။ ကမ္ဘာ့စားနပ်ရိက္ခာနဲ့ စိုက်ပျိုးရေးအဖွဲ့ရဲ့ ရည်မှန်းချက် အရ ကမ္ဘာပေါ်မှာ လက်ရှိရေအခက်အခဲရှိလျက်ရှိသော နိုင်ငံဟာ (၃၀)ကျော်ရှိပြီး ၂၀၅၀ ပြည့်နှစ် ရောက်ရင် နိုင်ငံပေါင်း(၇၀)မျှ ရေဒုက္ခနဲ့ ကြုံရဖွယ်ရှိတယ်လို့ ဒါအဲဒီအထဲမှာ ပြုစုထားတာကို လေ့လာသိရှိရပါတယ်။ အခုအခါမှာ သုံးပြီးရေဆိုးများကို ဇီဝဗေဒနည်းနဲ့ သန့်စင်စေပြီး စိုက်ပျိုးရေး သုံးအဖြစ်လည်းကောင်း၊ ရုရှနိုင်ငံတွင် ရေဆိုးများကို ရေသစ်ပြုလုပ်ရာ၌ အဏုမြူစက်ရုံမှ စွန့်ပစ်သော ရေဒီယိုသတ္တု ကြွရေများကိုပင် စိတ်ချရအောင် သန့်စင်ပြီးတော့ သုံးစွဲကြောင်းလည်း လေ့လာ တွေ့ရှိရပါတယ်။ ဂျာမဏီပြည် ဂျာလင်မြို့တော်မှာ သုံးပြီးသားတွေကိုပဲ (၃)ကြိမ်တိုင်တိုင် ပြန်လည် သန့်စင်ပြီး သုံးစွဲကြောင်းလည်း တွေ့ရှိရပါတယ်။ ဘယ်လိုပဲဖြစ်ဖြစ် နိုင်ငံအသီးသီးမှာ တိုးတက်လာတဲ့ လူဦးရေနဲ့ လိုက်လျောညီထွေဖြစ်မယ့် စားနပ်ရိက္ခာဖူလုံမှုနဲ့ သောက်သုံးရေသန့်ရရှိမှု လွန်စွာ အရေးကြီး ကြောင်းက ထင်ရှားလှပါတယ်။ ကျွန်မတို့ရဲ့ မြန်မာနိုင်ငံတော်မှာလည်း သဘာဝသယံဇာတ၊ ကျွန်မတို့ရဲ့ မြန်မာနိုင်ငံတော် ဟာ သဘာဝသယံဇာတ ပေါများကြွယ်ဝခြင်းနဲ့အတူ သောက်သုံးရေများလည်း ပေါများကြွယ်ဝခဲ့ဖူး ပါတယ်။ ကျွန်မတို့ ငယ်ငယ်ကတော့ ခရီးသွားရင် လမ်းမှာ အများသောက်သုံးနိုင်ဖို့ လှူဒါန်းထားတဲ့ ရေအိုးစင်လေးတွေကို တွေ့ရတတ်ပါတယ်။ အခုအခါမှာတော့ အဲဒီလို ရေအိုးစင်တွေ ပျောက်ကွယ် သွားပြီးတဲ့အခါကျတော့ ဝယ်ပြီးသောက်ရတဲ့ ရေသန့်ဗူးတွေ အဖြစ်ကို အခု ရောက်လာတာ တွေ့ရှိရ ပါတယ်။ လေးစားအပ်ပါသော ဥက္ကဋ္ဌကြီးရှင်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ အခန်း ၁ ပုဒ်မ ၄၅ တွင် နိုင်ငံတော်သည် သဘာဝပတ်ဝန်းကျင်ကို ကာကွယ်ထိန်းသိမ်းစောင့်ရှောက်သည်လို့ ပြဋ္ဌာန်းပါရှိပါတယ်။ ဒါအတွက် ဒီရေနဲ့ ပတ်သက်ပြီးတော့ မကောင်းတဲ့ရေတွေကို ကောင်းအောင် လုပ်ဖို့ကလည်း ပြည်သူလူထုရဲ့ အကျိုးဖြစ်တဲ့ အတွက်ကြောင့်မို့လို့ နိုင်ငံတော်မှာ တာဝန်ရှိပါတယ်။ ပုဒ်မ ၃၆ရ မှာတော့ နိုင်ငံသားတိုင်းသည် နိုင်ငံတော်က ချမှတ်ထားသော ကျန်းမာရေးဆိုင်ရာမူဝါဒ များနဲ့အညီ ကျန်းမာရေးစောင့်ရှောက်မှုကို ခံယူခွင့်ရှိသည်ဆိုတဲ့အခါ ဒီရေကို သန့်ဖို့အတွက်ကတော့ ကျန်းမာရေးဆိုင်ရာမူဝါဒများမှာ ပါရှိခြင်း မရှိသော်လည်းပဲ ကျန်းမာရေးစောင့်ရှောက်မှုကို ခံယူခွင့် ရှိပြီဆိုတာဖြစ်တဲ့အတွက် ဒါဟာလည်း ပြည်သူလူထုရဲ့ လူ့စွမ်းအားအရင်းအမြစ်နဲ့ ကျန်းမာရေး အတွက် နိုင်ငံတော်က ဒီရေကို ရေသန့်စင်ပေးဖို့ လိုအပ်တယ်လို့ ကျွန်မက ဒါ ဆွေးနွေးတင်ပြလို ပါတယ်။ နောက်တစ်ခါ ပုဒ်မ ၃၃ မှာတော့ နိုင်ငံတော်သည် လူငယ်များ မျိုးချစ်စိတ်ဓာတ် ရှင်သန် ထက်မြက်ရေး၊ အတွေးအခေါ် မှန်ကန်ရေးနဲ့ ဗလငါးတန် တိုးတက်ဖွံ့ဖြိုးရေးတို့အတွက် ဆောင်ရွက်ရ မည်လို့ ပါတာဖြစ်တဲ့အတွက် ဗလငါးတန် ဆိုတဲ့အခါမှာ ကာယ၊ ဉာဏ၊ စာရိတ္တ၊ ဘောဂဗလ၊ မိတ္တဗလတွေ ပါတာဖြစ်တဲ့အတွက် ဒီကလေးတွေရဲ့ ကာယပိုင်း၊ ဉာဏပိုင်း၊ စာရိတ္တပိုင်း ရှင်သန်ဖွံ့ထွားဖို့၊ စိတ်ပိုင်း၊ ရုပ်ပိုင်း ရှင်သန်ဖွံ့ထွားဖို့အတွက် ဒီကျန်းမာရေးဟာ အင်မတန် အရေးကြီးပါတယ်။ အဲဒါကြောင့်မို့လို့ ကျန်းမာရေးအဓိကဖြစ်တဲ့ ရေကို အခုလက်ရှိ အခြေအနေမှာ သန့်စင်ပေးဖို့ နိုင်ငံတော်မှာ တာဝန်ရှိပါတယ်။ နိုင်ငံတစ်နိုင်ငံရဲ့ အရေးကြီးဆုံးအချက်မှာ လူ့စွမ်းအား အရင်းအမြစ် ဖွံ့ဖြိုးတိုးတက်ရေးပဲ ဖြစ်ပါတယ်။ ကာယ၊ ဉာဏ ဖွံ့ဖြိုးတိုးတက်ရန် ကျန်းမာရေးသည် အခြေခံဖြစ်ပါတယ်။ ထို့အတူ ရေ၊ သန့်ရှင်းသောရေသည် လူ၏ ရှင်သန်ဖွံ့ဖြိုးတိုးတက်မှု၊ စွမ်းရည်ပြည့်ဝမှုတွင် များစွာအထောက်အကူ ပြုသည့် ဆေးတစ်ပါး ဖြစ်ပါတယ်။ ထို့ကြောင့် ကိုယ်စွမ်း၊ ဉာဏ်စွမ်း ထက်မြက်သူများ ဖြစ်ပေါ်လာ စေရန် သန့်ရှင်းသောရေ များစွာလိုအပ်လှပါတယ်။ အခုအခါ NGO, INGO, IGO စသဖြင့် ပူးပေါင်း ဆောင်ရွက်လျက်ရှိပါတယ်။ ကျွန်မတို့ ရန်ကုန်တိုင်းဒေသကြီးအတွင်းမှာ စက်ရုံ၊ အလုပ်ရုံပေါင်း များစွာရှိရာ အချို့သော စက်ရုံများ၌ ရေသန့်မရဘဲ သံဓာတ်ပါသောရေများသာ ရရှိသော စက်ရုံများရှိရာ ဝန်ထမ်းများအတွက် ရေကို လုပ်ငန်းရှင်မှ ရေသန့်များ သီးသန့်ဝယ်ယူဆောင်ရွက်ပေးခြင်းနဲ့ Water Cooler များ၊ ရေသန့်စက်များ၊ စက်တပ်ဆင်ပေးခြင်းများ ပြုလုပ်ပေးနေရပါတယ်။ အခုအခါ ရန်ကုန်တိုင်း ဒေသကြီးမှာ JICA နဲ့ သဘောတူ စာချုပ်ချုပ်ဆို၍ မဟာဗျူဟာ စီမံကိန်းများ ဆောင်ရွက်နေပြီ ဖြစ်ပါတယ်။ ပြီးခဲ့တဲ့နွေက မြန်မာနိုင်ငံတွင် နေရာအနှံ့ သောက်သုံးရေ ရှားပါးမှုဒဏ်ကို ခံခဲ့ရပြီး ဖြစ်ပါတယ်။ သို့သော်လည်း ကမ္ဘာပေါ်ရှိ အချို့သောနိုင်ငံများနဲ့ နှိုင်းယှဉ်ရင်တော့ ကျွန်မတို့နိုင်ငံရဲ့ အခြေအနေက တော်သေးတယ်လို့ ပြောရမှာဖြစ်ပါတယ်။ နိုင်ငံတော်မှာလည်း ရေချို ရရှိရေးကို ရှားပါးသောဒေသများအတွက် အားသွန်ခွန်စိုက် ဆောင်ရွက်ပေးခဲ့ပြီး ဖြစ်ပါတယ်။ နောင်အရှည် ရေသန့်ရှင်းရေးနဲ့ ဖူလုံရေးကိုလည်း ဆောင်ရွက်ပေးပါမယ်လို့ ကျွန်မ ယုံကြည်ပါတယ်။ လေးစားအပ်ပါသော ဥက္ကဋ္ဌကြီး ရှင်။ အခုအခါ မြန်မာနိုင်ငံ၌လည်း တိုးပွားလာသော လူဦးရေနဲ့ တစ်ဆထက်တစ်ဆ ပျက်စီးလာတဲ့ ရာသီဥတုတို့ကြောင့် ပိုမိုလိုအပ်လာမည့် ရေသန့်များ ဖူလုံစွာရရှိနိုင်ရေးအတွက် မြစ်ချောင်းများနဲ့ ရေလှောင်တမံများမှ ရေများကို မဖြစ်မနေ သန့်ရှင်းအောင် ဆောင်ရွက်ပေးမှသာ အဆင်ပြေနိုင်မည်ဟု ဆွေးနွေးတင်ပြလိုပါတယ်။ လေးစားအပ်ပါသော ဥက္ကဋ္ဌကြီး ရှင်။ မသန့်ရှင်းသောရေကို သုံးစွဲမိသဖြင့် အရွယ်မတိုင်မီ သေဆုံးရသော ကလေးငယ်များဟာ တစ်ကမ္ဘာလုံး အတိုင်းအတာဖြင့် နှစ်စဉ်သန်းပေါင်းများစွာ သေဆုံးလျက်ရှိတယ်လို့ လေ့လာ တွေ့ရှိရပါတယ်။ တိုးတက်လာသော နည်းပညာများအရ ရောဂါဖြစ်မှုကာကွယ်ရေးအတွက် ရေကို အဏုမြူအမှုန်အမွှား ကင်းစင်းစေရန်နှင့် ရေသန့်/မသန့် စစ်ဆေးခြင်း၊ PH အချဉ်ဓာတ် ပုံမှန်ရရှိရေး အတွက် ပြုပြင်စီမံပေးနိုင်တဲ့ နည်းပညာများလည်း ရှိနေပြီဖြစ်ကြောင်းလည်း သိရပါတယ်။ ကျွန်မတို့နိုင်ငံဟာ အာဆီယံနိုင်ငံအတွင်းမှာ အင်ဒိုနီးရှားနိုင်ငံပြီးရင် ဒုတိယအများဆုံး ရေချို ရရှိတဲ့ နိုင်ငံလည်းဖြစ်ရာ မြစ်ချောင်းရေလှောင်တမံများမှ ရေများကို သန့်ရှင်းအောင် ပြုလုပ်ပေး နိုင်ပါက နိုင်ငံတော်အတွက် များစွာ အကျိုးကျေးဇူး ဖြစ်ထွန်းနိုင်ပါတယ်။ နှစ်စဉ် မိုးရေချိန် လက်မ (၁၀၀)ကျော် ရွာသွန်းပြီး ရေချို ကုဗမီတာသန်းပေါင်း(၈၈၀)ရရှိသော နိုင်ငံလည်း ဖြစ်တယ်လို့ ဆိုတဲ့ အခါမှာ စိန်ခေါ်မှုများအား တွန်းလှန်ကျော်လွှားပြီးတော့ နိုင်ငံတော်ရဲ့ လူ့စွမ်းအားအရင်းအမြစ် ဖွံ့ဖြိုးတိုးတက်ရေးနဲ့ အာဆီယံရည်မှန်းချက်များ၊ ထောင်စုနှစ်ရည်မှန်းချက်များ ပြည့်မြောက် အောင်မြင်နိုင်စေရန် ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် တင်သွင်း သော မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် ပြည်ထောင်စု အစိုးရအား တိုက်တွန်းသော အဆိုကို အလေးအနက် ထောက်ခံပါကြောင်း ဆွေးနွေးတင်ပြအပ်ပါ တယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">နေ့လယ်စာ သုံးဆောင်ဖို့ အစည်းအဝေးကို (၁)နာရီ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁း၂၆) နာရီအချိန်တွင် ခေတ္တရပ်နားပြီး (၁၃၃၀) နာရီအချိန်တွင်ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ နေ့လယ်ပိုင်း ခွင့်ပန်ကြားသူများစာရင်း တင်ပြပါမယ်</speech>
<speech type="speaker">ဦးရဲမြင့်၊ ပဲခူး(၄)၊ ကျန်းမာရေး၊ ဦးဖေသောင်း၊ ကချင်(၆)၊ ကိုယ်တိုင်ဆောင်ရွက်ရန်၊ ဦးဖိုးဇော်၊ ပဲခူး(၂)၊ ကိုယ်တိုင်ဆောင်ရွက်ရန်၊ ဦးသက်နိုင်ဦး၊ ပဲခူး(၆)၊ ကိုယ်တိုင်ဆောင်ရွက်ရန်၊ ဦးမင်းလွန်အောင်၊ မွန်(၃)၊ ကိုယ်တိုင်ဆောင်ရွက်ရန်၊ ဦးခင်မောင်လတ်၊ ရခိုင်(၆)၊ ကိုယ်တိုင်ဆောင်ရွက်ရန်၊ ဦးဉာဏ်လင်း၊ ဧရာဝတီ(၃)၊ ကိုယ်တိုင်ဆောင်ရွက်ရန်၊ ဦးမန်းအောင်တင်မြင့်၊ ကရင်(၁၂)၊ ကိုယ်တိုင်ဆောင်ရွက်ရန်၊ ဦးစောသန်းထွန်း၊ ကရင်(၄)၊ ကိုယ်တိုင်ဆောင်ရွက်ရန်၊ ဗိုလ်မှူး နေလင်းအောင်၊ တပ်မတော်၊ တောင်သူလယ်သမားရေးရာကိစ္စ၊ ဦးဝင်းနောင်၊ ရန်ကုန်(၅)၊ ကိုယ်တိုင် ဆောင်ရွက်ရန်တို့ ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်မျ��းနဲ့ ပတ်သက်ပြီး ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၈)မှ ဦးတင်ဝင်း ဆွေးနွေးနိုင်ပါပြီ</speech>
<speech><mp id="92">ဦးတင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်များ၊ အထူးဖိတ်ကြား ထားသော ဧည့်သည်တော်များခင်ဗျား။ အားလုံးသို့မင်္ဂလာပါလို့ ဂါရဝပြုနှုတ်ခွန်းဆက်အပ်ပါတယ်။ ကျွန်တော် ကတော့ မကွေးတိုင်းဒေသကြီး မဲဆန္ဒနယ်အမှတ်(၈) အမျိုးသားလွှတ်တော် ကိုယ်စားလှယ် ဦးတင်ဝင်း ဖြစ်ပါတယ်။ ကျွန်တော့်အနေဖြင့် ရန်ကုန်တိုင်းဒေသကြီး မဲဆန္ဒနယ်အမှတ်(၈) အမျိုးသား လွှတ်တော် ကိုယ်စားလှယ် ဒေါက်တာမြင့်ကြည်၏ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဒီအဆိုဟာ လက်တွေ့ အကောင်အထည်ဖော်သွားမယ်ဆိုရင် အလွန်ကျယ်ဝန်းတဲ့ လုပ်ငန်းစဉ်တစ်ရပ်ဖြစ်ကြောင်း လေ့လာတွေ့ရှိရမှာ ဖြစ်ပါတယ်။ ဘာကြောင့်လဲဆိုရင် မြစ်ချောင်းအင်းအိုင်တာတမံတွေဟာ မြန်မာနိုင်ငံ တစ်ဝန်းမှာများပြားစွာ ဖြန့်ကျက်တည်ရှိနေလို့ပဲ ဖြစ်ပါတယ်။ ဒါကြောင့် ဆက်စပ်ဝန်ကြီး ဌာနတွေနဲ့ ညှိနှိုင်းပေါင်းစပ်ပြီး ရေရှည်စီမံချက်ချ၍ အကောင်အထည်ဖော် ဆောင်ရွက်သွားသင့်သော လုပ်ငန်းကြီး တစ်ရပ်ဖြစ်ပါကြောင်း ရှေးဦးစွာ အကြံပြု တင်ပြသွားလိုပါတယ်။ ဒီလို ရေရှည် စီမံချက်တွေချပြီး အကောင်အထည်ဖော် ဆောင်ရွက်သွားမယ်ဆိုရင် ရေသန့်ရှင်းရေးလုပ်ငန်းတွေ အားလုံး(၁၀၀)ရာခိုင်နှုန်း မအောင်မြင်သည့်တိုင် တစ်ဆင့်ပြီးတစ်ဆင့် တိုးတက်အောင်မြင်လာမှာ ဖြစ်ပါတယ်။ မြို့ပြပြည်သူတွေ၊ ကျေးလက်ပြည်သူတွေလည်း သန့်ရှင်းတဲ့သောက်သုံးရေးကို အသုံးပြုခွင့်ရလာကြမှာ ဖြစ်တဲ့အတွက် ကျန်းမာရေးနဲ့လည်း တဖြည်းဖြည်း ပို၍ပို၍ ညီညွတ်လာ ကြမှာ ဖြစ်ပါတယ်။ တစ်ချိန်တည်းမှာဘဲ ဆင်းရဲမှုလျှော့ချရေး လုပ်ငန်းစဉ်တွေကိုလည်း သွယ်ဝိုက် အကောင်အထည်ဖော်ပေးရာ ရောက်တဲ့အတွက် ပြည်သူတွေအတွက် အထူးပင် အကျိုးရှိမှာ ဖြစ်၍ ပြည်ထောင်စုအစိုးရအနေဖြင့် ဆက်စပ်ဝန်ကြီးဌာနများအား ချိတ်ဆက်စေလျက် အထူးပင် အာရုံပြု အကောင်အထည်ဖော်ဆောင်ရွက်ပေးသင့်သော ပြည်သူ့အကျိုးပြု လုပ်ငန်းကြီးတစ်ရပ် ဖြစ်ပါ ကြောင်း ထပ်လောင်းတင်ပြလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဥပမာတစ်ရပ်အနေနဲ့ ကျွန်တော်တို့ မကွေးတိုင်း ဒေသကြီး အောင်လံမြို့နယ်ရဲ့ သောက်သုံးရေ အသုံးပြုနေရမှု အခြေအနေကို တင်ပြ သွားလိုပါတယ်။ အောင်လံမြို့ဟာ ဧရာဝတီမြစ်ရဲ့ အရှေ့ဘက်ကမ်းမှာ ကပ်လျက်တည်ရှိပါတယ်။ မြစ်ချောင်းတွေဟာ နှစ်တွေကြာညောင်းလာတာနဲ့အမျှ သဘာဝပတ်ဝန်းကျင်တွေ ယိုယွင်းလာတာကြောင့် တဖြည်းဖြည်း တိမ်ကောလာကြပါတယ်။ ဧရာဝတီမြစ်ကြီးဟာလည်း နွေရာသီမှာ သဲသောင်တွေ များစွာပေါ်ထွန်း လာနေပါပြီ။ အောင်လံမြို့မှာဆိုရင် မြို့အောက်ပိုင်း ရွာထောင်ရပ်ကွက်ကစပြီး တဖြည်းဖြည်း သဲသောင်တွေ ထွန်းလာပါတယ်။ သဲသောင်ကြီးဟာ တစ်နှစ်ထက်တစ်နှစ် ပိုမို ကျယ်ပြန့်လာပြီး ရွာထောင်ရပ်ကွက်မှာသည် စက်ရုံရပ်ကွက်၊ စက်ရုံရပ်ကွက်မှသည် စမ်းချောင်းရပ်ကွက် ကမ်းခြေ ဧရိယာအထိ ပေါ်ထွန်းပိတ်ဆို့လာပါတယ်။ ယခုနှစ် နွေရာသီတွင် ယခင်နှစ်များကထက် ရေအား လျော့နည်းလာမှုကြောင့် တရော်ကုန်းရပ်ကွက် ထက်ဝက်နီးပါးခန့်အထိ ရေတိမ်ဧရိယာများ ထပ်မံ ပေါ်ထွန်းလာတာကို တွေ့မြင်ခဲ့ရပါတယ်။ မကြာမီ သဲသောင်များ ထပ်မံပေါ်ထွန်းလာနိုင်ပါတယ်။ ရေကြောင်းများ ပိတ်ဆို့၍ ယင်းရပ်ကွက် ကမ်းခြေတစ်လျှောက် လှေ၊ ပဲ့ထောင်များပင် မသွား လာနိုင်တော့ပါ။ ယင်းကဲ့သို့ အောက်ပိုင်း မြစ်ကမ်းတလျှောက် သဲသောင်များပေါ်ထွန်း၍ ရေတိမ် ဧရိယာနှင့် ရေတိမ်မြောင်းရိုးတစ်လျှောက်တို့တွင် ရေစီးဆင်နိုင်ခြင်း မရှိတော့ပါ။ အင်္ဂလိပ်အက္ခရာ ယူ ပုံသဏ္ဌာန်ဖြစ်နေတဲ့ ရေတိမ်ဧရိယာရှိ ရေများမှာလည်း တဖြည်းဖြည်းသန့်ရှင်းမှု မရှိတော့ပါ။ သောက်သုံးသူများအတွက် ကျန်းမာရေးနှင့် ညီညွတ်ခြင်းမရှိတော့သည့်အပြင် ချိုးရေပါ တဖြည်းဖြည်း ခက်ခဲလာတာကို လေ့လာတွေ့ရှိနေရပါတယ်။ မြို့နေပြည်သူများဟာ ချိုးရေ၊ သောက်သုံးရေ အားလုံး အတွက် ဧရာဝတီမြစ်ရေကိုသာ အားကိုးနေရပါတယ်။ လက်ရှိအခြေအနေမှာ အထက်တွင် တင်ပြ ခဲ့သည့်အတိုင်း သန့်ရှင်းသောချိုးရေနှင့် ကျန်းမာရေးနှင့် ညီညွတ်သော သောက်သုံးရေ ရရှိရေးမှာ တဖြည်းဖြည်းအခက်အခဲ ဖြစ်ပေါ်လျက် ရှိနေပါတယ်။ နောင်တွင် မသန့်ရှင်းသောရေကိုပင် မရရှိ နိုင်တော့တဲ့အဆင့်အထိ အခြေအနေများပို၍ ဖြစ်ပေါ်နေကြောင်း လေ့လာတွေ့ရှိရမှာ ဖြစ်ပါတယ်။ သဘာဝအားဖြင့် ရေများသည် စီးဆင်းနေမှ ရှင်သန်မှာ ဖြစ်ပါတယ်။ သဲသောင်ခံ၍ ရေကြောင်းပိတ်ဆို့ နေပါက ရေများ သန့်ရှင်းမှု မရှိနိုင်တော့ပါ။ ရေစီးကြောင်းလမ်းကို ဖွင့်ပေးသွားရမှာ ဖြစ်ပါတယ်။ ရေဦးရေဖျားစီးဆင်းရာလမ်းကြောင်းတွေကို ပြန်လည်တူးဖော်ပေးဖို့ လိုမှာ ဖြစ်ပါတယ်။ ဒါမျိုး ဖြစ်စဉ်တွေကလည်းပဲ နိုင်ငံအနှံ ရှိနိုင်ပါတယ်။ ရေစီးကြောင်း လမ်းကြောင်းတွေ တူးဖော်ပေးဖို့ဆိုတာ လုပ်ငန်းထုထည် ကြီးမားလှပါတယ်။ ဒါကြောင့် နိုင်ငံတော်မှ ရေရှည်စီမံချက် ချ၍ ဆောင်ရွက်ပေး မှသာလျှင် အောင်မြင်နိုင်ပါလိမ့်မယ်။ ဒီလိုဆောင်ရွက်ပေးမှသာ ချောင်းရေ၊ မြစ်ရေတွေ ရေစီးသန်၍အဆိုရှင် ရည်မှန်းသည့်အတိုင်း သန့်ရှင်းသောရေတွေ ရရှိလိမ့်မည်ဖြစ်ပါကြောင်း ထပ်လောင်း ဖော်ပြလိုပါတယ်။ နိဂုံးချုပ်အနေဖြင့် တင်ပြလိုတာကတော့ မြစ်ချောင်းရေလှောင်တမံများမှ ရေကို သန့်ရှင်း အောင် ဆောင်ရွက်ပေးရန်မှာ နိုင်ငံတော်တွင်သာမက ပြည်သူတွေမှာလည်း အများကြီး တာဝန်ရှိ ပါတယ်။ ပြည်သူတွေကလည်း ပြည်သူ့နီတိကျင့်ဝတ်တွေနဲ့အညီ ဝိုင်းဝန်းကူညီကြဖို့ လိုအပ်မှာ ဖြစ်ပါတယ်။ ဒီလို နိုင်ငံတော်အပိုင်းကရော ပြည်သူ့အပိုင်းကရော ဝိုင်းဝန်းအကောင်အထည်ဖော် မယ်ဆိုရင် မလွဲမသွေ အောင်မြင်ပါလိမ့်မယ်။ ဒါကြောင့် ရန်ကုန်တိုင်းဒေသကြီး မဲဆန္ဒနယ်အမှတ်(၈) အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် ၏ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံတင်ပြရင်း နိဂုံးချုပ်အပ်ပါတယ်ခင်ဗျား။</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၆) ဦးစိုးမြင့် ဆွေးနွေးနိုင်ပါပြီ</speech>
<speech><mp id="90">ဦးစိုးမြင့်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ ဒုတိယဝန်ကြီးနှင့် အမျိုးသား လွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးစိုးမြင့် ဖြစ်ပါတယ်ခင်ဗျား။ ကျွန်တော့် အနေနဲ့ ၄-၇-၂၀၁၃ ရက်နေ့က ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် တင်သွင်းသွားတဲ့ အဆိုဖြစ်တဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက် ပေးပါရန် (River Wuter Treatment) ပြည်ထောင်စုအစိုးရအား တိုက်တွန်းကြောင်းအဆိုအပေါ်မှာ ကျွန်တော့်အနေနဲ့ ထောက်ခံဆွေးနွေးသွားမှာ ဖြစ်ပါတယ်။ ဒီနေရာမှာ ကျွန်တော့်အနေနဲ့ ဒေါက်တာမြင့်ကြည် ရဲ့ မူလအဆို ဖြစ်တဲ့ မြစ်၊ ချောင်း၊ ရေလှောင် တမံများမှ ရေကို သန့်ရှင်းအောင် ဆောင်ရွက်ပေးပါရန် ဆိုတဲ့ အဓိပ္ပာယ်ကို ကျွန်တော် မရှင်းလင်းတဲ့အတွက် ဒေါက်တာမြင့်ကြည် ကို မေးပါတယ်။ ဒေါက်တာမြင့်ကြည် ကို ဆရာ မြစ်၊ ချောင်း၊ ရေလှောင်တမံ၊ မြစ်၊ ချောင်း ဆိုတာလည်း မြစ်တွေ၊ ချောင်းတွေရဲ့ မိုင်အရှည်ထဲက ရေကို သန့်ရှင်းအောင် လုပ်ဖို့ဆိုတာ မလွယ်ဘူးထင်တယ် ဆိုတဲ့အခါကျတော့ ဒေါက်တာမြင့်ကြည် က သူရဲ့ ဆန္ဒကို ပြောပါတယ်။ သူဆိုလိုတာကတော့ မြစ်၊ ချောင်း က ရေတွေကို စုပ်ယူပြီးတော့ ရေလှောင်ကန် မှာတင် တင်ပြီးတော့၊ ဒီရေလှောင်ကန်မှ ရေကို Treatment သန့်ရှင်းအောင် လုပ်ပြီးတော့မှ ပြည်သူတွေကို ဖြန့်ဝေချင်တဲ့ သူရဲ့ စိတ်စေတနာနဲ့ ပြောတာကို ကျွန်တော် သဘောပေါက်ပါတယ်။ ဒါကြောင့်မို့ ကျွန်တော့်အနေနဲ့ အဲဒီအမြင်ကနေပြီးတော့ ကျွန်တော်ဆွေးနွေးသွားမှာ ဖြစ်ပါတယ်။ ဘာကြောင့် ကျွန်တော်ဒီလိုဆွေးနွေးသလဲဆိုရင် ခုနက ကျွန်တော့်အရင် ဆွေးနွေးသွားတဲ့ ဦးတင်ဝင်း ကတော့ ဒီမြစ်တွေချောင်းတွေက ရေကို သန့်ရှင်းအောင်လုပ်ဖို့ အမြင်မျိုးနဲ့ တင်ပြလို့ဆိုတော့ ပထမနိုးလာပါတယ်။ မြေဆီလွှာက ပါတယ်။ မြေသြဇာတွေ ဝင်လာကျွန်တော်အခုလို တင်ပြခြင်း ဖြစ်ပါတယ်။ ကျွန်တော်တို့ ဒေါက်တာမြင့်ကြည် ရဲ့ အဆိုဟာ အရေးကြီးတဲ့ အဆို၊ ဖြစ်သင့်တဲ့ အဆိုတစ်ခုလည်း ဖြစ်ပါတယ်။ ကျွန်တော်တို့ မြစ်တွေ၊ ချောင်းတွေဟာ ဒီကနေ့ ရေထုညစ်ညမ်းနေတာ ရှိပါတယ်။ မြစ်ရေ၊ ချောင်းရေရဲ့ မူလအစ ကနဦးက မိုးရေကစတာပါ။ ဒါပေမဲ့ သူ ဖြတ်သန်းစီးဆင်းလာတဲ့ နေရာဒေသအမျိုးမျိုးအပေါ်မှာ မူတည်ပြီး မြစ်ရေချောင်းရေ Water Qudity တွေဟာ ပြောင်းလဲနေပါတယ်။ ပြောင်းလဲနေတော့ ဘာကြောင့် ပြောင်းလဲလည်း ဆိုတော့ ပထမ ကျွန်တော်တို့ ဟိုးအထက် ကျွန်တော်တို့ ဧရာဝတီမြစ်ကြီးဆိုရင် မြစ်အစမြစ်ကြီးနား၊ ဗန်းမော် က စစီးလာပါတယ်။ အဲဒီမှာ တချို့နေရာမှာ သစ်တော၊ သစ်ပင် နည်းလို့ မိုးရေတွေဟာ မြေဆီလွှာတွေကို တိုက်စားပြီး၊ မြေဆီလွှာက ပါလာတဲ့ ဓာတ်သတ္တု တွေပါလာပါတယ်။ တချို့ ရွှေကျင်တဲ့ လုပ်ငန်းတွေကြောင့် ရေထုဟာ ညစ်ညမ်းပါတယ်။ နောက် ကျွန်တော်တို့ စိုက်ပျိုးရေးလုပ်ငန်းတွေမှာ ဓာတ်မြေသြဇာတွေ သုံးတယ်။ ဒီ ဓာတ်မြေသြဇာတွေက ဓါတုပစ္စည်းတွေသုံးတဲ့အတွက်ကြောင့် ဓါတုပစ္စည်းတွေ ရေမှာ ပျော်ဝင်လာ ပါတယ်။ ဒါကြောင့်မို့လို့ မြစ်ရေညစ်ညမ်းတာတွေ ရှိပါတယ်။ နောက် ကျွန်တော်တို့ မြစ်အတွင်းမှာ ခုတ်မောင်းသွားလာတဲ့ သင်္ဘောတွေရဲ့ စက်သုံးဆီယိုဖိတ်မှုတွေ၊ လူတွေ စွန့်ပစ်တဲ့ အညစ်အကြေးတွေ ဒါတွေအားလုံးက မြစ်ရေကို သန့်ရှင်းမှုလျော့ပါးစေပြီး မြစ်ရေကို Water Quality ကျဆင်းစေ ပါတယ်။ ဒါကြောင့်မို့လို့ ကျွန်တော်တို့က ဒီ ဒေါက်တာမြင့်ကြည် အဆိုပြု တဲ့ ကျွန်တော်တို့ မြစ်ရေကို သန့်ရှင်းအောင်လုပ်ဖို့ဆိုတာ အရေးပါတဲ့အဆိုတစ်ခု ဖြစ်ပါတယ်။ ဘာဖြစ်လို့လဲဆိုတော့ ကျွန်တော်တို့ မြန်မာနိုင်ငံ မြို့ပြတွေအားလုံးဟာ အထူးသဖြင့် မြစ်ကြီးတွေဘေးမှာပဲ မြို့ရွာတွေ တည်ထောင်တာ ဖြစ်ပါတယ်။ အဓိကလည်း ဒီ ရေကြည်ရာမြတ်နုရာ လူတွေသောက်ရေ၊ သုံးရေပေါ်များတဲ့ မြစ်တွေရဲ့ နံဘေးမှာ ကျွန်တော်တို့ ဧရာဝတီမြစ်တစ်လျှောက် ဘယ်/ညာမှာ မြို့ကြီးတွေ၊ ချင်းတွင်းမြစ် တစ်လျှောက် ဘယ်/ညာမှာ မြို့ကြီးတွေ၊ ဥပမာ - ကုလားတန်မြစ် ဆိုရင်လည်း စစ်တွေဆိုရင်လည်း ကုလားတန်မြစ်ကမ်းပေါ်မှာ တည်ရှိတယ်။ အစသည်ဖြင့် ဒီမြို့ကြီးတွေတည်ရှိပြီးတော့ ဒီမြို့ကြီးတွေ ကလူတွေက ဒီမြစ်ရေကို သောက်သုံးကြပါတယ်။ ဒါကြောင့်မို့လို့ ဒီမြစ်ရေတွေကို သန့်ရှင်းအောင်လုပ်ဖို့ မြစ်တွေဟာ လူတွေ Drinking Water အဆင့်ရှိဖို့ဆိုတာကို အရေးကြီးတဲ့အဆိုတစ်ခု ဖြစ်ပါတယ်။ နောက် ကျွန်တော်တို့ မြန်မာနိုင်ငံမှာ အခုခေတ်တွေဘယ်လောက်ပဲ တိုးတက်တက် ကျွန်တော်တို့ သိထားတဲ့ ရန်ကုန်မြို့နဲ့ မန္တလေးမြို့မှ လွဲပြီးတော့ ရန်ကုန်မြို့နဲ့မန္တလေးမြို့ မြစ်ရေကိုသုံးပါတယ်။ ရန်ကုန်မြို့ဆိုရင် အရင်တုန်းက ဒီ ငမိုးရိပ်ဆည်တို့ ဘာတို့ သုံးပါတယ်။ ယခုနောက်ပိုင်း တိုးတက်လာတဲ့ လူဦးရေကို ပေးနိုင်ဖို့ ကျွန်တော်တို့ ပန်းလှိုင်မြစ်ကို ဒီလိုပဲ ရေလှောင်ကန်နဲ့ စုပ်တင်တယ်။ စုပ်တင်ပြီးတော့ Water Treatment လုပ်ပြီးတော့မှ ရန်ကုန်မြို့ လူထုကို ရေဖြန့်တာတွေရှိပါတယ်။ အဲဒီတော့ ကျွန်တော် သိထားသလောက်က ဒီ ကျွန်တော်တို့ မြန်မာနိုင်ငံမှာ ရန်ကုန်မြို့နဲ့မန္တလေးမြို့ ကပဲ Water Treatment စနစ်တကျ လုပ်ပြီးတော့ ပြည်သူတွေ ဖြန့်ဝေနေတာရှိပါတယ်။ ကျန်တဲ့ မြို့တွေ၊ ရွာတွေမှာက တချို့မြို့တွေရွာမှာ ခုနက တင်ပြသွားတဲ့အချက် ရှိပါတယ်။ မြစ်ရေကို တိုက်ရိုက် စုပ်တယ် အပေါ်မှာရေလှောင်ကန်ထဲမှာ ခဏထားပြီးတော့ ဒီရေကိုပဲ ပြည်သူကို ဖြန့်နေတာ ရှိပါတယ်။ တချို့မြို့တွေမှာဆိုရင်လည်း ဒီမြို့တွေမှာ ကျွန်တော်တို့ မကွေးတိုင်းမြို့ ဆိုရင်လည်း မကွေးတိုင်းမြို့ တချို့နေရာတွေမှာ ရေစည်းလှည်းလေးနဲ့ မြစ်ရေကို တိုက်ရိုက်စုပ်၊ ခပ်တင်တယ်။ ခပ်တင်ပြီးတော့ ဒီရေကို လိုက်ရောင်းရတာမျိုးလည်း ရှိပါတယ်။ အဲဒီတော့ ဒီလိုအခြေအနေကနေပြီးတော့မှ ကျွန်တော်တို့ နိုင်ငံတော် ပြည်ထောင်စု အစိုးရက ဦးဆောင်ပြီးတော့ ပြည်ထောင်စုအစိုးရ ဆိုတာ ကျွန်တော်အမြင်ကတော့ ဒီလုပ်ငန်း တွေကို တကယ်လုပ်ရမှာက တိုင်းဒေသအစိုးရအဖွဲ့တွေကလုပ်ရမှာ ဖြစ်ပါတယ်။ ဒီ တိုင်းဒေသကြီး အစိုးရအဖွဲ့တွေ ဒီစနစ်ကို ဒေါက်တာမြင့်ကြည် ပြောသလို ရေကို သန့်ရှင်းစင်ကြည်တဲ့ စနစ်တစ်ခု လုပ်ပြီးတော့ ဖြန့်ဖြူးမယ်ဆိုရင် ပြည်သူအတွက်၊ ကျန်းမာရေးအတွက် လူမှုရေးအတွက်အများကြီး အထောက်အကူပြုမှာ ဖြစ်ပါတယ်။ ဒီနေရာ ကျွန်တော် အလျဉ်းသင့်လို့ ကျွန်တော်တို့ မြစ်ရေ အခြေအနေလေးကို အကျဉ်းချုပ်ပြီးတော့ ပြောချင်ပါတယ်။ ကျွန်တော်တို့ မြစ်ရေအခြေနေကို မပြောခင် ကျွန်တော်တို့ ပြီးခဲ့တဲ့ တစ်ပတ်လောက်က ဖတ်မိတဲ့စာလေး ရှိပါတယ်။ မိုးလေဝသ ပညာရှင် ဒေါက်တာထွန်းလွင် ကျွန်တော်တို့ ဗမာပြည်မှာ အရင်တုန်းက နှစ်စဉ်ပျမ်းမျှ တစ်နှစ်ကို မိုးရွာတဲ့ရက်(၁၄၅)ရက် ရှိပါတယ်။ ယခု ရာသီဥတု climate Change အရ မိုးရွာတဲ့ရက် နည်းသွားပါတယ်။ အခု မိုးရွာတဲ့ရက်က ဘယ်လောက်အထိ နည်းသွားသလဲဆိုရင် အရင်တုန်းက (၁၄၅)ရက်ကနေ ရက်ပေါင်း(၄၀)အထိ ဆုတ်သွားပါတယ်။ အဲဒီတော့ တစ်နှစ်တစ်နှစ်မှာ အခု မိုးရွာတဲ့ရက်က (၁၀၅)ရက်ပဲ ရှိပြီးတော့ ဒီမိုးရွာတဲ့ မြစ်တွေ၊ ချောင်းတွေထဲ စီးဆင်းတဲ့ ရေရဲ့ ပမာဏက အရင်ကထက်စာရင် မိုးရေချိန်လက်မနဲ့တွက်ရင် (30)Percent လောက် လျော့သွားပါတယ်။ အဲဒီတော့ (30)Percent လောက် လျော့သွားတဲ့ ရေတွေက ဒီမြစ်တွေမှာ စီးဆင်းတဲ့အခါကျတော့ ခန့်မှန်းခြေတွက်ချက်ကြည့်လိုရှိရင် သူရဲ့ ရေထုညစ်ညမ်းမူဟာ ပိုပြီးများ လာတဲ့သဘော ရှိပါတယ်။ ဒီ ရေထုညစ်ညမ်းမှု များလာတဲ့သဘောရှိတော့ ဒီအဆိုလေးကို ဆွေးနွေးချင်လို့ ကျွန်တော် ဟိုတုန်းက ကျွန်တော် လုပ်ခဲ့တဲ့ ရေအရင်းအမြစ်နဲ့ မြစ်ချောင်းများ ဖွံ့ဖြိုးတိုးတက်ရေး ဦးစီးဌာနကို ကျွန်တော် ဒီ ဧရာဝတီမြစ်ရဲ့ Water Quality Test ကလေး စမ်းတာ ရှိပါတယ်။ ကျွန်တော် အဲဒီ Data လေးသိအောင် ကျွန်တော် တောင်းလိုက်ပါတယ်။ တောင်းလိုက်တော့ သူတို့ဆီက တက်လာတဲ့ Dutd က သူတို့ ဧရာဝတီမြစ်ကြောင်းဘေးမှာ မြို့ပေါင်း(၄၀)လောက်ကို သူတို့ ဆိပ်ကမ်းတိုင်း ဆိပ်ကမ်းတိုင်းကို Point (၄၀)လောက်လုပ်ပြီးတော့ မြစ်ရဲ့ အရည်အသွေးကို စမ်းပါတယ်။ စမ်းတော့ ကျွန်တော်တို့ မြစ်ရဲ့ ကနဦးက မိုးရေကမှ ဖြစ်လာတဲ့ မြစ်ရေဆိုတော့ သူရဲ့ PH Value က WHO က ကန့်သတ်တဲ့ Allowance ပဲ ရှိပါတယ်။ Allowance ဒီမြစ်ရေဟာ သောက်သုံးနိုင်ဖို့၊ သောက်ဖို့၊ သုံးဖို့ ကောင်းတဲ့ရေအဆင့်မှာ ရှိပါတယ်။ သူတို့ရဲ့ တိုင်းတာချက်အရ သူတို့က မြစ်ရေမှာပါတဲ့ ဓာတ်တွေအားလုံး ခွဲထုတ်လိုက်ပါတယ်။ ခွဲထုတ်လိုက်တဲ့အခါကျတော့ အားလုံး(၁၃) မျိုးလောက် ရှိပါတယ်။ (၁၃)မျိုးလောက်ရှိတဲ့ အခါမှာ ကျန်တဲ့ အဲဒီ အကြမ်းဖျဉ်းတော့ ကျွန်တော် အမြန်ဆုံးလေး တင်ပြပါမယ်။ အားလုံးလည်း ကျွန်တော် မှတ်ထားတဲ့ PH Vdue က PH,, ကျွန်တော်တို့ ရေဟာ စံနှုန်းသတ်မှတ်ချက် PH 6.9, 7.9, 8 ဒီလောက်ပဲရှိတယ်ဆိုတော့ PH Value အရတော့ espoosg869093 60onsao: @oosa aoços gulosofu Dissolved Oxygen doom Oxygen copoeas:Golu G$pos Iron cupoegs:oo Cloride, Clorine Oy Alkalinity Oy Hardmess on Ammonia, Nitrite oor Nitrate ori Floride op Turbidity o. Svi googlesolod Qualityအားလုံးစမ်းတော့ အားလုံးက WHO က သတ်မှတ်တဲ့ Limit အတွင်းမှာ ရှိတဲ့အတွက် ဒီ ကျွန်တော်တို့ ဧရာဝတီမြစ်ရေဟာ သောက်သုံးနိုင်တဲ့အဆင့်မှာ ရှိပါတယ်။သို့သော် ဆိုးနေတဲ့တစ်ခုက Turbidity ပါ။ Turbidity ဆိုတာက ရေထုရဲ့ ညစ်ညမ်းမှုပါ။ ရေထုရဲ့ ညစ်ညမ်းမှုက WHO က သတ်မှတ်ထားတာက 20 NTU ဆိုပြီး သတ်မှတ်ထားပါတယ်။ ဒါပေမဲ့ ကျွန်တော်တို့ဆီမှာ ရှိတာက NTU (၂၀၀)ကျော် (၃၀၀)၊ (၁၀၀)၊ (၉၀) ဆိုတော့ ကျွန်တော်တို့ Turbidity ဆိုတဲ့ ရေထုညစ်ညမ်းမှုဟာ နောက်ကျမှုဟာ ဆိုးဝါးနေပါတယ်။ အဲဒီတော့ ဒီနောက်ကို မှုဟာ ဘာလဲဆိုတော့ ဒီမှာ ခုနက နုန်းရေတွေ၊ မြစ်က အနည်အနှစ်တွေပါလို့ ဖြစ်လာတာပါ။ အဲဒီတော့ ဒီနောက်ကျိမှုဆိုတာကို ကျွန်တော်တို့ ဖယ်လိုက်ရင် ဒီနောက်ကျိကို ကျွန်တော်တို့ Filtration နည်းတစ်ခုခုနဲ့စစ်လိုက်ရင် ကျွန်တော်တို့ရဲ့ ဧရာဝတီမြစ်ရေဟာ ကျွန်တော်တို့ နိုင်ငံသူ/ နိုင်ငံသားတွေအတွက် အင်မတန် အဖိုးတန်တဲ့ သောက်သုံးရေတစ်ခု ဖြစ်လာမှာပါ။ ဒီဟာကို ကျွန်တော်တို့က ပြန်ပြီးစဉ်းစားရင် ဒီနောက်ကျိတဲ့ (Turbidity) ကို ဘာနဲ့ ဖယ်ထုတ်မလဲ ဆိုတော့ သိပ်လည်းခက်ခဲတဲ့ နည်းစနစ်တွေ မဟုတ်ပါဘူး။ ကျွန်တော်တို့ မလုပ်ကြလို့ပါ။ Sund Filter တို့၊ Gravel Filter, Carbon Filter od 8:637: oop empos og sleozoi saadçãoệ Filter o တစ်လွှာချင်း လုပ်လိုက်လို့ရှိရင် ဒီဘက်က ထွက်လာတဲ့ရေဟာ ရေကောင်းရေသန့်တွေ ရလာမှာပါ။ ဒီ ရေဟာ သောက်သုံးနိုင်တဲ့ သောက်တဲ့သုံးတဲ့သူတို့ အန္တရာယ်ကင်းတဲ့ ရေပါ။ အခု ကျွန်တော်တို့ ပြည်သူတွေဟာ ဘာဖြစ်လဲဆိုတော့ မြစ်ရေနောက်နောက်ကြီးတွေကို ကျွန်တော်တို့ ကျောက်ချဉ် စိမ်သောက် ရတာတို့၊ အနည်ထိုင် သောက်ရတာတို့၊ ပိတ်ရေစစ်နဲ့ စစ်သောက်ရတာ ဆိုတော့ မသန့်ရှင်းပါဘူး။ ဒါတွေဟာ လုပ်ရတာလည်း မခက်ခဲပါဘူး။ ကျွန်တော်တို့ မြို့နယ်အလိုက် ဒါလေးတွေ လုပ်လို့ရှိရင် တန်ဖိုးလည်း သိပ်မကြီးပါဘူး။ ကျွန်တော်တို့ ပြည်သူတွေဟာ သန့်ရှင်းတဲ့ သောက်သုံး ရေကို သုံးနိုင်မှာ ဖြစ်ပါတယ်။ ဒါကြောင့်မို့လို့ ကျွန်တော်က ကြုံတုန်းကြိုက်တုန်းလေးမှာ ကျွန်တော်တို့ နိုင်ငံက ဒီကနေ့အထိ ရန်ကုန်၊ မန္တလေးက လွှဲလို့ ကျန်တဲ့မြို့တွေက မြစ်ရေကို တိုက်ရိုက်စုပ်၊ တိုက်ရိုက်စုပ်ပြီး တိုက်ရိုက်ပြန်ဖြန့် သောက်တဲ့စနစ်အစား ဒီ Filtration စနစ်ကလေး တွေကို တာဝန်ရှိတဲ့သူတွေက စီစဉ်ပေးလိုက်လို့ရှိရင် တစ်နိုင်ငံလုံးအတိုင်းအတာနဲ့ ဖြစ်သွားရင် တစ်နိုင်ငံလုံး ပြည်သူတွေအတွက် ဒီသန့်ရှင်းသော သောက်သုံးရေ သောက်ရတဲ့အတွက် လူတွေရဲ့ ကျန်းမာရေးအစ ပိုပြီးတိုးတက်လာမယ်၊ ပြည်သူတွေလည်း နောက် ရေကောင်းရေသန့် သုံးရတဲ့အတွက် အစစ အရာရာမှာ အဆင်ပြေလာမယ်ဆိုပြီး ဒီရည်ရွယ်ချက်နဲ့ ဝင်ရောက်ဆွေးနွေးခြင်းဖြစ်ပါတယ်။ ဒါကြောင့်မို့လို့ ဒေါက်တာမြင့်ကြည် ရဲ့ အဆိုဟာ ကျွန်တော်ထင်တယ် ထိထိရောက်ရောက် အကောင်အထည်ဖော်နိုင်ပါတယ်။ ဒီ အကောင်အထည်ဖော်မယ်ဆိုရင်လည်း ဒီလောက်အထိ ခက်ခဲတဲ့ လုပ်ငန်းတစ်ခုတော့ မဟုတ်ပါဘူး။ အဲဒါကြောင့်မို့ ကျွန်တော့်အနေနဲ့ ပြည်ထောင်စုအစိုးရကို ဒီ အဆိုလေးအပေါ်မှာ အကောင်အထည်ဖော်နိုင်ရင် နိုင်ငံသူ/နိုင်ငံသားတွေ အားလုံးအတွက် ကျန်းမာရေး၊ ဆင်းရဲမွဲတေမှု လျော့ပါးရေးအတွက် များစွာအထောက်အကူဖြစ်မယ်ဆိုတာ တင်ပြရင်း နိဂုံးချုပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာမြင့်ကြည် တင်သွင်းတဲ့ အဆိုက ခုန မြို့ရေပေးရေး စီမံကိန်း ကြီးမှာ Treated Water ဖြန့်ဝေဖို့ အဲဒီလို ဆိုလိုတာလားမသိဘူး</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈))</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ခုန ဦးစိုးမြင့် အဲဒီနေ့တုန်းက ကျွန်တော့်ကို ဒီ Water Treatment နဲ့ ပတ်သက်ပြီး ကျွန်တော့်ကို လာပြီးတော့ ဆွေးနွေးပါတယ်။ အဲဒီတော့ ကျွန်တော် သူ့ကို ရှင်းပြ လိုက်ပါတယ်။ ကျွန်တော်ဟာ Management ကို ကျွန်တော် ဦးတည်ခြင်း မဟုတ်ပါဘူး။ Management ဆိုတာက တစ်မျိုးပါ။ ဟို ကျွန်တော် သဘောပေါက်ပါတယ်။ sdicos Water Treatment m a$ozę:m mecossos cup:0963001 2$02$:8 PH , ဆိုတာလည်းပဲ ဒါကို ကျွန်တော် သိသင့်သလောက် ကျွန်တော်သိပါတယ်။ နောက် ကျွန်တော်တို့က ရေအရောင်ပေါ့လေ။ ဒီအရောင်ကို ဖျောက်လိုက်လို့ရှိရင် ခုနတုန်းက နောက်ကျိနေတဲ့အရောင်။ အဲဒီတော့ Filter နဲ့ ကျွန်တော်တို့က လုပ်ရမယ်။ ဒါကိုလည်းပဲ ဦးစိုးမြင့် ကို ရှင်းပြလိုက်ပါတယ်။ အဲဒီတော့ Fiter နဲ့ ဒီ အခုဆိုရင် Biofilter တွေလည်းပဲ ရှိပါတယ်။ အဲဒီတော့ ဥက္ကဋ္ဌကြီးခင်ဗျား။ ကျွန်တော့်အနေနဲ့ကတော့ အခု ရေရှားတဲ့ဒေသတွေ၊ ရေရှားတဲ့ဒေသတွေမှာ အဲဒီလို တစ်နိုင်တစ်ပိုင် ဒီ ခုနတုန်းက ချောင်း၊ မြစ်။ ဒါကိုတော့ ကျွန်တော်တို့က အရင်စစ်ဆေးရပါမယ်။ စစ်ဆေးပြီးတော့ ဒီရေရဲ့ သန့်ရှင်းမှုကို စစ်ဆေးပြီးတဲ့ နောက် စုပ်တင်မယ်။ စုပ်တင်ပြီးတော့ လိုအပ်သလို ခုန Filter နဲ့ ကျွန်တော်တို့ စစ်မယ်။ လွယ်လွယ်ကူကူ မြန်မာနိုင်ငံမှာ သုံးနေတဲ့ဟာ ကျောက်ချဉ့်စိမ်ပြီး သုံးနေတဲ့ဟာတွေ ရှိပါတယ်။ အဲဒီလို မဟုတ်ဘဲနဲ့ အခု ပိုပြီးတော့ ကျွန်တော်တို့ လွယ်ကူတဲ့နည်းတွေလည်း ရှိပါတယ်။ အဲဒီနည်းလေးတွေနဲ့ သုံးပြီးတော့ ရေကို ဖြန့်ပေးလိုက်မယ်ဆိုရင် နွေအခါမှာ၊ ရေရှားတဲ့ အခါမှာလည်း ဒီ ကျေးလက်နေပြည်သူတွေ ကျွန်တော်တို့ ရေရှားပါးတဲ့ အကုန်လုံးတော့ ဖြစ်ချင်မှ ဖြစ်မယ်။ တော်တော်များများမှာ အဆင်ပြေသွား နိုင်တယ်ဆိုတဲ့အနေနဲ့ ကျွန်တော် အဲဒီလို တင်ပြခြင်းဖြစ်ပါတယ်။ ရန်ကုန်မြို့မှာလည်းပဲ ဖူးကြီးတို့၊ အင်ယားကန်ရေကအစ ဒါတွေ ကျွန်တော်တို့ စုပ်ထည့်တယ်။ စုပ်ထည့်ပြီးတော့ Wcter Treatment လုပ်တယ်။ ဒီဟာကတော့ တစ်ကဏ္ဍပါ။ ဒီလို မြို့ပြတွေမှာ သုံးနိုင်မယ်ဆိုလို့ရှိရင်လည်း ပိုကောင်း ပါတယ်။ သို့သော် အဲဒီလို မြို့ပြတွေ အတွက်ကျတော့ ကျွန်တော်တို့ ဆောင်ရွက်ရမယ့် Project အနေအထားက ပိုပြီးတော့ ကျွန်တော်တို့ ငွေကုန်ကြေးကျ များပါတယ်။ ဒါတွေလည်း ရေရှည်မှာတော့ စဉ်းစား ဆောင်ရွက်သင့်ပါတယ်။ ကျွန်တော်ကတော့ အတိုချုပ်အနေနဲ့ ဒါလေးကို မီးမောင်းထိုးပြ လိုက်တဲ့ အနေပဲ ဖြစ်ပါတယ် ဥက္ကဋ္ဌကြီးခင်ဗျား။ ကျေးဇူးတင်ပါတယ်။</speech>
<speech type="speaker">ခင်ဗျား အတိုချုပ်လိုက်တာ မျက်စိလည်သွားတယ်။ အဲဒီတော့ ပတ်ဝန်းကျင် ထိန်းသိမ်းရေးနဲ့ သစ်တောရေးရာဝန်ကြီးဌာနနဲ့ရော သက်ဆိုင်ရဲ့လား</speech>
<speech><agency id="78">ဦးဝင်းထွန်း (ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တော်ရေးရာ ဝန်ကြီးဌာန)</agency>တစ်စိတ်တစ်ပိုင်းတော့ သက်ဆိုင်ပါတယ်ခင်ဗျ။ သို့သော်လည်းပဲ ဌာနတွေ အားလုံးကို ကိုယ်စားပြုပြီးတော့ ဒီအဆိုအပေါ်မှာ ပြန်လည်ဆွေးနွေးပေးဖို့၊ ဟို အဆိုက ပြည်ထောင်စု အစိုးရအဖွဲ့က တာဝန်ပေးတဲ့အတွက်ကြောင့်မို့လို့ လာရောက်ဖြေရှင်းပေးခြင်း ဖြစ်ပါတယ်။</speech>
<speech type="speaker">ကောင်းပါပြီ</speech>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ ဦးဖုန်းမြင့်အောင် ဆွေးနွေးနိုင်ပါပြီ</speech>
<speech><mp id="135">ဦးဖုန်းမြင့်အောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)</mp>လေးစားအပ် ပါသော ဥက္ကဋ္ဌကြီးနှင့် ကိုယ်စားလှယ်တော်များခင်ဗျား။ ဆရာကြီး ဦးမြင့်ကြည် ရဲ့ အဆိုမှာပါတဲ့ ခေါင်းစဉ်ဖြစ်တဲ့ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက် ပေးရန်ဆိုတဲ့ အပိုင်းသာပါပါတယ်။ ဘယ်အတွက်ဆိုတဲ့ အပိုင်း မပါပါဘူး။ ဒါကြောင့်လဲ ဒီအဆိုကို ခေါင်းစဉ်ကို စကြည့်တဲ့နေ့က ကျွန်တော်လည်း နားမလည်ပါဘူး။ ဆရာကြီးဦးမြင့်ကြည် အဆို တင်တော့မှသာ ဒီလို သန့်ရှင်းအောင် ဆောင်ရွက်ပေးပြီးတော့မှ ဒုတိယအနေနဲ့ပေါ့၊ လူတွေ သုံးဖို့အတွက်၊ စိုက်ပျိုးရေး အတွက်ရော၊ လူတွေ သုံးဖို့အတွက်ရော ရေပေးရေးအဆိုဖြစ်ကြောင်း သိရပါတယ်။ ဒါကြောင့် ဆရာကြီးရဲ့ ဆွေးနွေးချက်အဆိုအတိုင်း ကျွန်တော် ဆွေးနွေးပါမယ်။ ကျွန်တော်တို့ လူသားတွေဟာ ရေကို နေ့စဉ်သုံးရပါတယ်။ လူသားတွေ နေ့စဉ်သုံးတဲ့ ရေမှာ ဒီ သောက်ရေအဖြစ် သုံးတာရှိပါတယ်။ သုံးရေအဖြစ် သုံးတာရှိပါတယ်။ ကျွန်တော်တို့ ဟို နောက်ပြီးတော့ ဒုတိယအနေနဲ့ ဒီစက်မှုနဲ့ စိုက်ပျိုးရေးလုပ်ငန်းတွေမှာလည်း ရေကို သုံးပါတယ်။ အဲဒီတော့ ပထမဦးဆုံးတင်ပြတဲ့ နေ့စဉ် လူသုံးရေမှာ သောက်ရေအဆင့်ကို ကျွန်တော်တို့နိုင်ငံက ဖြန့်ဝေခြင်း မရှိပါဘူး။ ကျွန်တော်တို့ ဒီ အများသူငှာအတွက် ရေဖြန့်ဝေခြင်းစနစ်ကို သောက်ရေ စနစ်အဆင့် အထိအောင် ဖြန့်ဝေနိုင်တာက ကျွန်တော်တို့ အနောက်ဥရောပ စက်မှုဖွံ့ဖြိုးတိုးတက်တဲ့ နိုင်ငံတွေမှာပဲ ကျွန်တော်တို့ ရှိပါတယ်။ ကျွန်တော်တို့နိုင်ငံနဲ့ ကပ်လျက် အိမ်နီးချင်းနိုင်ငံတွေတောင်သောက်ရေအဆင့် မဖြန့်ဖြူးနိုင်ပါဘူး။ သူတို့ သုံးရေကို ပိုးသတ်ဆေးခတ်ပြီး လွှတ်လိုက်တာပါပဲ။ ကျွန်တော်တို့ ပိုးသတ်ဆေး ကြာကြာနေလို့ သုံးလို့ရတာပါ။ ဒါကြောင့် ကျွန်တော်တို့နိုင်ငံက သောက်ရေအဆင့် ဖြန့်ဖြူးပေးနိုင်တဲ့အဆင့်ကတော့ ကျွန်တော်တို့နဲ့ ဝေးကွာပါသေးတယ်။ ကျွန်တော်တို့နိုင်ငံမှာ ဒီသုံးရေစနစ် ဖြန့်ဝေတဲ့နေရာမှာ ကျွန်တော်တို့ မြန်မာနိုင်ငံရဲ့ အဓိက မြို့ကြီးတွေဖြစ်တဲ့ နေပြည်တော်၊ ရန်ကုန်နဲ့ မန္တလေးနဲ့ အချို့မြို့ကြီးတွေမှာ သက်ဆိုင်ရာ စည်ပင် သာယာရေးကော်မတီက ရေဖြန့်ဝေရေးစနစ်တွေ ရှိပါတယ်။ ဒါပေမဲ့ ဒီလို ရေဖြန့်ဝေတဲ့စနစ်မှာ အဓိက ကျွန်တော်တင်ပြချင်တာက ကျွန်တော်တို့မြန်မာနိုင်ငံမှာ လူဦးရေအများဆုံးဖြစ်တဲ့ ရန်ကုန်မြို့ရဲ့ ရေဖြန့်ဝေမှုစနစ်ကို နမူနာအဖြစ် ကျွန်တော် တင်ပြအပ်ပါတယ်။ မြန်မာနိုင်ငံရဲ့ ဒီရန်ကုန်မြို့မှာ စည်ပင်သာယာက ဖြန့်တဲ့ ရေဖြန့်ဝေရေးစနစ်က ရေစနစ်က samp:om mal cosso Runing Water, Tap Water solu mascosso becəlê:osona မရောက်ရှိပါဘူး။ ရေက သူ့အချိန်အခါနဲ့ လာချင်တဲ့အခါ လာတယ်။ မလာချင်တဲ့အခါ မလာဘူး။ လာတဲ့အခါမှာလည်း အင်အားချိနဲ့စွာနဲ့ လာပါတယ်။ လာတဲ့အခါ ကျွန်တော်တို့ ရေသုံးစွဲတဲ့သူတွေက သူ့ သက်ဆိုင်ရာ ကိုယ့်အိမ်ခြံဝင်းမှာ ကန်ကြီးတွေ တူးထားရပါတယ်။ ကန်တွေ တူးထားပြီး အဲဒီကန်ထဲ ကနေ ရေက တစ်စက်တစ်စက်ချင်း ကြွက်မြီးတန်းလေးကျတာကို ကျွန်တော်တို့ စောင့်ယူရပါတယ်။ နောက် တချို့အိမ်တွေမှာ ဆိုလို့ရှိရင်လည်း လက်နှိပ်ရေတုံကင်တွေ၊ ရေစုပ်စက်မော်တာတွေနဲ့ အဲဒီ မလာချင် လာချင်တဲ့ ရေကို စုပ်ယူရပါတယ်။ ဒါဟာ ကျွန်တော်တို့နိုင်ငံမှာ ရေဖြန့်ဝေရေး စနစ် ရှိသော်ငြားလည်း ခုနက ပြောတဲ့ Tqp Water အဆင့်ကို မရောက်ပါဘူးဆိုတာကို ကျွန်တော် တင်ပြသလိုပါ။ အဲဒီတော့ ကျွန်တော်တို့ ကျန်တဲ့မြို့တွေမှာလည်း အများစုက ဒီလိုပါပဲ။ အဲဒီတော့ ကျွန်တော်တို့နိုင်ငံရဲ့ အစိုးရက ဖြန့်ဖြူးတဲ့ရေစနစ်မှာ Tqp Water အဆင့်ကို မရောက်ရှိတဲ့အတွက် ပေါ့နော်။ ဟို Top Water အဆင့်ကို မရောက်ရှိပါဘူး။ ဒါကြောင့် ကျွန်တော်တို့နိုင်ငံမှာ ရေဖြန့်ဝေရေးစနစ်က၊ ရန်ကုန်မြို့ရဲ့ ဒီရေဖြန့်ဝေရေး စနစ်က ရန်ကုန်မြို့ရဲ့ လူဦးရေး(၆)သန်းမှာ လူ(၅၀)ရာခိုင်နှုန်းအောက် (၃)သန်းအောက်တောင်မှ မရှိပါဘူး။ ဒါကြောင့် တစ်နိုင်ငံကို Recover လုပ်မယ် ဆိုလို့ရှိရင် လူ(၆)သန်းတောင် မရှိပါဘူး။ တစ်နည်းအားဖြင့် နိုင်ငံလူဦးရေရဲ့ (10)Percent အောက်မှာသာ ကျွန်တော်တို့က ရေဖြန့်ဝေရေး စနစ်ကို၊ Tgp Wuter အဆင့်မရှိတဲ့ ရေဖြန့်ဝေရေးစနစ်ကို လုပ်နိုင်ပါတယ်။ ကျွန်တော်တို့နိုင်ငံမှာ ရေဖြန့်ဝေရေးစနစ်က (10)Percent အောက်မှာရှိသော်ငြားလည်း လျှပ်စစ်ဓာတ်အားဖြန့်ဖြူးရေးစနစ် ကတော့ (25)Percent လောက် ရောက်နေပါပြီ။ ကျွန်တော်တို့ အခု လျှပ်စစ်ဥပဒေပြဋ္ဌာန်းပြီးတော့ ဆက်သွယ်ရေးဥပဒေပြဋ္ဌာန်းပြီးတော့ ဆက်သွယ်ရေး တယ်လီဖုန်းကတော့ လာမယ့်နှစ် အနည်းငယ် အတွင်းမှာ (၈၀)ရာခိုင်နှုန်း အဆင့်တောင် လုပ်မယ်လို့ သူတို့ ပြောပါတယ်။ ဒါကြောင့် လူအများနဲ့ သက်ဆိုင်တဲ့ တယ်လီဖုန်းလုပ်ငန်းတွေ၊ လျှပ်စစ်လုပ်ငန်းတွေထက် ရေဖြန့်ဝေရေးစနစ်က ပိုပြီး နိမ့်ကျတာ တွေ့ရပါတယ်။ ဒါပေမဲ့ ဒီလိုနိမ့်ကျနေပေမယ့် လက်ရှိ ပြည်ထောင်စုအစိုးရမှာ ဒီဖြန့်ဖြူးရေး စနစ်နဲ့ပတ်သက်လို့ ဘယ်လိုဘယ်လို လုပ်ဆောင်မယ်ဆိုတဲ့ အစီအစဉ်မျိုး အခုချိန်အထိ ကျွန်တော်တို့ မတွေ့ရပါဘူး။ ဒါဟာ နေ့စဉ်သုံးရေနဲ့ ပတ်သက်တဲ့ကိစ္စပါ။ နောက် စက်မှုနဲ့စိုက်ပျိုးရေးလုပ်ငန်းသုံး ရေနဲ့ ပတ်သက်လို့ တင်ပြရလို့ရှိရင် ကျွန်တော်တို့ နိုင်ငံက စက်မှုမဖွံ့ဖြိုးသေးတဲ့အတွက် စက်မှုသုံးရေကတော့ ပြောပလောက်အောင် မများသေးပါဘူး။ ဒါပေမဲ့ နိုင်ငံဖွံ့ဖြိုးတိုးတက်လာတာနဲ့အမျှ စက်မှုသုံးရေက မြင့်မားလာတော့မှာပါ။ ဒီလိုအပ်ချက် ကလည်း မြင့်မားလာတော့မှာပါ။ အဓိက ကျွန်တော်တို့ ပြီးခဲ့တဲ့ တပ်မတော်အစိုးရလက်ထက်မှာတော့ စိုက်ပျိုးရေးသုံး ရေကို အဓိကထား ဖြန့်ဖြူးပေးခဲ့ပါတယ်။ ဒါပေမဲ့ တပ်မတော်အစိုးရလက်ထက်မှာ ပွင့်လင်းမြင်သာစွာ မပြောနိုင်ပေမယ့် အခု အကူးအပြောင်းကာလမှာ ကျွန်တော်တို့ ပါလီမန် အစည်းအဝေးတွေမှာ ကျွန်တော်တို့ လွှတ်တော်အစည်းအဝေးတွေမှာ ဒီ လယ်ယာနဲ့ စိုက်ပျိုးရေး ဝန်ကြီးဌာနက စိုက်ပျိုးရေးလုပ်ငန်းအတွက် ဆည်မြောင်း၊ တမံတွေ ဆည်ရေ ဖြန့်ဝေရေးစနစ်ကို ကြည့်တဲ့အခါမှာ ကောင်းမွန်တဲ့ ရလဒ်ကောင်းတွေ မရှိခဲ့ပါဘူး။ သူတို့ ရာခိုင်နှုန်း အားဖြင့်တော့ (၄၀)ရာခိုင်နှုန်း အောက်လောက်ပဲ သူတို့ အကောင်အထည်ဖော်နိုင်တယ်။ ငွေကုန်သလောက် အကျိုး မရှိဘူးဆိုတာ ကျွန်တော်တို့ လက်ရှိစစ်တမ်းတွေက ဖော်ပြနေပါပြီ။ ဒါကြောင့် ကျွန်တော်တို့နိုင်ငံက စိုက်ပျိုးရေးစနစ်အတွက် ရေဖြန့်ဝေရေးစနစ်ကလည်း ရလဒ်ကောင်းတွေ မရှိပါဘူး။ ဒီစနစ်က သူတို့ဘက်ကလည်း အကြောင်းပြချက် အမျိုးမျိုးရှိပါတယ်။ အဓိကအားဖြင့် လျှပ်စစ်မြစ်ရေတင် စီမံကိန်းတွေမှာ လျှပ်စစ်ဓာတ်အား မရတဲ့အကြောင်းလည်း ဖော်ပြတယ်။ နောက် ကျွန်တော်တို့ ဆည်စီမံကိန်း သာ ဖော်ပြနိုင်ပြီးတော့ တူးမြောင်းစနစ်တွေအတွက် ဘဏ္ဍာငွေ မရရှိဘူးဆိုတာလည်း ကျွန်တော်တို့ အကြောင်းပြုကြပါတယ်။ ဒါကြောင့် ကျွန်တော်တို့နိုင်ငံမှာ လက်ရှိ လူသုံးရေနဲ့ ပတ်သက်လို့လည်းကောင်း၊ စိုက်ပျိုးရေနဲ့ ပတ်သက်လို့လည်းကောင်း ရေဖြန့်ဝေရေးစနစ်ကို အားနည်းတဲ့အချိန်မှာပဲ အဆိုရှင် ဆရာကြီး ဦးမြင့်ကြည် ဟာ ဒီ အဆိုကို တင်သွင်းပါတယ်။ သူ့ရဲ့ အဆိုကတော့ မြစ်၊ ချောင်း၊ ရေလှောင် တမံများက ရေကို သန့်ရှင်းအောင် ဆောင်ရွက်ပေးပြီးတော့ ခုနပြောတဲ့ လူသုံးတဲ့၊ စိုက်ပျိုးရေး လုပ်ငန်းသုံးရေကို ဖြန့်ဝေပေးဖို့စနစ်ကို ပြောပါတယ်။ အဆိုရှင်ရဲ့ စေတနာတွေ၊ ရည်ရွယ်ချက်တွောင်းမွန်ကြောင်း သူ တင်ပြစဉ်မှာ ပေါ်ပါတယ်။ ဒါပေမဲ့ခင်ဗျား။ ဒီလုပ်ငန်းတွေ လုပ်ကိုင်ဖို့ နောက်လာမယ့် အခက်အခဲတွေ ရှိပါတယ်။ ဒီအခက်အခဲတွေကို တစ်ချက်ချင်း တင်ပြပါမယ်ပထမအခက်အခဲကတော့ အရည်အသွေး အခက်အခဲပါ။ ကျွန်တော်တို့ မြစ်၊ ချောင်း၊ တမံ များက ရရှိတဲ့ ရေအရည်အသွေးနဲ့ ကိုယ်သုံးစွဲချင်တဲ့၊ ကိုယ်လိုချင်တဲ့ ရေရဲ့ အရည်အသွေး ကွာခြားချက်ရှိပါတယ်။ ဒီ ကွာခြားချက်များရင် များသလောက် ကျွန်တော်တို့ သန့်စင်ရေးလုပ်ရမယ့် အပိုင်းတွေ ရှိပါတယ်။ ဒီအစီအစဉ်တွေကလည်း ကျွန်တော်တို့နိုင်ငံမှာလည်း အစီအစဉ်တွေ ရှိပါတယ်။ ဥပမာ - ဆရာကြီး အဆို တင်ပြသွားတဲ့ ဒလမြို့နယ်ဘက်က လူတွေဟာ ရေအခက်အခဲ ရှိတဲ့အကြောင်းကို သူ ကရုဏာထားပြီး တင်ပြပါတယ်။ ဒါပေမဲ့ ဒလမြို့နယ် ပတ်ပတ်လည်မှာရှိတဲ့ ပတ်ဝန်းကျင်က ချောင်းတွေဟာ ကျွန်တော်တို့ ရေနောက်ကျိနေရုံတင်မကဘူး ရေငန်ပါ ဝင်ရောက် နေတာပါ။ နောက် ကျွန်တော်တို့ ဒလမြို့နယ်အတွင်းမှာ တူးတဲ့ရေတွေဟာလည်း ဘယ်နေရာမှာပဲ တူးတူး ကုန်းတွင်းမှာလည်း ရေငန် ဝင်ရောက်နေပါပြီ။ အဲဒီတော့ နည်းပညာအရဆိုရင် ကျွန်တော်တို့ ဟာ ရေနောက်ကိုမှုတွေ အဓိက ရေငန် တွေကို ရေချို ဖြစ်အောင် နည်းပညာတွေနဲ့ လုပ်လို့ ရပါတယ်။ ဒါပေမဲ့ ဒီနည်းပညာ၊ ဒီလုပ်ဆောင်မှုဟာ ကျွန်တော်တို့ ဆော်ဒီအာရေးဗီးယား လို ရေချို လုံးဝမရှိတဲ့ နိုင်ငံတွေ၊ ဘဏ္ဍာရေးအင်အား တောင့်တင်းတဲ့နိုင်ငံတွေ၊ စွမ်းအင်အင်အား တောင့်တင်းတဲ့နိုင်ငံတွေသာ လုပ်နိုင်တာပါ။ ကျွန်တော်တို့ နိုင်ငံက ရေငန်ကနေ ရေချို ဖြစ်အောင် လုပ်နိုင်တဲ့ အဆင့်အတန်း မရှိပါဘူး။ ကျွန်တော်တို့ ရန်ကုန်မြို့ရဲ့ ပတ်ပတ်လည် အနီးတစ်ဝိုက်မှာ ငမိုးရိပ်ချောင်း ရှိပါတယ်၊ ပုဇွန်တောင် ချောင်း ရှိပါတယ်။ နောက်ပြီးတော့ လှိုင်မြစ် ရှိပါတယ်။ ဒီမြစ်ကရေကလည်း ရေငန် ဝင်ရောက်နေ ပါတယ်။ ဒီရေငန်ဝင်ရောက်နေတဲ့ မြစ်တွေကို ကျွန်တော်တို့က ရေချို ဖြစ်အောင် သန့်စင်ပြီး ရန်ကုန်မြို့ကို ဖြန့်ပေးဖို့စနစ်က နည်းပညာအရ ဖြစ်နိုင်သော်လည်း၊ စီးပွားရေးအရ မဖြစ်နိုင်ပါဘူး။ ဒီလိုပါပဲကျွန်တော်တို့နိုင်ငံရဲ့ မြန်မာနိုင်ငံမှာ လူဦးရေအများ ဆုံးရှိတဲ့ ဧရာဝတီတိုင်း၊ ရန်ကုန်တိုင်း၊ ပဲခူးတိုင်း၊ မွန်ပြည်နယ်တို့ဟာ ရေငန်ဝင်ရောက်နေတဲ့ ဧရိယာတွေ ဖြစ်ပါတယ်။ ဒီမြေဧရိယာမှာရှိတဲ့ မြစ်၊ ချောင်းတွေကလည်း ရေငန်ရှိပါတယ်။ ဒါကြောင့် ဒီနေရာကရေတွေကို ဆရာကြီးရဲ့ အစီအစဉ်နဲ့ လုပ်ဖို့ဆိုတာ စီးပွားရေးအရ ဘယ်လိုမှ မဖြစ်နိုင်ဘူးဆိုတာ ကျွန်တော် တင်ပြလိုပါတယ်။ ဒုတိယအချက်ကတော့ အကွာအဝေး အခက်အခဲပါ။ ကျွန်တော်တို့ ရန်ကုန်မြို့ရဲ့ အဓိက ဥပမာအနေနဲ့ တင်ပြရလို့ရှိရင် ကျွန်တော်တို့ ရန်ကုန်မြို့မှာရှိတဲ့ရေဟာ အနီးအနားကရေကို ယူလို့ မရတဲ့အခါမှာ ရန်ကုန်မြို့ရဲ့ မြောက်ဘက် ကျွန်တော်တို့ မိုင်(၂၀)ကျော် (၃၀)အကွာမှာရှိတဲ့ ဆည်တစ်ခုက ရေကို ယူပြီးတော့ ရန်ကုန်မြို့ ကို ဖြန့်ဝေရပါတယ်။ အဲဒီမှာ ဘာအခက်အခဲ ပေါ်သလဲ ဆိုရင် ကျွန်တော်တို့ ရေရတဲ့ ပင်ရင်း (Source)နဲ့ သုံးစွဲသူတွေကြားမှာ မိုင်(၂၀)ကျော် (၃၀) အကွာအဝေး ရှိပါတယ်။ ဒီအကွာအဝေးဆိုရင် ရေအတွက်ဆိုရင် ထည့်သွင်းစဉ်းစားရမယ့် အချက်ပါ။ ကျွန်တော်တို့ လျှပ်စစ်ဓာတ်အား ဖြန့်ဖြူးရေးစနစ်တွေ၊ တယ်လီဖုန်းစနစ်တွေမှာ မိုင်(၂၀)ကျော် (၃၀) ဆိုတာ ဘာမှ မပြောပလောက်အောင် မရှိပါဘူး။ နည်းပညာအရ လွယ်လွယ်ကူကူ ဖြန့်ဝေနိုင်ပါတယ်။ ဒါပေမဲ့ ကျွန်တော်တို့ ရေကို မိုင်(၂၀)ကျော် (၃၀)ကျော် ဖြန့်ဖို့ ဆိုတာ နည်းပညာအခက်အခဲရော၊ နည်းပညာအခက်အခဲဆိုတာ တည်ဆောက်ရေး အခက်အခဲတွေ အများကြီး ရှိပါတယ်။ ကျွန်တော်တို့ ရေတစ်ခုက၊ လျှပ်စစ်ဓာတ်အားတစ်ခုက မိုင်ရာဂဏန်းကို အလွယ်လေး သွားနိုင်သော်လည်း ရေဟာ မိုင်(၂၀)ကျော် (၃၀)ကို မသွားနိုင်ပါဘူး။ သူသွားဖို့ အတွက် Sub Station တွေ၊ Pass Station တွေ တည်ဆောက်ရပါတယ်။ ဒီ Poss Station နဲ့ အဆင့်ဆင့် ကျွန်တော်တို့ ပင်ရင်းကနေပြီးတော့ ကွာဝေးရင် ကွာဝေးသလောက် အဆင့်ဆင့် ကျွန်တော်တို့ လုပ်ရပါတယ်။ ကျွန်တော်တို့ ရန်ကုန်မြို့ မှာလည်း ရန်ကုန်မြို့စည်ပင်သာယာရေးကော်မတီ ကျွန်တော့်နယ်မြေမှာ ရေအခက်အခဲရှိလို့ သွားတွေ့တဲ့အခါမှာ သူတို့ မိုင်(၂၀)ကျော်၊ (၃၀)ကြားထဲမှာရှိတဲ့ ရေတွေ သယ်ယူရတဲ့ အခက်အခဲ တွေကို တင်ပြပါတယ်။ တတိယအခက်အခဲကတော့ ကျွန်တော်တို့ ဖြန့်ဖြူးရေးလိုင်း အခက်အခဲပါပဲ၊ ကျွန်တော်တို့ တယ်လီဖုန်းစနစ်လို့ရှိရင် ကျွန်တော် တာဝါတိုင်တစ်ခုကနေပြီးတော့ လက်ရှိ နောက်ဆုံးပေါ် နည်းပညာအရ တာဝါတိုင်တစ်ခုထောင်ပြီးတော့ အဲဒီကနေပြီးတော့ သောင်းဂဏန်း၊ သိန်းဂဏန်းကို ကျွန်တော်တို့က သုံးစွဲသူကို ဝန်ဆောင်မှုပေးနိုင်ပါတယ်။ လျှပ်စစ်ဓာတ်အား ဆိုတာလည်း တိုင်လေး တွေ ထူပြီးတော့ ကြေးနန်းကြိုးအသေးလေးတွေနဲ့ ကျွန်တော်တို့ Voltage ကို မြှင့်ပြီးတော့ ကြေးနန်း ကြိုးအသေးလေးတွေနဲ့ ဖြန့်ဖြူးပေးနိုင်ပါတယ်။ ဒါပေမဲ့ ရေကျတော့ ဖြန့်ဖြူးရေးစနစ်ကျတော့ Pressure မြှင့်ပြီးတော့ ပိုက်လိုင်းလေးနဲ့ ပြုလုပ်လို့မရပါဘူး။ ပိုက်လိုင်းအကြီးနဲ့ တည်ဆောက်ရ ပါတယ်။ ကျွန်တော်တို့ တကယ့်သုံးစွဲသူ ဧရိယာမှာလည်း ကျွန်တော်တို့ ပိုက်လိုင်းတွေ တည်ဆောက်ရ ပါတယ်။ ဒီပိုက်လိုင်းတွေက ခုန ကျွန်တော်ပြောသလို မြေမြှုပ်ပြီးတော့မှ အခိုင်အမာ နှစ်ပေါင်းများစွာ ခံတဲ့ပိုက်တွေနဲ့ တည်ဆောက်ရတာပါတယ်။ ဒါလည်း တည်ဆောက်ရေး ခက်ခဲပါတယ်။ ကျွန်တော်တို့ စိုက်ပျိုးရေးမှာလည်း အဲဒီလိုပါပဲ၊ ကျွန်တော်တို့ ပြီးခဲ့တဲ့ခေတ်မှာ စိုက်ပျိုးရေးဝန်ကြီးဌာနက ရေဖြန့်ဖြူးရေးစနစ် မအောင်မြင်တာက တူးမြောင်းစနစ်ကို ကျွန်တော်တို့ နိုင်နင်းအောင် မလုပ်နိုင် တာပါ၊ တူးမြောင်းစနစ်က ကွန်ကရစ်မြောင်း မလုပ်နိုင်ဘူး။ ကျွန်တော်တို့ သဲဆန်တဲ့မြောင်းတွုပ်တယ်၊ အခက်အခဲပေါင်းများစွာနဲ့ ကျွန်တော်တို့ ဖြန့်ဖြူးရေးစနစ်မှာလည်း စိန်ခေါ်မှု အခက်အခဲ တွေ ရှိပါတယ်။ တတိယအခက်အခဲကတော့ ကျွန်တော်တို့ ပါဝါအခက်အခဲပါ။ ကျွန်တော်အခုတင်ပြတဲ့ ရေကို မူလရှိတဲ့နေရာကနေပြီးတော့ စုပ်ယူတယ်၊ စစ်ယူတယ်၊ Filter စစ်ယူတဲ့စနစ်တွေလုပ်တယ်။ ကျွန်တော်တို့ မိုင်(၂၀)ကျော်(၃၀)ကျော် ပို့ဆောင်ရေးလုပ်တယ်၊ ဖြန့်ဖြူးရေးလုပ်တယ်၊ ဒီစနစ်တွေ ရဲ့ လုပ်ဆောင်ဖို့က ကျွန်တော်တို့ ပါဝါ အမြဲတမ်းကပ်ပါနေရမှာပါ။ ကျွန်တော်တို့ ပါဝါမရှိဘဲနဲ့ Pump Station Power Station ဆိုတာ လျှပ်စစ်ဓာတ်အားကို အမြဲတမ်းကို (၂၄)နာရီ Run နေမှ ရမှာပါ။ ကျွန်တော် ခုနကတင်ပြခဲ့သလို ရန်ကုန်မြို့စည်ပင်သာယာရေးကော်မတီမှာ သူတို့ လက်ရှိနွေရာသီမှာ လျှပ်စစ်ဓာတ်အား မလုံလောက်မှု အခက်အခဲနဲ့ သူတို့ ဘာမှ မတတ်နိုင်ဘဲနဲ့ လက်ပိုက်ကြည့်နေရတဲ့ အခြေအနေမျိုးပါ။ ကျွန်တော်တို့နိုင်ငံက လျှပ်စစ်ဓာတ်အားစနစ်ကလည်း လက်ရှိသုံးစွဲနေမှုထက်ကို မလုံလောက် ဖြန့်ဖြူးပေးတယ်လို့ မရှိပါဘူး။ ဒါကြောင့် အနာဂတ် ဒီ ကိစ္စအတွက် လုပ်မယ်ဆိုရင်လည်း လျှပ်စစ်ဓာတ်အားရရှိဖို့ ကျွန်တော်တို့ အာမခံချက်မရှိပါဘူး။ အခက်အခဲကို ရှိနေတာပါ၊ ဒီ အခက်အခဲတွေဟာ ကျော်ဖြတ်ရ မယ့် အခက်အခဲပါ၊ ဒီလိုအခက်အခဲတွေကြောင့် ကျွန်တော်တို့ ဒီ ရေပေးဝေရေး လုပ်ငန်းတစ်ခုဟာ ကြီးမားသော ရင်းနှီးမြှုပ်နှံဖို့လိုပါတယ်။ ကျွန်တေ်တို့ ကြီးမားသော ရင်းနှီးမြှုပ်နှံမှု ရှိသော်ငြားလည်း ပြန်ရငွေဟာ ကျွန်တော်တို့ အချိန်ကာလအားဖြင့် အကြာကြီးယူရမှာပါ။ ဒီ ယူနစ်နဲ့ကို သုံးစွဲပြီးတော့ အဆင့်ဆင့် ယူရမှာပါ။ ကျွန်တော်တို့ ဒီ အကန့်အသတ်ရှိတဲ့အတွက် ပြည်ထောင်စုနဲ့ တိုင်းနဲ့ပြည်နယ် အစိုးရတွေမှာ ဒီ အကန့်အသတ် တွေဟာ အဓိကကတော့ ဘဏ္ဍာရေး အခက်အခဲပါပဲ၊ ဒီ ဘဏ္ဍာရေး အခက်အခဲ ရှိတဲ့အတွက် ပြည်ထောင်စုနဲ့ တိုင်းနဲ့ ပြည်နယ်အစိုးရတွေမှာ ရေဖြန့်ဖြူးရေးကိစ္စ၊ ရေသန့်ရေကိစ္စ၊ ဖြန့်ဖြူးရေကိစ္စ အခက်အခဲရှိမယ်လို့ ကျွန်တော် ယုံကြည်ပါတယ်။ ကျွန်တော်တို့ လွှတ်တော်နဲ့ အစိုးရက ဒီလုပ်ငန်းတစ်ခုကို ဘဏ္ဍာရေးအခြေအနေ အခက်အခဲ မရှိနိုင်ဘူးဆိုရင် ကျွန်တော်တို့နိုင်ငံ ပြီးခဲ့တဲ့လထဲမှာ ဆက်သွယ်ရေးဥပဒေပြဋ္ဌာန်းပါတယ်။ ဒီ ဆက်သွယ်ရေးကလည်း ကျွန်တော်တို့နိုင်ငံဟာ အစိုးရစနစ်က အပြည့်အဝ မကောင်အထည်မဖော် နိုင်တဲ့အခါမှာ ဆက်သွယ်ရေးဥပဒေကို ပြဋ္ဌာန်းပြီးတော့ ပြင်ပလုပ်ငန်းရှင်တွေကို ခေါ်ဆောင်နိုင်ဖို့ အတွက် ဥပဒေပြဋ္ဌာန်းပြီးတော့ ခေါ်လိုက်ပါတယ်။ ခေါ်လိုက်တဲ့အခါမှာ ပြည်ပပညာရှင်များက ဘယ်လိုဘယ်လိုလုပ်မယ်၊ ဘယ်နှစ်မှာ လူဦးရေ(၈၀)ရာခိုင်နှုန်း ဖြစ်အောင် ဘယ်လို လုပ်မယ်ဆိုတဲ့ သဘောမျိုးရှိပါတယ်။ ဒါကြောင့် ကျွန်တော်တို့ ရေပေးဝေရေးလုပ်ငန်းကလည်း လက်တွေ့အားဖြင့်တော့ အစိုးရနဲ့ လွှတ်တော်ဘက်က လက်တွေ့အကောင်အထည်ဖော်ဖို့ အားနည်းပါတယ်။ မဖြစ်နိုင် ပါဘူး။ ဒါကြောင့် ကျွန်တော်တို့က ဥပဒေပြဋ္ဌာန်းပြီးတော့ လုပ်ငန်းရှင်များ ဆောင်ရွက်နိုင်အောင် စီစဉ် ပေးရမှာပါ။ ဒီလို ဥပဒေပြဋ္ဌာန်းနိုင်ခဲ့မယ်ဆိုရင် ကျွန်တော်တို့ လုပ်ငန်းလုပ်ကိုင်သူတို့က လုပ်ကိုင်ခွင့်နဲ့ ဥပဒေရှိမယ်ဆိုလိုရှိရင် သူတို့က ဘဏ်ချေးငွေစနစ်နဲ့သော်လည်းကောင်း၊ ကျွန်တော်တို့ ရှယ်ယာတွေ ရောင်းချတဲ့ စနစ်နဲ့သော်လည်းကောင်း ကြီးမားတဲ့ လုပ်ငန်းကြီးတွေ အကောင်အထည်ဖော်နိုင်မှာပါ။ နောက်ပြီးတော့ ရေပေးဝေရေးလုပ်ငန်းဆိုတာလည်း လူသားတိုင်းအတွက် စိုက်ပျိုးသမားတွေ၊ လူသားတိုင်းအတွက် မရှိမဖြစ်လိုအပ်တဲ့ လုပ်ငန်းပါ။ ကျွန်တော်တို့ တယ်လီဖုန်း မလိုဘူးဆိုတဲ့သူ ရှိနိုင်ပါတယ်။ အကုန်ပြောမယ်ဆိုလို့ရှိရင် တောင်ပေါ်ဒေသမှာ လျှပ်စစ်ဓာတ်အား မလိုပါဘူးဆိုတဲ့ လူလည်းရှိနိုင်ပါတယ်။ သို့သော်ငြားလည်း ရေမလိုအပ်ဘူး လူတော့ မရှိနိုင်ပါဘူး။ ဒါကြောင့် ရေပေးဝေရေးလုင်ငန်းဟာ အဓိကအကျဆုံး အခိုင်မာဆုံး လုပ်ငန်းဖြစ်ပါတယ်။ ဒီလုပ်ငန်းအတွက် လိုအပ်တဲ့ ဥပဒေတွေ ကျွန်တော်တို့ လုပ်ပိုင်ခွင့်တွေ ပြဋ္ဌာန်းပေးမယ်ဆိုလို့ရှိရင် သက်ဆိုင်ရာနဲ့ လုပ်ငန်းက ခိုင်မာမှုရှိတဲ့အတွက် အရင်းအနှီးတွေ ကိုယ့်နည်းကိုယ့်ဟန်နဲ့ စုဆောင်းပြီးတော့ လုပ်ကိုင်လို့ ယူဆရပါတယ်။ ပြီးတော့ နိဂုံးချုပ်အဖြစ် ကျွန်တော်တင်ပြရမယ်ဆိုလို့ရှိရင် ဆရာကြီးရဲ့ အဆိုဟာ ကန့်ကွက်စရာ အချက်တစ်ချက်မှ မရှိပါဘူး ဒါပေမယ့်လည်း ဒီအဆိုကို ထောက်ခံရုံနဲ့ ကျွန်တော်တို့က အစိုးရနဲ့ အပြည့်အဝ အကောင်အထည်ဖော်နိုင်မယ်ဆိုတဲ့ ယုံကြည်ချက်ကတော့ ဘဏ္ဍာရေးအခက်အခဲကြောင့် မဖြစ်နိုင် ဘူးလို့ ကျွန်တော် ယုံကြည်ပါတယ်။ ဒါကြောင့် အဆိုကို ထောက်ခံဖို့အတွက် ကျွန်တော်တို့ ဒီ ပိုမို ထိရောက်ပြီး လက်တွေ့ကျတဲ့ အကောင်အထည်ဖော်နိုင်တဲ့ ရေပေးဝေရေး ဥပဒေတစ်ခုကို လွှတ်တော်က အမြန်ဆုံးပြဋ္ဌာန်းသင့်ပါကြောင်း တင်ပြလိုက်ရပါတယ်။ ကျေးဇူးတင်ပါတယ်။</speech>
<speech type="speaker">ဦးဖုန်းမြင့်အောင် ဆွေးနွေးတာကို အပြေးနဲ့လိုက်ပြီး နာထောင်ရတာ နားတွေတောင် တော်တော်ပင်ပန်းသွားတယ်။ နောက် မိနစ်(၂၀)နဲ့ပတ်သက်လို့ရှိရင် လျှော့ပေး ပါမယ်။ ဖြည်းဖြည်းပြောပါ။ ဦးဖုန်းမြင့်အောင် ပြောတဲ့အထဲမှာ ဆက်သွယ်ရေး Operator တွေ ရှိလာတဲ့အခါ တယ်လီဖုန်းတွေ (၈၀)ရာခိုင်နှုန်း ဖြစ်တော့မယ်။ အဲဒီပြောတဲ့အချိန်မှာ တယ်လီဖုန်းက မြည်တယ်။ ဒီဘက်က (၈)ရာခိုင်နှုန်းမှာတောင် ခဏခဏမြည်နေတာ။ (၈၀)ရာခိုင်နှုန်း ဆိုရင်တော့ တော်တော်မြည်မယ့်သဘော ရှိတဲ့အတွက် ဒါကို ဥက္ကဋ္ဌက သတိရသွားလို့ လွှတ်တော်အစည်းအဝေး mjê:06şodsaajểos Hand Phone op:0 Arrow Plane Mood as 009:60:eoGM ညွှန်ကြားပါတယ်။ (ဩဘာသံများ)</speech>
<speech type="speaker">အဆိုနှင့် စပ်လျဉ်းပြီးတော့ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာန၊ ပြည်ထောင်စုဝန်ကြီး က ပြန်လည်ဆွေးနွေးရန် ရှိပါက ဆွေးနွေးဖို့ဖြစ်ပါတယ်။</speech>
<speech><agency id="78">ဦးဝင်းထွန်း (ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တော်ရေးရာ ဝန်ကြီးဌာန)</agency>မင်္ဂလာပါခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ ကိုယ်စားလှယ်များခင်ဗျား။ ရန်ကုန်တိုင်းဒေသကြီး အမှတ်(၈)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် ရဲ့ အဆိုအပေါ်မှာ ကျွန်တော့်အနေနဲ့ ပြန်လည်ဆွေးနွေးသွားမှာ ဖြစ်ပါတယ်။ မြစ်၊ ချောင်း၊ ရေလှောင်တမံများမှ ရေကို သန့်ရှင်းအောင် ဆောင်ရွက်၍ မြန်မာနိုင်ငံ နေရာအနှံ့အပြားတွင် သန့်ရှင်းသောသောက်သုံးရေ ဖြန့်ဝေနိုင်ရေး ရန်ကုန်တိုင်းဒေသကြီး အမှတ်(၈) မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် တင်သွင်းသော အဆိုမှာ လျော်ကန်သင့်မြတ်ပြီးတော့ ကောင်းမွန်၍ ကြိုဆိုပါကြောင်း ဦးစွာတင်ပြလိုပါတယ်။ အဆိုရှင်၏ အဆိုအား အားနည်းသွားစေရန် ပြန်လည်ချေပ ပြောကြားသည့်သဘော မသက်ရောက်စေဘဲ ဤကိစ္စနှင့် ပတ်သက်၍ နိုင်ငံတော်အစိုးရပိုင်းမှ လက်ရှိ ဆောင်ရွက်လျက်ရှိသော ဆောင်ရွက်မှုများ အား သိရှိနိုင်ပါရန်အတွက်မျှသာ သက်ဆိုင်သည့်ဌာနများ ကိုယ်စား ကျွန်တော်မှ ရှင်းလင်းတင်ပြမည် ဖြစ်ပါတယ်။ ဝန်ကြီးဌာနများ၊ တိုင်းဒေသကြီးနှင့် ပြည်နယ်အစိုးရအဖွဲ့များ၊ စည်ပင်သာယာရေး ကော်မတီများအနေဖြင့် သောက်သုံးရေ ဖူလုံစွာရရှိစေရေးအတွက် ထိုနေရာဒေသအလိုက် ဆည်၊ ရေလှောင် တမံများမှလည်းကောင်း၊ မြစ်ချောင်းမှ လည်းကောင်း၊ မြေအောက် အဝီစိတွင်းများမှ လည်းကောင်း စသည့်ရေအရင်းအမြစ်များမှ ကျန်းမားရေးနှင့် ညီညွတ်သောသောက်သုံးရေ ပေးဝေရေး လုပ်ငန်းများကို နည်းလမ်းပေါင်းစုံဖြင့် ဆောင်ရွက်လျက်ရှိပါတယ်။ ရေလှောင်တမံများမှရေဖြန့်ဝေခြင်းနှင့်စပ်လျဉ်း၍ ရန်ကုန်မြို့တော်စည်ပင်သာယာရေး ကော်မတီသည် ရန်ကုန်မြို့တော်ပြည်သူများ၏ ရေလိုအပ်ချက်ကို ဖြည့်ဆည်းနိုင်ရန် ဂျိုးဖြူ၊ လှော်ကား၊ ဖူးကြီး၊ ငမိုးရိပ်ဆည်များမှလည်းကောင်း၊ ရန်ကုန်မြို့တော် စည်ပင်သာယာရေးကော်မတီနှင့် ပုဂ္ဂလိကပိုင် မြေအောက် အဝီစိတွင်းများမှလည်းကောင်း၊ မန္တလေးမြို့တော်စည်ပင်သာယာရေး ကော်မတီသည် ဆည်တော်ကြီးဆည်မှ ရေကို သန့်စင်၍လည်းကောင်း၊ ၁၉၉၂ ခုနှစ်မှ စတင်၍ အာရှဖွံ့ဖြိုးရေး ဘဏ်၏ပံ့ပိုးမှုဖြင့် ဆောင်ရွက်ခဲ့သည့် မြေအောက်ရေပေးဝေရေး အစီအစဉ်ဖြင့် လည်းကောင်း၊ နေပြည်တော် စည်ပင်သာယာရေးကော်မတီသည် ချောင်းမကြီးဆည်၊ မြောင်းပိန်းဆည်၊ ဘုံကွဲဆည်၊ သရက်ရှင်းဆည်နှင့် တင်းဝါးဆည်တို့မှလည်းကောင်း သန့်ရှင်းသော သောက်သုံးရေ များကို ဖြန့်ဝေ ပေးလျက်ရှိပါတယ်။ မြစ်ချောင်းများမှ ရေဖြန့်ဝေခြင်းနှင့် စပ်လျဉ်း၍ ရန်ကုန်မြို့တော်စည်ပင်သာယာရေး ကော်မတီသည် လှိုင်မြစ်ရေတင်စီမံကိန်းကို ကိုရီးယားနိုင်ငံ K. Water ကုမ္ပဏီနှင့် လည်းကောင်း၊ ရန်ကုန်အနောက်ပိုင်းခရိုင်၊ လှိုင်သာယာမြို့နယ်တွင် ရေလုံလောက်စွာ ရရှိရေးအတွက် ကုက္ကို မြစ်ရေတင်စီမံကိန်းကို ကိုရီးယားနိုင်ငံ S.K Engineering and Construction ကုမ္ပဏီနှင့် လည်းကောင်း ပူးပေါင်းဆောင်ရွက်လျက်ရှိပြီး တိုးမြစ်ရေတင်စီမံကိန်းကိုလည်း နိုင်ငံတကာ အဖွဲ့အစည်းများနှင့် ပူးပေါင်းဆောင်ရွက်နိုင်ရေး စီစဉ်ဆောင်ရွက်လျက်ရှိပါတယ်။ မန္တလေးမြို့တော် စည်ပင်သာယာရေးကော်မတီသည် ၂၀၁၃ ခုနှစ်၊ မေလမှစ၍ ဧရာဝတီမြစ်ရေကို သန့်စင်၍ ရေဖြန့် ဝေပေးလျက်ရှိပြီး ဒုဋ္ဌဝတီမြစ်ရေကို သန့်စင်၍ ရေပေးဝေနိုင်ရေးအတွက်လည်း ပြည်တွင်း/ ပြည်ပ ကုမ္ပဏီများနှင့်ညှိနှိုင်းဆောင်ရွက်လျက်ရှိပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေဖြင့်လည်း မြစ်ချောင်းများမှ ရေများနှင့် တည်ဆောက်ပြီးဖြစ်သည့် ဆည်၊ ကန်၊ ရေလှောင်တမံများမှ ရေကို စိုက်ပျိုးရေအဖြစ် ပေးဝေရုံသာမက သန့်ရှင်းသော သောက်သုံးရေ ဖြန့်ဝေနိုင်ရေးအတွက် ရေသန့်စင်စက်ရုံများ တည်ဆောက်အကောင်အထည်ဖော်နိုင်ရေး သက်ဆိုင်ရာ တိုင်းဒေသကြီး/ ပြည်နယ်အစိုးရ အဖွဲ့များ၊ စည်ပင်သာယာရေးကော်မတီများနှင့် ညှိနှိုင်းအကောင်အထည်ဖော် ဆောင်ရွက်လျက်ရှိ ပါတယ်။ ထို့သို့ ဆောင်ရွက်ခြင်းဖြင့် မြန်မာနိုင်ငံ၏ အချို့ဒေသများတွင် နှစ်စဉ် ကြုံတွေ့နေရသည့် ရေရှားပါးမှုပြဿနာ လျော့နည်းနိုင်အောင် ဆောင်ရွက်နေကြခြင်းပဲ ဖြစ်ပါတယ်။ မြစ်ချောင်းများမှ သန့်ရှင်းသော ရေကို စဉ်ဆက်မပြတ် ထုတ်ယူသုံးစွဲနိုင်ရန် မြစ်၊ ချောင်းများ နံဘေးတွင် တည်ရှိသော စက်ရုံ၊ အလုပ်ရုံများ၊ သတ္တုတူးဖော်သန့်စင်ခြင်းလုပ်ငန်းများ၊ ဖွံ့ဖြိုးရေးလုပ်ငန်းများနှင့် လူနေအိမ်ခြေများမှ ရေထုညစ်ညမ်းမှုဖြစ်စေသည့် ရေဆိုးများ၊ စွန့်ပစ် ပစ္စည်းများအား မြစ်ချောင်းများအတွင်းသို့ တိုက်ရိုက်စွန့်ပစ်မှုများကို တားဆီးကာကွယ်ရန် လိုအပ် သကဲ့သို့ မြစ်၊ ချောင်းများ၊ ဆည်၊ ရေလှောင်တမံများတွင် နှစ်စဉ်လိုအပ်လျက်ရှိသော ရေပမာဏ ရရှိစေရေးအတွက် ရေဝေရေလဲ သစ်တောများ ထိန်းသိမ်းခြင်းတို့ကိုလည်း သက်ဆိုင်ရာဌာန၊ အဖွဲ့အစည်းများ အားလုံး ဝိုင်းဝန်းပူးပေါင်းပြီး ထိန်းသိမ်းကြပ်မတ်ခြင်း၊ ပြည်သူလူထုအား အသိပညာ ပေးခြင်းတို့ကို ဆောင်ရွက် ပေးကြမယ်ဆိုရင် လျှင်မြန်စွာအောင်မြင်နိုင်ပါကြောင်း တင်ပြအပ်ပါတယ်။ သန့်ရှင်းသော သောက်သုံးရေကို ရရှိရေးအတွက် ရေအရှည်အသွေးသည် သတ်မှတ်တဲ့ စံချိန်စံညွှန်းများနှင့် ကိုက်ညီရန်လိုအပ်ပါတယ်။ ထို့သို့ဆောင်ရွက်နိုင်ရန် ယခုလက်ရှိအချိန်တွင် ကမ္ဘာ့ ကျန်းမာရေးအဖဲ့ (WHO) ၏ သောက်သုံးရေ အရည်အသွေး စံချိန်စံညွှန်းများနှင့်အညီ ဆောင်ရွက် လျက်ရှိပြီး မြန်မာနိုင်ငံ၏ မြစ်၊ ချောင်း၊ ရေလှောင်တမံ စသည့် မြေပေါ်ရေ၊ မြေအောက်ရေ၊ စွန့်ထုတ် အရည်များအတွက် မိမိနိုင်ငံနှင့် သင့်လျော်သည့် စံချိန်စံညွှန်းများ သတ်မှတ်နိုင်ရန် အာရှဖွံ့ဖြိုးရေး ဘဏ်၊ ဂျပန်အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ၊ သက်ဆိုင်ရာဌာန၊ အဖွဲ့အစည်း များနှင့် ပူးပေါင်းဆောင်ရွက်လျက်ရှိနေပါတယ်။ သို့ပါ၍ ရေလှောင်တမံများမှ ရေများကိုသန့်စင်၍ သန့်ရှင်းသောရေအဖြစ် ဖြန့်ဝေနိုင်ရေး၊ မြစ်ချောင်း၊ မြစ်ရေ၊ ချောင်းရေတို့ကို ညစ်ညမ်းမှု လျော့နည်းအောင် ဆောင်ရွက်ပြီး အဆိုပါ မြစ်ရေ၊ ချောင်းရေများကိုလည်း စနစ်တကျ သန့်စင်၍ သန့်ရှင်းသော သောက်သုံးရေ ဖြန့်ဝေနိုင်ရေးအတွက်ဆောင်ရွက်လျက်ရှိပါကြောင်းနှင့် အဆိုရှင် အပါအဝင် ရှေ့တွင်ဆွေးနွေးသွားကြသော လွှတ်တော် ကိုယ်စားလှယ်ကြီးများရဲ့ ထားရှိသော စိတ်စေတနာအပေါ်မှာ အထူးအလေးအနက် ထားရှိပါကြောင်းနှင့် သက်ဆိုင်သည့် ဌာနဆိုင်ရာ အဖွဲ့အစည်းအသီးသီး၊ တိုင်းဒေသကြီးနှင့် ပြည်နယ်အစိုးရ များမှလည်း ဤကိစ္စကို အထူးအလေးပေး၍ ဆက်လက်ဆောင်ရွက်သွားမည်ဖြစ်ပါကြောင်း ပြန်လည် ရှင်းလင်းဆွေးနွေးအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် တင်သွင်းတဲ့ မြစ်-ချောင်း-ရေလှောင်တမံများမှ ရေကို သန့်ရှင်းအောင် ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို အတည် ပြုရန် သဘောတူမတူ လွှတ်တော်ရဲ့ အဆုံးအဖြတ် ရယူပါမယ်</speech>
<speech type="speaker">လွှတ်တော်၏ အဆုံးအဖြတ် ရယူရာတွင် အမျိုးသားလွှတ်တော် ဆိုင်ရာ နည်းဥပဒေ ၁၇၊ နည်းဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြု သည့် နည်းလမ်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ထောက်ခံ(၁၃၆)၊ ကန့်ကွက်(၁၃)၊ ကြားနေ(၁၈)မဲ ဖြစ်ပါတယ်။ ထောက်ခံမဲ များတဲ့အတွက် ဒေါက်တာမြင့်ကြည် ရဲ့ အဆိုကို အတည်ပြုကြောင်း ကြေညာပါတယ်။(ဩဘာသံများ)</speech>
<title>ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏ မြန်မာနိုင်ငံတွင် စီးပွားရေး တိုးတက်စေရန် ခိုင်မာသော နည်းဗျူဟာများဖြင့် ဆောင်ရွက်ရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်၊ မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၁၂)ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် က မြန်မာနိုင်ငံတွင် စီးပွားရေးတိုးတက်စေရန် ခိုင်မာသော နည်းဗျူဟာများဖြင့် ဆောင်ရွက်ရန်နှင့် စပ်လျဉ်းတဲ့ အဆို တစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်</speech>
<speech type="speaker">ဒေါက်တာမြင့်ကြည် အဆိုတင်သွင်းဖို့ ဖြစ်ပါတယ်။</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်တော်ကြီးများအား မင်္ဂလာပါလို့ ဂါရဝပြု နှုတ်ခွန်းဆက်ပါတယ်။ ကျွန်တော်ကတော့ ရန်ကုန်တိုင်းဒေသကြီး အမှတ်(၈)မဲဆန္ဒနယ်မှ ဒေါက်တာမြင့်ကြည် ဖြစ်ပါတယ်။ ကျွန်တော့်အနေနဲ့ မြန်မာနိုင်ငံတွင် စီးပွားရေးတိုးတက်စေရန် ခိုင်မာသောနည်းဗျူဟာများဖြင့် ဆောင်ရွက်ရန်အဆိုအား တင်သွင်းသွားမှာ ဖြစ်ပါတယ်။ လေးစားရပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ အဆို များကို တင်ပြတဲ့အခါမှာ တိုရန်အတွက် တိုတိုနဲ့ပဲ ကျွန်တော် ရေးပြီးတော့ ဖော်ပြလေ့ရှိပါတယ်။ ကျွန်တော် ဆွေးနွေးချက်ကို နားထောင်ပြီးမှသာလျှင် ဒါ ကျွန်တော်တို့ အဓိပ္ပာယ်က ပေါ်သွားမှာ ဖြစ်ပါတယ် ခင်ဗျား။ ဒါကို ကြို တင်ပြီးတော့ ကျွန်တော် မေတ္တာရပ်ခံပါတယ်။ လေးစားရပါသော အမျိုးသားလွှတ်တော် ဥက္ကဋ္ဌကြီးခင်ဗျား။ အဲဒီတော့ ကျွန်တော်တို့ နိုင်ငံတစ်နိုင်ငံမှာ အဲဒီအရေးကြီးတဲ့ အချက်တွေ ရှိတဲ့အနက် စီးပွားရေးတိုးတက်ဖို့ဟာ အင်မတန်မှ အရေးကြီးပါတယ်။ ဒါနိုင်ငံတိုင်းဟာ သူတို့နိုင်ငံရဲ့ စီးပွားရေး တိုးတက်မှုကို ဦးစားပေးပြီးတော့ဆောင်ရွက်ကြပါတယ်။ ဒါဒီမှာ ပညာရေး၊ ကျန်းမာရေးကလည်း ပါပါတယ်။ သို့သော် စီးပွားရေး မတောင့်တင်းဘဲနဲ့ ငွေရေးကြေးရေးမရှိဘဲနှင့် ဘယ်အရာမှ ကျွန်တော်တို့ လုပ်လို့ မရပါဘူး။ အဲဒီတော့ စီးပွားရေးတောင့်တင်းမှ ငွေရေးကြေးရေး ပြည့်စုံမှ ကျွန်တော်တို့ နိုင်ငံတစ်နိုင်ငံ အကြမ်းဖျဉ်းအားဖြင့် မိသားစုတစ်စုဆိုရင်လည်းပဲ ကျန်းမာရေး၊ ပညာရေးကို ဆောင်ရွက်နိုင်ကြမှာ ဖြစ်ပါတယ်။ ဒါကြောင့် ကျွန်တော်တို့နိုင်ငံမှာ ဒီနေ့ စီးပွားရေး၊ နိုင်ငံရေး ပြောင်းလဲနေတဲ့အချိန်မှာ စီးပွားရေး တိုးတက်ဖို့အတွက် ခိုင်မာတဲ့ ခိုင်မာတယ်ဆိုတာကတော့ ကျွန်တော်တို့ဆီမှာလည်းပဲ မူဝါဒတွေ ချထားပါတယ်။ မူဝါဒ၊ အဲဒီတော့ စိုက်ပျိုးရေးကို အခြေခံပြီးတော့ စက်မှုနိုင်ငံ ထူထောင်သွားရန် စသည့်အားဖြင့် (၄)ချက် ကျွန်တော်ဒီမှာ အကုန်လုံး လွှတ်တော်ကိုယ်စားလှယ်ကြီးများ သိလည်း သိရှိပြီး ဖြစ်ပါတယ်။ မသိသေးလို့ရှိရင်လည်း လေ့လာလို့ ရပါတယ်ခင်ဗျား။ အဲဒီတော့ ဒီလို ကျွန်တော်တို့က စက်မှုနိုင်ငံသွားပြီ။ စက်မှုနိုင်ငံ သွားတဲ့အခါမှာ လယ်ယာတွေကို Hecture တွေ ကျွန်တော်တို့က ပြောင်းမယ်။ အဲဒီ ထွန်စက်တွေနဲ့ ကျွန်တော်တို့ ထွန်မယ်။ ဒီဟာဆိုလို့ရှိရင် ကျွန်တော်တို့က စက်မှုနိုင်ငံ ဖြစ်သွားပြီလား။ ဒီ စီးပွားရေး တိုးတက်လာပြီလား။ ဒါကျွန်တော်တို့ ဆန်းစစ်ဖို့ လိုပါတယ်။ အဲဒီတော့ ဒါကြောင့်မို့လို့ ကျွန်တော်က ခိုင်မာသောလို့ ကျွန်တော့်အနေနဲ့ ဒီမှာ ရေးထားခြင်း ဖြစ်ပါတယ်။ နောက် ကျွန်တော် ထပ်ပြီးတော့ နည်းဗျူဟာဆိုပြီး ကျွန်တော် ရေးထားခြင်း ဖြစ်ပါတယ်။ ကျွန်တော်တို့ အနီးအနားမှာ ရှိနေတဲ့ နိုင်ငံတွေ၊ ကျွန်တော်တို့နဲ့ အတူတူ CLMV ထဲက ကျွန်တော်တို့ အကြမ်းဖျဉ်းအားဖြင့် ဗီယက်နမ်ကို ကြည့်မယ်ဆိုလို့ရှိရင် ဗီယက်နမ်နိုင်ငံဟာ ဒီနေ့ စီးပွားရေး တိုးတက်အောင်မြင်တဲ့ နိုင်ငံတစ်ခု ဖြစ်သွားပါပြီ။ သူတို့နဲ့အတူ ကျွန်တော်တို့ ကိုရီးယားနိုင်ငံ ရှိတယ်။ ဂျပန်နိုင်ငံ ရှိတယ်။ ဒါ သူတို့က ပိုပြီးတော့ စီးပွားရေး တိုးတက်ခိုင်မာနေပါပြီ။ ဂျပန်နိုင်ငံဟာ လယ်ယာ ထွက်ကုန်ပစ္စည်း၊ လယ်ယာဟာ ဆန်စပါးဟာ အင်မတန်မှ ကောင်းပါတယ်။ ကိုရီးယားလည်းပဲ အင်မတန်မှ ကောင်းပါတယ်။ ဗီယက်နမ်ဟာလည်းပဲ ဆန်စပါးဟာ အင်မတန်မှ ကောင်းပါတယ်။ ကျွန်တော်တို့က စားနပ်ရိက္ခာ ဖူလုံရေးအတွက် လယ်ယာစိုက်ပျိုးရေးကို ဆောင်ရွက် ရမှာ ဖြစ်ပါတယ်။ လူတစ်ဦးက တစ်နှစ်ကို (၁၅)တင်း၊ သန်း(၁၀၀)ဆိုလို့ရှိရင် တင်းသန်းပေါင်း (၁၅၀၀)၊ ဒါကျွန်တော်တို့ Target ထားပြီးတော့ ဆောင်ရွက်ရပါမယ်။ စီးပွားရေး အနေအထား ကျတော့ ကျွန်တော်တို့ ခုနတုန်းက ကောင်းတဲ့ နိုင်ငံတွေတောင်မှ အဲဒီအနေအထားကနေပြီးတော့ ခုနတုန်းက ဆန်စပါးတွေ ကောင်းတယ်။ ဗီယက်နမ်ဆိုလည်း ထွက်တယ်။ ကျွန်တော်တို့ ပြောင်းလဲ လာတဲ့ သူတို့ရဲ့ ပြောင်းလဲခြင်း၊ ပြောင်းလဲပုံ Details ဟာတွေကို လေ့လာဖို့ လိုပါတယ်။ လေ့လာမယ် လို့လည်း ကျွန်တော်ထင်ပါတယ်။ အဲဒီတော့ အဲဒါကိုလေ့လာပြီး ကျွန်တော်တို့က စီးပွားရေး တောင့်တင်းအောင် ဘယ်လိုဆောင်ရွက်ကြမလဲ။ ဗီယက်နမ် နိုင်ငံဆိုလို့ရှိရင် ဒါအနီးဆုံး ကျွန်တော် တို့နဲ့ အရင်တုန်းက မတိမ်းမယိမ်းရှိတဲ့ နိုင်ငံမို့လို့၊ ဘယ်ဟာတွေက သာသွားလဲ။ ကျွန်တော်တို့နိုင်ငံက နိုင်ငံခြားကို တင်ပို့တဲ့ဟာတွေက ဒါအများ၊ လွှတ်တော်ကိုယ်စားလှယ် ကြီးများ သိပြီးတဲ့အတိုင်းပါပဲ ကျွန်တော်တို့ရဲ့ သယံဇာတပစ္စည်းတွေပါ။ တော်တော်များများဟာ အထည်ချုပ်စက်ရုံတွေရှိတယ်။ အထည်ချုပ်လုပ်ငန်းကနေ တချို့ဟာတွေ အနည်းအကျဉ်းလောက်ပဲ ပါပါတယ်။ ဗီယက်နမ်နိုင်ငံ ဒီနေ့ ကျွန်တော်တို့ထက်ပိုပြီးတော့ ထွက်ကုန်တွေ ဒီနိုင်ငံခြားကို ပို့တဲ့ ကုန်တွေ ပိုများတယ်။ ဘယ်ဟာပိုများလာသလဲ ကျွန်တော်တို့ ပြန်ကြည့်လိုက်ပါ။ ပြန်ကြည့်လိုက် တဲ့ အခါမှာ သူတို့က ဟို စက်ရုံတွေကနေ သူတို့နိုင်ငံထဲမှာ စက်ရုံတွေကနေ ထွက်တဲ့ ခုနတုန်းက အထည်ချုပ်စက်ရုံ မဟုတ်ပါဘူး။ Manufacturing အဲဒီကနေပြီးတော့ ပစ္စည်းတွေ ကျွန်တော်တို့ တင်ပို့ရောင်းချတယ်။ နောက် ဆက်သွယ်ရေးပစ္စည်းတွေ တင်ပို့ရောင်းချခြင်း ဖြစ်ပါတယ်။ တစ်နည်းအားဖြင့် ကျွန်တော့်အနေနဲ့ ဒီမှာတင်ပြချင်တာက ကျွန်တော်တို့ နိုင်ငံမှာလည်းပဲ ဒီ Strategic ကို ချမယ်ဆိုရင် ဒီနည်းဗျူဟာ၊ ဒါကို ကျွန်တော်တို့က ချမယ်ဆိုလို့ရှိရင် အခုလို ထွက်ကုန်တွေ Manufacturing လုပ်နိုင်တဲ့ စက်ရုံတွေ များများရှိဖို့အတွက် ထွက်နိုင်ဖို့အတွက်ကျွန်တော်တို့က ဆောင်ရွက်ဖို့ လိုပါမယ်။ အဲဒီတော့ စက်ရုံတစ်ခုမှာ ကျွန်တော်တို့ ဆောင်ရွက်တဲ့ အခါမှာ အကုန်လုံး ကျွန်တော်တို့ ဆောင်ရွက်ရန်လည်း မလိုပါဘူး။ အခုဒီနေ့ နိုင်ငံတကာမှာ ဆိုကြပါစို့ ကျွန်တော်တို့ ဗီယက်နမ်နိုင်ငံမှာ အဲဒီစက်ပစ္စည်းတစ်ခုရဲ့ အစိတ်အပိုင်းကို ကျွန်တော်တို့က ထုတ်တယ်။ အဲဒီ အစိတ်အပိုင်းတွေကို ကိုရီးယားနိုင်ငံကို ပို့တယ်။ ဒါလည်းပဲ သူက ခုနတုန်းက ပြောတဲ့ စက်မှုနိုင်ငံ ဖြစ်တာပါပဲ။ အကုန်လုံး တစ်စုတစ်စည်းထဲ ကျွန်တော်တို့ ထုတ်လုပ်မှာ မဟုတ်ပါဘူး။ နောက် ကျွန်တော်တို့ ဒီ ဂျပန် ဆိုလို့ရှိရင် ဗီယက်နမ်မှာ မော်တော်ကားတွေ ထုတ်တယ်။ ထုတ်ပြီးတော့ တရုတ်နိုင်ငံကြီးကို ပို့တယ်။ အမေရိကန်ကို ပို့တယ်။ ဒါသူတို့ရဲ့ ပို့ကုန်ထဲမှာ ပါပါတယ်။ အဲဒီတော့ ကျွန်တော်တို့ အနေနဲ့ ဒီဟာတွေကို စဉ်းစားပြီးတော့ ဒီဟာတွေကို ဦးစားပေးပြီးတော့ နိုင်ငံခြားရင်းနှီးမြှုပ်နှံမှုတွေနဲ့အတူ ဆောင်ရွက်ဖို့ လိုမယ်လို့ ကျွန်တော့်အနေနဲ့ အဲဒါထင်မြင်မိပါတယ်။ နောက်ကျွန်တော်တို့ဆီမှာ အခု S.E.Z ပေါ့၊ Specid Economic Zone တွေ ကျွန်တော်တို့ ဖွင့်မယ်။ ဖွင့်ဖို့ လုပ်နေပါတယ်။ ဒါ တစ်ပိုင်းတစ်စတော့လည်း ကျွန်တော်တို့ ဖွင့်ပါပြီ။ ထားဝယ်၊ ကျောက်ဖြူ ကျွန်တော်တို့ သီလဝါ၊ ဒီဟာတွေကတော့ Services တွေပါ။ တော်တော်များများ သင်္ဘောတွေ ကျွန်တော်တို့ ကပ်မယ်။ ကုန်ပစ္စည်းတွေ ကျွန်တော်တို့ Handling လုပ်မယ်။ ဟိုဘက်ဒီဘက် အဲဒါ Transit လုပ်တဲ့ ဟာတွေ တော်တော်များမှာပါ။ တချို့ အဲဒီအထဲမှာ ချထားတဲ့ Pign တွေကလည်း တွေ့မှာပါ။ Manufacturing စက်ရုံတွေလုပ်ဖို့၊ Residence နေရာတွေ လူတွေ နေဖို့၊ ဒီ Plan တွေလည်း ရှိပါတယ်။ သို့သော် ကျွန်တော်တို့ အရင်တုန်းက စက်မှုဇုန်တွေ ဆောင်ရွက်ခဲ့တယ်။ စက်မှုဇုန်တွေကို ကျွန်တော်တို့ လိုက်ပြီးတော့ လေ့လာတဲ့အခါမှာ အဲဒီစက်မှုဇုန်တွေ ဆောင်ရွက်ကတည်းက အဲဒီစက်မှုဇုန်တွေကို ကျွန်တော်ရောက်ခဲ့ပါတယ်ခင်ဗျား။ အဲဒီတော့ စက်မှုဇုန်တွေဆောင်ရွက်တဲ့ အခါမှာ ရည်ရွယ်ချက်တွေ ရှိပါတယ်။ ဒီနေ့ ကျွန်တော်တို့ စက်မှုဇုန်တော်တော်များများကို ပြန်ကြည့်လို့ရှိရင် ခုနက ကျွန်တော်တင်ပြတဲ့ Manufacturing ဆိုတဲ့ဟာ အင်မတန်မှ နည်းပါတယ်။ တစ်နည်းအားဖြင့် ကျွန်တော်တို့ Export လုပ်ဖို့ရာ အင်မတန်မှ နည်းပါတယ်။ အဲဒီတော့ တစ်နည်း အားဖြင့် ကျွန်တော်တို့က Export Oriented Growth Strategy ကို သွားမှ ကျွန်တော်တို့က ဒီ စီးပွားရေးတွေ တိုးတက်လာမယ်။ ကျွန်တော်တို့နိုင်ငံရဲ့ စီးပွားရေးဟာ ကောင်းလာမယ်လို့ ကျွန်တော့် အနေနဲ့တော့ ဒါ ထင်မြင်ယူဆပါတယ်။ ဥပမာ - ကျွန်တော်တို့ ဒီမှာ ဟို Transformer တွေ လုပ်တယ်။ goas - Transformer Gogi Transformer 6oz palecossom Soosaalos mais cossosdal အစည်းအဝေးတစ်ခါ တက်တော့၊ ဒါစောစောပိုင်းကပါ၊ တက်တဲ့အခါမှာ အဲဒီ Transformer လုပ်တဲ့ ပုဂ္ဂိုလ်တွေက ပြောတယ်။ အထဲက Core ပြားတွေ၊ Core ပြားတွေ ရရင်တော့ဗျာ၊ ကျွန်တော်တို့က လုပ်လို့ရမယ်။ Core ပြားကို ဘယ်သူမှ ကောင်းတဲ့ Core ပြားကို မပေးပါဘူး။ ဒီနေ့အချိန်အခါမှာ တချို့ဟာတွေ ကျတော့လည်း ကိုယ်ကိုယ်တိုင်လုပ်ဖို့ မစဉ်းစားဘဲနဲ့ ဒီလိုစက်ရုံ၊ အလုပ်ရုံတွေ များများရှိလာဖို့ လိုပါတယ်။ အရင်တုန်းကလည်း ကျွန်တော် တချို့ဟာတွေ ပြောပါတယ်။ ဒီ အခု LED လေးတွေ၊ တချို့တွေက ပြောတယ်။ ကျွန်တော်တို့နိုင်ငံမှာ LED ထုတ်ပြီးတဲ့၊ LED မထုတ်ပါဘူး။ ကျွန်တော်တို့ မထုတ်နိုင်ပါဘူး။ LED ကို လုပ်တဲ့ ပစ္စည်း၊ ဥပမာ - ဒါကျွန်တော်တို့က Semi Conductor လို့ ခေါ်ပါတယ်။ အဲဒီပစ္စည်း ကျွန်တော်တို့ဆီမှာ ဒီလောက် မရှိပါဘူး။ ဒါကျွန်တော်က ရှင်းလင်းခြင်းပါ။ သို့သော်လည်းပဲ အဲဒီက ခုနတုန်းက လုပ်ထားတဲ့ Fabricate လို့ ခေါ်ပါတယ်။ ဒါကိုလုပ်ထားတဲ့ ပစ္စည်းကို ယူမယ်။ ယူပြီးတော့ သူ့ရဲ့ ခြေထောက်ထည့်မယ်။ စသည်အားဖြင့် Epoxy လေးနဲ့ Done လေးထည့်မယ်။ ကျွန်တော်တို့ ပြန်ပြီးတော့ ဒါ Manufacturing Production လုပ်လို့ရပါတယ်။ ဒါမျိုး စက်ရုံတွေ ကျွန်တော်တို့က ဒီမှာ ဖြစ်လာဖို့အတွက် စဉ်းစားဆောင်ရွက်ရန် ကျွန်တော့်အနေနဲ့တော့ ထင်မြင်ယူဆပါတယ်။ နောက် ကျွန်တော်တို့ Solar ကျွန်တော် ပွင့်ပွင့်လင်းလင်း ဆွေးနွေးပါမယ်။ Solar miscosso m mocos Solar wo: posęEclop: Solar m Silicon Chip လုပ်ပါတယ်။ Gallium Arsenide လိုဟာတွေနဲ့ လုပ်ပါတယ်။ အဲဒီပစ္စည်းကို ကျွန်တော်တို့ဆီမှာ လုပ်နိုင်တဲ့ဟာ ကျွန်တော် ပွင့်ပွင့်လင်းလင်း ကျွန်တော် ဆွေးနွေးပါမယ်။ မရှိပါဘူး။ ရှိအောင်လည်း ကျွန်တော်တို့လုပ်ဖို့ စဉ်းစားရင် ခုန စီးပွားရေးနဲ့ ဒီဟာနဲ့က နည်းနည်းလေး ကွဲလွဲသွားပါမယ်။ ကျွန်တော်တို့ မလေးရှားနိုင်ငံတွေ၊ အရင်တုန်း က စင်ကာပူနိုင်ငံကအစ ခုနတုန်းက Chip တွေကို ယူတယ်။ ယူပြီးခုနလိုအပ်တဲ့ Bounding တွေ၊ ခြေထောက်တွေ ထုတ်တယ်။ စသည်အားဖြင့် အဲဒါတွေ လုပ်ပြီး သူတို့ ပြန်ထုတ်ပါတယ်။ ဒါ ကျွန်တော်တို့ စက်မှုဖွံ့ဖြိုးလာတာပါ။ ဒီအတိုင်းပါပဲ ဆက်သွယ်ရေး ပစ္စည်းတွေလည်း ဒီအတိုင်းပါပဲ၊ အဲဒီတော့ ကျွန်တော်တို့အနေနဲ့ ဒီ ခိုင်မာတဲ့ နည်းဗျူဟာဆိုတာ၊ ဒီဟာတွေကို ကျွန်တော်တို့ စောင်းပေးပြီး ချပြီးရင်း ဒါကို တစ်စိုက်မတ်မတ် ဆောင်ရွက်ဖို့နဲ့ ဆောင်ရွက်မှု အခြေအနေတွေကိုလည်းပဲ ပြန်စမ်းစစ်ဖို့ လိုပါမယ် ဒါကြောင့်မို့လို့ ဒီ ဥပမာ၊ ကျွန်တော်တစ်ခါ ဟိုဘက် မလေးရှားဘက် ဒါုပြင်နိုင်ငံလည်း ဒီလိုပါပဲ။ အဲဒီကထွက်တဲ့ပစ္စည်းတွေ ကျွန်တော်မေးကြည့်တယ်။ တချို့ပစ္စည်းတွေကျတော့၊ ခင်ဗျားတို့ အဲဒီပစ္စည်းတွေ ထုတ်တဲ့ဟာမှာ အဲဒီထုတ်တဲ့ ပစ္စည်းထဲမှာရှိတဲ့ ပစ္စည်းလိုအပ်တဲ့ ဟာတွေ ခင်ဗျားတို့ ကိုယ်တိုင်ထုတ်သလား။ ဘယ်မှာ ထုတ်သလဲ မေးတဲ့အခါကျတော့ သူတို့ မထုတ်ပါဘူး။ ဂျပန်ကနေ ယူလိုက်တယ်။ ဟိုတစ်နေရာက တစ်ပိုင်းဆီယူတယ်။ ဒီမှာ ကျွန်တော်တို့က Assembly လုပ်တယ်။ Assembly လုပ်ပြီးတော့ ပြန်ပြီးတော့ ထုတ်ပါတယ်။ ဒါကြောင့်မို့လို့ ကျွန်တော်တို့ရဲ့ နည်းဗျူဟာတွေ ကလည်းပဲ အမျိုးမျိုးရှိပါတယ်။ အခုတစ်ကမ္ဘာလုံးမှာ GVC ဆိုပြီးတော့ Global Value Changes ဆိုပြီးတော့ ဒီလိုလုပ်ငန်းလေးတွေ လုပ်တဲ့ဟာကို ခေတ်စားပြီး တိုးတက်အောင် ဆောင်ရွက်နေကြခြင်း ဖြစ်ပါတယ်။ ဒါကြောင့် ကျွန်တော့်အနေနဲ့ မြန်မာနိုင်ငံတွင် စီးပွားရေးတိုးတက်ရန် ခိုင်မာသော နည်းဗျူဟာများဖြင့် ဆောင်ရွက်ရန် ပြည်ထောင်စုအစိုးရအား တိုက်တွန်းတဲ့ အဆိုကို တင်သွင်းအပ် ပါတယ်။ အားလုံးကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်သူ ဖိတ်ခေါ်ပါတယ်</speech>
<speech><mp id="29">ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဒေါက်တာမြင့်ကြည် တင်သွင်းသွားသော မြန်မာနိုင်ငံတွင် စီးပွားရေးတိုးတက်စေရန် ခိုင်မာသော နည်းဗျူဟာများဖြင့် စီးပွားရေးဆောင်ရွက်နိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ကရင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးစောထွန်းမြအောင် မှ ထောက်ခံအပ်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ဒေါက်တာမြင့်ကြည် တင်သွင်းတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ မြန်မာ နိုင်ငံတွင် စီးပွားရေးတိုးတက်စေရန် ခိုင်မာသော နည်းဗျူဟာများဖြင့် ဆောင်ရွက်ရန် ပြည်ထောင်စု အစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်၊ မသင့် လွှတ်တော်ရဲ့ ဆန္ဒရယူပါမယ်။ အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဒေါက်တာမြင့်ကြည့် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါက်တာမြင့်ကြည် တင်သွင်းတဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များ ရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် နဝမနေ့အစည်းအဝေး ရပ်နားကြောင်းနှင့် ဒသမနေ့အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် သတ္တမပုံမှန်အစည်းအဝေး နဝမနေ့ကို ရပ်နားပါမယ်။ ပထမအကြိမ် အမျိုးသား လွှတ်တော် သတ္တမပုံမှန်အစည်းအဝေး ဒသမနေ့ကို ၂၀၁၃ ခုနှစ်၊ ဇူလိုင်လ ၁၀ ရက် (ဗုဒ္ဓဟူးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေး နဝမ နေ့ကို (၁၄၃၀) နာရီအချိန်တွင် ရပ်နားပါသည်။</p>
</postface>
</transcript>
</doc>
