<doc>
<docinfo>
<docno>01-06-23.xml</docno>
<pdf>01-06-23.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၃)ရက်မြောက်နေ့မှတ်တမ်း</title>
<date value='07-03-2013'>၁၃၇၄ ခုနှစ်၊ တပို့တွဲလပြည့်ကျော် ၁၀ ရက် (၂၀၁၃ ခုနှစ်၊ မတ်လ ရ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၃)ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၂၃)ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၃)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၁) ဦးရှိပြီး ဒီကနေ့ အစည်းအဝေးကို (၁၉၃)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၇.၃၃)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနှင့် အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့ (ဂ)တို့ အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော် ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဌမပုံမှန်အစည်းအဝေးရဲ့ (၂၃)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ ခွင့်ပန်ကြားတဲ့ ကိုယ်စားလှယ်များစာရင်းကို တင်ပြပါမယ်။ ဦးမင်းဦး၊ ပဲခူး(၇)၊ ကိုယ်တိုင်ဆောင်ရွက်ရန်၊ ဦးခမ်ဆင်းမုန်၊ ချင်း(၅)၊ ဒေသဖွံ့ဖြိုးရေး၊ ဦးညီညီထွန်း၊ မွန်(၁၁)၊ ဦးစတီဗင်သာဘိတ်၊ ချင်း(၄)၊ ကျန်းမာရေးစစ်ဆေးရန်၊ ဦးစောငြိမ်းသင်၊ ကရင်(၃)၊ ဇနီးဖြစ်သူ ဆေးရုံတင်ရ၊ ဦးဖိုးဇော်၊ ပဲခူး(၂)၊ ကျန်းမာရေး၊ ဦးမြင့်လှိုင်၊ ရခ��ုင်(၁၂)၊ ကိုယ်ရေးကိုယ်တာ၊ ဒေါက်တာမြတ်ဉာဏစိုး၊ ရန်ကုန်(၄)၊ ကိုယ်တိုင်ဆောင်ရွက်ရန်၊ ဗိုလ်မှူးထွန်းအောင်၊ တပ်မတော်၊ ကျန်းမာရေး၊ ဦးစောတော်ပလဲ၊ ကရင်(၇)၊ မိသားစု ကျန်းမာရေးတို့ ဖြစ်ပါတယ်။ ယခုတင်ပြခဲ့တဲ့ ခွင့်ပန်ကြားချက်များနဲ့ပတ်သက်လို့ ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၃)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၈) ဦး၊ ယနေ့ ခွင့်ပန်ကြားထားသဖြင့် ခွင့်ပြုထားသူ (၁၀)ဦး ဖြစ်၍ လွှတ်တော်က ခွင့်ပြု ထားသူ စုစုပေါင်း (၂၈)ဦး ဖြစ်ပြီး ခွင့်မဲ့ပျက်ကွက်သူမရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="Bill">	
<bill>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ သို့မဟုတ် ယင်းက တာဝန်ပေးအပ်သည့် ပုဂ္ဂိုလ်က ဆက်သွယ်ရေး ဥပဒေကြမ်း နှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type="speaker">အစီအစဉ်(၅)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ဆက်သွယ်ရေး ဥပဒေကြမ်းနဲ့စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းမှာ ဖြစ်ပါတယ်</speech>
<speech><mp id="82">ဦးစံထွန်း (ကော်မတီဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီး၊ ပြည်ထောင်စုဝန်ကြီးနဲ့ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ အမျိုးသားလွှတ်တော် ဥပဒေကြမ်းကော်မတီအတွင်းရေးမှူး ဦးစံထွန်း ပဲ ဖြစ်ပါတယ်။ ကျွန်တော့်အနေနဲ့ ကော်မတီကိုယ်စား ဆက်သွယ်ရေးဥပဒေကြမ်း အပေါ် စိစစ်တင်ပြတဲ့ အစီရင်ခံစာအပေါ် ဖတ်ကြားတင်သွင်းသွားမှာပဲ ဖြစ်ပါတယ်။ ၁။ ပြည်ထောင်စုလွှတ်တော်က ၄-၁၁-၂၀၁၃ ရက်နေ့တွင် ဆက်သွယ်ရေးဥပဒေကြမ်းအား အမျိုးသားလွှတ်တော်တွင် စတင်ဆွေးနွေးနိုင်ရန် ပေးပို့လာပါသည်။ အမျိုးသားလွှတ်တော် ဥပဒေကြမ်းကော်မတီသည် ဆက်သွယ်ရေးနှင့် သတင်းအချက်အလက် နည်းပညာဝန်ကြီးဌာန နှင့် ၁၀-၁၁-၂၀၁၂ ရက်နေ့ နှင့် ၈-၁-၂၀၁၃ ရက်နေ့တို့တွင် ညှိနှိုင်းအစည်းအဝေး ပြုလုပ်ခဲ့ ပါသည်။ ယင်းဥပဒေကြမ်းတွင် အခန်းပေါင်း (၂၀) ခန်းနှင့် ပုဒ်မပေါင်း (၈၆) ခုပါရှိပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် ဆက်သွယ်ရေးဥပဒေကြမ်းအား လေ့လာ စိစစ်ရာ အောက်ပါအတိုင်း တွေ့ရှိရပါသည် - (က) ဤဥပဒေကြမ်း ပုဒ်မ ၃၊ ပုဒ်မခွဲ(ဈ) အသုံးချဝန်ဆောင်မှုလုပ်ငန်း အဓိပ္ပာယ်ဖွင့်ဆိုချက်တွင် ဖော်ပြထားသည့် ကွန်ရက် နယ်နိမိတ် ရှင်းလင်းချက်အား သီးခြားပုဒ်မခွဲအဖြစ် အဓိပ္ပာယ်ဖွင့်ဆိုရန် လိုအပ်သဖြင့် ပုဒ်မ ၃၊ ပုဒ်မခွဲ(င) အဖြစ် သီးခြားဖော်ပြသင့်ပါသည်။ ထို့ပြင် ပုဒ်မ ၃၊ ပုဒ်မခွဲ(န)တွင် ဖော်ပြထားသည့် ဝန်ကြီးဌာနဆိုသည်မှာ ပြည်ထောင်စုအစိုးရ ဆက်သွယ်ရေးစာတိုက်နှင့် ကြေးနန်းဝန်ကြီးဌာနကို ဆိုသည် ဟူသော စာသားအစား ပြောင်းလဲပြင်ဆင်ပြီး ဖြစ်သည့် ဆက်သွယ်ရေးနှင့် သတင်းအချက်အလက် နည်းပညာ ဝန်ကြီးဌာနဟုပြင်ဆင်သင့်ပြီး ပုဒ်မခွဲ(ပ)အဖြစ် ပြောင်းလဲအမှတ်စဉ် သင့်ပါသည်။ (ခ) ဤဥပဒေကြမ်း ပုဒ်မ ၄၊ ပုဒ်မခွဲ(ခ) တွင် ဖော်ပြထားသည့် ဖွံ့ဖြိုးတိုးတက်လာသော ဆက်သွယ်ရေးကဏ္ဍတွင် ပုဂ္ဂလိကများအနေဖြင့် ပိုမိုပါဝင်ဆောင်ရွက်နိုင် စေရန်ဟူသော စကားရပ်အစား ဖွံ့ဖြိုးတိုးတက်လာသော ဆက်သွယ်ရေး လုပ်ငန်းများတွင် ပုဂ္ဂလိကကဏ္ဍများ ပိုမိုပါဝင်လာစေရန် ဆောင်ရွက်သောအခါ ပြည်ပလုပ်ငန်းရှင်များသာမက နိုင်ငံသားတို့ ပါဝင်နိုင်စေရန်အတွက် ဖွံ့ဖြိုး တိုးတက်လာသော ဆက်သွယ်ရေးလုပ်ငန်းတွင် ပုဂ္ဂလိကများအနေဖြင့် ပိုမိုပါဝင်ဆောင်ရွက်နိုင်စေရန်နှင့် ပြည်ပရင်းနှီးမြှုပ်နှံမှုကို နိုင်ငံသားဖက်စပ် ပါဝင်မှုဖြင့်သာ ဆောင်ရွက်နိုင်စေရန်ဟု ပြင်ဆင် ဖြည့်စွက်သင့်ပါသည်။ ထို့ပြင် ပုဒ်မ ၄၊ ပုဒ်မခွဲ(ဂ)တွင် ဖော်ပြထားသည့် ဖွံ့ဖြိုးတိုးတက်လာသော ဆက်သွယ်ရေး ကဏ္ဍဟူသော စာသားအစား ပိုမိုတိကျ ပေါ်လွင်မှုရှိစေရန်အတွက် ဖွံ့ဖြိုးတိုးတက် လာသော ဆက်သွယ်ရေး လုပ်ငန်းဟု ပြင်ဆင်သင့်ပါသည်။ ထို့ပြင် ပုဒ်မ ၄၊ ပုဒ်မခွဲ(င)တွင် ဖော်ပြထားသည့် နိုင်ငံတော် အေးချမ်းတည်ငြိမ်ရေးနှင့် လုံခြုံ ရေးကို ထိပါးခြင်း မရှိစေရေးအတွက် ဟူသော စာသားအစား စကားလုံးကျစ်လစ်မှု ရှိစေရန် နိုင်ငံတော်တည်ငြိမ် အေးချမ်းရေးနှင့် လုံခြုံ ရေးအလို့ငှာဟုပြင်ဆင်သင့်ပါသည်။ (ဂ) ဤဥပဒေကြမ်း ပုဒ်မ ၅ တွင် ဖော်ပြထားသည့် ဝန်ကြီးဌာနသည် အပြည်ပြည်ဆိုင်ရာ ဆက်သွယ်ခေါ်ဆိုမှုနှင့် ချိတ်ဆက်မှုများအတွက် ဆက်သွယ်ရေးပင်မ ဝင်ပေါက် ထွက်ပေါက်များကို သတ်မှတ်ပေးရမည် ဟူသော စကားရပ်တွင် လုပ်ငန်း လိုင်စင်ရရှိသူများအတွက် စီးပွားဖြစ် ဆောင်ရွက်နိုင်မည့် Gateway များ ထားရှိပေိးုင်ရန် လိုအပ်ခြင်းကြောင့် ယင်းဖော်ပြချက်၏ နောက်တွင် ထိုသို့ သတ်မှတ်ရာ၌ လုပ်ငန်းလိုင်စင်ရရှိသူများ စီးပွားဖြစ် ကွန်ရက် ပေါ်တွင် အသုံးပြု နိုင်ရန် ဆောင်ရွက်ပေးရမည်ဟု ဖြည့်စွက်သင့်ပါသည်။ (ဃ) ဤဥပဒေကြမ်း ပုဒ်မ ၉၊ ပုဒ်မခွဲ(ဂ)တွင် အနည်းဆုံး ငါးနှစ်မှ အများဆုံး နှစ်ဆယ်နှစ်ဟူသည့်စာသားအစား ဥပဒေရေးထုံးနှင့် ညီညွတ်စေရန် အနည်းဆုံးငါးနှစ်မှ အများဆုံး ၂၀ နှစ်ဟု ဂဏန်းဖြင့် ပြင်ဆင်သင့် ပါသည်။ ထို့ပြင် ပုဒ်မ ၁၀ တွင် ဖော်ပြ ထားသည့် သက်ဆိုင်ရာလုပ်ငန်းအလိုက် စည်းကမ်းချက်များ သတ်မှတ်၍ လုပ်ငန်းလိုင်စင်ကို ထုတ်ပေးရမည်ဟူသော စကားရပ်တွင် ပိုမိုလွတ်လပ်သော ဆက်သွယ်ရေး ဝန်ဆောင်မှုများ ဖြစ်စေရန် ဝန်ဆောင်မှု အမျိုးအစား၊ အကြီးအသေးကို ခွဲခြားစေ၍ လိုင်စင်ဖြင့် ဖြစ်စေ သို့ မဟုတ် လိုင်စင် ကင်းလွတ်ခွင့်ဖြင့် ဖြစ်စေ ခွင့်ပြုရန် လိုအပ်ပါသဖြင့် လုပ်ငန်း လိုင်စင်ကို ထုတ်ပေးရမည်ဟူသော စာသားအစား ဝန်ဆောင်မှုအမျိုးအစား အလိုက် လုပ်ငန်းလိုင်စင်ကို ခွဲခြားသတ်မှတ် ထုတ်ပေးရမည်ဟုပြင်ဆင်သင့်ပါသည်။ ဤဥပဒေကြမ်း ပုဒ်မ ၁၂၊ ပုဒ်မခွဲ(က)နှင့် (ခ)တို့တွင် ဖော်ပြထားချက်များအား အရေးအသား ကျစ်လစ်စေရန် ယင်းလိုင်စင်သက်တမ်းဟူသော စာသားအစားလိုင်စင်သက်တမ်းဟုလည်းကောင်း၊ ယင်းလိုင်စင် သက်တမ်း မကုန်ဆုံးမီ သတ်မှတ်ချက်များနှင့်အညီ ဦးစီးဌာနသို့ လျှောက်ထား ရမည်ဟူသော စကားရပ်အစား သတ်မှတ်ချက်များနှင့်အညီ ဦးစီးဌာနသို့ လျှောက်ထား ရမည်ဟုလည်းကောင်း ၊လျှောက်ထားချက်ကို စိစစ်ပြီး ပုဒ်မ ၉၊ ပုဒ်မခွဲ (ဂ)ပါ သက်တမ်း သတ်မှတ်ချက်နှင့်အညီ ဝန်ကြီးဌာန၏ သဘောတူညီချက်ဖြင့် ဟူသော စကားရပ်အစား လျှောက်ထားချက်ကို စိစစ်ပြီး ဝန်ကြီးဌာန၏ သဘောတူညီချက်ဖြင့်လည်းကောင်း ပြင်ဆင်သင့်ပါသည်။ (စ) ၊ ဤဥပဒေကြမ်း ပုဒ်မ ၁၃ တွင် ဖော်ပြထားသည့် ခြွင်းချက် ဟူသော စာသားအစားစကားစပ်အသုံးပြုခြင်းမှာ ပိုမိုသင့်လျော်မှုရှိသဖြင့် သို့ရာတွင် ဟု ပြင်ဆင်သင့်ပြီး ခြွင်းချက်(၁)အား ပုဒ်မခွဲ(က)အဖြစ်လည်းကောင်း၊ ခြွင်းချက်(၂)အား ပုဒ်မခွဲ (ခ)အဖြစ်လည်းကောင်း ပြောင်းလဲအမှတ်စဉ်သင့်ပါသည်။ ထို့ပြင် ပုဒ်မ ၁၄၊ ပုဒ်မခွဲ (က)နှင့် (ခ)တို့တွင် ဖော်ပြထားချက်များအား အရေးအသား ကျစ်လစ်စေရန် လိုင်စင်ထုတ်ပေးခြင်း သို့မဟုတ် လိုင်စင် ထုတ်ပေးရန် ငြင်းပယ်ခြင်းဟူသော စာသားအစား လိုင်စင် ထုတ်ပေးခြင်း သို့မဟုတ် ငြင်းပယ်ခြင်းဟုလည်းကောင်း၊ ပုဒ်မခွဲ(က)အရ လိုင်စင် ထုတ်ပေးရာတွင် ဟူသော စာသားအစား လိုင်စင်ထုတ်ပေးရာတွင် ဟုလည်းကောင်း ပြင်ဆင်သင့်ပါသည်။ (ဆ) ဤဥပဒေကြမ်း ပုဒ်မ ၁၅၊ ပုဒ်မခွဲ(ဂ)တွင် ဖော်ပြထားသည့် အချိန်အခါအောက်ခံမည့် အခြားအခကြေးငွေများကို သတ်မှတ်ချက်များနှင့်အညီ ပေးဆောင် ရမည်ဟူသော စကားရပ်အစား တိုးတက်ပြောင်းလဲလာသော နည်းပညာပေါ်တွင် မူတည်၍ ကောက်ခံရမည်ဖြစ်သဖြင့် အသုံးအနှုန်းမှန်ကန်စေရန် နည်းပညာ တိုးတက်ပြောင်းလဲမှုနှင့်အညီ ကောက်ခံမည့် အခြားအခကြေးငွေများကို ပေးဆောင်ရမည်ဟု ပြင်ဆင်သင့်ပါသည်။ ပုဒ်မ ၁၆၊ ပုဒ်မခွဲ(ခ)တွင် ဖော်ပြ ထားသည့် အခြားလုပ်ငန်းလိုင်စင် ရရှိသူနှင့် ဖက်စပ်လုပ်ငန်း လုပ်ကိုင်လိုလျှင်ဖြစ်စေ၊ အခြားလုပ်ငန်း လိုင်စင်ရရှိသည့် ပုဂ္ဂိုလ်နှင့်ပူးပေါင်း၍ လုပ်ကိုင်လိုလျှင်ဖြစ်စေ၊ ဦးစီးဌာနမှတစ်ဆင့် ဝန်ကြီးဌာနသို့ လျှောက်ထား၍ ဤဥပဒေ၏ အခန်း(၄)ပါ ပြဋ္ဌာန်းချက်များနှင့်အညီ ခွင့်ပြုချက်နှင့် လုပ်ငန်း လိုင်စင်ကို ထပ်မံ ရယူရမည်ဟူသော စကားရပ်အစားအရေးအသား ကျစ်လစ်စေရန် အခြားလုပ်ငန်း လိုင်စင် ရရှိသူနှင့် ဖက်စပ်လုပ်ငန်း လုပ်ကိုင်လိုလျှင်ဖြစ်စေ၊ ပူးပေါင်း၍ လုပ်ကိုင် လိုလျှင်ဖြစ်စေ အခန်း(၄)ပါ ပြဋ္ဌာန်းချက်များနှင့်အညီ ခွင့်ပြုချက်နှင့် လုပ်ငန်းလိုင်စင်ကို ထပ်မံရယူရမည် ဟုပြင်ဆင်သင့်ပါသည်။ (ဇ) ဤဥပဒေကြမ်း ပုဒ်မ ၂၀၊ ပုဒ်မခွဲ (ခ)တွင် ဖော်ပြထားသည့် ဦးစီးဌာနသည်ပုဒ်မခွဲ (က)အရ လျှောက်ထားချက်ကို စိစစ်ပြီး ထောက်ခံချက်ထုတ်ပေးခြင်း သို့မဟုတ် ထောက်ခံချက်ထုတ်ပေးရန် ငြင်းပယ်ခြင်း ပြုနိုင်သည် ဟူသော စကားရပ်အစား အရေးအသားကျစ်လစ်စေရန် ဦးစီးဌာနသည် လျှောက်ထားချက်ကို စိစစ်ပြီး ထောက်ခံချက်ထုတ်ပေးခြင်း သို့ မဟုတ် ငြင်းပယ်ခြင်း ပြုနိုင်သည် ဟု ပြင်ဆင်သင့်ပါသည်။ ထို့ပြင် ဆက်သွယ်ရေးစခန်းတွင် တပ်ဆင် အသုံးပြုရန် လိုအပ်သည့် System Product များကိုသာ ရောင်းဝယ် တပ်ဆင်အသုံးပြုခြင်း ပြုလုပ်ရန် ခွင့်ပြုချက်လိုင်စင် လိုအပ်မည်ဖြစ်သော်လည်း ပြည်သူ လူထုအသုံးပြုရန် လိုအပ်မည့် Hand phone၊ Fox ကြိုးလိုင်းသုံး ဖုန်းများ စသည့် လူတစ်ဦးချင်း ကိုင်သုံးမည့် ဆက်သွယ်ရေး ပစ္စည်းများကို ဆက်သွယ်ရေး လိုင်စင်ခွင့်ပြုချက်ရယူရန် မလိုဘဲ လွတ်လပ်စွာ တင်သွင်းရောင်းချခွင့်ပြုနိုင်ရန်အတွက် ဤဥပဒေအရ သတ်မှတ်ထားသည့် ကွန်ရက် အထောက်အကူပြု ဆက်သွယ်ရေးပစ္စည်း အမျိုးအစားမှ လွဲ၍ ပြည်သူလူထု သုံးစွဲသည့် တစ်ကိုယ်ရေသုံး ဆက်သွယ်ရေးပစ္စည်းတစ်ခုခုကို ပြည်ပမှ တင်သွင်းလိုသူ သို့မဟုတ် ပြည်ပသို့ တင်ပို့လိုသူသည် ထောက်ခံချက် ရရှိရန် ဦးစီးဌာနသို့ လျှောက်ထားရန်မလို ဟူသော စကားရပ်အား ဤပုဒ်မခွဲတွင် ခြွင်းချက် အဖြစ် ဖြည့်စွက်သင့်ပါသည်။ (ဈ) ဤဥပဒေကြမ်း ပုဒ်မ ၂၁၊ ပုဒ်မခွဲ (ခ)နှင့် (ဂ) တို့အား မလိုအပ်၍ ပယ်ဖျက်သင့်ပါသည်။ ထို့ပြင် ပုဒ်မ ၂၂ တွင် ဖော်ပြထားသည့် ဦးစီးဌာနသည်နိုင်ငံလုံးဆိုင်ရာ လှိုင်းနှုန်းစဉ်လျာထားချက်ပါ လှိုင်းနှုန်းခွန်များအား ပုဂ္ဂိုလ်၊ ဌာနနှင့် အဖ��ဲ့ အစည်းများထံသို့ စည်းကမ်းချက်များ သတ်မှတ်၍ အသုံးပြုခွင့်ပေးနိုင်သည် ဟူသော စာသား၏နောက်တွင် Remote control ဖြင့် ဆောင်ရွက်နိုင်သော ပညာရပ်ဆိုင်ရာ ဆော့ကစားစရာများ၊ Wifi i Bluetooth. Infrared oso aos apo qop:1 Q: : 5p8:20p အချို့ရေဒီယိုလှိုင်းများကို လိုင်စင်မလိုဘဲ အသုံးပြုခွင့် ရရှိနိုင်ရန်အတွက် သို့ရာတွင် နည်းဥပဒေအရ သတ်မှတ်ထားသည့် လှိုင်းနှုန်းများအတွက် ဦးစီးဌာနသို့ ခွင့်ပြုချက်တောင်းခံရန်မလိုဟူသော စာသားအား ဖြည့်စွက် သင့်ပါသည်။ ပုဒ်မ ၂၅၊ ပုဒ်မခွဲ (က)ပါ စာသားမှာ မလိုအပ်၍ ပယ်ဖျက် သင့်ပြီး ပုဒ်မခွဲ (ခ)အား ပုဒ်မ ၂၅ အဖြစ် ပြောင်းလဲ အမှတ်စဉ်သင့်ပါသည်။ ပုဒ်မ ၂ရ အားလည်း မလိုအပ်၍ ပယ်ဖျက် သင့်ပါသည်။ ထို့ပြင် ပုဒ်မ ၂၈ ော်ပြထားသည့် ဦးစီးဌာနသည် ပုဒ်မ ၂၆အရ သတ်မှတ် ထားသည့် နည်းပညာဆိုင်ရာ စံချိန်စံညွှန်းများဟူသော စာသားအစား အရေးအသား ကျစ်လစ်စေရန် ဦးစီးဌာနသည် နည်းပညာဆိုင်ရာ စံချိန်စံညွှန်းများဟုပြင်ဆင်သင့်ပါသည်။ (ည) ဤဥပဒေကြမ်း ပုဒ်မ ၂၉ တွင် ဖော်ပြထားသည့် ဦးစီးဌာနသို့ ဦးစွာ လျှောက်ထားရမည် ဟူသော စာသားအစား ဦးစီးဌာနသို့လျှောက်ထားရမည်ဟု လည်းကောင်း၊ ပုဒ်မ ၃၀ တွင် ဖော်ပြထားသည့် ထောက်ခံချက် ထုတ်ပေးရန် ငြင်းပယ်ခြင်းပြု နိုင်သည် ဟူသော စာသားအစား ငြင်းပယ်ခြင်း ပြုနိုင်သည်ဟု လည်းကောင်း၊ ပုဒ်မ ၃၁၊ ပုဒ်မခွဲ(ခ)တွင် ဖော်ပြထားသည့် ပုဒ်မခွဲ(က)အရ အဆိုပြု တင်ပြသည့် ဝန်ဆောင်ခ ဟူသော စာသားအစား အဆိုပြု တင်ပြသည့် ဝန်ဆောင်ခ ဟုလည်းကောင်း၊ ပုဒ်မ ၃၃၊ ပုဒ်မခွဲ (က)တွင် ဖော်ပြထားသည့် သင့်လျော်သော စံနှုန်းများအားဟူသော စာသားအစား စံနှုန်းများအားဟုလည်းကောင်း၊ ပုဒ်မခွဲ(ခ)တွင်ဖော်ပြထားသည့်ပုဒ်မခွဲ(က)အရ သတ်မှတ်ထားသော အသုံးပြုသူကို အကာအကွယ် ပေးသည့် စံနှုန်းများဟူသော စာသားအစား အသုံးပြု သူကို အကာအကွယ်ပေးသည့် စံနှုန်းများဟု လည်းကောင်း အရေးအသား ကျစ်လစ်စေရန် ပြင်ဆင်သင့်ပါသည်။ ဤဥပဒေကြမ်း ပုဒ်မ ၄၂ တွင် ဖော်ပြထားသည့် စေ့စပ်ညှိနှိုင်း ဖြေရှင်းပေးရမည် ဟူသော စာသားအစား ဦးစီးဌာနသည် လိုင်စင်ရရှိသူ အချင်းချင်း အငြင်းပွားမှုနှင့် စပ်လျဉ်း၍ အဆုံးအဖြတ်ပေးရမည်ဖြစ်၍ စေ့စပ်ညှိနှိုင်း ဆုံးဖြတ်ပေးရမည်ဟု ပြင်ဆင်သင့်ပါသည်။ ထို့ပြင် ပုဒ်မ ၄၉ တွင် ဖော်ပြထားသည့် လုပ်ငန်း လိုင်စင်ရရှိသူသည် ပေါ့လျော့ခြင်း သို့မဟုတ် တမင်ပျက်ကွက်ခြင်းကြောင့် တစ်ဦးတစ်ယောက်သော သူအား ထိခိုက်ဒဏ်ရာရရှိစေခြင်း ဟူသော စာသား၏ နောက်တွင် သေဆုံးခြင်းဟု ဖြည့်စွက်ပြီး ထိခိုက်ဒဏ်ရာရရှိသူသည်လည်းကောင်း၊ မြေနှင့် အဆောက်အအုံ၏ပိုင်ရှင် သို့မဟုတ် စီမံခန့်ခွဲခွင့် ရှိသူသည်လည်းကောင်း ဟူသော စာသား အစား ထိုသူသည်ဟုပြင်ဆင်သင့်ပါသည်။ ဤဥပဒေကြမ်း ပုဒ်မ ၅၀၊ ပုဒ်မခွဲ (က)တွင် ဖော်ပြထားသည့် ကွန်ရက် အထောက်အကူပြု ပစ္စည်းများကို သတ်မှတ်ထားသည့် အချိန်အတွင်း တပ်ဆင်နိုင်ရေးအတွက် နေရာပေးရန် သက်ဆိုင်ရာ အဖွဲ့အစည်းတို့နှင့် ညှိနှိုင်း၍ဟူသော စာသားအစား အရေးအသား ကျစ်လစ်စေရန် ကွန်ရက် အထောက်အကူပြုပစ္စည်းများကို သတ်မှတ်ထားသည့် အချိန်အတွင်း တပ်ဆင်နိုင်ရေးအတွက် သက်ဆိုင်ရာ အဖွဲ့အစည်းတို့နှင့် ညှိနှိုငး၍ဟု ပြင်ဆင်သင့်ပါသည်။ ထို့ပြင်ပုဒ်မ ၅၄ ပါ ဖော်ပြချက်များသည် ရောထွေးနေပါ သဖြင့် ပိုမိုရှင်းလင်းမြင်သာစေရန်အတွက် ပုဒ်မ၅၄ ပုဒ်မခွဲ (က)၊ (ခ)၊ (ဂ)အဖြစ် ခွဲခြားဖော်ပြသင့် ပါသည်။ ထို့ပြင် ပုဒ်မ ၅၅ တွင် ဖော်ပြချက်များအား အစီအစဉ်ကျနစေရန် ပုဒ်မ ၅၃ အဖြစ် ပြောင်းလဲ ဖော်ပြသင့်ပါသည်။ ထို့ပြင် ပုဒ်မ ၅၈ တွင် ဖော်ပြထားသည့် ဦးစီးဌာန၏ စေ့စပ်ညှိနှိုင်း ဖြေရှင်းပေးချက်ဟူသော စာသားအစား အထက်တွင်ဖော်ပြခဲ့သည့် အချက်များနှင့် ကိုက်ညီစေရန် ဦးစီးဌာန၏စေ့စပ်ညှိနှိုင်းဆုံးဖြတ်ချက်ဟု ပြင်ဆင်သင့် ပါသည်။ (၃) ဤဥပဒေကြမ်း ပုဒ်မ ၆၀ တွင် ဖော်ပြထားသည့် ထောင်ဒဏ် အနည်းဆုံးခုနစ်နှစ်မှ အများဆုံး တစ်ဆယ့်ငါးနှစ်အထိ ဟူသော စာသားအစား ဥပဒေ ရေးထုံးနှင့် ညီညွတ်စေရန် ထောင်ဒဏ် အနည်းဆုံး (၇) နှစ်မှ အများဆုံး (၁၅)နှစ်အထိဟု ဂဏန်းဖြင့် ပြင်ဆင်သင့်ပါသည်။ ပုဒ်မ ၆၅၊ ပုဒ်မခွဲ (ဂ)နှင့် ပုဒ်မ၆၆၊ ပုဒ်မခွဲ (ဃ)တို့တွင် ဖော်ပြထားသည့် စာသားများအစား အရေးအသား ကျစ်လစ်မှုရှိစေရန် သိလျက်နှင့် တမင်ကျူးလွန်ခြင်း ဟူသော စာသားအစား ကျူးလွန်ခြင်းဟုလည်းကောင်း၊ အများပြည်သူ ဝင်ထွက် သွားလာခြင်း မပြု ရန် ဦးစီးဌာန၏သဘောတူညီချက်ဖြင့်ဟူသော စာသားအစား ဦးစီးဌာန၏ သဘောတူညီချက်ဖြင့်ဟုလည်းကောင်း ပြင်ဆင်သင့်ပါသည်။ ပုဒ်မ ၆၈ တွင် ဖော်ပြထားသည့် လိုင်စင်ရရှိသူ မည်သူမဆို ကွန်ရက် အထောက်အကူပြုပစ္စည်းကို ဖြစ်စေ၊ ဆက်သွယ်ရေး ပစ္စည်းကို ဖြစ်စေ သတ်မှတ်ထားသော နည်းပညာဆိုင်ရာ စံချိန်စံညွှန်းနှင့် ကိုက်ညီမှုမရှိဘဲ အသုံးပြုကြောင်း ဟူသော စာသားအစား အရေးအသား ပြေပြစ်စေရန် လိုင်စင်ရရှိသူ မည်သူမဆို သတ်မှတ်ထားသော နည်းပညာဆိုင်ရာ စံချိန်စံညွှန်းနှင့် ကိုက်ညီမှု မရှိသော ကွန်ရက်အထောက်အကူပြု ပစ္စည်းကို ဖြစ်စေ၊ ဆက်သွယ်ရေးပစ္စည်းကို ဖြစ်စေ အသုံးပြုကြောင်းဟု ပြင်ဆင်သင့်ပါသည်။ ဤဥပဒေကြမ်း ပုဒ်မ ၇၁ တွင် ဖော်ပြထားသည့် ပြစ်မှုတစ်ရပ်ရပ်ကို ကျူးလွန်ရန် အားထုတ်လျှင် ဖြစ်စေ၊ ပူးပေါင်းကြံစည်ကျူးလွန်လျှင်ဖြစ်စေ ဟူသော စာသားအစား ပြစ်မှုတစ်ရပ်ရပ်ကို ကျူးလွန်ရန် အားထုတ်လျှင် ဖြစ်စေ၊ ပူးပေါင်းကြံစည်လျှင်ဖြစ်စေဟု ပြင်ဆင်သင့်ပါသည်။ ထို့ပြင် ပုဒ်မ ၇၂ တွင် ဖော်ပြထား ချက်များအား ပိုမိုရှင်းလင်းမြင်သာစေရန် ပုဒ်မ ၇၂ ပုဒ်မခွဲ (က)နှင့် (ခ) အဖြစ် ခွဲခြားဖော်ပြသင့်ပါသည်။ ထို့ပြင် ပုဒ်မ ၇၃ တွင် ဖော်ပြထားသည့် ပြည်ထောင်စု အစိုးရအဖွဲ့ သည် နိုင်ငံတော် လုံခြုံရေး၊ တရားဥပဒေစိုးမိုးရေး သို့ မဟုတ် ရပ်ရွာအေးချမ်းသာယာရေးကို ထိခိုက်စေနိုင်သော မည်သည့်သတင်း အချက်အလက်နှင့် ဆက်သွယ်ရေးကို မဆို ကြားဖြတ်ဖမ်းယူရေးအတွက် သက်ဆိုင်ရာအဖွဲ့အစည်းများသို့ညွှန်ကြားနိုင်သည် ဟူသော စကားရပ်သည့် ဖွဲ့စည်းပုံ အခြေခံဥပဒေ ပုဒ်မ ၃၅ရ တွင် ဤဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် မဆန့်ကျင်လျှင် နိုင်ငံတော်သည် နိုင်ငံသားများ၏ နေအိမ်ဥပစာလုံခြုံမှု၊ ပစ္စည်းလုံခြုံမှု၊ စာပေးစာယူနှင့် အခြားဆက်သွယ်ရေးဆိုင်ရာ လုံခြုံမှုများအတွက် ဥပဒေအရ ကာကွယ်ပေးရမည်ဟု ပြဋ္ဌာန်းထားရာ ယင်းပုဒ်မ ၇၃ ပါ ဖော်ပြချက်သည် ဖွဲ့စည်းပုအခြေခံဥပဒေနှင့် ဆန့်ကျင်နေပါသဖြင့် ပယ်ဖျက်သင့်ပါသည်။ (ဏ) ဤဥပဒေကြမ်း ပုဒ်မ ၇၅ တွင် ဖော်ပြထားသည့် ဆက်သွယ်ရေးဝန်ဆောင်မှု လုပ်ငန်းအား ယာယီရပ်ဆိုင်းရေး၊ ဆက်သွယ်မှုအမျိုးအစား တစ်ရပ်ရပ်ကို မပြုလုပ်ရေး၊ တားဆီးထိန်းသိမ်းရေး၊ ကြားဖြတ်ဖမ်းယူရေးဟူသော စကားရပ်တွင် ဖွဲ့စည်းပုံအခြေခံဥပဒေပုဒ်မ ၃၅ရ နှင့် ညီညွတ်စေရန် ကြားဖြတ် ဖမ်းယူရေး ဟူသော စာသားအား ပယ်ဖျက်သင့်ပါသည်။ ထို့ပြင် ပုဒ်မ ၇၆ တွင်ဖော်ပြထားသည့် လုံခြုံရေးဆိုင်ရာကိစ္စအတွက် ဥပဒေနှင့်အညီ ဆောင်ရွက်သည့် ဖမ်းယူမှုများ ပြုလုပ်နိုင်ရေးဟူသော စာသားအစား အရေးအသား ကျစ်လစ်စေရန် လုံခြုံရေးဆိုင်ရာကိစ္စအတွက် ဥပဒေနှင့်အညီ ဆောင်ရွက်နိုင်ရေးဟု ပြင်ဆင်သင့်ပါသည်။ ထို့ပြင် ပုဒ်မ ၇၈၊ ပုဒ်မခွဲ(က) တွင် ဖော်ပြထားသည့် ပုဒ်မ ၆၉ နှင့် ၇၀ တို့ပါ ပြစ်မှုများကို ရဲအရေးယူပိုင်ခွင့် ရှိသော ပြစ်မှုအဖြစ် သတ်မှတ်သည် ဟူသော စာသားအစား ဥပဒေရေးထုံးနှင့် ညီညွတ်စေရန် ဤဥပဒေပါ ပြစ်မှုများကို ရဲအရေးယူပိုင်ခွင့်ရှိသော ပြစ်မှုအဖြစ်သတ်မှတ်သည် ဟု ပြင်ဆင်သင့်ပါသည်။ (တ) ဤဥပဒေကြမ်း ပုဒ်မ ၇၉ နှင့် ပုဒ်မ ၈၁ တို့တွင် ဖော်ပြထားချက်များ၌ အခကြေးငွေနှင့် ရက်လွန်ကြေးတို့ကို သတ်မှတ်ထားရမည့်ဟူသော စာသားအစား ပိုမိုတိကျမှုရှိစေရန် အခကြေးငွေနှင့် ရက်လွန်ကြေးတို့ကို သတ်မှတ်ရမည်ဟု လည်းကောင်း၊ ဝန်ကြီးဌာန၏ အတည်ပြုချက်ဖြင့် သတ်မှတ်ထားရမည် ဟူသော စာသားအစား ဝန်ကြီးဌာန၏ အတည်ပြုချက်ဖြင့် သတ်မှတ်ရမည်ဟု ပြင်ဆင်သင့် ပါသည်။ ထို့ပြင် ပုဒ်မ ၈၃ တွင် ဖော်ပြထားသည့် ဤဥပဒေဖြင့် ရုပ်သိမ်းသည့် The Myanmar Telegraph Act , 1885 şệ The Myanmar WirelessTelegraphy Act, 1934 02637 :5209: The Myanmar Telegraph Act , 1885 şệ The Myanmar Wireless Telegraphy Act, 1934 ဟု လည်းကောင်း ပြင်ဆင်သင့်ပါသည်။ ထို့ပြင် ပုဒ်မ ၈၅ တွင် ဖော်ပြထားချက် များတွင် ဝန်ကြီးဌာနနှင့် ဦးစီးဌာန၏ ဆောင်ရွက်ချက်များသည် ရောထွေးနေပါ သဖြင့် ပိုမိုရှင်းလင်းစေရန် ဝန်ကြီးဌာန၏ ဆောင်ရွက်ချက်များအား ပုဒ်မခွဲ (က) နှင့် (ခ)အဖြစ်လည်းကောင်း၊ ဦးစီးဌာန၏ ဆောင်ရွက်ချက်များအား ပုဒ်မခွဲ(ဂ) အဖြစ်လည်းကောင်း ခွဲခြားဖော်ပြသင့်ပါသည်။ (ထ) ဤဥပဒေကြမ်းတွင် ပုဒ်မ (၂)ခု နှင့် ပုဒ်မခွဲ(၃) အား ပယ်ဖျက်ပြီး ပုဒ်မခွဲ(၁)ခု အသစ် ဖြည့်စွက်ထားပါသဖြင့် ဤဥပဒေကြမ်းပါ ပုဒ်မ၊ ပုဒ်မခွဲများအား ပြောင်းလဲအမှတ်စဉ်မည် ဖြစ်ပါသည်။ ကော်မတီ၏သဘောထားမှတ်ချက် ၃။ ဥပဒေကြမ်းကော်မတီသည် ဆက်သွယ်ရေးဥပဒေကြမ်းကို ဆက်သွယ်ရေးနှင့် သတင်း အချက်အလက်နည်းပညာဝန်ကြီးဌာနမှ တာဝန်ရှိသူများနှင့် ညှိနှိုင်းပြီး ပြင်ဆင်ဖြည့်စွက်ထားခြင်း ဖြစ်၍ ဤဥပဒေကြမ်းကို အမျိုးသားလွှတ်တော်က အတည်ပြုနိုင်ပါရန် တင်ပြအပ် ပါသည်။</speech>
<speech type="speaker">စာမျက်နှာ ၂၊ (ဃ)ကို ကြည့်၊ ထိုင်ပါ၊ ထိုင်ပါ။ ထိုင်ပြီးတော့ ကြည့်၊ စာမျက်နှာ ၂ (ဃ) ဤဥပဒေကြမ်း ပုဒ်မ ၉၊ ပုဒ်မခွဲ(ဂ) တွင် အနည်းဆုံး ငါးနှစ်မှ အများဆုံး နှစ်ဆယ်နှစ် ဟူသည့် စာသားအစား ဥပဒေရေးထုံးနှင့် ညီညွတ်စေရန် အနည်းဆုံး (၅)နှစ်မှ အများဆုံး (၂၀) နှစ်ဟု ဂဏန်းဖြင့် ပြင်ဆင်သင့်ပါသည် ဟုတ်ပြီနော်၊ အဲဒီနောက် ၊ တွေ့ပြီနော်၊ ထို့ပြင် ပုဒ်မ ၁၀ တွင် ဖော်ပြထားသည့် သက်ဆိုင်ရာ လုပ်ငန်းအလိုက် စည်းကမ်းချက်များ သတ်မှတ်၍ လုပ်ငန်း လိုင်စင်ကို ထုတ်ပေးရမည် ဟူသော စကားရပ်တွင်ပိုမိုလွတ်လပ်သော ဆက်သွယ်ရေး ဝန်ဆောင်မှုများ ဖြစ်စေရန် ဝန်ဆောင်မှုအမျိုးအစား၊ အကြီးအသေးကို ခွဲခြား၍ လိုင်စင်ဖြင့်ဖြစ်စေ သို့ မဟုတ် လိုင်စင်ကင်းလွတ်ခွင့်ဖြင့် ဖြစ်စေ ခွင့်ပြုရန် လိုအပ်ပါသဖြင့်တွေ့တယ်နော်၊ ဦးဇော်မြင့်ဖုပ်ငန်းလိုင်စင်ကို ထုတ်ပေးရမည် ဟူသော စာသားအစား ဘယ်မှာဆက်မလဲ ဆိုတော့ အပေါ်က သက်ဆိုင်ရာလုပ်ငန်းအလိုက် စည်းကမ်းချက်များ သတ်မှတ်၍ ဝန်ဆောင်မှုအမျိုးအစားအလိုက် လုပ်ငန်းလိုင်စင်ကို ခွဲခြား သတ်မှတ်ထုတ်ပေးရမည်နော် ဆိုတဲ့အခါကျတော့ ဆိုလိုချင်တာကို မပေါ်လွင်ဘူး။ လိုင်စင်မလိုဘဲနဲ့ လုပ်ခွင့် ရှိတဲ့ ကိစ္စ ပေါ်လွင်ဖို့အတွက်ဆိုရင် ဝန်ဆောင်မှု အမျိုးအစားအလိုက် လုပ်ငန်းလိုင်စင်ဖြင့် ဆောင်ရွက်ရမည့် လုပ်ငန်းများကို ခွဲခြားသတ်မှတ်၍ လိုင်စင် ထုတ်ပေးရမည်ဆိုရင် ကြည့် ကြည့်ပါ။ ဦးဝင်းမောင် တို့လည်း ကြည့် ကြည့်ပါ။ ရလား၊ ကျွန်တော် ပြန်ဖတ်ပြမယ်။ ခင်ဗျားတို့ ပြင်တဲ့စာသားက ဝန်ဆောင်မှုအမျိုးအစားအလိုက် လုပ်ငန်းလိုင်စင် ဖြင့် ဆောင်ရွက်ရမည့် လုပ်ငန်းများကို ခွဲခြားသတ်မှတ်၍ လိုင်စင်ထုတ်ပေးရမည်။ ဆိုရင် လုပ်ငန်းလိုင်စင်တွေနဲ့ လုပ်ရမယ့် ကိစ္စတွေကို ခွဲခြားသတ်မှတ်ပြီးတော့ လိုင်စင်ထုတ်ပေး မယ်ဆိုရင် လုပ်ငန်းလိုင်စင် မလိုတဲ့ကိစ္စ မပါတော့ဘူးဆိုတဲ့သဘောပေါ့။ ဟုတ်တယ်နော်၊ ဟုတ်ရင် ကောင်းပြီ။ အားလုံး သဘောတူလား၊ အားလုံး၊ ကောင်းပြီကျွန်တော့်ဆီကို (၂၄)နာရီလောက် ကြို ကြိုတင်ပါ။ ကျွန်တော် ဒီကျမှ ဖတ်နေရတယ်။ ဘယ်တုန်းက တင်တာလဲ၊ ပြီးခဲ့တဲ့ အပတ်ကလား၊ မတွေ့သေးဘူး။ ဘယ်ရောက်သွားလဲ မသိဘူး။ သူ့သဘောသူဆောင်ပြီးတော့ ကိုယ်တိုင်ဆောင်ရွက်ရန်ကိစ္စ ရှိလို့ ဥပဒေကြမ်း ထွက်သွားတာ ထင်တယ်။</speech>
<title>ဆက်သွယ်ရေး ဥပဒေကြမ်းနှင့် စပ်လျဉ်း၍ အမျိုးသားလွှတ်တော် ကိုယ်စားလှယ်များကဆွေးနွေးခြင်း</title>
<speech type="speaker">အမျိုးသားလွှတ်တော် ကိုယ်စားလှယ် များခင်ဗျား။ ဆက်သွယ်ရေး ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ် သုံးဦး အမည်စာရင်း တင်သွင်းထားပါတယ်။ ပထမဦးစွာ တပ်မတော်သား ကိုယ်စားလှယ် ဒုတိယဗိုလ်မှူးကြီး ကျော်စိုးဦး ဆွေးနွေးနိုင်ပါပြီ</speech>
<speech><mp id="000">ဒုတိယဗိုလ်မှူးကြီးကျော်စိုးဦး(တပ်မတော်သား အမျိုးသားလွှတ်တော်ကိုယ်စားလှယ်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ပြန်တမ်းဝင်အမှတ် ကြည်း ၂၆၀၁၉ ဒုတိယဗိုလ်မှူးကြီး ကျော်စိုးဦး ဖြစ်ပါတယ်။ ကျွန်တော်တင်ပြ ဆွေးနွေးမယ့် အကြောင်းအရာ ကတော့ ဆက်သွယ်ရေးနှင့် သတင်းအချက်အလက် နည်းပညာဝန်ကြီးဌာနမှ ဒုတိယဝန်ကြီး ဦးဝင်းသန်း အဆိုတင်သွင်းခဲ့သော ဆက်သွယ်ရေး ဥပဒေကြမ်းနှင့်ပတ်သက်၍ အချက်အလက် အချို့အား အကြံပြု ဖြည့်စွက် တင်ပြဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဆက်သွယ်ရေး ဥပဒေကြမ်းကို ဆက်သွယ်ရေးနှင့် သတင်းအချက်အလက်နည်းပညာဝန်ကြီးဌာန နိုင်ငံတော် ခေတ်မီဖွံ့ဖြိုးရေးအတွက် ဆက်သွယ်ရေးနည်းပညာဖြင့် အထောက်အကူပြုနိုင်ရန်၊ ဖွံ့ဖြိုးတိုးတက် လာသော ဆက်သွယ်ရေးနှင့် သတင်းဆက်သွယ်မှုကဏ္ဍတွင် ပုဂ္ဂလိကကဏ္ဍအနေဖြင့် ပိုမိုပါဝင်ဆောင်ရွက်နိုင်စေရန် ဖွံ့ဖြိုးတိုးတက်လာသော ဆက်သွယ်ရေးကဏ္ဍနှင့်အတူ နိုင်ငံတစ်ဝန်းလုံးတွင် ဆက်သွယ်ရေးကွန်ရက် ဖြန့်ကျက်ပြီး အများပြည်သူ ဆက်သွယ်အကျိုးပြုနိုင်သည့် အခွင့်အလမ်းများ ပိုမိုရရှိလာနိုင်စေရန် ဆက်သွယ်ရေးဝန်ဆောင်မှုလုပ်ငန်း တည်ထောင်လုပ်ကိုင်သူနှင့် အသုံးပြုသူ တို့ကို ဥပဒေနဲ့အညီ ကာကွယ်ပေးနိုင်ရန်နှင့် နိုင်ငံတော် တည်ငြိမ်ရေးနှင့် လုံခြုံ ရေးကို ထိပါးခြင်း မရှိစေရန်အတွက် ဆက်သွယ်ရေးဝန်ဆောင်မှု လုပ်ငန်းများကို ကြီးကြပ်နိုင်ရန် ရည်ရွယ်ပြီး တည်ဆဲဆက်သွယ်ရေး ဥပဒေများကို ခေတ်နဲ့လျော်ညီသည့် ဆက်သွယ်ရေး ဥပဒေသစ် တစ်ရပ်ဖြင့် အစားထိုးဆောင်ရွက်ရန် ဟူသော ရည်ရွယ်ချက်ကောင်းများဖြင့် အခန်းပေါင်း (၂၀) ပုဒ်မပေါင်း (၈၆)ခုနှင့် ပြဋ္ဌာန်း ရေးဆွဲခဲ့ခြင်း ဖြစ်ကြောင်း တွေ့ရှိရပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်သွယ်ရေး ဥပဒေ(မူကြမ်း) နှင့်ပတ်သက်၍ ကျွန်တော့်အနေနဲ့ ပြင်ဆင်ဖြည့်စွက်လိုသည်များကို အကြံပြု တင်ပြသွားမှာ ဖြစ်ပါတယ်။ ပထမဦးစွာ ဆက်သွယ်ရေးဥပဒေ(မူကြမ်း) အခန်း ၁၊ ပုဒ်မ ၃(ဈ)၏ မူလပြဋ္ဌာန်းချက်ဖြစ်သော ကွန်ရက်နယ်နိမိတ်ဆိုသည်မှာ ပုဂ္ဂလိက နေအိမ်တစ်ခု အတွင်းတွင် ဆက်သွယ်ရေးပစ္စည်း ကနဦး ချိတ်ဆက်သည့် နေရာကိုသော်လည်းကောင်း၊ သုံးစွဲသူ တစ်ဦးဦးထံမှ သတင်းအချက်အလက်များကို လက်ခံရရှိသောနေရာကိုသော်လည်းကောင်း၊ သုံးစွဲသူထံသို့ သတင်း အချက်အလက်ပေးပို့သော ကွန်ရက် အထောက်အကူပြုပစ္စည်း၏ နေရာကိုသော်လည်းကောင်း ဆိုသည့်ဟူသော စာပိုဒ်၏ ရှေ့ဆုံးမှာ ကျွန်တော့်အနေနဲ့ အသုံးပြု သူဘက်ရှိဆိုသော စာသား တစ်ခုအား ထည့်သွင်း ပြင်ဆင်လိုကြောင်း တင်ပြအပ်ပါတယ်။ ယခုလို ဖြည့်စွက်လိုတာကတော့ ကွန်ရက်နယ်နိမိတ်အတွက် ရှင်းလင်းချက် မဟုတ်ဘဲ အသုံးပြု သူဘက်မှာရှိတဲ့ ကွန်ရက်နယ်နိမိတ်အတွက် ရှင်းလင်းချက်ဖြစ်သည့် အတွက်ကြောင့်မို့လို့ အသုံးပြု သူဘက်ရှိ ကွန်ရက်နယ်နိမိတ်ဟု ပြောင်းလဲပြင်ဆင်ရခြင်း ဖြစ်ပါတယ်။ ကွန်ရက်နယ်နိမိတ်၏ အဓိပ္ပာယ်မှာ အလွန်ကျယ်ပြန့်ပါတယ်။ ကွန်ရက်နယ်နိမိတ် ဟု ဆိုရာတွင် နိုင်ငံတကာချိတ်ဆက်ထားသော ကွန်ရက်များ၊ နိုင်ငံတွင်းကွန်ရက်များ၊ မြို့တွင်း ကွန်ရက်များ၊ အဖွဲ့အစည်းအတွင်း ကွန်ရက်များနှင့် ရုံးတွင်းကွန်ရက်များ၏ နယ်နိမိတ်များ အားလုံးကို အဓိပ္ပာယ်သက်ရောက်စေပါတယ်။ ကွန်ရက်နယ်နိမိတ်ဟု ခေါင်းစဉ်တပ်ထား သော်လည်း ရုံးတွင်းကွန်ရက်၊ တစ်နည်းဆိုရသော် အသုံးပြု သူဘက်ရှိ ကွန်ရက်နယ်နိမိတ်ကို အဓိပ္ပာယ်ဖွင့်ဆိုထားသည့်အတွက် အသုံးပြု သူဘက်ရှိ ကွန်ရက်နယ်နိမိတ်ဟု ပိုမိုတိကျစေရန် ပြင်ဆင်ရခြင်းဖြစ်ကြောင်း တင်ပြအပ်ပါတယ်။ ဆက်လက်ပြီး အခန်း ၁၊ ပုဒ်မ ၃ (ပ)၏ မူလပြဋ္ဌာန်းချက်ဖြစ်သော လှိုင်းနှုန်းစဉ် ဆိုသည်မှာ ၃ ဟတ်ဇ်မှ ၄၂၀ တာရာဟတ်ဇ် လှိုင်းနှုန်းအထိ ပါဝင်သည့် စဉ်ဆက်မပြတ်သော လျှပ်စစ်သံလိုက် လှိုင်းနှုန်းစဉ်ကို ဆိုသည့်အစား ထပ်မံဖြည့်စွက်လိုတာကတော့ လှိုင်းနှုန်းစဉ် ဆိုသည်မှာ ၃ ဟတ်ဇ်မှ ၄၂၀ တာရာဟတ်ဇ် လှိုင်းနှုန်းအထိ ပါဝင်သည့် စဉ်ဆက်မပြတ်သော လျှပ်စစ်သံလိုက်လှိုင်းအပြင် ဝန်ကြီးဌာနက အခါအားလျော်စွာ သတ်မှတ်သည့် အသံလှိုင်း၊ အလင်းလှိုင်းများလည်း ပါဝင်သည်ဟု ဖြည့်စွက်လိုပါတယ်။ ယခုလို ပြင်ဆင်ဖြည့်စွက်ရတဲ့ အကြောင်းကတော့ လှိုင်းနှုန်းစဉ်များမှာ လျှပ်စစ်သံလိုက်လှိုင်းတစ်ခုတည်းသာမဟုတ်ဘဲ အသံလှိုင်းနှင့် အလင်းလှိုင်းများလည်း ပါဝင်ပါတယ်။ ဆက်သွယ်မှုမှာ လျှပ်စစ်သံလိုက်လှိုင်း တစ်ခုတည်းသာ ဆက်သွယ်နိုင်ခြင်းမဟုတ်ဘဲ အသံလှိုင်းဖြင့်သော်လည်းကောင်း၊ အလင်းလှိုင်း များဖြင့် သော်လည်းကောင်း ဆက်သွယ်နိုင်ပါတယ်။ တစ်နည်းဆိုရသော် ဆက်သွယ်မှုလှိုင်းနှုန်းမှာ ၃ ဟတ်ဇ်မှ ၄၂၀ တာရာဟတ်ဇ် အထိရှိ သည်မှာ မှန်သော်လည်း ဆက်သွယ်မှုမှာ လျှပ်စစ်သံလိုက်လှိုင်း တစ်ခုတည်း အသုံးပြု သည် မဟုတ်ဘဲ အသံလှိုင်းနှင့် အလင်းလှိုင်းများဖြင့်လည်း ဆက်သွယ်နိုင်သည့်အတွက်ကြောင့်မို့လို့ ပြည့်စုံစွာ ဖော်ပြနိုင်ရေး အတွက် ပြင်ဆင်ဖြည့်စွက်ရခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်လက်တင်ပြလိုတာ ကတော့ အခန်း ၃၊ အပြည်ပြည်ဆိုင်ရာ ဆက်သွယ်ရေး ပင်မဝင်ပေါက်၊ ထွက်ပေါက် သတ်မှတ်ခြင်း အခန်းမှာပဲ မူလပုဒ်မ ၅ ၌ ဝန်ကြီးဌာနသည် အပြည်ပြည်ဆိုင်ရာ ဆက်သွယ်ခေါ်ဆိုမှုနှင့် ချိတ်ဆက်မှု များအတွက် ဆက်သွယ်ရေးပင်မ ဝင်ပေါက်၊ ထွက်ပေါက်များကို သတ်မှတ်ပေးရမည်ဟု ပါရှိပါတယ်။ ကျွန်တော့်အနေနဲ့ အဲဒီ ပုဒ်မ ၅ အား ပြင်ဆင်ဖြည့်စွက်လိုတာကတော့ ဝန်ကြီးဌာနသည် အပြည်ပြည် ဆိုင်ရာ ဆက်သွယ်ခေါ်ဆိုမှုနှင့် ချိတ်ဆက်မှုများအတွက် ဆက်သွယ်ရေး ပင်မဝင်ပေါက်၊ ထွက်ပေါက် များကို သတ်မှတ်ပေးရမည့်အပြင် ထိုသို့သတ်မှတ်ရာတွင်လည်း လုပ်ငန်းလိုင်စင် ရရှိသူများ စီးပွားဖြစ် ကွန်ရက်ပေါ်တွင် အသုံးပြုနိုင်ရန် ဆောင်ရွက်ပေးရမည်ဖြစ်ပြီး နိုင်ငံတော်၏ ဆက်သွယ်ရေး လုပ်ငန်း ဖွံ့ဖြိုးတိုးတက်ရန်နှင့် လွတ်လပ်စွာ ယှဉ်ပြိုင်နိုင်ရေးအလို့ငှာ လိုအပ်ပါက နိုင်ငံပိုင် အဖွဲ့အစည်း သို့မဟုတ် လူပုဂ္ဂိုလ် အဖွဲ့အစည်းများအား လုပ်ငန်းလုပ်ကိုင်ခွင့် ပြု ပေးနိုင်သည် ဟူ၍ ပြင်ဆင်ဖြည့်စွက် သွားလိုပါတယ်။ ခုလို ပြင်ဆင်ဖြည့်စွက်လိုရတဲ့ အကြောင်းကတော့ အပြည်ပြည်ဆိုင်ရာ ဝင်ပေါက်၊ ထွက်ပေါက်များ တိုးချဲ့အသုံးပြုနိုင်ခြင်းဖြင့် နိုင်ငံတကာနည်းတူ နည်းပညာများအား အဆင့်မီဆောင်ရွက်နိုင်စေဖို့နဲ့ နိုင်ငံတော်အနှံ့အပြားမှာလည်း ဆက်သွယ်ရေး လုပ်ငန်းများ ဖွံ့ဖြိုးတိုးတက် စေပြီး ဝန်ဆောင်မှု ပေးလာမယ့် အဖွဲ့တွေအတွက်လည်း ���ွတ်လပ်စွာ ယှဉ်ပြိုင်နိုင်ခွင့် ရနိုင်သလို နိုင်ငံပိုင် အဖွဲ့အစည်းများ ဒါမှမဟုတ် လူပုဂ္ဂိုလ် အဖွဲ့အစည်းများအားလည်း လုပ်ငန်းလုပ်ကိုင်ခွင့်ဝင်ရောက်ဆောင်ရွက်သွားနိုင်ဖို့ပဲ ဖြစ်ပါတယ်။ ဥပမာအနေဖြင့် တင်ပြရရင် လက်ရှိကျွန်တော်တို့ နိုင်ငံအနေအထားနဲ့ ရေမြေတောတောင်သဘာဝအရ တိုင်းဒေသကြီးနဲ့ ပြည်နယ်တွေမှာ မြေမျက်နှာသွင်ပြင် အနိမ့်အမြင့် တောင်တန်းများ မတူကွဲပြားမှုများ ရှိတဲ့အတွက်ကြောင့်မို့လို့ အခု ကျွန်တော် ရှိနေတဲ့ နေပြည်တော်မှာ GSM Mobile Phone လိုမျိုးဟာ အသုံးပြုရတာ အဆင်ပြေနိုင်ပေမယ့် ချင်းပြည်နယ်လိုနေရာမျိုး၊ ဧရာဝတီတိုင်းဒေသကြီးလိုမျိုး ပင်လယ်ကမ်းစပ်နဲ့ နီးတဲ့နေရာမျိုး တွေမှာ ကမ်းရိုးတန်း ဖုန်းလို့ခေါ်တဲ့ CDMA Phone မျိုးကို ဒေသခံများနဲ့ ကိုက်ညီမှု ရှိနိုင်သည့် အတွက် ဝန်ဆောင်မှု အဆိုပြု လာမယ့် အဖွဲ့အစည်းတွေထဲ မှာလည်း Mobile အမျိုးအစားတွေ GSOD GSMI CDMA 450 Mhz i CDMA 800 Mhz owpSop: Obélgosodsalgs အလွယ်တကူ ခွင့်ပြု ပေးနိုင်ဖို့အတွက် ထည့်သွင်းတင်ပြရခြင်း ဖြစ်ပါတယ်။ ဒီလိုခွင့်ပြု ပေးမှသာ ဆက်သွယ်ရေးဝန်ဆောင်မှု ပြုလုပ်လိုသူများဟာ လွတ်လပ်စွာ ယှဉ်ပြိုင်နိုင်ခွင့်ရရှိပြီး သုံးစွဲသူများအတွက် ကောင်းမွန်၍ တိုးတက်လာသော ဆက်သွယ်ရေး စနစ်များကို အသုံးပြုခွင့်ရရှိမှာဖြစ်ကြောင်း တင်ပြအပ်ပါတယ်။</speech>
<speech type="speaker">လူပုဂ္ဂိုလ်၊ လူ့အဖွဲ့အစည်း လိုတော့ မလိုဘူး၊ နတ်ပုဂ္ဂိုလ် နတ်အဖွဲ့အစည်းမှ မရှိပဲ၊ ပုဂ္ဂလိကနဲ့ အဖွဲ့အစည်းဆိုရင် ရပါတယ်</speech>
<speech><mp id="000">ဒုတိယဗိုလ်မှူးကြီးကျော်စိုးဦး(တပ်မတော်သား အမျိုးသားလွှတ်တော်ကိုယ်စားလှယ်)</mp>ဟုတ်ကဲ့ပါ။ ဆက်လက်ပြီး ဥပဒေ(မူကြမ်း)၏ အခန်း ၆၊ ပုဒ်မ ၁၈ (က)၏ မူလပြဋ္ဌာန်းချက် ဖြစ်သော ဆက်သွယ်ရေး ပစ္စည်းဆိုင်ရာလိုင်စင်ရရှိသူသည် (က)မိမိပိုင်ဆိုင်သည့် ဆက်သွယ်ရေး စက်ပစ္စည်းများအား လိုင်စင်တွင် သတ်မှတ်ပေးထားသည့်နေရာ၌သာ ထားရှိအသုံးပြုရမည် ဟူသောစာပိုဒ်အား (က)မိမိပိုင်ဆိုင်သည့် ဆက်သွယ်ရေးပစ္စည်းများအား လိုင်စင်တွင် သတ်မှတ် ပေးထားသည့်နေရာ၌သာ ထားရှိအသုံးပြုရမည်ဖြစ်ပြီး လုပ်ငန်းလိုအပ်ချက်အရ လှုပ်ရှား ဆက်သွယ်မှုများ ဆောင်ရွက်ခြင်း၊ နေရာရွှေ့ပြောင်းခြင်း၊ ပြောင်းလဲအသုံးပြုခြင်းများအတွက် ဦးစီးဌာနသို့ ခွင့်ပြု လျှောက်ထားရယူအသုံးပြု ရမည်ဟု ပြင်ဆင်လိုကြောင်း တင်ပြအပ်ပါတယ်။ ယခုလို ပြင်ဆင်ရတဲ့အကြောင်းကတော့ နည်းပညာတိုးတက်လာသည်နှင့်အမျှ ရွေ့လျား အသုံးပြုရသော ဆက်သွယ်ရေးပစ္စည်များ အသုံးပြုလျက်ရှိရာ သတ်မှတ်ထားသော နေရာများမှာ အသုံးပြုရမည် ဆိုသည့် ကန့်သတ်ချက်များဖြင့် လုံလောက်မှုမရှိနိုင်ပါ။ နေရာရွှေ့ပြောင်း အသုံးပြု ရခြင်းများလည်း ရှိလာနိုင်ပါတယ်။ ဥပမာအားဖြင့် ရုပ်သံထုတ်လွှင့်ခြင်းဆိုင်ရာမှာ အသုံးပြုသော ဆက်သွယ်ရေးပစ္စည်းများ အနေနဲ့ Fixed သုံးစွဲရသည်များရှိသကဲ့သို့ Live ထုတ်လွှင့်ခြင်းများအတွက် Mobile သုံးစွဲရသည် များလည်း ရှိပါတယ်။ အလားတူ သဘာဝ ဘေးအန္တရာယ် ကျရောက်လာပါက ဆက်သွယ်မှု ပြတ်တောက်ခြင်းများအား အမြန်ဖြည့်ဆည်းပေးနိုင်ရေး မူလသတ်မှတ်ထားသောနေရာမှ ဆက်သွယ်ရေး ပစ္စည်းများအား ပြောင်းရွှေ့ တပ်ဆင်ရပါမယ်။ ထို့သို့ ရွှေ့ပြောင်းအသုံးပြုနိုင်ရေးနှင့် တိကျစွာ လုပ်ငန်းများ လုပ်ဆောင်နိုင် စေရေးအတွက် ဖြည့်စွက်ရခြင်း ဖြစ်ပါတယ်။ ဆက်လက်ပြီး တင်ပြလိုတာကတော့ ဥပဒေ (မူကြမ်း) အခန်း ၇၊ ပုဒ်မ ၂၀(ခ)၏ မူလပြဋ္ဌာန်းချက်ဖြစ်သော ဦးစီးဌာနသည် ပုဒ်မခွဲ(က)အရ လျှောက်ထားချက်ကို စိစစ်ပြီး ထောက်ခံချက်ထုတ်ပေးခြင်း၊ သို့မဟုတ် ထောက်ခံချက်ထုတ်ပေးရန် ငြင်းပယ်ခြင်း ပြုနိုင်သည် ဟူသော နောက်၌ ခြွင်းချက်အနေနဲ့ ဥပဒေအရ သတ်မှတ်ထားသည့် ကွန်ရက် အထောက်အကူပြု ဆက်သွယ်ရေးပစ္စည်း အမျိုးအစားများမှလွဲ၍ ပြည်သူလူထု တစ်ကိုယ်ရေ သုံးစွဲသည့် တစ်ကိုယ်ရေသုံး ဆက်သွယ်ရေးပစ္စည်း၊ တစ်ကိုယ်ရေသုံး ကွန်ပျူတာပစ္စည်း၊ အသုံးပြု သူဘက်ရှိ ကွန်ရက် နယ်နိမိတ် သုံးပစ္စည်းများအား ရောင်းဝယ်ခြင်း၊ ဖြန့်ဖြူးခြင်း၊ ငှားရမ်းခြင်းအတွက် မဟုတ်ပါက တင်သွင်းခြင်းနှင့် တင်ပို့လိုသူသည် ထောက်ခံချက်ရရှိရန် ဦးစီးဌာနသို့ လျှောက်ထားရန်မလို ဟူ၍ ဖြည့်စွက်လိုပါတယ်။ ယခုလို ဖြည့်စွက်ပြီး အသစ်ထပ်မံထည့်သွင်းရတာကတော့ ပုဒ်မ ၂၀ (ခ)အား ပိုမို ရှင်းလင်းနိုင်စေရေးအတွက် ခြွင်းချက်အား ထည့်သွင်းရခြင်း ဖြစ်ပါတယ်။ ယခုလို ဖြည့်စွက်ပြီး အသစ်ထပ်မံထည့်သွင်းတဲ့အတွက်ကြောင့်မို့လို့ ပုဒ်မ ၂၀(ခ)အား ပိုမိုရှင်းလင်းနိုင်စေမှာ ဖြစ်ပါတယ်။ စီးပွားရေးအလို့ငှာ တင်သွင်းခြင်း၊ တင်ပို့ခြင်းများအတွက် မဟုတ်ဘဲ ကိုယ်ရေးကိုယ်တာသုံး ဆက်သွယ်ရေးပစ္စည်းများ ပြည်တွင်း၌ လွတ်လပ်စွာ သယ်ဆောင်နိုင်ရေးနှင့် ပြည်ပမှ လွတ်လပ်စွာ သယ်ဆောင်နိုင်ရေးတို့အတွက် ထောက်ခံချက်လျှောက်ထားမှုအား ဖြေလျော့ပေးခြင်း ဖြစ်ပါတယ်။ ကိုယ်ရေးကိုယ်တာသုံးပစ္စည်းများအား ထောက်ခံချက်များ ပြုလုပ်စေခြင်းသည် လုပ်ငန်းများ ရှုပ်ထွေးစေပြီး ပြည်သူများအတွက်လည်း ဝန်ထုပ်ဝန်ပိုး ဖြစ်ပေါ်စေပါတယ်။ ဒါကြောင့် ပြင်ဆင်ရခြင်း ဖြစ်ကြောင်း တင်ပြအပ်ပါတယ်။ ၎င်းပုဒ်မ (ခ)ရဲ့ အောက်မှာ အသစ်ထပ်မံထည့်သွင်းလိုတာကတော့ အပိုဒ်ခွဲ(ခ) နိုင်ငံတော်ကာကွယ်ရေးကို ဆောင်ရွက်နေသည့် အဖွဲ့အစည်းမှ ဆက်သွယ်ရေး ပစ္စည်း တစ်ခုခုကို နိုင်ငံတော်ကာကွယ်ရေးအတွက် ပြည်ပမှ တင်သွင်းခြင်း၊ ပြည်ပသို့ တင်ပို့ခြင်း အတွက် လိုင်စင်လျှောက်ထားရန်မလို ဟူ၍ ထပ်မံထည့်သွင်းလိုပါတယ်။ ပုဒ်မခွဲ(ဂ)အား အသစ်အနေဖြင့် ထည့်သွင်းရတာကတော့ လက်ရှိအခြေအနေအရ နိုင်ငံတော်ကာကွယ်ရေး အတွက် ဆောင်ရွက်နေသည့် အဖွဲ့အစည်းများမှာ MI Form/ ME Form များ ဖြင့်သာ တင်သွင်းခြင်း/ တင်ပို့ခြင်းပြုလုပ်လျက်ရှိပြီး ထောက်ခံချက်ပြုလုပ်ရန် မလိုသကဲ့သို့၊ ဤဥပဒေ ပေါ်ထွက်လာသည့်အခါတွင်လည်း MI Form/ ME Form များဖြင့်သာ တင်သွင်းခြင်း၊ တင်ပို့ခြင်း ဖြင့်သာ ဆောင်ရွက်စေပြီး ထောကခံချက်ပြုလုပ်ရန် မလိုအပ်စေရေး ဖြည့်စွက်ရခြင်း ဖြစ်ပါတယ်။ နိုင်ငံတကာတွင်လည်း ကာကွယ်ရေးသုံး ဆက်သွယ်ရေးပစ္စည်းများအတွက် MI Form/ ME Form ဖြင့်သာ တင်သွင်း၊ တင်ပို့ခြင်းများ ဆောင်ရွက်လျက်ရှိပြီး ထောက်ခံချက် ပြု လုပ်ရန် မလိုကြောင်း လေ့လာတွေ့ရှိရပါတယ်။ ထို့ကြောင့် ဖြည့်စွက်ရခြင်းဖြစ်ကြောင်း တင်ပြအပ် ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဆက်လက်ပြီး ဥပဒေ(မူကြမ်း)အခန်း ၈၊ ပုဒ်မ ၂၁ (ခ)ရဲ့ မူလပြဋ္ဌာန်းချက်ဖြစ်သော ဝန်ကြီးဌာနသည် ပုဒ်မခွဲ(က)အရ စီမံခန့်ခွဲခြင်းနှင့် ကြီးကြပ်ခြင်းတို့ကို ဆောင်ရွက်ရန် ဦးစီးဌာနကို တာဝန် ပေးအပ်နိုင်သည်ဟူသော စာပိုဒ်အစား ပုဒ်မခွဲ(ခ)ကို နိုင်ငံတော်ကာကွယ်ရေးနှင့် လုံခြုံရေး အတွက် အသုံးပြုသော လှိုင်းနှုန်းစဉ်ကိုလည်းကောင်း၊ ဂြိုလ်တုပတ်လမ်း သတ်မှတ်မှုများကို လည်းကောင်း ဆောင်ရွက်ပေးရမည်ဟု အသစ်ဖြည့်စွက်သွားမှာ ဖြစ်ပါတယ်။ ဒီလိုဖြည့်စွက်လိုက်တဲ့အတွက် မူရင်းပုဒ်မ ၂၁ (ခ)မှာ ပုဒ်မ ၂၁(ဂ)သို့ ပြောင်းလဲ သွားပါမယ်။ မူရင်းပုဒ်မ ၂၁(ဂ)မှာ ပုဒ်မ ၂၁ (ဃ)အဖြစ် ပြောင်းလဲသွားမှာ ဖြစ်ပြီး မူလညွှန်းထားတဲ့ ပုဒ်မခွဲ(ဂ)အစား ပုဒ်မခွဲ(ဃ)လို့ ပြင်ဆင်ပြီးတော့ ဦးစီးဌာနသည် ပုဒ်မခွဲ(ဂ)အရ ဆောင်ရွက်ရာမှာ ဝန်ကြီးဌာန၏ လမ်းညွှန်ချက်နှင့်အညီ ဆောင်ရွက်ရမည် ဟူ၍ ပြင်ဆင်လိုပါတယ်။ ယခုလိုပြင်ဆင်ရတာကတော့ ပုဒ်မခွဲ(ခ)အား နိုင်ငံတော်ကာကွယ်ရေးနှင့် လုံခြုံရေးအတွက် ဆက်သွယ်ရေးလှိုင်းနှုန်းများ သီးသန့် သတ်မှတ်ထားမှသာ လှိုင်းနှုန်းများရှုပ်ထွေးရောယှက်မှုမရှိဘဲ လုံခြုံစွာ အသုံးပြု နိုင်ပါမယ်။ ထို့အတူ နိုင်ငံတော်ကာကွယ်ရေးနှင့် လိုအပ်လာသော ဆက်သွယ်ရေးဂြိုလ်တု၊ ထောက်လှမ်းရေး ဂြိုလ်တုများအား နောင်တစ်ချိန်တွင် ကိုယ်ပိုင်လွှင့်ထုတ်နိုင်သော အခြေအနေမျိုးတွင် ဝန်ကြီးဌာနအနေဖြင့် သတ်သတ်မှတ်မှတ် သီးသန့်ဆောင်ရွက်ပေးနိုင်ရန်အတွက် ကြိုတင်မျှော်တွေးပြီး ထည့်သွင်းရခြင်းဖြစ်ကြောင်း တင်ပြအပ်ပါတယ်။ မူရင်းပုဒ်မ (ခ)အား ပြင်ဆင်ခြင်းမဟုတ်ဘဲ ပုဒ်မ(ခ)အား အသစ် ဖြည့်စွက်ခြင်း ဖြစ်ပါတယ်။ ဤသို့ ပြင်ဆင်မှုအရ မူရင်းပုဒ်မ(ခ)နှင့် (ဂ)တို့မှာ (ဂ)နှင့် (ဃ)အဖြစ် အသီးသီးပြောင်းလဲ သွားမှာဖြစ်ကြောင်း တင်ပြအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဆက်လက်ပြီး အခန်း ၁၅ မှာပဲ ပုဒ်မ ၅၀ ၌ ဦးစီးဌာနဟာ ဆောက်လုပ်ဆဲ ဒါမှမဟုတ် ဆောက်လုပ်ပြီး အဆောက်အအုံနဲ့ မြေကွက်အတွင်းတွေမှာ ဆက်သွယ်ရေးဝန်ဆောင်မှု သို့မဟုတ် ဆက်သွယ်ရေး ကွန်ရက် တစ်ခုခုအတွက် အရည်အသွေး မြှင့်တင်ရန် လိုအပ်တယ်ဟုယူဆရင် တင်ပြပါ ဝင်းအတွင်းသို့ ဆောင်ရွက်ခြင်းနဲ့ ပတ်သက်ပြီး အပိုဒ်ခွဲ(က)မှ(ဂ)အထိ (၃)ချက်ဖြင့် ဖော်ပြထား ပါတယ်။ ဒီအပိုဒ်မှာပဲ ကျွန်တော့်အနေနဲ့ ပုဒ်မခွဲ(ဃ)နဲ့ (င) နှစ်ပိုဒ်ကို ထပ်မံဖြည့်စွက်လိုပါတယ်။ ပုဒ်မခွဲ(ဃ)အနေနဲ့ နိုင်ငံတော်၏ ကာကွယ်ရေးဆိုင်ရာ ဆက်သွယ်ရေးဝန်ဆောင်မှုလုပ်ငန်းများအား ဦးစီးဌာနအနေဖြင့် စစ်ဆေးရန်မလိုဟု ထပ်မံဖြည့်စွက်လိုပါတယ်။ ဒီလိုဖြည့်စွက်လိုတာကလည်း ကာကွယ်ရေးဆိုင်ရာ ဆက်သွယ်ရေးဝန်ဆောင်မှု လုပ်ငန်းတွေဟာ ကာကွယ်ရေးနဲ့ သက်ဆိုင်ရာနေရာ၊ အဆောက်အဦ၊ ၎င်းတို့ရဲ့ ဝင်းတွေထဲမှာပဲ ကန့်သတ်အနေဖြင့် ဆောင်ရွက်ထားတဲ့အတွက်ကြောင့်မို့လို့ တင်ပြပါ ပုဒ်မခွဲအတိုင်း ဦးစီးဌာန အနေဖြင့် စစ်ဆေးရန်မလိုသည့်အတွက် ထပ်မံဖြည့်စွက်ရခြင်း ဖြစ်ပါတယ်။ ဆက်လက်ပြီး ပုဒ်မခွဲ (င)အနေဖြင့် ကာကွယ်ရေးဆိုင်ရာနေရာများတွင် တပ်ဆင်ထားသော အရပ်ဘက် ဆက်သွယ်ရေးဝန်ဆောင်မှုလုပ်ငန်း ဆောင်ရွက်သည့် အဆောက်အဦနှင့် နေရာများ၊ စက်ပစ္စည်းများကို ဝင်ရောက်ကြည့်ရှုစစ်ဆေးခြင်းပြုပါက သက်ဆိုင်ရာဝန်ကြီးဌာန၏ ခွင့်ပြုချက်အား ကြိုတင်ခွင့်ပြုချက် ရယူဆောင်ရွက်ရမည်ဟု ဖြည့်စွက်လိုပါတယ်။ ဒီလိုဖြည့်စွက်လိုတာကလည်းပဲ လုပ်ငန်းလိုင်စင်ရရှိသူတွေဟာ ဆက်သွယ်ရေး ဝန်ဆောင်မှု လုပ်ငန်းဆောင်ရွက်နေကြတဲ့ နေရာတွေမှာရှိတဲ့ အဆောက်အဦတွေနဲ့ နေရာတွေ၊ ဒါ့အပြင် အဲဒီအထဲမှာရှိတဲ့ စက်ပစ္စည်းတွေကို ဝင်ရောက်ကြည့်ရှုစစ်ဆေးခြင်းတို့ကို၊ ဝင်ရောက်ကြည့်ရှုစစ်ဆေးခြင်းတို့အတွက် ဝင်ရောက်လာကြမယ်ဆိုရင် ကာကွယ်ရေးဆိုင်ရာ နေရာများဖြစ်တဲ့ ဥပမာ ကာကွယ်ရေးဦးစီးချုပ် (ကြည်း) စစ်ရုံးလိုနေရာမျိုး၊ ကာကွယ်ရေးပစ္စည်းစက်ရုံလို နေရာမျိုးနဲ့ လုံခြုံရေးနဲ့ဆိုင်သော ပုံနှိပ်လုပ်ငန်းများ၊ စက်ရုံ စသော နေရာတွေမှာ တပ်ဆင်ထားတဲ့ ဆက်သွယ်ရေး အထောက်အကူပြု ကွန်ရက်အား ၎င်းတို့ သဘောအလျောက် ဝင်ရောက် ကြည့်ရှုခြင်းမျိုး မဟုတ်ဘဲ တကယ်လိုအပ်လို့ ဝင်ရောက်ကြည့်ရှုစစ်ဆေးမည်ဆိုပါက သက်ဆိုင်ရာ ဝန်ကြီးဌာနဖြစ်သော ကာကွယ်ရေးဝန်ကြီးဌာနသို့ ကြို တင်ခွင့်ပြုချက် ရယူဖို့ပဲဖြစ်ပါတယ်။ ဒီလိုတင်ပြမှပဲ သက်ဆိုင်ရာဝန်ကြီးဌာနက ခွင့်ပြုနိုင်တာရှိသလို ကန့်သတ်ချက်အရ ခွင့်မပြု နိုင်ရင်လည်း အကျိုးအကြောင်းနဲ့ ပြန်လည်ရှင်းလင်းခြင်းအားဖြင့် အုပ်ချုပ်မှုဆိုင်ရာ ကိစ္စများကို လွယ်ကူစွာ ဖြေရှင်းသွားနိုင်ဖို့ ရည်ရွယ်ပြီး ထည့်သွင်းတင်ပြရခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတင်ပြ လိုတာကတော့ ဥပဒေမူကြမ်း အခန်း၁၉၊ ပုဒ်မ ၆၂ (က) ရဲ့ မူလပြဋ္ဌာန်းချက်ဖြစ်သော ဆက်သွယ်ရေး ကွန်ရက်အတွင်းသို့ ယင်း၏ပိုင်ရှင် သို့မဟုတ် စီမံခန့်ခွဲမှုရှိသူ၏ခွင့်ပြုချက် သို့မဟုတ် သဘောတူညီချက်မရှိဘဲ ဝင်ရောက်ခြင်း၊ ကြည့်ရှုခြင်း၊ ဝင်ရောက်အသုံးပြုခြင်း၊ ဝင်ရောက်နှောင့်ယှက်ခြင်း၊ စံချိန်စံညွှန်း သတ်မှတ်ချက်ကိုဖြစ်စေ၊ မူလအနေအထားကိုဖြစ်စေ၊ ပြောင်းလဲခြင်း သို့မဟုတ် ဖျက်ဆီးခြင်းဆိုသောစာပိုဒ်မှာ ပြင်ဆင်ထည့်သွင်းလိုတာကတော့ ဆက်သွယ်ရေး ကွန်ရက်အတွင်းသို့ ယင်း၏ပိုင်ရှင် သို့မဟုတ် စီမံခန့်ခွဲမှုရှိသူ၏ခွင့်ပြုချက် သို့မဟုတ် သဘောတူညီချက်မရှိဘဲ မရိုးမဖြောင့်သောသဘောဖြင့် ဝင်ရောက်ခြင်း၊ ကြည့်ရှုခြင်း၊ ဝင်ရောက်အသုံးပြုခြင်း၊ ဝင်ရောက် နှောင့်ယှက်ခြင်း၊ စံချိန်စံညွှန်း သတ်မှတ်ချက်ကိုဖြစ်စေ၊ မူလအနေအထားကိုဖြစ်စေ၊ ပြောင်းလဲခြင်း သို့မဟုတ် ဖျက်ဆီးခြင်းဟူ၍ ထည့်သွင်းလိုပါတယ်။ အကြောင်းကတော့ နည်းပညာတိုးတက်လာသည်နှင့်အလျှောက် ဆက်သွယ်မှု ကွန်ရက်များ တစ်ခုနှင့်တစ်ခု အပြန်အလှန်ချိတ်ဆက်ထားသည့်အတွက် အခြားဆက်သွယ်ရေး ကွန်ရက်အတွင်း ရည်ရွယ်ချက်မရှိဘဲ အလိုအလျောက်ချိတ်ဆက်မိခြင်းဖြစ်ပေါ်ပြီး၊ ဝင်ရောက်နှောင့်ယှက်သကဲ့သို့ ဖြစ်ပေါ်နိုင်ပါတယ်။ ထို့ကြောင့် မရိုးမဖြောင့်သောသဘောဖြင့် စာသားအား ထပ်မံဖြည့်စွက်ရခြင်း ဖြစ်ပါတယ်။ လေးစာအပ်ပါသော ဥက္ကဋ္ဌကြီးခင်ဗျား။ နောက်ဆုံးအချက်အနေနဲ့ တင်ပြလိုတာ ကတော့ ဥပဒေမူကြမ်း အခန်း၁၉၊ ပုဒ်မ ၆၆(ခ)၏ မူလပြဋ္ဌာန်းချက်ဖြစ်သော မိမိနှင့်မသက်ဆိုင်သော သတင်းအချက်အလက်ကို မရိုးမဖြောင့်သောသဘောဖြင့် ခွင့်ပြုချက်မရှိဘဲ လက်ခံခြင်း၊ ကြားဖြတ်ဖမ်းယူခြင်း၊ ပို့လွှင့်ခြင်း၊ ထုတ်လွှင့်ခြင်း၊ ဆက်သွယ်ခြင်း၊ဖြန့်ချိခြင်း သို့မဟုတ် ပေးဝေခြင်း ဟူသောစာပိုဒ်အား မူလပြဋ္ဌာန်းချက်မှ ပယ်ဖျက်လိုကြောင်း တင်ပြအပ်ပါတယ်။ ပယ်ဖျက်ရတဲ့ အကြောင်းကတော့ နည်းပညာတိုးတက်လာသည်နှင့်အလျှောက် မိမိနှင့် မသက်ဆိုင်သော သတင်းအချက်အလက်များကို Online ပေါ်တွင် ဖြန့်ဝေခြင်း၊ လက်ခံခြင်း၊ ပို့လွှင့်ခြင်းများ ပြုလုပ်လျက်ရှိသော Social Network အသုံးပြုမှုတွင် ပိုမိုတွင်ကျယ်စွာ အသုံးပြုလျက်ရှိပါတယ်။ Social Network ၏သဘောမှာ သတင်းအချက်အလက်များကို မိမိနှင့်ဆိုင်သည်ဖြစ်စေ၊ မဆိုင်သည်ဖြစ်စေ၊ မျှဝေခြင်း၊ ကြိုက်နှစ်သက်ခြင်း၊ ထင်မြင်ချက် ရေးသားမှုကို ပြုလုပ်နိုင်ခွင့်ပေးထားပါတယ်။ quos was. Internet y aproapgaop:aoc$6x9 Face book Chatter စာမျက်နှာများမှာ ၎င်းသဘောတရားများ ပါဝင်အသုံးပြုလျက်ရှိပါတယ်။ ထိုသို့ အသုံးပြု ရုံမျှဖြင့် ၎င်းဥပဒေနှင့်ညိစွန်းနိုင်ပါတယ်။ ဖွဲ့စည်းပုံအခြေခံဥပဒေပုဒ်မ ၃၅၄(က) မှာလည်းပဲ မိမိရဲ့ ယုံကြည်ချက်၊ ထင်မြင်ယူဆချက်များကို လွတ်လပ်စွာ ထုတ်ဖော်ပြောဆိုခွင့်၊ ရေးသားဖြန့်ဝေခွင့်ရှိသည်ဟု အတိအလင်း ဖော်ပြထားသဖြင့် ၎င်းပုဒ်မအား ပယ်ဖျက်ရခြင်း ဖြစ်ကြောင်း နိဂုံးချုပ်အနေဖြင့် တင်ပြအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ရန်ကုန်တိုင်းဒေသကြီး မဲဆန္ဒနယ်အမှတ်(၁)မှ ဒေါ်ခင်ဝိုင်းကြည် ဆွေးနွေးနိုင်ပါပြီ</speech>
<speech><mp id="133">ဒေါ်ခင်ဝိုင်းကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်အားလုံးပဲ မင်္ဂလာကျက်သရေအပေါင်းနဲ့ ပြည့်စုံကြ ပါစေလို့ ဆုတောင်းမေတ္တာပိုသပြီးတော့ ဂါရဝပြု အပ်ပါတယ်။ ကျွန်မကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဒေါ်ခင်ဝိုင်းကြည် ဖြစ်ပါတယ်။ ကျွန်မ ဆက်သွယ်ရေးဥပဒေမူကြမ်းကို စာသားပြင်ဆင်ဖြည့်စွက်တာနဲ့ အချက် အနည်းငယ်အချို့ကို ကျွန်မဆွေးနွေးသွားမှာဖြစ်ပါတယ်။ အဲဒါကတော့ ဆက်သွယ်ရေး ဥပဒေမူကြမ်းကို လေ့လာလိုက်တဲ့အခါမှာ သူက ဒီမှာ ရည်ရွယ်ချက်တွေ၊ ကျိုးကြောင်းဖော်ပြချက်တွေ ရှိပါတယ်။ အဲဒါကတော့သူ ဒီ ဆက်သွယ်ရေးဥပဒေမူကြမ်းဖြစ်လာဖို့အတွက် ဒါ Myanmar Telegraph Act 1885 è Myanmar Wireless Telegraph Act 1934 နောက်တစ်ခါ ကျန်တဲ့ ကွန်ပျူတာပညာဖွံ့ဖြိုးရေး အမှတ်၁၀/၉၆၊ အီလက်ထရောနစ် ဆက်သွယ် ဆောင်ရွက်ရေး ဥပဒေအမှတ် ၅/၂၀၀၄၊ နောက်ကျန်တဲ့ Model Law တွေရော နိုင်ငံတကာက ဟာတွေကို မှီငြမ်းလေ့လာပြီးတော့ ရေးဆွဲထားပါတယ်လို့ ဒီမှာဖော်ပြထားပါတယ်။ အဲဒီအထဲမှာ ကမ္ဘာ့ဘဏ်ရဲ့ သုံးသပ်အကြံပြုချက်ကိုလည်း သူက ဖော်ပြထားပါတယ်။ အဲဒီအထဲက ကျွန်မ စိတ်ဝင်စားတာတစ်ခု ဘာလဲဆိုတော့ အသုံးပြုသူကို အကာအကွယ် ပေးခြင်းဆိုတဲ့ အချက် တစ်ချက် ပါ ပါတယ်။ အဲဒီဟာတွေအပေါ်မှာ ကျွန်မဆွေးနွေးသွားမှာ ဖြစ်ပါတယ်။ ကျွန်မ ဒီမှာ စာသားပြင်ဆင်ချင်တာက ပုဒ်မ ၃(စ)မှာ ကွန်ရက်အထောက်အကူပြု ပစ္စည်းအပေါ်တွင် မိမိကိုယ်တိုင် ဝန်ဆောင်မှုပေးသည့် ဆိုတဲ့ စကားရပ်အစား အဲဒီအထဲက အပေါ်တွင်ဆိုတဲ့နေရာမှာ ဒါပိုပြီးတော့ ရှင်းရှင်းလင်းလင်းဖြစ်စေဖို့ ကွန်ရက် အထောက်အကူပြု ပစ္စည်း အသုံးပြု၍ မိမိကိုယ်တိုင် ဝန်ဆောင်မှုပေးသည့် ဆိုပြီးတော့ အဲဒီဟာကို ကျွန်မ စာသား ပြင်ဆင်ချင်ပါတယ်။ နောက်တစ်ခုကတော့ ပုဒ်မ ၃(န)၊အပိုဒ်ခွဲ (န)ပါ။ (န)မှာ ဒါကတော့ စောစောကလည်း ဥပဒေကြမ်းကော်မတီက ဥပဒေကြမ်းကနေပြီးတော့ ရှင်းလင်းသွားပါပြီ။ သို့သော်လည်း ကျွန်မဒီအထဲမှာ ပါပြီးသား ဖြစ်တဲ့အတွက် ကျွန်မလည်း တင်ပြပါရစေ။ ဆက်သွယ်ရေး စာတိုက်နဲ့ ကြေးနန်းဝန်ကြီးဌာနလို့ ဥပဒေမူကြမ်းမှာ ပါ ပါတယ်။ ကျွန်မက အဲဒါကို ဆက်သွယ်ရေးနဲ့ သတင်းအချက်အလက်နည်းပညာဝန်ကြီးဌာနလို့ ဒါပြင်ဆင်ချင် ပါတယ်။ နောက်ပုဒ်မ ၃(ပ)မှာလည်းပဲ အတူတူပါပဲ။ ဆက်သွယ်ရေး စာတိုက်နဲ့ ကြေးနန်းဝန်ကြီး ဌာနလို့ ပါ ပါတယ်။ အဲဒီမှာလည်း ကျွန်မ ဆက်သွယ်ရေးနဲ့ သတင်းအချက်အလက်နည်းပညာဝန်ကြီး ဌာနလို့ ဝန်ကြီးဌာနရဲ့ အမည်ကို ပြောင်းလဲပြီးတော့ ကျွန်မဒါ ဆွေးနွေးချင်ပါတယ်။ နောက်တစ်ခါ ပုဒ်မ ၄(ခ)မှာ ဖွံ့ဖြိုးတိုးတက်လာသော ဆက်သွယ်ရေး ကဏ္ဍတွင် ပုဂ္ဂလိကများအနေဖြင့် ပိုမိုပါဝင်ဆောင်ရွက်နိုင်စေရန် ဆိုတဲ့နေရာမှာ စာသား ဒီလိုပဲ ပြင်ချင်ပါတယ်။ ဆက်သွယ်ရေး ကဏ္ဍတွင် ပြည်တွင်းပြည်ပမှ အခွင့်အလမ်းတူမျှသော ပွင့်လင်း မြင်သာသည့်ယှဉ်ပြိုင်မှုများဖြင့် ပိုမိုပါဝင်ဆောင်ရွက်နိုင်စေခြင်းအားဖြင့် အရည်အသွေးမြင့်မားပြီး သုံးစွဲသူတို့အားထိုက်တန်စွာ ဝန်ဆောင်မှုပေးနိုင်မည့် ဆက်သွယ်ရေးဝန်ဆောင်မှုလုပ်ငန်း များပေါ်ထွက်လာစေရန်လို့ ဒါ ကျွန်မပြင်ဆင်ထားပါတယ်။ အဲဒါကတော့ အခွင့်အလမ်းတူ ပွင့်လင်းမြင်သာတဲ့ ယှဉ်ပြိုင်မှုများ ဖြစ်စေပြီးတော့ သုံးစွဲသူများ အကျိုးရှိစေမယ့် ဝန်ဆောင်မှု လုပ်ငန်းများကို မှန်ကန်စွာ ရွေးချယ်နိုင်ဖို့အတွက် ဒါလေးကို ပြင်ပေးထားတာ ဖြစ်ပါတယ်။ နောက်ပုဒ်မ ၈၊ ပုဒ်မ ၈ ကိုဒီကြားထဲမှာ ကျွန်မတစ်ခု အစတုန်းက ကျွန်မအဆိုတင်တဲ့ အထဲမှာ ကြိုပြီးတော့ ပေးထားတဲ့အထဲမှာ အခန်း ၄ က၊ ဒါအခန်း၄၊ ပုဒ်မ ၈ ရဲ့အောက်မှာ ဖြည့်ထားတာတစ်ခုရှိပါတယ်။ ဖြည့်ပြီးတော့ အဲဒီဟာကို ပုဒ်မ ၈ ပြောင်းပေးပါလို့ ကျွန်မ အဆိုတင်ထားပါတယ်။ သို့သော်လည်း ကျွန်မ အဲဒီဟာကို မပြောတော့ဘဲနဲ့ ပုဒ်မ ၈ ကိုပဲ ကျွန်မ ဆွေးနွေး ပါ့မယ်။ ဦးစီးဌာနသည် ပုဒ်မ ရ အရ ခွင့်ပြုပါရှင့်။ ကျွန်မ နည်းနည်းလေး မှားသွားတယ်။ အဲဒါကတော့ ဒါ အခန်း ၄ ဆက်သွယ်ရေးဝန်ဆောင်မှုလုပ်ငန်း တည်ထောင်လုပ်ကိုင်ခွင့် လုပ်ငန်းလိုင်စင်ရဲ့အောက်မှာ ပုဒ်မ ၈ အသစ်ကို ကျွန်မထည့်ဖို့ အစကတည်းက ကျွန်မဒီအထဲမှာ ကျွန်မပေးထားပြီးသားဖြစ်ပါတယ်။ အဲဒီဟာလေးကို ကျွန်မနည်းနည်း ဖတ်ကြားပါရစေ။ ဦးစီးဌာနသည် ဆက်သွယ်ရေးဝန်ဆောင်မှုလုပ်ငန်း လုပ်ကိုင်ဆောင်ရွက်ခွင့်အတွက် ရွေးချယ်ခြင်းဆိုင်ရာ မူဝါဒများ၊ လုပ်ထုံးလုပ်နည်းများနှင့် စည်းမျဉ်းများကို အများသိရှိစေရန် ထုတ်ပြန်ကြေညာပေးရမည်လို့ အဲဒီအခန်း ၄ မှာ အသစ်၊ အသစ် ဖြည့်စွက် ပေးထားတာပါ။ အဲဒီအခါကျတော့ ပုဒ်မ ၈ အဖြစ်ဒါကို ရ ရဲ့အောက်မှာ ဒါကို ထည့်လိုက်တဲ့အခါကျတော့ ၈ ရဲ့ အောက်မှာဆိုတော့ ၈ က ၉ ဖြစ်သွားမယ့်သဘော ရှိပါတယ်။ အဲဒီတော့ နောက်ပုဒ်မ ၈ က ဦးစီးဌာနသည် ပုဒ်မ ရ အရ လျှောက်ထားချက်ကို စိစစ်ပြီး သဘောထား မှတ်ချက်ဖြင့် ဝန်ကြီးဌာနသို့ တင်ပြရမည်လို့ မူလစာသားမှာ အဲဒီလို ပါ ပါတယ်။ ကျွန်မက အဲဒါလေးကို ပြင်ချင်ပါတယ်။ ဦးစီးဌာနသည် ပုဒ်မ ရ အရ လျှောက်ထားချက်တွေကို ပုဒ်မ ၈ အရစိစစ်ပြီး၊ ပုဒ်မ ၈ ဆိုတာ စောစောက ကျွန်မအသစ်ထည့်ခဲ့တဲ့ဟာလေးကိုပြောတာပါ။ ပုဒ်မ ၈ အရစိစစ်ပြီး သဘောထားမှတ်ချက်ဖြင့် ဝန်ကြီးဌာနသို့ ပြန်လည်တင်ပြရမည်။ ဒါကတော့ တရားမျှတစွာနဲ့ မှန်ကန်စွာ စိစစ်နိုင်ဖို့အတွက် ဒါလေးကို ထည့်ပေးထားတာဖြစ်ပါတယ်။ နောက်တစ်ခုကတော့ ဝန်ကြီးဌာနသည် ဆက်သွယ်ရေးဝန်ဆောင်မှုလုပ်ငန်း တည်ထောင်လုပ်ကိုင်ခွင့် ယှဉ်ပြိုင်မှုများ တရားမျှတပြီး လွတ်လပ်၍ အခွင့်အလမ်းတူမျှစေရေးအတွက် မူဝါဒနှင့်အညီ ရွေးချယ်ခြင်း လုပ်ငန်းအရပ်ရပ်ကို ပွင့်လင်းမြင်သာစွာ ကြီးကြပ်ဆောင်ရွက်ရမည်ဆိုပြီးတော့ ကျွန်မက နောက်တစ်ပိုဒ်ဒါထည့်ထားတာပါ။ ဒါဘာလဲဆိုတော့ အဲဒါကလည်း တရားမျှတစွာနဲ့ မှန်ကန်စွာ စိစစ်နိုင်ဖို့အတွက် ထည့်ထားတာပါ။ အဲဒီတော့က ပုဒ်မကလည်း နည်းနည်းတော့ ၉ ကနေ ၁၀ကို ပြောင်းသွားမှာဖြစ်ပါတယ်။ နောက် ပုဒ်မ ၁ရ မှာ ၊ ၁ရမှာလည်း ကျွန်မဒီလိုပဲ စာသားကိုပဲ ကျွန်မဖြည့်စွက် ပြင်ဆင်ချင်တာဖြစ်ပါတယ်။ မူလစာသားကတော့ ထုတ်လွှင့်သော သို့မဟုတ် ဖမ်းယူသော သတင်း အချက်အလက်များနှင့် အကြောင်းအရာများကို လုံခြုံစွာ ထိန်းသိမ်းထားရှိပြီးလို့ ပါပါတယ်။ ကျွန်မပြန်ပြင်ချင်တာက ထုတ်လွှင့်သော သို့မဟုတ် ဖမ်းယူသော သတင်းအချက်အလက် များနှင့် အကြောင်းအရာများ သုံးစွဲသူ ပြည်သူတစ်ဦးချင်းစီ၏ ကိုယ်ရေးကိုယ်တာ သတင်းအချက် အလက်များကို လုံခြုံစွာ ထိန်းသိမ်းထားရှိပြီးလို့ ကျွန်မဒါ နည်းနည်း ဖြည့်ထားပါတယ်။ အဲဒါကတော့ သုံးစွဲသူရဲ့ ကိုယ်ရေးကိုယ်တာအချက်အလက်တွေ လုံခြုံမှု ရှိစေဖို့ ဖြည့်ထားတာ ဖြစ်ပါတယ်။ နောက်တစ်ခုကတော့ ပုဒ်မ ၂၆ ပါ။ ဒီမှာလည်း အတူတူပါပဲ။ စာသားဖြည့်ထားတာ ပါပဲ။ လုပ်ငန်းအလိုက် သက်ဆိုင်သည့် နည်းပညာ ဆိုင်ရာစံချိန်စံညွှန်းများကို ဝန်ကြီးဌာန၏ လို့ ဆိုတဲ့နေရာမှာ လုပ်ငန်းအလိုက် သက်ဆိုင်သည့် လုပ်ငန်းသုံးပစ္စည်းကိရိယာများ၊ အသုံးအဆောင်များ၊ နည်းပညာနှင့် ကျွမ်းကျင်မှုဆိုင်ရာများအား နိုင်ငံတကာ အရည်အသွေး စံချိန်စံညွှန်းများနှင့်အညီဖြစ်စေရန် ဆိုပြီးတော့ ကျွန်မထည့်ထားတာဖြစ်ပါတယ်။ နောက်ပြီးတော့နိုင်ငံတကာ စံချိန်စံညွှန်း၊ အရည်အသွေးစံချိန်စံညွှန်းများနဲ့အညီဖြစ်စေရန် နည်းပညာဆိုင်ရာ စံချိန်စံညွှန်းများကို ဝန်ကြီးဌာန၏လို့ ဆိုပြီးတော့ ဒါပြင်ထားတာပါ။ အလယ်မှာ နည်းနည်း ထည့်ထားတာပါ။ နောက် ပုဒ်မ ၃ရ မှာတော့ အတူတူပါပဲ။ စာသားပြင်တာပါပဲ။ ဆက်သွယ်ရေး ကွန်ရက်အတွင်း ပြိုင်ဆိုင် မှုကိုသိသာစွာ လျော့နည်းစေသည့် မည်သည့် လုပ်ဆောင်မှုမျိုးကို မျှလို့ ပါ ပါတယ်။ အဲဒီမှာ သိသာစွာ လျော့နည်းစေသည့် ဆိုတဲ့ စကားလုံးဟာသူက တားမြစ်တဲ့ သဘော မရှိတဲ့အတွက်ကြောင့်မိုလို့ မလုံလောက်တဲ့အတွက် ကျွန်မဒါကို ထပ်ပြီးတော့ စာသား ပြင်ထားတာ ဖြစ်ပါတယ်။ ဆက်သွယ်ရေးကွန်ရက်အတွင်း မလျော်ကန်သော နည်းလမ်းများဖြင့် လွတ်လပ်စွာ ပြိုင်ဆိုင်မှု သဘောသဘာဝကို ပျက်ပြားစေသည့် မည်သည့်လုပ်ဆောင်မှု မျိုးကိုမှလို့ ပြင်ထားတာ ဖြစ်ပါတယ်။ နောက်တစ်ခုကတော့ ကျွန်မဒီ ပုဒ်မ ၅၈ မှာ သူက ပုဒ်မ ၅၈၊ အခန်း ၁၈ စီမံခန့်ခွဲရေး နည်းလမ်းအရ အရေးယူခြင်း၊ ပုဒ်မ ၅၈ ရဲ့ အောက်မှာ (က) (ခ) (ဂ) ဆိုပြီးပါပါတယ်။ အဲဒီမှာ (က)က သတိပေးခြင်း၊ (ခ)က လိုင်စင်ကို ကာလအကန့်အသတ်ဖြင့်ရပ်ဆိုင်းခြင်း၊ (ဂ)က လိုင်စင်ကို ပယ်ဖျက်ခြင်း ဖြစ်ပါတယ်။ အဲဒီမှာ သတိပေးခြင်းဆိုတဲ့နေရာမှာ ကျွန်မတို့ဒါ ဥပဒေပြီးရင်တော့ နည်းဥပဒေဆက်ထွက်မှာဖြစ်တဲ့အတွက် နည်းဥပဒေမှာ ပါလာမယ်လို့ ကျွန်မ ထင်ပါတယ်။ သို့သော်လည်း သတိပေးတဲ့အခါမှာ နှုတ်နဲ့သတိပေးတာ၊ စာနဲ့သတိပေးတာ စသည်ဖြင့် သတိပေးတဲ့ အမျိုးအစား ရှိပါတယ်။ လိုင်စင်ကို ကာလအကန့်အသတ်ဖြင့် ရပ်ဆိုင်းခြင်း ဆိုရာမှာလည်း အနည်းဆုံးကနေပြီးတော့ အများဆုံးကာလ အကန့်အသတ်တွေ ရှိပါတယ်။ ဒါကို ကျွန်မ နည်းနည်းတင်ပြချင်ပါတယ်။ နောက်တစ်ခုကတော့ ဒီ သူတို့ ပထမပြောစဉ်မှာကတည်းကိုကပဲ ဒီမှာ အသုံးပြု သူကို အကာအကွယ်ပေးခြင်း၊ အသုံးပြုသူရဲ့ လုံခြုံမှုကိုလို့ ပြောထားပြီးတော့ နောက်ဆုံးဒီမှာ အခန်း ၂၀၊ ပုဒ်မ ၇၃ နဲ့ ၇၄ မှာ ပြည်ထောင်စု အစိုးရအဖွဲ့သည် နိုင်ငံတော်လုံခြုံ ရေး၊ တရားဥပဒေစိုးမိုးရေး သို့မဟုတ် ရပ်ရွာအေးချမ်းသာယာရေးကို ထိခိုက်စေသော မည်သည့် သတင်းအချက်အလက်နှင့် ဆက်သွယ်ရေးကိုမဆို ကြားဖြတ်ဖမ်းယူရေးအတွက် သက်ဆိုင်ရာ အဖွဲ့အစည်းများသို့ ညွှန်ကြားနိုင်သည်လို့ တစ်ခုပါ ပါတယ်။ နောက်တစ်ခုက ဝန်ကြီးဌာန သို့မဟုတ် ယင်းက တာဝန်ပေးအပ်သောဌာန အဖွဲ့အစည်းသည် နိုင်ငံတော်ကာကွယ်ရေးနှင့် လုံခြုံ ရေးကိစ္စရပ်များအတွက်သော်လည်းကောင်း၊ အများပြည်သူ၏ အကျိုးအတွက်သော်လည်းကောင်း၊ လုပ်ငန်းလိုင်စင်ရရှိသူတစ်ဦးဦးက လုပ်ကိုင်လျက်ရှိသော ဆက်သွယ်ရေး ဝန်ဆောင်မှု လုပ်ငန်းတစ်ရပ်ရပ်အတွင်း ဝန်ဆောင်မှု ပြုလုပ်နေမှုကို လိုအပ်ပါက ဝင်ရောက်ကြည့်ရှုစစ်ဆေးခြင်း၊ ကြီးကြပ်ခြင်းနှင့် စာတမ်း အမှတ်အသားတို့ကို တင်ပြစေခြင်း ပြုနိုင်သည်လို့ အဲဒီမှာ ပါတဲ့ဟာကို ကျွန်မ နည်းနည်း ဆွေးနွေးချင်ပါတယ်။ အဲဒါကတော့ ဘာလဲဆိုတော့ ကျွန်မတို့ ဖွဲ့စည်းပုံအခြေခံဥပဒေ ပုဒ်မ ၃၈၈ မှာတော့ ခေတ်မီဖွံ့ဖြိုးတိုးတက်တဲ့ နိုင်ငံတော်ကြီး ဖြစ်ဖို့အတွက် အားလုံးမှာ ကျွန်မတို့ တာဝန်ရှိပါတယ်။ အဲဒီလို ပြဋ္ဌာန်းထားပါတယ်။ နောက်တစ်ခု ပုဒ်မ ၄၄၉ မှာကျတော့ သူဟာ ဒါဖွဲ့စည်းပုံအခြေခံဥပဒေတွေရဲ့ ပြဋ္ဌာန်းချက်တွေဟာ အားလုံးရဲ့ အခြေခံ ဖြစ်တယ်လို့ ပြောထားပါတယ်။ နောက်တစ်ခါ ပုဒ်မ ၁၉၈ (က)မှာလည်းပဲ ဥပဒေရဲ့ သက်ရောက်မှုတွေကိုကျတော့လည်း အတူတူပဲ ကွဲလွဲချက် ရှိတယ်ဆိုရင် ဖွဲ့စည်းပုံအခြေခံ ဥပဒေရဲ့ ပြဋ္ဌာန်းချက်တွေသာ အတည်လို့ ပါ ပါတယ်။ အဲဒီတော့ အခုဒီပြဋ္ဌာန်းလိုက်တဲ့ ဆက်သွယ်ရေး ဥပဒေကြမ်းမှာ ကိုးကားထားတာတွေ သူတို့ပြောထားတဲ့ ဟာတွေကတော့ ဥပဒေတွေ တော်တော်များပါတယ်။ သို့သော်လည်း အဲဒီဥပဒေတွေထဲမှာ ကျွန်မတို့ ကိုလိုနီခေတ်က ဥပဒေတွေပါတယ်။ အခုဒီခေတ်နောက်ပိုင်း ဥပဒေတွေပါတယ်။ အဲဒီအထဲမှာ အားနည်းချက်တွေ၊ အားသာချက်တွေ ရှိမှာ ဧကန်အမှန်ပါပဲ။ ကျွန်မတို့ ပြည်သူလူထုအတွက် ပြည်သူလူထုဖွံ့ဖြိုးတိုးတက်ဖို့၊ နိုင်ငံတော် ဖွံ့ဖြိုးတိုးတက်ဖို့ အခုလို ဥပဒေပြုတဲ့အခါမှာ ကျွန်မတို့ တချို့ တချို့သော ခုနက ပြောလိုက်တဲ့ ကမ္ဘာ့ဘဏ်ရဲ့ အကြံပြုချက်ဆိုတဲ့အထဲမှာ အများကြီးထဲမှာ အသုံးပြု သူကို အကာအကွယ်ပေးခြင်းဆိုတာ ပါတဲ့အခါကျတော့ အဲဒီစကားရပ်တွေ အကုန်လုံးကို ကြည့်ပြီးတော့ ဒီပုဒ်မ ၄၄၉နဲ့ ၃၈၈ တို့ အကုန်လုံးအတွက် ဒါကိုဆွေးနွေးရင်းနဲ့ ဒီအချို့သောအချက်များသည် ဖွဲ့စည်းပုံအခြေခံ ဥပဒေရဲ့ ပြဋ္ဌာန်းချက်များနဲ့ ညီ/မညီဆိုတာကို စစ်ဆေးသင့်တယ်လို့ ကျွန်မ အဲဒီလို အကြံပြု တင်ပြရင်းနဲ့ ကျွန်မဒီဆက်သွယ်ရေးဥပဒေကြမ်း ဖြည့်စွက်တာကို ပြင်ဆင်တာကို ဒီလောက်နဲ့ပဲ ကျွန်မ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">တပ်မတော်သား ကိုယ်စားလှယ် ဗိုလ်မှူးဇဝန ဆွေးနွေးနိုင်ပါပြီ</speech>
<speech><mp id="000">ဗိုလ်မှူးဇဝန (တပ်မတော်သား အမျိုးသားလွှတ်တော်ကိုယ်စားလှယ်)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဥက္ကဋ္ဌကြီးနဲ့ လွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ ဦးစွာဆုမွန် ကောင်းတောင်းအပ်ပါတယ်။ ကျွန်တော်ကတော့ တပ်မတော်သား အမျိုးသားလွှတ်တော် ကိုယ်စားလှယ် ပြန်တမ်းဝင်အမှတ် ကြည်း ၂၃၀၄၈ ဗိုလ်မှူးဇဝန ဖြစ်ပါတယ်။ ကျွန်တော့်အနေနဲ့ ဆက်လက်ပြီး ဆွေးနွေးသွားရမှာကတော့ ဆက်သွယ်ရေး ဥပဒေကြမ်းနဲ့ စပ်လျဉ်းပြီး ပြင်ဆင်ခြင်း၊ ဖြည့်စွက်ခြင်းနဲ့ ပယ်ဖျက်လိုတဲ့ အကြောင်းအရာများကို ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဥပဒေများအား ရှင်းလင်းချက်များနှင့်အတူ ရှင်းလင်းရမှာ ဖြစ်တဲ့အတွက် အချိန်အနည်းငယ် ကျော်လွန်မှုရှိပါကလည်း ခွင့်ပြု ပေးနိုင်ဖို့ လေးစားစွာ တင်ပြအပ်ပါတယ်ခင်ဗျား။ ယခုကျွန်တော်ဆွေးနွေးတင်ပြမယ့် ဆက်သွယ်ရေးဥပဒေကြမ်းကို နယ်ပယ်အသီးသီးမှ ပညာရှင်များ၊ နိုင်ငံတော်နှင့် နိုင်ငံသားများအတွက် ဘက်စုံထောင့်စုံမှ မျှမျှတတ အကျိုးဖြစ်ထွန်းရန်ရည်ရွယ်ပြီးတော့ ခေတ်နဲ့ လျော်ညီတဲ့ ဆက်သွယ်ရေးဥပဒေတစ် ရပ်ပေါ်ပေါက်လာရေးအတွက် ဝိုင်းဝန်းပြီးမှ၊ ဆွေးနွေးခဲ့ပြီးမှ ထွက်ရှိလာတဲ့ ဥပဒေကြမ်းများ ဖြစ်ပါတယ်။ ဆက်သွယ်ရေးနည်းပညာ ဖွံ့ဖြိုးတိုးတက်မှုအတွက်လည်း လတ်တလော အရေး ကြီးနေတဲ့၊ လိုအပ်နေတဲ့ ဥပဒေလည်းဖြစ်ပါတယ်။ ဒီဥပဒေကို ကျွန်တော်တို့ အမျိုးသား လွှတ်တော်ကြီးမှ ပြဋ္ဌာန်းပြီးတဲ့ အချိန်ကျမှပဲ ဒီပြည်တွင်းပြည်ပများမှ ရင်းနှီးမြှုပ်နှံလာမယ့် ဆက်သွယ်ရေး ဝန်ဆောင်မှုတွေ၊ ICT လုပ်ငန်းများဟာလည်း ယခုပြဋ္ဌာန်းထွက်ရှိလာမယ့် ဥပဒေကြမ်း အပေါ်မှာ များစွာ မူတည်နေတယ်ဆိုတာကိုလည်း ဦးစွာတင်ပြအပ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဦးစွာ အခန်း ၄၊ ဆက်သွယ်ရေး ဝန်ဆောင်မှုလုပ်ငန်း တည်ထောင်လုပ်ကိုင်ခွင့်လိုင်စင် အခန်း ပုဒ်မ ၉၊ ပုဒ်မခွဲ(က)မှာ မူရင်း ဥပဒေ ပြဋ္ဌာန်းချက်အနေဖြင့် ဖော်ပြထားတာကတော့ ပြည်တွင်း လျှောက်ထားချက်တွေကို ဝန်ကြီးဌာနအဆုံးအဖြတ်နဲ့ ခွင့်ပြုနိုင်သလို ပြည်ထောင်စု အစိုးရအဖွဲ့ ခွင့်ပြုချက်ရတဲ့ လိုအပ်တဲ့ လုပ်ငန်းတွေကိုလည်းပဲ သဘောတူညီချက်ရယူပြီးတော့မှသာ ဝန်ဆောင်မှုတွေ လုပ်ဆောင်ဖို့ ဖြစ်ပါတယ်။ ကျွန်တော့်အနေနဲ့ အဲဒီပုဒ်မ ၉ ၊ပုဒ်မခွဲ(က)အား ပြင်ဆင်ဖြည့်စွက်သွားလိုတာ ကတော့ ပုဒ်မ ၈ အရ တင်ပြချက်ကို ရရှိတဲ့အခါ ပြည်တွင်းမှ လျှောက်ထားချက်များ ဖြစ်ပါက သတ်မှတ်ချက်များနဲ့ ညီညွတ်သော လျှောက်ထားချက်များကို ဝန်ကြီးဌာနက ခွင့်ပြုနိုင်ပြီး၊ ကန့်သတ်ချက်များရှိ၍ ခွင့်မပြုနိုင်ရင်သော်လည်းကောင်း၊ အစိုးရအဖွဲ့၏ အတည်ပြုချက် ရယူရန် လိုအပ်တဲ့ လုပ်ငန်းမျိုးဖြစ်ရင်သော်လည်းကောင်း၊ ပြည်ထောင်စုအစိုးရအဖွဲ့၏သဘောတူညီချက်အား ရယူရမည်လို့ ကျွန်တော် ပြင်ဆင်လိုပါတယ်။ ပြင်ဆင်ရတဲ့ ရည်ရွယ်ချက်ကတော့ ပြည်တွင်းဝန်ဆောင်မှုလုပ်ငန်းတွေ၊ ဝန်ဆောင်မှု လုပ်ငန်းကြီးတွေရှိမယ်၊ အစိုးရဌာနများမှ ဝန်ဆောင်မှုလုပ်ငန်းတွေရှိပါမယ်၊ ကျွန်တော် တင်ပြထားတဲ့ Slide မှာ ဒါဟာအားလုံးက ကျွန်တော်တို့ ဝန်ကြီးဌာနကို တင်ပြရမှာဖြစ်ပါတယ်။ ဝန်ကြီးဌာနက ခွင့်ပြု ထားတာတွေ ရှိမယ်။ ဝန်ကြီးဌာနကနေပြီးတော့ ကျွန်တော်တို့ စောစောက ကျွန်တော် တင်ပြထားသလိုပါပဲ။ ပြည်တွင်းလုပ်ငန်းကြီးတွေဖြစ်မယ်။ ကန့်သတ်ချက်ပါလာတဲ့ လုပ်ငန်းတွေ ဖြစ်လာရင် ဝန်ကြီးဌာနကနေပြီးတော့ သူ့အလိုအလျောက် သူ့ သဘောနဲ့ မပယ်နိုင်အောင်အတွက် ကျွန်တော် တင်ပြထားခြင်းဖြစ်ပါတယ်။ အဲဒီအချိန်မှာ စောစောက ကျွန်တော် တင်ပြထားသလိုပဲ၊ ပြည်တွင်းလုပ်ငန်းကြီးတွေ၊ ကန့်သတ်ချက်လုပ်ငန်း ဖြစ်လာရင်တော့ ပြည်ထောင်စုအစိုးရကို ဆက်တင်ပြီးတော့ သူက ခွင့်ပြုချက်ကို ရယူသွားမှာ ဖြစ်ပါတယ်။ ဥပမာတစ်ခု ကျွန်တော် တင်ပြရမယ်ဆိုရင် ကုမ္ပဏီအဖွဲ့ ဝန်ဆောင်မှုတစ်ခုအနေနဲ့ နိုင်ငံသားတွေအတွက် မိုဘိုင်းဖုန်း တစ်မျိုးမျိုးအတွက် သက်သာသော SIM Card ဈေးနှုန်း၊ ဒါဒီနေ့ ပြည်သူလူထုများ စိတ်ဝင်စားတဲ့ SIM Card ဖြစ်ပါတယ်။ အဲဒီ SIM Card တစ်ခုကို ကျွန်တော်တို့ ဒီ ကုမ္ပဏီတစ်ခုကနေပြီးတော့ တန်ဖိုးနည်းနည်းနဲ့ သူက တွက်ချက်ပေးတယ်။ တွက်ချက်ပေးတဲ့အချိန်မှာ သူက ရောင်းနိုင်မယ်လို့ အဆိုပြု လာတဲ့ ဝန်ဆောင်မှုကို ဝန်ကြီးဌာန ကနေပြီးတော့ သူတင်လာတဲ့ ဝန်ဆောင်မှုကို သူနဲ့ ဟန်ချက်မညီဘူးဆိုပြီးတော့ ပယ်မချဖို့ ဖြစ်ပါတယ်။ ဒီ ကုမ္ပဏီကနေပြီးတော့ တင်လာတဲ့အဖွဲ့ကို သူက အစိုးရအဖွဲ့ကို ဆက်တင်မယ်၊ ပြည်ထောင်စုအစိုးရအဖွဲ့ကလည်း ဒီနိုင်ငံသူ၊ နိုင်ငံသားတွေရဲ့ သက်သာတဲ့ SIM Card ကို သူထုတ်ဖို့ တင်လာတာပဲ။ ဒါဆိုရင်တော့ တို့အနေနဲ့တော့ ပြည်ထောင်စုအစိုးရအဖွဲ့ကလည်း နိုင်ငံသူ၊ နိုင်ငံသားတွေအတွက် သက်ဆိုင်ရာ အဖွဲ့အစည်းတွေနဲ့ အကုန်လုံး ညှိမယ် ကိုက်ညီမှုရှိတယ် ဆိုရင်တော့ ခွင့်ပြု သွားနိုင်ဖို့အတွက်ကို ဒါလေး ကျွန်တော် တင်ပြရခြင်း ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်လက်ပြီး အခန်း(၄) လုပ်ငန်းလိုင်စင်အပိုင်းမှာပဲ မူလပုဒ်မ ၉၊ ပုဒ်မခွဲ(ခ)မှာ ဖော်ပြထားတာကတော့ ဒီလိုလိုင်စင်ကို ပြည်ပမှ လျှောက်ထားလာခဲ့ရင် ပြည်ထောင်စုအစိုးရအဖွဲ့ရဲ့ သဘောတူညီချက်နဲ့ ဆက်သွယ်ရေးဝန်ဆောင်မှုများကို လုပ်ကိုင်ခွင့်ပြုဖို့ ဆိုလိုခြင်းဖြစ်ပါတယ်။ ကျွန်တော့်အနေနဲ့ အဲဒီ ပုဒ်မခွဲ ၉(က)အား ကျွန်တော်တို့က (ခ)အား ပုဒ်မ ၈ အရ တင်ပြချက်ကို ရရှိတဲ့အခါမှာ ပြင်ပရင်းနှီးမြှုပ်နှံမှုကို နိုင်ငံသားဖက်စပ်ပါဝင်မှုဖြင့် ဆောင်ရွက်သည့်လုပ်ငန်း လျှောက်ထားချက်များ ဖြစ်ပါက ပြည်ထောင်စုအစိုးရအဖွဲ့၏ သဘောတူညီချက်ရယူ၍ ဆက်သွယ်ရေးဝန်ဆောင်မှု လုပ်ငန်းများ တည်ထောင်လုပ်ကိုင်ခွင့်ပြုရန်ဆိုတာ ကျွန်တော် ဖြည့်စွက်သွားလိုပါတယ်။ ပြင်ဆင်လိုရတဲ့ အကြောင်းကတော့ ကျွန်တော် ဒီမှာ တင်ပြထားပါတယ်။ ကျွန်တော်တို့ လျှောက်လာတဲ့ လုပ်ငန်းတွေအပေါ်မှာ ကျွန်တော် တင်ပြထားပါတယ်။ ပြည်တွင်းနိုင်ငံသား အောက်မှာ ပြည်ပနိုင်ငံသား၊ ကျွန်တော်တို့ အချိုးညီမျှစွာ ဝန်ဆောင်မှုတွေ ပေးဖို့ ဖြစ်ပါတယ်။ အဲဒီတော့ ကျွန်တော်တို့ တကယ်လို့ ပြည်ပနိုင်ငံသားကိုပဲ အလုံးစုံ ကျွန်တော်တို့ ပေးလိုက်မယ်ဆိုရင် ဘာတွေဖြစ်လာမလဲ စဉ်းစားစရာ တစ်ခုရှိပါတယ်။ ကျွန်တော်တို့ ပြည်တွင်း နိုင်ငံသားနဲ့ ပြည်ပနိုင်ငံသားနဲ့ နှစ်ခု ယှဉ်ပြီးတော့ ဆက်သွယ်ရေး ပစ္စည်းတစ်ခုကို ယှဉ်ထုတ် လာမယ်။ ထုတ်လာလို့ရှိရင် ကျွန်တော်တို့ နိုင်ငံသားကတော့ ရိုးရိုးသားသား သူထုတ်မှာ ဖြစ်ပါတယ်။ ဒါပေမဲ့ ပြည်ပနိုင်ငံသားက သူဘယ်လောက်ချမ်းသာမယ်၊ သူ ဘယ်လောက် ကြွယ်ဝမယ်၊ သူ့ကျောထောက်နောက်ခံမှာ ဘယ်လောက်ရှိမယ်ဆိုတာကို မသိနိုင်ပါဘူး။ အဲဒီတော့ တစ်နှစ်၊ နှစ်နှစ် သူဒီပစ္စည်းကို ယှဉ်ထုတ်လာမယ်။ ထုတ်လာတဲ့ အချိန်ကျတော့ နှစ်နှစ်လောက်ကြာတဲ့အချိန်မှာ ကျွန်တော်တို့နိုင်ငံသားက မထုတ်နိုင်ပါဘူး။ သူက အရှုံးခံပြီး သူက ထုတ်မယ်။ သူအနေနဲ့ 1 Milion 2 Milion လောက် နှစ်နှစ်အတွင်းမှာ သူက ရှုံးပေမယ့် သူက ဘာမှ မှုစရာ အကြောင်းမရှိဘူး။ အဲဒီ နှစ်နှစ်လောက်ကြာတဲ့အချိန်မှာ ကျွန်တော်တို့ နိုင်ငံသားက ဆက်ပြီးတော့ မထုတ်နိုင်တော့ဘူး၊ မထုတ်နိုင်တဲ့အချိန်မှာ သူက ဒီပစ္စည်းကလည်း ကျွန်တော်တို့ မြန်မာနိုင်ငံအတွင်းမှာ တအားကို လူတွေကကြိုက်နေတဲ့ အချိန်မှာဆိုရင် ဒီ ပြည်ပနိုင်ငံသားကလည်း ဆက်ပြီးတော့ ထုတ်ရင် ကျွန်တော်တို့ နိုင်ငံသား တွေပဲ ဆုံးရှုံးနစ်နာမှာ ဖြစ်ပါတယ်။ ဒါကြောင့်မို့လို့ ကျွန်တော် အခုတင်ပြ ဆွေးနွေးလိုက်တဲ့ ဥပဒေလေးသာ အတည်ပြု ခဲ့မယ်ဆိုရင်တော့ ကျွန်တော်တို့ နည်းဥပဒေမှာ ပြည်တွင်းနိုင်ငံသားနဲ့ ပြည်ပနိုင်ငံသားကို ဖက်စပ်အချိုးညီမျှစွာ ကျွန်တော်တို့ ထည့်ပြီးတော့ ဘယ်လိုအချိုးလေးတွေနဲ့ ပြည်ပနိုင်ငံသားကို ပေးသင့်တယ်ဆိုတာကို ဒါဥပမာလေးနဲ့တင်ပြရခြင်း ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်လက်ပြီး ဒီ အခန်း(၄) လုပ်ငန်းလိုင်စင်အပိုင်းမှာပဲ ကျွန်တော်တို့ ပုဒ်မခွဲ ၉ မှာ (က)(ခ)(ဂ) (၃)ချက်ပဲပါ ပါတယ်။ ကျွန်တော်က ပိုမိုပြည့်စုံအောင်ဆိုပြီးတော့ တင်ပြပါအတိုင်း ၉(ဃ)အဖြစ် နိုင်ငံတော် ကာကွယ်ရေးအတွက် တည်ထောင်အသုံးပြုသော ဆက်သွယ်ရေးဝန်ဆောင်မှု လုပ်ငန်းများ အတွက် ခွင့်ပြုချက်နဲ့ လုပ်ငန်းလိုင်စင်ရယူရန် မလိုဆိုတာ ကျွန်တော် ထည့်လိုပါတယ်။ နိုင်ငံတော်ကာကွယ်ရေးအတွက် တည်ထောင်အသုံးပြုနေတဲ့ ဆက်သွယ်ရေး ဝန်ဆောင်မှုတွေဟာ ကန့်သတ်ချက်တွေဖြစ်ပါတယ်။ ဒါ ဖော်ပြပါပုံကတော့ ကျွန်တော်တို့ ဆက်သွယ်ရေး တပ်ဖွဲ့ကနေ တည်ထောင်ထားတဲ့ မိုက်ခရိုတိုင်ဖြစ်ပါတယ်။ ဒါ ကိုယ့်ရဲ့ ဆက်သွယ်ရေး တပ်ဖွဲ့ဝင်တွေက ကာကွယ်ရေးအတွက်ပဲ ကျွန်တော်တို့က ဒါ ဖုန်းတွေကို Transmission တွေကို တပ်ဆင်ခြင်းပဲ ဖြစ်ပါတယ်။ ဒါတွေဟာ ကန့်သတ်ချက်တွေဖြစ်တဲ့ အတွက်ကြောင့်မို့လို့ ဒါတွေကို လိုင်စင် ရယူရန် မလိုလို့ပဲ ဒီ အပိုဒ်(ဃ)ကို ထည့်တင်ပြရခြင်း ဖြစ်ပါတယ်ခင်ဗျား။ ဆက်လက်ပြီး ဒီအခန်း(၄) မူရင်းပုဒ်မ ၁၀ မှာ ဖော်ပြထားတာကတော့ ဒီလို ဝန်ဆောင် ခွင့်ရမယ့် ပြည်တွင်းပြည်ပတွေအပြင် အဖွဲ့အစည်းတွေဟာ သူတို့ လုပ်မယ့် လုပ်ငန်းတွေအရ စည်းကမ်းတွေသတ်မှတ်ပြီး လိုင်စင်ထုတ်ပေးဖို့ ဖြစ်ပါတယ်။ ဒါကို ကျွန်တော့်အနေနဲ့ အဲဒီ ပုဒ်မမှာ စာသားများ ပြောင်းလဲလိုခြင်းတော့ မရှိပါဘူး။ ပုဒ်မရဲ့ အဆုံးမှာသာ ထပ်ပြီးတော့ထိုလိုင်စင်တွင် သတ်မှတ်ထားသော ယ်နိမိတ်အတွင်း လုပ်ငန်းလိုင်စင် ရရှိသူမှတစ်ဆင့် ဝန်ဆောင်မှု ပေးပါက ထပ်မံလျှောက်ထားရန်မလို ဆိုတာကို ကျွန်တော် ထပ်မံဖြည့်စွက်လိုခြင်း ဖြစ်ပါတယ်။ မူလပြဋ္ဌာန်းချက်အရဆိုရင် ဆက်သွယ်ရေးဝန်ဆောင်မှု ဆောင်ရွက်မယ့် လုပ်ငန်းတွေ အားလုံးဟာ လုပ်ငန်းလိုင်စင် လျှောက်ရမလို ဖြစ်နေပါပြီ။ ဒါဟာ ဆက်သွယ်ရေး ဖွံ့ဖြိုး တိုးတက်မှုအတွက်လည်း အဟန့်အတားဖြစ်လာနိုင်ပါတယ်။ လုပ်ထုံးလုပ်နည်းအရ ဝန်ဆောင်မှု ရတဲ့ သူတွေဟာ ၎င်းဝန်ဆောင်မှုရတဲ့ နယ်နိမိတ်အတွင်းမှာ ထပ်ပြီးတော့ သူ့အနေနဲ့ ဝန်ဆောင်မှု ထပ်ပေးမယ်ဆိုရင် ထပ်ပြီးလုပ်ငန်းလိုင်စင် လျှောက်ထားရန်မလိုအပ်တဲ့အတွက် ဆက်သွယ်ရေး ဝန်ဆောင်မှု လုပ်ငန်းငယ်များ ဆောင်ရွက်ရာမှာ ပိုမိုဖွံ့ဖြိုးတိုးတက်လာမှာ ဖြစ်ပါတယ်။ ကျွန်တော် တင်ပြတဲ့အထဲမှာ ဝန်ဆောင်မှုလုပ်ငန်းငယ်များလို့ပါ ပါတယ်။ ဥပမာ တင်ပြရရင် ကျွန်တော်တို့ တိုင်းဒေသကြီးတစ်ခုမှာရှိတဲ့ မြို့နယ်ခွဲမှာ ကျွန်တော်တို့ ဒါ မိမိရဲ့ မိသားစုအတွက် ဝမ်းစာအတွက် ဒါ PCO လုပ်နေခြင်းဖြစ်ပါတယ်။ ဒါ ဒီဘက်မှာကတော့ ကျွန်တော်တို့ PCO ဖွင့်သလို ဒီ ဘက်ဈေးဆိုင်လေးမှာ ကျွန်တော်တို့ အခု အများပြည်သူ အသုံးပြု နေတဲ့ ငွေဖြည့်ကဒ်တွေ သူ ရောင်းတာ ရှိပါတယ်။ ကျွန်တော် ဒီ ဥပဒေမှာ ဒါလေးတွေကို ထည့်လိုက်မယ်ဆိုရင် အခု တင်ပြထားတဲ့အတိုင်းပဲ ဒီလုပ်ငန်းတွေ လုပ်လို့မရဘူး ဖြစ်သွားမယ်။ အဲဒီတော့ ဆိုလိုတဲ့သဘောကတော့ တိုင်းဒေသကြီးတစ်ခုမှာ လုပ်ငန်းလိုင်စင်ရရင် သူတာဝန်ယူတဲ့ မြို့နယ်ထဲမှာရှိတဲ့ လုပ်ငန်းလိုင်စင်ကတစ်ဆင့် အခုလို PCO လုပ်ငန်းတွေ၊ ငွေဖြည့်ကဒ်ရောင်းတာတွေကို ကျွန်တော်တို့ သူ့ရဲ့ ကွပ်ကဲမှုအောက်မှာပဲ ကျွန်တော်တို့ အလွယ်တကူ ခွင့်ပြု သွားနိုင်ဖို့ ဖြစ်ပါတယ်။ ဒီလိုခွင့်ပြု တယ်ဆိုရင်တော့ ပြည်သူများအနေနဲ့ အလုပ်အကိုင်အခွင့်အလမ်းတွေ ပိုမိုရရှိလာနိုင်မှာ ဖြစ်တဲ့အတွက်ကြောင့်မို့ ဒါ ထည့်သွင်း တင်ပြရခြင်း ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်လက်ပြီး တင်ပြလိုတာကတော့ အခန်း(၄) ပုဒ်မ ၁၂(ခ)မှာ လျှောက်ထားချက်တွေကို သက်တမ်း သတ်မှတ်ချက်နဲ့အညီ ဝန်ကြီးဌာနရဲ့ သဘောတူညီမှုနဲ့ လိုင်စင်သက်တမ်းတိုးမြှင့်ပေးနိုင်မယ်လို့ ပါရှိပါတယ်။ ဒီ ပုဒ်မကိုလည်း ဖြည့်စွက်ချင်တာကတော့ ဝန်ကြီးဌာနသည် ပုဒ်မခွဲ(က)အျှောက်ထားချက်ကို စိစစ်ပြီး၊ ပုဒ်မ ၉၊ ပုဒ်မခွဲ(ဂ)ပါ သက်တမ်း သတ်မှတ်ချက်များနှင့်အညီဝန်ကြီးဌာန၏အဆုံးအဖြတ်ဖြင့် ခွင့်ပြုထားသော လုပ်ငန်းများအား ဝန်ကြီးဌာန၏ သဘောတူညီချက် ဖြင့်လည်းကောင်း၊ အစိုးရအဖွဲ့၏ ခွင့်ပြုချက်ဖြင့် ရယူထားသော လုပ်ငန်းများအား ဝန်ကြီးဌာနမှ တစ်ဆင့် အစိုးရအဖွဲ့ သဘောတူညီချက်ဖြင့်လည်းကောင်း လိုင်စင်သက်တမ်း တိုးမြှင့်ပေးနိုင်သည်ဟု ဖြစ်ပါတယ်။ ယခုလို ဖြည့်စွက်ရတဲ့ အကြောင်းကတော့ ပုဒ်မခွဲ ၉(က)နဲ့ (ခ)တို့ပြင်ဆင်ချက်အရ ပြင်ဆင်ရတဲ့ ပုဒ်မလည်း ဖြစ်ပါတယ်။ သက်တမ်း တိုးတဲ့အခါမှာ လိုင်စင်ရယူခဲ့သလို လုပ်ငန်း လိုင်စင် တိုးမြှင့်တဲ့အခါတွေမှာလည်း ဦးစီးဌာန၊ ဝန်ကြီးဌာနနဲ့ ပြည်ထောင်စုအစိုးရအဖွဲ့ အဆင့်ဆင့် မူလခွင့်ပြုထားတဲ့ဌာန အဖွဲ့အစည်းများအထိ တင်ပြဆောင်ရွက်နိုင်ရေး လိုက်လျော ညီထွေဖြစ်စေရန်အတွက် ပြင်ဆင်ရခြင်း ဖြစ်ပါတယ် ခင်ဗျား။ ဆက်လက်ပြီး ဥပဒေမူကြမ်းအခန်း(၅) ဆက်သွယ်ရေးပစ္စည်းဆိုင်ရာ လိုင်စင်အခန်း ပုဒ်မ ၁၃ မူလပြဋ္ဌာန်းချက်မှာ ဒီလို လိုင်စင်ရပြီးတဲ့ အဖွဲ့တွေဟာ ဝန်ကြီးဌာနက သတ်မှတ် ပေးထားတဲ့ ဆက်သွယ်ရေးပစ္စည်းတစ်ခုခုကို လက်ဝယ်ပဲ ထားထား၊ အသုံးပြုလို့ပဲ ဖြစ်ဖြစ် အသုံးပြုတော့မယ်ဆိုရင် ဦးစီးဌာနကို လျှောက်ထားဖို့ ပါရှိပါတယ်။ ဒါကို ကျွန်တော့်အနေနဲ့ မူလဥပဒေရဲ့ စာပိုဒ်အဆုံးမှာ ဆက်ပြီးတော့ အခုလို ဒီဆက်သွယ်ရေးပစ္စည်းတွေကို ရောင်းချရန်၊ ဖြန့်ဖြူးရန်၊ ငှားရမ်းရန်အလို့ငှာ တင်သွင်းလာသည့် တစ်ကိုယ်ရေသုံး ဆက်သွယ်ရေးပစ္စည်းများ၊ တစ်ကိုယ်ရေသုံး ကွန်ပျူ တာပစ္စည်းများ၊ အသုံးပြု သူတို့ဘက်ရှိ ကွန်ရက်နယ်နိမိတ်သုံး ပစ္စည်းများ ကျွန်တော် များတွေ အကုန်ထည့်ထားပါတယ်။ များအတွက် လိုင်စင်ရရှိရန် သတ်မှတ်ချက်နဲ့အညီ ဦးစီးဌာနသို့ တင်ပြရမည်လို့ ကျွန်တော် ထပ်မံဖြည့်စွက်လိုပါတယ်။ ဖြည့်စွက်လိုရတဲ့ အကြောင်းကတော့ တင်ပြပါအတိုင်း ဖြစ်ပါတယ်။ အပေါ်မှာ ကျွန်တော်တို့ တစ်ကိုယ်ရေသုံး ဖြစ်ပါတယ်။ လူတစ်ယောက်အတွက် Phone တစ်လုံး ဖြစ်ရင်ဖြစ်မယ်၊ Fax တစ်လုံးဖြစ်ရင် ဖြစ်ပါမယ်။ Computer တစ်လုံးဖြစ်ရင် ဖြစ်ပါမယ်။ ဒါဆိုရင်တော့ ကျွန်တော်တို့က လိုင်စင် လျှောက်ထားရင် လုံးဝ မလိုပါဘူး။ ဒါပေမဲ့ ကျွန်တော် အောက်မှာ ဖော်ပြထားသလိုပဲ Hand Phone တွေက တစ်ကိုယ်ရေ သုံးတော့ဖြစ်တယ်၊ ဒါပေမဲ့ Hand Phone တွေက အများ ကြီး ဖြစ်နေတယ်။ ကွန်ပျူတာလည်း အများ ကြီး ဖြစ်နေတယ်။ ဒီလိုမျိုးဆိုရင်လည်း ကျွန်တော် လိုင်စင်လျှောက်ထားရမှာ ဖြစ်ပါတယ်။ ဥပမာ တင်ပြရမယ်ဆိုရင် ဒီနေ့ အများပြည်သူ ကြိုက်နေတဲ့ Skynet Receiver ဟာ ကိစ္စတစ်ခု ဖြစ်ပါတယ်။ Skynet Receiver ဟာ တစ်ကိုယ်ရေသုံး ပစ္စည်းဖြစ်ပါတယ်။ သို့သော်လည်း သူက တစ်အိမ်မှာ တစ်ဦးလိုတာ ဖြစ်ပေမယ့် ဒီ Skynet အဖွဲ့ ကနေပြီးတော့ တိုင်းဒေသကြီးအတွက်ကို လှူချင်လှူမယ်၊ ရောင်းရင်ရောင်းမယ် ဖြန့်ဖြူးချင်တယ်ဆိုရင် အဲဒီလို ပစ္စည်း များများစားစား သူ လုပ်လာမယ်ဆိုရင်တော့ အခု တင်ပြပါအတိုင်း ကျွန်တော်တို့က လိုင်စင်လျှောက်ထားရမှာ ဖြစ်ပါတယ်။ ကျွန်တော်တို့ တစ်ကိုယ်ရေသုံးပစ္စည်းမှာ ���ောစောက တင်ပြတဲ့အတိုင်းပဲ တစ်ဦးတစ်ယောက်အတွက် သုံးတဲ့ပစ္စည်းကိုတော့ လိုင်စင်မလိုပဲနဲ့ ဖော်ပြပါအတိုင်း ပစ္စည်းများစွာဆိုရင်တော့ လိုင်စင်လိုမှာ ဖြစ်တဲ့အကြောင်းကို ဒါ ဖော်ပြရခြင်းဖြစ်ပါတယ်။ ဆက်လက်ပြီး အဲဒီပုဒ်မမှာပဲ ကျွန်တော်တို့ မူလပုဒ်မ ၁၃ မှာ စာပိုဒ်အဆုံးမှာ ခြွင်းချက် (၁)နဲ့ (၂)ပဲ ပါရှိပါတယ်။ ဒါကို ကျွန်တော်တို့က ခြွင်းချက်အနေနဲ့ (၃)နဲ့(၄) ထပ်ပြီး ထည့်ချင် ပါတယ်။ ခြွင်းချက်အမှတ်စဉ်(၃)အနေဖြင့် တစ်ကိုယ်ရေအသုံးပြုမည်ဆိုပါက တစ်ကိုယ်ရေသုံး ဆက်သွယ်ရေးပစ္စည်းများ၊ တစ်ကိုယ်ရေသုံးကွန်ပျူတာနှင့် ဆက်စပ်ပစ္စည်းများ၊ အသုံးပြုသူ အတွက် ကွန်ရက်နယ်နိမိတ်သုံးပစ္စည်းများ လက်ဝယ်ထားရှိခြင်းနဲ့ အသုံးပြုခြင်း ဖြစ်ပါတယ်။ အဲဒီလို ခြွင်းချက်အမှတ်စဉ်(၃) ထပ်ထည့်ရတာကတော့ ဆက်သွယ်ရေးနဲ့ သတင်းအချက်အလက် နည်းပညာဖွံ့ဖြိုးတိုးတက်စေရန်အတွက် ကိုယ်ရေးကိုယ်တာသုံး ဆက်သွယ်ရေးပစ္စည်းများဖြစ်တဲ့ တစ်ကိုယ်ရေသုံး ဖုန်း၊ ကွန်ပျူတာနဲ့ ကွန်ရက်နယ်နိမိတ်သုံး ပစ္စည်းတွေနဲ့ပတ်သက်ပြီး လိုင်စင်လျှောက်ထားမှုတွေကို လိုင်စင်လျှောက်ထားရန် မလိုအပ်လို့ပဲ ကျွန်တော်တို့ ဖြစ်ပါတယ်။ ဒီလိုထည့်ခြင်းအားဖြင့် တစ်ကိုယ်ရေသုံးပစ္စည်းများဟာ လိုင်စင်လျှောက်ထားမှုကို ဖြေလျော့ပေး စေလိုတဲ့ ဆန္ဒအရလည်းဖြစ်ပါတယ်ခင်ဗျား။ ထပ်မံချွင်းချက်(၄)အနေဖြင့် နိုင်ငံတော်ကာကွယ်ရေးကို ဆောင်ရွက်နေတဲ့ အဖွဲ့အစည်းများမှ နိုင်ငံတော်ကာကွယ်ရေးအတွက် ဆက်သွယ်ရေးပစ္စည်းများ လက်ဝယ်ထား ရှိခြင်းနှင့် အသုံးပြုခြင်းဖြစ်ပါတယ်ခင်ဗျား။ ဒီလိုခြွင်းချက်လေးကို ထည့်တာဟာလည်း နိုင်ငံတကာ ထုံးတမ်းစဉ်လာအရ တင်ပြပါအတိုင်း ဖြစ်ပါတယ်။ ဆက်သွယ်ရေးတပ်ဖွဲ့က ထုတ်ထားတဲ့ ဆက်သွယ်ရေးစက် ပစ္စည်းများ ဖြစ်ပါတယ်။ ကျွန်တော်တို့ ထုတ်တဲ့ ဒီလိုပစ္စည်းတွေကို နိုင်ငံတကာ ထုံးတမ်းစဉ်လာအရ ကာကွယ်ရေးကဏ္ဍမှာ သုံးတဲ့ ဆက်သွယ်ရေး ပစ္စည်းတွေကို လိုင်စင်လျှောက်ထားရန်မလိုတဲ့အတွက်လည်း ကျွန်တော် ဖြည့်စွက်ရခြင်း ဖြစ်ကြောင်းကိုလည်း ရှင်းလင်းတင်ပြအပ်ပါတယ်ခင်ဗျာ။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဆက်လက်ပြီး အခန်း(၈) လှိုင်းနှုန်းစဉ်နဲ့ ဂြိုလ်တုပတ်လမ်းကြောင်းတည်နေရာတို့ကို စီမံခန့်ခွဲခြင်းအခန်း ပုဒ်မ ၂၂ မှာ ပါတဲ့ နိုင်ငံလုံးဆိုင်ရာ လှိုင်းနှုန်းစဉ်ပါ လှိုင်းနှုန်းခွန်တွေကို ပုဂ္ဂိုလ်၊ ဌာန၊ အဖွဲ့အစည်း များသို့လည်း စည်းကမ်းသတ်မှတ်ချက်နဲ့အညီ သတ်မှတ်အသုံးပြု နိုင်ဖို့လည်း ဖြစ်ပါတယ်။ ကျွန်တော့်အနေနဲ့ ဒီပုဒ်မရဲ့ စာပိုဒ်အဆုံးမှာ ထပ်ပြီး ဒီအပြင် အများပြည်သူသုံး လှိုင်းလုံးများအား နိုင်ငံတကာတွင် အသုံးပြုသော စံချိန်၊ စံညွှန်းများနဲ့အညီ အခမဲ့ အသုံးပြုနိုင်ရေးအတွက် သတ်မှတ် ပြဋ္ဌာန်းပေးနိုင်သည်ဟု ဖြည့်စွက်လိုပါတယ်။ ဒီလိုဖြည့်စွက်ရ တာလည်း ကျွန်တော်တို့နိုင်ငံမှာ အခုအချိန်မှာ တွင်တွင်ကျယ်ကျယ် အသုံးပြုနေတဲ့ အင်တာနက် ကြည့်ရှုခြင်းမှာပါတဲ့ Wifi ကွန်ရက်အထောက်အကူပစ္စည်းတွေ၊ Mobile Phone အချင်းချင်း တစ်ဦးနဲ့တစ်ဦးဓာတ်ပုံတွေ၊ Movie တွေ၊ သီချင်းတေစတဲ့ အပြန်အလှန်ပို့ဆောင်ပေးကြတဲ့ Bluetooth လိုဟာမျိုးတွေ၊ အများကြီး ပြည်သူတွေ လွတ်လပ်စွာ အသုံးပြု နေကြတဲ့အတွက် ဆက်သွယ်ရေးပစ္စည်းတွေရဲ့ လှိုင်းနှုန်းများကိုလည်း မှတ်ပုံတင်ရန်မလိုပဲ နိုင်ငံတကာမှာ အခမဲ့ ပေးလျက်ရှိတဲ့အတိုင်းပဲ ပြည်သူတွေကို အသုံးပြုစေနိုင်ရေးအတွက်လည်း ဖြည့်စွက်ရခြင်း ဖြစ်ပါတယ်ခင်ဗျား။ ဆက်လက်ပြီး အခန်း(၁၁) အသုံးပြုသူကို အကာအကွယ်ပေးခြင်း အခန်းမှာ ပုဒ်မ ၃၁ မှာ ပုဒ်မခွဲ(က)နဲ့ (ခ)ဆိုပြီးတော့ ကျွန်တော်တို့ (၂)ချက် ပါရှိပါတယ်။ အဲဒီထဲကနေပြီးတော့ ပုဒ်မခွဲ(ခ)မှာ ဦးစီးဌာနသည် အဆိုပြု တင်လာတဲ့ ဝန်ဆောင်ခ နှုန်းထားတွေကို ဝန်ကြီးဌာန၏ သဘောတူညီချက်ဖြင့် ခွင့်ပြု ပေးရမည်လို့လည်း ပါရှိပါတယ်ခင်ဗျား။ အဲဒီ ပုဒ်မခွဲ(ခ)ကို ပိုမို ပြည့်စုံရေးအတွက်လည်း ပုဒ်မခွဲ(ခ)လိုင်စင်ရရှိသူဟာ ပုဒ်မခွဲ (က)အရ ဝန်ဆောင်မှု နှုန်းထားကို ဦးစီးဌာနသို့ တင်ပြသည့်နည်းတူ ကြိုတင်အသိပေး ကြေညာထားခြင်း မရှိသော ဝန်ဆောင်မှု ပျက်ကွက်ခြင်းများအတွက် ပြန်လည်ပေးနိုင်သည့်နှုန်းထား သို့မဟုတ် အစားထိုးဝန်ဆောင်မှု ကိုလည်း ထည့်သွင်းအဆိုပြုရမယ်လို့ ပြင်ဆင်ဖြည့်စွက်လိုပါတယ်။ ဒီပုဒ်မ ၃၁(က)မှာ လိုင်စင် ရရှိတဲ့ သူတွေဟာ ဆောင်ရွက်ဆဲ ဝန်ဆောင်မှုတွေအတွက် ဖြစ်စေ၊ ဝန်ဆောင်မှုအသစ်တွေအတွက်ဖြစ်စေ အဆိုပြု တင်ပြလာပြီဆိုတာနဲ့ နိုင်ငံတကာမှာဆောင်ရွက်တဲ့ အသုံးပြု နေတဲ့ စံချိန်၊ စံနှုန်းများနဲ့အတူ ဒီအဖွဲ့အစည်းတွေက ဝန်ဆောင်မှုကို စပြီဆိုတာနဲ့ ဝန်ဆောင်ခတွေကို ကျွန်တော်တို့ အသုံးပြု မယ့် ပြည်သူတွေကစတင်ပြီး ပေးရတော့မှာ ဖြစ်ပါတယ်။ ဒါပေမဲ့ အဲဒီဝန်ဆောင်မှုတွေပေးတဲ့အဖွဲ့အနေနဲ့ ဝန်ဆောင်မှုနဲ့ ပတ်သက်ပြီး ပြည်သူတွေဘက်ကိုရော ပျက်ကွက်လာလို့ရှိရင် ဘယ်လိုလုပ်ပေးမလဲ။ ဥပမာ တင်ပြရရင် ကြိုးဖုန်း၊ Hand phone ဆက်သွယ်မှု နှစ်ရက်၊ သုံးရက် ပြတ်တောက်နေမယ် သုံးရက်၊ လေးရက် ကြာရင်ကြာမယ်။ ဝန်ဆောင်မှုပေးတဲ့ မြို့နယ်အတွင်းမှာ ဖုန်းလိုင်းက မိလိုက်၊ မမိလိုက်ဖြစ်တဲ့ဟာမျိုး ခက်ခဲမှုတွေဆိုရင်ရော ဘယ်လို မိမိဘက်ကို ပြည်သူတွေဘက်ကို ဝန်ဆောင်မှု ပျက်ကွက်တာနဲ့ ပတ်သက်ပြီး ဘယ်လိုပေးလျော်မလဲ ဆိုတာကိုပါ တပါတည်း ထည့်သွင်းပေးနိုင်ဖို့အတွက် ဖြစ်ပါတယ်။ ဥက္ကဋ္ဌကြီးခင်ဗျား။ မမျှော်လင့်တဲ့ သဘာဝဘေးဒဏ်အရဖြစ်တာကိုတော့ ပြည်သူတွေက လက်ခံကြပါတယ်။ ဒါပေမဲ့ ဘာမှ မယ်မယ်ရရ မရှိဘဲနဲ့ အကြောင်းပြချက်မရှိဘဲနဲ့ စောစောက တင်ပြခဲ့တဲ့ ချို့ယွင်းပျက်ကွက်မှုတွေကိုတော့ ကျွန်တော်တို့ ပြည်သူတွေ လက်ခံမှာ မဟုတ်ပါဘူး။ ဒါကြောင့်မို့လို့ ဒီဥပဒေကို ကျွန်တော် ထည့်သွင်းရခြင်း ဖြစ်ပါတယ်ခင်ဗျား။ ဆက်လက်ပြီး အဲဒီပုဒ်မ ၃၁ မှာပဲ ပုဒ်မခွဲ(က) (ခ)အပြင် (ဂ)ပုဒ်မခွဲ အသစ်အနေဖြင့် ဦးစီးဌာနသည် ပုဒ်မခွဲ(က)နဲ့(ခ)တို့အရ အဆိုပြု တင်ပြလာသည့် ဝန်ဆောင်ခနှုန်းထား ပြန်လည် ပေးလျော်မည့်နှုန်းထားနဲ့ အစားထိုးဝန်ဆောင်မှုများကို အမြန်စိစစ်ပြီး သတ်မှတ်ထားသော ကာလအတွင်း ဝန်ကြီးဌာန၏ သဘောတူညီချက်ဖြင့် ခွင့်ပြုပေးရမည်လို့ ထပ်မံဖြည့်စွက် လိုပါတယ်။ ဖြည့်စွက်လိုတာကလည်း ဒီလိုစည်းကမ်းချက်တွေပါအတိုင်း အဲဒီဝန်ဆောင်မှုပေးတဲ့ အဖွဲ့တွေကို အချိန်ကာလတစ်ခု ပြန်လည် ဖြေလျော့မှုကို အချိန်ကြာမြင့်စွာ ဆိုင်းငံ့ထားခြင်း မရှိဘဲ စည်းကမ်းချက်ပါသတ်မှတ်ကာလအတွင်းမှာဘဲ ဝန်ဆောင်မှု ပျက်ကွက်ခဲ့တဲ့အပေါ်မှာ၊ ပြန်လည် ပေးလျော်တဲ့အပိုင်းမှာ မြန်မြန်ဆန်ဆန်ဖြစ်ဖို့ အတွက် ဖြစ်ပါတယ်။ ဒီလိုလုပ်ပေးခြင်းအားဖြင့်လည်း ဈေးကွက် ပြိုင်ဆိုင်မှုအရ ကုမ္ပဏီကတော့ ဘယ်လိုဝန်ဆောင်မှုတွေ ပေးတယ်။ ဘယ်လို ချို့ယွင်းတာကိုတော့ ဘယ်လိုပြည်သူတွေအတွက်ကို ချက်ချင်းလုပ်ပေးလိုက်တယ်၊ ဒီလို သတ်မှတ်ခြင်းအားဖြင့် ကတိကဝတ်ပြု တဲ့ ကုမ္ပဏီကို တည်ကြည်တဲ့ ကုမ္ပဏီတွေကို ဝန်ဆောင်မှုတွေကို ပြည်သူလူထုက ရွေးချယ်ရမှာဖြစ်ပါတယ်။ ဒီလို ရွေးချယ်လာကြတဲ့အတွက်လည်း ဝန်ဆောင်မှုများဟာ တိုးတက်လာမှာ ဖြစ်ပါတယ်ခင်ဗျား။ ဆက်လက်ပြီး အခန်း(၁၁)ပုဒ်မ ၃၁(က) မူလပြဋ္ဌာန်းချက်ဖြစ်တဲ့ ခွင့်ပြုပေးထားသော ဝန်ဆောင်မှုနှုန်းထားများနှင့်အညီ ဝန်ဆောင်မှုလုပ်ငန်းများကို ဆောင်ရွက်ပေးရမည်ဟုလည်း ဖော်ပြပါရှိပါတယ်။ ဒီစာပိုဒ်အား ပုဒ်မ ၃၁ (ဂ)ပါ လှိုင်းလုံးများနှင့် ဝန်ဆောင်မှုလုပ်ငန်းများကိုဆောင်ရွက်ပေးရမည်ဟု ပြင်ဆင်ဖြည့်စွက်လိုပါတယ်။ ပြင်ဆင်ရခြင်းကတော့ ပုဒ်မ ၃၁(ခ)နဲ့ (ဂ)တို့ကို ပြင်ဆင်ထိုက်တဲ့အတွက် ဖြစ်ပါတယ်။ ဆက်လက်ပြီး ဒီအခန်းမှာပဲ မူလပြဋ္ဌာန်းချက်ဖြစ်တဲ့ ပုဒ်မခွဲ(ခ)မှာ ခွင့်ပြုပေးထားသော ဝန်ဆောင်ခနှုန်းထားကို ပြင်ဆင်ပြောင်းလဲခြင်း သို့မဟုတ် ပယ်ဖျက်ခြင်းများ ပြုလုပ်လိုပါက ဦးစီးဌာနရဲ့ ကြို တင်ခွင့်ပြုချက်ရယူပြီးမှ ဆောင်ရွက်ရမည်ဟု ပါ ပါတယ်။ ဒီဥပဒေကို စာပိုဒ်အဆုံးမှာ ကျွန်တော်ပြင်လိုတာကတော့ ခွင့်ပြုပေးထားသော ဝန်ဆောင်ခနှုန်းထားကို တိုးမြှင့်သတ်မှတ်ခြင်း၊ ကြို တင်ကြေညာထားခြင်းမရှိသော ဝန်ဆောင်မှု ပျက်ကွက်ခြင်းနဲ့ အစားထိုးပေးမယ့် ဝန်ဆောင်မှုများအတွက် ပြင်ဆင်ပြောင်းလဲခြင်း သို့မဟုတ် ပယ်ဖျက်ခြင်းများ ပြုလုပ်လိုပါက ဦးစီးဌာန၏ ကြို တင်ခွင့်ပြုချက်ရယူပြီးမှ ဆောင်ရွက်ရပါမယ်ဟု ကျွန်တော် ပြင်ဆင်လိုပါတယ်။ ပြင်ဆင်ရတဲ့ အကြောင်းအရာကတော့ ဝန်ဆောင်ခ နှုန်းထားပြင်ဆင်ပြောင်းလဲခြင်းအစား ဝန်ဆောင်မှုနှုန်းထား တိုးမြှင့်သတ်မှတ်ခြင်းသာ ဦးစီးဌာနက ခွင့်ပြုချက် ရယူရမှာ ဖြစ်ပြီးတော့ ဈေးကွက်စီးပွားရေးစနစ်အရ ဝန်ဆောင်ခ နှုန်းထား လျော့ချလိုတဲ့အတွက် ခွင့်ပြုချက်ရယူရန် မလိုတဲ့အတွက်ကြောင့် ပြင်ဆင်ရခြင်းလည်း ဖြစ်ပါတယ်ခင်ဗျား။ ဆက်လက်ပြီး အခန်း(၁၅) ကွန်ရက်အထောက်အကူ ပစ္စည်းများ တပ်ဆင်ခြင်း၊ ထိန်းသိမ်းခြင်း၊ ပြုပြင်မွမ်းမံခြင်း အခန်းမှ ပုဒ်မ ၄၅ ဥပဒေအား ဦးစီးဌာနသည် လုပ်ငန်းလိုင်စင် ရရှိသူများ၏ ကွန်ရက်အထောက်အကူပြုပစ္စည်းများ တည်ဆောက်ခြင်း၊ တပ်ဆင်ခြင်းတို့အပြင် မလိုအပ်ဘဲ ဘဏ္ဍာငွေကြေးကုန်ကျမှု မရှိစေရေးနှင့် သဘာဝပတ်ဝန်းကျင် ထိန်းသိမ်းရန် အတွက် ပူးပေါင်းဆောင်ရွက်မှုများကို စီမံခန့်ခွဲပေးနိုင်သည်ဟု ကျွန်တော် ထပ်ပြီးတော့ မူလပြဋ္ဌာန်းချက်နေရာမှာ ပုဒ်မအသစ်အနေနဲ့ ထပ်မံဖြည့်စွက်လိုပါတယ်။ ဒီလို ကွန်ရက် အထောက်အကူပစ္စည်းများ တပ်ဆင်ခြင်းအခန်းမှာ ပါဝင်တဲ့အတိုင်းပဲ ဝန်ဆောင်မှုတွေ ရရှိလာတဲ့ ကုမ္ပဏီအဖွဲ့တွေဟာ သူတို့ရဲ့ ရရှိတဲ့ ကွန်ရက်နယ်မြေမှာ ကွန်ရက်အထောက်အကူ ပစ္စည်းတွေကို အပြိုင်အဆိုင်တပ်ဆင်လာကြရမှာ ဖြစ်ပါတယ်။ ကျွန်တော် ဥပမာအနေနဲ့ တင်ပြရမယ်ဆိုလို့ရှိရင် ကျွန်တော်တို့ မြန်မာနိုင်ငံရဲ့ ရှေးဟောင်း အမွေအနှစ်ဖြစ်တဲ့ ပုဂံဒေသ ဖြစ်ပါတယ်။ ပုဂံဒေသဟာ တင်ပြပါအပေါ်ပုံအတိုင်းပဲ ကျွန်တော်တို့ ကြီးကြီးမားမား သဘာဝအတားအဆီးမရှိပါဘူး။ ကွင်းပြင်ဖြစ်ပါတယ်။ ဒီလို နေရာမျိုးမှာ ဒီအဖွဲ့အစည်းမှာ တင်ပြပါအတိုင်း ဝန်ဆောင်မှု(၃) ခုလောက်ကို ထည့်လိုက်ရင် ဝန်ဆောင်မှု(၃)ဟာလည်း ဒီပုဂံလိုနေရာမျိုးမှာ သူကအပြိုင်အဆိုင် ဒီတာဝါတိုင်တွေကို တည်ဆောက်ရမှာ ဖြစ်ပါတယ်။ တကယ့်တကယ်ကျရင်တော့ မလိုအပ်ပါဘူး။ အဲဒီ(၃)ခုရဲ့ အလယ်တည့်တည့်မှာ ကျွန်တော်တို့ အောက်မှာ တင်ပြထားတဲ့အတိုင်းပဲ တာဝါတိုင်တစ်ခုသာ ထားပြီးတော့ အဲဒီတာဝါတိုင် တစ်ခုမှာ ဒီပြိုင်ဆိုင်လာတဲ့ တပ်ဆင်ပေးမယ့် အဖွဲ့(၃)ဖွဲ့ရဲ့ အင်တာနာတွေကို တပ်ဆင်လိုက်မယ် ဆိုရင်တော့ (၁)အချက်က နေရာထိန်းသိမ်းမှုမှာ သက်သာပါတယ်။ (၂)က သဘာဝပတ်ဝန်းကျင်လည်း ကျွန်တော်တို့ ဒီ ထိန်းသိမ်းရာလည်း ရောက်ပါတယ်။ ဘာဖြစ်လို့ ဒီသဘာဝပတ်ဝန်းကျင် ထိန်းသိမ်းရာရောက်လည်းဆိုတော့ မျက်စိ ထဲမှာလည်း တိုင်တွေက ရှုပ်နေပေါ့၊ ဒီတိုင်တစ်ခုမှာလည်း ကျွန်တော်တို့က ဥက္ကဋ္ဌကြီး ခင်ဗျား။ ဒီတိုင်မှာလည်း ကျွန်တော်တို့က လေးဘက်တာဝါတိုင်ဖြစ်ပါတယ်။ ဒီတိုင်က အနည်းဆုံး (၃၂)မီတာ၊ ပေအားဖြင့် (၁၅၀)မိုက်ခရို ကျွန်တော်တို့လည်း ဆင်နေတဲ့အဖွဲ့တွေ ဖြစ်ပါတယ်။ အဲဒီတိုင်မှာ ကျွန်တော်တို့က CDMA ရော GSM ရော ကြိုက်တဲ့ အင်တာနာ တပ်လို့ရပါတယ်။ အဲဒီတော့ ဒီလိုဖြစ်လာလို့ရှိရင် ဦးစီးဌာနအဖွဲ့တွေမှာ ဒီလိုဝန်ဆောင်မှုပေးမယ့် အဖွဲ့တွေမှာ ပေါင်းစပ်ပေးလိုက်မယ်ဆိုရင်တော့ ကျွန်တော်တို့ မြေထိန်းရတဲ့ ဒုက္ခတွေ၊ စောစောက သဘာဝ ပတ်ဝန်းကျင်ထိန်းသိမ်းရမယ့် ဒုက္ခတွေ အများကြီး သက်သာသွားမှာ ဖြစ်တဲ့အတွက်ကြောင့်မို့လို့ ဒါလေးကို ကျွန်တော်တို့က ထည့်သွင်းဖော်ပြရခြင်းဖြစ်ကြောင်း ရှင်းလင်းတင်ပြအပ်ပါတယ် ခင်ဗျား။ ဆက်လက်ပြီး ကျွန်တော် စောစောက ၄၅ ကို ပုဒ်မ စာသား အသစ် ထည့်လိုက်တဲ့အတွက်ကြောင့်မို့လို့ နဂိုမူလ ပုဒ်မ ၄၆ အမှတ်စဉ် ပြောင်းလဲသွားမှာ ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ နောက်ဆုံးဥပဒေကြမ်း မူကြမ်း အခန်း(၂၀)အထွေထွေပိုင်းမှာ ပါတဲ့ မူလ ပုဒ်မ ၇၃ မူြဋ္ဌာန်းချက်မှာ ပြည်ထောင်စုအစိုးရအဖွဲ့သည် နိုင်ငံတော်လုံခြုံရေး၊ တရားဥပဒေစိုးမိုးရေး သို့မဟုတ် ရပ်ရွာအေးချမ်းသာယာရေးကို ထိခိုက်စေသော မည်သည့်သတင်း အချက်အလက်နှင့် ဆက်သွယ်ရေးကိုမဆို ကြားဖြတ်ဖမ်းယူနိုင်ရေးအတွက် သက်ဆိုင်ရာ အဖွဲ့ အစည်းများကို ညွှန်ကြားနိုင်သည်ဟု ဖော်ပြပါရှိပါတယ်။ ဒီဥပဒေ ပုဒ်မ ၇၃ ကို ကျွန်တော့်အနေနဲ့ ပြင်ဆင်လို တာကတော့ နိုင်ငံတော်လုံခြုံရေးနဲ့ တရားဥပဒေစိုးမိုးရေးကို ထိခိုက်စေသော မည်သည့် သတင်းအချက်နှင့် ဆက်သွယ်မှုများကိုမဆို ရရှိနိုင်ရေးအတွက် နိုင်ငံသားများ၏ မူလ အခွင့်အရေးများကို ကျွန်တော် ဖော်ပြထားပါတယ်။ နိုင်ငံသားများရဲ့ မူလအခွင့်အရေးများ ပါ ပါတယ်။ ဒါတွေကို မထိခိုက်စေဘဲ ပြည်ထောင်စုအစိုးရအဖွဲ့မှ သက်ဆိုင်ရာ အဖွဲ့အစည်း များသို့ လိုအပ်သလို ညွှန်ကြားဆောင်ရွက်နိုင်သည်ဟု ကျွန်တော် ပြင်ဆင်လိုခြင်း ဖြစ်ပါတယ်။ ပြင်ဆင်ရတဲ့ ရည်ရွယ်ချက်ကတော့ ITU လို့ခေါ်တဲ့ Intemctiond Telecommunication Union ရဲ့ အခြေခံဥပဒေပုဒ်မ အခန်း(၃၇)မှာလည်း တစ်ကမ္ဘာလုံးအတွက် လုံခြုံရေးနဲ့ တရားဥပဒေ စိုးမိုးစေခြင်းအလို့ငှာ Lawful interception ပြုလုပ်နိုင်ကြောင်း ပြဋ္ဌာန်းထား ရှိပါတယ်။ ဒီမိုကရေစီ အပြည့်အဝ ကျင့်သုံးနေကြတဲ့ နိုင်ငံကြီးများမှာလည်း နိုင်ငံသားတို့ရဲ့ မူလအခွင့်အရေးကို မထိခိုက်စေဘဲ နိုင်ငံတော်နဲ့ နိုင်ငံသားများရဲ့ လုံခြုံရေး အတွက် Lawful Interception အား အပြည့်အဝ ဆောင်ရွက်နေကြတယ်ဆိုတာလည်း လေ့လာတွေ့ရှိရပါတယ်ခင်ဗျား။ ကျွန်တော်တို့ ဥပမာတင်ပြရရင် နိုင်ငံတော်အတွက်ကော၊ နိုင်ငံသားတွေအတွက်ကော အကျိုးမရှိတဲ့ မူးယစ်ဆေးဝါးဂိုဏ်းတစ်ခုကြီး ကျွန်တော်တို့နိုင်ငံအတွင်းမှာ ဖြစ်ပေါ်ပြီး၊ ဖြစ်ပေါ်တဲ့အချိန်မှာ ဒီ ဖမ်းဖို့ကိုလည်း ဒီသက်ဆိုင်ရာ အဖွဲ့အစည်းတွေက စောင့်ကြည့်နေတဲ့ အချိန်မှာ ဘယ်လိုမှ ဖမ်းလို့မရတဲ့အချိန်မှာ မြန်မာပြည်တစ်နေရာထဲမှာ ဒုစရိုက်နှိမ်နင်းရေး အဖွဲ့ ကနေပြီးတော့ သံသယရှိတဲ့လူတစ်ယောက် ကျွန်တော်တို့ ဖမ်းမိလိုက်တယ်။ ဒါ ငယ်သား တစ်ယောက်ပါ။ ဖမ်းမိလိုက်တဲ့အချိန်မှာ ကံအားလျော်စွာပဲ သူ့ကို စစ်ဆေးချက် လုပ်နေတဲ့ အချိန်မှာ ဘယ်လို့မှ စစ်ဆေးချက်ကလည်း အဖြေမထွက်ဘူး။ အဲဒီအချိန်မှာပဲ ကံအားလျော်စွာနဲ့ သူ့ထဲမှာ ဖုန်းတစ်လုံး ပါ ပါတယ်။ ပါလာရင် ဒီဖုန်းကို ကျွန်တော်တို့က ယူလိုက်ပါမယ်။ ယူပြီးတာနဲ့ Intercept လုပ်လိုက်ပါမယ်။ သူ ဘယ်သူတွေ ဘာတွေ ပြောထားလဲ၊ ဘယ်သူကိုတော့ ဘယ်အချိန်မှာ ဘယ်နံပါတ်တွေ ဘယ်လောက် အများကြီး ပြောထားလဲ၊ အဲဒီလို ကြည့်ခြင်းအားဖြင့် ကျွန်တော်တို့က ဒီမူးယစ်ဆေးဝါးဂိုဏ်း ဘယ်သူက တရားခံဖြစ်နေတယ်။ ဘယ်သူက တာဝန် ရှိလဲဆိုတာ ကျွန်တော် Intercept လုပ်လိုက်တာ လုပ်ခြင်းအားဖြင့် ချက်ချင်း ကျွန်တော်တို့က သိနိုင်ပါတယ်။ ဒါဟာ လိုကို လိုအပ်တဲ့ အနေအထား ဖြစ်ပါတယ်။ အဓိက ကျွန်တော် ဖော်ပြပြီးတဲ့ အတိုင်းပဲ ကျွန်တော်တို့ နိုင်ငံသားတွေရဲ့ မူလအခွင့်အရေးကို မထိခိုက်စေဘဲ ပြည်ထောင်စု အစိုးရအဖွဲ့ကနေပြီးတော့ သက်ဆိုင်ရာအဖွဲ့ကို လိုအပ်သလို ညွှန်ကြားနိုင်တယ်ဆိုတဲ့အပိုင်း ဖြစ်ပါတယ်။ ဒါ ဥပမာ တစ်ခုပဲ တင်ပြတာပါ။ အဓိက ကတော့ ဒီဥပဒေမှာ ကျွန်တော် တင်ရတဲ့ အကြောင်းရင်းက နိုင်ငံသူ၊ နိုင်ငံသားများအတွက် မူလအခွင့်အရေးကို မထိခိုက်စေဘဲ သက်ဆိုင်ရာအဖွဲ့အစည်းက လိုအပ်သလို လိုအပ်တဲ့အချိန် ပြင်ဆင်နိုင်ဖို့ ဖြစ်ပါတယ်။ ဒီထက်မကလည်း ဥပမာတွေ အများကြီး ရှိပါတယ်။ သို့သော်လည်း အချိန်ငဲ့ညှာမှုအတွက် ကျွန်တော် ထပ်ပြီးတော့ မဆွေးနွေးလိုတော့ ပါဘူး။ ဒါကြောင့် မူလပြဋ္ဌာန်းချက် ဥပဒေကို စာသားမှာပဲ ကြားဖြတ်ဖမ်းယူနိုင်ရေးအတွက် သက်ဆိုင်ရာ အဖွဲ့အစည်းများသို့ ညွှန်ကြားနိုင်တယ်လို့ ပါရှိတဲ့အတွက် ကြားဖြတ် ဖမ်းယူရေးစကားရပ်အစား သင့်လျော်တဲ့ အသုံးအနှုန်းဖြစ်စေရန်လည်းကောင်း၊ ဒါ့အပြင် ဖွဲ့စည်းပုံအခြေခံဥပဒေက ပေးအပ်ထားတဲ့ နိုင်ငံသားများရဲ့ မူလအခွင့်အရေးကို ထိခိုက်မှုကို စိုးရိမ်မိတဲ့ အတွက်လည်းကောင်း၊ ဒီပုဒ်မကို ပယ်ဖျက်သွားပြီးတော့ ကျွန်တော် တင်ပြခဲ့တဲ့ ဥပမာများအရ မဖြစ်မနေ လိုအပ်လာပါက နိုင်ငံသူ၊ နိုင်ငံသားများအတွက် Lawful Interception ဆောင်ရွက်ရမှာ ဖြစ်တဲ့အတွက် နိုင်ငံသားများရဲ့ မူလအခွင့်အရေး မထိခိုက်စေခြင်း အတွက် ပြည်ထောင်စုအစိုးရအဖွဲ့အနေဖြင့် သက်ဆိုင်ရာအဖွဲ့အစည်းများသို့ လိုအပ်သလို ညွှန်ကြားနိုင်ရန်အတွက်လည်း ပြင်ဆင်ရတာ ဖြစ်ပါကြောင်း ပြောကြားရင်း ကျွန်တော့်ရဲ့ တင်ပြချက်အား နိဂုံးချုပ်တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ် (၃)ဦးရဲ့ ဆွေးနွေးချက်များနဲ့ ပတ်သက်ပြီးတော့ အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။ (ဩဘာသံများ)</speech>
<speech type="speaker">အစည်းအဝေးကို မိနစ်(၂၀) ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အာလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၁၂၅)နာရီအချိန်တွင် ခေတ္တရပ်နားပြီး(၁၁း၄၅) နာရီအချိန်တွင်ပြန်လည်ကျင်းပပါသည်။</p>
</bill>
<bill>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေးကို ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ပါပြီခင်ဗျာ။</speech>
<title>အမျိုးသားလွှတ်တော်က အတည်ပြုပြီး ပေးပို့ထားသော အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အမျိုးသားလွှတ်တော်ကိုယ်စားလှယ်က ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ် များခင်ဗျား။ အမျိုးသားလွှတ်တော်က အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းကို ၁၀-၈-၂၀၁၂ ရက်နေ့တွင် ပြင်ဆင်ချက်များဖြင့် အတည်ပြုပြီး ပြည်သူ့လွှတ်တော်သို့ ၁၃-၈-၂၀၁၂ ရက်နေ့တွင် ပေးပို့ခဲ့ပါတယ်</speech>
<speech type="speaker">အမျိုးသားလွှတ်တော်က ပြင်ဆင်ချက်များဖြင့် အတည်ပြုပြီး ပေးပို့ထားသော အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်ရေး ဥပဒေကြမ်းကို ပြည်သူ့လွှတ်တော်က ပြင်ဆင်ချက်များဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပြန်လည်ပေးပို့လာသော ပြင်ဆင်ချက်များကို ဆွေးနွေးရန် လွှတ်တော်ကိုယ်စားလှယ်တစ်ဦး အမည်စာ��င်း တင်သွင်းထား ပါတယ်။ ယခု ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ ဒေါက်တာခင်ရွှေ ဆွေးနွေးနိုင်ပါပြီ။</speech>
<speech><mp id="141">ဒေါက်တာခင်ရွှေ၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ လွှတ်တော်ကိုယ်စားလှယ် ဒေါက်တာခင်ရွှေ ဖြစ်ပါတယ်။ ကျွန်တော် ဆွေးနွေးမယ့် အကြောင်းအရာကတော့ အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်မှု ဥပဒေမူကြမ်းနဲ့ပတ်သက်ပြီးတော့ ဥက္ကဋ္ဌကြီးမှ ခွင့်ပြုချက်ဖြင့် ထပ်မံဆွေးနွေးခွင့် ရတဲ့အတွက်ကြောင့် များစွာ ကျေးဇူးတင်ကြောင်း ပြောကြားလိုပါတယ်။ ဒီနေ့ နိုင်ငံတော်မှာ အာဏာကြီး(၃)ရပ်ဖြင့် အုပ်ချုပ်နေတဲ့နေရာမှာ ဥပဒေပြုရေး အာဏာကို တာဝန်ယူထားရတဲ့ ကျွန်တော်တို့ လွှတ်တော်ကြီးမှ လွှတ်တော်ကိုယ်စားလှယ်များရဲ့ အခန်းကဏ္ဍက အလွန်အရေးကြီးပါတယ်။ ယခင်က တစ်ဦး၊ တစ်ယောက်၊ တစ်ဖွဲ့၊ တစ်အုပ်စုမှဆောင်ရွက်ပေမယ့် ဒီနေ့ လွှတ်တော်မှ ပြည်သူ့လွှတ်တော် ကိုယ်စားလှယ်များအနေဖြင့် တိုင်းရင်းသားတွေ ပြည်သူတွေ အလုပ်ရှင်တွေ၊ အလုပ်သမားတွေအတွက် နောင်တွင် ဖြစ်ပေါ်လာမယ့် အကျိုးအပြစ်နှင့် ဖြစ်ပေါ်လာမယ့် အခက်အခဲများကို ကြို တင်စဉ်းစား တင်ပြခြင်းဖြစ်တယ်တဲ့အတွက်ကြောင့် ဆွေးနွေးပြီးတဲ့ ပြည်သူ့လွှတ်တော် အမျိုးသား လွှတ်တော်တို့မှ ဥပဒေကြမ်း ကော်မတီများနှင့် ကိုက်ညီမှုမရှိရင် ခွင့်လွှတ်ဖို့ ဦးစွာ တောင်းပန်အပ်ပါတယ်ခင်ဗျား။ ဒီနေ့ ကျွန်တော်တို့ နိုင်ငံတော်အတွက် အလုပ်အကိုင်နဲ့ ကျွမ်းကျင်မှု ဖွံ့ဖြိုးတိုးတက်ရေး အတွက်ကို အထူးလိုအပ်နေတဲ့အချိန်ကာလလည်း ဖြစ်ပါတယ်။ နိုင်ငံတစ်နိုင်ငံရဲ့ Resources များဖြစ်တဲ့ တွင်းထွက်သယံဇာတများနဲ့ သစ်တောသားငါးများကို ထုတ်ယူသုံးစွဲသွားရင် တစ်နေ့ တစ်ချိန်မှာ ကုန်ခမ်းသွားနိုင်ပြီးတော့ ဒီ Human Resources ဖြစ်တဲ့ လူသား အရင်းအမြစ် ကတော့ သုံးစွဲလေ တန်ဖိုးတက်လေ ပေါများလေ ဖြစ်တဲ့အတွက်ကြောင့် အလုပ်အကိုင်နှင့် ကျွမ်းကျင်မှု ဖွံ့ဖြိုးတိုးတက်မှု ဥပဒေကြမ်းကို ဆောင်ရွက်သင့်ကြောင်းကို ပထမ ကျွန်တော် ပြောကြားလိုပါတယ်။ ဒါပေမဲ့ ဒီနေ့ ဒီဥပဒေကြမ်းမှာ ပါရှိတဲ့ ဥပဒေအချို့ဟာ ဒီနေ့ မြန်မာနိုင်ငံတော်နဲ့ လက်ရှိအနေအထားနဲ့ ကိုက်ညီမှုတချို့ မရှိဘူးလို့ ယူဆတဲ့အတွက်ကြောင့် ယခင် အမျိုးသားလွှတ်တော်မှာပဲ ကန့်ကွက်ဆွေးနွေးခဲ့သလို ဒီနေ့လည်း တချို့ဥပဒေတွေ အပေါ်မှာ ဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ ဒီဥပဒေနဲ့ပတ်သက်ပြီး လေ့လာသုံးသပ်တဲ့နေရာမှာ အရေးကြီးတဲ့ အလုပ်ရှင်နဲ့ အလုပ်သမားဆိုတဲ့ အပိုဒ် (၂) အပိုဒ်ခွဲ က နဲ့ ခ မှာပါတဲ့ အဓိပ္ပာယ်ဖွင့်ဆိုချက်ကို အရင် ကျွန်တော် ဆွေးနွေးပါမယ်။ အလုပ်သမား ဝန်ကြီးဌာနမှ တာဝန်ရှိတဲ့ပုဂ္ဂိုလ်များကိုလည်း မေးမြန်းတဲ့အခါမှာ အလုပ်သမား(၅)ယောက် ထက် ခန့်ထားတဲ့ သမအပိုင်း၊ ပုဂ္ဂလိကပိုင်း၊ ဖက်စပ်ပိုင်းလုပ်ငန်း အဖွဲ့အစည်းတစ်ခု တစ်ခု ဒါမှမဟုတ် ကုမ္ပဏီနှင့် အလုပ်သမား ခန့်ထားပိုင်ခွင့်ရှိသူ သို့မဟုတ် ယင်းအလုပ်သမားများကို ခန့်ထားပိုင်ခွင့် လွဲအပ်ခြင်းခံရသူကို ဆိုသည်ဆိုပြီးတော့ ပြဋ္ဌာန်းပြီးတော့ အလုပ်သမား ကဏ္ဍမှာလည်း ကျွမ်းကျင်မှုလိုတဲ့ပုဂ္ဂိုလ်တွေ အလုပ်ကိုဖြစ်စေ၊ နောက် သင့်တော်တဲ့ ကျွမ်းကျင်မှု ရှိတဲ့ အလုပ်ကိုဖြစ်စေ၊ ကျွမ်းကျင်မှု မလိုတဲ့အလုပ်ကိုဖြစ်စေ၊ အခကြေးငွေဖြင့် လုပ်သူကို ဆိုသည် နောက်ပြီးတော့ အလုပ်သင် လုပ်ကိုင်သူလည်း ပါဝင်သည်ဟု ဆိုထားပါတယ်။ ဒါကြောင့် ကျွန်တော် အဓိကတင်ပြချင်တာကတော့ ဒီအလုပ်ရှင် ဆိုတာ လူ(၅)ယောက်အထက် တစ်နိုင်ငံလုံးမှာရှိနေတဲ့ အလုပ်ရှင်များကို ဆိုပြီးတော့ အလုပ်သမားဆိုတာလည်း နေ့စားလုပ်တဲ့သူ အပါအဝင် ရှိသမျှပုဂ္ဂိုလ်တွေဆိုကြောင်း ကျွန်တော် ပထမ တင်ပြချင်ပါတယ်။ နောက် ဒုတိယအနေနဲ့ ကျွန်တော်တို့ ဥပဒေကြမ်းအခန်း(၂)မှာ ဖြစ်တဲ့ အလုပ်ကြမ်းနဲ့ အလုပ်သမား ရှာဖွေခြင်းနဲ့ပတ်သက်ပြီးတော့ တင်ပြလိုပါတယ်။ ဒီအခန်းရဲ့ အပိုဒ် (၄)အပိုဒ်ခွဲ (ဂ)နဲ့ ပတ်သက်ပြီးတော့ ကျွန်တော့်အနေနဲ့ အရင်တစ်ခေါက်ကလည်း ဆွေးနွေးခဲ့ပြီး ဖြစ်ပါတယ်။ ဒါကတော့ မိမိတို့လုပ်ငန်းမှာ လစ်လပ်တဲ့ ဒါမှမဟုတ် လွတ်လပ်တဲ့ အလုပ်အကိုင်များနဲ့ စပ်လျဉ်းပြီးတော့ သက်ဆိုင်ရာအလုပ်အကိုင်နဲ့ အလုပ်သမားရှာဖွေရေးရုံးကို သတ်မှတ်ချက်နဲ့ အညီ အကြောင်းကြားစေရန်အတွက် အစီအစဉ်များ ချမှတ်နိုင်သည် ဆိုပြီးတော့ ပြဌာန်းထားတာ မဖြစ်သင့်တဲ့ ပြဿနာမျိုး တင်ပြလိုပါတယ်။ ယခင် ကျွန်တော် တင်ပြချက်ကို ထပ်မံဆွေးနွေးချင်ပါတယ်။ ဒါကတော့ အလုပ် လုပ်တဲ့နေရာကနေပြီးတော့ လစ်လပ်သွားတာနဲ့ မိမိသက်ဆိုင်ရာ အလုပ်အကိုင်ရှာဖွေရေးရုံးကို တင်ပြပါမယ်။ တင်ပြပြီးတော့ ဒီတင်ပြချက်နဲ့အညီ အလုပ်သမားရုံးကနေပြီးတော့ အလုပ်သမား ရှာဖွေရမယ်ဆိုရင် ဒီနေ့ ဒီခေတ်ဒီအချိန်အခါနဲ့ ကိုက်ညီမှုမရှိတဲ့ လုပ်ရပ်တစ်ခုလို့ ကျွန်တော် မြင်တွေ့ပါတယ်။ စီးပွားရေးလုပ်ငန်းရှင်များက လုပ်ငန်းခွင် လူ့စွမ်းအားအရင်းအမြစ် ဖွံ့ဖြိုးရေး HRD Qc$: g:qp lệossq: Capacity Building Cooperate Social Responsility (CSR) လုပ်ငန်းခွင် လူမှုရေးတာဝန် စသည်များကို ဆောင်ရွက်ပေးခြင်းနှင့် မိမိတို့အစီအစဉ်နဲ့ ဝန်ထမ်းများ ကျွမ်းကျင်အောင် သင်တန်းများ ပို့ချဆောင်ရွက်နေကြတဲ့ ခေတ်ကာလလည်း ဖြစ်ပါတယ်။ ဆက်လက်ပြီး ဆွေးနွေးတင်ပြလိုသည်မှာ ဥပဒေမူကြမ်း အခန်း(၃) အပိုဒ် ၅(က) ၁ မှာ ဖော်ပြထားတဲ့ အလုပ်ရှင်သည် အလုပ်သမားအား အလုပ်တစ်ခုခုကို လုပ်ကိုင်ရန် ခန့်အပ် ပြီးပါက ရက်ပေါင်း(၃၀)အတွင်း အလုပ်ခန့်ထားမှုဆိုင်ရာသဘောတူညီချက် စာချုပ် ချုပ်ဆို ရမည်။ သို့ရာတွင် အစိုးရဌာန၊ အစိုးရအဖွဲ့အစည်းတွင် အမြဲတမ်းဝန်ထမ်း ခန့်အပ်ခြင်းနှင့် သက်ဆိုင်ခြင်း မရှိစေရဟု ော်ပြထားပါတယ်။ လက်ရှိ ကျွန်တော်တို့ ကုမ္ပဏီတွေမှာ အလုပ်သမားတွေ ခန့်တဲ့အခါမှာ အပိုဒ်၅ (ခ) ပါအချက်များ ထည့်သွင်းပြီး နောင်တွင် ပြဿနာ မပေါ်စေရန်အတွက် ထည့်သွင်းစာချုပ်များ ချုပ်ဆိုပါတယ်။ အဓိကအနေနဲ့ ပြောလိုတာကတော့ ရက်ပေါင်း(၃၀)အတွင်းမှာ စာချုပ် ချုပ်ဆိုရန် ကိစ္စ မိမိလုပ်ဆောင်သွားရမှာ ဖြစ်ကြောင်း သို့သော် ဝန်ထမ်းထောင်ချီတဲ့ အလုပ်သမားများနဲ့ နိုင်ငံတော်ရဲ့ တစ်နံတစ်လျားမှာ ရှိနေတဲ့ လုပ်ငန်းများအတွက် ရက်ပေါင်း(၃၀)အတွင်း ဌာနဆိုင်ရာသို့ ဆက်လက်ပို့ပေးရန် အကြောင်းကြားရန် ကိစ္စက အခက်အခဲရှိကြောင်းကို တင်ပြလိုပါတယ်။ တချို့စက်ရုံများ ဥပမာအားဖြင့် အထည်ချုပ် စက်ရုံများဆိုရင် အလုပ်သမား (၃၀၀၀)ကနေ (၅၀၀၀)ရှိပါတယ်။ ဒီစက်ရုံများရဲ့ လူအဝင်အထွက် ကလည်း တစ်လကို လူ (၁၀၀) (၂၀၀)အထိ အလုပ်သမား အဝင်အထွက်တွေ ရှိပါတယ်။ ဒီအပြင် အလုပ်သမား (၅) ယောက် အထက် ရှိတဲ့ အလုပ်ရုံ စိုက်ပျိုးရေး၊ မွေးမြူရေးနဲ့ တစ်နိုင်တစ်ပိုင်စက်ရုံများကလည်း မြန်မာနိုင်ငံအနှံ့ အစိုးရဌာနနဲ့ လက်လှမ်းမမီတဲ့ နေရာတွေမှာ ရှိနေကြပါတယ်။ နောင် ကိုယ့်အမျိုး ကိုယ် ခန့်တဲ့ အလေ့အထ ကလည်း နယ်တွေမှာရှိပါတယ်။ နောက် ရက်ပေါင်း (၃၀)အတွင်းမှာ စာချုပ် ချုပ်ပါ။ စာချုပ် ချုပ်ပြီးရင်လည်း စာချုပ်ကို တစ်လအတွင်းပို့ပါ။ ပြီးရင် တစ်လအတွင်း ငွေပို့ပါဆိုတဲ့ အခက်အခဲတွေကလည်း ရှိနေမှာ ဖြစ်တဲ့အတွက်ကြောင့် ဒါကို မလိုက်နိုင်တဲ့ ဥပဒေတစ်ရပ် ဖြစ်သွားမှာ ကျွန်တော် စိုးရိမ်တဲ့အတွက်ကြောင့် ဒီဥပဒေကို ကျွန်တော် ဆွေးနွေးခြင်းလည်း ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ဆက်လက်ပြီး နောက်တစ်ချက် ကျွန်တော် ဆွေးနွေးလိုတာကတော့ အခန်း(၈)မှာပါတဲ့ အလုပ်သမား ကျွမ်းကျင်ဖွံ့ဖြိုးရေးအတွက် ရန်ပုံငွေ ထူထောင်ခြင်း၊ သုံးစွဲခြင်းကိစ္စကို ယခင်ကလည်း ကျွန်တော် ဆွေးနွေးပြီး ဖြစ်ပါတယ်။ ဒီရန်ပုံငွေ ကိစ္စကို အကျဉ်းချုံးဖော်ပြရရင် အခန်း(၈)ရဲ့ အပိုဒ် ၃၀ က မှာ စက်မှုလက်မှု ဝန်ဆောင်မှု လုပ်ငန်း၏ အလုပ်ရှင်သည် ယင်း၏လုပ်ငန်းမှ အလုပ်သမား ကြီးကြပ်သူအဆင့်နှင့် ယင်းအဆင့်အောက်ရှိတဲ့ အလုပ်သမားတွေကို ပေးချေရမယ့် စုစုပေါင်း လခရဲ့ (၀.၅)ရာခိုင်နှုန်းထက် မနည်းတဲ့ငွေကို ရန်ပုံငွေသို့ ထည့်ဝင်ကြေးအဖြစ် လစဉ် မပျက်မကွက် ပေးရမယ်ဆိုတဲ့အချက် ဖြစ်ပါတယ်။ ဒီအချက်နဲ့ပတ်သက်ပြီး ပြည်သူ့လွှတ်တော်မှာ အလုပ်သမားများ ပေးချေရမယ့် လုပ်ခ လစာထက် (၀.၅) ထက် မနည်းတဲ့ငွေကို ရန်ပုံငွေအဖြစ် ထည့်သွင်းရန် လစဉ်မပျက် ပေးသွင်းရမယ်ဆိုပြီးတော့ ဆောင်ရွက်ထားတာ တွေ့ပါတယ်။ ဒီအချက်နဲ့ပတ်သက်ပြီး မိမိအကြံပြု ဆွေးနွေးလိုတာကတော့ အလုပ်သမားဝန်ထမ်း (၅)ယောက်အထက် ဖြစ်ပါက အလုပ်ရှင်အဖြစ် သတ်မှတ်ခံရတာနဲ့ ရန်ပုံငွေ (၀.၅) ကနေပြီးတော့ (၁)ရာခိုင်နှုန်း မနည်း လစဉ်ပေးသွင်းရမယ့်ကိစ္စက လုပ်ငန်းရှင်များအတွက် မဖြစ်သင့်ကြောင်းလည်း ပြောကြားလိုပါတယ်။ နောက် ဒီနေ့အထိလည်း မြန်မာပြည်မှာ ကျင့်သုံးခြင်း မရှိသေးကြောင်းလည်း တင်ပြလိုပါတယ်။ ဒီကိစ္စနဲ့ပတ်သက်ပြီးတော့ နိုင်ငံအများမှာ အသုံးချ ဆောင်ရွက်ခြင်းကိုလည်း မတွေ့ရပါဘူး။ စင်ကာပူမှာတော့ ဝန်ထမ်းများ အနားယူတဲ့အခါမှာ အသုံးပြုရန်အတွက် General Provide Fun (GPF) sargos. Yc$iqa sp:e açörg copoê:003:03 ရှိပါတယ်။ ဒီရန်ပုံငွေကိုလည်း ပေးဆောင်ရမယ့် ကိစ္စကလည်း လုပ်ငန်းရှင်တွေအတွက် တော်တော် တာဝန်ကြီးတဲ့ ကိစ္စတစ်ရပ် ပေါ်ပေါက်ကြောင်းကို မြင်တွေ့ရပါတယ်။ ဒီငွေစုတဲ့ ပုံစံကြီးဟာ နိုင်ငံတော်တော်များများမှာ ကျင့်သုံးခြင်း မရှိတဲ့စနစ်ဖြစ်ကြောင်း တင်ပြလိုပါတယ်။ ဒီဥပဒေကိုလည်း တာဝန်ရှိတဲ့ ပုဂ္ဂိုလ်တွေကနေပြီးတော့ စင်ကာပူမှာ (၈)ယောက်လောက်က (၈)ရက်လောက် သွားလေ့လာပြီးတော့ ရေးဆွဲထားတယ်လို့ ကျွန်တော် သိရပါတယ်။ အဲဒီတော့ စင်ကာပူလို City Country မှာ ဒီဥပဒေကြီး လုပ်နိုင်ပေမယ့် ကျွန်တော်တို့လို မဖွံ့ဖြိုးသေးတဲ့နိုင်ငံမှာ နောက် အခက်အခဲတွေ အများကြီးရှိနေတဲ့ နိုင်ငံမှာ ဒီဥပဒေကို စင်ကာပူ အတိုင်း ပုံတူကူးချပြီး လုပ်နိုင်မလားဆိုတာလေးလည်း ကျွန်တော် သံသယ ဖြစ်ပါတယ်။ ဒီလို ရန်ပုံငွေ ပေးသွင်းရမယ့်ကိစ္စမျိုးကို ထပ်လောင်းပြီး ဆွေးနွေးရလို့ရှိရင် ဒီ (၀.၅)ရာခိုင်နှုန်းနဲ့ မနည်းငွေကို လုပ်ငန်းရှင်က လစဉ် ပေးသွင်းရမယ့်ကိစ္စမှာ တာဝန်ကြီးတစ်ရပ် ထမ်းဆောင်ရမှာ ဖြစ်ပြီးတော့ တစ်စုံတစ်ရာ အခက်အခဲကြောင့် ပျက်ကွက်လို့ရှိရင်လည်း ထောင်ဒဏ်ကဲ့သို့ အပြစ်ပေးခံရရင် လုပ်ငန်းရှင်များ အားလုံးအတွက် အခက်အခဲများ ဖြစ်နိုင် ပါတယ်။ မိမိအနေနဲ့ ထပ်လောင်းဆွေးနွေးရရင် အလုပ်အကိုင် စုဆောင်းရေး အေဂျင်စီတို့၊ နောက် ဆောက်လုပ်ရေးကုမ္ပဏီများ၊ ဝန်ကြီးဌာနနှင့် ခွင့်ပြုချက်မရှိဘဲ အလုပ်အကိုင် စုဆောင်းခြင်းတို့၊ နောက် အလုပ်သမားတို့ထံမှ အခငွေရယူ ဆောင်ရွက်သည်ဖြစ်စေ ပြစ်မှုထင်ရှားလျှင် (၃)နှစ်ထက် မပိုသော ထောင်ဒဏ် အနည်းဆုံး ကျပ် သုံးသိန်း မှ အများဆုံး ဆယ်သိန်းအထိ ငွေဒဏ်ဖြစ်စေ၊ ပြစ်ရပ် နှစ်ရပ်လုံးဖြစ်စေ ချမှတ်ရမယ်လို့ ပါရှိပါတယ်။ ဒီအချက်တွေဟာ ငွေဒဏ်အားဖြင့် မထောင်းသာသော်လည်း ထောင်ဒဏ်ဟာ လုပ်ငန်းရှင်များရဲ့ ဘဝပျက်နိုင်တဲ့ ပြစ်ဒဏ်တွေဖြစ်နေလို့ နိုင်ငံတော်အနေနဲ့ ဈေးကွက်စီးပွားရေးစနစ် ဖော်ဆောင်ရင်းနဲ့ နိုင်ငံခြားရင်းနှီးမှုကိစ္စကို အလေးပေး၊ ဇောင်းပေး ဆောင်ရွက်နေတဲ့ အချိန်မှာ နိုင်ငံတော် စီးပွား ဖွံ့ဖြိုးရေးကဏ္ဍမှာ ရှေ့တန်းက တစ်တပ်တစ်အား ပါဝင်ဆောင်ရွက်နေကြတဲ့ လုပ်ငန်းရှင်တွေ အတွက် အရေးကြီးပြီးတော့ ထည့်သွင်းဆွေးနွေး��ခြင်း ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဆက်လက်ပြီး ဥပဒေမူကြမ်း အခန်း(၉) ပြစ်မှုနဲ့ ပြစ်ဒဏ်များကို ဆွေးနွေးသုံးသပ်တင်ပြလိုပါတယ်။ အခန်း(၃၅)၊ (၃၈) တို့ကို ပူးတွဲ ဆွေးနွေးသွားမှာ ဖြစ်ပါတယ်။ အခန်း(၃၅)နဲ့ ပတ်သက်ပြီးတော့ ပြစ်မှုထင်ရှားခံရလျှင် ထိုသူကို (၃)နှစ်ထက် မပိုသော ထောင်ဒဏ်ဖြစ်စေ၊ အနည်းဆုံး သုံးသိန်း မှ ဆယ်သိန်း အထိ ငွေဒဏ်ဖြစ်စေ၊ ပြစ်ဒဏ် နှစ်ရပ်လုံးကိုဖြစ်စေ ချမှတ်ရမည်လို့ ပြဋ္ဌာန်းပါတယ်။ ဒီ ဥပဒေအခန်း (၃)ကို ပုဒ်မ ၅(က) (၁) (၂)များအရ ခန့်အပ်ပြီးတော့ လျှောက်လွှာရေး၊ လက်မှတ်ထိုးပြီးတော့ တစ်လအတွင်းမှာ လုပ်ငန်းရှင်ကနေပြီးတော့ ရန်ပုံငွေ (၀.၅)ရာခိုင်နှုန်း အနည်းဆုံး ပေးသွင်းရမယ်။ ပေးသွင်းရန် ပျက်ကွက်လို့ရှိရင် ထောင်ဒဏ်၊ ငွေဒဏ် ချရမယ်လို့ ပါရှိ ထားပါတယ်။ တချို့ ပညာရှင်ပုဂ္ဂိုလ်များ အမြင်အရ ပျက်ကွက်ခြင်းအတွက် တရားရုံးတွင် ဖြေရှင်းနိုင်ကြောင်း ထောက်ပြထားသည်ကိုလည်း ကျေးဇူးတင်ပါတယ်။ ဒါပေမဲ့ လုပ်ငန်းရှင် အနေနဲ့ နိုင်ငံတော် စီးပွားဖွံ့ဖြိုးရေးတွေ ပါဝင်ဆောင်ရွက်နေရာမှာ ရန်ပုံငွေကိစ္စ အကြောင်း ရှာပြီးတော့ ရုံးတွေ၊ ကနားတွေ ပြစ်ဒဏ် ကျရမယ့်၊ ဘဝပျက်ရမယ့် အခြေအနေတွေကို ထည့်သွင်းစာနာ စဉ်းစားပေးဖို့လည်း ကျွန်တော် အကြိမ်ကြိမ် ပါဝင်ဆွေးနွေးရခြင်း ဖြစ်ပါတယ်။ ဒီကော်မတီအနေနဲ့ အလုပ်သမား၊ တစ်ပြည်လုံးအတိုင်းအတာနဲ့ အနည်းဆုံး တစ်သန်း ရှိပါတယ်။ အဲဒီတော့ (၁)ရာခိုင်နှုန်း Average ပေးရမယ်ဆိုရင် လူတစ်ယောက်ရဲ့ လစာတစ်သိန်းနဲ့ တွက်မယ်ဆိုရင် တစ်လကို အနည်းဆုံး သိန်းပေါင်း တစ်သောင်းကျော် လစဉ် ဝင်နေမှာ ဖြစ်တဲ့အတွက်ကြောင့် ဒါကိုလည်း ထည့်သွင်းစဉ်းစားဖို့ လိုပါတယ်။ နောက် ဆက်လက်ပြီးတော့ ဥပဒေမူကြမ်း ပုဒ်မ အပိုဒ် ၂၈ မှာ ရန်ပုံငွေစီမံခန့်ခွဲရေး ကော်မတီရဲ့ လုပ်ငန်းတာဝန်နဲ့ အပိုဒ် ၂၉ မှာ ရန်ပုံငွေစီမံခန့်ခွဲရေးကော်မတီအနေနဲ့ ကုန်ကျစရိတ်များနဲ့ ပတ်သက်ပြီးတော့ ကုမ္ပဏီရဲ့ ရန်ပုံငွေ စီမံခန့်ခွဲရေးကို ကိုင်ထားမယ်။ ဒီလို ကိုင်ထားပြီးတော့ ဌာန၊ စက်ရုံ၊ အလုပ်ရုံများဟာ သင်တန်းအစီအစဉ် ချမှတ်ဆောင်ရွက်မယ်။ သင်တန်းများကို စေလွှတ်မယ်။ ကုန်ကျစရိတ် ပြနိုင်ပါတယ်။ နောက် အလုပ်သမားတွေ ငွေကြေးထောက်ပံ့မယ်။ ငွေချေးမယ်။ ခွင့်ပြုထားတာလည်း တွေ့ပါတယ်။ ချေးငှားမယ် ဆိုရင်လည်း အတိုးပေးရမှာ ဖြစ်ပါတယ်။ ဒီကော်မတီမှာ ကုန်ကျစရိတ် တောင်းနိုင်တယ်။ ချေးနိုင်တယ်လို့လည်း ဒါ ပါထားတာ တွေ့ပါတယ်။ ဒီအပိုဒ်ဟာ ထောက်ပံ့ငွေ တောင်းခြင်း၊ ချေးခြင်းအပေါ်မှာ စိစစ်ပြီးတော့ သတ်မှတ်စည်းကမ်းနဲ့အညီ ပေးလိုက ပေးမယ်။ မပေးချင်ရင် မပေးဘူး။ ဒါကြောင့် မလိုလားအပ်တဲ့ အခြေအနေတွေ ပေါ်ပေါက်နိုင်ပါတယ်။ ဒီလို မရေရာတာတွေကိုလည်း ပယ်ဖျက်သင့်ကြောင်း ဆွေးနွေးလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် ရှေ့က တင်ပြတာတွေကို ပြန်လည် သုံးသပ်ပြီးတော့ နိဂုံးချုပ်ပြောရလို့ရှိရင် ဥပဒေမူကြမ်းပါ ပြစ်မှုပြစ်ဒဏ်များ ချမှတ်တဲ့ နေရာမှာ မသမာမှု လုပ်ဆောင်မှုအတွက် အဟန့်အတား ဖြစ်စေပါ၍ လိုအပ်သည်ဟု ယူဆပြီး ပြ္ဌာန်းရန်ရှိတာကို မကောင်းဘူးလို့ ငြင်းနေတာမဟုတ်ပါဘူး။ တစ်ဖက်မှာ အနောက်နိုင်ငံများ ပိတ်ဆို့ တားဆီး ကန့်သတ်ထားတဲ့ စီးပွားရေးပိတ်ဆို့မှုတွေ လုံးဝရပ်ဆိုင်း ရုပ်သိမ်းပြီးတော့ အစဉ်အမြဲ ပါဝင်ထောက်ခံတောင်းဆိုပေးခဲ့ကြတဲ့ လုပ်ငန်းရှင်များဘဝ မပျက်စီးရေး၊ ဈေးကွက်စီးပွားရေးစနစ် တိုးတက်ဖွံ့ဖြိုးရေး၊ အဟန့်အတား မဖြစ်ရေး၊ နောက် ၂၀၁၅ မှာ အာဆီယံစီးပွားရေး အသိုက်အဝန်းမှာ လုပ်ငန်းရှင်များ အလုပ်အကိုင်နှင့် ကျွမ်းကျင်မှုဆိုင်ရာ ကဏ္ဍမှာ ထောင်ကျ နိုင်တဲ့အထိ ကန့်သတ်ဆောင်ရွက်ခြင်းများကို တစ်နည်းအားဖြင့် သတ်မှတ် ထည့်သွင်းပံ့ပိုးထားတာ၊ နောက် ဘက်စုံစီးပွားရေး (Macro Economy) တည်ဆောက်ရေး အတွက် နိုင်ငံခြား စီးပွားရေး ရင်းနှီးမြှုပ်နှံမှုမှာ နိုင်ငံသားလုပ်ငန်းရှင်များ တစ်တပ်တစ်အား ပါဝင်ပံ့ပိုး ဆောင်ရွက်ရေးများ အမှန်တကယ် လိုအပ်ပါတယ်။ အခုအခါမှာ နိုင်ငံတကာ ကြွေးမြီများ ကင်းရှင်းသွားပြီး ဖြစ်တဲ့အတွက်ကြောင့် ကမ္ဘာ့ဘဏ် World Bank ၊ နိုင်ငံတကာငွေကြေးအဖွဲ့ IMF အာရှဖွံ့ဖြိုးရေး ADB နိုင်ငံခြားမှ Partner များနဲ့ ပူးပေါင်းဆောင်ရွက်ရေး အဆင်ချောမွေ့ပြီးတော့ DC ဘဝမှ လွတ်မြောက် ပြီးတော့ နိုင်ငံသစ် ထူထောင်တဲ့နေရာမှာ စီးပွားရေး ဆောင်ရွက်တဲ့နေရာမှာ ဒေသခံနိုင်ငံသား လုပ်ငန်းရှင်များနဲ့ ကျွန်တော်တို့ရဲ့ ဝန်ထမ်း အလုပ်သမားများ အပြန်အလှန် ကိုင်းကျွန်းမှီ၊ ကျွန်းကိုင်းမှီ သဟဇာတဖြစ်စေရေးအတွက် လိုအပ်ပါတယ်။ ဒီအတွက်ကြောင့် ပြည်ထောင်စုလွှတ်တော်မှာ အတည်ပြုတော့မယ့် အလုပ်အကိုင်နဲ့ ကျွမ်းကျင်မှုဖွံ့ဖြိုးတိုးတက်ရေးဥပဒေကို အတည်ပြုနိုင်ရန်ကိစ္စမှာ ပြည်သူ့ကိုယ်စားလှယ် တစ်ယောက်အနေနဲ့ ဆန္ဒသဘောထားကို ပြည်သူ့ဆန္ဒ လွှတ်တော်ဆန္ဒအနေနဲ့ပါဝင် ဆွေးနွေးတင်ပြခွင့်ရတဲ့ အတွက်ကြောင့် ကျေးဇူးတင်ပါတယ်။ ဒီဥပဒေကို မြန်မာနိုင်ငံရဲ့ ပကတိအနေအထားနဲ့ ကိုက်ညီမယ့် ဥပဒေအနေနဲ့ ပြန်လည်စဉ်းစားပြီးတော့ ပယ်ဖျက်သင့်တာ ပယ်ဖျက်၊ ဖြည့်သင့်တာ ဖြည့်ပြီးတော့ အသေးစိတ် စဉ်းစားပြီးတော့ ပြန်လည်ပြုပြင်သင့်ကြောင်း တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ် ဒေါက်တာခင်ရွှေ ရဲ့ ဆွေးနွေးချက်နဲ့ ပတ်သက်ပြီးတော့ အမျိုးသားလွှတ်တော် ဥပဒေကြမ်းကော်မတီက ပြန်လည်ကြားနာဆောင်ရွက်ဖို့ ဆုံးဖြတ် ပါတယ်။ (ဩဘာသံများ)</speech>
</bill>
</section>
<section value="Motion">	
<motion>
<title>ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆) (ဥက္ကဋ္ဌ၊ စီးပွားရေးနှင့် ကူးသန်းရောင်းဝယ်ရေးဆိုင်ရာကော်မတီ ၏ မူဆယ် - ၁၀၅ မိုင် ကုန်သွယ်ရေးဇုန်အား အဆင့်မီ ဖွံ့ဖြိုးတိုးတက်သည့် ဇုန်အင်္ဂါရပ်များနှင့်ညီညွတ်စေရန် အကောင်အထည်ဖော် နိုင်ရေးနှင့် မြန်မာ - တရုတ် နှစ်နိုင်ငံကုန်သွယ်တံခါးမုခ်ဦး ဖြစ်သည့် မူဆယ်မြို့အား နိုင်ငံကျက်သရေဆောင် မြို့ပြစီမံကိန်းရေးဆွဲ အကောင်အထည်ဖော် တည်ဆောက်ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၈)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ကရင်ပြည်နယ် မဲဆန္ဒနယ်အမှတ်(၆) (ဥက္ကဋ္ဌ၊ စီးပွားရေးနှင့် ကူးသန်း ရောင်းဝယ်ရေး ဆိုင်ရာကော်မတီ)မှ ဒေါ်နန်းနီနီအေး တင်သွင်းထားသည့် မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ - တရုတ် နှစ်နိုင်ငံ ကုန်သွယ်တံခါးမုခ်ဦးဖြစ်သည့် မူဆယ်မြို့အား နိုင်ငံကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက် ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော် ကိုယ်စားလှယ် (၁၄)ဦး အမည်စာရင်း တင်သွင်းထားပါတယ်။ ပထမဦးစွာ မွန်ပြည်နယ် မဲဆန္ဒနယ်အမှတ်(၂)မှ ဒေါက်တာစိုးဝင်း ဆွေးနွေးနိုင်ပါပြီ</speech>
<speech><mp id="110">ဒေါက်တာစိုးဝင်း၊ မွန်ပြည်နယ် မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များ ခင်ဗျား။ မင်္ဂလာပါလို့ ဦးစွာ နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ် (၂)မှ အမျိုးသားလွှတ်တော် ကိုယ်စားလှယ် ဒေါက်တာစိုးဝင်း ဖြစ်ပါတယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၉)ရက်မြောက်နေ့မှာ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဥက္ကဋ္ဌ စီးပွားရေးနှင့် ကူးသန်းရောင်းဝယ်ရေး ဆိုင်ရာကော်မတီမှ ဒေါ်နန်းနီနီအေး အဆိုတင်သွင်းခဲ့တဲ့ မူဆယ် ၁၀၅ မိုင် ကုန်သွယ်ရေး ဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ-တရုတ် နှစ်နိုင်ငံ ကုန်သွယ်တံခါး မုခ်ဦး ဖြစ်တဲ့ မူဆယ် မြို့အား နိုင်ငံ့ကျက်သရေဆောင် မြို့ပြစီမံကိန်းရေးဆွဲ အကောင်အထည်ဖော် တည်ဆောက် ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံအကြံပြု ဆွေးနွေး သွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်၏ ဆွေးနွေးချက်များကို ဖတ်ကြား ဆွေးနွေးခွင့်ပြုပါရန် ပန်ကြားအပ်ပါတယ်။ မြန်မာနိုင်ငံအနေနဲ့ အိမ်နီးချင်းနိုင်ငံများနဲ့ နယ်စပ် ကုန်သွယ်ရေးလုပ်ငန်းများ ဆောင်ရွက်လျက်ရှိရာမှာ ယခုအချိန်အထိ နယ်စပ် ကုန်သွယ်ရေး ဂိတ်စခန်း ပေါင်း(၁၂)ခု ရှိပါတယ်။ ၎င်းတို့မှာ အနောက်ဘက်မှာ အိန္ဒိယနယ်စပ် စခန်း(၂)ခု၊ ဘင်္ဂလားဒေ့ရှ်နိုင်ငံ နယ်စပ်မှာ စခန်း (၂)ခု အရှေ့ဘက် တရုတ်နိုင်ငံနယ်စပ်တွင် ကုန်သွယ်စခန်း (၄)ခုနှင့် ထိုင်းနိုင်ငံနယ်စပ်တွင် ကုန်သွယ်စခန်း(၄)ခုတို့ ဖြစ်ပါတယ်။ ဒါ့အပြင် လာမယ့် ၂၀၁၅ ခုနှစ်မှာ နယ်စပ်ကုန်သွယ်ရေးလုပ်ငန်းများကို တိုးမြှင့်နိုင်ရန် ထိုင်းနိုင်ငံနယ်စပ်တစ်လျှောက်မှာလည်းပဲ နောက်ထပ်နယ်စပ်ကုန်သွယ်စခန်း (၄)ခု ထပ်မံ ဖွင့်လှစ်ရန် စီစဉ်နေကြောင်း သိရပါတယ်။ ယခုအချိန်အထိ ဖွင့်လှစ်ပြီးခဲ့တဲ့ နယ်စပ်ကုန်သွယ်ရေး စခန်း(၁၂)ခုအနက် မူဆယ်မြို့ ၁၀၅ မိုင် ကုန်သွယ်ရေးဇုန်ဟာ ကုန်သွယ်မှု ပမာဏ အကြီးမားဆုံးဖြစ်ပြီး နယ်စပ်ကုန်သွယ်မှုပမာဏရဲ့ (၇၀)ရာခိုင်နှုန်းကို ကုန်သွယ်မှုပြုလုပ်လျက်ရှိကြောင်း သိရပါတယ်။ တရုတ်ပြည်ရဲ့ အနောက်ဖက် ကုန်းတွင်းပိတ်ပြည်နယ် တစ်ခု ဖြစ်တဲ့ ယူနန်ပြည်နယ်ဟာနောင်တစ်ချိန်မှာ ပင်လယ်ထွက်ပေါက်ဂိတ်ဖြစ်လာမယ့်နေရာ ဒေသတစ်ခုလည်း ဖြစ်နေပါတယ်။ အခုလည်း တရုတ်နိုင်ငံရဲ့ ထွက်ကုန်ပစ္စည်းများကို မြန်မာနိုင်ငံမှတစ်ဆင့် အိန္ဒိယနိုင်ငံ၊ ဘင်္ဂလားဒေ့ရှ်နိုင်ငံ၊ အရှေ့အလယ်ပိုင်းနိုင်ငံများကို ကျောက်ဖြူရေနက်ဆိပ်ကမ်းမှတစ်ဆင့် ပင်လယ်ရပ်ခြားနိုင်ငံများကို ကုန်သွယ်မှုပြုလုပ်နိုင်ရန် မူဆယ်မြို့ တစ်ဖက်ကမ်းမှာရှိတဲ့ ရွှေလီ-ကျယ်ဂေါင်ဒေသ ရွှေလီအထူးတံခါးဖွင့် စီးပွားရေး စီမံကိန်းစမ်းသပ်ဇုန်နဲ့ အနောက်တောင် ရွှေရောင်မုခ်ဦး ဖွင့်လှစ်မယ့် စီမံကိန်းကို အကောင်အထည်ဖော် ဆောင်ရွက်လျက်ရှိပါတယ်။ ဖော်ပြပါစီမံကိန်းပြီးစီးပြီး လုပ်ငန်းစတင် လည်ပတ်လာပါက မူဆယ်မြို့ဟာ အခုအချိန်ထက် အဆများစွာ စည်ကားတိုးတက်လာမယ့်အပြင် နယ်စပ်ကုန်သွယ်မှုလုပ်ငန်းမှာလည်း ယခုထက် ပိုမိုဖွံ့ဖြိုးတိုးတက်လာမှာ ဖြစ်ပါတယ်။ ယူနန်ပြည်နယ် မြို့တော် ကူမင်းမြို့ဟာ မြန်မာပြည် အရှေ့မြောက်ပိုင်းမှာရှိတဲ့ လားရှိုးမြို့ထိ မီးရထားလမ်းဖောက်လုပ်ရန် တရုတ်နိုင်ငံဘက်မှ စတင်အကောင်အထည်ဖော် ဆောင်ရွက်လျက်ရှိကြောင်း လေ့လာသိရှိရပါတယ်။ ကုန်ပစ္စည်း များကို လားရှိုးမြို့မှတစ်ဆင့် မီးရထားကုန်တင် ယာဉ်ကြီးများနဲ့ တင်ပိုလိုတဲ့နေရာ ဒေသများကို ဆက်လက်ပို့ဆောင်တော့မှာ ဖြစ်ပါတယ်။ လာမယ့် ၂၀၁၅ ခုနှစ်မှာ အာဆီယံစီးပွားရေး အသိုက်အဝန်းပေါ်ထွန်းလာမယ့်အပြင် အာဆီယံနိုင်ငံများအတွင်း လွတ်လပ်တဲ့ ကုန်သွယ်ရေးဒေသကြီးတစ်ခု စတင်အကောင်အထည်ဖော်တော့မည်ဖြစ်ရာ အာဆီယံစီးပွားရေး စင်္ကြံလမ်းကြောင်းများနဲ့အတူ ကူမင်း၊ လားရှိုးလမ်းကြောင်းတို့ ချိတ်ဆက်ပြီး ကုန်သွယ်မှုလုပ်ငန်းများ ပိုမိုတိုးတက်အောင် ဆောင်ရွက်နိုင်တော့မှာ ဖြစ်ပါတယ်။ ဒါ့အပြင် ၁၀၅ မိုင် ကုန်သွယ်ရေးဇုန်ဟာ ကမ္ဘာပေါ်မှာ လူဦးရေအများဆုံး နေထိုင်ကြတဲ့ နိုင်ငံများဖြစ်ကြတဲ့ တရုတ်နဲ့ အိန္ဒိယနိုင်ငံတို့ရဲ့ ဆက်သွယ်ရေး ဝင်/ထွက်ရာ ဂိတ်တံခါးနေရာဖြစ်နေတဲ့အတွက် ယခုအချိန်မှစပြီး ကုန်သွယ်ရေးရင်းနှီးမြှုပ်နှံမှုလုပ်ငန်းများ ဟိုတယ်နှင့်ခရီးသွားလာရေးလုပ်ငန်းများ တခြားဝန်ဆောင်မှုလုပ်ငန်းများကို တိုးတက်အောင်ဆောင်ရွက်နိုင်ရန် လိုအပ်တဲ့ အခြေခံအဆောက်အဦများ Infrastructure များကို ကြို တင် စီမံကိန်း ရေးဆွဲ၍ ဆောင်ရွက်ထားရန် လိုအပ်မှာဖြစ်ကြောင်း ဆွေးနွေးလိုပါတယ်။ လေးစားအပ်ပါသော လွှတ်တော်ဥက္ကဋ္ဌကြီး ခင်ဗျား။ မူဆယ်မြို့နဲ့ မျက်နှာချင်းဆိုင်မှာ ရှိတဲ့ တရုတ်နိုင်ငံဘက်မှာ ကျယ်ဂေါင်၊ ရွှေလီမှ ဝမ်တိန်မြို့အထိ အထူးစီးပွားရေး စမ်းသပ်ဇုန်ကြီးကို တည်ဆောက်ရန် တရုတ်နိုင်ငံဘက်မှ စီမံဆောင်ရွက်နေကြောင်းကို အဆိုရှင်ရဲ့ ဆွေးနွေးချက်တွင် ပါရှိပြီး ဖြစ်ပါတယ်။ ၎င်းဇုန်ကြီး ပြီးစီးသွားပါက တရုတ်ဖက်မှာ စီးပွားရေးဈေးကွက်ကြီး ပေါ်ထွန်းလာပြီး အလုပ်အကိုင် အခွင့်အလမ်းများ ပေါ်ပေါက်လာမှာ ဖြစ်ပါတယ်။ ဒါကြောင့် မူဆယ် ၁၀၅ မိုင် ကုန်သွယ်ရေးဇုန်ရဲ့ ဈေးကွက်မှာလည်း အခြားတစ်ဖက်သို့ ရောက်ရှိသွားနိုင်ပြီး မိမိနိုင်ငံရဲ့ အလုပ်သမားများမှာလည်း ယှဉ်ပြိုင်မှု အခွင့်အလမ်းများ နစ်နာဆုံးရှုံးရုံသာမက တခြားနိုင်ငံလုပ်ငန်းရှင်များသို့ သွားရောက်လုပ်ကိုင်ကြရတဲ့အတွက်ကြောင့်မို့အလုပ်သမားများအနေဖြင့် လူမှုအခက်အခဲများစွာနဲ့ ကြုံတွေ့နိုင်ပါတယ်။ ဒါ့ကြောင့် တရုတ်နိုင်ငံဘက် စမ်းသပ်ဇုန်ကြီးနဲ့ ယှဉ်လျက် အဆိုရှင်တင်ပြတဲ့ အတိုင်း မူဆယ်မြို့ ၁၀၅ မိုင် ကုန်သွယ်ရေးဇုန် အပါအဝင် ပန်ဆိုင်း၊ ကြူကုတ်အထိ လွတ်လပ်သော စီးပွားရေး စမ်းသပ်ဇုန်ကြီးကို နိုင်ငံခြားပညာရှင်များရဲ့ အကူအညီရယူလျက် ယခုကတည်းက စီမံဆောင်ရွက်သင့်ပါကြောင်း ထောက်ခံဆွေးနွေးလိုပါတယ်။ မူဆယ် ၁၀၅ မိုင် ကုန်သွယ်ရေးဇုန်မှ မူဆယ်နှင့် ကျယ်ဂေါင်ဝင်/ထွက်ဂိတ်အထိ (၁၂) ဘီးတပ် ကုန်တင်ယာဉ်ကြီးများ တစ်စီးနဲ့တစ်စီး ရှောင်တိမ်းရန် ခက်ခဲခြင်းနဲ့ မော်တော်ယာဉ် ကြီး၊ ငယ်၊ ဆိုင်ကယ်များ သွားလာရန် ခက်ခဲခြင်း၊ လမ်းများ ပိတ်ဆို့နေခြင်းများကို ဖြေရှင်းရန် လမ်းများတိုးချဲ့ပေးခြင်း၊ အကွေ့အကောက်နေရာများကို ဖြောင့်ပေးခြင်း၊ မြို့ရှောင်ကွင်းလမ်းများကို ပြန်လည်စီမံပေးခြင်းများကို အမြန်ဆုံး ဖြေရှင်းဆောင်ရွက်သင့်ပါတယ်။ နှစ်ဖက်ဇုန်ကော်မတီ များမှလည်း တွေ့ဆုံပွဲများ ပြုလုပ်ပြီး နှစ်ဖက်ဇုန်အစီအမံများ၊ အကွက်အကွင်းနေရာများ၊ ဝင်/ထွက်ခွင့်ဂိတ် ပြုလုပ်ရာ နေရာများ၊ မီးရထားလမ်း၊ ကားလမ်း နေရာများ၊ မီးရထားဘူတာရုံ နေရာနှင့် အခြားအခြေခံ အဆောက်အဦများ ပြုလုပ်ရန်နေရာများကို ကြို တင်ညှိနှိုင်းပြီး စီမံ လျာထားဆောင်ရွက်သင့်ပါကြောင်း အကြံပြု ဆွေးနွေးလိုပါတယ်။ လေးစားအပ်ပါသော လွှတ်တော် ဥက္ကဋ္ဌကြီး ခင်ဗျား။ ကျွန်တော်တို့နိုင်ငံရဲ့ စီးပွားရေး ဂုဏ်ဆောင်မြို့ဖြစ်တဲ့ မူဆယ်မြို့နဲ့ တစ်ဖက်နိုင်ငံ ကျယ်ဂေါင်မြို့ ဂိတ်တံခါးနေရာမှာ ရှိတဲ့ မိမိဖက်မှ ဂိတ်တံခါး အဆောက်အဦနှင့် သက်ဆိုင်ရာရုံးဌာန၊ အဆောက်အဦများကို တစ်ဖက် နိုင်ငံမှာရှိတဲ့ ဂိတ်တံခါးကြီးများ၊ အဆောက်အဦများကဲ့သို့ အမြန်ပြန်လည် တည်ဆောက်ထားရှိ သင့်ပါကြောင်း အလေးအနက် ဆွေးနွေးလိုပါတယ်။ ဒါ့အပြင် သက်ဆိုင်ရာ ဝန်ထမ်းများရဲ့ နေရာထိုင်ခင်း၊ အဆောက်အဦ၊ ပရိဘောဂ များနှင့် ဝတ်စားဆင်ယင်မှု သွားလာလှုပ်ရှားမှုတို့ပါ စနစ်တကျဖြစ်အောင် သင်တန်းများပေး၍ အဆင့်မြှင့်တင်ထားသည့်ဝန်ထမ်းများကိုသာ နှစ်နိုင်ငံ ဝင်၊ ထွက်ဂိတ်များတွင် တာဝန်ပေးအပ် သင့်ကြောင်း အကြံပြုဆွေးနွေးလိုပါတယ်။ မူဆယ် ၁၀၅ မိုင် ကုန်သွယ်ရေးဇုန် ဖွင့်လှစ်ခြင်းကြောင့် ကုန်သွယ်မှုပမာဏ Trade Value ဟာ တစ်နှစ်ထက် တစ်နှစ် တိုးတက်လာတာကို တွေ့ရှိရ သော်လည်းပဲ ကုန်သွယ်ရေးဇုန်တည်ဆောက်ရခြင်းရဲ့ အဓိကရည်ရွယ်ချက်ဖြစ်တဲ့ မိမိနိုင်ငံဘက်တွင်ဈေးကွက်ဖြစ်ပေါ်လာစေရေး မိမိနိုင်ငံထွက် ကုန်ပစ္စည်းများကို ကြိုက်ဈေးဖြင့် ပြင်ပသို့ တင်ပို့ရောင်းချနိုင်ရေးနှင့် မိမိနိုင်ငံ၏ ထွက်ကုန်ပစ္စည်းများကို တန်ဖိုးမြှင့်ထုတ်ကုန်ပစ္စည်းများ အဖြစ် ပြုပြင်၍ တင်ပို့ခြင်းဖြင့် ဝင်ငွေ ပိုမိုတိုးတက်ရရှိလာစေရေး ရည်မှန်းထားချက်များရှိတာ ဖြစ်မြောက်အောင် အကောင်အထည်ဖော် ဆောင်ရွက်နိုင်ခြင်း မရှိခြင်းကြောင့် အဆိုရှင်က ဆွေးနွေးချပြထားခြင်းနှင့် ပတ်သက်ပြီး ၁၀၅ မိုင် ကုန်သွယ်ရေးဇုန်ရဲ့ လုပ်ထုံးလုပ်နည်းများကို လေ့လာကြည့်တဲ့နေရာမှာ အောက်ပါအဓိက အချက်များကို ပြန်လည်ပြင်ဆင်သင့်ကြောင်း အကြံပြု ဆွေးနွေးလိုပါတယ်။ (က) မြို့ပြစီးပွားရေးဇုန်ဖြစ်ရန် လိုအပ်မှာ ဖြစ်ပါတယ်။ ဥပမာအားဖြင့် လမ်း၊ တံတား၊ ရေ၊ မီး၊ တည်းခိုခန်းများ၊ စားသောက်ဆိုင်ကြီးများ၊ ဖျော်ဖြေမှုနဲ့ ဝန်ဆောင်မှုလုပ်ငန်းများ စတဲ့ အခြေခံအဆောက်အဦများ ပြည့်စုံအောင် စီမံထားရှိသင့်ကြောင်း အကြံပြုလိုပါတယ်။ (ခ) တန်ဖိုးမြင့် ကုန်ပစ္စည်းများ ထုတ်လုပ်သည့် လုပ်ငန်းများအတွက် လျှပ်စစ်မီး လုံလောက်စွာ စီမံပေးထားသင့်ပါတယ်။ (ဂ) သတင်းအချက်အလက် နည်းပညာဝန်ဆောင်မှု၊ ရုံးနေရာများ ပြည့်စုံရန် စီမံထား သင့်ပါတယ်။ (ဃ) တစ်ဖက်နိုင်ငံမှ ကုန်သည်များ သူတို့နဲ့အတူ ပါလာတဲ့ ပစ္စည်းများရဲ့ လုံခြုံ ရေးကို စိတ်ချရအောင် စီမံဆောင်ရွက်ထားသင့်ပါတယ်။ (င) တစ်ဖက်နိုင်ငံမှ နိုင်ငံခြားသားများ ကုန်သည်များရဲ့ မော်တော်ယာဉ်များ ဝင်၊ ထွက်မှု တည်းခိုနေထိုင်သွားလာရန် လွယ်ကူစေမှုနဲ့ စိတ်ပျော်ရွှင်မှုကို အပြည့်အဝ ပေးစွမ်းနိုင်ရန် အုပ်ချုပ်မှုကြီးအရ စည်းမျဉ်းစည်းကမ်းများ လိုက်လျောညီထွေမှုရှိစေရန် စီမံဆောင်ရွက်သင့် ပါတယ်။ (စ) ယှဉ်ပြိုင်ဈေးကွက်ရဲ့ အားသာချက်တွေက မည်သည့်အချက်များ ဖြစ်တယ် ဆိုတာ သိရှိအောင် ဆောင်ရွက်ရန်နဲ့ ၎င်းတို့ ရဲ့ အားသာချက်ကို မိမိဘက်မှ လွှမ်းမိုး နိုင်အောင် စီမံဆောင်ရွက်သင့်ပါတယ်။ (ဆ) ဈေးကွက်ယှဉ်ပြိုင် အနိုင်ရဖို့က အမြဲတမ်း သုတေသန လုပ်မယ့် အဖွဲ့ ကိုလည်း တာဝန်ပေးအပ်သင့်ပါတယ်။ (ဇ) အဆင့်အလိုက်၊ ဌာနအလိုက် လုပ်ကိုင်ခွင့်များ ခွဲဝေပေးသင့်ပါတယ်။ တာဝန်ပေးအပ်မှု၊ တာဝန်ယူမှု၊ တာဝန်ခံမှုရှိစေသင့်ပါတယ်။ (ဈ) ၁၀၅ မိုင် ကုန်သွယ်ရေးဇုန်အတွင်းမှာရှိတဲ့ ဂိုဒေါင်များ၊ အအေးခန်း သိုလှောင်ရုံ များမှာ တစ်ဖက်နိုင်ငံမှ ကုန်ပစ္စည်းများ စာရင်းမှတ်စနစ်နဲ့ အခွန်မယူဘဲ လာရောက် ခွင့်ပြုရန်နှင့် ရောင်းချသည့်အခါမှသာ သတ်မှတ်အခွန်အတိုင်း အခွန်ဆောင်စေသင့်ပါတယ်။ ရောင်းမကုန်၍ မိမိတို့နိုင်ငံကို ပြန်လည်သယ်ဆောင်ယူမယ် ဆိုပါကလည်း ပြန်လည်သယ်ယူခွင့် ပြု သင့်ပါတယ်။ ထိုသို့ပြုလုပ်ပေးခြင်းဖြင့် ကျယ်ဂေါင်သို့ သွားရောက် ဝယ်ယူရန် မလိုတော့ဘဲ မူဆယ် ၁၀၅ မိုင် ကုန်သွယ်ရေးဇုန် ကုန်စည်ဒိုင်တွင်သာ လွယ်ကူစွာ ဝယ်ယူနိုင်ပြီး ပြည်တွင်းသို့ တင်သွင်းနိုင်မယ့် အပြင် မိမိနိုင်ငံ၏ အလုပ်သမားများ၊ အလုပ်အကိုင်အခွင့်အလမ်းများ ပိုမိုရရှိပြီး ကုန်သွယ်ရေး ဇုန်မှလည်း ယခုထက်ပို၍ ရရှိလာမည် ဖြစ်ကြောင်း အကြံပြုလိုပါတယ်။ (ည) နိုင်ငံတော်ဘဏ္ဍာငွေ ယိုပေါက်များ မဖြစ်ပေါ်စေရန် စည်းမျဉ်းစည်းကမ်းများ တင်းကျပ်လွန်းခြင်းကြောင့် အခြားတစ်ဖက်မှာ ပိုမို၍ ဆုံးရှုံးနစ်နာမှုများ ဖြစ်ပေါ်စေခြင်းမျိုး မဖြစ်စေရန် အလေးထားဆောင်ရွက်သင့်ပါတယ်။ (ဋ) အကောက်အခွန် မဟုတ်သော အတားအဆီးများ Non Tarif Burier မရှိအောင် စီမံဆောင်ရွက်သင့်ကြောင်း အကြံပြု လို ပါတယ်။ (ဌ) မူဆယ် ၁၀၅ မိုင် ကုန်သွယ်ရေးဇုန်ဥပဒေ နည်းဥပဒေများ ရေးဆွဲထုတ်ပြန်ထား သင့်ပါတယ်။ (၃) အကောက်အခွန် စစ်ဆေးရေးစခန်းများတွင် အဆင့်မီစစ်ဆေးရေးစက်များ ထားရှိရန် အကြံပြုလိုပါတယ်။ (ပ) ပို့ကုန် အရည်အသွေး တိုးမြှင့်နိုင်ရန်နှင့် တန်ဖိုးမြင့် ကုန်ကြမ်းများ ထုတ်လုပ်ရန် အသေးစားနှင့် အလတ်စား စီးပွားရေးလုပ်ငန်းများ ဖွံ့ဖြိုးလာစေရန် အားပေး ဆောင်ရွက်သင့် ပါတယ်။ (ဏ) မြန်မာ-တရုတ် ကုန်သွယ်ရေးဇုန်များ ငွေပေးချေမှု ကဏ္ဍမှာ မြန်မာကျပ်ငွေဖြင့် လည်းကောင်း တရုတ်နိုင်ငံသုံး ယွမ်ငွေဖြင့်လည်းကောင်း အသုံးပြုလျက်ရှိသည့်အပြင် ဘဏ်မှာလည်း ငွေစာရင်းဖွင့်ပြီး ငွေလွှဲလက်မှတ်များဖြင့် ပေးချေနေကြောင်း သိရပါတယ်။ မူဆယ်မြို့တွင် မြန်မာ့စီးပွားရေးဘဏ် ဖွင့်လှစ်ထားရှိပြီး ဘဏ်စနစ် ယခုထက်ပိုမိုတိုးတက်လာစေရန် (E- Banking System) ဖြင့် ဆောင်ရွက်နိုင်ရန် စီစဉ်လျက်ရှိကြောင်း သိရှိရပါတယ်။ ဒါ့အပြင် မူဆယ်မြို့နှင့် မြို့မှာလည်းပဲ ပုဂ္ဂလိကဘဏ်များ နိုင်ငံခြားငွေလဲလှယ်ဌာနများ တိုးချဲ့ဖွင့်လှစ် လုပ်ကိုင်သွားရန် အကြံပြုလိုပါတယ်။ နိဂုံးချုပ်အားဖြင့် တင်ပြဆွေးနွေးလိုတာကတော့ မူဆယ် ၁၀၅ မိုင် ကုန်သွယ်ရေးဇုန်နဲ့ မူဆယ်မြို့အပါအဝင် ဒေသကို မူဆယ်မြို့ တစ်ဖက်ကမ်းမှာရှိတဲ့ ရွှေလီ-ကျယ်ဂေါင်ဒေသရှိ ရွှေလီမြို့ အထူးတံခါးဖွင့် စီးပွားရေး စီမံကိန်းအတိုင်း မိမိနိုင်ငံဖက်တွင်လည်း မူဆယ်မြို့နဲ့ မူဆယ် ၁၀၅ မိုင် ကုန်သွယ်ရေးဇုန်အပါဝင် လွတ်လပ်တဲ့ စမ်းသပ်စီးပွားရေးဇုန်ကြီးကို ပြည်တွင်းပြည်ပ ပညာရှင်များ အကူအညီကို ရယူကာ အခုကတည်းက စီမံကိန်း ရေးဆွဲဆောင်ရွက်ထားသင့်ပါကြောင်း အဆိုကို ထောက်ခံအကြံပြု ဆွေးနွေးရင်း နိဂုံးချုပ်အပ်ပါတယ် ခင်ဗျား။ အားလုံးကို ကျေးဇူးတင် ပါတယ်ခင်ဗျား။ (ဩဘာသံများ)</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၉)မှ ဦးနေဝင်းထွန်း ဆွေးနွေးနိုင်ပါပြီ</speech>
<speech><mp id="153">ဦးနေဝင်းထွန်း၊ ရှမ်းပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီးများနဲ့ ကြွရောက်လာကြသော အမျိုးသား လွှတ်တော် ကိုယ်စားလှယ်များ ဧည့်သည်တော်များ အားလုံးကို ကိုယ်စိတ်နှစ်ဖြာ ရွှင်လန်းချမ်းမြေ့ ပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော် ဦးနေဝင်းထွန်း ရှမ်းပြည်နယ် မဲဆန္ဒနယ်အမှတ်(၉) ပအိုဝ်းကိုယ်ပိုင်အုပ်ချုပ်ခွင့်ရ ဒေသမှ အမျိုးသားလွှတ်တော် ကိုယ်စားလှယ် ဖြစ်ပါတယ်။ ကျွန်တော့်အနေနဲ့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါ်နန်းနီနီအေး တင်သွင်းသွားတဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ-တရုတ် နှစ်နိုင်ငံ ကုန်သွယ်တံခါးမုခ်ဦး ဖြစ်သည့် မူဆယ်မြို့ အား နိုင်ငံ့ကျက်သရေဆောင် မြို့ပြု စီမံကိန်း ရေးဆွဲအကောင်အထည်ဖော် တည်ဆောက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ကျွန်တော်တို့ လွှတ်တော်ကိုယ်စားလှယ်ကြီးများ ဒီနေ့ဒီနေရာမှာ လုပ်ဆောင်နေကြတာ ခေတ်ပြောင်းတော်လှန်ရေးလို့ ပြောရင်လည်း မမှားပါဘူးလို့ ယူဆပါတယ်။ ကျွန်တော်တို့ နိုင်ငံ၏ အာဏာကို တပ်မတော်အစိုးရက ယနေ့အစိုးရသစ်ကို လွှဲပြောင်းပေးခဲ့ပြီး ဖြစ်ပါတယ်။ ပြီးတော့ ၂၀၀၈ ခုနှစ် ဖွဲ့စည်းပုံအခြေခံဥပဒေနှင့်အညီ ဒီမိုကရေစီ နိုင်ငံတော်သစ်ကို ချီတက်လျက်ရှိပြီး ခေတ်ဟောင်း၊ စနစ်ဟောင်းက လုပ်ထုံးလုပ်နည်းတွေ၊ အတွေးအမြင်တွေကို ခေတ်နဲ့ စနစ်နဲ့ ကိုက်ညီအောင် ပြောင်းလဲပြင်ဆင်မှုများ လုပ်ကိုင်လျက်ရှိပါတယ်။ အဓိက အကျဆုံး ဖြစ်တဲ့ ဥပဒေများကိုလည်း ခေတ်နဲ့လိုက်လျောညီထွေဖြစ်ဖို့ ပြင်ဆင်လျက်ရှိပါတယ်။ ကျွန်တော်တို့မှာ ပြုပြင်ပြောင်းလဲစရာ တွေလည်း အများကြီး ရှိတယ်ဆိုတာ အားလုံးအသိပဲ ဖြစ်ပါတယ်။ ဗဟိုဦးစီး စီးပွားရေးစီမံကိန်းစနစ်ကို ဈေးကွက်စီးပွားရေးစနစ်သို့ ပြောင်းလဲခဲ့ ပါတယ်။ အုပ်ချုပ်မှုစနစ်ကို ဒီမိုကရေစီစနစ် ပြောင်းလဲခဲ့ပါတယ်။ နိုင်ငံပိုင်ကဏ္ဍအများအပြားကို ပုဂ္ဂလိကပိုင်ကဏ္ဍသို့ ပြောင်းလဲခဲ့ပါတယ်။ ပညာရေးစနစ်ကို ယခင်ဆရာကို ဗဟိုပြု တဲ့စနစ်မှ ကျောင်းသားဗဟိုပြု တဲ့စနစ်ကို ပြောင်းပြီး နိုင်ငံတော်ရဲ့ အနာဂတ်အတွက် ကြိုတင်ပြင်ဆင်မှုများ ပြုလုပ်ခဲ့ပါတယ်။ ပြည်ထောင်စုအစိုးရကလည်း ပြည်သူကို ဗဟိုပြု၍ တိုင်းရင်းသားပြည်သူများ အကျိုးစီးပွားကို ရှေးရှုဆောင်ရွက်လျက်ရှိနေပြီ ဖြစ်ပါတယ်။ စီးပွားရေးလွတ်လပ်မှု အသွင်ပြောင်းခဲ့တဲ့အတွက် နိုင်ငံခြားရင်းနှီးမြှုပ်နှံမှုများလည်း စီးဝင်လာမှာဖြစ်ပြီး နိုင်ငံသား များ အလုပ်အကိုင် ပိုမိုရရှိခြင်း၊ နည်းပညာတိုးတက်ခြင်း၊ တစ်ဦးချင်း ဝင်ငွေတိုးတက် ရရှိခြင်း ရလာဒ်များ ခံစားစံစားနိုင်တော့မှာ ဖြစ်ပါတယ်။ အာရှမှာဆိုရင် ထိုင်ဝမ်၊ တောင်ကိုရီးယား၊ ထိုင်းနိုင်ငံများဟာ ဒီမိုကရေစီနိုင်ငံ ဖြစ်လာတဲ့အတွက် စီးပွားရေးဖွံ့ဖြိုးတိုးတက်လာတာကို နမူနာ ကြည့်ရှုနိုင်ပါတယ်။ စီးပွားရေးလို့ ဆိုလိုက်ရင် ကုန်သွယ်ရေးလုပ်ငန်းကို အဓိက မြင်လာမှာ ဖြစ်ပါတယ်။ ကုန်သွ်ရေးမှာ Normal Trade s Border Trade BB:p malecossos Quecos Normal Trade အနေနဲ့ ပင်လယ်ရေကြောင်းကို အဓိကထားပြီး Border Trade အနေနဲ့ ကိုယ့်နိုင်ငံနဲ့ နယ်နိမိတ်ချင်း ဆက်စပ်နေတဲ့နိုင်ငံအားလုံးနဲ့ နယ်ခြားထွက်ပေါက် နယ်ခြား စခန်းများ ထားရှိပြီး တရားဝင် ကူးသန်းရောင်းဝယ်ဖောက်ကားလျက်ရှိပါတယ်။ ကျွန်တော်တို့မှာ တိုင်းဒေသကြီးနဲ့ ပြည်နယ်(၁၄)ခု ရှိတဲ့အနက် ရခိုင်ပြည်နယ်၊ ချင်းပြည်နယ်၊ စစ်ကိုင်းတိုင်း၊ ရှမ်းပြည်နယ်၊ ကချင်ပြည်နယ်၊ တနင်္သာရီတိုင်း၊ ကရင်ပြည်နယ်၊ ကယားပြည်နယ်စတဲ့ တိုင်းဒေသကြီးနဲ့ ပြည်နယ် (၈)ခုက အိမ်နီးချင်းနိုင်ငံများ ဖြစ်ကြတဲ့ အိန္ဒိယ၊ တရုတ်၊ ဘင်္ဂလားဒေ့ရှ်၊ ထိုင်း၊ လာအိုတို့နဲ့ နယ်နိမိတ် ဆက်စပ်လျက် ရှိတာကြောင့် နယ်ခြားထွက်ပေါက်နှင့် နယ်စပ်ကုန်သွယ်ရေးစခန်း (၁၃)ခုရှိနေပြီး စီးပွားရေးဖွံ့ဖြိုးဖို့ အခွင့်ထူးတစ်ရပ်ကို ပိုင်ဆိုင်ထားခြင်းလည်း ဖြစ်ပါတယ်။ ဒါကြောင့် ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ်ကြီး ဒေါ်နန်းနီနီအေး ရဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနဲ့ ညီညွတ်စေရန် အကောင်အထည်ဖော်နိုင်ရေးနှင့် မြန်မာ-တရုတ် နှစ်နိုင်ငံ ကုန်သွယ်ရေးတံခါးမုခ်ဦးဖြစ်သည့် မူဆယ်မြို့အား နိုင်ငံ့ကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်း အဆိုမှာ မြန်မာနိုင်ငံ မူဆယ် ၁၀၅ မိုင် ကုန်သွယ်ရေးဇုန်နဲ့ တရုတ်နိုင်ငံရဲ့ ကျယ်ဂေါင် ကုန်သွယ်ရေးဇုန်တို့အပေါ် နှိုင်းယှဉ်ပြီး နယ်စပ်ကုန်သွယ်ရေးဇုန်တစ်ခုအဖြစ် အဆင့်မြှင့်တင်ရန် လုပ်ထုံးလုပ်နည်း၊ ကုန်သွယ်မှုစနစ်၊ ခေတ်သစ်စနစ်နဲ့ အံဝင်ခွင်ကျမှု၊ လမ်းပန်းဆက်သွယ်ရေးနဲ့ ဝန်ဆောင်မှု အားနည်းချက်၊ လိုအပ်ချက်များကို ဖြည့်ဆည်းမြှင့်တင်ပေးရန် တင်ပြတဲ့အဆို အပေါ်မှာ အလေးအနက် ကြိုဆိုထောက်ခံလိုက်ပါတယ်။ တရုတ်နိုင်ငံက ယဉ်ကျေးမှု တော်လှန်ရေး၏ စီးပွားရေး တံခါးဖွင့်ရုံမက တိုင်းပြည်တိုးတက်အောင် ပညာရေး၊ စီးပွားရေး နယ်ပယ်များမှာ ပြုပြင်ပြောင်းလဲခဲ့တဲ့အတွက် ယခုလို တစ်ရှိန်ထိုး တိုးတက်နေတဲ့နိုင်ငံ ဖြစ်ပါတယ်။ ကျွန်တော်တို့က ယခုမှ ဖွံ့ဖြိုးဖို့ ရုန်းထပြီး တာစူနေတဲ့ နိုင်ငံဖြစ်ပါတယ်။ တရုတ်က စီးပွားရေးခြေလှမ်းနဲ့ ကမ္ဘာအနှံ့ ဆုံနိုင်ခဲ့ပြီး ဘယ်နိုင်ငံရောက်ရောက် တရုတ်နိုင်ငံက ထုတ်လုပ်တဲ့ အဝတ်အထည်၊ အသုံးအဆောင်၊ စက်ပစ္စည်း၊ အီလက်ထရောနစ်ပစ္စည်း၊ လျှပ်စစ်ပစ္စည်း၊ နောက်ဆုံးပိတ် ကလေးကစားစရာကအစ Made in Chind ဆိုတာ ဖြစ်ပါတယ်။ လူ့စွမ်းအား အရင်းအမြစ်များ ပေါများတဲ့အတွက် လုပ်အားခ ပေါပေါရနိုင်လို့ ကမ္ဘာအရပ်ရပ်က စက်မှုထုတ်ကုန်လုပ်ငန်းကြီးများ အားလုံးလိုလို တရုတ်ပြည်မှာ စက်ရုံ အလုပ်ရုံတွေ လာဖွင့်ကြတဲ့အတွက် သူတို့နိုင်ငံက တိုးတက်ခဲ့ပြီး ဖြစ်ပါတယ်။ ကျွန်တော်တို့ တိုင်းပြည်မှာတော့ စီးပွားရေး ပိတ်ဆို့မှုဒဏ်နဲ့ ကမ္ဘာကို မျက်ခြေပြတ်ပြီး စီးပွားရေး၊ ပညာရေး၊ လူမှုဘဝ အဘက်ဘက်က နောက်ကျ၊ နိမ့်ကျနေဆဲ ဖြစ်ပါတယ်။ ဖွံ့ဖြိုးမှု တိုးတက်ပြီး နိုင်ငံနဲ့ အဘက်ဘက်က နောက်ကျနေတဲ့ နိုင်ငံက ရုပ်ဝတ္တု ပစ္စည်းတွေမှာ၊ အဆောက်အအုံတွေမှာ နိမ့်ကျနေမှာ မလွဲပါဘူး။ ဒါကို ကျွန်တော်တို့ဘယ်ကစပြီး ပြောင်းလဲမှု လုပ်မလဲ၊ ကျွန်တော်တို့မှာ ဘဏ္ဍာငွေ လုံလုံလောက်လောက်ရှိရင် သို့မဟုတ် ကန်ထရိုက်စနစ်တွေနဲ့ အဆောက်အဦးတွေနဲ့ လမ်းတွေ၊ မြို့ပြအဆောက်အအုံတွေကို ချက်ခြင်းပြောင်းလဲ ပစ်နိုင်ရင်တော့ အောင်မြင်မှု ဖြစ်နိုင်ပါတယ်။ သူတို့တွေနဲ့ ကုန်သွယ်မှုလုပ်ငန်းမှာ ရင်ပေါင်တန်း နိုင်ဖို့ အကျိုးစီးပွား သာလွန်၍ ရရှိရေး၊ ယှဉ်ပြိုင်နိုင်ဖို့ဆိုရင် ဒေါ်နန်းနီနီအေး တင်ပြ ထောက်ပြသွားသလို လုပ်ထုံးလုပ်နည်းတွေ သာလွန်ကောင်းမွန် ပြင်ဆင်သွားဖို့ ဝန်ဆောင်မှု ပေးတဲ့အပိုင်းမှာ တရုတ်-မြန်မာနှစ်ဘက်ကုန်သည်များ အဆင်ပြေချောမွေ့လွယ်ကူ မြန်ဆန်အောင် ဆောင်ရွက်ပေးဖို့ ဥပဒေ၊ နည်းဥပဒေ၊ ညွှန်ကြားချက်တွေကို ပြန်လည် သုံးသပ်ရမှာ ဖြစ်ပါတယ်။ လမ်းပန်းဆက်သွယ်ရေးမှာတော့ ကုန်စည်စီးဆင်းမှု ကောင်းမွန်ရေးအတွက် ဦးစားပေး ဆောင်ရွက်ပေးသင့်ပါတယ်။ အကောက်ခွန်ဂိတ်များ၊ ကုန်စည်စီးဆင်းရေး ဂိတ်များ အလုပ်လည်း တွင်ကျယ်၊ လုံခြုံရေးအတွက်လည်း စိတ်ချရ၊ စစ်ဆေးတဲ့ အဖြေအရပ်ရပ်ကလည်း တိကျ၊ အချိန်လည်း ချွေတာရာရောက်တဲ့ ခေတ်မီစက်ကရိယာတွေနဲ့ အလုပ်လုပ်ဖို့ လျှပ်စစ်မီး ပြည့်ပြည့်စုံစုံ လုံလောက်အောင် ပံ့ပိုးပေးဖို့တော့ ကျွန်တော်တို့ ကြိုးစားရဦးမှာ ဖြစ်ပါတယ်။ ကြိုးစားပေးရမှာလည်း ဖြစ်ပါတယ်။ မူဆယ် ၁၀၅ မိုင်သည် နယ်စပ်ကုန်သွယ်ရေး စခန်းတစ်ခု၊ စီးပွားဇုန်တစ်ခု ဆိုပေမယ့် စားသုံးသူဦးရေ သန်းပေါင်း(၁၀၀၀)ကျော်ရှိတဲ့ ဈေးကွက်ကြီး ဖြစ်တယ်ဆိုတာကိုတော့ ကျွန်တော်တို့ သတိပြုရမှာ ဖြစ်ပါတယ်။ ကျွန်တော်တို့မှာ ဆန်စပါးကဲ့သို့ လယ်ယာထွက်ကုန်၊ ပဲ၊ ပြောင်း၊ နှမ်း၊ ဝါ စိုက်ပျိုးရေး သီးနှံ အမျိုးမျိုးအစုံစုံ၊ သစ်နှင့် သစ်တောထွက်ပစ္စည်း၊ ရေထွက်ပစ္စည်း၊ သား/ငါး၊ စက်မှု ကုန်ကြမ်း ပစ္စည်းအမျိုးမျိုး၊ သတ္တု သယံဇာတ၊ ကျောက်မျက်ရတနာ စတာတွေ အကုန်ထုတ်လုပ် နိုင်ပါတယ်။ ဒါကြောင့် လူတွေရှိနေရင် စားနပ်ရိက္ခာအတွက် ဒါတွေမရှိမဖြစ်၊ မသုံးမဖြစ်၊ မဝယ်မဖြစ် ဝယ်ကြရမှာ ဖြစ်ပါတယ်။ ကျွန်တော်တို့အတွက် တိုင်းပြည်ကို ချမ်းသာစေတဲ့အပြင် အကျိုးပြု မယ့် အခွင့်အရေးတံခါးပေါက်များလည်း ဖြစ်ပါတယ်။ - ဒီအခွင့်အရေ��ကို အသုံးချတဲ့နေရာမှာ ထိထိရောက်ရောက် ဖြစ်အောင်သာ နည်းလမ်းများရှာပြီး ပြင်ဆင်ရမှာတွေကို ပြင်ဆင်၊ ပြောင်းလဲသင့်တာတွေကိုပြောင်းလဲ၊ ပံ့ပိုးသင့်တာတွေကို ပံ့ပိုးရမှာ ဖြစ်ပါတယ်။ ဒီအတွက် တာဝန်ရှိသူတွေ၊ တာဝန်ကျ ဝန်ထမ်းတွေကိုလည်း ဒီ ၁၀၅ မိုင် ကုန်သွယ်ရေးဇုန်နဲ့ ပတ်သက်တဲ့ ကိုယ်နိုင်ငံရဲ့ မူဝါဒ သဘောထားကို သိရှိအောင်၊ ထားရှိတဲ့ ရည်မှန်းချက်တွေကို သဘောပေါက်အောင် အသိပညာပေးရန် ခေတ်စနစ်နဲ့ လျော်ညီအောင် စိတ်ဓာတ်များ ပြုပြင်ပြောင်းလဲရန်၊ ကိုယ်လုပ်ငန်းတာဝန်နဲ့ ပတ်သက်ရင် အရည်အချင်းပြည့်မီတဲ့ အသိပညာ၊ ဗဟုသုတစုံ ကျွမ်းကျင်တဲ့ ဝန်ထမ်းများဖြစ်အောင် လေ့ကျင့် သင်ကြားပေးဖို့ လိုပါတယ်။ နိုင်ငံတော်မှ နယ်စပ်ကုန်သွယ်ရေး ဖွံ့ဖြိုးတိုးတက်ဖို့ နည်းလမ်းများ ကြံဆပြီး ဆောင်ရွက်ပေးနေတာ၊ သွင်းကုန်များအတွက် အခွန်ငွေများ ပြည့်ပြည့်ဝဝ ရရှိရေး၊ မူးယစ်ဆေးဝါး၊ အဆင့်မမီ ဆေးဝါးများ၊ အရည်အသွေးညံ့ဖျင်းသော ဆေးဝါးများ၊ အရည်အသွေး မပြည့်မီသော မီးဘေးအန္တရာယ်ရှိသည့် လျှပ်စစ်ပစ္စည်းများ၊ မြန်မာ့လူဘောင်နှင့် မလျော်ညီသော သွင်းကုန်များ၊ သဘာဝပတ်ဝန်းကျင်ကို ထိခိုက်ပျက်စီးစေမည့် ကျွတ်ကျွတ်အိတ်ကဲ့သို့ ပစ္စည်းများကို ထိန်းချုပ်ကာကွယ်ရန်၊ စားသုံးသူများကို အကာအကွယ်ပေးရန်၊ တရားမဝင် ကုန်သွယ်မှု တားဆီး ထိန်းချုပ်ရေး အဖွဲ့များ ဖွဲ့ပြီး ဆောင်ရွက်ပေးနေခြင်းကိုလည်းများစွာ ကျေးဇူးတင်ရှိကြောင်း ပြောကြားလိုပါတယ်။ နိုင်ငံအတွင်း ကုန်ပစ္စည်းများ တိုးတက်ထုတ်လုပ်နိုင်သည်နှင့်အမျှ ပြည်တွင်းဈေးကွက် တည်ငြိမ်စေရန် အဆင်ပြေချောမွေ့စွာ ကူးသန်းရောင်းဝယ်ရန် ဖြေလျော့မှုများ ဆောင်ရွက်ပေးခြင်း၊ ပြည်တွင်းစားသုံးမှု ပိုလျှံသည်များကို နိုင်ငံခြားဝင်ငွေ တိုးတက်ရရှိစေရန် ပြည်ပသို့ တင်ပို့ရောင်းချခြင်း၊ နိုင်ငံဖွံ့ဖြိုးတိုးတက်မှုကို တိုက်ရိုက်အထောက်အကူပြုနိုင်စေမည့် ပစ္စည်းများကို ပြည်ပမှ တင်သွင်းခြင်းတို့ကို ဆောင်ရွက်လျက်ရှိခြင်း၊ ၂၀၁၃-၂၀၁၄၊ အမျိုးသားစီမံကိန်း ရည်မှန်းချက်များအဖြစ် ပြည်ပပို့ကုန် ပင်လယ်ရေကြောင်း ကုန်သွယ်မှုများတွင် တရားမဝင် ကုန်သွယ်မှုလုပ်ငန်းများကို တရားဝင်ကုန်သွယ်မှု လမ်းကြောင်းပေါ်သို့ ရောက်ရှိရေးတို့ကို ဆောင်ရွက်သွားမည့် ၂၀၁၃-၂၀၁၄ အမျိုးသားစီမံကိန်း ရည်မှန်းချက်များကိုလည်း ကြိုဆိုကြောင်း ပြောကြားလိုပါတယ်။ ကျွန်တော်ဆွေးနွေးချင်တဲ့ အချက်တစ်ချက်ကတော့ ကျောက်မျက်ရတနာများနှင့် နယ်စပ်ကုန်သွယ်ရေးကိစ္စ ဖြစ်ပါတယ်။ ၁၉၉၅ ခုနှစ်၊ မြန်မာ့ကျောက်မျက်ရတနာ ဥပဒုဒ်မ ၁ရ အရ ခွင့်ပြုမိန့်ရရှိသော ကုမ္ပဏီ သို့မဟုတ် အသင်းအနေဖြင့် ထုတ်လုပ်ရရှိသော ကျောက်မျက် ရတနာအရိုင်းများကို မှတ်ပုံတင်၍ ရတနာအခွန်ဆောင်ပြီးလျှင် ပြည်တွင်းမှာ လွတ်လပ်စွာ သယ်ယူခွင့်ရှိတယ်။ နိုင်ငံခြားကို နိုင်ငံခြားငွေနဲ့ တင်ပို့ရောင်းချခွင့်ရှိတယ်လို့ ဥပဒေမှာ ဆိုထားပေမယ့် သတ္တုတွင်းဝန်ကြီးဌာနက ၁၉၉ရ ခုနှစ်၊ ဒီဇင်ဘာလမှာ အမိန့်ကြော်ငြာ စာအမှတ် ၁၁/၉ရ ထုတ်ပြန်ပြီး မူဆယ်မြို့အပါအဝင် နယ်စပ်ဒေသ (၁၉) မြို့နယ်ကို ကျောက်မျက်ရတနာများ သယ်ဆောင်ခွင့် ပိတ်ပင်ထားခဲ့ပါတယ်။ လက်ရှိမှာ မန္တလေးတွင် အဆင့်နိမ့် ကျောက်စိမ်း လက်ကောက်၊ ပုတီး၊ လွှာချပ်များကို One Stop Service အနေနဲ့ အခွန်စည်းကြပ်ပြီး မူဆယ်သို့ သယ်ဆောင်ရောင်းချခွင့် ပြုလျက်ရှိရာ ကျောက်မျက် ရတနာပြပွဲမှ ဝယ်ယူပြီး ရောင်းချသူများအပါအဝင် တိုင်းနဲ့ ပြည်နယ်အသီးသီးမှာ နေထိုင်ကြသော ကျောက်မျက်ရတနာ လုပ်ငန်းရှင်များအနေဖြင့် One Stop Service အတွက် မန္တလေးမြို့ သို့ ဦးစွာသယ်ဆောင်ပြီး အခွန်စည်းကြပ်မှုခံယူ၍ မူဆယ်မြို့ သို့ ထပ်မံသယ်ဆောင် ရမည် ဖြစ်ပါတယ်။ ဤနေရာတွင် One Stop Service ဆောင်ရွက်ရန်အတွက် နောက်ကြောင်းပြန်ပြီး သယ်ဆောင်ရတာမျိုးလည်း ရှိမှာဖြစ်ပြီး မန္တလေးမြို့သို့ သယ်ဆောင်ရာတွင် ခရီးလမ်း၌ စရိတ်စခ အဟန့်အတားများ ရှိပါက မလိုလားအပ်သော အမှုအခင်းများဖြေရှင်းရခြင်းများ ရင်ဆိုင်ရမည် ဖြစ်ပါတယ်။ ယခုကဲ့သို့ One Stop Service ကို မန္တလေးမြို့တွင်ထားရှိမည့် အစား မူဆယ် ၁၀၅ နယ်စပ်ကုန်သွယ်ရေးစခန်းတွင် ထားရှိ၍ ဒေသအသီးသီးမှ ကျောက်စိမ်း၊ ကျောက်မျက်များကို အဆင့်နိမ့်၊ အဆင့်မြင့် မခွဲခြားဘဲ ကျောက်စိမ်းနှင့် ကျောက်မျက် ရတနာများကို ရောင်းချခွင့်ပြုမယ်ဆိုရင် လမ်းခရီးတွင်လည်း အဖမ်းအဆီး၊ အဟန့်အတားမှု များမှ လွတ်ကင်းပြီး ပြည်သူများအမှုအခင်းရင်ဆိုင်မှု နည်းပါးပြီး၊ ကောင်းမွန်တဲ့ ဥပဒေစိုးမိုးမှု အောက်တွင် လွတ်လပ်သော စီးပွားရေးစနစ်၊ အောင်မြင်သော စီးပွားရေးစနစ် အသွင်သဏ္ဍာန် ဖော်ဆောင်နိုင်မည်ဖြစ်ပါတယ်။ အလားတူစွာ နယ်စပ်ကုန်သွယ်ရေးဂိတ်များတွင်လည်း One Stop Service ထားရှိ ပါက နယ်စပ်ကုန်သွယ်ရေး၊ ရောင်းဝယ်ရေး အနှစ်သာရကို ပိုမိုခံစားနိုင်ကြမှာ ဖြစ်ပါတယ်။ နိုင်ငံတော်အတွက်လည်း အခွန်အကောက်ကို ပြည့်ပြည့်စုံစုံ ရရှိမှာ ဖြစ်ပါတယ်။ တရားမဝင် သယ်ဆောင်ရောင်းချသည့် အမှုအခင်းများကိုလည်း လျှော့ချနိုင်မှာ ဖြစ်ပါတယ်။ ခေတ်စနစ်ကလည်း ပြောင်းလဲသွားပြီဖြစ်လို့ အစိုးရနဲ့ ပြည်သူ အပြန်အလှန် ယုံကြည်မှု တည်ဆောက်ပြီး ဖွံ့ဖြိုးမှုနောက်ကျကျန်ရစ်ခဲ့တဲ့ ကိုယ့်တိုင်းပြည်၊ ကိုယ့်လူမျိုး အကျိုးရှိစွာနဲ့ စီးပွားရေး တိုးတက်အောင် ဆောင်ရွက်သွားရမယ့် အချိန်လည်း ကျရောက်နေပြီ ဖြစ်ပါတယ်။ ကျွန်တော်တို့ နိုင်ငံဘက်က ထိန်းချုပ်မှု၊ ကန့်သတ်မှုတွေကို ပြုလုပ်နေတဲ့အချိန်မှာ တရုတ်နိုင်ငံဘက်က ကျွန်တော်တို့ရဲ့ နယ်စပ်ထွက်ပေါက်တွေမှာ တရားဝင်ဂိတ်များ ထားရှိ သကဲ့သို့ ကျွန်တော်တို့ အသိအမှတ်မပြုထားသော ဂိတ်များကိုလည်း ဖွင့်ထားပြီး မြန်မာ ကုန်သည်များကို Duty Free နှင့် ဆွဲဆောင်ကာ စီးပွားရေး ပရိယာယ်များစွာဖြင့် ၎င်းတို့ဘက်မှာ စီးပွားရေး အကျိုးအမြတ် ရရှိအောင် ဆောင်ရွက်လျက်ရှိနေပါတယ်။ ကျွန်တော်တို့ နိုင်ငံအနေဖြင့် နည်းမှန်၊ လမ်းမှန်၊ ဥပဒေဘောင်ထဲက လွတ်လပ်စွာ တရားဝင် ကုန်သွယ်နိုင်အောင် စီးပွားရေး တံခါးဖွင့်ပေးပြီးပြီ ဖြစ်တဲ့အတွက် ပြည်သူများ ဂုဏ်သိက္ခာရှိစွာ ရောင်းဝယ်ဖောက်ကားနိုင်အောင် မရှိသင့်တော့တဲ့၊ ပယ်ဖျက်သင့်တဲ့ အမိန့်၊ ညွှန်ကြားချက်တွေကို ဖျက်သိမ်းပယ်ဖျက်ပေးပြီး ဖြေလျော့သင့်တာကို ဖြေလျော့ပေးပြီး၊ ခေတ်စနစ်နဲ့ လျော်ညီတဲ့ အစီအစဉ်ကောင်းများ၊ စနစ်ကောင်းများ ကျင့်သုံးလျက် ကျောက်စိမ်းနဲ့ ကျောက်မျက်ရတနာများကဏ္ဍကိုလည်း နယ်စပ်ကုန်သွယ်ရေးမှာ လမ်းဖွင့်ပေးဖို့ တိုက်တွန်း လိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ နိုင်ငံတော်ရဲ့ စီးပွားရေးမှာ နယ်စပ်ကုန်သွယ်ရေးကများစွာ အရေးပါပြီး အားထားပြုရမယ့်လုပ်ငန်း နယ်ပယ် ဖြစ်ပါတယ်။ တစ်နိုင်ငံလုံးမှာ ဒေသအလိုက် ထွက်ရှိတဲ့ ကုန်စည်တွေကို အနီးဆုံး နယ်စပ် ကုန်သွယ်ရေး ထွက်ပေါက်ကနေ ရောင်းချနိုင်ခွင့် ရှိတဲ့အတွက် ထုတ်လုပ်သူများ၊ ကုန်သွယ် ရောင်းဝယ်သူများ၊ သယ်ယူပို့ဆောင်စရိတ် သက်သာပြီး အကျိုးအမြတ် ရရှိစေနိုင်မှာ ဖြစ်ပါတယ်။ ဒေသခံများ အလုပ်ရရှိရေး၊ ဒေသဖွံ့ဖြိုးရေးစတဲ့ ကောင်းကျိုးရလာဒ်များကိုလည်း ခံစား၊ စံစားခွင့် ရရှိလာမှာ ဖြစ်ပါတယ်။ လုပ်ငန်းတွေ ကောင်းမွန်အကျိုးရှိတာနဲ့အမျှ လုပ်ငန်းစဉ်များကလည်း တိုးပွားလာမှာ ဖြစ်ပြီး၊ လုပ်ငန်းရှင်များကို အမှီပြုတဲ့ အလုပ်သမား လူတန်းစားများလည်း အလုပ်အကိုင် အခွင့်အလမ်း ရရှိကြမှာ ဖြစ်ပါတယ်။ အဓိကကတော့ စနစ်ကောင်းဖို့သာ လိုတာဖြစ်လို့ ကျွန်တော်တို့ နိုင်ငံအနေနဲ့ ပြုပြင်စရာရှိတာတွေကို ပြုပြင်၊ ပြောင်းလဲစရာ ရှိတာ ပြောင်းလဲပြီး နယ်စပ်ကုန်သွယ်ရေးမှာ မူဆယ် ၁၀၅ မိုင် စခန်းသာမက အခြားနယ်စပ် ကုန်သွယ်ရေးစခန်းများကိုလည်း ဖွံ့ဖြိုးတိုးတက်အောင် စီမံဆောင်ရွက် အားပေးသင့်ပါတယ်။ တရုတ်နိုင်ငံမှာတော့ သူ့ပြည်နယ်၊ သူ့ဒေသအလိုက် အုပ်ချုပ်မှု စီမံခန့်ခွဲတာဖြစ်လို့ သူ့ပြည်နယ် ဖွံ့ဖြိုးတိုးတက်ဖို့ လိုအပ်တဲ့ ဥပဒေ၊ လိုအပ်တဲ့ ပြောင်းလဲမှု တွေကို ချက်ခြင်းမြန်ဆန်စွာ လုပ်ကိုင်သွား နိုင်တာတွေ့ရပါတယ်။ ကျွန်တော်တို့နိုင်ငံမှာတော့ ပြည်ထောင်စုအစိုးရက တိုက်ရိုက်အုပ်ချုပ် လုပ်ကိုင်တဲ့ လုပ်ငန်းဖြစ်တဲ့အတွက် တစ်နိုင်ငံလုံး အတိုင်းအတာနဲ့ စီမံဆောင်ရွက်ရတာ ဖြစ်ပေမယ့် နိုင်ငံအတွက် အားကိုးအားထားပြု နိုင်မယ့် စီးပွားရေးလုပ်ငန်းများဖြစ်ခြင်း၊ ပြည်သူများအတွက် ထုတ်လုပ်သူ၊ သယ်ပို့သူ၊ ရောင်းဝယ်သူ၊ ဝန်ဆောင်သူ အဆင့်ဆင့် အကျိုးခံစားနိုင်မယ့် စီးပွားရေးလုပ်ငန်းများဖြစ်ခြင်းကြောင့် အားပေးရန် သင့်ပါတယ်။ ကျွန်တော်တို့နိုင်ငံအနေနဲ့ မူဆယ် ၁၀၅ မိုင် နယ်စပ်ကုန်သွယ်ရေးစခန်း အပါအဝင် တစ်နိုင်ငံလုံးမှာရှိတဲ့ နယ်စပ် ကုန်သွယ်ရေးစခန်းများနဲ့ ပတ်သက်လို့ ရုပ်ဝတ္တုပစ္စည်းများကို ဖြည့်စွမ်းပေးရုံသာမကဘဲ တာဝန်ထမ်းဆောင်ရတဲ့ အဆင့်ဆင့်သော ဝန်ထမ်းများကိုပါ အရည်အသွေးမြှင့်တင် တည်ဆောက်ပေးဖို့ (Capacity Building)၊ စိတ်ဓာတ်ပိုင်းဆိုင်ရာ ခံယူချက်ပိုင်းဆိုင်ရာ (Mind Self) များကို ပြောင်းလဲအောင် ပြုလုပ်ပေးဖို့ကိုလည်း တိုက်တွန်း ပါကြောင်း ပြောကြားရင်း ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါ်နန်းနီနီအေး တင်သွင်းသွားတဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန် အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ - တရုတ် နှစ်နိုင်ငံ ကုန်သွယ်တံခါးမုခ်ဦးဖြစ်သည့် မူဆယ်မြို့အား နိုင်ငံကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက်ပေးနိုင်ရေး ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင် ပါတယ်။ (ဩဘာသံများ)</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၈)မှ ဦးရှုမောင် ဆွေးနွေးနိုင်ပါပြီ</speech>
<speech><mp id="152">ဦးရှုမောင်၊ ရှမ်းပြည်နယ် မဲဆန္ဒနယ်အမှတ်(၈)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ် အားလုံးကို မင်္ဂလာပါလို့ ဦးစွာနှုတ်ခွန်းဆက် ဂါရဝပြုအပ်ပါတယ်။ ကျွန်တော်အနေနဲ့ ရှမ်းပြည်နယ်၊ မြောက်ပိုင်း မူဆယ်မြို့နဲ့ ၁၀၅ မိုင် ကုန်သွယ်ရေးဇုန်ကို အဆင့်မီဖွံ့ဖြိုးတိုးတက်တဲ့ စီးပွားရေးဇုန် ဖြစ်အောင်လည်း ဒီ မူဆယ်မြို့ ကိုလည်း နိုင်ငံ့ကျက်သရေဆောင် မြို့စီမံကိန်းအဖြစ် ရေးဆွဲ အကောင်အထည်ဖော်ဖို့ တိုက်တွန်းပေးတဲ့ ကရင်ပြည်နယ်မှ ဒေါ်နန်းနီနီအေး ကို အထူးကျေးဇူးတင်ကြောင်း ပထမပြောကြားလိုပါတယ်။ ကျွန်တော်ဟာ မူဆယ်မြို့ ဒီ မုန်းယု ၁၀၅ မိုင်ကို ၁၉၇ရ ခုနှစ်က ကျွန်တော်တို့ ရောက်ခဲ့ပါတယ်။ တာဝန်နဲ့ ရောက်တဲ့အချိန်မှာ ကျွန်တော်တို့ မူဆယ်မြို့ ဟာ ရွှေလီမြစ် ကမ်းနံဘေး ကျွန်တော်တို့ ရွှေလီမြစ်ရဲ့ တောင်ဘက်ခြမ်းမှာ ရှိပါတယ်။ ရွှေလီမြစ်ရဲ့ မြောက်ဘက်ခြမ်း တော်တော်များများဟာ အားလုံး တစ်ဖက်နိုင်ငံ နယ်နိမိတ် ဖြစ်ပါတယ်။ အကြမ်းအားဖြင့် Grid မျဉ်းကြောင်းနဲ့ ဆိုရင်တော့ Grid (၃)ကွက်ကနေ၊ (၅) ကွက်၊ (၆)ကွက်လောက်အထိ ကျွန်တော်တို့ တစ်ဖက်နိုင်ငံနယ်နိမိတ် ဖြစ်ပါတယ်။ အဲဒီတော့ကျွန်တော်တို့က မြန်မာနိုင်ငံသည် ရွှေလီမြစ်ကို လုံးလုံးလျားလျား ပိုင်ဆိုင်တယ်ဆိုတဲ့သဘော ရှိသော်လည်းပဲ မူဆယ်မြို့ ရဲ့ တစ်ဖက်ကမ်းကတော့ ကျွန်တော်တို့ တစ်ဖက်နိုင်ငံဖြစ်ပါတယ်။ အဲဒီတော့ ကျွန်တော်တို့ တစ်ဘက်မှာကျတော့ ကျယ်ဂေါင်ရွာဟာ ဒီရွှေလီမြစ်ရဲ့ တောင်ဘက်ကမ်းကိုရောက်နေပါတယ်။ ဒီတစ်ခု ကျယ်ဂေါင်ရွာလေးတစ်ခုပဲ ကျွန်တော်တို့ ရွှေလီမြစ်တောင်ဘက်ကမ်းရောက်နေပြီးတော့ ကျန်တဲ့ ကျေးရွာ တော်တော်များများဟာ ရွှေလီ မြစ်ရဲ့ မြောက်ဘက်ခြမ်း ကျွန်တော်တို့ မြန်မာနိုင်ငံရဲ့ နယ်နိမိတ်အတွင်းမှာ ရှိတာ တွေ့ပါတယ်။ အဲဒီ ၁၉၇ရ ခုနှစ် ကျွန်တော်တို့ ရောက်တဲ့အချိန်မှာ ကျွန်တော်တို့ နိုင်ငံ(၂) နိုင်ငံစလုံးဟာ အိပ်မောကျနေတဲ့ သဘောရှိပါတယ်။ ကုန်သွယ်ရေးလည်း မရှိဘူး။ ကျွန်တော်တို့ အသွားအလာလည်းပဲ အင်မတန်ခက်ခဲပါတယ်။ အဲဒီတော့ ကျွန်တော်တို့ လှေငယ်လေးတွေနဲ့ တစ်ဖက်ကမ်း၊ ဟိုဘက်ကမ်း၊ ဒီဘက်ကမ်း ကူးသန်းသွားလာကြတာ ရှိပါတယ်။ အမှန်အားဖြင့် ကျွန်တော်တို့ ရွှေလီမြို့ဆိုတာ မိုင်းမော၊ ရှမ်းဘာသာအားဖြင့် မုန်းမောင်း ဖြစ်ပါတယ်။ ဒီ မိုင်းမောမြို့ဟာလည်းပဲ ရှမ်းတွေပါပဲ။ တစ်ဖက်ကမ်းမှာရှိတဲ့ ကွန်ဟိုင်းတို့ ကျွန်တော်တို့ စတဲ့ မိုင်ရောတို့ အကုန်လုံးဟာလည်း ရှမ်းလူမျိုးတွေနေတဲ့ နေရာတွေ၊ ရွာတွေဖြစ်ပါတယ်။ ဒီမူဆယ်ကို ကျွန်တော်တို့ ပြန်ကြည့်တဲ့ အခါကျတော့ ဒါ လောင်ဝေါ် ကချင်တွေ၊ ပလောင်တွေ၊ နောက် ကျွန်တော်တို့ ကိုးကန့် လူမျိုးတွေနဲ့ အများစုကတော့ ကျွန်တော်တို့ ရှမ်းလူမျိုးများ နေထိုင်တာ ဖြစ်ပါတယ်။ အဲဒီတော့ ဒီအချိန် အိပ်မောကျနေတဲ့အချိန်မှာ ကျွန်တော်တို့ နိုင်ငံဟာလည်း ဆိုရှယ်လစ်နိုင်ငံ၊ တစ်ဖက်နိုင်ငံကလည်း မော်စီတုံးတို့၊ ဒါ တန်ခိုးကြီးတဲ့ အချိန် ဖြစ်တဲ့အတွက်ကြောင့် သိပ် ကျွန်တော်တို့ ကွာကွာဟဟ မရှိဘူးဆိုတာ တွေ့ပါတယ်။ ကျယ်ဂေါင်ရွာလေးကလည်းပဲ အိမ်ခြေ (၁၀)အိမ်လောက် ကျွန်တော်တို့ရှိပါတယ်။ ဒါတွေဟာလည်း သက်ကယ်မိုးနဲ့ ထရံကာ၊ ထရံကာ ဆိုတာထက် ကျွန်တော်တို့ ကောက်ရိုးကို ရွှံ့စေးနဲ့ အုံပြီးတော့ ကျွန်တော်တို့နေတဲ့ အိမ်များပဲ ဖြစ်ပါတယ်။ အဲဒီတော့ ကျွန်တော်တို့ မူဆယ်မြို့ ကတော့ ဘာပဲဖြစ်ဖြစ် ကျွန်တော်တို့ ရှမ်းလူမျိုး များဟာ နှစ်ထပ်အိမ်တွေနဲ့ တင့်တောင့်တင့်တယ် ကုန်ရောင်းကုန်ဝယ်ပြုနေတဲ့ စည်းကားတဲ့ မြို့လည်း ကျွန်တော်တို့ရှိနေပါတယ်။ ဒီ အချိန်မှာ ကျွန်တော်တို့ ရွှေလီမြို့ လို့ခေါ်တဲ့ မိုင်းမောဟာ ဘာမှကျွန်တော်တို့ ဒါ သွပ်မိုးအိမ် မရှိ၊ တိုက်အိမ် မရှိတဲ့ ရွာလေးတစ်ရွာပဲ ဖြစ်ပါတယ်။ အဲဒီတော့ ကျွန်တော်တို့က ၁၉၇ရ ခုနှစ်ကနေ ၁၉၈၂ ခုနှစ်အထိ ဒါတောင် ကျွန်တော်တို့ ကွန်လုံ၊ ဟိုပန်ဘက် ကို သွားလိုက်၊ မူဆယ်၊ နမ့်ခမ်းဘက်ကိုလာလိုက်၊ ကျွန်တော်တို့တွေ ဒီလို တာဝန်ထမ်းဆောင်တဲ့အချိန်မှာ ၁၉၈၂ ခုနှစ်ရောက်တဲ့အချိန်မှာတော့ နည်းနည်းလေး လွန့်လွန့်လူးလူး ဖြစ်လာပါပြီ။ အဲဒီတော့ ကျွန်တော်တို့ ၁၉၇ရ ခုနှစ်တုန်းကဆိုရင် တစ်ဖက်နိုင်ငံကလူမျိုးတွေ၊ ဒါ ယူနန် တရုတ်လူမျိုးတွေ၊ လူကြီး၊ လူငယ် အင်္ကျီအစုတ်တွေ၊ အင်္ကျီအပြာ၊ ဘောင်းဘီအပြာ အဖာအထေးတွေနဲ့ ကလေးတွေ ကြည့်ရင်လည်း တချို့ အဝတ်အစား ချို့ချို့တဲ့တဲ့နဲ့ ဒီဘက်ကမ်းကို လာရတယ်။ ဒီဘက်ကမ်းကြမှ သူတို့လိုချင်တဲ့ အဝတ်အစားတွေ ဝယ်ဝတ် ပြီးတော့ ဈေးထဲမှာ စားချင်တာစား၊ သူတို့ ကြည့်ချင်တဲ့ ဗွီဒီယိုကြည့်ပြီး သူတို့ ပြန်သွားကြတဲ့ သဘောရှိပါတယ်။ အဲဒီတော့ ကျွန်တော်တို့က သူတို့ထက် အများကြီး အဲဒီအချိန်မှာ လူနေမှုအဆင့်အတန်းမြင့်နေတဲ့ အနေအထားရှိပါတယ်။ အဲဒီတော့ ၁၉၈၂ ခုနှစ်ကျတော့ နည်းနည်းလေး ကျွန်တော်တို့ လွန့်လွန့်လူးလူး ဖြစ်လာပြီးတော့ ဒါ ကျွန်တော် ၁၉၈၉ ခုနှစ်မှာ တစ်ကြိမ် ကျွန်တော် ထပ်ရောက်တဲ့အခါမှာတော့ တော်တော်လေး ပြောင်းလဲသွားတဲ့ အခြေအနေ ရှိပါတယ်။ ဒါကတော့ ကျွန်တော်တို့က တရုတ် တစ်ဖက်နိုင်ငံကနေပြီးတော့မှ ရွှေလီနဲ့ သူတို့ ကျယ်ဂေါင်၊ သူတို့ တိုင်းပြည်ပါပဲ၊ ရွှေလီမြစ်ကို ဖြတ်ကူးတဲ့ တံတားကြီး ကျွန်တော်တို့ ဆောက်လုပ်ခဲ့ပါတယ်။ ဒီ ဆောက်လုပ်ပြီးတဲ့ နောက်ပိုင်း ဒါ ကုန်သွယ်ရေးလုပ်ငန်းတွေ ဆောင်ရွက်ဖို့အတွက် ကျွန်တော်တို့ကလည်းပဲ ၁၉၈၉ ခုနှစ်မှာ တပ်မတော်အစိုးရ ဖြစ်လာပါပြီ၊ ဒီအချိန်မှာ ကျွန်တော်တို့က နှစ်ဖက်ကုန်သွယ်မှုတွေ စတင်ဆောင်ရွက်လာတဲ့ အနေအထား ရှိပါတယ်။ ဒီ ရွှေလီမြို့ မိုင်းမောမြို့ကို တိုးတက် ကြီးပွားအောင်နဲ့ ကျွန်တော်တို့ ကုန်းတွင်းပိတ် နေတဲ့ ယူနန်ပြည်နယ်နဲ့ ထွက်ပေါက်အတွက် တရုတ်ပြည်က ယွမ်ငွေ ဘီလီယံ(၅၀) ရင်းနှီးမြှုပ်နှံ ပေးခဲ့တယ်လို့ ကျွန်တော်တို့ ဆိုပါတယ်။ ဗမာပိုက်ဆံအား ဖြင့် ဆိုရင်တော့ ကျပ်ငွေ ဘီလီယံပေါင်း (၆၅၀၀)လောက် ရှိမယ်လို့ ခန့်မှန်းရပါတယ်။ အဲဒီတော့ ကျွန်တော်တို့ ၁၉၈၉ ခုနှစ်ကနေစပြီးတော့ နယ်စပ်ကုန်သွယ်ရေး စခန်းတွေကို ဒါ တစ်ဖက်နိုင်ငံက စတင်ပြင်ဆင်ဆောင်ရွက်လာတဲ့နေရာမှာ ကျွန်တော်တို့ နိုင်ငံကလည်းပဲ ဒီအချိန်မှာ တံခါးဖွင့်ဝါဒကို ကျင့်သုံးတဲ့အတွက်ကြောင့် အိမ်နီးချင်းနိုင်ငံတွေနဲ့ ကျွန်တော်တို့ နယ်စပ်ကုန်သွယ်ရေးတွေ အကြီးအကျယ်လုပ်မယ် ဆိုပြီးတော့ ရှိခဲ့တဲ့အခါမှာ ကျွန်တော်တို့ကလည်းပဲ ၁၉၉၄ ခုနှစ်မှာ ကျွန်တော်ဟာ တပ်မတော်တာဝန်ကနေ နယ်ဘက် တာဝန် ပြောင်းရွှေ့ တာဝန်ထမ်းဆောင်ခဲ့ပါတယ်။ သို့သော်လည်းပဲ ကျွန်တော်ဟာ ဘာပဲဖြစ်ဖြစ် ဒါ ကုန်သွယ်မှုလုပ်ငန်းတွေကို ကျွန်တော်တို့ လုပ်ကိုင်ရတဲ့ ဌာနလည်းဖြစ်တဲ့အတွက်ကြောင့် နယ်စပ်ကုန်သွယ်ရေးစခန်းရှိတဲ့ တမူး၊ မောင်တော၊ ကော့သောင်း၊ ဘုရားသုံးဆူ၊ တာချီလိတ်၊ ချင်းရွှေဟော်၊ ကြူကုတ် စတဲ့ နေရာအများအပြားကို ကျွန်တော်တို့ ရောက်ခဲ့ပါတယ်။ အဲဒီလိုရောက်ခဲ့တဲ့အခါမှာ ကျွန်တော်တို့ မူဆယ်ဟာ အကောင်းဆုံး ကုန်သွယ်ရေးစခန်းအဖြစ် ရှိနေတာ ကျွန်တော်တို့ တွေ့ရှိပါတယ်။ သို့သော်လည်းပဲ ဒီအချိန်မှာ ကျယ်ဂေါင်ရွာသည်ပင် ကျွန်တော်တို့ အထပ်မြင့်တိုက်တွေနဲ့ အင်မတန် ကြီးကျယ်တဲ့ ရွာကြီးသဖွယ် ဖြစ်အောင် တစ်ဖက်နိုင်ငံက ဖန်တီးလိုက်တာ ကျွန်တော်တို့ တွေ့မြင်ရပါတယ်။ အလားတူပဲ ရွှေလီမြို့ ကလည်းပဲ ဟိုတယ်ကြီးများ၊ လမ်းကြီးများနဲ့ အင်မတန် စည်ကားအောင်၊ တိုးတက်အောင် လုပ်နိုင်ခဲ့တာကို ကျွန်တော်တို့ တွေ့ရှိခဲ့ပါတယ်။ အဲဒီတော့ ဒေါ်နန်းနီနီအေး စိတ်ထဲမှာ ခံစားရသလိုပဲ ကျွန်တော်တို့လည်းပဲ ခံစားရပါတယ်။ တစ်ချိန်က ငါတို့တိုင်းပြည်ကို လာပြီးတော့မှ စားဖို့ သောက်ဖို့ ဝတ်ဖို့အတွက် ကျွန်တော်တို့ ဗွီဒီယို၊ ရုပ်ရှင်ကြည့်ချင်တောင်မှ ငါတို့ဘက်ကို လာပြီးတော့မှ လှေငယ်လေးတွေနဲ့ လာရတဲ့ လူတွေဟာ အခုအချိန်မှာ မူဆယ်မြို့ဟာ ကျန်ခဲ့ပြီးတော့မှ မိုင်းမောနဲ့ ကျယ်ဂေါင်ရွာလေးဟာ အင်မတန် ကြီးကျယ်တိုးတက်သွားတာတွေ့ရတဲ့အတွက်ကြောင့်မို့ ကျွန်တော်တို့လည်း အားမလို အားမရ ဖြစ်ခဲ့ပါတယ်။ အခုလို ကျွန်တော်တို့ မူဆယ်မြို့လည်းပဲ ဒါ နိုင်ငံကျက်သရေဆောင် မြို့အဖြစ် မြို့ပြစီမံကိန်းတွေ ရေးဆွဲအကောင်အထည်ဖော်ဖို့ ၁၀၅ မိုင် မုန်းယုကိုလည်း ကျွန်တော်တို့ ကုန်သွယ်ရေးဇုန်အဆင့် ဖွံ့ဖြိုးတိုးတက်အောင် ဇုန်အင်္ဂါရပ်တွေနဲ့ ညီညွတ်စေဖို့အတွက်ဆောင်ရွက်မယ်ဆိုရင် ကျွန်တော်တို့ အင်မတန် ဝမ်းသာအားရမယ့်အခြေအနေ ဖြစ်ပါတယ်။ သို့သော်လည်းပဲ ကျွန်တော် ဒီနေရာ တင်ပြချင်တာကတော့ ဒီမူဆယ်နဲ့ မုန်းယု ၁၀၅ မိုင်ဟာ တစ်ချိန်တစ်ခါက ကျွန်တော်တို့ နိုင်ငံ့တာဝန်များကို ထမ်းဆောင်တဲ့နေရာမှာ အင်မတန် အကျိုးကျေးဇူးပြုခဲ့တဲ့ ရွာတွေ၊ မြို့တွေ ဖြစ်ပါတယ်။ ကျွန်တော်တို့ မုန်းယု ၁၀၅ မိုင် ဆိုတာ အိမ်ခြေလေး ဆယ်လေး ငါးအိမ် ရှိပါတယ်။ သို့သော်လည်းပဲ မုန်းပေါ်ဒေသက ပြောင်းရွေ့ လာတဲ့ စစ်ပြေးဒုက္ခသည်တွေနဲ့ ပေါင်းရင်တော့ အိမ်ခြေ လေးငါးဆယ်လောက် ရှိပါတယ်။ အင်မတန် ဒုက္ခဆင်းရဲရောက်နေတဲ့အချိန်မှာ ကျွန်တော်တို့တွေဟာလည်းပဲ စီစီဝါတာပန်လို့ ခေါ်တဲ့ နယ်မြေဒေသမှာ ဗ.က.ပ နဲ့ ရင်ဆိုင် တိုက်ပွဲ ဖြစ်တဲ့အချိန်မှာ စီစီဝါတာပန်နဲ့ အဲဒီ မုန်းယု ဆိုတာကတော့ နေ့တစ်ဝက်ခရီးလောက် လမ်းလျှောက်ရပါတယ်။ ကျွန်တော်တို့ ရိက္ခာ လိုတယ်ဆိုရင် မုန်းယု ၁၀၅ မိုင်မှာရှိတဲ့ ပုဂ္ဂိုလ်ကို ကျွန်တော်တို့ ပြောလိုက်လို့ရှိရင် ရိက္ခာ ဘယ်လောက်ဆိုရင် လူအင်အား လေး ငါးခြောက်ဆယ်နဲ့ သူတို့ ဘာမှ လုံခြုံရေး အစောင့်အရှောက်မလိုဘဲနဲ့ လာပို့ပေးတာ ရှိပါတယ်။ အစားအသောက်လိုချင်တယ်၊ အသားငါး လိုချင်တယ်ဆိုရင်လည်း ဒီလိုပဲ ကျွန်တော်တို့ လာပို့ခဲ့ပါတယ်။ ဒါက ကျွန်တော်တို့ နှစ်ရှည်လများ ဆောင်ရွက်ပေးခဲ့တဲ့ ရွာတွေ၊ မြို့တွေ ဖြစ်ပါတယ်။ အဲဒီတော့ ကျွန်တော်တို့ အသက်တွေရော၊ ခြေလက်တွေရော ကျွန်တော်တို့ စွန့်လွတ်ခဲ့ရတဲ့ ရွာသူရွာသားတွေ မြို့သူမြို့သားတွေ အများကြီးပါ အဲဒီမှာ အဲဒီတော့ ဘာပဲဖြစ်ဖြစ် တိုင်းပြည် တာဝန်ကို အသက်စွန့်ပြီးတော့ ထမ်းဆောင်ခဲ့တဲ့ ကျွန်တော်တို့ မြို့သူမြို့သားတွေ၊ ရွာသူရွာသားတွေ ဖြစ်ပါတယ်။ အဲဒီတော့ ကျွန်တော်တို့ အခုနောက်ပိုင်း ဒါ ၂၀၀၃ ခုနှစ်၊ ကျွန်တော် အငြိမ်းစားယူပြီးတဲ့နောက်ပိုင်း၊ နိုင်ငံ့ဝန်ထမ်းအဖြစ်မှ အငြိမ်းစားယူပြီးတဲ့နောက်ပိုင်း ကျွန်တော် တစ်ခေါက် သွားလည်ခဲ့ပါတယ်။ အရင်တုန်းကတော့ ကျွန်တော့် သူငယ်ချင်း ကိုညွန့်မောင် က ဒါ သီချင်းဆိုပါတယ်။ ဒါ ဟို မြောက်ပိုင်းလမ်း၊ မူဆယ်နန့်ခမ်းလမ်း ဆိုခဲ့ပါတယ်။ အဲဒီ ကျွန်တော်တို့ အချိန်အခါတုန်းက လားရှိုးကနေ ကွတ်ခိုင်ကို ကျွန်တော်တို့ (၁)ရက်ခရီးသွားရပါတယ်။ မူဆယ်ရောက်အောင် ကွတ်ခိုင်ကနေ ထွက်လို့ရှိရင် တစ်ခါတလေ မူဆယ်မရောက်ပါဘူး ကျွန်တော်၊ ဒါ ၁၀၅ မိုင်မှာ အိပ်ချင် အိပ်ရတဲ့ အနေအထားရှိပါတယ်။ အဲဒီတော့ လားရှိုးကနေ မူဆယ်သွားရင်(၂)ရက်၊ တစ်ညအိပ်ခရီးသွားမှ ညနေ နောက်မိုးချုပ်မှ ကျွန်တော် မူဆယ် ရောက်ပါတယ်။ အဲဒီတော့ လမ်းလည်း အင်မတန် ဆိုးပါတယ်။ ဒါကြောင့်မို့လည်း ကျွန်တော်တို့ သူငယ်ချင်းတွေက သီချင်းရေးစပ်ခဲ့တာ ဖြစ်ပါတယ်။ အဲဒီတော့ ကျွန်တော်တို့ ၂၀၀၃ ခုနှစ်၊ အငြိမ်းယူပြီးနောက်ပိုင်း သွားတဲ့အခါမှာ လားရှိုးကနေ မနက်ထွက်တဲ့အခါမှာ မူဆယ်ကို နေ့လယ်စာသွားစားလို့ ရတဲ့ အနေအထားရှိပါတယ်။ မူဆယ်ကနေ ပြန်လာတဲ့အခါမှာ ကွတ်ခိုင်ကို မနက်စောစော Bredkfast စားလို့ရပြီးတော့မှ လောက်ကိုင်ထိ ကျွန်တော်တို့ သွားလည်ပြီး နောက်ညနေစောင်းမှာ လားရှိုးကို ပြန်လို့ရတဲ့အနေအထားတွေရှိပါတယ်။ ဒီလို တိုးတက်လာတဲ့ အတွက်ကြောင့်လည်း ကျွန်တော်တို့ အများကြီး ဝမ်းသာရပါတယ်။ အဲဒီတော့ အခုဆိုရင် တစ်ဖက်နိုင်ငံက ဒါ မူဆယ် တင်မကဘူး၊ ကျွန်တော်တို့ ဝမ်တိန်၊ နောက်တစ်ခါ မုန်းတိန်လို့ခေါ်တဲ့ ကျွန်တော်တို့ ချင်းရွှေဟော်ရဲ့ တစ်ဖက်ကမ်းမှာလည်းပဲ ကုန်သွယ်ရေးဇုန်လုပ်ဖို့ ကျွန်တော်တို့ အကြီးအကျယ် ဆိုင်းပြင်နေပြီလို့ ကြားပါတယ်။ ကျွန်တော်တို့ဘက်ကတော့ ချင်းရွှေဟော် နယ်စပ်ကုန်သွယ်ရေး စခန်းလေးဖြစ်ပါတယ်။ ဒါ ကိုးကန့်ဒေသ၊ ဝ ဒေသအစပ် ဖြစ်ပါတယ်။ အဲဒီတော့ မုန်းတိန်ဒေသကို တစ်ဖက်နိုင်ငံက ဘီလီယံ ယွမ်ငွေ(၂၀၀)နဲ့ ကျွန်တော်တို့ တည်ထောင်မယ်လို့ ကျွန်တော်တို့ ကြားသိရပါတယ်။ ဗမာပိုက်ဆံအားဖြင့် ကျပ်ဘီလီယံ (၂၆၀၀၀)လောက် ကျွန်တော်တို့ သုံးပြီးတော့ ဝမ်တိန် ဒေသကို နယ်စပ်ကုန်သွယ်ရေး စည်ကားအောင်၊ တိုးတက်အောင်လုပ်မယ်လို့ ယူနန်ပြည်နယ် အစိုးရက စီစဉ်နေတဲ့အခါမှာ ဘာပဲဖြစ်ဖြစ် မကြာမီကာလမှာ ဒါ ကျွန်တော်တို့ မူဆယ် ၁၀၅ မိုင်၊ ဝမ်တိန်၊ ကြူကုတ် ကျွန်တော်တို့ ချင်းရွှေဟော်ဒေသမှာ တစ်ဖက်နိုင်ငံကလည်းပဲ အရင်းအနှီးမြောက်မြားစွာနဲ့ ကျွန်တော်တို့ ဒီထက်တိုးတက်ထွန်းကားအောင် ကျွန်တော်တို့ လုပ်လာမယ့် အနေအထား တွေ့မြင်နေရပါတယ်။ ဒါကြောင့်မို့လို့ ကျွန်တော်တို့ကလည်းပဲ မူဆယ် ၁၀၅ မိုင်ကို ဒီ အဆင့်မီဖွံ့ဖြိုး တိုးတက်တဲ့ ဂုဏ်အင်္ဂါနဲ့ညီညွတ်ဖို့အတွက် အကောင်အထည်ဖော်သင့်ပါတယ်။ ဒီ မူဆယ်မြို့ ကို လည်းပဲ ဒီထက်ပိုပြီးတော့ စည်ကားတိုးတက်အောင် မြို့အင်္ဂါရပ်နဲ့ တစ်ဖက်နိုင်ငံနဲ့ ယှဉ်လို့ ရကောင်း ရချင်မှလည်း ရပါမယ်။ သို့သော်လည်းပဲ ကျွန်တော်တို့ ဒီထက်ပိုပြီးတော့မှ တိုးတက်တဲ့ မြို့ပြစီမံကိန်းတွေ ရေးဆွဲအကောင်အထည်ဖော်ဆောင်ရွက်သင့်ပါတယ်လို့ ကျွန်တော် ဆွေးနွေးရင်းနဲ့ အဆိုကို ကျွန်တော် ထောက်ခံတင်ပြအပ်ပါတယ် ခင်ဗျား။ အများ ကြီး ကျေးဇူးတင်ပါတယ်။(ဩဘာသံများ)</speech>
<speech type="speaker">ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဦးဝင်းနိုင်ရှိန် ဆွေးနွေးနိုင်ပါပြီ</speech>
<speech><mp id="77">ဦးဝင်းနိုင်ရှိန်၊ ပဲခူးတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး လွှတ်တော်ကိုယ်စားလှယ်များ အားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးဝင်းနိုင်ရှိန် ဖြစ်ပါတယ်။ ကရင်ပြည်နယ် မဲဆန္ဒနယ်အမှတ်(၆)မှ ဒေါ်နန်းနီနီအေး တင်သွင်းတဲ့ မူဆယ် ၁၀၅ မိုင် ကုန်သွယ် ရေးဇုန်ကို အဆင့်မီဖွံ့ဖြိုးတိုးတက်တဲ့ အင်္ဂါရပ်များနဲ့ ညီညွတ်စေရန် အကောင်အထည် ဖော်ဆောင်နိုင်ရေးနှင့် မြန်မာ - တရုတ် နှစ်နိုင်ငံ ကုန်သွယ်တံခါးမုခ်ဦးဖြစ်တဲ့ မူဆယ်မြို့ ကို နိုင်ငံကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက်ပေးပါရန် ပြည်ထောင်စုအစိုးရကို တိုက်တွန်းတဲ့ အဆိုနဲ့ ပတ်သက်လိ့ အကြံပြု ဖြည့်စွက်ဆွေးနွေးသွားမှာ ဖြစ်ပါတယ်ခင်ဗျား။ အဆိုရဲ့ အချက်ကို ကြည့်တဲ့အခါမှာ ဝန်ကြီးဌာန(၂)ခုနဲ့ သက်ဆိုင်နေတယ်လို့ လေ့လာတွေ့ရှိရပါတယ်။ စီးပွားရေးနဲ့ ကူးသန်းရောင်းဝယ်ရေးဝန်ကြီးအနေနဲ့ မူဆယ် ၁၀၅ မိုင်ကို အဆင့်မီဖို့ မြန်မာနိုင်ငံရဲ့ မူဆယ်မြို့ကို နိုင်ငံ့ကျက်သရေဆောင်ဖြစ်ဖို့၊ ဆောက်လုပ်ရေး မြို့ပြအိုးအိမ်ဖွံ့ဖြိုးရေးကနေ Town Plan နဲ့ရေးဆွဲပြီးတော့ ဆောင်ရွက် ပေးနိုင်ဖို့ ဖြစ်ပါတယ်။ အဲဒီတော့ ကျွန်တော်တို့ မူဆယ် ၁၀၅ မိုင် ကုန်သွယ်ရေးဇုန် တည်ဆောက်တဲ့ ရည်ရွယ်ချက် (၄)ခုရှိတယ်လို့ လေ့လာသိရှိရပါတယ်။ (၁)ကတော့ မိမိဘက်မှာ ဈေးကွက်ဖြစ်ပေါ်ရေး၊ (၂)က မိမိနိုင်ငံထွက်ကုန် ပစ္စည်းများကို ကြိုက်ဈေးဖြင့် ပြည်ပသို့ တင်ပို့ရောင်းချဖို့၊ (၃)နယ်စပ်ကုန်သွယ်ရေးကနေပြီးတော့ ပုံမှန် ကုန်သွယ်ရေးကို စနစ်တကျ ကူးပြောင်းနိုင်ဖို့၊ မိမိနိုင်ငံထွက်ကုန်တွေကို Value Added ပြု လုပ်၍ တင်ပို့ခြင်းဖြင့် နိုင်ငံခြားငွေ တိုးတက်ဖို့ဆိုပြီးတော့ လုပ်ငန်းစဉ် (၄)ခုနဲ့ ဆောင်ရွက် နေတာကို တွေ့ရှိပါတယ်။ တကယ့်လက်ရှိအနေအထားကို လေ့လာတဲ့အခါမှာ မိမိဘက်မှာ ဈေးကွက်မဖြစ်ပဲနဲ့ တစ်ဖက်နိုင်ငံဘက်မှာ ဈေးကွက် ဖြစ်နေတယ်။ ဒါကိုလည်း လေ့လာ တွေ့ရှိတာကို ကျွန်တော်တို့အနေနဲ့ ပြုပြင်ပြောင်းလဲဖို့ အကြံပြု ဆွေးနွေးလိုပါတယ်။ မူလဇုန်ရဲ့ ဧက(၁၀၀၀) သတ်မှတ်ဆောင်ရွက်ဖို့ လျာထားခဲ့သော်လည်းပဲ ဒီကနေ့ လက်ရှိအနေအထားထိ (၃၇၀.၈၃)ဧကပဲ ဖော်ဆောင်နိုင်သေးတာကိုလည်း လေ့လာတွေ့ရှိ ရပါတယ်။ အဲဒီတော့ ကျွန်တော်တို့ ကုန်သွယ်ရေးတိုးတက်ဖို့အတွက်၊ ကုန်သွယ်ရေးဇုန်အတွက် ကုန်ကျငွေ(၅၄၀၈.၂၂၄) ကျပ်သန်းပေါင်း ကုန်ကျခံပြီးတော့ ဆောင်ရွက်ထားတာကို တွေ့ရ ပါတယ်။ အဲဒီမှာ ပို့ကုန်ဂိုထောင်ပေါင်း (၅၉)ခု၊ သွင်းကုန်ဂိုထောင် (၄၀)၊ ကုန်စိမ်းပွဲရုံ (၃၆)ရုံ တည်ဆောက်ပြီး ဆောင်ရွက်လျက်ရှိပါတယ်။ ၁၂-၄-၂၀၀၉ မှာ လယ်ယာနဲ့ ထွက်ကုန်ပစ္စည်းတွေကို ရောင်းချနိုင်ဖို့အတွက် ကုန်စည်ဒိုင်ဖွင့်လှစ်ပေးတဲ့အတွက်ကြောင့် ဒါ ဒီကနေ့ ကုန်စိမ်းနဲ့ပတ်သတ်တဲ့ လုပ်ငန်းဘက်မှာ တော့ ကျွန်တော်တို့ ကုန်သွယ်မှု တိုးတက်လာတာကို တွေ့ရှိရပါတယ်။ ပို့ကုန်တွေအနေနဲ့ ဆန်၊ နှမ်း၊ ကြက်သွန်၊ မြေပဲ၊ ငရုတ်၊ ကျောက်မျက် ဒါတွေကို တိုးမြှင့်ပြီးတော့ ဒီနေ့ ၂၀၁၂-၂၀၁၃ မှာ ပို့နိုင်ခဲ့ပါတယ်။ ပို့ကုန်လျော့ကျသွားတာကတော့ ပြောင်းရယ်၊ ပဲတီစိမ်း၊ ရာဘာ၊ ဇီးသီးခြောက်၊ သရက်ခြောက်နဲ့ ငါးရှဉ့်တွေ ဘက်မှာ ဒီကနေ့ကာလမှာ လျော့ပေါ့ပြီးတော့ ပို့တယ်လို့ ကျွန်တော်တို့ လေ့လာတွေ့ရှိရပါတယ်။ တိုးပြီးတော့ ကျွန်တော်တို့ သွင်းလာရတဲ့ ကုန်စည်တွေအနေနဲ့ကတော့ မော်တော်ယာဉ်၊ ဆိုင်ကယ်၊ အချိုမှုန့်၊ သုံးဘီးဆိုင်ကယ်၊ ယန္တရား၊ သံများ၊ လိမ္မော်သီး၊ ကလေးစီးစက်ဘီးနဲ့ ကျွန်တော်တို့ သွပ်နန်းကြိုးစတဲ့ ကုန်ပစ္စည်းတွေကို တိုးမြှင့်ပြီးတော့ သွင်းနေရပါတယ်။ အဲဒီတော့ ကုန်သွယ်မှုဆိုတာ ပို့ကုန်နဲ့ သွင်းကုန်၊ ထုတ်ကုန်နည်းပြီးတော့ သွင်းကုန်များရင် ကျွန်တော်တို့ ဒါ ကုန်သွယ်မှု နိမ့်တယ်လို့ခေါ်ရပါမယ်။ အဲဒီတော့ ပို့ကုန်၊ သွင်းကုန်နှိုင်းယှဉ်ကြည့်တဲ့အခါမှာ ၂၀၁၁-၂၀၁၂ မှာ ကျွန်တော်တို့ဘက်က ကျပ်သန်းပေါင်း (၉၂၀.၀၄၀)ပို့ခဲ့ပါတယ်။ သွင်းကုန်ကို (၅၁၄.၀၈၅) သန်း သွင်းခဲ့ပါတယ်။ အဲဒီတော့ Difference (ခြားနားချက်)က (၄၀၅.၉၅၅)ရှိပါတယ်။ ၂၀၁၂-၂၀၁၃ မှာ လက်ရှိ ပို့ကုန်(၁၀၄၀.၈၅၅)သန်း ပို့ပြီးဖြစ်ပါတယ်။ နိုဝင်ဘာလအထိ စာရင်းဇယားများအရ လေ့လာတွေ့ရှိရပါတယ်။ သွင်းကုန်အနေနဲ့ (၆၉၉.၅၅၃)ဖြစ်တဲ့အတွက်ကြောင့် ကျွန်တော်တို့ဘက်က အပေါင်းလက္ခဏာ(၃၄၁.၃၀၂)ကျပ်သန်းပေါင်း ရရှိပါတယ်။ သို့သော် ဝန်ကြီးဌာနတစ်ခုအနေနဲ့ နှိုင်းယှဉ်မယ်ဆိုရင် ကျွန်တော်တို့ ဒါ အင်မတန်မှ နည်းပါးသေးတဲ့ ရာခိုင်နှုန်းပဲ ဖြစ်ပါတယ်။ ဒီနေရာမှာ ကြားဖြတ်ပြီးတော့ ကျွန်တော့်အနေနဲ့ ကျွန်တော်တို့နိုင်ငံမှာ ဝန်ကြီးဌာနတွေရှိတဲ့ အထဲမှာ ဝန်ကြီးဌာန(၁၇)ခုက စီးပွားရေးလုပ်တဲ့ဌာနတွေဖြစ်ပါတယ်။ ဒီထဲမှာ စီးပွားရေးနဲ့ ကူးသန်းရောင်းဝယ်ရေးအပါ ဖြစ်ပါတယ်။ ဒီနေ့ နိုင်ငံတော်၏ ရသုံးငွေကိုလေ့လာတဲ့အခါမှာ (၁၈)ဘီလီယံလောက်ရပြီးတော့၊ (၁၃) ဘီလီယံလောက် ပြန်သုံးပါတယ်။ အဲဒီတော့ စီးပွားရေးနဲ့ ကူးသန်းရောင်းဝယ်ရေးဝန်ကြီးဌာနရဲ့ နိုင်ငံတော်ရဲ့ အသားတင်ပိုငွေဟာ (၅)ဘီလီယံလောက်ပဲရှိနေတာကို တွေ့ရှိရပါတယ်။ ဒါကြောင့် ဒီနယ်စပ် စီးပွားရေးနဲ့ ကူးသန်းရောင်းဝယ်ရေးရဲ့ အဓိက အသက်သွေးကြောဖြစ်တဲ့ နယ်စပ်ကုန်သွယ်ရေးကို ဦးစားပေး ဆောင်ရွက်ဖို့လိုတယ်ဆိုတဲ့အချက်ကို တိုက်တွန်းလိုပါတယ်။ ဒီနယ်စပ် ကုန်သွယ်ရေးကို ၁၉၉၆ မှာ စတင်ပြီးတော့ ဖွဲ့စည်းခဲ့ပါတယ်။ ဒီဖွဲ့စည်းတဲ့အခါမှာ ကျွန်တော်တို့ ကုန်သွယ်မှုအနေနဲ့ Oversea Border Trade၊ Transit Trade ဆိုပြီးတော့ (၃)မျိုး ဆောင်ရွက်နေတာ တွေ့ရပါတယ်။ အဲဒီတော့ Oversea ပင်လယ်ရေကြောင်း ကုန်သွယ်မှုကတော့ ပုံမှန်ဖြစ်ပြီးတော့ ဒီကနေ့ Border Trade လို့ခေါ်တဲ့ နယ်စပ်ကုန်သွယ်ရေးတွေဟာ ကျွန်တော်တို့ ပြုပြင် ပြောင်းလဲလိုက်တဲ့ အစိုးရခေတ်မှာ အရေးပါလာတဲ့ အနေအထား နိုင်ငံရဲ့ ဝင်ငွေကို ပိုမို ရရှိအောင်ဆောင်ရွက်နိုင်မယ့် အနေအထားတွေက ကျွန်တော်တို့ရဲ့ နိုင်ငံရဲ့ နိုင်ငံရေး ပြုပြင်ပြောင်းလဲမှု၊ တိုင်းရင်းသားအဖွဲ့အစည်းတွေနဲ့ ငြိမ်းချမ်းမှု၊ ဒီပေါ်တွေမှာ မူတည်ပြီးတော့ တိုးတက်လာရမှာဖြစ်ပါတယ်။ သို့သော်လည်းပဲ ဒီကနေ့အထိ အနေအထားကို လေ့လာရင်တော့ များစွာ လိုအပ်နေသေးတာ ဖြစ်ပါတယ်။ နောက်တစ်ခု အလျဉ်းသင့်လို့ အကြံပြု တင်ပြချင်��ာကတော့ Transit Trade cocato imšzu86:05) Biscosso u m Service Change ဝန်ဆောင်မှုလုပ်ပေးတယ်၊ အကောက်ခွန်ခံစားမှုမရှိဘူး။ အကျိုးဆောင်ခပေါ့။ ကျွန်တော်တို့ နိုင်ငံကို ဖြတ်ကျော်ပြီးတော့ သွားမယ့်ကုန်ပစ္စည်းတွေနဲ့ပတ်သတ်ပြီးတော့ ဆောင်ရွက်တဲ့ လုပ်ငန်းဖြစ်ပါတယ်။ ဒီလုပ်ငန်းက ကျွန်တော်တို့ သယ်ဆောင်တဲ့ ကုန်ပစ္စည်းပမာဏရဲ့ (၂.၅) ဘီလီယံ၊ ကျွန်တော်တို့ ရာခိုင်နှုန်း ရရှိပါတယ်။ ရပ်နားတာပဲဖြစ်ဖြစ်၊ ပြောင်းလဲတင်ပေးတာပဲဖြစ်ဖြစ်၊ အအေးခန်းတွေထဲမှာ ခေတ္တသိုလှောင်ပေးတဲ့ လုပ်ငန်းတွေပဲဖြစ်ဖြစ် ဒါတွေကို ခေါ်ပါတယ်။ အဲဒီတော့ သူ့ရဲ့ ရရှိတဲ့ အကျိုးအမြတ်ရာခိုင်နှုန်းက ကျွန်တော်တို့ တိုင်းပြည်အတွက် အင်မတန်မှ အရေးကြီးတဲ့ ဝင်ငွေတစ်ခုဖြစ်ပါတယ်။ ဒါတွေကို အကောက်ခွန်ဌာနကနေပြီးတော့ ကုန်ပစ္စည်းတွေခွဲတယ်၊ တန်ဖိုးဖြတ်တယ်၊ စည်းကြပ်တယ်။ အဲဒါဟာ အရေးကြီးတဲ့ အနေအထားကို ရောက်ပါတယ်။ အဲဒီတော့ ဝန်ထမ်းလေ့လာတဲ့အခါမှာလည်း နယ်စပ်ကုန်သွယ်ရေး တွေမှာ ဝန်ထမ်း(၁၆၀၀)လောက် လက်ရှိ ဆောင်ရွက်နေသော်လည်းပဲ (၇၀၀)ခန့်လိုတယ်လို့ လေ့လာ သိရှိပါတယ်။ ဒါကြောင့်မို့လို့ အင်မတန်မှ ဒီဝင်ငွေတွေကို ယိုပေါက်၊ ထွက်ပေါက် မဖြစ်စေအောင်ဆောင်ရွက်ဖို့အတွက် ဒီ နိုင်ငံတော်အနေနဲ့ ဒါကိုလည်း တိုးမြှင့်ရင်းနှီးမြှုပ်နှံ သင့်တယ်လို့ အကြံပြု ဆွေးနွေးလိုပါတယ်။ ဒီနေ့ ကျွန်တော်တို့ ကုန်သွယ်မှုပမာဏဟာ ၂၀၁၁-၂၀၁၂ မှာ ကျွန်တော်တို့ (၁၄၄၂.၁၂)သန်း ရှိပြီးတော့ ၂၀၁၂-၂၀၁၃ မှာ(၁၇၃၇.၄၃၈)ဆိုတော့ (၂၉၅.၃၁၇)ပဲ ကျော် တက်ပါတယ်။ ဒီနေရာမှာ ကျွန်တော့်အနေနဲ့ အကြံပြုလိုတာ ကျွန်တော်တို့ လုပ်ငန်းတစ်ခုဟာ မသုံးသင့်တာတွေကို သုံးလို့ဆိုရင် ကျွန်တော်တို့ (၅၀)ရာခိုင်နှုန်းလောက် အမြတ် ကျန်သေးတယ်လို့ပြောရမှာ ဖြစ်ပါတယ်။ သုံးသင့်တာကို မသုံးမိရင် လုံးလုံးဆုံးရှုံးမယ်လို့ ဒါ ကျွန်တော် Concept တစ်ခု တင်ပြချင်ပါတယ်။ ဒီလိုပဲ အလုပ်ကိုမရနိုင်တာကို ရအောင်လုပ်တဲ့အခါမှာ (၅၀)ရာခိုင်နှုန်းလောက် ကျန်ရှိနိုင်ပါတယ်။ ရနိုင်ရဲ့ သားနဲ့ မလုပ်နိုင်တာ၊ ရသင့်ရထိုက်တဲ့ အလုပ်ကို မလုပ်တဲ့အခါ ပိုပြီးတော့ ဆိုးတယ်လို့ အကြံပြုလိုပါတယ်။ အဲဒီတော့ ဆိုလိုတာက ကျွန်တော်တို့ ဒီနေ့ ဘတ်ဂျက်တွေ ပြည်သူအတွက် ဆောင်ရွက်ကြတဲ့နေရာမှာ သုံးမယ့်စရိတ်တွေကို တင်ပြတဲ့အခါမှာ ဖြတ်တောက်ဖို့ တစ်ခုကို ဦးစားပေးဆောင်ရွက်တာထက် ရသင့်ရထိုက်တဲ့ ဝယ်ရတဲ့ ဝင်ငွေတွေအပေါ်မှာ သုံးသပ်ဖို့ လိုပါတယ်။ ဝန်ကြီးဌာနတွေရဲ့ နိုင်ငံတကာ ရင်းနှီးမြှုပ်နှံမှုကို လေ့လာတဲ့အခါမှာ မူလအဆိုပြု ထားတာတွေထက် စိစစ်ထောက်ခံချက်မှာ အများ ကြီး အားနည်းနေတာကိုလည်း တွေ့ရပါတယ်။ ဒါကြောင့် ဒီနေ့ အဆိုရှင်တင်ပြတဲ့ မူဆယ် ၁၀၅ မိုင် ဇုန်ကို အဆင့်မီဖွံ့ဖြိုး တိုးတက်ဖို့အတွက် ဆိုတာ နိုင်ငံရဲ့ ဘတ်ဂျက် ရင်းနှီးမြှုပ်နှံမှု အများကြီးလုပ်ဖို့ လိုပါတယ်။ အလားတူပဲ ခုနက အဆိုရှင်တစ်ယောက် ဆွေးနွေး သွားသလို မိမိနိုင်ငံရဲ့ နယ်စပ်ဒေသ အသီးသီးမှာ ရှိနေတဲ့ စခန်းများကိုလည်း တိုးတက်ဖို့လိုပါတယ်။ ဒီအတွက် ရင်းနှီးမြှုပ်နှံမှု ပမာဏကြီးမှာ ဖြစ်ပါတယ်။ ဒါတွေကို နိုင်ငံတော်အစိုးရအနေနဲ့ ရင်းနှီးမြှုပ်နှံပေးဖို့ အကြံပြုလိုပါတယ်။ နောက်တစ်ချက်အနေနဲ့ ဒီကနေ့ ဒီ ၁၀၅ မိုင်ကို ကုန်သွယ်မှုဇုန်တွေထဲမှာ (၇၀)ရာခိုင်နှုန်းလောက် ပမာဏကြီးမားနေတဲ့ ဇုန်ဖြစ်တဲ့အတွက်ကြောင့် ၂၀၁၃-၂၀၁၄ ဘတ်ဂျက်မှာ စီမံကိန်းလျာထားချက် မပါတာ တွေ့ရှိရပါတယ်။ ဒီကနေ့ နယ်စပ်ကုန်သွယ်ရေးဦးစီးဌာနရဲ့ စီမံကိန်းမှာ မောတောင် နယ်စပ်ဒေသ စခန်းကိုပဲ ဦးစားပေး ဆောင်ရွက်ဖို့ လုပ်ငန်းဆောင်ရွက်နေတာကို တွေ့ရပါတယ်။ ဒါကြောင့်မို့လို့ ဒီ မူဆယ် ၁၀၅ မိုင်ကို ဆောင်ရွက်ဖို့ လာမယ့် R.E မှာ ထည့်သွင်းရေးဆွဲဖို့ အကြံပြု ဆွေးနွေး လိုပါတယ်။ နောက်တစ်ချက် မူဆယ်မြို့ကို မြို့ပြစီမံကိန်းရေးဆွဲ အကောင်အထည်ဖော်ဖို့၊ ဒီလိုပဲ သက်ဆိုင်ရာ တိုင်းနဲ့ပြည်နယ်အသီးသီးမှာရှိတဲ့ နယ်စပ်ဒေသစခန်းတွေကို တိုးတက်ဖို့အတွက် နယ်စပ်ဒေသကုန်သွယ်ရေး စခန်းများအလိုက် ဖွံ့ဖြိုးတိုးတက်ရေးကော်မတီသဘော၊ တိုင်းဒေသကြီး အစိုးရတွေနဲ့ မြို့ပြအိမ်ရာတွေ ဖွံ့ဖြိုးဖို့ ပူးပေါင်းဆောင်ရွက်သင့်တယ်လို့ အကြံပြု တိုက်တွန်းရင်းနဲ့ ကျွန်တော့်ရဲ့ ဆွေးနွေးချက်ကို နိဂုံးချုပ်ပါတယ်။ (ဩဘာသံများ)</speech>
<speech type="speaker">နေ့လယ်စာ သုံးဆောင်ဖို့ အစည်းအဝေးကို(၁၀၀)နာရီ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၃၀၀)နာရီအချိန်တွင် ခေတ္တရပ်နားပြီး (၁၄၀၀) နာရီအချိန်တွင်ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေးကို ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဦးအောင်ချိုဦး ဆွေးနွေးနိုင်ပါပြီ</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ဒုတိယဥက္ကဋ္ဌ၊ ပြည်ထောင်စုဝန်ကြီးနှင့် အမျိုးသားလွှတ်တော် ကိုယ်စားလှယ်များ၊ ဧည့်သည်တော်များခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြု အပ် ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးအောင်ချိုဦး ဖြစ်ပါတယ်။ ကျွန်တော့်အနေနဲ့ ကရင်ပြည်နယ် မဲဆန္ဒနယ် အမှတ်(၆)က အမျိုးသားလွှတ်တော်ကိုယ်စားလှယ် ဒေါ်နန်းနီနီအေး၊ ဥက္ကဋ္ဌ စီးပွားရေးနှင့် ကူးသန်းရောင်းဝယ်ရေးကော်မတီက တင်သွင်းသွားတဲ့ မူဆယ် ၁၀၅ မိုင် ကုန်သွယ်ရေးဇုန်ကို အဆင့်မီ ဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ - တရုတ် နှစ်နိုင်ငံ ကုန်သွယ်တံခါး မုခ်ဦးဖြစ်သည့် မူဆယ်မြို့ အား နိုင်ငံကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက် ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေး တင်ပြသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီအဆိုပေါ်ပေါက်ဖို့အတွက် အဆိုရှင် တင်ပြသွားသလို စီးပွားရေးနှင့် ကူးသန်းရောင်းဝယ်ရေးကော်မတီအဖွဲ့ဟာ မူဆယ် ၁၀၅ မိုင် ကုန်စည်ပြပွဲကို တက်ရောက်ရင်း ဒေသအခြေအနေနဲ့ တစ်ဖက်နိုင်ငံရဲ့ ဖွဲ့စည်းတည်ဆောက်ထားမှု၊ ကုန်သွယ်ရေးဆောင်ရွက်ထားမှု၊ လမ်းပန်းဆက်သွယ်ရေးအခြေအနေ စတဲ့အချက်အလက်တွေနဲ့ မူတည်ပြီးတော့ မြန်မာနိုင်ငံဖက်ကလည်း လုပ်သင့်လုပ်ထိုက်တာတွေကို အခုထဲက ကြို တင်ဆောင်ရွက်ထားရင် ကောင်းလိမ့်မယ်လို့ ခရီးစဉ်အတွင်းမှာ လေ့လာတွေ့ရှိချက်တွေ၊ ဒေသခံကုန်သည်တွေရဲ့ အကြံပြုချက်ပေါ်မူတည်ပြီးတော့ ဒီအဆို ပေါ်ပေါက်လာရခြင်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုမှာ (၂)ပိုင်း ပါဝင်ပါတယ်။ ပထမပိုင်းကတော့ မူဆယ် ၁၀၅ မိုင် ကုန်သွယ်ရေးဇုန်ကို အဆင့်မီ ဖွံ့ဖြိုးတိုးတက်သည့် ဇုန်အင်္ဂါရပ်များနှင့်ညီညွတ်စေရန်ဖြစ်ပြီး ဒုတိယပိုင်းကတော့ မြန်မာ-တရုတ် နှစ်နိုင်ငံ ကုန်သွယ်ရေးမုခ်ဦးဖြစ်တဲ့ မူဆယ်မြို့ ကို နိုင်ငံ့ ကျက်သရေဆောင် မြို့ပြစီမံကိန်းရေးဆွဲ အကောင်အထည်ဖော် တည်ဆောက်ပေးနိုင်ရန် ဖြစ်ပါတယ်။ ဒီမူဆယ်နယ်စပ်ဂိတ် ပေါ်ပေါက်လာရခြင်းကလည်းပဲ ၁၉၈၈ ခုနှစ်၊ ဒီဇင်ဘာလ ၂ ရက်နေ့မှာ မြန်မာ-တရုတ် နယ်စပ်ကုန်သွယ်မှုကို ကြူကုတ်-ပန်ဆိုင်း -ဝမ်တိန် နယ်စပ်မှာ စတင်ခဲ့တာ ဖြစ်ပါတယ်။ စတင်ခဲ့တာ အခုလို စနစ်ကျတဲ့ ဇုန်နယ်မြေတွေ မဟုတ်ကြပါဘူး။ မြို့ပြ ကျေးလက် အတိုင်းပဲ ရှိခဲ့တာ ဖြစ်ပါတယ်။ ဒီကနေပြီးတော့ တစ်စ တစ်စ အရှိန်ရလာပြီးတော့ မူဆယ်၊ ရွှေလီ ဒေသက ပိုမိုပြီးတော့ ကျယ်ပြန့်လာတာ နေရာတွေရှိတဲ့အတွက် အဲဒီကို ရွှေ့ပြောင်းလာခဲ့ခြင်းပဲ ဖြစ်ပါတယ်။ တစ်ဖက်က ရွှေလီအစိုးရဟာ ဖြစ်ပေါ်လာတဲ့ အခြေအနေများကို အမိအရ အသုံးချပြီး မူဆယ်-ရွှေလီ ကုန်သွယ်မှုကို ဦးစားပေးဆောင်ရွက်ခဲ့တဲ့အတွက်ကြောင့် တရုတ်ဖက်က အကျိုးအမြတ်များစွာ ရရှိတဲ့အတွက် ပိုမိုပြီးတော့ စနစ်ကျတဲ့ ကျယ်ဂေါင်-ကုန်ရှာ ကွင်းကို ၁၉၉၀ မှာ စတင်ပြီး ကုန်သွယ်မှု အသာစီးရအောင် စီးပွားရေးဆန်ဆန် ကျင့်သုံးခဲ့တယ်လို့ ကျွန်တော်တို့ လေ့လာတွေ့ရှိခဲ့ရပါတယ်။ အောင်မြင်မှုအခြေအနေကလည်း ယနေ့ ကျွန်တော့်ရှေ့မှာ တင်ပြသွားခဲ့တဲ့ အတွေ့အကြုံ ရှိတဲ့ ကိုယ်စားလှယ်ကြီးများ တင်ပြသွားသလိုပဲ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၁၉၉၀ ခုနှစ်က စတင်ခဲ့တဲ့ ကျယ်ဂေါင်ကွင်းရဲ့ အရေးပါမှုကို သိလာတဲ့အတွက် မြန်မာဖက်ကလည်း ၁၀၅ မိုင် ကုန်သွယ်ရေးဇုန်ကို ၂၀၀၅ ခုနှစ်မှ စပြီးတော့ ကျယ်ဂေါင် နဲ့အပြိုင် ဖော်ဆောင်ခဲ့တယ်လို့ ကျွန်တော်တို့ လေ့လာတွေ့ရှိ ခဲ့ရပါတယ်။ နှစ်ကာလအားဖြင့် (၇)နှစ်ကျော် ကြာမြင့်ခဲ့ပြီ ဖြစ်သော်လည်းပဲ ထိရောက်တဲ့ တိုးတက်မှုတွေဟာ ရှိပါတယ်လို့ ခုန ဦးဝင်းနိုင်ရှိန် လည်း တင်ပြသွားပါတယ်။ သို့သော် ကျွန်တော်တို့ အမြင်အရတော့နည်းနည်းလေး နှေးကွေးနေသေးတယ်လို့ တွေ့ရပါတယ်။ ပွင့်ပွင့်လင်းလင်း တင်ပြရရင် ကျွန်တော်တို့နိုင်ငံရဲ့ ထုတ်ကုန်ပစ္စည်းတွေကို တစ်ဖက်နိုင်ငံရဲ့ ကုန်ရှာကွင်းမှာ ကျွန်တော်တို့နိုင်ငံရဲ့ ပစ္စည်းတွေပဲ၊ ကျွန်တော်တို့နိုင်ငံရဲ့ မော်တော်ယာဉ်တွေပဲ၊ ကျွန်တော်တို့ဆီက အလုပ်သမားတွေနဲ့ ဆောင်ရွက်နေတာ ဖြစ်ပါတယ်။ အလားတူပဲ မစည် စည်ကားအောင် မက်လုံးပေးဆောင်ရွက်နေသလို ကျွန်တော်တို့ ဌာန သယံဇာတတွေနဲ့လည်းပဲ ရွှေလီမြို့ဟာ ကျောက်စိမ်းမြို့တော်အဖြစ် တည်ဆောက်နေတဲ့ အခြေအနေတွေ ကျွန်တော်တို့ လေ့လာ တွေ့ရှိရပါတယ်။ မနေ့ကလည်း ဒီကျောက်စိမ်းကိစ္စနဲ့ ပတ်သက်ပြီး ရှင်းလင်းဆွေးနွေးခဲ့ပြီးဖြစ်ပါတယ်။ အဓိက ကျွန်တော်တို့ ရင်ဆိုင်နေရတဲ့ဟာကတော့ကျောက်စိမ်းသယံဇာတတွေကို စနစ်တကျနဲ့ ကူးသန်းရောင်းဝယ်ရေးဆိုင်ရာ လုပ်ငန်းတွေကို ဆောင်ရွက်ဖို့ပဲ ဖြစ်ပါတယ်။ အခြားကန့်သတ်ချက်တွေကြောင့်လည်း တရားမဝင် နည်းလမ်းနဲ့ တင်ပို့နေတယ်လို့လည်း ကျွန်တော်တို့က နည်းနည်းသိနေရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အထူးသဖြင့် တစ်ဖက်နိုင်ငံရဲ့ အနာဂတ် စီမံကိန်းတွေဟာ မြန်မာရွှေလီဒေသကို အခြေခံပြီးတော့ ကြီးမားကျယ်ပြန့်အောင် တည်ဆောက်နေပြီ ဖြစ်ပါတယ်။ ဒီလိုအချိန်မှာ ကျွန်တော်တို့ နယ်စပ် မူဆယ်မှာလည်းပဲ တစ်ဖက် တရုတ်နိုင်ငံလို မဟုတ်တောင်မှ ရင်းနှီးမြှုပ်နှံမှု အခက်အခဲတွေ ရှိကောင်းရှိနေပါဦးမယ်။ သို့သော်လည်းပဲ ဒီလိုမှ မလုပ်ရင် ကျွန်တော်တို့ တဖန် နောက် ထပ် ထပ်၊ ထပ် ထပ် ကျသွားဦးမှာဖြစ်ပါတယ်။ ဒါကြောင့်မို့လို့ အတော်အသင့် ဖြစ်လောက်တဲ့ ကျွန်တော်တို့ Master Plan တွေ ရှိမနေသေးတာကို တွေ့ရပါတယ်။ ဒီမှာ အထက်က လွှတ်တော် ကိုယ်စားလှယ်ကြီးများ ဆွေးနွေး တင်ပြသွားသလို မူဆယ် ၁၀၅ မိုင် တည်ထောင်ရေး၊ ဇုန်တည်ဆောက်ရေးအတွက် ရည်ရွယ်ချက် (၄)ရပ်ဖြစ်တဲ့ မိမိနိုင်ငံဖက်မှာ ဈေးကွက် ဖြစ်ပေါ်လာရေး၊ မိမိနိုင်ငံထွက်ကုန်ပစ္စည်းများကို ကြိုက်ဈေး ဖြင့် ပြင်ပသို့ တင်ပို့ရောင်းချရေး၊ မိမိနိုင်ငံထွက်ကုန်ပစ္စည်းများ တန်ဖိုးမြှင့် Value added ပြုပြင်တင်ပို့ခြင်းဖြင့် ဝင်ငွေပိုမို တိုးတက်ရရှိရေး၊ နယ်စပ်ကုန်သွယ်ရေးမှ ပုံမှန် ကုန်သွယ်ရေးသို့ စနစ်တကျ ကူးပြောင်းနိုင်ရေးတို့ကို အကောင်အထည်ဖော်ဖို့ ဆောင်ရွက်တဲ့ နေရာမှာလည်းပဲ ကျွန်တော်တို့ ကြိုးပမ်းဆောင်ရွက်နေရဦးမှာ ဖြစ်ပါတယ်။ တစ်နိုင်ငံလုံးရဲ့ ကုန်သွယ်မှုပမာဏရဲ့ (၇၀)ရာခိုင်နှုန်းလို့ တင်စားခေါ်ဝေါ်ထားရတဲ့ မူဆယ် ၁၀၅ မိုင်ဟာ ကျွန်တော်တို့ ကိုယ်စားလှယ် တော်တော်များများ ဆွေးနွေးနေကြသလို မူဆယ်ကိုပဲ ကျွန်တော်တို့ ရည်မှန်းပြီးတော့ ဆောင်ရွက်နေတာ မဟုတ်ပါဘူး။ ဒီမူဆယ် ၁၀၅ မိုင် ကုန်သွယ်ရေးဇုန်ဟာ တစ်နိုင်ငံလုံး ကုန်သွယ်မှုပမာဏ ကုန်သွယ်ရေးစခန်းများရဲ့ (၇၀)ရာခိုင်နှုန်းကို ဒီကဆောင်ရွက်နေတာဖြစ်တဲ့ အခါကျတော့ ဒီ မူဆယ် ၁၀၅ မိုင် ကုန်သွယ်ရေးဇုန်ကြီးကို ကျွန်တော်တို့က ယခုထက် ပိုမိုဖွံ့ဖြိုးဖို့အတွက် ဆောင်ရွက်ရင်းဖြင့် အဓိက ရရှိလာတဲ့ အခြေအနေ အချိန်အခါတွေ အတွေ့အကြုံ ပေါ် မူတည်ပြီးတော့ ကျန်တဲ့ အခြားနယ်စပ်ပေါက် ဝင်/ထွက် ဂိတ်တွေကို လည်းပဲ ဒီလိုပဲ တိုးမြှင့်ဆောင်ရွက်သွားရမှာ ဖြစ်ပါတယ်။ ဒါကြောင့်လည်းပဲ နိုင်ငံအတွက် ဝင်ငွေရရှိမှာ သေချာတာဖြစ်လို့ ယခုထက် ပိုမိုပြီးတော့ အထက်မှာ တင်ပြခဲ့တဲ့အတိုင်း တစ်ဖက်နိုင်ငံလောက် ကျွန်တော်တို့ မဖြစ်သေးရင်တောင် အခု ပွင့်လင်းလာတဲ့ ခေတ်စနစ်အခြေအနေတွေကို ကျွန်တော်တို့က ရင်းနှီးမြှုပ်နှံမှု အခြေအနေတွေ၊ တခြားအခြေအနေတွေကို ကျွန်တော်တို့က မိမိရရ အသုံးချပြီး ဆောင်ရွက်ထားမှ နောင်လာမယ့် နှစ်(၂၀) (၃၀)အတွင်းမှာ ကျွန်တော်တို့က တစ်ဖက်နိုင်ငံနဲ့ ရင်ပေါင်တန်းနိုင်အောင် ဆောင်ရွက် သွားမယ့် အခြေအနေတွေ ဖြစ်ပါတယ်။ ဒီနေရာမှာ တစ်ဖက်နိုင်ငံက ဆောင်ရွက်ထားမှုတွေကို ကျွန်တော်တို့ လေ့လာ ကြည့်တဲ့အခါမှာ ကျယ်ဂေါင် ကုန်သွယ်ရေးဇုန်ဟာ တကယ်တမ်းကျတော့ ဧက (၃၀)သာ ကျယ်ဝန်းသော်လည်းပဲ ဇုန်ပတ်ဝန်းကျင်မှာ ကားရပ်နားစခန်းတွေ၊ ခိုင်မာစွာ တည်ဆောက် ထားတဲ့ ဂိုဒေါင်တွေ၊ ကုန်ပစ္စည်းစစ်ဆေးရန်နေရာတွေ သီးခြားတည်ဆောက် ပေးထားပြီးတော့ အလားတူ မြို့ပြအဆောက်အဦတွေ ရင်းနှီးမြှုပ်နှံမှုတွေ၊ ခရီးသွားများ နားနေရန် တည်းခိုခန်းတွေ၊ အပန်းဖြေစရာနေရာတွေ ဖန်တီးပေးထားပါတယ်။ အလားတူပဲ အုပ်ချုပ်မှု လုပ်ထုံးလုပ်နည်း များကိုလည်း အတတ်နိုင်ဆုံး ဖြေလျှော့ထားတာကြောင့် သူတို့ဖက်မှာ သွားရောက်စည်ကားနေတဲ့ အနေအထားလေးတွေ ရှိပါတယ်။ သူတို့ကို ပုံတူကူးချဖို့ မဟုတ်သည့်တိုင်အောင် ကျွန်တော်တို့ဖက်ကလည်း ပြုပြင်ပြောင်းလဲတဲ့ ကိစ္စတွေကို ပြုပြင်ပြောင်းလဲဖို့ လိုအပ်နေပါတယ်။ ယူနန်ပြည်နယ်အစိုးရက လုပ်ငန်းရှင်များရဲ့ အကျိုးစီးပွားအပေါ်မှာ အမြဲတမ်း ဦးစားပေးပါတယ်။ အမြဲတမ်း ကာကွယ်ပေးပါတယ်။ ကျယ်ဂေါင်ကနေ မူဆယ်ကို ဈေးကွက်ပြန်မရောက်ရေးအတွက် သူတို့ အမြဲ ကြိုးစားနေပါတယ်။ ဒီလို ကြိုးစားတဲ့နေရာမှာ အစိုးရ အုပ်ချုပ်ရေးအာဏာပိုင်၊ လုပ်ငန်းရှင်များ ညီညီညွတ်ညွတ် ဆောင်ရွက်နေတာကို ကျွန်တော်တို့ လေ့လာတွေ့ရှိခဲ့ရပါတယ်။ မြန်မာနိုင်ငံဖက်ကလည်း အလားတူ ဆောင်ရွက်သင့်ပါတယ်။ ဒီနေရာမှာ မဆောင်ရွက်ဖူးလို့ မဆိုလိုပါဘူး။ ကျွန်တော်တို့ နိုင်ငံ့အကြီးအကဲများ ကိုယ်တိုင် ဒီကိစ္စကို ဝန်ကြီးဌာနရော၊ ဆိုင်ရာကုန်သည်တွေကရော၊ နယ်စပ် မူဆယ် ၁၀၅ မိုင် ကုန်သွယ်ရေး လုပ်ငန်းရှင် ကုန်သည်ကြီး များပါ ပူးပေါင်းဆောင်ရွက်နေပါတယ်။ ဒါပေမယ့်လည်း အချို့ အချို့သော ပုဂ္ဂိုလ်များကလည်း မိမိရဲ့ စီးပွားရေးကို ဦးစားပေးပြီးတော့ ဆောင်ရွက်နေတဲ့အတွက် အနည်းငယ်သော အခက်အခဲလေးတွေမှအပ ကျန်တဲ့ဟာတွေ တော်တော်လေး ဝိုင်းဝန်းညှိနှိုင်း ဆောင်ရွက်နေတယ်လို့ ကျွန်တော်တို့ သိရှိထားပါတယ်။ ဒီနေရာမှာ ပြီးခဲ့တဲ့ ကုန်စည်ပြပွဲနဲ့အတူ ဒီ မြန်မာ-တရုတ် နှစ်နိုင်ငံ နယ်စပ်ကုန်သွယ်မှု ပူးပေါင်း ညှိနှိုင်းရေး ကော်မတီ အစည်းအဝေးတွေလည်း သူတို့ ကျင်းပနိုင်ခဲ့တဲ့ အခြေအနေလေးတွေ ကျွန်တော် လေ့လာ တွေ့ရှိရပါတယ်။ အလားတူပဲ အစိုးရ တာဝန်ရှိတဲ့သူတွေ၊ ဝန်ကြီးဌာနမှာ တာဝန်ရှိတဲ့သူတွေက ဒေသခံကုန်သည်များနဲ့ တွေ့ဆုံချက်မှာ တင်ပြချက် အချက်(၂၀)လောက်ကို အားလုံး ညှိညှိနှိုင်းနှိုင်း တိုင်ပင်ဆွေးနွေး ဆောင်ရွက်ခဲ့တဲ့ အနေအထားလေးကို ကျွန်တော်တို့ တွေ့ခဲ့ရပါတယ်။ အဓိက တင်ပြလိုတာကတော့ ဒီနေ့ အထက်မှာ တင်ပြခဲ့တဲ့အတိုင်း ဖြစ်တည်နေတဲ့ အခွင့်အခါကောင်းတွေကို မူတည်ပြီးတော့ ပြည်တွင်းပြည်ပမှ ရင်းနှီးမြှုပ်နှံမှု တွေကို ကျွန်တော်တို့က မူဆယ်ဒေသမှာ ကျယ်ဂေါင် ကဲ့သို့ပဲ FDI တွေကို ဖိတ်ခေါ်ပြီးတော့ ကျွန်တော်တို့ ကုန်ကြမ်း ကုန်ချော ထုတ်လုပ်တဲ့ကိစ္စတွေ၊ ကုန်သွယ်မှုကိစ္စတွေကို စနစ်တကျနဲ့ဆောင်ရွက်ပေးနိုင်ဖို့ ဒီနေ့ဟာ အချိန်အခါကောင်းဖြစ်ပါတယ်။ ချက်ချင်းလက်ငင်း အကောင်အထည်ဖော်လို့ မဖြစ်နိုင်သေးရင်တောင် ဒီအစီအမံတွေကို စတင်ဖို့ အဆိုရှင်က တင်သွင်းခဲ့တယ်လို့ ကျွန်တော် တင်ပြလိုပါတယ်။ ဒါကြောင့် မူဆယ် ၁၀၅ မိုင် စီးပွားရေးဇုန်ကို ခေတ်မီအောင် တည်ဆောက်ပေးဖို့ အဆိုရှင်ရဲ့ အဆိုကို ကျွန်တော် ထောက်ခံရခြင်းပဲ ဖြစ်ပါတယ်။ ဆက်လက်ပြီး အဆိုရဲ့ ဒုတိယပိုင်းဖြစ်တဲ့ မြန်မာ-တရုတ်နှစ်နိုင်ငံ ကုန်သွယ်တံခါးမုခ်ဦး ဖြစ်တဲ့ မူဆယ်မြို့ကို နိုင်ငံ့ကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော်ရန် အတွက် ဆက်လက်ပြီးတော့ ဆွေးနွေးတင်ပြသွားမှာ ဖြစ်ပါတယ်။ ဦးဝင်းနိုင်ရှိန် တင်ပြပြီး ဖြစ်ပါတယ်။ ပထမပိုင်းကတော့ ဆိုင်ရာဝန်ကြီး ဌာနပိုင်းက ဆောင်ရွက်သလို တစ်ဖက်အပိုင်း ကလည်း မြို့ပြစီမံကိန်း ရေးဆွဲမယ့်ဟာက ကျွန်တော်တို့ အားလုံးဝိုင်းဝန်းပြီးတော့ ဆောင်ရွက်ရမယ့် ကျန်ဌာနများ၊ ဒေသဆိုင်ရာ အာဏာပိုင်များ၊ ပြည်နယ်အစိုးရ၊ ဒေသခံကုမ္ပဏီများ၊ လုပ်ငန်းရှင်များ ပူးပေါင်းပြီးတော့ ဒီကိစ္စကို အကောင်အထည်ဖော် ရမယ့်ကိစ္စဖြစ်ပါတယ်။ အထက်မှာတင်ပြခဲ့သလို အဆိုပါအတိုင်း တရုတ်နိုင်ငံအစိုးရအနေဖြင့် ရွှေလီ-ကျယ်ဂေါင် ဒေသကို ရွှေလီမြို့ အထူးတံခါးဖွင့် စီးပွားရေးစီမံကိန်းစမ်းသပ်ဇုန်နှင့် အနောက်တောင် ရွှေရောင်မုခ်ဦး ဖွင့်လှစ်မည့်စီမံကိန်းအပြင် တခါ အိန္ဒိယနိုင်ငံကလည်းပဲ အရှေ့မျှော်ပေါ်လစီဖြင့် စီစဉ်ဆောင်ရွက်လျက်ရှိနေရာမှာ အဓိက ကတော့ အထက်မှာ တင်ပြခဲ့တဲ့အတိုင်း မြန်မာနိုင်ငံဟာ မူဆယ် ၁၀၅ မိုင် ကုန်သွယ်ရေးဇုန်ဟာ အဓိက ကျလာတာကို လေ့လာတွေ့ရှိခဲ့ရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခု မူဆယ်မြို့ဟာ ၁၀၅ မိုင် ကုန်သွယ်ရေးဇုန်မှ နယ်စပ်ဂိတ်ထိ သွားသောလမ်းဟာ (၇)မိုင်ခန့် ကွာဝေးပါတယ်။ ဒီနေရာမှာ အထက်က ဆွေးနွေးခဲ့တဲ့ ပုဂ္ဂိုလ်များ ဆွေးနွေးခဲ့သလို ခေတ်မီကားကြီးတွေ ဒီကနေ့ ဖွံ့ဖြိုးတိုးတက်လာ သည်နှင့်အမျှ ပုံမှန် (၆)ဘီးကားကနေပြီးတော့ ကျွန်တော်တို့ (၁၂) ဘီးကားတွေ၊ (၂၂)ဘီးကား တွေနဲ့ အလွန်စည်ကားပြီးတော့ သွားလာလှုပ်ရှား ရောင်းဝယ်နေကြတဲ့ အခြေအနေတွေ ပေါ်ပေါက်လာပါတယ်။ သို့သော်လည်းပဲ အထက်မှာ တင်ပြခဲ့သလို ကျွန်တော်တို့ ဒီ ခေတ်မီ (၁၂)ဘီးကားကြီးများအတွက်တောင်မှ သွားရေးလာရေး လမ်းပန်းဆက်သွယ်မှု အကွေ့အကောက်တွေနဲ့ တော်တော်လေး ခက်ခက်ခဲခဲ ရှိနေပါတယ်။ အဆိုရှင်လည်း ဒီကိစ္စကို တင်ပြသွားပါတယ်။ မူဆယ်မြို့ ဟာလည်းပဲ ယခင်တုန်းက ကျေးရွာအဆင့်သာသာပဲ ကျွန်တော်တို့ ရှိခဲ့တဲ့ အခြေအနေတွေကို သမိုင်းအစဉ်အလာအရ လေ့လာသိရှိခဲ့ရတဲ့အတွက် ကျွန်တော်တို့ ယခု အချိန်မှာတော့ Town Plan ရေးဆွဲဖို့ လိုအပ်လာတဲ့ အခြေအနေတွေ ဖြစ်ပါတယ်။ မတော်တဆမှုတွေလည်း များစွာရှိသလို ယာဉ်ကြောပိတ်ဆို့မှုတွေကလည်း များစွာ ဖြစ်ပေါ်နေပါတယ်။ ကျွန်တော်တို့ကိုယ်တိုင်လည်းပဲ သွားရောက်တဲ့အခါမှာ ဒီကိစ္စဟာ တော်တော်လေးကို ကိုယ်တိုင်ကြုံတွေ့ခဲ့ရတဲ့ အခြေအနေလေး ရှိပါတယ်။ ယခုအခါ မူဆယ်မြို့ရဲ့ မြန်မာ-တရုတ်နယ်စပ် ဝင်/ထွက်ပေါက်မှာ တစ်ဖက်နိုင်ငံကဲ့သို့ မဟုတ်သော်လည်းပဲ ကျွန်တော်တို့ အတော်အသင့် အဆင်ပြေနိုင်တဲ့ အဆောက်အဦတွေ အထူးသဖြင့်တော့ ဌာနဆိုင်ရာများအတွက် ကျွန်တော်တို့အတွက် နိုင်ငံ့ကျက်သရေဆောင် အဆောက်အဦများ တည်ဆောက်ပေးဖို့ လိုလိမ့်မယ်လို့ ကျွန်တော်တို့ ထင်မြင်ယူဆပါတယ်။ တစ်ဖက် ကျွန်တော်တို့ ကျင်စန်းဂျော့ဂိတ်မှာလည်း အလားတူပါပဲ။ တစ်ဖက်နိုင်ငံက တည်ဆောက်ထားတဲ့ အဆောက်အဦပုံစံများ မဟုတ်သည့်တိုင်အောင် ကျွန်တော်တို့ ဝင်/ထွက် စစ်ဆေးနေတဲ့ ဌာနများရဲ့ နေရေးထိုင်ရေး ဒီအထဲထိ ကျွန်တော်တို့ သွားရောက် လေ့လာ ခဲ့ပါတယ်။ သူ့ကိုလည်း ကျွန်တော်တို့ ဆိုင်ရာ လ ဝ က၊ ရဲတပ်ဖွဲ့၊ အခြားသောဌာနများရဲ့ ဒီ လိုအပ်နေတဲ့ အဆောက်အဦလေးတွေကိုလည်းပဲ ထိုက်သင့်တဲ့ ကျွန်တော်တို့ အဆင့်မြှင့်တင်ရေး လုပ်ငန်းများကို ဆောင်ရွက်ပေးဖို့လိုပါတယ်။ ဒါမှသာ ကျွန်တော်တို့ နယ်စပ်ဒေသတွေမှာ အထူးသဖြင့် အထက်မှာ တင်ပြခဲ့တဲ့ အဆိုကို ကိုယ်စားလှယ်ကြီးများ ဆွေးနွေးခဲ့တဲ့အတိုင်း ဝန်ထမ်းများရဲ့ စိတ်ပိုင်းဆိုင်ရာ အကျင့်စာရိတ္တကောင်းမွန်ပြီး လုပ်ငန်းများ မှန်မှန်ကန်ကန်ဆောင်ရွက်နိုင်မှာဖြစ်လို့ ကျွန်တော်တို့နိုင်ငံရဲ့ ဂုဏ်သိက္ခာ ဝန်ထမ်းများအတွက် ခန့်ခန့်ထည်ထည် အဆောင်အယောင်တွေကို အထူးစီစဉ်ပေးဖို့ လိုအပ်နေတယ်လို့ ကျွန်တော် တင်ပြလိုပါတယ်။ ဒီလုပ်ငန်းတွေ ပြုလုပ်ပေးဖို့ ငွေကြေးအရင်းအနှီးမြှုပ်နှံမှု အချို့ရှိမှ ဖြစ်သော်လည်းပဲ ဒီလုပ်ငန်းတွေ တည်ဆောက်ပေးခြင်းဖြင့် ခေတ်မီလာတဲ့ ကုန်သွယ်မှုစီမံခန့်ခွဲရေးအပြင် လူဝင်၊ လူထွက် အခြေအနေတွေ၊ လုံခြုံ ရေး ကျန်းမာရေးအပြင် တိုင်းပြည်ရဲ့ သယံဇာတများ ခိုးထုတ်မှုမှ ကာကွယ်ပေးပြီး နိုင်ငံတော်ရဲ့ ဘဏ္ဍာငွေ စနစ်တကျနဲ့ များစွာတိုးတက်ရရှိလာမှာဖြစ်လို့ဆောင်ရွက်ပေးစေလိုပါတယ်။ တစ်ခါ မူဆယ်မြို့မှာလည်းပဲ ယခုအခါ ရှမ်းပြည်နယ်အစိုးရရဲ့ အစီအစဉ်နဲ့ လေယာဉ်ကွင်းအဟောင်းနေရာဘေးမှာ ဒီနေ့ သတင်းစာထဲမှာလည်း ပါ ပါတယ်။ ကုမ္ပဏီအချို့ကို တာဝန်ပေးအပ်ပြီးတော့ လူနေအဆောက်အဦတွေ၊ အဝေးပြေးယာဉ်ရပ်နားကွင်းတွေ၊ ဟိုတယ်တွေ တည်ဆောက်နေတဲ့ လုပ်ငန်းလေးလည်း ကျွန်တော်တို့ လေ့လာခဲ့ရပါတယ်။ အဲဒီနေရာမှာလည်းပဲ ဒါကို တကယ်တမ်း ကျွန်တော်တို့ တစ်ဖက်နိုင်ငံနဲ့ ပြန်ကြည့်ရင် အလွန်သေးငယ်တယ်လို့ ယူဆမိပါသေးတယ်။ မြေတွေဖို့တယ်။ ကုန်တင်ကယ်ဆီဆိုင်တွေ ဒီလိုပဲထားနေတယ်။ မြေယာပြဿနာများသို့သော်လည်းပဲ ကိုယ့်ရဲ့ အစီအစဉ်လေးနဲ့ အခြေအနေလေးနဲ့ စတင်ဆောင်ရွက်တာကို ကျွန်တော်တို့ ကြိုဆိုဖို့လိုပါတယ်။ အလားတူ အဆို ကိစ္စရပ်များကို ဆောင်ရွက်ရာမှာ ရေရှည် အစီအမံများဖြင့် ဆောင်ရွက်ရမှာဖြစ်သည့်အတွက် လုပ်ငန်းရှင်အချို့ ကလည်းပဲ မိမိတို့ အစီအစဉ်ဖြင့် ဆောင်ရွက်နေတာကို တွေ့ပါတယ်။ ကျွန်တော်တို့ မူဆယ်အထွက်ဖက်မှာလည်းပဲ အချို့လုပ်ငန်းရှင်တွေဟာ မိမိတို့ရဲ့ အစီအစဉ်နဲ့ လယ်ကွင်းတွေဝယ်တယ်။ အဲဒီမှာ မြေတွေဖို့တယ်။ ကုန်တင်ကုန်ချတွေ ကိုယ့်အစီအစဉ်နဲ့ပဲ ကိုယ်လုပ်နေတယ်။ ကုန်စည်ပြောင်းလဲ တင်ဆောင်ခြင်းတွေ လုပ်နေတယ်။ ဆီဆိုင်တွေ ဒီလိုပဲထားနေတယ်။ ဖြစ်နေတဲ့အတွက်ကြောင့် နောင် ဖြစ်ပေါ်လာမယ့် အခြေအနေများအပေါ်မှာ မလိုလားအပ်တဲ့ မြေယာပြဿနာများ ဖြစ်လာနိုင်တဲ့ အခြေအနေတွေ ရှိပါတယ်။ ဒါကြောင့် ဒီ မလိုလားအပ်တဲ့ မြေယာပြဿနာများ မဖြစ်ပေါ်နိုင်ရေး အတွက်လည်း မူဆယ်မြို့ အပါအဝင် ၁၀၅ မိုင် ကုန်သွယ်ရေးဇုန်ကြီးကို ခေတ်မီ ပြီးပြည့်စုံတဲ့ ကုန်သွယ်ရေးဇုန်ကြီး ဖြစ်ပေါ်လာရေးအတွက် ရင်းနှီးမြှုပ်နှံမှုများ အချို့ကို ကျွန်တော်တို့ ထပ်မံပြုလုပ်ပေးဖို့ တင်ပြ လိုပါတယ်။ အလားတူ ပြည်ထောင်စုအဆင့် ဖြစ်မြောက်ရေးကော်မရှင်တစ်ရပ် ဖွဲ့စည်းသင့် တယ်လို့ အဆိုရှင်တင်ပြသလိုပဲ ကျွန်တော် ထောက်ခံတင်ပြလိုပါတယ်။ ဒါကြောင့် ပြည်တွင်းမှ ကျွမ်းကျင်ပညာရှင်များ၊ နိုင်ငံခြားပညာရှင်များကို ဖိတ်ခေါ်၍ ပူးပေါင်းရေးဆွဲ အကောင်အထည် ဖော်နိုင်ရန်အတွက် အဆိုရှင် တင်ပြသွားခဲ့တဲ့ မူဆယ် ၁၀၅ မိုင် ကုန်သွယ်ရေးဇုန်ကို ဖွံ့ဖြိုး တိုးတက်ရန် ဇုန်အင်္ဂါရပ်များနဲ့ ညီညွတ်စေရန် အကောင်အထည်ဖော်နိုင်ရေးနှင့် မြန်မာ-တရုတ် နှစ်နိုင်ငံ ကုန်သွယ်ရေးမုခ်ဦးဖြစ်တဲ့ မူဆယ်မြို့ဟာ နိုင်ငံရဲ့ ကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော်ပေးနိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို ကျွန်တော့်အနေနဲ့ ထောက်ခံတင်ပြရင်း နိဂုံးချုပ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ကချင်ပြည်နယ် မဲဆန္ဒနယ်အမှတ်(၁)မှ ဦးခက်ထိန်နန် ဆွေးနွေးနိုင်ပါပြီ</speech>
<speech><mp id="1">ဦးခက်ထိန်နန်၊ ကချင်ပြည်နယ် မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သရင်း ဂါရဝပြု အပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးခက်ထိန်နန် ဖြစ်ပါတယ်။ ကျွန်တော့်အနေနဲ့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါ်နန်းနီနီအေး ရဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီ ဖွံ့ဖြိုးတိုးတက်တဲ့ ုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနဲ့ မြန်မာ-တရုတ် နှစ်နိုင်ငံ ကုန်သွယ်ရေးတံခါးမုခ်ဦး ဖြစ်တဲ့ မူဆယ်မြို့အား နိုင်ငံ့ကျက်သရေဆောင် မြို့ပြစီမံကိန်းရေးဆွဲ အကောင်အထည်ဖော် တည်ဆောက်ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံဆွေးနွေးသွားမှာ ဖြစ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဒီနေ့ခေတ်ရဲ့ ခေတ်မီတဲ့၊ အဆင့်မြင့်တဲ့ စီးပွားရေးဈေးကွက်၊ စီးပွားရေးလုပ်ငန်းကြီးများ Modern Market Economy. Macro Economy စတဲ့ အတိုင်းအတာအနေနဲ့တော့ ကျွန်တော့်အနေနဲ့ ဒါ ဆွေးနွေးဖို့အတွက် အားနည်းပါတယ်။ ဒါပေမဲ့ ကျွန်တော်တို့ နိုင်ငံရဲ့ နယ်စပ်အပိုင်းဖြစ်တဲ့ ပန်းဝါ၊ ကန်ပိုက်တီး၊ လိုင်ဇာ၊ လွယ်ကျယ်၊ မူဆယ်နဲ့ တရုတ်ပြည် နယ်စပ်အပိုင်းဖြစ်တဲ့ လိုင်ဇာ၊ ထင်ချုန်း၊ ယခင် ဖင်ယန် လို့ခေါ်တဲ့ ကျွန်တော်တို့ ရင်ဂျန်း၊ ကျန်ခေါင်၊ လုံရှောင်၊ ရွှေလီ၊ ကျယ်ဂေါင် အစရှိတဲ့ နေရာတို့ကို လွန်ခဲ့တဲ့ နှစ်ပေါင်း (၂၀)ကျော်ကတည်းက ကျွန်တော်ဟာ ရောက်ရှိပြီး ထိတွေ့ခဲ့မှုတွေ ရှိတဲ့အတွက်ကြောင့် ကျွန်တော်ရောက်ရှိခဲ့တဲ့ဒေသ၊ ကဏ္ဍတွေ ပါလာတဲ့အတွက်ကြောင့် ဒီအဆိုကို ထောက်ခံဆွေးနွေးရခြင်းဖြစ်ပါတယ်။ ကျွန်တော် ငယ်ငယ်တုန်းက၊ လူငယ်ဘဝတုန်းက တရုတ်ပြည်ထဲက နယ်စပ်ဒေသ များမှာ ရှိတဲ့ ရွာများဟာ မြစ်ကြီးနား၊ ဗန်းမော်၊ စိန်လုံ၊ မူဆယ် စသည့်ဒေသများကို လာပြီးတော့ ကုန်ပစ္စည်းများ၊ ကုန်ချောများ၊ လာရောက်ဝယ်ယူပြီးတော့ သုံးစွဲခဲ့ကြတယ်ဆိုတဲ့အခြေအနေ ဖြစ်တယ်ဆိုတာ သိရှိခဲ့ရပါတယ်။ ဒီလိုကုန်ပစ္စည်း၊ ကုန်ချောများ လာရောက်ဝယ်ယူ သုံးစွဲခြင်း သာမကပဲနဲ့ ကျွန်တော်တို့ နိုင်ငံရဲ့ နယ်စပ်မြို့၊ နယ်စပ်နဲ့ နီးစပ်တဲ့မြို့များဟာ တရုတ်ပြည်ထဲမှာ ရှိတဲ့ နယ်စပ်ဒေသမြို့ရွာများထက် ပိုပြီးတော့ တိုးတက်တဲ့အတွက်ကြောင့် ဗန်းမော်၊ စိန်လုံ၊ မြစ်ကြီးနားရှိ ကျောင်းများမှာ တရုတ်ပြည်နယ်စပ်ဒေသများက လာပြီးတော့ ကျောင်းလာ တက်ကြတယ်။ ပညာသင်ကြားကြတယ်ဆိုတာ သိရှိရပါတယ်။ ၁၉၅၀ ကျော်တုန်းက ဗန်းမော်၊ ပန်ဟုတ်ရွာကနေပြီးတော့ ဆရာဆမ် ဆိုတဲ့လူဟာ တရုတ်ပြည်အထဲ နယ်စပ်ဒေသမှာ ပညာသွား သင်ပေးရင်းနဲ့ ကျောင်းဆရာလုပ်ရင်းနဲ့ နောက်ဆုံး ယူနန်ပြည်နယ်ရဲ့ ဒုတိယအုပ်ချုပ်ရေးမှူး အထိ ဖြစ်သွားတာရှိပါတယ်။ ဒါတွေဟာ တစ်ဖက်နိုင်ငံနဲ့ ကျွန်တော်တို့နိုင်ငံရဲ့ လွန်ခဲ့တဲ့ အချိန်ရဲ့ အနေအထားကို တင်ပြရခြင်း ဖြစ်ပါတယ်။ အဲဒီအချိန်အခါတုန်းက ဒီရွှေလီမြို့ဟောင်းနေရာတွေ ကျန်ခေါင်၊ ကျယ်ဂေါင်၊ လုံရှောင်၊ ဖျင်ရန် လို့ခေါ်တဲ့ ရင်ကျန်း မြို့တို့ဟာ ရွာငယ် ဇနပုဒ် အဖြစ်နဲ့သာ ရှိခဲ့တာ ဖြစ်ပါတယ်။ ယနေ့ အချိန်မှာကတော့ ကျွန်တော်တို့ အားလုံးသိတဲ့အတိုင်း၊ တွေ့တဲ့အတိုင်း အင်မတန်မှ ပြောင်းလဲ သွားတာကို တွေ့ရမှာဖြစ်ပါတယ်။ တစ်ချိန်က ကျွန်တော်တို့ နိုင်ငံကို မှီခိုအားထားခဲ့ရတဲ့ အိမ်နီးချင်းနိုင်ငံရဲ့ နယ်စပ်ဒေသဟာ ယနေ့ဆိုရင် အချင်းချင်း ပြန်ပြီးတော့ မှီခိုအားထားရတဲ့ အနေအထားသာမက တစ်ဖက်နိုင်ငံဟာ ပိုပြီးတော့ အချိန်တိုတိုအတွင်းမှာ မြင့်မားလာတာဟာ စီးပွားရေးစီမံကိန်းများ မြို့ပြစီမံကိန်းများ၊ အဆင့်ဖွံ့ဖြိုးတိုးတက်တဲ့ ဇုန်အင်္ဂါရပ်များနဲ့ ကုန်သွယ်ရေး ဇုန်များကို ကြို တင်ဆောင်ရွက်တဲ့အတွက်ကြောင့် ဖြစ်တယ် ဆိုတာကို လေ့လာသိရှိရပါတယ်။ နောက်တစ်ချက်ကတော့ အိမ်နီးချင်းနိုင်ငံရဲ့ ၁၉၇၀ ကျော်၊ ၈၀ ၀န်းကျင်က စပြီးတော့ စီးပွားရေးတံခါးဖွင့်လာခြင်း၊ Centralizction မှ Decentralication ဆိုတဲ့ ဗဟိုချုပ်ကိုင်မှုတွျှော့ပေးပြီးတော့ သူ့ပြည်နယ်နဲ့ သူ့ဒေသတွေကို လုပ်ပိုင်ခွင့်၊ စီမံပိုင်ခွင့်တွေ ပိုပြီးတော့ ပေးလာခြင်းကြောင့်လည်းဖြစ်တယ်ဆိုတာကို လေ့လာသိရှိရပါတယ်။ ယခုလိုပဲ တစ်ဖက်နိုင်ငံက ကြိုတင်ပြင်ဆင်ထားတဲ့အတွက်ကြောင့် ကျွန်တော်တို့ နိုင်ငံထဲမှာ သဘာဝအရင်းအမြစ် (Natural Resources) op: mog:com? YWO:saqe:92GS (Human Resources)sað အရင်းအမြစ်များဟာ တစ်ဖက်နိုင်ငံကို စီးဝင်နေတာကို တွေ့ရှိရပါတယ်။ ကြားလည်း ကြား သိရှိနေရပါတယ်။ မြစ်ချောင်းများသာ စီးဝင်တတ်တာ မဟုတ်ဘဲနဲ့ ဒီနေ့ ကျောက်စိမ်းများ၊ အင်ကြင်းကျောက်များ၊ ကျောက်ဆင်များ၊ သစ်တုံးကြီးများ၊ သစ်ပင်အမြစ်များ အချို့ကတော့ သစ်ပင်လိုက် တစ်ပင်လုံး၊ မြွေ၊ လိပ်ကအစ တိရစ္ဆာန်များ၊ နောက်ဆုံး လူများပါ စီးဝင်နေတာကို တွေ့ရှိရ၊ ကြားသိနေရပါတယ်။ ဒါကြောင့် စီးတဲ့ရေ ဆယ်တဲ့ကန်သင်း ဆိုတဲ့အတိုင်း စီမံကိန်းများဟာ စီစဉ်ဆောင်ရွက်ဖို့ လိုအပ်နေပါတယ် ဆိုတာကို တင်ပြဆွေးနွေးလိုပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ အိမ်နီးချင်းနိုင်ငံ နယ်စပ်ဒေသဟာ စီးပွားရေးမြို့ပြများကို စီမံကိန်းနဲ့ ဆောင်ရွက်ရာမှာ အဓိက ကတော့ သူတို့နိုင်ငံ၊ သူတို့ဒေသမှာ မထွက်ရှိတဲ့ ကျောက်စိမ်းနဲ့ သစ်တွေကြောင့် ရွာငယ်အဆင့်များက နေပြီးတော့ ယခုလို တိုးတက်လာခြင်းဖြစ်တယ်ဆိုတာကိုလည်းပဲ ကျွန်တော်တို့ တွေ့ရှိရပါတယ်။ ပိုပြီးတော့ အဓိက ကြတာကတော့ ကျောက်စိမ်းကြောင့် ဖြစ်ပါတယ်။ ရွှေလီ၊ ကျယ်ဂေါင်၊ လုံရှောင်၊ ရင်ဂျန်း၊ ထင်ချုန်းမြို့များမှာ ကျောက်စိမ်းကုမ္ပဏီများ ကျောက်စိမ်းဈေးတန်း၊ ဈေးဆိုင်ကြီးများ ကျောက်စိမ်းအချောထည် လုပ်ငန်းများ စသည်ဖြင့် ကျောက်စိမ်း ကျောက်မျက် ဈေးရောင်းပွဲတော်ပြပွဲများ ကျင်းပတဲ့ ကျောက်စိမ်းဈေးကွက်ကြီးများ ဖြစ်ပေါ်လာအောင် စီမံကိန်းများဖြင့် ဆောင်ရွက်နိုင်တဲ့အတွက်ကြောင့်ပဲ ဖြစ်ပါတယ်။ ကျောက်စိမ်းမထွက်တဲ့နိုင်ငံ နယ်စပ်ဒေသမှာ ဒီလိုလုပ်ပြီး စီးပွားဖ��စ်နေရင်၊ အကျိုး ထွန်းကားနေရင် ကျွန်တော်တို့နိုင်ငံ မူဆယ် ၁၀၅ မိုင် ကုန်သွယ်ရေးဇုန်မှာရော ကျောက်စိမ်းကျောက်မျက် ဈေးကွက်စီမံကိန်းနဲ့ မလုပ်သင့်ဘူးလား။ လုပ်သင့်ပါတယ်။ ဖြစ်နိုင်ရင် ကိုယ့်နိုင်ငံထဲမှာပဲ ဈေးကွက်ဖြစ်အောင် လုပ်နိုင်ရင် ပိုပြီးတော့ အကျိုးရှိမှာ စီးပွားဖြစ်မှာ ဖြစ်ပါတယ်။ အရင် ၁၉၉၀ ခုနှစ်ကျော်တုန်းက ဒီကျောက်စိမ်းဟာ ကျွန်တော် သိသလောက်ကတော့ ဟောင်ကောင်နဲ့ ထိုင်းမှာပဲ အဓိက ဈေးကွက်ဖြစ်ပါတယ်။ ဒါပေမဲ့ ကျွန်တော်တို့နိုင်ငံရဲ့ စီမံကိန်း၊ စီမံချက်တွေနဲ့ ပြန်ပြီးကြိုးစားလာတဲ့အခါမှာ ကျောက်မျက်ကျောက်စိမ်း ဈေးကွက်ဟာ ပြန်ပြီးတော့ အောင်မြင်လာတာ ဖြစ်ပါတယ်။ အောင်မြင်လာလို့လည်းပဲ ကျွန်တော်တို့နိုင်ငံကို အများကြီးပဲ အထောက်အကူပေးတဲ့ အနေအထား ဖြစ်လာတာ ဖြစ်ပါတယ်။ ဆိုတော့ ဒီနေ့ ကျွန်တော်တို့နိုင်ငံ ထွက်ရှိတဲ့ ကျောက်စိမ်းကို ကျွန်တော်တို့ နိုင်ငံထဲမှာ နယ်စပ်တွေမှာ တစ်ဖက်နိုင်ငံမှာ မထွက်တဲ့နိုင်ငံမှာတောင် လုပ်ရင်၊ ကျွန်တော်တို့ဆီမှာ လုပ်ရင် အင်မတန်မှ ကောင်းမယ်လို့ စီမံကိန်းတွေထဲမှာ ထည့်သင့်တယ်လို့ ကျွန်တော့်အနေနဲ့ လေးစားစွာဖြင့် တင်ပြလိုခြင်းဖြစ်ပါတယ်။ နောက်ပြီးတော့ ကချင်ပြည်နယ် ကျောက်စိမ်းထွက်ရှိတဲ့ ဒေသဟာလည်းပဲ ရွှေလီ၊ ကျယ်ဂေါင်နဲ့ တစ်ဆက်တည်းပဲ ဖြစ်ပါတယ်။ မြစ်ကြီးနား၊ ရင်ကျန်း၊ ရွှေလီ၊ မူဆယ်ဟာ တစ်ဆက်တစ်စပ်တည်း ရှိပါတယ်။ ဒါကြောင့် ကျောက်စိမ်း အမှန်တကယ် ထွက်ရှိတဲ့ ကချင်ပြည်နယ်၊ မြစ်ကြီးနားမြို့မှာလည်း တစ်ဆက်တစ်စပ်တည်း တစ်ကျောတည်းဖြစ်တဲ့ အတွက်ကြောင့် ဒီမှာလည်းပဲ ကျောက်စိမ်းဈေးကွက်ကို ထားရှိသင့်ပါတယ်။ ဒီ ကျောက်စိမ်းဈေးကွက်ကို ကျွန်တော့်အနေနဲ့ ဘာဖြစ်လို့ အလေးထားပြီး ပြောသလဲ ဆိုရင် တစ်ဖက်နိုင်ငံနဲ့ ကျွန်တော်တို့နိုင်ငံ ဈေးကွက်ချိန်ခွင်လျှာ Fdir Trade ဖြစ်အောင်ပေါ့။ One Side Trade မဖြစ်ဘဲနဲ့ Fdir Trade ဖြစ်အောင် ထိန်းဖို့ဆိုရင် ကျွန်တော်တို့နိုင်ငံဘက်မှာ ကျောက်စိမ်းနဲ့သစ်တွေကို စီမံကိန်းနဲ့ စနစ်တကျလုပ်သွားရင် အများကြီးပဲ ဒါ အကျိုးရှိမယ်၊ အောင်မြင်မှာ ဖြစ်ပါတယ်လို့ ကျွန်တော့်အနေနဲ့ တင်ပြလိုခြင်း ဖြစ်ပါတယ်။ ဒီနေ့ဆိုရင် အိမ်နီးချင်းနိုင်ငံဟာ မူဆယ်၊ ရွှေလီ ကုန်သွယ်ရေးလမ်းကြောင်း ထွက်ပေါက် ကနေပြီးတော့ ပင်လယ်ပြင်ထွက်ပေါက်အထိ အိန္ဒိယနိုင်ငံအထိ ကုန်သွယ်ကူးလူး ဆက်ဆံရန် မဟာဗျူဟာစီမံကိန်းများအထိ ဆောင်ရွက်လာပြီဖြစ်တဲ့အချိန်မှာ ဒီနိုင်ငံကြီး နှစ်နိုင်ငံ ကြားမှာရှိတဲ့ ကျွန်တော်တို့နိုင်ငံဟာလည်းပဲ အဆင့်မီတဲ့ ကုန်သွယ်ရေးဇုန်၊ အဆင့်မီတဲ့ မြို့ပြ စီမံကိန်းများနဲ့ ယခုမှစပြီးတော့ စီစဉ်ဆောင်ရွက်သွားရမှာ ဖြစ်ပါတယ်။ ယနေ့ မူဆယ်မြို့၊ ဟိုမိုရပ်ကွက် လေယာဉ်ကွင်းဟောင်းအနီးမှာ အဆင့်မြင့်တဲ့ အဝေးပြေးယာဉ်ရပ်နားစခန်းကြီးကို သုံးထပ် အဆောက်အဦ အလုံး(၁၇၀)၊ အခန်း(၈၄)ခန်းပါ ကြယ်သုံးပွင့်အဆင့် ခြောက်ထပ် ဟိုတယ်ကြီး တစ်လုံးတို့ကို စတင်နေပြီဆိုတာ သိရပါတယ်။ ဒါပေမယ့်လည်း ဒါဟာ အစိတ်အပိုင်းတစ်ခုအနေနဲ့လည်ပဲ ဖြစ်ပါတယ်။ ဒါကြောင့်မို့လို့ ဒေသတစ်ခုလုံးအနေနဲ့ ဇုန်တစ်ခုလုံးအနေနဲ့ မူဆယ်မြို့ တစ်ခုလုံးကို ကုန်သွယ်ရေးအရရော၊ စီးပွားရေးအရရော၊ မြို့ပြအနေအထားအရရော လမ်းပန်းဆက်သွယ်ရေးအရရော လွှမ်းခြုံ တဲ့ စီမံကိန်းနဲ့ အကောင်အထည်ဖော်သင့်တာ ဖြစ်ပါတယ်။ အခုတောင်မှ ရွှေလီဘက်အခြမ်းနဲ့ မူဆယ်ဘက်အခြမ်းတို့ တော်တော်လေး နောက်ကျ ကျန်ခဲ့သလို ဖြစ်နေတဲ့အတွက် နောင်နှစ် ပေါင်းများစွာ ကြာလာတဲ့အချိန်အခါမှာတော့ ပိုပြီးတော့ နောက်ကျ မကျန်ခဲ့ဘဲနဲ့ မတိမ်းမယိမ်းနဲ့ နေထိုင်သွားလာ ကုန်သွယ်သွားနိုင်အောင် ဒီနေ့ ကျွန်တော့်အနေနဲ့ ကရင်ပြည်နယ်၊ မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် ဒေါ်နန်းနီနီအေး ရဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီ ဖွံ့ဖြိုးတိုးတက်တဲ့ ဇုန်အင်္ဂါရပ်များနဲ့ ညီညွတ်စေရန် အကောင်အထည် ဖော်နိုင်ရေးနဲ့မြန်မာ-တရုတ် နှစ်နိုင်ငံကုန်သွယ်တံခါးမုခ်ဦးဖြစ်တဲ့ မူဆယ်မြို့အား နိုင်ငံကျက်သရေဆောင် မြို့ပြစီမံကိန်း ရေးဆွဲ အကောင်အထည်ဖော် တည်ဆောက်ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို လေးလေးနက်နက် ထောက်ခံရင်းနဲ့ နိဂုံးချုပ်အပ်ပါတယ်ခင်ဗျာ။ ကျေးဇူးအများကြီးတင်ပါတယ်။ (ဩဘာသံများ)</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၃)မှ ဦးစိုင်းစံမင်း ဆွေးနွေးနိုင်ပါပြီ</speech>
<speech><mp id="1159">ဦးစိုင်းစံမင်း၊ ရှမ်းပြည်နယ် မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ အားလုံး ကိုယ်စိတ်နှစ်ဖြာကျန်းမာပါစေလို့ ရှေးဦးစွာ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၃) လားရှိုးမြို့မှ အမျိုးသားလွှတ်တော် ကိုယ်စားလှယ် ဦးစိုင်းစံမင်း ဖြစ်ပါတယ်။ ကရင်ပြည်နယ် မဲဆန္ဒနယ်အမှတ်(၆) ဥက္ကဋ္ဌ၊ စီးပွားရေးနှင့် ကူးသန်းရောင်းဝယ်ရေးဆိုင်ရာကော်မတီ အမျိုးသားလွှတ်တော် ကိုယ်စားလှယ် ဒေါ်နန်းနီနီအေး ၏ ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ် များနှင့် ညီညွတ်စေရန် အကောင်အထည်ဖော်နိုင်ရေး ပထမပိုင်းကို ပြည်ထောင်စုအစိုးရသို့ တိုက်တွန်းကြောင်းအဆိုအား ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မူဆယ် ၁၀၅ မိုင် ကုန်သွယ်ရေးဇုန်အား ရှမ်းပြည်နယ်မြောက်ပိုင်း၊ မြန်မာ-တရုတ်နယ်စပ် မူဆယ်မြို့မှာ တည်ရှိပါတယ်။ မြန်မာနိုင်ငံရဲ့ နယ်စပ်ကုန်သွယ်မှုပမာဏ (၇၀)ရာခိုင်နှုန်းဟာ မူဆယ် ၁၀၅ မိုင် ကုန်သွယ်ရေးဇုန်မှ ကူးသန်းရောင်းဝယ်ခြင်း ဖြစ်ပါသဖြင့် နိုင်ငံတော်၏ အကျိုးစီးပွားအတွက် ဘယ်လောက်ထိ အရေးပါသည်ကို ခန့်မှန်းကြည့်လို့ရနိုင်မယ် ထင်ပါတယ်။ ကုန်သွယ်ရေးဇုန် ဖွင့်လှစ်ခြင်းကြောင့် ကုန်သွယ်မှုပမာဏဟာ ၂၀၀၄-၂၀၀၅ ဘဏ္ဍာရေးနှစ်မှ ၂၀၁၁-၂၀၁၂ ဘဏ္ဍာရေးနှစ်အထိ ကြည့်မယ်ဆိုရင် တစ်နှစ်ထက် တစ်နှစ် တိုးတက်များပြားလာသော်လည်း ကုန်သွယ်ရေးဇုန် တည်ဆောက်ရခြင်းရဲ့ ရည်ရွယ်ချက်ဖြစ်တဲ့ မိမိနိုင်ငံဖက်တွင် ဈေးကွက်ဖြစ်ပေါ်စေရေး၊ မိမိထွက်ကုန်ပစ္စည်းများကို ကြိုက်ဈေးဖြင့် ပြည်ပသို့ တင်ပို့ရောင်းချနိုင်ရေး မိမိနိုင်ငံ၏ ထွက်ကုန်ပစ္စည်းများ တန်ဖိုးမြင့် Value Added ပြုပြင်၍ တင်ပို့ခြင်းဖြင့် ဝင်ငွေ ပိုမိုတိုးတက်ရရှိရေး စသည့် ရည်မှန်းထားချက်တွေကို ဖြစ်မြောက်အောင် အကောင်အထည်ဖော် ဆောင်ရွက်နိုင်ခြင်း မရှိသေးကြောင်း လေ့လာတွေ့ရှိရပါတယ်။ ဥက္ကဋ္ဌကြီးခင်ဗျား။ အထက်ပါရည်ရွယ်ချက်တွေကို အောင်မြင်အောင် အကောင်အထည် မဖော်နိုင်ခြင်းဟာ မူဆယ် ၁၀၅ မိုင် ကုန်သွယ်ရေးဇုန်၏ လုပ်ထုံးလုပ်နည်းများကုန်သွယ်မှု အခွန်စနစ်များ၊ အကောက်ခွန်စနစ်များ၊ အံဝင်ခွင်ကျမှု မရှိခြင်း၊ အခွန် Duty ဆောင် အခွန် စစ်ဆေးရာတွင် မလိုလားအပ်ဘဲ အချိန်ကြန့်ကြာမှုရှိခြင်း စသည်တို့ ဖြစ်ပါတယ်။ ကုန်သွယ်မှုဆိုင်ရာ လုပ်ထုံးလုပ်နည်းများ၊ စည်းမျဉ်းစည်းကမ်းများဟာ တင်းကျပ်ချုပ်ချယ်မှု ရှိခြင်းကြောင့် ကုန်သွယ်မှုဈေးကွက်ဟာ ထင်သလောက် အောင်မြင်မှု မရရှိနိုင်တာကိုလည်း ထင်မြင်ယူဆမိပါတယ်။ ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်ရန် လိုအပ်ချက်များမှာ (၁)နယ်စပ်ကုန်သွယ်ရေး မြန်ဆန်သွက်လက်စေရန်၊ (၂) နိုင်ငံတော်မှ ရသင့်ရထိုက်သည့် အခွန်အခများ အပြည့်အဝရစေရန်၊ (၃) နှစ်နိုင်ငံ၏ ကုန်သွယ်မှုတွင် မျှတမှုရှိစေရန် ဆောင်ရွက်ဖို့ လိုအပ်မယ်လို့ ဆွေးနွေးအကြံပြုလိုပါတယ်။ ဥက္ကဋ္ဌကြီးခင်ဗျား။ နယ်စပ်ကုန်သွယ်ရေး မြန်ဆန်သွက်လက် စေရန်အတွက် ကုန်သွယ်ရေးဇုန်သို့ ဝင်/ထွက်ရာတွင် မြန်ဆန်သွက်လက် ဖြစ်စေရေးအတွက် Toll Gate များ၊ စိစစ်ရေးဂိတ်များ၊ ညအိပ်ရပ်နားစခန်းများတွင် ကုန်ကားများတန်းစီ စောင့်ဆိုင်းနေရမှု မရှိစေရေးသည် အဓိက ကျလှပါတယ်။ ဥပမာ ၁၀၅ ကုန်သွယ်ရေးဇုန်မရောက်ခင် မိုင်းယု Asia World ကတ္တားဂိတအလွန် န.က.တ ကတ္တားဂိတ်သည် မိုင်းယု Asia World ကတ္တားဂိတ်နှင့် (၁)ဖာလုံအကွာ ဝေးတာရှိခြင်း၊ န.က.တ ကတ္တား စာရွက်ပါမှ ကားစစ်ဆေးခွင့်နှင့် စစ်ဆေးရန် ကွင်းဝင်ခွင့်ပြုပြီး Duty ဆောင်ရွက်နိုင်ခြင်းကြောင့် န.က.တ ကတ္တားပေါ် ယာဉ်များ တက်ချိန်ရန် မနက်(၆)နာရီမှ ည(၆)နာရီအတွင်း အမြဲယာဉ်ကြောပိတ်ဖြစ်နေကြောင်း သိရှိရပါတယ်။ ဘာအတွက်ကြောင့် န.က.တ ကတ္တား တက်ချိန်ရမှန်း မသိရပေမယ့် ကားတစ်စီးကိုတော့ တစ်ထောင်ကျပ် ကောက်ခံနေ ပါတယ်။ ဥက္ကဋ္ဌကြီး ခင်ဗျား။ ကုန်စည်စစ်ဆေးဌာနများတွင် OS စနစ် ကျင့်သုံးရာတွင် ပီပီပြင်ပြင် ဖြစ်စေရေး၊ Agent ပွဲစားများနှင့် ပူးပေါင်းခေါင်းပုံဖြတ် ဆောင်ရွက်ပုံစံ ပပျောက်ရန် လိုအပ်ပါတယ်။ သို့မှသာ ကုန်ကားများ စုပုံ၍ ပိတ်ဆို့မှုကို ဖြေရှင်းနိုင်မည် ဖြစ်ပါတယ်။ ဥပမာ ယာဉ်စစ်ဆေးရေးကွင်းသို့ ဝင်ရောက်ပြီး ကိုယ်တိုင်ယာဉ် စစ်ဆေးခံရန်အတွက် ကိုယ်တိုင်ဆောင်ရွက်ခွင့် မရရှိဘဲ Agent ပွဲစား ငှားရပါတယ်။ Agent ခ (၁၂) ဘီး ကားတစ်စီးကို သုံးသောင်းဝန်းကျင် ပေးရကြောင်း သိရှိရပါတယ်။ အဖွဲ့စုံစစ်ဆေးရေးဟုခေါ်ပြီး အကောက်ခွန် မြန်မာနိုင်ငံရဲတပ်ဖွဲ့ အစရှိသည့်ဌာနပေါင်းစုံ (၈)ဌာနလောက် စစ်ဆေးပြီး စစ်ဆေးချိန် မနက် (၉)နာရီမှ (၁၁)နာရီအထိ တစ်ကြိမ်၊ နေ့လည်(၁)နာရီ မိနစ် (၃၀)မှ (၃)နာရီ မိနစ်(၃၀)အထိယာဉ်များကို စစ်ဆေးခြင်း ပြုလုပ်ပါတယ်။ ယာဉ်စစ်ဆေးချိန် အင်မတန် နည်းပါးလှပါသဖြင့် စစ်ဆေးချိန် ထပ်တိုးမည်ဆိုလျှင် ယာဉ်စစ်ဆေးရေး စခန်းအတွင်းရှိ ယာဉ်များ အမြန် လျော့သွားမည်ကိုလည်း တင်ပြလိုအပ်ပါတယ်။ ဥက္ကဋ္ဌကြီးခင်ဗျား။ ကုန်စစ်ဆေးရေးစခန်းတွင် X-ray စက်ဖြင့် ကုန်စစ်ခြင်း ပီပီပြင်ပြင် ဆောင်ရွက်မှသာ ကုန်ပစ္စည်းအား ကားတစ်စီးလုံး သယ်ချစစ်ဆေးသည့် နှေးကွေး၍ ပိုမို ကုန်ကျသောစနစ် ပပျောက်နိုင်မှာဖြစ်ပါတယ်။ ဥပမာ တင်ဆောင်လာသော ကုန်ပစ္စည်းများ စစ်ဆေးရန်အတွက် ကုန်ပစ္စည်းများ ယာဉ်အောက်သို့ သယ်ဆောင် စစ်ဆေးရသည်ဖြစ်စေ၊ မသယ်ဆောင်ရလျှင်ဖြစ်စေ တစ်တန်လျှင် တစ်ထောင်ကျပ်၊ (၁၆)တန်ယာဉ်ဆိုလျှင် (၁၆၀၀၀)ကျပ် ပေးဆောင်ရသည့်အပြင် လက်ဘက်ရည်ဖိုး နှစ်ထောင်ပါ အပြာဟုခေါ်သော အလုပ်သမားများကို အသားလွတ် ပေးဆောင်ရကြောင်း သိရှိရပါတယ်။ မနက်မိုးလင်း ယာဉ်စစ်ဆေးခံပြီး ယာဉ် Duty ရသည့် အချိန် ညနေ (၄) မိနစ် (၃၀) အချိန်မှ (၅)နာရီအထိ စောင့်ဆိုင်းရခြင်းသည် ခေတ်စနစ်နှင့်အညီ ပြောင်းလဲဖို့ လိုအပ်ပြီဖြစ်ကြောင်း ဆွေးနွေးတင်ပြလိုပါတယ်။ အကယ်၍ မူဆယ်မြို့မှ ကုန်ပစ္စည်းမတင်ဘဲ ကုန်မဲ့နှင့် ပြန်ဆင်း လာပါက ယာဉ်စစ်ဆေးဖို့ တာဝန်ကျ ဝန်ထမ်းများကို စောင့်ရသည်မှာလည်း အင်မတန် အချိန်ပေးရကြောင်း ကြားသိရပါတယ်။ ယာဉ် စစ်ဆေးချိန်ကုန်လွန်ပါက ၎င်းဝင်းအတွင်း တစ်ည ယာဉ်ရပ်နားခ (၃၀၀၀) ကျပ်ပေးရကြောင်းလည်း သိရှိရပြန်ပါတယ်။ ဥက္ကဋ္ဌကြီးခင်ဗျား။ နိုင်ငံတော်မှ ရသင့်ရထိုက်သည့် အခွန်အခများ အပြည့်အဝ ရစေရန်အတွက် ပီပီပြင်ပြင်ဖြစ်စေရန် လိုအပ်ပြီး လုပ်စားအသွင်ဖြစ်နေသည်ကို ကုစားရန် လိုအပ်ကြောင်း၊ လွယ်ကူမြန်ဆန်သော ကုန်သွယ်လုပ်ငန်းလိုင်စင် ဆောင်ရွက်ပေးမှု ပီပြင်ရန် လိုအပ်ကြောင်း တင်ပြဆွေးနွေးလိုပါတယ်။ ဥပမာ Mobile Team သည် မူဆယ်နှင့် လားရှိုး ခရီးလမ်းတွင် နေ့အချိန်ပဲ တာဝန်ယူစောင့်ဆိုင်း စစ်ဆေးခြင်းသာ ပြုလုပ်ပါတယ်။ ယာဉ်များ ညအချိန်တွင် Mobile Team ရှောင်မောင်းချိန်၌ တာဝန်ကျရဲများ လာဘ်ပေးလာဘ်ယူမှု ပြုလုပ်၍ သွားလာကြကြောင်း သိရှိရပါတယ်။ Mobile Team အဖွဲ့များ စည်းကမ်း နည်းလမ်းတကျ ဖမ်းဆီးစစ်ဆေးဆောင်ရွက်မှု မရှိကြောင်းကိုလည်း ကြားသိနေရပါတယ်။ သိန်းနီ ရေပူဂိတ်တွင် ည (၈)နာရီ ဂိတ်ပိတ်ပေမယ့် ငွေကြေးပေးပြီး မောင်းတံကို ဖွင့်နိုင်အောင် လုပ်နိုင်တဲ့ နည်းလမ်းများ ရှိနေတုန်းပါပဲ လုံခြုံရေးအရ ည(၈)နာရီမှ မနက် ၆ နာရီအထိပိတ်ထားရကြောင်းဆိုသော်လည်း တာဝန်ကျဝန်ထမ်းများကို ငွေကြေးပေးပြီး တစ်ညလုံး ဖြတ်သန်းလို့ရကြောင်း ကားသမားထံမှ သတင်း ရရှိပါတယ်။ သို့ဖြစ်ပါ၍ သိန်းနီရေပူဂိတ်သည်လည်း လုံခြုံရေးဝန်ထမ်းများ လာဘ်ပေးလာဘ်ယူမှု အသွင်သဏ္ဍာန်သာရှိပါသဖြင့် ညအချိန်ဂိတ်ပိတ်ခြင်းကိုလည်း မပြုလုပ်ပါက ကုန်စည်စီးဆင်းမှု ပိုမိုချောမွေ့လွယ်ကူလျင်မြန်လာမည်ကို ဥက္ကဋ္ဌကြီးမှတစ်ဆင့် တင်ပြဆွေးနွေးအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နောက်ဆုံးအနေနဲ့ နှစ်နိုင်ငံကုန်သွယ်မှုတွင် မျှတမှုဖြစ်စေရန်အတွက် ပို့ကုန်တင်ပို့မှုတွင် တစ်ဖက်နိုင်ငံမှ ကတ္တားနည်းနည်းဖြင့် တရားဝင် တင်ပို့စေပြီး ကျန်ပို့ကုန်များကို တရားမဝင်ပုံစံဖြင့် ဈေးနှိမ်ဝယ်ယူမှုအား မျှတမှုရှိစေရန် ညှိနှိုင်းပေးဖို့ လိုအပ်ပါလိမ့်မည်။ သီးနှံပို့ကုန်များတွင် ဥပမာ ဖရဲသီး၊ သရက်သီး မိမိဘက်မှ သီးနှံကုန်စည်ဒိုင်ဖွင့်၍ စည်းကမ်းချက်များထုတ်ကာ လေလံပုံစံဖြင့်ရောင်းဝယ်သော်လည်း ပီပြင်မှုမရှိပါသဖြင့် ကုန်စည်ဒိုင်များနှင့် တရုတ်ကုန်သည်များ ခြယ်လှယ်သမျှ သီးနှံစိုက်တောင်သူများ နစ်နာနေရမှုများကို မျှတမှုရှိစေရန် ဆောင်ရွက်ပေးဖို့လိုအပ်ကြောင်း ဆွေးနွေး တင်ပြရင်း ကရင်ပြည်နယ် မဲဆန္ဒနယ်အမှတ်(၆) ဥက္ကဋ္ဌ၊ စီးပွားရေးနှင့် ကူးသန်းရောင်းဝယ်ရေး ဆိုင်ရာကော်မတီ အမျိုးသားလွှတ်တော်ကိုယ်စားလှယ် ဒေါ်နန်းနီနီအေး ၏ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးအပိုင်းအား ပြည်ထောင်စုအစိုးရသို့ တိုက်တွန်းကြောင်း အဆိုကို ထောက်ခံဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်ခင်ဗျာ။ (ဩဘာသံများ)</speech>
<speech type="speaker">ရှမ်းပြည်နယ် မဲဆန္ဒနယ်အမှတ်(၅)မှ ဦးစိုင်းဝင်းမောင် ဆွေးနွေး နိုင်ပါပြီ</speech>
<speech><mp id="149">ဦးစိုင်းဝင်းမောင် ရှမ်းပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် တကွ ပြည်ထောင်စုအဖွဲ့အစည်းဝင်ပုဂ္ဂိုလ်များ၊ အမျိုးသား လွှတ်တော်ကိုယ်စားလှယ်များနှင့် ဖိတ်ကြားထားသော ဧည့်သည်များခင်ဗျား။ အားလုံးကို နှုတ်ခွန်းဆက်သပြီးတော့ အားလုံးပဲ ကာယသုခ၊ စိတ္တသုခ နှစ်ဖြာသော သုခအပေါင်းနှင့် ထာဝစဉ် ပြည့်စုံကြပါစေလို့ ခညောင်းနိုင်ကြပါစေလို့ ဆုမွန်ကောင်းတောင်းလိုက်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးစိုင်းဝင်းမောင် ဖြစ်ပါတယ်။ ကျွန်တော့်အနေနဲ့ ကရင်ပြည်နယ် မဲဆန္ဒနယ်အမှတ်(၆)မှ ဒေါ်နန်းနီနီအေး ရဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော်နိုင်ရေးနှင့် မြန်မာ-တရုတ်နိုင်ငံ နှစ်နိုင်ငံ ကုန်သွယ်တံခါး မုခ်ဦးဖြစ်တဲ့ မူဆယ်မြို့အား နိုင်ငံ့ကျက်သရေဆောင် မြို့ပြစီမံကိန်း ရေးဆွဲရေး အကောင်အထည်ဖော် တည်ဆောက်နိုင်ရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒေါ်နန်းနီနီအေး ရဲ့အဆိုဟာ (၁) မူဆယ် ၁၀၅ မိုင် ဇုန်ကို အဆင့်မီဖွံ့ဖြိုးတိုးတက်ပြီး ဇုန်အင်္ဂါရပ်များနှင့်ညီညွတ်စေဖို့ အကောင်အထည် ဖော်ပေးဖို့ နှင့် (၂) မြန်မာ-တရုတ် နှစ်နိုင်ငံကုန်သွယ်တံခါးမုခ်ဦးဖြစ်တဲ့ မူဆယ်မြို့ ကိုလည်း နိုင်ငံ့ ကျက်သရေဆောင် မြို့ပြစီမံကိန်းရေးဆွဲပြီး အကောင်အထည်ဖော်ဆောင်ရွက်ပေးနိုင်ဖို့ ရည်ရွယ်ထားတဲ့ အဆိုဖြစ်ပါတယ်။ ဒါကြောင့်မို့ အဆိုရှင်ရဲ့ စေတနာကို လေးစားတန်ဖိုးထားတဲ့ အနေနဲ့ ဒီအဆိုကို မူဆယ်သားဖြစ်တဲ့ ကျွန်တော့်ရဲ့ အတွေ့အကြုံနဲ့ မြင်တွေ့နေရတဲ့ အခြေအနေတွေကိုပေါင်းစပ်ပြီးတော့ လေးလေးနက်နက် ထောက်ခံဆွေးနွေးသွားမှာ ဖြစ်ပါတယ်။ ကျွန်တော် နှစ်ပိုင်းဆွေးနွေးသွားမှာ ဖြစ်ပါတယ်။ ပထမအပိုင်းကတော့ မူဆယ် ၁၀၅ မိုင် ကုန်သွယ်ရေးဇုန်အပိုင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မူဆယ် ၁၀၅ မိုင် ကုန်သွယ်ရေးဇုန်ကို ၂၀၀၅ ခုနှစ် မတ်လမှာ စတင်တည်ထောင်ပြီး နှစ်နိုင်ငံ ကုန်သွယ်မှုများကို စဉ်ဆက်မပြတ် ပြုလုပ်ခဲ့သော်လည်းပဲ (က) မိမိနိုင်ငံဘက်တွင် ဈေးကွက်ဖြစ်ပေါ်စေရေး။ (ခ)မိမိနိုင်ငံထွက်ကုန် ပစ္စည်းများကို ကြိုက်ဈေးဖြင့် ပြည်ပသို့ တင်ပို့ရောင်းချနိုင်ရေး။ (ဂ) မိမိနိုင်ငံထွက်ကုန် ပစ္စည်းများအား တန်ဖိုးမြှင့် Value added ပြုပြင်၍ တင်ပို့ခြင်းဖြင့် ဝင်ငွေပိုမိုတိုးတက်ရရှိရေး။ (ဃ) နယ်စပ်ကုန်သွယ်ရေးမှ ပုံမှန်ကုန်သွယ်ရေးသို့ စနစ်တကျကူးပြောင်းနိုင်ရေးဆိုတဲ့ ရည်ရွယ်ချက်များ ဖြစ်မြောက်အောင်မြင်ရန် အကောင်အထည်ဖော်နိုင်ခြင်း မရှိသေးဘူးဆိုတဲ့ အဆိုရှင်ရဲ့ အဆိုဟာ မှန်ကန်နေပါတယ်။ ဥက္ကဋ္ဌကြီးခင်ဗျား။ မိမိနိုင်ငံဘက်မှာရှိတဲ့ မူဆယ် ၁၀၅ မိုင်မှ ကုန်ပစ္စည်းများကို တရုတ်နိုင်ငံမှ ကုန်သည်များ လာရောက်ဝယ်တဲ့အခါမှာ ၁၀၅ မိုင်မှာ နှစ်ဦးနှစ်ဖက် သဘောတူဈေးညှိ၊ ဈေးနှုန်းဖြတ်ဝယ်ပြီးကာမှ တရုတ်နိုင်ငံ ကျယ်ဂေါင် ကုန်သွယ် ရေးဇုန်သို့ရောက်သွားတဲ့အခါမှာ နဂိုက ဖြတ်ထားတဲ့ ဈေးနဲ့ မဟုတ်တော့ဘဲ အကြောင်း အမျိုးမျိုးပြပြီး ဈေးနိမ်ခံရတာ များပါတယ်။ ဒီလို ဖြစ်ရတဲ့ အဓိက အကြောင်းအရင်းကတော့ နှစ်နိုင်ငံ ကုန်သွယ်မှုမှာ တရုတ်နိုင်ငံက အသာစီးရနေလို့ပဲဖြစ်ပါတယ်။ အထူးသဖြင့် တရုတ်ပြည် ကျယ်ခေါင် အရောက်တင်ပို့ ပေးရတဲ့ သစ်သီးကုန်များဟာဆိုလို့ ရှိရင် ဈေးနှိမ်ခံရတာ များပါတယ်။ ဒီလိုဈေးနိမ်ခံရတာဟာ တစ်ဖက်နိုင်ငံကိုချည်းပဲ တစ်ဖက်သတ်အပြစ်ပုံချလို့ မရပါဘူး။ ကိုယ်နိုင်ငံရဲ့ ဆက်သွယ်ရေးလမ်းကြောင်း အခြေအနေအားနည်းတာကတစ်ကြောင်း၊ တစ်ဖက်မှ ဝယ်သူများကို လိုအပ်သည်ထက် အခွင့်အရေးများ လိုက်လျောပေးရတာက တစ်ကြောင်း၊ ရလေလိုလေ အိုတစ္ဆေဆိုတဲ့ စကားအတိုင်း ရောင်းသူဘက်မှလည်း အတောမသတ်နိုင်တဲ့ လောဘတွေပါတာက တစ်ကြောင်း၊ ဒီလိုစတဲ့ အခြေအနေ အကြောင်းကြောင်းတွေကြောင့်လည်း ပါ ပါတယ်။ ဥပမာအားဖြင့် ပြောရမယ်ဆိုလို့ ရှိရင် (က) မူဆယ် ၁၀၅ မိုင်ရောက်သစ်သီး ဥပမာ ဖရဲသီးများကို ဝယ်ယူမယ့် တရုတ်ကုန်သည်များကို သစ်သီးကားပေါ်တက်ခွင့်ပြု၊ သစ်သီးပေါ်မှာ ကြိုက်သလိုတက်နင်းခွင့်ပြုပြီး အရောင်းအဝယ်လုပ်တဲ့အတွက် သစ်သီးများ ပထမဦးဆုံးအကြိမ် အရည်အသွေးနိမ့်ကျသွားရခြင်း။ (ခ) မူဆယ် ၁၀၅ မိုင်မှ ထွက်လာကြတဲ့ ကုန်ကားများစွာဟာ မူဆယ်မုခ်ဦးအရောက် ကတ္တားဝင်ချိန်ဖို့ အချိန်အတော်ကြာ စောင့်ဆိုင်းနေရတဲ့ အချိန်အတွင်းမှာ နေပူဒဏ်ကြောင့် ဒုတိယအကြိမ် သစ်သီးများ အရည်အသွေးနိမ့်ကျ သွားရခြင်း။ (ဂ) ကုန်ကားများ မုခ်ဦးကိုဖြတ် သိန်းသန်းချီကုမ္ပဏီမှ တာဝန်ယူဖောက်လုပ်ပေးနဲ့ (၂) မိုင်(၃)ဖာလုံ ကွန်ကရစ် မြို့ပတ်လမ်းအတိုင်းလာ ပြီးလို့ရှိရင် ပြည်ထောင်စုလမ်းမကြီးထဲကို တိုးဝင်လာကြလို့ မူဆယ်-ကျယ်ဂေါင်၊ ကျယ်ဂေါင်-မူဆယ် သွားလာနေကြတဲ့ ကားတွေ၊ ထော်လာဂျီတွေ၊ သုံးဘီးတွေ၊ ဆိုင်ကယ်တွေ နောက်ပြီးတော့ မူဆယ်-နမ့်ခမ်း၊ နမ့်ခမ်းမူဆယ်သွားလာနေကြတဲ့ ကားတွေ၊ ထော်လာဂျီတွေ၊ ဆိုင်ကယ်တွေ စုပေါင်း ဆုံနေကြတော့ လမ်းဆုံကနေပြီး မန္တလေး-ကျယ်ဂေါင် ဂိတ်ပေါက်ဝအထိ လမ်းကြောင်း မရှုမလှ ပိတ်ပြီး အချိန် (၂)နာရီနီးပါး နေပူကျဲကျဲထဲမှာ အထူးသဖြင့် သစ်သီးကားတွေပါရောပြီး စောင့်ဆိုင်းနေရလို့ ကျယ်ခေါင်အရောက် သစ်သီးများဟာ တတိယအကြိမ် အရည်အသွေး နိမ့်ကျသွားရခြင်း ဖြစ်ပါတယ်။ (ဃ) မြန်မာနိုင်ငံဟာ မြန်မာနိုင်ငံက ကားတွေနဲ့ ကျယ်ဂေါင်ကုန်သွယ်ရေးဇုန်ကို ရောက်လာတဲ့ သစ်သီးတွေကို တရုတ်ကားမှာ ဖလှယ်တင်ဖို့ တရုတ်ကုန်သည်များဟာသစ်သီးတွေကို ဂျပ်ဖာနဲ့ စနစ်တကျ တစ်လုံးခြင်း၊ တစ်လုံးခြင်းစီ ထည့်ကြပါတယ်။ ဒီနေရာမှာ အပေါ်ပိုင်းကသစ်သီးတွေတော့ အရည်အသွေးမီပြီး၊ လှပပြီး အောက်ပိုင်းရောက်မှ အရည်အသွေး မမီတာမျိုး၊ နေပူဒဏ်ကြောင့် အရည်အသွေး နိမ့်ကျသွားရတဲ့ သစ်သီးတို့နဲ့ ပုပ်သွားတဲ့ သစ်သီး တို့ကြောင့် ဈေးအနှိမ်ခံရခြင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီအဖြစ်မျိုးနဲ့ မကြုံတွေ့ရလေအောင်နှင့် အကောင်အထည်ဖော်နိုင်အောင် အောက်ပါအတိုင်း ပြုပြင်ကုစားသင့်ပါတယ်လို့ ဆွေးနွေး လိုပါတယ်။ (၁) မြန်မာပြည်မှ တရုတ်ပြည်အတွင်းရှိ ကုန်များကို ဝယ်ရင် မြန်မာကားဖြင့် တရုတ်ပြည်သို့ သွားရောက် သယ်ဆောင်လာရတာဟာ သဘာဝကျပေမယ့် တရုတ်ပြည်မှ မြန်မာပြည်တွင်းရှိ ကုန်များကို လာဝယ်လျှင် မြန်မာကားနဲ့ပဲ တရုတ်ပြည်သို့ အရောက်သွားပို့ ပေးရတာဟာ သဘာဝတော့ မကျပါဘူး။ Check and Balance မဖြစ်ပါဘူး။ ကိုယ့်ဘက်က သွားဝယ်လျှင် ကိုယ့်ကားနဲ့ သွားပြီး၊ သူတို့ ဘက်က လာဝယ်ရင် သူတို့ကားနဲ့ ဝင်လာပြီး သယ်ဆောင်သင့် ပါတယ်။ ဒါမှလည်း နိုင်ငံတော်အတွက် အခွန်ငွေတိုးလာမှာ ဖြစ်ပါတယ်။ (၂) ဒီလိုတရုတ်ပြည်က ကားကြီးတွေဝင်လာပြီး ကုန်သွယ်မှု ပြုလုပ်နိုင်ဖို့အတွက် ၁၀၅ မိုင် ဇုန်မှာလည်း ကားရပ်နား စခန်းတွေ ကုန်ချကွင်းနှင့် ကုန်ချဂိုဒေါင်ကြီးတွေကို အဆင့်မီ၊ အဆင့်မြင့် တိုးချဲ့ တည်ဆောက် ပေးရပါ့မယ်။ ကုန်ပစ္စည်း ပိုးမွှားစစ်ဆေးရန်နေရာများကို လည်းပဲ သီးခြားသတ်မှတ်ပြီး နိုင်ငံခြား ကုန်သည်များနှင့် ပြည်တွင်းခရီးသည်များ ဝင်ရောက် နားနိုင်ဖို့ ခေတ်မီဟိုတယ်ကြီးများနှင့် အပန်းဖြေအနားယူနိုင်ဖို့ အပန်းဖြေ စခန်းများကိုလည်း တည်ဆောက်ပေးသင့်ပါတယ်။ (၃) နှစ်နိုင်ငံ အသွားအလာကုန်သွယ်မှု ဖြစ်လာတဲ့အခါမှာ လက်ရှိမူဆယ် ၁၀၅ မိုင်မှ မူဆယ်မုခ်ဦး အဝင်ဝအထိ နေရာတစ်နေရာနှင့် မြို့ပတ်လမ်းအဆုံးနှင့် ပြည်ထောင်စုလမ်းမကြီးသွားဆုံတဲ့ နေရာကစပြီးတော့ မန္တလေး- ကျယ်ခေါင် ဂိတ်ပေါက်ဝအထိ နေရာတစ်နေရာ၊ စုစုပေါင်းနေရာ (၂)နေရာတို့ကို နိုင်ငံခြားအမြင် လှပတင့်တယ်စေဖို့နှင့် နိုင်ငံကျက်သရေဆောင်ရန်အတွက် လိုအပ်သလို လမ်းချဲ့ပေးခြင်း၊ ကတ္တရာ(သို့မဟုတ်) နိုင်လွန် ကတ္တရာအပြည့်ခင်းပေးခြင်းများ ပြုလုပ်ပေးသင့်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် လက်လှမ်းမီသလောက် မှတ်သားချက် များအရ မြန်မာနိုင်ငံမှာ တရားဝင်ကုန်သွယ်မှု ပြုလုပ်နေတဲ့ နယ်စပ်စခန်း (၁၃)ခု ရှိပါတယ်။ အဲဒါတွေကတော့ (၁)မူဆယ် (ရှမ်းမြောက်)၊ (၂)ချင်းရွှေဟော် (ရှမ်းမြောက်၊ ကိုးကန့်ကိုယ်ပိုင်အုပ်ချုပ်ခွင့်ရဒေသ)၊ (၃) တာချီလိတ်(ရှမ်းအရှေ့)၊ (၄)လွယ်ကျယ် (ကချင်ပြည်နယ်)၊ (၅) ကန်ပိုက်တီး(ကချင်ပြည်နယ်)၊ (၆) မြဝတီ(ကရင်ပြည်နယ်)၊ (၇) ထီးခီ (ကရင်ပြည်နယ်)၊ (၈) မြိတ်(တနင်္သာရီတိုင်းဒေသကြီး၊ (၉) ကော့သောင်း (တနင်္သာရီတိုင်းဒေသကြီး)၊ (၁၀)စစ်တွေ (ရခိုင်ပြည်နယ်)၊ (၁၁) မောင်းတော(ရခိုင်ပြည်နယ်)၊ (၁၂)တမူး(စစ်ကိုင်းတိုင်းဒေသကြီး) နှင့် (၁၃) ရိ(ဒ်) (ချင်းပြည်နယ်)တို့ ဖြစ်ပါတယ်။ မှတ်သားချက်များအရ ၁-၄-၂၀၁၂ မှ ၁၅-၆-၂၀၁၂ အထိ တရားဝင်ကုန်သွယ်မှုပမာဏကို ကြည့်လျှင် မူဆယ်စခန်းမှ ပို့ကုန်ပမာဏဟာ အမေရိကန် ဒေါ်လာသန်းပေါင်း (၄၅၅.၁၂၅)တန်ဖိုးရှိပြီး၊ ပထမနေရာ။ ချင်းရွှေဟော်စခန်းမှ ပို့ကုန်ပမာဏဟာ အမေရိကန်ဒေါ်လာသန်းပေါင်း (၄၂.၆၅၃) တန်ဖိုးရှိတဲ့အတွက် ဒုတိယနေရာနှင့် မြိတ်စခန်းမှ ပို့ကုန်ပမာဏကတော့ အမေရိကန် ဒေါ်လာသန်းပေါင်း (၂၇.၅၄၁) တန်ဖိုးသာလျှင်ရှိတဲ့အတွက်ကြောင့် တတိယနေရာ လိုက်နေ ပါတယ်။ မူဆယ်စခန်းတစ်ခုတည်း ပို့ကုန်ပမာဏတန်ဘိုးဟာ စခန်း(၁၃)ခု စုစုပေါင်း ပို့ကုန်ပမာဏတန်ဖိုး(၅၅၃.၀၁၅)ရဲ့ (၈၂,၃၀) ရာခိုင်နှုန်းရှိနေပါတယ်။ မူဆယ်ရဲ့ သွင်းကုန် ပမာဏဟာ အမေရိကန် ဒေါ်လာသန်းပေါင်း (၂၄၅.၀၈၀)တန်ဘိုး ရှိပြီး စခန်း(၁၃)ခု စုစုပေါင်း သွင်းကုန်ပမာဏတန်ဘိုး (၂၈၅.၀၉၈)ရဲ့ (၈၅.၉၆)ရာခိုင်နှုန်းရှိနေတဲ့ အတွက်ကြောင့် အဆိုရှင် ဒေါ်နန်းနီနီအေး ပြောသလို ၂၀၁၅ ခုနှစ်၊ အာဆီယံအသိုင်းအဝိုင်း (AEC)အပြည့်အဝ စတင် အကောင်အထည်ဖော်ဆောင်တဲ့အချိန်မှာ မူဆယ် ၁၀၅ မိုင် ကုန်သွယ်ရေးဇုန်ဟာလည်းပဲ အဓိက ကျတဲ့ နိုင်ငံတကာနယ်စပ်ကုန်သွယ်ရေး ဝင်/ထွက်တံခါးမုခ်ဦး ဖြစ်မှာ သေချာပါကြောင်း ထပ်လောင်းပြောကြားလိုပါတယ်။ ဥက္ကဋ္ဌကြီးခင်ဗျား။ မူဆယ်ကုန်သွယ်ရေးဇုန်ကို မူဆယ်-ပန်ဆိုင်း-ကြူကုတ် အကြားရှိ နှစ်နိုင်ငံနယ်စပ်ဖြစ်တဲ့ ကျင်ငံကျော့ရွာမှာလည်းပဲ တိုးချဲ့ဆောက်လုပ်ဖို့ စီမံနေတာကို သိရှိ ရပါတယ်။ ဒုတိယပိုင်းအနေနဲ့ ဆွေးနွေးမှာကတော့ မူဆယ်မြို့ ကို နိုင်ငံ့ကျက်သရေဆောင် မြို့ပြစီမံကိန်းရေးဆွဲ အကောင်အထည်ဖော်နိုင်တဲ့ အပိုင်းဖြစ်ပါတယ်။ ဒါပေမဲ့ ပြည့်စုံလုံလောက်တဲ့ အပိုင်းတော့ မဟုတ်သေးပါဘူး။ ဥက္ကဋ္ဌကြီးခင်ဗျား။ မူဆယ်မြို့ဟာ (၉)ရပ်ကွက်နဲ့ ဖွဲ့စည်း တည်ထောင်ထားတဲ့ မြို့ဖြစ်ပြီး၊ မြို့ပေါ်(၅)ရပ်ကွက်တို့ဟာ တောင်ပေါ်မှာ တည်ရှိနေလို့ မြို့ပြ စီမံကိန်းတိုးချဲ့ဖို့နေရာ မရှိသလောက် ဖြစ်နေပတယ်။ အခု နယူးစတားလိုက်ကုမ္ပဏီက တော်ရွက်ရပ်ကွက်မှာ ပါဝင်တဲ့ တော်ရွက်၊ ဖွယ်ဟုန်၊ ဟိုဆောင်ရွာများ တည်ရှိရာ ရွှေလီမြစ်ကမ်းတစ်လျှောက်အိမ်ရာစီမံကိန်းကို တာဝန်ယူ စတင်တည်ဆောက် အကောင်အထည်ဖော် နေပါတယ်။ အဲဒီစီမံကိန်းမှာ အိမ်ရာတိုက်ခန်း စတိုးဆိုင်ကြီးများ ပါဝင်တဲ့အပြင် ပညာရေး မြှင့်တင်ရန်အတွက်လည်းပဲ အလယ်တန်းကျောင်း (၁)ကျောင်းနှင့် နှစ်နိုင်ငံကုန်သွယ်မှု Balance ဖြစ်စေရန် ကျောက်အရောင်းအဝယ် ကုန်တိုက်ကြီးများလည်း ထားရှိမှာ ဖြစ်ပါတယ်။ မြစ်ကမ်းတစ်လျှောက် (၁၂၀)ပေကျယ်တဲ့ နိုင်ငံတကာအဆင့်မီ မော်တော်ကားလမ်း ဖောက်လုပ်မှုမှာလည်းပဲ မူဆယ် လေယာဉ်ပြေး လမ်းဟောင်းရဲ့ အဆုံးနဲ့ သွားပြီးတော့ ဆက်စပ်မှာ ဖြစ်ပါတယ်။ ဥက္ကဋ္ဌကြီးခင်ဗျား။ ခရီးသည်တင်မှန်လုံကားကြီးများ မြို့တွင်း လမ်းပိတ်ဆို့ပြီး ရပ်နားမှု ကင်းရှင်းစေရေးအတွက် မူဆယ်မြို့တွင် ခရီးသည်တင် မှန်လုံအမြန်ကား ရပ်နားစခန်း တည်ဆောက်ပေးရန် အစီအစဉ်ရှိ/မရှိဆိုတဲ့ ကျွန်တော်ရဲ့ မေးခွန်းနဲ့ ပတ်သက်ပြီးတော့ အခုမှာ မူဆယ်လေယာဉ်ကွင်းလမ်းဟောင်းရဲ့ အနောက်ဖက်မှာ(၁၂)ဧက ကျယ်ဝန်းတဲ့ မြေနေရာကို မူဆယ်ခရီးသည်တင် မှန်လုံအမြန်ကားကြီးများ ရပ်နားစခန်းတစ်ခု တည်ဆောက်ရန် သိန်းသန်းချီ ကုမ္ပဏီမှ တာဝန်ယူစတင် တည်ဆောက်နေပါတယ်။ နယူးစတားလိုက် မြို့ပြစီမံကိန်းနေရာနှင့် ဆက်စပ်ပြီးတော့ လေယာဉ်ပြေးလမ်း အဆုံး ရွှေလီမြစ်ကမ်းအနီး (၃၈၇.၂၅)ဧက မြေတစ်နေရာနှင့် နယူးစတားလိုက်ကုမ္ပဏီ စီမံကိန်းလွတ်နေတဲ့ ဖွယ်ဟုန်၊ တော်ရွက် အနီးတစ်ဝိုက် (၁၇၉)မြေတစ်နေရာ စုစုပေါင်း မြေနေရာ(၅၆၆.၂၅)ဧက အပေါ်မှာ မြို့အဆင့် မြင့်တိုးပြီးတော့ တည်ဆောက်နိုင်ဖို့ စီမံကိန်းကို လုပ်ကိုင်ဖို့ရန်အတွက်လည်း ကျွန်တော် အမျိုးသားလွှတ်တော်ကိုယ်စားလှယ် အပါအဝင် ပြည်သူ့လွှတ်တော်၊ ပြည်နယ်လွှတ်တော် ကိုယ်စားလှယ်များနှင့် ဒေသခံ မြို့မိ/မြို့ဖများ ပါဝင်တဲ့ ထွဋ်မောင်းအများပိုင် ဆောက်လုပ်ရေး ကုမ္ပဏီက လုပ်ကိုင်ခွင့် လျှောက်ထားဆဲ ဖြစ်ပါတယ်။ နောက်ပြီးတော့ မူဆယ်မြို့ စွန့်ဆော်ရပ်ကွက်နှင့် ပန့်ခမ်းကျေးရွာစပ်ကြားမှာလည်းပဲ တိုင်းရင်းသား ကုမ္ပဏီတစ်ခုဖြစ်တဲ့ (The First Golden Dragon Construction Co.Ltd)နှင့် ကျွန်တော်တို့ ကုမ္ပဏီတို့ ပူးပေါင်းပြီးတော့ အဆင့်မြှင့် အိမ်ရာစီမံကိန်း တည်ဆောက်ဖို့ လုပ်ကိုင်ခွင့်များ လျှောက်ထားနေပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ နိဂုံးချုပ်အနေနဲ့ မူဆယ်မြို့နှင့် မူဆယ်တစ်ခရိုင်လုံး စဉ်ဆက်မပြတ် ဖွံ့ဖြိုးတိုးတက်မှု Substainable Development ရရှိစေရေး၊ မူဆယ်ခရိုင်ဒေသခံတိုင်းရင်းသားများ အလုပ်အကိုင် အခွင့်အလမ်းများ ရရှိစေရေးနှင့် ဆင်းရဲမှုလျော့ချရေး စီမံကိန်း အကောင်အထည်ဖော်နိုင်ရန်အတွက် နိုင်ငံတော်အစိုးရမှ နန့်အွန်ကျေးရွာအနီးတွင် စက်မှုဇုန်စီမံကိန်းများ လျာထားကြောင်း၊ အဆင့်မီလေယာဉ်ကွင်း ဆောက်လုပ်သွားရန် လျာထားကြောင်းနှင့် ယူနန်ပြည်နယ်မြို့တော် ကူမင်းမှ လားရှိုးမြို့အထိ ရထားလမ်းဖောက်လုပ်ရန် တရုတ်ပြည်အစိုးရမှ တာဝန်ယူ လျာထားကြောင်း သိရှိရ၍ ဤစီမံကိန်းများ ပြီးပြည့်စုံအောင်မြင် သွားလို့ရှိရင် မူဆယ်မြို့ဟာ နိုင်ငံတကာအဆင့်မီပြီး ကမ္ဘာလှည့်ခရီးသည်များ ဝင်ရောက်လည်ပတ်နိုင်တဲ့ မြို့ တစ်မြို့ဖြစ်လာတော့မှာ ဧကန်အမှန် ဖြစ်ကြောင်း ကြို တင်သိထား၍ နံပါတ်(၁) ခေတ်မမီတော့တဲ့ အစိုးရဌာနဆိုင်ရာ အဆောက်အဦး များကို နိုင်ငံတကာ စံချိန်စံညွှန်းမီရန်အတွက် အသစ်ပြန်လည်တည်ဆောက် ပေးသင့်ပါတယ်။ နံပါတ်(၂) တိုးချဲ့၍ မရနိုင်တော့တဲ့ ပြည်ထောင်စုလမ်းကြီးတစ်လျှောက်ကို အရှိကို အရှိအတိုင်းထက် ပိုမိုကျယ်လာအောင် (၃)ပေအကျယ် နေရာယူထားတဲ့ မြို့လယ်ကျွန်းကို ဖြုတ်ပြီးတော့ စတီးသံပန်းများ အစားထိုးတပ်ဆင်ပေးသင့်ပါတယ်။ နောက်ပြီး မြို့တွင်း ပြည်ထောင်စုလမ်းမကြီး တစ်လျှောက်ကိုလည်းပဲ နိုင်လွန်ကတ္တရာ ခင်းပေးသင့်ပါတယ်။ နံပါတ်(၃) ယခုလက်ရှိ တိုးချဲ့ တည် ဆောက်မယ့် မြို့ပြစီမံကိန်းများနဲ့ တွဲပြီးတော့ အဆင့်မြှင့် ဟိုတယ်ကြီးများပါဝင်အောင် တည်ဆောက်ပေးသင့်ပါတယ်။ နံပါတ်(၄) တိုးတက်လာတဲ့ လူဦးရေ၊ ကျယ်ပြန့်လာတဲ့ မြို့ပြအနေအထားနှင့် စက်မှုဇုန်များဖော်ထုတ်ပေးခြင်းအရ 'ဝ' ရေပေးရေးနှင့် မလုံလောက်တဲ့အတွက်ကြောင့် သောက်သုံးရေ လုံလောက်မှု ရရှိစေရန်အတွက် ရေပေဝေရေးစနစ်ကိုလည်း ယခုအချိန်ကစပြီး စီမံကိန်းရေး ဆွဲ၍ အကောင်အထည်ဖော်သွား မှသာလျှင် မူဆယ်မြို့ဟာ နိုင်ငံ့ကျက်သရေဆောင် မြို့တစ်မြို့ ဖြစ်လာမယ်အကြောင်း ဒေါ်နန်းနီနီအေး ရဲ့ အဆိုကို လေးလေးနက်နက် ထောက်ခံဆွေးနွေးရင်း နိဂုံးချုပ်ပါတယ်။ အားလုံးလေးစားရပါတယ်။ (ဩဘာသံများ)</speech>
<speech type="speaker">အစည်းအဝေးကို ၁၅ မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျာ။</speech>
<p>အစည်းအဝေးကို (၁၄၅၅)နာရီအချိန်တွင် ခေတ္တရပ်နားပြီး (၁၅၁၀) နာရီအချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ကရင်ပြည်နယ် မဲဆန္ဒနယ်အမှတ်(၅)မှ ဦးစောထွန်းမြအောင် ဆွေးနွေးနိုင်ပါပြီ</speech>
<speech><mp id="29">ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များကို မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အထက်မှာ လွှတ်တော်ကိုယ်စားလှယ်တွေ ဆွေးနွေးသွားတာ တော်တော်လေးပြည့်စုံခဲ့ပြီးပါပြီ။ကျွန်တော့်အနေနဲ့ အချက်(၃)ချက်လောက်ပဲ ကျွန်တော်တင်ပြ ဆွေးနွေးသွားမှာ ဖြစ်ပါတယ်။ ပထမအချက်ကတော့ မူဆယ် ၁၀၅ မိုင် ကုန်သွယ်ရေးဇုန် အဆင့်မီဖွံ့ဖြိုးတိုးတက်ရေးအတွက် လိုအပ်မယ့်အချက်ကတော့ (၁)က ဒီလုပ်ငန်းကိုဆောင်ရွက်ဖို့အတွက် စီးပွားရေးဇုန် ဖွံ့ဖြိုးရေးကော်မရှင်အနေနဲ့ ဖွဲ့သင့်တယ်လို့ ကျွန်တော့်အနေနဲ့ ထင်မြင်ယူဆပါတယ်။ ဒါမှသာ ဒီလုပ်ငန်း ကြီးကို ကျယ်ကျယ်ပြန့်ပြန့် လုပ်နိုင်မှာဖြစ်သလို မြန်မာနိုင်ငံမှာရှိတဲ့ နယ်စပ်ကုန်သွယ်ရေးမြို့များကိုလည်း ဒါခုနကလိုပေါ့၊ တစ်စေ့တစ်စောင်း ကျွန်တော်တို့ လှည့်လည်ပြီးတော့၊ စစ်ဆေးပြီးတော့ ကြည့်ရှုနိုင်မှာ ဖြစ်ပါတယ်။ (၂) အချက်ကတော့ ကျွန်တော်တို့ နယ်စပ်စီးပွားရေးဇုန်မှာ ကျွန်တော်တို့တွေ ကျန်နေတဲ့ဟာ တစ်ခုရှိတယ်။ အဲဒါကတော့ အရင်တုန်းက ကျွန်တော်တို့တွေ မွန်ပြည်နယ်နဲ့ ကရင်ပြည်နယ်မှာရှိတဲ့ ဒေသတစ်ခုရှိတယ်။ ဘာလဲဆိုတော့ အရင်တုန်းက ကုလားကုတ်ရေနက် ဆိပ်ကမ်းဆိုတာ စီးပွားရေးဇုန်လုပ်ဖို့အတွက် ဒါ နိုင်ငံတော်အစိုးရတွေများက အစီအမံတွေ ရှိခဲ့ပါတယ်။ အဲဒီ ကုလားကုတ်ကျွန်းဆိုတာက ကျွန်တော်တို့တွေ ဘုရားသုံးဆူကိုသွားလို့ရှိရင် ကျွန်တော်တို့ အနမ်းကွင်း၊ အနမ်းကွင်းကနေပြီးတော့ တောင်ဘက်ဆင်းသွားရင် ကမော့နယ်၊ ကမော့နယ်ကနေ ဟိုဘက်ကမ်းဆိုရင် ကုလားကုတ်ကျွန်း၊ ဒါရေနက်ဆိပ်ကမ်း။ ဒါက နဂိုက စီမံချက်ရှိပြီး အဲဒါက ဘယ်လိုက ဘယ်လိုပျောက်သွားမှန်းမသိဘူး။ နောက်ပိုင်းမှသာ ထားဝယ် ရေနက်ဆိပ်ကမ်းဆိုတာ ပေါ်လာတာဖြစ်ပါတယ်။ ဒါကြောင့်မိုလို့ ဒါကိုလည်း ခုနကလိုပေါ့၊ ဒီ ကုန်သွယ်ရေး ဝန်ကြီးအနေနဲ့ ဒါ ခုနကလိုပေါ့ လေ့လာထားဖို့ ကျွန်တော် တင်ပြခြင်း ဖြစ်ပါတယ်။ တတိယအချက်ကတော့ ခုနက မူဆယ်မြို့ ကို နိုင်ငံ့ကျက်သရေဆောင် မြို့ပြစီမံကိန်း ရေးဆွဲမယ် ဆိုလို့ရှိရင် နံပါတ်(၁) ပညာရှင်လိုပါတယ်။ ပညာရှင် မလုပ်ခင်မှာ ကျွန်တော်တို့ ဒီကော်မရှင်ကနေပြီး နံပါတ်(၁) အာဆီယံစီးပွားရေးနဲ့ ကျွန်တော်တို့ ကုန်စည်မြို့ တစ်မြို့ဖြစ်တဲ့ ကျွန်တော်တို့ တရုတ်ပြည်၊ ကွမ်ရှီးကျွမ်းပြည်နယ်က နန်နင်းမြို့ကို ဒါက လေ့လာသင့်ပါတယ်လို့ ကျွန်တော်ယူဆပါတယ်။ ဘာဖြစ်လို့လဲဆိုတော့ နန်နင်းမြို့ ဟာဆိုရင် တရုတ်ပြည်ရဲ့ တောင်ပိုင်းမှာ တည်ရှိပြီးတော့ တကယ့်စီးပွားရေးအချက်အချာနဲ့ အာဆီယံရဲ့ အရောင်းအဝယ်မြို့တော်ကြီး ဖြစ်တဲ့အတွက်ကြောင့် ဒါဟာလည်း ခုနကလိုပေါ့ မူဆယ်မြို့ ကိုအဆင့်မြင့် ခေတ်မီတယ်ဆိုလို့ရှိရင် ကျွန်ော်တို့ ၁၁ဖြစ်ကုန်ရှေ့တောင်အာရှက၊ အာဆီယံက လက်ခံတဲ့ မြို့အဆင့် ဖြစ်လာအောင် ဒါကျွန်တော်တို့ စီမံပေးဖို့လည်း သင့်တယ်လို့ ကျွန်တော်တို့ ယူဆပါတယ်။ နောက်တစ်ခုကတော့ ကျွန်တော်နဲ့ တစ်ဆက်တည်းပဲ စင်ကာပူနိုင်ငံပေါ့၊ ဘာဖြစ်လို့လဲဆိုတော့ တစ်ချိန်တုန်းက စင်ကာပူနိုင်ငံဟာ ကျွန်တော်တို့ မြို့ပြအဆင့်မြှင့်တင်တော့မယ်ဆိုလို့ ရှိရင် ရန်ကုန်မြို့နဲ့ မန္တလေးမြို့ကို လာလေ့လာရပြီးတော့ အဆင့်မြှင့်ခဲ့ပါတယ်။ ဒါဟာလည်း သူတို့အနေနဲ့ အခုထက်ထိ ရန်ကုန်လမ်း၊ မန္တလေးလမ်းဆိုတာ ကျွန်တော်တို့ ဒါ စင်ကာပူမှာ ရှိနေခဲ့ပါတယ်။ ဘာဖြစ်လို့လဲဆိုတော့ ကျွန်တော်တို့ စင်ကာပူမှာ အခုလက်ရှိအနေနဲ့ သူတို့ အသစ်ဆောက်လုပ် လိုက်တဲ့ ခုနကလိုပေါ့။ ကျွန်တော်တို့ ဆိပ်ကမ်းသာ နေရာလေးဆိုလို့ရှိရင် အခုထက်ထိ ခုနကလိုပေါ့။ ဒါက တကယ့်အဆင့်မြင့်၊ အရှေ့တောင်အာရှမှာ အဆင့်မြင့်ဆိပ်ကမ်းသာ ရပ်နားဂိတ်တစ်ခုရှိပါတယ်။ အရင်တုန်းက သူတို့စင်ကာပူမှာ မဆောက်ခင်ကတော့ Marina Bay လို့ ခေါ်ပါတယ်။ Marina Bay ဘက်မှာသူက နံပါတ်(၁) တိုက်ခန်းပေါင်း ခုနကလိုပေါ့၊ တိုက်ကြီး (၇)ထပ်တိုက်(၅)လုံး၊ နောက်တစ်ခါ တကယ့်ဟို Casino အဆောက်အဦကြီးတွေ၊ အပန်းဖြေ စခန်းတွေ၊ တကယ့်ကမ်းနား Marina Bay မှာ သူတို့ ဆောက်ထားတာတွေ့ရပါတယ်။ ကျွန်တော် လေ့လာပြီးတော့ ခုနကလိုပေါ့၊ နန်နင်းရယ်၊ စင်ကာပူရယ် (၂)ခု လေ့လာပြီးလို့ရှိရင် ဒါနောင် အနှစ်(၅၀)လောက်ကို မျှော်မှန်းပြီးတော့ ဒါခုနကလိုပဲ မူဆယ်မြို့ ကြီးကို ကမ္ဘာ့အဆင့်မီ မြို့တော်၊ နယ်စပ်ကုန်သွယ်ရေးမြို့တော်အဖြစ် တည်ဆောက်မယ်ဆိုလို့ရှိရင် ဒါတွေ လိုအပ်မယ်လို့ ကျွန်တော့်အနေနဲ့ ယူဆပါတယ်။ ဒါကြောင့်မို့လို့ အထက် ခုနကလိုပေါ့။ ကိုယ်စားလှယ်ကြီးများ ဆွေးနွေးသွားတဲ့ အချက်အလက်တွေရဲ့ အပေါ်မူတည်ပြီးတော့ ကျွန်တော့်အနေနဲ့ ကရင်ပြည်နယ် မဲဆန္ဒနယ် အမှတ်(၆) စီးပွားရေးနှင့် ကူးသန်းရောင်းဝယ်ရေးကော်မတီ ဥက္ကဋ္ဌ ဒေါ်နန်းနီနီအေး တင်သွင်းသွားတဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုး တိုးတက်ရေးဇုန်အဖြစ်နဲ့ ညီညွတ်တဲ့ အကောင်အထည်ဖော်ရန်နဲ့ မြန်မာ-တရုတ်နှစ်နိုင်ငံ တံခါးမုခ်ဦးဖြစ်တဲ့ မူဆယ်မြို့အား နိုင်ငံ့ ကျက်သရေဆောင် မြို့ပြစီမံကိန်းရေးဆွဲအကောင်အထည်ဖော်ရေး အဆိုအား လေးလေးနက်နက် ထောက်ခံတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ပြည်ထောင်စုဝန်ကြီးက ပြန်လည် ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="97">ဦးဝင်းမြင့် (ပြည်ထောင်စုဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီး ဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် တက်ရောက်လာကြသော အမျိုးသားလွှတ်တော် ကိုယ်စားလှယ်တော်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်း တို့နဲ့ ပြည့်စုံကြပါစေလို့ ဂါရဝပြု ဆုတောင်းမေတ္တာပို့သပါတယ်။ ကျွန်တော်ကတော့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ပြည်ထောင်စုဝန်ကြီး ဦးဝင်းမြင့် ဖြစ်ပါတယ်။ အခုလို ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးမှာ ရှင်းလင်းတင်ပြခွင့်ရတဲ့ အတွက် ဂုဏ်ယူဝမ်းမြောက်ရပါကြောင်း ပြောကြားအပ်ပါတယ်။ ကရင်ပြည်နယ်၊ မဲဆန္ဒနယ်အမှတ်(၆) အမျိုးသားလွှတ်တော် ကိုယ်စားလှယ် ဒေါ်နန်းနီနီအေး တင်သွင်းတဲ့အဆိုမှာ အပိုင်(၂)ပိုင်း ပါဝင်ပါတယ်။ ပထမအပိုင်းမှာ မူဆယ် ၁၀၅ မိုင် ကုန်သွယ်ရေး ဇုန်အား အဆင့်မီဖွံ့ဖြိုးတိုးတက်တဲ့ ဇုန်အင်္ဂါရပ်များနဲ့ ညီညွတ်စေရန် အကောင်အထည် ဖော်နိုင်ရေးအပိုင်း ဖြစ်ပါတယ်။ ဒုတိယအပိုင်းကတော့ မြန်မာ-တရုတ် နှစ်နိုင်ငံ ကုန်သွယ်တံခါး မုခ်ဦးဖြစ်တဲ့ မူဆယ်မြို့အား နိုင်ငံ့ကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက်ပေးနိုင်ရေး အပိုင်း(၂)ပိုင်း ဖြစ်ပါတယ်။ မူဆယ် ၁၀၅ မိုင် ကုန်သွယ်ရေးဇုန် တည်ဆောက်ရခြင်းရဲ့ အဓိကရည်ရွယ်ချက် ကတော့ မိမိနိုင်ငံဘက်မှာ ဈေးကွက်ဖြစ်ပေါ်စေရေး၊ မိမိနိုင်ငံထွက်ကုန်ပစ္စည်းများကို မိမိတို့ ကြိုက်နှစ်သက်တဲ့ ဈေးဖြင့် ပြည်ပသို့ တင်ပို့ရောင်းချနိုင်ရေး ဖြစ်ပါတယ်။ အဲဒီအတွက်လည်းပဲ ဒါ ကျွန်တော်တို့ အမျိုးသားလွှတ်တော် စီးပွားရေးနှင့် ကူးသန်းရောင်းဝယ်ရေးဆိုင်ရာ ကော်မတီ ဥက္ကဋ္ဌ ၂၀၁၂ခုနှစ် ဒီဇင်ဘာ ၉ ရက်နေ့ (၈) ကြိမ်မြောက် ကုန်စည်ပြပွဲကို အမျိုးသားလွှတ်တော် ဥက္ကဋ္ဌကို ဖိတ်ပါတယ်။ ဖိတ်တဲ့နေရာမှာ အဲဒီနေ့က ကျွန်တော် ကိုယ်တိုင် တက်ဖို့ပါပဲ။ သို့သော်လည်း ကျွန်တော်ခရီးစဉ်ရှိတဲ့အတွက် ဒုတိယဝန်ကြီးနဲ့ သွားရောက်ပြီးတော့ ကျွန်တော်တို့ လွှတ်တော်ကိုယ်စားလှယ်တော်ကြီး ဒေါ်နန်းနီနီအေး နဲ့တကွ ကိုယ်စားလှယ်တော်များ ပါဝင်ပြီးတော့ဒီကုန်စည်ပြပွဲကြီး ဖြစ်ပေါ်လာခြင်းဖြစ်ပါတယ်။ ဒါကလည်း ကျွန်တော်တို့ ဈေးကွက် ဖြစ်ပေါ်ဖို့အတွက် ဒါကျွန်တော်တို့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန အနေနဲ့ဆောင်ရွက်ခဲ့တာဖြစ်ပါတယ်။ ဒါလည်း နှစ်စဉ်နှစ်တိုင်း ဆောင်ရွက်ခဲ့ပါတယ်။ သို့သော်လည်းပဲ တစ်ဖက်နိုင်ငံက အင်အား ကြီးပြီးတော့ တစ်ချိန်က ဒီနေရာတွေဟာ ကျွန်တော်တို့ ထက် မစည်သော်ငြားလည်း ဒီနေ့မှာတော့ ကျွန်တော်တို့ ဈေးကွက်မှာ တစ်ကမ္ဘာလုံးကို လွှမ်းခြုံနိုင်တဲ့နိုင်ငံ ဖြစ်တဲ့အတွက် ကျွန်တော်တို့ ကြိုးစားပြီးတော့ လုပ်ဆောင်နေတဲ့ အနေအထားပဲ ရှိပါတယ်။ တစ်ဆက်ထဲမှာလည်း ကျွန်တော်တို့ နိုင်ငံကထွက်တဲ့ ကုန်ပစ္စည်းတွေကို Value Added ပြုပြင်ပြီးတော့ တင်ပို့ပြီးတော့ ဝင်ငွေတိုးတက်ရေးဆိုတဲ့ ရည်ရွယ်ချက်လည်းရှိပါတယ်။ နောက် နယ်စပ်ကုန်သွယ်ရေးမှ ပုံမှန်ကုန်သွယ်ရေးသို့ စနစ်တကျ ကူးပြောင်းနိုင်ရေးတို့ ဖြစ်ပါတယ်။ အဲဒီတော့ ကျွန်တော်တို့ လိုင်စင်ပေါ့လေ၊ လိုင်စင် LCTT ဖွင့်ပြီးလုပ်တာဟာ ပုံမှန်ကုန်သွယ်ရေး ဖြစ်ပါတယ်။ တစ်ဆက်တည်းမှာပဲ မတ်လ ၁ ရက်နေ့ကပဲ ကျွန်တော်တို့ရဲ့ ကုန်သွယ်ရေးတွေကို တဖြည်းဖြည်း၊ ပို့ကုန်သွင်းကုန်တွေကို တဖြည်းဖြည်းနဲ့ Automatic License လုပ်ပါတယ်။ လွယ်လွယ်ကူကူ နေ့ချင်းပြီးလည်း လုပ်ပေးပါတယ်။ အဲဒီကတစ်ဆင့် Non License ဆိုတာ လိုင်စင်မလိုဘဲနဲ့ လုပ်ပေးတာပါ။ သို့သော် ကျွန်တော်တို့ တစ်ဌာနထဲ မလုပ်ရဘဲနဲ့ သက်ဆိုင်ရာဌာနတွေဖြစ်တဲ့ Customs အခွန်ဌာနတွေ၊ သက်ဆိုင်ရာဌာန၊ အသင်းအဖွဲ့တွေနဲ့ ညှိနှိုင်းပြီးတော့ဆောင်ရွက်တဲ့နေရာမှာ ကျွန်တော်ဟာ ပြီးခဲ့တဲ့ (၆)လလောက် ကတည်းက Automatic License လုပ်ထားပါတယ်။ သို့သော်လည်းပဲ Non license လုပ်တဲ့အခါမှာ အခက်အခဲလေးတွေတော့ ရှိနေတာတော့ အမှန်ပါပဲ။ သို့သော် ဒါလည်းပဲ ကျွန်တော် တစ်ဌာနနဲ့တစ်ဌာန အသင်းအဖွဲ့များနဲ့ ညှိနှိုင်းပြီး ဆက်လက်ဆောင်ရွက်လျက်ရှိကြောင်း တင်ပြအပ်ပါတယ်။ အဲဒီတော့ ကျွန်တော်တို့နိုင်ငံနဲ့ တရုတ်နိုင်ငံနယ်စပ်ကုန်သွယ်ရေးအတွက် မူဆယ် ၁၀၅ မိုင်ကုန်သွယ်ရေးဇုန် တည်ဆောက်ရေးလုပ်ငန်းကို ပြည်ထောင်စုမြန်မာနိုင်ငံတော် အစိုးရ၏ ၂၀၀၅ခုနှစ်၊ မတ်လ ရ ရက်နေ့ အမိန့်ကြော်ငြာစာအမှတ်(၅/၂၀၀၅)အရ စီးပွားရေး နှင့် ကူးသန်းရောင်းဝယ်ရေး ဒုတိယဝန်ကြီးဥက္ကဋ္ဌအဖြစ် ပါဝင်ပါတယ်။ အဖွဲ့ဝင်(၁၄)ဦးလည်း ပါ ပါတယ်။ အဲဒီတုန်းက ကျွန်တော်လည်းပဲ UMFCCI ဥက္ကဋ္ဌအနေနဲ့၊ အဖွဲ့ဝင်အဖြစ်နဲ့ ပါဝင်ခဲ့ပါတယ်။ ၂၀၀၅ ခုနှစ်၊ ဧပြီလ ၄ ရက်နေ့မှာ စတင်အကောင်အထည်ဖော်ခဲ့ပါတယ်။ မူဆယ် ၁၀၅ မိုင် ကုန်သွယ်ရေးဇုန် ဧရိယာအကျယ်အဝန်းကို (၁၀၀၀) သတ်မှတ်ထားသော်လည်းပဲတောင်ကုန်း၊ တောင်တန်းတွေ ထူထပ်ပါတယ်။ ကျေးရွာတွေလည်းရှိတဲ့အတွက်ကြောင့် ဧက(၃၇၀.၈၃)ကိုသာ ကျွန်တော်တို့ ဖော်ထုတ်နိုင်ခဲ့ပါတယ်။ ၂၀၀၆ခုနှစ်၊ ဧပြီလ ၁၁ ရက်နေ့မှာ စတင်ပြီးဖွင့်လှစ်ခဲ့ပါတယ်။ မူဆယ် ၁၀၅ မိုင် ကုန်သွယ်ရေးဇုန်မြေများကို ဖော်ထုတ်ရာမှာလည်းပဲ ဒီပွဲရုံမြေကွက်တွေ၊ ယာဉ်စစ်ကွင်း ဧရိယာတွေနဲ့ ယာဉ်ရပ်နားစခန်းတွေကို တည်ဆောက်ရန် တာဝန်ပေးအပ် အကောင်အထည်ဖော်ခဲ့ရာမှာ ကုန်သွယ်ရေးဇုန်မှာ ပွဲရုံပေါင်း(၁၇၂)ကွက် ဖော်ထုတ်နိုင်ခဲ့ပါတယ်။ ကျွန်တော် ကိုယ်တိုင်ပဲ ရန်ကုန်၊ မန္တလေးမှာရှိတဲ့ ကုန်သည်များ၊ လုပ်ငန်းရှင်များကို စည်းရုံးပြီးတော့ ကျွန်တော် ဒါ A ကွက်၊ Bကွက်၊ C ကွက်ဆိုပြီး ကျွန်တော် ရောင်းချခဲ့ပါတယ်။ အဲဒီအချိန် တုန်းကတော့ မစည်လည်း မစည်သေးတဲ့အတွက်ကြောင့်မို့လို့ တော်တော်စည်းရုံးပြီး၊ UMFCCI အနေနဲ့ စည်းရုံးပြီး ရောင်းချ ခဲ့ရတဲ့ အနေအထား ရှိပါတယ်။ မူဆယ် ၁၀၅ မိုင်ကုန်သွယ်ရေးဇုန် စုစုပေါင်းဧရိယာ(၃၇၀.၈၃)ဧကနဲ့ အဆောက်အဦနှင့် ယာဉ်စစ်ကွင်းများ ပါဝင်တဲ့ ဧရိယာ(၄၈.၅၆)ဖြစ်ပါတယ်။ နယ်စပ်ကုန်သွယ်ရေး ဦးစီးဌာနပိုင်မြေ အဖြစ်နဲ့ သတ်မှတ်ပြီးတော့ ၎င်းမြေကို ကျန်ရှိတဲ့ ယာဉ်ရပ်နားစခန်း(၂၂.၀၉)ဧက၊ ပွဲရုံမြေကွက် (၁၇၂)ကွက်၊ ဧရိယာ(၂၂၄.၉၉)ဧက၊ လမ်းဧရိယာ (၇၂.၂၈)ဧက၊ စုစုပေါင်း(၃၂၂.၂၇)ဧကကို စည်ပင်သာယာရေးဦးစီးဌာနကို ၂၀၁၀ ပြည့်နှစ်၊ ဒီဇင်ဘာ ၁ရ ရက်နေ့က အပြီးအပိုင် လွှဲပြောင်းပေးအပ်ခဲ့ပါတယ်။ စီးပွားရေးနှင့်ကူးသန်းရောင်းဝယ်ရေး ဝန်ကြီးဌာနအနေနဲ့ မြန်မာ-တရုတ်နယ်စပ်မှာ မူဆယ် ၁၀၅ မိုင်ကုန်သွယ်ရေးဇုန်ကို အောင်မြင်စွာ အကောင်အထည် ဖော်ဆောင်ရွက်နိုင်ခဲ့ပြီး တရုတ်-မြန်မာ ကုန်စည်ပြပွဲများ ကျင်းပရန် ဒါ စောစောကပွဲကို နှစ်စဉ်ကျင်းပခဲ့ပါတယ်။ နှစ်နိုင်ငံ ကုန်သွယ်မှုပမာဏ တိုးမြင့်လာ အောင်ဆောင်ရွက်ပေးခြင်း၊ နှစ်နိုင်ငံချစ်ကြည်ရင်းနှီးမှု ပိုမိုတိုးတက်ခိုင်မာလာခြင်း၊ ဒေသခံ ပြည်သူများ အလုပ်အကိုင် အခွင့်အလမ်းကောင်းများ ပိုမိုရရှိလာပြီးတော့ လူနေမှုအဆင့်အတန်း မြင့်မားလာစေခြင်း၊ ကုန်သွယ်ရေးဇုန်တည်ဆောက် အကောင်အထည်ဖော် ဆောင်ရွက်ခြင်းဖြင့် ပေါ်ထွန်းလာတဲ့ အသီးအပွင့်များဖြင့် ရှမ်းပြည်နယ် မြောက်ပိုင်းဒေသ စည်ပင်ဖွံ့ဖြိုးလာသည့်အပြင် ဝင်ငွေပိုမို တိုးတက်လာအောင် ကြိုးပမ်းဆောင်ရွက်ခဲ့ပါတယ်။ မူဆယ် ၁၀၅ မိုင် ကုန်သွယ်ရေးဇုန်အား အဆင့်မြင့်ဖွံ့ဖြိုးတိုးတက်တဲ့ ဇုန်အင်္ဂါရပ်များနဲ့ ညီညွတ်စေရန် အကောင်အထည်ဖော်ရေးအပိုင်းနဲ့ ပတ်သက်ပြီး ကုန်သွယ်မှုပမာဏဟာ တစ်နှစ်ထက်တစ်နှစ် တိုးတက်လာကြောင်း တွေ့ရပါတယ်။ သို့သော်လည်းပဲ မနေ့ကပဲ ကျွန်တော် ဘင်္ဂလားဒေ့ရှ် စီးပွားကူးသန်းဝန်ကြီးနဲ့တွေ့ပါတယ်။ သူ့ရဲ့ ကုန်သွယ်မှု ပမာဏကို ကျွန်တော်ပြောတော့ သူ သန်း ဘီလီယံ(၅၀)ရှိပါတယ်။ အဲဒီတော့ ကျွန်တော်တို့က ခုမှ မနှစ်ကဒီ ကျွန်တော်တို့ဒီပြီးခဲ့တဲ့နှစ်က (၁၆)ဘီလီယံရှိပြီး ကျွန်တော်တို့ အစိုးရသစ်တက်လာပြီးတဲ့ နောက်ပိုင်း ဒီ(၁၈)ဘီလီယံရှိပါတယ်။ (၁၅)ဘီလီယံပေါ့လေ၊ နောက်(၃) ဘီလီယံ တက်ပါတယ်။ ကျွန်တော်တို့ ဒီ(၁၈)ဘီလီယံကို တကယ်အင်နဲ့အားနဲ့ ကျွန်တော်တို့လုပ်ရတဲ့အခါမှာ အိမ်နီးနားချင်း ဘင်္ဂလားဒေ့ရှ်နိုင်ငံထက်စာရင်တောင် ကျွန်တော်တို့က အများကြီး ကြိုးစားဖို့ လိုပါတယ်။ ဒါကြောင့် စောစောက လွှတ်တော်ကိုယ်စားလှယ်ကြီးများ ဆွေးနွေးတာ မှန်ပါတယ်။ ဒါကျွန်တော်တို့ဟာ ဒီထက်တိုးတက်ဖို့၊ လုပ်ဖို့လည်းပဲ ပူးပေါင်းဆောင်ရွက်ဖို့ လိုမှာဖြစ်ကြောင်းပြောကြားလိုပါတယ်။ ကုန်သွယ်ရေးဇုန်တည်ဆောက်ရခြင်းရဲ့ အဓိက ရည်ရွယ်ချက်ဖြစ်တဲ့ မိမိနိုင်ငံဘက်မှာ ဈေးကွက်ဖြစ်ပေါ်စေရေး၊ မိမိထွက်ကုန်ပစ္စည်းတွေကို ကြိုက်ဈေးဖြင့် ပြည်ပကို တင်ပို့ခြင်းဖြင့် ပြည်ပကို တင်ပို့ရောင်းချနိုင်ရေး၊ မိမိနိုင်ငံ ထွက်ကုန်ပစ္စည်းများ တန်ဖိုးမြှင့် Value Added ပြုပြင်ပြီးတင်ပို့ခြင်းဖြင့် ဝင်ငွေ ပိုမိုတိုးတက်ရေး စတဲ့ ရည်မှန်းချက်များကို အပြည့်အဝ အကောင်အထည်ဖော် ဆောင်ရွက်နိုင်ရေး၊ စောစောကပြောသလို မရှိသေးပါဘူး။ အတိုင်းအတာတစ်ခုအထိတော့ အကောင်အထည်ဖော်ခဲ့ပါတယ်။ ဒါ ဥပမာ ပြောရမယ်ဆိုရင်တော့ သစ်သီးဝလံများဖြစ်တဲ့ ဖရဲသီး၊ သရက်သီး၊ ရေထွက်ပစ္စည်းအပြင် ဂဏန်း၊ ငါးရှဉ့်များကို တစ်ဘက်နိုင်ငံမှာ ရောင်းချရာမှာ ကျွန်တော်တို့ မူဆယ် ၁၀၅ မိုင် ကုန်သွယ်ရေးဇုန်မှာ သက်ဆိုင်ရာထွက်ကုန် ပစ္စည်းအလိုက် ကုန်စည်ဒိုင်များ ဖွဲ့စည်းပြီး လေလံစနစ်ဖြင့် ရောင်းချတဲ့စနစ်ကို ကျင့်သုံးခဲ့တဲ့အတွက် မိမိဘက်မှာ ဈေးကွက် ဖြစ်ပေါ်ခဲ့ပါတယ်။ ဈေးကွက်ဖြစ်ပေါ်မှုကို ဖန်တီးပေးခဲ့ရုံ သာမကဘဲနဲ့ မိမိထုတ်ကုန် ပစ္စည်းတွေကို ကြိုက်ဈေးနဲ့ ပြည်ပသို့ တင်ပို့ရောင်းချနိုင်ကြောင်း တွေ့ရှိရပါတယ်။ ဒီနေရာမှာလည်း ကျွန်တော်တို့ ဒီ အခက်အခဲတွေက အများကြီးရှိပါတယ်။ ဖရဲသီး၊ လမ်းမှာခဏခဏ စစ်ရတယ်။ ခုနကပြောတဲ့ ကျန်တဲ့ သီးနှံတွေလည်း ခဏခဏစစ်တယ်။ ငါးရှဉ့်တွေဆိုလည်းလမ်းမှာခဏခဏစစ်တယ်။ ဒီဟာတွေက အထားမခံတဲ့အပြင် ပုပ်သိုးလွယ်တဲ့ ပစ္စည်းတွေ၊ ပျက်စီးလွယ်တဲ့ ပစ္စည်းတွေ ဖြစ်တဲ့အတွက်ကြောင့် ကျွန်တော် ကိုယ်တိုင်ပဲ သွားပြီးတော့ မူဆယ်ကိုသွားပြီး သက်ဆိုင်ရာ အဖွဲ့အစည်းတွေ၊ ဝန်ကြီးဌာနတွေနဲ့ ဆွေးနွေးညှိနှိုင်း ခဲ့ရတာများလည်း ရှိပါတယ်။ သို့သော်လည်းပဲ ကျွန်တော်တို့ နိုင်ငံကထွက်တဲ့ ပစ္စည်းတွေကို တန်ဘိုးမြှင့် Value Added ပြုပြင် တင်ပို့နိုင်ရေးအပိုင်းမှာတော့ ကျွန်တော်တို့ လုပ်ငန်းရှင်များ အပိုင်းအနေနဲ့ နည်းပညာလည်း အင်မတန် အားနည်းပါတယ်။ ပြီးတော့ ကျွန်တော်တို့ ငွေရေး၊ ကြေးရေးလည်း အားနည်းတဲ့အတွက်ကြောင့် တန်ဖိုးမြှင့် Value Added ပြုပြင် တင်ပို့နိုင်တဲ့ အခွင့်အလမ်း အားနည်းခဲ့ရတယ်လို့ သုံးသပ်တွေ့ရှိပါတယ်။ ဥပမာပြောရရင်တော့ ကျွန်တော်တို့ဆီမှာ ပဲစဉ်းငုံ ထွက်ပါတယ်။ ပဲစဉ်းငုံကတော့ တရုတ် မပို့ပါဘူး။ အိန္ဒိယပို့ပါတယ်။ အဲဒီတော့ ပဲစဉ်းငုံကို FAQ ရောင်းမယ်ဆိုရင် ဒေါ်လာ (၇၅၀)ပဲ ရပါတယ်။ လယ်သမားတွေကလည်း အမြတ်နည်းတဲ့အတွက်ကြောင့် ဂျာနယ်တွေ ထဲမှာရော၊ ကျွန်တော်တို့ သွားတဲ့အခါမှာရော တော်တော်ညည်းညူ ကြပါတယ်။ သို့သော်လည်းပဲ ပဲစဉ်းငုံကို ခွဲခြမ်းလုပ်ပြီးတော့ ပို့လိုက်ရင်(၁၁၅၀) ရပါတယ်။ အဲဒီတော့ အိန္ဒိယက ကျွန်တော် တို့က စိုက်တယ်။ ပင်ပင်ပန်းပန်းစိုက်တယ်။ သို့သော် သူတို့က ခွဲခြမ်းလေး လုပ်လိုက်တာနဲ့ ကျွန်တော်တို့ထက် (၂)ဆလောက် ရပါတယ်။ ကျွန်တော်တို့အတွက် တွက်ကြည့်မယ်ဆိုရင် ကျွန်တော်တို့ထက် ဒေါ်လာ(၄၀၀)လောက် အလကားနေရင်း ရပါတယ်။ သို့သော်လည်း ကျွန်တော် ပြောပါတယ်။ ကျွန်တော့်မိတ်ဆွေတွေကလည်း၊ တချို့ ကျွန်တော်တို့ နိုင်ငံက ဒေါက်တာဘွဲ့ ရပြီးတော့ ဆာတာကေ တို့ ဂျူလာ တို့မှာ အလုပ်လုပ်နေတဲ့သူတွေ၊ ဒါလေးတွေကို ကျွန်တော်တို့က Recept တွေ ပြပါဆိုရင် မတ်လ ၂ ရက်နေ့က လယ်သမားနေ့ကို ကြိုဆိုတဲ့ အနေနဲ့ ဆန်စက်ပစ္စည်းများနဲ့ ကျန်တဲ့ ဒီလယ်ယာသုံးပစ္စည်းပြပွဲလုပ်ပါတယ်။ လုပ်ပြီးတော့ ကျွန်တော်တို့ (၄)ရက်လောက်လုပ်ပြီးတော့ တချို့လည်း ကျွန်တော်တို့ Consignment နဲ့ ရောင်းပေးတယ်။ တချို့လည်း အကြွေးရောင်းပေးတာပဲ။ ညှိနှိုင်းပြီးတော့ ကျွန်တော်တို့ ကမ္ဘာ့ဘဏ်ကလည်း ပါ ပါတယ်။ ဘဏ်အဖွဲ့အစည်း ပြည်တွင်းပြည်ပဘဏ် တွေကလည်းပါပြီး ဆောင်ရွက်ပေးခြင်း ဖြစ်ပါတယ်။ တကယ်တော့ ဒါဟာ မခက်ခဲပါဘူး။ မခက်ခဲပေမယ့် ကျွန်တော်တို့က အလွယ်လိုက်တာလည်း ပါ ပါတယ်။ အလွယ်လိုက်တာလည်း ပါတယ်။ ပြီးတော့လည်း တစ်ချိန်ကလည်း ပိတ်လိုက်ဖွင့်လိုက်လုပ်တာတွေ ပါခဲ့တဲ့အတွက်ကြောင့် ဒါတွေကို ကျွန်တော်တို့ ဒီ Value Added လုပ်ဖို့ဆိုပြီးတော့ ဒါကျွန်တော်တို့ တော်တော်များများပြောရပါတယ်။ ထိုကဲ့သို့ပဲ မတ်ပဲမှာ ဒီFAQ ကို(၅၇၅)ဒေါ်လာရပါတယ်။ ခွဲခြမ်းကို (၉၀၀) ရပါတယ်။ (၃၂၅)ကွာပါတယ်။ ကျွန်တော်တို့က မတ်ပဲက တန်ချိန်အများဆုံး ထွက်ပါတယ်။ သူဒီနှစ်ဆိုလို့ရှိရင် နိုင်ငံခြားကို (၁.၂)သန်း ပို့ပါတယ်။ မတ်ပဲက (၆၀၀၀၀၀) လောက် ပို့ပါတယ်။ သို့သော်မတ်ပဲဈေးကကျတဲ့အတွက် မတ်ပဲစိုက်တဲ့တောင်သူ အတော်တော်များများ ရှုံးပါတယ်။ အဲဒီအတွက်လည်းပဲ ကျွန်တော်တို့က ဒါကို ပြုပြင်ပြီးရောင်းမယ်ဆိုရင်၊ Vdue Added လုပ်ပြီး ရောင်းမယ်ဆိုရင် ရတယ်ဆိုတာ သိသော်ငြားလည်းပဲ တော်တော်စည်းရုံးရတဲ့ အနေအထား ရှိကြောင်း တင်ပြလိုပါတယ်။ ထိုကဲ့သို့ပါပဲ (၂၅)မှတ်ဆန်ကို ကျွန်တော်တို့က စောစောကလည်း ကျွန်တော် ဥက္ကဋ္ဌကြီးကို တင်ပြတယ်။ ကျွန်တော်တို့ဒီ Normal Trade ကနေပြီးတော့ ပင်လယ် ရေကြောင်းက ပို့မယ်ဆိုရင် (၃၅၀)မနည်း ရောင်းရပါတယ်။ အဲဒါကို ကျွန်တော်တို့ နယ်စပ်ကနေ ပို့တဲ့အခါမှာ (၄၅၀) ရပါတယ်။ သို့သော်လည်းပဲ ဟိုဘက်ကမ်း ဟိုဘက်တရုတ်ပြည်က ကျွန်တော်တို့ ဆန်ကို သူတို့ လယ်သမားတွေ ကာကွယ်တဲ့အနေနဲ့ အပို့မခံပါဘူး။ ကျွန်တော်တို့ဆီက ဆန်နဲ့ ပြောင်းကို အပို့မခံပါဘူး။ သူတို့ဆီက ဓာတ်မြေသြဇာကိုလည်း ကျွန်တော်တို့ဆီ အပို့မခံပါဘူး။ သို့သော် ကျွန်တော် အောက်ခြေမှာရော၊ အပေါ်မှာရော ဝန်ကြီးဌာနရော ညှိနှိုင်းပြီးတဲ့ အခါမှာ ဒါလေးတော့ လက်ခံပေးပါ။ ကျွန်တော်တို့ လယ်သမားတွေက စပါးဈေးကျတဲ့အတွက် အင်မတန် ဒုက္ခရောက်နေပါပြီဆိုတဲ့အတွက်ကြောင့် ဒါကျွန်တော် သံအမတ်ကြီးနဲ့လည်း ညှိနှိုင်းပါတယ်။ ကျွန်တော်တို့ သက်ဆိုင်ရာဝန်ကြီးဌာနနဲ့ ညှိနှိုင်းပြီးတော့ ဒါလည်းပဲ ကျွန်တော်တို့ မကြာခင်မှာကျွန်တော်တို့နဲ့ MoU ထိုးမှာ ဖြစ်ပါတယ်။ သို့သော်လည်းပဲ ကျွန်တော်တို့ကို MoU ထိုးတဲ့နေရာမှာ Quality စစ်ဆေးရမှာဖြစ်ပါတယ်။ ကျွန်တော်တို့ဆန်က ဘယ်လို Quality ဖြစ်ရမယ်။ တခြားသီးနှံတွေက ဘယ်လို Quality ဖြစ်ရမယ်။ ကျွန်တော်တို့ ကျောက်စိမ်းပေါ့။ စပြီးတော့ ကျွန်တော်တို့ညှိနှိုင်းပြီးတော့ ကျွန်တော်ဆောင်ရွက်လျက်ရှိကြောင်း ရှင်းလင်းတင်ပြလိုပါတယ်။ ထိုကဲ့သို့ပါပဲ။ ကျွန်တော်တို့ ဒီဆန်ကို ကျွန်တော် ပြီးခဲ့တဲ့ အပတ်က NUJ ဆိုတဲ့ ဂျပန်တက္ကသိုလ်တစ်ခုက အထူးသဖြင့်တော့ ကျွန်တော့်ကိုလာပြီး ဆွေးနွေးပွဲ လုပ်ပါတယ်။ ဆွေးနွေးပွဲလုပ်တဲ့အခါ ကျွန်တော်ကလည်း စာပေးစာယူနဲ့ သူတို့နဲ့ ညှိနှိုင်းပြီးတော့ ကျွန်တော်တို့ လုပ်ရမယ့် စီးပွားကူးသန်းဌာနရဲ့ ပေါ်လစီတွေ၊ ပို့ကုန်သွင်းကုန်တွေနဲ့ ပတ်သက်ပြီး သူတို့ ဆွေးနွေးတဲ့အထဲမှာ ကျွန်တော့်ကို အကြံဉာဏ်ပေးပါတယ်။ မြန်မာနိုင်ငံမှာ ဖြစ်နေတာ တွေက ကုန်ကြမ်းပဲ ရောင်းနေရတယ်။ အဲဒီအတွက်ကို ဆန်ကို Certain Re-check မယ်ဆိုလို့ ရှိရင် ဒီထက် (၂)ဆကနေ (၅) ဆအထိ တိုးလာမယ်။ ဆန်ကြာဇံလည်း လုပ်လို့ရတယ်။ ဆန်နဲ့ လုပ်တဲ့ မုန့်အမျိုးမျိုးဆိုပြီး လုပ်ထားတဲ့ Packing ကောင်းကောင်းနဲ့ ထုတ်ထားတဲ့ ဒီလက်ဆောင်ပါ ကျွန်တော့်ကို ပေးပါတယ်။ အဲဒီတော့ အဲဒါတွေကို တွက်ကြည့်ရင် တစ်တန်ကို အများကြီး ရပါတယ်။ ပြီးတော့လည်း သူတို့နိုင်ငံမှာ စိုက်နေတဲ့ ဂျပန်ဆန်ဟာ တစ်တန်က (၁၅၀၀) ရပါတယ်။ ကျွန်တော်တို့ ခုနက (၂၅)မတ်ကို (၃၅၀) လောက်ရနေတဲ့ ဆန်ဟာ ကျွန်တော်တို့ထက် (၃) ဆလောက် ရပါတယ်။ သူကတော့ ကျွန်တော်တို့ကို ပြောချင်တာက မင်းကုန်သွယ်မှု တက်ချင်ရင်တော့ ဝန်ကြီးအနေနဲ့ Value Added လုပ်ပါလို့ ပြောပါတယ်။ အဲဒီအတွက် ကျွန်တော်တို့မှာ နည်းပညာလည်းမရှိဘူး။ အရင်းအနှီးလည်းမရှိတဲ့အတွက် ကျွန်တော်တို့ loan တွေ Grantတွေ ရရင်တော့ လယ်ယာစိုက်ပျိုးရေးနဲ့ ပဲခွဲစက်တွေတည်ဆောက်ရေးမှာ သုံးချင်ပါတယ်ဆိုရင် ကျွန်တော်တို့ နိုင်ငံတော်ကိုလည်း တင်ပြထားပြီးလည်း ဖြစ်ပါတယ်။ အဲဒီတော့ ကျွန်တော်တို့ ဒီ ကုန်သွယ်မှုလျင်မြန်ချောမွေ့စေရေးပေါ့လေ။ (Trade Facilitation) အပိုင်းကို အထောက်အကူပြုနိုင်မယ့် အထူးအလေးထားမှုတွေကို ဆောင်ရွက် ခဲ့ပါတယ်။ လုပ်ငန်းဆောင်ရွက်မှုအပိုင်းမှာ မြန်ဆန်သွက်လက်နေစေဖို့အတွက်လည်းပဲ ခေတ်မီ နည်းပညာများ အသုံးပြုဖို့ ကြိုးစားခဲ့ပါတယ်။ စောစောက လွှတ်တော်ကိုယ်စားလှယ်ကြီး များလည်း တင်ပြပါတယ်။ လိုင်စင်ပိုင်းအကောက်ခွန်ဌာနရဲ့ လုပ်ငန်းစဉ်အပိုင်းရဲ့ ပြည်တွင်း အခွန်ဦးစီးဌာနရဲ့ လုပ်ငန်းစဉ်အပိုင်း၊ စီးပွားရေးဘဏ်အပိုင်းတို့မှာ ချိတ်ဆက်ဆောင်ရွက် နိုင်ဖို့အတွက် Border Trade Online System ကို ရေးဆွဲအကောင်အထည်ဖော်ခဲ့ပါတယ်။ ဒီထက် ထိထိမိမိ ဖြစ်ဖို့ဆိုတာလည်း ဆက်သွယ်ရေးဝန်ကြီးဌာန ဒုတိယဝန်ကြီး ဦးသောင်းတင် တို့ တချို့က ပြောပြီး တချို့ဟာတွေ ဒီထက်မြန်ဆန်ဖို့ အတွက်လည်း လုပ်ထားတာ ရှိပါတယ်။ နောက်တစ်ခုကတော့ ကျွန်တော်တို့ အထူးသဖြင့်ပေါ့လေ ကုန်စည်စီးဆင်းနိုင်တဲ့ အပိုင်းမှာလည်း အထောက်အကူပေးနိုင်ဖို့အတွက် X-rgy Machine ဟာ တစ်လုံးပဲ ရှိပါတယ်။ မူဆယ်မှာ အဲဒီတော့ အဲဒါနဲ့ပတ်သက်ပြီးတော့ ကျွန်တော်တို့ ဦးဝင်းရှိန် တို့ကို Customs ညွှန်ကြားမှု ဦးစီးဌာနကို ကျွန်တော်တို့ ပြောပြီးတော့ နောက်ထပ် တစ်လုံး ဝယ်ထားတယ်။ ဒါပေမဲ့ အဲဒီတစ်လုံးက တစ်နှစ်ကြာမှာ ဖြစ်ပါတယ်။ ခုနမှာထားတာ (၆)လလောက် ရှိပါပြီ။ ဒါဆိုလို့ရှိရင် အဲဒီဘက်က ခုလို ကားတွေ ကြပ်နေတဲ့ကိစ္စတွေ လမ်းတွေ ကျဉ်းနေတဲ့ကိစ္စ အဲဒီအတွက် တချို့ရက်ဆိုရင် ကားတွေက အဲဒီမှာ တော်တော်ပင်ပင်ပန်းပန်း စောင့်ရတာ ကျွန်တော် ကိုယ်တိုင်လည်း မြင်ခဲ့တယ်။ ကျွန်တော်လည်း သတင်းက Online နဲ့ ဆိုတဲ့အခါ သတင်းက အမြဲတမ်း ရရှိတယ်။ ဒါတွေကို နောက်ထပ် တစ်လုံးမှာဖို့အတွက် ဆောင်ရွက်ပြီး ဖြစ်ကြောင်း ရှင်းလင်းတင်ပြလိုပါတယ်။ səwɔ:opolò mę jęoşocopo caos: Digital şp:oşori Digital Weight Bridge စနစ်ကို ကွန်ပျူတာနည်းစနစ်နဲ့ ပေါင်းစပ်အသုံးပြုခဲ့တယ်။ Digital Weight Monitoring System ကိုလည်းပဲ ရေးဆွဲအသုံးပြု နိုင်ခဲ့ပါတယ်။ ကုန်သွယ်ရေးဇုန်ရဲ့ လုံခြုံရေးနဲ့ လုပ်ငန်းဆောင်ရွက်မှုတွေကို Monitor ပြု လုပ်နိုင်ဖို့အတွက်လည်း Digital Camera တပ်ဆင်အသုံးပြုခဲ့ပါတယ်။ သို့သော်လည်းပဲ ယင်းစနစ်များကို နိုင်ငံတကာအဆင့်မီဆောင်ရွက်နိုင်ရေးအတွက် Upgrade တော့ လုပ်ရဦးမှာ ဖြစ်ပါတယ်။ ကျွန်တော်တို့ လုပ်တော့ လုပ်ပါတယ်။ ဒီလုပ်နေတဲ့ပစ္စည်းတွေက တော်တော်ဟောင်းနေပြီဖြစ်ကြောင်း တင်ပြလိုပါတယ်။ စောစောကပဲ ဒေါက်တာစိုးဝင်း နဲ့ ကျွန်တော်တို့ ဒီဆွေးနွေးရှင်များဟာ အင်မတန်မှ ကောင်းပါတယ်။ ကျွန်တော်တို့ ဈေးကွက်သုတေသနနဲ့ ကျွန်တော်တို့ နေ့စဉ်ကုန်ဈေးနှုန်း ဈေးကွက်သုတေသန လုပ်ဖို့အတွက် ပြောပါတယ်။ အဲဒီအတွက်လည်းပဲ ကျွန်တော်တို့ နေ့စဉ်ကုန်ဈေးနှုန်းစာရင်းတွေကို ကျွန်တော်တို့ အရင်တုန်းကတော့ MPPT ပါ။ MPPT နဲ့ နယ်စပ်ကုန်သွယ်ရေးတို့နဲ့ ပူးပေါင်းပြီးတဲ့အခါမှာ ကုန်သွယ်ရေးစာရင်းတွေကို ခုအချိန်ထိ ခုဆိုရင် ကျွန်တော်တို့ဆီ (၂)နာရီကြား တစ်ခါလောက် လာပို့ပါတယ်။ ကျွန်တော့်ဆီကို ကျွန်တော်ရဲ့ PSO ကနေတစ်ဆင့် ပို့ပါတယ်။ ထိုကဲ့သို့ပဲ ကျွန်တော်တို့ တချို့နေရာတွေမှာ မလိုအပ်တဲ့ နေရာတွေမှာ အကုန်အကျ များတာတွေ ရှိပါတယ်။ စောစောကလည်း ဆွေးနွေးသွားတာ ရှိပါတယ်။ ရေပူစခန်း၊ ကျွန်တော်တို့ အစိုးရသစ် တက်တက် ပြီးချင်းပေါ့လေ ကျွန်တော်တို့ ၂၀၁၂ ခုနှစ် ဇန်နဝါရီလ ရ ရက်နေ့ကပဲ ကျွန်တော်တို့ ဖြုတ်ခဲ့ပါတယ်။ ဒီမှာ မလိုအပ်ဘဲ ကုန်ကျတဲ့အတွက် ကျွန်တော်တို့ စခန်းတွေတောင် မရှိတော့ဘူး။ ပြီးတော့ ကျွန်တော်တို့ စီးပွားကူးသန်းဝန်ကြီးဌာနက OSS အဖွဲ့ခေါင်းဆောင် ဖြစ်ပါတယ်။ ဒါလည်းပဲ အဲဒီအချိန်မှာ မမှန်ကန်တဲ့သတင်းတွေ ကြားတဲ့ အတွက် ဖြုတ်ပြီးတော့ ဒါတော့ လုပ်ရင် ကျွန်တော်တို့က လိုင်စင်ပဲ ပေးမှာပါဆိုပြီး ဖြုတ်ခဲ့တဲ့ အနေအထား ရှိပါတယ်။ ဒါနဲ့ပတ်သက်ပြီးတော့ပဲ ကျွန်တော် ကိုယ်တိုင်ပဲ ဒါ မူဆယ်၊ လားရှိုးကို သွားခဲ့ ပါတယ်။ ကုန်သွယ်လုပ်ငန်းရှင်တွေနဲ့ တွေ့ပါတယ်။ သက်ဆိုင်ရာ လွှတ်တော်ကိုယ်စားလှယ်တွေ ကုန်သွယ်လုပ်ငန်းရှင်တွေ တစ်ဖက်နိုင်ငံက ကုန်သည်တွေ တွေ့ပါတယ်။ တွေ့တဲ့အခါမှာ အခက်အခဲတွေ အများကြီး ရှိပါတယ်။ အချက်ပေါင်း(၃၈)ချက် တင်ပြပါတယ်။ (၃၈)ချက် တင်ပြပြီး ချက်ချင်းပဲ ဒုတိယသမ္မတဒေါက်တာစိုင်းမောက်ခမ်း အဲဒီနယ်ဘက်ကလည်း ဖြစ်တယ်။ အဲဒီနယ်မြေ အကြောင်းကို တော်တော် သိပါတယ်။ ဒုတိယသမ္မတဆီကိုလည်း စာတွေ အများကြီး ရောက်တဲ့ အခါ ဒုတိယသမ္မတကြီးကို ချက်ချင်းပဲ သွားပြီး တင်ပြတယ်။ (၃၈)ချက်ကို ကျွန်တော် ချက်ချင်းဖြေရှင်းပါတယ်။ မဖြေရှင်းနိုင်တာ (၂)ချက်ပဲ ရှိပါတယ်။ တစ်ချက်ကတော့ Asia World Toll Gate ကို နှစ်ခုက ညီနေတယ်။ နန်ဘတ်ခါကို ရွှေ့ချင်တယ်။ ဒါကတော့ ကျွန်တော် Asia World နဲ့ ညှိနှိုင်းပြီးတော့ ဆက်လက်ပြီးတော့ ဆောင်ရွက်ပေးသွားမှာ ဖြစ်ပါတယ်။ နောက်တစ်ခုကတော့ (၁၆)မိုင်ဂိတ်ကို ဖြုတ်ဖို့ ပြောပါတယ်။ (၁၆)မိုင် ဂိတ်မှာ ခုန စောစောက အခက်အခဲတွေ ဖြစ်နေတယ်။ ဖြုတ်ဖို့ ပြောပါတယ်။ သို့သော်လည်းပဲ ဒါ လုံခြုံရေး အရ မရှိမဖြစ်တဲ့ အတွက်ကြောင့် အကြောင်းအမျိုးမျိုးတွေ ပြောပါတယ်။ အဲဒီအတွက်တော့ အဲဒီ(၂)ချက်ကိုတော့ ကျွန်တော် မလုပ်နိုင်ပါဘူး။ ကျန်တဲ့ (၃၆)ချက်ကိုတော့ ဆောင်ရွက်ပြီး ဖြစ်ကြောင်း ရှင်းလင်းတင်ပြလိုပါတယ်။ မူဆယ် ၁၀၅ မိုင် ကုန်သွယ်ရေးဇုန်ကြီးကို ရေရှည်တည်တံ့ ထိန်းသိမ်းဆောင်ရွက်နိုင်ဖို့နဲ့ နိုင်ငံတကာအဆင့်မီဖြစ်အောင် တိုးချဲ့ဆောင်ရွက်နိုင်ဖို့ စီစဉ်ဆောင်ရွက်လျက် ရှိပါတယ်။ သက်ဆိုင်ရာပညာရှင်များကိုလည်း မူဆယ်ကို ခေါ်သွားပါတယ်။ ခေါ်သွားပြီးတော့ ကျွန်တော်တို့ လုပ်သင့်လုပ်ထိုက်တဲ့ ခုန ပြောတဲ့ ကျွန်တော်တို့ ကားတွေက ကျွန်တော်တို့နိုင်ငံနဲ့ ဒီပြင် နိုင်ငံမှာပို့ကုန်သွင်းကုန် နည်းပါတယ်။ ကျွန်တော်တို့ ဘာကြောင့်ကျရသလဲ ဆိုတာတွေပါ။ ထိန်းသိမ်းတဲ့အခါမှာ အဓိက ကတော့ ကျွန်တော်တို့ နည်းပညာပါပဲ။ ခုနက X -Ray Machine မရှိတဲ့ကိစ္စတွေ စနစ်တွေ ခုနပြောသလိုပါပဲ။ တချို့နေရာတွေမှာ အချိန်ပိုင်း အချိန်ပြည့် လုပ်ရမယ့်အစား အချိန်ပိုင်းတွေနားပြီး လုပ်တဲ့ကိစ္စတွေလည်း ကျွန်တော်တို့ သက်ဆိုင်ရာဝန်ကြီးဌာနတွေနဲ့ ညှိပြီးဆောင်ရွက်ခဲ့ပါတယ်။ အဲဒီလို ဆောင်ရွက်နေတဲ့ ကာလမှာပဲ ပုဂ္ဂလိက ကုမ္ပဏီများက မူဆယ် ၁၀၅ မိုင် ကုန်သွယ်ရေးဇုန်ကို နိုင်ငံတကာအဆင့်မီ ပြုပြင်ထိန်းသိမ်းရေး လုပ်ငန်းတွေကို B.O.T စနစ်နဲ့ လုပ်ကိုင်ခွင့်ပြုဖို့ တင်ပြထားတာ ရှိပါတယ်။ အဲဒီလို ဆောင်ရွက်တဲ့နေရာမှာလည်း ဒေသ ဖွံ့ဖြိုးတိုးတက်ရေးအပိုင်းအပြင် ကုန်သွယ်မှု ပြုလုပ်နေတဲ့ ကုန်သည်လုပ်ငန်းရှင်တွေ အဲဒီမှာ ရှိနေတဲ့ ဒေသခံပြည်သူတွေအတွက် ဝန်ထုပ်ဝန်ပိုးမဖြစ်စေဖို့ကို ထည့်သွင်းစဉ်းစား သုံးသပ်ပြီးတော့ ပွင့်လင်းမြင်သာမှုရှိအောင် အားလုံးကို အသိပေးပြီးမှ ဆောင်ရွက်သွားမှာလည်း ဖြစ်ပါတယ်။ ယခုလို မူဆယ် ၁၀၅ မိုင် ကုန်သွယ်ဇုန်က နိုင်ငံတကာအဆင့်မီ ပြုပြင်ထိန်းသိမ်းရေး လုပ်ငန်းများ ဆောင်ရွက်ခြင်းအားဖြင့် ဒေသခံပြည်သူများ အလုပ်အကိုင် အခွင့်အလမ်းများ ပေါ်ပေါက်လာခြင်း၊ အနာဂတ်ကာလမှာ ကုန်သွယ်မှုကဏ္ဍ ယခုထက် ပိုမိုလွယ်ကူချောမွေ့ လျင်မြန်လာနိုင်သလို ကုန်သွယ်မှုပမာဏလည်း ဒီထက်ထိပိုပြီးတော့ တိုးမြင့်လာနိုင်မှာ ဖြစ်ပါတယ်။ ပို့ကုန်သွင်းကုန် လုပ်ငန်းများ စစ်ဆေးတဲ့ ခေတ်မီနည်းပညာများ၊ စက်ကိရိယာ များကိုလည်း အသုံးပြုလာနိုင်မှာ ဖြစ်ပါတယ်။ ဒီနေရာမှာ ခုနက ကျွန်တော်တို့ လွှတ်တော်ကိုယ်စားလှယ်ကြီး ဦးနေဝင်းထွန်း ဆွေးနွေးသွားတာ ရှိပါတယ်။ ကုန်သွယ်ရေး သင်တန်းတွေ ပေးဖို့ ကောင်းတယ်။ အဲဒီမှာ ကုန်သည်တွေအနေနဲ့ ပို့ကုန်သွင်းကုန်တွေ မသိဘူးဆိုတဲ့အတွက် ကျွန်တော့်အနေနဲ့ စီးပွား/ကူးသန်းဝန်ကြီးဌာနအနေနဲ့လည်း လားရှိုး-မူဆယ်-ကျိုင်းတုံ-တာချီလိတ်ကို သင်တန်းတွေလည်း ပေးပို့ပြီး ဖြစ်ပါတယ်။ ခေတ်မီနည်းပညာ စက်ကိရိယာတွေ အသုံးပြုလာနိုင်ခြင်းဖြင့် အချိန်တို အတွင်းမှာ လုပ်ငန်းများ လျင်လျင်မြန်မြန် ဆောင်ရွက်နိုင် ပြီးစီးပြီး အချိန်ကုန်သက်သာတာ တိကျမှန်ကန်မြန်ဆန်မှုများ ရရှိနိုင်ခြင်း ပို့ကုန်သွင်း ကုန်ယာဉ်များ ယခုထက် ပိုမိုများစွာ ဝင်ရောက်နိုင်ခြင်းများလည်း ရှိလာမှာ ဖြစ်ပါတယ်။ ဆက်လက်ပြီးတော့လည်း ကျွန်တော်တို့ ရှမ်းပြည်နယ်အစိုးရအဖွဲ့မှ ပေးပို့ တဲ့ စီစဉ်���ောင်ရွက်မှုများကို တင်ပြရရင် တရုတ်-မြန်မာ နှစ်နိုင်ငံ ကုန်သွယ်ရေးမုခ်ဦးဖြစ်တဲ့ မူဆယ်မြို့ဟာ ရှမ်းပြည်နယ် အစိုးရအဖွဲ့ရဲ့ စီမံမှုနဲ့ နိုင်ငံ့ကျက်သရေဆောင် မြို့ပြစီမံကိန်း ရေးဆွဲ အကောင်အထည်ဖော်ရေး အတွက် ဒါ စီမံဆောင်ရွက်လျက်ရှိပါတယ်။ အဲဒီအချက်တွေကတော့ ကျွန်တော်တို့ ခေတ်မီမြို့ပတ်လမ်းနဲ့ အဆင့်မြင့်မြို့ပြစီမံကိန်းလုပ်ငန်း၊ အဝေးပြေးယာဉ် ရပ်နားစခန်း တည်ဆောက်ရေးစီမံကိန်းလုပ်ငန်း၊ ငွေဆင်အဆင့်မြင့်အိမ်ရာစီမံကိန်းလုပ်ငန်း၊ လေယာဉ်ကွင်း တည်ဆောက်ရေးလုပ်ငန်း ဒီထဲမှာ သူတို့ အဆင့်မြင့် လေယာဉ်ကွင်းလို့ ရေးထားပါတယ်။ တကယ်တော့ အဆင့်မမြင့်ပါဘူး။ လေယာဉ်ပေါက်စလေးတွေပဲ ပြေးဖို့ လုပ်ထားတဲ့အတွက် ဒါ လေယာဉ်ကွင်း တည်ဆောက်ရေးလုပ်ငန်းပါပဲ ဖြစ်ပါတယ်။ အဆင့်မြင့် ဟိုတယ်များ တည်ဆောက်ရေးလုပ်ငန်း၊ ၁၀၅ မိုင် ဖိုနောင်-ပန်ဆိုင်း- ကြူကုတ် ဖွံ့ဖြိုးရေးစီမံကိန်း လုပ်ငန်း၊ မြို့ရှောင်ကွင်းလမ်း ဖောက်လုပ်ရေးလုပ်ငန်းများကို စီမံဆောင်ရွက်လျက် ရှိပါတယ်။ ဖော်ပြပါ စီမံကိန်းလုပ်ငန်းတွေအနက် မြို့ပတ်လမ်းနဲ့ အဆင့်မြင့်မြို့ပတ် စီမံကိန်း လုပ်ငန်း၊ အဝေးပြေးယာဉ် ရပ်နားတည်ဆောက်ရေးလုပ်ငန်း၊ ငွေဆင်အဆင့်မြင့်အိမ်ရာ တည်ဆောက်ရေးစီမံကိန်း လုပ်ငန်းများကို အကောင်အထည်ဖော် တည်ဆောက်လျက်ရှိတဲ့ နေရာမှာလည်းပဲ ခေတ်မီမြို့ပတ်လမ်းနဲ့ အဆင့်မြင့်မြို့ပြစနစ်ဖွံ့ဖြိုးတိုးတက်ရေးစီမံကိန်းကို စုစုပေါင်းမြေဧရိယာ (၂၈၈.၀၆၃)ဧကအပေါ်မှာ နယူးစတားလိုက်ကုမ္ပဏီမှ ဖွံ့ဖြိုးရေးအထူးဇုန် (၆)ဇုန်ခွဲပြီး ဆောင်ရွက်လျက်ရှိပါတယ်။ ဒီ(၆)ဇုန်ကတော့ မော်တော်ယာဉ်ခန်းမနဲ့ အပိုပစ္စည်း အရောင်းဇုန်၊ ဟိုတယ်နဲ့ ရှုခင်းသာ စားသောက်ဆိုင်များဇုန် အဆင့်မြင့်အိမ်ရာစီမံကိန်း အပိုင်း(က)ဇုန်၊ အဆင့်မြင့်အိမ်ရာစီမံကိန်းအပိုင်း (ခ)ဇုန်၊ တောင်ပေါ်စခန်းဟိုတယ်(၂)လုံးနဲ့ တောင်ပေါ် စခန်း အိမ်ရာမြေကွက်များ ဆောက်လုပ်မည့်ဇုန်များ ဖြစ်ပါတယ်။ စီမံကိန်းလုပ်ငန်းများကို ၂၀၁၂ ခုနှစ် အောက်တိုဘာလ ၁၀ ရက်နေ့မှာ စတင် ဆောင်ရွက်လျက် ရှိပါတယ်။ မြေသား တစ်ကြောင်းထိုးလမ်း (၉၅.၇၁)ရာခိုင်နှုန်း ပြီးကာနီးပါပြီ။ (၁၂၀)ပေ အမာခံလမ်းခင်းခြင်း (၃၀.၄၇)ရာခိုင်နှုန်း ဖြစ်ပြီးတော့ (၈၀)ပေလမ်းကြောင်း အမာခံခင်းခြင်း (၂၃)ရာခိုင်နှုန်းနဲ့ အပေါ်ယံမြေသားများ ဖယ်ထုတ်ခြင်း (၃၅.၄၁)ရာခိုင်နှုန်း၊ မြေဖြတ်ခြင်း လုပ်ငန်း (၁၃.၃၇)ရာခိုင်နှုန်း ပြီးစီးပြီးတော့ လုပ်ငန်းတစ်ခုလုံးရဲ့ ပြီးစီးမှုက (၁၆)ရာခိုင်နှုန်းလောက် ဆောင်ရွက်ပြီးလည်း ဖြစ်ပါတယ် ခင်ဗျား။ မူဆယ်မြို့ အဝေးပြေးယာဉ်ရပ်နားစခန်း တည်ဆောက်ရေးစီမံကိန်းလုပ်ငန်းကို လည်းပဲ မူဆယ်မြို့ ဟိုမွန်ရပ်ကွက်၊ အကွက်နံပါတ်(၁) မြေဧရိယာ(၁၂.၂၃)ဧကပေါ်မှာ ၂၀၁၂ ခု နိုဝင်ဘာလ ၂၈ ရက်နေ့ကစတင်ပြီးတော့ သိန်းသန်းချီကုမ္ပဏီမှ ခရီးသည်တင်ကားများ ရပ်နားရန်နေရာနှင့် ဂိတ်တွေကို ကုန်စည်ကားများ ရပ်နားရန်နှင့် ဂိတ်များ ခရီးသည် တည်းခိုရန်နေရာနှင့်ဂိတ်များ၊ ခရီးသည်သုံး သန့်စင်ခန်းများ၊ စားသောက်ဆိုင်ခန်းများ၊ ပစ္စည်းအရောင်းဆိုင်ခန်းများ၊ ယာဉ်ပြင်ဆင်ရေး နေရာများ၊ ယာဉ်ဝင်းအတွင်းမှာ ယာဉ်အဝင် အထွက်လမ်းများ၊ ရေနုတ်မြောင်းများ၊ ခရီးသည် ကြိုပို့တဲ့ ယာဉ်များအတွက်နေရာများ၊ ယာဉ်ဝင်း ကြီးကြပ်ကွပ်ကဲရေးရုံးများ တည်ဆောက်မှာ ဖြစ်ပါတယ်။ ယင်းလုပ်ငန်းများ အတွက်လည်းပဲ ကျွန်တော်တို့ (၁၀)ရာခိုင်နှုန်းလောက် တည်ဆောက်ပြီးစီးပြီလည်း ဖြစ်ပါတယ်။ ငွေဆင်အဆင့်မြင့် အိမ်ရာတည်ဆောက်ရေး လုပ်ငန်းများကို မူဆယ်မြို့ ကောင်းပူးတုံရပ်ကွက် ဆင်ဖြူဈေးအနီး ငွေဆင်အဆင့်မြင့် အိမ်ရာစီမံကိန်းကို ၁၉၉၉ ခုနှစ်မှာ စတင်အကောင်အထည်ဖော်ဆောင်ရွက်ခဲ့ရာ လုံးချင်း အိမ်ရာ (၄၀)လုံး၊ မြို့တော်ခန်းမ(၁)လုံး၊ စာသင်ကျောင်း(၁)ကျောင်း၊ ကျန်းမာရေးဆေးပေးခန်း (၁)ခန်း ဆောက်လုပ်ထားရှိခြင်း၊ အဆင့်မြင့်၊ ဟိုတယ်များ၊ နေအိမ်များ ဆောက်လုပ်ထားရှိပြီးတော့ ကျန်ရှိနေသေးသော မြေကွက်လပ်များ တွင်လည်း အဆင့်မြင့်အိမ်ရာများ ဆက်လက်ဆောက်လုပ်ရန် စီစဉ်ဆောင်ရွက်သွားမှာ ဖြစ်ပါတယ်။ ကျန်စီမံကိန်း(၅)ခု ဆောက်လုပ်နိုင်ရေးအတွက်လည်း ကွင်းဆင်းတိုင်းတာ စစ်ဆေးခြင်း၊ မြေပြင် အနေအထားအရ ဆောက်လုပ်ဆောင်ရွက်ခြင်း ရှိ၊ မရှိ ကွင်းဆင်းစစ်ဆေးခြင်းများ ပြုလုပ်ပြီး ခွင့်ပြုချက်ရရှိရေး တင်ပြဆောင်ရွက်လျက်ရှိတဲ့နေရာမှာ မူဆယ်မြို့ ကုန်တင်ကုန်ချကွင်းနဲ့ ကုန်သိုလှောင်ရုံများ၊ အဆင့်မြင့်လူနေအိမ်ရာများ တည်ဆောက်ရေး စီမံကိန်းဟာ မြေတိုင်း အကွက် (၁၀) စွမ်စော်အနောက်ကွင်း စုစုပေါင်း (၁၄၂.၁၅)ဧကမှာ တည်ဆောက်ရေးစီမံကိန်းကို အများပိုင်ကုမ္ပဏီအစုအဖွဲ့ဆောင်ရွက်မည်ဖြစ်ပြီးတော့ လုပ်ငန်း ဆောင်ရွက်ရန် စီစဉ်ဆဲ ဖြစ်ပါတယ်။ ဒီနေရာမှာ လေယာဉ်ကွင်း တည်ဆောက်ရေးလုပ်ငန်းအတွက် မူဆယ်မြို့ဟာ နယ်စပ်ဒေသဖြစ်တဲ့အတွက် နယ်စပ်ဒေသ တိုင်းရင်းသားများရဲ့ လူနေမှုဘဝ မြင့်တင်စေရေး ကမ္ဘာလှည့်ခရီးသည်များ တိုးတက်များပြား လာတာနဲ့အမျှ ကမ္ဘာလှည့် ခရီးသည်များ သွားရေးလာရေး အဆင်ပြေရေးတို့ ရည်ရွယ်ပြီးတော့ မူဆယ်မြို့နယ်၊ မော်တောင်းကျေးရွာအုပ်စု၊ ကောင်းဝှက်ကျေးရွာရဲ့ အနောက်ဘက် မူဆယ်မှ (၁၂)မိုင်ခန့် ကွာတဲ့ ခန့်မှန်းမြေပုံအညွှန်း LG-945453 မြေဧရိယာ(၅၀၄၆၂)ဧကပေါ်မှာ ပထမဦးစွာ ပြေးလမ်းပေ (၄၀၀၀) အရှည်ဖောက်ပြီး ပြေးလမ်းတို လေယာဉ်ငယ်များ ဆင်းသက်ရန် လေဆိပ်တည်ဆောက်ရေး စီမံကိန်း ရေးဆွဲဆောင်ရွက်လျက်ရှိပြီး အဲဒီကမှ တစ်ဆင့် ခေတ်မီလေယာဉ်ကွင်း တိုးချဲ့တည်ဆောက်နိုင်ရေးအတွက်လည်း ကွင်းဆင်းစိစစ်ခြင်းများ ဆောင်ရွက်လျက် ရှိပါတယ်။ ဟိုတယ်ဇုန် တည်ဆောက်ရေးလုပ်ငန်းအတွက် မူဆယ်ခရိုင်၊ မူဆယ်မြို့ပြဖွံ့ဖြိုး တိုးတက်ရေးအတွက် မူဆယ်မြို့ မော်တောင်းကျေးရွာအုပ်စု မန့်ဟန်ကျေးရွာအနီး ခန့်မှန်း မြေပုံအညွှန်း LG-935477 ပွိုင့်-၄၅၆၁ တောင်ကုန်းပေါ်မှာ မြေဧရိယာ(၃၀၀)ဧက ဖော်ထုတ်ပြီး ဟိုတယ်ဇုန် တည်ဆောက်ရေးလည်း စီစဉ်ဆောင်ရွက်လျက်ရှိပါတယ်။ မူဆယ်ဒေသ ၁၀၅ မိုင် ဟိုနောင်-ပန်းဆိုင်း (ကြူကုတ်)ဖွံ့ဖြိုးရေးစီမံကိန်းကို ၂၀၁၂ ခုနှစ် ဖေဖော်ဝါရီလ ၉ ရက်နေ့မှ စတင်ပြီး ကွင်းဆင်းတိုင်းတာခြင်းများ ကုန်သွယ်မှု အချက်အလက်များ စစ်တမ်းကောက်ယူခြင်း၊ အရင်းအမြစ်များ ရှာဖွေတိုင်းတာခြင်းလုပ်ငန်းများ ဆောင်ရွက်လျက်ရှိပါတယ်။ မူဆယ်မြို့ရှောင်ကွင်းဖောက်လုပ်ခြင်းစီမံကိန်းကို စီမံကိန်း(၁)အနေဖြင့် မူဆယ်မြို့ စွမ်စော်ရပ်ကွက်မှာ ၁၀၅ မိုင် ကုန်ခန်ရွာကို လမ်းကြောင်းအရှည် (၆)မိုင်ခန့် ဖောက်လုပ်ရန် မြေပြင်ကွင်းဆင်း စိစစ်ဆဲဖြစ်ပါတယ်။ စီမံကိန်း(၂)အနေဖြင့် နယူးစတားလိုက်ကုမ္ပဏီတချို့ရဲ့ ရွှေလီမြစ်ကမ်းနား တစ်လျှောက်ရှိ စီမံကိန်း (၆)နေရာမှ ရွှေလီမြစ်ဘေးတစ်လျှောက် တရုတ်နိုင်ငံ ကျိန်စန်းကျော့၊ မိမိနိုင်ငံ ဟိုနောင်အထိ (၇)မိုင်ခန့် ဖောက်လုပ်ရန် မြေပြင်ကွင်းဆင်း စစ်ဆေးဆဲပဲ ဖြစ်ပါတယ်။ အဆိုပါ မြို့ပြဖွံ့ဖြိုးတိုးတက်ရေး စီမံကိန်းလုပ်ငန်းများအနက် ခေတ်မီမြို့ပတ် ကမ်းနားလမ်း၊ အဆင့်မြင့်မြို့ပြစနစ် ဖွံ့ဖြိုးတိုးတက်ရေး စီမံကိန်းလုပ်ငန်းနဲ့ အဝေးပြေး ယာဉ်ရပ်နားစခန်း စီမံကိန်းလုပ်ငန်း(၂)ခုဟာ (၂) နှစ်အတွင်းမှာ ပြီးစီးအောင် ဆောင်ရွက်မှာ ဖြစ်ပါတယ်။ နယ်စပ်ကုန်သွယ်ရေးပမာဏဟာ တစ်နှစ်ထက် တစ်နှစ် တိုးတက်များပြား လာပါတယ်။ များပြားလာတဲ့အတွက် အဆိုပါ စီမံကိန်းလုပ်ငန်းများ ဆက်လက်ဆောင်ရွက်သွားမှာ ဖြစ်ပါတယ်။ မြို့ရှောင်လမ်းဖောက်လုပ်ခြင်းဖြင့် မြို့တွင်းယာဉ်ပိတ်ဆို့မှုတွေ ဖြေရှင်းပေးနိုင် ပြီးတော့ ယာဉ်စည်းကမ်းထိန်းသိမ်းနိုင်မှာ ဖြစ်ပါတယ်။ ကုန်သွယ်မှုတွေ တိုးတက်လာသလို ယာဉ်သွားယာဉ်လာလည်း တိုးတက်လာပါတယ်။ လေယာဉ်ကွင်းနဲ့ အဆင့်မြင့်ဟိုတယ်ဇုန် ဆောက်လုပ်ခြင်းဖြင့်လည်း နိုင်ငံခြားသားခရီးသည်များ သွားလာတည်းခိုမှု လွယ်ကူစေမည် ဖြစ်ပါကြောင်း မူဆယ်မြို့ဟာ နိုင်ငံ့ကျက်သရေဆောင် မြို့ပြစီမံကိန်းများ ရေးဆွဲအကောင်အထည်ဖော်တဲ့လုပ်ငန်းများ စီမံဆောင်ရွက်ခြင်းရှိရန် စီစဉ်ထားတဲ့ စီမံကိန်းများ အားလုံး စီမံဆောင်ရွက်ပြီးပါက အတိုင်းအတာတစ်ခုအထိ တစ်ဖက်နိုင်ငံနှင့် စီးပွားရေး လူမှုရေး ကုန်သွယ်ရေးများကို ရင်ပေါင်တန်းနိုင်မည်ဖြစ်ပါကြောင်း ရှင်းလင်းဖြေကြားအပ်ပါတယ်။ ဒီနေရာမှာ လွှတ်တော်ကိုယ်စားလှယ်ကြီး စောစောက ဦးစိုင်းစံမင်း ဆွေးနွေးတာ ရှိပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး ခင်ဗျား။ ဒီ Mobile Team နဲ့ ကိစ္စနဲ့ပတ်သက်ပြီးတော့ ကျွန်တော်တို့ အစိုးရသစ် တက်လာပြီးတဲ့နောက်ပိုင်းမှာ စီးပွားရေးနှင့် ကူးသန်းရောင်းဝယ်ရေး ဝန်ကြီးဌာနအနေနဲ့ ဖြေလျှော့မှုများ လုပ်ခဲ့ပါတယ်။ စောစောက ပြောသလိုပါပဲ ကျွန်တော်တို့ ၂၀၁၂ ခုနှစ် ဇန်နဝါရီလ ရ ရက်နေ့မှာ ရေပူမရမ်းချောင်မှာ ပိတ်သိမ်းခဲ့ပြီး OSS ခေါင်းဆောင်အဖြစ် မလုပ်တော့ဘဲနဲ့ ကျွန်တော်တို့ ဖြေလျှော့မှုတွေ လုပ်ခဲ့ပါတယ်။ အဲဒီအချိန်မှာ တရားမဝင်မှုတွေက အင်မတန် များလာပါတယ်။ ကျွန်တော်တို့ စားအုန်းဆီတွေကို လိုင်စင်ပေးပြီး သွင်းပေးတဲ့ ကြားထဲကနေပြီးတော့ မြောင်းဆီများ မြန်မာပြည်အတွင်းကို ဝင်လာပါတယ်။ ကလေး အစားအစာများ မမှန်ကန်တဲ့ ကလေးစားစရာများ၊ မမှန်ကန်တဲ့ ကြက်သားများ၊ ဘဲသားများ၊ အမြစ်အသဲများ ဝင်လာပါတယ်။ တစ်ဆက်တည်းမှာပဲ အရက်အတုများ၊ ဆေးအတုများ၊ ဓာတ်မြေသြဇာတုများ ဝင်လာပါတယ်။ အဲဒီအခါမှာပဲ ဒါတွေကို မှောင်ခိုအဖြစ်နဲ့ ဝင်လာတဲ့အခါမှာ ကုန်သွယ်မှု ပမာဏကလည်းပဲ ကျွန်တော်တို့ (၁)ဘီလီယံကျော်လောက် ကျသွားပါတယ်။ Normal လည်း ကျသွားပါတယ်။ နယ်စပ်ကလည်း ကျသွားပါတယ်။ အဲဒီအတွက်လည်းပဲ ကျွန်တော်တို့ Mobile Team လုပ်ရတော့မယ်၊ Mobile Team ဆိုတာ ရွှေ့လျား Team ဖြစ်တဲ့အတွက်ကြောင့် ကျွန်တော်တို့ မူဆယ်ဘက်မှာ တစ်နေရာ၊ မြဝတီဘက်မှာတစ်နေရာ လုပ်ပါတယ်။ အဲဒီတော့ မူဆယ်ဘက်မှာတော့ ပထမတော့ ကျွန်တော်တို့ လုပ်တဲ့အခါမှာတော့ ခြိမ်းခြောက်မှုတွေ အများကြီး ရှိပါတယ်။ ဘယ်မှာလာပြီး ဗုံးခွဲမယ်၊ ဘာလုပ်မယ်ဆိုတာ ခြိမ်းခြောက်မှုတွေ လုပ်တဲ့အတွက်ကြောင့် ကျွန်တော်တို့ မြို့နဲ့ နောင်ချို နဲ့နီးတဲ့ တစ်နေရာမှာ Mobile Team တစ်နေရာလုပ်ပါတယ်။ မြဝတီမှာလည်းပဲ ကျွန်တော်တို့ ဝေါမြို့နယ်ပဲခူးတိုင်းမှာပဲ လုပ်ရပါတယ်။ အဲဒီလုပ်တဲ့အချိန်မှာ ကျွန်တော်တို့ Customs အကောက်ခွန်ဌာန ပါ ပါတယ်။ မြန်မာနိုင်ငံရဲတပ်ဖွဲ့၊ နယ်စပ်ကုန်သွယ်ရေး ကျွန်တော်တို့ ပါ ပါတယ်။ အသင်းအဖွဲ့များ ပါ ပါတယ်။ UMFCCI အပါအဝင် အသင်းအဖွဲ့များ ပါ ပါတယ်။ မီဒီယာများလည်း ပါ ပါတယ်။ အဖွဲ့များနဲ့ ဖွဲ့စည်းပြီးတော့ မမှန်မကန် လုပ်လို့ မရအောင်ဆိုပြီးတော့ မီဒီယာများလည်း ထည့်ထားခြင်း ဖြစ်ပါတယ်။ သို့သော်လည်းပဲ ဒီနေရာမှာ စောစောက တင်ပြသလို ဦးစိုင်းစံမင်း တင်တာ ည မလုပ်နိုင်ပါဘူး။ ဘာဖြစ်လို့လဲဆိုရင် ထုတ်နုတ်ဝန်ထမ်း၊ ဝန်ထမ်းလည်း အင်မတန်နည်းပါတယ်။ Custom ကလည်း ပိုပြီး နည်းပါတယ်။ အဲဒီအတွက်လည်း ကျွန်တော် ထုတ်နုတ်ဝန်ထမ်းများရဲ့ ဘတ်ဂျက်လည်း မရှိပါဘူး။ အဲဒီအပေါ်မှာ ဒါ ဘတ်ဂျက်ကတော့ နောက်ပိုင်းမှ ကျွန်တော်တို့ရဲ့ စီမံဘဏ္ဍာဝန်ကြီးဌာနနဲ့ တိုင်ပင်ပြီးတော့ ကျွန်တော်တို့ လုပ်ကိုင်ရခြင်းလည်း ဖြစ်ပါတယ်။ အဲဒီနေရာမှာ ကျွန်တော်တို့ (၂)နေရာတည်းပဲ ဝေါနဲ့ နောင်ချိုပဲ လုပ်နိုင်ပါတယ်။ သို့သော် ကျွန်တော်တို့လည်း သတင်းရပါတယ်။ တချို့ ညှိတာ၊နှိုင်းတာတွေရှိတဲ့အတွက် တယ်လီဖုန်းတွေကအစ မမှန်မကန်လုပ်လို့မရအောင်ဆိုပြီး လုပ်ထားပါတယ်။ အဲဒီ Mobile Team ကိုလည်းပဲ ကျွန်တော် Cabinet မှာလည်း ပြောပါတယ်။ ကျွန်တော့်အနေနဲ့ အချိန်ကာလတစ်ခုပဲ လုပ်ပါမယ်။ အထူးသဖြင့်တော့ ဒါလည်းပဲ သက်ဆိုင်ရာနဲ့ညှိနှိုင်းပြီးတော့ တိုင်းဒေသကြီး တစ်ခုခုဖြင့် အပ်နှံပြီးတော့ အချိန်ကာလတစ်ခု ကျွန်တော်တို့ ဒီမှာ လက်တွဲ ခေါ်ပြီးတော့ ဒါကို ကျွန်တော်တို့ဌာနအနေနဲ့ Mobile Team အဖွဲ့အနေနဲ့ ဒါ လွဲသွားမှာ ဖြစ်ပါတယ်။ Mobile Team နဲ့ပတ်သက်ပြီးလည်း မမှန်မကန်ဆောင်ရွက်တာကြောင့် လာဘ်ပေးလာဘ်ယူဆောင်ရွက်ကြောင်း အထောက်အထား ခိုင်ခိုင်လုံလုံဖြင့် တိုင်ကြားပါကလည်း ကျွန်တော်တို့ ထိထိရောက်ရောက် အရေးယူမှာ ဖြစ်ပါတယ်။ ဒီလိုဆောင်ရွက် အရေးယူပေးမယ့် ကိစ္စများကိုလည်း သတင်းစာများ၊ ဂျာနယ်များ၊ မီဒီယာများမှာပါ ဖုန်းနံပါတ်များနဲ့လည်း အသိပေးထားပြီးလည်း ဖြစ်ပါတယ်။ တိုင်ကြားရန် ဖုန်းနံပါတ်များကတော့ ကျွန်တော်တို့ရဲ့ ရုံးအဖွဲ့မှူး ဖြစ်ပါတယ်။ ၀၆၇-၄၀၈၀၀၂၊ ၀၆၇-၄၀၈၄၀၄၊ ၀၆၇-၄၃၀၂၀၀ တို့ ဖြစ်ပါတယ်။ ဒါကြောင့်လည်းပဲ အမျိုးသားလွှတ်တော် ကိုယ်စားလှယ် ဒေါ်နန်းနီနီအေး အဆိုပြု ထားတဲ့ မူဆယ်-၁၀၅ မိုင် ကုန်သွယ်ရေးဇုန်အား ခေတ်မီဖွံ့ဖြိုးတိုးတက်တဲ့ ဇုန်အင်္ဂါရပ်များနဲ့ ညီညွတ်စေရန် အကောင်အထည်ဖော် ဆောင်ရွက်ရေးနဲ့ မြန်မာ-တရုတ် နှစ်နိုင်ငံ ကုန်သွယ်ရေး တံခါးမုခ်ဦးဖြစ်တဲ့ မူဆယ်မြို့ က နိုင်ငံကျက်သရေဆောင် မြို့ပြစီမံကိန်း ရေးဆွဲ အကောင်အထည်ဖော် ဆောက်လုပ်ပေးနိုင်ရေး အဆိုနဲ့ပတ်သက်ပြီး ကိုယ်စားလှယ်ကြီးများရဲ့ ဆွေးနွေးချက်များ ဆွေးနွေးသွားတဲ့ အမျိုးသားလွှတ်တော် ကိုယ်စားလှယ်ကြီးများရဲ့ ဆွေးနွေးတင်ပြချက် များဟာ ပြည်ထောင်စုအစိုးရအဖွဲ့ရဲ့ လမ်းညွှန်ချက်များနဲ့ စီးပွားရေးနဲ့ ကူးသန်းရောင်းဝယ်ရေး ဝန်ကြီးဌာနရဲ့ ကျွန်တော်တို့ လုပ်ကိုင်ဆောင်ရွက်နေတဲ့ အစီအစဉ်များနဲ့ ကိုက်ညီမှုရှိပြီးတော့ လက်တွေ့လည်း လုပ်ကိုင်ဆောင်ရွက်နေပြီဖြစ်တဲ့အတွက် အမျိုးသား လွှတ်တော်ကိုယ်စားလှယ် ဒေါ်နန်းနီနီအေး အဆိုနဲ့ပတ်သက်ပြီး အထူးအထွေ ထပ်မံဆွေးနွေးရန် မရှိပါကြောင်းနဲ့ ဆွေးနွေးသွားကြတဲ့ အမျိုးသားလွှတ်တော် ကိုယ်စားလှယ်ကြီးများအား အထူးကျေးဇူးတင် ရှိပါကြောင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဒေါ်နန်းနီနီအေး သဘောထားပြောပါ</speech>
<speech><mp id="30">ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရှင့်။ ကျွန်မအနေနဲ့ ဒီအဆိုဟာ ကျွန်မရဲ့ Privqte အဆို မဟုတ်ပါဘူး။ ကျွန်မကော်မတီအနေနဲ့ တင်တဲ့အဆို ဖြစ်ပါတယ်။ ပြည်ထောင်စု ဝန်ကြီး အနေနဲ့လည်း ကျွန်မရဲ့ အဆိုနဲ့ပတ်သက်ပြီးတော့ ပြည့်ပြည့်စုံစုံ ရှင်းလင်းတင်ပြပေးတဲ့ အတွက်လည်း ဝန်ကြီးအားလည်း ကျေးဇူးတင်ရှိပါတယ်။ ကျွန်မအနေနဲ့ အနည်းငယ် ပြောကြားလိုပါတယ်။ တရုတ်နိုင်ငံမှာ ကျွန်မတို့ ကုန်သွယ်ရေးဇုန် (၃)ခု ရှိပါတယ်။ မန်ကျိုးလီ၊ တုံးရှီနဲ့ ရွှေလီတို့ ဖြစ်ပါတယ်။ အဲဒီမှာ ရွှေလီဒေသကို သူတို့က တရုတ်နိုင်ငံရဲ့ ကုန်းလမ်း အကြီးဆုံး နယ်စပ်ကုန်သွယ်ရေးဇုန်အဖြစ် ရည်မှန်းပြီးတော့ လုပ်နေတာ ဖြစ်ပါတယ်။ အဲဒါကြောင့်မို့လို့ ရွှေလီမြို့ကိုလည်း သူတို့က ရွှေလီမြို့ရဲ့ မြို့ပြစီမံကိန်းကိုလည်း အကြီးဆုံးကုန်းလမ်း ကုန်သွယ်ရေးဇုန်နဲ့အညီ မြို့ပြစီမံကိန်းကိုလည်း တည်ဆောက်ထားတာ ကိုလည်း တွေ့ရှိရပါတယ်။ ရှမ်းပြည်နယ်အစိုးရအနေနဲ့လည်း ဒီရွှေလီမူဆယ်မြို့ ကို မြို့ပြ စီမံကိန်း တည်ဆောက်ထားရှိမှုကို ခုမှ စတင်တည်ဆောက်ထားတာ ဖြစ်တဲ့အတွက်ကြောင့် ကိုယ်တိုင်လည်း လေ့လာတွေ့ရှိခဲ့ရတာနဲ့ပတ်သက်ပြီးတော့ စီမံကိန်းတည်ဆောက်ထားတဲ့ မူဆယ်မြို့နဲ့ ကျွန်မ ခုနတုန်းက လေ့လာတွေ့ရှိခဲ့ရတဲ့ ရွှေလီမြို့အနေအထားနဲ့ နှိုင်းယှဉ် ပြီးတော့မှ ဒီအဆိုကို တင်သွင်းရခြင်း ဖြစ်ပါတယ်။ အဆိုကို ဆွေးနွေးပေးခဲ့တဲ့ သူတွေကလည်း ပြည့်စုံစွာ ရှင်းလင်းပြီး ဖြစ်တဲ့အတွက်ကြောင့် ကျွန်မရဲ့ အဆိုကို လွှတ်တော်ရဲ့ အဆုံးအဖြတ်ကိုသာ ခံယူသွားမှာ ဖြစ်ကြောင်း ဥက္ကဋ္ဌကြီးမှတစ်ဆင့် လေးစားစွာ တင်ပြအပ်ပါတယ်ရှင်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ကရင်ပြည်နယ် မဲဆန္ဒနယ်အမှတ်(၆)မှ ဒေါ်နန်းနီနီအေး တင်သွင်းတဲ့ မူဆယ် ၁၀၅ မိုင် ကုန်သွယ်ရေးဇုန်အား အဆင့်မီဖွံ့ဖြိုးတိုးတက်သည့် ဇုန်အင်္ဂါရပ်များနှင့် ညီညွတ်စေရန် အကောင်အထည်ဖော် နိုင်ရေးနှင့် မြန်မာ - တရုတ် နှစ်နိုင်ငံ ကုန်သွယ်တံခါးမုခ်ဦးဖြစ်သည့် မူဆယ်မြို့အား နိုင်ငံကျက်သရေဆောင် မြို့ပြစီမံကိန်း ရေးဆွဲအကောင်အထည်ဖော် တည်ဆောက်ပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူမတူ လွှတ်တော်ရဲ့ အဆုံးအဖြတ် ရယူပါမယ်</speech>
<speech type="speaker">လွှတ်တော်ရဲ့ အဆုံးအဖြတ်ရယူရာတွင် အမျိုးသားလွှတ်တော်ဆိုင်ရာနည်းဥပဒေ ၁၇၊ နည်းဥပဒေခွဲ (တ)၊ နည်းဥပဒေခွဲငယ်(၁)အရ စက်ခလုတ်အသုံးပြု၍ လျှို့ဝှက်စွာ ဆန္ဒပြု သည့် နည်းလမ်းနဲ့ ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ထောက်ခံမဲ (၁၂၃) ၊ ကန့်ကွက်(၉) ၊ ကြားနေ (၂၈)မဲ ဖြစ်ပါတယ်။ ထောက်ခံမဲများတဲ့အတွက် ဒေါ်နန်းနီနီအေး ရဲ့ အဆိုကို အတည်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">ဒေါက်တာဌေးဝင်း ရှိတယ်နော်။ အဆိုတင်သွင်းတာ ဘယ်လောက် လောက် ကြာမလဲ</speech>
<speech><mp id="161">ဒေါက်တာဌေးဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၅)</mp>မိနစ်(၂၀)လောက် ကြာပါမယ်။</speech>
<speech type="speaker">ဒါဆိုရင်တော့ နောက်ရက်ကို ရွှေ့ လိုက်မယ်။ ဥပဒေအရ (၄)နာရီ အထိပဲ ခွင့်ပြုတယ်</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် (၂၃)ရက်မြောက်နေ့ အစည်းအဝေး ရပ်နားကြောင်းနှင့် (၂၄)ရက်မြောက်နေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသား လွှတ်တော် ဆဋ္ဌမပုံမှန် အစည်းအဝေး (၂၃) ရက်မြောက်နေ့ အစီအစဉ်ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၄)ရက်မြောက်နေ့ကို ၂၀၁၃ ခုနှစ်၊ မတ်လ ၈ ရက် (သောကြာနေ့) နံနက် ၁၀းဝဝ နာရီအချိန် ဆက်လက် ကျင်းပမှာ ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၂၄)ရက်မြောက်နေ့ အစည်းအဝေးကို ၁၅၅၅ နာရီအချိန်တွင် ရပ်နားပါသည်။</p>
</postface>
</transcript>
</doc>
