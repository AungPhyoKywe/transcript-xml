<doc>
<docinfo>
<docno>01-12-52.xml</docno>
<pdf>01-12-52.pdf</pdf>
<term value='01'>ပထမအကြိမ်</term>
<session value='12' />
<sittingday value='52' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၅၂) ရက်မြောက်နေ့မှတ်တမ်း</title>
<date value='26-05-2015'>၁၃၇ရ ခုနှစ်၊ နယုန်လဆန်း ၉ ရက် (၂၀၁၅ ခုနှစ်၊ မေလ ၂၆ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၂) ကြိမ်မြောက် ပုံမှန်အစည်းအဝေး (၅၂)ရက်မြောက်နေ့ အစီအစဉ်ကို နံနက် ၁၀၀၀ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဒုတိယဥက္ကဋ္ဌဦးမြညိမ်း က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန် အစည်းအဝေးရဲ့ (၅၂)ရက်မြောက်နေ့ အစီအစဉ် စတင်ပါတော့မယ်ခင်ဗျား</speech>
<speech type="mc">အမျိုးသားလွှတ်တော်ဒုတိယဥက္ကဋ္ဌကြွရောက်ပါပြီခင်ဗျား။</speech>
<p>အမျိုးသားလွှတ်တော် ဒုတိယဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="vicespeaker">အမျိုးသားလွှတ်တော်ကိုယ်စားလှယ်ကြီးများနှင့် ဧည့်သည်တော်များ နှလုံးစိတ်ဝမ်းအေးချမ်းကြပါစေလို့ မေတ္တာပို့ ဆုတောင်းအပ်ပါတယ်</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများခင်ဗျား။ ဒီကနေ့ ကျင်းပတဲ့ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေး (၅၂)ရက်မြောက်နေ့မှာ လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေဟာ စုစုပေါင်း (၂၁၅) ဦးရှိပြီး ဒီကနေ့ အစည်းအဝေးကို (၁၈၉)ဦး တက်ရောက် ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ၏ (၈၇.၉၁) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင် ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်ကြီးများခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄၊ နည်းဥပဒေခွဲ(ခ) အရ ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေးရဲ့ (၅၂)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်ကြီး များထံ ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်ကြီးများခင်ဗျား။ ဒီကနေ့ ခွင့်ပန်ကြား တဲ့ လွှတ်တော်ကိုယ်စားလှယ်များစာရင်းကို ဖတ်ကြားတင်ပြပါမယ်</speech>
<speech type="vicespeaker">ဒေါက်တာလှသိန်း၊ မွန်(၆)၊ ခုတင်(၁၀၀၀)ဆေးရုံကြီးတွင် တက်ရောက်ကုသ။ ဦးစိုင်းကျော်ဇောသန်း၊ ရှမ်း(၂)၊ ကျန်းမာရေးမကောင်း၊ ဦးစိုင်းသန့်ဇင်၊ ရှမ်း(၄)၊ ကိုယ်တိုင်ဆောင်ရွက်ရန်။ ဦးဂျေယောဝူ၊ ကချင်(၁၂)၊ ကလေးကျောင်းအပ်ရန်။ ဒေါ်ရီရီမြင့်၊ မွန်(၁)၊ ကျန်းမာရေးမကောင်း။ ဦးစိုးမြင့်၊ မကွေး (၆)၊ ဥပဒေကြမ်းပူးပေါင်းကော်မတီအစည်းအဝေးရှိကြောင်း တင်ပြအပ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="vicespeaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကို မှတ်တမ်းတင်ခြင်း</title>
<speech type="vicespeaker">အမျိုးသားလွှတ်တော် ကိုယ်စားလှယ်များကြီးခင်ဗျား။ ဒီကနေ့ ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၅၂)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ(၂၁၅)ဦး၊ ယခင်က ခွင့်ပန်ကြား သဖြင့် ခွင့်ပြု ထားသူ(၂၀)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၆)ဦး အမျိုးသားလွှတ်တော်က စုစုပေါင်း ခွင့်ပြုထားသူ(၂၆)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်ကြီးများ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။</speech>
<speech type="vicespeaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။</speech>
<title>နိုင်ငံတော်အစိုးရနှင့် ငြိမ်းချမ်းရေးဖော်ဆောင်နေသော KNU အဖွဲ့ အား ယင်းတို့၏နယ်မြေအတွင်း လုပ်ဆောင်နေမှုများကို ဥပဒေနှင့်အညီ ဆောင်ရွက်နိုင်ရန် အာဏာပိုင်အဖွဲ့များက ကူညီပူးပေါင်း ထိန်းသိမ်းကြပ်တ် ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ယခု တနင်္သာရီတိုင်းဒေသကြီး မဲဆန္ဒနယ်အမှတ်(၁)မှ ဦးစိုးသက် က နိုင်ငံတော်အစိုးရနှင့် ငြိမ်းချမ်းရေး ဖော်ဆောင်နေသော KNU အဖွဲ့အား ယင်းတို့၏ နယ်မြေအတွင်း လုပ်ဆောင်နေမှုများကို ဥပဒေနှင့်အညီ ဆောင်ရွက်နိုင်ရန် အာဏာပိုင်အဖွဲ့များက ကူညီပူးပေါင်း ထိန်းသိမ်းကြပ်မတ် ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="61">ဦးစိုးသက်၊ တနင်္သာ���ီတိုင်းဒေသကြီး မဲဆန္ဒနယ်အမှတ်(၁)</mp>အားလုံးမင်္ဂလာပါ။ ကျွန်တော် အမျိုးသားလွှတ်တော် ဒုတိယဥက္ကဋ္ဌမှတစ်ဆင့် နိုင်ငံတော်အစိုးရနှင့် ငြိမ်းချမ်းရေးဖော်ဆောင်နေတဲ့ KNU အဖွဲ့တို့ရဲ့ လုပ်ဆောင်နေတဲ့ အနေအထားကို ကျွန်တော်တို့ သက်ဆိုင်ရာ အာဏာပိုင်အဖွဲ့အစည်းများ ကနေပြီးတော့မှ ဥပဒေဘောင်ထဲက လုပ်ဆောင်နိုင်အောင် ကူညီပူးပေါင်း ထိန်းသိမ်းကြပ်မတ်ဖို့ အစီအစဉ် ရှိ/မရှိ နှင့် ပတ်သက်တဲ့မေးခွန်း ကျွန်တော်မေးသွားမှာ ဖြစ်ပါတယ်။ ကျွန်တော့်မေးခွန်းဟာ သာမန် အားဖြင့် ကြည့်လို့ရှိရင် ငြိမ်းချမ်းရေးကို ဖော်ဆောင်နေတဲ့ အနေအထားမှာ ဒါ ထိခိုက်မယ်လို့ ထင်ရ ပေမယ့် ကျွန်တော်တော့ ဒီလိုသဘောမထားပါဘူး။ အဓိကတော့ ဒီငြိမ်းချမ်းရေးဆောင်ရွက်နေတဲ့ KNU အဖွဲ့ဟာ ဥပဒေဘောင်ထဲကနေပြီးတော့မှ သူတို့နယ်မြေအတွင်းထဲမှာ လုပ်ငန်းတွေလုပ်လာနိုင်အောင် ဒါကိုလည်းပဲ ကျွန်တော်တို့ အာဏာပိုင်အဖွဲ့အစည်းများက ဒီဥပဒေဘောင်ထဲကနေပြီးတော့မှ ထိန်းသိမ်းကြပ်မတ်ပေးနိုင်အောင် ဒီလိုစေတနာနဲ့ ဒီမေးခွန်းမေးရခြင်း ဖြစ်ပါတယ်။ ကျွန်တော်တို့ဒေသထဲမှာ ကျွန်တော်မေးထားတဲ့အထဲမှာဆိုလို့ရှိရင် ဒီ KNU အဖွဲ့ ဟာ ထိုင်းနိုင်ငံနဲ့ကျွန်တော်တို့ ထားဝယ်နဲ့ ဆက်သွယ်ထားတဲ့လမ်းကြောင်းကြီးပေါ့။ ဒါ ရေနက်ဆိပ်ကမ်း လမ်းမကြီးပေါ်မှာ အကောက်ဂိတ်ဖွင့်ပြီးတော့မှ ဒါ အကောက်တွေ ကောက်စားနေပါတယ်လို့ ကျွန်တော် တင်ပြထား တာရှိပါတယ်။ အဲဒီတော့ ကျွန်တော် အကောက်ကောက်တာကို မပြောပါဘူး။ မကောက်နဲ့ တားလည်းပဲ သူတို့ကောက်ကြမှာပါပဲ။ အဲဒီတော့ ကျွန်တော်ဖြစ်စေချင်တာက ကောက်ပါ။ သို့သော်လည်းပဲ နိုင်ငံတော် အနေနဲ့ ဖြစ်စေချင်တာက ဥပမာအားဖြင့် ထိခီးနယ်စပ်ဂိတ်မှာဆိုလို့ရှိရင် တစ်ဖက်နိုင်ငံကို (၆)ညအိပ် (၇)ရက်သွားမယ်ဆိုရင် ဒါ Border Pass လုပ်ရပါတယ်။ Border Pass လုပ်တဲ့အခါမှာ ဓာတ်ပုံရိုက်တယ်၊ ကတ်ပြားလေးထုတ်ပေးတယ်။ အားလုံးမှ ကျွန်တော်တို့က မြန်မာငွေ တစ်ထောင်ပဲကျပါတယ်။ အဲဒီတော့ ဒီအဖွဲ့အစည်းတွေက ကောက်တာက ဘတ်(၁၀၀)လောက် ကောက်တဲ့ အခါကျတော့ တော်တော်လေးများနေတဲ့သဘော ရှိပါတယ်။ ပြည်သူလူထုက ကြာလာလို့ရှိရင် ဒီအပေါ်မှာ နည်းတယ်၊ များတယ် ဖြစ်လာတယ်ဆိုလို့ရှိရင် မကောင်းပါဘူး။ သက်ဆိုင်ရာအာဏာပိုင်အဖွဲ့အစည်းများကလည်း ဒါတွေကို သိပြီးတော့ရင် ထိန်းကျောင်းပေးသင့်ပါတယ်။ ဒါ တချို့က တော်တော်များများကတော့ ဥပမာအားဖြင့် ကျွန်တော့် မေးခွန်းမေးတဲ့အခါမှာ ဒီမေးခွန်းကို ဆင်းပြီးတော့ရင် တာဝန်ရှိတဲ့ပုဂ္ဂိုလ်များက စစ်ကြပါတယ်လို့ ကျွန်တော်သိရပါတယ်။ ဒါ တကယ်ရော ဂိတ်တွေရှိနေသလား။ ဂိတ်တွေမှာရော တကယ်ကောက်နေ ကြသလား။ အဲဒီ ဆင်းစစ်တဲ့၊ တာဝန်ရှိတဲ့ပုဂ္ဂိုလ်က ကျွန်တော့်ကို ပြောပါတယ်။ ကျွန်တော် အဲဒီဂိတ် ရောက်ပါတယ်တဲ့၊ ရောက်တဲ့အခါကျတော့ ကျွန်တော်စီးလာတဲ့ကားက ဌာနဆိုင်ရာကကားဖြစ်တဲ့အတွက် ကျွန်တော့်ကိုမြင်တော့ ကျွန်တော့်ကိုလည်းသိတော့ ကျွန်တော့်ကိုတော့ ပိုက်ဆံလည်းမတောင်းပါဘူးတဲ့ နှုတ်ဆက်ပါတယ်။ အဘနေကောင်းပါလား၊ ဘာညာဆိုပြီးတော့မှ နှုတ်ဆက်ပြီးတော့ သူ့ကိုတော့ Pass ပေးလိုက်ပါတယ်။ ဘေးနားမှာလည်း ကား(၃) စီးလောက်တော့ ရပ်ထားပါတယ် အကောက်ဂိတ်မှာ။ အဲဒီတော့ အဲဒီကား(၃)စီးကိုလည်း ပိုက်ဆံတောင်းလား၊ မတောင်းလား သူမသိပါဘူးတဲ့၊ မြင်တော့မမြင်ပါဘူးတဲ့၊ ကား(၃)စီး ဒီဂိတ်မှာ ရပ်နေတာတော့ သူ တွေ့ပါတယ်။ ဆိုတော့ သူကတော့ ဒါကို ကြည့်ကောင်းအောင် အပေါ်ကိုပြန်ပြီးတော့ရင် ရေးပြပေးပါတယ်တဲ့။ ကျွန်တော့်ကိုတော့ ပိုက်ဆတောင်းပါဘူး၊ ကျန်တဲ့ကားတွေတော့ တောင်းမကောင်း ကျွန်တော်လည်း မမြင်ပါဘူး။ ဆိုတော့ သက်ဆိုင်ရာ ဌာနဆိုင်ရာ အဖွဲ့အစည်းတွေရဲ့ အနေအထားကလည်း အပေါ်က လူကြီးတွေကို ကြည့်ကောင်းအောင်၊ ချိုသာအောင် ရေးပြီးတော့မှပဲ တင်ပြရမယ့်အနေအထားပဲ ရှိနေသလား။ မှားနေတဲ့ အမှားကို ထောက်ပြပေးပြီးတော့မှ အမှန်လမ်းကြောင်းပေါ်ရောက်အောင် ဆက်တင်ပေးနိုင်တဲ့ အနေအထား မရှိဘူးလား။ ကျွန်တော်တို့ ဌာနဆိုင်ရာအားနည်းချက်တွေ ဒါတွေ အများကြီးတွေ့ရပါတယ်။ ဒါ ဆင်းစစ်တဲ့ပုဂ္ဂိုလ်ကိုယ်တိုင်က ကျွန်တော့်ကို ပြောပြတာပါ။ အဲဒီတော့ ဒီဂိတ်တွေမှာ ဒီလိုကောက်နေတာတွေဟာ ဘာပြောပြော၊ မကောက်နဲ့ဆိုလည်း ကောက်မှာပဲ။ ကောက်ဆိုလို့ရှိရင်လည်း သင့်တော်တဲ့အနေအထားလေး ရောက်အောင်လို့ ကျွန်တော်တို့ ထိန်းကျောင်းပေးသင့်တယ်လို့ ကျွန်တော့်အနေနဲ့ ယူဆပါတယ်။ နောက်တစ်ခုကလည်းပဲ Power Point လေး ကျွန်တော့်ကို အစက ပြန်ပြပေးပါ။ ကျွန်တော် တို့ ၉၆-၉ရ ခုနှစ်က ကျွန်တော်တို့တပ်မတော်ကနေပြီးတော့မှ ပြန်လည်သိမ်းပိုက်ခဲ့တဲ့ မင်းသမီး စခန်းနေရာဖြစ်ပါတယ်။ အဲဒီတုန်းက ကေအန်ယူတပ်မမှူးအော်လီဗာ စခန်းထိုင်ခဲ့တဲ့နေရာဖြစ်ပြီးတော့ နောက်တစ်ပုံပြပေးပါ။ ဒီနေရာဟာ အခုနက မင်းသမီးစခန်းကနေပြီးတော့မှ တစ်ကီလိုမီတာတောင် မရှိတဲ့နေရာလေး ဖြစ်ပါတယ်။ နယ်စပ်ဘက်ကနေ ရိုက်ထားတဲ့ပုံဖြစ်ပါတယ်။ အဲဒီနေရာမှာ ကျွန်တော်တို့ ကေအန်ယူကဆောက်ထားတဲ့ ဓာတ်ဆီဆိုင်ဖြစ်ပါတယ်။ ဒီနေရာတွေဟာ နှစ်နိုင်ငံနယ်စပ် အတိုင်းအတာ အရ ကျွန်တော်တို့ ညှိနှိုင်းလို့မရသေးတဲ့နယ်မြေတွေဖြစ်ပါတယ်။ ဒီနေရာတွေမှာ ဒီလို အခိုင်အမာ ဓာတ်ဆီဆိုင်ကြီးတွေ လာဆောက်ထားတာ ကျွန်တော်တို့တွေ့ရပါတယ်။ နောက်တစ်ခုက ဒါကျွန်တော်ထိုင်းဘက်ကနေ ဝင်လာလာချင်း ထိုင်းလုံခြုံရေးနဲ့ ကျွန်တော် တို့နယ်စပ် ကျွန်တော်တို့ဘက်က ရဲလုံခြုံ ရေးနေရာဟာ တစ်ဖာလုံလောက်ပဲရှိပါတယ်။ ဒီနေရာကနေ ရိုက်လိုက်တဲ့အခါမှာ ကျွန်တော်တို့ နယ်စပ်ကိုဝင်ဝင်ချင်းနေရာ ဖြစ်ပါတယ်။ အခုနက ကျွန်တော်ပြောတဲ့ ဓာတ်ဆီဆိုင်နေရာဖြစ်ပြီးတော့ ဆိုင်းဘုတ်အစိမ်းလေးနဲ့ ထောင်ထားတဲ့နေရာက ကေအန်ယူဂိတ် ဖြစ်ပါတယ်။ ကျွန်တော်တို့ နိုင်ငံတော်ကသတ်မှတ်ပေးထားတဲ့ ကုန်သွယ်ရေးဇုန်နေရာကို မရောက်ခင် နေရာမှာ ဒါ သူတို့စစချင်း ထိုင်းကဝင်တာနဲ့ ဂိတ်ဖွင့်ထားတဲ့နေရာဖြစ်ပါတယ်။ ကျွန်တော် တင်ပြထားတဲ့ အထဲမှာပါပါတယ်။ ဒီနေရာကနေပြီးတော့မှ ဝင်လာတဲ့ကုန်မှန်သမျှရဲ့ (၇)ရာခိုင်နှုန်းကို ဒီဂိတ်ကနေပြီးတော့ဆီးပြီးတော့ယူပါတယ်။ အဲဒီတော့ ကျွန်တော်တို့ ကုန်သွယ်ရေးဇုန်က နိုင်ငံတော်အစိုးရက ဖွင့်ထားတဲ့ဇုန်က ဒီလောက်မကောက်ပါဘူး။ ကေအန်ယူက ဒီလောက်ယူထားပါတယ်။ အဲဒီတော့ ဒီနေရာမှာ ကုန်သွယ်ရေးဇုန်ကို တာဝန်ရှိတဲ့ပုဂ္ဂိုလ်များ ကျွန်တော်မေးကြည့်တဲ့ အခါကျတော့ တစ်ဖက်နိုင်ငံကနေ ကုန်မရှိပါဘူး။ ကျွန်တော်တို့ဘက်ကလည်း ကုန်မထွက်ပါဘူး။ သာမန်အားဖြင့် ကျွန်တော်တို့ ရေလုပ်ငန်း၊ ငါးပုစွန်နဲ့ တစ်ဖက်ကဝင်လာရင်လည်း ခု ဒါ one stop service လုပ်နေတဲ့ ကားသွင်းတဲ့ကုမ္ပဏီတစ်ခုကပဲ ဒါ လုပ်နေတာရှိပါတယ်။ ဝင်ငွေလည်း မရှိပါဘူး။ ကျွန်တော် မေးကြည့်တဲ့အခါမှာ တော်တော်လေးနည်းပါတယ်။ ဘာကြောင့် ဝင်ငွေနည်းတာလည်း မေးကြည့်တဲ့အခါကျတော့ အခုနကပြောသလို ဒီနေရာက (၇)ရာခိုင်နှုန်းကောက်တယ်။ တစ်ဖက်နိုင်ငံ ထဲမှာ သွားပြီးတော့မှ တစ်ခါ ဒီအဖွဲ့အစည်းတစ်ခုက သူတို့ချင်းညှိပြီးတော့မှ (၇)ရာခိုင်နှုန်း ဟိုဘက်ထဲမှာ ကောက်တာဆိုတော့ အားလုံး(၁၄)ရာခိုင်နှုန်း ကောက်ထားတဲ့အနေအထား ဖြစ်နေပါတယ်။ အဲဒီတော့ ကျွန်တော်တို့နိုင်ငံထဲကိုဘယ်သူမှ ကုန်သွယ်တွေက တရားဝင်ကုန်တွေ မသွင်းကြ တော့ပါဘူး။ အကောက်တွေ တအားများနေပါတယ်။ ကျွန်တော်တို့ဖြစ်စေချင်တာက ဒီကုန်သွယ်ရေး ဇုန်မှာ ဥပမာအားဖြင့် Power Nine ဆိုတဲ့ ကုမ္ပဏီတစ်ခုဖွင့်ထားပါတယ်။ ကျွန်တော် အခုနကပြောတဲ့ ကားသွင်းတဲ့ကုမ္ပဏီတစ်ခုပါ။ ဒီလိုမျိုးပဲ KNU အဖွဲ့အစည်းကို ကုမ္ပဏီတွေ ထောင်ပေးပြီးတော့မှ ဒီနေရာမှာ တရားဝင်ဖွင့်ပါဆိုလို့ရှိရင် ဘာပြောပြော ကြည့်လို့လည်းကောင်းပါတယ်။ သူတို့အတွက် လည်း ဒါ တရားဝင် ဝင်ငွေရတဲ့အနေအထား ဖြစ်ပါတယ်။ ဒီလိုလေး ကျွန်တော်တို့က လုပ်ပေးစေချင် ပါတယ်။ သို့သော်လည်းပဲ အခုဟာက ဒီဂိတ်ကနေပြီးတော့ ဝင်ချင်သလိုဝင်တယ်။ သူတို့အဖွဲ့အစည်း နဲ့ပတ်သက်လို့ ဝင်လာတယ်၊ ထွက်လာတယ်။ ဘယ်သူကမှ တားဆီးပိုင်ခွင့်မရှိဘူး။ စစ်ပိုင်ခွင့်မရှိဘူး။ ကျွန်တော်တို့ ဒီအထဲထဲမှာ ဘာတွေယူလာမလဲဆိုတာ ကျွန်တော်တို့လည်း မမြင်နိုင်ဘူး။ ဥပမာအားဖြင့် ဒီ KNU ဆိုတာက ဘာပဲပြောပြော နိုင်ငံတော်အစိုးရ၏ ကန့်သတ်ချက်ကြောင့် ယနေ့အချိန်အထိ လက်နက်ကိုင်နေပါတယ်။ ဒါတွေနဲ့ရောယောင်ပြီးတော့မှ သာမန်အချို့ လူတွေကလည်း ပဲ လက်နက်တွေကိုင်လာတာ ကျွန်တော်တို့တွေ့နေရပါတယ်။ ဘာမှန်းလည်းမသိပါဘူး။ KNU မှန်းလည်းမသိရဘူး။ ရွာသားလည်း မသိရဘူးဆိုတဲ့အခါကျတော့ နယ်မြေထဲမှာ အန္တရာယ်အများကြီး ရှိတဲ့သဘောရှိပါတယ်။ ဒါကြောင့်မို့လို့ ကျွန်တော်တို့က ကျွန်တော်မေးထားတဲ့ မေးခွန်းထဲမှာ ဒီအချက်လေးပါပါတယ်။ ဒါတွေကို ကျွန်တော်တို့ ထိန်းသိမ်းညှိနှိုင်းပေးနိုင်ခြင်း ရှိ/မရှိ ပေါ့။ နောက်တစ်ခုက လည်းပဲ ဒါမြေယာကိစ္စတွေပါ။ မြေယာကိစ္စတွေကလည်းပဲ ကျွန်တော်တို့အာဏာပိုင်အဖွဲ့အစည်းတွေက ဆင်းပြီးတော့မှ ဒီကေအန်ယူအဖွဲ့အစည်းတွေမှာလည်းပဲ သူတို့မြေယာကော်မတီတွေ ဖွဲ့ထားတာရှိပါ တယ်။ သူတို့နဲ့ပေါင်းစပ်ညှိ နှိုင်းပြီးတော့မှ ကျွန်တော်တို့က ဆောင်ရွက်စေချင်ပါတယ်။ အဲဒီလိုမှမဟုတ်ရင်တော့ ကနေ့သူတို့က သူတို့ဝင်လာချင်တဲ့သူ၊ သူတို့လက်ခံချင်တဲ့သူ၊ သူတို့သွင်းချင်တဲ့သူသွင်းလာတယ်။ သူတို့ဟာသူတို့ မြေနေရာတွေစီမံခန့်ခွဲပေးတယ်။ နိုင်ငံတော် အစိုးရက မသိပါဘူး။ ဒီအထဲထဲမှာ အခုနက ရွာလေးတွေ သုံးလေးငါးရွာလောက်ရှိပါတယ်။ ဒီရွာသား တွေကလည်း လုပ်ကိုင်စားသောက်နေကြတာပါ။ အဲဒီတော့ ဒီရွာသားတွေကို တားတာဆီးတာတွေ လုပ် လာတယ်။ မင်းတို့ တောင်ယာမခုတ်ပါနဲ့။ သူတို့လူတွေ ခုတ်ဖို့ရှိသေးတယ်။ သူတို့လူတွေ နေဖို့ရှိသေး တယ်။ ကျွန်တော်တို့ ဖြစ်စေချင်တာက အာဏာပိုင်အဖွဲ့အစည်းနဲ့ပေါင်းစပ်ပြီးတော့မှ မြေနေရာလေးတွေ သေသေချာချာ စီမံခန့်ခွဲချထားပေးစေချင်ပါတယ်။ အဲဒီလိုမဟုတ်လို့ရှိရင် ကနေ့ နယ်မြေထဲမှာ ပြဿနာ တွေ တော်တော်လေးရှိပါတယ်။ သူတို့လူတွေကျတော့ သူတို့ဟာ သူတို့ပေးတယ်။ ယခင် လွန်ခဲ့တဲ့နှစ်ပေါင်းလေးငါးဆယ် လောက်ကတည်းက သူတို့အဘိုးအဘွားတွေ ခုတ်ထားခဲ့တဲ့တောင်ယာတွေ လက်ညှိုးထိုးပြပြီးတော့မှ ဟာ ဒါတွေက ကနေ့ သူတို့သားသမီးတွေအဆင့်အထိ ပိုင်တယ်ဆိုတဲ့အနေအထားမျိုးတွေ လုပ်တဲ့အခါ ကျတော့ ကနေ့ ကျွန်တော်တို့ နိုင်ငံတော်ကထုတ်ထားတဲ့ မြေလွတ်၊ မြေလပ်၊ မြေရိုင်းဥပဒေတွေဟာ အဲဒီနေရာတွေမှာ အသက်မဝင်ဘူး ဖြစ်နေပါတယ်။ ဒါ ကျွန်တော်တို့ အာဏာပိုင် အဖွဲ့အစည်းတွေ ကနေပြီးတော့မှ ဒီနေရာတွေသွားပြီးတော့ရင် ထဲထဲဝင်ဝင်ပေါ့။ ကျွန်တော်ဖြစ်စေချင်တာက အပေါ်မှာ လူကြီးချင်း အဆင်ပြေနေသလို အောက်ခြေမှာလည်းပဲ ကျွန်တော်တို့ သက်ဆိုင်ရာ ရပ်ကျေးမြို့နယ် အဆင့်အထိ ဒီအဖွဲ့အစည်းတွေကလည်း သွားပြီးတော့မှ ထိတွေ့ဆက်ဆံထားစေချင်ပါတယ်။ အဲဒီလိုမှမဟုတ်လို့ရှိရင် အပေါ်မှာတင် အဆင်ပြေနေပြီးတော့ အောက်ခြေမှာ ကနေ့ အဆင်မပြေတာတွေ တော်တော်များများ ရှိနေပါတယ်။ ဒါကြောင့်မို့လို့ ကျွန်တော် ဒီမေးခွန်ကို ဘာပြောပြောအမုန်းခံပြီးတော့ မေးခြင်းဖြစ်ပါတယ်။ ဒီလိုမှ မမေးလို့ရှိရင်လည်းပဲ သူတို့လုပ်တာတွေ သူတို့က အကုန်လုံး အမှန်တွေချည်းပဲ။ ငါတို့ လုပ်ချင်တာလုပ်မယ်။ ဒါ အာဏာပိုင်အဖွဲ့အစည်းနဲ့ ဘာမှမပတ်သက်ဘူးဆိုတဲ့ အနေအထားမျိုးတွေ ဖြစ်လာလို့ရှိရင် တစ်ဗိုလ်တစ်မင်းနဲ့ ဒီနယ်မြေထဲမှာ ကြီးစိုးချင်သလို ကြီးစိုးလာနိုင်မယ့် အနေအထားမျိုး တွေ တွေ့ရပါတယ်။ ဥပမာအားဖြင့် ကျွန်တော်တို့နယ်မြေထဲမှာ တနင်္သာရီတိုင်းဆိုတာ ထားဝယ်-ဗမာတွေ ရှိပါတယ်။ ကရင်ရှိပါတယ်။ မွန်ရှိပါတယ်။ အဲဒီနယ်မြေထဲမှာဆိုလို့ရှိရင် များသောအားဖြင့်တော့ ကရင်နဲ့ မွန် ရှိကြပါတယ်။ နောက် ထားဝယ်-ဗမာတွေလည်း ရောက်နေပါတယ်။ ဒီ KNU က သူတို့မှာက လက်နက် ကိုင်ထားတာဖြစ်တဲ့အတွက် ဒီမြေယာကိစ္စတွေမှာ မကျေနပ်လို့ရှိရင် ကျန်တဲ့တိုင်းရင်းသားတွေကို ခြိမ်းခြောက်တဲ့သဘောလေးတွေ ဖြစ်လာတဲ့အခါကျတော့ ကျန်တဲ့ တိုင်းရင်းသားတွေရဲ့ လုံခြုံမှုဟာ အင်မတန် စိုးရိမ်ရပါတယ်။ ဘယ်လိုမှ ဥပဒေကြောင်းအရ ကျွန်တော်တို့ မစိုးမိုးနိုင်ပါဘူး။ ဒါကြောင့်မို့လို့ ဒါတွေကိုလည်း ထည့်သွင်းစဉ်းစားပြီးတော့မှ၊ ဒါ နိုင်ငံတော်အစိုးရအနေနဲ့ အာဏာပိုင်အဖွဲ့အစည်းအနေနဲ့ ထိန်းသိမ်း ညှိနှိုင်း ဆောင်ရွက်ပေးစေချင်ပါတယ်။ နောက်ဆုံးပိတ် ဘယ်လောက်အထိ ဖြစ်လာလဲဆိုတော့ ကနေ့ ကျွန်တော်နယ်မြေထဲရောက်ပါတယ်။ ရောက်တဲ့အခါကျတော့ ရွာသားတွေက သူတို့ဝန်ကြီးချုပ်က ကျွန်တော့်ကို တွေ့ချင်တယ်ဆိုတဲ့ အကြောင်းပြောပါတယ်။ ပြောတော့ မင်းတို့မှာ ဝန်ကြီးချုပ်ရှိသလား ဆိုတော့ ရှိပါတယ်တဲ့။ ဘယ်တုန်းက ခန့်တာလဲဆိုတော့ ကျွန်တော်တို့လည်း မသိပါဘူးတဲ့။ အဲဒီတော့ ကျွန်တော်တို့သိတာတော့ ကျွန်တော်တို့ တိုင်းဒေသကြီးမှာ ဝန်ကြီးချုပ်က တစ်ယောက်ပဲရှိပါတယ်။ အဲဒီနယ်မြေထဲရောက်သွားတော့ ကနေ့ ဝန်ကြီးချုပ်တွေ၊ ဘာတွေလည်း တွေ့နေရပါတယ်။ တွေ့တော့ ကျွန်တော့်စာထဲမှာတော့ ကျွန်တော်ပွင့်ပွင့်လင်းလင်းပဲ ရေးတင်ထားပါတယ်။ ဒီလိုသာလုပ်နေမယ်ဆိုရင် ကျွန်တော်တို့က အစိုးရနှစ်ခုကြားထဲမှာ နေရသလိုမျိုး ဖြစ်နေ ပါတယ်။ ကျွန်တော်တို့ပြည်သူလူထုက ဘယ်အစိုးရကို ကြောက်ရမှာလဲ ဆိုတဲ့ အနေအထားမျိုး ဖြစ်နေ တဲ့အတွက် ဒီလောက်အထိတော့ မဖြစ်စေချင်ပါဘူး။ ဒါကြောင့်မို့လို့ တာဝန်ရှိတဲ့ အဖွဲ့အစည်းအနေနဲ့၊ အာဏာပိုင် အဖွဲ့အစည်းအနေနဲ့ ဒါလေးတွေ ကျွန်တော်တို့ ညှိနှိုင်းဆောင်ရွက်ပေးစေချင်ပါတယ်။ ဒါကြောင့်မို့လို့ ဒီ KNU အဖွဲ့ဟာ ဥပဒေဘောင်ထဲက အလုပ်လုပ်လာနိုင်အောင် တာဝန်ရှိတဲ့ကျွန်တော်တို့ အစိုးရအဖွဲ့အစည်းများအနေနဲ့ ကူညီပူးပေါင်းထိန်းသိမ်းကြပ်မတ်ပေးဖို့ အစီအစဉ် ရှိ/မရှိ ဆိုပြီး ဒီမေးခွန်းကို ကျွန်တော်မေးခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">မေးခွန်းနဲ့ ပတ်သက်ပြီး သမ္မတရုံးဝန်ကြီးဌာန(၄)၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="66">ဦးအောင်သိမ်း (ဒုတိယဝန်ကြီး၊ သမ္မတရုံးဝန်ကြီးဌာန(၄)</agency>ရိုသေလေးစားအပ် ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ကိုယ်စိတ် နှစ်ဖြာ ကျန်းမာချမ်းသာပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော် ကတော့ နိုင်ငံတော်သမ္မတရုံး ဝန်ကြီးဌာန(၄)မှ ဒုတိယဝန်ကြီး ဦးအောင်သိမ်း ဖြစ်ပါတယ်။ ကျွန်တော့်အနေနဲ့ တနင်္သာရီတိုင်းဒေသကြီး အမှတ်(၁)မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးစိုးသက်ရဲ့ နိုင်ငံတော်အစိုးရနှင့် ငြိမ်းချမ်းရေးဖော်ဆောင်နေတဲ့ KNU အဖွဲ့ကို ယင်းတို့၏ နယ်မြေ အတွင်း လုပ်ဆောင်နေမှုများကို ဥပဒေနှင့်အညီဆောင်ရွက်နိုင်ရန် အာဏာပိုင်အဖွဲ့များက ကူညီ ပူးပေါင်း ထိန်းသိမ်းကြပ်မတ်ဆောင်ရွက်ပေးရန် အစီအစဉ် ရှိ/မရှိ မေးခွန်းနဲ့ပတ်သက်ပြီး ပြန်လည် ရှင်းလင်းဖြေဆိုသွားမှာ ဖြစ်ပါတယ်။ သမ္မတရုံးဝန်ကြီးဌာန(၄)အနေနဲ့ (၁) ပြည်ထောင်စုသမ္မတမြန်မာနိုင်ငံတော်အစိုးရရဲ့ ငြိမ်းချမ်းရေး ဖိတ်ခေါ်ချက်အရ ငြိမ်းချမ်းရေးဖော်ဆောင်နေတဲ့ ကရင်အမျိုးသားအစည်းအရုံး KNU အဖွဲ့အား ယင်းတို့ရဲ့ နယ်မြေအတွင်းလုပ်ဆောင်နေမှုများကို ဥပဒေနှင့်အညီ ဆောင်ရွက်နိုင်ရန် သက်ဆိုင်ရာ ပြည်ထောင်စုဝန်ကြီးဌာနများ၊ သက်ဆိုင်ရာပြည်နယ်/တိုင်းဒေသကြီး အစိုးရများနှင့် ချိတ်ဆက်ပြီးတော့ ထိန်းသိမ်းကြပ်မတ်ပေးလျက်ရှိပါတယ်။ (၂) ၁-၃-၂၀၁၅ ရက်နေ့မှာ KNU ဥက္ကဋ္ဌ ဦးဆောင်သောအဖွဲ့ဝင်များနှင့် ကရင်ပြည်နယ်ဝန်ကြီးချုပ်ဦးဆောင်တဲ့ ပြည်နယ်အစိုးရအဖွဲ့ဝင်များအကြား လုပ်ငန်း ညှိနှိုင်းအစည်းအဝေးတစ်ရပ်ကို သမ္မတရုံးဝန်ကြီးဌာန(၄)မှ ဦးစီးပြီးတော့ ဘားအံမြို့မှာ ကျင်းပပေးခဲ့ ပါတယ်။ (၃) ၆-၃-၂၀၁၅ ရက်နေ့မှာ KNU ဥက္ကဋ္ဌဦးဆောင်တဲ့အဖွဲ့ဝင်များနှင့် တနင်္သာရီတိုင်းဒေသကြီး ဝန်ကြီးချုပ်ဦးဆောင်တဲ့ တိုင်းဒေသကြီးအစိုးရအဖွဲ့ဝင်များအကြား လုပ်ငန်းညှိနှိုင်းအစည်းအဝေး တစ်ရပ် ကို သမ္မတရုံးဝန်ကြီးဌာန(၄)မှ ဦးစီးပြီးတော့ ထားဝယ်မြို့မှာ ကျင်းပပေးခဲ့ပါတယ်။ (၄) KNU ခရိုင် ဥက္ကဋ္ဌများနှင့် သက်ဆိုင်ရာ ပြည်နယ်နှင့်တိုင်းဒေသကြီး လုံခြုံရေးနှင့်နယ်စပ်ရေးရာဝန်ကြီးများ ဦးဆောင်တဲ့ လုပ်ငန်းညှိနှိုင်းအစည်းအဝေးပွဲများကိုလည်း ကရင်ပြည်နယ်၊ ဘားအံမြို့နှင့် တနင်္သာရီ တိုင်းဒေသကြီး၊ ထားဝယ်မြို့များမှာ ကျင်းပနိုင်ဖို့အတွက်ကို ဆက်စပ်ဆောင်ရွက်ပေးခဲ့ပါသည်။ (၅) နှစ်ဖက်တပ်ဖွဲ့ဝင်များလိုက်နာရမည့် စည်းကမ်းများ (Codes of Conduct Coc) နှင့် ပူးတွဲစောင့်ကြည့် 6:0869:enduos (Joint Peace Monitoring Committee - JMC) op: wodwosgosoos အကောင်အထည်ဖော် ကျင့်သုံးနိုင်ရေးအတွက်ကို တစ်နိုင်ငံလုံးဆိုင်ရာ ပစ်ခတ်တိုက်ခိုက်မှု ရပ်စဲရေး သ ဘောတူညီချက် (Nctionwide Ceasefire Agreement-NCA) မူကြမ်း Single Text ကို ၃၁-၃၂၀၁၅ မှာ ပြည်ထောင်စုငြိမ်းချမ်းရေး ဖော်ဆောင်ရေးလုပ်ငန်းကော်မတီ (UPWC) နှင့် တစ်နိုင်ငံလုံး အပစ်အခတ်ရပ်စဲရေးဆိုင်ရာ ညှိနှိုင်းရေးအဖွဲ့ (NCCT) အကြား ညှိနှိုင်းရရှိခဲ့ပါတယ်။ (၆) NCA သဘောတူညီချက် လက်မှတ်ရေးထိုးနိုင်ရေးအတွက်ကို ဆက်စပ်စီစဉ်နေပြီးတော့ အဆိုပါ NCA ရေးထိုး 8:oossəlos Codes of Conduct è JMC op: sowodočobulm KNU soulssod:ad:69: ဖော်ဆောင်နေတဲ့တိုင်းရင်းသားလက်နက်ကိုင်အဖွဲ့အစည်းများရဲ့ လုပ်ဆောင်နေမှုများကို ဥပဒေနှင့်အညီ ပိုမိုထိရောက်စွာဆောင်ရွက်နိုင်မှာဖြစ်ပါတယ်။ (၇) ရန်ကုန်မြို့ မြန်မာနိုင်ငံ ငြိမ်းချမ်းရေးပြန်လည် ထူထောင်ရေးလုပ်ငန်းဗဟိုဌာန MPC မှာ ၂၀၁၅ ခုနှစ်၊ မတ်လအတွင်း ကျင်းပပြုလုပ်ခဲ့တဲ့ ပြည်ထောင်စု ငြိမ်းချမ်းရေးဖော်ဆောင်ရေးလုပ်ငန်းကော်မတီ UPWC နဲ့ တစ်နိုင်ငံလုံး အပစ်အခတ်ရပ်စဲရေးဆိုင်ရာ ညှိနှိုင်းအစည်းအဝေး NCCT တို့ရဲ့ (၇)ကြိမ်မြောက် တစ်နိုင်ငံလုံးအပစ်အခတ် တိုက်ခိုက်မှုရပ်စဲရေး သဘောတူညီချက် NCA ဆွေးနွေးပွဲမှာ ဆွေးနွေးညှိနှိုင်းထားပြီးဖြစ်ပါတယ်။ နောင်အခါမှာ တိုင်းရင်းသား လက်နက်ကိုင်အဖွဲ့အစည်းများအားလုံးဟာ နိုင်ငံတော်ရဲ့ ဦးဆောင်မှုအောက်မှာ ဥပဒေတစ်ခုတည်းအောက်တွင်သာ ဆောင်ရွက်ကြမည်ဖြစ်ပါကြောင်း ဖြေကြားအပ်ပါတယ်။ ဆက်လက်ပြီးတော့ ကရင်ပြည်နယ်အစိုးရရဲ့ ဖြေကြားချက်ကို တင်ပြသွားမှာဖြစ်ပါတယ်။ (၁) ကရင်ပြည်နယ်မှာ ငြိမ်းချမ်းရေးဖော်ဆောင်နေတဲ့ KNU အဖွဲ့အနေနဲ့ ငြိမ်းချမ်းရေးစာချုပ် သဘောတူညီချက်တွင်ပါတဲ့ ဆက်ဆံရေးရုံးများကို ဘားအံမြို့ မြဝတီမြို့နဲ့ ဘုရားသုံးဆူမြို့များတွင် လည်းကောင်း၊ မွန်ပြည်နယ်မှာ သထုံမြို့၊နောင်ဘိုကျေးရွာတွင်လည်းကောင်း၊ ပဲခူးတိုင်းဒေသကြီး၊ ကျောက်ကြီးမြို့တွင်လည်းကောင်း၊ တနင်္သာရီဒေသကြီး၊ ထားဝယ်မြို့ တွင်လည်းကောင်း အသီးသီး ဖွင့်လှစ်ပြီးတော့ လုပ်ထုံးလုပ်နည်းနဲ့အညီ ချိတ်ဆက်ဆောင်ရွက်ခဲ့ပါတယ်။ (၂) KNU အဖွဲ့လက်အောက်ခံတပ်ရင်းတပ်ဖွဲ့များမှတပ်ဖွဲ့ဝင်များရဲ့ ငြိမ်းချမ်းရေးသဘောတူ စာချုပ်အရ လိုက်နာရမည့် စည်းကမ်းနဲ့တပ်မတော်ရဲ့ ငြိမ်းချမ်းရေးမူဝါဒသဘောထားအရ ဒို့တာဝန် အရေးသုံးပါးနဲ့ တရားဥပဒေစိုးမိုးရေး၊ လုံခြုံရေးအပိုင်းမှာ မှားယွင်းစွာ လုပ်ဆောင်နေတဲ့ကိစ္စရပ်များ အပေါ်မှာ ဆက်ဆံရေးရုံးများမှတစ်ဆင့် ကန့်ကွက်အကြောင်းကြားစာများ ပေးပို့အကြောင်းကြား ထိန်းသိမ်းကြပ်မတ်ခဲ့ပါကြောင်းနဲ့ ဥပဒေဘောင်အတွင်း မူဝါဒများ ချမှတ်ပြီးတော့ ၎င်းတို့ နယ်မြတွင်း ပြန်လည်အခြေချနေထိုင်ရေး၊ ပြန်လည်ထူထောင်ရေး လုပ်ငန်းများအဖြစ်နဲ့ စိုက်ပျိုးရေးလုပ်ငန်း များကို ဆောင်ရွက်ပေးလျက်ရှိပါကြောင်း ဖြေကြားအပ်ပါတယ်။ မွန်ပြည်နယ်အစိုးရအဖွဲ့ရဲ့ ဖြေကြား ချက်ကို ဆက်လက်တင်ပြပါမယ်။ (၁) ပြည်ထောင်စုသမ္မတမြန်မာနိုင်ငံတော်အစိုးရရဲ့ ငြိမ်းချမ်းရေးဖိတ်ခေါ်ချက်အရ နိုင်ငံတော်အစိုးရနဲ့ ငြိမ်းချမ်းရေးဖော်ဆောင်နေတဲ့ ကရင်အမျိုးသားအစည်းအရုံး KNU အဖွဲ့ကို ယင်းတို့ရဲ့ နယ်မြေများအတွင်း လုပ်ဆောင်နေမှုများကို ဥပဒေနဲ့အညီဆောင်ရွက်နိုင်ဖို့အတွက် ထိန်းသိမ်း ကြပ်မတ်ပေးလျက်ရှိပါတယ်။ မွန်ပြည်နယ်အတွင်း သထုံခရိုင်နဲ့ ကရင်ပြည်နယ် အမျိုးသားအစည်းအရုံး ကရင်အမျိုးသားလွတ်မြောက်ရေးတပ်မတော်၊ တပ်မဟာ(၁) အခြေပြုလျက်ရှိပါတယ်။ ကရင်ပြည်နယ် ငြိမ်းချမ်းရေးဖော်ဆောင်ရေးအဖွဲ့နဲ့ ကရင်အမျိုးသားအစည်းအရုံး ငြိမ်းချမ်းရေးဖော်ဆောင်ရေးအဖွဲ့ တို့ဟာ ပြည်နယ်အဆင့် ငြိမ်းချမ်းရေးတည်ဆောက်ရန်အတွက်ကို ပဏာမသဘောတူညီချက် လက်မှတ် ရေးထိုးမှုကို ကရင်ပြည်နယ်၊ ဘားအံမြို့မှာ ၂၀၁၂ ခုနှစ်၊ ဇန်နဝါရီလ (၁၂) ရက်နေ့မှာ ပြုလုပ်ခဲ့ပါတယ်။ ကရင်အမျိုးသားအစည်းအရုံးတပ်မဟာ(၁)ရဲ့ သထုံခရိုင်ဆက်ဆံရေးရုံးကို သထုံမြို့၊ နောင်ဘိုကျေးရွာမှာ ၂၀၁၃ ခုနှစ်၊ မတ်လ (၅)ရက်နေ့မှာ ဖွင့်လှစ်ခဲ့ပါတယ်။ အဆိုပါ ဆက်ဆံရေးရုံးမှာ တပ်ပိုင်းဆိုင်ရာ အရာရှိ(၁)ဦးနဲ့ အုပ်ချုပ်ရေးပိုင်းဆိုင်ရာ အရာရှိ (၁)ဦး ဆက်ဆံရေးတာဝန်ခံအဖြစ် ထားရှိပြီးတော့ လုပ်ငန်းများ ဆောင်ရွက်လျက်ရှိပါတယ်၊ (၂) ကရင် အမျိုးသားအစည်းအရုံး KNU အဖွဲ့ကို တရားဥပဒေကို လေးစားလိုက်နာစေရေးအတွက်ကို (၁)လလျှင် (၁)ကြိမ် မွန်ပြည်နယ်အစိုးရအဖွဲ့ ဝန်ကြီးချုပ်မှ တပ်မဟာမှူး၊ ခရိုင်ဥက္ကဋ္ဌတို့နဲ့ တွေ့ဆုံပြီးတော့ ငြိမ်းချမ်းရေး၊ ဒေသဖွံ့ဖြိုးရေး၊ဥပဒေကိုလေးစားလိုက်နာရေးဆွေးနွေးထိန်းသိမ်းကြပ်မတ်လျက်ရှိပါတယ်။ (၃)ထို့အပြင် မွန်ပြည်နယ်အစိုးရအဖွဲ့လုံခြုံ ရေးနဲ့နယ်စပ်ရေးရာဝန်ကြီးမှလည်း သထုံခရိုင်ဆက်ဆံရေးရုံး မှာ ဆက်ဆံရေးတာဝန်ခံအရာရှိများကို မကြာခဏတွေ့ဆုံပြီးတော့ ဥပဒေကိုလေးစားလိုက်နာရေး၊ စည်းကမ်းတကျနေထိုင်ရေးတို့အတွက်ကို ပြောဆိုမှာကြားပေးလျက်ရှိပါတယ်။ ဥပဒေမဲ့ဆောင်ရွက်နေမှုများ ရှလာပါကလည်း ကန့်ကွက်စာများပေးပို့ပြီးတော့ ထိန်းသိမ်းကြပ်မတ်လျက် ရှိပါကြောင်း ဖြေကြားအပ်ပါတယ်။ ဆက်လက်ပြီးတော့ တနင်္သာရီတိုင်းဒေသကြီး အစိုးရအဖွဲ့ဖြေကြားချက်ကို တင်ပြသွားမှာဖြစ်ပါတယ်။ (၁)တနင်္သာရီတိုင်းဒေသကြီးဟာ ယခင်က အေးချမ်းမှုမရှိသေးတဲ့ဒေသများအတွင်း သွားလာ ရေးအပါအဝင် စီးပွားရေးလုပ်ငန်းများ၊ ဒေသဖွံ့ဖြိုးရေးလုပ်ငန်းများ၊ လမ်းပန်းဆက်သွယ်ရေးလုပ်ငန်းများဆောင်ရွက်တဲ့အခါမှာ အဖျက်အဆီး၊ အဟန့်အတားများ ကြီးမားစွာကြုံတွေ့ခဲ့ရပါတယ်။ (၂) KNU အဖွဲ့ အစည်းနဲ့ အပစ်အခတ်ရပ်စဲပြီးတဲ့နောက် အချိန်ကစပြီးတော့ နယ်မြေတည်ငြိမ်အေးချမ်းမှု ရရှိလာ ပြီးတော့ ဒေသဖွံ့ဖြိုးရေး၊ လမ်းပန်းဆက်သွယ်ရေးလုပ်ငန်းများကို သက်ဆိုင်ရာဌာနများမှ တစိုက် မတ်မတ် လုပ်ကိုင်လာတဲ့အတွက်ကြောင့် ဖွံ့ဖြိုးတိုးတက်မှုရရှိလာခဲ့ပြီဖြစ်ပါတယ်၊ လက်ရှိကာလမှာ တနင်္သာရီဒေသကြီးနဲ့ နယ်မြေအေးချမ်းမှုကို ဆက်လက်ထိန်းသိမ်းထားနိုင်ရန် အရေးပါသကဲ့သို့ တခြား တစ်ဖက်မှာလည်း တနင်္သာရီဒေသကြီးအတွင်းမှာရှိတဲ့ KNU အဖွဲ့အစည်းအပါအဝင် အပစ်အခတ် ရပ်စဲရေး ဆွေးနွေးထားတဲ့အဖွဲ့အစည်းများနဲ့ ဆွေးနွေးမှုများ ဆောင်ရွက်နေတဲ့အတွက်ကြောင့် ငြိမ်းချမ်းရေးဆွေးနွေးမှုအပေါ် အဟန့်အတားအနှောင့်အယှက်မဖြစ်စေရန် အချို့သောကိစ္စရပ်များကိုဖြေလျော့ပေးထားခြင်းဖြစ်ပြီးတော့ KNU ကရင်အမျိုးသားအစည်းအရုံး ရုံးသို့ ကန့်ကွက်အကြောင်း ကြားစာများ ပေးပို့ဆောင်ရွက်လျက်ရှိပါတယ်။ သို့ဖြစ်တဲ့အတွက်ကြောင့် နိုင်ငံတော်အစိုးရနဲ့ ငြိမ်းချမ်းရေးဖော်ဆောင်နေတဲ့ KNU အဖွဲ့ကို ယင်းတို့လုပ်ဆောင်နေမှုများအားလုံးကို ဥပဒေနဲ့အညီ ဆောင်ရွက်ရန် နိုင်ငံတော်အစိုးရမှ မူဝါဒများ ချမှတ်ပြီးတော့ ညွှန်ကြားလာပါက ညွှန်ကြားချက်နဲ့အညီ အကောင်အထည်ဖော် ဆောင်ရွက်သွားမည် ဖြစ်ပါကြောင်း ပြန်လည်ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<title>ရွှေလီ(၃)ရေအားလျှပ်စစ် စီမံကိန်းအား အကောင်အထည်ဖော် ဆောင်ရွက်လျက်ရှိရာတွင် ဘဏ္ဍာနှစ် အလိုက် လိုအပ်သည့် ရန်ပုံငွေနှင့် အဓိကလိုအပ်သော တည်ဆောက်ရေးပစ္စည်းများ ခွင့်ပြုချထားပေးရာ၌ သင့်တင့်လုံလောက်စွာ တိုးမြှင့်ချထားပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၃)မှ ဦးတင်မောင်ဝင်း က ရွှေလီ(၃)ရေအားလျှပ်စစ် စီမံကိန်းအား အကောင်အထည်ဖော် ဆောင်ရွက်လျက် ရှိရာတွင် ဘဏ္ဍာနှစ်အလိုက် လိုအပ်သည့် ရန်ပုံငွေနှင့် အဓိကလိုအပ်သော တည်ဆောက်ရေးပစ္စည်းများ ခွင့်ပြု ချထားပေးရာ၌ သင့်တင့်လုံလောက်စွာ တိုးမြှင့်ချထားပေးရန် အစီအစဉ် ရှိ/မရှိ နှင့်စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="99">ဦးတင်မောင်ဝင်း၊ မန္တလေးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ဧည့်သည်တော် ပြည်ထောင်စုဝန်ကြီးများ၊ ဒုတိယ ဝန်ကြီးများ၊ အမျိုးသားလွှတ်တော် ကိုယ်စားလှယ်များနဲ့ လေ့လာမှုကော်မရှင်အဖွဲ့ဝင်များခင်ဗျား။ ကျွန်တော် ဒုတိယဥက္ကဋ္ဌကြီးရဲ့ ခွင့်ပြုချက်နဲ့ ရွှေလီ(၃)ရေအားလျှပ်စစ်စီမံကိန်းအကောင်ထည်ဖော် ဆောင်ရွက်မှုနဲ့ပတ်သက်ပြီး ဘဏ္ဍာနှစ်အလိုက် လိုအပ်တဲ့ရန်ပုံငွေ၊ လိုအပ်တဲ့ တည်ဆောက်ရေးပစ္စည်း များ ခွင့်ပြု ချထားပေးရာမှာ သင့်တင့်လုံလောက်စွာ တိုးမြှင့်ချထားပေးရေးနဲ့ပတ်သက်ပြီးတော့ မေးမြန်း သွားမှာ ဖြစ်ပါတယ်။ ကျွန်တော် မန္တလေးတိုင်းဒေသကြီး မဲဆန္ဒနယ်အမှတ်(၃)က အမျိုးသားလွှတ်တော် ကိုယ်စားလှယ် ဦးတင်မောင်ဝင်း ဖြစ်ပါတယ်။ ဒီမေးခွန်းလေး ဖြစ်ပေါ်လာပုံနောက်ကြောင်း အခြေအနေ အကျဉ်းကို တင်ပြလိုပါတယ်။ ၂၀၁၄ ခုနှစ်၊ အောက်တိုဘာလအတွင်းမှာ ကျွန်တော်တို့ အမျိုးသားစီမံကိန်းများ၊ ဖွံ့ဖြိုးရေး စီမံကိန်းများရေးရာကော်မတီနဲ့ အစိုးရရဲ့ အာမခံချက်များ၊ ကတိကဝတ်များ တာဝန်ခံချက်များစိစစ်ရေး ကော်မတီ၊ ဒီကော်မတီ(၂)ရပ်ပူးပေါင်းပြီးတော့ မန္တလေးတိုင်း၊ မကွေးတိုင်း၊ ပဲခူးအနောက်ခြမ်းနဲ့ ရခိုင် ပြည်နယ်ကို လေ့လာရေးသွားရောက်ခဲ့ပါတယ်။ အဲလိုသွားတဲ့နေရာမှာ မိုးမိတ်မြို့ ကျွန်တော်တာဝန်ရှိတဲ့ မိုးကုတ်မြို့နယ်နဲ့ အိမ်နီးချင်းမြို့ဖြစ်ပါတယ်။ ရှမ်းပြည်နယ် မိုးမိတ်မြို့ မြောက်ဘက်(၁၂)မိုင်အကွာမှာ တည်ဆောက်တဲ့ ရွှေလီ(၃)ရေအားလျှပ်စစ်စီမံကိန်းကို ရောက်ခဲ့ပါတယ်။ လွန်ခဲ့တဲ့(၁)ပတ်က သူဌေးစီမံကိန်းနဲ့ပတ်သက်ပြီးတော့ ရခိုင်ပြည်နယ်အမျိုးသားလွှတ်တော်ကိုယ်စားလှယ်က မေးမြန်းသွား တဲ့ခရီးစဉ်မှာ ကျွန်တော်တို့ တစ်ဆက်တည်းဖြစ်ပါတယ်။ တိတိကျကျတင်ပြရမယ်ဆိုရင်တော့ ၂၄-၁၀-၂၀၁က်နေ့မှာကျွန်တော်တို့ မိုးမိတ်မြို့ ကို ရောက်ရှိလေ့လာခဲ့ခြင်းဖြစ်ပါတယ်။ ဒီစီမံကိန်းရဲ့ နောက်ကြောင်း အခြေအနေကို အနည်းငယ်တင်ပြရမယ်ဆိုရင်တော့ ဒီစီမံကိန်းရဲ့ ခန့်မှန်းစီမံကိန်းတန်ဖိုး ကျပ်ငွေ(၁၄၁၂) ဘီလီယံဖြစ်ပါတယ်။ န.၀.တ အထူးစီမံကိန်းများအကောင်အထည်ဖော်ရေးအဖွဲ့အထူးအစည်းအဝေး (၄/၂၀၀၇) က ဆုံးဖြတ်ပြီးတော့ စတင်ဆောင်ရွက်ခဲ့ရာမှာ ယနေ့(၈)နှစ်ကြာတဲ့အခါ လုပ်ငန်းရဲ့ ပြီးစီးမှုဟာ (၁၁.၂၄) ရာခိုင်နှုန်းသာ ဆောင်ရွက်ပြီးစီးသေးတာကို တွေ့ရှိရပါတယ်။ ဒါကြောင့်လည်း ဒီမေးခွန်းများကို မေးမြန်းရခြင်းဖြစ်ပါတယ်။ နောက် စီမံကိန်းရဲ့ ယေဘုယျအချက်အလက်များကို သိသာဖို့အတွက် Slide(1)နဲ့ကျွန်တော်တင်ပြပါ့မယ်။ အဲဒီတင်ပြတဲ့ တင်ပြချက်တွေထဲမှာ အထူးပြုပြီးတော့ တင်ပြချင်တာ ကတော့ အပိုဒ်(၂)နှစ်စဉ်ပျမ်းမျှမိုးရေချိန်(၅၅)လက်မ၊ အပိုဒ်(၃)နှစ်စဉ်ပျမ်းမျှစီးဝင်ရေ (၁၁၅.၆) သိန်း ဧကပေ၊ နောက် ကျွန်တော်တို့ဖမ်းယူအသုံးပြုမယ့် ရေပမာဏကတော့ ကန်ရေပြည့် ရေလှောင် ပမာဏ၊အပိုဒ်(၇) (၄၄.၃)သိန်းဧကပေ ဖြစ်ပါတယ်။ တမံအမျိုးအစားကတော့ ရဲရွာနဲ့ ပေါင်းလောင်း စီမံကိန်းများလိုပဲ Roller Compacted Concrete Dam အမျိုးအစားဖြစ်ပါတယ်။ စီမံကိန်းအချက်အလက်များထဲက အပိုဒ်(၁၂)နောက်ဆုံးအပိုဒ်ကို ကြည့်မယ်ဆိုရင် စီမံကိန်း ကာလ ၂၀၁၀-၂၀၁၁ မှ ၂၀၁၉-၂၀၂၀ ထိဆိုတာတွေ့ရမှာဖြစ်ပါတယ်။ အဲဒီတော့ စီမံကိန်းပြီးစီးမယ့် နေ့ဟာ ၂၀၁၉-၂၀၂၀ ဖြစ်ပါတယ်။ ကျွန်တော်ဆက်လက်ပြီး တင်ပြချင်တာကတော့ စီမံကိန်းတည်နေရာ နဲ့ အဲဒီစီမံကိန်းတည်နေရာသို့ ချဉ်းကပ်လမ်း အခြေအနေ တင်ပြပါမယ်။ လမ်းကြောင်းအနေနဲ့ မန္တလေးမှ မိုးကုတ်လမ်း ဖြစ်ပါတယ်။ မိုးကုတ်မရောက်မီ ဖော့တော၊ သပိတ်ကျင်းမြို့နယ်ကို ခွဲသွားတဲ့ ဖော့တော၊ ဖော့တောကနေ အနောက်ဘက်ကို ခွဲသွားလို့ရှိရင် မန္တလေး - မြစ်ကြီးနား မဟာဗျူဟာ လမ်းပေါ်ကို ရောက်သွားပါတယ်။ နောက်မိုးကုတ်ကို ဆက်လက်တက်သွားမယ်ဆိုရင်လည်း မိုးမိတ်နဲ့ (၂၃)မိုင် သာရှိတဲ့အတွက် အဲဒီမှာ လမ်းကြောင်းတစ်ကြောင်းရှိပါတယ်။ သို့သော် ဒီလမ်းကြောင်းနှစ်ကြောင်းလုံးမှာ မန္တလေး-မြစ်ကြီးနား မဟာဗျူဟာလမ်းက မြေပြန့် မှာ ဖောက်လုပ်ထားတဲ့အတွက် အထိုက်အလျောက် ပါ ပြေပြစ်တဲ့လမ်းဖြစ်ပါတယ်။ မန္တလေးမှ မိုင်(၁၀၀) ခန့်ဝေးတဲ့ တွင်းငယ်ရွာကနေပြီးတော့မှ မိုးမိတ်သို့ (၅၇)မိုင်ဝေးကွာပါတယ်။ အဲဒီတော့ မိုးမိတ်ကနေမှ မြောက်ဘက်ရွှေလီမြစ်သို့ (၁၂)မိုင်ထပ်သွားမယ်ဆိုရင် ဒါကျွန်တော်တို့ စီမံကိန်းတည်နေရာကို ရောက်ပါတယ်။ လမ်းကြောင်းအနေအထားကတော့ မန္တလေး-မြစ်ကြီးနား မဟာဗျူဟာလမ်း တွင်းငယ် ကနေ ခွဲသွားတဲ့လမ်းသာလျှင် ဝန်လေးတင်ယာဉ်ကြီးများ၊ ယန္တရားကြီးများ သွားလာနိုင်ပြီးတော့ မိုးကုတ် လမ်းကတော့ အတက်အဆင်းမတ်စောက်တယ်၊ လမ်းကျဉ်းတယ်၊ ဒါကြောင့် စီမံကိန်းအတွက် လိုအပ်တဲ့ ဝန်လေးတင်ယာဉ်များ၊ ယန္တရားများ သွားလာနိုင်ခြင်းမရှိပါဘူး။ ဒီအခြေအနေကို ကျွန်တော် တင်ပြအပ် ပါတယ်။ နောက်ထပ် တင်ပြလိုတာကတော့ ကျွန်တော်တို့ ရွှေလီ(၃)စီမံကိန်းရဲ့ အားသာချက် အမှန်တကယ်အကောင်အထည်ဖော်မယ်ဆိုလို့ရှိရင်တော့ အခြေအနေပေးမှုတွေများစွာရှိတဲ့ တည်နေရာ ဖြစ်ပါတယ်။ စောစောက ကျွန်တော် Side (1)မှာတင်ပြခဲ့ပြီးပါပြီ။ နှစ်စဉ်ပျမ်းမျှမိုးရေချိန်က(၅၅)လက်မ၊ ျမ်းမျှစီးဝင်ရေက (၁၁၅.၆)သိန်းဧကပေ၊ ဖမ်းယူအသုံးပြုနေတာက (၄၄.၃)သိန်းဧကပေဖြစ်တဲ့အတွက် ရေသေချာမှုကို ခိုင်မာနေပြီလို့ ကျွန်တော်ယူဆပါတယ်။ နောက်တစ်ခါ အဲဒီရေသေချာမှုကို ထပ်လောင်းအတည်ပြုနိုင်တဲ့ နောက်ထပ်အချက်တစ်ချက်ကို တင်ပြရမယ်ဆိုရင် Slide(၃)နဲ့(၄)ကိုပြပေးပါ။ အဲဒီရွှေလီ(၃)စီမံကိန်းဟာ ရွှေလီ(၁)မဂ္ဂါဝပ်(၆၀၀)၊ ရွှေလီ(၂)မဂ္ဂါဝပ်(၅၂၀) အဲဒီအဆင့်(၂)ဆင့်အောက် မှာ မိုင်(၆၀)အကွာမှာ အခုရွှေလီ(၃)စီမံကိန်းကို တည်ဆောက်နေတာဖြစ်ပါတယ်။ ရရှိမယ့် ဓာတ်အားပမာဏကတော့ (၁၀၅၀)မဂ္ဂါဝပ်ဖြစ်ပါတယ်။ အဲဒီတော့ ဒီဖြတ်ပိုင်းပုံကို ကြည့်မယ်ဆိ���လို့ရှိရင် ဒါဟာအဆင့်ဆင့် အဆက်မပြတ်ထုတ်လုပ်တဲ့စနစ် (Cascade Projects)၊ ဒီလိုမျိုးတွေ့ရမှာဖြစ်တဲ့အတွက်ကြောင့် ရွှေလီ(၁)ကဆင်းလာတဲ့ရေကို ရွှေလီ(၂)က လက်ခံရယူထပ်ဆင့် ဓာတ်အားထုတ်၊ (၁)နဲ့(၂)ကစီးဆင်းလာတဲ့ရေကို ဧရာဝတီမြစ်မရောက်ခင်မှာ ဒီရွှေလီမြစ်၊ မိုးမိတ် မြို့ အနီးမှာ ဖမ်းယူပြီးတော့ နောက်တစ်ဆင့်ထုတ်မယ်ဆိုတော့ ဒီစီမံကိန်းက ရေသောမှုကိုတော့ အငြင်းပွားစရာမရှိတော့ဘူးလို့ ကျွန်တော် ယူဆပါတယ်။ နောက်ရေသေချာမှုရဲ့ အကျိုးကျေးဇူးအနေနဲ့တော့ ရေဆိုသည်မှာ သန့်ရှင်းသော စွမ်းအင် (Clean Energy)ဖြစ်ပါတယ်၊ နောက်တစ်ခုက ရာသီဥတုနဲ့မိုးလေဝသဖောက်ပြန်ခဲ့လို့ရှိရင်တောင်မှ ရေအားအနည်းငယ် နည်းသွားနိုင်ပေမယ့် မထင်မှတ်နိုင်လောက်အောင် ခန်းခြောက်သွားတာမျိုး ကတော့ မဖြစ်နိုင်ဘူးလို့ ယူဆရပါတယ်။ နောက်ရေကတော့ စဉ်ဆက်မပြတ် စီးဆင်းနေတာ ဖြစ်တဲ့ အတွက် အစဉ်ဖွံ့ဖြိုး တိုးတက်မှု Sustainable Development ဒီလို ကျွန်တော်တို့ ဆိုပါတယ်။ လျှပ်စစ်စွမ်းအားဝန်ကြီးဌာနကနေပြီးတော့ ကျွန်တော်ထုတ်ထားတဲ့ နိုင်ငံတော်ရဲ့ လျှပ်စစ်ဓာတ်အား ထုတ်လုပ်ရေးစီမံကိန်းများနဲ့ စပ်လျဉ်းပြီးတော့ ရှင်းလင်းတင်ပြချက်စာစောင်လေးတစ်ခုကို ကျွန်တော် လေ့လာရရှိပါတယ်။ အဲဒီလိုလေ့လာတဲ့အခါမှာ ဒီလျှပ်စစ်ဓာတ်အားထုတ်လုပ်ဖို့အတွက် အရင်းအမြစ် များကို ရွေးချယ်တဲ့အခါမှာ ရေ၊ သဘာဝဓာတ်ငွေ့၊ အစဉ်ပြည့်ဖြိုးမြဲစွမ်းအင်ဖြစ်တဲ့ လေ (Wind Power)၊ နောက်တစ်ခါ Solar Energy အဲဒီဟာတွေအပြင် ကျောက်မီးသွေး၊ ဒါကို ကျွန်တော်တို့ ရှိတဲ့အနက် ရေစွမ်းအားကို ရယူအသုံးပြုခြင်းဟာ အင်မတန်မှ ဈေးသက်သာပြီးတဲ့အပြင် အခြားအခြားသော လေစွမ်းအင်၊ နေရောင်ခြည်စွမ်းအင် ဒါတွေကို ထုတ်ယူအသုံးပြုဖို့ကျတော့ နိုင်ငံတကာမှ အကူအညီများ မရလို့ရှိရင် မိမိ အင်အားနဲ့မိမိ ဖော်ဆောင်ဖို့ အခက်အခဲရှိမှာဖြစ်ပါတယ်။ ကျွန်တော်တို့ မြန်မာနိုင်ငံမှာ စီးဝင်နေတဲ့ ရေချိုပမာဏဟာလည်းပဲ (၄၀)သန်းကုဗပေရှိတဲ့ အတွက် ဒါကို တစ်ကမ္ဘာလုံးရဲ့ ရေချိုစီးဝင်ရေတွေနဲ့ နှိုင်းယှဉ်လိုက်လို့ရှိရင် တစ်ကမ္ဘာလုံးရဲ့ (၂.၅) ရာခိုင်နှုန်း၊ အာရှတိုက် တစ်ခုလုံးရဲ့ (၇၂.၂)ရာခိုင်နှုန်း၊ အရှေ့တောင်အာရှရဲ့ (၁၆.၇) ရာခိုင်နှုန်းရှိတယ်လို့တွေ့ရှိရပါတယ်။ ဒါကြောင့် ဒီလောက်ကြီးမားတဲ့ ရေချိုပမာဏတွေဟာ ပင်လယ်ထဲကို သဘာဝအတိုင်း စီးဝင်သွားခြင်း၊ တစ်နည်းအားဖြင့်တော့ အလဟဿ စီးဝင်သွားခြင်း မဖြစ်အောင် ရေကို အသုံးချတဲ့ ရေအရင်းခံ စီးပွားရေး Water Bqsed economy ဒါကို ဆောင်ရွက်သင့်တယ်လို့ ကျွန်တော်တို့ မြင်ပါတယ်။ မြန်မာနိုင်ငံမှာ ဒီကနေ့ အရင်းအမြစ်အားလုံးကရရှိတဲ့ စက်တပ်ဆင်အား စုစုပေါင်းဟာ (၄၃၆၂.၅) မဂ္ဂါဝပ်သာရှိပါသေးတယ်။ ဒါကြောင့် ကျွန်တော်တို့က မဟာဓာတ်အားလိုင်းထဲကို ရနိုင်သော နည်းလမ်းနဲ့ စက်ရုံများတည်ဆောက်ပြီးတော့ ဓာတ်အားတွေဖြည့်တင်းပေးဖို့ကလည်း လိုအပ်နေပါတယ်။ အဲဒီတော့ ကျွန်တော်တို့ရဲရွာ (၇၉၀)မဂ္ဂါဝပ်၊ ပေါင်းလောင်း(၁၄၀)မဂ္ဂါဝပ် စသည်ဖြင့် ဒီဟာတွေကို ကြည့်လိုက်ရင် (၁၀၅၀)မဂ္ဂါဝပ်ရရှိမယ့် ရွှေလီ(၃)စီမံကိန်းဟာ ဒေသခံပြည်သူတွေအတွက်သာမက နိုင်ငံတော်မဟာဓာတ်အားလိုင်းစီမံချက်အတွက်လည်းပဲ အလွန်ပင် ထိရောက်အကျိုးရှိတဲ့ စီမံကိန်းဖြစ်ကြောင်း ကျွန်တော်တို့ တွေ့ရှိရပါတယ်။ နောက် ငွေရေးကြေးရေးနဲ့တွက်ကြည့်မယ်ဆိုလို့ရှိရင်လည်း မဂ္ဂါဝပ်၊ ကီလိုဝပ်နာရီသန်း ပေါင်း(၃၃၀၀)၊ သန်းပေါင်း(၃၃၀၀)ထုတ်မှာဖြစ်တဲ့အတွက် မိမိရဲ့ ပြည်တွင်းသုံးပိုလျှံပြီး၊ ပြည်တွင်း သုံးဖူလုံပြီး နောက်ကျရင် ဒီသန်းပေါင်း(၃၀၀၀)ကို မြန်မာငွေ(၅၀)ကျပ်နှုန်းနဲ့ရောင်းလိုက်ရင်တောင် ကျွန်တော်တို့ရဲ့ ဒီပြည်သူ့ ဘဏ္ဍာဝင်ငွေထဲကို ရငွေပေါင်းဘယ်လောက်တိုးတက်သွားမယ်ဆိုတာ တွက်ချက်ကြည့်လို့ရှိရင် ရနိုင်ပါတယ်။ ဒုတိယဥက္ကဋ္ဌကြီးခင်ဗျား။ ကျွန်တော်တို့ ဒီမြန်မာ့လျှပ်စစ်က ရှင်းလင်းတင်ပြချက်ထဲမှာပဲ တစ်ခုဖော်ပြထားတာကတော့ ကျွန်တော်တို့ရဲ့ ဓာတ်အားအရင်းအမြစ်သည် ပါဝင်မှု Generation Mix အဲဒီမှာ ရေအားက (၃၈)ရာခိုင်နှုန်း၊ သဘာဝဓာတ်ငွေ့ (၂၀)ရာခိုင်နှုန်း၊ ပြန်လည်ပြည့်ဖြိုးမြဲစွမ်းအင် ကတော့ (၉)ရာခိုင်နှုန်းဆိုတော့ အလွန်ပဲနည်းပါတယ်။ ဒါကျွန်တော်တို့ မဆောင်ရွက်နိုင်တဲ့အတွက်ကြောင့်ပဲ ဖြစ်မှာပါ။ နောက် ကျောက်မီးသွေးက(၃၃)ရာခိုင်နှုန်းဖြစ်တယ်လို့ ဖော်ပြထားပါတယ်။ နောက်ရွှေလီ(၃)စီမံကိန်းကို အကောင်အထည်ဖော်တဲ့အခါမှာ လွယ်ကူမှု တစ်ခုတွေ့ရှိရပါတယ်။ အဲဒါဘာလဲဆိုတော့ ကျွန်တော်တို့ ဒီရဲရွာ စီမံကိန်းတို့၊ ပေါင်းလောင်း စီမံကိန်းတို့မှာ ရေထုတ်၊ ရေလွှဲဥမင် အဲဒါကြီးတွေကို လိုဏ်ဂူကြီးတွေကို တော်တော့်ကို ခက်ခက်ခဲခဲနဲ့ ဖောက်လုပ်ရပါတယ်။ အခု ဒီ ရွှေလီ(၃) စီမံကိန်းမှာကျတော့ အဲဒီလို ရေလွှဲဥမင်ကြီးတွေ မဖောက်တော့ဘဲနဲ့ (၄၉)ပေ၊ (၂၃)ပေ၊ (၄၁၃)ပေရှိတဲ့ ရေလွှဲရေထုတ်ပြွန် (၃)လုံးပဲ တည်ဆောက်ရတဲ့အတွက် အချိန်ကုန်လည်း သက်သာမယ်၊ ငွေကုန်လည်း သက်သာမယ်၊ အန္တရာယ်လည်း နည်းမယ်ဖြစ်ပါတယ်။ အဲဒီတော့ ဒီလို အားသာမှုတွေရှိနေတဲ့ စီမံကိန်း ကြီးကို ဒီလျှပ်စစ်စွမ်းအားဝန်ကြီးဌာနကတော့ အားကြိုးမာန်တက်ဆောင်ရွက်နေတယ်ဆိုတာ ဒါပြောစရာ မလိုပါဘူး။ သို့သော် ကျွန်တော်တို့ ခုနပြောတဲ့ စီမံကိန်းပြီးစီးမှုနဲ့ ကြာမြင့်နေတဲ့ နှစ်ကာလ အခြေအနေကို ကြည့်လိုက်လို့ရှိရင် နှစ်အလိုက် ခွင့်ပြုပေးတဲ့ရန်ပုံငွေနဲ့ အဲဒီရန်ပုံငွေအတွင်းက သုံးစွဲနိုင်တဲ့ တည်ဆောက်ရေးပစ္စည်းများအားနည်းနေသေးတယ်လို့ ကျွန်တော်တို့ ယူဆရမှာဖြစ်ပါတယ်။ ဒါကြောင့် ဒီလို စီမံကိန်းကြီးကို မြန်မြန်ဆန်ဆန်အကောင်အထည်ဖော်ဖို့ဆိုရင် နိုင်ငံတကာ အကူအညီ လိုကောင်းလည်း လိုပါလိမ့်မယ်၊ လိုမယ်ဆိုရင် ကျွန်တော်တို့က ကမ္ဘာ့ဘဏ်တို့၊ နောက် ADB တို့ ODA တို့စတဲ့ အတိုးနှုန်းသက်သာတဲ့ ဘဏ်ကြီးများကနေ ချေးငွေကိုရယူသင့်တယ်လို့ ဒါလည်းတစ်ချက် ထည့်သွင်းပြီးတော့ ကျွန်တော် တင်ပြလိုပါတယ်။ နောက် သဘာဝပတ်ဝန်းကျင်ထိခိုက်မှု၊ နောက် လူမှု ပတ်ဝန်းကျင်ထိခိုက်မှု EIA နဲ့ SIA ကိုလည်း ဒီစီမံကိန်းအတွက် သေချာစွာလေ့လာဆန်းစစ်ပြီးဖြစ် တယ်လို့ဆိုပါတယ်။ နောက်တစ်ချက်က ဒီဟာတွေ EIA နဲ့ SIA အားနည်းချက်တွေကို လျှော့ချနိုင်တဲ့ အစီအမံများ Mitigation Mensures အဲဒီဥစ္စာလည်းဆောင်ရွက်ထားပြီးပြီလို့ ပြောပါတယ်။ ဒါ့ကြောင့်မို့ ကျွန်တော်တို့က ဒီစီမံကိန်းဟာ အားလုံးတော့အရန်သင့်ဖြစ်နေပြီ။ နောက်တစ်ခုက ဆောင်ရွက်အကောင် အထည်ဖော်ဖို့လည်း အတော်လေးလွယ်ကူမှုရှိနေပြီ။ အဲဒီတော့ ကျွန်တော်တို့လိုအပ်မယ့် ဥစ္စာက စောစောကတင်ပြတဲ့ နှစ်အလိုက် မြန်မြန်ဆန်ဆန် အကောင်အထည်ဖော်နိုင်ဖို့အတွက် လိုအပ်တဲ့ရန်ပုံငွေနဲ့ လိုအပ်တဲ့ပစ္စည်းများ ဖြည့်တင်းနိုင်ရေးပဲဖြစ်တယ်လို့ ကျွန်တော်ထင်ပါတယ်။ နောက် အဲဒီ စီမံကိန်းတွေ နှောင့်နှေးကြန့်ကြာနေရတဲ့ဟာကို ကျွန်တော် Slide-5 နဲ့ အခု တင်ပြထားပါတယ်။ အဲဒီကကြည့်လို့ရှိရင် ပံ့ပိုးမှု ကနှေးကွေးအားနည်းနေတယ်ဆိုတာကို တွေ့ရမှာဖြစ်ပါတယ်။ နောက် Side-6 Next အဲဒီမှာတော့ ကျွန်တော်တို့ ပစ္စည်းပံ့ပိုးမှုတွေကို ၂၀၁၁-၂၀၁၂ တုန်းက (၂၁.၈၀)ရာခိုင်နှုန်း၊ ၂၀၁၂-၂၀၁၃ မှာ (၅၁.၄၈)ရာခိုင်နှုန်း၊ ၂၀၁၃-၂၀၁၄ မှာ(၄၄.၆၅)ရာခိုင်နှုန်းနဲ့ ၂၀၁၄-၂၀၁၅ မှာတော့ (၄၀.၇၆)ရာခိုင်နှုန်း ရရှိတယ်လို့ဆိုပါတယ်။ အဲဒီတော့ ၂၀၁၁-၂၀၁၂ ကစပြီး ၂၀၁၂-၂၀၁၃ အထိ ခန့်မှန်းစီမံကိန်းတန်ဖိုးရဲ့ (၄.၁)ရာခိုင်နှုန်းသာ ရရှိတယ်လို့ တွေ့ရှိရပါတယ်။ ဒုတိယ ဥက္ကဋ္ဌကြီးခင်ဗျား။ ကျွန်တော် နိဂုံးချုပ်ပြီးတော့ တင်ပြပါတော့မယ်။ အဲဒီလို အခြေအနေပေးအပ်တဲ့ စီမံကိန်း၊ လွယ်ကူတဲ့စီမံကိန်း၊ နောက် ဓာတ်အားတွေကလည်း မက်လောက်အောင်ရရှိမယ့် စီမံကိန်း ဒီစီမံ ကိန်းကြီးကို အကောင်အထည်ဖော်ရာမှာ မေးခွန်း(၃)ခုနဲ့ ကျွန်တော်မေးမြန်းလိုပါတယ်။ ဒီစီမံကိန်းကို တစ်နှစ်(သို့မဟုတ်) နှစ်နှစ်စော၍ပြီးစီးရန် ဆောင်ရွက်နိုင်မှု ရှိ/မရှိ၊ နောက်တစ်ချက်ကတော့ စီမံကိန်း စော၍ပြီးစီးရန်အတွက် နှစ်အလိုက် လိုအပ်တဲ့ရန်ပုံငွေနဲ့ပစ္စည်းများ ဖြည့်တင်းဆောင်ရွက်ပေးနိုင်မှု ရှိ/မရှိ အဲဒီနှစ်ချက်ဖြစ်ပါတယ်။ နောက်ဆုံးတစ်ချက်အနေနဲ့ကတော့ ဒီလမ်းကြောင်း စီမံကိန်းတည်နေရာသို့ ချဉ်းကပ်ရာလမ်း ကြောင်း အဲဒီလမ်းကြောင်းရဲ့ အဆင့်ကိုလည်း မြှင့်ပေးဖို့ တွင်းငယ်ကျေးရွာက မိုးမိတ်အထိ (၅၇)မိုင် ဝေးကွာတဲ့လမ်းကို ဆောက်လုပ်ရေးဝန်ကြီးဌာနနဲ့ ညှိနှိုင်းပြီးတော့ ဝန်လေးတင်ယာဉ်ကြီးများ သွားလာနိုင် တဲ့အထိ အဆင့် အကြီးစားပြင်ဆင်ပေးရန် အစီအစဉ် ရှိ/မရှိ ဆိုတဲ့အချက်ကို မေးမြန်းလိုပါတယ်။ အားလုံးကျေးဇူးတင်ပါတယ်ခင်ဗျာ။</speech>
<speech type="vicespeaker">မေးခွန်းနဲ့ ပတ်သက်ပြီး လျှပ်စစ်စွမ်းအားဝန်ကြီးဌာန၊ ဒုတိယဝန်ကြီး၊ ဦးမော်သာထွေး က ရှင်းလင်းဖြေကြားပေးဖို့ ဖြစ်ပါတယ်</speech>
<speech><agency id="72">ဦးမော်သာထွေး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>ရိုသေလေးစားအပ်ပါ သော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ ကြွရောက်လာကြသော အမျိုးသားလွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်ဂါရဝပြုအပ်ပါတယ်။ ကျွန်တော်ကတော့ လျှပ်စစ်စွမ်းအားဝန်ကြီးဌာန မှ ဒုတိယဝန်ကြီး၊ ဦးမော်သာထွေး ပဲဖြစ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးတင်မောင်ဝင်း ရဲ့ ကြယ်ပွင့်ပြမေးခွန်းအပေါ်မှာ ရှင်းလင်း ဖြေကြားသွားမှာဖြစ်ပါတယ်။ အချို့ အချက်အလက်များဟာ ကိုယ်စားလှယ်တော်ကြီး တင်ပြသွားတာ တော်တော်ကိုပြည့်စုံ နေတာဖြစ်တဲ့အတွက်ကြောင့်မို့လို့ အချိန်ပျံ့ပြီးတော့ ကျွန်တော်(၁၀)မိနစ်လောက်နဲ့ ရနိုင်အောင် ကျွန်တော် ကြိုးစားပြီးတော့ ပါဝါပွိုင့်လေးနဲ့ပဲ ရှင်းခွင့်ပြုပါ။ ကိုယ်စားလှယ်တော်ကြီးရဲ့မေးခွန်းက သုံးမျိုးပါနေတာ တွေ့ရပါတယ်။ တစ်မျိုးကတော့ စီမံကိန်း ကာလကို ချုံ့နိုင်မလားလို့မေးတာဖြစ်ပါတယ်။ နောက်တစ်မျိုးကတော့ ဒီစီမံကိန်းကို ကျွန်တော်တို့ အမြန်ဆုံးအကောင်အထည်ဖော်ဖို့အတွက် ပံ့ပိုး ပစ္စည်းတွေဖြည့်ဆည်းပေးတဲ့နေရာမှာ ဘဏ္ဍာရေး နှစ်အလိုက် ပြည့်စုံမှု ရှိ/မရှိ ဆိုတဲ့ အစီအစဉ်ကို သူ မေးတာဖြစ်ပါတယ်။ နောက်တစ်ခုကတော့ မိုးမိတ်-တွင်းငယ် လမ်းပေါ်က ဒီဆောက်လုပ်ရေးပိုင် လမ်းမကြီးပေါ်က ROdd structure တွေကို ပြုပြင်တဲ့နေရာမှာ ဆောက်လုပ်ရေးဝန်ကြီးဌာနနဲ့ ညှိနှိုင်းဆောင်ရွက်ထားတာ ရှိ/မရှိ ဆိုတဲ့ မေးခွန်း(၃)ခုကို တပေါင်းတည်းပဲ ကျွန်တော် ဆက်တိုက်ဖြေကြား သွားမှာ ဖြစ်ပါတယ်။ စောစောက ကိုယ်စားလှယ်တော်ကြီး တင်ပြတဲ့အထဲမှာပါတဲ့ ခရီးစဉ်တွေပဲ ဖြစ်ပါတယ်။ မန္တလေးကနေစပြီးတော့ ကျွန်တော်တို့ စီမံကိန်းစခန်းထဲထိအောင် (၁၆၉)မိုင်ဖြစ်ပါတယ်။ ဘေးမှာ တင်ပြထားတာကတော့ မန္တလေး-ဝါးဖြူတောင်၊ ဝါးဖြူတောင်-တွင်းငယ်၊ တွင်းငယ်-မိုးမိတ် ကိုယ်စားလှယ် တော်ကြီး တင်ပြသွားတဲ့အထဲမှာ တွင်းငယ်-မိုးမိတ် ဆိုတာ ပါပါတယ်။ ဒါလေး နောင်ကျရင် ကျွန်တော် Power Point လေးထဲမှာ ဆောင်ရွက်မှုကိုတင်ပြသွားမှာဖြစ်ပါတယ်။ ကျွန်တော်တို့ စီမံကိန်းတစ်ခုလုပ်တဲ့ အခါမှာ အဲဒီစီမံကိန်းကို (၁) ကွင်းဆင်းပြီးတော့ နေရာကို ရှာရပါတယ်။ နေရာရှာတဲ့အခါမှာ ပညာရှင် sule:et:om mi cossos, ob dulosas:cəl373:qulosofi Hydrologist satqulosofi Geologist ခေါ်ရပါတယ်။ Designer ကို ခေါ်ရပါတယ်။ ကျွန်တော်တို့ အခြားသောလိုအပ်တဲ့ ကျွမ်းကျင်သူတွေ လည်းပဲ ကျွန်တော်တို့ ပါပါတယ်။ ပါတဲ့အခါမှာ ဒီစီမံကိန်းကို ကျွန်တော်တို့ ကွင်းဆင်း တာ ၂၀၀၇-၂၀၀၈ ခုနှစ်ကျမှ ကွင်းဆင်းတာဖြစ်ပါတယ်။ ကွင်းဆင်းတဲ့အခါမှာ ကျွန်တော်တို့ အထက်(၅) မိုင်လောက်အကွာ ကနေစပြီးတော့ ကျွန်တော်တို့ လမ်းလျှောက်ပြီးတော့ ဒီချောင်းတစ်လျှောက် ဘေးဘယ်မှာ ကျွန်တော်တို့ ဖြစ်နိုင်ခြေရှိမယ့်နေရာတွေကို အသေးစိတ် ကျွန်တော်တို့ လေ့လာတာဖြစ်ပါတယ်။ Hydrology ပိုင်းအနေနဲ့ မိုး/ဇလ ပိုင်းအနေနဲ့ကတော့ ကျွန်တော်တို့ အထူးပြောစရာ မရှိပါဘူး။ စောစောက ကိုယ်စားလှယ်တော်ကြီးတင်ပြတဲ့အတိုင်းပါပဲ။ အပေါ်မှာရှိတဲ့ စီမံကိန်းတွေက လေ့လာထားတဲ့ အခြေအနေကို နောက်က ထပ်ပေါင်းလိုက်လို့ရှိရင် ဒါ သေချာတဲ့အခြေအနေ ဖြစ်ပါတယ်။ ဒါကြောင့်မို့လို့ Hydrology က ဒီနေရာမှာတော့ လေ့လာပြီးသား အခြေအန��ထဲမှာပါတော့ Geology ပိုင်းဆိုင်ရာနဲ့ ဒီတမံကို အထိုင်ဘယ်လိုချမလဲ ဆိုတဲ့နေရာမှာ ကျွန်တော် မြေနေရာ အကွက်အကွင်းရှာတဲ့နေရာမှာ ကျွန်တော်တို့ (၅)နေရာရှာမှ နောက်ဆုံးနေရာကို ကျွန်တော်တို့ ရောက်ရှိ ခဲ့တာဖြစ်ပါတယ်။ အဲဒီ တစ်ခုနဲ့ တစ်ခု နောက်ဆုံးပိတ်အကွာဝေးကတော့ (၄)မိုင်ကနေ(၅)မိုင်အထိ ကျွန်တော်တို့ ချောင်းတစ်လျှောက် လေ့လာခဲ့ရတာဖြစ်ပါတယ်။ ဒါ ခုနှစ်ကလေးကို တင်ပြရရင်တော့ ၂၀၀၇-၂၀၀၈ မှာ ကျွန်တော်တို့ ကွင်းဆင်းပြီးတော့ ရွေးချယ်မှုပြုလုပ်ပြီးတော့ Findize လုပ်ခဲ့နိုင်တာ ဖြစ်ပါတယ်။ ၂၀၀၇-၂၀၀၈ ပြီးသွားတဲ့အချိန်ကျမှ ဒီနေရာကိုတော့ ဖြစ်နိုင်ခြေရှိတယ်လို့ မျက်မြင်သိတဲ့ အခါကျမှ Detail ကျွန်တော်တို့က Investigation ကို နည်းပေါင်းမြောက်မြားစွာနဲ့ လုပ်တဲ့အခါမှာ ၂၀၀၈-၂၀၀၉ ခုနှစ်ကနေစပြီးတော့ ဆွစ်ဇာလန်နိုင်ငံရဲ့ နာမည်ကြီး AF-Colenco အတိုင်ပင်ခံနဲ့ ကျွန်တော်တို့ ဝန်ကြီးဌာနက အဖွဲ့အစည်းထဲကနေ ပူးပေါင်းပြီးတော့မှ လေ့လာတဲ့ အခါမှာ ၂၀၁၁ ခုနှစ်၊ သြဂုတ်လမှာ ကျွန်တော် ဖြစ်မြောက်နိုင်ပါတယ်ဆိုတဲ့ Feasibility Study Report ကို သူတို့ တင်ပြနိုင်တာဖြစ်ပါတယ်။ ဒါ ကျွန်တော် အဲဒါကို Report ကို တင်ပြထားခြင်း ဖြစ်ပါတယ်။ အဲဒီ Report ရတဲ့အချိန်မှာ F. S Feasibility Study Report)အရဖြစ်နိုင်တယ်လို့ ယေဘု ယျသိသွားတဲ့အချိန်မှာ ကျွန်တော်တို့က စပြီးတော့ လုပ်ငန်းကိုစတာ ဖြစ်ပါတယ်။ ခုဆိုရင် ဒါ စောစောက တင်ပြသွားတဲ့ အထဲမှာပါတဲ့ နောက်ဆုံး မိုးမိတ်နဲ့ စီမံကိန်းလမ်းမပေါ်မှာရှိတဲ့ Rodd structure တွေနဲ့ လမ်းအကျယ် တွေနဲ့ကို ကျွန်တော် မျက်မြင်တင်ပြခြင်း ဖြစ်ပါတယ်။ ဒါတွေဟာ ရေရှည်မှာ Heavy Load တွေ သွားမှာဖြစ်တဲ့အတွက်ကြောင့်မို့လို့ ရှိပြီးသားတံတားတွေအကုန်လုံးကို ကျွန်တော်တို့ RC တွေနဲ့ ပြောင်းတယ်။ လမ်းကိုလည်း (၃၆)ပေအကျယ်ထိအောင် ချို့တဲ့လုပ်ငန်းတွေ ကျွန်တော်တို့ လုပ်ခဲ့ပါတယ်။ နောက်တစ်ခု ကတော့ စောစောက တင်ပြခဲ့တဲ့ ဖြစ်နိုင်တယ်လို့ သိတဲ့အချိန်ကနေစပြီး တော့ ကျွန်တော်တို့ ၂၀၁၁ ခုနှစ် နောက်ပိုင်းမှာဆောင်ရွက်ခဲ့တဲ့ ဒါက နိုင်ငံခြားသားတွေလည်း တည်းခိုနေနိုင်အောင် ဆိုတဲ့ဟာတွေရော နောက် စီမံကိန်းအကြီးအကဲတွေ အကုန်လုံး အဲဒီမှာ တစ်စုတစ်ဝေးတည်းရှိအောင် ဆိုပြီး စခန်းတွေ ကျွန်တော်တို့ ထူထောင်ပါတယ်။ ရုံးတွေ ထူထောင်ပါတယ်။ ဂိုဒေါင်တွေ၊ စခန်းတွေ ကျွန်တော်တို့ ၂၀၁၁ ခုနှစ်၊ သြဂုတ်လမှာ Report ရတဲ့အချိန်မှာ ဒီဟာ တွေကို ကျွန်တော်တို့ စပြီးလုပ်တာဖြစ်ပါတယ်။ ဒီ Report နဲ့တင် လုံလောက်ပြီလား ဆိုတော့ စီမံကိန်း တစ်ခုကို အကောင်အထည်ဖော်တဲ့အခါမှာ Feasibility တစ်ခုလောက်နဲ့တင် ကျွန်တော်တို့က ဒီစီမံကိန်း Goz Yo oqulopou pera alịcossom Detailed Investigation cocaToo Basic Design Report ထိအောင် ကျွန်တော်တို့ ဆက်ပြီးတော့ပြုစုဖို့ လိုလာပါတယ်။ ဒီလိုပြုစုလိုက်မှလည်း တကယ် တမံတည်ဆောက်ရမယ့် တကယ် Powerhouse တည်ဆောက်ရမယ့် စောစောက တင်ပြခဲ့တဲ့ ရေလွှဲရမယ် ဆိုတဲ့ဟာတွေက ဘယ်နေရာမှာ ဘယ်လိုထားမလဲ ဆိုတာတဲ့ဟာတွေက Detail သူက အဲဒီကျမှ ပြောနိုင်တာဖြစ်ပါတယ်။ အဲဒါကိုလည်း ကျွန်တော် ၂၀၁၂ ခုနှစ်မှာဆက်လက်ပြီးတော့ဆောင်ရွက်ခဲ့တဲ့အခါမှာ ၂၀၁၃ ခုနှစ်၊ ဒီဇင်ဘာလမှာ စောစောက တင်ပြခဲ့တဲ့အဖွဲ့ကပဲ Basic Design Report ကို တင်ပြလာနိုင်တာ ဖြစ်ပါတယ်။ အဲဒီလို Busic Design Report ရတဲ့အခါကျမှ ကျွန်တော်တို့က ဘယ်လိုတမံအမျိုးအစား ကိုသုံးမယ်။ ဘယ်ပစ္စည်းတွေသုံးမယ်။ ဘယ် Qudity မျိုးဖြစ်ရမယ်ဆိုတာ တစ်ခါတည်းနဲ့ သူက ဆုံးဖြတ်ချက်ပေးတာ ဖြစ်တဲ့အတွက်ကြောင့်မို့လို့ အဲဒီအချိန်ကနေစပြီးတော့ ကျွန်တော်တို့ အဓိက လိုအပ်ချက်ဖြစ်တဲ့ ဒီကွန်ကရစ်ထုတ်လုပ်မှုအတွက် အရေးကြီးတဲ့ကျောက်ကို ကျွန်တော်တို့ စပြီးတော့ တစ်နာရီကို တန်(၄၅၀)လောက်ထိကျနိုင်တဲ့စက်(၄) စီးလောက်နဲ့ ကျွန်တော်တို့ကုမ္ပဏီ(၄)ခုလောက်ကို တာဝန်ခွဲဝေပေးပြီးတော့ ကျွန်တော်တို့ စတင်ဆောင်ရွက်နေတာဆိုရင် ထုတ်လုပ်ရမယ့်ပမာဏက (၂၄) သိန်းတောင်ထုတ်လုပ်ရမယ့်ကိစ္စမှာ ကျွန်တော်တို့ (၉)သောင်းကျော်ထိ ပြီးခဲ့တဲ့ မတ်လအထိအောင် ဒါ ပြီးစီးနေခဲ့ပြီဖြစ်ပါတယ်။ ဒီနေရာမှာ အရေးကြီးတဲ့ကိစ္စတစ်ခုကတော့ ကျွန်တော်တို့က ကျွန်တော်တို့ 23:00ps :808nmaags:m 33:05 geosofi omws Powerhouse m Geological Condition အရတည်ဆောက်ရမှာသည် လက်ယာဘက်ကမ်း၊ မဘိမ်းဘက်အခြမ်းမှာ တည်ဆောက်ရမှာ ဖြစ်နေတယ်။ ဒါ Geologicd ကြောင့်လို့ မဖြစ်မနေကို အဲဒီနေရာမှာ ရွေးကိုရွေးပြီး တည်ဆောက်ရတာ ဖြစ်တဲ့အတွက်ကြောင့်မို့လို့ ဒါ ဘယ်လိုပဲလုပ်လုပ် ကျွန်တော်တို့က တမံဟိုဘက်ဒီဘက်ကမ်း ကူးဖို့ အတွက် တံတားကြီးတစ်စင်းက သေချာပေါက် လိုလာပြီဆိုပြီးတော့ ခုနတုန်းကတင်ပြခဲ့တဲ့ F.S ဖြစ်ပြီ ဆိုကတည်းက ကျွန်တော်တို့ စတင်အကောင်အထည်ဖော်တဲ့နေရာမှာ ပေ(၆၂၀)ကျော်ရှည်တဲ့ သံမဏိ သံဘောင် RC တံတားကြီးတစ်စင်းကို ကျွန်တော်တို့ တည်ဆောက်လိုက်ပါတယ်။ တံတားပေါ်မှာ အနည်းဆုံး တန်(၈၀)ဝိတ်နဲ့ သွားနိုင်တဲ့အထိအောင် ကျွန်တော်တို့ တည်ဆောက်ထားတာဖြစ်ပါတယ်။ ဒီလို တည်ဆောက်လိုက်လို့လည်းပဲ ခု ဟိုဘက်ကမ်း၊ ဒီဘက်ကမ်း မဘိမ်းနဲ့ မိုးမိတ်နဲ့ကို ကျွန်တော်တို့ အခကြေးငွေမယူဘဲနဲ့ ဒီပေါ်ကနေသွားနေတဲ့အတွက်ကြောင့်မို့လို့ ကျွန်တော်တို့ ရာသီမရွေး သဘာဝ ဘေးအန္တရာယ်ကအစ အကုန်လုံးကင်းပြီးတော့ ဒေသဖွံ့ဖြိုးရေးကိုလည်း အထောက်အကူအများကြီး ပြုနေတာဖြစ်ပါတယ်။ ဒီနေရာမှာ ကျွန်တော်တို့ စီမံကိန်းကာလထဲမှာ ဘာတွေလုပ်နေသလဲလို့ဆိုရင် အကြို တည် ဆောက်မှုရပြီဆိုကတည်းက၊ ခွင့်ပြုလို့ရပြီ စလုပ်လို့ရပြီဆိုကတည်းက ကျွန်တော်တို့ (၁)ကတော့ စခန်းကို မီးပေးဖို့အတွက် ကျွန်တော်တို့ ဒီဇယ် Generator နဲ့စာလို့ရှိရင် လျှပ်စစ်နဲ့မီးပေးတာသည် စီမံကိန်း ကုန်ကျစရိတ်ကို သက်သာစေတယ်ဆိုပြီးတော့ ကျွန်တော်တို့က အမြန်ဆုံး မိုးမိတ်ကနေပြီး ရွှေလီ(၃) စီမံကိန်းထဲထိအောင် ၃၃ ကေဗွီဓာတ်အားလိုင်း ကျွန်တော်တို့ ပြီးစီးသွားပြီဖြစ်ပါတယ်။ ဒါပေမဲ့ အခြေခံ လိုအပ်ချက်ဖြစ်တဲ့ မိုးကုတ်ကနေပြီးတော့ မိုးမိတ်ကို ကျွန်တော်တို့ ဓာတ်အားလိုင်း ဆွဲနေတဲ့လုပ်ငန်းက ဒီနှစ်ထဲမှာပဲ ကျွန်တော်တို့ ပြီးမှာဖြစ်တဲ့အတွက်ကြောင့်မို့လို့ မိုးကုတ်ကနေ မိုးမိတ်၊ မိုးမိတ် ပြည်သူတွေ လည်းပဲမီးရ မိုးမိတ်ကနေပြီးတော့ ကျွန်တော်တို့ စီမံကိန်းစခန်းကိုလည်း မီးရဆိုတော့ ဒီနှစ်ထဲမှာပဲ ကျွန်တော်တို့ ၃၃ ကေဗွီဓာတ်အားလိုင်းကတစ်ဆင့် ရောက်ရှိလာမှာဖြစ်ပါတယ်။ အဲလို တစ်ပြိုင်နက် လုပ်နေတဲ့အချိန်မှာလည်းပဲ စောစောကတင်ပြခဲ့တဲ့အထဲမှာ ဒါ ကိုယ်စားလှယ်တော်ကြီးရဲ့မေးခွန်းထဲမှာ ကျွန်တော်တွေ့ပါတယ်။ နိုင်ငံတော်က လေ့ကျင့်ပေးထားတဲ့ဝန်ထမ်းများနဲ့ စက်ယန္တရားတွေ၊ နိုင်ငံပိုင် တွေလည်း အများကြီးဌာနမှာရှိတယ်၊ ကိုယ့်ဘာသာကိုယ်လည်း လုပ်သင့်တယ်လို့ ပြောတဲ့အထဲမှာ တွေ့ပါတယ်။ အခု ကျွန်တော်တို့ ဒီလုပ်ထားတဲ့လုပ်ငန်းတွေဟာ ကနေ့အထိလုပ်ခဲ့တဲ့ လုပ်ငန်းတွေသည် ခုန ကျောက်ထုတ်လုပ်ငန်းလိုဟာမျိုး Specidize ကလွဲလို့ ကျန်တဲ့လုပ်ငန်းတွေဟာ ကျွန်တော်တို့ ဌာန ကစက်နဲ့ ဌာနက ကြီးကြပ်ကွပ်ကဲပြီးတော့ပဲ ဆောင်ရွက်ခဲ့တာဖြစ်ပါတယ်။ ဒါတွေဟာ ဆောင်ရွက်ဆဲ လုပ်ငန်းတွေပဲ ဖြစ်ပါတယ်။ နောက်တစ်ခုကတော့ စောစောကတင်ပြသွားတဲ့ အထဲမှာပါတဲ့ အတိုင်းပါပဲ ရေလွှဲရေထုတ်ပြွန် တည်ဆောက်ဖို့လိုပါတယ်။ ဥမင်လိုဏ်ကြီးတွေ မလိုပါဘူး။ မှန်ပါတယ်။ ကျွန်တော်တို့ မလုပ်ပါဘူး။ အဲဒီအတွက် ဒီရေလွှဲရေထုတ်ပြွန်ကိုပဲ စောစောကတင်ပြခဲ့တဲ့ အတိုင်းပဲ (၄၉)ပေ၊ (၂၃)ပေ Box၊ (၃)Box ၊ Box Conduit နဲ့ ကျွန်တော်တို့ (၃)Box နဲ့ အလျားကတော့ (၄၁၃)ပေ ရှိမှာဖြစ်ပါတယ်။ သူ့ကို လည်း ကျွန်တော်တို့က Excavqtion တူးတာတွေအားလုံးပြီးလို့ ကွန်ကရစ်တွေလည်း လောင်းနေပါပြီ။ လောင်းတဲ့ကွန်ကရစ်က ဆောင်ရွက်ဖို့ရှိအတွက်ကတော့ ကျင်း(၃၈၀၀၀) လောက်ရှိတဲ့ နေရာမှာ ပြီးခဲ့တဲ့ မတ်လအထိအောင် တစ်သောင်းလေးထောင်ကျော် ကျွန်တော်တို့ ပြီးပြီ ဖြစ်ပါတယ်။ သူ့အတွက်လည်း ကျွန်တော်တို့ ချောင်းရဲ့ဘေးမှာ Rim berm ဆိုတဲ့ ယာယီရေတားတမံတွေ ဘာတွေ လည်း လုံခြုံ အောင် ကျွန်တော်တို့ ကာရံထားပြီးသားဖြစ်တဲ့အတွက်ကြောင့်မို့လို့ ဆက်လက်ပြီးတော့ ဆောင်ရွက်ဆဲ ဖြစ်ပါတယ်။ - နောက်တစ်ခုကတော့ ကျွန်တော်တို့က နောင်တစ်ချိန်မှာ တည်ဆောက်ရေးလုပ်ငန်းတွေ မြိုင်လာတဲ့အချိန်မှာ ဒီပါဝါ ၃၃ ကေဗွီ လိုင်းနဲ့မရတော့ပါဘူး။ ကျွန်တော် အနည်းဆုံး ၅ မဂ္ဂါဝပ် ၆ မဂ္ဂါဝပ်လောက်ထိအောင် သူကတိုးသုံးမှာ ဖြစ်တဲ့အတွက်ကြောင့်မို့လို့ သူ့ကို ကျွန်တော်တို့က ၁၃၂ ကေဗွီ လက်ပံလှ၊ သပိတ်ကျင်းနားလေးကလက်ပံလှကနေပြီးတော့ ကျွန်တော် မိုးကုတ်ကိုဖြတ်မယ်။ မိုးကုတ် ကိုဖြတ်ပြီးတော့ ကျွန်တော်တို့ ရွှေလီ-မိုးမိတ်၊ မိုးမိတ်ကနေတစ်ဆင့် ကျွန်တော် ရွှေလီ(၃)ကို သွားမှာ ဖြစ်ပါတယ်။ ဒါ long-term အတွက် မိုးကုတ်ကိုပါ မီးပေးတဲ့နေရာမှာ လုံလောက်စေဖို့အတွက် တစ်ခါတည်း စဉ်းစားခဲ့တာဖြစ်ပါတယ်။ နောက်တစ်ခုကတော့ မိုးမိတ်ကိုလည်း လုံလောက်အောင် မီးပေး နိုင်ဖို့အတွက် ဒီ ၁၃၂ ကေဗွီ ဓာတ်အားလိုင်းကို ဖြတ်ခဲ့တာဖြစ်ပါတယ်။ အဲဒါလည်း စာချုပ်ချုပ်ပြီးတော့ တင်ဒါအပ်ထားပြီးဖြစ်ပါတယ်။ နောက်ထပ် (၁၅)လ၊ (၁၆)လအတွင်းမှာ ဒီဓာတ်အားလိုင်းဟာ ရောက်ရှိမှာ ဖြစ်ပါတယ်။ ဒါတွေဟာ Feasibility Study Report ပြီးသွားတဲ့နောက်ပိုင်းမှာ ကျွန်တော်တို့ ဆောင်ရွက် ခဲ့တဲ့ နိုင်ငံတော်ပိုင်ငွေနဲ့ဆောင်ရွက်ခဲ့တဲ့ ကိစ္စများပဲ ဖြစ်ပါတယ်။ ခုတင်ပြသွားတာကတော့ စောစောက ကိုယ်စားလှယ်တော်ကြီး တင်ပြသွားတဲ့ အတိုင်းပါပဲ။ ကျွန်တော်တို့ (၆)နှစ်စာပဲ ကျွန်တော် ပေါင်းလိုက်ပါမယ်။ လျာထားတဲ့ ကျပ်သန်းက (၁၆၆)သန်း၊ ဘီလီယံ(၁၆၆)ဘီလီယံ ကျွန်တော်တို့က လာပြီးတော့ တောင်းပါတယ်။ ဒါပေမဲ့ ကျွန်တော်တို့ ရတော့ (၅၃)ဘီလီယံရပါတယ်။ ရရှိမှုရာခိုင်နှုန်းကတော့(၄၅)ရာခိုင်နှုန်းဖြစ်ပြီးတော့ ကျွန်တော်တို့ ပြီးချင်တာ ကတော့ ဒီ ၂၀၁၅-၂၀၁၆ မှာ အနည်းဆုံး(၂၂.၇၆)အောက်ဆုံး အပြာနုလိုင်းလေးဖြစ်ပါတယ်။ အဲဒါကို ပြီးချင်ပါတယ်။ ဒါပေမဲ့ ကျွန်တော်တို့ တကယ်ပြီးတာကတော့ (၁၀.၂) ပဲပြီးတာဖြစ်ပါတယ်။ ဒီစီမံကိန်းကို ကျွန်တော်တို့ ဘီလီယံနဲ့တွက်မယ်ဆိုရင်(၁၄၀၀)ခန့် ကုန်မှာဖြစ်တဲ့အတွက်ကြောင့်မို့လို့ ဒါ ခု ကနေ့ထိ ဆောင်ရွက်ခဲ့တဲ့ (၇၅) ဘီလီယံနဲ့ဆိုလို့ရှိရင် ဒါနှိုင်းကြည့်နိုင်အောင် ကျွန်တော်တင်ပြခြင်း ဖြစ်ပါတယ်။ အဲဒီတော့(၆)နှစ်စာမှာ (၇၅)ရတယ်ဆိုတော့ တစ်နှစ်တစ်နှစ်ကိုလိုတာက ဘီလီယံ(၁၅၀) ကျပ်ခန့်လိုမှာဖြစ်ပါတယ်။ ဒီဘီလီယံ(၁၅၀)ကျပ် နေနေသာသာ ကျွန်တော်တို့ DHPI မှာ စီမံကိန်း(၆)ခု လုပ်တာတောင်မှ တစ်နှစ်ကို ဘီလီယံ(၁၀၀)ပဲရပါတယ်။ အဲဒီ(၁၀၀)ထဲကမှ (၄၀)လောက်က နိုင်ငံခြားငွေ၊ ချေးငွေတွေထဲက ပစ္စည်းဝယ်တဲ့ကိစ္စတွေကို ကျွန်တော်တို့ ကုန်ကျရတာ ဖြစ်ပါတယ်။ မြန်မာငွေဆိုလို့ရှိရင် ဘီလီယံ(၆၀)လောက်ပဲ စီမံကိန်း(၅) ခုလောက်ကို မျှသုံးနေတာ ဖြစ်ပါတယ်။ တကယ်လိုတာကတော့ ဒီစီမံကိန်းမှာ အင်တိုက်အားတိုက်လုပ်မယ်ဆိုရင် နှစ်စဉ် ဘီလီယံ(၁၅၀) လောက်လိုမှာ ဖြစ်ပါတယ်။ နောက်တစ်ခုကတော့ မေးခွန်းထဲမှာပါတဲ့ ကျွန်တော်တို့ တွင်းငယ် - မိုးမိတ်လမ်းလေးကို ဆောက်လုပ်ရေးနဲ့ ညှိနှိုင်းဆောင်ရွက်နေတာရှိပါသလား ဆိုတာ ကျွန်တော်တို့ ရှိပါတယ်။ ကျွန်တော်တို့ ညှိနှိုင်းခြင်း (၅)ကြိမ် ကျွန်တော်တို့ နှစ်အလိုက်၊ ကာလ အလိုက်တွေ ကျွန်တော်တို့ ပြုလုပ်ခဲ့ပါတယ်။ လုပ်တဲ့အခါမှာ သူတို့နဲ့ကျွန်တော်တို့နဲ့ ညှိနှိုင်းပါတယ်။ ကျွန်တော်တို့ သွားမယ့်ဝန်အားတွေလည်း တွက်ပါတယ်။ တွက်တော့ ဒီမှာ ကျွန်တော်တို့ ဆောင်ရွက်ရန် ဆိုတဲ့အကွက်ကလေးရှိပါတယ်။ (၁၂၃)တံတားဆို (၁၂၃)စင်းရှိတဲ့နေရာမှာ ကျွန်တော်တို့ (၅၀)အောက် ဆိုရင် (၅၈)စင်း ပြီးပါပြီ။ (၆၅)စင်း ကျွန်တော်တို့ ကျန်ပါသေးတယ်။ (၅၀)ပေအထက်တံတားကတော့ ကျွန်တော်တို့က (၁၅)စင်းရှိတဲ့အနက် (၁)စင်းပြီးပါပြီ။ (၁၄)စင်း ကျန်ပါသေးတယ်။ Totd ပေါင်းလို့ရှိရင်တော့ ကျွန်တော်တို့က(၁၃၈)စင်းရှိတဲ့နေရာမှာ (၅၉) စင်းပြီးပြီးတော့ (၇၉)စင်းကျန်ရှိနေတဲ့ဟာကို ဆောက်လုပ်ရေးဝန်ကြီးဌာနကလည်းပဲ နှစ်အလိုက် ရန်ပုံငွေ ကို ဖြည့်ဆည်းတောင်းခံပြီးတော့ ကျွန်တော်တို့ အကောင်အထည်ဖော်ဆောင်ရွက်ပေးနေတာရှိပါတယ်။ ဒါကတော့ ကျွန်တော်တို့ အကောင်အထည်ဖော်ပေးသွားတဲ့အထဲမှာ ကင်းညောင်းတံတား ဆိုတာ ပေ(၄၈၀)၊ တန်(၆၀) အလေးချိန်ခံနိုင်တဲ့ဟာကို သူတို့ဆောင်ရွက်ပြီးသွားပြီဖြစ်ပါတယ်။ ဒါ နမူနာတင်ပြ ခြင်းဖြစ်ပါတယ်။ နောက်တစ်ခုကလည်း ဒီလိုပဲတန်(၆၀)ခံတဲ့တံတားတွေ ကျွန်တော်တို့ တည်ဆောက် ပြီးဖြစ်ပါတယ်။ နောက်ထပ်လည်းပဲ တံတားလေးတွေ ကျွန်တော်တို့ တင်ပြထားခြင်း ဖြစ်ပါတယ်။ တချို့ဟာတွေ ကျန်နေပါသေးတယ်။ အဲဒီထဲမှာ အရှည်တစ်ခုကတော့ (၁၂၈)ပေရှည်တဲ့ ပတန်းချောင်း တံတားလေးတစ်ခုကတော့ ဘေလီတံတားအဆင့်ပဲ ရှိပါသေးတယ်။ ဒါကိုတော့ ကျွန်တော်တို့ ဆောက်လုပ်ရေးနဲ့ ညှိနှိုင်းပြီးတော့ ဆက်လက်ဆောင်ရွက်သွားမှာဖြစ်ပါတယ်။ ကျွန်တော် နိဂုံးချုပ်တင်ပြလိုတာကတော့ စီမံကိန်းက ပစ္စည်းလိုအပ်တာလည်း မဟုတ်ပါဘူး။ Consultant လိုတာလည်း မဟုတ်ပါဘူး။ လိုချင်တာကတော့ နိုင်ငံခြားငွေ (သို့) မြန်မာငွေ လုံလောက် အောင်ဖြည့်ဆည်းဖို့ပဲ ဖြစ်ပါတယ်။ ဒါရလို့ရှိရင် ကျွန်တော်တို့က ဈေးကွက်စီးပွားရေးစနစ်အရ ဘိလပ် မြေပဲဖြစ်ဖြစ်၊ သံချောင်းလုံးပဲဖြစ်ဖြစ်၊ စက်ပစ္စည်းပဲဖြစ်ဖြစ် အချိန်မရွေးတင်ဒါခေါ်ဝယ်၊ နိုင်ငံတော် ကလည်း ခွင့်ပြုထားပြီးသားဖြစ်ပါတယ်။ ဒီလုပ်ငန်းရဲ့ လုပ်ဆောင်ဖို့အတွက် ဒါပေမဲ့ ရန်ပုံငွေသာ အဓိကဖြစ်ပါတယ်။ ဒီနေရာမှာ ကျွန်တော်တို့ စီမံကိန်းကာလကို ထပ်မလျှော့ချင်ဘူးလားလို့၊ မလျှော့နိုင် ဘူးလားလို့မေးတဲ့အခါမှာ ကျွန်တော်တို့ Basic Design Report မှာတုန်းကတည်းကိုက ၂၀၁၃ တင်လိုက်တုန်းကတည်းကိုက စီမံကိန်းကာလကို International style နဲ့ ပြည့်စုံအောင် ပံ့ပိုးနိုင်လို့ ရှိရင်(၆)နှစ်၊ နည်းနည်းလျော့လျော့လေး ပံ့ပိုးလို့ရှိရင်(၈)နှစ် ကြာမယ်လို့ ကျွန်တော်တို့ ၂၀၁၃ ခုနှစ် ကနေ စလုပ်လို့ရှိရင် ကျွန်တော်တို့ တစ်ခါတည်းခန့်မှန်းခဲ့ပြီးဖြစ်ပါတယ်။ ဒါပေမဲ့ ကနေ့အချိန်အခါနဲ့ကတော့ ကျွန်တော်တို့ ဖြည့်ဆည်းပေးနိုင်မှုတွေ အားနည်းနေ သေးတဲ့အချိန်မှာမိုလို့ ဒီလိုပဲ ကျွန်တော်တို့ ကြန့်ကြာနေခြင်းဖြစ်ပါတယ်။ ဒါကိုလည်း ကျွန်တော်တို့က ဘယ်လိုလုပ်နေသလဲဆိုတော့ နိုင်ငံတော်ကချည်းလည်းပဲ မလုပ်ပေးနိုင်ဘူးဆိုလို့ရှိရင် အပြည်ပြည် ဆိုင်ရာ ငွေကြေးအဖွဲ့အစည်းတွေဆီကနေပြီးတော့ အတိုးနှုန်းသက်သာစွာနဲ့ ချေးယူဖို့အစီအစဉ်ကို လည်းပဲ ကျွန်တော်တို့ ဆွေးနွေးညှိနှိုင်းလျက်ရှိပါတယ်။ ဒါတင် လုံလောက်ပြီလား ဆိုတော့ မလုံလောက် သေးပါဘူး။ နိုင်ငံတော် ရဲ့ ကြီးမားတဲ့စီမံကိန်းကြီးတွေကို ကျွန်တော်တို့ အပြည်ပြည်ဆိုင်ရာ Developer တွေနဲ့ပါ ပူးပေါင်းပြီးတော့မှ Joint(JVA) လုပ်ပြီးတော့ ကျွန်တော်တို့ အကောင်အထည်ဖော်မယ့်အပိုင်း ကိုလည်းပဲ ဆွေးနွေးညှိနှိုင်း ဆောင်ရွက်လျက်ရှိပါတယ်။ နောက်တစ်ခုကတော့ ကျွန်တော်တို့ ဆောင်ရွက်ဆဲလုပ်ငန်းတွေမှာ မိမိဌာနပိုင်စက်ယန္တရား တွေနဲ့ ကျွမ်းကျင်တဲ့သူတွေကို အဓိကနေရာတွေမှာ ဆောင်ရွက်လျက်ရှိသူကိုပဲ နောင်မှာ ဆောင်ရွက်မယ့်လုပ်ငန်းတွေမှာလည်း ဌာနယန္တရားနဲ့ ကျွမ်းကျင်သူတွေကို လိုအပ်တဲ့နေရာတွေမှာ အဓိကပါဝင်ဆောင်ရွက်သွားစေမှာ ဖြစ်ပါတယ်။ တွင်းငယ်နဲ့ မိုးမိတ်လမ်းပေါ်မှာရှိတဲ့ Rood structure တွေကိုတော့ ပြည်သူ့ဆောက်လုပ်ရေးလုပ်ငန်းနဲ့ ဆက်လက်ညှိနှိုင်းပြီးတော့ ဆောင်ရွက်သွားမှာ ဖြစ်ပါတယ်။ဆောင်ရွက်လည်း ဆောင်ရွက်ဆဲဖြစ်ပါကြောင်းတင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="vicespeaker">လွှတ်တော်ကိုယ်စားလှယ်များကို အနည်းငယ်ပန်ကြားလိုတာက အခု ကျွန်တော်တို့ ဆောင်ရွက်နေတာသည် မေးခွန်းများနှင့် အဖြေများ ဆောင်ရွက်နေတဲ့ အစီအစဉ်သာ ဖြစ်ပါတယ်။ ဆွေးနွေးခြင်းမဟုတ်ပါဘူး။ အဆိုကို ဆွေးနွေးတာ မဟုတ်ပါဘူး။ ဒါကြောင့်မို့ ဒီ အစီအစဉ်အတိုင်း မေးခွန်းမေးမြန်းခြင်းဆိုတဲ့အပိုင်း၊ ဖြေကြားခြင်းအပိုင်းမှာ မေးခွန်းကို ထိရောက်မှုနဲ့ ဖြေကြားမှုပိုင်းမှာလည်း ထိရောက်မှုကို ဆေင်ရွက်ပေးဖို့လေး အထူးမေတ္တာရပ်ခံအပ်ပါတယ်။ ဆက်လက်ပြီး လွှတ်တော်ကိုယ်စားလှယ်သုံးဦး မေးမြန်းသည့်မေးခွန်းတွေဟာ ပတ်ဝန်းကျင် ထိန်းသိမ်းရေးနှင့်သစ်တောရေးရာဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>တောင်ကုတ်မြို့နယ် “ဦးဆက်တော် ဓာတုစေတီ” သာသနာ့မြေပိုင်နက်အတွင်းရှိ သစ်ပင်များအား ခိုးယူ၊ ခုတ်လှဲ ရောင်းဝယ်ဖောက်ကား ပြုလုပ်နေသူအား ဥပဒေအရ အရေးယူနိုင်ခြင်း ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ပထမဦးစွာ ရခိုင်ပြည်နယ် မဲဆန္ဒနယ်အမှတ်(၁၀)မှ ဦးအုန်းတင် က တောင်ကုတ်မြို့နယ် “ဦးဆက်တော် ဓာတုစေတီ” သာသနာ့မြေပိုင်နက်အတွင်းရှိ သစ်ပင်များအား ခိုးယူ၊ ခုတ်လှဲ ရောင်းဝယ်ဖောက်ကား ပြုလုပ်နေသူအား ဥပဒေအရ အရေးယူနိုင်ခြင်း ရှိ/မရှိနှင့်စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="130">ဦးအုန်းတင်၊ ရခိုင်ပြည်နယ် မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့်တကွ ဧည့်သည်တော်ကြီးများ၊ လွှတ်တော်ကိုယ်စားလှယ်ကြီးများ အားလုံး နှလုံးစိတ်ဝမ်းအေးချမ်းပါစေလို့ ဆုတောင်းရင်း ရခိုင်ပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ကျွန်တော် ဦးအုန်းတင် က ရိုသေဂါရဝ ပြုအပ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ဒုတိယဥက္ကဋ္ဌကြီးမှတစ်ဆင့် ကျွန်တော် မေးမြန်းလိုတဲ့မေးခွန်းကတော့ သာသနာ့မြေပိုင်နက်အတွင်းရှိ သစ်ပင်များအား ခိုးယူ၊ ခုတ်လှဲ</speech>
<title>ရောင်းဝယ်ဖောက်ကား ပြုလုပ်နေသူအား ဥပဒေအရ အရေးယူနိုင်ခြင်း ရှိ/မရှိ ဆိုတဲ့ မေးခွန်းကိုဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ရခိုင်ပြည်နယ်၊ တောင်ကုတ်မြို့နယ်၊ ရွှေနတ်တောင်နေသူ ဦးမောင်ထွန်းသိန်း၊ အဘ ဦးဘထွန်းအောင် ဟာ ရပ်တန့်တောင် ဦးဆက်တော် ဓာတုစေတီ ဘုရားပိုင်သာသနာ့နယ်မြေ၊ ကွင်��အမှတ်(ဗွီတီ -၂၉)၊ ကွင်းအမည် ကြေးတိုင်ပြင်၊ ဦးပိုင်အမှတ် (အင်န်-၅၇)၊ ဧရိယာ(၄၆)ဧကအတွင်းရှိ သစ်ပင်များကို ခိုးယူ၊ ခုတ်လှဲ၊ ရောင်းဝယ် ဖောက်ကား ပြုလုပ်နေကြောင်း၊ (၂) ဤကဲ့သို့ သာသနာ့မြေအတွင်းရှိ သစ်ပင်များအား ခိုးယူ၊ ခုတ်လှဲ၊ ရောင်းဝယ် ဖောက်ကား ပြုလုပ်နေကြောင်းကို တောင်ကုတ်မြို့နယ်၊ မအီမြို့နယ်(ခွဲ)၊ မော်ရွာကျေးရွာရှိ တောအုပ်သို့ ၂၆-၇-၂၀၁၃ နေ့တွင်လည်းကောင်း၊ ၁၄-၁၀-၂၀၁၃ နေ့တွင်လည်းကောင်း၊ ၂၂-၂-၂၀၁၄ မွန်းလွဲ(၁၂၈)နာရီ တွင်လည်းကောင်း၊ ၈-၃-၂၀၁၄ နံနက်ပိုင်း(၁၀း၅၅)နာရီတွင်လည်းကောင်း၊ ၁၆-၃၂၀၁၄ မွန်းလွဲပိုင်း(၁၂၃)နာရီတွင်လည်းကောင်း၊ ၂၉-၇-၂၀၁၄ ညနေပိုင်း တွင်လည်းကောင်း တိုင်ကြားခဲ့ကြောင်း၊ သို့သော် တစ်စုံတစ်ရာဟန့်တားအရေးယူခြင်းမရှိပါသဖြင့် တောင်ကုတ်မြို့ရှိ သစ်တောဦးစီးသို့ ၆-၃-၂၀၁၄ နေ့တွင်လည်းကောင်း၊ ၂၇-၁၀-၂၀၁၄ တွင်လည်းကောင်း တိုင်ကြားခဲ့သော်လည်း တစ်စုံတစ်ရာ အရေးယူထားခြင်း မရှိပါ။ သို့ဖြစ်၍ သစ်တောဦးစီး သံတွဲခရိုင်၊ သံတွဲမြို့ သို့ ၂၃-၈-၂၀၁၄ နေ့တွင် လည်းကောင်း၊ ၁-၉-၂၀၁၄ တွင်လည်းကောင်း၊ ၁၀-၁၁-၂၀၁၄ တွင်လည်းကောင်း၊ ၁၉-၁၁-၂၀၁၄ တွင် လည်းကောင်း တိုင်တန်းခဲ့ကြောင်း၊ သို့သော်လည်း ဟန့်တားအရေးယူထားခြင်း မရှိပါသဖြင့် ၂၀၁၅ ခုနှစ်၊ ဇန်နဝါရီလ ၁၉ ရက်နေ့တွင် ပြည်နယ်ဝန်ကြီးချုပ်၊ ရခိုင်ပြည်နယ်အစိုးရအဖွဲ့၊ စစ်တွေမြို့ သို့စာဖြင့် တိုင်ကြားခဲ့သော်လည်း ယနေ့တိုင် တစ်စုံတစ်ရာအရေးယူဆောင်ရွက်ခြင်း မရှိသေးကြောင်းနှင့် ရခိုင်ပြည်နယ်၊ တောင်ကုတ်မြို့နယ်၊ မအီမြို့နယ်(ခွဲ) ကျော်ကိုင်းကျေးရွာ၊ ဦးဆက်တော်ဓာတု စေတီ၏ ဩဝါဒစရိယ ရွှေနတ်တောင်ကျောင်းဆရာတော် အရှင်ဘဒ္ဒန္တပညာဇောတမှ ပူးတွဲပါစာဖြင့် မိတ္တူ ပေးပို့ တိုင်ကြားလာပါသည်သို့ဖြစ်ပါ၍ ဒုတိယဥက္ကဋ္ဌကြီးမှတစ်ဆင့် မေးမြန်းလိုသည်မှာ သို့ဖြစ်ပါ၍ ယခုကဲ့သို့ သာသနာ့မြေအတွင်းရှိ သစ်ပင်များအား ခိုးယူ၊ ခုတ်လှဲ၊ ရောင်းဝယ်ဖောက်ကား ပြုလုပ်နေမှုများအား သက်ဆိုင်ရာ သစ်တောဦးစီးဌာနများအနေဖြင့် ဥပဒေနှင့်အညီ အရေးယူဆောင်ရွက်နိုင်ခြင်း ရှိ/မရှိ ကို သိရှိလိုပါသဖြင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ နိုင်ငံတစ်ဝန်း ကားလမ်းမကြီးများ၏ လမ်းနယ် နိမိတ်အတွင်း ဝဲ-ယာတွင် စိုက်ပျိုးထားရှိသည့် ကျွန်းပင်ပျို များအား မည်သို့ထိန်းသိမ်းစောင့်ရှောက်ထားသည်နှင့် မွန်ပြည်နယ်၊ သထုံမြို့နယ်၊ ပေါ်တော်မူကျေးရွာ တွင် စက်သုံးဆီအရောင်းဆိုင် ဖွင့်လှစ်ရန်အတွက် လမ်းနယ်နိမိတ်အတွင်း စိုက်ပျိုးထားရှိသည့် ကျွန်းပင်ပျို (၄)ပင်အား မြို့နယ်သစ်တောဦးစီးဌာနမှ ခုတ်လှဲ ရှင်းလင်းခဲ့ခြင်းသည် လုပ်ထုံးလုပ်နည်းများနှင့် ညီညွတ်မှု ရှိ/မရှိ သိရှိလိုခြင်း စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၉)မှ ဦးစောအုန်း က နိုင်ငံတစ်ဝန်း ကားလမ်းမကြီးများ၏ လမ်းနယ်နိမိတ်အတွင်း ဝဲ-ယာတွင် စိုက်ပျိုးထားရှိသည့် ကျွန်းပင်ပျို များအား မည်သို့ထိန်းသိမ်းစောင့်ရှောက်ထားသည်နှင့် မွန်ပြည်နယ်၊ သထုံမြို့နယ်၊ ပေါ်တော်မူကျေးရွာ တွင် စက်သုံးဆီအရောင်းဆိုင် ဖွင့်လှစ်ရန်အတွက် လမ်းနယ်နိမိတ်အတွင်း စိုက်ပျိုးထားရှိသည့်ကျွန်းပင်ပျို (၄)ပင်အား မြို့နယ်သစ်တောဦးစီးဌာနမှ ခုတ်လှဲရှင်းလင်းခဲ့ခြင်းသည် လုပ်ထုံးလုပ်နည်း များနှင့် ညီညွတ်မှု ရှိ/မရှိ သိရှိလိုခြင်း နှင့် စပ်လျဉ်းသည့်မေးခွန်း မေးမြန်းဖို့ဖြစ်ပါတယ်။</speech>
<speech><mp id="117">ဦးစောအုန်း၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့် ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ၊ ကော်မရှင်အဖွဲ့ဝင်များအား ဦးစွာပထမ မင်္ဂလာပါလို့ နှုတ်ခွန်းဆက်သ အရိုအသေပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉)မှ ဦးစောအုန်း ဖြစ်ပါတယ်။ ကျွန်တော့်အနေနဲ့ ကမ္ဘာ့ရတနာတန်းဝင် မြန်မာ့အဖိုးတန်ကျွန်းသစ်နဲ့ပတ်သက်ပြီးတော့ မေးမြန်းခွင့်ပြုတဲ့အတွက်ကြောင့် ဒုတိယ ဥက္ကဋ္ဌကြီးကို ကျေးဇူးတင်ပါတယ်။ ကျွန်တော် ငယ်စဉ်ကတည်းက ဒီကျွန်းပင်ရဲ့ အဖိုးတန်မှုကို ကျွန်တော်သိရှိပါတယ်။ ဘာလို့လည်းဆိုတော့ ကျွန်တော်ဟာ အသက်တစ်နှစ်ကနေ သုံးဆယ့်တစ်နှစ် အထိ ကျိုက္ခမီမြို့မှာနေခဲ့ပြီးတော့ ကျိုက္ခမီမြို့ဘောလုံးကွင်းမှာ အဆောက်အဦကြီးတစ်ခုနဲ့ သစ်ပင်ကြီး တစ်ပင်ရှိပါတယ်။ အဲဒီအဆောက်အဦကတော့ ကျွန်း၊ ပျဉ်းကတိုးနဲ့ ဆောက်ထားတဲ့ ဘိုတဲဖြစ်ပြီးတော့ သစ်ပင်ကြီးတစ်ပင်ကတော့ ကျွန်းပင် ဖြစ်ပါတယ်။ ဒါ ကျွန်တော်တို့မြို့ရဲ့ တစ်ပင်တည်းသောကျွန်းပင် ဖြစ်ပါတယ်။ ကျွန်တော်တို့ ဒီကျွန်းပင်ကို မြို့သူ၊ မြို့သား၊ ကလေး၊ လူကြီးမကျန် များစွာအလေးထား ပြီးတော့ အကိုင်းအခက်မပြောနဲ့ အရွက်တစ်ရွက်တောင်မှ ကျွန်တော်တို့မခြွေခဲ့ပါဘူး။ သို့သော်လည်းပဲ ကျွန်တော် အလယ်တန်းကျောင်းသားဘဝမှာပဲ ကျွန်းပင်ဟာ မိုးကြိုးခသွားပြီးတော့ မရှိတော့ပါဘူး။ ကျွန်တော်တို့ တပ်မတော်အစိုးရလက်ထက် ရောက်တဲ့အခါကျတော့ ကျွန်တော်တို့ ကျွန်းပင်တွေဟာ သစ်တော၊ တောတောင်၊ လူမြင်ကွင်းမဟုတ်တဲ့ တောတောင်ထဲမှာမကဘဲ ကျွန်တော်တို့ လမ်းဘေးဝဲယာ ကားလမ်းမကြီးရဲ့ ဝဲ၊ ယာတွေမှာ စိုက်ပျိုးခဲ့ပါတယ်။ ဒါဆိုရင် ကျွန်တော်ပြောချင်တာ ကတော့ ရန်ကုန်မော်လမြိုင် လာတဲ့လမ်းမှာ ကျိုက်ထိုမြို့နယ်ကစပြီးတော့ ပေါင်မြို့နယ်အထိ လမ်းဘေး ဝဲ/ယာမှာ အလျဉ်းသင့်သလို ကျွန်းပင်ပျိုများကို စိုက်ပျိုးထားတာ ကျွန်တော်ထင်တယ်။ သက်တမ်း အနှစ်(၂၀) လောက်ရှိပါပြီ။ ဒါက အခု ကျွန်တော်ပြောတာက ကျွန်တော့်ဖခင်ရဲ့ အိမ်ရှေ့မှာရှိတဲ့ ကျွန်းပင်ဖြစ်ပါတယ်။ ဒါ ကျွန်တော့် ဖခင်ကြီး ပြောတဲ့ဟာတော့ အသက် (၁၈)နှစ်လောက်ရှိပြီလို့ ဆိုပါတယ်။ အဲဒီတော့ ဒါကတော့ ကျွန်တော့်ဖခင်ကြီးက ဒီကျွန်းပင်ရဲ့ ကြီးထွားမှုကို နိစ္စဓူဝ မြင်နေတဲ့ အခါကျတော့ ဒါဟာ ကျွန်းပင်ဟာ စိုက်ပျိုးသင့်တဲ့အပင်ပါဆိုပြီးတော့ သူ့ နေအိမ်ခြံဝင်းထဲက သရက်၊ ပိန္နဲတွေကို ခုတ်ထွင်ပြီးတော့ တစ်နိုင်တစ်ပိုင် စိုက်ထားတာ အခု (၅) နှစ်သားလောက်တော့ ရှိပါပြီ။ ဒါလေး ကျွန်တော်ပြောချင်တာပါ။ ဘာလို့လည်းဆိုတော့ ကျွန်းပင်ကို ဒီလိုစိုက်ပြတဲ့အတွက်ကြောင့် ပြည်သူ လူထုကလည်း ကျွန်တော်တို့ စိတ်ဝင်စားလာပါတယ်။ ကျွန်းပင်က ကြီးထွားမြန်တယ်။ ကျွန်တော်တို့ ဒေသနဲ့ ကိုက်ညီတယ်။ ဒီအချက်တွေလည်း ကျွန်တော်တို့ ပေါ်လွင်ထင်ရှားစေတဲ့အတွက် ကမ္ဘာလှည့် ခရီးသည်တွေများ ကျွန်တော်တို့နိုင်ငံသွားလာနေတာ နိုင်ငံအနှံ့အပြားသွားလာတာမှာ ဒါ ကျွန်တော်တို့ နိုင်ငံရဲ့ အဖိုးတန် ကျွန်းပင်ပါလားဆိုပြီးတော့ ဒါ ပေါ်လွင်ထင်ရှားအောင် နိုင်ငံတော်ကလည်း စိုက်ပျိုး ထားတာထင်ပါတယ်။ ထို့အတူပဲ နိုင်ငံသူ/နိုင်ငံသားများကလည်းပဲ ကျွန်းပင်ကို စိုက်ပျိုးလိုစိတ်ဖြစ်လာအောင် ဒါ နှိုးဆွပေးတယ်လို့ ကျွန်တော် ယူဆပါတယ်။ အဲဒီလို စိုက်ပျိုးတဲ့အထဲမှာကိုက လမ်းဘေး ဝဲ/ယာကျွန်းပင်ကိုခုတ်နေတာ သထုံမြို့နယ်၊ ပုဏ္ဏားဖြူကျေးရွာမှာ ကျွန်တော် တွေ့ရပါတယ်။ အဲဒါ ၂၀၁၅ ခုနှစ်၊ ဇန်နဝါရီလ၊ ပထမပတ်လောက်လို့ ကျွန်တော် ယူဆပါတယ်။ (၁၂)ကြိမ် အစည်းအဝေး မစခင်လေးမှာ၊ ဒီလမ်းက ကျွန်တော် သွားနေကျလမ်းဖြစ်တဲ့အတွက်ကြောင့် ကျွန်းပင်တွေ ခုတ်နေတဲ့အခါမှာ ကျွန်တော် က ကားပေါ်ကဆင်းပြီးတော့ ဒါ ကျွန်တော် မေးပါတယ်။ ဘယ် ဥပဒေ/နည်းဥပဒေ၊ လုပ်ထုံးလုပ်နည်း၊ အမိန့်ညွှန်ကြားချက်နဲ့ ခုတ်လဲလို့ ကျွန်တော် မြို့နယ် သစ်တောဦးစီးဌာနကို စာနဲ့ပါ ကျွန်တော် မေးတယ်။ ဒါပေမဲ့ ဖြေကြားချက် တစ်စုံတစ်ရာ မရခဲ့ပါဘူး။ ဒါ အဲဒီနေရာမှာ ကျွန်းပင်(၄)ပင် ရှိပါတယ်။ ဒါ အခု ခုတ်ထားတာ ကျွန်းပင် (၃)ပင်ရဲ့ အပိုင်းအစများ ဖြစ်ပါတယ်။ ဒါကတော့ ကားပေါ်တင်နေတာ ခုတ်ပြီးတော့ ကားပေါ်တင်နေတာ၊ ဒီကားက သစ်တော ဌာနက ကားလို့ ကျွန်တော် ပြောပါတယ်။ ဒါ သစ်တောဌာနက သူရဲ့ ယူသွားဖို့ပေါ့။ ဒါ (၄)ပင်မှာ ကျွန်တော်ပြောတဲ့အချိန်မှာ (၃)ပင်က ခုတ်လှဲသွားပြီ။ (၁)ပင်က ကျန်နေတယ်။ အဲဒီ(၁)ပင် ကျန်နေတဲ့ အပင်က အဲဒါ တော်တော်လေး၊ ဒါ ဟိုဘက်က ကားလမ်းမကြီးပါ။ ဝဲဘက်မှာရှိတဲ့ ကားလမ်းမကြီး။ ဒီဘက်ကတော့ စက်သုံးဆီအရောင်းဆိုင် ဖွင့်မယ့် မြေနေရာ၊ အဲဒီ (၁)ပင်ကတော့ ရုတ်တရက် ကျွန်တော် ပြောလိုက်တဲ့အတွက်ကြောင့် မခုတ်ဘူး။ ကျွန်တော် (၁၂)ကြိမ်မြောက် အစည်းအဝေး လာတဲ့အခါ ကျတော့ ဒီအပင်ကလည်း မရှိတော့ပါဘူး။ မရှိတဲ့အကြောင်းကို ပြပါမယ်။ ဒါ အဲဒီ နောက်ဆုံး (၁)ပင်ကို ခုတ်နေတဲ့ ပုံ၊ စက်သုံးဆီအရောင်းဆိုင်လည်း တော်တော်ပေါ်ပေါ်လွင်လွင် ဖြစ်လာပါပြီ။ ကျွန်တော့်ရဲ့ တာဝန်ပေးအပ်တဲ့ ပုဂ္ဂိုလ်တစ်ယောက်က ရိုက်ထားလို့ ဒီဓာတ်ပုံကို ကျွန်တော်ရခြင်း ဖြစ်ပါတယ်။ ကျွန်တော်တို့ လွှတ်တော်တက်တဲ့အချိန်မှာ ခုတ်တာ။ အဲဒီတော့ ကျွန်တော် ဆိုလိုချင်တာက စိုက်လည်းစိုက်တယ်၊ ခုတ်လည်း ခုတ်တယ်လို့ ဖြစ်နေတယ်။ PowerPoint ကို ပြန်ရုပ်သိမ်းပေးပါ။ ကျွန်တော်တို့နိုင်ငံမှာ စိုက်တာနဲ့ ခုတ်တာနဲ့ ကျွန်တော် ထင်တယ်။ ခုတ်တာက များပြီး စိုက်တာက အလွန်နည်းပါးနေတယ်လို့ ကျွန်တော် ယူဆပါတယ်။ ကမ္ဘာ့ သစ်တောတွေဟာ နှစ်စဉ်နှစ်တိုင်း ရာခိုင်နှုန်းတစ်ခုအထိကို ပြုန်းတီးနေတဲ့အခါမှာ ကျွန်တော်တို့ နိုင်ငံကတော့ တကယ်စေ့စေ့စပ်စပ် ဆန်းစစ်မယ်ဆိုရင်၊ Data နဲ့ ကောက်ယူမယ်ဆိုရင် ကမ္ဘာပေါ်မှာ သစ်တောပြုန်းတီးမှု အများဆုံးနိုင်ငံလို့ ကျွန်တော်ဆိုရင် မှားမယ်လို့ မထင်ပါတယ်။ ခုနက ခုတ်လှဲထားတဲ့ ဒီပေါ်တော်မူကျေးရွာ လမ်းတစ်လျှောက်မှာ သုံး၊ လေး ပင်ဟာ တန်းစီပြီး ဒါ လမ်းတစ်လျှောက်လုံး အဲဒီလိုပဲ သွားပါတယ်။ အဲဒါလေးကျွန်တော် ပြချင်လို့ ဒီပုံလေးရိုက်ထားတာပါ။ သူနဲ့ မလှမ်းမကမ်းမှာ အဲဒီခုတ်လှဲတဲ့ စက်သုံးဆီအရောင်းဆိုင်ဆိုတာလည်း ကျေးရွာအုပ်ချုပ်မှုရုံးနဲ့ မလှမ်းမကမ်းမှာပဲ ရှိတယ်။ ဒါလေးတွေ ဒီလို ခုတ်လှဲခြင်းဟာ လုပ်ထုံးလုပ်နည်းနဲ့ ညီပါသလား။ စက်သုံးဆီအရောင်းဆိုင် မျက်နှာစာတစ်ခုလုံးကို ဖွင့်ပြီးတော့ ကျွန်းပင် (၄)ပင်စလုံးကို ခုတ်လှဲလိုက်တာဖြင့် လိုအပ်တာထက် ပိုမိုလုပ်ဆောင်တယ်လို့ ကျွန်တော်ယူဆပါတယ်။ ဥပမာ (၂)ပင်လောက် ခုတ်ရင်လည်းပဲ (၂)ပင်လောက် ချန်ထားရင်လည်းပဲ ကားအဝင်/အထွက်က သွားလာနိုင်ပါတယ်။ ဒါလေးတွေ ကျွန်တော် ဒီကနေပြီးတော့ ပြည်ထောင်စု ဝန်ကြီးဌာနကို ကျွန်တော် မေးမြန်းချင်ပါတယ်။ ဘာကြောင့်မေးမြန်းလဲဆိုရင် ကျွန်းပင်ဟာ ကျွန်တော်တို့နိုင်ငံသူ/နိုင်ငံသားက တော်တော် လေး ချစ်ခင်မြတ်နိုးစိတ်တွေ ဖြစ်လာအောင် မွေးနေမှာပါ။ သစ်ပင်ဆိုတာ ဒါလူ့ရဲ့ မိတ်ဆွေပါပဲ။ ပတ်ဝန်းကျင် တစ်ခုလုံး လူရဲ့ သက်ရှင်နေထိုင်မှုကို သစ်ပင်တွေကပဲ အကျိုးပြု နေတာပါ။ ဒါကြောင့်မို့တစ်စတစ်စ ဒီလိုပဲ တစ်ပင်စ၊ နှစ်ပင်စကနေပြီးတော့ ပြုန်းတီးသွားမှာ စိုးတဲ့အတွက်ကြောင့် ဒီမေးခွန်းကို မေးရခြင်း ဖြစ်ပါတယ်။ နောက်ပြီးတော့ ဒီလမ်းတစ်လျှောက်မှာ စိုက်ပျိုးထားတဲ့ ကျွန်းပင်တွေကို အရင်တုန်းကတော့ နံပါတ်တွေ ချိတ်ထားပါတယ်။ ခုနက ခုတ်တဲ့ (၄)ပင်ဟာ ကျွန်တော် ထင်တယ်။ အပင် တစ်ထောင်ကျော် နံပါတ်ရှိပါတယ်။ အဲဒီတော့ နံပါတ်တွေ ချိတ်ထားတယ်။ အခု နံပါတ်တွေလည်း မတွေ့တော့ဘူး။ နောက် ကျွန်းပင်တွေကို ယိုင်နေတာကို တည့်မတ်တာတို့၊ မလိုအပ်တဲ့ ကိုင်းတွေ ခုတ်တာတို့ အခု ၂၀၁၀ ပြည့်နှစ်နောက်ပိုင်း ကျွန်တော် မတွေ့တော့ပါဘူး။ ဒါကြောင့်လည်းပဲ ပြည်ထောင်စုဝန်ကြီးဌာနကနေပြီးတော့ သစ်တောဝန်ကြီးဌာနကနေပြီး ဘယ်လိုများ ကျွန်းပင်တွေကို၊ ကျွန်းပင်ပျိုတွေကို ဆက်လက်ရှင်သန်ဖို့ ထိန်းသိမ်း စောင့်ရှောက်လဲဆိုတာလည်း ကျွန်တော် လွှတ်တော် ဒုတိယဥက္ကဋ္ဌကြီးဆီ မေးမြန်းတင်ပြရပါတယ်ခင်ဗျား။ ကျေးဇူးတင်ပါတယ် ခင်ဗျား။</speech>
<title>ယူကလစ်ပင်များ စိုက်ပျိုးခြင်းနှင့် ပတ်သက်၍ အကျိုးနှင့်အပြစ်ကို ပြည်သူများ သိရှိနိုင်ပါရန် ပွင့်လင်း မြင်သာစွာ ချပြပေးရန်နှင့် ဆက်လက်စိုက်ပျိုးရန် သင့်/မသင့် သိရှိလိုခြင်း နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ က ယူကလစ်ပင်များ စိုက်ပျိုးခြင်းနှင့် ပတ်သက်၍ အကျိုးနှင့်အပြစ်ကို ပြည်သူများ သိရှိနိုင်ပါရန် ���ွင့်လင်းမြင်သာစွာ ချပြပေးရန်နှင့် ဆက်လက်စိုက်ပျိုးရန် သင့်/မသင့် သိရှိလိုခြင်း နှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသား လွှတ်တော် ဒုတိယဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုဝန်ကြီး များနဲ့ ဖိတ်ကြားထားသော ဧည့်သည်တော်များ၊ ကော်မရှင်အဖွဲ့ဝင်များ ကျက်သရေ မင်္ဂလာအဖြာဖြာနဲ့ ပြည့်စုံတော်မူကြပါစေလို့ ဦးစွာပထမ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ မကွေး တိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးလှဆွေ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ကျွန်တော် တင်ပြမေးမြန်းလိုတဲ့ မေးခွန်း ကတော့ ယူကလစ်ပင်များ စိုက်ပျိုးခြင်းနှင့် ပတ်သက်၍ အကျိုးနှင့်အပြစ်ကို ပြည်သူများ သိရှိ နိုင်ပါရန် ပွင့်လင်းမြင်သာစွာ ချပြပေးရန်နှင့် ဆက်လက်စိုက်ပျိုးရန် သင့်/မသင့် ဆိုတဲ့ မေးခွန်း ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ယူကလစ်ပင်ဆိုတာ ကျွန်တော်တို့ တွေ့ဖူးတာ ကတော့ အအေးပိုင်းဒေသတွေမှာ ကလောနဲ့ အောင်ပန်းကြားမှာ ယူကလစ်ပင် အုပ်လိုက်ကြီး တွေ့ဖူး ပါတယ်။ အပင်ကြီးတွေက လူတစ်ဖက်၊ နှစ်ဖက်စာလောက်ကြီးတွေ ရှိပါတယ်။ ဒီယူကလစ်ပင် စိုက်ပျိုး တာကို ဆိုရှယ်လစ်ခေတ်က ဒါတွေကို စိုက်ပျိုးဖို့ မသင့်ဘူးလို့ ပြောတဲ့စကားကို ကျွန်တော်ကိုယ်တိုင် နားနဲ့ကြားခဲ့ဖူးပါတယ်။ အဲဒီတုန်းက ကျွန်တော်တို့ပါတီ တွဲဖက်အထွေထွေအတွင်းရေးမှူး ဦးစိန်လွင်က ခ.လ.ရ(၈၀)နားက ဖြတ်သွားတော့ ခ.လ.ရ(၈၀) မှာဝင်ပြီး ခဏလေး Refreshment စားတဲ့အခါမှာ သူက တပ်က တပ်သစ်ဆိုတော့ ၁၉၈၆ ခုနှစ် ထဲမှာ မင်းတို့ အပင်တွေ၊ ဘာတွေစိုက်ကြဆိုတော့ ယူကလစ် ပင်တွေ စိုက်ဖို့လို့ချထားတာတွေ့တော့ ယူကလစ်ပင်ကို ပါတီဥက္ကဋ္ဌကြီးက စိုက်တာမကြိုက်ဘူး။ ဘာဖြစ်လို့လဲဆိုတော့ ဒီအပင်ဟာ သဘာဝပတ်ဝန်းကျင် ပျက်စီးစေတယ်။ ရေဓာတ် ခန်းခြောက်စေ တယ်လို့ ပြောတာကို ကျွန်တော်က ကြားခဲ့ဖူးတယ်။ အဲဒီနောက်ပိုင်း ကျွန်တော်တို့ မြန်မာနိုင်ငံမှာ ယူကလစ်ပင်စိုက်တာကို အားမပေးတော့တဲ့ အနေအထား တွေ့ရတယ်။ ဒါပေမဲ့ အခုခေတ်မှာတော့ ယူကလစ်ပင်ဟာ သူ့ရဲ့အားသာချက်တွေက အင်မတန်အပင်ဖြစ်ထွန်းတာ မြန်တယ်။ နောက်သူဟာ လွင်တီးခေါင် ပြင်မှာတောင်မှ တစ်အုပ်တစ်မစိုက်ပျိုးရင် ပြုစုစရာမလိုဘဲနဲ့ အလွယ်တကူ ရှင်သန် ပေါက်ဖွားနိုင်တဲ့အတွက် ဒီဘက်ခေတ်မှာ တော်တော်များများ စိုက်ပျိုးလာတာကို တွေ့ရတယ်။ အင်နဲ့ အားနဲ့ ထုနဲ့ထည်နဲ့ ကုမ္ပဏီတွေက ဧကထောင်ချီပြီးတော့ စိုက်ပျိုးလာတဲ့အထိ အင်မတန်စိမ်းစိမ်းစိုစိုနဲ့ တွေ့ရတယ်။ သို့သော် အချို့ မီဒီယာများမှာ ဖော်ပြထားတာက လွင်တီးခေါင်မှာ ယူကလစ်ပင်စိုက်ရင် ပိုဆိုးတယ်။ Side Effect က သဘာဝပတ်ဝန်းကျင် ဆိုးတယ်။ ရေဓာတ်တွေ ခန်းခြောက်တယ်။ သူကြွေကျတဲ့အရွက်တောင်မှ မြက်ပေါ်မှာကျသွားရင် အဲဒီမြက်က ခြောက်သွားပါတယ်လို့ပြောတယ်။ ဟုတ်လား၊ မဟုတ်လားလည်း ကျွန်တော်တော့ မသိပါဘူး။ အဲဒီတော့ အဲဒါတွေဟာ ဂျပန်နိုင်ငံ NHK World TV ကို ကြည့်လိုက်တော့ သူတို့နိုင်ငံမှာ ယူကလစ်ကို သေချာစိုက်တယ်။ စိုက်ပြီးလို့ရှိရင် ပရိဘောဂတွေလုပ်တယ်၊ အချောထည်တွေလုပ်တယ်၊ ကျွန်တော် အဲဒါကို ကြည့်ဖူးပါတယ်။ နောက် ရယ်ဒီမိတ်ပါကေးတွေ၊ မြန်မာနိုင်ငံကို သွင်းနေတဲ့ ရယ်ဒီမိတ် ပါကေးတွေဟာ ယူကလစ်သားတို့၊ ရာဘာသားတို့နဲ့ ထုတ်လုပ်ထားတယ်လို့ ကျွန်တော် လေ့လာသိရှိရပါတယ်။ အဲဒီတော့ ဒီအပင်ဟာ ပြုစုစရာ မလိုဘူး။ တစ်အုပ်တစ်မ စိုက်ရင်လည်း လွယ်တယ်။ Tissue Culture မျိုးပွားနည်းနဲ့ စိုက်ပျိုးမယ်ဆိုရင် အင်မတန် ဖြစ်ထွန်းပြီးတော့ အကျိုးရှိတယ် ဆိုတာ တွေ့ော်လည်းပဲ အချို့ဖော်ပြချက်အရ ဒါတွေဟာ ကျွန်တော်တို့နိုင်ငံမှာ စိုက်ဖို့မသင့်ဘူး။ သဘာဝ ပတ်ဝန်းကျင် ပျက်စီးစေတယ်။ ရေဓာတ် ခန်းခြောက်စေတယ်။ သူ့အရွက်ကတောင်မှ အန္တရာယ် ဖြစ်စေတယ် ဆိုတာကို တကယ်ဟုတ်လား၊ ပြည်သူတွေက ဆက်စိုက်ဖို့ သင့်သလား။ ဆက်စိုက်ဖို့ အားပေးရမလား။ မစိုက်သင့်တော့ဘူးလား ဆိုတာကို ပွင့်ပွင့်လင်းလင်း သိချင်တဲ့အတွက် လွှတ်တော် ဒုတိယဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="vicespeaker">မေးခွန်းများနဲ့ပတ်သက်ပြီး ပတ်ဝန်းကျင်ထိန်းသိမ်းရေးနှင့် သစ်တော ရေးရာဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="78">ဦးအေးမြင့်မောင် (ဒုတိယဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီး ဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များ ခင်ဗျား။ ကျွန်တော်ကတော့ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီး ဌာနမှ ဒုတိယဝန်ကြီး ဦးအေးမြင့်မောင် ဖြစ်ပါတယ်။ မေးခွန်း သုံးခုကို တစ်ခုချင်းပြန်လည် ရှင်းလင်း တင်ပြသွားမှာ ဖြစ်ပါတယ်။ ပထမမေးခွန်းဖြစ်တဲ့ ရခိုင်ပြည်နယ် မဲဆန္ဒနယ်အမှတ်(၁၀) အမျိုးသားလွှတ်တော် ကိုယ်စားလှယ် ဦးအုန်းတင် ရဲ့ မေးခွန်းနဲ့ပတ်သက်လို့ ဦးစွာ ရှင်းလင်းတင်ပြပါမယ်။ ရခိုင်ပြည်နယ်၊ တောင်ကုတ်မြို့နယ် ဦးဆက်တော်ဓာတုစေတီ သာသနာ့နယ်မြေပိုင်နက်အတွင်း တရားမဝင်သစ်ခိုး ထုတ်မှု သတင်းရရှိတဲ့အတွက် ၂၀၁၃ ခုနှစ်၊ အောက်တိုဘာလ ၁၄ ရက်နေ့မှာ တောင်ကုတ်မြို့နယ် မအီမြို့နယ်ခွဲ သစ်တောဦးစီးဌာနမှ နယ်မြေတာဝန်ခံ တောအုပ်ကြီး ဦးမျိုးဇော် ဦးစီးတဲ့သစ်တောဝန်ထမ်း များဟာ လမူးရဲစခန်းမှ မြန်မာနိုင်ငံရဲတပ်ဖွဲ့ဝင်များနှင့်ပူးပေါင်းပြီး နယ်မြေရှင်းလင်း ဆောင်ရွက်ခဲ့ရာမှာ ဦးဆက်တော်ဓာတုစေတီအနီး ခန့်မှန်းမြေပုံအညွှန်း Y-229399 မှာ တရားမဝင် အခြားသား ဒေသအခေါ်ကုလားမီးသွေး သစ်ခွဲသား (၁၆)ချောင်း (၂.၄၄၈၃)တန်နှင့် သစ်လုံး (၄)လုံး (၀.၈၁၈)တန် စုစုပေါင်း (၃.၂၆၁၈)တန်ကို ပိုင်ရှင်မဲ့ ဖမ်းဆီးရမိ ဖြစ်စဉ် ဖြစ်ခဲ့ပါတယ်။ ထို့အတူပဲ၂၀၁၄ ခုနှစ်၊ ဖေဖော်ဝါရီလ ၂၅ ရက်နေ့မှာ တောင်ကုတ်မြို့နယ်၊ သစ်တော ဦးစီးဌာန၊ လမူးဘိနယ်တာဝန်ခံ တောအုပ် ဦးမင်းနိုင် ခေါင်းဆောင်တဲ့ သစ်တောဝန်ထမ်းများဟာ လမူးရဲစခန်းမှ ရဲတပ်ဖွဲ့ဝင်များနှင့် ပူးပေါင်းပြီး ဦးဆက်တော်ဓာတုစေတီအနီး ခန့်မှန်းမြေပုံ အညွှန်း Y225400 မှာ တရားမဝင် အခြားသား ဒေသအခေါ် ကုလားမီးသွေး သစ်ဒါးရွေတုံး (၁၇)ချောင်း (၁.၁၂၀၈)တန်၊ နဘဲဒါးတုံး(၆)ချောင်း (၀.၃၈၂၆)တန်၊ သားဒါးရွေတုံး (၅)ချောင်း (၀.၂၇၈၂)တန်၊ စုစုပေါင်း (၁.၇၈၁၆)တန်ကိုလည်း ပိုင်ရှင်မဲ့ ဖမ်းဆီးရမိဖြစ်စဉ် ဖြစ်ပေါ်ခဲ့ပါတယ်။ ဆက်လက်ပြီး ၂၀၁၄ ခုနှစ်၊ ဇူလိုင်လ ၃၀ ရက်နေ့မှာ တောင်ကုတ်မြို့နယ်၊ သစ်တော ဦးစီးဌာန၊ လမူးဘိနယ်တာဝန်ခံ တောအုပ် ဦးမင်းနိုင် ဦးဆောင်တဲ့ သစ်တောဝန်ထမ်းများနှင့် ရဲတပ်ဖွဲ့ဝင်များ ပူးပေါင်းပြီး ဦးဆက်တော် ဓာတုစေတီအနီး ခန့်မှန်းမြေပုံအညွှန်း Y-225398 တစ်ဝိုက်မှာ တရားမဝင်သစ်များကို ခုတ်လှဲပိုင်းဖြတ်နေတဲ့ကျော်ကိုင်းကျေးရွာနေ ဦးထွန်းသိန်း (ဘ) ဦးဘထွန်းအောင်၊ ယခု တိုင်ကြားခြင်းခံရသူနှင့် ဦးနွားသာအောင် (ဘ) ဦးချီးနံတို့ နှစ်ဦးကို အခြားသား မိချောင်းရေ၊ ယင်းခတ်၊ သခွတ်၊ ခေါင်ခေါက်၊ သပြေ၊ မယားနင်း၊ ရုန်း၊ ကြက်ရိုး၊ သရက်သစ်မျိုး ၊ ဒါးရွေတုံး(၃၀)တုံး (၁.၉၄၅)တန်၊ ဒါးမ(၂)လက်၊ (၄)ပေရှည် ငါးမန်းစွယ်လွှာ(၁)ချောင်းတို့နှင့်အတူ ဖမ်းဆီးရမိခဲ့ပါတယ်။ အဆိုပါ တရားမဝင်သစ် ဖမ်းဆီးရမိခဲ့တဲ့နေရာဟာ သစ်တောဦးစီးဌာနက စီမံအုပ်ချုပ်ပိုင်ခွင့်ရှိသော ကြိုးဝိုင်း/ကြိုးပြင် ကာကွယ်တောနယ်မြေအတွင်းမှာ ကျရောက်ခြင်းမရှိဘဲ ကြိုးပြင် အပတောတွင် ဖြစ်တဲ့အတွက် ဒီအပြင် ဖမ်းဆီးရမိတဲ့ သစ်ပမာဏဟာလည်း (၃)တန်အောက် ဖြစ်ပါတယ်။ ဒီအတွက် သစ်တောဥပဒေပုဒ်မ ၃၃(က)(၂)ပါ ပြဋ္ဌာန်းချက်များနဲ့အညီ အရေးယူဆောင်ရွက်လျက်ရှိပါယ်။ ထို့အပြင် ၂၀၁၄ ခုနှစ်၊ နိုဝင်ဘာလ ၁၄ ရက်နေ့ တောင်ကုတ်မြို့နယ် သစ်တောဦးစီးဌာန၊ လမူးဘိနယ်တာဝန်ခံ တောအုပ် ဦးမင်းနိုင် ခေါင်းဆောင်တဲ့ သစ်တောဝန်ထမ်းများနဲ့ လမူးရဲစခန်းမှ ရဲတပ်ဖွဲ့ဝင်များ၊ ကျော်ကိုင်းကျေးရွာ ရာအိမ်မှူးတို့ ပူးပေါင်းတဲ့အဖွဲ့ဟာ ဦးဆက်တော် ဓာတုစေတီအနီး ခန့်မှန်းမြေပုံအညွှန်း Y-226401 မှာ တရားမဝင် ပျဉ်းမသစ်ဒါးရွေတုံး (၃)ချောင်း(၀.၁၅၀၆)တန်၊ မှော်ရုံသစ် ဒါးရွေတုံး(၅)ချောင်း (၀.၃၇၃၂)တန်၊ ဘင်္ဂသစ် ဒါးရွေတုံး (၁)ချောင်း (၀.၀၈၁၆) တန်၊ စုစုပေါင်း (၀.၆၀၅၄)တန်ကိုလည်း ပိုင်ရှင်မဲ့အဖြစ် ဖမ်းဆီးရမိခဲ့ပါတယ်။ ရခိုင်ပြည်နယ် တောင်ကုတ်မြို့နယ် ဦးဆက်တော်ဓာတုစေတီ သာသနာ့နယ်မြေအတွင်း တရားမဝင် သစ်ခိုးထုတ်မှုနှင့် ပတ်သက်လို့ သစ်တောဦးစီးဌာနအနေနဲ့ ဖော်ပြပါဖြစ်စဉ် (၄)ကြိမ်လုံး အလေးထား အကောင်အထည်ဖော် ဖမ်းဆီးဆောင်ရွက်ခဲ့ပါတယ်။ ထို့အတူ တရားခံကိုလည်း ဥပဒေနဲ့အညီ အရေးယူဆောင်ရွက်လျက်ရှိကြောင်း ကျွန်တော်ဖော်ပြပြီး ဖြစ်ပါတယ်။ သို့ဖြစ်ပါ၍ ရခိုင်ပြည်နယ်အတွင်း တရားမဝင်သစ် ခိုးထုတ်ဆောင်ရွက်မှုများကို သစ်တော ဦးစီးဌာနအနေနဲ့ စဉ်ဆက်မပြတ် စောင့်ကြည့်ရှာဖွေ ဖော်ထုတ်ဖမ်းဆီးလျက်ရှိရာ ဥပဒေနှင့်အညီ အရေးယူ ဆောင်ရွက်နိုင်ဖို့အတွက် သက်ဆိုင်ရာ ဒေသခံပြည်သူများကလည်း အစဉ်တစိုက် ပူးပေါင်း ပါဝင် ဆောင်ရွက်ခြင်းဖြင့် ပိုမို ထိရောက်စွာ တားဆီးကာကွယ်နိုင်မည် ဖြစ်ပါကြောင်း ပြန်လည်ဖြေကြား အပ်ပါတယ်။ အားလုံးကို ကျေးဇူးတင်ပါတယ်။ ဆက်လက်ပြီး မွန်ပြည်နယ် အမှတ်(၉)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးစောအုန်း ရဲ့ မေးခွန်းနဲ့ ပတ်သက်လို့ ဒုတိယဥက္ကဋ္ဌကြီးမှတစ်ဆင့် ပြန်လည် ရှင်းလင်း တင်ပြသွားမှာ ဖြစ်ပါတယ်။ သစ်တောဦးစီးဌာနဟာ ၁၉၉၅-၉၆ ခုနှစ်မှစပြီး ကျွန်တော်တို့ရဲ့ ကားလမ်းမကြီးများ အထူးသဖြင့် နိုင်ငံတော်ရဲ့ မဟာဗျူဟာမြောက်လမ်းတွေ၊ နောက် ဆက်သွယ်ရေးလမ်းမကြီးများရဲ့ လမ်းဘေး ဝဲ/ယာ စိမ်းလန်း စိုပြည်ရေး ဒီလုပ်ငန်းတွေကို အလေးထားအကောင်အထည်ဖော် ဆောင်ရွက်ခဲ့ပါတယ်။ ဒီနေရာမှာ တချို့ နေရာတွေမှာ မြေအခြေအနေပေးသလို တစ်အုပ်တစ်မ စိုက်ခင်းများ ထူထောင်နိုင်သလို တချို့နေရာတွေ မှာတော့ လမ်းဘေး ဝဲ/ယာ မှာ မြေအခြေအနေအရ သစ်မျိုးစုံ ထူထောင်စိုက်ပျိုးခဲ့ပါတယ်။ ဒီနေရာမှာ ကျွန်းကို အထူးအလေးထားပြီး ကျွန်တော်တို့ ထည့်သွင်းစိုက်ပျိုး အကောင်အထည်ဖော်ခဲ့ပါတယ်။ ၂၀၀၈ ခုနှစ်ကနေပြီးတော့ ၂၀၁၄ ခုနှစ်အထိ မှာလည်း နိုင်ငံအဝန်း ဆက်သွယ်ရေးလမ်းမကြီးများ ဝဲ/ယာမှာ ကျွန်းပင်ပေါင်း (၆၀၃၈၉၆၆)ပင် စိုက်ပျိုးခဲ့ပြီး ဖြစ်ပါတယ်။ ၂၀၁၅ ခုနှစ် မိုးရာသီမှာလည်း (၄၂၆၀၅၁)ပင်ကို ဆက်လက် စိုက်ပျိုးရန် စီစဉ်ဆောင်ရွက်လျက်ရှိပါတယ်။ သစ်ပင်များ စိုက်ပျိုးရန် ပျိုးပင် ပျိုးထောင်စရိတ်ကိုသာ နိုင်ငံတော် ရန်ပုံငွေမှ ကျခံသုံးစွဲပြီး မြေချစိုက်ပျိုးခြင်း၊ ပြုစုပျိုးထောင်ခြင်း၊ ထိန်းသိမ်းခြင်းလုပ်ငန်းများကို သက်ဆိုင် ရာ ဒေသဆိုင်ရာ အုပ်ချုပ်ရေးအဖွဲ့အစည်းအဆင့်ဆင့်နှင့် ပြည်သူလူထုတွေရဲ့ ပူးပေါင်း ပါဝင်မှုနဲ့ ဆောင်ရွက်နေခြင်း ဖြစ်ပါတယ်။ စိုက်ပျိုးပြီး ကျွန်းပင်များကို လမ်းမကြီးတွေရဲ့ လမ်းဝဲ၊ယာမှာ မိုင်တိုင်အလိုက်၊ မြို့နယ်အလိုက် အဲဒီအပေါ်မှာရှိတဲ့ အပင်အရေအတွက်အလိုက် ခုနက လွှတ်တော်ကိုယ်စားလှယ်ကြီး ဆွေးနွေးသွား သလို နံပါတ်တပ်ပြီးတော့မှ တာဝန်ခွဲဝေခြင်းများကို ဆောင်ရွက်ခဲ့ပါတယ်။ တာဝန်ခွဲဝေတဲ့ အခါမှာလည်း သက်ဆိုင်ရာ သစ်တောဝန်ထမ်းတွေမက သက်ဆိုင်ရာကျေးရွာအုပ်ချုပ်ရေး အဖွဲ့အစည်းအဆင့်ဆင့် ကလည်း လမ်းဘေး ဝဲ/ယာ ဖြစ်တဲ့အတွက် ပါဝင်ထိန်းသိမ်းဆောင်ရွက်ဖို့ ညှိနှိုင်းဆောင်ရွက်ခဲ့ခြင်း ဖြစ်ပါတယ်။ ဒီလိုဆောင်ရွက်တဲ့အခါမှာ ကျွန်းပင်များ သဘာဝဘေးအန္တရာယ်ကြောင့် ထိခိုက်ပျက်စီးခြင်း၊ တစ်ခါတစ်ရံမှာ လမ်းများ တိုးချဲ့တဲ့ အခါ၊ လမ်းဘေး ဝဲ/ယာ တိုးချဲ့လာတဲ့အခါမှာ ကျွန်တော်တို့ မူလက စိုက်ပျိုးခဲ့တဲ့အပင်များရဲ့ အခြေအနေအရ မလွတ်ကင်းတဲ့အတွက် ဖယ်ရှားပေးရခြင်း၊ နောက် ထို့အတူပဲ ခုနက လွှတ်တော် ကိုယ်စားလှယ်ကြီး တင်ပြသွားတဲ့ ဓာတ်ပုံမှာလည်း ပါပါတယ်။ လျှပ်စစ်ဓာတ်အား လိုင်းတွေ တိုးချဲ့ဆောင်ရွက်လာတဲ့အခါမှာ လမ်းဘေး ဝဲ/ယာမှာ အချို့ ဟာ မလွတ်ကင်းပါဘူး။ မလွတ်ကင်းတဲ့အတွက် ဒီဟာအပေါ်မှာ လျှပ်စစ်ဓာတ်အား ပြတ်တောက်မှုမဖြစ်စေရေးနဲ့ ဘေးအန္တရာယ် မဖြစ်စေရေးအတွက်လည်း မိုးရာသီအမီ ရှင်းလင်းရတာတွေ ရှိပါတယ်။ ဒီလိုရှင်းတဲ့အခါမှာ သက်ဆိုင်ရာ မြို့နယ်သစ်တောဦးစီးဌာနက ကွင်းဆင်းစစ်ဆေးပြီး အမှန်တကယ် ဆောင်ရွက်ရန် လိုအပ်မှသာ ခရိုင်၊ တိုင်းဒေသကြီး သစ်တောဦးစီးဌာန အဆင့်ဆင့် ကနေတစ်ဆင့် ကျွန်းပင်နဲ့ပတ်သက်လာရင် ရုံးချုပ်မှာ အစည်းအဝေးထိုင်ပြီး စဉ်းစားဆုံးဖြတ် ဆောင်ရွက် ပေးတာ ဖြစ်ပါတယ်။ အဲဒီလို ခုတ်လှဲပြီးရင်လည်း ရရှိလာတဲ့ ကျွန်းပင်အပိုင်းအဖြတ် အားလုံးဟာ မြန်မာ့ သစ်လုပ်ငန်းကို တရားဝင် လွှဲပြောင်းပြီး မြန်မာ့သစ်လုပ်ငန်းက နိုင်ငံတော်ရဲ့ စီးပွားရေးအလို့ငှာ စီမံ ခန့်ခွဲခြင်း ဖြစ်ပါတယ်။ မွန်ပြည်နယ်၊ သထုံမြို့နယ်၊ ပေါ်တော်မူကျေးရွာ၊ ရန်ကုန်-မော်လမြိုင် ကားလမ်းမကြီး နယ်နိမိတ်အတွင်းမှာရှိတဲ့ ကျွန်းပင်များဟာ သစ်တောဦးစီးဌာနနှင့် ခုနက ကျေးရွာအဖွဲ့အစည်း တွေ ပူးပေါင်းပြီး ၁၉၉ရ ခုနှစ်က စိုက်ပျိုးခဲ့တဲ့ အပင်များဖြစ်ပါတယ်။ တစ်နည်းပြောရရင် လွှတ်တော် ကိုယ်စားလှယ်ကြီး ဆွေးနွေးသွားသလိုပါပဲ (၁၈)နှစ်ခန့် အရွယ်ရှိပြီ ဖြစ်ပါတယ်။ နောက် လွှတ်တော်ကိုယ်စားလှယ်ကြီး မေးခွန်းမှာပါတဲ့ ခုတ်လှဲခံရတဲ့ ကျွန်းပင် (၄)ပင်ဟာ ခုနက ပေါ်တော်မူကျေးရွာအုပ်စု၊ မြေနီကုန်းတံတားအနီး ရန်ကုန်-မော်လမြိုင်ကားလမ်း မိုင်တိုင်အမှတ်၊ ၁၄၈/ဝ နှင့် နောက်တစ်ခါ ၁၄၈/၁ အကြားမှာရှိတဲ့ ရေမြောင်းဘေးမှာရှိတဲ့ ကျွန်းပင် ဖြစ်ပါတယ်။ အဆိုပါ ကျွန်းပင်(၃)ပင်မှာ ရေတိုက်စားမှုကြောင့် ၂၄-၁၁-၂၀၁၄ ရက်နေ့မှာ လျှပ်စစ်ဓာတ်အားလိုင်းဘက်သို့ ယိုင်လဲလာကြောင်း၊ ရေမြောင်းရဲ့ လမ်းတစ်ဖက်ခြမ်းရှိ ဓာတ်ဆီဆိုင် တည်ဆောက်မည့် ဦးဘမြင့် မှ ပေါ်တော်မူကျေးရွာ အုပ်ချုပ်မှုကော်မတီ (၃)ရပ်သို့ တင်ပြချက်အရ ကော်မတီ(၃)ရပ်မှ သစ်တော ဦးစီးဌာနသို့ အန္တရာယ်ရှိခြင်းကြောင့် ရှင်းလင်းဖယ်ရှားပေးပါရန် ၂၄-၁၁-၂၀၁၄ ရက်စွဲပါစာဖြင့် တင်ပြလာခဲ့ပါတယ်။ ဒီစာတွေကလည်း အခု အမှုတွဲထဲမှာ အကုန်ပါရှိပါတယ်။ တင်ပြချက်အပေါ်မှာ သထုံမြို့နယ် သစ်တောဦးစီးဌာနက ကွင်းဆင်းစစ်ဆေးပြီး ခရိုင်/ ပြည်နယ် အဆင့်ဆင့်ကို တင်ပြချက်အရ ညွှန်ကြားရေးမှူးချုပ်ရုံးရဲ့ ခွင့်ပြုချက်နဲ့ ရှင်းလင်းဆောင်ရွက် ခဲ့ခြင်း ဖြစ်ပါတယ်။ တစ်နည်းပြောရရင် လုပ်ထုံးလုပ်နည်းနဲ့အညီ ဆောင်ရွက်တယ်လို့ ကျွန်တော်တို့ တိကျစွာ ကျွန်တော်တို့ ပြန်လည်ဖြေကြားရမှာ ဖြစ်ပါတယ်။ အဆိုပါ ရန်ကုန်-မော်လမြိုင် ကားလမ်းဘေး မှာရှိတဲ့ ကျွန်းပင်(၃)ပင်ကို ရှင်းလင်းရာမှာ ထွက်ရှိလာတဲ့ ကျွန်းဖြတ်ပိုင်း (၆)ပိုင်း (၀.၆၄)တန်ကို မြန်မာ့သစ်လုပ်ငန်းကိုလည်း လွှဲပြောင်းပေးအပ်ပြီး ဖြစ်ပါတယ်။ သို့ဖြစ်ပါ၍ သစ်တောဦးစီးဌာနအနေနဲ့ နိုင်ငံတစ်ဝန်း ကားလမ်းမကြီးများရဲ့ လမ်းဘေး ဝဲ/ယာ စိမ်းလန်းစိုပြည်ရေးအတွက် စိုက်ပျိုးထားတဲ့ ကျွန်းပင်များကို သက်ဆိုင်ရာ အဆင့်ဆင့်သော ပြည်သူများ ပူးပေါင်းပါဝင်ပြီး ဥပဒေ လုပ်ထုံးလုပ်နည်းနဲ့အညီ ထိန်းသိမ်းစောင့်ရှောက် လျက်ရှိပါကြောင်းနှင့် လွှတ်တော်ကိုယ်စားလှယ်ကြီး မေးမြန်းတဲ့ ကျွန်းပင်နှင့်ပတ်သက်၍ စက်သုံးဆီ အရောင်းဆိုင် ဖွင့်လှစ်ရန် သစ်တောဦးစီးဌာနက ခုတ်လှဲရှင်းလင်းခြင်းမဟုတ်ဘဲ ရေတိုက်စားမှုကြောင့် အမြစ်များ ပေါ်ပြီး လဲပြို နိုင်တဲ့အတွက် ကျေးရွာကော်မတီ(၃)ရပ်ရဲ့ တင်ပြချက်အပေါ်မှာ လုပ်ထုံးလုပ်နည်းနဲ့အညီ ဆောင်ရွက်ခဲ့ခြင်း ဖြစ်ပါကြောင်း ပြန်လည်ဖြေရှင်း တင်ပြအပ်ပါတယ်။ ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၂) အမျိုးသားလွှတ်တော် ကိုယ်စားလှယ် ဦးလှဆွေ ရဲ့ မေးခန်းနဲ့ပတ်သက်လို့ ပြန်လည်ရှင်းလင်း ဖြေကြားသွားမှာ ဖြစ်ပါတယ်။ ဒီမေးခွန်းကို ဖြေတဲ့အခါမှာ ကျွန်တော် ပြည့်ပြည့်စုံစုံဖြေနိုင်ဖို့ တချို့နေရာတွေမှာ မှတ်တမ်း ဓာတ်ပုံတွေကို Power Point ထဲမှာ ထည့်သွင်း ဖော်ပြထားပါတယ်။ ဒါ ဒီမေးခွန်းကလည်း အလွန်လည်း မေးသင့်တဲ့ မေးခွန်းလည်း ဖြစ်ပါတယ်။ ထို့အတူပဲ ဒီနေ့ကျွန်တော် ပြန်လည်ဖြေကြားတာသည်လည်း အမျိုးသား လွှတ်တော် ဒုတိယဥက္ကဋ္ဌကြီးမှတစ်ဆင့် မေးခွန်းကို ဖြေကြားသလို ပြည်သူတွေအားလုံးကိုလည်း အသိပေးတင်ပြတယ်လို့ ကျွန်တော်မှတ်ယူပြီး ပြန်လည် ပြီးတော့ ဖြေကြားသွားမှာ ဖြစ်ပါတယ်။ ဒီယူကလစ်သစ်မျိုးဟာ တကယ်တော့ မူရင်းဒေသဟာ သြစတြေးလျနိုင်ငံဖြစ်ပါတယ်။ Eucdlyptus ဖြစ်ပြီးတော့မှ ယူကလစ်မျိုးစိတ် (၇၀၀)ခန့်ရှိပါတယ်။ ၁၉၅၂ ခုနှစ်မှာ ကမ္ဘာ့စားနပ်ရိက္ခာအဖွဲ့ FAO က ကြီးမှူးပြီးတော့ သြစတြေးလျနိုင်ငံမှာရှိတဲ့ ယူကလစ် သစ်တောများကို လေ့လာရေး ခရီးစဉ် ပြုလုပ်ချက်အရ သစ်လုံးအိမ်၊ ပရိဘောဂ၊ သေတ္တာ၊ ကြမ်းခင်း၊ သင်္ဘောကုန်းပတ်၊ တံခါးပေါင်၊ ဇလီဖားတုံး၊ ဖိုင်ဘာချပ်၊ စက္ကူပျော့ဖတ်၊ အထည်အလိပ်၊ ယူကလစ်အဆီ၊ ဆိုးဆေးနဲ့ ဒေသခံပြည်သူ များအတွက် ထင်း၊ မီးသွေး၊ တိုင်၊ မျောနဲ့ လယ်ယာသုံးပစ္စည်းများ ရရှိစေခြင်းစတဲ့ ဘက်စုံအသုံးဝင်မှု ရှိကြောင်းကို တွေ့ရှိလာခဲ့ကြပါတယ်။ ဒါကြောင့် မလေးရှား၊ ကမ္ဘောဒီးယား၊ ထိုင်း၊ ဗီယက်နမ်၊ တရုတ်ပြည်သူ့သမ္မတနိုင်ငံ၊ အိန္ဒိယ၊ နီပေါ၊ ပါကစ္စတန်၊ သီရိလင်္ကာ၊ ဘရာဇီး၊ နယူးဇီလန်၊ အာဂျင်တီးနား၊ ဘယ်ဂျီယံ၊ ဥရုဂွေးစတဲ့ ကမ္ဘာ့နိုင်ငံ အသီးသီးမှာ စိုက်ခင်းများကို ကျယ်ပြန့်စွာစိုက်ပျိုးပြီး ၂၀၁၀ ခုနှစ်မှာတော့ ယူကလစ်စိုက်ခင်းဧက (၁၅) သန်းခန့်အထိ တိုးတက်စိုက်ပျိုးလာကြောင်း တွေ့ရှိရပါတယ်။ ကျွန်တော်တို့နိုင်ငံမှာလည်း ယူကလစ်စိုက်ပျိုးခြင်းကို ၁၉၂၁ ခုနှစ်ကနေ ၁၉၂၉ ခုနှစ် အထိ (၁၉၅)ဧက စမ်းသပ်စိုက်ပျိုးခဲ့ပါတယ်။ ထို့နောက် ၁၉၆ရ ခုနှစ်မှ ၁၉၆၉ ခုနှစ်များအတွင်း ယူကလစ် မျိုးစိတ် (၇)မျိုးဖြစ်တဲ့အတွက် (၇)မျိုးကို မန္တလေးနဲ့ ပြင်ဦးလွင်ဒေသတွေမှာ ထပ်မံစမ်းသပ် စိုက်ပျိုးခဲ့ ပါတယ်။ စမ်းသပ်စိုက်ပျိုးတွေ့ရှိချက်အရ ကမာဂျူလန်းစစ် ယူကလစ်သစ် မျိုးဟာ အမြင့်ပေ (၆၀)မှ ပေ (၁၂၀)အထိ လုံးပတ်(၁၀)ပေမှ (၁၂)ပေအထိ ကြီးထွားနိုင်ပြီး ပူပြင်းခြောက်သွေ့တဲ့ဒေသ၊ ပူပြင်းခြောက်သွေ့သော ရာသီဥတုနဲ့ မြေအမျိုးအစား ညံ့တဲ့နေရာတွေမှာ စိုက်ပျိုးဖြစ်ထွန်းနိုင်ပါတယ်။ ထို့အတူပဲ တောင်ကုန်းမြေမြင့်တွေမှာ Grandis ယူကလစ်ပင်မျိုးဟာ အမြင့်ပေ(၁၂၀)မှ ပေ (၁၈၀)အထိ လုံးပတ်(၁၀)ပေမှ (၁၅)ပေအထိ ကြီးထွားနိုင်ပါတယ်။ ပင်လယ်ရေမျက်နှာပြင် အထက်ကတော့ ပေ(၂၀၀၀)အထက်မှာ စိုက်ပျိုးနိုင်ပါတယ်။ လွှတ်တော်ကိုယ်စားလှယ်ကြီး ဆွေးနွေးသွားတဲ့ ခုနက ကလောနဲ့ အောင်ပန်း၊ အောင်ပန်းနဲ့ ဟဲဟိုးကြားထဲမှာပါ။ ဒါဟာ သာမိုင်းခမ်းတစ်ဝိုက်မှာ ရှိပါတယ်။ ဒီယူကလစ်က Grandis သစ်မျိုး ဖြစ်ပါတယ်။ ထို့အတူပဲ ပြင်ဦးလွင်မှာ ရေချမ်းအိုးဆိုတဲ့ နေရာမှာစိုက်ထားတဲ့ ဟာကလည်း Grandis သစ်မျိုးများပဲ ဖြစ်ပါတယ်။ ဒီယူကလစ်စိုက်ပျိုးဖို့အတွက် ဒီလိုအကြီးမြန် သစ်ပင်၊ နောက်ပြီးတော့ မြေအမျိုးအစား ရွေးချယ်မှုအားနည်းခြင်း၊ ရာသီဥတုနဲ့ ကျန်တဲ့ ကန့်သတ်ချက်တွေ နည်းတဲ့အတွက် နိုင်ငံအတော်များများမှာ ဒါကို ယခုအခါ စီးပွားဖြစ် စိုက်ပျိုး လုပ်ကိုင်လာတာ တွေ့ရှိရပါတယ်။ ယူကလစ် သစ်မျိုးဟာ အနိမ့်ဆုံးအပူချိန် (၁)ဒီဂရီစင်တီဂရိတ် ကနေအမြင့်ဆုံး အပူချိန်(၄၀) ဒီဂရီစင်တီဂရိတ်အထိ၊ ထို့အတူပဲ မိုးရေချိန်လက်မဟာ (၁၀) လက်မက (၇၀)လက်မအတွင်းရှိတဲ့ ကမ်းရိုးတန်း၊ မြေပြန့်ဒေသ၊ အပူပိုင်းဒေသ၊ တောင်ပေါ် ဒေသနဲ့ သဲဆန်တဲ့မြေမှ နုန်းမြေအမျိုးအစားထိ စိုက်ပျိုးနိုင်ကြောင်း၊ ဒီအပြင် ဆားဓာတ်များတဲ့ မြေစေးများနဲ့ အချဉ်ဓာတ်လွန်ကဲတဲ့ မြေများတွင်လည်း ကောင်းစွာပေါက်ရောက် နိုင်ကြောင်း လေ့လာတွေ့ရှိကြရမှာ ဖြစ်ပါတယ်။ ၁၉၈၀ ခုနှစ်ဝန်းကျင်မှာ ယူကလစ်စိုက်ပျိုးခြင်းကို ဒေသမြေဆီလွှာညံ့ဖျင်းပြီး မြေအောက်ရေ ယုတ်လျော့ကျဆင်းတဲ့ သဘာဝပတ်ဝန်းကျင်အပေါ် ဆိုးကျိုးသက်ရောက်မှုရှိကြောင်း သုံးသပ်မှု၊ ဝေဖန်မှု များ ရှိလာတဲ့အတွက် ယူကလစ်စိုက်ပျိုးမှု အရှိန်အဟုန်ရပ်တန့် သွားခဲ့ပါတယ်။ ၁၉၉၀ ခုနှစ်အလွန် ကာလများမှာ အိန္ဒိယ၊ ဘရားဇီး၊ တရုတ်နိုင်ငံများရှိ ပညာရှင် များရဲ့ ယူကလစ်သစ်မျိုးများအပေါ် သုတေသနပြုလုပ်ချက်များအရ အိန္ဒိယနိုင်ငံမှာ သုတေသန ပြု ရာမှာ သစ်မျိုးအလိုက် ဇီဝဒြပ်ထု(Biomass) (၁)ယူနစ် သို့မဟုတ် သစ်သား (၁)ဂရမ် တိုးပွားဖို့အတွက် ရေလိုအပ်မှုမှာ ယူကလစ်ထက် ကုက္ကို၊ အာရီရှား၊ ပိတောက် သစ်မျိုးများက ပိုမိုသုံးစွဲပြီး ကျွန်းသည် ယူကလစ်ထက် (၄)ဆခန့် ပိုမိုသုံးစွဲကြောင်း လေ့လာတွေ့ရှိကြရပါတယ်။ ကိန်းဂဏန်းအတိအကျနဲ့ ကျွန်တော်တင်ပြရမယ်ဆိုရင် (၀.၅၁)နဲ့ ကျွန်းကတော့ (၂.၁)ဖြစ်တဲ့ အတွက် (၄)ဆလောက် ရေစုပ်ရတာကွာတယ်လို့ တင်ပြခြင်းဖြစ်ပါတယ်။ ဒီမှာလည်း ကျွန်တော်တို့ ယူကလစ်သစ်မျိုးများဟာ အခြားသစ်မျိုးများထက် ရေလိုအပ်သုံးစွဲမှု နည်းပါးကြောင်းကို အဲဒီလေ့လာ တွေ့ရှိချက်က တွေ့ရပါတယ်။ အိန္ဒိယနိုင်ငံ၊ ကာမာတာကာ ပြည်နယ်မှာ ရှိတဲ့ (Rannibennur Blockbuck Sanctuary) မှာဆိုရင် ယူကလစ်သစ်ပင်များ စိုက်ပျိုးခြင်းကြောင့် သားငှက်တိရစ္ဆာန်ဦးရေ တိုးပွားလာကြောင်းကိုလည်း လေ့လာ တွေ့ရှိရပါတယ်။ (၁၉၅၈ ခုနှစ်မှာ (၁၁၉) ကီလိုမီတာ ကျယ်ပြန့်တဲ့မြက်ခင်းပြင်ကို ဘေးမဲ့တောအဖြစ် ပြုလုပ်ရန် ယူကလစ်ပင်များကို စိုက်ပျိုးခြင်းကြောင့် တိရစ္ဆာန်များ တိုးပွားလာကြောင်းကိုလည်း လေ့လာ တွေ့ရှိမှုအရ မှတ်တမ်းတင်ခဲ့ကြပါတယ်။ ဘရာဇီးနိုင်ငံမှာ သုတေသနပြုလုပ်မှုအရ ယူကလစ်စိုက်ခင်း တည်ထောင်ခြင်းကြောင့် ဒေသရဲ့ မိုးရွာသွန်းမှုအခြေအနေ ပြောင်းလဲသွား ခြင်းမရှိကြောင်း၊ ပင်လယ် ရေငွေ့ပြန်ခြင်းကြောင့် ယူကလစ်စိုက်ခင်းများသည် အခြားသစ်မျိုး စိုက်ခင်းများနဲ့ သဘာဝတော များထက် ပင်ရေငွေ့ပြန်ခြင်း၊ သစ်ရေပြန်ခြင်းကို ဆိုလိုခြင်းဖြစ်ပါတယ်။ ပင်ရေငွေ့ပြန်ခြင်းမှာ ယူကလစ်စိုက်ခင်းသည် အခြားသစ်မျိုး စိုက်ခင်းများထက် လည်းကောင်း၊ သဘာဝတောများထက်လည်းကောင်း ပိုမိုနည်းပါးပြီး မြေအောက်ရေမျှခြေ (Water Bdlance) မှာတော့ တူညီမှုရှိကြောင်း၊ ယူကလစ်စိုက်ခင်းများကြောင့် သဘာဝအပင်များအပေါ် ပျက်စီးနိုင်သည့် အကျိုးသက်ရောက်မှုမရှိကြောင်း စမ်းသပ်တွေ့ရှိခဲ့ရပါတယ်။ တရုတ်နိုင်ငံတွင် သုတေသနပြု လုပ်စမ်းသပ်ချက်များအရ ယူကလစ်စိုက်ပျိုးမှုကြောင့် စိုက်ခင်းမြေဆီမှာ မြေဆီဩဇာ (၁.၂၈)ရာခိုင်နှုန်းမှ (၃.၂၅)ရာခိုင်နှုန်းအထိ မူလအခြေအနေမှ တိုးတက်လာကြောင်း တွေ့ရှိရပြီး မြေပေါ်ရှိ ရွက်ကြွေနှင့် ကိုင်းခြောက်များကို လောင်စာအဖြစ် သုံးစွဲရန် ဖယ်ရှားခြင်းကြောင့်သာ မြေသြဇာ တစ်ဖန်ပြန်လည်ဖြစ်နိုင်မည့် ဇီဝအကြွင်းအကျန် မရှိ၍ မြေဆီလွှာ ပျက်စီးရခြင်းဖြစ်ကြောင်း၊ စနစ်တကျ ထိန်းသိမ်းထားရှိခဲ့လျှင် သဘာဝဖြစ်စဉ်များအရ မြေဆီဩဇာ တိုးပွားနိုင်ကြောင်း လေ့လာတွေ့ရှိခဲ့ ရပါတယ်။ ကျွန်တော်တို့ ဝန်ကြီးဌာနအနေနဲ့ သစ်တောသုတေသနဌာနကလည်း ဒီယူကလစ်နဲ့ ပတ်သက်လို့ ဆန်းစစ်သုတေသနပြုမှုများအရ မန္တလေး၊ ပဲခူး၊ ရန်ကုန်တိုင်းဒေသကြီးမှာရှိတဲ့ ယူကလစ် စိုက်ခင်းများနှင့် အနီးဝန်းကျင်မှာရှိတဲ့ အခြားသစ်မျိုးစုံစိုက်ခင်းများ၊ သဘာဝတောများမှာ ပတ်ဝန်းကျင်လေအပူချိန်၊ စိုထိုင်းဆ၊ မြေအပူအချိန်၊ အစိုဓာတ်နှင့် အချဉ်ငံဓာတ်တည်ရှိ ပါဝင်မှုကို နွေ၊ မိုး၊ ဆောင်း ရာသီ(၃)မျိုးမှာ စမ်းသပ်ခဲ့ရာ ကွာခြားမှုမရှိကြောင်း၊ ယူကလစ် စိုက်ခင်းအတွင်း စပါး၊ လယ်စိုက်တဲ့ လယ်ဧကတွေဘေးမှာ ယူကလစ်ပင်ကို ပတ်လည်စိုက်ပျိုးတဲ့အခါမှာလည်း ပုံမှန် လယ်ထွက်တဲ့ စပါး တစ်ဧကနှုန်းဟာ ကွာခြားမှုမရှိကြောင်း၊ အိန္ဒိယနိုင်ငံနှင့် မြေထဲပင်လယ်ဒေသများမှာ လေ့လာတွေ့ရှိ ချက်အရ ယူကလစ်သစ်မျိုးများ စိုက်ပျိုးထားတဲ့မြေဟာ ထင်းရှူးနဲ့ အင်ကြင်းစိုက်ပျိုးထားတဲ့မြေထက်မြေဆီလွှာ ဖွဲ့စည်းတည်ဆောက်ပုံမှာ ပိုမိုကောင်းမွန်ကြောင်း တွေ့ရှိရတဲ့အတွက် မြေဆီလွှာ အကျိုး ဖြစ်ထွန်းနိုင်ကြောင်း မှတ်တမ်းများအရ သိရှိရပါတယ်။ ယူကလစ်သစ်မျိုး စိုက်ပျိုးခြင်းဖြင့် သဘာဝပတ်ဝန်းကျင်၊ စီးပွားရေးနှင့် သစ်တောသယံဇာတ ဆိုင်ရာ အကျိုးကျေးဇူးများကို ဖော်ထုတ်သိရှိရတဲ့အချက်ကတော့ သဘာဝအလျောက် သစ်တောများ ပြန်လည်ဖြစ်ထွန်းရန် မလွယ်ကူတဲ့ အပူပိုင်း လွင်တီးခေါင်ဒေသများမှာ အပူချိန်နှင့် ခြောက်သွေ့မှု ဒဏ်ခံနိုင်တဲ့ ယူကလစ်သစ်မျိုးများကို စိုက်ပျိုးပေးခြင်းဖြင့် ဒေသစိမ်းလန်း စိုပြည်ရေးကိုဖြစ်ပေါ်စေခြင်း၊ ဥပမာ အလွန်ပူပြင်းသဖြင့် ရှား၊ ထနောင်း၊ ကန္တာရစိမ်းများ စတဲ့အပင်များ ရှင်သန်နိုင်သည့် ပုဂံ၊ ညောင်ဦး၊ မြင်းခြံ၊ ချောက်၊ ရေနံချောင်းဒေသများမှာ ယူကလစ်ပင်များ ကောင်းမွန်စွာ ရှင်သန်ဖြစ်ထွန်း နေခြင်း၊ စိုက်ပျိုးမြေအဖြစ် အသုံးမပြုနိုင်တဲ့ မြေညံ့များမှာ စားကျက်မြေအဖြစ် နှစ်ပေါင်းများစွာ အသုံးပြု သော မြေများမှာလည်း ယူကလစ် စိုက်ပျိုးပေးခြင်းဖြင့် ဆွေးမြည့်သော အကိုင်း၊ အခက်၊ အရွက်များမှ မြေဆီလွှာကာဗွန်ဓာတ်Totd Organic Carbon (T.O.C) ပမာဏ တိုးတက်များပြား လာခြင်း၊ ယူကလစ်သစ်မျိုးဟာ သဲများတွင် အမြစ်ဖွဲ့စည်းမှု လျင်မြန်သဖြင့် လေပြင်းမုန်တိုင်းများကြောင့် စိုက်ပျိုး သီးနှံများ မပျက်စီးစေရန် ယူကလစ်သစ်မျိုးများကို လေကာတန်းအဖြစ် စိုက်ပျိုးပေးခြင်းဖြင့် လေတိုက်နှုန်း (၄၀)ရာခိုင်နှုန်းမှ (၆၀)ရာခိုင်နှုန်းအထိ လျော့နည်းစေခြင်းကြောင့် သီးနှံစိုက်ပျိုးတဲ့ ယာစည်းရိုးများတွင် စိုက်ပျိုးပေးခြင်းဖြင့် သစ်၊ တိုင်၊ မျောများ၊ ထင်း အလွယ်တကူ ရရှိနိုင်သလို စိုက်ခင်းများမှာလည်း ဝတ်မှုန်ကူးခြင်းမှာ အောင်မြင်နိုင်ကြောင်း၊ ရွှေ့ပြောင်းတောင်ယာ ခုတ်လှဲမှုကြောင့် သစ်တောပြုန်းတီးနေတဲ့ တောင်ကတုံးများ၊ သစ်တောပြုန်းတီးမှုများ၊ ရေထွက် စိမ့်စမ်းများ ခန်းခြောက်၍ မြေပြို တိုက်စားမှုဖြစ်နေတဲ့ ရေဝေရေလဲဒေသများကို လူမှုရေး၊ စီးပွားရေးနှင့် သဘာဝပတ်ဝန်းကျင် ထိန်းသိမ်းရေး ရှုထောင့်အရ တိုတောင်းသောအချိန်ကာလ အတွင်းသစ်ပင်များ ပြန်လည်စိုက်ပျိုးလိုပါက စဉ်းစားရန်ဖြစ်ကြောင်း၊ ပျက်စီးယိုယွင်းနေသော သစ်တောများတွင် ဒေသတွင်းရှိ ပြည်သူများအတွက် ထင်း၊ မျော၊ တိုင်၊ သစ်စတဲ့ ပစ္စည်းများကို တိုတောင်းသောကာလအတွင်း မြေဧရိယာအနည်းငယ်မှ သစ်ထုထည် အများဆုံးထွက်ရှိနိုင်သဖြင့် ယူကလစ်သစ်မျိုးများ စိုက်ပျိုးခြင်းဖြင့် ရရှိနိုင်ကြောင်း၊ ပျိုးထောင်ခြင်းနှင့် စိုက်ပျိုးခြင်း လုပ်ငန်းများကို အလွယ်တကူ ဆောင်ရွက်နိုင်ပြီး ရာသီဥတုနှင့် မြေဆီလွှာ ကန့်သတ်ချက် နည်းတဲ့အတွက် မြန်မာနိုင်ငံရဲ့ နေရာအတော်များများမှာ ယူကလစ်သစ်မျိုးများကို ကျေးလက် ပြည်သူများကိုယ်တိုင် စိုက်ပျိုးနိုင်ကြောင်း၊ ယူကလစ်သစ်မျိုးများကို (၉)ပေပန္နက်၊ တစ်ဧကကို အပင်(၅၄၀) စိုက်ပျိုးခဲ့ပါက (၅)နှစ်မှာ ယူကလစ်တစ်ပင်က သစ်(၇.၈၁)ကုဗပေ ရရှိမှာ ဖြစ်ပြီး၊ တစ်ဧကလျှင် ကုဗတန် (၈၀)ခန့် ရရှိမည်ဖြစ်ကြောင်း၊ တစ်အိမ်ထောင် တစ်နှစ် ထင်းလိုအပ်ချက် (၂.၅)တန်နှုန်းဖြင့် အိမ်ထောင်စု (၃၃)စုအတွက် ထောက်ပံ့ပေးနိုင်ကြောင်း လေ့လာတွေ့ရှိရပါတယ်။ ဒီအပြင် (၁၀)နှစ်သားစိုက်ခင်းမှာ ယူကလစ်တစ်ပင်ဟာ သစ်(၁၈.၂၁)ကုဗပေ ရရှိပြီး၊ စိုက်ခင်းတစ်ဧကအရေအတွက် ထက်ဝက် (၂၇၀)ပင်ကို ပင်ကျပ်နုတ်လျှင် (၉၈.၃၃) ကုဗတန် ရရှိနိုင်ကြောင်း၊ စိုက်ခင်း (၁၅)နှစ်မှာ ယူကလစ်တစ်ပင်မှ သစ် (၃၄.၃၄) ကုဗပေ ရရှိပြီး၊ နောက်ဆုံး လက်ကျန် တောထွက် (၁၃၅)ပင်မှ သစ်(၉၂.၇၂)တန် ထွက်ရှိနိုင်ကြောင်း၊ ဒေသရင်း သစ်မျိုးများနှင့် နှိုင်းယှဉ်လျှင် ယူကလစ်သစ်မျိုးမှ သစ်ထွက်နှုန်း ပိုမိုထွက်ရှိခြင်း၊ ကျွန်တော်တို့ နိုင်ငံမှာ ယူကလစ်စိုက်ခင်းများကိုလည်း ဒါကြောင့်မို့လို့ အလေးထားစိုက်ပျိုးခဲ့ရာမှာ (၁၉၄၄၆၈) ဧက တည်ထောင်စိုက်ပျိုးပြီး ဖြစ်ပါတယ်။ ယူကလစ်သစ်မျိုးများရဲ့ သဘာဝပတ်ဝန်းကျင် ရေရှည်တည်တံ့ရေး အတွက် အထောက်အကူ ပြုမှု၊ ခေတ်မီနည်းပညာများနှင့် ပေါင်းစပ်ဆောင်ရွက်နိုင်မှု၊ စီးပွားရေးအရ အရေးပါမှု၊ စက်မှုကုန်ကြမ်း အတွက်သာမက ကျေးလက်ဒေသနေပြည်သူများအတွက် လူမှုစီးပွားရေးဘဝ မြှင့်တင်နိုင်မှုတို့ကို လေ့လာနိုင်ဖို့အတွက် ကျွန်တော်တို့ သစ်တောဦးစီးဌာန၊ ညွှန်ကြားရေးမှူးချုပ် ဦးဆောင်တဲ့ ကျွမ်းကျင် ပညာရှင်များအဖွဲ့ကို ၁၂-၅-၂၀၁၅ ရက်နေ့ကနေ ၂၁-၅-၂၀၁၅ ရက်နေ့အထိ ဖော်ပြပါအတိုင်း တရုတ်နိုင်ငံနဲ့ ထိုင်းနိုင်ငံ လေ့လာရေးခရီးကို စေလွှတ်ခဲ့ပါတယ်။ တင်ပြပါ ဓာတ်ပုံတွေကတော့ တရုတ်နိုင်ငံ ကွမ်တုံပြည်နယ် လမ်းဘေးတစ်လျှောက် စိုက်ပျိုးထားတဲ့ဟာ ဖြစ်ပါတယ်။ နောက် (ကွမ်ကျိုး) City အတွင်းမှာ ယူကလစ် သစ်ပင်များကို တစ်အုပ်တစ်မ စိုက်ပျိုးထားပုံ ဖြစ်ပါတယ်။ ဒါကတော့ ကွမ်တုံပြည်နယ် အမြန်လမ်းမကြီး ဝဲ/ယာမှာ တွေ့ရတဲ့ ယူကလစ်စိုက်ခင်း များဖြစ်ပါတယ်။ (ကွမ်ကျိုး)City နေအိမ်ဝင်းတစ်ခုအတွင်းမှာ မိသားစု တစ်ပိုင်တနိုင် စိုက်ပျိုးထားတဲ့ ယူကလစ်ပင်များကို တွေ့ရှိရမှု ဖြစ်ပါတယ်။ ဒါကတော့ ကျွန်တော်တို့ ကွမ်တုံပြည်နယ်အတွင်းမှာ Forest key Co.Ltd; က ယူကလစ်စပ်မျိုးစိုက်ပျိုးဖို့အတွက် မြေပြင်နေတဲ့ဟာကို မြေရဲ့အတန်းအစားကို ဒီမှာကြည့်ရင် အလွန်အတန်းအစား နိမ့်တာကို တွေ့ရမှာ ဖြစ်ပါတယ်။ ဒါကတော့ ယူကလစ်စပ်မျိုး အပင်များ ဖြစ်ပါတယ်။ ဒါ ကွမ်တုံပြည်နယ်အတွင်းမှာရှိတဲ့ ယူကလစ်စပ်မျိုးများ စိုက်ခင်းကို လေ့လာ တွေ့ရှိရတဲ့ပုံ ဖြစ်ပါတယ်။ (၅) နှစ်သားစိုက်ခင်းကို ခုတ်လှဲပြီးတော့မှ ထုတ်လုပ်နေပုံ ဖြစ်ပါတယ်။ သစ်ပါးလွှာစက်ရုံ ရောင်းချဖို့ ရောက်ရှိလာတဲ့ ယူကလစ်တိုင်နဲ့ မျောများ တွေ့မြင်ရပုံ ဖြစ်ပါတယ်။ စက်ရုံအတွင်းမှာ အတန်းအစားအလိုက် သစ်တွေကို ခွဲထားတဲ့ပုံ ဖြစ်ပါတယ်။ ယူကလစ်တိုင်မျောများမှ သစ်ပါးလွှာ ထုတ်လုပ်တာ ဖြစ်ပါတယ်။ ဒီမှာလည်း သစ်ပါးလွှာ ထုတ်လုပ်တဲ့စက်တွေဟာ အခု အခါမှာ ရင်စို့လုံးပတ် (၁၈)လက်မကနေ လက်မ(၂၀)လောက်အထိကို ပါးလွှာ ထုတ်လုပ်နိုင်ကြောင်း တွေ့ရှိရပါတယ်။ ဒါ ယူကလစ်အထပ်သားများ တွေ့မြင်ရပုံ ဖြစ်ပါတယ်။ ဒီယူကလစ် အထပ်သားနဲ့ပတ်သက်လို့ အထူ/အပါး ပေါ် မူတည်ပြီးတော့မှ (၁)ကုဗမီတာရှိတဲ့ ယူကလစ် အထပ်သား၊ ဈေးအားဖြင့် US ဒေါ်လာ (၃၀၀)ခန့် အခုအခါမှာ ပေါက်နေပါတယ်။ ဒါကတော့ ယူကလစ်အထပ်သားများကို ထုပ်ပိုးထားပုံ ဖြစ်ပါတယ်။ ဒါက ခုနက သစ်ပါးလွှာ ထုတ်ပြီးကျန်တဲ့ ယူကလစ်အူတိုင်များကို ထီးလုပ်ငန်းမှာ ထီးလက်ရိုး ကိုင်အဖြစ်နဲ့ ပြန်သုံးဖို့အတွက် သူတို့အသုံးချနေတဲ့ပုံ ဖြစ်ပါတယ်။ ဒါကတော့ ဘေးထွက်သားတွေ ကတော့ လောင်စာအဖြစ်နဲ့ ပြန်ပြီးတော့မှ သုံးတာဖြစ်ပါတယ်။ ဒါကတော့ ဘန်ကောက်မြို့မှာရှိတဲ့ လောင်စာတောင့်စက်ရုံတစ်ရုံပါ။ ယူကလစ် လောင်စာတောင့် ပြည်ပကို တင်ပို့ဖို့ထုပ်ပိုးထားတဲ့ပုံဖြစ်ပါတယ်။ လောင်စာတောင့်အနေနဲ့ မီးရှို့စမ်းသပ်ပြတာ ဖြစ်ပါတယ်။ ဒါကလည်း ထိုင်းနိုင်ငံ ယူကလစ်ထွက်ကုန်ပစ္စည်း အရောင်းဆိုင်မှာ လာရောက်တင်သွင်းတဲ့ ယူကလစ် တိုင်များကို စီးပွားဖြစ် တင်ပြထားတဲ့ပုံ ဖြစ်ပါတယ်။ ဒါကတော့ အဆင့်ဆင့် Wood Chip လုပ်ရန်နဲ့ ခုနက ထောက်တိုင်၊ သစ်ပါးလွှာပြုလုပ်ရန် သစ်အရွယ်အစားတွေကို ခွဲခြားထားတာ ဖြစ်ပါတယ်။ ယူကလစ် အိမ်ဆောက်ပစ္စည်းများ ဖြစ်ပါတယ်။ ယူကလစ်ခွဲသားကို ပြန်ပြီးတော့မှ သစ်အစားထိုး ရောင်းချတာ ဖြစ်ပါတယ်။ ဒါကတော့ Double A စက္ကူစက်ရုံက စက္ကူပျော့ဖတ်ထုတ်လုပ်ဖို့အတွက် စုဆောင်း ထားတဲ့ ယူကလစ်တိုင်နဲ့ မျောများ ဖြစ်ပါတယ်။ ဒါကတော့ ယူကလစ် ကြိတ်ဖတ်ကနေပြီးတော့ စွမ်းအင်ပြန် ထုတ်တဲ့ စက်ရုံဖြစ်ပါတယ်။ ဒါ ခုနက စိုက်ပျိုးထားတာ ဖြစ်ပါတယ်။ ဒါ ထိုင်းနိုင်ငံ၊ အမှတ်(၃၀၄) စက်မှုဇုန်လမ်းကြီးရဲ့ ဝဲယာမှာ လမ်းဘေး ဝဲ/ယာကို စီးပွားဖြစ် စိုက်ပျိုးထားတာ ဖြစ်ပါတယ်။ ဒါ Double A ရဲ့ ကုမ္ပဏီပိုင်စိုက်ခင်းများ ဖြစ်ပါတယ်။ ဒါ ခုနက ကျွန်တော် တင်ပြခဲ့တဲ့ လမ်းဘေးဝဲ/ယာမှာ သစ်တွေ ကို ခုတ်လှဲပြီးတော့ တင်ပို့နေတဲ့ပုံ ဖြစ်ပါတယ်။ ဒါကတော့ ခုနက လွှတ်တော်ကိုယ်စားလှယ်ကြီး မေးမြန်းသွားတဲ့အပေါ်မှာ ခုနက သက်ဆိုင်ရာ ကျွမ်းကျင်တဲ့ ကွမ်ဒေါင်းအကယ်ဒမီ ဖောရက်စ်ထရီ မှ အငြိမ်းစားပါမောက္ခ မစ္စတာခီရူဆောင်း နဲ့ တွဲဖက်ပါမောက္ခ မစ္စတာဇင်းလီ တို့နဲ့ တွေ့ပြီးတော့မှ ညွှန်ကြားရေးမှူးချုပ် ပါဝင်တဲ့ ကျွမ်းကျင်သူ အဖွဲ့ကနေပြီး ဖြစ်ပေါ်နိုင်တဲ့ တစ်ဖက်က အကျိုးစီးပွားဖြစ်နိုင်သလို တစ်ဖက်က အားနည်းချက်တွေ ဘာရှိနိုင်တယ် ဆိုတာကိုလည်း အဲဒီမှာအသေးစိတ် ဆွေးနွေးခဲ့တာ ဖြစ်ပါတယ်။ ဒါ ကျွန်တော်က သိနိုင်အောင် ရှင်းလင်းတင်ပြခြင်း ဖြစ်ပါတယ်။ ဒီမှာလည်း ကျွန်တော်တို့ ယူကလစ်စိုက်ပျိုးခြင်းနဲ့ ဘာကြောင့် ကျွန်တော်တို့က ယူကလစ်ကို ဆက်လက်ဆောင်ရွက်သင့်တယ် ဆိုတာကို ခုနက လေ့လာချက်ကနေ ဖော်ထုတ်ပြီးတော့ မကြာခင်မှာ လည်း မြန်မာ့ရုပ်မြင်သံကြားအပါအဝင် မီဒီယာများကနေတစ်ဆင့် အသိပေး တင်ပြသွားမှာ ဖြစ်ပါတယ်။ ယူကလစ်ကို ခေတ်မီဖွံ့ဖြိုးတိုးတက်တဲ့ နည်းပညာအရ ယူကလစ်စပ်မျိုး (Hybrid Eucalypt) တွေကို တစ်သျှူးမျိုးပွားခြင်းနည်းနဲ့ ထုတ်လုပ်ပြီး ပျိုးပင်များကို စိုက်ပျိုးပါက (၃)နှစ်မှ (၅)နှစ်အထိ သစ်ပါးလွှာ ထုတ်လုပ်နိုင်ပြီး တန်ဖိုးမြင့် ယူကလစ်အထပ်သား ပြုလုပ်နိုင်ပါတယ်။ စက္ကူပျော့ဖတ် ထုတ်လုပ်ရန်အတွက် Wood Chip နဲ့ လောင်စာတောင့်အတွက် Wood Pellet ထုတ်လုပ်ခြင်းကို စီးပွားရေးအရ အကျိုးအမြတ်များစွာ ရရှိနိုင်ကြောင်း လေ့လာ တွေ့ရှိခဲ့ရပါတယ်။ ထိုင်းနိုင်ငံနဲ့ တရုတ်နိုင်ငံများမှာ ပျက်စီးပြုန်းတီးသွားတဲ့ တောပျက်များ နေရာများ သာမက မိမိပိုင်ခြံမြေ၊ လယ်ယာ၊ ကန်သင်း၊ ခြံစည်းရိုးများမှာ ကျယ်ပြန့်စွာ စိုက်ပျိုးနေကြပြီ ဖြစ်ပါတယ်။ အပူပိုင်းဒေသ သဘာဝတောများမှ သစ်ခုတ်လှဲထုတ်လုပ်ပြီး၊ အထပ်သား ထုတ်လုပ်ခြင်းထက် ယူကလစ် စိုက်ပျိုး ထုတ်လုပ်ခြင်းက စီးပွားရေးတွက်ခြေကိုက်ခြင်း၊ သဘာဝတောအပေါ် ထိခိုက်မှုသက်သာခြင်း အထူးသဖြင့် သဘာဝသစ်တောများအပေါ် မှီခိုနေထိုင်ကြသော ဒေသခံပြည်သူများအတွက် နိစ္စဓူဝ စားဝတ်နေရေး လိုအပ်ချက်များကို ဖြည့်ဆည်းပေးနိုင်ခြင်း၊ သီးနှံစိုက်ပျိုးမရနိုင်သည့် မြေနေရာများမှာ ယူကလစ်ပင်များ စိုက်ပျိုးခြင်းဖြင့် ဒေသခံများအတွက် လိုအပ်တဲ့ထင်း၊ လောင်စာရရှိနိုင်သကဲ့သို့ အချိန်တိုအတွင်းမှာလည်း စီးပွားရေးအရ အကျိုးအမြတ် ရရှိနိုင်ခြင်း၊ ပြုန်းတီးသွားသော သစ်တောပျက် ဧရိယာများတွင် သစ်တောများ လျင်မြန်စွာ ပြန်လည်ထူထောင်နိုင်ခြင်း၊ တစ်ကြိမ် စိုက်ပျိုးရုံဖြင့် ငုတ်တက် များမှ သုံးကြိမ်ခန့်အထိ ပြန်ပေါက်နိုင်တဲ့အတွက် ထပ်မံစိုက်ပျိုးရန် မလိုဘဲ စီးပွားရေးအရ တွက်ခြေကိုက် ခြင်းစတဲ့ အကျိုးကျေးဇူးများရရှိမှာ ဖြစ်ပါတယ်။ တိုးပွားလာသော လူဦးရေအတွက် ထင်း၊ မီးသွေး၊ တိုင်၊ မျော၊ သစ်နှင့် သစ်တောထွက်ပစ္စည်း လိုအပ်ချက်များကို ကျန်ရှိသော သဘာဝတောများအပေါ်မှာ တည်မှီမနေဘဲနဲ့ ကျွန်တော်တို့ရဲ့ ကိုယ်တိုင် စိုက်ပျိုးတဲ့ စိုက်ပျိုးမှုမှရရှိတဲ့အပေါ်မှာသာ ကျွန်တော်တို့ တည်မှီ ဆောင်ရွက်သွားဖို့ ဖြစ်ပါတယ်။ ခုနက အပူပိုင်း လွင်တီးခေါင်ဒေသများ၊ အပင်ရှင်သန်ရန် အခက်အခဲရှိတဲ့ မြေညံ့တဲ့စားကျက်မြေများ၊ သစ်တော အမြန် ပြန်လည်ဖြစ်ထွန်းရန် လိုအပ်လျက်ရှိပြီး သဘာဝပတ်ဝန်းကျင် စိမ်းလန်းစိုပြည်စေရန်နှင့် နိုင်ငံပိုင်နှင့် ပုဂ္ဂလိကပိုင်စက်ရုံများ အလုပ်ရုံများအတွက် သစ်ကုန်ကြမ်း လိုအပ်ချက်များကို အချိန်တို အတွင်း အများဆုံး ဖြည့်ဆည်းပေးနိုင်ရန်တို့အတွက် အကြီးမြန်၊ ဘက်စုံအသုံးဝင်တဲ့ ယူကလစ်သစ် မျိုးအား စိုက်ပျိုးရန် လိုအပ်မည်ဖြစ်ပါတယ်။ ထိုသို့ စိုက်ပျိုးရာမှာ ဒေသခံမျိုးရင်း သစ်ပင်များ ကောင်းစွာရှင်သန် ဖွံ့ဖြိုးနိုင်ခြင်း မရှိတဲ့ တောင်တန်းဒေသ၊ ကုန်းမြင့်ဒေသ၊ ကမ်းခြေဒေသနှင့် အခြားဒေသများ အသုံးဝင်မှုနှင့် စီးပွားရေး တွက်ခြေကိုက်မှု အပေါ်မူတည်ပြီး စိုက်ပျိုးမှုများကို တိုးချဲ့ဆောင်ရွက်သွားမှာ ဖြစ်ပါတယ်။ ဒီနေရာမှာ လည်း ကျွန်တော်တို့ သစ်တောမြေကနေ နှစ်ကာလအတန်ကြာ နေထိုင်ခဲ့ကြတဲ့ ကျွန်တော်တို့ရဲ့ ကျေးလက်နေပြည်သူများအတွက် ကျွန်တော်တို့ သစ်တောကြိုးဝိုင်းကနေပြီးတော့မှ လယ်မြေ၊ အများပိုင် မြေ၊ လူနေထိုင်မှုမြေများကို ပယ်ဖျက်ပေးပြီးတော့မှ ယာမြေများကိုတော့ ဒေသခံအစုအဖွဲ့ပိုင် လုပ်ငန်းနှင့် ခွင့်ပြု သွားမယ်ဆိုပြီးတော့ အတိအလင်းလည်း ကြေညာထားပြီး ဖြစ်ပါတယ်။ ဒေသခံ အစုအဖွဲ့ပိုင် လုပ်ငန်းအတွက် သစ်တောမြေကနေ ဒေသခံ ကျေးလက်နေပြည်သူများအတွက် မြေဧက စုစုပေါင်း (၈၄၀၀၀၀)ကျော် ရှိပါတယ်။ အဲဒီအတွက် ကျွန်တော်တို့ ဒေသခံပြည်သူ အစုအဖွဲ့ပိုင် သစ်တောလုပ်ငန်း ထူထောင်တဲ့နေရာမှာ ယူကလစ်သစ်မျိုးများကို ဖြန့်ဖြူးပြီး ထူထောင်ဖို့ ကျွန်တော်တို့ စဉ်းစားဆောင်ရွက် လျက်ရှိပါတယ်။ ဒီလိုဆောင်ရွက်ရာမှာလည်း ဝယ်လက်ရရှိဖို့အတွက် ခိုင်မာတဲ့ ဈေးကွက်ဖြစ်ဖို့ ခုနက ဝယ်လက်အတွက်ကလည်း ကျွန်တော်တို့တစ်ခါတည်း ချိတ်ဆက်ပြီးတော့မှ စီးပွားရေးအရ နောက်ဆုံး ထုတ်ကုန် အဆင့်အထိသွားမယ့် စီးပွားရေးချိတ်ဆက်မှု လုပ်ငန်းတွေကိုလည်း ကြိုးစားပြီးတော့မှ ပုဂ္ဂလိကကဏ္ဍရော၊ နောက်တစ်ခါ ကျေးလက်ကဏ္ဍရော ပူးပေါင်းပြီးတော့ ဆောင်ရွက်နေပါတယ်။ ဒါကြောင့်မို့လို့ ဒီယူကလစ်ဟာ စိုက်ပျိုးခြင်းနဲ့ အကျိုးနဲ့အပြစ်ကို ပြည်သူများ ပွင့်လင်းမြင်သာစွာ သိနိုင် ဖို့လည်း ကျွန်တော်တို့ ၂၀၁၀ ခုနှစ်က သတင်းစာတွေမှာ လည်း ယူကလစ်နဲ့ အကျိုးအပြစ် ဖြစ်ထွန်း နိုင်မယ့်ဟာတွေ၊ ယူကလစ်နဲ့ သဘာဝပတ်ဝန်းကျင် ဆိုပြီးတော့မှ ဆောင်းပါးများလည်း ထည့်သွင်းဖော်ပြ ခဲ့တာ ရှိပါတယ်။ ဒီအပြင် ယူကလစ်အိမ်ရာ ထူထောင်ခြင်းဆိုပြီးတော့မှ ဗီဒီယိုမှတ်တမ်းတွေနဲ့လည်း အဲဒီအချိန်က ကျယ်ကျယ်ပြန့်ပြန့် ပြည်သူကို ချပြဆွေးနွေးစည်းရုံးခဲ့တာ ရှိပါတယ်။ ဆက်လက်ပြီးလည်း ကျွန်တော်တို့က ယူကလစ် စိုက်ပျိုးခြင်းဖြင့် ရရှိနိုင်တဲ့ အကျိုးနှင့် အပြစ်များကို ဒေသခံပြည်သူများကိုချပြပြီး ကျွန်တော်တို့နိုင်ငံအတွက် လိုအပ်တဲ့ အဓိကအားဖြင့် စက်မှုကုန်ကြမ်း လိုအပ်ချက် ထို့အတူပဲ ထင်း၊ မီးသွေးလိုအပ်ချက်၊ ဒီအပြင် ကျေးလက်နေ ပြည်သူများရဲ့ အထွေထွေလိုအပ်ချက်များအပေါ်မှာ ဖြည့်ဆည်းနိုင်မှာ ဖြစ်ပါတယ်။ စီးပွားရေးအရလည်း (၃)နှစ်မှာ ခုတ်တဲ့အခါမှာ အခု ဝယ်မယ့်ဟာသည် မည်သည့်အရွယ်ပဲဖြစ်ဖြစ် အခေါက်မခွာ တစ်ပိဿာကို (၃၀)နှုန်းနဲ့ ဝယ်နိုင်ဖို့အတွက် ကျေးလက်တွေမှာ လိုက်ပြီးတော့ လက်မောင်းကွေးလောက်အထိ ဝယ်ဖို့ ဒါကိုလည်း စည်းရုံးဆောင်ရွက်လျက် ရှိပါတယ်။ ထို့အပြင် ကျွန်တော်တို့ ခုနက သစ်ကို ပါးလွှာထုတ်နိုင် ဖို့အတွက် လုံးပတ်အားဖြင့် (၂)ပေခန့်ရှိတဲ့ဟာကိုလည်း ကျွန်တော်တို့က အဲဒီမှာဆိုလို့ရှိရင် တစ်ပိဿာကို အလေးချိန်အားဖြင့် (၆၀)နှုန်းနဲ့ အနည်းဆုံးဝယ်နိုင်အောင် သက်ဆိုင်ရာ စီးပွားရေးအဖွဲ့အစည်း လုပ်ငန်းရှင်များကို စည်းရုံးပြီးလည်း ဆောင်ရွက်လျက်ရှိပါတယ်။ ဒါကြောင့်မို့လို့ ဒီနေ့ ကျွန်တော် တင်ပြလိုတာကတော့ လွှတ်တော်ကိုယ်စားလှယ်ကြီး ဦးလှဆွေ ဆွေးနွေးတာသည် ကျွန်တော်တို့ ဒီနေ့ ကျေးလက်ဒေသဖွံ့ဖြိုးရေး ဆင်းရဲမှု လျော့နည်းကျဆင်းရေး အပြင်ကို သဘာဝပတ်ဝန်းကျင်ဆိုင်ရာ လုပ်ငန်းတွေမှာ ဒေသခံ၊ အထူးသဖြင့် ကျေးလက်နေ ပြည်သူများ အတွက် အထောက်အကူပြုတဲ့ ယူကလစ် စိုက်ပျိုးခြင်းလုပ်ငန်းကို ရှင်းလင်း တင်ပြရတဲ့အတွက် လွန်စွာ ကျေးဇူးတင်ရှိမိပါကြောင်းနဲ့ အမျိုးသားလွှတ်တော် ဒုတိယဥက္ကဋ္ဌကြီးကိုလည်း ဒီလိုအခွင့်အလမ်း ပေးတဲ့အတွက် ကျေးဇူးတင်ရှိပါကြောင်း ပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="vicespeaker">လွှတ်တော်ကိုယ်စားလှယ်ကြီး ဦးလှဆွေ မေးတဲ့ မေးခွန်းနဲ့ ဒုတိယ ဝန်ကြီး ဦးအေးမြင့်မောင် ဖြေကြားတဲ့ ဖြေကြားချက်များသည် နိုင်ငံနှင့်ပြည်သူတွေအတွက် အင်မတန် အကျိုးရှိတဲ့ မေးခွန်းနှင့်အဖြေ ဖြစ်တဲ့အတွက် နိုင်ငံတော်ပြန်တမ်းမှာ ထည့်သွင်းပေးဖို့ ရုံးအဖွဲ့ကို ညွှန်ကြားပါတယ်။</speech>
</section>
<section value="Bill">	
<bill>
<title>ယဉ်ကျေးမှုဝန်ကြီးဌာန၊ ပြည်ထောင်စုဝန်ကြီးက ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် အဆိုတင်သွင်းခြင်းနှင့် လွှတ်တော်ကိုယ်စားလှယ် တစ်ဦးက ထောက်ခံခြင်း</title>
<speech type="vicespeaker">ဆက်လက်ပြီး အစီအစဉ်(၆) ဖြစ်ပါတယ်။ အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေခွဲ(က)အရ ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားရန် အဆိုကို ယဉ်ကျေးမှုဝန်ကြီးဌာန၊ ပြည်ထောင်စုဝန်ကြီး က အမျိုးသားလွှတ်တော်သို့ တင်သွင်းဖို့ ဖြစ်ပါတယ်</speech>
<speech><agency id="85">ဦးအေးမြင့်ကြူ (ပြည်ထောင်စုဝန်ကြီး၊ ယဉ်ကျေးမှုဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်တော်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနဲ့ ပြည့်စုံပါစေလို့ ဆုမွန်ကောင်းတောင်းအပ် ပါတယ်ခင်ဗျား။ ကျွန်တော်ကတော့ ယဉ်ကျေးမှုဝန်ကြီးဌာန၊ ပြည်ထောင်စုဝန်ကြီး ဦးအေးမြင့်ကြူ ဖြစ်ပါတယ်။ ယနေ့ အစည်းအဝေး အစီအစဉ်(၆)တွင် ပါရှိသည့်အတိုင်း ရှေးဟောင်း ဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းအား အမျိုးသားလွှတ်တော်က ဆွေးနွေးစဉ်းစားပေးနိုင်ပါရန် ယဉ်ကျေးမှုဝန်ကြီးဌာနမှ ကျွန်တော် ပြည်ထောင်စုဝန်ကြီး ဦးအေးမြင့်ကြူ က အဆိုတင်သွင်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="vicespeaker">။အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ်ပါတယ်။</speech>
<speech><mp id="84">ဦးထွန်းဇော်၊ ပဲခူးတိုင်းဒေသကြီး၊ မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဒုတိယဥက္ကဋ္ဌကြီးခင်ဗျား။ ယဉ်ကျေးမှုဝန်ကြီးဌာန ပြည်ထောင်စုဝန်ကြီးက ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းကို အမျိုးသားလွှတ်တော်က စဉ်းစားရန် အဆိုတင်သွင်းခြင်းကို ကျွန်တော် ပဲခူးတိုင်းဒေသကြီး အမျိုးသားလွှတ်တော်ကိုယ်စားလှယ် ဦးထွန်းဇော် ကထောက်ခံအပ်ပါတယ်ခင်ဗျား။</speech>
<speech type="vicespeaker">အမျိုးသားလွှတ်တော်ကိုယ်စားလှယ်များ ခင်ဗျား။ ရှေးဟောင်း ဝတ္ထုပစ္စည်းများ ကာကွယ်ထိန်းသိမ်းရေးဥပဒေကြမ်းကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော် ဒုတိယဥက္ကဋ္ဌက ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းကို လက်ခံဆွေးနွေးစဉ်းစားရန် သင့်/မသင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်များ ခင်ဗျား။ ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေးဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် သင့် မသင့် လွှတ်တော်ရဲ့ သဘောထား ရယူမှာဖြစ်ပါတယ်</speech>
<speech type="vicespeaker">ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေး ဥပဒေကြမ်းကို ဆွေးနွေးစဉ်းစားရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="vicespeaker">သဘောမတူတဲ့သူ မရှိတဲ့အတွက် ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေး ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန်ဖြစ်ကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ဥပဒေကြမ်းကော်မတီ ဥက္ကဋ္ဌ သို့မဟုတ် ယင်းက တာဝန်ပေးအပ်သည့်ပုဂ္ဂိုလ်က ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားတင်သွင်းခြင်း</title>
<speech type="vicespeaker">အမျိုးသားလွှတ်တော်ကိုယ်စားလှယ်များ ခင်ဗျား။ ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေး ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ဖတ်ကြားတင်သွင်းဖို့ ဖြစ်ပါတယ်</speech>
<speech><mp id="000">ဗိုလ်မှူးကြီးခင်စိုး(ဥပဒေကြမ်းကော်မတီအဖွဲ့ဝင်)</mp>အမျိုးသားလွှတ်တော် ဒုတိယ ဥက္ကဋ္ဌကြီးနဲ့ အမျိုးသားလွှတ်တော်ကိုယ်စားလှယ်များ ယနေ့ အစည်းအဝေးသို့ ကြွရောက်လာတဲ့ ယဉ်ကျေးမှုဝန်ကြီးဌာန ပြည်ထောင်စုဝန်ကြီးနဲ့ ကော်မရှင်အဖွဲ့ဝင်များအားလုံး မင်္ဂလာပါခင်ဗျား။ ကျွန်တော်ကတော့ အမျိုးသားလွှတ်တော် ဥပဒေကြမ်းကော်မတီအဖွဲ့ဝင် တပ်မတော်သား အမျိုးသား လွှတ်တော်ကိုယ်စားလှယ် ဗိုလ်မှူးကြီးခင်စိုး ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီရဲ့ တာဝန်ပေးချက်အရ ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေး ဥပဒေကြမ်းအပေါ် စိစစ် တင်ပြခြင်း အစီရင်ခံစာကို ဖတ်ကြားတင်သွင်းသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းအပေါ် စိစစ်တင်ပြခြင်းအစီရင်ခံစာစာအမှတ်၊ ၁/အမ(ကော်မတီ-၁)၁/၂၀၁၅-၂၉က်စွဲ ၊ ၂၀၁၅ ခုနှစ်၊ မေလ ၂၂ ရက် ၁။ ပြည်ထောင်စုလွှတ်တော်က ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေးဥပဒေ ကြမ်းကို အမျိုးသားလွှတ်တော်၌ စတင်ဆွေးနွေးနိုင်ပါရန် ၂၃-၄-၂၀၁၅ ရက်နေ့တွင် ပေးပို့လာပါသည်။ ယင်းဥပဒေကြမ်းနှင့် စပ်လျဉ်း၍ အမျိုးသားလွှတ်တော်၊ ဥပဒေကြမ်းကော်မတီသည် နိုင်ငံရေး၊ စီးပွားရေးနှင့် ဥပဒေရေးရာကော်မရှင်မှ တာဝန်ရှိပုဂ္ဂိုလ်များ၊ ယဉ်ကျေးမှုဝန်ကြီးဌာနမှ တာဝန်ရှိ ပုဂ္ဂိုလ်များနှင့် ၁၄-၅-၂၀၁၅၊ ၁၅-၅-၂၀၁၅၊ ၁၈-၅-၂၀၁၅ နှင့် ၁၉-၅-၂၀၁၅ ရက်နေ့တွင် တွေ့ဆုံပြီး ညှိနှိုင်းဆွေးနွေးခဲ့ပါသည်။ လေ့လာတွေ့ရှိချက် ၂။ အမျိုးသားလွှတ်တော်၊ ဥပဒေကြမ်းကော်မတီသည် ဤဥပဒေကြမ်းကို လေ့လာစိစစ်ရာတွင် ရှေးဟောင်းဝတ္ထုပစ္စည်းများကို ကာကွယ်ထိန်းသိမ်းခြင်းနှင့် စပ်လျဉ်း၍ မြန်မာနိုင်ငံက သဘောတူ လက်ခံထားသော အပြည်ပြည်ဆိုင်ရာ ကွန်ဗင်းရှင်း၊ ဒေသဆိုင်ရာ သဘောတူညီချက်များနှင့်အညီဆောင်ရွက်ရန်အတွက်လည်းကောင်း၊ ရှေးဟောင်းဝတ္ထုပစ္စည်းများကို ပျက်စီးယိုယွင်းမှုမရှိအောင် ကာကွယ်ထိန်းသိမ်းရေးလုပ်ငန်းများကို ထိရောက်စွာ ဆောင်ရွက်ပြီး ခင်းကျင်းပြသခြင်း လုပ်ငန်းများကို ကြီးကြပ် ညွှန်ကြား ဆုံးဖြတ်နိုင်ရန်အတွက် လည်းကောင်း၊ ရှေးဟောင်းဝတ္ထုပစ္စည်းများကို တူးဖော်၍ ပြည်တွင်းသယ်ယူပို့ဆောင်ခြင်း၊ ပြည်ပသို့ ပို့ဆောင်ခြင်းများကို စီစဉ်ခွင့်ပြုနိုင်ရန်အတွက်လည်းကောင်း၊ ရှေးဟောင်းဝတ္ထုပစ္စည်းများကို ပြည်ပသို့ တရားမဝင်နည်းလမ်းဖြင့် မရောက်ရှိစေရန်နှင့် ရောက်ရှိနေသော ရှေးဟောင်းဝတ္ထုပစ္စည်းများကို ပြန်လည်ရရှိအောင် ဆက်စပ်ဌာနများဖြင့် ပူးပေါင်းဆောင်ရွက် နိုင်ရန်အတွက်လည်းကောင်း အစရှိသော ရည်ရွယ်ချက်ကောင်းများဖြင့် ရေးဆွဲထားခြင်းဖြစ်ကြောင်း လေ့လာတွေ့ရှိရပါသည်။ ၃။ ကျွန်တော်တို့ အမျိုးသားလွှတ်တော်ဥပဒေကြမ်းကော်မတီဟာ ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းကို ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့်လည်းကောင်း၊ အခြားတည်ဆဲဥပဒေများနှင့်လည်းကောင်း၊ ဥပဒေရေးထုံး မှန်ကန်မှုရှိစေရန်အတွက် ပြင်ဆင်ထားပြီးတော့ လက်တွေ့လုပ်ငန်းဆောင်ရွက်ရာမှာလည်း ခေတ်ကာလနှင့် လျော်ညီအောင် ပြစ်ဒဏ်များ ချမှတ် နိုင်ရန်အတွက် အသေးစိတ်ညှိနှိုင်းပြီးတော့မှ စိစစ် ပြင်ဆင်ဆောင်ရွက်ထားကြောင်း တွေ့ရှိရမှာ ဖြစ်ပါတယ်။ ၄။ အသေးစိတ်ပြင်ဆင်ချက်များကိုတော့ လွှတ်တော်ကိုယ်စားလှယ်များထံ ကန့်လန့်ဖြတ် ဇယားဖြင့် ပူးတွဲတင်ပြအပ်ပါသည်။ ကော်မတီ၏ သဘောထားမှတ်ချက် ၅။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ရှေးဟောင်း ဝတ္ထု ပစ္စည်း များ ကာကွယ်ထိန်းသိမ်းရေး ဥပဒေကြမ်းကို နိုင်ငံရေး၊ စီးပွားရေးနှင့် ဥပဒေရေးရာ ကော်မရှင်မှ တာဝန်ရှိပုဂ္ဂိုလ်များ၊ ယဉ်ကျေးမှုဝန်ကြီးဌာနမှ တာဝန်ရှိပုဂ္ဂိုလ်များနှင့် ညှိနှိုင်းဆွေးနွေးခဲ့ပြီး ပြင်ဆင် ဖြည့်စွက်ထားခြင်းဖြစ်၍ အမျိုးသားလွှတ်တော်က အတည်ပြု ဆောင်ရွက်နိုင်ပါရန် အစီရင်ခံတင်ပြ အပ်ပါသည်။</speech>
<title>အမျိုးသားလွှတ်တော်၊ ဥပဒေကြမ်းကော်မတီ အမျိုးသားလွှတ်တော်ဒုတိယဥက္ကဋ္ဌက ရှေးဟောင်းဝတ္ထုပစ္စည်းများ ကာကွယ်ထိန်းသိမ်းရေး ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင��း ကြေညာခြင်း</title>
<speech type="vicespeaker">အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ် များခင်ဗျား။ ရှေးဟောင်းဝတ္ထု ပစ္စည်းများ ကာကွယ်ထိန်းသိမ်းရေး ဥပဒေကြမ်းအား ဆွေးနွေးမယ့် လွှတ်တော်ကိုယ်စားလှယ်များ ဆွေးနွေးလိုသည့် အကြောင်းအရာ အကျဉ်းချုပ်ကို ဖော်ပြလက်မှတ် ရေးထိုးပြီး ၂၈-၅-၂၀၁၅ (ကြာသပတေးနေ့) ထက် နောက်မကျဘဲ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်</speech>
</bill>
</section>
</discussion>
<postface>
<title>အမျိုးသားလွှတ်တော် ဒုတိယဥက္ကဋ္ဌက အမျိုးသားလွှတ်တော် (၅၂) ရက်မြောက်နေ့ အစည်းအဝေး ရပ်နားကြောင်းနှင့် (၅၃)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="vicespeaker">အစီအစဉ်(၁၀)ဖြစ်ပါတယ်။ အမျိုးသားလွှတ်တော် ကိုယ်စားလှယ် များခင်ဗျား။ ယခု အမျိုးသားလွှတ်တော်(၁၂)ကြိမ်မြောက် ပုံမှန်အစည်းအဝေး (၅၂)ရက်မြောက်နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန် အစည်းအဝေး (၅၃)ရက် မြောက်နေ့ကို ၂၀၁၅ ခုနှစ်၊ မေလ ၂ရ ရက် (ဗုဒ္ဓဟူးနေ့) နံနက် (၁၀းဝဝ) အချိန်မှာ ဆက်လက်ကျင်းပမှာ ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီ ခင်ဗျား</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၅၂)ရက်မြောက် နေ့ကို ၁၁၅၃ နာရီအချိန်တွင် ရပ်နားပါသည်။</p>
</postface>
</transcript>
</doc>
