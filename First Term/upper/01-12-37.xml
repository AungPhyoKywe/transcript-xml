<doc>
<docinfo>
<docno>01-12-37.xml</docno>
<pdf>01-12-37.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး (၃၇) ရက်မြောက်နေ့မှတ်တမ်း</title>
<date value='31-03-2015'>၁၃၇၆ ခုနှစ်၊ တန်ခူးလဆန်း ၁၂ ရက် (၂၀၁၅ ခုနှစ်၊ မတ်လ ၃၁ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသား လွှတ်တော် (၁၂)ကြိမ်မြောက် ပုံမှန်အစည်းအဝေး (၃၇)ရက်မြောက်နေ့ အစီအစဉ်ကို နေ့လယ် ၁၃၀၀ နာရီအချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">။အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ပထမ အကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၃၇)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၁၅)ဦးရှိပြီး ဒီကနေ့ အစည်းအဝေးကို (၁၆၁)ဦး တက်ရောက်ပါတယ်။</speech>
<speech type="speaker">အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ၏ (၇၄.၈၈) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့(ဂ)တို့အရ အစည်းအဝေး စတင် ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ (၃၇)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ ခွင့်ပန်ကြားတဲ့ လွှတ်တော်ကိုယ်စားလှယ်များ စာရင်းကို ဖတ်ကြားတင်ပြ ပါမယ်</speech>
<speech type="speaker">ဦးပေါ်လျှံလွင်၊ ချင်း(၉)၊ ပါတီအစည်းအဝေးနှင့် ဒေသဖွံ့ဖြိုးရေး။ ဦးကျော်ကျော်၊ ရခိုင်(၂)၊ ကိုယ်တိုင်ဆောင်ရွက်ရန်။ ဦးမြင့်ထွန်း၊ ပဲခူး(၁၀)၊ ဥပဒေကြမ်းကော်မတီအစည်းအဝေး။ ဦးစိုးမြင့်၊ မကွေး(၆)၊ ၎င်းအတိုင်း။ ဦးတင်ယု၊ ရန်ကုန်(၁၁)၊ ၎င်းအတိုင်း။ ဦးတင်မြ၊ စစ်ကိုင်း(၇)၊ ၎င်းအတိုင်း။ ဦးဝင်းမောင်၊ မန္တလေး(၂)၊ ၎င်းအတိုင်း။ ဦးဟာရှိန်းဆွေ၊ ချင်း(၈)၊ ၎င်းအတိုင်း။ ဦးစိုင်းတင်အောင်၊ ကချင်(၅)၊ ၎င်းအတိုင်း ဗိုလ်မှူးကြီးခင်စိုး၊ တပ်မတော်၊ ၎င်းအတိုင်း ဦးစိုးမြင့်၊ တနင်္သာရီ(၇)၊ ၎င်းအတိုင်း။ ဦးမောင်အေးထွန်း၊ ရခိုင်(၉)၊ ၎င်းအတိုင်း။ ဦးဝင်းနိုင်ရှိန်၊ ပဲခူး(၅)၊ ၎င်းအတိုင်း။ ဒေါက်တာမြတ်ဉာဏစိုး၊ ရန်ကုန်(၄)၊ ၎င်းအတိုင်း။ ဦးစိုးအောင်၊ မန္တလေး(၁၁)၊ ကိုယ်တိုင်ဆောင်ရွက်ရန်။ ဦးကြည်ထွန်း၊ မကွေး (၁)၊ ဒေသဖွံ့ဖြိုးရေး။ ဦးနေဝင်းထွန်း၊ ရှမ်း(၉)၊ ကိုယ်တိုင်ဆောင်ရွက်ရန်။ ဗိုလ်မှူးချုပ်အောင်ကျော်၊ တပ်မတော်၊ ဥပဒေကြမ်းပူးပေါင်းကော်မတီ အစည်းအဝေး။ ဒုတိယဗိုလ်မှူးကြီးလှိုင်ဝင်း၊ တပ်မတော်၊ ဥပဒေကြမ်းပူးပေါင်းကော်မတီ အစည်းအဝေး။ ဒုတိယဗိုလ်မှူးကြီးမင်းသူ၊ တပ်မတော်၊ တာဝန်။ ဗိုလ်မှူးအောင်ကျော်ဇော၊ တပ်မတော်၊ ကျန်းမာရေး။ ဒေါက်တာဗညားအောင်မိုး၊ မွန်(၇)၊ ကိုယ်တိုင်ဆောင်ရွက် ရန်တို့ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များအပေါ် ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေး (၃၇)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေမှာ(၂၁၅)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၃၂) ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၂၂) ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၅၄)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂)အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ်သုံးဦး မေးမြန်းမယ့် မေးခွန်းများဟာ ပညာရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များ က သက်ဆိုင်ရာမေးခွန်းတွေကို တစ်ဆက်တည်းမေးမြန်းပြီးမှ ဒုတိယဝန်ကြီးကတစ်ခုချင်း ဖြေကြားပေးဖို့ ဖြစ်ပါတယ်</speech>
<title>တပ်ကုန်းမြို့နယ်၊ တောင်ပို့သာကျေးရွာ အခြေခံပညာ အထက်တန်းကျောင်း(ခွဲ)ကို အခြေခံပညာ အထက်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၁၀)မှ ဦးခင်မောင်ဌေး က တပ်ကုန်းမြို့နယ်၊ တောင်ပို့သာကျေးရွာ အခြေခံပညာ အထက်တန်းကျောင်း(ခွဲ)ကို အခြေခံပညာ အထက်တန်းကျောင်းအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="106">ဦးခင်မောင်ဌေး၊ မန္တလေးတိုင်းဒေသကြီး မဲဆန္ဒနယ်အမှတ်(၁၀)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့် ဒုတိယဝန်ကြီးများ၊ လွှတ်တော်ကိုယ်စားလှယ်များအားလုံး ကိုယ်စိတ် နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့သ ဂါရဝပြုအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးခင်မောင်ဌေး ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် မေးမြန်းလိ��တဲ့ မေးခွန်းကတော့ တပ်ကုန်းမြို့နယ် အတွင်းရှိ တောင်ပို့သာကျေးရွာ အထက်တန်းကျောင်း(ခွဲ)အား အထက်တန်းကျောင်းအဆင့် တိုးမြှင့် ပေးရန် အစီအစဉ်ရှိ/မရှိဆိုတဲ့ မေးခွန်းကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ တပ်ကုန်းမြို့နယ်အတွင်းမှာရှိတဲ့ အုန်းပင်ကျေးရွာအုပ်စု၊ တောင်ပို့သာ ကျေးရွာဟာ တပ်ကုန်းမြို့နဲ့ (၁၆)မိုင်ကွာဝေးတဲ့ ကျေးရွာတစ်ရွာ ဖြစ်ပါတယ်။ ၎င်းကျေးရွာအနေနဲ့ မိုးရာသီကာလများမှာ လမ်းပန်းဆက်သွယ်ရေးခက်ခဲပြီး လမ်းအခြေအနေဟာ ထော်လာဂျီသာ မောင်းနှင် နိုင်ပြီးတော့ မြို့ကိုသွားလာတဲ့နေရာမှာ ခက်ခဲ့တဲ့ နယ်မြေဒေသတစ်ခုဖြစ်ပါတယ်။ တောင်ပို့သာကျေးရွာ အနေနဲ့ အိမ်ခြေ(၄၂၂)အိမ် ရှိပြီးတော့မှ လူဦးရေက (၁၇၁၉)ဦး ရှိပါတယ်။ ကျောင်းသားဦးရေအနေနဲ့ ကတော့ (၄၈၅) ဦးရှိပါတယ်။ တောင်ပို့သာကျေးရွာ အနီးတစ်ဝိုက် ပတ်ဝန်းကျင်ကျေးရွာ(၈)ရွာမှာ ကျောင်းသား/ကျောင်းသူ (၁၃၉၂) ဦး ရှိတာကို တွေ့ရမှာ ဖြစ်ပါတယ်။ အကယ်၍သာ အထက်တန်းကျောင်း တိုးမြှင့်ခွင့်ပြုပေးပါက ၎င်း ကျောင်းသားများမှာလည်း ပညာသင်ကြားနိုင်ကြမှာ ဖြစ်ပါတယ်။ လက်ရှိ တောင်ပို့သာကျေးရွာ အထက်တန်းကျောင်း(ခွဲ)ကိုတော့ ၂၀၁၀ ခုနှစ်က ကျွန်တော်တို့ စတင်ဖွင့်လှစ်ခွင့် ရရှိခဲ့တာဖြစ်ပါတယ်။ ယခုအခါမှာ အဲဒီ အထက်တန်းကျောင်း(ခွဲ)မှာ နဝမတန်းကျောင်းသား(၇၇)ယောက်၊ ပဉ္စမတန်းမှ အဋ္ဌမတန်းအထိ ကျောင်းသား (၂၁၃)ယောက် မူလတန်းမှ စတုတ္ထတန်းအထိ ကျောင်းသား(၁၉၅)ယောက်၊ စုစုပေါင်း (၄၈၅)ယောက် ရှိကြောင်းသိရှိရပါတယ်။ တောင်ပို့သာကျေးရွာ အထက်တန်းကျောင်း(ခွဲ)မှာ လက်ရှိကျောင်းဆောင် အခြေအနေများကတော့ (၄၈) ပေ၊ ပေ(၂၀)ရှိတဲ့ သံလွင်ဆောင်၊ (၉၃)ပေ၊ (၂၄)ပေရှိတဲ့ ဧရာဝတီဆောင်၊ (၃၆)ပေ၊ (၁၈)ပေရှိတဲ့ မေခ ဆောင်၊ (၁၂၀)ပေ၊ (၁၄)ပေရှိတဲ့ စစ်တောင်းဆောင်များရှိပြီးတော့မှ တိုးချဲ့ဆောင်အနေနဲ့ကတော့ (၅၀)ပေ၊ (၂၄)ပေရှိတဲ့ အဆောင်သစ်(၁)ဆောင်၊ နောက်အဆောင်သစ် တစ်ဆောင်ကတော့ (၃၃)ပေ၊ (၂၈)ပေ ရှိတဲ့ အဆောင်များကို ဆောက်လုပ်ပြီးလည်း ဖြစ်ပါတယ်။ ဥက္ကဋ္ဌကြီးခင်ဗျား။ ပညာရေးဝန်ကြီးဌာနရဲ့ ကျောင်းအဆင့်တိုးမြှင့်ပေးတာနဲ့ ပတ်သက်ပြီး တော့မှ သတ်မှတ်ချက် စံချိန်စံညွှန်းများ ရှိပေမယ့်လို့ အဆင့်တိုးမြှင့်ရခြင်း/မရခြင်းထက် ကျေးရွာ မှာရှိကြတဲ့ ပြည်သူများကတော့ သူတို့ရဲ့ ရွာရဲ့ စာသင်ကျောင်းအဆင့် တိုးမြှင့်ခွင့်ရရှိရေးအတွက် ပြည်သူ့ ကိုယ်စားလှယ်ဖြစ်တဲ့ လွှတ်တော်ကိုယ်စားလှယ်ကို အားကိုးပြီးတော့မှ လွှတ်တော်ထဲကို သယ်ဆောင်သွား ပြီး မေးခွန်း မေးမြန်းစေလိုတဲ့ ဆန္ဒတွေရှိနေကြလို့ ကျွန်တော် ဒီမေးခွန်းကို မေးမြန်းရခြင်း ဖြစ်ကြောင်း တင်ပြ လိုပါတယ်။ ဒါကြောင့်မို့လို့ ကျွန်တော်မေးမြန်းလိုတဲ့ မေးခွန်းကတော့ နေပြည်တော်၊ တပ်ကုန်းမြို့နယ်၊ အုန်းပင်ကျေးရွာအုပ်စု၊ တောင်ပို့သာကျေးရွာအထက်တန်းကျောင်း(ခွဲ)အား အထက်တန်းကျောင်းအဆင့် တိုးမြှင့်ပေးနိုင်ခြင်း အစီအစဉ်ရှိ/မရှိ မေးခွန်းကို ဥက္ကဋ္ဌကြီးမှတစ်ဆင့် မဲဆန္ဒရှင်များရဲ့ ကိုယ်စားမေးမြန်း အပ်ပါတယ်ခင်ဗျား။ ကျေးဇူးတင်ပါတယ်။</speech>
<title>ကြံခင်းမြို့နယ်၊ အလုံကျေးရွာနှင့် ထိန်ပင်မြောင်ကျေးရွာရှိ အခြေခံပညာ အလယ်တန်းကျောင်း(ခွဲ)များ အား အခြေခံပညာ အလယ်တန်းကျောင်းများအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ ဦးခင်မောင်ရီ က ကြံခင်းမြို့နယ်၊ အလုံကျေးရွာနှင့် ထိန်ပင်မြောင်ကျေးရွာရှိ အခြေခံပညာ အလယ်တန်းကျောင်း(ခွဲ) များအား အခြေခံပညာ အလယ်တန်းကျောင်းများအဖြစ် အဆင့်တိုးမြှင့်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဥက္ကဋ္ဌကြီးအား အမှူးထား၍ ဒုတိယဝန်ကြီးများ၊ လွှတ်တော် ကိုယ်စားလှယ်ကြီးများနှင့် ကော်မရှင်အဖွဲ့ဝင်များအားလုံးကို ကျွန်တော်ဂါရဝပြု ပါတယ်။ ကျွန်တော်ရဲ့ မေးခွန်းကတော့ အမှန်ကတော့ တိုးမြှင့်ပေးရန် အစီအစဉ် ရှိ/မရှိဆိုတာထက် ကျောင်းအဆင့်တိုးမြှင့်ပေး ခြင်းမရှိသေးခြင်းအပေါ် အကြောင်းအရင်းကို ဒေသခံပြည်သူများနဲ့ တာဝန်ရှိကော်မတီများက သိရှိလိုတဲ့ ကိစ္စဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဒီမေးခွန်းကျွန်တော်မေးခဲ့တာတော့ ကြာပါပြီ။ ကျွန်တော်ဘက်ကလည်း အလုပ်တွေနဲ့ ထပ်နေသလို၊ ဖြေမယ့် ဌာနဘက်ကလည်း အခက်အခဲတွေရှိလို့ ကြာသွားခြင်း ဖြစ်ပါတယ်။ ကျွန်တော်တို့ ဧရာဝတီတိုင်း၊ ကြံခင်းမြို့ဟာ မြောက်ဘက်ဆုံးမြို့ ဖြစ်ပါတယ်ခင်ဗျား။ ပဲခူးတိုင်း၊ အနောက် ဘက်နဲ့ နယ်နိမိတ်ခြင်း ထိစပ်တဲ့ မြို့ ဖြစ်ပါတယ်။ အဲဒီအထဲမှာမှ အခြေခံပညာအလယ်တန်းကျောင်း(ခွဲ) (၂) ခွဲရှိပါတယ်။ တစ်ခုကတော့ အ.လ.က(ခွဲ) အလုံနဲ့ အ.လ.က(ခွဲ) ထိန်ပင်မြောင် ဖြစ်ပါတယ်။ အဲဒီ ကျောင်း(၂)ကျောင်းဟာ ကျောင်းခွဲရခဲ့တာ လွန်ခဲ့တဲ့ (၁၂)နှစ် ကျော်ကျော်က ဖြစ်ပါတယ်။ အဲဒီအချိန် တုန်းက ကျွန်တော်ဟာ တိုင်းပညာရေးမှူး စစ်ဆေးရေးလို့ ခေါ်တဲ့တိုင်းစစ်ဆေးရေးအဖွဲ့ခေါင်းဆောင် ဖြစ်ပြီးတော့ ဝန်ကြီးချုပ်ခရီးစဉ် တာဝန်နဲ့ ကျွန်တော်အဲဒီကို သွားပြီး ကြီးကြပ်ရပါတယ်။ ကြီးကြပ်တဲ့အခါမှာ ဝန်ကြီးချုပ်က ကွယ်လွန်သွားပြီးဖြစ်တဲ့ ဗိုလ်ချုပ်ကြီးစိုးဝင်း ဖြစ်ပါတယ်။ သက်တမ်းကြာ သွားတာလေးကို ကျွန်တော်ခန့်မှန်းသိနိုင်ရန် ကျွန်တော်တင်ပြခြင်း ဖြစ်ပါတယ်။ အဲဒီမှာ ဒေသခံရဲ့ တင်ပြချက်ကို ထိုစဉ်က တိုင်းအေးချမ်းဖြိုးကောင်စီ ဥက္ကဋ္ဌ တိုင်းမှူးက တင်ပါတယ်။ တင်တော့ ဝန်ကြီးချုပ်က ပညာရေးဌာနက ပုဂ္ဂိုလ်ဘယ်သူပါသလဲ။ ကျွန်တော်ထလိုက်ပါ တယ်။ သူကိုမေးကြည့်ပါ။ ဌာနရဲ့ စည်းကမ်းက ဘာတွေ၊ ဘာတွေရှိတယ်။ ဘာတွေ၊ ဘာတွေရှိတယ်။ ကျွန်တော်လည်း အကုန်ရှင်းပြပါတယ်။ ဦးစားပေးထဲမှာလည်း မြို့နယ်အနေနဲ့ပါတယ်။ ခရိုင်ထဲမှာလည်း တန်းစီဇယားရှိပါတယ်လို့ ပြောတဲ့အခါကျတော့ ကောင်းပြီ သူစဉ်းစားမယ်။ (၂)ကျောင်းဖြစ်တဲ့အတွက်ကြောင့် (၂)ကျောင်းတော့ ပေးဖို့ခက်တယ်ပြောတဲ့အခါမှာ ကျွန်တော်(၂)ကျောင်းစလုံးရဲ့ အခက်အခဲကို ရှင်းပြ ပါတယ်။ ထိန်ပင်မောင်ဆိုတဲ့ ရွာက ကြံခင်းကနေ ဖရဲကို အရင်သွားရပါတယ်။ ဖရဲ ရောက်မှာ ပုသိမ်- ရေဦး-မုံရွာလမ်းအတိုင်း ပုသိမ်ဘက်ကို ပြန်စုန်တဲ့အခါမှာ ပူးစုကြီးကျေးရွာဆိုတဲ့ Hight Way ပေါ်မှာ ရှိပါတယ်ခင်ဗျား။ အဲဒီကနေအတွင်းကို လျှို ထဲကို ဆင်းရပါတယ်။ ဒီ လျှို ထဲမှာရှိတဲ့ ကျောင်း ဖြစ်ပြီးတော့ အဲဒီ လျှိုဟာ သွားလာရေးခက်ခဲတဲ့ အတွက်ကြောင့် ပတ်ဝန်းကျင် ဒီရွာတွေကလွဲရင် ဘယ်ကမှလာတက်နိုင်တဲ့ အနေအထားမရှိပါဘူး ခင်ဗျား။ အလားတူ အလုံကျတော့ ကျွန်တော်တို့ ကွန်ကျောင်းဆည်ကြီးဘက်ကို သွားတဲ့လမ်းဖြစ်ပြီး တော့ အဲဒီကလည်း အတွင်းဝင်ရတဲ့ အတွက်ကြောင့် သူ့ဒေသ၊ သူ့နေရာက လွဲလို့ရှိရင် တခြားဒေသက လာနိုင်တဲ့ Federd School ပတ်ဝန်းကျင်မှာ မရှိဘူး။ နောက်တစ်ခုက ဒါကြောင့်မို့လို့ ကျောင်းသား ဦးရေ ဒီထက်တိုးလာစရာ အကြောင်းမရှိတဲ့အတွက်ကြောင့် ကျွန်တော်တို့ ပြီးခဲ့တဲ့ လွှတ်တော် သက်တမ်းမှာ ကျွန်တော်ပဲ အခြားကျောင်းတစ်ကျောင်း မေးတဲ့အခါမှာ ထိုစဉ်က ဒုတိယဝန်ကြီးပေါ့။ အခု ဒုတိယဝန်ကြီး တွေ မဟုတ်ပါဘူး။ အဲဒီ ဒုတိယဝန်ကြီးလည်း နားသွားပါပြီ။ ဖြေခဲ့တဲ့ အကြောင်းရင်းက သွားလာရေး ခက်ခဲလို့ရှိရင် တိုင်းဒေသကြီးအစိုးရ ထောက်ခံချက်ပေး၊ ပေးလို့ရှိရင်တော့ အထူးကိစ္စရပ် အနေနဲ့ စဉ်းစားမယ် ဆိုတဲ့အတွက် ကျွန်တော် တိုင်းဒေသကြီး ဝန်ကြီးချုပ်အထိအောင် တင်ပြပါတယ်။ ဝန်ကြီးချုပ်ကိုယ်တိုင်က ဒီ ဒေသတွေ ရောက်ဖူးတဲ့အတွက်ကြောင့် ဒါဟာ အင်မတန်ခက်ခဲမှန်းသိတဲ့ အတွက်ကြောင့် ၂၀၁၃-၂၀၁၄ မှာ သီးခြားထောက်ခံချက်ပေးပါတယ်။ ပေးတဲ့အတွက်ကြောင့် အဲဒီတုန်းက ဒုတိယဝန်ကြီး လက်ထဲကို သွားထည့်ပါတယ်။ ဟုတ်ပြီ၊ ဒါကတော့ တိုင်းအစိုးရရဲ့ ထောက်ခံချက်ဖြစ်တဲ့ အတွက်ကြောင့် သေချာပြီဆိုတဲ့အကြောင်း ကျွန်တော်သိရပါတယ်။ အဲဒီနောက်ပိုင်းမှာတော့ ပါမလာတဲ့ အတွက်ကြောင့် ကျွန်တော်မေးရခြင်း ဖြစ်ပါတယ်။ ဒါကြောင့် ကျွန်တော်မေးခွန်းလေးကတော့ ကျောင်း(ခွဲ)သက်တမ်း (၁၂)နှစ်ကျော်နေပြီဖြစ်တဲ့ အလုံကျေးရွာ အလယ်တန်းကျောင်း(ခွဲ)နဲ့ ထိန်ပင်မြောင်ကျေးရွာ အလယ်တန်းကျောင်း(ခွဲ)တို့ကို သီးခြားထောက်ခံပေးခဲ့တဲ့ တိုင်းအစိုးရရဲ့ ထောက်ခံချက်ပါရှိသော်လည်း ယနေ့အထိ ကျောင်းအဆင့်တိုးမြှင့်ပေး ခြင်း မရှိသေးခြင်းအပေါ် အကြောင်းအရင်းကို ဒေသခံပြည်သူများနှင့် တာဝန်ရှိကော်မတီများက သိရှိလို ပါ၍ လွှတ်တော်ဥက္ကဋ္ဌကြီးမှတစ်ဆင့် မေးမြန်းခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<title>ဖြူးမြို့နယ်၊ ဇေယျဝတီမြို့၊ ဆင်မော့တော့ ကျေးရွာ အခြေခံပညာမူလတန်းလွန်ကျောင်းအား အခြေခံ ပညာအလယ်တန်းကျောင်းအဖြစ် အဆင့်မြှင့်တင်ပြီး တိုးချဲ့ကျောင်းဆောင် ဆောက်လုပ်ပေးနိုင်ခြင်း ရှိ/မရှိ ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ပဲခူးတိုင်းဒေသကြီး မဲဆန္ဒနယ်အမှတ်(၆)မှ ဦးသက်နိုင်ဦး က ဖြူးမြို့နယ်၊ ဇေယျဝတီမြို့၊ ဆင်မော့တော့ကျေးရွာ အခြေခံပညာ မူလတန်း(လွန်)ကျောင်းအား အခြေခံပညာ အလယ်တန်းကျောင်းအဖြစ် အဆင့်မြှင့်တင်ပြီး တိုးချဲ့ကျောင်းဆောင် ဆောက်လုပ်ပေးနိုင်ခြင်း ရှိ/မရှိ ကို သိရှိလိုခြင်းနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="78">ဦးသက်နိုင်ဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)</mp>လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ၊ ကော်မရှင် အဖွဲ့ဝင်များအားလုံး ကျန်းမာချမ်းသာကြပါစေလို့ ဦးစွာပထမဆုတောင်းအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးသက်နိုင်ဦး ဖြစ်ပါတယ်။ ကျွန်တော်မေးမြန်းလိုတဲ့ မေးခွန်းကတော့ ပဲခူးတိုင်းဒေသကြီး၊ ဖြူးမြို့နယ်၊ ဇေယျဝတီမြို့၊ ဆင်မော့တော့ကျေးရွာ မူလတန်းကျောင်းတွင် တိုးချဲ့ကျောင်းဆောင် ဆောက်လုပ်ပေးခြင်း အပြင် အလယ်တန်းကျောင်းအဖြစ် တိုးမြှင့်ပေးနိုင်ရန် အစီအစဉ်ရှိ/မရှိ သိရှိလို၍ မေးမြန်းလိုတဲ့ မေးခွန်း ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ဆင်မော့တော့ကျေးရွာ အခြေခံပညာ မူလတန်း ကျောင်းဟာဆိုလို့ရှိရင် ဖြူးမြို့နယ်၊ ဇေယျဝတီမြို့ သကြားစက်ရဲ့ အရှေ့ဘက်တည့်တည့် (၄)မိုင်ခန့် အကွာမှာ တည်ရှိပါတယ်။ ဒီကျောင်းဟာ (၁) ကျောင်းသားဦးရေနဲ့ ကျောင်း မမျှတခြင်း။ (၂) မြေနေရာ ရှိသော်လည်း ထပ်မံတိုးချဲ့ဆောက်လုပ်ရန် အခက်အခဲရှိခြင်း။ (၃) ပတ်ဝန်းကျင်မှာ မူလတန်းကျောင်း ငယ်လေးများ ရှိနေသော်လည်း အလယ်တန်းကျောင်းအဖြစ် တိုးမြှင့်ဆောင်ရွက်ရန် အခြေအနေ မရှိခြင်း ကိုလည်း တွေ့ရပါတယ်။ ကျောင်းသားဦးရေနဲ့ ပတ်ဝန်းကျင် မူလတန်းကျောင်းငယ်လေးများမှ ကျောင်းသား/ ကျောင်းသူများဟာ အလယ်တန်းအဆင့် ပညာသင်ကြားမှု လွယ်ကူစေရန် မြေနေရာ အကျယ်အဝန်းရှိပြီး၊ သင့်တင့်သော နေရာဖြစ်သဖြင့် အလယ်တန်းကျောင်း အဖြစ် တိုးချဲ့ချထားပေးစေ လိုပါတယ်။ ထို့အပြင် ကျောင်းဆောင်ဟောင်း တစ်ဆောင်မှာလည်း ရွာမှ လက်ဖြစ်ပေါ့လေ၊ တည်ဆောက်ထားတဲ့ ကျောင်းဆောင်ဖြစ်၍ အုတ်နံရံများ စိတ်မချရခြင်း၊ ကွဲအက်နေတဲ့ အက်ကြောင်း များ တွေ့နေရခြင်းတို့ကြောင့် ဒီကျောင်းဆောင်ဟောင်းကိုလည်း ပြန်လည် ပြုပြင်တည်ဆောက်နိုင်ရန် အခက် အခဲရှိနေပါတယ်။ ငွေအင်အားမှာလည်း အရင်းမပျောက်မတည်ငွေ ကျပ်သိန်း(၂၀)ခန့်သာ ရှိပြီးတော့ လိုအပ်တဲ့ငွေ ထပ်မံဖြည့်ဆည်းဆောက်လုပ်ခြင်း သို့မဟုတ် အသစ်ထပ်မံတည်ဆောက် ပေးနိုင်ခြင်းကို ပညာရေးဝန်ကြီးဌာနအား ဥက္ကဋ္ဌကြီးမှတစ်ဆင့် မေးမြန်း လိုခြင်း ဖြစ်ပါတယ်။ သို့ဖြစ်ပါ၍ ဥက္ကဋ္ဌကြီးမှတစ်ဆင့် ဖြူးမြို့နယ်၊ ဇေယျဝတီမြို့၊ ဆင်မော့တော့ကျေးရွာ မူလွန် ကျောင်းအား အလယ်တန်းကျောင်းအဖြစ် အဆင့်မြှင့်တင်ပြီး၊ လိုအပ်လျက်ရှိတဲ့ ကျောင်းဆောင်အား ဆောက်လုပ်ပေးနိုင်ခြင်း ရှိ/မရှိ မေးခွန်းအား မေးမြန်းရခြင်း ဖြစ်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="91">ဒေါက်တာဇော်မင်းအောင် (ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ် ကြီးများအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းများနဲ့ ပြည့်စုံပါစေလို့ ဦးစွာပဏာမဂါရဝပြု နှုတ်ခွန်းဆက်သ ဆုမွန်ကောင်းတောင်းအပ်ပါတယ်။ ပညာရေးဝန်ကြီးဌာနရဲ့ ကိုယ်စား ဒုတိယဝန်ကြီး ကျွန်တော် ဒေါက်တာဇော်မင်းအောင် က ပထမဦးစွာ မန္တလေးတိုင်းဒေသကြီး အမှတ်(၁၀)မဲဆန္ဒနယ် အမျိုးသားလွှတ်တော်ကိုယ်စားလှယ်ကြီး ဦးခင်မောင်ဌေး ရဲ့ နေပြည်တော်၊ တပ်ကုန်းမြို့နယ်၊ တောင်ပို့ သာကျေးရွာ၊ အခြေခံပညာအထက်တန်းကျောင်း(ခွဲ)ကို အခြေခံပညာအထက်တန်းကျောင်းအဖြစ် အဆင့်တိုးမြှင့်ပေးရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်းအား ဥက္ကဋ္ဌကြီးမှတစ်ဆင့် အမျိုးသား လွှတ်တော် သို့ ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နေပြည်တော်၊ တပ်ကုန်းမြို့နယ်မှာ ၂၀၁၄- ၂၀၁၅ ပညာသင်နှစ်အထိ အခြေခံပညာအထက်တန်းကျောင်း (၇)ကျောင်း၊ အခြေခံပညာအထက်တန်း ကျောင်း (ခွဲ) (၈)ကျောင်း၊ အခြေခံပညာအလယ်တန်းကျောင်း(၅)ကျောင်း၊ အခြေခံပညာအလယ်တန်း ကျောင်း(ခွဲ) (၁၃)ကျောင်း၊ အခြေခံပညာမူလတန်းလွန်ကျောင်း(၂၂)ကျောင်း၊ အခြေခံပညာမူလတန်း ကျောင်း(၈၅) ကျောင်း၊ အခြေခံပညာမူလတန်းကျောင်း(ခွဲ) (၇)ကျောင်း၊ စုစုပေါင်း အခြေခံပညာကျောင်းပေါင်း (၁၄၇) ကျောင်းတို့အား ဖွင့်လှစ်ခွင့်ပြုခဲ့ပြီး ဖြစ်ပါတယ်။ ယခု ကိုယ်စားလှယ်တော်ကြီး တင်ပြတဲ့ တပ်ကုန်းမြို့နယ်၊ တောင်ပို့သာ အခြေခံပညာအထက် တန်းကျောင်း(ခွဲ)မှာ နဝမတန်းမှာ သင်ကြားနေတဲ့ ကျောင်းသား/ကျောင်းသူ (၅၂) ဦး၊ ဒသမတန်းမှာ (၂၅) ဦး၊ စုစုပေါင်း အထက်တန်းအဆင့်သင် ကျောင်းသား(၇၇)ဦးသာ ရှိပါတယ်။ ပညာရေးဝန်ကြီးဌာနမှာ ကျောင်းအဆင့်တိုးမြှင့်ပေးရန် သတ်မှတ်တဲ့ မူတွေနဲ့ လမ်းပန်းဆက်သွယ်ရေး ခက်ခဲမှု၊ ဒေသန္တရ အခြေအနေ၊ ဒေသဖွံ့ဖြိုးတိုးတက်ရေးစတဲ့ လိုအပ်ချက်များ အပေါ်မူတည်၍ သတ်မှတ်ထားတဲ့ မူဝါဒတွေ ကို အထူးကိစ္စအနေနဲ့ ဖြေလျော့ပြီးတော့ ကျောင်းအဆင့်တိုးခြင်းများကို ဆောင်ရွက်ပေးလျက်ရှိပါ တယ်။ ဒါကြောင့်မို့လို့ လမ်းပန်းဆက်သွယ်ရေးခက်ခဲမှု၊ ဒေသန္တရ အခြေအနေ၊ ဒေသဖွံ့ဖြိုး တိုးတက်ရေးစတဲ့ လိုအပ်ချက်များအပေါ်မှာ မူတည်ပြီးတော့ ကျောင်းသားဦးရေ သတ်မှတ်ချက်အဆင့် မူဝါဒကို ဖြေလျော့ပြီးတော့ သက်ဆိုင်ရာ နေပြည်တော်ကောင်စီနယ်မြေက ဒေသအခြေအနေအောင်ပို့သာ အခြေခံပညာအထက်တန်းကျောင်း(ခွဲ)အား အခြေခံပညာအထက်တန်းကျောင်းအဖြစ် အဆင့်တိုးမြှင့်ပေးသင့်ကြောင်း သဘောထားမှ���်ချက်ပြုလာပါက ကျောင်းအဆင့်တိုး တန်းစီဇယားအရ သာမက လွှတ်တော်ကိုယ်စားလှယ်ကြီး တင်ပြတဲ့အချက်ကိုလည်း အလေးထားစိစစ်ပြီး ဆောင်ရွက်ပေးသွားမည် ဖြစ်ပါကြောင်းနှင့် လောလောဆယ် အဆင့်တိုးမြှင့်ပေးရန် အစီအစဉ် မရှိသေးပါကြောင်း ရှင်းလင်းဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဒုတိယအနေနဲ့ ဧရာဝတီတိုင်း ဒေသကြီး၊ အမှတ်(၆)မဲဆန္ဒနယ် အမျိုးသားလွှတ်တော်ကိုယ်စားလှယ်ကြီး ဦးခင်မောင်ရီ ရဲ့ ဧရာဝတီ တိုင်းဒေသကြီး၊ ကြံခင်းမြို့နယ်၊ အလုံကျေးရွာနှင့် ထိန်ပင်မြောင်ကျေးရွာရှိ အခြေခံပညာ အလယ်တန်းကျောင်း(ခွဲ)များအား အခြေခံပညာအလယ်တန်းကျောင်းများအဖြစ် တိုးမြှင့်ပေးခြင်း မရှိသေးခြင်း အပေါ် အကြောင်းအရင်းကို သိရှိလိုပါသဖြင့် ရှင်းလင်းတင်ပြပေးသွားမှာ ဖြစ်ပါတယ် ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ ဧရာဝတီတိုင်းဒေသကြီး၊ ကြံခင်းမြို့ နယ်မှာ ၂၀၁၄-၂၀၁၅ ပညာသင်နှစ်အထိ အခြေခံပညာအထက်တန်းကျောင်း(၅)ကျောင်း၊ အခြေခံပညာ အထက်တန်းကျောင်း(ခွဲ) (၂)ကျောင်း၊ အခြေခံပညာအလယ်တန်းကျောင်း(၃)ကျောင်း၊ အခြေခံပညာ အလယ်တန်းကျောင်း(ခွဲ) (၈)ကျောင်း၊ အခြေခံပညာမူလတန်းလွန်ကျောင်း(၂)ကျောင်း၊ အခြေခံပညာ မူလတန်းကျောင်း(၉၉)ကျောင်း၊ အခြေခံပညာမူလတန်းကျောင်း(ခွဲ) (၁)ကျောင်း၊ စုစုပေါင်း အခြေခံပညာ ကျောင်း(၁၂၀)ကျောင်းတို့ကို ဖွင့်လှစ်ခွင့်ပြုခဲ့ပြီး ဖြစ်ပါတယ်။ ကြံခင်းမြို့နယ်၊ အလုံကျေးရွာ အခြေခံပညာအလယ်တန်းကျောင်း(ခွဲ)မှာ ပဉ္စမတန်း(၄၃)ဦး၊ ဆဋ္ဌမတန်း(၃၅)ဦး၊ သတ္တမတန်း(၂၉)ဦး၊ အဋ္ဌမတန်း(၁၈)ဦး၊ စုစုပေါင်း အလယ်တန်းအဆင့်သင် ကျောင်းသား (၁၂၅)ဦးနဲ့ ထိန်ပင်မောင်ကျေးရွာ အခြေခံပညာအလယ်တန်းကျောင်းခွဲမှာ ပဉ္စမတန်းသင် (၄၇)ဦး၊ ဆဋ္ဌမတန်း(၂၆)ဦး၊ သတ္တမတန်း(၃၁)ဦး၊ အဋ္ဌမတန်း(၂၅)ဦး၊ စုစုပေါင်း အလယ်တန်းအဆင့်သင် ကျောင်းသား (၁၂၉)ဦး ရှိပါတယ်။ ပထမမေးခွန်းမှာ တင်ပြထားခဲ့သလိုပဲ ပညာရေးဝန်ကြီးဌာန အနေနဲ့ကတော့ ဒေသန္တရ အခြေအနေ၊ ဒေသဖွံ့ဖြိုးတိုးတက်ရေးစတဲ့ လိုအပ်ချက်များအပေါ်မှာ မူတည်ပြီးတော့ သတ်မှတ်ထားတဲ့ မူဝါဒများကို အထူးကိစ္စအဖြစ်ဖြေလျော့ပြီး ကျောင်းအဆင့်တိုးမြှင့်ခြင်းကို ဆောင်ရွက်ပေးလျက်ရှိကြောင်း တင်ပြခဲ့ပြီး ဖြစ်ပါတယ်။ ဒါကြောင့်မို့လို့ ၂၀၁၄-၂၀၁၅ ပညာသင်နှစ်မှာ ကျောင်းအဆင့်တိုးမြှင့်ပေးရန် တိုင်းဒေသကြီး ပညာရေးညွှန်ကြားရေးမှူးရုံးမှ ဦးစားပေးအစီအစဉ် တန်းစီဇယားနဲ့အတူ တိုင်းဒေသကြီး အစိုးရအဖွဲ့မှ ထောက်ခံတင်ပြလာတဲ့ ကျောင်းစာရင်းထဲမှာ စိစစ်ကြည့်တဲ့အခါ လွှတ်တော်ကိုယ်စားလှယ် ကြီး တင်ပြထားတဲ့ အလုံကျေးရွာ အခြေခံပညာအလယ်တန်းကျောင်း(ခွဲ)ဟာ အမှတ်စဉ် (၁၃၂)မှာရှိပြီးတော့ ထိန်ပင်မောင်ကျေးရွာ အခြေခံပညာအလယ်တန်းကျောင်းခွဲဟာ ဧရာဝတီတိုင်း တစ်တိုင်းလုံးရဲ့ အမှတ်စဉ်(၁၅၇) ဦးစားပေး အစီအစဉ်မှာပါဝင်ခဲ့ပါတယ်။ ဧရာဝတီတိုင်းဒေသကြီးအတွက် အခြေခံ ပညာအလယ်တန်းကျောင်း တိုးပေးနိုင်တဲ့ အရေအတွက်က (၆၉)ကျောင်းသာရှိတဲ့အတွက် ၂၀၁၄၂၀၁၅ ပညာသင်နှစ်မှာ ကျောင်းအဆင့်တိုး မရရှိခဲ့ခြင်းဖြစ်ပါကြောင်း ရှင်းလင်းဖြေကြားအပ်ပါတယ်။ သို့သော်လည်းပဲ ၂၀၁၅-၂၀၁၆ ပညာသင်နှစ်ကျောင်းအဆင့်တိုးမြှင့်ပေးရန် ကျွန်တော်တို့ ဒီ စဉ်းစားတဲ့အခါမှာ အစိုးရအဖွဲ့သက်ဆိုင်ရာ တိုင်းဒေသကြီးအစိုးရအဖွဲ့ရဲ့ သဘောထားမှတ်ချက် သာမက အမျိုးသားလွှတ်တော် ကိုယ်စားလှယ်ကြီးရဲ့ တင်ပြချက်ကိုပါ အလေးထားစိစစ်ပြီးတော့ ဆောင်ရွက်သွားမှာ ဖြစ်ပါကြောင်း ရှင်းလင်းဖြေကြားအပ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ဆက်လက်ပြီးတော့ တတိယမြောက် မေးခွန်းဖြစ်တ့ ပဲခူးတိုင်းဒေသကြီးအရှေ့ပိုင်း အမှတ်(၆)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးသက်နိုင်ဦး ရဲ့ ဖြူးမြို့နယ်၊ ဇေယျဝတီမြို့ ဆင်မော့တော့ကျေးရွာ အခြေခံပညာမူလတန်းလွန်ကျောင်းအား အခြေခံ ပညာအလယ်တန်းကျောင်းအဖြစ် အဆင့်တိုးမြှင့်ပြီး တိုးချဲ့ကျောင်းဆောင် ဆောက်လုပ်ပေးနိုင်ခြင်း ရှိ/မရှိနဲ့ အဆင့်တိုးမြှင့်ပေးနိုင်ခြင်းရှိ/မရှိကို သိရှိလိုခြင်းနဲ့ စပ်လျဉ်းတဲ့ မေးခွန်းအား ရှင်းလင်းဖြေကြား သွားမှာဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်းမှာ အပိုင်း (၂)ပိုင်းပါသလို ပထမဦးစွာ အပိုင်း(၁)ကို ရှင်းလင်းဖြေကြားခွင့်ပြုပါ။ ပညာရေးဝန်ကြီးဌာန အနေနဲ့ တော့ ကျောင်းဆောင်သစ်များတည်ဆောက်ခြင်း၊ ပြုပြင်ထိန်းသိမ်းခြင်း၊ အပြီးသတ်ဆောက်လုပ်ခြင်း လုပ်ငန်းများနဲ့ပတ်သက်ပြီးတော့ ဘဏ္ဍာရေးစည်းမျဉ်းစည်းကမ်းများ၊ ကျောင်းဆောက်လုပ် ပြီးစီးတဲ့ သက်တမ်းကြာမြင့်ပြီး အန္တရာယ်ရှိမှုအခြေအနေ၊ လုပ်ထုံးလုပ်နည်းများအရလည်းကောင်း၊ မြို့နယ် ဦးစားပေးအစီအစဉ် ကျောင်းအလိုက်တန်းစီဇယားမှာ ထည့်သွင်းလျာထားခြင်းဖြင့် လည်းကောင်း၊ စီစဉ်ဆောင်ရွက်လျက်ရှိပါတယ်။ ဒါကြောင့်မိုလို့ ဘဏ္ဍာရေးစည်းမျဉ်းစည်းကမ်းများ၊ လုပ်ထုံးလုပ်နည်း များနဲ့အညီ မြို့နယ်ဦးစားပေးအစီအစဉ်အလိုက် တန်းစီဇယားအရ ပဲခူးတိုင်း ဒေသကြီး၊ ဖြူးမြို့နယ်မှာ အန္တရာယ်ရှိတဲ့ကျောင်း (၉)ကျောင်း၊ မူကြို ဆောင်(၁)ကျောင်း၊ စုစုပေါင်း အခြေခံပညာ(၁၀)ကျောင်း အတွက် ၂၀၁၅-၂၀၁၅ ဘဏ္ဍာရေးနှစ် ငွေလုံးငွေရင်း ရန်ပုံငွေခေါင်းစဉ်အောက်မှာ ငွေကျပ်သန်း (၃၇၈)ကို လျာထားတင်ပြပြီး ဖြစ်ပါသဖြင့် ဆင်မော့တော့ အခြေခံပညာ မူလတန်းလွန်ကျောင်းမှာ ကျောင်းဆောင်သစ် ဆောက်လုပ်ပေးရန် အစီအစဉ်မရှိသေးပါကြောင်း အပိုင်း(၁)အနေနဲ့ ရှင်းလင်း ဖြေကြားအပ်ပါတယ်။ ဒုတိယပိုင်းမေးခွန်းအနေနဲ့တော့ ပဲခူးတိုင်းဒေသကြီး ဖြူးမြို့နယ်မှာ ၂၀၁၄-၂၀၁၅ ပညာ သင်နှစ်အထိ အခြေခံပညာအထက်တန်းကျောင်း(၁၀)ကျောင်း၊ အခြေခံပညာအထက်တန်း ကျောင်းခွဲ (၅)ကျောင်း၊ အခြေခံပညာ အလယ်တန်းကျောင်း(၇)ကျောင်း၊ အခြေခံပညာအလယ်တန်း ကျောင်းခွဲ (၁၃)ကျောင်း၊ အခြေခံပညာမူလတန်းလွန်ကျောင်း (၂၇)ကျောင်း၊ အခြေခံပညာမူလတန်း ကျောင်း (၁၅၃)ကျောင်း၊ အခြေခံပညာမူလတန်းကျောင်းခွဲ(၈)ကျောင်း၊ တွဲဖက်အခြေခံပညာမူလတန်းကျောင်း (၂)ကျောင်း၊ စုစုပေါင်းအခြေခံပညာကျောင်း(၂၂၅)ကျောင်းတို့အား ဖွင့်လှစ်ခွင့်ပြုခဲ့ပြီးဖြစ်ပါတယ်။ ဖြူးမြို့နယ်၊ ဇေယျဝတီမြို့၊ ဆင်မော့တော့ကျေးရွာ အခြေခံပညာမူလတန်းလွန်ကျောင်းမှာ ပဉ္စမတန်း (၅၄)ဦး၊ ဆဋ္ဌမတန်း(၄၉)ဦး၊ သတ္တမတန်း(၂၇)ဦး၊ အဋ္ဌမတန်းမှာတော့ တက်ရောက်သင်ကြား နေသူ မရှိသေးပါ။ စုစုပေါင်း အလယ်တန်းအဆင့်သင် ကျောင်းသားဟာ (၁၃၀)ဦး ရှိပါတယ်။ ဒါ ပညာရေး ဝန်ကြီးဌာနအနေနဲ့ကတော့ အချို့သောမူဝါဒများကို ဒေသန္တရဖွံ့ဖြိုး တိုးတက်ရေးအတွက် လျော့ချပြီးတော့ အထူးကိစ္စအဖြစ် ဖြေလျော့ပြီးတော့ ကျောင်းအဆင့်တိုးခြင်း လုပ်ငန်းတွေကို ဆောင်ရွက်ပေး လျက်ရှိပါတယ်။ ဒါကြောင့်မိုလို့ သက်ဆိုင်ရာတိုင်းဒေသကြီးအစိုးရအဖွဲ့က ဒေသအခြေအနေအရ ဇေယျဝတီ မြို့၊ ဆင်ဘို့တော့ အခြေခံပညာမူလတန်းလွန်ကျောင်းအား အခြေခံပညာအလယ်တန်းကျောင်းအဖြစ် အဆင့်တိုးမြှင့်ပေးသင့်ကြောင်း သဘောထားမှတ်ချက်ပြု လာပါက ကျောင်းအဆင့်တိုးတန်းစီဇယားအရလည်းကောင်း၊ ဒီနေရာမှာ ကျွန်တော်တို့အနေနဲ့ ထည့်သွင်းရှင်းလင်းလိုတာကတော့ သက်ဆိုင်ရာ တိုင်းဒေသကြီး၊ ပြည်နယ်တွေက ထောက်ခံပေမယ့် အဲဒီတစ်တိုင်းလုံး၊ ပြည်နယ်တစ်ခုလုံးမှာရှိတဲ့ ဦးစားပေးအစီအစဉ် တန်းစီဇယားများကို ကျွန်တော်တို့က ပြန်လည်ပြီးတော့ စိစစ်ရတာဖြစ်ပါတယ်။ အဲဒီတန်းစီဇယားအရလည်း ထည့်သွင်းစဉ်းစားရုံ သာမကဘဲနဲ့ လွှတ်တော်ကိုယ်စားလှယ်ကြီးတင်ပြတဲ့ အချက်များကိုလည်း အလေးထားစိစစ်ပြီးတော့ ဆောင်ရွက်ပေးသွားမည်ဖြစ်ပါကြောင်းနှင့် လောလော ဆယ် အဆင့်တိုးမြှင့်ပေးရန် အစီအစဉ် မရှိသေးပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ်လေးဦး မေးမြန်းမယ့် မေးခွန်းများဟာ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်း တွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ချောက်မြို့နယ်၊ ပြည့်ပင်ကျေးရွာ၊ ကျေးလက်ဒေသ မီးလင်းရေးအတွက် ခွင့်ပြုပေးထားသော ဆိုလာ မီးလင်းရေး လုပ်ငန်းမှ လျှပ်စစ်မီးလင်းရေးလုပ်ငန်းသို့ ပြောင်းလဲဆောင်ရွက်ခွင့် ပြုပေးနိုင်ခြင်း ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးအောင်ငြိမ်း က ချောက်မြို့နယ်၊ ပြည့်ပင်ကျေးရွာ၊ ကျေးလက်ဒေသ မီးလင်းရေးအတွက် ခွင့်ပြု ပေးထားသော ဆိုလာ မီးလင်းရေးလုပ်ငန်းမှ လျှပ်စစ်မီးလင်းရေးလုပ်ငန်းသို့ ပြောင်းလဲဆောင်ရွက်ခွင့်ပြု ပေးနိုင်ခြင်း ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="86">ဦးအောင်ငြိမ်း၊ မကွေးတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စု ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးအောင်ငြိမ်း ဖြစ်ပါတယ်။ အမျိုးသားလွှတ်တော်ဥက္ကဋ္ဌကမှတစ်ဆင့် ကျွန်တော်မေးမြန်းလိုတဲ့ မေးခွန်းကတော့ မကွေး တိုင်းဒေသကြီး၊ ချောက်မြို့နယ် ပြည့်ပင်ကျေးရွာ၊ ကျေးလက်ဒေသ မီးလင်းရေးအတွက် ခွင့်ပြု ပေး ထားသော ဆိုလာမီးလင်းရေး လုပ်ငန်းမှ လျှပ်စစ်မီးလင်းရေးလုပ်ငန်းသို့ ပြောင်းလဲဆောင်ရွက်ခွင့် ပြုပေးနိုင်ခြင်း ရှိ/မရှိ မေးမြန်းမှာဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ မကွေးတိုင်းဒေသကြီး၊ ချောက်မြို့နယ်မှာ ကျေးလက် မီးလင်းရေးလုပ်ငန်းအတွက် ၂၀၁၄-၂၀၁၅ ဘဏ္ဍာရေးနှစ်တွင် ဆိုလာမီးလင်းရေးလုပ်ငန်း ကျေးရွာ (၅)ရွာဆောင်ရွက်ခွင့်ရရှိခဲ့ပါတယ်။ အဆိုပါကျေးရွာ(၅)ရွာအနက် ပြည့်ပင်ကျေးရွာအုပ်စု၊ ပြည့်ပင် ကျေးရွာအပါအဝင်ဖြစ်ပါတယ်။ ပြည့်ပင်ကျေးရွာဟာ ချောက်မြို့မှ (၇)မိုင်ခန့်ကွာဝေးပြီး Nationrid မဟာဓာတ်အားလိုင်းမှ ပေ(၉၀၀)ခန့်အကွာတွင်တည်ရှိကာ အိမ်ခြေ (၁၄၈)အိမ်၊ လူဦးရေ (၆၁၃) ဦးနဲ့ မူလတန်းကျောင်းတစ်ကျောင်းရှိပါတယ်။ ဆိုလာမီးလင်းရေးအစား လျှပ်စစ် မီးလင်းရေးလုပ်ငန်းဆောင်ရွက်ခွင့်ရပါက ကျေးရွာရဲ့ ကျန်းမာရေး၊ စီးပွားရေး၊ လူမှုရေးကိစ္စရပ်တွေ လွယ်ကူလျှင်မြန် ချောမွေ့စွာ ဖွံ့ဖြိုးတိုးတက်လာမည် ဖြစ်တဲ့အတွက် ဆိုလာမီးလင်းရေး မူလခွင့်ပြုငွေ (၂၉.၆၀)သန်း အပေါ်တွင် ထပ်မံလိုအပ်မည့် ငွေကျပ် (၁၄.၃၁)သန်းကျော်ကို ကျေးရွာမှ ထပ်ဆောင်း ပူးပေါင်းကျခံ ဆောင်ရွက်မည်ဖြစ်ပါတယ်။ အဆိုပါ ဆိုလာမီးလင်းရေးလုပ်ငန်းမှ လျှပ်စစ်မီးလင်းရေးလုပ်ငန်းသို့ ပြောင်းလဲဆောင်ရွက် ခွင့်ရရှိရေး ကျေးရွာနေပြည်သူများက တင်ပြလာပါတယ်။ ပြည့်ပင်ကျေးရွာ လျှပ်စစ်မီးလင်းရေး လုပ်ငန်းဆောင်ရွက်ရန် ကွင်းဆင်းတိုင်းတာတွက်ချက်မှုများအရ Eleven KVA လိုင်း ပေ(၉၀၀) သွယ်တန်း ခြင်း၊ (၇.၉)သန်းကျော်၊ (၂၀၀)KVA ထရန်စဖော်မာ တပ်ဆင်ခြင်းလုပ်ငန်း (၁၄.၇၄) သန်းကျော်၊ (၄၀၀) ဗို့အားလိုင်း(၃၇၅၀)ပေ သွယ်တန်းခြင်းလုပ်ငန်း (၂၁.၂၅)သန်းကျော် ၊ စုစုပေါင်း (၄၃.၉၁) သန်းကျော် ကုန်ကျမှာဖြစ်ပါတယ်။ ဥက္ကဋ္ဌကြီးခင်ဗျား။ ချောက်မြို့နယ်၊ ပြည့်ပင်ကျေးရွာ ဆိုလာမီးလင်းရေးအတွက် မူလခွင့်ပြု ငွေကျပ် (၂၉.၆၀)သန်းအပေါ် ထပ်မံကုန်ကျမယ့် လိုအပ်ငွေ (၁၄.၃၁)သန်းကို ကျေးရွာ ပြည်သူလူထုမှ ထပ်ဆောင်းထည့်ဝင် ကျခံပြီး ဆိုလာမီးလင်းရေးလုပ်ငန်းမှ လျှပ်စစ်မီးလင်းရေး လုပ်ငန်းသို့ အမှန် တကယ်ပြောင်းလဲ ခွင့်ပြုပေးသင့်ကြောင်းလည်း စိစစ်တွေ့ရှိရပါတယ်။ သို့ပါ၍ ပြည့်ပင်ကျေးရွာ လျှပ်စစ်မီးလင်းရေးအတွက် ဒေသခံကျေးလက်နေ မဲဆန္ဒရှင်ပြည်သူများကိုယ်စား အမျိုးသား လွှတ်တော် ဥက္ကဋ္ဌကြီးမှတစ်ဆင့် အောက်ပါမေးခွန်းများကို မေးမြန်းအပ်ပါတယ်။ (က)ချောက်မြို့နယ်၊ ပြည့်ပင်ကျေးရွာ ဆိုလာမီးလင်းရေးအတွက် ခွင့်ပြု ပေးထားပြီး ဖြစ် သော ကျပ်(၂၉.၆၀)သန်းအပေါ် ကျေးရွာမှ ထပ်မံကုန်ကျမည့်ငွေ ထပ်ဆောင်းကျခံ၍ လျှပ်စစ် မီးလင်းရေးအတွက် ဆောင်ရွက်ပေးနိုင်ခြင်းရှိ/မရှိ၊ (ခ) ခွင့်ပြုပေးနိုင်ခြင်းမရှိပါက မည်သည့် အတွက်ကြောင့် ခွင့်ပြု ပေးနိုင်ခြင်းမရှိသည်တို့ကို သိလိုပါသဖြင့် ပြည့်ပင်ကျေးရွာ တည်နေရာပြမြေပုံ၊ ပြည့်ပင် ကျေးရွာ (၂၀၀)KVA (၄၀၀)ဗို့အားလိုင်းှင့် Eleven KVA တစ်လိုင်းပြမြေပုံ၊ကျေးလက် မီးလင်းရေး ဥက္ကဋ္ဌ၊ မီးလင်းရေးကော်မတီဥက္ကဋ္ဌရဲ့ ချောက်မြို့နယ်၊ မြို့နယ်ဦးစီးမှူး ကျေးလက်ဒေသဖွံ့ဖြိုးတိုးတက် ရေးဦးစီးဌာနသို့တင်ပြကာ မြို့နယ်အုပ်ချုပ်ရေးမှူး ချောက်မြို့နယ်မှ ဦးစီးအရာရှိ မြို့နယ်ကျေးလက် ဒေသဖွံ့ဖြိုးရေး ဦးစီးဌာနသို့ ညှိနှိုင်းပေါင်းစပ်ဆောင်ရွက်ပေးနိုင်ရန် အကြောင်းကြားစာ၊ ချောက် မြို့နယ်၊ မြို့နယ် ဦးစီးမှူးမှ မကွေးခရိုင်ဦးစီးဌာနမှူး၊ ကျေးလက်ဒေသဖွံ့ဖြိုးတိုးတက်ရေးဦးစီးဌာနထံ တင်ပြစာတို့အား ပူးတွဲတင်ပြလျက် မေးမြန်းတင်ပြအပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<title>ပလက်ဝမြို့နယ်အတွင်းရှိ လမ်းပန်း ဆက်သွယ်ရေး ခက်ခဲသည့်ကျေးရွာများတွင် လူကူးကြိုးတံတားနှင့် ချောင်းကူးတံတားများ တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၂)မှ ဦးဆလိုင်းခွဲယန် က ပလက်ဝမြို့နယ်အတွင်းရှိ လမ်းပန်းဆက်သွယ်ရေး ခက်ခဲသည့်ကျေးရွာများတွင် လူကူးကြိုးတံတားနှင့် ချောင်းကူးတံတားများ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းမေးမြန်းဖို့ ဖြစ်ပါတယ်</speech>
<speech><mp id="48">ဦးဆလိုင်းခွဲယန်၊ ချင်းပြည်နယ် မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ ချင်းပြည်နယ်၊ မဲဆန္ဒနယ်အမှတ်(၁၂)မှ ဦးဆလိုင်းခွဲယန် ဖြစ်ပါတယ်။ ကျွန်တော့်အနေနဲ့ ပလက်ဝမြို့နယ်အတွင်းရှိလမ်းပန်းဆက်သွယ်ရေးခက်ခဲတဲ့ ကျေးရွာများ ဆက်သွယ်သွားလာ လွယ်ကူစေရန်အတွက် ချောင်းကူးတံတားများ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်းကို မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ပလက်ဝမြို့နယ်ဟာ တောင်ကုန်းတောင်တန်းထူထပ် ပြီးတော့ ချောင်းမြောင်းပေါများတဲ့မြို့နယ်ဖြစ်ပါတယ်။ လမ်းပန်းဆက်သွယ်ရေးခက်ခဲတဲ့ ကျေးရွာဖြစ်ပါတယ်။ အခုအချိန်ထိ ရွာများကနဲ့ ပလက်ဝမြို့ပေါ်ကို ဆိုင်ကယ်ဖြင့်၊ ကားဖြင့် သွားလာနိုင်ခြင်းမရှိ သေးတာကို တင်ပြအပ်ပါတယ်။ ဒီနေရာမှာ ကျွန်တော့်အနေနဲ့ လမ်းပန်းဆက်သွယ်ရေး ခက်ခဲတဲ့ နေရာ ဆိုလိုခြင်းဟာ စက်လှေလည်း သွားလို့မရ၊ ကားလည်းသွားလို့မရတဲ့ နေရာတွေကို အဓိက ဆိုလိုခြင်း ဖြစ်ပါတယ်။ တချို့နေရာများမှာတော့ စက်လှေကလေးတွေ သွားလာရောက် ရပေမယ့် မိုးရာသီမှာ သွားလာရ၊ ဖြတ်သန်းရ အလွန်ခက်ခဲတဲ့အတွက်ကြောင့် နေရာကို တင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျား။ ပလက်ဝမြို့နယ်၊ လောင်သော်ကုန်းကျေးရွာအုပ်စုမှာရှိတဲ့ လောင်စော်ကုန်း ကျေးရွာနားမှာရှိတဲ့ ပလက်ဝမြို့နယ်နဲ့ မတူပီမြို့နယ်တို့ ဆက်သွယ်သွားလာရာမှာ အသုံးပြု တဲ့ လူကူး လာကီချောင်းကြိုးတံတားမှာ အရှည်(၂၅၀)ခန့်ရှိပြီးမှ ပြည်သူလူထုက ကိုယ်ထူကိုယ်ထ ဆောက်လုပ် ခဲ့ခြင်း ဖြစ်ပါတယ်။ ဟောင်းနွမ်းပျက်စီးပြီးမှ အသုံးပြုရန် အန္တရာယ်ရှိနေပြီဖြစ်တဲ့အတွက်ကြောင့် အသစ် တည်ဆောက်ဖို့ရန် လိုအပ်လျက်ရှိပါတယ်။ ထို့အပြင် အပ်စကျေးရွာစု၊ ပေါက်စဉ်ကျေးရွာရှိ ဒိုက်ချောင်း ကြိုးတံတားဟာလည်း ပေ(၂၇၀)ရှိပြီးမှ ကျေးရွာပြည်သူလူထုကပဲ ကိုယ်ထူကိုယ်ထ ယာယီဆောက်လုပ် ထားခြင်းဖြစ်ပြီး ခိုင်ခန့်မှုအားနည်း၍ အန္တရာယ်ရှိနေပြီ ဖြစ်ပါတယ်။ ထိုနည်းတူ ဝက်မကျေးရွာအုပ်စု၊ မိတ်စာဝရှိ မီးချောင်းဟာ ချောင်းအကျယ် ပေ(၄၅၀)ခန့်ရှိပြီး မှ မိတ်စာဝ(၃)ကျေးရွာကနဲ့ အထက်တန်း၊ အလယ်တန်းအဆင့်၊ မူလတန်းအဆင့် ကျောင်းသူ/ ကျောင်းသားများဟာ ကျောင်းတက်/ ကျောင်းဆင်းပြုရာမှာ မီးချောင်းကို လှေဖြင့်ကူးပြီးမှ ကျောင်းတက် နေရပါတယ်။ မိုးရာသီမှာ ရေစီးသန်၍ အလွန်အန္တရာယ်ရှိလှပါတယ်။ ဒါကြောင့် မိတ်စာဝ(3)မှာဆိုရင် ကိုယ်ထူကိုယ်ထ စ.မ.က ကျောင်းဖွင့်လှစ်ကြပါတယ်။ စ.မ.က ကျောင်းဖွင့်လှစ်ခြင်းကို နိုင်ငံတော်ကနဲ့ ကျောင်းအဆင့်တိုးမယ်ဆိုရင် ဘဏ္ဍာငွေပိုမိုကုန်ကျမှာဖြစ်ပါတယ်။ ကြိုးတံတားတစ်စင်း ဆောက်လုပ်မယ်ဆိုရင် နိုင်ငံတော်ဘဏ္ဍာလည်းများစွာ ချွေတာရာရောက်စေမှာ ဖြစ်ပါတယ်။ ဒါကြောင့် လူကူး ကြိုးတံတား တစ်စင်း တည်ဆောက်ပေးဖို့ အရေးတကြီးလိုအပ်နေပါတယ်။ နောက်တစ်ခုကျတော့ တပ်ချောင်းကျေးရွာအုပ်စု ဖောင်ဖိုက်ကျေးရွာရဲ့ ဖောင်ဖိုက်ချောင်းဟာ ပေ(၁၀၀)ခန့်သာကျယ်ပြီး မိုးရာသီမှာ ရေစီးသန်တဲ့အတွက်ကြောင့် ခရီးသွားပြည်သူများ ဖြတ်သန်း သွားလာလုပ်တဲ့အခါမှာ အလွန်အန္တရာယ်ကြီးလှပါတယ်။ ဆမီးမြို့မှ ကျောင်းတက်တဲ့ ကျောင်းသူ ကျောင်းသား များအတွက် အထူးအန္တရာယ်ရှိလှပါတယ်။ ဒါကြောင့် ပေ(၂၀၀)လူကူး ကြိုးတံတား ဆောက်ပေးဖို့ လိုအပ်လှပါတယ်။ လယ်လှကျေးရွာအုပ်စု၊ စိမ့်ညှင်းချောင်းဝကျေးရွာရှိ စိမ့်ညှင်း ချောင်းဟာလည်းပဲ ပေအရှည်(၁၀၀)ခန့် သစ်သားတံတား ဖြစ်ပါတယ်။ နောက်တစ်ခါ သူဌေးကုန်း ကျေးရွာ၌ သူဌေးကုန်းချောင်းဟာလည်းပဲ ပေအရှည်(၁၀၀) ရှိ သစ်သားတံတား ဖြစ်ပါတယ်။ ဒီနှစ်ခုကို လည်းပဲ ဟောင်းနွမ်းပျက်စီးနေပြီ ဖြစ်တဲ့အတွက်ကြောင့် ပြန်လည်အသစ်တည်ဆောက်ရန် လိုအပ် ပါတယ်။ သဲမဝကျေးရွာအုပ်စုအတွင်းရှိ ပီဝုန်းကျေးရွာမှာရှိတဲ့ မဲဇလီလူကူး သစ်သားတံတားဟာ ပေအရှည်(၉၅)သာရှိပြီးမှ ပျက်စီးနေပြီး အသစ်တည်ဆောက်ရန် လိုအပ်ပါတယ်။ ပိုးချောင်းဝကျေးရွာ အုပ်စုရှိ ပ္ပိဝုန်းရဲစခန်းကြားရှိ ရွီးချောင်းကြိုးသစ်သားတံတားဟာလည်း ပေ(၉၈) သာရှိပြီးမှ ပျက်စီးနေပြီ ဖြစ်ပါတယ်။ ဒါကြောင့် ဒီတံတားများကို ပြန်လည် အသစ်တည်ဆောက်ရန် တင်ပြခြင်း ဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုပါရန် ပန်ကြားအပ်ပါတယ်။ အဲဒါကျတော့ လာကီချောင်းတံတားဖြစ်ပါတယ်။ ချောင်းရဲ့ညာဖက်က မတူပီမြို့နယ်၊ ဘယ်ဘက်ခြမ်းဆိုရင် ပလက်ဝမြို့ နယ်ဖြစ်ပါတယ်။ အဲဒီချောင်းဆုံနားလေးမှာ ကိုယ်ထူကိုယ်ထဆောက်လုပ်ထားတာဖြစ်ပါတယ်။ နောက် အဲဒါဟာ လာကီချောင်းကိုယ်ထူကိုယ်ထ တည်ဆောက်ထားတဲ့တံတား၊ နွေရာသီမှာ မြင်ရတဲ့ မြင်ကွင်း ဖြစ်ပါတယ်။ မိုးရာသီမှာ ရေစီးသန်တဲ့အခါမှာ မြင်ရတဲ့ပုံဖြစ်ပါတယ်။ အပေါ်မှာ အန္တရာယ်ရှိလှပါတယ်။ ဖြတ်သန်းကူးရတာလည်း အင်မတန်မှ ကြောက်ဖို့လည်း ကောင်းပါတယ်။ ဒါလည်းပဲ ကြိုးတံတားအ နေအထားကို မြင်ရတာဖြစ်ပါတယ်။ နောက်တစ်ခု ဒါကျတော့ တပ်ချောင်းကြိုး တံတားပေ (၂၀၀)ကို ဖော်ပြတာ ဖြစ်ပါတယ်။ ကျေးရွာရဲ့ အဲဒီရွာရဲ့ အရှေ့ဘက်ခြမ်းရှိ ကျေးရွာများဟာ လေးမြို့မြစ်ကို လေးမြို့ မြစ်ချောင်းကို အောက်ပိုင်းမှာ စက်လှေနဲ့စုန်ဆင်းနိုင်ဖို့အတွက် ချောင်းကိုဖြတ်သန်း သွားလာတဲ့ အတွက် ဒီတံတားဟာ အရေးတကြီး အသစ်ပြန်ဆောက်ဖို့ လိုအပ်ခြင်းဖြစ်ပါတယ်။ ဒါကြိုးတံတားကို မြင်ရတဲ့ မြင်ကွင်းလေး ဖြစ်ပါတယ်။ ဒါကျတော့ မိတ်စာဝကျေးရွာမှာရှိတဲ့ မီးချောင်းဖြစ်ပါတယ်။ မြောက်အရပ်မှာမြင်ရတဲ့ဟာက မိတ်စာဝကျေးရွာ(၁)ဖြစ်ပါတယ်။ ဒါအထက်တန်းကျောင်းရှိပါတယ်။ အနောက်ဘက်မှာဆိုရင်တော့ (၃)အဲဒီ ဟိုဘက် အနောက်ဘက်မှာဆိုရင်တော့ (၂)ရှိပါတယ်။ ဒီဘက် ညာဘက် အရှေ့ဘက်ခြမ်းမှာ မြင်းသောင်ဆိုတာရှိပါတယ်။ ဒီကြားဟာ စက်လှေတွေနဲ့ ကလေးတွေဟာ ကျောင်းတက်/ကျောင်းဆင်း ပြု ရပါတယ်။ မိတ်စာဝ(၃)လို့ ပြထားတဲ့နေရာမှာကျတော့ ကိုယ်ထူကိုယ်ထ စေတနာ မူလတန်းကျောင်း တစ်ကျောင်း ဖွင့်လှစ်ထားပါတယ်။ ကျောင်းသားတွေ အန္တရာယ်ရှိတဲ့အတွက်ကြောင့် ကိုယ်ထူကိုယ်ထ ဖွင့်လှစ်ထား တာဖြစ်ပါတယ်။ ဒါကြောင့် စောစောကကျွန်တော်တင်ပြသလို ဒီနေရာမှာ နိုင်ငံတော်က ကျောင်းတစ်ကျောင်းဖွင့်မယ်ဆိုရင် နေ့စဉ်၊ လစဉ်ပေးရမယ့် နိုင်ငံတော်ရဲ့ ဝန်ထမ်းများအတွက် လစာနဲ့လေးကို မိုးရာသီမှာ ဖြ စိမ်ညှင်းချောင်းဝကျေးတဲ့အတွက် အခုအချိန်မှာ ကျောင်းဆောင်တွေ ပြုပြင်ဖို့၊ ထိန်းသိမ်းဖို့ တွက်ချက်ကြည့်မယ်ဆိုရင် ဒီကြိုးတံတားလေးတစ်စင်း တည်ဆောက်တာသည် ပိုမိုပြီးမှ သင့်လျှော်မယ်လို့ ယူဆလို့ တင်ပြခြင်းဖြစ်ပါတယ်။ ဒါကျတော့ ဖောင်ဖိုက်ချောင်းဖြစ်ပါတယ်။ ဖောင်ဖိုက်ချောင်းမှာ အရင်က ကိုယ်ထူကိုယ်ထ ကြိုးတံတားလေးဆောက်ပေမယ့် မိုးရာသီမှာ ရေပါသွားတဲ့အတွက် အခုအချိန်မှာ မမြင်ရတာဖြစ်ပါတယ်။ ဒါကျတော့ စိမ့်ညှင်းချောင်း၊ စိမ့်ညှင်းချောင်းဝကျေးရွာအနားမှာရှိတဲ့ ကျောင်းသားတွေဟာ ဒီချောင်း ကလေးကို မိုးရာသီမှာ ဖြတ်ပြီးမှ ကျောင်းတက်ရတာဖြစ်ပါတယ်။ ဘေးနားမှာချောင်းတစ်ချောင်း ရှိတယ်။ လှေနဲ့သွားလာရသော်လည်း အင်မတန်မှ အန္တရာယ်ရှိတဲ့အခါကျတော့ ဖြတ်ကူး၊ဖြတ်သန်း သွားလာရာမှာ ဒီတံတားရှိမှ ပိုမိုအဆင်ပြေမှာဖြစ်ပါတယ်။ ဒါကျတော့ သူဌေးချောင်း၊ သူဌေးကုန်းကျေးရွာအနားမှာရှိတဲ့ တံတားဖြစ်ပါတယ်။ ဒါဟာ အန္တရာယ်ရှိတယ်၊ လူလဲမကြာခဏ ရေမှာ ပါသွားတာလည်းရှိပါတယ်။ ဒါက မဲဇလီချောင်း၊ ညီးဝုန်း ကျေးရွာမှာရှိတဲ့ မဲဇလီချောင်းဖြစ်ပါတယ်။ ရခိုင်ပြည်နယ်နဲ့ ချင်းပြည်နယ်ကို လူကူးတံတားနဲ့ ဆက်သွယ် ထားတဲ့ နေရာဖြစ်ပါတယ်။ ဒါကျတော့ ညီးဝုန်းရဲစခန်းနားမှာရှိတဲ့ တံတားဖြစ်ပါတယ်။ ဒါလည်း ရွီးချောင်း နဲ့ ပီဝုန်းကို ဆက်သွယ်ထားတဲ့ တံတားဖြစ်ပါတယ်။ ဟောင်းနွမ်းနေလို့ အသစ်တည်ဆောက်ဖို့ လိုအပ်ပါတယ်။ အဲဒါကြောင့် ဒီတင်ပြတဲ့ တံတား(၈)စင်းကို တည်ဆောက်ပေးနိုင်ဖို့ အစီအစဉ်ရှိ/မရှိကို သိရှိလိုပါကြောင်း ဥက္ကဋ္ဌကြီးကတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<title>ကျောက်ခင်းလမ်းအား ကတ္တရာလမ်းအဖြစ် အဆင့်မြှင့်တင်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ကယားပြည်နယ် မဲဆန္ဒနယ်အမှတ်(၈)မှ ဦးပိုးရယ်အောင်သိန်း က လွိုင်ကော်မြို့နယ် မင်းစုရပ်ကွက်နှင့် ချိကယ်ကျေးရွာအုပ်စု၊ ထေသမရွာ-ဒေါမူကလားရွာအထိကျောက်ခင်းလမ်းအား ကတ္တရာလမ်းအဖြစ် အဆင့်မြှင့်တင်ပေးရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ဖြစ်ပါတယ်။</speech>
<speech><mp id="20">ဦးဦးရယ်အောင်သိန်း၊ ကယားပြည်နယ် မဲဆန္ဒနယ်အမှတ်(၈)</mp>ရိုသေလေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးများ၊ ကော်မရှင်အဖွဲ့ဝင် များနဲ့ အမျိုးသားလွှတ်တော်ကိုယ်စားလှယ်များအားလုံး ကိုယ်၏ကျန်းမာခြင်း၊ စိတ်၏ ချမ်းသာခြင်း နှင့်ပြည့်စုံကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သ ဂါရဝပြုအပ်ပါတယ်ခင်ဗျား။ ကျွန်တော်ကတော့ ကယားပြည်နယ်၊ မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးပိုးရယ်အောင်သိန်းဖြစ်ပါတယ်။ ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဥက္ကဋ္ဌကြီးရဲ့ ခွင့်ပြုချက် အရ ဒီမေးခွန်းကို မေးမြန်းခွင့်ရရှိတဲ့အတွက် ကျေးဇူးတင်ရှိပါကြောင်း ဦးစွာပြောကြားလိုပါတယ်။ ကျွန်တော်မေးမြန်းချင်တဲ့ မေးခွန်းကတော့ ကယားပြည်နယ် လွိုင်ကော်မြို့၊ မင်းစုရပ်ကွက်နဲ့ ချိကယ် ကျေးရွာအုပ်စု၊ ထေသမရွာ-ဒေါမူကလားရွာအထိ ကျောက်ခင်းလမ်းအား အဆင့်မြှင့်တင် ဆောင်ရွက် ပေးရန် အစီအစဉ် ရှိ/မရှိ မေးခွန်း ဖြစ်ပါတယ်။ လွိုင်ကော်မြို့၊ မင်းစုရပ်ကွက်နဲ့ ချိကယ်ကျေးရွာအုပ်စု၊ ထေသမရွာဟာ တစ်ဆက် တစ်စပ် တည်း တည်ရှိကြပါတယ်။ မင်းစုရပ်ကွက်အုပ်စု(၉)ကနေ ထေသမရွာ၊ မြောက်ဘက်အဆုံးအထိကျောက်ခင်းလမ်းဟာ အရှည်အားဖြင့် ပေ(၇၀၀၀)ကျော် ရှိပါတယ်။ အဲဒီလမ်းကို ပြီးခဲ့တဲ့ (၂၀၀၄) ခုနှစ်မှစပြီးတော့ ကျောက်ခင်းလမ်းအဖြစ် ရွာသူ/ရွာသားများရဲ့ လုပ်အားအပါအဝင် အဲဒီအချိန်က မြို့နယ်စည်ပင်သာယာနဲ့ ပူးပေါင်းပြီး လမ်းခင်းခဲ့ကြပါတယ်။ မင်းစုရပ်ကွက်၊ အုပ်စု(၉)ရဲ့ အစပ်အနားမှာ လျှိုလေးတစ်ခု ရှိပါတယ်။ ချောင်းချောက်တစ်ခုရှိပါတယ်၊ အဲဒီချောင်းချောက်၊ အဲဒီလျှို လေးကို ဖြတ်ပြီးတော့ ခရီးသွားလာရပါတယ်။ အဲဒီချောင်းငယ်လေးကို ဆင်းပြီးတော့ အနည်းငယ် မတ်စောက်တဲ့ လမ်းကို ဖြတ်ကျော်ရပါတယ်။ အဲဒါကြောင့်မိုလို့ အဲဒီချောင်းငယ်လေးကိုလည်းပဲမြေသားတမံပြုလုပ် ပြီးတော့ ကျောက်လမ်းမျက်နှာပြင်ညီအောင် ကျောက်လမ်းခင်းလိုက်မယ် ဆိုလို့ရှိရင် အသွားအလာ များစွာ အဆင်ပြေမည်ဖြစ်ပါတယ်။ ထို့အပြင် အဲဒီကျောက်ချောလမ်းနဲ့ တဆက်တည်း လွိုင်ကော်မြို့၊ ခိုကယ်ကျေးရွာအုပ်စု၊ ဒေါမူကလားရွာအထိ ကျောက်ခင်းလမ်း ဟာလည်းပဲ အရှည်(၂)မိုင်ခန့်သာရှိတဲ့ ကျောက်ခင်းလမ်းဖြစ်ပါတယ်။ သို့သော်လည်းပဲ ဒီနေ့ အခြေအနေအရဆိုရင် ဒါ လမ်းတွေဟာ ပျက်စီး နေတဲ့အတွက် သွားလာမှု အဆင်မပြေတာတွေ ရှိနေတာကို တွေ့ရပါတယ်။ ဒါကြောင့် လွိုင်ကော်မြို့၊ ကယ်ကျေးရွာအုပ်စု၊ ထေသမရွာဟာ အိမ်ခြေ(၄၃၂)အိမ်၊ အိမ်ထောင်စု(၄၃၅)ရှိပြီးတော့ လူဦးရေအားဖြင့် (၂၂၁၅)ဦးရှိပါတယ်။ ချိကယ်ကျေးရွာအုပ်စု၊ ဒေါမူကလားရွာကတော့ အိမ်ခြေ(၆၉)၊ အိမ်ထောင်စု (၇၂)၊ လူဦးရေက(၃၅၄)ဦးရှိပါတယ်။ အဲဒီဖော်ပြထားတဲ့ လူဦးရေများဟာ အဲဒီလမ်းကိုပဲ အသုံးပြုနေရပြီး အဆင့်မြှင့်တင်ပေးမယ်၊ တစ်နည်းအားဖြင့် ကတ္တရာခင်းပေးမယ်ဆိုပါက သွားရေးလာရေးမှာ များစွာ အဆင်ပြေချောမွေ့သွားမှာ ဖြစ်ပါတယ်။ အဲဒါကြောင့်မိုလို့ အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ (က) လွိုင်ကော်မြို့၊ မင်းစုရပ်ကွက်အုပ်စု(၉)အစပ်နားကနေ ချိကယ်ကျေးရွာအုပ်စု၊ ထေသမရွာကိုဖြတ်ပြီး ဒေါကလားရွာအထိ ကျောက်ခင်းလမ်းအား အဆင့်မြှင့်တင်ဆောင်ရွက်ပေးရန် အစီအစဉ်ရှိ/မရှိ၊ (ခ) အဆင့်မြှင့်တင် ဆောင်ရွက်ပေးမည်ဆိုပါက မည်သည့်ဘဏ္ဍာရေးနှစ်တွင် စတင်ဆောင်ရွက်ပေးနိုင် မည်ကို သိရှိလိုပါသဖြင့် ရွာသူ/ရွာသားများရဲ့ ကိုယ်စား လေးစားစွာ မေးမြန်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<title>ဖလမ်းမြို့နယ် ဇူလ်သိုး၊ ထန်လွှမ်းနှင့် ခုမ်ဇိမ်ကျေးရွာများမှ ငစစ်တောင်ကုန်းကို ဖြတ်ကျော်ပြီး ကလေး - သိုင်းငင်း-ဖလမ်း ကားလမ်းမပေါ်ရှိ ဒုမန်းအုပ်စု၊ ဇောင်လဲရပ်ကွက်သို့ ဂျစ်ကားလမ်း ဖောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ချင်းပြည်နယ် မဲဆန္ဒနယ်အမှတ်(၁)မှ ဦးကျွန်ခဲန်း က ဖလမ်းမြို့နယ် ဇူလ်သိုး၊ ထန်လွှမ်းနှင့် ခုမ်ဇိမ်ကျေးရွာများမှ ငစစ်တောင်ကုန်းကို ဖြတ်ကျော်ပြီး ကလေး-သိုင်းငင်း-ဖလမ်း ကားလမ်းမပေါ်ရှိ ဒုမန်းအုပ်စု၊ ဇောင်လဲရပ်ကွက်သို့ ဂျစ်ကားလမ်း ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="37">ဦးကျွန်ခဲန်း၊ ချင်းပြည်နယ် မဲဆန္ဒနယ်အမှတ်(၁)</mp>ရိုသေလေးစားရပါသော အမျိုးသား လွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးများ၊ ကော်မရှင် အဖွဲ့ဝင်များနဲ့ အမျိုးသား လွှတ်တော် ကိုယ်စားလှယ်တော်များ အားလုံး ကျက်သရေ မင်္ဂလာအပေါင်းနဲ့ပြည့်စုံပြီး လိုရာဆန္ဒ ပြည့်စုံ ကြပါစေကြောင်း ဆုမွန်ကောင်းတောင်း ဂါရဝပြု နှုတ်ခွန်းဆက်သပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးကျွန်ခဲန်း ဖြစ်ပါတယ်။ ဥက္ကဋ္ဌရဲ့ ခွင့်ပြုချက်အရ ကျွန်တော် မေးမြန်းမယ့် မေးခွန်းကတော့ ကျွန်တော်တို့ ဖလမ်းမြို့နယ် - ဇူလ်သိုး ကျေးရွာ၊ ထန်လွှမ်းကျေးရွာနှင့် ခုမ်ဇိမ်ကျေးရွာများ တစ်ဆင့် ငစစ်တောင်ကုန်းကို ဖြတ်ကျော်ပြီး ကလေးသိုင်းငင်း-ဖလမ်းကားလမ်းမပေါ်ရှိ ဒုမန်းအုပ်စု၊ ဇောင်လဲရပ်ကွက်သို့ ဂျစ်ကားလမ်း ဖောက်လုပ်ပေးရန် အစီအစဉ် ရှိ/မရှိ ဆိုတဲ့ မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ လွှတ်တော်သက်တမ်း ကလည်း မကြာခင် ကုန်တော့မှာ ဖြစ်ပါတယ်။ အခု မေးခွန်းကလည်း ကျွန်တော်တို့ ဒီအပတ်ထဲမှာတော့ဆောင်ရွက်ပေးနိုင်မယ်လို့ ကျွန်တော် မမျှော်လင့်ပါဘူး။ သို့ပေမယ်လို့လည်း ကျွန်တော်တို့ နိုင်ငံတော်ရဲ့ ယန္တရားဟာ လည်ပတ်နေမှာဖြစ်တဲ့အတွက်ကြောင့် ဒီအပတ်မှာမဆောင်ရွက်နိုင်ရင်လည်းပဲ နောက်အပတ် မှာပဲ ဆက်လက်ပြီးတော့ ဆောင်ရွက်နိုင်ဖို့ ကျွန်တော် မျှော်မှန်းထားပါတယ်။ ဥက္ကဋ္ဌကြီးခင်ဗျား။ ကျွန်တော်တို့လွှတ်တော် သက်တမ်းဟာ (၄)နှစ်ကာလထဲ ကျော်သွားပြီ ဖြစ်တဲ့အတွက်ကြောင့်လည်း ကျွန်တော်တို့ ချင်းပြည်နယ် ဖလမ်းမြို့နယ်မှာ ကျွန်တော်တို့ တိုးတက်မှု အများကြီး အစိုးရကနေ ဆောင်ရွက်ပေးပါတယ်။ ဆောက်လုပ်ရေးဝန်ကြီးဌာနအနေနဲ့လည်း လမ်းတံတား များကို တည်ဆောက်ပေးပါတယ်။ နောက်ပညာရေး ဝန်ကြီးဌာနအနေနဲ့လည်း ကျောင်းဆောင်များ၊ ဥပဓိရုပ် မကောင်းတဲ့ကျောင်းဆောင်များ အသစ်ဆောက်လုပ်ပေးပါတယ်။ ကျောင်းအသစ်များလည်း ဆောက်လုပ် ပေးပါတယ်။ ဆရာ၊ ဆရာမ နေအိမ်များလည်း ဆောက်လုပ်ပေးပါတယ်။ အလားတူ ကျန်းမာရေး ဝန်ကြီးဌာနအနေနဲ့လည်း ဆေးရုံ၊ ဆေးခန်းများ တိုးချဲ့တည်ဆောက်ပေးပါတယ်။ နောက် ဆေးရုံ အဟောင်းများကိုလည်း အသစ်ပြုပြင်ပေးပါတယ်။ ထိုနည်းတူစွာပဲ လျှပ်စစ်စွမ်းအင် ဝန်ကြီးဌာနကနေပြီးတော့ ကျေးရွာမှာ မီးမလင်းသေးတဲ့ နေရာမှာလည်း လျှပ်စစ်မီးလင်းလို့ရအောင် လုပ်ဆောင်ပေး လျက်ရှိပါတယ်။ အဲဒီထဲမှာ ကျွန်တော်တို့ ပိုပြီးမှ ကျွန်တော် ဝမ်းသာတာကတော့ မွေးမြူရေးနှင့် ရေလုပ်ငန်း ကျေးလက်ဒေသဖွံ့ဖြိုးရေး ဝန်ကြီးဌာနရယ်၊ နယ်စပ်ရေးရာဝန်ကြီးဌာနရယ် နောက် ကျွန်တော်တို့ ပြည်ထောင်စုလွှတ်တော် ရန်ပုံငွေ သိန်း (၁၀၀၀)ကိစ္စ အဲဒီဟာက ကျွန်တော်တို့ ဘက်စုံ ကျွန်တော်တို့ ဆောင်ရွက်လျက်ရှိပါတယ်။ လမ်းဆိုရင်လည်း လမ်းဖောက်ပေးပါတယ်။ တံတားဆိုရင်လည်း တံတား ဆောက်ပေးတယ် နောက်မီး ဆိုရင်လည်း မီးလင်းပေးတယ်။ နောက် လိုအပ်တဲ့ ဆေးရုံ ဆေးခန်းများ ဆောက်ပေးပါတယ်။ ထိုနည်းတူစွာ ပညာရေးဝန်ကြီးဌာနဟာ ကျောင်း များ လိုအပ်ရင်လည်းပဲ ဒီဌာန(၃)ခုကနေပြီးတော့ လိုလေသေးမရှိအောင် ဆောင်ရွက်ပေးတဲ့ အတွက်ကြောင့် ဖလမ်းမြို့နယ်မှာ အတော်လေး တိုးတက်ပြီးမှ ဖွံ့ဖြိုးလာပါတယ်။ ဆောင်ရွက်တဲ့အခါမှာ လူသားများပီပီ စံချိန်စံညွှန်း မပီအောင်လည်း လုပ်တဲ့လူတွေ ရှိပါတယ်။ ဥက္ကဋ္ဌကြီးရဲ့ ဆောင်ရွက်ချက် အရ ဝေဘူလလမ်းကိုလည်းပဲ အခုခါမှာ (၂၄)ပေ၊ (၂၅)ပေ တိုးချဲ့ပြီးမှ ဆောင်ရွက်လျက်ရှိပါပြီ။ ဥက္ကဋ္ဌကြီးကိုလည်း အများကြီး ကျေးဇူးတင်ပါတယ်။ ဆိုတော့ ကျွန်တော်တို့ ဒီ (၄)နှစ် ကာလအတွင်းမှာ ကျွန်တော်တို့ လိုအပ်တဲ့ဟာကို ကျွန်တော် ကြည့်တဲ့အခါမှာ အားလုံး ပြီးပြည့်စုံပြီလားဆိုတော့ မပြည့်စုံသေးပါဘူး။ ပြီးခဲ့တဲ့အပတ် ကျွန်တော်တို့ ချင်းပြည်နယ် ဖလမ်းမြို့နယ် ဆယ့်လေးငါးရွာကနေ ဒေသဖွံ့ဖြိုးရေးကိစ္စနဲ့ ကျွန်တော်တို့ သွားတဲ့အခါမှာ အဲဒီကျေးရွာ ရောက်တိုင်းမှာ သူတို့ရဲ့ လိုအပ်ချက်များကိုလည်း အများကြီးသူတို့ ဖော်ပြကြပါတယ်။ ပုရွက်ဆိတ်အုံကို ဒုတ်နဲ့ထိုးမိသလိုပဲ ကျွန်တော်တို့ အရင်တုန်းကထက်တောင်မှ လုပ်ငန်းများ လုပ်ဆောင်တာ ပိုပြီးများလာသလားလို့အောက်မေ့ပါတယ်။ အများကြီး လုပ်ခဲ့ပြီးပြီ။ ဒါပေမဲ့ လုပ်စရာ အများကြီး ကျန်သေးတယ်။ အဲဒါကြောင့် ဒီမေးခွန်းကိုလည်း ကျွန်တော် မေးမြန်းရခြင်း ဖြစ်ပါတယ်။ ဇူလ်သိုးကျေးရွာ၊ ထန်လွှမ်းကျေးရွာနှင့် ခုမ်ဇိမ်ကျေးရွာတို့ဟာ ကျွန်တော်တို့ ငစစ်တောင်ရဲ့ တောင်ဘက်မှာ ရှိပါတယ်။ နောက် ဝေဘူလလမ်းနဲ့လည်း ကျမ်ဖိုင်းချောင်းနဲ့ ခြားပြီးမှ နေရပါတယ်။ ကျမ်ဖိုင်းချောင်းနဲ့ ကြားမှာ နေတဲ့အတွက်ကြောင့် ဒီ ဇူလ်သိုး ကျေးရွာတို့ဟာ ဒီ(၃)ရွာတို့ဟာ ကျမ်ဖိုင်းချောင်းကို အနိမ့် ပေ(၂၀၀၀)(၃၀၀၀)လောက် ဆင်းပြီးမှ ဝေဘူလလမ်းကို သွားကြပါတယ်။ သွားကြတဲ့အခါမှာ ချင်းပြည်နယ်ရဲ့ တောတောင်သဘာဝအရ ကျွန်တော်တို့ ကမ်းပါးများ ဖြစ်တဲ့အတွက်ကြောင့် အဆင်းအတက်က တော်တော်ဆိုးဝါးပါတယ်။ အဲဒါကြောင့် အခုလို ဒီ ဇူလ်သိုးကနေပြီးမှ ဒုမန်းကျေးရွာ ထိ ဂျစ်ကားလမ်း ဖောက်လုပ်ပေးဖို့ သူတို့ တောင်းဆိုခြင်းဖြစ်ပါတယ်။ ကျွန်တော့်ဆီကိုလည်း ခဏ ခဏ လာပြီးမှ သူတို့ အဲဒါကို ပူဆာကြ ပါတယ်။ အဲဒီပူဆာကြတဲ့အတွက်ကြောင့် အခုလို ဥက္ကဋ္ဌကြီးမှတစ်ဆင့် ကျွန်တော် တင်ပြတောင်းခံခြင်း ဖြစ်ပါတယ်။ အဲဒီ (၃)ရွာရဲ့ အခြေအနေကို ကျွန်တော်တို့ ကြည့်ရမယ်ဆိုရင် သူတို့ အသက်မွေးဝမ်း ကျောင်း ဆိုရင် တောင်ယာ လုပ်ငန်းများ၊ တစ်ပိုင်တစ်နိုင် မွေးမြူရေး၊ ဥယျာဉ်ခြံ သစ်သီးဝလံ စိုက်ပျိုးခြင်း များ လုပ်ကိုင်စားသောက်ပြီးမှ ဒီလို အသက်မွေးဝမ်းကျောင်း လုပ်နေကြပါတယ်။ ထွက်ရှိတဲ့ သီးနှံများကို လည်းပဲ ပိုလျှံတဲ့ သီးနှံများကိုလည်း ဖလမ်းနဲ့ ကလေးမြို့ ဘက်ကို သယ်ဆောင်ပြီးမှ ရောင်းချနေကြ ပါတယ်။ အဲဒီရောင်းချနေတဲ့အခါမှာ သူတို့ လိုအပ်တဲ့အခါ အဓိကလမ်း ဖြစ်ပါတယ်။ တကယ်လို့ အဲဒီ အခု တင်ပြတဲ့လမ်းကို ဖောက်လုပ်ပေးပါက သူတို့ရဲ့ တောင်ယာထွက်သီးနှံများကို လွယ်လင့်တကူ သယ်ယူ နိုင်မှာဖြစ်ပြီး သူတို့ရဲ့ ဆင်းရဲနွမ်းပါးမှုလည်း လျှော့ချနိုင်မည် ဖြစ်ပါတယ်။ နောက် တစ်ဖက် ကနေ သူတို့ လူသုံးကုန် လိုအပ်တဲ့ ပစ္စည်းကိုလည်း ဒီလမ်းကို အသုံးပြုပြီးမှ လွယ်လင့်တကူ သယ်ဆောင် နိုင်မည် ဖြစ်ပါတယ်။ နောက် ကလေး-သိုင်းငင်း-ဖလမ်း ကားလမ်းကလည်း ရာသီမရွေး သွားလာနိုင်တဲ့ လမ်း ဖြစ်တဲ့အတွက်ကြောင့် အဲဒါကို သူတို့ အားကိုးပြီးမှ တင်ပြလာခြင်း ဖြစ်ပါတယ်။ အဲဒါကြောင့် ဥက္ကဋ္ဌကြီး ကနေစ်ဆင့် ကျွန်တော် မေးမြန်းလိုသည်မှာ ဖလမ်းမြို့နယ် ဇူလ်သိုး ထန်လွှန်းနဲ့ ခုမ်ဇိမ်ကျေးရွာမှ ပြည်သူများ စိုက်ပျိုးသီးနှံ မွေးမြူရေးမှ ထွက်ရှိသော ပစ္စည်းနှင့် ဥယျာဉ်ခြံသီးနှံများကလေးနဲ့ ဖလမ်းမြို့များသို့ လွယ်လင့်တကူ သယ်ယူနိုင်ရေးအတွက် ၎င်းတို့ရွာမှတစ်ဆင့် ငစစ်တောင်ကုန်းကို ဖြတ်ကျော်ပြီး ကလေး-သိုင်းငင်း-ဖလမ်း ကားလမ်းမပေါ်ရှိ ဒုမန်းအုပ်စု၊ ဇောင်လဲဒေသအထိ ဂျစ်ကားလမ်းကို ဖောက်လုပ်ပေးရန် အစီအစဉ် ရှိ/မရှိကို ဒေသခံများရဲ့ ကိုယ်စား လေးစားစွာ မေးမြန်း အပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး မွေးမြူရေး၊ ရေလုပ်ငန်းနှင့် ကျေးလက်ဒေသ ဖွံ့ဖြိုးရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="86">ဦးခင်မောင်အေး(ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီး ဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသား လွှတ်တော် ကိုယ်စားလှယ်တော်ကြီးများနှင့် ကြွရောက်လာကြတဲ့ ဧည့်သည်တော်ကြီးများ အားလုံး စိတ်၏ ချမ်းသာခြင်း ကိုယ်၏ ကျန်းမာခြင်းတို့နှင့် ပြည့်စုံပါစေကြောင်း ဦးစွာ ပထမနှုတ်ခွန်းဆက်သ ဂါရဝပြု အပ်ပါတယ်။ ကျွန်တော့်အနေနဲ့ ပထမမေးခွန်းဖြစ်တဲ့ မကွေးတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဦးအောင်ငြိမ်း ရဲ့ ကြယ်ပွင့်ပြမေးခွန်းနဲ့ ပတ်သက်ပြီးတော့ ဦးစွာပထမ ဖြေကြားပေးမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ မကွေးတိုင်းဒေသကြီး အတွင်းမှာရှိတဲ့ ကျွန်တော်တို့ ကျေးလက်ဒေသ ဖွံ့ဖြိုးရေး ဦးစီးဌာနရဲ့ ၂၀၁၄-၂၀၁၅ ခွင့်ပြုရန်ပုံငွေ (၂.၉)ဘီလီယံ ရှိပါတယ်။ အဲဒီမှာ လျှပ်စစ်မီးသွယ်တန်းခြင်းအတွက် ကျေးရွာ (၁၅)ရွာ၊ ဆိုလာစနစ် အတွက် ကျေးရွာ (၆၃)ရွာ၊ အသေးစား ရေအားလျှပ်စစ် သွယ်တန်းခြင်းစနစ်အတွက် ကျေးရွာ(၁)ရွာ စုစုပေါင်း(၇၉)ရွာကို ၂၀၁၄-၂၀၁၅ မှာ ခွင့်ပြုခဲ့ပြီးတော့ နောက်ထပ် ဖြည့်စွက်ရန်ပုံငွေဖြင့် ၂၀၁၄ ၂၀၁၅ မှာလည်း (၄၇.၆၇)သန်း လျှပ်စစ်မီးသွယ်တန်းခြင်းကို ဆောင်ရွက်ပေးလျက်ရှိပါတယ်။ ခွင့်ပြု ပေးပြီး ဖြစ်ပါတယ်။ အဲဒါကြောင့်မို့လို့ ၂၀၁၄-၂၀၁၅ မှာ ချောက်မြို့နယ် အတွင်းမှာရှိတဲ့ ကျေးရွာ (၅)ရွာ ခုနက အမျိုးသားလွှတ်တော် ကိုယ်စားလှယ် တော်ကြီး ဦးအောင်ငြိမ်း တင်ပြတဲ့ ပြည့်ပင်၊ ဘုန်းဘွဲ့၊ တောင်သာ (မြောက်) ထိန်ကန်၊ ပခန်းငယ် မှာ ဆိုလာမီးလင်းရေးအတွက် အိမ်ခြေ (၆၆၂)အိမ်မှာ ကုန်ကျငွေ (၁၃၂.၄)သန်း ခွင့်ပြုထားတာ ရှိပါတယ်။ အမျိုးသားလွှတ်တော် ကိုယ်စားလှယ်ကြီး တင်ပြတဲ့ကိစ္စနဲ့ ပတ်သက်ပြီး ကျွန်တော်တို့ ချောက်မြို့နယ် ပြည့်ပင်ကျေးရွာ ဆိုလာမီးလင်းရေးကနေပြီးတော့ လျှပ်စစ် ဓာတ်အား Grid လိုင်းကနေပြီးတော့ ဆွဲတဲ့လုပ်ငန်းကို ပြောင်းလဲလိုခြင်း ဖြစ်ပါတယ်။ ဒါနဲ့ပတ်သက်လို့ ကျွန်တော်တို့ မကွေးတိုင်းဒေသကြီး အစိုးရအဖွဲ့ကနေပြီးတော့ ၂၇-၉-၂၀၁၄ မှာ ကန့်ကွက်ရန် မရှိကြောင်း သဘောညီချက် ရရှိထားပြီး ဖြစ်ပါတယ်။ ထို့ပြင် ကျေးလက်ဒေသ ဖွံ့ဖြိုးရေးဦးစီးဌာန ကနေပြီးတော့ ဆက်လက်ပြီးတော့ အဆိုပါ လုပ်ငန်းပြောင်းဖို့အတွက် ဆောက်လုပ်ရေးဝန်ကြီးဌာန ငွေလုံးငွေရင်း စိစစ်ညှိနှိုင်းရေးအဖွဲ့နဲ့ အမျိုးသားစီမံကိန်း ရေးဆွဲရေးဝန်ကြီးဌာန ရဲ့ သဘောထား မှတ်ချက်နဲ့အတူ ဘဏ္ဍာရေးဝန်ကြီးဌာနကို ကျွန်တော်တို့ ၂၆-၁-၂၀၁၅ မှာ အကြောင်းကြားပါတယ်။ တင်ပြပါတယ်။ အဲဒီမှာ ဆိုလာမီးလင်းရေးစနစ်မှ လျှပ်စစ်မီးလင်းရေးစနစ်ကို လွှဲပြောင်းခွင့်ရရှိရေး အတွက် တင်ပြတဲ့အခါမှာ ဆောက်လုပ်ရေးဝန်ကြီးဌာန လုပ်ငန်းစိစစ်ညှိနှိုင်းရေး ငွေလုံးငွေရင်းနဲ့ စီမံကိန်းရေးဆွဲရေးဝန်ကြီးဌာနနဲ့ ဘဏ္ဍာရေးဝန်ကြီးဌာနတို့ ကန့်ကွက်ရန် မရှိကြောင်း ပြန်လည် ရရှိပြီး ဖြစ်ပါတယ်။ ဒါကြောင့်မို့လို့ လျှပ်စစ်မီးလင်းရေးကို ကျွန်တော်တို့ ဆိုလာစနစ်မှ Grid စနစ်ကို မဟာ ဓာတ်အားလိုင်းစနစ်ကို သွယ်တန်းဖို့အတွက် ဆောင်ရွက်ခွင့်အတွက် မွေးမြူရေးနှင့် ကျေးလက်ဒေသ ဖွံ့ဖြိုးရေးဝန်ကြီးဌာနအနေနဲ့ ၁၃-၃-၂၀၁၅ ရက်နေ့မှာ မကွေးတိုင်းအစိုးရအဖွဲ့ကို ခွင့်ပြုကြောင်း အကြောင်းကြားပြီး ဖြစ်တဲ့အတွက်ကြောင့် ရန်ပုံငွေများကို ကျေးရွာမီးလင်းရေးကော်မတီနဲ့ မြန်မာ့လျှပ်စစ် လုပ်ငန်းတို့နဲ့ ပူးပေါင်းပြီးတော့ ဆောင်ရွက်မှာဖြစ်ပါကြောင်း တင်ပြအပ်ပါတယ်ခင်ဗျား။ မေးခွန်း (၂)အနေနဲ့ ကျွန်တော်တို့ ဆက်လက်ပြီးတော့ တင်ပြပါမယ် ခင်ဗျား။ လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော်ကြီးများ ခင်ဗျား။ ချင်းပြည်နယ် အမှတ်(၁၂)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးဆလိုင်းခွဲယန် ရဲ့ မေးခွန်းနဲ့ပတ်သက်ပြီး ကျွန်တော်တို့ တင်ပြပါမယ်။ ချင်းပြည်နယ် ပလက်ဝမြို့နယ်၊ လောင်သော်ကုန်း ကျေးရွာအနီးမှာရှိတဲ့ လာကီချောင်းကြိုးတံတား ပေ(၂၅၀) အရှည် ရှိပါတယ်။ အပ်စကျေးရွာအုပ်စု မှာရှိတဲ့ ပေါက်စဉ်ကျေးရွာမှာရှိတဲ့ ဒိုက်ချောင်းကြိုးတံတား (၂၇၀)ပေ ရှိပါတယ်။ ဝက်မကျေးရွာ အုပ်စုမှာရှိတဲ့ မိတ်စာဝရှိ မီးချောင်းကြိုးတံတား ပေ(၂၅၀) ရှိပါတယ်။ တပ်ချောင်းအုပ်စု ဖောင်ဖိုက် ချောင်းကြိုးတံတား (၂၀၀)ပေ ရှိပါတယ်။ ဒီကြိုးတံတား(၄)ခုဟာ ကျွန်တော်တို့ ကျေးရွာပေါင်း(၂၇)ရွာ အိမ်ခြေပေါင်း(၉၀၈) ရှိ လူဦးရေပေါင်း (၅၀၀၈)ဦးကို အကျိုးပြုပါတယ်။ အဆိုပါ ပျက်စီးလျက်ရှိတဲ့ ကြိုးတံတား (၄)စင်းမှာ စုစုပေါင်း ပေအရှည်အားဖြင့် (၉၇၀)ပေအနက် ရှိပါတယ်။ အဲဒါကို (၆)ပေ အကျယ် ကြိုးတံတားအသစ် ပြန်လည်ဆောက်လုပ်မယ် ဆိုလို့ရှိရင် ခန့်မှန်းကုန်ကျငွေ (၂၉၁.၀)သန်းခန့် ကုန်ကျမည်လို့ ခန့်မှန်းပါတယ်။ အလားတူပဲ ကျွန်တော်တို့ လယ်လှကျေးရွာအုပ်စုမှာရှိတဲ့ စိမ့်ညှင်းချောင်းကူးတံတား ပေ (၁၀၀)၊ သူဌေးကုန်းချောင်းကူးတံတား ပေ (၁၀၀)၊ သဲမဝချောင်းကူးအုပ်စု၊ ပီဝုန်းကျေးရွာနားမှာရှိတဲ့ မဲဇလီချောင်းကူးတံတား (၉၅)ပေနဲ့ ရွီးချောင်းဝကျေးရွာမှာရှိတဲ့ ရွီးချောင်းတံတား (၉၈)ပေ စုစုပေါင်း ပေအားဖြင့် (၃၉၃)ပေကို သစ်သားတံတား ပြန်လည်တည်ဆောက်မယ်ဆိုလို့ရှိရင် (၂၃၅.၈) သန်းခန့် ကုန်ကျပါမယ်။ ဒီနှစ်ရပ်ပေါင်းကို ပလက်ဝမြို့နယ်အတွင်းမှာရှိတဲ့ ကြိုးတံတား (၄)စင်း၊ သစ်သားတံတား (၄)စင်း၊ ဒီနှစ်ရပ်ပေါင်းကို ပြန်လည်တည်ဆောက်လို့ရှိရင် စုစုပေါင်း ခန့်မှန်းကုန်ကျငွေ (၅၂၈.၆၈)သန်း ကုန်ကျမှာ ဖြစ်ပါတယ်။ ချင်းပြည်နယ်အတွင်းမှာလည်း ၂၀၁၄-၂၀၁၅ မှာ ကျွန်တော်တို့ ခွင့်ပြုထားတဲ့ ရန်ပုံငွေ တစ်ခုလုံး စုစုပေါင်းက (၆.၄၂)ဘီလီယံ ရှိပါတယ်။ လမ်းအရှည်အားဖြင့် ကတ္တရာလမ်း (၉)မိုင်၊ ကျောက်ချောလမ်း (၂၅)မိုင် (၃)ဖာလုံ ၊ မြေသားလမ်း (၂၇၃)မိုင်၊ (၂)ဖာလုံ၊ သစ်သားတံတား (၈၄၀)ပေ ၊ရေပြွန်(၅၀၀)ပေတို့ကို ဆောင်ရွက်ခွင့်ပြုထားပြီး ဖြစ်ပါတယ်။ ပလက်ဝမြို့နယ်ချုပ်အနေနဲ့ ကြည့်ရင်တော့ ၂၀၁၄-၂၀၁၅ မှာ ကျေးလက်ဒေသဖွံ့ဖြိုးတိုးတက်ရေးဦးစီးဌာနက ရန်ပုံငွေ(၃၄၉.၇၅) သန်း လမ်းတံတားအတွက် ခွင့်ပြုထားတာ ဖြစ်ပါတယ်။ အမျိုးသားလွှတ်တော် ကိုယ်စားလှယ်ကြီး မေးမြန်းတဲ့ ချင်းပြည်နယ် ပလက်ဝမြို့နယ် ကြိုးတံတား(၄)စင်းနဲ့ သစ်သားတံတား(၄)စင်းတို့ဟာ မွေးမြူရေး၊ ရေလုပ်ငန်းနှင့် ကျေးလက် ဒေသဖွံ့ဖြိုးရေးဝန်ကြီးဌာနရဲ့ ၂၀၁၅-၂၀၁၆ ဘဏ္ဍာရေးနှစ်မှာ လျာထားခြင်း မရှိသေးပါကြောင်းနဲ့ လတ်တလော ဆောင်ရွက်ပေးနိုင်ခြင်း မရှိသေးပါကြောင်း တင်ပြအပ်ပါတယ် ခင်ဗျား။ ဆက်လက်ပြီးတော့ ကယားပြည်နယ် အမှတ်(၈)မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးပိုးရယ်အောင်သိန်း ရဲ့ မေးမြန်းချက်ကို ဆက်လက်တင်ပြပါမယ်ခင်ဗျား။ လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်တော်ကြီး များခင်ဗျား။ ကယားပြည်နယ်၊ လွိုင်ကော်မြို့နယ်၊ မင်းစုရပ်ကွက်မှ ဆေးသမ-ဒေါမူကလား ရွာချင်းဆက် လမ်း ကျောက်ချောလမ်း(၂)မိုင် ရှိသည့်အနက်မှ (၁)မိုင်နဲ့ (၃)ဖာလုံမှာ မြို့နယ် နယ်နိမိတ်တွင် ပါပြီးတော့ ကျန် (၅)ဖာလုံမှာ ကျေးလက်လမ်း ဖြစ်ပါတယ်။ ကျေးလက်လမ်း (၅)ဖာလုံကို ကတ္တရာလမ်းခင်းမယ် ဆိုလို့ရှိရင် (၆၀.၉၈)သန်းခန့် ကုန်ကျမယ်လို့ ခန့်မှန်းပါတယ်။ ကျေးရွာမှာရှိတဲ့ အိမ်ခြေကတော့ ကျွန်တော်တို့ အိမ်ခြေ(၆၉)နဲ့ လူဦးရေ(၃၅၄)ဦးရှိပြီး အကျိုးပြုမှာ ဖြစ်တယ်။ ကယားပြည်နယ်အတွင်းမှာ မွေးမြူရေးနှင့် ကျေးလက်ဒေသဖွံ့ဖြိုးရေး ဝန်ကြီးဌာနကနေပြီးတော့ ၂၀၁၄-၂၀၁၅ ဘဏ္ဍာနှစ်ရဲ့ ရန်ပုံငွေ က ခွင့်ပြုထားတာ (၆.၇၇)ဘီလီယံကျပ် ရှိပါတယ်။ ကတ္တရာလမ်း (၁၉)မိုင် (၃)ဖာလုံ၊ ကျောက်လမ်း (၆၀)မိုင်၊ (၅)ဖာလုံ မြေသားလမ်း (၉၀)မိုင် (၂)ဖာလုံ၊ သစ်သားတံတား (၁၁၉၉)ပေနဲ့ ရေပြွန် (၁၁၅၅)ပေ တို့ ဆောင်ရွက်ရန် ဖြစ်ပါတယ်။ လွိုင်ကော်မြို့နယ်ချုပ်အနေနဲ့ ပြောရရင် ၂၀၁၄-၂၀၁၅ ဘဏ္ဍာနှစ်မှာ ရန်ပုံငွေ (၉၃၈.၉၉)သန်းခန့် ဖြစ်ပြီးတော့ ကတ္တရာလမ်း (၅)မိုင်၊ ကျေက်ချောလမ်း (၃)မိုင် (၂)ဖာလုံ မြေသားလမ်း (၁၅)မိုင် သစ်သားတံတား (၁၆၂)ပေနှင့် ရေပြွန် (၂၁၈)ပေတို့ ဆောင်ရွက်ရန် ခွင့်ပြု ထားပြီး ဖြစ်ပါတယ်။ သို့ဖြစ်ပါ၍ အမျိုးသားလွှတ်တော် ကိုယ်စားလှယ်တော်ကြီးမှ မေးမြန်းထားသော လွိုင်ကော် မြို့နယ် အတွင်းမှာရှိတဲ့ မင်းစုရပ်ကွက်မှ ဆေးသမ- ဒေါမူကလား ရွာချင်းဆက်လမ်းကို မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေး ဝန်ကြီးဌာန ရဲ့ ၂၀၁၄-၂၀၁၅ ဘဏ္ဍာရေးနှစ်တွင် လျာထားခြင်း မရှိသေးပါကြောင်းနဲ့ လတ်တလော ဆောင်ရွက်ပေးနိုင်ခြင်း မရှိသေးပါကြောင်း ကျေးလက်ဒေသ ဖွံ့ဖြိုးရေးလုပ်ငန်းများ ဦးစားပေး အစီအစဉ်လိုက် ဆောင်ရွက်ပေးလျက်ရှိပါကြောင်း ဖြေကြားအပ် ပါတယ် ခင်ဗျား။ ဆက်လက်ပြီးတော့ ကျွန်တော်တို့ ချင်းပြည်နယ် အမှတ်(၁)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးကျွန်ခဲန်း ၏ ကြယ်ပွင့်ပြမေးခွန်းနဲ့ ပတ်သက်လို့ ဆက်လက်တင်ပြပါမယ်ခင်ဗျား။ လေးစားအပ်ပါသော အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ် ဦးကျွန်ခဲန်း မှ တင်ပြတဲ့ မေးခွန်းနဲ့ပတ်သက်ပြီး ဆက်လက်ဖြေကြားပါမယ်။ ချင်းပြည်နယ် ဖလမ်းမြို့နယ် အတွင်းမှာရှိတဲ့ ဇူလ်သိုး-ထန်လွှမ်း-ခုမ်ဇိမ်- ဒုမန်း-ဇောင်လဲလမ်းဟာ (၁၆)မိုင်နဲ့ (၅)ဖာလုံ ရှိပါတယ်။ လက်ရှိအခြေအနေမှာ ဂျစ်ကားလမ်း (၆)မိုင်နဲ့ (၅)ဖာလုံ၊ ဆိုင်ကယ်သွားလမ်း (၄)မိုင်၊ လူသွားလမ်း (၆)မိုင် ဖြစ်ပြီးတော့ ကျေးရွာ (၅)ရွာ၊ အိမ်ခြေပေါင်း (၂၂၀) ပြည်သူ လူထုပေါင်း(၁၂၈၅)ဦး အကျိုးပြုပါတယ်။ အဆိုပါလမ်းကို (၁၈)ပေ အကျယ်မြေသားလမ်း အဆင့်မြှင့်တင် ဆောင်ရွက်မယ်ဆိုရင် ငွေကျပ်(၂၉၄.၇၆၁)သန်းခန့် ကုန်ကျမယ်လို့ ခန့်မှန်းပါတယ်။ ချင်းပြည်နယ်အတွင်းမှာ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနရဲ့ ၂၀၁၄-၂၀၁၅ ဘဏ္ဍာရေးနှစ်မှာ ရန်ပုံငွေ (၆.၄၂၂)ဘီလီယံကျပ် ခွင့်ပြုထားတာ ဖြစ်ပါတယ်။ ကတ္တရာလမ်း (၉)မိုင် ကျောက်ချောလမ်း (၂၅)မိုင် (၃)ဖာလုံ၊ မြေသားလမ်း (၂၇၃)မိုင် (၂)ဖာလုံ၊ သစ်သားတံတား (၈၄၀)ပေ၊ ရေပြွန် (၅၀၀)ပေ ဆောင်ရွက် ခွင့်ပြုထားပါတယ်။ ဖလမ်းမြို့နယ်အတွင်းမှာ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေး ဝန်ကြီးဌာနရဲ့ ၂၀၁၄-၂၀၁၅ ယခုနှစ်မှာ ရန်ပုံငွေ (၁.၀၂၂) ဘီလီယံကျပ် ဖလမ်းမြို့နယ်အတွင်းမှာ ခွင့်ပြု ထားပါတယ်။ ကတ္တရာလမ်း (၃)မိုင်၊ ကျောက်ချောလမ်း (၁)မိုင်(၃)ဖာလုံ မြေသားလမ်း မိုင်(၆၀)နဲ့ (၁)ဖာလုံ ဆောင်ရွက်ခွင့်ပြုထားပါတယ် ခင်ဗျား။ အမျိုးသားလွှတ်တော် ကိုယ်စားလှယ်ကြီး မေးမြန်း ထားတဲ့ ဖလမ်းမြို့နယ် ဇူလ်သိုး-ထန်လွှမ်း-ခုမ်ဇိမ်-ဒုမန်း-ဇောင်လဲလမ်းဟာ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန၏ ၂၀၁၅-၂၀၁၆ ဘဏ္ဍာရေးနှစ်မှာ လျာထားတင်ပြထားခြင်း မရှိ သေးပါကြောင်းနှင့် လတ်တလော ဆောင်ရွက်ပေးနိုင်ခြင်း မရှိသေးပါကြောင်း ကျေးလက်ဒေသဖွံ့ဖြိုးရေး လုပ်ငန်းများ ဦးစားပေး အစီအစဉ်အတိုင်း ဆောင်ရွက်ပေးလျက်ရှိပါကြောင်း လေးစားစွာ တင်ပြအပ် ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech><mp id="48">ဦးဆလိုင်းခွဲယန်၊ ချင်းပြည်နယ် မဲဆန္ဒနယ်အမှတ် (၁၂)</mp>လေးစားအပ်ပါသော ဥက္ကဋ္ဌကြီးခင်ဗျား။ အနည်းငယ် တင်ပြလို���ါတယ်။ ကျွန်တော် တင်ပြတဲ့ လမ်းလေးတွေ၊ တံတားလေးတွေက အမှန်တကယ်လက်တွေ့မှာ လိုအပ်တဲ့နေရာတွေ တကယ် ပြည်သူလူထုရဲ့ တကယ် ခက်ခဲတဲ့ အရာတွေ ဖြစ်ပါတယ်။ အဲဒီတော့ ကျွန်တော် တင်ပြလိုတဲ့ အကြောင်းရင်းကတော့ ဒီဝန်ကြီးဌာနအနေနဲ့ ဒီလမ်းတံတားကို ခွင့်ပြုတဲ့အခါမှာ တကယ်လိုအပ်ခြင်း ရှိ/မရှိကို စိစစ်ခြင်း ရှိ/မရှိကို ကျွန်တော် သိလိုပါတယ်။ ဘာဖြစ်လို့လဲဆိုတော့ လွန်ခဲ့တဲ့ ၂၀၁၃-၂၀၁၄ ဘတ်ဂျက်ထဲမှာ ပလက်ဝမြို့နယ်မှာ ဘေလီတံတား တစ်စင်းကျပါတယ်။ ဒီတံတား ဆောက်မယ့်နေရာဟာ ကားလမ်းလည်း မရှိပါဘူး၊ ရထားလမ်းလည်း မရှိပါဘူး။ အဲဒီတော့ ကျွန်တော် မြို့နယ်ကို မေးတဲ့ အခါကျတော့ ဘယ်ဌာနကမှ ဒီကိစ္စကို မသိဘူး။ နောက်ဆုံးကျတော့ န.တ.လ က တင်တယ်လို့ အဲဒီလို သိရတယ်။ ဒီဆောက်မယ့် နေရာဟာ မြို့နဲ့ အင်မတန် ဝေးပြီးမှ ချောင်းတောကြီး ရှိပါတယ်။ ကားလမ်းလည်း မရှိဘူး။ အဲဒါနဲ့ ကျွန်တော်တို့က ဝိုင်းဝန်းပြီးမှ မြို့နားမှာရှိတဲ့ ချောင်းမှာ ဆောက်ဖို့အတွက် ဆုံးဖြတ်တာ ခုချိန်ထိလည်း ဆောက်လုပ်တာ မပြီးသေးပါဘူး။ စဆောက်တာတော့ ရှိပြီးမှ ခုချိန် လုပ်ငန်း ရပ်ထားပါတယ်။ ဆိုလိုတာက အမှန်တကယ် လိုအပ်တဲ့နေရာမှာ ပေးသလားဆိုတာ တစ်ခု နောက်တစ်ခု ဥပမာပြလို့တာက ကျွန်တော်တို့ လွှတ်တော် ရန်ပုံငွေနဲ့ ဆောက်ပြီးသား သင်းမားဝအုပ်စုမှာ ပသိချောင်းတံတား ဆိုတာ သစ်သားတံတား (၆)ပေအကျယ် ဆောက်ပြီးသား ဒီနေရာမှာပဲ မွေး/ရေ/ကျေးလက်ကနေ တံတား တစ်စင်း သိန်းပေါင်း (၆၀၀)နဲ့ ချတယ်။ ကျွန်တော်တို့က လွှတ်တော်ရန်ပုံငွေနဲ့ ဆောက်တဲ့ တံတားထက် ပိုကောင်းအောင် ဆောက်ပါမယ် ဆိုတာ ကျွန်တော်တို့ တစ်နေရာမှာ အားလုံးက သဘောတူပြီးမှ ဆောက်ပြီးသားကို ပြန်တွေ့ရတယ်။ ဒီနေရာမှာ ရွှေဝင်ဝ ကုမ္ပဏီက ဆောက်တယ်။ အဲဒီတော့ မြို့နယ်က A.E နဲ့မြို့နယ်အုပ်ချုပ်ရေးမှူးနဲ့ ဒီဟာ စံချိန်စံညွှန်း မမီတာကို တွေ့တဲ့အခါမှာ ကွင်းဆင်းလေ့လာပါတယ်။ ဒါကို ပြန်ဆောက်တဲ့အခါကျတော့ တံတားကို ပြန်ဖျက်ဆောက်တယ်။ ဆိုလိုတာက ဒီနေရာမှာလည်းပဲ ကားလည်း မရှိပါဘူး။ လူသွားတဲ့ တံတား ကျွန်တော်တို့ လွှတ်တော် ရန်ပုံငွေနဲ့ ဆောက်တဲ့ဟာလောက်ပဲ ဖြစ်ပါတယ်။ လူပဲ သွားဖို့ လိုတယ်။ ဒီနေရာမှာ ကားမလိုအပ်ဘူး။ အဲဒီတော့ အရေးကြီးတဲ့နေရာမှာ ဆောက်ဖို့ အတွက် ဦးစားပေးငွေတွေ သိန်းပေါင်း (၆၀၀)လောက် ချပြီးမှ ကားလည်း မသွားရတဲ့နေရာမှာ အင်မတန် နိုင်ငံတော်ဘဏ္ဍာလည်း နစ်နာပါတယ်။ ဒါကြောင့် ဥက္ကဋ္ဌကနေ ဒီဟာတွေကို စိစစ်နိုင်ဖို့ စိစစ်ပြီးမှ ခွင့်ပြု ပေးနိုင်ပါရန် တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ပြည်နယ်အစိုးရနဲ့ ဆိုင်တာပေါ့။ ပြည်နယ်အစိုးရ တင်ပြတဲ့အပေါ်မှာ ပြည်ထောင်စုဝန်ကြီးဌာနက ဆောင်ရွက်တဲ့သဘော</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။</speech>
<p>အစည်းအဝေးကို ၁၄၀၅ နာရီအချိန်တွင် ခေတ္တရပ်နားပြီး ၁၄၂၀ နာရီအချိန်တွင် ပြန်လည် ကျင်းပပါသည်။</p>
</section>
<section value="Bill">	
<bill>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ် ခင်ဗျား</speech>
<speech type="mc">အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် နိုင်ငံရေး၊ စီးပွားရေးနှင့် ဥပဒေရေးရာကော်မရှင် ဥက္ကဋ္ဌနှင့် အဖွဲ့ဝင်များ၏ ချီးမြှင့်ငွေ၊ စရိတ်များနှင့်စပ်လျဉ်း၍ လွှတ်တော်သို့ တင်ပြခြင်းနှင့် အဆုံးအဖြတ်ရယူခြင်း</title>
<speech type="speaker">အစီအစဉ်(၆)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်၏ ၂၃-၇-၂၀၁၄ ရက်စွဲပါ အမိန့်ကြော်ငြာစာအမှတ် ၄၅/၂၀၁၄ ဖြင့် အမျိုးသား လွှတ်တော်ဆိုင်ရာ ဥပဒေပုဒ်မ ၃၂၊ ၃၃ နှင့် ယင်းနည်းဥပဒေများ ၈၁၊ ၈၂ တို့အရ အမျိုးသား လွှတ်တော် နိုင်ငံရေး၊ စီးပွားရေးနှင့် ဥပဒေရေးရာကော်မရှင်ကို ဥက္ကဋ္ဌ အပါအဝင် အဖွဲ့ဝင် (၁၉)ဦးဖြင့် ဖွဲ့စည်းခဲ့ ပါတယ် ော်မရှင်အဖွဲ့ဝင်များသည် ကော်မရှင်လုပ်ငန်းတာဝန်ကို ဆောင်ရွက်ရန်ဖြစ်စေ၊ ကော်မရှင် အစည်းအဝေး တက်ရောက်ရန် ဖြစ်စေ ကော်မရှင်ရုံးစိုက်ရာဒေသတွင် ရောက်ရှိနေစဉ်၌ လည်းကောင်း၊ ကော်မရှင်တာဝန်အရ ခရီးသွားရာ၌ လည်းကောင်း လွှတ်တော်ကိုယ်စားလှယ်များ ရရှိသည့် ချီးမြှင့်ငွေ နှင့် စရိတ်များအတိုင်း ခံစားခွင့်ရှိသည့်အပြင် လွှတ်တော်ရုံးက ခွင့်ပြုသည့် အခွင့်အရေးများကိုလည်း ခံစားခွင့်ရှိသည် ဟု အမျိုးသားလွှတ်တော်၏ ၁-၈-၂၀၁၃ ရက်စွဲပါ အမိန့်ကြော်ငြာစာ အမှတ် ၁၆/၂၀၁၃ တွင် ပြဋ္ဌာန်းထားပါတယ်။ ပြည်ထောင်စုလွှတ်တော်က ၃၁-၁-၂၀၁၅ ရက်စွဲဖြင့် ထုတ်ပြန်ခဲ့သည့် (ပြည်ထောင်စု လွှတ်တော် ဥပဒေအမှတ် ၁/၂၀၁၅) ဖြင့် အမျိုးသားလွှတ်တော် ကိုယ်စားလှယ်များ၏ လစဉ် ချီးမြှင့်ငွေကို ကျပ် သုံးသိန်းမှ ကျပ် ဆယ်သိန်း သို့ လည်းကောင်း၊ တည်းခိုနေထိုင်စရိတ်ကို တစ်ရက်လျှင် ကျပ် နှစ်ထောင် မှ ကျပ် ငါးထောင် သို့လည်းကောင်း၊ အခြား အသုံးစရိတ်ကို တစ်ရက်လျှင် ကျပ် သုံးထောင် မှ ကျပ်ငါးထောင် သို့ လည်းကောင်း၊ စားသောက်စရိတ်ကို တစ်ရက်လျှင် ကျပ်ငါးထောင် မှ ကျပ်တစ်သောင်း သို့လည်းကောင်း တိုးမြှင့် ခံစားခွင့် ပြုခဲ့ပြီးဖြစ်ပါသဖြင့် အမျိုးသားလွှတ်တော် နိုင်ငံရေး၊ စီးပွားရေးနှင့် ဥပဒေရေးရာကော်မရှင် ဥက္ကဋ္ဌ နှင့် အဖွဲ့ဝင်များ၏ ချီးမြှင့်ငွေနှင့် စရိတ်များကို အထိုက် အလျောက် တိုးမြှင့်ခံစားခွင့်ပြုရန် လိုအပ်လာပါတယ်။ သို့ဖြစ်ပါ၍ ကော်မရှင် ဥက္ကဋ္ဌ အပါအဝင် အဖွဲ့ဝင်များ၏ လစဉ် ချီးမြှင့်ငွေကို ကျပ် သုံးသိန်း မှ ကျပ် ခြောက်သိန်းသို့ လည်းကောင်း၊ တည်းခိုနေထိုင်စရိတ်ကို တစ်ရက်လျှင် ကျပ် နှစ်ထောင် မှ ကျပ် ငါးထောင်သို့လည်းကောင်း၊ အခြားအသုံးစရိတ်ကို တစ်ရက်လျှင် ကျပ် သုံးထောင် မှ ကျပ် ငါးထောင် သို့လည်းကောင်း၊ စားသောက်စရိတ်ကို တစ်ရက်လျှင် ကျပ်ငါးထောင်မှ ကျပ်တစ်သောင်းသို့ လည်းကောင်း လာမယ့် ဧပြီလ (၁)ရက် ၊ မနက်ဖြန်ကစပြီး တိုးမြှင့်ခံစားခွင့်ပြုရန် သဘောတူ/မတူ လွှတ်တော်ရဲ့ အဆုံးအဖြတ် ရယူမှာ ဖြစ်ပါတယ်။</speech>
<speech type="speaker">လွှတ်တော်ကသဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူတဲ့သူ မရှိတဲ့အတွက် ကော်မရှင် ဥက္ကဋ္ဌ နှင့် အဖွဲ့ဝင်များ၏ လစဉ် ချီးမြှင့်ငွေကို ကျပ် ခြောက်သိန်း၊ တည်းခိုနေထိုင်စရိတ်ကို တစ်ရက်လျှင် ကျပ် ငါးထောင်၊ အခြားအသုံးစရိတ်ကို တစ်ရက်လျှင် ကျပ် ငါးထောင်၊ စားသောက်စရိတ်ကို တစ်ရက်လျှင် ကျပ်တစ်သောင်းသို့ တိုးမြှင့်သတ်မှတ်ရန်နှင့် အဆိုပါ လစဉ် ချီးမြှင့်ငွေ နှင့် စရိတ်များကို ၂၀၁၅ ခုနှစ်၊ ဧပြီလ ၁ ရက်နေ့မှစ၍ ခံစားခွင့်ပြုကြောင်း လွှတ်တော် က ဆုံးဖြတ်ပါတယ်။ (ဩဘာသံများ)</speech>
</bill>
<bill>
<title>အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက် ဖြင့် ပေးပို့လာသော တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွား မြှင့်တင်ရေး နည်းဥပဒေများနှင့် စပ်လျဉ်း၍ လွှတ်တော်သို့တင်ပြခြင်းနှင့် အတည်ပြုချက် ရယူခြင်း</title>
<speech type="speaker">အစီအစဉ် (၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနက ၁၅-၁-၂၀၁၅ ရက်စွဲပါ အမိန့်ကြော်ငြာစာ အမှတ် ၂/၂၀၁၅ ဖြင့် ထုတ်ပြန်ခဲ့သော တောင်သူလယ်သမား အခွင့်အရေး ကာကွယ်ရေးနှင့် အကျိုးစီးပွား မြှင့်တင်ရေး နည်းဥပဒေများကို အမျိုးသားလွှတ်တော်တွင် ၂၀-၁-၂၀၁၅ ရက်နေ့၌ လွှတ်တော် ကိုယ်စားလှယ်များထံ ဖြန့်ဝေ ထားပြီး ဖြစ်ပါတယ် င်း နည်းဥပဒေများကို ပြည်သူ့လွှတ်တော်က ၂၄-၂-၂၀၁၅ ရက်နေ့တွင် ပြင်ဆင်ချက်ဖြင့် အတည်ပြုခဲ့ပါတယ်။ ပြည်သူ့လွှတ်တော်က ပြင်ဆင်ချက်ဖြင့် အတည်ပြုခဲ့သည့် ပြင်ဆင်ချက်ဇယားကို လွှတ်တော်ကိုယ်စားလှယ်များထံ ဖြန့်ဝေ ထားပြီး ဖြစ်ပါတယ်။ အမျိုးသားလွှတ်တော်ဆိုင်ရာ နည်းဥပဒေများ ၁၇၁ တွင် ဖြန့်ဝေတင်ပြသော နည်းဥပဒေ တစ်ရပ်ရပ်သည် သက်ဆိုင်ရာ ဥပဒေပါ ပြဋ္ဌာန်းချက်များနှင့်ညီညွတ်မှုမရှိကြောင်း တွေ့ရှိပါက ယင်းနည်းဥပဒေများကို ပယ်ဖျက်ရန် သို့မဟုတ် ပြင်ဆင်စေရန် နည်းဥပဒေများ ဖြန့်ဝေတင်ပြသော နေ့ရက်မှ ရက်ပေါင်း (၉၀)အတွင်း လွှတ်တော်ကိုယ်စားလှယ်များက အဆိုတင်သွင်းနိုင်သည် ဟုဖော်ပြထားပါတယ်။ တောင်သူလယ်သမား အခွင့်အရေး ကာကွယ်ရေးနှင့် အကျိုးစီးပွားမြှင့်တင်ရေး နည်းဥပဒေများနှင့် စပ်လျဉ်း၍ ပြင်ဆင်ချက်တင်သွင်းလိုတဲ့ လွှတ်တော်ကိုယ်စားလှယ် မရှိတဲ့အတွက် လည်းကောင်း၊ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၄၉ နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၈၄-က၊ နည်းဥပဒေခွဲ(က)တို့အရ ပြည်သူ့လွှတ်တော်နှင့် အမျိုးသားလွှတ်တော် နှစ်ရပ်လုံးက နည်းဥပဒေများ၊ စည်းမျဉ်း သို့မဟုတ် စည်းကမ်းကို လွှတ်တော်က ပယ်ဖျက်ရန် သို့မဟုတ် ပြင်ဆင်ရန် အတည်ပြုလျှင် ယင်းနည်းဥပဒေများ၊ စည်းမျဉ်း သို့မဟုတ် စည်းကမ်းကို လွှတ်တော်က ပယ်ဖျက်ရန် သို့မဟုတ် ပြင်ဆင်ရန် အတည်ပြု သည် ဟု မှတ်ယူ၍ လွှတ်တော်တွင် မှတ်တမ်းတင်ရမည် ဟု လည်းကောင်း ဖော်ပြထားပါတယ်။ ဒါကြောင့် ယင်းနည်းဥပဒေကို အမြန်အတည်ပြုရန် လိုအပ်သည့်အတွက် ပြည်သူ့လွှတ်တော် ၏ ပြင်ဆင်ချက်ကို အတည်ပြုရန် လွှတ်တော်ရဲ့ သဘောထား ရယူမှာ ဖြစ်ပါတယ်။</speech>
<speech type="speaker">လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူတဲ့သူ မရှိတဲ့အတွက် တောင်သူလယ်သမား အခွင့်အရေး ကာကွယ်ရေးနှင့် အကျိုးစီးပွားမြှင့်တင်ရေး နည်းဥပဒေများကိုပြည်သူ့လွှတ်တော်၏ ပြင်ဆင်ချက်အတိုင်း အတည် ပြုကြောင်း ကြေညာပါတယ်။(ဩဘာသံများ)</speech>
</bill>
</section>
<section value="Motion">	
<motion>
<title>ဦးစောမော်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁)၏ ပြည်သူများ၏ ကျန်းမာရေး၊ ပတ်ဝန်းကျင်နှင့် ဂေဟစနစ်များ ထိန်းသိမ်းရေးတို့အတွက် ပလပ်စတစ်သုံးစွဲမှု လျှော့ချရေး၊ ကင်းစင်ရေးတို့အတွက် ပြည်သူ တစ်ရပ်လုံး အသိရှိရှိပါဝင်လာအောင် ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="speaker">အစီအစဉ်(၈)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း က ပြည်သူများ၏ ကျန်းမာရေး၊ ပတ်ဝန်းကျင်နှင့်ဂေဟစနစ်များ ထိန်းသိမ်းရေးတို့အတွက်ပလပ်စတစ်သုံးစွဲမှု လျှော့ချရေး၊ ကင်းစင်ရေး တို့အတွက် ပြည်သူတစ်ရပ်လုံး အသိရှိရှိ ပါဝင်လာအောင် ဆောင်ရွက်ပေးရန်နှင့် စပ်လျဉ်းသည့် အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု ဦးစောမော်ထွန်း အဆို တင်သွင်းဖို့ ဖြစ်ပါတယ်</speech>
<speech><mp id="73">ဦးစောမော်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနဲ့ ကိုယ်စားလှယ်များ၊ ပြည်ထောင်စုဒုတိယဝန်ကြီးနဲ့ ကော်မရှင် အဖွဲ့ဝင်များအားလုံး ကျက်သရေမင်္ဂလာအပေါင်းနှင့် ပြည့်စုံကြပါစေကြောင်း ဦးစွာ ဆုမွန်ကောင်းများတောင်းရင်း ဂါရဝပြုအပ်ပါတယ်။ ကျွန်တော့်အနေနဲ့ ပြည်သူများရဲ့ ကျန်းမာရေး၊ ပတ်ဝန်းကျင်နှင့် ဂေဟစနစ်များ ထိန်းသိမ်းရေးတို့အတွက် ပလပ်စတစ်သုံးစွဲမှု လျှော့ချရေး၊ ကင်းစင်ရေးတို့အတွက် ပြည်သူတစ်ရပ်လုံး အသိရှိရှိပါဝင်လာအောင် ဆောင်ရွက်ပေးရေး ပြည်ထောင်စုအစိုးရအား တိုက်တွန်း ကြောင်း အဆိုကို တင်သွင်းမှာ ဖြစ်ပါတယ်။ ဥက္ကဋ္ဌကြီးခင်ဗျား။ ပလပ်စတစ်ဆိုတာ ရေနံကနေ ပြို ကွဲထွက်လာတဲ့ ဓာတုပစ္စည်းနဲ့ ထုတ်လုပ်ထားတဲ့ အော်ဂဲနစ်ပစ္စည်းဖြစ်ပါတယ်။ ငွေကုန်ကြေးကျသက်သာခြင်း၊ ထုတ်လုပ်ရလွယ်ကူ ခြင်း၊ အမျိုးမျိုးအသုံးပြု၍ရခြင်း၊ ရေစိမ့်မထွက်ခြင်းစတဲ့ အကျိုးကျေးဇူးတွေကြောင့် ၁၉၅၀ ပြည့်နှစ် ကနေစပြီးတော့ ပလပ်စတစ်ပစ္စည်းတွေကို စတင်တီထွင်ပြီးတော့ တွင်တွင်ကျယ်ကျယ် အသုံးပြုလာခဲ့ကြတာဖြစ်ပါတယ်။ အိမ်တစ်ဆောင်ကို ကြည့်မယ်ဆိုရင် ဧည့်ခန်း၊ အိပ်ခန်း၊ မီးဖိုခန်း၊ စတိုခန်း ကနေစပြီး သောက်ရေသန့်အဆုံး ပလပ်စတစ်အသုံးအဆောင်တွေနဲ့ပဲ နေရာယူထားပါတယ်။ ပလပ်စတစ်ဟာ ဓာတုပစ္စည်းဖြစ်တဲ့အတွက် ဓာတ်တုန့်ပြန်မှု ပြန့်နှံ့မှုအမျိုးမျိုးကိုတွေ့ရသလို ကာကွယ် နိုင်တဲ့ စွမ်းရည်လည်း မရှိပါဘူး။ လူ့ခန္ဓာကိုယ်က ဟော်မုန်းတွေကို အနှောင့်အယှက်ပေးပါတယ်။ ကြာကြာသုံးများများသုံးမယ်ဆိုရင် ပိုမိုပြီးတော့ ဆိုးရွားလာစေနိုင်ပါတယ်။ ပလပ်စတစ်မှာပါတဲ့ (Bisphenol A) ဓာတုပစ္စည်းနဲ့ (Phthalate) ဓာတုပစ္စည်းဟာ လူကို ကင်ဆာရောဂါကြီးတွေ ဖြစ်အောင် အန္တရာယ်ပေးနိုင်ပါတယ်။ ပလပ်စတစ်တွေဟာ ကမ္ဘာ့မြေထုေထုနှင့် လေထဲမှာ ပျံ့လွှင့်မှုများလာတာနဲ့အမျှ အန္တရာယ်တွေ ပိုမိုဖြစ်ပေါ်လာရပါတယ်။ သဘာဝ ပတ်ဝန်းကျင်မှာ ကမ္ဘာကြီးပူနွေးလာပြီး ရေခဲများအရေပျော်လာခြင်း၊ ရေကြီးခြင်း၊ လေမုန်တိုင်းတိုက်ခြင်း စတဲ့ မိုးလေဝသပြဿနာများလည်း ဖြစ်ပေါ်လာရပါတယ်။ ပလပ်စတစ် အသုံးချမှု များလွန်းခြင်းကြောင့် ပလပ်စတစ်ထဲမှ အဆိပ်အတောက်တွေဟာ ဝမ်းဗိုက်အတွင်းမှာ မွေးလာမယ့်ကလေးတွေကို မွေးရာပါကျန်းမာရေး ချို့ယွင်းစေခြင်းဆိုတဲ့ ဗီဇဆိုင်ရာကျန်းမာရေး ပြဿနာဖြစ်ခြင်း၊ အာဟာရဓာတ် ပြဿနာ တက်စေခြင်း၊ လူမှုရေးဆိုင်ရာ ပတ်ဝန်းကျင်ပြဿနာ တက်စေခြင်း စတဲ့ အန္တရာယ်တွေ များပြားလာနိုင်ပါတယ်။ ပလပ်စတစ်မှာပါဝင်တဲ့ ဓာတုပစ္စည်းတွေကတော့ (၁) ပိုလီအီသလင်းတာရီသလိတ် ပါဝင်တဲ့ ပလပ်စတစ် (Polyethylene Terephdate)၊ (၂) ပိုလီအီသလင်းဓာတ် သိပ်သည်းမှုမြင့်မားစွာ ပါတဲ့ ပလပ်စတစ်၊ (၃) ပိုလီဗီနိုင်းကလိုရိုဒ် ပါဝင်တဲ့ ပလပ်စတစ် (Polyvinyl Chloride)၊ (၄) ပိုလီအီသလင်း ဓာတ် သိပ်သည်းမှုနည်းပါးစွာ ပါဝင်တဲ့ ပလပ်စတစ်၊ (၅) ပိုလီပရိုပိုင်လင်း ပါဝင်တဲ့ ပလပ်စတစ် (Poly Propylene)၊ (၆) ပိုလီအိုင်ရင်းပလပ်စတစ် (Polystyrene)နဲ့ အခြားဓာတု ပစ္စည်းများ ပါဝင်တဲ့ ပလပ်စတစ် (Polycarbonate) ပိုလီကာဗွန်နိတ် ပါဝင်တဲ့ ပလပ်စတစ်တွေ ဖြစ်ပါတယ်။ ဥက္ကဋ္ဌကြီးခင်ဗျား။ ဒီပလပ်စတစ် အသုံးအဆောင်များကို စွဲစွဲမြဲမြဲ သုံးတဲ့တွက် လူရဲ့ ဟော်မုန်း တွေကို အနှောက်အယှက် ဖြစ်ပါတယ်။ ဒီအကျိုးဆက်များဟာ င��်ရွယ်တဲ့ မိန်းကလေးများ အပျိုဖော်ဝင် စောလာတယ်။ အဝလွန်လာတယ်။ ဆီးချို သွေးချို တက်ခြင်း၊ နှလုံးရောဂါဖြစ်ခြင်း၊ ရင်သားကင်ဆာ ဖြစ်ခြင်းများ ဖြစ်ပေါ်လာနိုင်စေသလို၊ အမျိုးသားများမှလည်း မျိုးပွားမှု ကျဆင်းခြင်း၊ ဆီးကျိတ်ကင်ဆာ ဖြစ်စေခြင်းများ ဖြစ်ပေါ်လာနိုင်ပါတယ်။ ကလေးများ ဉာဏ်ရည်ချို့တဲ့ခြင်း၊ အာရုံခံစားမှုပိုင်းဆိုင်ရာ၊ အပြုအမှုပိုင်းဆိုင်ရာ ပြဿနာဖြစ်စေခြင်းတို့ကြောင့် သိပ္ပံပညာရှင်များ စတင်ပြီး သတိပြုမိလာခဲ့ကြ ပါတယ်။ သုတေသီပညာရှင်များက ပလပ်စတစ်နှင့်ပတ်သက်ပြီးတော့ ကြွက်တွေကို သုတေသနပြုလုပ် ခဲ့ကြပါတယ်။ ပလပ်စတစ်နှင့် လုံးဝမထိတွေ့တဲ့ကြွက်ရဲ့ ကိုယ်တွင်းဟော်မုန်းများ အနှောက်အယှက် လုံးဝမရှိဘဲ သားအိမ်ထဲတွင် ပလပ်စတစ်ထည့်ထားတဲ့ ကြွက်များကတော့ အဝလွန်လာသည်ကို တွေ့ရှိ ရပါတယ်။ ဒီလို Bisphenol A(BPA)ပလပ်စတစ်ဓာတုပစ္စည်းကြောင့် ကျား/မ မျိုးပွားပြဿနာဖြစ်နိုင်ချေ များခြင်း၊ သားပျက်သားလျော မကြာခဏ ဖြစ်နိုင်ခြေများပါတယ်။ ရေသန့်ဘူးများတွင် ရေကို ကြာကြာ ထားတယ်၊ ကားမှန်လုံ ပိတ်ထားပြီး ထားတဲ့ခဲ့ ရေသန့်ဘူးမှ ရေကို သောက်မယ်ဆိုရင် ဒီ BPA ဆိုတဲ့ အနံ့ကို ရရှိပါတယ်။ Phthalate သဲလိတ် ခေါ် ဓာတုပစ္စည်းကတော့ သိုင်းရွိုက်ဟော်မုန်း၊ အင်ဆူလင်ဟော်မုန်း နှင့် အမျိုးသားမျိုးဆက်ပွားပြဿနာတွေကို ဖြစ်ပေါ်စေနိုင်ပါတယ်။ ပန်းနာရင်ကြပ် စွဲစေခြင်း၊ အဝလွန် သူတွေအတွက် ဆီးချို သွေးချို ဖြစ်နိုင်ခြေများပါတယ်။ PVC နှင့် ပြုလုပ်ထားတဲ့ ကလေးကစားစရာ ပလပ်စတစ်အရုပ်တွေ၊ လေမှုတ်သွင်းထားတဲ့ မွေ့ရာတွေ၊ ရေချိုးခန်းသုံးထားတဲ့ လိုက်ကာတွေ၊ မွေးရနံ့ ဆပ်ပြာတွေ၊ လိုးရှင်းတွေ၊ သုတ်ဆေးတွေ၊ ကားမှုတ်ဆေးတွေဟာ ပလပ်စတစ် အသုံးအဆောင်များ ဖြစ်ပါတယ်။ ယခုအချိန်အခါမှာဆိုရင် သွားတိုက်ဆေးတို့၊ အကြောဆေးတို့၊ မျက်စဉ်းဆေး စတဲ့ ဘူးတွေ ဟာ ပလပ်စတစ်ကို အသုံးပြုလာတာ တွေ့ရပါတယ်။ ကလေး/လူကြီးအားလုံး နေ့စဉ် ဝယ်ယူစားတဲ့ မုန့်တွေထည့်တဲ့အိတ်တွေကလည်း ကြွပ်ကြွပ်အိတ်၊ ပလပ်စတစ်အိတ်တွေကို လက်ခံသုံးစွဲလာတာလည်း ဆယ်စုနှစ် ငါးစုတိုင်ခဲ့ပြီ ဖြစ်ပါတယ်။ ဒီပလပ်စတစ်အန္တရာယ်ကို ၂၀၀၅ ခုနှစ်ကစပြီး ဥရောပမှာ စတင်ပြီး တားမြစ်ခဲ့ပါတယ်။ ၂၀၀၆ ခုနှစ်မှာ ဆန်ဖရန်စစ္စကိုမြို့နှင့် ၂၀၀၉ ခုနှစ်မှာ ကာလီဖိုးနီးယားနဲ့ အမေရိကန်ပြည်ထောင်စု တစ်ခုလုံး မှာ ပလပ်စတစ်မှာ သဲလိတ်ဓာတုပစ္စည်း မထည့်သွင်းဘဲ ပြုလုပ်ရောင်းချဖို့ လုပ်ခဲ့ပါတယ်။ ပိုလီကာဗွန်နိတ် (PC) အသုံးအဆောင်ပစ္စည်းအစား ဖန်၊ ကြွေနဲ့ လုပ်ထားတဲ့ ပန်းကန် ခွက်ယောက်တွေ မိုက်ခရိုဝေ့ဖ်မှာ သုံးနိုင်တဲ့ စာတန်းပါတဲ့ အသုံးအဆောင်တွေကို ပြောင်းလဲပြီး သုံးသင့် ပါတယ်။ ရေသန့်ကိုလည်း ပလပ်စတစ်ဗူးအစား မြေအိုးမှာ ပြောင်းလဲအသုံးပြု တာတွေ၊ နံနက်စာ (Breakfast) ဝယ်မယ်ဆိုရင်လည်း ကြွပ်ကြွပ်အိတ်၊ ပလပ်စတစ်အိတ်အစား စတီး အသုံးအဆောင် တွေကို ပြောင်းလဲပြီး အသုံးပြု သင့်ပါတယ်။ နို့ဘူးစသော ကလေး အသုံးအဆောင်တွေမှာ ပလပ်စတစ် အသုံးပြုခြင်းကိုလည်း ရှောင်ကြဉ်သင့်ပါတယ်။ ယခုအခါမှာ ကြက်အူချောင်းတို့၊ ဝက်အူချောင်းတို့စတဲ့ စားစရာ ပစ္စည်းတွေဟာ ယခင်လို ဆိတ်အူကို အသုံးပြု တာ မဟုတ်ပါဘူး။ ပလစ်စတစ်ဘားအတွင်းမှာ အစာသွပ် ထားတဲ့အတွက် ဒါဟာ အပူပေးရင် ကျန်းမာရေးအရ လူကို ထိခိုက်နိုင်ခြင်း ရှိ/မရှိ ဆိုတာ တွေလည်း ဓာတ်ခွဲစမ်းသပ်သင့်ပါတယ်။ ကျွန်တော်တို့ ဒီလို စားစရာတွေ၊ အသုံးအဆောင်တွေ ဝယ်သမျှကို ပလပ်စတစ်အိတ်၊ ကြွပ်ကြွပ်အိတ်တွေနဲ့ ထုတ်ပိုးလျက်ရှိပါတယ်။ အသုံးမလိုတဲ့ အိတ်ခွံများကို စည်းမဲ့ကမ်းမဲ့ စွန့်ပစ်ခြင်း များကြောင့်လည်း ဒီအမှိုက်တွေဟာ လေနှင့်အတူ နေရာတော်တော်များမှာ ရောက်ရှိပြီးတော့ အရုပ်ဆိုး အကျည်းတန်နေရပါတယ်။ ဒါကြောင့် ကျွန်တော့်အနေနဲ့ စွန့်ပစ်အမှိုက်တွေက လျှပ်စစ်စွမ်းအင် ထုတ်ပေးဖို့အတွက် မေးခွန်းကိုလည်း မေးမြန်းဖူးပါတယ်။ ဒီအိတ်ဟောင်းတွေဟာ ရေမြောင်းတွေ၊ ကန်၊ ချောင်း၊ မြစ်များမှာ ရေစီးနှင့် မျောပါသွားကြပါတယ်။ ၎င်းမှ ပင်လယ်စတဲ့ နေရာများရောက်တဲ့အခါ ဒီအိတ်တွေဟာ အစိတ်အစိတ် အမြွာမြွာ ဖြစ်သွားရပါတယ်။ ဒါတွေကို ငါးတွေက အစာမှတ်ပြီး ဟပ်ပြီးတော့ စားသုံးပါတယ်။ ဒီနောက်ဆက်တွဲ ဆိုးကျိုးတွေဟာ ငါးတွေရဲ့ အစာအိမ်ကို ဒုက္ခပေးပြီး ငါးမျိုးသုန်းသည်အထိ ဖြစ်ပေါ်စေပါတယ်။ အသုံးမလိုတော့တဲ့ ပလပ်စတစ် ကြွပ်ကြွပ်အိတ်တွေကို မီးရှို့ဖျက်စီးတဲ့အခါမှာ လေထု ညစ်ညမ်းစေခြင်းနှင့်အတူ မြေဆီလွှာတွေ ပျက်စီးဆုံးရှုံးစေပါတယ်။ စိုက်ပျိုးရေးကို အားထားရသော ကျွန်တော်တို့ မြန်မာနိုင်ငံအဖို့ မြေဆီလွှာ ပျက်စီးဆုံးရှုံးမှုဟာ အလွန်အန္တရာယ်များကြောင်း တင်ပြအပ် ပါတယ်။ ဥက္ကဋ္ဌကြီးခင်ဗျား။ ပလပ်စတစ်ကြောင့်ဖြစ်တဲ့ သဘာဝပတ်ဝန်းကျင် အန္တရာယ်တွေကတော့ ဒီပလစ်စတစ်အိတ်တွေကို ပူတဲ့အစားအစာတွေနဲ့ ထုတ်ပိုးတဲ့အခါမှာ ပလတ်စတစ်အိတ်တွေက ပျော့လာပြီး အပူနဲ့ဓာတ်ပြုပြီးတော့ ကင်ဆာဖြစ်စေနိုင်တဲ့ ဒိုင်အောက်ဇင် (dioxin) ဓာတ်တွေ ထွက်ပေါ် လာပါတယ်။ ပလစ်စတစ်က ပေါ့ပါးတယ်။ ပလတ်စတစ်အိတ်တွေကို အလွန်အကျွံ သုံးစွဲလာတဲ့အတွက်ကြောင့် မပျက်စီးဘဲ သဘာဝပတ်ဝန်းကျင်မှာ အချိန်ကြာမြင့်စွာ တည်ရှိနေတဲ့ အစွမ်းသတ္တိတွေကြောင့် လေဟာပြင်တွေ၊ လူနေအိမ်ခြေတွေ၊ မြို့တွင်း/မြို့ပြင် လမ်းမကြီးတွေ၊ ပင်လယ်ကမ်းခြေတွေနဲ့ ရေတွေမှာ ညစ်ညမ်းမှုများ ဖြစ်လာရတဲ့ အကြောင်းအရင်းတွေ ဖြစ်ပါတယ်။ အမှိုက်များ စုံပုံနေခြင်းနှင့်ပလတ်စတစ်အမှိုက်များနဲ့ ပြည့်နှက်နေတဲ့ အခြားနေရာလွတ်များဟာလည်း မသန့်ရှင်းတော့ဘဲ အကျည်းတန်လှပါတယ်။ ပလစ်စတစ်များကို တွင်ကျယ်စွာ အသုံးပြုလာခြင်းကြောင့် သိမ်းဆည်းရခက်ခဲလာပါတယ်။ ပလတ်စတစ်အိတ်တွေကို စည်းမဲ့ကမ်းမဲ့ လွှင့်ပစ်တဲ့အတွက် မြို့ရွာတွေ၊ စည်ပင်သာယာရေးရဲ့ အမှိုက်သိမ်းစနစ်တွေကို ဟန့်တားပိတ်ဆို့စေပြီးတော့ ရေကြောင့်ဖြစ်ပေါ်တဲ့ရောဂါတွေ ကူးစက်ပြန့်ပွား လာပြီး အမှိုက်ထိန်းသိမ်းတဲ့စနစ်အတွက် ကုန်ကျစရိတ်လည်း ပိုမိုများပြားလာပါတယ်။ ပလတ်စတစ်အိတ်တွေက သစ်ပင်တွေ၊ အပင်ငယ်တွေနဲ့ ကပ်ငြိသွားတဲ့အခါမှာလည်း သဘာဝအလင်းရောင်ကို မရရှိတော့ဘဲနဲ့ အပင်များ အစာချက်လုပ်သည့်ဖြစ်စဉ်ကို ယုတ်လျော့နှေးကွေး စေပါတယ်။ ပလတ်စတစ်အိတ်တွေဟာ ရောဂါများစွာ ဖြစ်စေရုံသာမကဘဲ အသုံးပြုပြီးသော ပလတ်စတစ်အိတ်တွေကို စနစ်တကျ မစွန့်ပစ်တဲ့အတွက် ကျွဲ၊ နွား၊ တိရစ္ဆာန်တွေက ဒီအိတ်တွေကို စားမိပြီး အသက်ရှူခက်ခဲခြင်း၊ အစာအိမ်နှင့် အူလမ်းကြောင်းနှင့် ပတ်သက်တဲ့ ရောဂါကြောင့် တိရစ္ဆာန်တွေ သေဆုံးရတာတွေလည်း ရှိပါတယ်။ ပလတ်စတစ်ပစ္စည်းများဟာ မြေကြီးထဲမှာ သဘာဝအတိုင်းမပျက်စီးဘဲ နှစ်ပေါင်းများစွာ တည်ရှိနိုင်တဲ့အတွက်လည်း မြေဆီ၊ မြေဩဇာတွေကို ပျက်စီးစေပါတယ်။ ဒီအိတ်တွေဟာ မြေကြီးထဲမှာ မြှုပ်ခြင်းဟာ မိုးရေများကို သိမ်းဆည်းထားတဲ့ မြေဆီလွှာအပေါ်ပိုင်းကို အလွှာတစ်ခုအဖြစ် ကာသလိုဖြစ်ပြီးတော့ အောက်ပိုင်းအလွှာကို ရေနှင့်အခြားဓာတ်မြေသြဇာများ မရောက်ရှိနိုင်အောင် တားဆီးထားပါတယ်။ ဒီအိတ်တွေဟာ ရေမျက်နှာပြင်ပေါ်မှာ အချိန်ကြာမြင့်စွာ မျောနေနိုင်တဲ့အတွက် ကူးစက်ဘက်တီးရီးယားများ ပေါက်ဖွားကြီးပြင်းစေတဲ့ ပတ်ဝန်းကျင်ကိုလည်း ဖန်တီးပေးလျက် ရှိပါတယ်။ ရေထဲမှာ ပလတ်စတစ်အိတ်များ စုပုံနေခြင်းကြောင့် ဆည်မြောင်း၊ တူးဖော်ခြင်းများနှင့် ရေထုတ်လွှတ်ပေးတဲ့စနစ်ကို အဟန့်အတား ဖြစ်စေပါတယ်။ ဒီပလတ်စတစ်အိတ်တွေကို မီးရှို့ဖျက်ဆီး မယ်ဆိုရင်လည်း ကလိုရင်းဒိုင်အောက်ဆိုဒ်၊ ကာဘွန်ဒိုင်အောက်ဆိုင်၊ ဒိုင်အောက်ဇင်၊ အခြားဓာတ်ငွေ့ တွေဟာ အန္တရာယ်ရှိတဲ့ အဆိပ်အငွေ့များစွာ ထွက်ပေါ်စေတာ ဖြစ်ပါတယ်။ ဒီအိတ်တွေဟာ ကမ်းခြေမှာ စုပုံတည်ရှိမယ်ဆိုရင်လည်း သဘာဝပတ်ဝန်းကျင်နဲ့ ရေနေ သတ္တဝါများအတွက် အန္တရာယ် ဖြစ်ပါတယ်။ ပလတ်စတစ်အမှိုက်များဟာ ကမ္ဘာ့မြစ်များ၊ သမုဒ္ဒရာများ၊ ပင်လယ်ကြီးထဲကို မျောပြီးတော့ ပင်လယ် သမုဒ္ဒရာကို ညစ်ညမ်းစေပြီး ဂေဟစနစ်ကို ဖျက်ဆီးလျက် ရှိပါတယ်။ ဒါကြောင့် ရေနေသတ္တဝါများကို ဒုက္ခပေးပြီးတော့ ငါးတွေ၊ ပင်လယ်ငှက်တွေ၊ ဖျံတွေ၊ အခြား ပင်လယ်ရေနေ သတ္တဝါမျိုးစိတ်များဟာ ပလတ်စတစ်အမှိုက်များကို အစာမှတ်ပြီး မျိုချတဲ့အတွက် အသက်ဆုံးရှုံးရပါတယ်။ သမုဒ္ဒရာများထဲမှာရှိတဲ့ အမှိုက်များရဲ့ (၈၆)ရာခိုင်နှုန်းဟာ ပလတ်စတစ် ဖြစ်တယ်လို့ ဆိုကြပါတယ်။ ပလတ်စတစ်ပစ္စည်းများ ထုတ်လုပ်တဲ့စက်ရုံတွေကြောင့်လည်း သဘာဝပတ်ဝန်းကျင် ညစ်ညမ်းစေပြီး တစ်ကမ္ဘာလုံးရှိ သဘာဝပတ်ဝန်းကျင်ပညာရှင်များနဲ့ အစိုးရတို့ ရင်ဆိုင်ကြုံတွေ့နေ ရတဲ့ ဒါ အရေးကြီးတဲ့ပြဿနာ တစ်ရပ် ဖြစ်ပါတယ်။ ပလတ်စတစ်ပစ္စည်း ထုတ်လုပ်သူများဟာ ပစ္စည်းကို ထုတ်လုပ်ရာမှာ ထွက်ရှိလာတဲ့ ပလတ်စတစ် အညစ်အကြေးများနဲ့ ဓာတုပစ္စည်းတွေကို အနီးအနားမှာ ရှိတဲ့ ရေမြောင်းနဲ့ နေရာလွတ်များမှာ စွန့်ပစ်တာတွေ ရှိပါတယ်။ ဒီလိုလုပ်ခြင်းဟာလည်း သဘာဝ ဝန်းကျင်ကို ညစ်ညမ်းစေပြီး ကျန်းမာရေးကို ထိခိုက်စေမှာ အမှန် ဖြစ်ပါတယ်။ ပလတ်စတစ်စွန့်ပစ်ပစ္စည်းတွေကို ပြန်လည်အသုံးပြုဖို့ မီးရှို့ခြင်းများ ပြုလုပ်နိုင်ပါတယ်။ မီးရှို့မယ်ဆိုရင် ကျွန်တော် စောစောက တင်ပြသလို ကာဘွန်ဒိုင်အောက်ဆိုဒ်၊ ကာဘွန်မိုနောက်ဆိုဒ်၊ နိုက်ထရပ်အောက်ဆိုဒ်၊ မီသိန်း၊ ဆာလဖာဒိုင်အောက်ဆိုဒ် စတဲ့ ဓာတ်ငွေ့တွေ ထွက်လာပြီး သဘာဝ ပတ်ဝန်းကျင်ကို ညစ်ညမ်းစေမှာ ဖြစ်ပါတယ်။ ပလတ်စတစ် သုံးစွဲမှုများလာတာတဲ့အမျှ မြေ၊ ရေ၊ လေ ညစ်ညမ်းပြီး ကမ္ဘာမြေရဲ့ ဂေဟစနစ်ကို မတည်မငြိမ် ဖြစ်စေမှာ ဖြစ်ပါတယ်။ ဒါကြောင့် ပလတ်စတစ်အန္တရာယ်ကို ကာကွယ်တားဆီးမယ်ဆိုရင် လိုက်နာဖို့ အချက်တွေ ရှိပါတယ်။ ဒီပလတ်စတစ် အသုံးပြုမှုကို ထိန်းချုပ်နိုင်တဲ့ အခြေခံနည်းလမ်းတွေကတော့ လျှော့ချခြင်း လို့ခေါ်တဲ့ (Reduce)၊ ပြန်လည်အသုံးပြုခြင်းဆိုတဲ့ (Reuse)၊ စွန့်ပစ်ပစ္စည်းများကို ပြန်လည်သုံးစွဲခြင်း (Recycle)တို့ ဖြစ်ပါတယ်။ ပြန်လည်အသုံးပြုနိုင်တဲ့ အိတ်နဲ့ ပစ္စည်းတွေကို အသုံးပြုရမှာ ဖြစ်ပါတယ်။ အသုံးပြုပြီးသား ပလတ်စတစ်တွေကိုလည်း ပြန်လည်အသုံးချရမှာ ဖြစ်ပါတယ်။ သုံးပြီးသား ပလတ်စတစ် တွေကိုတော့ စနစ်တကျ စွန့်ပစ်ရမှာ ဖြစ်ပါတယ်။ Polycarbonate နဲ့ ပြုလုပ်ထားတဲ့ ကလေးသုံးပုလင်းတွေ၊ နို့ဘူးတွေ၊ သောက်ရေခွက် တွေကို ရှောင်ကြဉ်ရမှာ ဖြစ်ပါတယ်။ ဒီအစား ဖန်ခွက်တို့၊ စတီးတို့ကို အစားထိုးသုံးရာမှာ ပိုမို စိတ်ချရ ပါတယ်။ ကာဗွန်ပုလင်းတွေကို အသုံးပြုမယ်ဆိုရင်လည်း ပုလင်းတွင်းမှာ ရှိတဲ့ အစားအသောက်တွေ ကိုလည်း အပူပေးခြင်း မပြုလုပ်ရပါဘူး။ အခြားခွက်ထဲမှာထည့် အပူပေးပြီးတော့ အအေးခံပြီး မူလ ပုလင်းထဲမှာ ပြန်ပြီး သိမ်းဆည်းရမှာ ဖြစ်ပါတယ်။ ပလတ်စတစ်ပုလင်းများနဲ့ ရေသောက်ခြင်း ကိုလည်း ရှောင်ကြဉ်ဖို့ လိုအပ်ပါတယ်။ ဒီပုလင်းတွေဟာ ပြန်လည်အသုံးပြုလို့မရဘဲ တစ်ခါသုံး ရည်ရွယ်ပြီး ထုတ်တဲ့အတွက် ဖြစ်ပါတယ်။ ရေပမာဏများများကို သိုလှောင်လိုလျှင် ဖန်နဲ့ စတီးပုလင်းတွေကို အသုံးပြု တာ ပိုမိုကောင်းမွန်ပါတယ်။ ဘာကြောင့်လဲဆိုတော့ ပလတ်စတစ်ထဲမှာ ဓာတုပစ္စည်းများဟာ အချိန်နဲ့အမျှ ယိုစိမ့်ပြီးတော့ ထွက်နေတဲ့အတွက် ဖြစ်ပါတယ်။ ဒီပလတ်စတစ်ဘူးမှ အစားအစာတွေကို တိုက်ရိုက်အပူပေးခြင်း ကိုလည်း ရှောင်ကြဉ်သင့်ပါတယ်။ ပလတ်စတစ် အရည်အသွေးကို ကျဆင်းပြီး ဓာတုပစ္စည်းတွေ မြန်မြန်ဆန်ဆန် ယိုစိမ့်နိုင်ပါတယ်။ အဆီများပါတဲ့ အစားအစာနဲ့ တိုက်ရိုက်ထိတွေ့ရင်လည်း ဓာတုပစ္စည်း တွေ ယိုစိမ့်မှုဟာ ပိုမိုတိုးပွားလာစေပါတယ်။ ပလတ်စတစ်အစတွေကိုလည်း သတိနဲ့သုံးဖို့ ကျွန်တော်တို့ လိုအပ် ပါတယ်။ အပူပေးရင် ပလတ်စတစ်ကို အစားအစာနဲ့ မထိဖို့လိုသလို ဒီအစား ဖယောင်းစက္ကူ၊ စက္ကူရွက် တွေကို အသုံးပြုရမှာ ဖြစ်ပါတယ်။ ပလတ်စတစ်နဲ့ ထုပ်ပိုးတာ၊ သိမ်းဆည်းတာတွေကို ရှောင်ကြဉ်ပြီး အဝတ်စ၊ စက္ကူ၊ ကတ်ထူ စက္ကူများကို ဟင်းသီးဟင်းရွက် ထုတ်ပိုးပြီးတော့ အသုံးပြု နိုင်ပါတယ်။ စတီးနဲ့ ဖန်နဲ့လုပ်တဲ့ အစားအစာ ထည့်စရာဘူးများကိုလည်း အသုံးပြု နိုင်ပါတယ်။ ပလတ်စတစ်ပန်းကန်ခွက်ယောက်တွေ၊ အသုံးအဆောင် များနဲ့ အစားအစာထည့်ခြင်းကိုလည်း ရှောင်ကြဉ်ပြီးတော့ ဖန်ထည်၊ ကြွေထည်၊ မြေထည်၊ သစ်သား၊ စတီး၊ ယွန်းထည်တို့ကို အသုံးပြုခြင်းဟာ ကျန်းမာရေးကို ညီညွတ်စေပါတယ်။ ကျွန်တော်တို့ ရေခဲသေတ္တာ ထဲမှာလည်း ပလပ်စတစ်ဘူးတွေနဲ့ ရေကို ထည့်ထားဖို့ မသင့်ပါဘူး။ ကျွန်တော်တို့ အောက်စီအို၊ ဘိုင်အိုပလပ်စတစ်ကို အသုံးပြုဖို့ လိုအပ်ပါတယ်။ ဒီပလပ်စတစ်က မူလအရည်အသွေးကို မပျက်စီးပါဘူး။ လေဟာပြင်၊ ပင်လယ်၊ နေရောင်အောက်မှာ ပြို ကွဲနိုင်ပါတယ်။ အပူချိန်အေးသည်ဖြစ်စေ၊ ပူသည်ဖြစ်စေ အမှောင်ထဲမှာလည်း ပြို ကွဲနိုင်ပါတယ်။ ကာဗွန်ဒိုင် အောက်ဆိုဒ်ထက် အန္တရာယ်(၂၃)ဆ ပိုမိုများတဲ့ မီသိန်းဓာတ်ငွေ့ကို မထုတ်လုပ်တဲ့အတွက် အောက်စီအို၊ ဘိုင်အိုပလပ်စတစ်ကို သုံးသင့်ပါတယ်။ အစိုးရ များအနေနဲ့ကလည်း သုံးပြီးသား ပလပ်စတစ်ကို ပြန်လည်သိမ်းဆည်းပြီး၊ ပြန်လည်အသုံးပြု နိုင်ရေး အတွက် စီမံချက်ချဆောင်ရွက်သင့်ပါတယ်။ ပြန်လည်အသုံးပြုလို့ရတဲ့ ပလပ်စတစ်တွေကိုသာ အသုံးပြုခွင့် ပေးသင့်ပါတယ်။ ဒါကြောင့် ပလပ်စတစ်နဲ့ ပတ်သက်ပြီးတော့ ဥပဒေအချို့လည်း ပြဋ္ဌာန်းထုတ်ပြန်သင့်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အားဖြင့် တစ်မျိုးသားလုံး အဆိပ်တောက်ဖြစ်စေတဲ့ ပစ္စည်းများနဲ့ ထိတွေ့မှု နည်းပါးအောင် အနာဂတ်မျိုးဆက်သစ်တွေအတွက် ကြိုတင်ကာကွယ်တားဆီးသွားရန်လည်း လိုအပ်ပါ တယ်။ ပြည်သူတွေရဲ့ ကျန်းမာရေး၊ ပတ်ဝန်းကျင်နဲ့ ဂေဟစနစ်တွေ ထိန်းသိမ်းရေးတို့အတွက် ပလပ်စတစ် သုံးစွဲမှု လျှော့ချရေး၊ ကင်းစင်ရေးတို့အတွက် ပြည်သူတစ်ရပ်လုံး အသိရှိရှိ ပါဝင်လာအောင် ဆောင်ရွက် ပေးနိုင်ရေးကို ပြည်ထောင်စုအစိုးရကို တိုက်တွန်းကြောင်း အဆိုကို ဥက္ကဋ္ဌကြီးမှတစ်ဆင့် အများပြည်သူ ကိုယ်စား တင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်သူရှိပါက ဖိတ်ခေါ်ပါတယ်</speech>
<speech><mp id="80">ဒေါက်တာခင်မောင်လေး၊ ပဲခူးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ပဲခူးတိုင်းဒေသကြီး မဲဆန္ဒနယ်အမှတ်(၁)မှ အမျိုးသား လွှတ်တော်ကိုယ်စားလှယ် ဦးစောမော်ထွန်း တင်သွင်းတဲ့ ပြည်သူတို့ရဲ့ ကျန်းမာရေး၊ ပတ်ဝန်းကျင်နှင့် ဂေဟစနစ် ထိန်းသိမ်းရေးမှာ ပလပ်စတစ်သုံးစွဲရေးနဲ့ လျှော့ချရေး၊ ကင်းစင်ရေး လမ်းစဉ်မှာ ပြည်သူတို့ အား အသိရှိရှိနဲ့ ပြည်သူတစ်ရပ်လုံး ပါဝင်ဆောင်ရွက်ရေးဆိုတဲ့ အဆိုကို ပဲခူးတိုင်းဒေသကြီး မဲဆန္ဒနယ် အမှတ်(၈)မှ အမျိုးသားလွှတ်တော်ကိုယ်စားလှယ် ဒေါက်တာခင်မောင်လေး ကထောက်ခံအပ်ပါတယ်။</speech>
<speech type="speaker">။အမျိုးသားလွှတ်တော်ကိုယ်စားလှယ်များခင်ဗျား။ ဦးစောမော်ထွန်း တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ပြည်သူများ၏ ကျန်းမာရေး၊ ပတ်ဝန်းကျင်နှင့်ဂေဟစနစ်များ ထိန်းသိမ်းရေးတို့အတွက် ပလပ်စတစ်သုံးစွဲမှု လျှော့ချရေး၊ ကင်းစင်ရေး တို့အတွက် ပြည်သူတစ်ရပ်လုံး အသိရှိရှိပါဝင်လာအောင် ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်။ အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော် ကိုယ်စားလှယ်မရှိတဲ့အတွက် ဦးစောမော်ထွန်း ရဲ့ အဆိုကို လက်ခံ ဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦးစောမော်ထွန်း တင်သွင်းတဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော် (၃၇) ရက်မြောက်နေ့ အစည်းအဝေး ရပ်နားကြောင်းနှင့် (၃၈) ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ယခု အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေး (၃၇) ရက်မြောက်နေ့ကို ရပ်နားပါမယ်။ ပထမအကြိမ် အမျိုးသား လွှတ်တော် (၁၂)ကြိမ်မြောက် ပုံမှန်အစည်းအဝေး (၃၈) ရက်မြောက်နေ့ကို ၂၀၁၅ ခုနှစ်၊ ဧပြီလ ၁ ရက် (ဗုဒ္ဓဟူးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် (၁၂) ကြိမ်မြောက် ပုံမှန်အစည်းအဝေး (၃၇)ရက်မြောက် နေ့ကို ၁၄၄၉ နာရီအချိန်တွင် ရပ်နားပါသည်။</p>
</postface>
</transcript>
</doc>
