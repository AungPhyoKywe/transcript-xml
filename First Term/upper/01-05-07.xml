<doc>
<docinfo>
<docno>01-05-07.xml</docno>
<pdf>01-05-07.pdf</pdf>
<term value='01'>ပထမအကြိမ်</term>
<session value='05' />
<sittingday value='07' />

<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး သတ္တမနေ့မှတ်တမ်း</title>
<date value='26-10-2012'>၁၃၇၄ ခုနှစ်၊ သီတင်းကျွတ်လဆန်း ၁၁ ရက် (၂၀၁၂ ခုနှစ်၊ အောက်တိုဘာလ ၂၆ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး သတ္တမနေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော် ၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော်ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေး သတ္တမနေ့မှာ အမျိုးသား လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၂)ဦး ရှိပြီး ဒီကနေ့ အစည်းအဝေးကို (၁၉၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ် ဦးရေ စုစုပေါင်း၏ (၈၇.၃၉) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၀ နဲ့ နည်းဥပဒေ ၂၀(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ (က)နဲ့(ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ပဉ္စမပုံမှန် အစည်းအဝေးရဲ့ သတ္တမနေ့ အစီအစဉ်ကို လွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာနည်းဥပဒေ ၄၊ နည်းဥပဒေခွဲ(ဂ) နည်းဥပဒေခွဲငယ်(၁)အရ ခွင့်ပန်ကြားတဲ့ လွှတ်တော်ကိုယ်စားလှယ်များနဲ့ ပတ်သက်လို့ အချိန်ကို ငဲ့ညှာတဲ့အနေနဲ့ ဇယားနဲ့ ဖတ်ပြပါမယ်။ ဦးရဲမြင့်၊ ပဲခူး(၄)၊ ကျန်းမာရေး၊ ဒေါ်နန်းနီနီအေး၊ ကရင်(၆)၊ ကိုယ်ရေးကိုယ်တာ၊ ဦးဖိုးဇော်၊ ပဲခူး(၂)၊ ကိုယ်ရေးကိုယ်တာ၊ ဦးဝင်းနိုင်ရှိန်၊ ပဲခူး(၅)၊ ကိုယ်ရေးကိုယ်တာ၊ ဦးဇော်နိုင်ဦး၊ မွန်(၁၂)၊ ကိုယ်ရေးကိုယ်တာ၊ ဦးလှစိုး၊ တနင်္သာရီ(၉)၊ ကိုယ်ရေးကိုယ်တာ၊ ဦးစံပြည့်၊ ကချင်(၇)၊ ကိုယ်ရေးကိုယ်တာ၊ ဦးမန်းကံညွန့်၊ ကရင်(၂)၊ ကိုယ်ရေးကိုယ်တာ၊ ဦးမောင်မောင်အေး၊ ဧရာဝတီ(၁၁)၊ ကိုယ်ရေးကိုယ်တာ၊ ဦးတင်မြင့်၊ ပဲခူး(၃)၊ ကျန်းမာရေးတို့ ဖြစ်ပါတယ်။ ယခုတင်ပြခဲ့တဲ့ ခွင့်ပန်ကြားချက်များနဲ့ပတ်သက်လို့ ခွင့်ပြုဖို့ လွှတတော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး သတ္တမနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ် ဦးရေမှာ (၂၂၂) ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၈)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၁၀) ဦးဖြစ်၍ လွှတ်တော်က ခွင့်ပြု ထားသူ (၂၈)ဦးဖြစ်ပြီး ခွင့်မဲ့ ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ဂ)၊ နည်းဥပဒေခွဲငယ်(၂) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အမျိုးသားလွှတ်တော်ရဲ့ အတည်ပြုချက် ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ အမျိုးသားလွှတ်တော် ကိုယ်စားလှယ်များ မေးမြန်းထားတဲ့ ကြယ်ပွင့်ပြ ထားသော မေးခွန်းများကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။</speech>
<title>ကရင်ပြည်နယ်အတွင်း လေမှ ဓာတ်အားထုတ်လုပ်ပြီး လျှပ်စစ်ဓာတ်အား ဖြန့်ဖြူးပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းနှင့် ကရင်ပြည်နယ် ကော့ကရိတ်ခရိုင်၊ ကော့ကရိတ် မြို့ကို မဟာဓာတ်အားလိုင်း (Nationd Power Grid) သွယ်တန်းဖြန့်ဝေပေးရေး အစီအစဉ်အား ၂၀၁၃-၂၀၁၄ ဘတ်ဂျက်တွင် ထည့်သွင်းသတ်မှတ်ပေးရန် အစီအစဉ်ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ယခု ကရင်ပြည်နယ် မဲဆန္ဒနယ်အမှတ်(၉)မှ ဦးအောင်မြင့်သိန်း က ကရင်ပြည်နယ်အတွင်း လေမှ ဓာတ်အားထုတ်လုပ်ပြီး လျှပ်စစ်ဓာတ်အား ဖြန့်ဖြူးပေးရန်နှင့် ကရင်ပြည်နယ် ကော့ကရိတ်ခရိုင်၊ ကော့ကရိတ်မြို့ကို မဟာဓာတ်အားလိုင်း (National Power Grid)သွယ်တန်းဖြန့်ဝေပေးရေး အစီအစဉ်အား ၂၀၁၃-၂၀၁၄ ဘတ်ဂျက်တွင် ထည့်သွင်း သတ်မှတ်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းများကို မေးမြန်းဖို့ ဖြစ်ပါတယ်</speech>
<speech><mp id="33">ဦးအောင်မြင့်သိန်း၊ ကရင်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌ၊ ပြည်ထောင်စုအဆင့် အဖွဲ့အစည်းများ ဖိတ်ကြားထားသော ဧည့်သည်တော်များ၊ အမျိုးသားလွှတ်တော် ကိုယ်စားလှယ်များ စိတ်၏ချမ်းသာခြင်း၊ ကိုယ်၏ ကျန်းမာခြင်းနဲ့ ပြည့်စုံကြပါစေလို့ ဆုတောင်းမေတ္တာပို့သရင်း နှုတ်ခွန်းဆက်သဂါရဝပြု အပ် ပါတယ်။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဦးအောင်မြင့်သိန်း ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးရဲ့ ကြိုတင် ခွင့်ပြုချက်အရ ဒီကနေ့မေးမြန်းမယ့်မေးခွန်းကတော့ ကရင်ပြည်နယ်အတွင်း လေမှလျှပ်စစ် ဓာတ်အား ထုတ်လုပ်ပြီး လျှပ်စစ်ဓာတ်အား ဖြန့်ဖြူးပေးနိုင်မယ့် အခြေအနေကို သိရှိလိုခြင်း မေးခွန်းနဲ့ ကရင်ပြည်နယ် ကော့ကရိတ်ခရိုင်၊ ကော့ကရိတ်မြို့ကို မဟာဓာတ်အားလိုင်း (Nationd Power Grid) သွယ်တန်းဖြန့်ဝေပေးရေး အစီအစဉ်အား ၂၀၁၃-၂၀၁၄ ဘတ်ဂျက်မှာ ထည့်သွင်းသတ်မှတ် ပေးနိုင်ခြင်း အစီအစဉ် ရှိ/ မရှိ သိရှိလိုကြောင်း မေးခွန်းပဲ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကရင်ပြည်နယ်တွင် စက်မှုဇုန်ကြီးများ၊ ကုန်သွယ်ရေးဇုန်ကြီးများ၊ စက်ရုံအလုပ်ရုံများတည်ထောင်နိုင်ပြီး အလုပ်အကိုင် ရှားပါးမှုနှင့် အလုပ်လက်မဲ့ပြဿနာများကို ဖြေရှင်းပေးနိုင်ရေး၊ တိုင်းဒေသကြီး နှင့် ပြည်နယ်များ မြို့ပြနှင့်ကျေးလက် အချိုးညီစွာ ဖွံ့ဖြိုးတိုးတက်ရေး၊ ကျေးလက်ဒေသဖွံ့ဖြိုးတိုးတက်ရေးနှင့် ဆင်းရဲနွမ်းပါးမှု လျှော့ချရေးလုပ်ငန်းစဉ်များဖြစ်ကြတဲ့ ကျေးလက်ဒေသ အသေးစား ကုန်ထုတ် လုပ်ငန်းများဖွံ့ဖြိုးတိုးတက်ရေးနဲ့ ကျေးလက်စွမ်းအင် ဖွံ့ဖြိုးတိုးတက်ရေးတို့အတွက် လျှပ်စစ် ဓာတ်အား လုံလောက်စွာ ရရှိရန် လိုအပ်ပါတယ်။ မြန်မာနိုင်ငံမှာ စွမ်းအင်သယံဇာတတွေ အမြောက်အမြားရှိနေသော်လည်း ဒေသအတွင်းမှာ ပြည်တွင်းလောင်စာအသုံးပြုမှုနှုန်း အနိမ့်ကျဆုံး နိုင်ငံတစ်နိုင်ငံဖြစ်နေခြင်း၊ (၂၆)ရာခိုင်နှုန်းမျှသာ မြန်မာနိုင်ငံက လျှပ်စစ်ဓာတ်အား ပေးနိုင်ခြင်း၊ ဝေးလံသော ဒေသများမှာ လျှပ်စစ်ဓာတ်အားကို တစ်နေ့လျှင် (၂)နာရီခန့်မျှသာ ပေးနိုင်ခြင်း၊ ရန်ကုန်မြို့၌ လျှပ်စစ်ဓာတ်အား ရရှိမှုနှုန်းမှာ (၆၇)ရာခိုင်နှုန်းရှိပြီး ကျေးလက် ဒေသများမှာ (၁၆)ရာခိုင်နှုန်းသာ ရှိနေတယ်လို့ လေ့လာသိရှိရပါတယ်။ အမှတ်(၂) လျှပ်စစ် စွမ်းအားဝန်ကြီးဌာနနဲ့ ထိုင်းနိုင်ငံ Ganku Engineering Public Co.,ltd. တို့က ၂၀၁၁ ခုနှစ် အတွင်းက နားလည်မှုစာချွန်လွှာများ လက်မှတ်ရေးထိုးကာ ကရင်ပြည်နယ်မှာ လေမှ လျှပ်စစ်ဓာတ်အား ထုတ်လုပ်နိုင်ရန် လေတိုက်နှုန်းတိုင်းတာမှုများ ပြုလုပ်နေကြောင်းလည်း ကြားသိ နေရပါတယ်။ ဒါ့အပြင် ပထမအကြိမ် ပြည်သူ့လွှတ်တော် ဒုတိယပုံမှန်အစည်းအဝေး ၁၄-၉-၂၀၁၁ ဗုဒ္ဓဟူးနေ့မှာ ကရင်ပြည်နယ်၊ ကော့ကရိတ်မြို့နယ် မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးသူရိန်ဇော် က ကရင်ပြည်နယ်၊ ကော့ကရိတ်ခရိုင်၊ ကော့ကရိတ်မြို့မှာ စက်ရုံ၊ အလုပ်ရုံများတည်ထောင်နိုင်ရန်နှင့် အများပြည်သူလျှပ်စစ်ဓာတ်အား လုံလောက်စွာ သုံးစွဲနိုင်ရန် မဟာဓာတ်အားလိုင်း (National Power Grid) သွယ်တန်းဖြန့်ဝေပေးရေး အစီအစဉ် ရှိ/ မရှိ သိရှိလိုကြောင်း မေးခွန်းကို မေးမြန်းခဲ့ရာ အမှတ်(၂)လျှပ်စစ်စွမ်းအားဝန်ကြီးဌာန ပြည်ထောင်စု ဝန်ကြီး ဦးခင်မောင်စိုး က ကရင်ပြည်နယ်အတွင်း တိုးချဲ့ဓာတ်အားဖြန့်ဖြူးပေးနိုင်ရန် ရည်ရွယ်ပြီး သထုံမြို့အထိ ရောက်ရှိပြီးဖြစ်သော 230 KV မဟာဓာတ်အားလိုင်းကို ကော့ကရိတ်မြို့ အထိ ဓာတ်အားပို့လွှတ်ရန် စီမံကိန်းသတ်မှတ်ထားပြီး ဖြစ်ပါကြောင်း၊ ထို့ပြင် ကော့ကရိတ်မှမြဝတီသို့ ဆက်လက်ဓာတ်အား ပို့လွှတ်ပေးနိုင်ရေးအတွက် စီမံကိန်းသတ်မှတ်ထားပြီး ဖြစ်ပါကြောင်းဖြင့် ဖြေကြားသွားပါတယ်။ သို့ဖြစ်ပါ၍ ကရင်ပြည်နယ်အတွင်း လျှပ်စစ်တ်အား ဖြန့်ဖြူးပေးနိုင်မည့် အခြေအနေကို သိရှိလို၍ အောက်ပါမေးခွန်းတို့ကို မေးမြန်း တင်ပြအပ်ပါတယ်ခင်ဗျာ။ (က) ကရင်ပြည်နယ်အတွင်း လေမှ လျှပ်စစ်ဓာတ်အားထုတ်လုပ်ပြီး လျှပ်စစ်ဓာတ်အား ဖြန့်ဖြူး ပေးနိုင်မည့် အစီအစဉ် ရှိ/ မရှိ၊ (ခ) အစီအစဉ်ရှိပါက မည်သည့်မြို့နယ်၊ မည်သည် ကျေးရွာ၊ မည်သည့်ဒေသတွင် ခန့်မှန်းခြေ မည်သည့်မဂ္ဂါဝပ်မှ မည်သည့်မဂ္ဂါဝပ်အထိ ထုတ်လုပ်နိုင်၍ မည်သည့်အချိန်မှစ၍ လျှပ်စစ်ဓာတ်အား မည်မျှဖြန့်ဝေပေးနိုင်မည့်အစီအစဉ်၊ (ဂ) ကရင်ပြည်နယ်၊ 6mm osagai smam osetog ODDOSSO:OPE: (National Power Grid) သွယ်တန်း ဖြန့်ဝေပေးရေး အစီအစဉ်အား ၂၀၁၃-၂၀၁၄ ဘတ်ဂျက်တွင် ထည့်သွင်းသတ်မှတ် ပေးနိုင်ခြင်း အစီအစဉ် ရှိ/ မရှိ သိရှိလိုပါ၍ အမျိုးသားလွှတ်တော် ဥက္ကဋ္ဌကြီးမှတစ်ဆင့် ပြည်သူများ၏ကိုယ်စား မေးမြန်းတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ပတ်သက်ပြီး လျှပ်စစ်စွမ်းအားဝန်ကြီးဌာန ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="72">ဦးအောင်သန်းဦး (ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပါစေရန် ဆုမွန်ကောင်းတောင်း နှုတ်ခွန်းဆက်သ အပ်ပါတယ်ခင်ဗျား။ ကျွန်တော်ကတော့ လျှပ်စစ်စွမ်းအားဝန်ကြီးဌာန မှ ဒုတိယဝန်ကြီး ဦးအောင်သန်းဦး ဖြစ်ပါတယ်။ ကျွန်တော့်အနေနဲ့ ကရင်ပြည်နယ်၊ မဲဆန္ဒနယ်အမှတ်(၉) အမျိုးသားလွှတ်တော် ကိုယ်စားလှယ် ဦးအောင်မြင့်သိန်း ၏ မေးခွန်းနဲ့ပတ်သက်၍ ပြန်လည် ဖြေကြားတင်ပြသွားမှာ ဖြစ်ပါတယ်။ ကရင်ပြည်နယ်အပါအဝင် တနင်္သာရီတိုင်းဒေသကြီး၊ မွန်ပြည်နယ်တို့မှာ လေစွမ်းအင်သုံး လျှပ်စစ်ဓာတ်အား(၁၀၀၀)မဂ္ဂါဝပ် ထုတ်လုပ်ရေးစီမံကိန်းကို အကောင်အထည်ဖော်ဆောင်ရွက်နိုင်ဖို့ ၂-၁၁-၂၀၁၂ ခုနှစ်မှာ ထိုင်းနိုင်ငံ Gunku Engineering Public Co.,Ltd şę po:oopsqooglęys (MoU) så was oseq:oo: ခဲ့ပါတယ်။ ယင်းစီမံကိန်းရဲ့ ဖြစ်မြောက်နိုင်စွမ်းလေ့လာတွေ့ရှိမှုအရ လျှပ်စစ်ဓာတ်အား ထုတ်လုပ်သွားမှာ ဖြစ်ပါတယ်။ သက်ဆိုင်ရာ ကျွမ်းကျင်သူများ၏ ကနဦးလေ့လာမှုအရ လေအားလျှပ်စစ် ထုတ်လုပ်နိုင်သည့် လေတိုက်နှုန်း (၅.၅)Meter Per Second အတွင်း ရှိသော နေရာများကို ကရင်ပြည်နယ်၊ မွန်ပြည်နယ်နှင့် တနင်္သာရီတိုင်းဒေသကြီးတို့မှာ ထိုင်းနိုင်ငံနယ်စပ်နှင့် နီးကပ်သောနေရာဒေသများမှာ တွေ့ရှိရကြောင်းသိရှိရပြီး စီမံကိန်းကို အဆင့်အလိုက် ဆောင်ရွက်သွားမှာ ဖြစ်ပါတယ်။ ပထမဦးစွာ ဂြိုဟ်တုမှရရှိတဲ့ အချက်အလက်များကို အခြေခံပြီး Wind Mapping လုပ်ငန်းဆောင်ရွက်ခြင်း၊ လေတိုက်နှုန်းတိုင်းမည့် Monitoring Most များစိုက်ထူရမည့်နေရာများရွေးချယ်ခြင်း Wind Monitoring Most များ စိုက်ထူခြင်း၊ တိုင်းတာရေး လုပ်ငန်းများကို (၆)လဆောင်ရွက်၍ Wind Andlysis Report ပြုလုပ်ခြင်း၊ တိုင်းတာရေး လုပ်ငန်းများမှရရှိသောအချက်အလက်များအပေါ် မူတည်၍ နမူနာစမ်းသပ်မည့် Wind Turbine (၁၀)မဂ္ဂါဝပ် တည်ဆောက်တပ်ဆင်ခြင်းကို သင့်တော်တဲ့နေရာများမှာ ဆောင်ရွက်ပြီးဖြစ်ပါတယ်။ အနီးပတ်ဝန်းကျင်ဒေသများကို ဓာတ်အား ဖြန့်ဖြူးပေးခြင်း၊ စီမံကိန်းဖြစ်မြောက်နိုင်စွမ်း လေ့လာမှုလုပ်ငန်း အပြီးသတ်အစီရင်ခံစာပြုစုခြင်း၊ ဖြစ်မြောက်နိုင်စွမ်းပေါ်မူတည်၍ စီမံကိန်းပထမအဆင့် (၂၀၀)မဂ္ဂါဝပ်ကို စတင်ဆောင်ရွက်ခြင်း စသည်ဖြင့် အဆင့်လိုက်ဆောင်ရွက်သွားမှာ ဖြစ်ပါတယ်။ ယခုအခါ ၎င်းဖြစ်မြောက်နိုင်စွမ်း လေ့လာမှု ဆောင်ရွက်ဆဲ ဖြစ်ပါတယ်။ ဖြစ်မြောက်နိုင်စွမ်းပေါ်မူတည်၍သာ နမူနာစမ်းသပ်ဖြန့်ဖြူးမည့်ဒေသ၊ ပထမအဆင့်ဆောင်ရွက်မည့်ဒေသများ သတ်မှတ်နိုင်မှာဖြစ်ပြီး ယင်းဒေသပတ်ဝန်းကျင်သို့ ဓာတ်အား ဖြန့်ဖြူးရေး ဆက်လက်ဆောင်ရွက်သွားမှာဖြစ်ပါကြောင်း ဖြေကြားအပ်ပါတယ်။ အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများ ခင်ဗျား။ ယခုအခါ သထုံ-မော်လမြိုင်(၂၃၀) ကေဗွီဓာတ်အားလိုင်းနှင့် မော်လမြိုင် ဓာတ်အားခွဲရုံ တည်ဆောက်ရေးလုပ်ငန်းများ ဆောင်ရွက်လျက်ရှိပြီးတော့ မော်လမြိုင်မြို့ကို (၂၃၀)ကေဗွီ ဓာတ်အားလိုင်း ရောက်ရှိပြီး ၎င်းမှတစ်ဆင့် မော်လမြိုင်-ကော့ကရိတ် (၂၃၀)ကေဗွီဓာတ်အား လိုင်းကို ဆက်လက်ဆောင်ရွက်ရမှာ ဖြစ်ပါတယ်။ ဒါ့အပြင် ၂၀၁၃-၂၀၁၄ ဘဏ္ဍာရေးနှစ်အတွင်းဆောင်ရွက်မယ့် စီမံကိန်းများအတွက် ရန်ပုံငွေ လျာထားချက်ကို ပြုစုတင်ပြထားပြီးဖြစ်ပါ၍ ၂၀၁၃-၂၀၁၄ ဘဏ္ဍာရေးနှစ်မှာ ကော့ကရိတ်မြို့အတွက် စီမံကိန်းဆောင်ရွက်မှု၊ လျာထားမှု မပြုနိုင်ခဲ့ပါကြောင်းနှင့် မော်လမြိုင်-ကော့ကရိတ်(၂၃၀)ကေဗွီ ဓာတ်အားလိုင်းကို၂၀၁၄-၂၀၁၅ ဘဏ္ဍာရေးနှစ်တွင် ဆောင်ရွက်ရန် လျာထားပြီး ဖြစ်ပါကြောင်း ဖြေကြားအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး လွှတ်တော်ကိုယ်စားလှယ် (၆)ဦးက မေးမြန်းတဲ့ မေးခွန်းတွေဟာ ဆောက်လုပ်ရေးဝန်ကြီးဌာန၊ ဒုတိယဝန်ကြီးတစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်းမေးမြန်းပြီးမှ သက်ဆိုင်ရာ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ကနီ-မင်းကင်းမြို့မလမ်းကို ဆက်လက်ဖောက်လုပ်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းနှင့် ကလေးဝ-ကလေး ကားလမ်းရှိ မြေသားလမ်းတောင်ပြိုကျ လျှောဆင်းနေမှုအား အမြန်ဆုံး ဆောင်ရွက်ပေးရန် အစီအစဉ်ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးသိန်းလှိုင် က စစ်ကိုင်းတိုင်းဒေသကြီး၊ ကနီ-မင်းကင်း-မြို့မလမ်းကို ဆက်လက်ဖောက်လုပ်ရန် အစီအစဉ် ရှိ/မရှိနဲ့ ကလေးဝ-ကလေး ကားလမ်းရှိ မြေသားလမ်းတောင်ပြို ကျ လျှောဆင်းနေမှုအား အမြန်ဆုံး ဆောင်ရွက်ပေးရန် အစီအစဉ် ရှိ/ မရှိ နဲ့စပ်လျဉ်းတဲ့ မေးခွန်းများကို မေးမြန်းဖို့ ဖြစ်ပါတယ်</speech>
<speech><mp id="56">ဦးသိန်းလှိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုအဆင့်ဝန်ကြီးများ၊ ဖိတ်ကြား ထားသော ဧည့်သည်များနဲ့ အမျိုးသားလွှတ်တော်ကိုယ်စားလှယ်များအားလုံး ကိုယ်စိတ် နှစ်ဖြာ ကျန်းမာ၊ ချမ်းသာကြပါစေကြောင်း ဦးစွာ ဆုမွန်ကောင်းတောင်းအပ်ပါတယ်။ ကျွန်တော် မေးမြန်းမယ့်မေးခွန်းကတော့ စစ်ကိုင်းတိုင်း ကနီ-မင်းကင်း-မြို့မ ကားလမ်းကိစ္စဖြစ်ပါတယ်။ ကျွန်တော်တို့ ၂၀၁၀ ခုနှစ်မှာ ကနီ-မင်းကင်း-မြို့မလမ်းကို ကုမ္ပဏီများကို ကန်ထရိုက်စနစ်ဖြင့် ဖောက်လုပ်စေခဲ့ပါတယ်။ မင်းကင်းမြို့ဟာ ရေလမ်းကိုသာ အားကိုးအားထားပြုနေရတဲ့ တောင်တန်းများ ဝန်းရံပိတ်ဆို့နေတဲ့ မြို့ တစ်မြို့ဖြစ်ပါတယ်။ အခြားမြို့ကြီးများသို့ အရေးပေါ် သွားရောက်လိုပါက ရေလမ်းသာရှိပြီး အခက်အခဲများစွာကြုံတွေ့ခဲ့ကြရပါတယ်။ ကနီ-မင်းကင်းမြို့မလမ်းကြီး ပေါက်သွားမယ်ဆိုပါက မင်းကင်းမြို့မှ မုံရွာမြို့ သို့လည်းကောင်း၊ ကလေးမြို့သို့ လည်းကောင်း နေ့ညမရွေးအလွယ်တကူ ကူးလူးဆက်ဆံနိုင်ပြီး လူမှုရေး၊ စီးပွားရေးအစစ ဖွံ့ဖြိုးကောင်းမွန်လာမှာဖြစ်ပါတယ်။ လမ်းအူကြောင်း ရွေးချယ်ပြီး လမ်းကြမ်းအဆင့် (၈၀) ရာခိုင်နှုန်းခန့် ပြီးစီးခဲ့ပါတယ်။ အဲဒီလမ်းကြမ်းဟာ မင်းကင်းမြို့နယ်ရဲ့ မြို့ မနဲ့ မင်းကင်းမြို့နယ် ကဗျစ်ကျေးရွာကြား မိုင်အနည်းငယ်သာ ကျန်ရှိနေပါတော့တယ်။ အဲဒီအခြေအနေကို ရောက်တဲ့အခါကျမှ လမ်းဖောက်လုပ်မှုကို ရုတ်တရက် ရပ်နားလိုက်ပါတော့တယ်။ လမ်းကြောတစ်လျှောက်မှာ တော၊ တောင်များသာမက လယ်မြေယာမြေများကိုလည်း ဖြတ်သန်းဖောက်လုပ်ခဲ့ရပါတယ်။ လမ်းကြမ်းကို တစ်ဖက် တစ်ချက်မှာ မြောင်းတစ်မြောင်းစီ တစ်ခါတည်း ထည့်သွင်းဖောက်လုပ်ခဲ့တဲ့အတွက် လမ်း စုစုပေါင်း အကျယ်မှာ ခန့်မှန်းခြေအနေနဲ့ ပေ(၆၀)ခန့် ရှိမယ်ထင်ပါတယ်။ တောင်သူ လယ်ယာများကို ဖြတ်သန်းဖောက်လုပ်ရတဲ့အတွက် အချို့တောင်သူများမှာ အလွန်နစ်နာကြရ ပါတယ်။ သို့သော်လည်းပဲ ဒေသဖွံ့ဖြိုးရေးကို တိုက်ရိုက်အကျိုးပြုတဲ့ လုပ်ငန်းဖြစ်တဲ့အတွက် အနစ်နာခံကြပြီး ပြဿနာ တစ်စုံတစ်ရာ ပေါ်ပေါက်ခဲ့ခြင်းမရှိပါ။ လမ်းဖောက်ရန် အလွန် နီးစပ်တဲ့အခြေအနေမှာ လုပ်ငန်း ရပ်နားလိုက်တဲ့အတွက် နစ်နာချက်တွေ ရှိပါတယ်။ ဒီအချက်တွေကတော့ (၁)လမ်းပန်းဆက်သွယ်မှု ကောင်းမွန်တော့မည့်အခြေအနေ ပျက်ပြားသွားခြင်း (၂) နိုင်ငံတော်အတွက် ငွေကြေးအမြောက်အမြား ဆုံးရှုံးနစ်နာခဲ့ခြင်း၊ (၃) လမ်းဖြတ်သန်းခံရတဲ့ လယ်ရှင်၊ ယာရှင်များ နစ်နာရကျိုးမနပ်ခြင်း၊ (၄) အနီးပတ်ဝန်းကျင် လယ်ယာမြေများရဲ့ ရေရယူရေးစနစ်များပါ ပျက်စီးသွားတာ ဖြစ်ပါတယ်။ ယခုအခါ ဖောက်လုပ်ပြီးခဲ့တဲ့ လမ်းအခြေအနေဟာ မိုးကာလတွေ ဖြတ်သန်းလိုက်တဲ့အခါ ပျက်စီးယိုယွင်းလာပါတယ်။ လမ်းများပေါ်မှာ ရေမြောင်းများ ဖြစ်ပေါ်လာပါတယ်။ တစ်နှစ်ထက် တစ်နှစ် ပိုပြီးကြီးမားလာပါတယ်။ မူလရေမြောင်းများ ကျွန်တော်တို့ လမ်းအတွက် တူးထားတဲ့ ရေမြောင်းများမှာလည်း ပြို ကျပျက်စီးပြီး ပတ်ဝန်းကျင်မြေယာများကိုပါ ထိခိုက်ပျက်စီးလာ ပါတယ်။ လုပ်ငန်းရပ်နားမှု ကြာလေလေ၊ ထိခိုက်မှု များပြားလေလေ ဖြစ်မှာ ဖြစ်ပါတယ်။ ဒေသခံပြည်သူလူထုအနေဖြင့် ၎င်းတို့ရဲ့ လယ်ယာမြေများ ဆုံးရှုံး၍ နစ်နာရသည်ထက် လမ်းဖောက်လုပ်မှု ရပ်နားလိုက်တဲ့အတွက် လမ်းများ တဖြည်းဖြည်းပျက်စီးနေတဲ့ အခြေအနေကို ကြည့်ပြီး ဝမ်းနည်းပက်လက်ဖြစ်ကြရပါတယ်။ ကျွန်တော်တို့ စုံစမ်းမေးမြန်းတဲ့အခါမှာ ဒီလမ်းဟာ ဒီနှစ်မှာ ရန်ပုံငွေ ပါတယ်လို့လည်း သိရှိရပါတယ်။ ဒါကြောင့်မို့ ကျွန်တော့်အနေနဲ့ မေးမြန်းလိုတဲ့ မေးခွန်းကတော့ ကနီ - မင်းကင်း - မြို့မလမ်းကို ဆက်လက်ဖောက်လုပ်ရန် အစီအစဉ် ရှိပါသလား။ ဖောက်လုပ်မည်ဆိုပါက မည်သည့်အချိန်တွင် ဖောက်လုပ်မည်။ ဖောက်လုပ်ရန်မရှိတော့ပါက နစ်နာဆုံးရှုံးခဲ့သော လယ်ရှင်၊ ယာရှင်များအတွက် မည်သို့ စဉ်းစားထားသည်ကို သိရှိလိုပါတယ်။ ဒုတိယမေးခွန်းအနေနဲ့ ကျွန်တော်တို့ စစ်ကိုင်းတိုင်းဒေသကြီး ကလေးဝနဲ့ ကလေးမြို့ ကားလမ်း ကိစ္စဖြစ်ပါတယ်။ ကလေးဝ-ကလေးမြို့ ကားလမ်းဟာ (၂၄) မိုင်ရှည်လျားပြီး ချင်းပြည်နယ် မြောက်ပိုင်း၊ ကလေးဒေသ၊ တမူးဒေသနဲ့ မြန်မာနိုင်ငံအခြားဒေသများ အပြန်အလှန် ကုန်စည်စီးဆင်းမှုနဲ့ ခရီးသွားလာမှုတို့အတွက် အရေးပါတဲ့ လမ်းတစ်လမ်း ဖြစ်ပါတယ်။ အခု ကျွန်တော်တို့ ဒါ စီမံချက်နဲ့ ဆောင်ရွက်မယ့် ထိုင်း- အိန္ဒိယ-မြန်မာ သုံးနိုင်ငံ လမ်းမကြီးရဲ့ အစိတ်အပိုင်းတစ်ခုလည်း ဖြစ်ပါတယ်။ မိုးရာသီမှာ အခြားလမ်းကြောင်းများမှ သွားလာရန်ခက်ခဲတဲ့ ကုန်ကျစရိတ် ကြီးမြင့်ပါတယ်။ မုံရွာ-မန္တလေးမှ ကုန်စည်နှင့် ခရီးသည်များဟာ မြန်ဆန် လွယ်ကူသက်သာတဲ့ ချင်းတွင်းမြစ်ကြောင်းကို အသုံးပြု ရပါတယ်။ ချင်းတွင်းမြစ်ဆိပ်ကမ်း ကလေးဝမှတစ်ဆင့် ကလေးမြို့သို့လည်းကောင်း၊ ချင်းပြည်နယ် တမူးမြို့ သို့လည်းကောင်း၊ ဒါ ဆက်သွယ်သွားလာရတဲ့ လမ်းဖြစ်ပါတယ်။ ဒီလမ်းဟာ တကယ့်ကို အရေးကြီးတဲ့ လမ်း တစ်လမ်း ဖြစ်ပါတယ်။ အခြားကာလများမှာ လမ်းကို ကောင်းမွန်တယ်လို့ပြောလို့ရသော်လည်းပဲ မိုးသည်းထန်စွာ ရွာသွန်းတဲ့ကာလမှာ မြေသား မတည်ငြိမ်တဲ့ နေရာများ ကနေမှ မြေပြို မြေလျှောမှုများ ရှိပါတယ်။ အထူးသဖြင့် ၂၀၁၁ ခုနှစ်၊ မိုးရွာသွန်းမှု များပြားတဲ့နှစ်မှစပြီး ကလေးဝမြို့ အနီး မိုင်တိုင် အမှတ် (၁/ရ နှင့် ၂/ဝ) အကြားမှာ မြေသားတောင်ကြီးတစ်ခုလုံး လျှောဆင်း ပြိုကျလာပြီး လမ်းပိတ်ခဲ့ပါတယ်။ ကုန်စည်စီးဆင်းမှုနဲ့ ခရီးသွားလာမှုကို များစွာ အဟန့်အတား ဖြစ်စေခဲ့ပါတယ်။ ကြန့်ကြာမှုအပြင် စရိတ်စကမှာလည်း (၃)ဆမှ (၄)ဆအထိ တက်သွားခဲ့ ပါတယ်။ အဲဒီတော့ အဲဒီတောင်ကြီးဟာ ပြီးခဲ့တဲ့ ၂၀၁၁ ခုနှစ်က ပြို ကျခဲ့ပြီး အခုဆိုရင် မိုးတွင်း (၂) ကြိမ် ရှိပါပြီ။ အဲဒီတော့ အဲဒီက လက်ရှိအခြေအနေမှာ မြေသားပြင် ထုကြီးကြီးရှိတဲ့အတွက်နေပူတဲ့အခါမှာတော့ ပြုပြင်သွားလို့ ရပါတယ်။ မိုးရွာရင်တော့ လမ်းပိတ်သွားတတ်ပါတယ်။ သို့သော်လည်းပဲ ကျွန်တော်တို့ ဒီနှစ်မှာတော့ လမ်းပိတ်သွားတဲ့အခြေအနေအထိ မဖြစ်ပါဘူး။ သို့သော်လည်းပဲ ကုန်ကျစရိတ်ကတော့ ရှိပါတယ်။ ဥပမာအားဖြင့် ကျွန်တော်တို့ ကားတွေဟာ အဲဒီနေရာကို ဖြတ်မယ်ဆိုရင် ကျွန်တော်တို့ အဲဒီအနားလေးမှာ တဲတစ်လုံးနဲ့ ကျွန်တော်တို့ ဒါ လူ လေး၊ ငါးယောက် အမြဲတမ်း ရှိပါတယ်။ အဲဒီ လူ လေး၊ ငါးယောက်ဟာ ကျွန်တော်တို့ ဒါ အလကားလည်း မဟုတ်၊ နောက်တစ်ခါ သို့သော်လည်းပဲ သူတို့ကိုတော့ အလကားခိုင်းလို့လည်း ရပါတယ်။ သို့သော် သူတို့ကတော့ မုန့်ဖိုး၊ ပဲဖိုးလေး တောင်းပါတယ်။ အဲဒီလိုဆိုရင် ကျွန်တော်တို့ ကားတစ်စီးဟာ (၅၀၀)၊ (၁၀၀၀) စသည်အားဖြင့် မုန့်ဖိုး၊ ပဲဖိုး ပေးပြီးတော့ သူတို့ရဲ့ အကူအညီနဲ့ ဒီနေရာကို ဖြတ်သန်းရပါတယ်။ အဲဒီတော့ ကျွန်တော်တို့ ဒီလမ်းဟာ ဘယ်လိုပဲဖြစ်ဖြစ် မိုးတွင်း(၂) ကြိမ် ရှိပါပြီ။ ဒီလမ်းဟာ ဘယ်ပဲဖြစ်ဖြစ် တောင်ပြို လျှောဆင်းတဲ့ဟာကြီးကို ကျွန်တော်တို့ ပြုပြင်ဖို့ လိုအပ်လာ ပါပြီ။ ဘာကြောင့်လဲဆိုရင် အဲဒီအနားမှာ မူလလမ်းတံတားတစ်ခုလုံး ပျောက်သွားလို့ ဖြစ်ပါတယ်။ အဲဒီတော့ အဲဒီနေရာမှာ လမ်းတံတားကို ပြန်ဖော်ပြီးတော့ ကျွန်တော်တို့ ဒါ ကားလမ်းနဲ့တူအောင် ဆောင်ရွက်ရမယ့်အခြေအနေ ဖြစ်ပါတယ်။ အဲဒီတော့ ကျွန်တော်တို့ ဒီလုပ်ငန်းဟာ ခရိုင်မြို့နယ်ဆောက်လုပ်ရေးက ကြိုးစားပြီး ဆောင်ရွက်ပါတယ်။ ဒါ ကျွန်တော်တို့လည်း မျက်မြင်ပါပဲ။ သို့သော်လည်းပဲ တိုးတက်မှု အခြေအနေကတော့ မရှိပါဘူး။ ဒါကြောင့်မို့ ကျွန်တော်တို့ အမြင်မှာတော့ ဒေသအဆင့်မှာ ပြုပြင်လို့ မဖြစ်နိုင်တော့ပါ။ နည်းပညာမြင့်မြင့်နဲ့ အကြီးစားပြုပြင်ဖို့ လိုအပ်နေပြီလို့ ကျွန်တော် မြင်ပါတယ်။ ယခု ကျွန်တော် ဒီမေးခွန်းကိုမေးတာက ကျွန်တော်တို့ ဒါ မိုးမတိုင်မီ ဇူလိုင်လက မေးတာ ဖြစ်ပါတယ်။ ဒီမိုးတွင်းမှာ ကျွန်တော်တို့ ပြင်လို့မရသော်လည်းပဲ အခု ကျွန်တော်တို့ ပွင့်လင်းရာသီ ဖြစ်လာပြီဖြစ်တဲ့အတွက် ဒီလမ်းကို ပြုပြင်သင့်ပြီလို့ ကျွန်တော်တို့ မြင်လို့ ဒီမေးခွန်းကို မေးမြန်းခြင်းဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ မေးမြန်းလိုတာကတော့ ကလေးဝ-ကလေးမြို့ ကားလမ်းရှိ မြေသားတောင် ပြိုကျလျှောဆင်းနေမှုအား ကျွန်တော် အရေးတကြီးကိစ္စတစ်ရပ် အနေဖြင့် အမြန်ဆုံးဆောင်ရွက်ပေးနိုင်ခြင်း ရှိ/ မရှိ သိလိုပါကြောင်း ဥက္ကဋ္ဌကြီးမှတစ်ဆင့် မေးမြန်းလိုက်ရပါတယ်။ ကျေးဇူးတင်ပါတယ်။</speech>
<title>မိုးညှင်းမြို့တွင်းလမ်းများ ကျဉ်းကျပ်လာသဖြင့် ပြည်ထောင်စုလမ်းမကြီးအား မြို့ လယ်မှ ဖြတ်သန်းမှုမပြုစေဘဲ မြို့ ကွင်းလမ်း သို့မဟုတ် မြို့တွင်းလမ်းကြောင်းသစ်တစ်ခု ရွေးချယ် သတ်မှတ် ပြင်ဆင်ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ကရင်ပြည်နယ် မဲဆန္ဒနယ်အမှတ်(၂)မှ ဦးမန်းကံညွန့် ခွင့်ဖြစ်တဲ့ အတွက် ဆက်လက်ပြီး ကချင်ပြည်နယ် မဲဆန္ဒနယ်အမှတ်(၅)မှ ဦးစိုင်းတင်အောင် က မိုးညှင်းမြို့တွင်းလမ်းများ ကျဉ်းကျပ်လာသဖြင့် ပြည်ထောင်စုလမ်းမကြီးအား မြို့လယ်မှ ဖြတ်သန်းမှုမပြုစေဘဲ မြို့ကွင်းလမ်း သို့မဟုတ် မြို့တွင်းလမ်းကြောင်းသစ်တစ်ခု ရွေးချယ် သတ်မှတ် စီစဉ်ဆောင်ရွက်ပေးရန် အစီအစဉ် ရှိ/မရှိနဲ့ စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="5">ဦးစိုင်းတင်အောင်၊ ကချင်ပြည်နယ် မဲဆန္ဒနယ်အမှတ်(၅))</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးများ၊ အမျိုးသား လွှတ်တော် ကိုယ်စားလှယ်များနဲ့ ဖိတ်ကြားထားသော ဧည့်သည်တော်များ ခင်ဗျား။ မင်္ဂလာ အပေါင်းနဲ့ ပြည့်စုံကြပါစေလို့ ရှေးဦးစွာ ဆုတောင်းမေတ္တာပို့သရင်း ဂါရဝပြုနှုတ်ခွန်းဆက်သ အပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးစိုင်းတင်အောင် ပဲ ဖြစ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ အခု ကျွန်တော် မေးမယ့်မေးခွန်းကတော့ ကချင်ပြည်နယ် မိုးညှင်းမြို့ရဲ့ မြို့တွင်းလမ်းတွေနဲ့ သက်ဆိုင်တဲ့ မေးခွန်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကချင်ပြည်နယ်၊ မိုးညှင်းမြို့ ဟာ ဖွံ့ဖြိုးစ မြို့လေးတစ်မြို့ ဖြစ်ပါတယ်။ တစ်နေ့တစ်ခြား တိုးတက်များပြားလာတဲ့ လူဦးရေနှင့်အတူ အသုံးပြုတဲ့ ယာဉ်ကြီး၊ ယာဉ်ငယ်၊ မော်တော်ဆိုင်ကယ်တွေဟာ မြို့တွင်းလမ်းမှာ ပြည့်ကျပ်လို့ ရှိပါတယ်။ အထူးသဖြင့် မန္တလေးရွှေဘို-မြစ်ကြီးနား ပြည်ထောင်စုကားလမ်းမကြီးဟာ မိုးညှင်းမြို့ လယ်ခေါင်မှ ဖြတ်သန်း ဖောက်လုပ်ထားပါတယ်။ ဒီကားလမ်းမကြီး ဖြတ်သန်းသွားတဲ့ မြို့တွင်းတစ်နေရာမှာလည်း ကျောင်းသူ၊ ကျောင်းသားဦးရေ (၂၀၀၀)ကျော်လောက် စာသင်နေတဲ့ အခြေခံ ပညာအထက် တန်းကျောင်းကြီးလည်း တစ်ကျောင်း ရှိတဲ့အတွက် နေ့စဉ် ကျောင်းတက်၊ ကျောင်းဆင်းချိန်မှာ ကျောင်းပို့၊ ကျောင်းကြို ကားတွေ၊ သုံးဘီးတွေ၊ ဆိုင်ကယ်တွေနဲ့ ပြည့်ညှပ်နေပြီး အထူးစိုးရိမ် စရာကိစ္စတစ်ရပ်ကတော့ မြန်မာ့ကျောက်စိမ်းထွက်ရှိတဲ့ ဖားကန့်မြို့နယ်ဒေသကို တင်ပို့တဲ့ စက်ယန္တရားကြီးတွေ၊ စက်သုံးဆီတွေ တင်ပို့တဲ့ ယာဉ်ကြီးတွေ၊ နေ့စဉ်နှင့်အမျှ ဒီလမ်းမှာပဲ ဖြတ်သန်းသွားလာနေတဲ့အတွက် အထူးပဲ အန္တရာယ် ရှိလှပါတယ်။ ဒါကြောင့်မို့လို့ ကျွန်တော့်အနေနဲ့ အောက်ပါမေးခွန်းတွေကို မေးမြန်းရခြင်း ဖြစ်ပါတယ်။ (က)မိုးညှင်းမြို့တွင်းလမ်းကို(၁၂)ပေလမ်းမှ (၁၈)ပေလမ်းသို့ တိုးချဲ့ဆောင်ရွက် ပေးမယ့်အစီအစဉ်ရှိ/ မရှိ။ ရှိပါက မည်သည့်ကာလမှာ ဆောင်ရွက်ပေးနိုင်မယ်ဆိုတဲ့အကြောင်း သိရှိလိုကြောင်းနဲ့ (ခ)ပြည်ထောင်စုလမ်းမကြီးကို မြို့လယ်ခေါင်မှ ဖြတ်သန်းမှု မပြုစေဘဲ မြို့ကွင်းလမ်း သို့မဟုတ် မြို့တွင်းလမ်းကြောင်းတစ်ခု ရွေးချယ်သတ်မှတ် စီစဉ်ဆောင်ရွက် ပေးမယ့်အစီအစဉ်ရှိ/ မရှိသိရှိလိုကြောင်း ဒေသခံပြည်သူများကိုယ်စား ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြအပ်ပါတယ် ခင်ဗျား။</speech>
<title>သာစည်-ညောင်ရမ်းလမ်းပိုင်းအချို့ ပျက်စီးယိုယွင်းနေမှုအား နိုင်ငံတော်မှ ထောက်ပံ့ငွေဖြင့်ဆောင်ရွက်ပေးရန် အစီအစဉ် ရှိ/ မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးဌေးမောင် က သာစည်-ညောင်ရမ်းလမ်းပိုင်းအချို့ ပျက်စီးယိုယွင်းနေမှုအား နိုင်ငံတော် ထောက်ပံ့ငွေဖြင့် ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="108">ဦးဌေးမောင်၊ မန္တလေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ ဧည့်သည်တော်များ၊ လွှတ်တော်ကိုယ်စားလှယ်တော်ကြီးများ အားလုံးကို မင်္ဂလာပါလို့ ဦးစွာဂါရဝပြုပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ သာစည်မြို့နယ်နှင့် ဝမ်းတွင်းမြို့နယ်ကိုယ်စားပြု အမျိုးသားလွှတ်တော်ကိုယ်စားလှယ် ဦးဌေးမောင် ဖြစ်ပါတယ်။ ကျွန်တော့်အနေနဲ့ သာစည်မြို့နယ် ညောင်ရမ်းတိုက်နယ်အတွင်းရှိ သာစည်နှင့် ညောင်ရမ်းလမ်းမကြီး၏ ပျက်စီးနေသော လမ်းပိုင်းအချို့ကို ပြုပြင်ပေးနိုင်ခြင်း ရှိ/ မရှိ မေးမြန်း သွားမှာ ဖြစ်ပါတယ်။ လေးစားရပါသော ဥက္ကဋ္ဌကြီး ခင်ဗျား။ သာစည်-ညောင်ရမ်းလမ်းဟာ အရှည်မိုင် အားဖြင့်(၈)မိုင်ခန့် ရှည်ပြီး၊ ၎င်းလမ်းအား ကျေးရွာအုပ်စု(၄၇)အုပ်စု၊ ကျေးရွာပေါင်း (၇၄)ရွာမှ ကျောင်းသူ၊ ကျောင်းသားများ၊ ဝန်ထမ်းများ၊ ကုန်သည်ပွဲစားများ၊ ဈေးရောင်း၊ ဈေးဝယ်များ၊ သွားလာနေသော အသုံးပြုရာလမ်းကြီးတစ်ခုဖြစ်ပါတယ်။ သို့ရာတွင် ၎င်းလမ်းဟာ နှစ်ကာလ ကြာရှည်လာသည်နှင့်အမျှ အချို့နေရာများတွင် သွားလာ၍မရအောင် ပျက်စီးယိုယွင်းလျက် ရှိပါတယ်။ထို့သို့ ပျက်စီးယိုယွင်းနေသော လမ်းပိုင်းအား ပြုပြင်ရေးအတွက် သာစည်မြို့နယ်၊ စည်ပင် သာယာရေး ရန်ပုံငွေဖြင့် ပြုပြင်နိုင်ရန် ခက်ခဲမှုရှိနေကြောင်း သိရှိရပါတယ်။ သို့ဖြစ်ပါ၍ သာစည်-ညောင်ရမ်းလမ်းပိုင်းအချို့ ပျက်စီးယိုယွင်းမှုအား နိုင်ငံတော် အထောက်အပံ့ဖြင့် ဆောင်ရွက်ပေးနိုင်ခြင်း ရှိ/မရှိ သိလိုပါ၍ ဒေသခံပြည်သူများ၏ကိုယ်စား ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ် ခင်ဗျား။ ကျေးဇူးတင်ပါတယ်။</speech>
<title>ဆင်ပေါင်ဝဲမြို့နယ် ဧကရာဇ်-ကျောင်းကုန်း-မောက်တင်-လေးဒူးကွဲ မြေသားလမ်းကို မော်တော် ယာဉ်များ (၁၂) ရာသီသွားလာနိုင်ရေးအတွက် အဆင့်မြှင့်တင်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၈)မှ ဦးတင်ဝင်း က ဆင်ပေါင်ဝဲမြို့နယ် ဧကရာဇ်-ကျောင်းကုန်း-မောက်တင်-လေးဒူးကွဲ မြေသားလမ်းကို မော်တော်ယာဉ်များ (၁၂)ရာသီသွားလာနိုင်ရေးအတွက် အဆင့်မြှင့်တင်ပေးရန် အစီအစဉ် ရှိ/ မရှိနှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="92">ဦးတင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနဲ့ အထူးဖိတ်ကြားထားသော ဧည့်သည်တော်များ ခင်ဗျား။ အားလုံးသို့ မင်္ဂလာပါလို့ ဂါရဝပြု နှုတ်ဆက်အပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးတင်ဝင်း ဖြစ်ပါတယ်။ ကျွန်တော် တင်ပြမေးမြန်းသွားမယ့် မေးခွန်းကတော့ မကွေးတိုင်းဒေသကြီး၊ ဆင်ပေါင်ဝဲမြို့နယ်အရှေ့ခြမ်း ပြည်-အောင်လံ-တောင်တွင်း ပြည်ထောင်စုလမ်းမကြီး အရှေ့ဘက်ရှိဧကရာဇ်ကျေးရွာမှ ကျောင်းကုန်း- လေးဒူးကွဲ -ချင်းဂွေးချို ကျေးရွာအထိ ကျေးလက်လမ်းအား ပြုပြင်မွမ်းမံပေးရန် အစီအစဉ် ရှိ/ မရှိ တင်ပြမေးမြန်းသွားမှာ ဖြစ်ပါတယ်။ ကျွန်တော်တို့ မကွေးတိုင်းဒေသကြီး၊ ဆင်ပေါင်ဝဲမြို့နယ်ဟာ မြို့က ဧရာဝတီမြစ်ကမ်းရဲ့ အရှေ့ဘက်ကမ်းမှာတည်ရှိပြီး ကျေးရွာအုပ်စုများက ဧရာဝတီမြစ်နဲ့ အောင်လံ-တောင်တွင်းကြီး ကားလမ်းအကြား၊ တစ်ဖန်ကားလမ်းရဲ့ အရှေ့ဘက်တွေမှာသာ တည်ရှိနေကြပါတယ်။ ဒါကြောင့် မြို့နဲ့ကျေးရွာများ လမ်းပန်းဆက်သွယ်ရေးခက်ခဲလှပါတယ်။ ခေတ်အဆက်ဆက်မှ ယခုအထိ လှည်းလမ်းကိုပဲ အားကိုးနေရပါတယ်။ အထူးသဖြင့် အောင်လံ-တောင်တွင်းကြီးကားလမ်း အရှေ့ဘက်က လမ်းပန်းဆက်သွယ်ရေး ပို၍ခက်ခဲပါတယ်။ (၁၂)ရာသီ မော်တော်ယာဉ် လမ်းသွားလို့ရအောင် တည်ဆောက်ပေးဖို့ အချိန်တန်နေပါပြီ။ ဘာကြောင့်လဲဆိုတော့ တိုင်းမှာ မကွေး၊ ခရိုင်မှာ သရက်၊ မြို့နယ်မှာ ဆင်ပေါင်ဝဲ ဆိုတဲ့ ဒေသခံပြည်သူအများ ပြောနေကြတဲ့ ခေတ်ပေါ်ကဗျာစာသားကတော့ ဖွံ့ဖြိုးရေးနောက်အကျဆုံး ဖြစ်နေတာကို ပြောနေတာဖြစ်ကြောင်း မေးမြန်းသိရှိရပါတယ်။ မြို့ကလည်း ချောင်ကျတဲ့အတွက် ရောက်ဖူးသူလည်း အလွန်နည်းပါးပါလိမ့်မယ်။ ဒါကြောင့် ကျွန်တော်တို့ ပြည်သူ့လွှတ်တော်ကိုယ်စားလှယ်၊ အမျိုးသားလွှတ်တော် ကိုယ်စားလှယ်နဲ့ တိုင်းဒေသကြီးလွှတ်တော်ကိုယ်စားလှယ်များ ညှိနှိုင်းတိုင်ပင်ပြီး အောင်လံ</speech>
<title>တောင်တွင်းကြီး ကားလမ်းအရှေ့ဘက်ကျေးရွာများ လမ်းပန်းဆက်သွယ်ရေး ကောင်းမွန်ပြီး ကျေးလက်လူမှုစီးပွားရေးဘဝတွေ တိုးတက်လာအောင် စတင်ဆောင်ရွက်ပေးလျက်ရှိပါတယ်။ ဘူဒိုဇာမြေထိုးစက်နဲ့ ဧကရာဇ်-ကျောင်းကုန်း-မောက်တင်-လေးဒူးကွဲ- ချင်းဂွေးချို ကျေးရွာအထိ မြေသားလမ်းတစ်လမ်းကို ကိုယ့်အားကိုယ်ကိုးနဲ့ ငွေကျပ်သိန်းပေါင်း(၅၀)ကျော် အကုန်အကျ ခံ၍ ဖောက်လုပ်ပြီး ဖြစ်ပါတယ်။ ပြည်ထောင်စုဝန်ကြီးဌာနမှ တာဝန်ယူပြီး ဆက်လက် ဆောင်ရွက်ပေးနိုင်ပါရန် တင်ပြအပ်ပါတယ်။ ဆင်ပေါင်ဝဲမြို့နယ် စည်ပင်သာယာရေးအဖွဲ့ အနေဖြင့်လည်း ဝင်ငွေနည်းပါးသဖြင့် ၎င်းတို့မြို့နယ်အနေဖြင့် ဆောင်ရွက်ပေးနိုင်စွမ်း ရှိမည် မဟုတ်ပါ။ ပြည်ထောင်စုအဆင့် ဝန်ကြီးဌာနမှ နှစ်အလိုက် စီမံချက်ချ၍ ကူညီပံ့ပိုးပေးမှသာလျှင် ဆောင်ရွက်ပေးနိုင်မှာ ဖြစ်ကြောင်း တင်ပြလိုပါတယ်။ သို့ပါ၍ မကွေးတိုင်းဒေသကြီး ဆင်ပေါင်ဝဲမြို့နယ် အရှေ့ဘက်ခြမ်းကျေးလက် ဒေသများ ဖွံ့ဖြိုးတိုးတက်လာရေးအတွက် ဝန်ကြီးဌာနမှ ဧကရာဇ်-ကျောင်းကုန်း-မောက်တင်လေးဒူးကွဲ ကျေးလက်လမ်းအတွက် (၁၂)ရာသီသွားလို့ရတဲ့ မော်တော်ယာဉ်လမ်းဖြစ်လာအောင်ဆောင်ရွက်ပေးနိုင်ရန် မည်ကဲ့သို့ အစီအမံများရှိပါကြောင်းနဲ့ ရှိပါက မည်သည့်အချိန်တွင် စတင်ဆောင်ရွက်ပေးမည်ကို သိရှိလိုပါကြောင်း အမျိုးသားလွှတ်တော် ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်ခင်ဗျား။ အုတ်ဖိုမြို့နယ် အေးမြသာယာမြို့သစ်အဝင် ကတ္တရာလမ်းအား ပြုပြင်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း</title>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ ဦးအောင်ချိုဦး က အုတ်ဖိုမြို့နယ် အေးမြသာယာမြို့ သစ်အဝင် ကတ္တရာလမ်းအား ပြုပြင်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="83">ဦးအောင်ချိုဦး၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ၊ ဧည့်သည်တော်များ၊ ကိုယ်စားလှယ်များ ခင်ဗျား။ မင်္ဂလာပါလို့ နှုတ်ခွန်းဆက်သ ဂါရဝပြု ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁)က အမျိုးသားလွှတ်တော်ကိုယ်စားလှယ် ဦးအောင်ချိုဦး ဖြစ်ပါတယ်။ ကျွန်တော့်အနေနဲ့ ပဲခူးတိုင်းဒေသကြီး အုတ်ဖိုမြို့နယ်၊ အေးမြသာယာမြို့သစ်အဝင် ကတ္တရာလမ်းနဲ့ စပ်လျဉ်းတဲ့ မေးခွန်းကို မေးမြန်းတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ပဲခူးတိုင်းဒေသကြီး အုတ်ဖိုမြို့နယ်၊ အေးမြသာယာမြို့ သစ် အဝင်လမ်းဟာ ခန့်မှန်း(၇)မိုင်ခန့် ရှိပါတယ်။ အဓိက ကတော့ အေးမြသာယာ တောင်သုံးလုံးလမ်း ဖြစ်ပါတယ်။ အေးမြသာယာတောင်သုံးလုံးလမ်းမှာ အခု လောလောဆယ် ကတ္တရာက (၂)မိုင်၊ ဂဝံက(၃.၂)မိုင် စုစုပေါင်း (၅.၂)မိုင်ခန့် ဆောင်ရွက်ထားတဲ့ လမ်းတစ်လမ်း ဖြ��်ပါတယ်။ ဒီလမ်းဟာ မြို့သစ်တည်တဲ့ အချိန်ကစပြီးတော့ ယခုအချိန်အထိ အသစ်ထပ်မံပြုပြင်ရခြင်း မရှိသေးတဲ့အခြေအနေရှိနေပါတယ်။ ဒီအခြေအနေကို ကျွန်တော် ဒေသခံရပ်မိရပ်ဖများ ဦးဆောင်ပြီးတော့ ဒါ ကိုယ့်အား ကိုယ်ကို ပြုပြင်ဆောင်ရွက်နေတဲ့အချိန် ဖြစ်ပါတယ်။ ကိုယ့်အားကိုယ်ကို ပြုပြင်ဆောင်ရွက်နေ သော်လည်းပဲ ရန်ပုံငွေလုံလောက်မှု မရှိတဲ့အတွက် ကျွန်တော်နဲ့ ဒေသခံပြည်သူများ တွေ့ဆုံတဲ့အခါမှာ နိုင်ငံတော်ထောက်ပံ့ငွေဖြင့် ပြုပြင်နိုင်ရေးအတွက် တင်ပြဆွေးနွေးရန် ဒေသခံမိဘပြည်သူများက ဆွေးနွေးတဲ့အတွက်ကြောင့် အဲဒီကတ္တရာလမ်းအား ပြုပြင်ပေးရန် အစီအစဉ် ရှိ/မရှိ သိရှိလိုပါကြောင်း ဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ပတ်သက်ပြီး ဆောက်လုပ်ရေးဝန်ကြီးဌာန ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများ၊ အထူး ဖိတ်ကြားထားသော ဧည့်သည်တော်ကြီးများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံကြတဲ့အပြင် မင်္ဂလာအပေါင်းနဲ့ခညောင်းကြပါစေကြောင်း ဆုမွန်ကောင်း တောင်းရင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့် ဖြစ်ပါတယ်။ ကျွန်တော့်အနေနဲ့ မေးထားတဲ့မေးခွန်းများကို ပြန်လည်ရှင်းလင်းတင်ပြတဲ့အခါမှာ လမ်းများနဲ့ပတ်သက်လို့ ကျွန်တော် ဦးစွာ တင်ပြလိုပါတယ်။ ကျွန်တော်တို့နိုင်ငံမှာ လမ်းများနဲ့ ပတ်သက်လို့ ရှင်းလင်းတင်ပြရရင် ဆောက်လုပ်ရေးဝန်ကြီးဌာနပိုင်လမ်းဆိုတာ ရှိပါတယ်။ အလားတူပါပဲ နယ်စပ်စည်ပင်ဝန်ကြီးဌာနများပိုင်တဲ့လမ်း ရှိပါတယ်။ ကာကွယ်ရေးဝန်ကြီး ဌာနပိုင်လမ်းဆိုပြီးတော့ ဒါ BE က ဖောက်လုပ်ထားတဲ့ လမ်းတွေရှိပါတယ်။ ဒီအပြင် ရန်ကုန်မြို့တော်နဲ့ မန္တလေးမြို့တော်စည်ပင်သာယာရေးအဖွဲ့များက ဖောက်လုပ်ထားတဲ့ လမ်းများလည်း ရှိပါတယ်။ ကျေးလက်ဒေသဖွံ့ဖြိုးရေးလမ်းများလည်း ရှိပါတယ်။ ဒီလမ်းများနဲ့ ပတ်သက်လို့လည်း ဒီမှာ ကျွန်တော်တို့ မေးခွန်းများကို မေးထားတာ ဖြစ်ပါတယ်။ ဒါတွေနဲ့ ပတ်သက်လို့လည်းပဲ သက်ဆိုင်ရာအဖွဲ့များရဲ့ မေတ္တာရပ်ခံချက်အရ ကျွန်တော်တို့ ဆောက်လုပ်ရေး ဝန်ကြီးဌာနအနေနဲ့ပဲ အားလုံးကို ကျွန်တော်တို့ ဖြေကြားရှင်းလင်းသွားမှာ ဖြစ်ပါကြောင်း ရိုသေလေးစားစွာ တင်ပြအပ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး အမှတ်(၈)မဲဆန္ဒနယ် အမျိုးသား လွှတ်တော်ကိုယ်စားလှယ် ဦးသိန်းလှိုင် မှ အမျိုးသားလွှတ်တော် အစည်းအဝေးမှာ မေးမြန်းတဲ့ ကနီ-မင်းကင်း-မြို့မလမ်းကို ဆက်လက်ဖောက်လုပ်ရန် အစီအစဉ် ရှိပါသလား။ ဖောက်လုပ် မည်ဆိုပါက မည်သည့်အချိန် ဖောက်လုပ်မည်။ ဖောက်လုပ်ရန် မရှိတော့ပါက နစ်နာဆုံးရှုံးခဲ့သော လယ်ရှင်၊ ယာရှင်များအတွက် မည်သို့ စဉ်းစားထားသည်ကို သိရှိလိုသည့်မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီး ခင်ဗျား။ စစ်ကိုင်းတိုင်းဒေသကြီး မုံရွာခရိုင်နဲ့ ကလေးခရိုင်အတွင်းရှိ ကနီ-မင်းကင်း-တောင်တွင်းချောင်လမ်းဟာ (၈၀)မိုင်၊ (၁)ဖာလုံ ရှည်လျား ပါတယ်။ ကနီမှ မင်းကင်းအထိ (၆၃)မိုင်၊ (၃)ဖာလုံရှည်လျားပြီး၊ မင်းကင်းမှ မြို့မ အထိ (၁၆)မိုင်၊ (၆)ဖာလုံ ရှည်လျားတဲ့လမ်း ဖြစ်ပါတယ်။ အဆိုပါလမ်းကို ၂၀၁၀-၂၀၁၁ ဘဏ္ဍာရေးနှစ်က စတင်ပြီးတော့ ဆောင်ရွက်ခဲ့တာ ဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်မှာတော့ မိုင်(ဝ/ဝ)ကနေပြီးတော့ (၇၅)မိုင် (၁)ဖာလုံအတွင်းမှာ ပေ(၄၀)အကျယ် မြေသားတာဘောင် တင်ခြင်းလုပ်ငန်း ဆောင်ရွက်ပြီးစီးခဲ့ပါတယ်။ အလားတူပဲ ၂၀၁၁-၂၀၁၂ ဘဏ္ဍာရေးနှစ်မှာ သာမန်ပြင်ဆင်ထိန်းသိမ်းရေး ရန်ပုံငွေနဲ့လည်း လမ်းတံတားပြုပြင်ထိန်းသိမ်းခြင်းလုပ်ငန်းများဆောင်ရွက်ခဲ့ပါတယ်။ ကျွန်တော်တို့ ဆက်လက်ပြီးတော့လည်းပဲ ၂၀၁၂-၂၀၁၃ ဘဏ္ဍာရေးနှစ်မှာ ပြည်ထောင်စုငွေလုံးငွေရင်း ရန်ပုံငွေ ကျပ်သန်း(၅၀၀)နဲ့ ကနီ-မင်းကင်း-တောင်တွင်းချောင်လမ်း၊ မင်းကင်း-မြို့မအပိုင်းကို လမ်းတံတားများ ပြုပြင်ခြင်းလုပ်ငန်းများ ဆောင်ရွက်သွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကနီ-မင်းကင်း-တောင်တွင်းချောင်လမ်း ဆက်သွယ်ဆောင်ရွက်ရန် ၂၀၁၂-၂၀၁၃ ဘဏ္ဍာရေးနှစ် ပြည်ထောင်စုလမ်းတံတား ငွေလုံးငွေရင်း ဖြည့်စွက်ရန်ပုံငွေမှာ ကျပ်သန်း(၂၀၀၀)နဲ့ ၂၀၁၃-၂၀၁၄ ဘဏ္ဍာရေးနှစ်မှာ ပြည်ထောင်စု ငွေလုံးငွေရင်း ရန်ပုံငွေ ကျပ်သန်း(၂၀၀၀)တင်ပြတောင်းခံပြီး လမ်းတံတား တိုးတက်ပြုပြင်ရေး လုပ်ငန်းများကို ဆက်လက်ဆောင်ရွက်သွားမှာ ဖြစ်ပါကြောင်း ရှင်းလင်းတင်ပြအပ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး ခင်ဗျား။ ကျွန်တော့်အနေနဲ့ ဆက်လက်ပြီးတော့ စစ်ကိုင်းတိုင်းဒေသကြီး အမှတ်(၈)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးသိန်းလှိုင် မှပင် အမျိုးသားလွှတ်တော် အစည်းအဝေးသို့ မေးမြန်းထားတဲ့ စစ်ကိုင်းတိုင်းဒေသကြီး ကလေးဝ-ကလေးကားလမ်းရှိ မြေသားတောင် ပြို ကျလျှောဆင်းမှုများအား အမြန်ဆုံးဆောင်ရွက်ပေးရန် အစီအစဉ် ရှိ/မရှိ သိလိုသည့်မေးခွန်းအား ရှင်းလင်းဖြေကြား သွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီး ခင်ဗျား။ စစ်ကိုင်းတိုင်းဒေသကြီး ကလေးခရိုင် အတွင်းမှာရှိတဲ့ ကလေးဝ-ကလေးလမ်းဟာ ကလေးခရိုင် မိုးလေဝသနှင့် ဇလဗေဒ ဦးစီးဌာနရဲ့ တိုင်းတာချက်အရ ၂၀၁၁ ခုနှစ်၊ မတ်လမှ နိုဝင်ဘာလ ၂၅ ရက်နေ့အထိ နှစ်စဉ���ပုံမှန် ရွာသွန်းမြဲထက် ကျော်လွန်ကာ မိုးရေချိန်စုစုပေါင်း (၇၁.၃၈)လက်မ ရွာသွန်းခဲ့တာ ဖြစ်ပါတယ်။ အဆိုပါ မိုးသည်းထန်မှုကြောင့် လမ်းဘေးတောင်ပေါ်ရေစီးကြောင်းများမှ အခြေပြုပြီးတော့ တိုက်စားကာ ကလေးဝ-ကျီကုန်း-တမူးလမ်းရဲ့ မိုင်တိုင် (၁/၇)မှ (၂)မိုင်ကြားမှာ တောင်ပြို လမ်း ပိတ်ဆို့မှုများ ဖြစ်ပေါ်လာခဲ့ပါတယ်။ ဒီလို လမ်းပိတ်ဆို့မှုများ ဖြစ်ပေါ်ခဲ့တဲ့အခါမှာလည်းပဲ စက်ယန္တရားများနဲ့ နေ့၊ ည ချက်ချင်း ဖယ်ရှားဆောင်ရွက်ပြီး အောက်ခြေမှာ အမာခံလမ်းအဆင့် သွားလာ၍ရအောင် ဆောင်ရွက်ပေးခဲ့တာ ဖြစ်ပါတယ်။ အထက်ဖော်ပြပါ တောင်ပြို လမ်းပိတ်ဆို့မှုနဲ့ ပတ်သက်ပြီးတော့ ဆောက်လုပ်ရေး ဝန်ကြီးဌာန ပြည်သူ့ဆောက်လုပ်ရေးရုံးချုပ်ကနေပြီးတော့ လမ်းသုတေသနအဖွဲ့မှ ပညာရှင်များ သွားရောက်စစ်ဆေးခဲ့ပြီးဖြစ်တဲ့အပြင် ကလေးဝ-ကျီကုန်းလမ်းပေါ်မှာရှိတဲ့ မြေသားမတည်ငြိမ်သော နေရာများမှာလည်း တောင်ပြိုခြင်းမှ ရေရှည်ကာကွယ်ရန်အတွက် လုပ်ငန်းများကို အဆင့်မြင့် နည်းပညာနဲ့ဆောင်ရွက်ရန် ပွင့်လင်းရာသီမှာ လိုအပ်သော မြေကာနံရံနဲ့ မြေထိန်းနံရံများ တည်ဆောက်ပေးနိုင်ရေး တိုင်းတာတွက်ချက်၍ ဆောင်ရွက်သွားမှာ ဖြစ်ပြီးတော့ ယခုနှစ် မိုးရာသီကာလမှာ သာမန်ပြင်ဆင်ထိန်းသိမ်းခြင်း ရန်ပုံငွေဖြင့်သာ လမ်းကြောင်း မပိတ်ဆို့ရေး၊ ယာဉ်သွားလာမှု မပြတ်တောက်ရေး စီမံဆောင်ရွက်ထားရှိပြီးတော့ တောင်ပြိုမှုများ ဖြစ်ပေါ်လာ ပါက စက်ယန္တရားများဖြင့် ပြုပြင်ဆောင်ရွက်နိုင်ရန် အသင့်စီစဉ် ဆောင်ရွက်သွားမည့်အပြင် မြို့နယ်၊ ခရိုင်အဆင့်များဖြင့် ဆောင်ရွက်ရန် အခက်အခဲရှိပါက လမ်းဆောက်လုပ်ရေး အထူး အဖွဲ့များအား တာဝန်ပေး၍ စီစဉ်ဆောင်ရွက်သွားမှာ ဖြစ်ပါတယ်ခင်ဗျား။ အမျိုးသားလွှတ်တော်ဥက္ကဋ္ဌကြီး ခင်ဗျား။ ကလေးဝ-ကလေးလမ်းမှာ (၁၇)မိုင် ရှိပြီးတော့ အိန္ဒိယနိုင်ငံ၊ (Boder Road Organization) B.R.O မှ လမ်းအဆင့်မြှင့်တင်ခြင်း လုပ်ငန်းများကို ဆောင်ရွက်လျက်ရှိရာ (၁၃)မိုင်ခန့် ပြီးစီးသွားပြီ ဖြစ်ပါတယ်။ ကျန်ရှိတဲ့(၄)မိုင် ကိုလည်းပဲ ၂၀၁၂-၂၀၁၃ ဘဏ္ဍာရေးနှစ် ပွင့်လင်းရာသီမှာ ပြီးစီးရန် စီမံချက်ချမှတ် ဆောင်ရွက် လျက်ရှိပါကြောင်း လေးစားစွာ ရှင်းလင်းတင်ပြအပ်ပါတယ် ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ ကချင်ပြည်နယ် အမှတ်(၃) မဲဆန္ဒနယ် အမျိုးသားလွှတ်တော် ကိုယ်စားလှယ် ဦးစိုင်းတင်အောင် မှ အမျိုးသားလွှတ်တော် အစည်းအဝေးသို့ မေးမြန်းသော မိုးညှင်းမြို့တွင်း လမ်းများကို (၁၂) ပေလမ်းမှ (၁၈) ပေလမ်းသို့ တိုးချဲ့ဆောင်ရွက်ပေးနိုင်မည့် အစီအစဉ် ရှိ/မရှိ၊ ပြည်ထောင်စုလမ်းမကြီးအား မြို့လယ်မှ ဖြတ်သန်းမှု မပြုစေဘဲ မြို့ကွင်းလမ်း သို့မဟုတ် မြို့တွင်းလမ်းကြောင်းသစ်တစ်ခု ရွေးချယ်သတ်မှတ် စီစဉ်ဆောင်ရွက်ပေးနိုင်မည့် အစီအစဉ် ရှိ/မရှိ သိလိုသည့်မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကချင်ပြည်နယ်အတွင်းမှာရှိတဲ့ မိုးညှင်းမြို့တွင်းလမ်းဟာ ရွှေဘိုမြစ်ကြီးနားလမ်းရဲ့ မိုင်တိုင်(၁၈၅) မှ မိုင်တိုင်(၁၉၀) အထိ စုစုပေါင်း(၅) မိုင် အရှည်ရှိပြီး မိုးညှင်း မြို့တွင်းလမ်းသို့ ဖြတ်သန်းဖောက်လုပ်ထားတာဖြစ်ပါတယ်။ လက်ရှိ လမ်းအခြေအနေမှာ (၁၂) ပေ အကျယ် ကတ္တရာလမ်း အမျိုးအစားဖြစ်ပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ ပြည်နယ် အစိုးရ ရန်ပုံငွေကျပ်(၄၀.၅၅၃) သန်းဖြင့် မိုင်(၁၈၈.၂ မှ (၁၈၉.၃) အတွင်း (၁) မိုင်အား (၁၈) ပေ အကျယ် ကျောက်လမ်းချဲ့ခြင်း ဆောင်ရွက်ပြီးစီးခဲ့ပြီ ဖြစ်ပါတယ်။ မိုင်(၁၈၆.၄) မှ (၁၈၇.၅) အတွင်း (၁) မိုင်ကိုလည်းပဲ (၁၈) ပေအကျယ် ကျောက်လမ်း ထပ်မံတိုးချဲ့ရန် ဆောင်ရွက် လျက်ရှိပါတယ်။ ၂၀၁၃-၂၀၁၄ ဘဏ္ဍာရေးနှစ်မှာတော့ ပြည်နယ်အစိုးရ ရန်ပုံငွေကျပ် သန်း (၂၁၀) တင်ပြတောင်းခံပြီး ရန်ပုံငွေရရှိမှုအပေါ် မူတည်ပြီးတော့ (၁၈) ပေအကျယ် ကျောက်လမ်းအဖြစ် ဆက်လက်ဆောင်ရွက်သွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပြည်ထောင်စု လမ်းမကြီးအား မြို့လယ်မှ ဖြတ်သန်းမှု မပြု စေဘဲ လမ်းအူကြောင်းအသစ်အဖြစ် ရွှေဘိုမြစ်ကြီးနားလမ်းမကြီး မိုင်တိုင်(၁၈၆.၄) မှ ခွဲထွက်၍ မြို့တွင်းရပ်ကွက်များဖြစ်တဲ့ သရင်း ရပ်ကွက်၊ နတ်ကြီးကုန်း၊ ရှမ်းပိုင်း၊ အုတ်ကျင်းရပ်ကွက်၊ စက်ကုန်းရပ်ကွက်၊ စိမ်းရတနာမွန် (တောင်)၊ စိမ်းရတနာမွန် (မြောက်) စတဲ့ ရပ်ကွက်များရဲ့ လက်ရှိလမ်းများအတိုင်း ဖြတ်သန်း၍ ပြည်ထောင်စုလမ်းမကြီး မိုင်တိုင်(၁၈၉) တွင် ပြန်လည်ပေါင်းဆုံရန် လမ်းအူကြောင်းအသစ် တစ်ခုရွေးချယ်ထားပြီး ဖြစ်ပါတယ်။ လမ်းအရှည်မှာ (၂) မိုင် (၄) ဖာလုံခန့် ရှိပါတယ်။ ၂၀၁၃-၂၀၁၄ ဘဏ္ဍာရေးနှစ်မှာ ကတ္တရာလမ်းသစ်ခင်းခြင်း (၂) မိုင် (၄) ဖာလုံနဲ့ (၅) ပေမှ (၃၀) ပေ အကျယ် တံတား စုစုပေါင်း(၁၅)စင်း တည်ဆောက်ခြင်းများအပြင် (၁၅၀) ပေအရှည်ရှိတဲ့ ဘေလီတံတားအားလည်းပဲ သံကူကွန်ကရစ်၊ ကြမ်းခင်း တည်ဆောက်ခြင်းလုပ်ငန်းများဆောင်ရွက်ရန် ပြည်နယ်အစိုးရ ရန်ပုံငွေကျပ်(၁၀၇၂) သန်း တင်ပြတောင်းခံပြီး ရန်ပုံငွေရရှိမှု အပေါ် မူတည်၍ ဆောင်ရွက်သွားမှာဖြစ်ပါကြောင်း လေးစားစွာ ရှင်းလင်းတင်ပြအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ မန္တလေးတိုင်းဒေသကြီး မဲဆန္ဒနယ်အမှတ်(၁၂) အမျိုးသားလွှတ်တော် ကိုယ်စားလှယ် ဦးဌေးမောင် မှ အမျိုးသားလွှတ်တော် အစည်းအဝေးသို့ မေးမြန်းသော သာစည်-ညောင်ရမ်းလမ်းပိုင်းအချို့ ပျက်စီးယိုယွင်းမှုအား နိုင်ငံတော် ထောက်ပံ့ငွေဖြင့် ဆောင်ရွက် ပေးနိုင်ခြင်း ရှိ/ မရှိ သိလိုသည့်မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ သာစည်-ညောင်ရမ်းလမ်းဟာ သာစည်မြို့နယ် စည်ပင်သာယာရေးအဖွဲ့ပိုင်လမ်း ဖြစ်ပါတယ်။ ပြည်ထောင်စုအစိုးရအဖွဲ့ရုံးမှ တိုင်းဒေသကြီး/ ပြည်နယ်အစိုးရအဖွဲ့၏ဖြေကြားချက်များနဲ့ ပေါင်းစပ်ညှိနှိုင်းပေးရန် ဆောက်လုပ်ရေး ဝန်ကြီးဌာန၊ ပြည်ထောင်စုဝန်ကြီးမှ ဖြေကြားပေးရန် အကြောင်းကြားလာသဖြင့် ဖြေကြားရခြင်း ဖြစ်ပါတယ်။ သာစည်-ညောင်ရမ်းလမ်းဟာမန္တလေးတိုင်းဒေသကြီး၊ မိတ္ထီလာခရိုင်၊ သာစည်မြို့နယ် အတွင်း လမ်းအရှည်(၈)မိုင် ရှိပါတယ်။ သာစည်မြို့နယ် စည်ပင်သာယာရေးအဖွဲ့ရဲ့ အခွန်ကောက်ခံရရှိငွေအပေါ်မူတည်၍ ၁၉၉၅-၉၆ ခုနှစ်မှ စတင်ပြီး နှစ်စဉ်အပိုင်းလိုက် အကောင်အထည်ဖော် ဆောင်ရွက်လျက်ရာ ၂၀၁၂-၂၀၁၃ ဘဏ္ဍာရေးနှစ်အထိ ကတ္တရာလမ်း(၁)ဖာလုံ အပါအဝင် ကျောက်ချောလမ်းများအဖြစ် အားလုံးပြီးစီးခဲ့ပါတယ်။ ယခုအခါကျောက်ချောလမ်း မျက်နှာပြင်များ ပျက်စီးမှုကြောင့် အကြီးစားပြင်ဆင်ရန် လိုအပ်လာခဲ့ရာ ကျောက်လမ်း(၁)ဖာလုံအား ဂျင်းခင်းခြင်း၊ ပြုပြင်ခြင်းလုပ်ငန်းအား ကုန်ကျငွေ ကျပ်(၁၅)သန်းဖြင့် ၂၀၁၃-၂၀၁၄ ခုနှစ်မှ စတင်လျာထားပြင်ဆင်သွားမှာ ဖြစ်ပါတယ်။ ကျန်ရှိတဲ့ လမ်းအရှည်(၆)မိုင် (၇)ဖာလုံအား ဂျင်းခင်းခြင်း၊ ပြုပြင်ခြင်းလုပ်ငန်းအတွက် ကုန်ကျငွေမှာ ကျပ်(၁၀၃.၁၂၅)သန်း ဖြစ်ပါတယ်။ သာစည်မြို့နယ်စည်ပင်သာယာရေးအဖွဲ့အနေနဲ့ ရန်ပုံငွေပေါ်မူတည်၍ နှစ်စဉ် ခွဲဝေရရှိတဲ့ ရန်ပုံငွေနဲ့ပြုပြင်သွားပါက လျာထားဆောင်ရွက်တဲ့ကာလဟာ (၇)နှစ်ကြာ ပြုပြင် ရမှာ ဖြစ်တဲ့အတွက် နှစ်ကာလကြာမြင့်မှာဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ နိုင်ငံတော်အစီအစဉ်ဖြင့် ပံ့ပိုးဆောင်ရွက် ပေးပါက ပိုမိုမြန်ဆန်စွာ အကောင်အထည်ဖော် ပြီးစီးနိုင်မှာ ဖြစ်ပါသဖြင့် နိုင်ငံတော် ထောက်ပံ့ ငွေဖြင့် ဆောင်ရွက်ခွင့်ရရှိရေးအတွက် မန္တလေးတိုင်းဒေသကြီး အစိုးရအဖွဲ့မှ ဆက်လက်တင်ပြ ဆောင်ရွက်သွားမှာဖြစ်ပါကြောင်း လေးစားစွာ တင်ပြအပ်ပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ မကွေးတိုင်းဒေသကြီး အမှတ်(၈) မဲဆန္ဒနယ် အမျိုးသားလွှတ်တော် ကိုယ်စားလှယ် ဦးတင်ဝင်း မှ အမျိုးသားလွှတ်တော် အစည်းအဝေးသို့ မေးမြန်းတဲ့ မကွေးတိုင်း ဒေသကြီး၊ ဆင်ပေါင်ဝဲမြို့နယ် ဧကရာဇ်-ကျောင်းကုန်း-မောက်တင်-လေးဒူးကွဲ မြေသားလမ်းကို ဆယ့်နှစ်ရာသီ မော်တော်ယာဉ်များ သွားလာနိုင်ရေးအတွက် အဆင့်မြှင့်တင်ပေးရန် အစီအစဉ် ရှိ/မရှိ သိလိုသည့်မေးခွန်းအား ရှင်းလင်းဖြေကြားသွားမှာဖြစ်ပါတယ်ခင်ဗျား။ အမျိုးသားလွှတ်တော် ဥက္ကဋ္ဌကြီးခင်ဗျား။ ဧကရာဇ်-ကျောင်းကုန်း-မောက်တင်လေးဒူးကွဲလမ်းဟာ ဆင်ပေါင်ဝဲမြို့နယ် စည်ပင်သာယာရေးအဖွဲ့ပိုင်လမ်း ဖြစ်ပါတယ်။ ပြည်ထောင်စုအစိုးရအဖွဲ့ရုံးမှ တိုင်းဒေသကြီး/ ပြည်နယ်အစိုးရအဖွဲ့ရဲ့ ဖြေကြားချက်နဲ့ ပေါင်းစပ် ညှိနှိုင်းပြီးတော့ ဆောက်လုပ်ရေးဝန်ကြီးဌာနက ဖြေကြားပေးရန် အကြောင်းကြားလာသဖြင့် ကျွန်တော့်အနေနဲ့ ဖြေကြားရခြင်းဖြစ်ပါတယ်။ ဆင်ပေါင်ဝဲမြို့နယ်၊ ကျောင်းကုန်းကျေးရွာအုပ်စု၊ ကျောင်းကုန်းကျေးရွာနဲ့ လေးဒူးကွဲ ကျေးရွာအုပ်စု၊ လေးဒူးကွဲကျေးရွာသို့ ဆက်သွယ်တဲ့ ကျေးရွာချင်းဆက် မြေသားလမ်းဟာ ဧကရာဇ်-ကျောင်းကုန်းလမ်းပိုင်း (၈) မိုင်၊ ကျောင်းကုန်း-မကျီးတော-လေးဒူးကွဲ-ချင်းဂွေးချို လမ်း(၆) မိုင် (၇) ဖာလုံဖြစ်ပြီးတော့၊ စုစုပေါင်း (၁၄) မိုင် (၇) ဖာလုံရှိပြီးတော့ အဲဒီလမ်းဟာ စည်ပင်သာယာရေးအဖွဲ့ပိုင် ကျေးလက်လမ်းဖြစ်ပါတယ်။ အဆိုပါလမ်းကို ၂၀၁၂ ခုနှစ်၊ ဖေဖော်ဝါရီလမှာ ဆင်ပေါင်ဝဲမြို့နယ် ပြည်သူ့လွှတ်တော် ကိုယ်စားလှယ် ဦးအေးနိုင် မှ မြေထိုးစက်နဲ့ ကျေးရွာလူထုမှ စက်သုံးဆီ၊ စုစုပေါင်း တန်ဖိုးကျပ်(၅) သန်းနဲ့ ကျောင်းကုန်း လမ်းအပိုင်း (၁၂) မိုင်၊ ကျောင်းကုန်း-လေးဒူးကွဲလမ်း (၄) မိုင်၊ စုစုပေါင်း မြေသားလမ်း(၁၆) မိုင်ကို (၃၀) ပေအကျယ် ရရှိအောင် မြေထိုးစက်ဖြင့် တစ်ကြောင်းထိုး ဖောက်လုပ်ပေးခဲ့ပါတယ်။ ဆင်ပေါင်ဝဲမြို့နယ် စည်ပင်သာယာရေးအဖွဲ့ဟာ ဖွဲ့စည်းပုံ (စ)အဆင့် ဖြစ်ပြီးတော့ ၂၀၁၂-၂၀၁၃ ဘဏ္ဍာရေးနှစ် ဝင်ငွေကျပ်(၇၀.၄) သန်း ရရှိခဲ့တာ ဖြစ်ပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ ကျောင်းကုန်း-လေးဒူးကွဲ မြေသားလမ်းအား လျာထားငွေ ကျပ်(၁၀.၅၆)သန်းဖြင့်ကျောက်ချောလမ်းခင်းခြင်း (၃) ဖာလုံ ဆောင်ရွက်ပေးမှာ ဖြစ်ပါတယ်။ ကျောင်းကုန်း-လေးဒူးကွဲ ကျေးရွာချင်းဆက်လမ်း (၁၆) မိုင်အား ရာသီမရွေး သွားလာနိုင်ရန် မြေနီကျောက်ချောလမ်း ဖောက်လုပ်မည်ဆိုပါက လမ်း၊ တံတား၊ ရေပြွန်၊ ရေကျော်များအတွက် စုစုပေါင်း ကျပ်(၆၃၃)သန်း ကုန်ကျမှာ ဖြစ်ပါတယ်။ စည်ပင်သာယာရေးအဖွဲ့ ရန်ပုံငွေနဲ့ ဆောင်ရွက်မည် ဆိုပါက တစ်နှစ်လျှင် (၄)ဖာလုံခန့်သာ ဆောင်ရွက်နိုင်မှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ၎င်းလမ်းအပိုင်းမှာ ဆင်ပေါင်ဝဲမြို့နယ်၊ စည်ပင်သာယာရေးအဖွဲ့ပိုင် လမ်းဖြစ်ပါတယ်။ မကွေးတိုင်းဒေသကြီးအစိုးရအဖွဲ့မှ စီမံခန့်ခွဲပြီးတော့ ဆောက်လုပ်ရေးဝန်ကြီးဌာနပိုင်လမ်းအဖြစ် သိမ်းသွင်းရေးဆောင်ရွက်နိုင်ရန် လိုအပ်ပါတယ်။ ဆောက်လုပ်ရေးဝန် ကြီးဌာနပိုင်လမ်းအဖြစ် သိမ်းသွင်းပြီးပါက မကွေးတိုင်းဒေသကြီး အစိုးရ အဖွဲ့မှ တိုင်းဒေသကြီးရန်ပုံငွေ တင်ပြတောင်းခံ၍ လမ်းတိုးတက်ပြုပြင်ခြင်း လုပ်ငန်းများ ဆောင်ရွက်သွားရမှာ ဖြစ်ပါကြောင်း လေးစားစွာ တင်ပြအပ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁) အမျိုးသားလွှတ်တော် ကိုယ်စားလှယ် ဦးအောင်ချိုဦး မှ အမျိုးသားလွှတ်တော် အစည်းအဝေးသို့ မေးမြန်းထားတဲ့ ပဲခူးတိုင်းဒေသကြီး၊ အုတ်ဖိုမြို့နယ် အေးမြသာယာမြို့ သစ်အဝင် ကတ္တရာလမ်းအား ပြုပြင် ပေးရန် အစီအစဉ် ရှိ/ မရှိ သိလိုသည့်မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ အုတ်ဖိုမြို့နယ် အေးမြသာယာမြို့သစ်အဝင် ကတ္တရာလမ်းမှာ စည်ပင်သာယာရေးအဖွဲ့ပိုင် လမ်းဖြစ်ပါတယ်။ ပြည်ထောင်စုအစိုးရအဖွဲ့ရုံးမှ တိုင်းဒေသကြီး/ပြည်နယ်အစိုးရအဖွဲ့၏ဖြေကြားချက်များနဲ့ ပေါင်းစပ်ညှိနှိုင်းပြီး ဆောက်လုပ်ရေး ဝန်ကြီးဌာနမှ ဖြေကြားပေးရန် အကြောင်းကြားလာသဖြင့် ကျွန်တော့်အနေနဲ့ ဖြေကြားပေးရခြင်း ဖြစ်ပါတယ်။ ပဲခူးတိုင်းဒေသကြီး၊ အုတ်ဖိုမြို့နယ်၊ အေးမြသာယာမြို့သစ်အဝင် ကတ္တရာလမ်းမှာ (၇)မိုင်ခန့် ရှည်လျားပါတယ်။ အုတ်ဖိုမြို့နယ် စည်ပင်သာယာရေးအဖွဲ့ရဲ့ ၂၀၁၂-၂၀၁၃ ဘဏ္ဍာရေးနှစ် ဝင်ငွေလျာထားမှုမှာ ငွေကျပ်(၁၁၉) သန်းဖြစ်ပြီး ကျေးလက် လမ်း၊ တံတား တည်ဆောက်မှု၊ မွမ်းမံမှုလုပ်ငန်းများအတွက် ငွေကျပ်(၂၉.၇)သန်းဖြင့် လျာထားဆောင်ရွက် လျက်ရှိပါတယ်။ အေးမြသာယာမြို့ သစ် အဝင်လမ်းမှာ ရန်ကုန်-ပြည်လမ်းမှ အေးသာယာ မြို့သစ်အဝင်လမ်းအထိ ကတ္တရာလမ်း (၂) မိုင်၊ အေးမြသာယာမြို့ သစ်အထွက်အထိ ဂဝံလမ်း (၂) မိုင်၊ အေးမြသာယာမှ ရွာသစ်ရွာအထိ ဂဝံလမ်း (၁) မိုင် (၂) ဖာလုံနှင့် ရွာသစ်ရွာမှ တောင်သုံးလုံးအထိ အမာခံမြေသားလမ်း (၁) မိုင် (၆) ဖာလုံရှိပြီး တောင်သုံးလုံးမှာ သစ်တော ကြိုးဝိုင်းဖြစ်ပြီး ရန်ကုန်-ပြည်လမ်းမှ တောင်သုံးလုံးအထိ လမ်းအရှည်(၇) မိုင် ရှိပါတယ်။ အေးမြသာယာ-တောင်သုံးလုံးလမ်းဟာ လမ်းကော်မတီမှ ၁၉၈၉-၁၉၉၀ ခုနှစ်တွင် ဆောင်ရွက်ခဲ့ပြီးတော့ လမ်းအသုံးပြုခ ကောက်ခံ၍ ရာသီမရွေး သွားလာနိုင်ရန် ပြုပြင် ပေးလျက်ရှိတဲ့အတွက် လက်ရှိလမ်းအခြေအနေမှာ ကတ္တရာလမ်း(၂) မိုင်ဟာလည်း ပျက်စီးမှုများ ဖြစ်လာတာကြောင့် ဂဝံဖြင့် ဖာထေးပြုပြင်ထားရှိပြီး ရာသီမရွေး သွားလာနိုင်အောင် ဆောင်ရွက် ထားရတာဖြစ်ပါတယ်။ ကျန် ဂဝံလမ်းအပိုင်း (၃) မိုင်(၂) ဖာလုံနှင့် အမာခံမြေသားလမ်းပိုင်း (၁)မိုင်(၆) ဖာလုံဟာလည်းပဲ ရာသီမရွေးသွားလာနိုင်တဲ့အခြေအနေတွင်ရှိပါတယ်။ အေးမြသာယာနဲ့ ရွာသစ်အကြားမှာရှိတဲ့ (၂ x ၃) ပေ ရေပြွန်တံတားတစ်စင်းမှာ နိမ့်ကျနေပါသဖြင့် ပြုပြင်ရန်လည်း လိုအပ်ပါတယ်။ ၎င်းအပြင် (၈ x ၁၅ x ၄) ပေရှိတဲ့ Box Culvert ဟာလည်းပဲ လာမယ့် ပွင့်လင်းရာသီမှာ ပြုပြင်တည်ဆောက် ဆောင်ရွက်ပေးရမှာဖြစ်ပါတယ်။ အေးမြသာယာတောင်သုံးလုံး လမ်းပိုင်းမှာ ရန်ကုန်-ပြည်လမ်းမှ အေးမြသာယာမြို့အဝင်လမ်း (၂) မိုင်ကိုလည်းပဲ အကျယ် (၁၂) ပေ၊ ထု (၁၁) လက်မ၊ ကတ္တရာခင်း ပြုပြင်ဆောင်ရွက်မည်ဆိုပါက ခန့်မှန်း ကုန်ကျငွေဟာ ကျပ်(၂၀၀.၄) သန်း ကုန်ကျမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ အေးမြသာယာနဲ့ ရွာသစ်ရွာအကြားရှိတဲ့ ဆောင်ရွက်ရန် လိုအပ်နေတဲ့ (၈ x ၁၅ x ၄) ပေ Box Culvert အား အုတ်ဖိုမြို့နယ် စည်ပင် သာယာရေးအဖွဲ့မှ ၂၀၁၃-၂၀၁၄ ဘဏ္ဍာရေးနှစ်မှာ ရန်ပုံငွေတင်ပြတောင်းခံပြီး ဆောင်ရွက် သွားမှာဖြစ်တဲ့အပြင် ကတ္တရာလမ်း (၂)မိုင်ခင်းခြင်း လုပ်ငန်းကိုလည်းပဲ ပဲခူးတိုင်းဒေသကြီး အစိုးရအဖွဲ့မှ နိုင်ငံတော်ထောက်ပံ့ငွေရရှိရေးအတွက် တင်ပြဆောင်ရွက်သွားမှာဖြစ်ပါကြောင်း ရှင်းလင်း တင်ပြအပ်ပါတယ်။ အားလုံးကို အထူးကျေးဇူးတင်ရှိပါတယ် ခင်ဗျား။</speech>
<speech type="speaker">ဒုတိယဝန်ကြီးရဲ့ ရှင်းလင်းတင်ပြချက်ရဲ့ လမ်းတွေမှာ ဆောက်လုပ်ရေးလမ်း၊ ဒိစတြိတ်ကောင်စီလမ်း ဆိုတာလည်းရှိသေးတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ပါတယ်။</speech>
<speech type="speaker">စည်ပင်လမ်း၊ နယ်စပ်ရေးရာဝန်ကြီးဌာနလမ်း ဆိုတော့ လမ်းတော့ လမ်းချင်းတော့ တူတယ်။ ဆိုင်းဘုတ်ချင်း မတူဘူးဖြစ်နေတယ်။ အဲဒီတော့ အင်အား မရှိတဲ့ ဌာနက ပြင်တဲ့အခါမှာ (၇)မိုင်ကို (၇)နှစ်။ ဂျင်းကျောက်နဲ့ ပြင်မယ်ဆိုတဲ့အခါကျတော့ ပျက်အစဉ် ပြင်ခဏ ဆိုတဲ့အခါကျတော့ ပျက်နေတာကတော့ အစဉ်ပဲ ပြင်လိုက်တော့လည်း ခဏပဲ ခံတယ်ဆိုတဲ့ သဘောမျိုးဖြစ်နေတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ပါတယ်။</speech>
<speech type="speaker">ဒီဥစ္စာကတော့ ပြန်သုံးသပ်ဖို့တော့ လိုနေပြီ။ ဒီလမ်းတွေကိုနော်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ကဲ့ပါ။</speech>
<speech type="speaker">လမ်းကတော့ နေရာတိုင်းမှာ အရေးကြီးတာပါပဲ။ ကျန်းမာရေး၊ ပညာရေးကအစ လမ်းက သိပ်အရေးကြီးပါတယ်။ ဌာနအနေနဲ့ ပြန်သုံးသပ်ဖို့ လိုပါတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ကဲ့ပါ။</speech>
<speech type="speaker">ဆောက်လုပ်ရေးဝန်ကြီးဌာန တစ်ခုတည်းက ယူသင့်တဲ့ လမ်းတွေကို မြန်မြန်ထက်ထက် ခုနလို ယူလိုက်တာကောင်းတယ်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ကဲ့ပါ။</speech>
<speech type="speaker">အဲဒီလိုမှ မဟုတ်လို့ကတော့ ခုန ကျွန်တော်ပြောသလိုပဲ လက်ပူတိုက် ပြင်တဲ့အဆင့်ပဲ ရှိမယ်။ နောက် ပျက်လိုက် ပြင်လိုက် သံသရာက လွတ်ကို လွတ်မှာ မဟုတ်တော့ဘူး</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ကဲ့ပါ။</speech>
<speech type="speaker">ဒါလေးတော့ ပြန်တင်ပြုပြီးတော့ မဟာဗျူဟာမြောက် နည်းနည်း ပြန်သုံးသပ်ပေးပါနော်</speech>
<speech><agency id="94">ဦးစိုးတင့် (ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဟုတ်ကဲ့ပါခင်ဗျား။</speech>
<speech type="speaker">ကောင်းပါပြီ</speech>
<speech type="speaker">ဆက်လက်ပြီးတော့ လွှတ်တော်ကိုယ်စားလှယ်(၂)ဦးက မေးမြန်းတဲ့ မေးခွန်းတွေဟာ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title> ုမ္ပဏီများ၊ အသင်းအဖွဲ့ပိုင်များ၊ ပုဂ္ဂလိကပိုင်များအဖြစ် ဒေသဆိုင်ရာ အာဏာပိုင်များနှင့် ပူးပေါင်းကာ လယ်မြေများ ရယူဆောင်ရွက်ထားသည့် လယ်ယာမြေများတွင် သီးစားစနစ်ဖြင့် အမှန်တကယ်လုပ်ကိုင်နေရသည့် ခေါင်းပုံဖြတ်ခံ လယ်သမားများအတွက် ခံစားခွင့်၊ ပိုင်ဆိုင်ခွင့်ကို နိုင်ငံတော်မှဆောင်ရွက်ပေးရန် အစီအစဉ် ရှိ/ မရှိ နှင့် စပ်လျဉ်းသည့်မေးခွန်းနှင့် ဖျာပုံမြို့နယ်၊ ကြက်ဖမွေးဇောင်းကျွန်းအတွင်း၌ရှိသော စပါးပင်များ နှစ်စဉ် ရေနစ်မြုပ် ပျက်စီးခြင်းများ ရှိနေပါသဖြင့် လယ်သမားများ၏ ဒုက္ခကို ကူညီဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း၊</title>
<speech type="speaker">ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)မှ ဦးသိမ်းဆွေ က ကုမ္ပဏီများ၊ အသင်းအဖွဲ့ပိုင်များ၊ ပုဂ္ဂလိကပိုင်များအဖြစ် ဒေသဆိုင်ရာ အာဏာပိုင်များနှင့် ပူးပေါင်းကာ လယ်မြေများ ရယူဆောင်ရွက်ထားသည့် လယ်ယာမြေများတွင် သီးစားစနစ်ဖြင့် အမှန်တကယ်လုပ်ကိုင်နေရသည့် ခေါင်းပုံဖြတ်ခံ လယ်သမားများအတွက် ခံစားခွင့်၊ ပိုင်ဆိုင်ခွင့်ကို နိုင်ငံတော်မှဆောင်ရွက်ပေးရန်နှင့် ဖျာပုံမြို့နယ်၊ ကြက်ဖမွေးဇောင်းကျွန်းအတွင်း၌ရှိသော စပါးပင်များ နှစ်စဉ်ရေနစ်မြုပ် ပျက်စီးခြင်းများ ရှိနေပါသဖြင့် လယ်သမားများ၏ ဒုက္ခကို ကူညီဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း များကို မေးမြန်းဖို့ဖြစ်ပါတယ်။</speech>
<speech><mp id="1160">ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ကြွရောက်လာကြတဲ့ ပြည်ထောင်စု ဒုတိယဝန်ကြီးများ၊ ဧည့်သည်တော်များအားလုံး မင်္ဂလာ အပေါင်းနဲ့ ပြည့်စုံကြပါစေခင်ဗျာ။ စိတ်၏ချမ်းသာခြင်း၊ ကိုယ်၏ ကျန်းမာခြင်းတို့နဲ့ ပြည့်စုံကြ ပါစေလို့ ဆုတောင်းဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး ဖျာပုံ၊ ဒေးဒရဲ မဲဆန္ဒနယ်အမှတ်(၁၀) မှ အမျိုးသားလွှတ်တော် ကိုယ်စားလှယ် ဦးသိမ်းဆွေ ဖြစ်ပါတယ်။ ကျွန်တော် တင်ပြဆွေးနွေးမယ့် မေးခွန်းကတော့ ဧရာဝတီတိုင်းဒေသကြီး၊ ဖျာပုံမြို့နယ်အတွင်းရှိ ကျေးရွာ(၂၀)ခန့်အား ကုမ္ပဏီများ၊ အသင်းအဖွဲ့ပိုင်များ၊ ပုဂ္ဂလိကပိုင်များအဖြစ် ဒေသဆိုင်ရာ အာဏာပိုင်များနှင့် ပူးပေါင်းကာ လယ်ယာမြေများတွင် သီးစားစနစ်ဖြင့် အမှန်တကယ် လုပ်ကိုင်နေသည့် ခေါင်းပုံဖြတ်ခံ လယ်သမားများအတွက် ခံစားခွင့်၊ ပိုင်ဆိုင်ခွင့်ကို နိုင်ငံတော်မှဆောင်ရွက်ပေးရန် အစီအစဉ် ရှိ/မရှိ နဲ့ ဒုတိယမေးခွန်းကတော့ ဖျာပုံမြို့နယ်၊ ကြက်ဖမွေးဇောင်း ကျွန်းပတ်တာအတွင်းမှာ ရှိသော စပါးပင်များ နှစ်စဉ်ရေမြုပ် ပျက်စီးခြင်းများ ရှိနေပါသဖြင့် လယ်သမားများ၏ ဒုက္ခကို ကူညီ ဆောင်ရွက်ပေးပါရန် အစီအစဉ် ရှိ/မရှိ တို့နဲ့ စပ်လျဉ်းတဲ့ မေးခွန်းဖြစ်ပါတယ်။ ပထမမေးခွန်းအတွက် တင်ပြရမယ်ဆိုရင် ၁၉၉၈ ခုနှစ်မှာ ဖျာပုံခရိုင် အေးချမ်း သာယာရေးနှင့် ဖွံ့ဖြိုးရေးကောင်စီ ဥက္ကဋ္ဌမှ ဖျာပုံမြို့နယ်အတွင်းရှိ ကျေးရွာပေါင်း (၂၀) ခန့်အား ပလပ်မြေ ဖော်ထုတ်ရေး၊ လယ်ယာမြေသစ် ဖော်ထုတ်ရေး စီမံချက်ကို အကောင်အထည်ဖော် ဆောင်ရွက်ခဲ့ပါတယ်။ လုပ်ငန်းအကောင်အထည်ဖော် ဆောင်ရွက်ရာမှာ ကျေးရွာ (၂၀) မှာရှိတဲ့ ရွာသားတွေဟာ အပင်ကြီးတွေမျိုးစုံ၊ မြက်ပင်ရိုင်းတွေ၊ ဆူးတောတွေ၊ မြေလွတ်မြေရိုင်းတွေပါ။ စားကျက်မြေတွေပါမကျန် ဧက(၁၀၀၀၀)ခန့်ကို (၂)လခန့် ပင်ပင်ပန်းပန်းနဲ့ ခက်ခက်ခဲခဲ ခုတ်ထွင် ရှင်းလင်းပေးခဲ့ကြရပါတယ်။ နေ့စဉ် ချွေးဒီးဒီးကျအောင် လုပ်ရတယ်။ အန္တရာယ်ရှိတဲ့ ပိုးမွှားတွေ၊ မြွေ အစရှိတဲ့ တိရစ္ဆာန်ပေါင်းစုံရဲ့ အန္တရာယ်တွေကြားက နေပြီးတော့ ဒုက္ခပေါင်းစုံနဲ့ ပင်ပန်းကြီးစွာ ခုတ်ထွင်ရှင်းလင်းရပါတယ်။ မိမိတို့ရဲ့ အလုပ်အကိုင်တွေကို ပစ်ပြီးတော့ လာရောက်လုပ်ကိုင် အကောင်အထည်ဖော် လုပ်အားပေးခဲ့ကြရပါတယ်။ မြေရိုင်းတွေကို ခုတ်ထွင်ရှင်းလင်းပြီးတဲ့အခါမှာ ရွာသူရွာသားတွေကို (၃)နှစ်အထိ သီးစားခ (၃)တင်းနှုန်းနဲ့ ချထားပေးပြီးတော့ လယ်မြေကို ပြုပြင်လုပ်ကိုင်စေပါတယ်။ ဒီ(၃)နှစ် အတွင်းမှာပဲ လယ်ရိုင်းကနေ လယ်ယဉ်ဖြစ်လာအောင် ရွာသူရွာသားတွေက အားထုတ် ရပါတယ်။ လူအင်အား၊ ငွေအင်အားနဲ့ ငွေကုန်လူပန်း ခုတ်ထွင်ရှင်းလင်းရပါတယ်။ လယ်ကွက် ဖြစ်လာတဲ့ လယ်ယာထဲမှာ သစ်ပင်အိတ်တွေ၊ သစ်ပင်အဆွေးတွေကိုလည်း ပြန်ပြီးတော့ဖော်ထုတ်ပြီးတော့ တော်တော်ကြီးကို ပင်ပင်ပန်းပန်းနဲ့ ခက်ခက်ခဲခဲ လုပ်ခဲ့ကြရပါတယ်။ (၃)နှစ် ပြည့်လို့ ၂၀၀၁ ခုနှစ် ရောက်တဲ့အခါမှာ ခရိုင်အာဏာပိုင်အဖွဲ့အစည်းသို့ လယ်ယာမြေကို ပြန်ပြီးတော့ လွှဲပြောင်းပေးအပ်ရပါတယ်။ အာဏာပိုင်အဖွဲ့အစည်းက ၎င်းလယ်ယာမြေဧက (၁၀၀၀၀)ခန့်ကို ကုမ္ပဏီတွေ၊ အသင်းအဖွဲ့တွေ၊ ရင်းနှီးပတ်သက်ရာ လူပုဂ္ဂိုလ်တွေကို ခွဲတမ်းချ ပြီးတော့ လုပ်ကိုင်စေပါတယ်။ လယ်ယာမြေ ခွဲတမ်းရရှိတဲ့သူတွေဟာ ယခင် မြေရိုင်းက မြေယဉ် ဖြစ်လာအောင် ပြုပြင်လုပ်ကိုင် ဆောင်ရွက်ခဲ့ကြတဲ့ လယ်သမားစစ်စစ်ကြီးတွေကို သီးစားစနစ်နဲ့ ပြန်ပြီးတော့ ပြန်ချစားထားတာကို တွေ့ခဲ့ရပါတယ်။ လုပ်ကိုင်ခဲ့ကြပါတယ်။ မြေရိုင်းကနေ မြေယဉ် ဖြစ်အောင် နဖူးက ချွေး၊ ခြေမ ကျတဲ့အထိ ငွေအား၊ လူအားနဲ့ လုပ်ကိုင်ခဲ့ကြတဲ့ လယ်သမားကြီးတွေဟာ မိမိတို့ အားထုတ်ခဲ့ရတဲ့ လယ်ယာမြေကို သီးစားစနစ်နဲ့ ပြန်ပြီးတော့ လုပ်ကိုင်ခဲ့ ရပါတယ်။ အဲဒီမှာ သီးစားခ မကျေလို့၊ ကြွေးကျန်လို့ ဆိုပြီးတော့ လယ်ကို ပြန်သိမ်းတယ်။ နောက်တစ်ဦးကို သီးစားနဲ့ ပြန်ချပါတယ်။ တချို့ သီးစားခ မကျေလို့ ဆိုပြီး တရားစွဲဆိုခြင်းကိုပါ ခံခဲ့ကြရပါတယ်။ နောက်ဆုံး သီးစားခ ကျေလည်အောင် မပေးဆပ်နိုင်တဲ့ လယ်သမားကြီး အချို့ဟာ လူမှုဒုက္ခပေါင်းစုံနဲ့ ရင်ဆိုင်ခဲ့ကြရပြီးတော့ လယ်သမားသူရင်းငှားဘဝ တစ်နေ့လုပ်မှ တစ်နေ့စားရတဲ့ ဘောက်လုပ် ဘောက်စားဘဝကို ရောက်ရှိသွားခဲ့ကြရပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ယခုအချိန်အထိ သီးစားဘဝနဲ့ အလုပ် လုပ်ကိုင်နေရတဲ့ လယ်သမားကြီးတွေ ရှိနေပါသေးတယ်ခင်ဗျ။ အဲဒီ လယ်ဧက(၁၀၀၀၀)ခန့်ကို အဲဒီအချိန်က ခရိုင်အေးချမ်းသာယာရေးနှင့် ဖွံ့ဖြိုးရေးကောင်စီက ကုမ္ပဏီတွေ၊ အသင်းအဖွဲ့တွေ၊ ရင်းနှီးပတ်သက်ရာ လူပုဂ္ဂိုလ်တွေကို ခွဲတမ်းချပြီးတော့ လုပ်ကိုင်ဆောင်ရွက်စေခဲ့လို့ လယ်မြေ ရရှိခဲ့တဲ့သူတွေကတော့ သပြေကန်ကျေးရွာအုပ်စုမှာ သီးမစ်ကုမ္ပဏီက ဧက(၅၀၀)၊ ဇင်းဘောင်ကုမ္ပဏီက ဧက (၆၂၉) ဧက၊ အကျဉ်းဦးစီးက ဧက (၁၅၀)၊ ဒေါ်ငြိမ်းကျေးရွာအတွက် ဆိုပြီးတော့ ဧက (၂၂၃) ဧက၊ မြို့ကုန်းကျေးရွာအတွက် ဆိုပြီးတော့ ဧက (၁၃၉) ဧက၊ နောက်ထပ် ဇင်းဘောင်ကုမ္ပဏီကပဲ ထပ်ပြီးတော့ ဧက(၁၉၄)ဧက၊ စုစုပေါင်း ဧက(၁၈၈၉)ဧကကို ယူခဲ့ကြ ပါတယ်။ အဲဒီမှာ ကျွန်တော်တို့ ဇင်းဘောင်ကုမ္ပဏီကနေပြီးတော့ ဒီ စွန့်လွှတ်စာချုပ်စာတမ်းနဲ့ ဝါပဆွမ်းလောင်းအသင်းနဲ့ သာသနာ့ဗိမာန်အတွက် ခွဲပေးတယ် ဆိုပြီးတော့ ဧက(၄၀၀)ကလည်း ကျွန်တော်တို့ ဧက(၄၀၀) ခန့်ကို ခွဲပေးပါတယ်။ စွန့်လွှတ်စာချုပ်စာတမ်းနဲ့ ခွဲပေးတယ်လို့ ပြောပါတယ်။ ဒါပေမဲ့ အဲဒီပုဂ္ဂိုလ်တွေကို ပြန်ပြီးတော့ စုံစမ်းကြည့်တဲ့အခါမှာ အဲဒီအသင်း အဖွဲ့တွေကို စုံစမ်းကြည့်တဲ့အခါမှာ ကျွန်တော်တို့ ဖျာပုံမြို့နယ်ရဲ့ ဝါပဆွမ်းလောင်းအဖွဲ့နဲ့ သာသနာ့ဗိမာန်အတွက် ပြန်ပြီးတော့ ချထား���ါတယ်လို့ ပြောပါတယ်။ ဒီမှာ အချိန်ကို ငဲ့ညှာသောအားဖြင့် ကျွန်တော် မဖတ်ပြတော့ပါဘူး။ ဧကတွေကို တစ်ဦးချင်းစီ ဧကတွေနဲ့ ဧက (၂၀) ကျော်၊ (၃၀) ကျော်၊ (၅) ဧက စသဖြင့် ချထားပါတယ်။ အဲဒီမှာ ဝါပသံဃာ့ဒါနဆိုတဲ့အတွက် (၁၃) ဦး၊ လယ်သမားကြီး(၁၃) ဦးကို သာသနာ့ဗိမာန် အတွက် လယ်သမားကြီး (၁၂) ဦးကို ချထားပါတယ်။ ဒါနဲ့ အဲဒီချထားတဲ့ သီးစားခတွေကို (၁) နှစ်၊ (၂) နှစ်ပဲ၊ အဲဒီ ဝါပဆွမ်းလောင်းအသင်းနဲ့ သာသနာ့ဗိမာန်က ရရှိပါတယ်။ အခု နောက်ပိုင်းမှာ ဘယ်လို ဘယ်ပုံနဲ့ ဖြေရှင်းတယ်ဆိုတာ သူတို့လည်း မသိရှိတော့ပါဘူး။ ရလည်း မရတော့ပါဘူး ခင်ဗျ။ ဒါကို သိရအောင်လို့ တင်ပြခြင်းဖြစ်ပါတယ်ခင်ဗျ။ နောက်တစ်ခုက ကိုးအိမ်တန်းကျေးရွာအုပ်စုမှာတော့ ခလရ(၉၈)ကနေ ဧက (၆၀)၊ အကျဉ်းဦးစီးက ဧက (၅၀)၊ စရဖ ဆိုတဲ့ ထောက်လှမ်းရေးအဖွဲ့ကနေပြီးတော့ ဧက (၅၀)၊ နောက် အသင်းအဖွဲ့ကြီး တစ်ခုကနေပြီးတော့ ဧက (၆၀)၊ ဇင်းဘောင်ကုမ္ပဏီကနေပြီးတော့ ဧက (၅၀)၊ စက်မှုလယ်ယာက ဧက (၇၀)၊ မြေစာရင်းက ဧက (၅၀)ဆိုပြီးတော့ စုစုပေါင်း ဧက (၃၉၀)ဧကကို ယူလိုက်ကြပါတယ်။ နောက်တစ်ခုက ထလွန်ကျေးရွာအုပ်စုမှာ တက်လာသမျှ အုပ်ချုပ်ရေးအဖွဲ့ အစည်းတွေနဲ့ အဆင်ပြေအောင် ပေါင်းနိုင်တဲ့ ဦးသံချောင်း ဆိုတဲ့ ပုဂ္ဂိုလ်က ဧက(၈၀၀)ယူ ပါတယ်။ နောက် ဦးအေးကျော် ကနေ ဇင်းဘောင်ကုမ္ပဏီ အမည်ခံပြီးတော့ ဧက(၇၀၀) ယူလိုက်ပါတယ်။ မန္တလေးကနေ အချိန်မီရောက်လာတဲ့ ဗိုလ်ကြီးထွန်းလင်း ကလည်း ဧက (၈၅၀) ယူလိုက်ပါတယ်။ ကမ်းနီး၊ ကမ်းဝေး ရေလုပ်ငန်းအဖွဲ့ဆိုပြီးတော့ ဧက (၇၁၈) ဧက ယူပါတယ်။ ဖျာပုံမြို့နယ်ရဲ့ ဘိုးဘွားရိပ်သာအတွက်လို့ ပြောပြီးတော့၊ ခေါင်းစဉ်နဲ့ ဧက (၅၀၀) ယူပါတယ်။ ဧက (၅၀၀) ပေးပါတယ်။ ကြိုက်စက်ကလေးအသင်းဆိုပြီးတော့ ဧက (၅၀၀) ပေးပါတယ်။ စုစုပေါင်းဧက (၄၀၆၈) ဧက ဖြစ်ပါတယ်။ နောက်တစ်ခုက ကျိုက်ကမ္ဘာကျေးရွာအုပ်စုမှ ဖြစ်ပါတယ်။ ကျိုက်ကမ္ဘာကျေးရွာအုပ်စုမှာ ခရိုင်အေးချမ်းသာယာရေးနှင့်ဖွံ့ဖြိုးရေးကောင်စီကနေ ဧက (၂၀၀) ယူပါတယ်။ မြို့နယ်အေးချမ်းသာယာရေးနှင့် ဖွံ့ဖြိုးရေးကောင်စီကနေ ဧက (၁၀၀) ယူပါတယ်။ တောင်သူတွေအတွက် ဆိုပြီးတော့ ဧက (၇၀၀) ပေးတဲ့အတွက် စုစုပေါင်း အဲဒီ ကျေးရွာအုပ်စုမှာ ဧက (၁၀၀၀) ရှိပါတယ်။ ဖျာပုံ တမန်ကျေးရွာအုပ်စုမှာ ယခုတောင်သူတွေကို သီးစားချပြီးတော့ လုပ်ကိုင်နေတဲ့ ဇင်းဘောင်ကုမ္ပဏီကနေပြီးတော့ ဧက (၁၅၀၀) ယူပါတယ်။ အခုတော့ တောင်သူတွေကို ပြန်ပြီးတော့ သီးစားစနစ်နဲ့ ပြန်ချစားထားတယ်၊ ပြန်ချထားတယ် ဆိုတာကို ကျွန်တော်တို့ ကြားသိရပါတယ်။ နောက်တစ်ခုက သပြေကန်ကျေးရွာအုပ်စုမှာ အကျဉ်းဦးစီးကလည်း ဧက (၆၀၀) ယူထားပါတယ်။ သုံးထပ်ကျေးရွာမှာ သက်ဆိုင်ရာ ဒေသဆိုင်ရာအာဏာပိုင်တွေနဲ့ အမြဲတမ်း အကျွမ်းတဝင်ရှိနေတဲ့ ဦးစံနက်ကျော် က သူက သူ့ရဲ့ နာမည်နဲ့ ဧက (၆၀၀) ယူပါတယ်။ နောက် ဘန့်ဘွေးသူကျေးရွာအုပ်စုမှာ အဲဒီကာလက အသင်းအဖွဲ့ကြီးတစ်ခုရဲ့ ခရိုင်အဆင့် တာဝန်ခံရှိတဲ့ ဦးအေးကြိုင် က ဧက (၂၀၀) ယူပါတယ်။ အဲဒီလိုယူပြီးတော့ ခွင့်ပြုချက် ဘာမှ မတောင်းဘဲနဲ့ အဲဒီနေရာမှာ ငါးကန်တွေ တူးထားတယ်လို့ လည်း သိရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီအတိုင်းပဲ တခြားပုဂ္ဂိုလ်တွေ၊ ကုမ္ပဏီတွေ ကလည်း လယ်မြေအချို့ကို သီးစားစနစ်နဲ့ လယ်သမားကြီးတွေကို ချထားတယ်။ တစ်ချို့ကို ရောင်းစားပစ်လိုက်ကြပါတယ်။ ဒီအချက်အလက်တွေဟာ အစိတ်အပိုင်းလေးတစ်ခုသာ ဖြစ်ပါတယ်။ တကယ်ဖြစ်ပျက်ခဲ့တဲ့ နေရာဒေသတွေရှိပါသေးတယ်။ အချက်အလက် တိကျအောင် ဆိုပြီးတော့ မေးမြန်းနေတုန်းပဲ ရှိပါသေးတယ်ခင်ဗျ။ အဲဒီတော့ အောက်ခြေ လယ်သမားကြီးတွေရဲ့ ဘဝဟာ သနားစရာ၊ ဝမ်းနည်းကြေကွဲစရာ ကောင်းလှပါတယ်။ ခေတ်အဆက်ဆက် လယ်သမားကြီး တွေရဲ့ ဘဝဟာ ဒုက္ခ၊ သုက္ခမျိုးစုံကို ခါးဆီး ခံခဲ့ကြရပါတယ်။ အခုလိုမျိုး ခေတ်ပြောင်း စနစ်ပြောင်းကာလမှာ လယ်သမားဦးကြီးတွေရဲ့ ဘဝကို မြှင့်တင်ဖို့၊ အကာအကွယ်ပေးဖို့ ဆောင်ရွက်နေတာကိုလည်း ဝမ်းသာစရာ တွေ့မြင်နေရပါတယ်။ ဒါကြောင့် အခုလိုမျိုး ခေတ်ပြောင်း စနစ်ပြောင်းကာလမှာ ကျွန်တော်တို့ရဲ့ တိုင်းပြည်ဟာ တကယ်တမ်းမှာတော့ လယ်ယာမြေပြဿနာနဲ့ပတ်သက်ရင် အင်မတန်မှ ရှုပ်ထွေးနက်နဲတယ် ဆိုတာ ကျွန်တော်တို့ သိရှိနားလည်ပါတယ်ခင်ဗျ။ အဲဒီလို ရှုပ်ထွေးနက်နဲတဲ့ လယ်ယာမြေ ပြဿနာကို ပြေလည်အောင် ဖြေရှင်းနိုင်တဲ့ အစိုးရဟာလည်း လက်ခမောင်းခတ်လို့ ရပါတယ်။ ဒါကြောင့် အဲဒီလို လက်ခမောင်းခတ်လို့ရနိုင်တဲ့ အစိုးရတစ်ရပ်အဖြစ် မြင်တွေ့ လိုတဲ့အတွက် ဧရာဝတီတိုင်းဒေသကြီး ဖျာပုံမြို့နယ်အတွင်းမှာရှိတဲ့ ကျေးရွာ (၂၀) ခန့်အား ကုမ္ပဏီများ၊ အသင်းအဖွဲို့င်များ၊ ပုဂ္ဂလိကပိုင်များအဖြစ် ဒေသဆိုင်ရာ အာဏာပိုင်များနှင့် ပူးပေါင်းကာ လယ်ယာမြေများတွင် သီးစားစနစ်ဖြင့် အမှန်တကယ် လုပ်ကိုင်နေသည့်ခေါင်းပုံဖြတ်ခံ လယ်သမားများအတွက် ခံစားခွင့်၊ ပိုင်ဆိုင်ခွင့်ကို နိုင်ငံတော်မှ မည်သို့မည်ပုံ စီမံဆောင်ရွက်ပေးမည်ကို မည်သို့မည်ပုံ စီမံဆောင်ရွက်ပေးရန် အစီအစဉ် ရှိ/မရှိ၊ ရှိပါက မည်သည့်အချိန်ကာလတွင် ဆောင်ရွက်ပေးနိုင်မည်ကို ခေါင်းပုံဖြတ်ခံလယ်သမားကြီးများနှင့် ဒေသခံလယ်သမားကြီးများ၏အကျိုးအတွက် အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်း တင်ပြရခြင်း ဖြစ်ပါတယ်ခင်ဗျ။ ကျေးဇူးတင်ပါတယ်။ နောက် ဒုတိယမေးခွန်းတစ်ခုအနေနဲ့ ဆက်ပြီးတော့ တင်ပြခွင့်ပြုပါခင်ဗျ။ ဒုတိယမေးခွန်းဖြစ်တဲ့ ဖျာပုံမြို့နယ်၊ ကြက်ဖမွေးဇောင်းကျွန်းအတွင်း၌ရှိသော စပါးပင်များ နှစ်စဉ် ရေနစ်မြုပ်ပျက်စီးခြင်းများရှိနေပါသဖြင့် လယ်သမားများ၏ ဒုက္ခကို ကူညီဆောင်ရွက်ပေးပါရန် အစီအစဉ် ရှိ/ မရှိနဲ့ စပ်လျဉ်းတဲ့မေးခွန်းဖြစ်ပါတယ်။ ဖျာပုံမြို့နယ်၊ ကြက်ဖမွေးဇောင်း ကျွန်းပတ်တာသည် ယခင်ကမ္ဘာ့ဘဏ်ချေးငွေနဲ့ ဆော���်ရွက်ခဲ့တဲ့ တာတမံဖြစ်ပြီးတော့ (၄၃)မိုင် ရှည်လျားပါတယ်။ ကျွန်းပတ်တာအတွင်းမှာ ဧက (၃၆၀၀၀) ခန့် ရှိပါတယ်။ ကျွန်းပတ်တာ အတွင်းမှာ (၂၅) ပေ ကျယ်တဲ့ မြောင်းတွေကို ဖောက်လုပ်ထားပါတယ်။ အဲဒီမှာ နှစ်စဉ်ရေနစ်မြုပ် နေတာ ဧက (၂၀၀၀) ကျော်ခန့် ရှိနေပါတယ်ခင်ဗျ။ လေးစားအပ်ပါသော ဥက္ကဋ္ဌကြီးခင်ဗျား။ တာကြီးတစ်ခုလုံးမှာ ရေတံခါးဟာ (၇)ပေါက် ရှိပါတယ်။ ရေတံခါး (၇) ပေါက်ထဲမှာ စက်စုနဲ့ ဖျာပုံ ကားလမ်းဖြတ်ပြီး တူးလိုက်တဲ့အတွက်ကားလမ်းရဲ့ တောင်ခြမ်းနဲ့ မြောက်ခြမ်းဆိုပြီးတော့ (၂)ခု ဖြစ်သွားပါတယ်။ တောင်ခြမ်းကတော့ ဧက က (၉၀၀၀) လောက်ရှိပါတယ်။ ရေဆွဲအားကောင်းတဲ့ ရေတံခါး(၄)ခု ရှိပါတယ်။ မြောက်ဘက်ခြမ်းမှာတော့ ဧက (၂၆၀၀၀) ခန့်ရှိပြီးတော့ ရေတံခါး(၃)လုံး ရှိပါတယ်ခင်ဗျ။ ဘလီရိုးရေတံခါး၊ အောက်ကမ္ဘာရေတံခါး၊ ကံညီနောင်ရေတံခါးဆိုပြီး ရှိပါတယ်ခင်ဗျ။ အဲဒီရေတံခါး(၃)လုံးမှာကျတော့ ဘလီရိုးရေတံခါးက ကောနေပါပြီ။ ရေ မဆွဲတော့ပါဘူးခင်ဗျ။ ရေဆွဲအား မကောင်းတော့ပါဘူး။ နောက်တစ်ခါ အောက်ကမ္ဘာရေတံခါးကလည်း ရေအဝင်ပဲ ရတယ်။ အထွက် မရတော့ပါဘူး။ ဒါကြောင့်မို့လို့ အဲဒီတံခါးကို လုံးဝအသေပိတ်ထားတယ်လို့ ကျွန်တော်တို့ သိရှိရပါတယ်။ နောက်တစ်ခုကတော့ ကံညီနောင်ရေတံခါးတစ်ပေါက်ကတော့ကောင်းပါတယ်။ ကံညီနောင်ရေတံခါးတစ်ပေါက်ပဲ ကျန်ပြီးတော့ အဲဒီကံညီနောင်ရေတံခါး တစ်ပေါက်ထဲကနေပြီးတော့ ဧက(၂၆၀၀၀)လောက်ကို အသုံးပြုနေရပါတယ်။ အားကိုးနေရ ပါတယ်။ ဒီရေတံခါး တစ်ပေါက်ထဲကိုပဲ။ ဒီအတွက် အခက်အခဲများ ကြုံတွေ့နေရပါတယ်။ ကြက်ဖမွေးဇောင်း ကျွန်းပတ်တာကြီးဟာ ကမ္ဘာ့ဘဏ်နဲ့ စလုပ်ကတည်းက ပြုပြင်ခြင်းမရှိတဲ့အတွက် တာတမံတွေဟာ နိမ့်ကျနေတယ်။ ရေတံခါးတွေ ပျက်စီးနေတယ်။ တာအတွင်းမှာရှိတဲ့ (၂၅)ပေ ကျယ်တဲ့ မြောင်းတွေဟာလည်း အားလုံး ကောနေပြီဖြစ်ပါတယ်။ ဒိုက်တွေဝင်ပြီး ဒိုက်တွေနဲ့ ပိတ်နေတယ်။ နောက်တစ်ခါ နုန်းတွေကလည်း တက်လာပြီး နုန်းတွေကိုလည်း ပြန်ပြီး မဖော်တဲ့အခါကျတော့ နုန်းတွေကလည်း ပြည့်နေတယ်။ အဲဒီအတွက် လယ်သားနဲ့ တညီတည်း ဖြစ်နေပါတယ်။ မိုးတွင်းကာလ မိုးရေချိန် များတဲ့အခါမှာ ရေကြီးတဲ့အခါမှာ အပြင်ကနေပြီးတော့ ချောင်းတွေ၊ မြစ်တွေကနေပြီးတော့ ကျွန်တော်တို့ ရေငန်တွေဟာ ကျွန်းပတ်တာအတွင်းထဲကို ဝင်လာပါတယ်။ အဲဒီအတွက် လယ်မြေတွေဟာ အထွက်နှုန်းတွေ လျော့တယ်။ ကော်မကပ်လို့ ခေါ်တဲ့ ဂဏန်းပေါက် ကလေးတွေကလည်း ဝင်တဲ့အတွက် စပါးပင်တွေ ဖျက်ဆီးခံရပါတယ်။ ဝင်လာတဲ့ ရေတွေကလည်း ပြန်ပြီးတော့ ရေတံခါး မကောင်းတဲ့အတွက် နောက်တစ်ခါ ကျွန်တော်တို့ ဒီရေမြောင်းတွေကလည်း ခုနပြောသလို (၂၅)ပေကျယ်တဲ့ ရေမြောင်းတွေကလည်း နုန်းတွေနဲ့ ပြည့်နေတဲ့အတွက် ရေဆင်းအား မကောင်းတဲ့အတွက် ရေပြန်မကျတဲ့အတွက် နှစ်စဉ် စပါးတွေဟာ ရေနစ်မြုပ် ပျက်စီးခြင်း ဖြစ်ပေါ်နေရပါတယ်။ လယ်သမားကြီးတွေအတွက် နှစ်စဉ် အခက်အခဲကြုံတွေ့နေရတဲ့ ဖြစ်ရပ်လေးတစ်ခု ဖြစ်ပါတယ်ခင်ဗျ။ ဖြစ်ရပ်လေးတောင် မဟုတ်ပါဘူး။ ဖြစ်ရပ်ကြီးတစ်ခုပါ။ သူတို့ ဒေသအတွက်တော့ တကယ့်ကို အခက်အခဲကြီး တစ်ခုပါခင်ဗျ။ ဒါကြောင့် ရေတွေ ပြန်ထွက်နိုင်ဖို့အတွက် ရိုးပေါက်ရေတံခါးတစ်ခု မဖြစ်မနေ လိုအပ်နေပါတယ်ခင်ဗျ။ ဒီအပြင် ကျွန်းပတ်တာကြီးကို ပြုပြင်ပေးဖို့၊ ကျွန်းပတ်အတွင်းမှာရှိတဲ့၊ ချောင်းအတွင်း၊ မြစ်အတွင်းက ရေတွေကို ပြန်ထွက် နိုင်အောင် ရေစီးရေလာကောင်းအောင် လုပ်ထားတဲ့ (၂၅)ပေကျယ်တဲ့ ကျွန်းအတွင်းက တူးမြောင်းတွေကို ပြန်ဖော်ပေးဖို့လည်း လိုအပ်ပါတယ်ခင်ဗျ။ နုန်းတွေကို ပြန်ပြီးတော့ ဖယ်ထုတ် လိုက်မယ်ဆိုရင် ရေစီးရေလာကောင်းပြီး ရေကြီးနစ်မြုပ်နေတဲ့ ဘေးဒဏ်ကနေ ကင်းဝေးနိုင် ပါတယ်။ စပါးတွေလည်း အထွက်နှုန်း ပြန်ပြီးကောင်းလာမှာ ဖြစ်ပါတယ်ခင်ဗျ။ ဒါကြောင့် အခက်အခဲများနဲ့ ကြုံတွေ့နေရတဲ့ လယ်သမားကြီးများ၏ ဒုက္ခကို ကူညီနိုင်ပါရန် ဖျာပုံမြို့နယ်၊ ကြက်ဖမွေးဇောင်းကျွန်းအတွင်း၌ ရှိသော စပါးပင်များ နှစ်စဉ် ရေနစ်မြုပ် ပျက်စီးခြင်းများ ရှိနေပါသဖြင့် လယ်သမားကြီးများ၏ ဒုက္ခကို မည်သို့ ကူညီဆောင်ရွက်ပေးရန် အစီအစဉ် ရှိ၊ မရှိနှင့် ရှိပါက မည်သည့်အချိန်တွင် မည်ကဲ့သို့ ဆောင်ရွက် ကူညီပေးနိုင်မည်ကို နယ်မြေခံ လယ်သမားကြီးများ၏ အကျိုးအတွက် အမျိုးသားလွှတ်တော် ဥက္ကဋ္ဌကြီးမှတစ်ဆင့် လယ်ယာနှင့်ဆည်မြောင်းဝန်ကြီးဌာနအား အပြု သဘောဖြင့် မေးမြန်း တင်ပြရခြင်း ဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။ ကချင်ပြည်နယ်၊ မိုးညှင်းမြို့နယ်၊ ပင်းဟဲကျေးရွာအုပ်စု ချောင်းချောက် သည် မိုးတွင်းကာလ၌</speech>
<title>တောင်ပြုပြီး ကျောက်ခဲနှင့် သဲနုန်းမြေများ မျောပါလာသဖြင့် လယ်မြေများ ပျက်စီးနေခြင်းကို မည်ကဲ့သို့ စီမံဆောင်ရွက်ပေးနိုင်မည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်(၅) မှ ဦးစိုင်းတင်အောင် က ကချင်ပြည်နယ်၊ မိုးညှင်းမြို့နယ်၊ ပင်းဟဲကျေးရွာအုပ်စု ချောင်းချောက် သည် မိုးတွင်းကာလ၌ တောင်ပြိုပြီး ကျောက်ခဲနှင့် သဲနုန်းမြေများ မျောပါလာသဖြင့် လယ်မြေများ ပျက်စီးနေခြင်းကို မည်ကဲ့သို့ စီမံဆောင်ရွက်ပေးနိုင်မည်ကို သိရှိလိုခြင်းနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="5">ဦးစိုင်းတင်အောင်၊ ကချင်ပြည်နယ် မဲဆန္ဒနယ်အမှတ်(၅)</mp>လေးစားရပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များနဲ့ ဖိတ်ကြားထားသော ဧည့်သည်တော်များခင်ဗျား။ မင်္ဂလာပါလို့ ထပ်လောင်းပြီး လေးစားစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးစိုင်းတင်အောင် ဖြစ်ပါတယ်။ အခု ကျွန်တော်မေးမယ့် မေးခွန်းကတော့ ကချင်ပြည်နယ်၊ မိုးညှင်းမြို့နယ်၊ ပင်းဟဲကျေးရွာအုပ်စု ချောင်းချောက်သည် မိုးတွင်းကာလ၌ တောင်ပြိုပြီး ကျောက်ခဲနှင့် သဲနုန်းများ မျောပါလာသဖြင့် လယ်ယာမြေများ ပျက်စီးနေရခြင်းနှင့် စပ်လျဉ်းတဲ့ မေးခွန်းပဲ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့ မိုးညှင်းမြို့ဟာ လယ်ယာစိုက်ပျိုးရေးကို အခြေခံတဲ့ မြို့တစ်မြို့ဖြစ်ပါတယ်။ ကချင်ပြည်နယ်ရဲ့ စပါးကျီလည်း သတ်မှတ်လို့ရပါတယ်။ ဥက္ကဋ္ဌကြီး ခင်ဗျား။ မိုးညှင်းမြို့နယ်၊ ပင်းဟဲကျေးရွာအုပ်စု အနောက်တောင်မှ အရှေ့အရပ်သို့ စီးဆင်းတဲ့ ချောင်းချောက်လို့ခေါ်တဲ့ ချောင်းကြီးဟာ တောင်ပေါ်မှာ ချောင်းဖျားခံပြီးတော့ ပင်းဟဲကျေးရွာ အုပ်စုအတွင်းမှာရှိတဲ့ လယ်ယာမြေကို ဖြတ်သန်းစီးဆင်းတဲ့ ချောင်းကြီးဖြစ်ပါတယ်။ မိုးတွင်း ကာလ မိုးများတဲ့နှစ်တွေမှာ တောင်ပေါ်မှာ ချောင်းဖျားခံတဲ့အတွက် တောင်ပေါ်ကနေ ရေစီးဆင်းပြီးတော့ တောင်နံရံတွေ ပိုပြီးတော့ ချောင်းရေနဲ့အတူ ကျောက်ခဲတွေ၊ သဲနုန်းတွေ၊ သစ်ပင်ကြီးတွေဟာ မျောပါလာပြီးတော့ အဲဒီချောင်းချောက်အတွင်း ပင်းဟဲကျေးရွာအုပ်စုရဲ့ လယ်မြေထဲကို ဖြတ်သန်းစီးဆင်းတဲ့အတွက် ချောင်းတွေပါ ကောပြီးတော့ လယ်မြေထဲကို ကျောက်တုံးကျောက်ခဲတွေ ဝင်နေတဲ့အဖြစ်တွေ ရှိခဲ့ပါတယ်။ ဒီအဖြစ်အပျက်တွေဟာ ၁၉၉ရ ခုနှစ် ကနေစပြီးတော့ ၂၀၀ရ ခုနှစ်အထိ (၁၀) နှစ်တာကာလအတွင်းမှာ တောင်သူ လယ်သမားများဟာ အခက်အခဲပေါင်းစုံနဲ့ ဖြတ်သန်းပြီး မိမိတို့လုပ်အားနဲ့ပဲ ဖြေရှင်း ဆောင်ရွက်ခဲ့ကြရပါတယ်။ ၂၀၀၈ ခုနှစ်မှာတော့ မိုးတွေ တအားများလာပြီးတဲ့နောက် ချောင်းချောက်၊ ချောင်းဖျားခံတဲ့ တောင်ပေါ်မှာ တောင်တွေ ပြိုပြီးတော့ ကျောက်တုံးကျောက်ခဲတွေဟာများပြားပြီး လယ်မြေထဲကို စီးဝင်တဲ့အတွက် ၂၀၀၈ ခုနှစ်မှာ မိုးညှင်းမြို့ အေးချမ်း သာယာရေး နှင့်ဖွံ့ဖြိုးရေးကောင်စီ ဥက္ကဋ္ဌရဲ့ အစီအမံနဲ့ ဂျိတ်လင်းကုမ္ပဏီက BACKHOE မြေကော်စက်တွေနဲ့ အကူအညီရယူပြီးတော့ တောင်သူလယ်သမားတွေက ကျပ်သိန်း(၂၀) စက်ဆီဖိုး အကုန်အကျခံပြီးတော့ ဒီမြောင်းတွေကို ပြန်ဖော်ပြီးတော့ အသုံးပြုခဲ့ကြပါတယ်။ လွန်ခဲ့တဲ့ ၂၀၁၀-၂၀၁၁ ခုနှစ်မှာလည်း ရပ်ကွက်ကျေးရွာအုပ်ချုပ်ရေးမှူးရဲ့ အစီအမံနဲ့ စိန်သန်းဦး သစ်ကုမ္ပဏီရဲ့ ဘူဒိုဇာ မြေထိုးစက် အကူအညီရယူပြီးတော့ ဒီချောင်းကို တစ်ကြိမ် ထပ်မံ ဖော်ပေးခဲ့ပါတယ်။ ဒါပေမယ့်လည်း လွန်ခဲ့တဲ့နှစ် မိုးတွင်းကာလမှာ ရေကြီးတဲ့အတွက် ချောင်းမြောင်းတွေ ကောပြန်ပြီးတော့ ချောင်းရေနဲ့အတူ မြေတုံး၊ ကျောက်တုံးကျောက်ခဲ သစ်ပင်တွေ မျောပါ လာပြီးတော့ ယခုအခါ ပင်းဟဲကျေးရွာအုပ်စုအတွင်းမှာရှိတဲ့ လယ်မြေဧက (၄၀)ကျော် (၅၀) လောက် စိုက်ပျိုးလို့မရဘဲ ပျက်စီးနေတာတွေ့ရှိရပါတယ်။ ဒီလိုအဖြစ်အပျက်တွေကို ကြိုတင် ပြုပြင်ထိန်းသိမ်း ကာကွယ်စောင့်ရှောက်ခြင်းမရှိခဲ့ရင် မကြာမီနှစ်များအတွင်းမှာ လယ်ယာမြေ ဧက (၆၀၀)ကျော် (၇၀၀)အထိ ပျက်စီးနိုင်တယ်လို့ သက်ဆိုင်ရာအဖွဲ့အစည်းများရဲ့ မြေပြင် ဆင်းပြီး စုံစမ်းစစ်ဆေးမှုအရ သိရှိရပါတယ်။ ဒါကြောင့် ကျွန်တော့်အနေနဲ့ ကချင်ပြည်နယ်၊ မိုးညှင်းမြို့၊ ပင်းဟဲကျေးရွာအုပ်စု ချောင်းချောက်ကို မိုးတွင်းကာလမှာ တောင်ပြိုပြီး ကျောက်ခဲနှင့် သဲနုန်းများ မျောပါလာသဖြင့် လယ်မြေများ ပျက်စီးနေရခြင်းနဲ့စပ်လျဉ်း၍ မည်သို့ ကာကွယ်ဆောင်ရွက် ပေးနိုင်မည်ကို သိရှိလိုကြောင်းနဲ့ ဆောင်ရွက်နိုင်မယ့်ကာလကို သိရှိလိုပါကြောင်း ဒေသခံ တောင်သူလယ်သမားများကိုယ်စား ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">မေးခွန်းများနဲ့ပတ်သက်ပြီး လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="83">ဦးအုန်းသန်း (ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်တော်ကြီး များခင်ဗျား။ မင်္ဂလာပါလို့ နှုတ်ခွန်းဆက်သပါကြောင်းနဲ့ ကိုယ်စိတ်နှစ်ဖြာ ကျန်းမာ ချမ်းသာကြ ပါစေကြောင်း နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ လယ်ယာစိုက်ပျိုးရေး နှင့်ဆည်မြောင်းဝန်ကြီးဌာန၊ ဒုတိယဝန်ကြီး ဦးအုန်းသန်း ဖြစ်ပါတယ်။ ဧရာဝတီတိုင်းဒေသကြီး မဲဆန္ဒနယ်အမှတ်(၁၀) အမျိုးသားလွှတ်တော်ကိုယ်စားလှယ် ဦးသိမ်းဆွေ ရဲ့ ပထမမေးခွန်းနဲ့ ပတ်သက်လို့ ဧရာဝတီတိုင်းဒေသကြီးအစိုးရအဖွဲ့ရဲ့ ဖြေကြား ချက်ကို လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနအနေနဲ့ ရှင်းလင်းဖြေကြားသွားမှာ ဖြစ်ပါတယ်။ ၂၀၀၈ ခုနှစ် နိုင်ငံတော်ဖွဲ့စည်းပုံအခြေခံဥပဒေပုဒ်မ ၂၃ (က)မှာ နိုင်ငံတော်သည်တောင်သူလယ်သမားများ၏ အခွင့်အရေးများ ကာကွယ်စောင့်ရှောက်ရန် လိုအပ်သည့် ဥပဒေများ ပြဋ္ဌာန်းဆောင်ရွက်ရမည်ဟူ၍လည်းကောင်း၊ ပုဒ်မ ၂၉ မှာ နိုင်ငံတော်သည် လက်မှုလယ်ယာမှ စက်မှုလယ်ယာသို့ ကူးပြောင်းနိုင်ရန် နည်းပညာ၊ အရင်းအနှီး၊ စက်ပစ္စည်း၊ ကုန်ကြမ်း အစရှိသည်တို့ကို အတတ်နိုင်ဆုံးဖြည့်ဆည်းရမည်ဟု လည်းကောင်း ပြဋ္ဌာန်းထားရှိပါတယ်။ နိုင်ငံတော်အနေနဲ့ လယ်ယာစိုက်ပျိုးရေးအခြေခံသော နိုင်ငံဖြစ်သည့်အားလျော်စွာ လယ်ယာစိုက်ပျိုးရေးကဏ္ဍဖွံ့ဖြိုးတိုးတက်ရေးနှင့် စက်မှုလယ်ယာစနစ်သို့ ကူးပြောင်းနိုင်ရေး တို့အတွက် နိုင်ငံတော်ဘဏ္ဍာငွေမှ ရင်းနှီးစိုက်ထုတ်လုပ်ကိုင်ရန် အကန့်အသတ်ရှိသဖြင့် ယခင် တပ်မတော်အစိုးရ၊ နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီကာလမှာ ကုမ္ပဏီ၊ ဌာနဆိုင်ရာများဟာ တာဝန်တစ်ရပ်အနေနဲ့ ဥပဒေနှင့်ညီညွတ်စွာ ဖော်ထုတ်လုပ်ကိုင်ဆောင်ရွက်စေခဲ့ခြင်း ဖြစ်ကြောင်းသိရှိခဲ့ရပါတယ်။ ယခင်တပ်မတော်အစိုးရ၊ နိုင်ငံတော် အေးချမ်းသာယာရေးနှင့် ဖွံ့ဖြိုးရေးကောင်စီကာလ ၁၉၉၈-၁၉၉၉ ခုနှစ်မှာ နိုင်ငံတော် အကြီးအကဲများရဲ့ လမ်းညွှန်ချက်အရ ဧရာဝတီတိုင်းဒေသကြီးအတွင်း ဒေသအုပ်ချုပ်ရေး အဖွဲ့အစည်းများရဲ့ စီမံမှုဖြင့် စိုက်ပျိုးမြေ တိုးတက်ဖော်ထုတ်ရန် ရေကြီးကွင်း၊ ရေနက်ကွင်း၊ မြေလွတ်မြေရိုင်းများကို ခေတ်မီ စက်ကိရိယာများ အသုံးပြု၍ တာပတ်ခြင်း၊ ရေနုတ်မြောင်းများတူးဖော်ခြင်း၊ ကျူတော၊ ကိုင်းတော၊ မြက်ရိုင်းတောများကို ရှင်းလင်းဖော်ထုတ်ခြင်းဖြင့် လယ်ယာမြေသစ် စိုက်ပျိုးမြေဧက (၁)သန်း တိုးချဲ့ဖော်ထုတ်ရေးစီမံကိန်းကို အကောင်အထည် ဖော်ဆောင်ရွက်ခဲ့ကြောင်း သိရှိရပါတယ်။ ယင်းသို့ စိုက်ပျိုးမြေဧက (၁)သန်း ဖော်ထုတ်ရေးစီမံကိန်းကို အကောင်အထည်ဖော် ဆောင်ရွက်ရာမှာ ဖျာပုံခရိုင်အတွင်းရှိတဲ့ ရေကြီးကွင်း၊ ရေနက်ကွင်း၊ မြေလွတ်မြေရိုင်းဧရိယာ (၁၇၀၁၃)ဧက၊ ကွင်းပြင်မြေရိုင်းဧရိယာ (၃၁၆၉၃)ဧက၊ တောရိုင်းမြေဧရိယာ (၃၄၁၈၈)ဧကနှင့် စားကျက်မြေဧရိယာ (၇၅၁၀)ဧက၊ စုစုပေါင်း (၉၀၄၀၄)ဧကကို ကုမ္ပဏီ၊ ဌာနအဖွဲ့အစည်း၊ တပ်ရင်းတပ်ဖွဲ့များနဲ့ ဒေသခံတောင်သူများကို ချထားဖော်ထုတ်ဆောင်ရွက်ခဲ့ကြောင်း သိရှိရပါတယ်။ ဧရာဝတီတိုင်းဒေသကြီး၊ ဖျာပုံခရိုင်အတွင်း စိုက်ပျိုးမြေတိုးချဲ့ ဖော်ထုတ်ရေး စီမံကိန်းအရ ရေကြီးကွင်း၊ ရေနက်ကွင်း၊ တောရိုင်း၊ မြေရိုင်းနှင့် မြေလွတ်မြေလပ်များကို စိုက်ပျိုး မြေအဖြစ် ချထားရာမှာ ကုမ္ပဏီ(၃)ခု၊ မြေဧရိယာ(၁၂၆၃၂)ဧက၊ ဌာနအဖွဲ့အစည်း(၁၃)ခု မြေဧရိယာ (၂၁၅၈)ဧက၊ တပ်ရင်းတပ်ဖွဲ့(၃)ခုက မြေဧရိယာ (၂၄၂)ဧက စုစုပေါင်း (၁၅၀၃၂) ဧကကို ရယူဆောင်ရွက်ခဲ့ကြပြီး ဒေသခံတောင်သူများက စုစုပေါင်းမြေဧရိယာ (၇၅၃၇၂)ဧကကို ရယူဆောင်ရွက်ခဲ့ကြောင်း တွေ့ရှိရပါတယ်။ ဖျာပုံခရိုင်အတွင်း မြေလွတ်မြေရိုင်း ဖော်ထုတ် စိုက်ပျိုးလုပ်ကိုင်ကြတဲ့ ဇင်းဘောင်ကုမ္ပဏီ၊ သီးမစ်ကုမ္ပဏီနဲ့ ပန်းသပြေကုမ္ပဏီတို့အနေဖြင့် ရေကြီးကွင်း၊ ရေနက်ကွင်းဧရိယာများအား စက်ယန္တရားအင်အား အသုံးပြု၍ မြေယာ ဖော်ထုတ်ပြီး ကုမ္ပဏီ ကိုယ်တိုင် မိုးစပါး၊ နွေစပါး စိုက်ပျိုးလုပ်ကိုင်သကဲ့သို့ တောင်သူများနဲ့ လည်း အကျိုးတူ စိုက်ပျိုးလုပ်ကိုင်ခဲ့ကြကြောင်းနဲ့ တောင်သူအချို့အနေနဲ့ ကုမ္ပဏီမှ မြေယာ ဖော်ထုတ်ပြီး ဧရိယာများမှာ ဝင်ရောက် စိုက်ပျိုးလုပ်ကိုင်မှုများလည်း ရှိကြောင်း သိရှိရပါတယ်။ အလားတူ ဌာနအဖွဲ့အစည်းများနှင့် တပ်ရင်းတပ်ဖွဲ့များအနေဖြင့် ရယူထားတဲ့ မြေဧရိယာများဟာ ကိုယ်တိုင်ကြီးကြပ်လုပ်ကိုင်ကြသကဲ့သို့ ဒေသခံတောင်သူလယ်သမားများနဲ့ အကျိုးတူ စိုက်ပျိုးလုပ်ကိုင်ကြကြောင်းနှင့် ဧရိယာအချို့ကို တောင်သူများက စိုက်ပျိုး လျက်ရှိကြောင်း တွေ့ရှိရပါတယ်။ ဧရာဝတီတိုင်းဒေသကြီး အစိုးရအဖွဲ့ရဲ့ ရှင်းလင်းတင်ပြချက် အရ ကုမ္ပဏီတပ်ရင်းတပ်ဖွဲ့၊ ဌာနဆိုင်ရာအဖွဲ့အစည်းများမှ လုပ်ပိုင်ခွင့် ရရှိထားတဲ့ ရေကြီးကွင်း၊ ရေနက်ကွင်း၊ ပလပ်မြေ၊ မြေရိုင်းနှင့် တောရိုင်းတို့ကို ဖော်ထုတ်ထားတဲ့ လယ်ယာမြေများပေါ်မှာ ဒေသခံတောင်သူလယ်သမားများ၊ သီးစားခဖြင့် လုပ်ကိုင်သည့် တောင်သူလယ်သမားများနှင့် ဖြစ်ပေါ်နေတဲ့ အငြင်းပွားမှုပြဿနာများကို ဖြေရှင်းနိုင်ရေးအတွက် ခရိုင်၊ မြို့နယ်အုပ်ချုပ်ရေးမှူးများ ခေါင်းဆောင်တဲ့ ခရိုင်၊ မြို့နယ်စိုက်ပျိုးထုတ်လုပ်မှု တိုးတက်မြင့်မားရေးကော်မတီများက ကွင်းဆင်းစစ်ဆေးပြီး အဆိုပါ လယ်ယာမြေများ၏ မြေရာဇဝင်၊ လုပ်ပိုင်ခွင့် လျှောက်ထားရရှိမှု အခြေအနေ၊ ပလပ်မြေ၊ တောရိုင်းမြေ၊ ရေကြီးကွင်း ရေနက်ကွင်းအဖြစ်မှ စိုက်ပျိုးလုပ်ကိုင် နိုင်တဲ့ လယ်ယာမြေအဆင့်ထိ ဖော်ထုတ်လုပ်ကိုင်ခဲ့တဲ့ အခြေအနေ၊ ကုမ္ပဏီ အဖွဲ့အစည်းများမှ စက်ယန္တရားများဖြင့် ရေနုတ်မြောင်းများ တူးဖော်ပေးခြင်း၊ ကန်သင်းပတ်ပေးခြင်းများ ဆောင်ရွက် ပေးမှု၊ တောင်သူလယ်သမားများရဲ့ လုပ်အားနဲ့ ဖော်ထုတ်မှု၊ ကုမ္ပဏီအဖွဲ့အစည်းများမှ တောင်သူ လယ်သမားများအား ထောက်ပံ့မှုနဲ့ မည်သည့်အထောက်အပံ့မျှ မပေးဘဲ သီးစားခ တောင်းခံနေမှု အခြေအနေများကို အသေးစိတ် စုံစမ်းစစ်ဆေးလေ့လာတင်ပြစေခဲ့ကြောင်း သိရှိခဲ့ရပါတယ်။ အဆိုပါ ဧရာဝတီတိုင်းဒေသကြီးအစိုးရအဖွဲ့ရဲ့ စုံစမ်းစစ်ဆေးတွေ့ရှိချက်များအပေါ် အခြေခံပြီး ဧရာဝတီတိုင်းဒေသကြီးအစိုးရအဖွဲ့ ဝန်ကြီးချုပ်ဦးဆောင်တဲ့ အစိုးရအဖွဲ့ဝင် ဝန်ကြီးများ၊ တိုင်းအဆင့် ဌာနဆိုင်ရာ အကြီးအကဲများ၊ ခရိုင်၊ မြို့နယ်အုပ်ချုပ်ရေးမှူးများ ဆွေးနွေး ညှိနှိုင်းပြီး ဧရာဝတီတိုင်းဒေသကြီးအတွင်း ရေကြီးကွင်း၊ ရေနက်ကွင်း၊ ပလပ်မြေ၊ မြေရိုင်း၊ တောရိုင်း မြေများကို ဖော်ထုတ်လုပ်ကိုင် ခွင့်ပြုခဲ့တဲ့ ကုမ္ပဏီ၊ တပ်ရင်းတပ်ဖွဲ့၊ ဌာန အဖွဲ့အစည်းများနှင့် ဒေသခံတောင်သူများ သီးစားခဖြင့် လုပ်ကိုင်နေတဲ့ တောင်သူလယ်သမား များနဲ့ အငြင်းပွားနေတဲ့ မြေယာကိစ္စရပ်များအပေါ် ဆက်လက်ဆောင်ရွက်မယ့် အစီအစဉ် မူကြမ်းကိုလည်း အောက်ပါ အတိုင်း သဘောတူသတ်မှတ်ခဲ့ကြောင်း သိရှိရပါတယ်။ (က)ကုမ္ပဏီ၊ တပ်ရင်းတပ်ဖွဲ့၊ ဌာနဆိုင်ရာများအား လုပ်ကိုင်ခွင့်ပြုထားသည့် ဧရိယာအတွင်း ၎င်းတို့မှ ကိုယ်တိုင်ဖော်ထုတ် စိုက်ပျိုးမွေးမြူလုပ်ကိုင်နေသည့် ဧရိယာကို ၎င်းတို့အား ဆက်လက်လုပ်ကိုင်ခွင့်ပြုရန်၊ (ခ) ကုမ္ပဏီ၊ တပ်ရင်းတပ်ဖွဲ့၊ ဌာနဆိုင်ရာများအား ခွင့်ပြု ဧရိယာအတွင်း စိုက်ပျိုးမွေးမြူရေးလုပ်ကိုင်ခြင်း မရှိဘဲ မြေလွတ်၊ မြေလပ်၊ မြေရိုင်းများအဖြစ် ကျန်ရှိနေတဲ့ ဧရိယာများကို သတ်မှတ်ကာလ (၄)နှစ်ထက် ကျော်လွန်နေပြီဖြစ်၍ ဥပဒေနှင့်အညီ ပြန်လည်အပ်နှံစေရန် (ဂ) ကုမ္ပဏီ၊ တပ်ရင်း တပ်ဖွဲ့၊ ဌာနဆိုင်ရာများနှင့် တောင်သူများ အကျိုးတူလုပ်ကိုင်နေပြီး ပြဿနာတစ်စုံတစ်ရာ မရှိပါက လုပ်မြဲ အတိုင်း ဆက်လက် လုပ်ကိုင်ခွင့်ပြုရန်နှင့် အကျိုးတူဆိုသည့် စကားရပ်နှင့်အညီကုမ္ပဏီမှ တောင်သူလယ်သမားများအား မျိုးစပါး၊ ဓာတ်မြေသြဇာ၊ သွင်းအားစု စိုက်ပျိုးစရိတ် အပါအဝင် (၁)ဧကလျှင် အနည်းဆုံး (၅၀၀၀၀)ကျပ် ထောက်ပံ့ပေးရန်၊ (ဃ) ကုမ္ပဏီ၊ တပ်ရင်း တပ်ဖွဲ့၊ ဌာနဆိုင်ရာများမှ လုပ်ကိုင်ခွင့်ဧရိယာအတွင်း ယခင်က လက်ရှိလက်ငုပ် လုပ်ကိုင်ခဲ့ပြီး ဆက်လက် လုပ်ကိုင်ခြင်းမရှိဘဲ အနည်းဆုံး(၅)နှစ် လက်ငုပ်ပြတ်နေတဲ့ တောင်သူများအား လုပ်ကိုင်ခွင့်အတွက် ထည့်သွင်းစဉ်းစားခြင်း မပြုရန် (င) ကုမ္ပဏီ၊ တပ်ရင်းတပ်ဖွဲ့၊ ဌာနဆိုင်ရာ များရဲ့ လုပ်ကိုင်ခွင့်ဧရိယာအတွင်း ကုမ္ပဏီ၏ အထောက်အပံ့အကူအညီမပါဘဲ တောင်သူများ ဝင်ရောက်စိုက်ပျိုးလုပ်ကိုင်လျက်ရှိရာ လုပ်ကိုင်မှုနယ်နိမိတ်ပြသပြီး အနည်းဆုံး(၃)နှစ် လက်ရှိ လက်ငုပ်လုပ်ကိုင်နေသော လယ်သမားများအား လုပ်ကိုင်နိုင်မှု အခြေအနေကို စိစစ်၍ ဆက်လက်လုပ်ကိုင်ခွင့်ပြုရန် (စ) ကုမ္ပဏီ၊ တပ်ရင်းတပ်ဖွဲ့၊ ဌာနဆိုင်ရာများ လုပ်ကိုင်ခွင့်ရ ဧရိယာအတွင်း ကုမ္ပဏီ၏ အထောက်အပံ့အကူအညီမပါဘဲ ကုမ္ပဏီမှတစ်ဆင့် သီးစားချ ထားပေးပြီး ကုမ္ပဏီသို့ သီးစားခပေး၍ လုပ်ကိုင်နေသောလယ်သမားများကို သီးစားခ မပေးဆောင်စေဘဲ ဆက်လက်တောင်သူများကို လုပ်ကိုင်ခွင့်ပြုရန် (ဆ)ကုမ္ပဏီ၊ တပ်ရင်းတပ်ဖွဲ့၊ ဌာနဆိုင်ရာများနှင့် တောင်သူများ လုပ်ကိုင်ခွင့် အငြင်းပွားသည့်ကိစ္စရပ်များကို တိုင်းဒေသကြီး အစိုးရအဖွဲ့မှ ဖွဲ့စည်းတာဝန် ပေးအပ်သောအဖွဲ့ဖြင့် ကွင်းဆင်းစိစစ်ပြီး စစ်ဆေးရေးအဖွဲ့၏ သုံးသပ်အကြံပြုချက်ကို အစိုးရအဖွဲ့သို့တင်ပြပြီး အဆုံးအဖြတ် ရယူလိုက်နာစေရန်၊ ဧရာဝတီတိုင်း ဒေသကြီး အစိုးရအဖွဲ့ရဲ့ ဆုံးဖြတ်ချက်အပေါ် နိုင်ငံတော်မှ လိုအပ်ချက်အရ ဖော်ထုတ် လုပ်ကိုင် စေခဲ့သည့် လယ်ယာမြေများကို လုပ်အားစိုက်ထုတ်လုပ်ကိုင်နေကြတဲ့ တောင်သူလယ်သမားများ သီးစားခ ပေးဆောင်ရပြီး ခေါင်းပုံဖြတ် မခံရနိုင်စေရေးအတွက်လည်းကောင်း၊ လယ်ယာကဏ္ဍ ဖွံ့ဖြိုးတိုးတက်ရေး စက်မှုလယ်ယာစနစ်သို့ ကူးပြောင်းနိုင်ရေးအတွက် အမှန်တကယ် ငွေကြေး အရင်းအနှီး၊ စက်ယန္တရားများ ရင်းနှီးမြှုပ်နှံပြီး ဖော်ထုတ်စိုက်ပျိုး လုပ်ကိုင်လျက်ရှိတဲ့ ကုမ္ပဏီ၊ အဖွဲ့အစည်း၊ တပ်ရင်းတပ်ဖွဲ့များ အရှိန်အဟုန်မပျက် ဆက်လက်ဆောင်ရွက် လုပ်ကိုင်စေရေး အတွက်လည်းကောင်း အထက်ပါအခြေခံမူများကို ကိုင်စွဲလျက် ညှိနှိုင်းဖြေရှင်း လုပ်ပိုင်ခွင့် ပေးသွားလျက်ရှိပါကြောင်း ဧရာဝတီတိုင်းဒေသကြီး အစိုးရအဖွဲ့ရဲ့ဆုံးဖြတ်ချက်အရ သိရှိရ ပါတယ်။ ၂၀၀၈ ခုနှစ် နိုင်ငံတော်ဖွဲ့စည်းပုံအခြေခံဥပဒေ ပုဒ်မ ၂၃(က)မှာ နိုင်ငံတော်သည် တောင်သူလယ်သမားများ၏အခွင့်အရေးများ ကာကွယ်စောင့်ရှောက်ရန် လိုအပ်သည့် ဥပဒေများပြဋ္ဌာန်းဆောင်ရွက်မည်ဟု ပြဋ္ဌာန်းထားသည်နှင့် အားလျော်စွာ ပထမအကြိမ် ပြည်ထောင်စု လွှတ်တော် တတိယပုံမှန်အစည်းအဝေးက အတည်ပြုပြဋ္ဌာန်းပေးခဲ့တဲ့ လယ်ယာမြေ ဥပဒေနဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေတို့ကို နိုင်ငံတော် သမ္မတက ၃၀-၃-၂၀၁၂ ရက်စွဲဖြင့် လက်မှတ်ရေးထိုး ထုတ်ပြန်ခဲ့ပြီး ဖြစ်ပါတယ်။ လယ်ယာမြေဥပဒေကို ၃၁-၈-၂၀၁၁ ရက်နေ့မှာ စတင်အာဏာတည်ကြောင်း နိုင်ငံတော်သမ္မတက အမိန့်ကြော်ငြာစာဖြင့် သတ်မှတ်ထုတ်ပြန်ခဲ့ပြီး ဖြစ်၍ လယ်ယာမြေ နည်းဥပဒေများနှင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးနည်းဥပဒေတို့ကို ၃၁-၈-၂၀၁၂ ရက်နေ့မှာ အတည်ပြု ထုတ်ပြန်ပြဋ္ဌာန်းခဲ့ပြီး ဖြစ်ပါတယ်။ အတည်ပြုပြဋ္ဌာန်းပြီး ဖြစ်တဲ့ လယ်ယာမြေဥပဒေ အခန်း(၂) လယ်ယာမြေကို လုပ်ကိုင်ခွင့်ပြုခြင်းတွင် လယ်ယာမြေကို အသုံးပြုခွင့်ရရှိထားသူသည် သတ်မှတ်ချက်များနဲ့အညီ လယ်ယာမြေလုပ်ပိုင်ခွင့်ကို လျှောက်ထား ရယူနိုင်ကြောင်း ပြဋ္ဌာန်းထားရှိပြီး အခန်း(၃)မှာ လယ်ယာမြေလုပ်ပိုင်ခွင့် ရရှိသူ၏ အခွင့်အရေးများကို မျက်မှောက်ခေတ်စနစ်အခြေအနေနှင့် လိုက်လျောညီထွေစွာ ပြဋ္ဌာန်းထား ရှိပြီး ဖြစ်ပါတယ်။ လယ်ယာမြေဥပဒေအခန်း(၈) လယ်ယာမြေ လုပ်ပိုင်ခွင့် အငြင်းပွားမှု ဖြေရှင်းခြင်းနဲ့ အယူခံခြင်းမှာ ပုဒ်မ ၂၂ ကနေ ၂၅ ထိလည်းကောင်း၊ လယ်ယာမြေ နည်းဥပဒေ များ အခန်း(၇) နည်းဥပဒေ ၅၉ မှ ၆၃ ထိလည်းကောင်း၊ အသေးစိတ် ပြဋ္ဌာန်းထားရှိပြီး ဖြစ်ပါတယ်။ လယ်ယာမြေဥပဒေပုဒ်မ ၂၅(ဂ)အရ လယ်ယာမြေလုပ်ပိုင်ခွင့် အယူခံမှုများနှင့် စပ်လျဉ်းပြီး သက်ဆိုင်သည့် တိုင်းဒေသကြီး/ပြည်နယ် လယ်ယာမြေစီမံခန့်ခွဲမှုအဖွဲ့၏ အဆုံးအဖြတ်သည် အပြီးအပြတ်ဖြစ်စေရမည်ဟု ပြဋ္ဌာန်းဖော်ပြထားပြီး ဖြစ်ပါတယ်။ ထို့အပြင် လယ်ယာမြေဥပဒေ၊ အခန်း(၉) နစ်နာကြေးနှင့်လျော်ကြေးများ၊ ပုဒ်မ ၂၆ နှင့် ၂ရ မှာလည်းကောင်း၊ လယ်ယာမြေနည်းဥပဒေများ အခန်း(၈) နည်းဥပဒေ ၆၄ မှ ၆၈ အထိတွင်လည်းကောင်း နိုင်ငံတော်အကျိုးငှာဖြစ်စေ၊ အများပြည်သူအကျိုးငှာဖြစ်စေ သိမ်းယူ ထားသည့် လယ်ယာမြေများနှင့် ယင်းလယ်ယာမြေများပေါ်မှ အဆောက်အအုံနှင့် တိုးတက်ကောင်းမွန်စေရန် ပြုပြင်ခြင်း အပါအဝင် မူလလယ်ယာမြေလုပ်ပိုင်ခွင့် ရရှိထားသည့် ကိစ္စရပ်များအတွက် နစ်နာမှုလုံးဝမရှိစေရန် လျော်ကြေးပေးခြင်းနှင့် အခြားနည်းလမ်းများဖြင့်စီမံဆောင်ရွက်ခြင်းတို့ကို သက်ဆိုင်ရာက ပြုလုပ်ပေးရေးနှင့် စပ်လျဉ်း၍ လိုအပ်သလို ညှိနှိုင်းဆောင်ရွက်ရန် ပြဋ္ဌာန်းထားပြီး ဖြစ်ပါတယ်။ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေ၊ အခန်း(၃) မြေလွတ်၊ မြေလပ်နှင့် မြေရိုင်းများ စီမံခန့်ခွဲလုပ်ပိုင်ခွင့် အသုံးပြုခွင့်မှာ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုကော်မတီသည် နိုင်ငံတော်အတွင်းရှိ မြေလွတ်၊ မြေလပ်နှင့် မြေရိုင်းများကို စိုက်ပျိုးရေး၊ မွေးမြူရေး ဓာတ်သတ္တု လုပ်ငန်းနှင့် အစိုးရက ခွင့်ပြုထားသော ဥပဒေနှင့် ညီညွတ်သည့် အခြားလုပ်ငန်းများအတွက် လုပ်ပိုင်ခွင့် အသုံးပြုခွင့် ပြုနိုင်ကြောင်း ပြဋ္ဌာန်းထား ရှိပါတယ်။ အဆိုပါ ဥပဒေ အခန်း(၄) မြေလွတ်၊ မြေလပ်နှင့် မြေရိုင်းများ လုပ်ပိုင်ခွင့်၊ အသုံးပြုခွင့်နှင့်စပ်လျဉ်း၍ သတ်မှတ်ချက်များ ပုဒ်မ ၁၀၊ ပုဒ်မ ခွဲ(က)(၄)မှာ ကျေးလက်ဒေောင်သူလယ်သမားများနှင့် မိသားစုတစ်နိုင်တစ်ပိုင် စိုက်ပျိုးလုပ်ကိုင်လိုသူများအတွက် (၅၀)ဧက ထက်မပိုသော မြေလွတ်၊ မြေလပ်နှင့် မြေရိုင်းများကို သက်ဆိုင်ရာဒေသ အဖွဲ့အစည်း တစ်ခုခုက ခွင့်ပြုနိုင်ရေးအတွက် စီမံဆောင်ရွက်နိုင်သည်လို့ ပြဋ္ဌာန်းထား ရှိပါတယ်။ မြေလွတ်၊ မြေလပ်နှင့်မြေရိုင်းများကို စိုက်ပျိုးရေး၊ မွေးမြူရေးနှင့် ယင်းတို့နှင့် ဆက်နွယ်လျက်ရှိသော စီးပွားရေးလုပ်ငန်းများအတွက် ခွင့်ပြု မည့် မြေဧရိယာနှင့် အချိန်ကာလ သတ်မှတ်ချက်တို့ကို တိကျစွာ ပြဋ္ဌာန်းထားရှိပြီး လုပ်ပိုင်ခွင့်၊ အသုံးပြုခွင့်နှင့်စပ်လျဉ်း၍ ကြီးကြပ်ခြင်း၊ လုပ်ပိုင်ခွင့်၊ အသုံးပြုခွင့် ရရှိသူတို့အား ပံ့ပိုးပေးခြင်း အစရှိသည်တို့ကို ပြည့်စုံစွာ ပြဋ္ဌာန်းထားရှိပြီး ဖြစ်ပါတယ်။ အဆိုပါ ဥပဒေ ပုဒ်မ ၂၂ အရ ဤဥပဒေ မပြဋ္ဌာန်းမီ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဗဟိုအဖွဲ့၏ ခ��င့်ပြုမိန့်အရ လုပ်ပိုင်ခွင့်၊ အသုံးပြုခွင့် ရရှိထားသော ပုဂ္ဂိုလ်နှင့် အဖွဲ့အစည်းများသည် ဖော်ထုတ်လုပ်ကိုင်အသုံးပြုပြီးသော မြေလွတ်၊ မြေလပ်နှင့်မြေရိုင်း များနှင့်စပ်လျဉ်း၍ ဤဥပဒေနှင့်အညီ လိုက်နာဆောင်ရွက်ရန်နှင့် မူလခွင့်ပြု ကာလအတွင်း သတ်မှတ်ထားသည့် စည်းကမ်းချက်များနှင့်အညီ လုပ်ငန်းဆောင်ရွက်ရန် ပျက်ကွက်ကြောင်း သို့မဟုတ် စည်းကမ်းချက်ကို ဖောက်ဖျက်ကြောင်း တွေ့ရှိပါက အာမခံကြေးငွေကို နိုင်ငံတော် ဘဏ္ဍာငွေအဖြစ် သိမ်းဆည်းခြင်း ခံရမည့်အပြင် မြေလွတ်၊ မြေလပ်နှင့်မြေရိုင်းများ လုပ်ပိုင်ခွင့်၊ အသုံးပြုခွင့်ကို ပြန်လည်ရုပ်သိမ်းခြင်းခံရမည်ဖြစ်ကြောင်း ထည့်သွင်းပြဋ္ဌာန်းထားပြီး ဖြစ်ပါတယ်။ လယ်ယာမြေဥပဒေ ပုဒ်မ ၁၅ (က)အရ လယ်ယာစိုက်ပျိုးရေးနှင့် ဆည်မြောင်းဝန်ကြီး ဌာန ပြည်ထောင်စုဝန်ကြီး ဥက္ကဋ္ဌအဖြစ် ဆောင်ရွက်တဲ့ ဗဟိုလယ်ယာမြေ စီမံခန့်ခွဲမှု အဖွဲ့ကို လည်းကောင်း ပုဒ်မ ၁၆ (က) အရ နေပြည်တော်ကောင်စီနှင့် သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့ဝန်ကြီးချုပ်များက ဥက္ကဋ္ဌအဖြစ် ဦးဆောင်တဲ့ လယ်ယာမြေစီမံခန့်ခွဲမှု အဖွဲ့များနှင့် ဒေသဆိုင်ရာအုပ်ချုပ်ရေးမှူးများ ဥက္ကဋ္ဌအဖြစ် ပါဝင်တဲ့ ခရိုင်၊ မြို့နယ်နှင့် ရပ်ကွက်နှင့် ကျေးရွာအုပ်စု လယ်ယာမြေစီမံခန့်ခွဲမှု အဆင့်ဆင့်ကိုလည်း ဖွဲ့စည်းတာဝန် ပေးထားပြီး ဖြစ်ပါတယ်။ အလားတူ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေ ပုဒ်မ ၃(က)အရ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ပြည်ထောင်စုဝန်ကြီးက ဥက္ကဋ္ဌအဖြစ် ဦးဆောင်တဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဗဟိုကော်မတီကိုလည်းကောင်း၊ နည်းဥပဒေ ၁ရ အရ နေပြည်တော်ကောင်စီ၊ တိုင်းဒေသကြီး၊ ပြည်နယ် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးလုပ်ငန်းအဖွဲ့များကိုလည်းကောင်း ဖွဲ့စည်းထားရှိပြီး ဖြစ်ပါတယ်။ ၂၀၀၈ ခုနှစ်၊ နိုင်ငံတော်ဖွဲ့စည်းပုံ အခြေခံဥပဒေ ပုဒ်မ ၁၆၁ အရ တိုင်းဒေသကြီး ပြည်နယ်အသီးသီးမှာ တိုင်းဒေသကြီး ပြည်နယ်လွှတ်တော်များ ဖွဲ့စည်းထားရှိပြီး ယင်းဥပဒေ ပုဒ်မ ၂၄၈ အရ တိုင်းဒေသကြီး ပြည်နယ်ဝန်ကြီးချုပ် ဦးဆောင်တဲ့ တိုင်းဒေသကြီး ပြည်နယ် အစိုးရအဖွဲ့များကိုလည်း ခိုင်မာစွာ ဖွဲ့စည်းထားပြီး ဖြစ်ပါတယ်။ တိုင်းဒေသကြီး၊ ပြည်နယ် အစိုးရအဖွဲ့များက ဒေသအတွင်းမြေယာလုပ်ပိုင်ခွင့် ချထားခြင်းနှင့် စီမံခန့်ခွဲခြင်း လုပ်ငန်းများ အပါအဝင် ပေါ်ပေါက်လာတဲ့ ကိစ္စရပ်များကို မြေပြင်ပကတိအခြေအနေမှန်အတိုင်း ဥပဒေနှင့် ညီညွတ်စွာဖြင့် ကိုင်တွယ်ဖြေရှင်းဆောင်ရွက်ပေးသွားနိုင်မည် ဖြစ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ်တော်ကြီး၏ မေးမြန်းချက်နှင့်စပ်လျဉ်း၍ အတည်ပြုပြဋ္ဌာန်းထုတ်ပြန်ထားပြီးဖြစ်တဲ့ ဥပဒေများ၊ နည်းဥပဒေများနှင့် လုပ်ထုံးလုပ်နည်းများ နှင့် ညီညွတ်စွာ တိုင်းဒေသကြီး၊ ပြည်နယ်အစိုးရအဖွဲ့က မြေပြင်ပကတိအခြေအနေမှန်နဲ့ တိုက်ဆိုင် စိစစ်ပြီး ဥပဒေနှင့်အညီ မှန်ကန်တရားမျှတစွာ ဖြေရှင်းဆောင်ရွက်ပေးသွားနိုင်မည် ဖြစ်ပါကြောင်း ရှင်းလင်းဖြေကြားတင်ပြအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ အမှတ်(၁၀) မဲဆန္ဒနယ်၊ အမျိုးသားလွှတ်တော် ကိုယ်စားလှယ် ဦးသိမ်းဆွေရဲ့ ဖျာပုံမြို့နယ်၊ ကြက်ဖမွေးဇောင်းကျွန်းပတ်တာအတွင်းမှာရှိတဲ့ စပါးပင်များ နှစ်စဉ်ရေနစ်မြုပ် ပျက်စီးခြင်းများရှိနေပါ သဖြင့် လယ်သမားများ၏ ဒုက္ခကို ကူညီဆောင်ရွက်ပေးရန် အစီအစဉ် ရှိ/မရှိ ဟူသော မေးခွန်းနဲ့ပတ်သက်၍ ရှင်းလင်းဖြေကြားသွားမှာ ဖြစ်ပါတယ်။ ဖျာပုံမြို့နယ်၊ ကြက်ဖမွေးဇောင်းကျွန်းပတ်တာတွင် ရေတံခါး (၇)လုံး တည်ဆောက် ခဲ့ပြီး (၃၄၁၉၁) ဧကအား အကျိုးပြုခဲ့ပါတယ်။ ဖျာပုံ-ကျုံကဒွန်း ကားလမ်း တည်ဆောက် ပြီးစီးခဲ့တဲ့ ၁၉၉၅ ခုနှစ် နောက်ပိုင်းမှာ ရေတံခါးများမှာ ကားလမ်း၏တစ်ဖက်တွင် တည်ရှိ နေသဖြင့် ကြက်ဖမွေးဇောင်း ကျွန်းပတ်တာတွင်းရှိ လယ်မြေများမှာ ရေများကို ထုတ်နုတ်ရာမှာ ကောင်းမရေတံခါးတစ်လုံးကိုသာ အားထားဆောင်ရွက်ခဲ့ရပါတယ်။ မိုးများသောကာလ၊ ထူးကဲဒီရေ တက်သောကာလများမှာ ရေနုတ်ရန် ခက်ခဲသည့်အတွက် စပါးစိုက်ဧကများ ရေကြီးနစ်မြုပ်ခဲ့ရပါတယ်။ ယခုနှစ် မိုးရာသီမှာ ပင်လယ်ဒီရေတက်မှုကြောင့် တာ၏ ပြင်ပမှ ရေများ တာအတွင်းသို့ ဝင်ရောက်မှုမရှိစေရန် တာနိမ့်ကျနေသော တာများအား လူအင်အားဖြင့် တာဆင့်ခြင်း ဆောင်ရွက်ပေးခဲ့သဖြင့် ပင်လယ်ဒီရေဝင်ရောက်မှု မရှိနိုင်သော်လည်း တာအတွင်မှာရှိတဲ့ မိုးရေများကို ပြန်လည်ထုတ်နုတ်ရာမှာ အခက်အခဲများ ရှိခြင်းကြောင့် ကြက်ဖမွေးဇောင်း ကျွန်းပတ်တာအတွင်းရှိ လယ်မြေများ ရေနစ်မြုပ်ခဲ့ရပါတယ်။ ကြက်ဖမွေးဇောင်း ကျွန်းပတ်တာအတွင်းရှိတဲ့ လယ်မြေများ ရေနစ်မြုပ်မှုမှ ကာကွယ်ပေးနိုင်ရန်အတွက် ရေတံခါးအသစ် တည်ဆောက်ပေးခြင်း၊ ကျွန်းအတွင်း တိမ်ကော လျက်ရှိတဲ့ ရေနုတ်မြောင်းများအား ပုံစံကျပြန်လည်တူးဖော်ပေးခြင်းတို့ကို ဆောင်ရွက် ပေးရမှာ ဖြစ်ပါတယ်။ သို့ဖြစ်ပါ၍ ရေတံခါးအသစ်ဖြစ်တဲ့ ရိုးကောက်ရေတံခါး တည်ဆောက် ရန်အတွက် မြေပြင်စူးစမ်းလေ့လာတိုင်းတာမှုများ ဆောင်ရွက်ခြင်း၊ ဒီဇိုင်းပုံစံ ရေးဆွဲခြင်းတို့ကို လည်းကောင်း၊ တိမ်ကောနေတဲ့ ရေနုတ်မြောင်းများ ပြန်လည်တူးဖော်နိုင်ရန်အတွက် အသေးစိတ်မြေပြင်စူးစမ်းလေ့လာ တိုင်းတာခြင်းတို့ကိုလည်းကောင်း၊ အမြန်ဆုံးဆောင်ရွက်ပြီး ၂၀၁၃-၂၀၁၄ ခုနှစ် ဘဏ္ဍာရေးနှစ်မှာ လုပ်ငန်းဆောင်ရွက်ခွင့်နဲ့ ရန်ပုံငွေတင်ပြတောင်းခံပြီး ရန်ပုံငွေခွင့်ပြုချက်ရရှိပါက ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။ တတိယမေးခွန်းအနေနဲ့ ကခ��င်ပြည်နယ်၊ မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဦးစိုင်းတင်အောင် ရဲ့ မိုးညှင်းမြို့နယ်၊ ပင်းဟဲကျေးရွာအုပ်စုချောင်းချောက်သည် မိုးတွင်းကာလမှာ တောင်ပြိုခြင်း၊ ကျောက်ခဲနှင့် သဲနုန်းများ မျောပါလာ သဖြင့် လယ်မြေများပျက်စီးခြင်းကို မည်ကဲ့သို့ စီမံဆောင်ရွက်ပေးနိုင်မည်ကို သိရှိလိုခြင်းနှင့် ပတ်သက်၍ ဆက်လက် ရှင်းလင်းတင်ပြသွားမှာဖြစ်ပါတယ်။ လွှတ်တော်ကိုယ်စားလှယ်ကြီး မေးမြန်းထားသောကိစ္စမှာ နှစ်စဉ် တောင်ပြုပြီး ကျောက်ခဲများ၊ သဲနုန်းများ မျောပါလာတဲ့အတွက် လယ်ဧက(၇၀၀)ခန့် စိုက်ပျိုး၍ မရဘဲ ပျက်စီးဆုံးရှုံးလျက်ရှိကြောင်း ယခု လောလောဆယ် ဧက(၃၀၀)ခန့် ပျက်စီးလျက်ရှိကြောင်း ဖော်ပြထားပါတယ်။ အဆိုပါကိစ္စနှင့်ပတ်သက်၍ မည်သည့်နည်းလမ်းဖြင့် ဆောင်ရွက်သင့်သည်ကို ပြည်နယ်အဆင့် ကြေးတိုင်နှင့်မြေစာရင်းဦးစီးဌာန၊ ဆည်မြောင်းဦးစီးဌာနနှင့် စိုက်ပျိုးရေး ဦးစီးဌာနတို့အား အဖွဲ့ဖွဲ့ပေးပြီး ကွင်းဆင်းစစ်ဆေးရန်နှင့် ကချင်ပြည်နယ်အစိုးရအဖွဲ့သို့ ၎င်းကိစ္စအပေါ် မည်သို့ဆောင်ရွက်ပေးနိုင်မည့် အလားအလာရှိသည်ကိုလည်း ညှိနှိုင်းမေးမြန်း ထားပြီး ဖြစ်ပါတယ်။ လက်တွေ့အကောင်အထည်ဖော်နိုင်မည့် နည်းလမ်းများအပေါ်မှာ မူတည်ပြီး စီစဉ်ဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech type="speaker">လွှတ်တော် ကိုယ်စားလှယ်များခင်ဗျားအစည်းအဝေးကို (၁၅)မိနစ် ခေတ္တရပ်နားပါမယ်။ အမျိုးသားလွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၁၃၅) နာရီတွင် ခေတ္တရပ်နားပြီး (၁၁၅၀) နာရီအချိန်တွင် ပြန်လည်ကျင်းပပါသည်။</p>
</section>
<section value="Bill">	
<bill>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော်ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌသည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံးထိုင်နိုင်ကြပါပြီ ခင်ဗျား။</speech>
<title>အမျိုးသားလွှတ်တော်ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်းကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်များ မပြုဘဲ သဘောတူကြောင်းဆုံးဖြတ်ချက် ပေးပို့လာခြင်းကို အမျိုးသားလွှတ်တော်သို့ အသိပေး တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်ထောင်စု လွှတ်တော်က အမျိုးသားလွှတ်တော် အစည်းအဝေးတွင် စတင်ဆွေးနွေးနိုင်ရန် ပေးပို့လာသော ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်းကော်ပိုရေးရှင်း ဥပဒေကို ရုပ်သိမ်းတဲ့ ဥပဒေကြမ်းကို ၂၃-၇-၂၀၁၂ ရက်နေ့တွင် ပို့ဆောင်ရေးဝန်ကြီးဌာန၊ ပြည်ထောင်စုဝန်ကြီး က အဆို တင်သွင်းပြီး ၃၀-၇-၂၀၁၂ ရက်နေ့တွင် ပြင်ဆင်ချက်များမပြုဘဲ အတည်ပြုပြီး ၃၁-၇-၂၀၁၂ ရက်နေ့မှာ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားတဲ့ ၁၉၆၄ ခုနှစ်၊ မြန်မာနိုင်ငံကြယ်ငါးပွင့် သင်္ဘောလုပ်ငန်းကော်ပိုရေးရှင်း ဥပဒေကို ရုပ်သိမ်းသည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်များမပြုဘဲ ပြည်သူ့လွှတ်တော်ဆိုင်ရာ နည်းဥပဒေ ၁၆၈ အရ အကြောင်းပြန်ကြားလာပါတယ်။ သို့ဖြစ်၍ အမျိုးသားလွှတ်တော်က အတည်ပြုပြီးပေးပို့ ထားတဲ့ ၁၉၆၄ ခုနှစ်၊ မြန်မာနိုင်ငံကြယ်ငါးပွင့်သင်္ဘောလုပ်ငန်း ကော်ပိုရေးရှင်းဥပဒေကို ရုပ်သိမ်းတဲ့ ဥပဒေကြမ်းကို ပြည်သူ့လွှတ်တော်က ပြင်ဆင်ချက် မပြုဘဲ သဘောတူကြောင်း ဆုံးဖြတ်ချက် ပေးပို့ လာခြင်းကို အမျိုးသားလွှတ်တော်ဆိုင်ရာ နည်းဥပဒေ ၁၆၁၊ နည်းဥပဒေခွဲ (က) အရ အမျိုးသားလွှတ်တော်သို့ အသိပေးတင်ပြအပ်ပါတယ်။</speech>
</bill>
<bill>
<title>အမျိုးသားလွှတ်တော်ဥက္ကဋ္ဌ က အမျိုးသားလွှတ်တော်က အတည်ပြုပြီး ပေးပို့ထားသော မြေသိမ်း(သတ္တုတွင်းများ) အက်ဥပဒေကို ရုပ်သိမ်းသည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်များမပြုဘဲ သဘောတူကြောင်း ဆုံးဖြတ်ချက် ပေးပို့ လာခြင်းကိုအမျိုးသားလွှတ်တော်သို့ အသိပေး တင်ပြခြင်း</title>
<speech type="speaker">အစီအစဉ် (၇) ဖြစ်ပါတယ်။ အမျိုးသားလွှတ်တော် ကိုယ်စားလှယ် များခင်ဗျား။ ပြည်ထောင်စုလွှတ်တော်က အမျိုးသားလွှတ်တော်တွင် စတင်ဆွေးနွေးနိုင်ရန် ပေးပို့လာတဲ့ မြေသိမ်း(သတ္တုတွင်းများ) အက်ဥပဒေကို ရုပ်သိမ်းတဲ့ ဥပဒေကြမ်းကို ၇-၈-၂၀၁၂ ရက် နေ့မှာ ပြည်ထဲရေးဝန်ကြီးဌာန၊ ပြည်ထောင်စုဝန်ကြီးက အဆို တင်သွင်းပြီး ၁၄-၈-၂၀၁၂ ရက် နေ့မှာ ပြင်ဆင်ချက်များမပြုဘဲ အတည်ပြုပြီး ၂၁-၈-၂၀၁၂ ရက်နေ့မှာ ပြည်သူ့လွှတ်တော်ကို ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီးပေးပို့တဲ့ မြေသိမ်း (သတ္တုတွင်းများ) အက်ဥပဒေကို ရုပ်သိမ်းသည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်များမပြုဘဲ ပြည်သူ့လွှတ်တော်ဆိုင်ရာ နည်းဥပဒေ ၁၆၈ အရ အကြောင်းပြန်ကြားလာပါတယ်။ ဒါကြောင့် အမျိုးသားလွှတ်တော်က အတည်ပြုပြီးပေးပို့ထားတဲ့ မြေသိမ်း(သတ္တုတွင်းများ) အက်ဥပဒေကို ရုပ်သိမ်းတဲ့ ဥပဒေကြမ်းကို ပြည်သူ့လွှတ်တော်က ပြင်ဆင်ချက်မပြုဘဲ သဘောတူကြောင်း ဆုံးဖြတ်ချက်ပေးပို့လာခြင်းကို အမျိုးသားလွှတ်တော်ဆိုင်ရာ နည်းဥပဒေ ၁၆၁၊ နည်းဥပဒေခွဲ(က)အရ အမျိုးသားလွှတ်တော်ကို အသိပေး တင်ပြအပ်ပါတယ်။</speech>
</bill>
<bill>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော်က အတည်ပြုပြီး ပေးပို့ထားသော ပြည်သူ့အကျိုးပြု ဝန်ဆောင်မှုလုပ်ငန်းများ ကာကွယ်ရေး အက်ဥပဒေကို ရုပ်သိမ်းသည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်များမပြုဘဲ သဘောတူကြောင်း ဆုံးဖြတ်ချက် ပေးပို့လာခြင်းကို အမျိုးသားလွှတ်တော်သို့ အသိပေးတင်ပြခြင်း</title>
<speech type="speaker">အစီအစဉ် (၈) ဖြစ်ပါတယ်။ ပြည်ထောင်စုလွှတ်တော်က အမျိုးသား လွှတ်တော်မှာ စတင်ဆွေးနွေးဖို့ ပေးပို့လာတဲ့ ပြည်သူ့အကျိုးပြု ဝန်ဆောင်မှုလုပ်ငန်းများ ကာကွယ်ရေး အက်ဥပဒေကို ရုပ်သိမ်းတဲ့ ဥပဒေကြမ်းကို ၂၆-၇-၂၀၁၂ ရက်နေ့မှာ ပြည်ထဲရေးဝန်ကြီးဌာန၊ ပြည်ထောင်စုဝန်ကြီး က အဆို တင်သွင်းပြီး ၇-၈-၂၀၁၂ ရက်နေ့မှာ ပြင်ဆင်ချက်များမပြုဘဲ အတည်ပြု ကာ ၈-၈-၂၀၁၂ ရက်နေ့မှာ ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားတဲ့ ပြည်သူ့ အကျိုးပြု ဝန်ဆောင်မှုလုပ်ငန်းများ ကာကွယ်ရေး အက်ဥပဒေကို ရုပ်သိမ်းတဲ့ ဥပဒေကြမ်းကို ပြည်သူ့လွှတ်တော်က ပြင်ဆင်ချက်များမပြုဘဲ ပြည်သူ့လွှတ်တော်ဆိုင်ရာ နည်းဥပဒေ ၁၆၈ အရ အကြောင်းပြန်ကြားလာပါတယ်။ ဒါကြောင့် အမျိုးသားလွှတ်တော်က အတည်ပြုပြီး ပေးပို့ထားတဲ့ ပြည်သူ့အကျိုးပြု ဝန်ဆောင်မှုလုပ်ငန်းများ ကာကွယ်ရေးအက်ဥပဒေကို ရုပ်သိမ်းတဲ့ ဥပဒေကြမ်းကို ပြည်သူ့လွှတ်တော်က ပြင်ဆင်ချက်မပြုဘဲ သဘောတူကြောင်း ဆုံးဖြတ်ချက်ပေးပို့လာခြင်းကို အမျိုးသားလွှတ်တော်ဆိုင်ရာ နည်းဥပဒေ ၁၆၁၊ နည်းဥပဒေခွဲ(က) အရ လွှတ်တော်သို့ အသိပေးတင်ပြအပ်ပါတယ်</speech>
</bill>
</section>
<section value="Motion">	
<motion>
<title>ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)၏ မြန်မာနိုင်ငံ၏ လျှပ်စစ်ဖွံ့ဖြိုးမှု မြန်ဆန်စွာ အထောက်အကူပြုနိုင်မည့် အသေးစား ရေအားလျှပ်စစ် ကဏ္ဍပုံဖော်မှု sosao (Small-scale Hydropower Development Scenario)o Wobcoz.npop အကောင်အထည်ဖော်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type="speaker">အစီအစဉ် (၉) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မန္တလေးတိုင်းဒေသကြီး မဲဆန္ဒနယ် အမှတ်(၆)မှ ဦးမျိုးမြင့် က မြန်မာနိုင်ငံ၏ လျှပ်စစ်ဖွံ့ဖြိုးမှု မြန်ဆန်စွာ အထောက်အကူပြုနိုင်မယ့် အသေးစား ရေအားလျှပ်စစ်ကဏ္ဍ ösosassissos (Small-scale Hydropower Development Scenario) oz လက်တွေ့ကျကျ အကောင်အထည်ဖော် ဆောင်ရွက်သွားရန်နှင့် စပ်လျဉ်းတဲ့ အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်</speech>
<speech type="speaker">ဦးမျိုးမြင့် အဆိုတင်သွင်းဖို့ ဖြစ်ပါတယ်။</speech>
<speech><mp id="102">ဦးမျိုးမြင့်၊ မန္တလေးတိုင်းဒေသကြီး၊ မဲဆန္ဒနယ် အမှတ်(၆)</mp>အားလုံး မင်္ဂလာပါ ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ဧည့်သည်တော်ကြီးများနဲ့ အမျိုးသားလွှတ်တော် ကိုယ်စားလှယ်တော်ကြီးများအားလုံး စိတ်ချမ်းသာ၊ ကိုယ်ကျန်းမာ ရှိကြပါစေလို့ ဆန္ဒပြု ရင်းနှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်း ဒေသကြီး မဲဆန္ဒနယ်အမှတ်(၆) မှ အမျိုးသားလွှတ်တော်ကိုယ်စားလှယ် ဦးမျိုးမြင့် ဖြစ်ပါတယ်။ ကျွန်တော့်အနေနဲ့ မြန်မာနိုင်ငံ၏ လျှပ်စစ်ဖွံ့ဖြိုးမှု မြန်ဆန်စွာ အထောက်အကူပြုနိုင်မည့် အသေးစား ရေအားလျှပ်စစ်ကဏ္ဍ ပုံဖော်မှုအစီအစဉ် (Smdi-Scdle Hydropower Development Scenario) o coz.mjon saemsaopscos caouegos23:00 ပြည်ထောင်စုအစိုးရအား တိုက်တွန်းသည့်အဆိုကို တင်သွင်းသွားမှာဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ကျွန်တော်တင်သွင်းတဲ့ အဆိုနှင့်စပ်လျဉ်း၍ ယနေ့ မြန်မာနိုင်ငံရဲ့ လက်ရှိလျှပ်စစ်ကဏ္ဍ ပကတိဖြစ်ပေါ်နေတဲ့အခြေအနေ၊ အခြားဖွံ့ဖြိုးပြီး၊ ဖွံ့ဖြိုးဆဲနိုင်ငံများရဲ့ လျှပ်စစ်ထုတ်လုပ်သုံးစွဲနိုင်မှု၊ နိုင်ငံတော်မှ ကိုယ်တိုင်ပါဝင်လျက် ရေတို၊ ရေရှည် ဆောင်ရွက်ရမယ့် စီမံကိန်းများ၊ တိုင်းရင်းသားလုပ်ငန်းရှင်များရဲ့ ရင်းနှီးမြှုပ်နှံပါဝင်မှု၊ နိုင်ငံခြားကုမ္ပဏီများရဲ့ ရင်းနှီးမြှုပ်နှံမှုအရ အကျိုးတူပူးပေါင်းဆောင်ရွက်မှု စတဲ့အခြေအနေများနဲ့ ဆက်စပ်ပြီးတော့ တကယ့်လက်တွေ့ကျကျ အချိန်ကာလအလိုက် မျှော်မှန်းနိုင်မယ့် လျှပ်စစ် ဖွံ့ဖြိုးတိုးတက်နိုင်မှု အခြေအနေအရပ်ရပ်ကို အပိုင်း(၃)ပိုင်းခွဲခြားပြီး ဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် တင်သွင်းတဲ့ အဆိုမှာ ကိန်းဂဏန်းများ၊ ပညာရပ်ပိုင်းဆိုင်ရာအင်္ဂလိပ်ဝေါဟာရ အသုံးအနှုန်းများပါတဲ့အတွက် ဖတ်ကြားသုံးနှုန်း ခွင့်ပြုပါရန်လည်း ကြိုတင် ခွင့်ပန်ကြားအပ်ပါတယ်။ ပထမပိုင်းအနေနဲ့ လက်ရှိမြန်မာနိုင်ငံ ဘက်စုံဖွံ့ဖြိုး တိုးတက်ရန်မှာ လျှပ်စစ်ကဏ္ဍဟာ မည်သို့မျှ ရှောင်လွှဲ၍ မရသောကဏ္ဍတစ်ရပ် ဖြစ်ပါတယ်။ မြန်မာနိုင်ငံသာမက ယနေ့ကမ္ဘာ့ဖွံ့ဖြိုးပြီး၊ ဖွံ့ဖြိုးဆဲ နိုင်ငံအသီးသီးမှာပင် လျှပ်စစ်စွမ်းအင်နှင့်ရေရှည်လုံလောက်စေရန်အလို့ငှာ ထိပ်တန်းဦးစားပေး အဖြစ် ပုံဖော်နေကြတာ တွေ့ရှိနိုင်ပါတယ်။ ကျွန်တော်တို့ Power Points မှာ ပြထားတာကတော့ ကျွန်တော်တို့ မြန်မာနိုင်ငံရဲ့ လက်ရှိ ဓာတ်အားစနစ်ကနေပြီးတော့ ဓာတ်အားထုတ်လုပ်ပေးနေတဲ့ ရေအားလျှပ်စစ်ဓာတ်အားပေး စက်ရုံများ၊ ကျောက်မီးသွေးသုံးဓာတ်အားပေးစက်ရုံ၊ သဘာဝ ဓာတ်ငွေ့သုံး ဓာတ်အားပေးစက်ရုံများရဲ့ တည်နေရာကို ဖော်ပြထားခြင်းဖြစ်ပါတယ်။ ဖွံ့ဖြိုးပြီးနဲ့ ဖွံ့ဖြိုးဆဲ နိုင်ငံအချို့ရဲ့ လျှပ်စစ်ဓာတ်အား ထုတ်လုပ်နိုင်မှု လူတစ်ဦးချင်း သုံးစွဲနိုင်မှုတို့ကိုလည်း အလျဉ်းသင့်၍ သာဓကအဖြစ် ကျွန်တော်ဖော်ပြလိုပါတယ်။ ဂျပန်နိုင်ငံဟာဆိုလို့ရှိရင် စက်တပ်ဆင်အင်အားဟာ တစ်နိုင်ငံလုံး (၂၃၇၀၀၀) ကျော် ရှိပြီးတော့ လူတစ်ဦးချင်း တစ်နှစ်ကို ယူနစ်(၇၂၃၃)သုံးပါတယ်။ တရုတ်က တပ်ဆင် အင်အား(၉၀၀၀၀၀)မဂ္ဂါဝပ်ရှိပြီးတော့ လူတစ်ဦးချင်းဟာ (၃၄၁၇)ယူနစ်သုံးပါတယ်။ ကျွန်တော်တို့ နောက် အိမ်နီးချင်း ထိုင်းနိုင်ငံဆိုလို့ရှိရင် ကျွန်တော်တို့ တပ်ဆင်အင်အားဟာ (၃၁၆၂၉) ရှိပြီးတော့ လူတစ်ဦးချင်းဟာ (၁၉၇၂)ယူနစ်သုံးပါတယ်။ နောက် ကျွန်တော်တို့ ဖိလစ်ပိုင်နိုင်ငံဟာဆိုလို့ရှိရင် စက်တပ်ဆင်အင်အားဟာ (၃၂၉၁)ရှိပြီးတော့ လူတစ်ဦးချင်းသုံးစွဲရာမှာ (၅၇၉)ဦး ရှိပါတယ်။ ကျွန်တော်တို့ မြန်မာနိုင်ငံအနေနဲ့ စက်တပ်ဆင်အင်အားဟာ (၃၄၉၅) မဂ္ဂါဝပ်ရှိပြီးတော့ လူတစ်ဦးချင်း တစ်နှစ်ကို သုံးစွဲနိုင်တာဟာ (၁၄၃)ယူနစ်ပဲ ဖြစ်တဲ့ အတွက် အလွန်နည်းတဲ့အကြောင်း တွေ့ရှိရမှာဖြစ်ပါတယ်။ လက်ရှိအချိန်မှာ ယခင်လျှပ်စစ်(၁)နှင့်လျှပ်စစ်(၂)ဝန်ကြီးဌာန(၂)ခုပေါင်းပြီးတော့ လျှပ်စစ်စွမ်းအားဝန်ကြီးဌာနအနေနဲ့ ဓာတ်အားပေးစက်ရုံပေါင်း (၂၇)ရုံ၊ စက်တပ်ဆင်အင်အား ဟာ (၃၄၉၅)မဂ္ဂါဝပ်ခန့်ရှိပြီးတော့ ဝန်အားအများဆုံးအချိန် ၂၀၁၂ ခုနှစ်၊ ဇူလိုင်လ ၁၃ ရက်နေ့ မှာ (၁၆၀၄)မဂ္ဂါဝပ်ရှိပါတယ်။ အနည်းဆုံးအချိန်မှာဆိုရင် မေလက ၂၇-၅-၂၀၁၂ မှာဆိုရင် (၁၀၆၆)မဂ္ဂါဝပ်သာရှိပါတယ်။ ယခုလို စက်တပ်ဆင်အင်အားအနေနဲ့ သင့်တင့်လျှောက်ပတ်တဲ့ ပမာဏရှိသော်လည်းပဲ ဓာတ်အားထုတ်လုပ်ဖြန့်ဖြူးမှု ပမာဏဟာ လွန်စွာနည်းပါးရခြင်းဟာ ရေလှောင်ကန်များမှာ နွေရာသီရေသိုလှောင်နိုင်မှု နည်းပါးခြင်း၊ သဘာဝဓာတ်ငွေ့သုံးစက်ရုံများ ချို့ယွင်းပြီးတော့ ပြန်လည်ပြင်ဆင်မွမ်းမံနေရခြင်း၊ ဓာတ်ငွေ့ လုံလောက်စွာ မရရှိခြင်းတို့ကြောင့် လည်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့လျှပ်စစ်ကဏ္ဍနဲ့ စပ်လျဉ်းပြီးတော့ ထောင့်စုံကနေပြီးတော့ ပညာရှင်များဟာ စီးပွားရေးလုပ်ငန်းရှင်များအပါအဝင် အလွှာအသီးသီးမှ လူပုဂ္ဂိုလ်များအနေနဲ့ သတင်းစာများ၊ အပတ်စဉ်ဂျာနယ်များမှာ တွေ့ဆုံညှိနှိုင်း ဆွေးနွေးပွဲများမှာ မိမိတို့ထင်မြင်ယူဆချက် သဘောထားများကို ဖော်ပြလျက်ရှိနေကြပါတယ်။ ဒါဟာလည်းပဲ မြန်မာနိုင်ငံရဲ့ လျှပ်စစ်ကဏ္ဍဖွံ့ဖြိုးတိုးတက်မှု ရရှိစေလိုတဲ့ ဆန္ဒမွန်နဲ့ ပါဝင်လာကြတယ်လို့ နားလည်သဘောပေါက်ပါတယ်။ သို့သော် တာဝန်ရှိ စီမံခန့်ခွဲမှုအပိုင်း အဆင့်ဆင့်အနေနဲ့ ဟိုဟာကောင်းနိုး၊ ဒီဟာကောင်းနိုးနဲ့ လက်တွေ့ကျကျ ဆောင်ရွက်လုပ်ကိုင်နိုင်မှုအပေါ်မှာ လွှမ်းမိုးတွေဝေသွားစေနိုင်တဲ့ အခြေအနေများကို မရောက်ရှိစေရန် အထူးသတိပြုကြရန် လိုအပ်မယ်လို့ သုံးသပ်တင်ပြလိုပါတယ်။ ဥပမာ လျှပ်စစ်စွမ်းအားဝန်ကြီးဌာနတစ်ခုတည်းအဖြစ် ပြန်လည်ပေါင်းစည်းဖွဲ့စည်းပြီး နောက်ပိုင်းမှာ လျှပ်စစ်(၁)ရဲ့ အောက်မှာရှိတဲ့ ဦးစီးဌာန၊လုပ်ငန်းဌာနများကို ဖျက်သိမ်းပြီးတော့ဆောင်ရွက်ဆဲစီမံကိန်းများ ၊ဓာတ်အားထုတ်လုပ်နေတဲ့ စက်ရုံများကို ပထမအဆင့်စီမံချက်နဲ့ ပြည်ထောင်စုအစိုးရရဲ့ ဘတ်ဂျက်မယူဘဲနဲ့ လည်ပတ်ခြင်း၊ ဒုတိယအဆင့်စီမံချက်နဲ့ ကျောက်မီးသွေးသုံးစက်ရုံ (တီကျစ်)ကို တင်ဒါခေါ်ယူပြီး အပြီးအပိုင်ရောင်းချခြင်း၊ ရေအားစက်ရုံများကို တစ်ခုချင်း တင်ဒါခေါ် ရှယ်ယာထည့်ဝင်စေခြင်း၊ အများပိုင်ကုမ္ပဏီ ထူထောင်ခြင်း၊ တတိယအဆင့် စီမံချက်နဲ့ ရှယ်ယာရောင်းရငွေများကို လှည့်ပတ်ရန်ပုံငွေ (Revolving Fund) အဖြစ်ထားရှိပြီးတော့ စီမံကိန်းများကို လည်ပတ်ဆောင်ရွက်ခြင်း စတဲ့ မြန်မာ့လျှပ်စစ်ဓာတ်အား ထုတ်လုပ်ရေးကော်ပိုရေးရှင်း (MEGC) ဖွဲ့စည်းမယ့် Reform Plan အကြံပြုချက်ပင် ဖြစ်ပါတယ်။ လက်ရှိမြန်မာနိုင်ငံရဲ့ မဖွံ့ဖြိုးသေးတဲ့ လျှပ်စစ်ကဏ္ဍကို စိတ်ကူးယဉ်ပုံဖော်မှု အစီအစဉ် အမျိုးမျိုး(Scenarious)ကို ချက်ချင်းပြောင်းလဲလို့ မရနိုင်သေးလို့ ကျွန်တော် သုံးသပ်လိုပါတယ်။ အသားကျနေပြီဖြစ်တဲ့ စက်တပ်ဆင်အင်အား (၉)သိန်းကျော် မဂ္ဂါဝပ်ရှိတဲ့ ovqos gastos: Guodianı Huaneng Datang CPlood Graint operator(g ဒါ့အပြင် တစ်နိုင်ငံလုံးစက်တပ်ဆင်အင်အား (၂၃၇၀၀၀) ကျော် မဂ္ဂါဝပ် ရှိတဲ့ ဂျပန်နိုင်ငံမှ TEPCO၊ Kansdi Chubu စသည်တို့ ပါဝင်တဲ့ ကုမ္ပဏီကြီး (၁၂)ခုကို အားကျပြီးတော့ လုပ်ကိုင်ရန် အချိန် အလွန်စောလွန်းသေးတယ်လို့ ယူဆပါတယ်။ ယခုမှ ပြန်လည် ပေါင်းစည်းဖွဲ့စည်းကာစ လျှပ်စစ်စွမ်းအားဝန်ကြီးဌာနရဲ့ လှုပ်ရှား ဆောင်ရွက်မှု၊ အောင်မြင်မှုများ မပြနိုင်သေးမီ၊ မိမိနိုင်ငံရဲ့ လက်ရှိဖြစ်ထွန်းနေတဲ့ အခြေအနေ များကိုသုံးသပ်ရန် လိုအပ်ပါတယ်။ ဟောဟောဒိုင်းဒိုင်း လုပ်ဆောင်လို့ အထိုင်ယိုင်ခြင်း၊ အထိုင်ပျက်ခြင်းဖြစ်စေနိုင်တဲ့ ပြုပြင်ပြောင်းလဲခြင်းတို့ကို စဉ်းစားခြင်း မပြုသင့်သေးကြောင်း အလေးအနက် ခံယူသုံးသပ်လိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒုတိယပိုင်းအနေနဲ့ ယခင်က လျှပ်စစ်(၁) ဝန်ကြီးဌာနမှ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ (နဝတ) နှင့် နိုင်ငံတော်အေးချမ်း သာယာရေးနှင့်ဖွံ့ဖြိုးရေးကောင်စီ(နယက)တို့ တာဝန်ယူခဲ့စဉ်ကာလအတွင်းက ဆောင်ရွက်ခဲ့မှု မှတ်တမ်းများနှင့်အတူ နှစ်(၃၀) မဟာဗျူဟာစီမံချက်ကို တင်ပြခဲ့ပါတယ်။ အဲဒါတွေကတော့ (က) ဝန်ကြီးဌာန ကိုယ်တိုင်ဆောင်ရွက်တဲ့ (၂၆၄၇)မဂ္ဂါဝပ်ရရှိနိုင်မယ့် ရေအားလျှပ်စစ် စီမံကိန်း(၁၄)ခု၊ (ခ) တိုင်းရင်းသားကုမ္ပဏီများဆောင်ရွက်တဲ့ (၅၈၆)မဂ္ဂါဝပ် ရရှိနိုင်မယ့် ရေအားလျှပ်စစ်စီမံကိန်း(၉)ခု၊ (ဂ) နိုင်ငံခြားကုမ္ပဏီများ၏ ရင်းနှီးမြှုပ်နှံမှု (FDI)နှင့်ဆောင်ရွက်တဲ့ စုစုပေါင်း (၄၂၁၄၅.၅) မဂ္ဂါဝပ် ရရှိနိုင်တဲ့ ရေအားလျှပ်စစ် (၄၄)ခု စီမံကိန်း စုစုပေါင်း (၆၇)ခု ဖြစ်ကြပါတယ်။ မနေ့ကလည်း ကျွန်တော် အနည်းအကျဉ်း ဖော်ပြပြီးလည်း ဖြစ်ပါတယ်။ ၂၀၁၀-၂၀၁၁ ခုနှစ် ကုန်ဆုံးချိန်မှာ ကာလတို (၅)နှစ် စီမံကိန်းကာလ (၂) ကြိမ် ကျော်လွန်ခဲ့ပြီး ဖြစ်ပါတယ်။ လက်ရှိပြည်ထောင်စုအစိုးရအဖွဲ့ တာဝန်ယူကာလရဲ့ နောက်ဆုံးနှစ်ဖြစ်မယ့် ၂၀၁၅-၂၀၁၆ ခုနှစ်ကုန်မှာ ကျန်ရှိ (၂၀)နှစ်ကာလရဲ့ ပထမ(၅)နှစ် ကာလကုန်ဆုံးမယ်လို့ မှတ်ယူရပါမယ်။ ယင်းကာလတို (၅)နှစ်စီမံကိန်းများအလိုက် ရရှိနိုင်မယ့် ရေအားနဲ့ ကျောက်မီးသွေးသုံး လျှပ်စစ်ဓာတ်အား မျှော်မှန်း ခန့်မှန်းချက်ကိုလည်း ကျွန်တော် ဖော်ပြလို ပါတယ်။ ၂၀၀၅ -၂၀၀၆ ခုနှစ် ကုန်ဆုံးချိန်မှာတော့ မျှော်မှန်းတာ (၃၁၈၆) မဂ္ဂါဝပ်ရှိပါတယ်။ ကျွန်တော် ရှည်မှာကြောက်လို့ အသေးစိတ်တော့ မပြောတော့ပါဘူး။ အမှတ်စဉ်(၃) ဖြစ်တဲ့ တတိယ (၅)နှစ် ပြီးစီးမယ့် ၂၀၁၅-၁၆ ခုနှစ်မှာ မျှော်မှန်းထားတာ (၁၁၁၅၄) မျှော်မှန်းထား ပြီးတော့ တကယ် ရနိုင်တာက (၃၃၈၀) ထက်ပိုရဖို့ ဘယ်လိုမှ မဖြစ်နိုင်ပါဘူး။ ရာနှုန်းအားဖြင့် (၃၀)ရာခိုင်နှုန်းပဲ ဖြစ်ပါတယ်။ ဒါကြောင့် ကျွန်တော်တို့ စီမံကိန်းစုစုပေါင်း (၂၇)ခု ရှိတာ ပြီးရင်တောင်မှ (၅၀) ရာခိုင်နှုန်းလောက်ပဲ ရမယ်ဆိုတဲ့အကြောင်း ကျွန်တော်တင်ပြလိုခြင်း ဖြစ်ပါတယ်။ ဒါကြောင့် လက်တွေ့ကျကျ ဖြစ်နိုင်စွမ်းရှိတဲ့ စက်တပ်ဆင်အင်အား မျှော်မှန်းချက် ပုံဖော်မှုမျိုးနဲ့ အမျိုးသားဖွံ့ဖြိုးတိုးတက်ရေးစီမံကိန်းအဖြစ် ဖန်တီးသင့်တယ်လို့ သုံးသပ်လို ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပြည်ထောင်စုအစိုးရအနေနဲ့ လျှပ်စစ်ကဏ္ဍ ဖွံ့ဖြိုးတိုးတက်မှသာလျှင် နိုင်ငံခြားရင်းနှီးမြှုပ်နှံမှုများဟာလည်း အရှိန်အဟုန်နဲ့ ဝင်ရောက် လာမှာဖြစ်ရာ လျှပ်စစ်ဓာတ်အားပြည့်စုံ လုံလောက်စေရေးကို နည်းလမ်းမျိုးစုံနဲ့ ပြည်ထောင်စုက လုပ်ဆောင်နေတာ တွေ့ရှိကြရမှာ ဖြစ်ပါတယ်။ ဒါကြောင့် နိုင်ငံတော်မှ လောလောဆယ်ဆောင်ရွက်လျက်ရှိတဲ့ ရေအားလျှပ်စစ်စီမံကိန်းများ၊ အပူရှိန်သုံး Thermdl Power Station ဓာတ်အားပေးစက်ရုံစီမံကိန်းများ ဆောင်ရွက်မည့် နည်းလမ်း (၃)သွယ်ကနေပြီးတော့ ပြည်ထောင်စုအစိုးရ သက်တမ်းကာလ ၂၀၁၅-၂၀၁၆ ခုနှစ် မတိုင်မီမှာ စီမံကိန်း(၁၁)ခုက နေပြီးတော့ (၆၇၄) မဂ္ဂါဝပ်နဲ့ ဒုတိယပြည်ထောင်စု သက်တမ်းအစိုးရသက်တမ်း မကုန်ဆုံးမီ၂၀၂၀-၂၀၂၁ ခုနှစ်မှာ အဲဒီစီမံကိန်း(၂၇)ခုက (၄၇၅၉.၅) မဂ္ဂါဝပ်ပဲ ရမှာ တွေ့ရှိရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အရှေ့ပိုင်းဆွေးနွေးတင်ပြခဲ့တာများအပြင် သဘာဝဓာတ်ငွေ့သုံးစက်ရုံများရဲ့ အလားအလာများကိုလည်း ခြုံငုံသုံးသပ်တင်ပြလိုပါတယ်။ လက်ရှိ ဓာတ်ငွေ့သုံးစက်ရုံ (၁၀) ရုံရှိထားရာမှာ စက်တပ်ဆင်အင်အားအနေနဲ့ (၇၁၅) မဂ္ဂါဝပ်ခန့် ရှိပြီးတော့ သက်တမ်းလွန်စက်ရုံများဖြစ်နေသည့်အတွက် ဝန်အားအများဆုံး အသုံးပြုတဲ့အချိန်မှာ ဓာတ်အားထုတ်လုပ်နိုင်တဲ့ အင်အားဟာ (၄၁၈) မဂ္ဂါဝပ်ပဲ ရှိပါတယ်။ ဒါကြောင့် လျှပ်စစ်စွမ်းအားဝန်ကြီးဌာနအနေနဲ့ ပြီးခဲ့တဲ့ နွေကာလရဲ့ အခက်အခဲတွေကို သင်ခန်းစာယူပြီးတော့ လက်ရှိသဘာဝ ဓာတ်ငွေ့ (၁၀) ရုံ အပြင် နောက်ထပ် အင်အားကြီးတဲ့၊ တပ်ဆင်စက်အင်အားကြီးတဲ့ သာကေတမှာ (၅၄၀) မဂ္ဂါဝပ်နဲ့ (၅၀၀) မဂ္ဂါဝပ် နောက် (၅၀)မဂ္ဂါဝပ်စီရှိတဲ့ (၃)ခု၊ အားလုံးဆိုလို့ရှိရင် သဘာဝဓာတ်ငွေ့ ကနေပြီးတော့ တပ်ဆင် အင်အားဟာ (၂၀၀၇/၂၀၀၈) မဂ္ဂါဝပ်လောက်ရှိပါတယ်။ ဒါကို ကျွန်တော်တို့ ပြည်ထောင်စုအစိုးရရဲ့ သက်တမ်းအတွင်းမှာ (၁၈၈၅) မဂ္ဂါဝပ်ကို သဘာဝဓာတ်ငွေ့ (Therma Power Genernation) ကနေ ရမှာဖြစ်တဲ့အကြောင်းလည်း ကျွန်တော် တင်ပြအစီရင်ခံ အပ်ပါတယ်။ စက်ရုံများက ထုတ်လုပ်တဲ့ ဓာတ်အားများကိုလည်း မဟာဓာတ်အားလိုင်းများမှ တစ်ဆင့် ဟန်ချက်ညီညီ ဖြန့်ဖြူးပို့လွှတ်ပေးနိုင်ရေးအတွက် ဓာတ်အားထွက်ရှိနိုင်မယ့်အချိန်မှာ အမှန်လိုအပ်တဲ့ မဟာဓာတ်အားလိုင်းများနဲ့ ဓာတ်အားခွဲရုံများ တည်ဆောက်ပြီးစီးရန် လိုအပ်ပါတယ်။ ကာလတို(၅)နှစ်စီမံကိန်း (၂) ကြိမ် သို့မဟုတ် (၃) ကြိမ်အတွင်း ပြီးစီးနိုင်ခြင်း မရှိတဲ့ စီမံကိန်းများက ထုတ်လုပ်မယ့်ဓာတ်အားအတွက် ကြို တင်တည်ဆောက်ခြင်း မပြုသင့် ပါဘူး။ ကြိုတင်တည်ဆောက်လို့ရှိရင် အချိန်ကုန်၊ ငွေကုန် တပ်ထားတဲ့ ကြိုးတွေဟာ လေလွင့် ပျောက်ဆုံးမှုများ ဖြစ်တယ်ဆိုတာလည်း ကျွန်တော်တို့ သုံးသပ်လိုပါတယ်။ ဦးစားပေးအဆင့် ထားဆောင်ရွက်သင့်တဲ့ ကာလတို(၅)နှစ် သက်တမ်းနှစ်ကြိမ်အတွင်းမှာ ၂၃၀ KV/ ၁၃၂ KV/ ၆၆ KV ဓာတ်အားလိုင်းအရှည်ဟာ မိုင်(၁၅၀၀) ကျော်လောက်ရှိတယ်လို့ လေ့လာသိရှိရပါတယ်။ လျှပ်စစ်စွမ်းအားဝန်ကြီးဌာန တစ်ခုလုံးအနေနဲ့ ခြုံငုံပြီးတော့၂၀၁၅-၂၀၁၆ ဘဏ္ဍာနှစ်ကုန်မှာ အများဆုံးရရှိနိုင်မယ်လို့ မျှော်မှန်းနိုင်တဲ့ ပကတိအခြေအနေကို ကောက်နုတ်ဖော်ပြလိုပါတယ်။ ရေအားလျှပ်စစ်စက်ရုံများကနေပြီးတော့ (၂၅၈၆)မဂ္ဂါဝပ်နဲ့ ကျောက်မီးသွေး စက်ရုံက (၁၂၀) မဂ္ဂါဝပ်၊ သဘာဝဓာတ်ငွေ့သုံး စက်ရုံက (၁၈၈၅) မဂ္ဂါဝပ်နဲ့ စုစုပေါင်း နိုင်ငံတော်အတွက် (၄၅၉၁) မဂ္ဂါဝပ်ဟာ အသေချာဆုံးလို့ ကျွန်တော် ခန့်မှန်းတင်ပြလို ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တတိယအပိုင်းအနေနဲ့ အသေးစား ရေအား လျှပ်စစ်ကဏ္ဍပုံဖော်မှု အစီအစဉ်ကို ဆက်လက်ဆွေးနွေးတင်ပြသွားလိုပါတယ်။ အသေးစား ရေအား လျှပ်စစ်လုပ်ငန်းများဟာ ယနေ့ကမ္ဘာတစ်ဝန်းမှာ နေရာအနှံ့ ကျယ်ကျယ်ပြန့်ပြန့် တိုးတက် ဖြစ်ထွန်းလျက် ရှိပါတယ်။ ဝေးလံခေါင်ဖျားဒေသများနဲ့ ကျေးလက်ဒေသများအတွက် ထိရောက်အကျိုးရှိတဲ့ လုပ်ငန်းသဘာဝဖြစ်တဲ့အပြင် သဘာဝပတ်ဝန်းကျင် ထိခိုက်ပျက်စီးမှု အနည်းဆုံးနဲ့ သန့်ရှင်းသောလျှပ်စစ်စွမ်းအင် (Clean Energy) လည်း ဖြစ်ပါတယ်။ ၁၉၉၆ ခုနှစ် ပညာရှင်များရဲ့ လေ့လာဆန်းစစ်ချက်များအရ အသေးစားလျှပ်စစ်ကဏ္ဍ တစ်ကမ္ဘာလုံးမှာ (၄၇၀၀၀)မဂ္ဂါဝပ် အကောင်အထည်ဖော်နိုင်ခဲ့သလို (၂၃၀၀၀)မဂ္ဂါဝပ်ကလည်း ဆောင်ရွက်ဆဲ ဖြစ်ပါတယ်။ ဒါကြောင့်မို့လို့ စက်တပ်ဆင်အင်အားရဲ့ (၅) ရာခိုင်နှုန်းခန့် ရှိကြောင်းလည်း သိရှိရ ပါတယ်။ ကမ္ဘာ့အသေးစားရေအားလျှပ်စစ်ထုတ်ယူနိုင်စွမ်း အင်အားဟာ(World's Potentid) ဟာ (၁၈၀၀၀၀) မဂ္ဂါဝပ်ရှိတယ်လို့ ခန့်မှန်းထားပါတယ်။ အသေးစားရေအားလျှပ်စစ် ထုတ်လုပ်တဲ့ အဓိကနိုင်ငံကြီးများကို Power Points နဲ့လည်း ကျွန်တော်ဖော်ပြထားပါတယ်။ အသေးစိတ်ကို ကျွန်တော် ဖတ်ကြားခြင်း မပြုတော့ပါဘူး။ အသေးစားရေအားလျှပ်စစ် စီမံကိန်းလုပ်ငန်းများကို နိုင်ငံအလိုက် သတ်မှတ်မှုများကလည်း ကွဲပြားတာကိုလည်း တင်ပြလိုပါတယ်။ ကျွန်တော်တို့ UK အင်္ဂလန်နိုင်ငံဟာ ဆိုလို့ရှိရင် (NFFO) (Non-Fossil Fuel Obligation) စက်တပ်ဆင်အင်အား (၅) မဂ္ဂါဝပ်အောက်ကို အင်္ဂလန်မှာ အသေးစား သတ်မှတ်ပါတယ်။ Indid မှာ (၁၅)မဂ္ဂါဝပ်အောက်၊ Colombiq မှာ (၁၀)မဂ္ဂါဝပ်အောက်နဲ့ တရုတ်မှာ (၂၅)မဂ္ဂါဝပ်အောက် ကျွန်တော်တို့ ဆည်တော်ကြီးစက်ရုံနဲ့ အရွယ်အစားတူ ဖြစ်ပါတယ်၊ New Zealand မှာဆိုလို့ရှိရင် မဂ္ဂါဝပ်(၅၀)အောက် ကင်းတားနဲ့ ရွယ်တူလောက် ဖြစ်ပါတယ်။ Unidoမှာ (၁၀)မဂ္ဂါဝပ်အောက်နဲ့ Swedenမှာ(၁၅)မဂ္ဂါဝပ်အောက်၊ Australiqမှာ (၂၀)မဂ္ဂါဝပ်အောက် ဇောင်းတူလောက်ရှိပါတယ်။ Philipines မှာ (၅၀)မဂ္ဂါဝပ်အောက် ကို သတ်မှတ်ပါတယ်။ မြန်မာနိုင်ငံအနေနဲ့တော့ တရားဝင်သတ်မှတ်ထားချက် မရှိပါဘူး။ သို့သော်လည်းပဲ အလျဉ်းသင့်၍ တင်ပြရပါလျှင် ၂၀၀၃ ခုနှစ်အတွင်းမှာ ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီ (JICA)နှင့် လျှပ်စစ်စွမ်းအားဝန်ကြီးဌာနတို့ ပူးပေါင်း ဆောင်ရွက်ခဲ့တဲ့ The study on Introduction of Renewable Energies in Rural Aeras in Myanmar မှာ အသေးစား၊ အငယ်စား ရေအားလျှပ်စစ်လုပ်ငန်းများ ခွဲခြားသတ်မှတ်ထားရှိမှုကိုလည်း ဖော်ပြလိုပါတယ်။ Power Point မှာ ပြထားတဲ့အတိုင်း ဖော်ပြထားပြီးဖြစ်တဲ့အတွက် ကျွန်တော် ဖတ်ကြားခြင်း မပြုတော့ပါဘူး။ Small-Scdle ဟာ ဝန်ကြီးဌာနရဲ့ အစီအစဉ်နဲ့ ဒါ���ှမဟုတ်ရင် ကျေးရွာမီးလင်းရေးအဖွဲ့ရဲ့ အစီအစဉ်နဲ့ တစ်ဦးချင်း အိမ်ထောင်စုချင်းရဲ့ အစီအစဉ် ပေါင်းစည်း ဆောင်ရွက်နိုင်တဲ့ လုပ်ငန်းတွေဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ အသေးစားလျှပ်စစ်များဟာ ကျောက်မီးသွေး၊ သဘာဝဓာတ်ငွေ့ စသည်တို့ အသုံးပြုတဲ့ အပူရှိန်သုံးဓာတ်အားထုတ်လုပ်ခြင်း (Thermd Power Generation) လုပ်ငန်းထက် သက်တမ်း(၂)ဆအထက်ရှိပြီးတော့ နှစ်(၆၀)သုံးစွဲနိုင် လို့ရှိရင် အပူရှိန်သုံးနဲ့ နှစ်စဉ်ငွေကြေး ဖောင်းပွမှုနှုန်း (၆)ရာခိုင်နှုန်း သက်သာကြောင်း လေ့လာတွေ့ရှိရပါတယ်။ ရေရရှိနိုင်မှုဟာ (၇၅)ရာခိုင်နှုန်းသေချာလို့ရှိရင် အခြားလျှပ်စစ်ရရှိ နိုင်မယ့် နည်းလမ်းများထက် (၂၅)ရာခိုင်နှုန်းသက်သာတယ်လို့ဆိုပါတယ်။ ဓာတ်အားပေး စက်ရုံများရဲ့ သက်တမ်း (Life)၊ ဓာတ်အားထုတ်လုပ်နိုင်စွမ်း၊ သက်ရောက်မှု(Efficieiency)နဲ့ ဓာတ်အား တစ်ယူနစ် ထုတ်လုပ်မှု ကုန်ကျစရိတ် (Cost /KWH) Cost Per Unit တို့ကိုလည်း နှိုင်းယှဉ်ချင်လို့ ဖော်ပြလိုပါတယ်။ Power Point မှာ ဖော်ပြထားတဲ့အတိုင်း အသေးစားရေအားဟာဆိုလို့ရှိရင် သက်တမ်း(၆၀)ခံပြီးတော့ Efficieiency ဟာ (၈၅)ကနေ ပြီးတော့ (၉၀)ရာခိုင်နှုန်း ရှိနေတတ်ပါတယ်။ ထုတ်လုပ်မှုစရိတ်က အမေရိကန် cent (၄)cent မှ (၆)cent ဆိုလို့ရှိရင် ကျပ်နဲ့ဆိုရင် (၃၂)ကျပ်က (၄၈)ကျပ်ခန့် ရှိပါတယ်။ အပူရှိန်သုံး (Thermal)obb?ose: (Bio-Mass)i (Wind-Mill) 6$eopbp$3p: (Solar)owalye အားလုံးဟာ သက်တမ်းကာလနဲ့ သက်ရောက်မှုနှုန်းတွေ ဖော်ပြထားလို့ အသေးစိတ် ကျွန်တော် တင်ပြခြင်း မပြုတော့ပါဘူး။ ဥက္ကဋ္ဌကြီးခင်ဗျား။ ဆူလွယ်၊ နပ်လွယ် အသေးစားရေအားလျှပ်စစ်စီမံကိန်းများကို ရင်းနှီးမြှုပ်နှံမှု ကုန်ကျစရိတ် ကျဉ်းကျဉ်းနဲ့ မြန်ဆန်စွာထုတ်ယူသုံးစွဲနိုင်ဖို့ ပြည်နယ်များနဲ့ OE:63063: 3338:38:9) 6qsao:cgSoosaqe:sagop: (Hydropower Potentials) လုံလောက်စွာ ရှိနေပါတယ်။ တင်ပြအဆိုမှာပါရှိတဲ့ မြန်မာနိုင်ငံလျှပ်စစ်ဖွံ့ဖြိုးမှုကဏ္ဍရဲ့ထောင့်တစ်နေရာမှာ အသေးစားရေအားလျှပ်စစ်ပုံဖော်မှု အစီအစဉ်ကို လက်တွေ့ကျနစွာ အမှန်တကယ် အားပေးအားမြှောက်ပြု ၍ စီမံချက်ချမှတ်အကောင်အထည် ဖော်သွားမှသာလျှင် ဖွံ့ဖြိုးမှုနှေးကွေးနေတဲ့ ပြည်နယ်ဒေသများ၊ နိုင်ငံတော်ဓာတ်အားစနစ်နဲ့ အလှမ်းကွာဝေးတဲ့ နေရာဒေသများမှာ နေထိုင်လျက်ရှိကြတဲ့ တိုင်းရင်းသားအားလုံးရဲ့ လူမှုစီးပွားရေးအလျင်အမြန် တိုးတက်လာမည်ဖြစ်တယ်ဆိုတာကို သုံးသပ်လိုပါတယ်။ အသေးစားရေအားလျှပ်စစ် စီမံကိန်းများနဲ့ ပတ်သက်ပြီးတော့ ပဏာမစူးစမ်း လေ့လာတွေ့ရှိချက်များအရဆိုလို့ရှိရင် ပြည်နယ်ဒေသနဲ့ တိုင်းဒေသကြီး (၁၅) ခုတို့မှာ အကောင်အထည်ဖော်နိုင်တဲ့ အလားအလာရှိတဲ့ အခြေအနေကိုလည်း Power Point မှာ ဖော်ပြထားပါတယ်။ (၅) မဂ္ဂါဝပ်အောက်မှာ ရှိတဲ့ လုပ်ငန်းပေါင်း (၂၁၀) ရှိပါတယ်။ သူ့ရဲ့ Install ဟာ (၂၃၁) မဂ္ဂါဝပ်ရှိပါတယ်။ (5) to (10) မဂ္ဂါဝပ်အောက်မှာဆိုရင် လုပ်ငန်းပေါင်း (၉)ခုရှိပြီးတော့ (၅၉) မဂ္ဂါဝပ်ရှိပါတယ်။ (10) to (50) မဂ္ဂါဝပ်မှာဆိုရင် (၃၀) ရှိပြီးတော့ (၇၉၁) မဂ္ဂါဝပ် ရှိပါတယ်။ စုစုပေါင်း လုပ်ငန်း (၂၄၉)ခု စက်တပ်ဆင်အင်အားဟာ (၁၀၈၁) မဂ္ဂါဝပ်တို့ဟာ ကျွန်တော်တို့ လွယ်လွယ်ကူကူနဲ့ ကျွန်တော်တို့ ထုတ်လုပ်အသုံးပြု နိုင်တဲ့ အခြေအနေများ ရှိတယ်ဆိုတဲ့အကြောင်း တင်ပြလိုပါတယ်။ နိဂုံးချုပ်အနေနဲ့ လျှပ်စစ်စွမ်းအားဝန်ကြီးဌာနဟာ လက်ရှိဝန်ထမ်းအင်အား တောင့်တင်းစွာနဲ့ ဖွဲ့စည်းထားတဲ့ လက်အောက်လုပ်ငန်းဌာနများမှ ကျွမ်းကျင်အင်ဂျင်နီယာများ၊ ဝန်ထမ်းများရဲ့ ဖြတ်သန်းခဲ့တဲ့ လုပ်ငန်းအတွေ့အကြုံများ၊ အင်အားတောင့်တင်းတဲ့ စက်ယန္တရား၊ ယာဉ်၊ စက်ပစ္စည်းကိရိယာများ (Equipment Fleet With Machineries) အသုံးချဆောင်ရွက်ခြင်း ဒါမှမဟုတ် သက်ဆိုင်ရာ ပြည်နယ်/ တိုင်းဒေသကြီး အစိုးရအဖွဲ့များက လျှပ်စစ်စွမ်းအားဝန်ကြီးဌာနနဲ့ ပူးပေါင်းမှုရယူပြီးတော့ဆောင်ရွက်သင့်ခြင်း၊ အကြံပြုချက်များနှင့်အတူ ပြည်ထောင်စုအစိုးရရဲ့ အသွင်ပြောင်းကာလ အတွင်းမှာ မြန်ဆန်စွာ လျှပ်စစ်ကဏ္ဍဖွံ့ဖြိုးတိုးတက်စေရေးနဲ့ မြန်မာနိုင်ငံရဲ့ ပေါကြွယ်ဝတဲ့ ရေအားလျှပ်စစ်အရင်းအမြစ်များ (Hydropower Potentidls)ကို နိုင်ငံတော်အတွက် ထိရောက်အကျိုးရှိစေရန် ရည်ရွယ်လျက် မြန်မာနိုင်ငံ၏ လျှပ်စစ်ဖွံ့ဖြိုးမှုမြန်ဆန်စွာ အထောက်အကူ Gle@var s63:09:69593:COSoompososassosso (Small-scale Hydropower Development Scendrio) ကို လက်တွေ့ကျကျ အကောင်အထည်ဖော် ဆောင်ရွက်ထားရန် ပြည်ထောင်စုအစိုးရသို့ တိုက်တွန်းကြောင်းအဆိုကို လေးလေးနက်နက် တင်သွင်းအပ် ပါတယ်ခင်ဗျား။</speech>
<speech type="speaker">အဆိုကိုထောက်ခံမယ့်ပုဂ္ဂိုလ်ရှိပါက ဆောင်ရွက်ဖို့ ဖြစ်ပါတယ်။</speech>
<speech><mp id="53">ဦးကံညွန့်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယအမှတ်(၅)မှ အမျိုးသားလွှတ်တော်ကိုယ်စားလှယ် ဦးကံညွန့် ဖြစ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး၊ မဲဆန္ဒနယ်အမှတ်(၆)မှ ဦးမျိုးမြင့် တင်သွင်းသော မြန်မာနိုင်ငံ၏ လျှပ်စစ်ဖွံ့ဖြိုးမှုမြန်ဆန်စွာ အထောက်အကူ ပြုနိုင်မည့် အသေးစားရေအား ySodim yeusesoosaog (Small-Scale Hydropower Development Scenario) ကို လက်တွေ့ကျကျ အကောင်အထည်ဖော်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံအပ်ပါတယ်ခင်ဗျား။</speech>
<speech type="speaker">အမျိုးသားလွှတ်တော်ကိုယ်စားလှယ်များခင်ဗျား။ ဦးမျိုးမြင့် တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ မြန်မာနိုင်ငံ၏ လျှပ်စစ်ဖွံ့ဖြိုးမှုမြန်ဆန်စွာ အထောက်အကူပြုနိုင်မည့် အသေးစားရေအား yfod myösosassosso (Smal-Scale Hydropower Development Scenario) လက်တွေ့ကျကျ အကောင်အထည်ဖော် ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်။ ဒါ့ကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်။ အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့လွှတ်တော်ကိုယ်စားလှယ် မရှိတဲ့အတွက် ဦးမျိုးမြင့်ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦးမျိုးမြင့် တင်သွင်းတဲ့အဆိုကို ဆွေးနွေးမယ့် လွှတ်တော် ကိုယ်စားလှယ်များရှိပါက အစည်းအဝေးရပ်နားတဲ့အခါ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်းပေးပို့ ကြဖို့ ဖြစ်ပါတယ်</speech>
</motion>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌကအမျိုးသားလွှတ်တော် သတ္တမနေ့ အစည်းအဝေး | ရပ်နားကြောင်း နှင့် အဋ္ဌမနေ့ အစည်းအဝေး ဆက်လက် ကျင်းပမည့်နေ့ရက်နှင့် အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် ပဉ္စမပုံမှန်အစည်းအဝေး သတ္တမနေ့ကို ရပ်နားပါမယ်။ ပထမအကြိမ် အမျိုးသား လွှတ်တော် ပဉ္စမပုံမှန်အစည်းအဝေး အဋ္ဌမနေ့ ကျင်းပမယ့် နေ့ရက်နဲ့အချိန်ကို ကြိုတင်အသိ ပေးမည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေး သတ္တမနေ့ အစည်းအဝေး ကို ၁၂:၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
