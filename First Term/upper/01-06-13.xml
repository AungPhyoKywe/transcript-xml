<doc>
<docinfo>
<docno>01-06-13.xml</docno>
<pdf>01-06-13.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့မှတ်တမ်း</title>
<date value='04-02-2013'>၁၃၇၄ ခုနှစ်၊ ပြာသိုလပြည့်ကျော် ၉ ရက် (၂၀၁၃ ခုနှစ်၊ ဖေဖော်ဝါရီလ ၄ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံး က ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၂)ဦးရှိပြီး ဒီကနေ့ အစည်းအဝေးကို (၁၈၈)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၄.၆၈)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနှင့် အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့(ဂ) တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ဒီကနေ့ အစည်းအဝေး မတက်ရောက်နိုင်လို့ ခွင့်ပန်ကြားတဲ့ လွှတ်တော်ကိုယ်စားလှယ်များရဲ့ စာရင်းကို ဖတ်ကြားတင်ပြပါ့မယ် ဦးအောင်သန်း၊ မကွေး(၁၀)၊ ကိုယ်တိုင်ဆောင်ရွက်ရန်ကိစ္စ၊ ဦးကြည်ထွန်း၊ မကွေး(၁)၊ ကိုယ်တိုင်ဆောင်ရွက်ရန်ကိစ္စ၊ ဦးသန်းဆွေ၊ မကွေး(၇)၊ မိသားစုကိစ္စ၊ ဦးနေဝင်းထွန်း၊ ရှမ်း(၉)၊ မိဘကျန်းမာရေးကိစ္စ၊ ဦးမင်းလွန်းအောင်၊ မွန်(၃)၊ ကိုယ်တိုင်ဆောင်ရွက်ရန်ကိစ္စ၊ ဦးအောင်ဝင်း၊ တနင်္သာရီ(၄)၊ ကျန်းမာရေး၊ ဒေါက်တာမြဦး၊ ပဲခူး(၉)၊ ကိုယ်တိုင်ဆောင်ရွက်ရန်ကိစ္စ၊ ဦးရှုမောင်၊ ရှမ်း(၈)၊ ကိုယ်တိုင်ဆောင်ရွက်ရန်ကိစ္စ၊ ဦးညွန့်လှိုင်၊ ဧရာဝတီ(၄)၊ ကိုယ်တိုင်ဆောင်ရွက်ရန်ကိစ္စ၊ ဦးစံပြည့်၊ ကချင်(၇)၊ ကိုယ်တိုင်ဆောင်ရွက်ရန်ကိစ္စ၊ ဦးကော်ရိုင်း၊ ကယား (၉)၊ ဒေသဖွံ့ဖြိုးရေး၊ ဦးကျော်ကျော်၊ ရခိုင်(၂)၊ ကိုယ်ရေးကိုယ်တာ၊ ဦးပေါ်လျှံလွင်၊ ချင်း(၉)၊ ကိုယ်တိုင်ဆောင်ရွက်ရန်၊ ဦးဆိုင်ပေါင်းနပ်၊ ရှမ်း(၁၂)၊ ဒေသတွင်း၊ ဦးစိုင်းကျော်ဇောသန်း၊ ရှမ်း(၂)၊ ကျန်းမာရေး၊ ဦးဇုန်လှယ်ထန်း၊ ချင်း(၂)၊ ကိုယ်တိုင်ဆောင်ရွက်ရန်၊ ဦးဂျေယောဂူ၊ ကချင်(၁၂)၊ လူမှုရေးလုပ်ငန်း၊ ဦးကျားမောင်၊ တနင်္သာရီ(၈)၊ ကျန်းမာရေး၊ ဦးစိုင်းမြမောင်၊ ကချင်(၁၀)၊ ကိုယ်တိုင်ဆောင်ရွက်ရန်၊ ဒေါက်တာ အေးမောင်၊ ရခိုင်(၁)၊ ရခိုင်ပဋိပက္ခ အစည်းအဝေး၊ ဒေါက်တာလှသိန်း၊ မွန်(၆)၊ ကိုယ်တိုင်ဆောင်ရွက်ရန်၊ ဦးဌေးဝင်း၊ ရခိုင်(၇)၊ ကျန်းမာရေး၊ ဦးဝီလ်ဆင်မိုး၊ ရှမ်း(၇)၊ လားဟူနှစ်သစ်ကူးပွဲ၊ ဦးစတီဗင်သာဘိတ်၊ ချင်း(၄)၊ ကျန်းမာရေး၊ ဦးထွန်းကျော်၊ ရှမ်း(၁၀)၊ ဒေသဖွံ့ဖြိုးရေး၊ ဦးခင်မောင်လတ်၊ ရခိုင်(၆)၊ ကိုယ်တိုင်ဆောင်ရွက်ရန်၊ ဦးမန်းအောင်တင်မြင့်၊ ကရင်(၁၂)၊ ခွဲစိတ်ကုသမှုခံနေ၊ ဦးမန်းအောင်တင်မြင့် ဘာဖြစ်လဲ မသိဘူး။ သိကြလား။</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>ဦးမန်းအောင်တင်မြင့် သူ့ဇနီးခွဲစိတ်ဖို့ ဒီနေ့။</speech>
<speech type="speaker">ကောင်းပြီ။ ဦးစိုင်းသန့်ဇင်၊ ရှမ်း(၄)၊ ကိုယ်ရေးကိုယ်တာကိစ္စ။ ဒေါက်တာဌေးဝင်း၊ ဧရာဝတီ(၅)၊ ကိုယ်တိုင်ဆောင်ရွက်ရန် ဖြစ်ပါတယ်။ ယခု ခွင့်ပန်ကြားတဲ့ လွှတ်တော်ကိုယ်စားလှယ်(၂၉)ဦးရဲ့ ပန်ကြားချက်များကို ခွင့်ပြုဖို့ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">အမျိုးသားလွှတ်��ော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ(၅)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၂၉) ဦးဖြစ်၍ လွှတ်တော်က ခွင့်ပြု ထားသူ စုစုပေါင်း (၃၄)ဦးရှိပြီး ခွင့်မဲ့ပျက်ကွက် မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခဲ(ဂ)၊ နည်းဥပဒေခွဲငယ်(၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ် နှစ်ဦးက မေးမြန်းတဲ့ မေးခွန်းများဟာ ပညာရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းတွေ ဖြစ်ပါတယ်။ လွှတ်တော် ကိုယ်စားလှယ်တွေက သက်ဆိုင်ရာ မေးခွန်းများကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>ကွန်ပျူတာဖြင့် ဘွဲ့ရသောသူများအား P.G.D.M.A သင်တန်းတက်ခွင့်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)မှ ဦးထွန်းမြင့် က ကွန်ပျူတာဖြင့် ဘွဲ့ရသောသူများအား P.G.D.M.A သင်တန်း တက်ခွင့်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="54">ဦးထွန်းမြင့်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဝန်ကြီး၊ ဒုဝန်ကြီးများနှင့် ဖိတ်ကြားထားသော ဧည့်သည်တော်များ၊ လွှတ်တော်ကိုယ်စားလှယ်များခင်ဗျား။ ကျွန်တော်ကတော့ စစ်ကိုင်းတိုင်း ဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးထွန်းမြင့် ဖြစ်ပါတယ်။ ဥက္ကဋ္ဌကြီးရဲ့ ခွင့်ပြုချက်အရ မေးခွန်း(၁)ခု မေးမြန်းသွားမှာ ဖြစ်ပါတယ်။ ဒီမေးခွန်းကို ယခု ခေါ်တော့မယ့် သင်တန်းအမှတ်စဉ်(၁၄)ကိုအမီ ဖြေကြားခွင့်ရရှိဖို့ တင်ထားခဲ့သော်လည်းပဲ သင်တန်းတက်ခွင့်တွေကို ၈-၃-၂၀၁၃ ရက်နေ့ နောက်ဆုံးထားပြီး လျှောက်လွှာတင်ရန် သတင်းစာက ခေါ်ယူထားပြီး ဖြစ်ပါတယ်။ သို့သော်လည်းပဲ တင်ထားတဲ့ မေးခွန်းကို ဆက်လက်ပြီးမေးသွားခွင့် ပြုပါခင်ဗျား။ ပညာရေးဝန်ကြီးဌာန၊ အခြေခံပညာဦးစီးဌာနက နေပြီးတော့ Multi-media အတတ် ပညာ ဘွဲ့လွန်ဒီပလိုမာ P.G.D.M.A သင်တန်းတက်ရန် ခေါ်ယူသော ညွှန်ကြားချက်မှာ ရိုးရိုး သိပ္ပံဘွဲ့မေဂျာများသာ လျှောက်ထားခွင့်ရှိပြီးတော့မှ ကွန်ပျူတာဖြင့် ဘွဲ့ရတဲ့သူများကို လျှောက်ခွင့် မရှိဟု ဖော်ပြထားတာ တွေ့ရှိရပါတယ်။ အမှန်ဆိုရရင် P.G.D.M.A သင်တန်းနဲ့ ဆက်နွယ်နေတဲ့ ကွန်ပျူတာဘွဲ့ရသူများကိုလည်းပဲ သင်တန်းဝင်ဖြေဖို့ အခွင့်အရေး ပေးသင့်ပါတယ်။ ယခုလို</speech>
<title>လျှောက်ခွင့်မရ ဖြစ်နေခြင်းဟာ မဖြစ်သင့်လို့ ယူဆမိပါတယ်။ ဝန်ကြီးဌာနချင်း မတူ၍ ခွင့်မပြု ခြင်းလားဟုလည်း စဉ်းစားစရာ ဖြစ်နေပါတယ်။ သို့ပါ၍ ကွန်ပျူတာနှင့် ဘွဲ့ရတဲ့သူများကို P.G.D.M.A သင်တန်းတက်ခွင့်ပေးနိုင်ခြင်း ရှိ/မရှိ သိရှိလိုပါကြောင်း မေးမြန်းအပ်ပါတယ်။ တက်ခွင့် မပေးနိုင်ပါကလည်း အဘယ်ကြောင့် တက်ခွင့်မပေးနိုင်ကြောင်းကို သိရှိလိုပါ၍ အမျိုးသားလွှတ်တော် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ အားလုံးကျေးဇူးတင် ပါတယ်။ မျိုးချစ်စိတ်ဓာတ်ကို ပံ့ပိုးပေးမည့် စာတမ်းများကို အခြေခံပညာအလယ်တန်းနှင့် အထက်တန်း များတွင် ထည့်သွင်းပြဋ္ဌာန်းရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၆) ဒေါက်တာတင်ရွှေ က မျိုးချစ်စိတ်ဓာတ်ကို ပံ့ပိုးပေးမည့် စာတမ်းများကို အခြေခံပညာ အလယ်တန်းနှင့် အထက်တန်းများတွင် ထည့်သွင်းပြဋ္ဌာန်းရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="138">ဒေါက်တာတင်ရွှေ၊ ရန်ကုန်တိုင်းဒေသကြီး မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးများ၊ လေးစား အပ်ပါသော အမျိုးသားလွှတ်တော် ကိုယ်စားလှယ်ကြီးများနှင့် တပ်မတော်သား အမျိုးသားလွှတ်တော်ကိုယ်စားလှယ်ကြီးများအားလုံး ဗလ(၅)တန်နှင့် ဖွံ့ဖြိုးကြပါစေကြောင်း လေးစားစွာ ဖြင့် မေတ္တာဆုမွန်ဖြင့် ဂါရဝပြုအပ်ပါတယ်။ ကျွန်တော့်အနေဖြင့် လေးစားအပ်ပါသော အမျိုးသားလွှတ်တော် ဥက္ကဋ္ဌကြီးရဲ့ ခွင့်ပြု ချက်အရ မေးမြန်းမယ့် မေးခွန်းဟာ ၂၀၁၀ ခုနှစ်၊ မေလ ၈ ရက်နေ့မှာ ယဉ်ကျေးမှုဝန်ကြီးဌာနမှ ကျင်းပခဲ့တဲ့ စာတမ်းဖတ်ပွဲမှာ ဒေါ်နန္ဒာမွှန်း ရဲ့ သမိုင်းအဖြေမှန်ဖြစ်သော ဒို့တာဝန်အရေးသုံးပါး ဆိုတဲ့ စာတမ်းကို ဖတ်ကြားခဲ့ပါတယ်။ အလားတူ အခြားစာတမ်း(၄)စောင်လောက် ရှိပါသေး တယ်။ ဒီလိုဖတ်ကြားတဲ့အခါမှာ ကျွန်တော် သွားစဉ်းစားမိတဲ့အတွက် တစ်ခါ ကျွန်တော်တို့ရဲ့ စကားပုံမှာရှိသလို မျိုးစေ့မမှန် အပင်မသန်တဲ့၊ အစကောင်းမှ အနှောင်းသေချာဆိုတဲ့အတိုင်း ကျွန်တော်တို့ရဲ့ မြန်မာ့သမိုင်းကြောင်းဖြစ်စဉ်ရဲ့ လွတ်လပ်ရေး ရရှိခဲ့ရတဲ့ အကြောင်းတွေကို တင်ပြဖို့ လိုပါတယ်။ ဒါကြောင့်မို့လို့ ယနေ့ ကျေးဇူးကြီးမားလှတဲ့ ဆရာတွေ၊ ဆရာမတွေကနေ မူလတန်း၊ အလယ်တန်းက အစပြုပြီး အထက်တန်းမှာပါ မိမိတို့ရဲ့ ပြည်ထောင်စုသမ္မတမြန်မာနိုင်ငံတော်ကြီးရဲ့ ဖြစ်ခဲ့ရတဲ့ သမိုင်းဖြစ်စဉ် ဖြစ်ရပ်တွေကို သိရှိဖို့လိုပါတယ်။ ဒါကြောင့် ၁၈၂၄ ခုနှစ်မှာ (၁)ကြိမ်၊ ၁၈၅၂ ခုနှစ် မှာ (၁) ကြိမ်၊ ၁၈၈၅ ခုနှစ်မှာ (၁) ကြိမ်၊ (၃) ကြိမ်တိုင်တိုင် မြန်မာနိုင်ငံဟာ ကျူးကျော် စစ်ပွဲဒဏ်ကို ခံခဲ့ရပါတယ်။ ဒီသမိုင်းဖြစ်စဉ်ကို သိစေဖို့အတွက်ကျောင်းသူ/ကျောင်းသားတွေကို ဇာတိသွေး၊ ဇာတိမာန်တက်ကြွမှသာလျှင် ရှေ့သွားရမယ့် အနာဂတ်ခရီးလက်ဝယ်ပိုင်ဆောင်ရွက် ကြရမယ့် လူငယ်တွေအတွက် အားမာန်အပြည့်ဖြစ်စေပါတယ်။ ဒါကြောင့် ဇာတိသွေး၊ ဇာတိမာန် တက်ကြွစေမယ်။ ကမ္ဘာ့နိုင်ငံတိုင်းကို ကြည့်လိုက် မယ်ဆိုရင်လည်း သူ့နိုင်ငံနဲ့ သူ့နိုင်ငံမှာ နိုင်ငံသူ၊ နိုင်ငံသားတွေကသာ ဦးတည်ဦးဆောင်ပြီးတော့ဆောင်ရွက်နေပြီး၊ မိမိတို့ရဲ့ နိုင်ငံ တိုးတက်ရာ တိုးတက်ကြောင်းကို ရှာဖွေကြံဆောင်နေကြတာ ဖြစ်ပါတယ်။ ဒါကြောင့် ယနေ့ လူငယ်၊ သူငယ် များကို မိမိတို့ရဲ့ သမိုင်းဖြစ်စဉ်အမှန်ကို သိစေ ပြီးတော့ ဇာတိသွေး၊ ဇာတိမာန် တက်ကြွစေဖို့ အတွက် အထူးပဲလိုအပ်ပါတယ်။ ဒါကြောင့်မို့လို့ လွတ်လပ်ရေးနဲ့ ပတ်သက်ပြီး ယခုကြုံ ကြိုက်နေတဲ့ ယခုကျွန်တော်တို့ ဒီလဟာဆိုရင် မြန်မာလအားဖြင့် ပြာသိုလဖြစ်ပါတယ်။ International Calendar နဲ့ ဆိုရင်တော့ 2013 ဖြစ်ပါတယ်။ အဲဒီတော့ ဒီလ ပြာသိုလဟာ ကျွန်တော်တို့ ပညာရှင်တွေက အချုပ်အခြာ လ ရယ်လို့ ခေါ်ဆိုပါတယ်။ ဒါကြောင့်မို့လို့ ကျွန်တော် ပြန်လည်ပြီးတော့ ဆန်းစစ်လိုက်တဲ့အခါမှာ ၁၃၀၉ ခုနှစ်၊ ပြာသိုလပြည့်ကျော် ၉ ရက်နေ့ဟာ ကျွန်တော်တို့ မြန်မာနိုင်ငံရဲ့ လွတ်လပ်ရေး ရရှိတဲ့နေ့ ဖြစ်ပါတယ်။ ဒီကနေ့ကြောင့် ဒီမေးခွန်းနဲ့ တိုက်ဆိုင်တဲ့အတွက် ကျွန်တော်တို့ ဒီကနေ့ ဟာ ပြာသိုလပြည့်ကျော် ၉ ရက်နေ့ ဖြစ်ပါတယ်။ မနှစ်က ဝါထပ် လိုက်တဲ့ အတွက်ကြောင့်မို့လို့ လွတ်လပ်ရေးရတဲ့လဟာ တစ်လနောက်ကျသွားခြင်း ဖြစ်ပါတယ်။ ကျွန်တော်တို့က International Calendar Year မှာတော့ ဇန်နဝါရီ ၄ ရက်နေ့ဟာ လွတ်လပ်ရေး၊ ယခု ပြာသိုလပြည့်ကျော် ၉ ရက်နေ့ဟာ လွတ်လပ်ရေးနေ့ ဖြစ်ပါတယ်။ ဒါကြောင့် မို့လို့ ကျွန်တော်တို့ရဲ့ ကျောင်းသူ/ ကျောင်းသား၊ မူလတန်း(၄)တန်းမှ အစပြုပြီး၊ စာစီစာကုံး ရေးနိုင်တဲ့ အရွယ်ကစပြီးတော့ မြန်မာ့သမိုင်းဖြစ်စဉ် ြစ်ရပ်အမှန်ကို သိစေဖို့အတွက် ဒီ မေးခွန်းကို မေးမြန်းရခြင်း ဖြစ်ပါတယ်။ လေးစားအပ်သော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော်အနည်းငယ် မြန်မာရဲ့ အကြောင်းအရာ ပေါ်ပေါက်လာပုံကို အနည်းငယ်မျှ မေးခွန်းမှာ သဘာဝယုတ္တိဆန်စေ ဖို့အတွက် ကျွန်တော် အနည်းငယ်ဆွေးနွေးပါမယ်။ မြန်မာတို့ဟာ ကျွန်တော်တို့ ပုဂံခေတ်၊ အင်းဝခေတ်၊ တောင်ငူခေတ်ရယ်လို့ ဆိုပြီး ခေတ်တွေ ရှိခဲ့ပါတယ်။ ဒီခေတ်တွေလောက် ကတည်းက မြန်မာဟာ မြန်မာဆိုတဲ့ စာအရေးအသား၊ မြန်မာဆိုတာ ပေါ်ပေါက်လာပြီ ဖြစ်ပါတယ်။ နှစ်ပေါင်းပရိစ္ဆေဒ ကြာပြီဖြစ်ပါတယ်။ အနော်ရထာမင်းစောရဲ့ မတိုင်မီမှာ ကျွန်တော်တို့ စောရဟန်းမင်း ဆိုတာ ရှိပါတယ်။ ဒီ စောရဟန်းမင်း လက်ထက်မှာ ရဟန်းသံဃာတော်တွေ အတွက် သိမ်ကံဆေ��င်ဖို့ဆိုပြီးတော့ သိမ်ကို တည်ဆောက်လှူဒါန်းခဲ့တာ တွေ့ရပါတယ်။ တစ်ခါ ကျွန်တော်တို့ ကြောင်ဖြူမင်းလက်ထက်မှာလည်းပဲ အလားတူ သံဃာတော်များ သီတင်းသုံးရန် အတွက် ကျောင်းကို လှူဒါန်းတယ်ဆိုပြီးတော့ ကျွန်တော်တို့ မြင်းကမ္ဘာ၊ ဂူပြောက်ငယ် မင်စာမှာ သွားတွေ့ရှိရတာကို ကျွန်တော်ဖတ်မိဖူးပါတယ်။ ဒါကြောင့်မို့လို့ ကျွန်တော်တို့ မြန်မာဟာ တစ်ခါ ပြန်ပြီး ကြည့်လိုက်မယ်ဆိုရင်လည်း မြဝတီမင်းကြီးရဲ့ ကျွန်တော်တို့ စစ်တိုက်ပွဲ မှတ်တမ်းတွေ၊ မြဝတီမင်းကြီးရဲ့ ကျွန်တော်တို့ ပန်းဝါ တိုက်ပွဲ၊ ဒါ ယဉ်ကျေးမှုဝန်ကြီးဌာနကလည်းပဲ ဒီ ပန်းဝါ တိုက်ပွဲကို ပြဇာတ်အဖြစ်နဲ့ တင်ဆက်ခဲ့ ဖူးတာ မှတ်မိပါတယ်။ ဒါကြောင့်မို့လို့ ပန်းဝါတိုက်ပွဲတွေ မှာလည်း ရဲရောင်မြန်မာဆိုပြီးတော့ အခေါ်အဝေါ်နဲ့ သုံးစွဲခဲ့တာတွေ တွေ့ရပါတယ်။ ဒါကြောင့် ကျွန်တော်တို့ရဲ့ ဒီမြန်မာဆိုတဲ့ စကားလုံးဟာ ယခုမှ ပေါ်ပေါက်လာခြင်း၊ သုံးစွဲခြင်းမျိုး မဟုတ်ဘဲနဲ့ ကျွန်တော်တို့ ရှေးပဝေသဏီ ကတည်းက သုံးစွဲလာခဲ့တဲ့ မြန်မာဆိုတဲ့ စကားလုံး ဖြစ်ပါတယ်။ ဒါကြောင့်မို့လို့ ကျွန်တော်တို့ရဲ့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေမှာလည်းပဲ Constitution of the Republic of the Union of Myanmar alg:60s? GƏTsolatig ထားပါတယ်။ နောက်အခန်း(၁)ရဲ့ နိုင်ငံတော်အခန်းအောက်မှာလည်း ပုဒ်မ ၂ မှာ နိုင်ငံတော်ကို ပြည်ထောင်စု သမ္မတမြန်မာနိုင်ငံတော် ဟု ခေါ်ရမယ်လို့ဆိုပြီးတော့ သတ်မှတ်ခဲ့ပါတယ်။ အလားတူ ကျွန်တော်တို့ မြန်မာ့ဆိုရှယ်လစ်လမ်းစဉ်ပါတီခေတ်မှာပဲ ပဲခူးကို ကျွန်တော်တို့ ယခင်တုန်းက ကျောင်းသားဘဝမှာ ပီဂူ (Pegu) ပီဂူး လို့ ခေါ်ခဲ့ပေမယ့် ယခုဆိုရင် ပဲခူးဟာ Bago, နောက် ကျွန်တော်တို့ ပုသိမ် အလားတူပါပဲ ပုသိမ် ကိုလည်း ယခင် ဘက်ဆင်း (Bassein) လို့ ခေါ်ခဲ့ ပေမယ့် ယခုဆိုရင် ပုသိမ်ဟာ (Pathein) နဲ့ ပုသိမ်ဆိုပြီးတော့ ကျွန်တော်တို့ မြန်မာဆန်ဆန် ခေါ်ဝေါ် သုံးစွဲလာကြတာ ဖြစ်ပါတယ်။sviesos sacud:opolò Rangoon, waềm M.B.B.S (Rangoon) Bole:cos တပ်ခဲ့တာဟာ ယခုဆိုရင် M.B.B.S (Yangon) လို့ ဆိုပြီးတော့ ဇာတိသွေး၊ ဇာတိမာန် မျိုးချစ် စိတ်ဓာတ်ကို အပြည့်အဝ ခံယူတဲ့အနေနဲ့ ပြောင်းလဲလာတဲ့အတွက် မြန်မာစကားလုံးဟာ ထင်ပေါ် ခြင်း၊ ယုတ္တိရှိစွာနဲ့ ဖန်တီးထားတဲ့ စကားလုံး ဖြစ်ပါတယ်။ ကျွန်တော်တို့ တစ်ခါ အနည်းငယ်မျှ ထပ်မံပြီး တင်ပြရမယ်ဆိုရင် ၁၉၉၈ ခုနှစ်၊ စက်တင်ဘာလ ၁၈ ရက်နေ့ ပြင်သစ်နိုင်ငံက ထုတ်တဲ့ Defecar Ngo ဆိုတဲ့ သတင်းစာရဲ့ ခေါင်းကြီးပိုင်းမှာ ကျွန်တော်တို့ လူသားမျိုးနွယ် အစ အာဖရိက ကလို့ ဆိုထားပေမယ့် ယခုဆိုလျှင် လူသားမျိုးနွယ်အစဟာ အာရှ၊ အာရှကနေ မြန်မာဟာ ပထမလို့ဆိုပြီး ပြောင်းလဲရမယ်ဆိုတဲ့ ဆွေးနွေးချက်ကိုလည်း ကျွန်တော်တို့ ဝမ်းသာ အားရစွာနဲ့ ဖတ်ရှုမိပါတယ်။ 31emocent. Myanmar Primate French mescovos uppgsozoss မြန်မာနိုင်ငံမှတွေ့တဲ့ မေးရိုးကျောက်ဖြစ်ရုပ်ကြွင်းကို စမ်းသပ်လိုက်တဲ့အခါမှာ နှစ်သန်းပေါင်း (၄၀)ခန့်ရှိနေပြီဆိုတာ သိရပါတယ်။ သူတို့တွေ့ထားတဲ့ Primate ရဲ့ သက်တမ်းဟာ နှစ်ပေါင်း (၃၃)သန်းပဲ ရှိတယ်။ ဒါကြောင့် ကျွန်တော်တို့ မြန်မာက (၇)သန်းရှိတယ်ဆိုတာကို စောပြီးတော့ တွေ့ရတယ်ဆိုတဲ့အတွက် ဒါအင်မတန် ဂုဏ်ယူပါတယ်။ ဒါကြောင့်မို့လို့ သမ္မတကြီးကလည်းပဲ အခု ဇန်နဝါရီလ ၂ရ ရက်နေ့ဟာ ကျွန်တော်တို့ Dollar Six Billion ကို လျှော့ပေါ့ပြီးတော့ ပေးလိုက်တဲ့အတွက် ဒီကနေ့ကို ၁ ရက်နေ့က ပြောကြားတဲ့ ပြည်သူသို့ အသိပေးတဲ့ မိန့်ခွန်းမှာ ကျွန်တော်တို့ ဒီနေ့ဟာ ၂ရ ရက်နေ့ဟာဖြင့်ရင် အောင်ဆန်း-အက်တလီ စာချုပ်ရဲ့ နှစ်ပတ်လည် ဆိုတာကို ဝမ်းမြောက်ဝမ်းသာစွာနဲ့ တင်ပြသွားတာ တွေ့ပါတယ်။ ဒါကြောင့် ကျွန်တော်တို့ရဲ့ ခုနပြောခဲ့တဲ့ စာတမ်းနဲ့ အလားတူတဲ့ စာတမ်းများကို အနည်းငယ် ဖတ်ကြားခွင့်ပြုပါခင်ဗျား။ နောက် ကျွန်တော်တို့ ဒေါက်တာဦးတိုးလှ (ဒုဥက္ကဋ္ဌ) သမိုင်းအဖွဲ့ကတော့ ပဒေသရာဇ် အုပ်ချုပ်ရေးစနစ်နဲ့ တိုင်းရင်းသားစည်းလုံးညီညွတ်ရေး၊ နောက် ကုန်းဘောင်ခေတ်၊ ၁၇၅၂ ခုနှစ်ကနေ ၁၈၈၅ စာတမ်းကို ဖတ်ကြားခဲ့ပါတယ်။ တစ်ခါ ကျွန်တော်တို့ ပုဂံခေတ်နဲ့ ပုဂံလွန်ခေတ် ပြည်ထောင်စုမပြိုကွဲရေးကိုတော့ လက်ထောက်ညွှန်ကြားရေးမှူး ဒေါက်တာထွန်းထွန်းဦး က ဖတ်ကြားခဲ့ပါတယ်။ နောက်တစ်ခါ တိုင်းရင်းသားစည်းလုံးညီညွတ်ရေးအခန်းကဏ္ဍ၊ မြန်မာ နိုင်ငံရေး၊ ၁၉၆၀-၆၂ ခုနှစ်ကို ကျွန်တော်တို့ ဒေါက်တာဦးကျော်ဝင်း က ဖတ်ကြားခဲ့ပါတယ်။ ဗြိတိသျှတို့ရဲ့ သွေးခွဲအုပ်ချုပ်ခဲ့ခြင်းကို တိုင်းရင်းသား စည်းလုံးညီညွတ်မှုဖြင့် အနိုင်ယူခြင်းဆိုတဲ့ အဖွဲ့ဝင် ဦးကျော်ငြိမ်း ကနေ ဖတ်ကြားခဲ့ပါတယ်။ ဒါကြောင့် အင်မတန်တန်ဖိုးရှိလှတဲ့ စာတမ်းများကို မျိုးချစ်စိတ်ဓာတ် ထက်သန်နေစေ ရေးအတွက် ကျွန်တော်တို့ရဲ့ မူလတန်း၊ အလယ်တန်း၊ အထက်တန်းတွေမှာ သင်ကြားတဲ့ Syllabus မှာ ထည့်သွင်းမှုကို ထည့်သွင်းနိုင်ပါရန် အကြံပြု ရင်းနဲ့ ထည့်သွင်းထားမှု ရှိ/မရှိကို ကျွန်တော် လေးစားစွာဖြင့် အမျိုးသားလွှတ်တော် ဥက္ကဋ္ဌကြီးမှတစ်ဆင့် သက်ဆိုင်ရာ ပြည်ထောင်စု ပညာရေးဝန်ကြီးဌာနသို့ လေးစားစွာ မေးမြန်းအပ်ပါကြောင်းပါခင်ဗျား။ အားလုံးကို ကျေးဇူးတင် ပါတယ်။</speech>
<speech type="speaker">မေးခွန်းများနဲ့ ပတ်သက်ပြီး ပညာရေးဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>မင်္ဂလာပါခင်ဗျား။ အမျိုးသားလွှတ်တော် ဥက္ကဋ္ဌကြီးနဲ့တကွ အမျိုးသားလွှတ်တော် ကိုယ်စားလှယ်တော်ကြီးများ၊ ဧည့်ပရိတ်သတ်အားလုံး ရိုသေလေးစားပါကြောင်း ဦးစွာတင်ပြအပ်ပါတယ်။ စစ်ကိုင်းတိုင်း ဒေသကြီး အမှတ်(၆)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးထွန်းမြင့် ရဲ့ ကွန်ပျူတာ ဖြင့် ဘွဲ့ရသောသူများ Muti-media အတတ်ပညာ ဘွဲ့လွန်ဒီပလိုမာ(ပညာရေး) သင်တန်း တက်ခွင့်ပေးနိုင်ခြင်း ရှိ/မရှိ သိရှိလိုပါကြောင်း မေးမြန်းခြင်းနဲ့ ပတ်သက်ပြီးတော့ ပညာရေး ဝန်ကြီးရဲ့ ကိုယ်စား ကျွန်တော် ဒုတိယဝန်ကြီး ဦးအေးကြူ က ပြန်လည်တင်ပြ ဖြေကြားမှာ ဖြစ်ပါတယ်။ Multi-media sənosupus z. o seumpos (029693) P.G.D.M.A włosę: ဖွင့်လှစ်သင်ကြားပေးရခြင်းမှာ အခြေခံပညာကျောင်းများမှာ ဖွဲ့စည်းထားတဲ့ Multi-media စာသင်ခန်းများကို တာဝန်ယူ အသုံးပြုနိုင်ရန်နှင့် သင်ကြားမှု၊ သင်ယူမှု လုပ်ငန်းများတွင် မီဒီယာ ပစ္စည်းများဖြင့် ထိရောက်စွာ အသုံးပြု လေ့ကျင့် သင်ကြားနိုင်ရန် ရည်ရွယ်ပြီး ဖွင့်လှစ်ထားခြင်း ဖြစ်ပါတယ်။ အဆိုပါသင်တန်းများကို ၁၉၉၉-၂၀၀၈ ပညာသင်နှစ်မှ စတင်ပြီး ဖွင့်လှစ်သင်ကြား ခဲ့တာ ဖြစ်ပါတယ်။ ထိုစဉ်ကာလ ကွန်ပျူတာပညာရပ်ဆိုင်ရာ လက်မှတ်၊ ဒီပလိုမာဘွဲ့ ရရှိသူများ ဦးရေမှာ လွန်စွာနည်းပါးနေပါသဖြင့် အခြေခံပညာကျောင်းများအတွက် လိုအပ်တဲ့ ဦးရေ ရရှိ နိုင်ရန် ရိုးရိုးသိပ္ပံဘွဲ့ရသူများကိုသာ ဒီပလိုမာသင်တန်း တက်ရောက်စေခဲ့ခြင်းဖြစ်ပါတယ်။ ၎င်းသင်တန်းတွင် ကွန်ပျူတာ စတင်အသုံးပြုနိုင်မယ့် ကွန်ပျူတာအခြေခံပညာ အနည်းငယ် မျှသာရှိတဲ့ ရိုးရိုးသိပ္ပံဘွဲ့ ရရှိသူများကိုသာ သင်တန်း တက်ရောက်စေခဲ့ခြင်း ဖြစ်ပါတယ်။ သင်တန်းပြီးမြောက် အောင်မြင်ပါက ဒီပလိုမာလက်မှတ်ကိုသာ ပေးခဲ့သဖြင့် ကွန်ပျူတာဘွဲ့ရ များကို သင်တန်းတက်ခွင့်မပေးခဲ့ခြင်း ဖြစ်ပါတယ်။ လာမည့် ပညာသင်နှစ် ၂၀၁၄ ခုနှစ်မှစပြီး ကွန်ပျူတာဘွဲ့ရများအား Multi-medic ဘွဲ့လွန်ဒီပလိုမာ (ပညာရေး) သင်တန်းတက်ရောက်ရန် ဆန္ဒရှိပါက ရိုးရိုးသိပ္ပံဘွဲ့ရသူများနည်းတူ ဒီပလိုမာသင်တန်း တက်ရောက်ခွင့်ပြု သွားရန် စီစဉ်ပေးသွားမည်ဖြစ်ပါကြောင်း လေးစားစွာ တင်ပြဖြေကြားအပ်ပါတယ်ခင်ဗျား။ ဆက်လက်ပြီး ရန်ကုန်တိုင်းဒေသကြီး အမှတ်(၆)မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါက်တာတင်ရွှေ ရဲ့ ၈-၅-၂၀၁၀ ရက်နေ့တွင် ပြည်ထောင်စုယဉ်ကျေးမှု ဝန်ကြီး ဌာန၌ နိုင်ငံ့အကျိုးပြု စာတမ်းများ ဖတ်ကြားခဲ့ရာမှာ ထိုစာတမ်းများအနက် မျိုးချစ်စိတ်ဓာတ်ကို ပံ့ပိုးပေးမယ့် စာတမ်းများကို အခြေခံပညာအလယ်တန်းနှင့် အထက်တန်းများမှာ ထည့်သွင်း ပြဋ္ဌာန်းရန် အစီအစဉ် ရှိ/မရှိနှင့် ပတ်သက်ပြီး ဆက်လက်တင်ပြ ဖြေကြားမှာ ဖြစ်ပါတယ်။ အခြေခံပညာကျောင်းများမှာ သင်ရိုးဝင်ဘာသာရပ်များအပြင် ကလေးများ အကျင့်စာရိတ္တ မြင့်မားရေး၊ မျိုးချစ်စိတ်ဓာတ် ရှင်သန်ထက်မြက်ရေးအတွက် အတန်းအသီးသီး၌ တွဲဖက် သင်ရိုးဝင်ဘာသာရပ်များဖြင့် သင်ကြားလေ့ကျင့်ပြုစု ပျိုးထောင်ပေးလျက်ရှိပါတယ်။ မူလတန်း အဆင့်နှင့် အလယ်တန်းအဆင့်တို့တွင် ကျောင်းသား/ ကျောင်းသူများရဲ့ အသက်အရွယ်နဲ့ ကိုက်ညီတဲ့ ပြည်ထောင်စုစိတ်ဓာတ်၊ စာရိတ္တနှင့် ပြည်သူ့နီတိ၊ သမိုင်း၊ မြန်မာ့သမိုင်းအတွဲ(၂) တို့ကို သင်ကြားပေးလျက်ရှိရာ အဆိုပါဘာသာရပ်များမှာ ပြည်ထောင်စုစိတ်ဓာတ်၊ မျိုးချစ် စိတ်ဓာတ် ရှင်သန်ထက်မြက်ရေးဆိုင်ရာ သင်ခန်းစာများပါဝင်ပါတယ်။ အထက်တန်းအဆင့်တွင် ရွေးချယ်သင်ယူခွင့်ပြုသည့် ဘာသာတွဲစနစ်အရ ပထဝီဝင်နှင့် သမိုင်းဘာသာရပ် သင်ယူသူများသာ အဓိက အကျုံးဝင်ပါတယ်။ နိုင်ငံတော်ရဲ့ အထိမ်းအမှတ် နေ့ကြီးရက်ကြီးများ မတိုင်မီ အကြိုဟောပြောပွဲများ၊ စာစီစာကုံး၊ ကဗျာပြိုင်ပွဲများ၊ ပျော်ပွဲရွှင်ပွဲများ ကျင်းပပြီး အခြေခံပညာအဆင့်အလိုက် ပြည်ထောင်စုစိတ်ဓာတ်နှင့် မျိုးချစ်စိတ်ဓာတ်များ ရင့်သန် ခိုင်မာရေးအတွက် လေ့ကျင့်ပျိုးထောင်ပေးလျက် ရှိပါတယ်။ အခြေခံပညာ သင်ရိုးညွှန်းတမ်းနှင့် သင်ရိုးမာတိကာများကို ခေတ်စနစ်နှင့် လိုက်လျောညီထွေမှုရှိစေရန် ပြန်လည်ပြုပြင်ရေးဆွဲနိုင်ရေး အတွက် စီစဉ်ဆောင်ရွက်လျက်ရှိပါတယ်။ အခြေခံပညာအဆင့်အလိုက် ပြည်ထောင်စုစိတ်ဓာတ်၊ မျိုးချစ်စိတ်ဓာတ် ရှင်သန်ထက်မြက်ရေးဆိုင်ရာများကို ထပ်မံထည့်သွင်းပြဋ္ဌာန်းနိုင်မည် ဖြစ်ပါကြောင်းနှင့် ၂၀၁၀ ခုနှစ်၊ မေလ ၈ ရက်နေ့က ယဉ်ကျေးမှုဝန်ကြီးဌာနက ဖတ်ကြားခဲ့တဲ့ မျိုးချစ်</speech>
<title>စိတ်ဓာတ်ကို ပံ့ပိုးပေးမည့် အကြောင်းအရာများ၊ အချက်အလက်များကို အခြေခံပညာအလယ် တန်းနှင့် အထက်တန်းအဆင့်တို့တွင် အသက်အရွယ်၊ ဉာဏ်ရည်အဆင့်အလိုက် ဆီလျော်သည့် ကဏ္ဍတို့တွင် ထည့်သွင်းသင်ကြားလေ့ကျင့်ပေးရန် စီစဉ်ဆောင်ရွက်ပေးသွားမည်ဖြစ်ပါကြောင်း ရှင်းလင်းတင်ပြ ဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ ထန်တလန်မြို့တွင် လူငယ်များဘက်စုံဖွံ့ဖြိုးတိုးတက်လာစေရန် အားကစားရုံတစ်ရုံ ဆောက်လုပ် ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ချင်းပြည်နယ် မဲဆန္ဒနယ်အမှတ်(၃)မှ ဦးပေါလ်ထန်ထိုင်း က ထန်တလန်မြို့ တွင် လူငယ်များ ဘက်စုံဖွံ့ဖြိုးတိုးတက်လာစေရန် အားကစားရုံတစ်ရုံ ဆောက်လုပ် ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="39">ဦးပေါလ်ထန်ထိုင်း၊ ချင်းပြည်နယ် မဲဆန္ဒနယ်အမှတ်(၃)</mp>လေးစားအပ်တဲ့ ဥက္ကဋ္ဌကြီးနဲ့ လွှတ်တော်ကိုယ်စားလှယ်တော်ကြီးများ၊ ဝန်ကြီးများနဲ့ ဧည့်သည်တော်များ အားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၃) ထန်တလန်မြို့နယ်မှ အမျိုးသားလွှတ်တော်ကိုယ်စားလှယ် ဦးပေါလ်ထန်ထိုင်း ဖြစ်ပါတယ်။ ဥက္ကဋ္ဌကြီးခင်ဗျား။ ထန်တလန်မြို့နယ်မှာ မိုးလုံလေလုံ အားကစားရုံ ဆောက်လုပ် ပေးရန် မေးခွန်းမမေးမီက ကျွန်တော် ထန်တလန်မြို့နယ်အကြောင်းကို အနည်းငယ် တင်ပြချင် ပါတယ်။ဟားခါးမြို့ နယ်၊ အနောက်ဘက် အိန္ဒိယနယ်စပ်ရှိ ကျေးရွာပေါင်း(၈၆)ရွာကို မြို့တစ်မြို့၊ ရပ်ကွက်(၃)ခု၊ ကျေးရွာအုပ်စု(၃၇)ဖြင့် စုစည်းပြီးတော့ ထန်တလန်မြို့နယ်ဟု ၁၉၇၀ ခုနှစ်၊ သြဂုတ်လ ၄ ရက်နေ့မှာ ဖွဲ့စည်းခဲ့ပါတယ်။ လူဦးရေအားဖြင့် (၅၂၀၀၀)ကျော်ရှိပါတယ်။ ဌာနဆိုင်ရာရုံး (၂၆)ခု ရှိပါတယ်။ အထက်တန်းကျောင်း (၃)ကျောင်း၊ အထက်တန်းကျောင်း(ခွဲ) (၄)ကျောင်း၊ အလယ်တန်းကျောင်း (၁၀)ကျောင်း၊ အလယ်တန်းကျောင်း(ခွဲ) (၅)ကျောင်း၊ မူလတန်းလွန်နဲ့ မူလတန်းကျောင်း(၈၅)ကျောင်း ရှိပါတယ်။ ထန်တလန်မြို့ပေါ်မှာ လူဦးရေ ကတော့ (၆၄၀၀)ကျော်ပဲ ရှိပါတယ်။ အ.ထ.က ကျောင်း(၁)ကျောင်း၊ အ.ထ.က(ခွဲ) (၁)ကျောင်း၊ မူလတန်းကျောင်း(၃)ကျောင်းရှိပါတယ်။ မြို့ပေါ်မှာ မြို့နယ်အဆင့် အားကစားကွင်း(၁)ကွင်း၊ တင်းနစ်ကွင်း(၁)ခုသာ ရှိပါတယ်။ ဤကဲ့သို့ အားနည်းနောက်ကျ ဖြစ်နေသော ထန်တလန်မြို့နယ်မှ ယနေ့အထိ နိုင်ငံတော်အဆင့်၊ ပြည်နယ်အဆင့် အားကစားသမားများ မွေးထုတ်ပေးနိုင်မှု မရှိသေးပါ။ အကယ်၍ နိုင်ငံတော်အစိုးရက မိုးလုံလေလုံအားကစားရုံ ဆောက်လုပ်ပေးနိုင်ပါက မိုးမရှောင်၊ လေမရှောင် အားကစားရုံတွင် အချိန်မရွေး လေ့ကျင့်မှုများ ပြုလုပ်နိုင်တော့မည်ဖြစ်ပါသဖြင့် တိုတောင်းသော အချိန်ကာလအတွင်း အခြားပြည်နယ်နဲ့ တိုင်းဒေသကြီးရှိ အားကစားသမားများ နည်းတူ ဘက်စုံယှဉ်ပြိုင် ကစားနိုင်တော့မည် ဖြစ်ပါသည်။ ဒါကြောင့် ကျွန်တော် မေးချင်တာက (၁) ထန်တလန်မြို့နယ်တွင် လူငယ်များ ဘက်စုံဖွံ့ဖြိုးတိုးတက်လာစေရန် အားကစားရုံ(၁)ရုံ ဆောက်လုပ်ပေးရန် အစီအစဉ် ရှိ/မရှိ၊ (၂)အစီအစဉ် မရှိသေးပါကလည်း လာမယ့်နှစ် ၂၀၁၄၂၀၁၅ မှာ ဆောက်လုပ်ပေးရန် အစီအစဉ် ရှိ/မရှိ သိလိုကြောင်းကို မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ ပတ်သက်ပြီး အားကစားဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="70">ဦးသောင်းထိုက် (ဒုတိယဝန်ကြီး၊ အားကစားဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းမေတ္တာပို့သ ဂါရဝပြုအပ်ပါတယ် ခင်ဗျား။ ချင်းပြည်နယ် မဲဆန္ဒနယ်အမှတ်(၃)မှ အမျိုးသားလွှတ်တော် ကိုယ်စားလှယ် ဦးပေါလ်ထန်ထိုင်း ရဲ့ ချင်းပြည်နယ် ထန်တလန်မြို့ တွင် လူငယ်များ ဘက်စုံဖွံ့ဖြိုးတိုးတက်လာရန် အားကစားရုံတစ်ရုံ ဆောက်လုပ်ပေးရန် အစီအစဉ် ရှိ/မရှိ မေးခွန်းနဲ့ ပတ်သက်၍ အားကစား ဝန်ကြီးဌာန၊ ပြည်ထောင်စုဝန်ကြီးရဲ့ ကိုယ်စား အားကစားဝန်ကြီးဌာန၊ ဒုတိယဝန်ကြီး ကျွန်တော် ဦးသောင်းထိုက် မှ ရှင်းလင်းဖြေကြားသွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်တော်ကြီး များခင်ဗျား။ အခုချိန်မှာ အားလုံး သိရှိကြတဲ့အတိုင်း (၂၇)ကြိမ်မြောက် အရှေ့တောင်အာရှ အားကစားပြိုင်ပွဲကို မြန်မာနိုင်ငံမှာ အိမ်ရှင်အဖြစ် အောင်မြင်စွာ လက်ခံကျင်းပနိုင်ရေးအတွက် ကျွန်တော်တို့ ပြင်ဆင်ဆောင်ရွက်လျက် ရှိပါတယ်။ ပြိုင်ပွဲကျင်းပဖို့ (၉)လခန့်သာ ကျန်ရှိပါတယ်။ ဒီအချိန်မှာ ပြိုင်ပွဲကျင်းပရန်လိုအပ်သည့် အားကစားကွင်း၊ အားကစားရုံများ တည်ဆောက်ခြင်း လုပ်ငန်းများကိုလည်း အရှိန်အဟုန်မြှင့်တင်ပြီးတော့ ကျွန်တော်တို့ ဆောင်ရွက်လျက်ရှိပါတယ်။ မြန်မာအားကစားအဖွဲ့များ ယှဉ်ပြိုင်ရာမှာလည်း အောင်နိုင်မှုရရှိရေးအတွက် ငွေကြေး၊ အရင်းအနှီး များစွာ အကုန်အကျခံပြီးတော့ လေ့ကျင့်ဆောင်ရွက်လျက်ရှိပါတယ်။ ဒီအပြင် အရှေ့တောင် အာရှပွဲ မတိုင်မီ မြန်မာအားကစားအဖွဲ့များ၊ နိုင်ငံတကာပြိုင်ပွဲ အတွေ့အကြုံ များ ရရှိစေရန် ရည်ရွယ်ပြီးတော့လည်း အားကစားနည်းအလိုက် Pre - SEA Game ပြိုင်ပွဲများ ကျင်းပရန် ဆောင်ရွက်လျက်ရှိပါတယ်။ သို့ဖြစ်ပါ၍ ထန်တလန်မြို့မှာ လူငယ်များ ဘက်စုံဖွံ့ဖြိုးတိုးတက်လာစေရန် အားကစားရုံ (၁)ရုံ ဆောက်လုပ်ပေးခြင်းလုပ်ငန်းကို (၂၇)ကြိမ်မြောက် အရှေ့တောင်အာရှ အားကစားပြိုင်ပွဲကြီး ပြီးစီးသွားသည့်အချိန်မှာ ဆက်လက်စိစစ်၍ ဆောင်ရွက်ပေးသွားမည် ဖြစ်ပါကြောင်းနှင့် လက်ရှိ အချိန်တွင် ဆောင်ရွက်ပေးနိုင်ခြင်း မရှိသေးပါကြောင်း ပြန်လည်ရှင်းလင်း ဖြေကြားအပ်ပါတယ် ခင်ဗျား။ ကျေးဇူးတင်ပါတယ်။</speech>
<title>ရွှေ့ပြောင်းလုပ်သားများနှင့်ဆိုင်သော မူဝါဒ၊ ဥပဒေများ ရေးဆွဲထားခြင်း ရှိ/မရှိကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၈) ဒေါက်တာမြင့်ကြည် က ရွှေ့ပြောင်းလုပ်သားများနှင့်ဆိုင်သော မူဝါဒ၊ ဥပဒေများ ရေးဆွဲထားခြင်း ရှိ/မရှိကို သိရှိလိုခြင်းနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနဲ့တကွ အမျိုးသားလွှတ်တော် ကိုယ်စားလှယ်တော် ကြီးများ၊ ပြည်ထောင်စုအဆင့်ဝန်ကြီးများ မင်္ဂလာပါလို့ နှုတ်ခွန်းဆက် ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် ဖြစ်ပါတယ်။ ကျွန်တော့်အနေနဲ့ ရွှေ့ပြောင်းလုပ်သားများနဲ့ဆိုင်တဲ့ မူဝါဒ၊ ဥပဒေများ ရေးဆွဲထားခြင်း ရှိ/မရှိကို သိလိုခြင်းနဲ့ ပတ်သက်ပြီးတော့ မေးခွန်းမေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံဟာ အာဆီယံအဖွဲ့ဝင် နိုင်ငံတစ်ခုလည်း ဖြစ်ပါတယ်။ ကမ္ဘာ့ကုလသမဂ္ဂအဖွဲ့ဝင် နိုင်ငံတစ်ခုလည်း ဖြစ်ပါတယ်။ အာဆီယံထဲမှာ ASEAN 2015 သက္ကရာဇ် ၂၀၁၅ မှာ ကျွန်တော်တို့ တစ်နိုင်ငံနဲ့ တစ်နိုင်ငံ ဒီအလုပ်သမားများ၊ ရွှေ့ပြောင်း အလုပ်သမားများဟာ ဥဒဟို ဝင်ရောက်သွားလာပြီးတော့ ဆောင်ရွက်ကြတော့မှာ ဖြစ်ပါတယ်။ ဒါကြောင့် ကျွန်တော့်အနေနဲ့ ဒီရွှေ့ပြောင်းအလုပ်သမားများဆိုတဲ့နေရာမှာ ကျွန်တော်တို့ မြန်မာနိုင်ငံထဲကို ဝင်ရောက်လာမယ့် အလုပ်သမားများအတွက်ရော၊ ကျွန်တော်တို့ မြန်မာနိုင်ငံကနေ ပြီးတော့ ပြင်ပအခြားနိုင်ငံတွေကို သွားပြီးတော့ အလုပ်လုပ်မယ့် နိုင်ငံသားများအတွက်ရော သူတို့အတွက် မူဝါဒနဲ့ ဥပဒေတွေ ရေးဆွဲထားခြင်း ရှိ/မရှိ ဆိုတဲ့ အကြောင်းအရာလေးကို သိရှိ လိုခြင်း ဖြစ်ပါတယ်ခင်ဗျ။ အဲဒီတော့ ကျွန်တော်တို့ မြန်မာနိုင်ငံမှာ လက်ရှိအနေအထားက ကျွန်တော် လေ့လာရ သလောက် ပြီးခဲ့တဲ့ နိုင်ငံတော်အစိုးရအနေနဲ့ Oversea Employment ဥပဒေဆိုပြီးတော့ ဒီဥပဒေလေး တစ်ခုတော့ သူ ရေးဆွဲပြီးတော့ အစိုးရက ပြဋ္ဌာန်းထားတဲ့သဘောမျိုးလေး ကျွန်တော် တွေ့ရှိရပါတယ်။ သို့သော် ကျွန်တော်တို့ အခု ဒီကနေ့အချိန်အခါမှာ ကျွန်တော့်အနေနဲ့ကတော့ အဓိက မူတည်ပြီးတော့ ကျွန်တော်တို့ နိုင်ငံကနေပြီးတော့ အခြားနိုင်ငံကို သွားရောက် အလုပ် လုပ်နေတဲ့ Oversed Workers တွေအတွက် မူတည်ပြီးတော့ ကျွန်တော် ဆွေးနွေးသွားမှာ ဖြစ်ပါတယ်။ ဒီမေးခွန်းကို မေးမြန်းသွားမှာ ဖြစ်ပါတယ်။ ကျွန်တော်တို့ အနီးအနားမှာရှိတဲ့ နိုင်ငံတွေကို သွားပြီးတော့ အလုပ်လုပ်တဲ့အခါမှာ ကျွန်တော်တို့ နိုင်ငံသားတွေ အဲဒီမှာ ပြဿနာပေါင်းစုံနဲ့ ရင်ဆိုင်တွေ့ကြုံနေကြရပါတယ်။ ဒါကြောင့်မို့လို့ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ လွှတ်တော်ကိုယ်စားလှယ်တော်ကြီးများ၊ ကျွန်တော်တို့ ပြည်ထောင်စုအဆင့် ဝန်ကြီးများလည်းပဲ သိရှိပြီးဖြစ်ပါတယ်။ အဲဒီတော့ ဒီကိစ္စရပ် တွေကိုလည်းပဲ ဖြေရှင်းပေးနေတယ်ဆိုတာ တစ်စိတ်တစ်ပိုင်းအားဖြင့် ကျွန်တော်တို့ သိရှိပါတယ်။ သို့သော်လည်းပဲ ကျွန်တော်တို့မှာ တိတိကျကျ မူဝါဒနဲ့ ဥပဒေတွေ ချမှတ်ထားဖို့ လိုပါတယ်။ အာဆီယံနိုင်ငံတွေရဲ့ ဒီအာဆီယံနိုင်ငံတွေမှာ ရှိနေတဲ့ ASEAN Migrant Workers Declaration သူတို့ ကြေညာချက်တွေ ရှိပါတယ်။ အဲဒီမှာ အဲဒီ Migrant Workers တွေကို ကျွန်တော်တို့က ဘယ်လိုကာကွယ် စောင့်ရှောက်မလဲ။ သူတို့ရဲ့ ဒီရပိုင်ခွင့်တွေကို ဘယ်လို ရရှိအောင် ဆောင်ရွက် ရမယ်ဆိုတဲ့ နည်းဥပဒေတွေ အာဆီယံမှာလည်းပဲ ရှိပါတယ်။ နောက် ILO ကလည်းပဲ ကျွန်တော်တို့ ပြဋ္ဌာန်းထားတာ ရှိပါတယ်။ နောက် ကုလသမဂ္ဂ Assembly ကလည်းပဲ ဒီဟာတွေကို Adopted လုပ်ထားပါတယ်။ ဒီ ရွှေ့ပြောင်းအလုပ်သမားတွေနဲ့အတူ သူ့ရဲ့ ဒီမိသားစုတွေရဲ့ ရပိုင်ခွင့်တွေ၊ သူတို့ကို ကာကွယ်စောင့်ရှောက်ပေးဖို့ ကိစ္စရပ်တွေ၊ ဒါကြောင့် ကျွန်တော်တို့အနေနဲ့ ကျွန်တော်တို့ မြန်မာနိုင်ငံအနေနဲ့လည်း ဒီဥပဒေတွေပေါ်မှာ မူတည်ပြီးတော့ မူဝါဒတွေနဲ့ ဥပဒေတွေကို ရေးဆွဲ ထားသင့်တယ်။ ရေးဆွဲထားမှု ရှိ/မရှိ ဆိုတာကို ကျွန်တော်က ဒါ မေးမြန်းရခြင်း ဖြစ်ပါတယ်။ အခုလက်ရှိမှာတော့ ကျွန်တော်တို့ မြန်မာနိုင်ငံက သွားရောက်အလုပ်လုပ်ကိုင်နေတာ (၃)သန်းကျော်လောက်ရှိတယ်လို့ ဒါ လေ့လာသိရှိရပါတယ်။ အဲဒီတော့ ကျွန်တော်တို့ ဒီ ရွှေ့ပြောင်း အလုပ်သမားတွေနဲ့ ပတ်သက်ပြီးတော့ ကျွန်တော်တို့ အာဆီယံနိုင်ငံထဲမှာကိုပဲ တချို့နိုင်ငံ တွေက ဒီနိုင်ငံကနေမထွက်ခင် သက်ဆိုင်ရာ ဒီအလုပ်သမားတွေကို ပို့ဆောင်တဲ့ ကုမ္ပဏီတွေက လိုက်နာရမယ့် စည်းကမ်း၊ စည်းမျဉ်း၊ ဥပဒေတွေကို တိတိကျကျ ရေးဆွဲထားပါတယ်။ မူဝါဒ တွေကို ရေးဆွဲထားတဲ့ နိုင်ငံတွေရှိပါတယ်။ သူတို့ရဲ့ ကျန်းမာရေး၊ သူတို့ရဲ့ မိသားစု လိုက်သွား မယ်ဆိုလို့ရှိရင် မိသားစု လုံခြုံ ရေး၊ မိသားစုတွေရဲ့ ကလေးသူငယ်တွေ ပညာရေး၊ နောက် သူတို့ရဲ့ ဒီ သက်သာချောင်ချိရေး စသည်အားဖြင့် ဒါတွေပါ ပါဝင်ပါတယ်။ နောက် အဲဒီတစ်ဖက်နိုင်ငံကို သွားပြီးတော့ အဲဒီမှာ အငြင်းပွားမှုတွေဖြစ်မယ်၊ အလုပ်သမား အငြင်းပွားမှုတွေ ဖြစ်မယ်ဆိုလို့ ရှိရင်လည်းပဲ ကူညီဆောင်ရွက်ပေးဖို့ဆိုတာ တိတိကျကျ ရေးဆွဲထားတာတွေ ရှိပါတယ်။ နောက် ကျွန်တော်တို့ တချို့နိုင်ငံတွေမှာတော့ ဒီလူမှု ဖူလုံရေးရန်ပုံငွေကအစ ရွှေ့ပြောင်းအလုပ်သမားတွေ မထွက်သွားခင် ဒီရန်ပုံငွေတွေကို ထည့်ထားပေးဖို့၊ ရန်ပုံငွေတွေ ထူထောင်ပေးခြင်း၊ ဒီဟာတွေလည်းပဲ ရှိပါတယ်။ အဲဒီတော့ ကျွန်တော့်အနေနဲ့ကတော့ ဥက္ကဋ္ဌကြီးခင်ဗျား။ အချိန်ကို လေးစားသော အားဖြင့် ဒီမူဝါဒနဲ့ ဥပဒေတွေကို တိတိကျကျ ရေးဆွဲထားခြင်း ရှိ/မရှိနဲ့ ရေးဆွဲထားဖို့ ရှိလို့ရှိရင် လည်းပဲ ရေးဆွဲထားပြီးတော့ ဘယ်အချိန်လောက်မှာ ဒီဟာတွေ ထွက်လာနိုင်တယ်ဆိုတာ ကို သိရှိလိုတဲ့အတွက်ကြောင့် မေးမြန်းရခြင်းဖြစ်ပါတယ်။ ဒါ အလုပ်သမားများရဲ့ ရွှေ့ပြောင်း အလုပ်သမားများကလည်းပဲ အင်မတန်မှ လိုလားကြပါတယ်။ ဒါကြောင့် ဒီဟာကို မေးမြန်းခြင်းဖြစ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">မေးခွန်းနဲ့ ပတ်သက်ပြီး အလုပ်သမား၊ အလုပ်အကိုင်နှင့် လူမှုဖူလုံရေး ဝန်ကြီးဌာန၊ ပြည်ထောင်စုဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="71">ဦးမောင်မြင့် (ပြည်ထောင်စုဝန်ကြီး၊ အလုပ်သမား၊ အလုပ်အကိုင်နှင့် လူမှုဖူလုံရေး ဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ လွှတ်တော် ကိုယ်စားလှယ်များအားလုံး မင်္ဂလာနံနက်ခင်းပါ ခင်ဗျား။ ရန်ကုန်တိုင်းဒေသကြီး အမှတ်(၈) မဲဆန္ဒနယ်မြေမှ အမျိုးသားလွှတ်တော် ကိုယ်စားလှယ် ဒေါက်တာမြင့်ကြည်ရဲ့ မေးခွန်းနဲ့ ပတ်သက်ပြီးတော့မှ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီး ကျွန်တော့်အနေနဲ့ ရှင်းလင်းပြီးတော့ဖြေကြားတင်ပြသွားမှာဖြစ်ပါတယ်။ပထမဦးစွာ အလုပ်သမားရေးရာကိစ္စတွေ အပေါ်မှာ ယခုလို လွှတ်တော်အနေနဲ့ရော၊ ပြည်သူလူထုအနေနဲ့ရော အားလုံးသိရှိအောင် မေးခွန်းမေးမြန်းပေးပါတဲ့ ဒေါက်တာမြင့်ကြည်ကို အလုပ်သမားဝန်ကြီးဌာနရဲ့ ကိုယ်စားရော၊ နိုင်ငံတော်အစိုးရရဲ့ ကိုယ်စားရော ကျေးဇူးတင်ရှိပါကြောင်း တင်ပြလိုပါတယ်။ ကျွန်တော်တို့ မြန်မာနိုင်ငံ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီးဌာန အနေနဲ့တော့ အလုပ်သမားတွေ ပြည်ပကို သွားရောက်ပြီးတော့မှ လုပ်ကိုင်နိုင်ရေးအတွက် အလုပ်အကိုင် အခွင့်အလမ်းတွေ ရရှိစေဖို့၊ ပြည်ပနိုင်ငံများမှာရှိတဲ့ မြန်မာအလုပ်သမားတွေရဲ့ ရပိုင်ခွင့်နဲ့ အခွင့်အရေးတွေကို နစ်နာဆုံးရှုံးမှု မရှိစေဖို့၊ ပြည်ပမှ ရရှိလာတဲ့ အတွေ့အကြုံ၊ အသိပညာနဲ့ အတတ်ပညာတွေကို ပြည်တွင်းမှာ စနစ်တကျ ပြန်လည်အသုံးချနိုင်ဖို့အတွက် စီစဉ်ပြီးတော့ ဆောင်ရွက်ပေးလျက် ရှိပါတယ်။ နိုင်ငံတော်အစိုးရအနေနဲ့လည်း ပြည်ပမှာ အလုပ်လုပ်ကိုင်မှုကြီးကြပ်ရေးကော်မတီကို ဖွဲ့စည်းပေးခဲ့ပါတယ်။ အဲဒီကော်မတီမှာတော့ ကျွန်တော်တို့ ဝန်ကြီးဌာန၊ ပြည်ထောင်စုဝန်ကြီးက ဥက္ကဋ္ဌ၊ နယ်စပ်ရေးရာဝန်ကြီးက ဒုတိယဥက္ကဋ္ဌ၊ လူမှုဝန်ထမ်းကယ်ဆယ်ရေးနဲ့ ပြန်လည်နေရာ ချထားရေးဝန်ကြီးဌာန၊ ဒုတိယဝန်ကြီးက တွဲဖက်အတွင်းရေးမှူးနဲ့ အလုပ်သမား၊ အလုပ်အကိုင်နဲ့ လူမှုဖူလုံရေးဝန်ကြီး ဌာန၊ ဒုတိယဝန်ကြီးက အတွင်းရေးမှူးအဖြစ်နဲ့ တာဝန်ယူဆောင်ရွက်လျက် ရှိပါတယ်။ ဆပ်ကော်မတီ(၃)ရပ်ကိုလည်း ဖွဲ့စည်းပြီးတော့ ဆောင်ရွက်လျက်ရှိပါတယ်။ ဒီဆပ်ကော်မတီတွေကတော့ စီမံခန့်ခွဲရေး လုပ်ငန်းဆပ်ကော်မတီ၊ အကျိုးခံစားခွင့် ရရှိရေးကော်မတီ၊ အခွင့်အရေးကာကွယ် စောင့်ရှောက်ရေးလုပ်ငန်းကော်မတီတို့ ဖြစ်ကြပါတယ်။ ကျွန်တော်တို့ ဝန်ကြီးဌာနဟာ အလုပ်သမားအတွက် သင့်လျော်မှန်ကန်တဲ့ အလုပ်အကိုင် အခွင့်အလမ်းများ ရရှိပြီးတော့ အလုပ်အကိုင်နဲ့ ကျွမ်းကျင်မှု ဖွံ့ဖြိုးတိုးတက်စေဖို့အတွက် ပြည်တွင်း/ ပြည်ပ အလုပ်သမားများရဲ့ ရပိုင်ခွင့်များ ဆောင်ကြဉ်းပေးနိုင်ဖို့အတွက် ILO ရဲ့ စံနှုန်းများနဲ့အညီ အလုပ်အကိုင် မူဝါဒလို့ခေါ်တဲ့ Employment Policy ချမှတ်နိုင်ဖို့အတွက် ပြည်ထောင်စုအစိုးရ အဖွဲ့ကို ကျွန်တော်တို့ တင်ပြခဲ့ပါတယ်။ ပြည်ထောင်စုအစိုးရအဖွဲ့ရဲ့ အစည်းအဝေးအမှတ်စဉ်၊ ၂၈/ ၂၀၁၂ ရဲ့ သဘောတူခွင့်ပြုချက်အရ Employment Policy (၇)ရပ်ကို ချမှတ်ခဲ့ပါတယ်။ səsl6ozm6Om Decentwork as a Productive Factor Descos ကောင်းမွန်တဲ့ အလုပ်အကိုင် အခြေအနေနဲ့ ထုတ်လုပ်မှု တိုးတက်စေဖို့၊ A pro employment macroeconomic framework salo saqqasama oņ:93:69: sə9:60:0) omage:93:69: yeneayosges Entrepreneurship and private investment စွန့်ဦးတီထွင်တဲ့ စီးပွားရေးစွမ်းဆောင်မှုနဲ့ ပုဂ္ဂလိကရင်းနှီးမြှုပ်နှံမှုကို အားပေးခြင်း၊ Improvinhe productivity and opportunities of the working people coscere eos: တိုးတက်ရေးနဲ့ လုပ်သား များအတွက် အခွင့်အလမ်းမြှင့်တင်ခြင်း၊ Non-discrimination in the labour market အလုပ်အကိုင်ဈေးကွက်အတွင်း ခွဲခြားဆက်ဆံမှုမရှိစေခြင်း၊ Environmentally and socially sustainable growth oosošiojcq:opşę p969:92699posao ဖွံ့ဖြိုးတိုးတက်စေခြင်း၊ Employdbility and adaptability ကောင်းစွာအလုပ် လုပ်ကိုင်နိုင် ခြင်းနှင့် အလုပ်အမျိုးအစား ပြောင်းလဲလုပ်ကိုင်စေခြင်းတို့ပဲ ဖြစ်ပါတယ်။ အဲဒီအချက်တွေ အတိုင်း ကျွန်တော်တို့ မူတည်ပြီးတော့ ဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် စတုတ္ထပုံမှန် အစည်းအဝေးမှာ လည်း ဧရာဝတီတိုင်းဒေသကြီး ဟင်္သာတမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဌေးဦး က နိုင်ငံရပ်ခြားမှာ သွားရောက်အလုပ်လုပ်ကိုင်နေကြတဲ့ မြန်မာရွှေ့ပြောင်း အလုပ်သမားများအတွက် ဘဝအာမခံချက် လုံခြုံမှု ရှိစေရေးအတွက် Migration Policy ချမှတ်ဆောင်ရွက်ပေးပါရန် အဆိုပြုခဲ့ပါတယ်။ ဒါကြောင့်မို့လို့ ဒီကိစ္စနဲ့ပတ်သက်ပြီးတော့မှ ကျွန်တော်တို့ ဝန်ကြီးဌာန အသီးသီးမှ ကျွမ်းကျင်သူများ၊ တာဝန်ရှိသူများ၊ သက်ဆိုင်ရာတိုင်းဒေသကြီးများက ကိုယ်စားလှယ်များ၊ လွှတ်တော် ကိုယ်စားလှယ်များ၊ ရွှေ့ပြောင်းအလုပ်သမားရေးရာကျွမ်းကျင်သူ ပြည်တွင်းပြည်ပ oppgop:1 NGO È INGO op:1 Task Force op:$. ILO Regional Office o oglasap:အားလုံးပါဝင်တဲ့ Workshop များကို ကျွန်တော်တို့ ကျင်းပခဲ့ပါတယ်။ အဲဒီ Workshop ကနေ ပြီးတော့ ရွှေ့ပြောင်းသွားလာ လုပ်ကိုင်ခြင်းဆိုင်ရာ မူဝါဒမူကြမ်းကို ဖော်ထုတ်ရရှိခဲ့ပါတယ်။ အဲဒီအချက်တွေကို တင်ပြရမယ်ဆိုရင်တော့ ရွှေ့ပြောင်းသွားလာခြင်းဆိုင်ရာ သတင်း အချက်အလက်များ စုဆောင်းရယူခြင်း၊ သုတေသနနှင့် လေ့လာရေးလုပ်ငန်းစဉ်များ ဆောင်ရွက်ခြင်း၊ ပြည်တွင်း/ပြည်ပ အလုပ်သမားဈေးကွက်ဖွံ့ဖြိုးတိုးတက်စေခြင်း၊ ပြည်ပအလုပ်အကိုင် ရှာဖွေရန် တရားဝင်လမ်းကြောင်းများ ခွင့်ပြု ပေးပြီး သွားလာမှု လွယ်ကူစေခြင်း၊ ရွှေ့ပြောင်းလုပ်ကိုင်ခြင်းနှင့် ပတ်သက်၍ လုပ်ငန်းဆောင်ရွက်မှု ကုန်ကျစရိတ် လျှော့ချခြင်း၊ ရွှေ့ပြောင်းအလုပ်သမားများရဲ့ အခြေခံအခွင့်အရေးများ ရရှိစေခြင်း၊ ရွှေ့ပြောင်းအလုပ်သမားများနဲ့ ၎င်းတို့ရဲ့ မိသားစုများအတွက် လူမှုစီးပွားဘဝဖွံ့ဖြိုးတိုးတက်စေခြင်း၊ ရွှေ့ပြောင်းသွားလာခြင်းမှ အတွေ့အကြုံ၊ ကျွမ်းကျင်မှုနှင့် အသိပညာများ ရရှိစေခြင်းနှင့် ပြန်လည်မျှဝေပေးနိုင်ခြင်း၊ ရွှေ့ပြောင်းအလုပ်သမားများအရေး ကိစ္စမှာ နိုင်ငံတကာအဖွဲ့အစည်းများ၊ ပြည်တွင်း/ပြည်ပမှာရှိတဲ့ လူမှုအခြေပြုအဖွဲ့အစည်းများနဲ့ ပူးပေါင်းဆောင်ရွက်ခြင်းနဲ့ နောက်ဆုံးတစ်ချက်ကတော့ ရွှေ့ပြောင်းသွားလာခြင်းဟာ ဆင်းရဲ နွမ်းပါးမှု လျှော့ချရေး မဟာဗျူဟာရဲ့ တစ်စိတ်တစ်ဒေသ ဖြစ်စေခြင်းတို့ပဲ ဖြစ်ပါတယ်။ ဒီအချက်များအတိုင်းပဲ ကျွန်တော်တို့ (၅)နှစ်စီမံကိန်း မူကြမ်းကို ရေးဆွဲလျက်ရှိပါတယ်။ Bundooops: mecosos International Organization for Migration calos IOM နဲ့လည်း ကျွန်တော်တို့ ပူးပေါင်းပြီး ဆောင်ရွက်လျက် ရှိပါတယ်။ ကျွန်တော်တို့မြန်မာနိုင်ငံဟာ ပြီးခဲ့တဲ့ အတိတ်ကာလတုန်းက IOM အဖွဲ့ဝင် မဟုတ်ခဲ့ပါဘူး။ ၂၀၁၂ ခုနှစ်၊ နိုဝင်ဘာလ ၂ရ ရက်နေ့မှာ Geneva မှာရှိတဲ့ ILO ရဲ့ Generd Assembly ကို ကျွန်တော် တက်ရောက်ပြီးတော့မှ အဖွဲ့ဝင်အဖြစ်နဲ့ လွှတ်တော်ရဲ့ ခွင့်ပြုချက်နဲ့ ဝင်ရောက်ခဲ့ခြင်း ဖြစ်ပါတယ်။ အဲဒီတော့ ဒီလို IOM နဲ့ ပူးပေါင်းဆောင်ရွက်ပြီးတဲ့ နောက်ပိုင်းမှာ ကျွန်တော်တို့ရဲ့ လုပ်ဆောင်မှုများဟာ ပိုမိုပြီးတော့မှ ထိရောက်လာပါတယ်။ ထိရောက်မှုအတိုင်းပဲ ဆက်လက်ပြီးတော့မှ (၅)နှစ်စီမံကိန်းကို ကျွန်တော်တို့ ဆောင်ရွက်သွားမှာ ဖြစ်ပါတယ်။ ရွှေ့ပြောင်းအလုပ်သမားတွေရဲ့ စောစောက လွှတ်တော် ကိုယ်စားလှယ်ကြီး တင်ပြသွားတဲ့ အချက်တွေကိုလည်း လက်တွေ့ဘဝမှာ ကျွန်တော်တို့ဆောင်ရွက် ပေးလျက်ရှိပါတယ်။ နောက် ပြည်တွင်းကို ဝင်လာမယ့် 2015 AEC အရ ဖြစ်ပေါ်မယ့် အချက် ကိုတော့ ကျွန်တော့်အနေနဲ့ အနည်းငယ်ရှင်းလင်းတင်ပြလိုပါတယ်။ 2015 မှာ ဖြစ်ပေါ်လာမယ့် AEC က တော့ Free Flow of Skill Labour လို့ခေါ်တဲ့ majd:onjesacq2000:602M600? Among the ASEAN Courtries y mişcossos Free Flow ဖြစ်လို့ရတယ်။ ဒါပေမဲ့ အဲဒီ Unskill Labour ကတော့ Free Flow ဖြစ်လို့မရပါဘူး။ ဒါကြောင့်မို့လို့ ကျွန်တော်တို့ ဝန်ကြီးဌာနအနေနဲ့လည်း ပြည်ပနိုင်ငံတွေက Especially ASEAN Courtries come$8:60s?y Skill Labour Go? niecossosfecoom Inflow fcuာကို ကာကွယ်နိုင်ဖို့အတွ်ကိုလည်း Skill Development ကို သင်တန်းကျောင်းများ ဖွင့်လှစ် ပြီးတော့မှ ဒါကို ဆောင်ရွက်လျက်ရှိပါတယ်။ အဲဒီလို သင်တန်းကျောင်းများ ဖွင့်လှစ်ပြီးတော့မှဆောင်ရွက်နေတဲ့အတွက် ကျွန်တော်တို့ဆီက ကျွမ်းကျင်လုပ်သားရှိလို့ရှိရင် ဒီ Foreign Direct Investment တွေက ကျွန်တော်တို့ အလုပ်သမားကိုပဲ ငှားလို့ရပါတယ်။ ဒီဟာကိုလည်း ကျွန်တော်တို့က ကိုယ့်ရဲ့ အလုပ်သမားတွေရဲ့ Job Opportunity ကို ကာကွယ်နိုင်ဖို့အတွက် ဒါကိုလည်း ကျွန်တော်တို့ ဆောင်ရွက်လျက်ရှိကြောင်း တင်ပြလိုပါတယ်။ ဒါကြောင့်မို့လို့ 2015 မှာ ဖြစ်ပေါ်လာတဲ့ Free Flow ဆိုတာကတော့ သူတို့က ဒီ Skill Labour mò Free Flow co qulosofi ojểon Labour Gozm605? Free Flow SV မရသေးဘူးဆိုတဲ့ဟာကိုလည်း ကျွန်တော့်အနေနဲ့ သတင်းတစ်ခုအနေနဲ့ တင်ပြလိုပါတယ်။ လွှတ်တော်ကိုယ်စားလှယ်ကြီး ဒေါက်တာမြ���့်ကြည် တင်ပြသွားသလိုပါပဲခင်ဗျာ။ ကျွန်တော်တို့ အနေနဲ့ Alien Worker Law ကိုလည်း ရေးဆွဲလျက်ရှိပါတယ်။ အဲဒီတော့ ပြည်ပနိုင်ငံတွေက ကျွန်တော်တို့ဆီကို ဘယ်လို Category ရှိတဲ့ အလုပ်သမားပဲဖြစ်ဖြစ် ဝင်လာမယ်ဆိုလို့ရှိရင် အဲဒီအလုပ်သမားတွေကို ကျွန်တော်တို့က စနစ်တကျ ထိန်းသိမ်းနိုင်ဖို့အတွက် စနစ်တကျ လက်ခံနိုင်ဖို့အတွက် ကိုလည်း Alien Worker Law ကို ကျွန်တော်တို့ ရေးဆွဲလျက်ရှိပါတယ်။ ဒါဟာလည်း မကြာမတင်မှာတော့ ကျွန်တော်တို့ ပြည်ထောင်စုအစိုးရအဖွဲ့ကတစ်ဆင့် ကျွန်တော်တို့ လွှတ်တော်ကို တင်ပြနိုင်ဖို့ ရှိပါတယ်။ ဒါကြောင့်မို့လို့ ဒီမေးခွန်းအပေါ်မှာ အားလုံးခြုံငုံပြီးတော့မှ ကျွန်တော့်အနေနဲ့ ပြန်လည် ရှင်းလင်းတင်ပြရမယ်ဆိုရင်တော့ ပြည်ပကို ရောက်ရှိနေတဲ့ မြန်မာအလုပ်သမားတွေ အရေးကိစ္စကို ကျွန်တော်တို့ အထူးအလေးထားပြီးတော့ ဆောင်ရွက်လျက်ရှိပါတယ်။ စာရင်းချုပ် တင်ပြရမယ် ဆိုရင်တော့ ထိုင်းနိုင်ငံမှာရှိတဲ့ အလုပ်သမားတွေထဲက (၁.၂၃)သန်းသော အလုပ်သမားများကို mal cossos. Temporary Passport caros wou8 Passport 607 posso:8:018 အဲဒီအလုပ်သမားတွေက ခုအချိန်မှာ ထိုင်းနိုင်ငံထဲမှာ ထိုင်းနိုင်ငံ အလုပ်သမားတစ်ယောက်ကဲ့သို့ မခြား၊ ထိုင်းနိုင်ငံသား အလုပ်သမားတစ်ယောက်ကဲ့သို့မခြား အခွင့်အရေးများလည်း ရရှိနေ ကြောင်းလည်း တင်ပြလိုပါတယ်။ သို့သော်လည်း အလုပ်သမား(၈)သိန်းကနေ (၁)သန်းအထိကတော့ဖြင့် Undocumentive Labour အနေနဲ့ ရှိနေပါသေးတယ်။ ဒါတွေကိုလည်း ဒီရက်ပိုင်းမှာ အစည်းအဝေးများ အပြန်အလှန်ဆောင်ရွက်ပြီးတော့မှ ကျွန်တော်တို့ တရားဝင်အလုပ်သမားဖြစ်အောင် ကျွန်တော်တို့ ဆောင်ရွက် နေပါတယ်။ မနက်ဖြန်ဆိုရင်ပဲ ဒုတိယဝန်ကြီး ထိုင်းနိုင်ငံထဲကို သွားပါမယ်။ ထိုင်းနိုင်ငံထဲမှာ ယခင်တုန်းက စခန်း(၅)ခု ဖွင့်ပြီးတော့မှ Passport ထုတ်ပေးနေတာကနေ စခန်း(၁၁)ခုအထိတိုးချဲ့ဖွင့်လှစ်ပြီးတော့မှ Passport များ ထုတ်ပေးပြီးတော့မှ ဆောင်ရွက်သွားမှာ ဖြစ်ပါတယ်။ ထိုင်းနိုင်ငံထဲမှာရှိတဲ့ မြန်မာအလုပ်သမားတွေ အားလုံးအတွက် ပညာရေးနဲ့ပတ်သက်လို့ ရှိရင် လည်း ဟိုမှာသင်နေတဲ့ ပညာရေးကို ဒီဘက်က ပညာရေးဝန်ကြီးဌာနက ဒီ Category ချင်း ညှိနှိုင်းပြီးတော့မှ လက်ခံဖို့အဆင့်အထိ ကျွန်တော်တို့ ဆောင်ရွက်လျက်ရှိပါတယ်။ ဟိုဘက်မှာ ရှိတဲ့ အလုပ်သမားတွေ သူတို့ရဲ့ မိသားစုလွှဲပို့ငွေလို့ ခေါ်တဲ့ Remittance ကိုလည်း ပြန်ပို့ နိုင်ဖို့အတွက် ဘဏ်များနဲ့ Corresponding လုပ်ပြီးတော့မှ ဆောင်ရွက်လျက်ရှိပါတယ်။ သူတို့ရဲ့ နစ်နာမှုတွေကတော့ ယခင်ကလောက်တော့ မများပေမယ့် အထိုက်အလျောက် ရှိနေပါသေးတယ်။ ဒါတွေ အားလုံးကိုလည်း ကျွန်တော်တို့ Civil Society နဲ့ ပူးပေါင်းပြီးတော့မှ ညှိနှိုင်းပြီးတော့ ဆောင်ရွက်လျက်ရှိပါကြောင်း တင်ပြလိုပါတယ်။ အလားတူ မလေးရှားနိုင်ငံမှာလည်း ကျွန်တော်တို့ မြန်မာအလုပ်သမားတွေ (၂)သိန်း ကျော်လောက်ရှိပါတယ်။ အဲဒီမြန်မာအလုပ်သမား (၂)သိန်းကျော်ထဲက ပြီးခဲ့တဲ့နှစ်ကပဲ ကျွန်တော်တို့ မလေးရှားနိုင်ငံရဲ့ 6-P Program အရ (၁)သိန်းနဲ့ (၁)သောင်းနီးပါးလောက်ကို တရားဝင် အဖြစ်နဲ့ Passport များ ထုတ်ပေးပြီး ဖြစ်ပါတယ်။ ကျွန်တော်တို့ (၁)သိန်းနီးပါးတော့ ကျန်နေပါ သေးတယ်။ ဒါကိုလည်း လွန်ခဲ့တဲ့ (၂)လက မလေးရှားနိုင်ငံကို ကျွန်တော် သွားရောက် ပြီးတော့မှ နှစ်နိုင်ငံအစိုးရချင်း ညှိနှိုင်းပြီးတော့မှ ဆက်လက်ဆောင်ရွက်သွားမှာ ဖြစ်ပါတယ်။ ဒါကြောင့် နိဂုံးချုပ်ရဲ့ နိဂုံးချုပ်အနေဖြင့် တင်ပြရမယ် ဆိုရင်ဖြင့်တော့ အလုပ်သမားတွေရဲ့ အရေးကိစ္စကို ပြည်တွင်းရော၊ ပြည်ပရော ကျွန်တော်တို့ ကြိုးပမ်းပြီးတော့မှ ဆောင်ရွက်လျက် ရှိပါကြောင်းနဲ့ ကျွန်တော်တို့ ပြည်တွင်း/ပြည်ပမှာရှိနေတဲ့ အလုပ်သမားရေး စိတ်ဝင်စားတဲ့လူများ အားလုံးနဲ့ ပူးပေါင်းပြီးတော့မှ ဆက်လက်ပြီးဆောင်ရွက်သွားမှာဖြစ်ပါကြောင်း တင်ပြနိဂုံးချုပ် အပ်ပါတယ် ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် ရဲ့ မေးခွန်းနဲ့ အလုပ်သမား၊ အလုပ်အကိုင်နဲ့ လူမှုဖူလုံရေးဝန်ကြီးဌာန၊ ပြည်ထောင်စုဝန်ကြီးရဲ့ ဖြေကြားချက်ကို အမျိုးသားလွှတ်တော်ဆိုင်ရာ နည်းဥပဒေ ၁၂၂ အရ နိုင်ငံတော်ပြန်တမ်းတွင် ထည့်သွင်းရန်နှင့် သတင်းစာတွင် ဖော်ပြရန် ဆုံးဖြတ်တယ်။ (ဩဘာသံများ)</speech>
</section>
<section value="Motion">	
<motion>
<title>ဦးအောင်ငြိမ်း၊ မကွေးတိုင်းဒေသကြီး မဲဆန္ဒနယ်အမှတ်(၂)(ဥက္ကဋ္ဌ၊ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ)က တင်သွင်းခဲ့သော ဒီမိုကရေစီနိုင်ငံ ထူထောင်ရာတွင် သန့်ရှင်းသော အစိုးရ၊ ကောင်းမွန်သောအုပ်ချုပ်မှု စနစ်တစ်ရပ်ဖြစ်ပေါ်ရေးအတွက် အုပ်ချုပ်ရေးအာဏာ ကိုင်တွယ်ကျင့်သုံးလျက်ရှိသည့် အဆင့်ဆင့်သော အုပ်ချုပ်ရေးပိုင်း တာဝန်ရှိသူများအနေဖြင့် ဥပဒေ၊ လုပ်ထုံးလုပ်နည်း နှင့်အညီ တိကျစွာလိုက်နာ အကောင်အထည်ဖော် ဆောင်ရွက်ရန်နှင့် ဥပဒေ ချိုးဖောက်ကာ လုပ်ကိုင်ဆောင်ရွက်နေသူများကိုလည်း ဥပဒေနှင့်အညီ ထိရောက်စွာ အရေးယူနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုနှင့် နိုင်ငံ့ဝန်ထမ်းများ အား အရေးယူ အပြစ်ပေးရာတွင် ဥပဒေ၊ လုပ်ထုံးလုပ်နည်း၊ စည်းမျဉ်းစည်းကမ်းနှင့်အညီ စစ်ဆေးခြင်း မပြုဘဲ တိုက်ရိုက်ထုတ်ပယ်မှုကြောင့် ဝန်ထမ်းများမှာ ထုချေဖြေရှင်းခွင့် မရ သဖြင့် နစ်နာမှုများရှိနေပါ၍ ဥပဒေ၊ လုပ်ထုံးလုပ်နည်းများနှင့်အညီ စစ်ဆေးဆောင်ရွက်ပေး ပါရန် ပြည်ထောင်စုအစိုးရအား တိုက်တွန်းကြောင်း အဆိုတို့နှင့် စပ်လျဉ်း၍ ပြည်ထောင်စု အစိုးရအဖွဲ့၏ ဆောင်ရွက်မှုအခြေအနေများကို အမျိုးသားလွှတ်တော်သို့ တင်ပြခြင်း</title>
<speech type="speaker">အစီအစဉ်(၆)ကို ဆောင်ရွက်မှာဖြစ်ပါတယ်။ မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးအောင်ငြိမ်း (ဥက္ကဋ္ဌ၊ ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီ) က ဒီမိုကရေစီနိုင်ငံ ထူထောင်ရာတွင် သန့်ရှင်းသောအစိုးရ၊ ကောင်းမွန်သော အုပ်ချုပ်မှု စနစ်တစ်ရပ် ဖြစ်ပေါ်ရေးအတွက် အုပ်ချုပ်ရေးအာဏာ ကိုင်တွယ်ကျင့်သုံးလျက် ရှိသည့် အဆင့်ဆင့်သော အုပ်ချုပ်ရေးပိုင်း တာဝန်ရှိသူများအနေဖြင့် ဥပဒေ၊ လုပ်ထုံးလုပ်နည်း နှင့်အညီ တိကျစွာလိုက်နာ အကောင်အထည်ဖော် ဆောင်ရွက်ရန်နှင့် ဥပဒေ ချိုးဖောက်ကာ လုပ်ကိုင်ဆောင်ရွက်နေသူများကိုလည်း ဥပဒေနှင့်အညီ ထိရောက်စွာ အရေးယူနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုနှင့် နိုင်ငံ့ဝန်ထမ်းများအား အရေးယူ အပြစ် ပေးရာတွင် ဥပဒေ၊ လုပ်ထုံးလုပ်နည်း၊ စည်းမျဉ်းစည်းကမ်းနှင့်အညီ စစ်ဆေးခြင်းမပြုဘဲ တိုက်ရိုက်ထုတ်ပယ်မှုကြောင့် ဝန်ထမ်းများမှာ ထုချေဖြေရှင်းခွင့် မရသဖြင့် နစ်နာမှုများရှိနေပါ၍ ဥပဒေ၊ လုပ်ထုံးလုပ်နည်းများနှင့်အညီ စစ်ဆေးဆောင်ရွက်ပေးပါရန် ပြည်ထောင်စုအစိုးရအား (၂၅ တိုက်တွန်းကြောင်းအဆိုတို့နှင့် စပ်လျဉ်း၍ ပြည်ထောင်စုအစိုးရအဖွဲ့ရဲ့ ဆောင်ရွက်မှု အခြေအနေ များကို ပေးပို့လာတဲ့အတွက် လွှတ်တော်သို့ ယခု ဖတ်ကြားတင်ပြမှာ ဖြစ်ပါတယ်</speech>
<speech><mp id="86">ဦးအောင်ငြိမ်း (ဥက္ကဋ္ဌ၊ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးအောင်ငြိမ်း ဖြစ်ပါတယ်။ ပြည်သူတို့၏တိုင်ကြား စာနှင့် အသနားခံစာဆိုင်ရာကော်မတီ ဥက္ကဋ္ဌ တာဝန်လည်း ဆောင်ရွက်နေသူ ဖြစ်ပါတယ်။ ဥက္ကဋ္ဌကြီးခင်ဗျား။ ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ အနေနဲ့ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးမှာ ကော်မတီကို ပေးအပ် ထားတဲ့ လုပ်ငန်းတာဝန်များနှင့်အညီ ပြည်သူများ၏ အကျိုးငှာ အဆို(၄)ရပ်ကို လွှတ်တော်သို့ တင်သွင်းခဲ့ပါတယ်။ အဆို(၄)ရပ် တင်သွင်းမှု အခြေအနေများနဲ့ပတ်သက်လို့ ၃၀-၁-၂၀၁၃ ရက်နေ့ တွင် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီအနေဖြင့် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးသို့ ကော်မတီ၏လုပ်ငန်းဆောင်ရွက်မှု အခြေအနေ အစီရင်ခံစာ (၁/၂၀၁၃) ဖြင့် အသေးစိတ် ဖတ်ကြားရှင်းလင်း တင်သွင်းပြီး ဖြစ်ပါတယ်။ အဆိုပါ ကော်မတီရဲ့ အဆို(၄)ရပ်အနက် ဒီမိုကရေစီနိုင်ငံ ထူထောင်ရာတွင် သန့်ရှင်း သောအစိုးရ ကောင်းမွန်သော အုပ်ချုပ်မှုစနစ်တစ်ရပ် ဖြစ်ပေါ်ရေးအတွက် အုပ်ချုပ်ရေးအာဏာ ကိုင်တွယ်ကျင့်သုံးလျက်ရှိသည့် အဆင့်ဆင့်သော အုပ်ချုပ်ရေးပိုင်း တာဝန်ရှိသူအနေဖြင့် ဥပဒေ၊ လုပ်ထုံးလုပ်နည်းနဲ့အညီ တိကျစွာ လိုက်နာအကောင်အထည်ဖော်ဆောင်ရွက်ရန်နှင့် ဥပဒေ ချိုးဖောက်ကာ လုပ်ကိုင်ဆောင်ရွက်နေသူများကိုလည်း ဥပဒေနှင့်အညီ ထိရောက်စွာ အရေးယူ နိုင်ပါရန် ပြည်ထောင်စုအစိုးရအား တိုက်တွန်းပါကြောင်းအဆိုကို ၂၂-၈-၂၀၁၂ ရက်နေ့တွင် တင်သွင်းခဲ့ပြီး ၂၄-၁၀-၂၀၁၂ ရက်နေ့တွင် ကိုယ်စားလှယ်တစ်ဦးက ထောက်ခံဆွေးနွေးခဲ့ပါတယ်။ အဆိုကို မဲခွဲဆုံးဖြတ်ရာမှာ ထောက်ခံမဲ(၁၃၅)မဲ၊ ကန့်ကွက်မဲ(၅၁)မဲ၊ ကြားနေမဲ(၁)မဲဖြင့် အဆို အတည်ပြုနိုင်ခဲ့ပါတယ်။ အထက်ပါအဆိုနဲ့ပတ်သက်လို့ ပြည်ထောင်စုသမ္မတမြန်မာနိုင်ငံတော် ပြည်ထောင်စု အစိုးရအဖွဲ့ရုံး၏ ၂၀၁၃ ခုနှစ်၊ ဇန်နဝါရီလ ၁၅ ရက်စွဲပါ စာအမှတ်၊ ၁/၉၀၂(အထွေထွေ)/အဖရ (၂၀၁၃) ဖြင့် လွှတ်တော်ရုံးသို့ လွှတ်တော် ကိုယ်စားလှယ်၏ အဆိုနှင့် ပတ်သက်၍ ဆောင်ရွက်မှု အခြေအနေကို ပေးပို့လာခဲ့ပါတယ်။ ဒါ့အပြင် နိုင်ငံ့ဝန်ထမ်းများဟာ အရေးယူ အပြစ်ပေးရာတွင် ဥပဒေ၊ လုပ်ထုံးလုပ်နည်း၊ စည်းမျဉ်း၊ စည်းကမ်းများနှင့်အညီ စစ်ဆေးခြင်းမပြုဘဲ တိုက်ရိုက် ထုတ်ပယ်မှုများကြောင့် ဝန်ထမ်းများမှာ ထုချေဖြေရှင်းခွင့် မရသဖြင့် နစ်နာမှုများ ရှိနေပါ၍ ဥပဒေ၊ လုပ်ထုံးလုပ်နည်းနှင့်အညီ စစ်ဆေးဆောင်ရွက်ပေးပါရန် ပြည်ထောင်စုအစိုးရအဖွဲ့အား တိုက်တွန်းကြောင်းအဆိုကို ၁၈-၁၀-၂၀၁၂ ရက်နေ့တွင် တင်သွင်းခဲ့ပြီး ၂၃-၁၁-၂၀၁၂ ရက်နေ့တွင် လွှတ်တော်ကိုယ်စားလှယ်(၃)ဦးက ထောက်ခံဆွေးနွေးခဲ့ပါတယ်။ အဆိုကို မဲခွဲဆုံးဖြတ်ရာမှာတော့ ထောက်ခံမဲ(၁၅၁)မဲ၊ ကန့်ကွက်မဲ(၁၀)မဲ၊ ကြားနေမဲ(၁၇)မဲဖြင့် အဆိုကို အတည်ပြုနိုင်ခဲ့ပါတယ်။ အထက်ပါ အဆိုများနဲ့ပတ်သက်လို့ ပြည်ထောင်စုသမ္မတမြန်မာနိုင်ငံတော် ပြည်ထောင်စု အစိုးရအဖွဲ့ရုံးရဲ့ ၂၀၁၃ ခုနှစ်၊ ဇန်နဝါရီလ ၁၅ ရက်စွဲပါ စာအမှတ်၊ ၂/၉၀၂ (အထွေထွေ)/ အဖရ (၂၀၁၃) ဖြင့် လွှတ်တော်ကိုယ်စားလှယ်၏ အဆိုနဲ့ပတ်သက်၍ ဆောင်ရွက်မှုအခြေအနေကို ပြန်ကြားပေးပို့လာခဲ့ပါတယ်။ ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီ၏ အထက်ပါ အဆိုနှစ်ခုနဲ့ ပတ်သက်လို့ ပြည်ထောင်စုအစိုးရအဖွဲ့ရုံး၏ ပြန်ကြားချက်များကို လေးစားစွာဖြင့် လွှတ်တော်သို့ ဖတ်ကြားတင်ပြသွားမည် ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ပြည်ထောင်စု အစိုးရအဖွဲ့ရုံး စာအမှတ်၊ ၁/၉၀၂(အထွေထွေ)/အဖရ(၂၀၁၃) ရက်စွဲ ၂၀၁၃ ခုနှစ်၊ ဇန်နဝါရီလ ၁၅ ရက်၊ သို့၊ လွှတ်တော်ရုံး၊ အကြောင်းအရာ၊ လွှတ်တော်ကိုယ်စားလှယ်၏ အဆိုနှင့်ပတ်သက်၍ ဆောင်ရွက်မှု အခြေအနေပေးပို့ခြင်း၊ ၁။ မကွေးတိုင်းဒေသကြီး အမှတ်(၂)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးအောင်ငြိမ်း မှ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးတွင် အဆင့်ဆင့်သော အုပ်ချုပ်ရေးပိုင်း တာဝန်ရှိသူများအနေဖြင့် ဥပဒေ၊ လုပ်ထုံးလုပ်နည်းနှင့်အညီ တိကျစွာ လိုက်နာအကောင်အထည်ဖော်ကာ ဆောင်ရွက်ရန်နှင့် ဥပဒေချိုးဖောက်ကာ လုပ်ကိုင်ဆောင်ရွက်နေမှုများကိုလည်း ဥပဒေနှင့်အညီ ထိရောက်စွာ အရေးယူနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆို တင်သွင်းခဲ့ပါသည်။ ၂။ ယင်းအဆိုနဲ့ပတ်သက်၍ ဝန်ထမ်းများ နိုင်ငံတော်ကို စနစ်တကျ တာဝန်ကျေပွန်စွာ ထမ်းဆောင်နိုင်ရေးအတွက် နိုင်ငံတော်ကို ချစ်မြတ်နိုးသည့်စိတ်ဓာတ်၊ တာဝန်ယူလိုစိတ်၊ ဝန်ထမ်း ကျင့်ဝတ်၊ စည်းကမ်း စနစ်တကျ လိုက်နာရေးတို့အား ထိန်းသိမ်းဆောင်ရွက်လျက်ရှိပြီး Good Governance and Clean Government SouT969:9aozas esošajossaq ပြည်ထောင်စုဝန်ကြီးဌာနများမှ စိစစ်အရေးယူခဲ့ရာ ၁-၄-၂၀၁၁ ရက်နေ့မှ ၃၁-၁၂-၂၀၁၁ ရက်နေ့အထိ စာဖြင့်သတိပေးခြင်း(၄၃၃၃)ဦး၊ နှစ်တိုးလစာရပ်ဆိုင်း(၈၁၆) ဦး၊ ရာထူးတိုးမြှင့် ရပ်ဆိုင်း (၁၈၅) ဦး၊ လစာနှုန်းအတွင်း လစာလျှော့ချ (၂၅၆၆)ဦး၊ ရာထူးအဆင့်လျှော့ချ(၈၉၈)ဦး၊ လစာမှပေးလျော်(၈၀)ဦး၊ တာဝန်မှ ယာယီရပ်ဆိုင်း(၁၃၄)ဦး၊ ရာထူးမှထုတ်ပယ်(၁၇၃၈)ဦး၊ ဝန်ထမ်းအဖြစ်မှ ထုတ်ပယ်(၄၉၇၃)ဦး၊ ပေါင်း(၁၅၇၂၃)ဦး နှင့် ပြည်ထဲရေးဝန်ကြီးဌာနမှ ပြင်းထန်စွာ ရှုတ်ချ(၈၇)ဦး၊ ရဲအချုပ်တွင် ထောင်ဒဏ်(၃၈၀)ဦး၊ ရဲအမှုထမ်းသက်လျှော့(၆၈၉)ဦး၊ မယူမနေရအငြိမ်းစားပင်စင်(၂၀)ဦး၊ ပြောင်းရွှေ့ပြစ်ဒဏ် (၅၂) ဦး၊ ရဲစည်းကမ်း(၁)ဦး၊ ပေါင်း (၁၂၂၉)ဦး အပါအဝင် စုစုပေါင်း (၁၆၉၅၂)ဦး ရှိခဲ့ပါသည်။ ၃။ မမှန်မကန်တိုင်ကြားမှုနှင့် ပတ်သက်၍ အမှတ်(၆)၊ ကမ္ဘာအေးဘုရားလမ်း၊ မြန်မာ့ သိပ္ပံနှင့် နည်းပညာသုတေသနဦးစီးဌာန၊ ပြုပြင်ထိန်းသိမ်းရေး အင်ဂျင်နီယာဌာနမှ ဌာနမှူး တာဝန်ခံ ဦးအောင်ရွှေ သည် လက်အောက်ဝန်ထမ်းများအား ကိုယ်ထိလက်ရောက် ဖိနှိပ် ရက်စက်စွာ နှိပ်စက်နေ၍ အမြန်ဆုံးကယ်တင်ပေးပါရန် ဦးမြသွင် မှ နိုင်ငံတော်သမ္မတထံ တိုင်ကြားလာခြင်းနှင့် စပ်လျဉ်း၍ သိပ္ပံနှင့် နည်းပညာဝန်ကြီးဌာနမှ ရန်ကုန်နည်းပညာ တက္ကသိုလ်၊ သတ္တုတူးဖော်ရေး အင်ဂျင်နီယာဌာန၊ ဌာနမှူး ပါမောက္ခဒေါက်တာမျိုးညွန့် အား စုံစမ်း စစ်ဆေးရေးအဖွဲ့ဥက္ကဋ္ဌအဖြစ် တာဝန်ပေးအပ် DE ဖွဲ့စည်းစစ်ဆေးရာ ဌာနဆိုင်ရာ စစ်ဆေးရေး အဖွဲ့၏ စစ်ဆေးတွေ့ရှိချက်များအရ တိုင်ကြားစာပါ အချက်များသည် မှန်ကန်မှုမရှိဘဲ မမှန်မကန် တိုင်ကြားပါသဖြင့် သိပ္ပံနှင့်နည်းပညာဝန်ကြီးဌာန၊ ပြည်ထောင်စုဝန်ကြီးရုံး၊ နည်းပညာ သုတေသနဦးစီးဌာန၊ ပြုပြင်ထိန်းသိမ်းရေး အင်ဂျင်နီယာဌာနမှ လက်ထောက် သုတေသနမှူး ဦးအောင်ရွှေ ဌာနတာဝန်ခံအား စွဲဆိုထားချက်များမှ ပလပ်ခဲ့ပြီး မမှန်တိုင်ကြားသူ ပုတ်ပြတ်ဝန်ထမ်းဦးမြသွင် သည် အသက်အရွယ်ကြီးရင့်နေပြီး လုပ်ငန်းများကို ကျေနပ်ဖွယ်ရာ ထမ်းဆောင်နိုင်ခြင်း မရှိသည့်အတွက် ဆက်လက်တာဝန်ပေးစေခိုင်းစေခြင်း မပြုတော့ဘဲ ဦးမြသွင် အား တာဝန်မှ ရပ်ဆိုင်းခြင်းဖြင့် အရေးယူခဲ့ပါကြောင်း ပြန်ကြားအပ်ပါသည်။ ညွှန်ကြားရေးမှူးချုပ် ဦးဇော်သန်းသင်း လက်မှတ်ရေးထိုးပြီးတော့ ပြန်ကြားလာတဲ့ တစ်စောင် ဖြစ်ပါတယ်။ ဆက်လက်ပြီးတော့ ဒုတိယအဆိုနဲ့ပတ်သက်၍ တင်ပြပါမယ်။ ပြည်ထောင်စုသမ္မတ မြန်မာနိုင်ငံတော် ပြည်ထောင်စုအစိုးရအဖွဲ့ရုံး စာအမှတ်၊ ၂/၉၀၂(အထွေထွေ)/အဖရ(၂၀၁၃) ရက်စွဲ ၂၀၁၃ ခုနှစ်၊ ဇန်နဝါရီလ ၁၅ ရက်၊ သို့၊ လွှတ်တော်ရုံး၊ အကြောင်းအရာ၊ လွှတ်တော် ကိုယ်စားလှယ်၏ အဆိုနှင့်ပတ်သက်၍ ဆောင်ရွက်မှု အခြေအနေပေးပို့ခြင်း၊ ၁။ မကွေးတိုင်းဒေသကြီး အမှတ်(၂)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးအောင်ငြိမ်းမှ ပထမအကြိမ် အမျိုးသားလွှတ်တော် ပဉ္စမပုံမှန်အစည်းအဝေးတွင် နိုင်ငံ့ဝန်ထမ်း များအား အရေးယူအပြစ်ပေးရာတွင် ဥပဒေ၊ လုပ်ထုံးလုပ်နည်း၊ စည်းမျဉ်း၊ စည်းကမ်း နှင့်အညီ စစ်ဆေးခြင်း မပြုဘဲ တိုက်ရိုက်ထုတ်ပယ်မှုကြောင့် ဝန်ထမ်းများမှာ ထုချေဖြေရှင်းခွင့် မရသဖြင့် နစ်နာမှုများ ရှိနေပါ၍ ဥပဒေ၊ လုပ်ထုံးလုပ်နည်းများနှင့်အညီ စစ်ဆေးဆောင်ရွက် ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို တင်သွင်းခဲ့ပါသည်။ ၂။ ယင်းအဆိုနှင့် ပတ်သက်၍ ဝန်ထမ်းများအား စနစ်တကျရှိစေရေးအတွက် စည်းကမ်းဖောက်ဖျက်သူများအား အရေးယူဆောင်ရွက်ရာတွင် ဝန်ထမ်းကျင့်ဝတ်အတိုင်း ရှေးဦးစုံစမ်း စစ်ဆေးခြင်း (PE). ဌာနဆိုင်ရာစစ်ဆေးခြင်း (DE) တို့ ပြုလုပ်စစ်ဆေးအရေးယူ ဆောင်ရွက်လျက် ရှိပါသည်။ ၃။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနမှ မြန်မာ့စက်မှုသီးနှံ ဖွံ့ဖြိုးရေး လုပ်ငန်းနှင့် နှစ်ရှည်ပင် ပညာပေးရေးနှင့် နည်းပညာဖွံ့ဖြိုးရေးဌာနမှ ဒုတိယညွှန်ကြားရေးမှူး ဦးသိန်းလှိုင် နှင့် ဦးထွန်းထွန်းထွေး တို့အား ဌာနပိုင်ပစ္စည်း အလွဲသုံးစားပြုကြောင်း တိုင်ကြားစာ လက်ခံရရှိခဲ့ရာ အဆိုပါ အမှန်တိုင်ကြားသူ ရှာဖွေမတွေ့သော ပစ်စာဖြစ်သော်လည်း တာဝန်ရှိသူ အရာထမ်း(၂)ဦးမှ သဘောရိုးဖြင့် လုပ်ထုံးလုပ်နည်း လွဲမှားစွာ ဆောင်ရွက်ခဲ့မိကြောင်း ကြို တင် မေးမြန်းမှုတွင် ဝန်ခံထွက်ဆိုလာပါသဖြင့် ဌာနဆိုင်ရာစစ်ဆေးခြင်း(DE)ကို စက်မှုသီးနှံဖွံ့ဖြိုးရေး ဦးစီးဌာန၊ ပဲခူးတိုင်းဒေသကြီး ဦးစီးမှူး ဦးစိုးဝင်း အား ဥက္ကဋ္ဌအဖြစ် တာဝန်ပေးအပ်၍ စစ်ဆေးရေး အဖွဲ့ ဖွဲ့စည်းစစ်ဆေးခဲ့ပြီး အောက်ပါအတိုင်း အရေးယူခဲ့ပါသည်။ (က) သတ်မှတ်ငွေ အပြည့်အဝ ပေးသွင်းစေခြင်း၊ (ခ) တာဝန်ရှိသူ ဒုတိယ ညွှန်ကြားရေးမှူး နှစ်ဦးအား ညွှန်ကြားရေးမှူးချုပ်မှ သတိပေးဆုံးမ မှတ်တမ်းတင် ပြု လုပ်ခြင်း၊ သတ်မှတ်သောငွေများ ပြန်လည်ပေးသွင်းစေခြင်း၊ (ဂ) ဒုတိယညွှန်ကြားရေးမှူး ဦးသိန်းလှိုင်အား ဝန်ကြီးရုံး၏ ၂၀၁၂ ခုနှစ်၊ နိုဝင်ဘာလ ၁၂ ရက်နေ့တွင် တာဝန်မှ နုတ်ထွက်ခွင့်ပြုခြင်းတို့ကို အရေးယူခဲ့ပါသည်။ ၄။ ရန်ကုန်တိုင်းဒေသကြီး၊ တွံတေးမြို့နယ်၊ ကျွန်းတောရပ်ကွက်၊ ကန်သာယာ(၄)လမ်းနေ ဦးသန်းဦး ဆိုသူမှ ၎င်း၏သား မောင်ဇော်ဇော်ဦး၊ အသက်(၁၀)နှစ်၊ Unknow Snake Bite ဖြင့်ဆေးရုံတက်ရောက်ကုသရာတွင် အချိန်မီ ကုသမပေးသည့်အတွက် သေဆုံးခြင်းနဲ့ ပတ်သက်၍ မြို့နယ်ဆရာဝန်ကြီးနှင့် ဆေးရုံဝန်ထမ်းများအား အရေးယူပေးပါရန် တိုင်ကြားခြင်းနှင့် စပ်လျဉ်း၍ ကျန်းမာရေးဝန်ကြီးဌာန၊ ရန်ကုန်တိုင်းဒေသကြီး၊ တိုင်းကျန်းမာရေးဦးစီးဌာန၊ ဒေါက်တာ ဝေမာမာထွန်း အား စစ်ဆေးရေးအဖွဲ့ ဥက္ကဋ္ဌအဖြစ် တာဝန်ပေးအပ်၍ DE စုံစမ်းစစ်ဆေးရေး အဖွဲ့ ဖွဲ့စည်းစစ်ဆေးပြီး အောက်ပါအတိုင်း အရေးယူခဲ့ရပါသည်။ (က) မြို့နယ်ကျန်းမာရေး ဦးစီးဌာနမှူး ဒေါက်တာကြူခိုင် အား ဌာနဆိုင်ရာ သတိပေးအရေးယူခြင်း ပြုလုပ်ဆောင်ရွက်ပြီး ကသာအကျဉ်းထောင် ဆေးပေးခန်းသို့ ပြောင်းရွှေ့ခန့်ထားခြင်း၊ (ခ) အထက်တန်း သူနာပြု ဒေါ်နီလာမြင့် အား သတိပေးအရေးယူခြင်း ပြုလုပ်ဆောင်ရွက်ပြီး ဘားအံပြည်သူ့ဆေးရုံကြီးသို့ပြောင်းရွှေ့ခန့်အပ်ခြင်း၊ (ဂ) အရေးပေါ် တာဝန်ကျ ဆရာဝန် ဒေါက်တာရွှေရည်ပွင့် နှင့် သူနာပြု ဒေါ်မေသက်သက်စိုး တို့အား တိုင်းဒေသကြီး ကျန်းမာရေးဦးစီးဌာနမှ သတိပေး အရေးယူခြင်း တို့ကို ပြုလုပ်ခဲ့ပါသည်။ ၅။ မန္တလေးတိုင်းဒေသကြီး၊ စဉ့်ကိုင်မြို့နယ်ပညာရေးမှူးရုံးသည်ဝန်ထမ်းများထံမှ ငွေကြေးကောက်ခံနေမှုကြောင့် တိုင်ကြားလာမှုအပေါ် ကျောက်ဆည်ခရိုင်၊ ပညာရေးမှူး ဦးမြင့်အောင် ဥက္ကဋ္ဌအဖြစ် ဆောင်ရွက်သော စစ်ဆေးရေးအဖွဲ့ဖြင့် စစ်ဆေးခဲ့ပြီး အောက်ပါအတိုင်း အရေးယူခဲ့ ပါသည်။ (က) စဉ့်ကိုင်မြို့နယ် ပညာရေးမှူး ဒေါ်ခင်ဝင်း အား ရုံးဝန်ထမ်းများ၏ ငွေကြေးကောက်ခံမှု ကိစ္စများတွင် ကြီးကြပ်မှုအားနည်းခြင်းကြောင့် ပြင်းထန်စွာ သတိပေးခြင်း၊ (ခ) စာရေး(၁) ဦးထွန်းမင်းခိုင် နှင့် စာရေး(၁) ဦးသန်းနိုင် တို့သည် ကုန်ကျစရိတ်များ တရားဝင် ပို၍ကောက်ခံ ခြင်းတို့ကြောင့် ရာထူးမှ ထုတ်ပစ်ခြင်း၊ ၆။ ပဲခူးတိုင်းဒေသကြီး၊ မိုးညိုမြို့နယ်၊ ထိန်တောကျေးရွာ အခြေခံပညာ အထက်တန်းကျောင်းမှ ဆရာ၊ ဆရာမများဖြစ်ကြသော ဦးဝင်းလှိုင်၊ ဦးအောင်သက်မောင်၊ ဦးသိန်းဝင်း၊ ဒေါ်ထူးထူး၊ ဒေါ်စန္ဒာဝင်း နှင့် ဒေါ်ခင်ပြုံးကြည် တို့ ဘော်ဒါကျူရှင်ဝိုင်း ဖွင့်လှစ်သင်ကြားနေကြောင်း တင်ပြတိုင်ကြားလာမှုနှင့် ပတ်သက်၍ ပဲခူးတိုင်းဒေသကြီး၊ ပညာရေး ညွှန်ကြားရေးမှူးရုံး၊ ပြည်မြို့ (ရုံးခွဲ)၊ လက်ထောက်ညွှန်ကြားရေးမှူး(စစ်ဆေး) ဦးတင်ဌေး ဥက္ကဋ္ဌ အဖြစ် ဆောင်ရွက်သော စစ်ဆေးရေးအဖွဲ့ ဖြင့် စစ်ဆေးခဲ့ရာ ပဲခူးတိုင်းဒေသကြီး၊ မိုးညိုမြို့နယ်၊ ထိန်တောကျေးရွာ အခြေခံပညာအထက်တန်းကျောင်းမှ တိုင်ကြားခံရသူများအား နောင်အလားတူ တိုင်ကြားမှုမျိုး ထပ်မံပေါ်ပေါက်လာပါက ထိရောက်စွာ အရေးယူရန် စီမံဆောင်ရွက်ထားရှိ ပါသည်။ ၇။ စစ်ကိုင်းတိုင်းဒေသကြီး၊ ရွာသစ်ကြီးကျေးရွာ၊ အခြေခံပညာ အထက်တန်းကျောင်းမှ မယူမနေရ အငြိမ်းစားပေးခံရသူ အထက်တန်းပြဆရာ ဦးသန်းဇော် မှ အဖြစ်မှန် ပေါ်ပေါက်ရေး စုံစမ်းစစ်ဆေးပြီး ပညာရေးဝန်ထမ်းအဖြစ် ဆက်လက်ခန့်ထားပေးရန် တိုင်ကြားစာနှင့် ပတ်သက်၍ အမှတ်(၂)အခြေခံပညာဦးစီးဌာန၊ ဒုတိယညွှန်ကြားရေးမှူး (စစ်ဆေးရေး) ဒေါ်ခင်ဝင်းမာ ဥက္ကဋ္ဌ အဖြစ် ဆောင်ရွက်သော အဖွဲ့ဖြင့် ထပ်မံစစ်ဆေးခဲ့ရာ ပြစ်မှုများ ပေါ်လွင်ထင်ရှားသဖြင့် ယခင် ချမှတ်ထားသည့်အတိုင်း မယူမနေရ အငြိမ်းစားပေးထားခြင်း ပြစ်ဒဏ်ချမှတ်ခဲ့ပါသည်။ ၈။ ရှမ်းပြည်နယ်(မြောက်ပိုင်း)၊ နန့်ခမ်းမြို့နယ်၊ နောင်စမ်းကုန်း အခြေခံပညာအထက်တန်းကျောင်း(ခွဲ)တွင် တရားမဝင်ဘော်ဒါ ထားရှိခြင်းအား တိုင်ကြားလာမှုနှင့် ပတ်သက်၍ မူဆယ် ခရိုင်ပညာရေးမှူး ဦးစိုးမြင့်အောင် အား စိစစ်ရေးအဖွဲ့ ဥက္က��္ဌအဖြစ် ဆောင်ရွက်စစ်ဆေးခဲ့ရာ မှန်ကန်သဖြင့် နောင်စမ်းကုန်း အခြေခံပညာအထက်တန်း ကျောင်း(ခွဲ)မှ ကျောင်းအုပ် ဒေါ်နန်းသန်းညွန့် အား အလယ်တန်းကျောင်းအုပ်အဖြစ် ပြောင်းရွှေ့ ပေးရန်နှင့် အလယ်တန်းပြ ဆရာမ ဒေါ်အမာဆွေ၊ ကျောင်းစောင့် ဦးခင်မောင်ရင်၊ ရုံးအကူ ဦးကလစ်ဖ် တို့အား မယူမနေရ ပင်စင်ပေးခဲ့ကြောင်းနှင့် ဥပဒေချိုးဖောက်သူ ဝန်ထမ်းများအား ဌာနဆိုင်ရာ စစ်ဆေးရေးအဖွဲ့ များ ဖွဲ့စည်းအရေးယူမှုများ ပြုလုပ်ခဲ့ပါကြောင်း ပြန်ကြားအပ်ပါသည်ဆိုပြီး ညွှန်ကြားရေးမှူးချုပ် ဦးဇော်သန်းသင်း ရေးထိုးပြီးတော့မှ လွှတ်တော်ရုံးကို ပြန်ကြားလာတာ တင်ပြခြင်း ဖြစ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုများနဲ့ စပ်လျဉ်းပြီး ပြည်ထောင်စုအစိုးရအဖွဲ့ရဲ့ ဆောင်ရွက်မှု အခြေအနေကို လွှတ်တော်က မှတ်တမ်းတင်ထားရှိမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">ယခု အစည်းအဝေးကို မိနစ်(၂၀)ခေတ္တ ရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁၀၅) နာရီအချိန်တွင် ခေတ္တရပ်နားပြီး (၁၁း၂၅) နာရီအချိန် တွင် ပြန်လည်ကျင်းပပါသည်။</p>
</motion>
<motion>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။ အမျိုးသားလွှတ်တော် ဥက္ကဋ္ဌ သည် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)၏ လူငယ်ဗဟိုပြု အခြေခံပညာ ကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇)ကို ဆောင်ရွက်မှာဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ကရင်ပြည်နယ် မဲဆန္ဒနယ်အမှတ်(၅)မှ ဦးစောထွန်းမြအောင် တင်သွင်း ထားတဲ့ လူငယ်ဗဟိုပြု အခြေခံပညာအထက်တန်းကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၅)ဦး အမည်စာရင်း တင်သွင်းထားပါတယ်။ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၃)မှ ဦးလှသိန်း ဆွေးနွေးနိုင် ပါပြီ</speech>
<speech><mp id="87">ဦးလှသိန်း၊ မကွေးတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ မင်္ဂလာအပေါင်းနှင့် ပြည့်စုံပါစေလို့ ဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ၂၀၁၃ခုနှစ်၊ ဇန်နဝါရီလ ၉ ရက်နေ့မှာ ကျင်းပ ပြုလုပ်တဲ့ အမျိုးသားလွှတ်တော် အစည်းအဝေးမှာ ကရင်ပြည်နယ် မဲဆန္ဒနယ်အမှတ်(၅) အမျိုးသားလွှတ်တော် ကိုယ်စားလှယ် ဦးစောထွန်းမြအောင် မှ လူငယ်ဗဟိုပြု အခြေခံပညာ အထက်တန်းကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ပြည်ထောင်စု အစိုးရအား တိုက်တွန်းကြောင်း အဆိုကို တင်သွင်းခဲ့ပါတယ်ခင်ဗျား။ ၎င်းအဆိုကို မကွေးတိုင်း ဒေသကြီး မဲဆန္ဒနယ်အမှတ်(၃) အမျိုးသားလွှတ်တော် ကိုယ်စားလှယ် ကျွန်တော် ဦးလှသိန်း မှ ထောက်ခံတင်ပြ ဆွေးနွေးသွားမှာ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် ပညာရေးဝန်ကြီးဌာနသို့ ကြို တင်တင်ပြအသိပေးရန်ရှိပါသဖြင့် ကြိုတင်အသိပေးခွင့်ပြုပါရန် ပန်ကြားအပ်ပါတယ် ခင်ဗျား။ ကျွန်တော်ဟာ ၁၉၅၉-၁၉၆၀ ခုနှစ်က ဘွဲ့ရပြီးကတည်းက ၁၉၆ရ ခုနှစ်အထိ ကျွန်တော် မြို့သစ်နဲ့ နတ်မောက် အထက်တန်းကျောင်းများမှာ အထက်တန်းပြဆရာအဖြစ် (၇)နှစ်တိုင်တိုင် လုပ်ခဲ့ပါတယ်။ ၁၉၆ရ ခုနှစ်နောက်ပိုင်းမှ ကုန်သွယ်ရေးကို ကူးသွားပြီးတော့ ၁၉၉၆ ခုနှစ်မှာ ကျွန်တော် ပင်စင်ယူခဲ့ပါတယ်။ ဒါ့ကြောင့် ကျွန်တော်ရဲ့ မိခင်ဌာနအစစ်ဟာ ပညာရေးဝန်ကြီး ဌာန ဖြစ်ပါတယ်။ ကျွန်တော်ရဲ့ ကျေးဇူးရှင်ဟာလည်း ပညာရေးဝန်ကြီးဌာနပဲ ဖြစ်ပါတယ်။ နယ်ပယ်အသီးသီးနဲ့ အလွှာအသီးသီးက ပညာရေးဝန်ကြီးဌာနရဲ့ ချို့ယွင်းအားနည်း ချက်တွေကို ပြောဆိုဝေဖန်နေကြစေကာမူ ကျွန်တော့်အနေနဲ့ ကျေးဇူးရှင်ဖြစ်တဲ့ ပညာရေးဝန်ကြီး ဌာနကို ထိခိုက်မယ့် စကားမျိုး ပြောကြားဖို့ လုံးဝစိတ်ကူး မရှိပါဘူးခင်ဗျား။ ဒါပေမဲ့ ဒီမိုကရေစီနဲ့ ပတ်သက်ပြီး ပညာရေးဝန်ကြီးဌာနကို ကျွန်တော်မေးခွန်း(၂)ခု မေးထားပါတယ်။ ပညာရေး ဝန်ကြီးဌာနမှလည်း ပြန်ကြားစာများ ရရှိပြီးဖြစ်ပါတယ်။ အဆိုအနေနဲ့ အဆိုကို ထောက်ခံ ဆွေးနွေးတဲ့အခါမှာ ပညာရေးဝန်ကြီးဌာနမှ ပြန်ကြားစာများမှ ကောက်နုတ်ဆွေးနွေးရမှာ ဖြစ်ပါတယ်ခင်ဗျား။ ခေတ်နဲ့ စနစ်နဲ့ မညီတော့တဲ့ ပြန်ကြားချက်များကို ကောက်နုတ် ဆွေးနွေး တင်ပြမှုများ ပြုလုပ်တဲ့အခါမှာ ပညာရေးဌာနရဲ့ သဘောထားများနဲ့ တိုက်ဆိုင်မှုမရှိတာ ပါဝင် ပါက ကျွန်တော့်အပေါ် နားလည်ခွင့်လွှတ်ပေးပါရန်တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ပညာရေးဌာနဟာ ကျွန်တော့်ရဲ့ ကျေးဇူးရှင်ဖြစ်သည်နှင့်အညီ ကျွန်တော့်အနေနဲ့ တတ်နိုင်တဲ့ဘက်က ကျေးဇူးဆပ်ဖို့ပဲ အမြဲစဉ်းစားနေသူ ဖြစ်ပါတယ်။ ဒါကြောင့် ၁၉၉၆ ခုနှစ် ကျွန်တော် အငြိမ်းစားယူပြီးကတည်းက မြို့သစ်နဲ့ နတ်မောက်မြို့နယ်ထဲက ကျောင်းတွေ အဆင့်တိုးမြှင့်ရေး၊ ပညာရည်ထူးချွန်သူများကို ပညာရေးထောက်ပံ့ကြေး ပေးနိုင် ရေး၊ ပညာရည်ချွန်ဆုပေးပွဲများကို ကျင်းပနိုင်ရေးတို့ကို နှစ်စဉ် စဉ်ဆက်မပြတ် ပြုလုပ်ပေးနိုင်ခဲ့ ပါတယ်ခင်ဗျား။ ဒီလိုပြုလုပ်ပေးနိုင်ခဲ့ခြင်းဟာ ကျွန်တော့်အနေနဲ့ ကျေးဇူးရှင်ဖြစ်တဲ့ ပညာရေး ဝန်ကြီးဌာနကို ကျေးဇူးဆပ်တယ်လို့ပဲ ကျွန်တော်ခံယူထားပါတယ်။ ဥက္ကဋ္ဌကြီးခင်ဗျား။ ကျွန်တော် ပညာရေးဌာနကို မေးထားတဲ့မေးခွန်း(၂)ခုနဲ့ ပတ်သက်ပြီး ပညာရေးဌာနရဲ့ ပြန်ကြားချက်များသည် ခေတ်နဲ့ စနစ်နဲ့ မညီတော့တဲ့အတွက် ကျွန်တော်ရဲ့ကောက်နုတ်တင်ပြဆွေးနွေးချက်များဟာ ပညာရေးဌာန အပေါ် ကျေးဇူးဆပ်တဲ့ အနေနဲ့ ခေတ်နဲ့ စနစ်နဲ့အညီ ပြုပြင်ပြောင်းလဲဖို့ လိုသည်များကို အချိန်မီ ပြုပြင်ပြောင်းလဲနိုင်ရန်အတွက် ရည်ရွယ်ပြီး တင်ပြဆွေးနွေးခြင်းဖြစ်ပါတယ်လို့ ထပ်ဆင့်တင်ပြလိုပါတယ်ခင်ဗျား။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်ဘဝမှာ ငယ်စဉ်ကတည်းက မေ့လို့မရနိုင်တဲ့ ဒီမိုကရေစီနဲ့ ပတ်သက်တဲ့ အကြောင်းများနဲ့ ကြုံကြိုက်ခဲ့ ရမှုများကို တင်ပြလိုပါတယ်ခင်ဗျား။ ကျွန်တော်ဟာ ၁၉၄ရ ခုနှစ်က ကျွန်တော် အလယ်တန်း ပညာများကို သင်ယူနေတဲ့အချိန်မှာ ဖြစ်ပါတယ်။ (၇)တန်းပညာများကို သင်ယူနေတဲ့အချိန် ဖြစ်ပါတယ်။ ကျောင်းကတော့ အစိုးရအထက်တန်းကျောင်း နတ်မောက်မြို့ ဖြစ်ပါတယ်။ ကျောင်းအုပ် ဆရာကြီးကတော့ ဆရာကြီး ဦးစုမြိုင် ဖြစ်ပါတယ်။ ဆရာကြီး ဦးစုမြိုင် ဟာ အလယ်တန်းကျောင်းကို အစိုးရအထက်တန်းကျောင်း အသိအမှတ်ပြုဖို့အတွက် အခုခေတ် အခေါ်တော့ ကျောင်း(ခွဲ)ပဲခေါ်မလား၊ တွဲဖက်အထက်တန်းကျောင်းပဲခေါ်မလား၊ တိုးမြှင့်တင်ပြ တောင်းခံ ထားပြီးတော့ အလယ်တန်းနဲ့ အထက်တန်းများကို လက်ရှိဆရာများနဲ့ပဲ ပူးတွဲပြီးတော့ သင်ကြား ပေးခဲ့တဲ့ အခြေအနေရှိပါတယ်။ တစ်ခါတစ်ရံမှာ ဆရာမပြည့်စုံတဲ့အတွက် ဆရာကြီးဟာ အလယ်တန်းနဲ့ အထက်တန်း များကို (၇)တန်းနဲ့ (၈)တန်းကို ပူးတွဲသင်တဲ့အခါမှာ ဆရာကြီးအနေနဲ့ အင်္ဂလိပ်စာ၊ သမိုင်း၊ ပထဝီ တို့ကို အလွန်ကျွမ်းကျင်သူ ဖြစ်ပါတယ်။ ဒီလိုသင်တဲ့အခါမှာ တစ်ခါတစ်ရံမှာ သမိုင်းဘာသာ တွေကို သင်နေရင်းနဲ့ ဆရာကြီးက ဘာပြောသလဲဆိုတဲ့ အခါကျတော့ Of the People, By the People, for the People ဆိုတဲ့ အင်္ဂလိပ်စကားများကို ညှပ်ညှပ်ပြောသွားတာကို ကြားရ ပါတယ်။ အလယ်တန်းကျောင်းသား ဖြစ်သဖြင့် ဘာမှ ကျွန်တော်နားမလည်ခဲ့တာ အမှန်ပါခင်ဗျ။ တစ်နေ့ နံနက်ပိုင်းမှာတော့ စာသင်ချိန်ပြီးခါနီးမှာ ဆရာကြီးဦးစုမြိုင်ရဲ့ သားဖြစ်သူ ကျောင်းခန်းထဲသို့ ဝင်လာပြီးတော့ ဗိုလ်ချုပ်အောင်ဆန်း လုပ်ကြံခံရတဲ့ သတင်းကို ပြောကြားရာ ဆရာကြီးမှာ ဝမ်းနည်းစွာနဲ့ အိမ်ပြန်သွားသည်ကို ကျွန်တော်တို့ ကျောင်းသားများအနေနဲ့ စိတ်မကောင်းစွာပဲ ကျန်ရစ်ခဲ့ပါတယ်ခင်ဗျား။ ဒီလိုနဲ့ပဲ ကျွန်တော်ဟာ အထက်တန်းပညာများကို ဒီကျောင်းမှာပဲ ဆက်လက်ပြီးတော့ သင်ယူခဲ့တဲ့အခါမှာ ဒီ ဗိုလ်ချုပ်အောင်ဆန်း နဲ့ ဆရာကြီး ဦးစုမြိုင် တို့ဟာ ဘယ်လို စကားတွေ အပြောအဆို၊ အပေးအယူ လုပ်ထားတယ်တော့ မသိဘူး။ ကျွန်တော်တို့ အထက်တန်းပညာများကို သမိုင်းဘာသာသင်တဲ့ အခါမှာလည်းပဲ အခုနတုန်းက ပြောသွားတဲ့ အင်္ဂလိပ်စကားတွေကို ညှပ်ညှပ်ပြောသွားတာကို ကျွန်တော် အမြဲတစေ ကြားခဲ့ရ ပါတယ်။ ကျွန်တော့်အနေနဲ့ ဘာမှနားမလည်ခဲ့ပါဘူးခင်ဗျား။ ဥက္ကဋ္ဌကြီးခင်ဗျား။ ဒီလိုနဲ့ပဲ ကျွန်တော် တက္ကသိုလ်ဝင်တန်းကို ၁၉၅၄ ခုနှစ် အောင်တယ်။ တက္ကသိုလ်ပညာများကို ဆက်လက်သင်ကြားတဲ့အခါမှာ ကျွန်တော်ဘွဲ့ရပြီးတဲ့နောက် ကျွန်တော် မြို့ သစ်နဲ့ နတ်မောက်ကျောင်းမှာ အထက်တန်းပြဆရာအဖြစ် ဆက်လက်တာဝန်ထမ်းဆောင်ခဲ့ ခြင်း ဖြစ်ပါတယ်ခင်ဗျား။ ကျွန်တော်ဟာ ကျွန်တော့် ကျေးဇူးရှင်ဖြစ်တဲ့ ဆရာကြီးကို နှစ်စဉ် သွ���းကန်တော့ပါတယ်။ ၁၉၈၀ ခုနှစ်ခန့်ကတော့ ဆရာကြီးကို သွားရောက် ကန်တော့တဲ့အခါမှာ ဆရာကြီးက ကျွန်တော့်ကို ဒီမိုကရေစီစိတ်ထား အမည်ရှိ စာအုပ်တစ်အုပ် လက်ဆောင်ပေးလိုက် ပါတယ်။ ကျွန်တော့်အနေနဲ့ စိတ်လည်းမဝင်စားလို့ ဖတ်လည်းဖတ်မကြည့်ပါဘူးခင်ဗျာ။ အကြမ်း အားဖြင့် မှတ်မိတာကတော့ ၁၉၄၆ခုနှစ်က သံအမတ်ကြီး ဦးတင့်ဆွေ ရေးသားခဲ့တဲ့ စာအုပ် ဖြစ်ကြောင်းလောက်သာ ကျွန်တော် မှတ်မိပါတယ်။ ဥက္ကဋ္ဌကြီးခင်ဗျား။ အမျိုးသားလွှတ်တော်ကိုယ်စားလှယ်အဖြစ် အရွေးခံရပြီးနောက် ပထမအကြိမ် အမျိုးသားလွှတ်တော်အစည်းအဝေး လာရောက်တဲ့အချိန်မှာ ဗဟိုသမဝါယမ အသင်းမှ သံအမတ်ကြီး ဦးတင့်ဆွေ ရေးသားတဲ့ ဒီမိုကရေစီစိတ်ထားစာအုပ်ကို ဒုတိယအကြိမ် အဖြစ် ရိုက်နှိပ်ပြီး မေတ္တာလက်ဆောင်ပေးတာကို လက်ခံရရှိခဲ့ပါတယ်ခင်ဗျား။ ဒီစာအုပ်ဟာ ခေတ်နဲ့ စနစ်နဲ့ လိုက်လျောညီထွေဖြစ်တဲ့အတွက်၊ စာအုပ်ဖြစ်တဲ့အတွက် အလေးထား ဖတ်ရှု လေ့လာခဲ့ပါတယ်ခင်ဗျား။ ၎င်းစာအုပ်ထဲမှာ ဒီမိုကရေစီ သဘောတရားနဲ့ ဒီမိုကရေစီ ကျင့်စဉ် တို့ကို အသေးစိတ် ဖော်ပြထားတဲ့အတွက် ဒီမိုကရေစီရဲ့ အနက်အဓိပ္ပာယ်ကို ဖွင့်ဆိုရတာ လွယ်သလောက် ဒီမိုကရေစီ သဘောတရားနဲ့ ဒီမိုကရေစီ ကျင့်စဉ်တို့ဟာ အလွန်ခက်ခဲပါလား။ အလွန်လိုက်နာကျင့်သုံးဖို့ ခက်ပါလားဆိုတာကို ကျွန်တော် သိခဲ့ရပါတယ်။ ဒါ့ကြောင့် ကျွန်တော့်အနေနဲ့ ဒါကြောင့် ဒီမိုကရေစီစိတ်ထားနဲ့ ကျင့်စဉ်တို့ကို သံအမတ်ကြီး ဦးတင့်ဆွေ ရေးသားဖော်ပြလိုက်တဲ့အထဲမှာ ပါဝင်တဲ့ အချက်အလက်များကို ကျွန်တော်ခံစားတတ်တာပဲ ရှိပါတယ်။ ကျွန်တော်ပြန် မပြောတတ်တာ အမှန်ပါ။ ကျွန်တော့် 20923: obdájem o pood of the People, By the People, For the People soos ဒီမိုကရေစီကို ညွှန်းပြီးပြောခဲ့တာဖြစ်ကြောင်း နားလည်သဘောပေါက်မိပါတယ်ခင်ဗျား။ ဥက္ကဋ္ဌကြီးခင်ဗျား။ နိုင်ငံတော်အနေနဲ့ ဒီမိုကရေစီနိုင်ငံတော် တည်ဆောက်ရေးကို အဓိကဦးတည် ဆောင်ရွက်နေပါသဖြင့် ဒီမိုကရေစီ သဘောတရားများကို ကျယ်ကျယ်ပြန့်ပြန့် သိအောင်ဆောင်ရွက်ဖို့ လိုတယ်လို့ ထင်မြင်မိပါတယ်ခင်ဗျား။ အထူးသဖြင့် မျိုးဆက်သစ် လူငယ်များသိဖို့ လိုအပ်တဲ့အတွက် လွှတ်တော်သို့ အဆိုတင်သွင်းရန် (၂) ကြိမ်တိုင် ကျွန်တော် ကြိုးစားခဲ့စေကာမူ အကြောင်းကြောင်းကြောင့် ကျွန်တော်တင်ခဲ့တဲ့ အဆိုများကို ပြန်ပြီးတော့ ရုပ်သိမ်းထားခဲ့ပါတယ်။ ဒီမိုကရေစီနိုင်ငံတော် တည်ဆောက်ရာမှာ ဒီမိုကရေစီ သဘောတရား များကို ကျယ်ကျယ်ပြန့်ပြန့် သိရှိနားလည် သဘောပေါက်အောင် ဆောင်ရွက်ရန်လုပ်ငန်းမှာ အဓိကကျနေပါသဖြင့် ပညာရေးဝန်ကြီးဌာနသို့ မေးခွန်းအဖြစ် မေးခဲ့ပါတယ်ခင်ဗျား။ ပထမ မေးခွန်းအနေနဲ့ ကျွန်တော် ဘယ်ရက်က မေးတယ်၊ ဘယ်ရက်က ပြန်ကျတယ်၊ ဒါတော့ မတင်ပြပါရစေနဲ့။ အချိန်ကို လေးစားသောအားဖြင့်၊ အစိုးရကျောင်းများ၊ ဒေသကောလိပ်၊ တက္ကသိုလ်များတွင် ဒီမိုကရေစီ သဘောတရားများကို သင်ကြားပို့ချပေးရန် အစီအစဉ် ရှိ/မရှိ မေးခွန်း ဖြစ်ပါတယ်။ ပညာရေးဝန်ကြီးဌာနက ပြန်လာပါတယ်ခင်ဗျ။ ကျွန်တော် မေးတာကတော့ ဒီမိုကရေစီနဲ့ ပတ်သက်တဲ့ အဓိကကျတဲ့အချက်ပဲ မေးတာပါ။ သို့သော်လည်း ပညာရေးဝန်ကြီး ဌာနက ပြန်လာတဲ့အခါမှာ ပြည်သူ့နီတိရော၊ စာရိတ္တအပိုင်းတွေရော၊ လောကနီတိ အပိုင်းတွော ပြန်ကြားလာတယ်။ ဒါလည်း အလွန်ကောင်းတဲ့ အချက်အလက်ပါ။ ကျွန်တော်တို့ အလွန် ဝမ်းသာစရာကောင်းတဲ့ အချက်ပါ။ သို့သော် ဒီအထဲမှာ ကောက်နုတ်တင်ပြချင်တာကတော့ ကျွန်တော့်အနေနဲ့ ဒီမိုကရေစီနဲ့ ပတ်သက်တဲ့ အကြောင်းအရာကိုပဲ ကောက်နုတ်ပြီးတော့ တင်ပြ ပါမယ်။ ကျွန်တော် ပြန်ကြားလာတဲ့ ပညာရေးဌာန စာပါအတိုင်း၊ စာထဲမှာပါတဲ့အတိုင်း ကျွန်တော်ကောက်နုတ်တင်ပြပါမယ်။ ဒီမိုကရေစီစိတ်ထားနှင့် ဒီမိုကရေစီကျင့်စဉ် သင်ခန်းစာ များကို ရေးသားပြုစု၍ ထည့်သွင်းသင်ကြားနိုင်ပါသည်။ ဒီလိုပဲပြန်ကြား ထားပါတယ်ခင်ဗျား။ အဲဒီတော့ ကျွန်တော့်အနေနဲ့ ဒီမိုကရေစီ စိတ်ထားနှင့် ကျင့်စဉ် သင်ခန်းစာ များကို ရေးသားပြုစု ထည့်သွင်းသင်ကြားနိုင်ပါသည်လို့ ပြန်ကြားချက်ဟာ သင်ကြားပေးမယ့် အဓိပ္ပာယ်မရှိဟု ကျွန်တော် ထင်မြင်ယူဆပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ လွှတ်တော်နားတဲ့အချိန်မှာ ကျွန်တော် တာဝန် ကျတဲ့ နယ်မြေများကို ဆင်းသွားပြီးတော့ ကျွန်တော် အထက်တန်းကျောင်း (၃)၊ (၄)ကျောင်းလောက်ကို ဝင်ရောက်ပြီးတော့ ဆရာ/ဆရာမများနဲ့ ဆွေးနွေးခဲ့ပါတယ်။ ဒီဆွေးနွေးချက်အရ ဆရာ/ဆရာမများရဲ့ တင်ပြမှုကို ဒီမှာ ဆက်လက်တင်ပြလိုပါတယ်။ ပြည်သူ့နီတိနှင့် လောက နီတိဘာသာရပ်များကို သင်ကြားပို့ချပေးနေရသော်လည်း စာသင်ချိန် နည်းခြင်း၊ စာမေးပွဲ စစ်ဆေးသည့် ဘာသာရပ်မဟုတ်ခြင်း ဖြစ်သဖြင့် စိတ်ပါဝင်စားမှု မရှိကြကြောင်း လေ့လာတွေ့ ရှိရတဲ့အပြင် ဒီမိုကရေစီနဲ့ပတ်သက်ပြီး တစ်စုံတစ်ရာ ညွှန်ကြားချက်လည်း မရှိပါကြောင်း၊ ဒီမိုကရေစီစကားကို ပြောလည်းမပြောရဲကြပါကြောင်း လေ့လာတွေ့ရှိရပါတယ်ခင်ဗျား။ သို့အတွက် ကျွန်တော့်အနေနဲ့ ပညာရေးဝန်ကြီးဌာနကို ဒုတိယအကြိမ်ထပ်မံ မေးခွန်း မေးမြန်းဖို့ ပေါ်ပေါက်လာပါတယ်။ ဒါကြောင့် ကျွန်တော် ဒုတိယမေးခွန်းကို ဆက်မေးပါတယ်။ ဒါ ဒုတိယမေးခွန်း မေးလိုက်တဲ့အခါမှာတော့ အောက်ခြေကနယ်မြေက ဆရာ/ဆရာမများရဲ့ သဘောထားပါ ပါပါတယ်။ သူတို့သဘောထား ခုနက စာရိတ္တနဲ့ ပြည်သူ့နီတိ လို ဘာသာရပ် များပါ ထည့်သွင်းပြီးမေးလိုက်ပါတယ်။ ကျွန်တော်မေးလိုက်တဲ့ မေးခွန်းကတော့ စာရိတ္တနှင့် ပြည်သူ့နီတိဘာသာရပ်များ စာသင်ချိန်တိုးမြှင့်သတ်မှတ်ပေးရန်၊ ဒီမိုကရေစီ သဘောတရားများ ကို မသင်မနေရဘာသာရပ်အဖြစ် သင်ကြားပို့ချစေရန်နှင့် စာမေးပွဲစစ်ဆေးသည့် ဘာသာရပ် အဖြစ် သတ်မှတ်ရန်တို့နှင့် ပတ်သက်ပြီးတော့ ဆောင်ရွက်ပေးနိုင်မှု အခြေအနေကို သိရှိလိုပါကြောင်းဆိုပြီးတော့ မေးလိုက်ပါတယ်။ ဒီလိုမေးလိုက်တဲ့အခါမှာ ပညာရေးဝန်ကြီးဌာနက ပြန်လာပါတယ်။ ပြန်လာတာကို သူ့မူရင်းအတိုင်း ကောက်နုတ်တင်ပြပါမယ်။ ဒီမိုကရေစီ သဘောတရားနှင့် ကျင့်စဉ်များကို ပြုစုရာတွင် ဆိုရှယ်လစ်ဒီမိုကရေစီ အပိုင်းကို သိကျွမ်းသူများရှိသော်လည်း မူလဒီမိုကရေစီ Pure ဒီမိုကရေစီကျင့်စဉ်များနှင့် ပတ်သက်၍ ကျွမ်းကျင်စွာ သင်ကြားနိုင်ရန် သင်ကြားမည့် ဆရာများကို လေ့ကျင့်သင်တန်းပေး ခြင်းများ ဆောင်ရွက်ပြီးမှသာ စတင်သင်ကြားနိုင်မည်ဖြစ်ပါသည်။ အဲဒီလိုပြန်ကြားလာပါတယ်။ ပညာရေးဝန်ကြီးဌာနက။ ဒီပြန်ကြားချက်ဟာ မသေချာ၊ မရေရာသော ပြန်ကြားချက် ဖြစ်တယ်လို့ ကျွန်တော်ထင်မြင်ယူဆတဲ့အပြင် ခေတ်နဲ့စနစ်နဲ့ လိုက်လျောညီထွေမဖြစ်တဲ့ ပြန်ကြားချက်လည်း ဖြစ်နေပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေနဲ့ ဒီမိုကရေစီ သဘောတရားနဲ့ ကျင့်စဉ်တို့ကို မသင်မနေရဘာသာအဖြစ် သင်ကြားပို့ချပေးရန် အဆိုကို အမျိုးသားလွှတ်တော်သို့ တင်သွင်းဖို့ လိုနေပြီလို့ ကျွန်တော်ယူဆပါတယ်။ ဒီလိုယူဆရင်းနဲ့ စဉ်းစားနေတဲ့အချိန်မှာ ဥက္ကဋ္ဌကြီးခင်ဗျား။ စဉ်းစားတယ်ဆိုတာကို ကျွန်တော် နည်းနည်းလေး တင်ပြပါရစေ။ ကျွန်တော် အသက်ကြီးပါပြီ။ (၇၉)နှစ် ရှိပါပြီ။ ကျန်းမာရေးလည်း မကောင်းပါဘူး။ မပြည့်စုံပါဘူး ကျန်းမာရေး။ ဒီလို ကျန်းမာရေး ဖိစီးတဲ့အတွက် မှတ်မှတ်ရရပဲ၊ ကျွန်တော် နိုဝင်ဘာလ ၁ရ ရက်နေ့ ကဆိုရင် ပြည်ထောင်စုလွှတ်တော် တက်ခါနီးမှ အပြင်းအထန် ဝေဒနာခံစားရလို့ ကျွန်တော် ခွင့်ယူလိုက်ရပါတယ်။ သို့သော်လည်းပဲ ကံအားလျော်စွာပဲ လွှတ်တော်ကလည်းပဲ ၂၃ ရက်နေ့ ပြီးတဲ့အတွက်ကြောင့် ကျွန်တော် ကြာကြာခွင့်မယူလိုက်ရပါဘူး။ ဒီလိုနဲ့ ကျွန်တော် နားနားနေနေနဲ့ ပြန်ပြီးကောင်းမွန်လာတယ်ပဲပြောပါတော့။ သို့သော်လည်းပဲ ကျွန်တော့်ဝေဒနာ အခုခံစားနေရတယ်။ ကျွန်တော့် ခေါင်း၊ ဦးနှောက် လုံးဝမကြည်လင်ပါဘူး။ အမြဲတမ်း ထုံထိုင်းမှိုင်းဝေနေပါတယ်။ ဒီလို ဒါတွေကြောင့် ကျွန်တော် ဟာ ကိုယ့်ကိုယ်ကိုလည်း အားမရပါဘူး။ ကိုယ့်ကိုယ်ကိုပဲ ဒေါသဖြစ်ပါတယ်။ ဒီသက်တမ်းမှ၊ သက်တမ်းကုန်အောင်မှ ကျွန်တော် လွှတ်တော်မှ တက်တောင် တက်နိုင်ပါ့မလား။ ဒီဟာကို စဉ်းစားနေမိတာနဲ့ တစ်ပြိုင်နက် ငါအဆိုပြု တင်ပြထားတဲ့ဟာ တင်ပြပိုင်ခွင့်ရပါ့မလား။ တင်ပြ ပိုင်ခွင့် ရစေကာမူ ကျွန်တော်ဟာ ဒါကို ရှင်းလင်းတင်ပြနိုင်ပါ့မလား။ သို့လော သို့လော ကျွန်တော် စဉ်းစားနေတဲ့ အချိန်မှာ၊ စဉ်းစားနေတဲ့ အချိန် အခု အဆိုရှင် တင်ပြလာတဲ့ အဆိုနဲ့ ပတ်သက် ပြီးတော့ ကျွန်တော် ကြားသိလိုက်ရတဲ့အခါကျတော့ ကျွန်တော် တင်ပြခွင့်ရပြီဆိုပြီးတော့ကျွန်တော် အလွန့်အလွန်ကို ဝမ်းသာမိပါတယ်။ အဆိုရှင်ကိုလည်း အထူးကျေးဇူးတင်မိပါတယ် ဆိုတဲ့အကြောင်း တင်ပြလိုပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ ယနေ့အခြေအနေအရ ဒီမိုကရေစီ လမ်းကြောင်းပေါ်သို့ ရောက်နေပြီလို့ အများက ယုံကြည်လက်ခံထားပြီး ဖြစ်ပါတယ်။ ဒီမိုကရေစီ နိုင်ငံတော်ကို တည်ဆောက်မယ်လို့ ခံယူချက်ရှိပြီး ဒီမိုကရေစီ သဘောတရားများကို တတ်သိ နားလည် ကျွမ်းကျင်ပြီးဖြစ်တဲ့ ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ နိုင်ငံတော်သမ္မတကြီးနဲ့ အစိုးရအဖွဲ့ဝင် များ၊ သက်ရှိထင်ရှား တာရှည်စွာ ဆက်လက်ဦးဆောင်ကြီးကြပ် အုပ်ချုပ်သွားမယ် ဆိုရင်တော့ ဒီမိုကရေစီနိုင်ငံကို အနှေးနဲ့အမြန်ရောက်မယ်လို့ ကျွန်တော်ခံယူပါတယ်။ ယုံကြည်ပါတယ်။ သို့သော်လည်းပဲ ဒီပုဂ္ဂိုလ်တွေရဲ့ အသက်အရွယ်တွေကို ကြည့်လိုက်ရင် အသက် အရွယ် တော်တော်ကို ကြီးရင့်ကုန်ကြပါပြီ။ သက်တမ်း ဘယ်နှစ်ခုအထိ ဆောင်ရွက်နိုင်မလဲ။ ဘယ်လောက်ကြာ တာဝန်ယူဆောင်ရွက်နိုင်မလဲ။ ဒါဟာတော်တော်ကို မသေချာ မရေရာတဲ့ ကိစ္စပါ။ ဒီတော့ ကျွန်တော်စဉ်းစားပါတယ်။ ဒီတာဝန်တွေကို ပုခုံးလွှဲပြောင်း တာဝန်ပေးရမှာက မျိုးဆက်သစ် လူငယ်တွေ ဖြစ်ပါတယ်။ မျိုးဆက်သစ်လူငယ်တွေကို ပုခုံးလွှဲပြောင်း တာဝန်ပေး နိုင်မှသာ ကျွန်တော်တို့ ဒီမိုကရေစီနိုင်ငံတော်ကို ဒီစိတ်ဓာတ်တွေ ရင့်ကျက်ပြန့်ပွားပြီးတော့၊ တတ်သိနားလည်ပြီးတော့ ဒီမိုကရေစီနိုင်ငံ တည်ဆောက်တဲ့နေရာမှာ လွယ်လွယ်ကူကူ ချောချော မောမော အောင်အောင်မြင်မြင်ရောက်သွားမယ်လို့ ကျွန်တော် ဒီလိုပဲ ယုံကြည်ပါတယ်ခင်ဗျား။ မျိုးဆက်သစ်လူငယ်များကို ဒီမိုကရေစီစိတ်ထားနဲ့ ကျင့်စဉ်များကို ယခုအချိန် ကတည်းကစတင်ပြီး ပြုစုပျိုးထောင်သင်ကြားပေးဖို့ အထူးလိုအပ်ပါသဖြင့် ပြုစုပျိုးထောင် သင်ကြားတဲ့နေရာမှာ အလွယ်ကူဆုံးဖြစ်တဲ့ စာသင်ခန်းများမှ စရမှာ ဖြစ်ပါတယ်ခင်ဗျား။ သို့ပါ၍ ကရင်ပြည်နယ် မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးစောထွန်းမြအောင် တင်သွင်းတဲ့ လူငယ်ဗဟိုပြု အခြေခံအထက်တန်းကျောင်းများတွင် ဒီမိုကရေစီကျင့်စဉ်များကို လေ့ကျင့်ပျိုးထောင်ပေးရန် အဆိုကို ကျွန်တော် လေးလေးနက်နက် ထောက်ခံတင်ပြအပ်ပါတယ် ခင်ဗျား။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးအား အမှူးထား၍ ပြည်ထောင်စုဒုတိယဝန်ကြီးနှင့် လွှတ်တော်ကိုယ်စားလှယ်ကြီးများ အားလုံးကို ကျွန်တော် လေးစားစွာ မင်္ဂလာပါလို့ နှုတ်ခွန်း ဆက်သ ဂါရဝပြုပါတယ်။ ဥက္ကဋ္ဌကြီးခင်ဗျား။ ကျွန်တော် ဦးခင်မောင်ရီ၊ ဧရာဝတီတိုင်းဒေသကြီး မဲဆန္ဒနယ် အမှတ်(၆)အနေနဲ့ အမျိုးသားလွှတ်တော်ရဲ့ ဆဌမပုံမှန်အစည်းအဝေး ပထမဆုံးနေ့ မှာပဲ တင်သွင်းခဲ့တဲ့ ကရင်ပြည်နယ်မှ မဲဆန္ဒနယ် ကိုယ်စားလှယ်ကြီး ဦးစောထွန်းမြအောင် ရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ဒီလိုဆွေးနွေးရခြင်းနဲ့ ပတ်သက်လို့ ကျွန်တော် တင်ပြချင်တာကတော့ အကြောင်း (၃)ချက် ရှိပါတယ်။ ဒီအစည်းအဝေးမှာ တင်ထားတဲ့ ကျွန်တော်ရဲ့ မေးခွန်းနဲ့ အကြောင်းအရာချင်း တူနေခြင်း၊ (၂)အချက်က ပညာရေးဌာနမှာ ရှိခဲ့ပြီးသားဖြစ်တဲ့ အစဉ်အလာကောင်းတစ်ရပ်ကို မှေးမှိန်နေတာကို ပြန်လည်ဖော်ထုတ် စေချင်တဲ့ စိတ်ဓာတ် ရှိခြင်းနဲ့ နိုင်ငံတော်မှာ ကျင့်သုံးနေတဲ့ ပါတီစုံဒီမိုကရေစီစနစ်နဲ့ ပွင့်လင်းမြင်သာတဲ့ နိုင်ငံရေးလမ်းကြောင်း ဖော်ဆောင်နေခြင်းနဲ့ တစ်ထပ်တည်းကျနေတဲ့ အံဝင်ခွင်ကျဖြစ်တဲ့ အဆို ဖြစ်တဲ့အတွက်ကြောင့် ထောက်ခံရခြင်း ဖြစ်ပါကြောင်း လေးစားစွာ တင်ပြအပ်ပါတယ်။ ဥက္ကဋ္ဌကြီးခင်ဗျား။ ကျွန်တော်က မေးခွန်းကို အစ်ကိုကြီးဦးစောထွန်းမြအောင် က အဆို အဖြစ်နဲ့ တင်ထားတာဖြစ်ပါတယ်။ အကြောင်းအရာက တစ်ထပ်တည်း ဖြစ်ပါတယ်။ ချဉ်းကပ်ပုံ တော့ ကွာခြားပါလိမ့်မယ်။ အဆိုရှင်ရဲ့ အဆိုကတော့ လူငယ်ဗဟိုပြု အခြေခံအထက်တန်း ကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ပြည်ထောင်စု အစိုးရကို တိုက်တွန်းကြောင်းလို့ ပါပါတယ်။ ဆွေးနွေးလိုက်မှပဲ အဖြေရှင်းပါတယ်။ ကျွန်တော်လည်း ဒီခေါင်းစဉ် ဖတ်ကာစက အစီအစဉ်ဝေတဲ့ အချိန်တုန်းက မရှင်းပါဘူး။ ဆိုလိုတာကတော့ကျောင်းတွေမှာ ဒီမိုကရေစီကျင့်စဉ်ကို လေ့ကျင့်ပေးတဲ့ ကျောင်းကောင်စီ ပြန်လည်ဖော်ထုတ် ရေးကိစ္စဆိုတာ ကျွန်တော် အသေးစိတ် သိလိုက်ပါတယ်။ ဒါကြောင့် ကျွန်တော့် အဆိုနဲ့ တူနေတယ်လို့ ကျွန်တော် ဒါကို တမင် မေးခွန်းနဲ့ တူနေခြင်း ဖြစ်တယ်လို့ တင်ပြခြင်းဖြစ်ပါတယ်။ ဒါ အဆိုရှင်က ၁၉၅၁ ပတ်ဝန်းကျင်လောက်က ကျောင်းနေခဲ့တဲ့ အ.ထ.က(၁)ညောင်လေးပင်၊ ကျောင်းအုပ်ဆရာကြီး ဦးတင်မောင် လို့ ထင်ပါတယ်။ ဆရာကြီးလက်ထက်တုန်းက အဲဒီ ဆရာကြီးဟာ မေတ္တာ၊ စေတနာနဲ့ ကျောင်းသားလူငယ်များကို ဒီမိုကရေစီကျင့်စဉ်များကို လေ့ကျင့်ပျိုးထောင်ပေးခဲ့တာကို ပြန်လည်မှတ်မိပြီးတော့ တင်ပြခြင်း ဖြစ်တဲ့အခါမှာ နှစ်ကြာသွားသည်နှင့်အမျှ ကျောင်းကောင်စီ ဖွဲ့စည်းရေးတွေကို တင်ပြသွားတဲ့ အခါမှာ ဖွဲ့စည်းပုံလေးတွေ အနည်းငယ်လွဲနေတာကို ကျွန်တော် ပြန်ပြီးတော့ ရှင်းလင်း တင်ပြမှာ ဖြစ်ပါတယ်။ ဒီ ကျွန်တော်တို့ အဆိုဟာ မှန်ပါတယ်။ အဲဒီ ကျောင်းကောင်စီနဲ့ ပတ်သက်တဲ့ ညွှန်ကြားချက်တွေ ထွက်တာ ပါလီမန်ဒီမိုကရေစီစနစ်က ဖြစ်ပါတယ်။ ခေတ်စနစ်နဲ့ လျော်ညီတဲ့ စနစ်ကိုပဲ ပညာရေးက လိုက်ပြီးတော့ မူချတာ ဖြစ်တဲ့ အတွက်ကြောင့် အဲဒီခေတ်က ချခဲ့တဲ့ ပညာရေးလက်တွေ့ ဖွံ့ဖြိုးမှုလုပ်ငန်းများ ဆိုတဲ့ ခေါင်းစဉ်အောက်မှာ ပါ ပါတယ်။ ကျောင်းကောင်စီ ဖွဲ့စည်းပုံဟာ အတိအကျရှိပါတယ်။ ဖွဲ့စည်းပုံ စည်းမျဉ်း၊ မဲပေး ရွေးချယ်ပုံစနစ်၊ ဆိုရမယ့် ကတိသစ္စာ(၄)ချက်ကအစ အကုန်လုံး အတိအကျ ပြဋ္ဌာန်းထားပြီးတော့ လုပ်ခဲ့တာဖြစ်ပါတယ်။ ပညာရေးမူဝါဒမှာလည်း ဒီအတိုင်းပဲ ပါပါတယ်။ ကျောင်းကောင်စီ ဖွဲ့တာနဲ့ပတ်သက်လို့ သီချင်းလေးတော့ အားလုံးကြားဖူးမှာ ဖြစ်ပါတယ်။ အသင်း(၄)သင်းဖွဲ့ပါသည် ကျန်စစ်သားနဲ့ ဘုရင့်နောင်၊ ဗန္ဓုလနဲ့ အလောင်းဘုရားနဲ့တည်၊ အဲဒါက အခုတော့ ပြောင်းသွားပြီဆိုတော့ အသင်းက (၁)သင်းက တိုးလာတာဖြစ်နေတာ၊ ဒါကြောင့် အသင်း(၄)သင်းပဲ မဟုတ်တော့ဘူး။ အသင်းက(၅)သင်း ဖြစ်နေပါပြီ။ ကျွန်တော် ဖွဲ့စည်းပုံနဲ့ ပတ်သက်လို့ နည်းနည်းလေး ပြန်ပြီး ရှင်းပြချင်ပါတယ်။ ဟိုတုန်းက ဒါကို ပညာညွှန်ကြားရေးဝန်ရုံး လို့ခေါ်တဲ့ အခုတော့ အခြေခံပညာဦးစီး ဌာနများအဖြစ်နဲ့ (၃)ခုခွဲသွားပါတယ်။ အဲဒီအောက်မှာရှိတဲ့ ကျောင်းသားရေးရာဌာနတို့၊ ဘာတို့ ကနေ ပညာရေးလက်တွေ့ဖွံ့ဖြိုးမှုဌာနတို့ကနေ ဒါကို တိုက်ရိုက်ကြီးကြပ်တာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုမှာပါတဲ့ ကျောင်းကောင်စီဖွဲ့စည်းပုံမှာ အ.ထ.က သာမက ပါဘူး။ အလယ်တန်းကျောင်းအဆင့်အထိပါ ဖွဲ့ခွင့်ရှိပါတယ်။ အ.ထ.က ကတော့ ဖွဲ့စည်းပုံမှာ သူက အတန်းပိုပါတယ်။ အလယ်တန်းကျောင်းက (၅)၊ (၆)၊ (၇)၊ (၈) မှာရှိပြီး၊ ဟိုက (၉)၊ (၁၀) ပိုတဲ့အတွက်ကြောင့် အ.ထ.က များဟာ (၂)တန်းပိုတဲ့အတွက်ကြောင့် ဖွဲ့စည်းပုံမှာလည်း (၂)ယောက် ပိုတဲ့သဘော ရှိပါတယ်။ ကျွန်တော် အဲဒါကို အသေးစိတ် ရှင်းပြပါ့မယ်။ ဖွဲ့စည်းပုံအရ ကျောင်းကောင်စီရဲ့ ဥက္ကဋ္ဌသည် ကျောင်းအုပ်ကြီးဖြစ်ပါတယ်။ ဒါဖွဲ့စည်းပုံမှာ ဒါသူ့ရဲ့ By Distinction လုပ်ရတာ ဖြစ်ပါတယ်။ ဒုတိယဥက္ကဋ္ဌ ရှိပါတယ်။ ဒုတိယဥက္ကဋ္ဌ က ကျောင်းရဲ့ တာဝန်ခံကျောင်းအုပ်တို့၊ ဒုကျောင်းအုပ်တို့ ပုံစံမျိုးရှိမယ့် Senior ပေါ့ ဝါအရင့်ဆုံး ဆရာကို တာဝန်ပေးပါတယ်။ ဒါတိုက်ရိုက် တာဝန်ပေးတဲ့စနစ်ပါ။ အလားတူပဲ အသင်း(၄) သင်းမှာ တာဝန်ခံလို့ ခေါ်ပါတယ်ခင်ဗျ။ ခေါင်းဆောင်နဲ့ တာဝန်ခံ ကွဲပါတယ်။ တာဝန်ခံဟာ ဆရာဖြစ်ပါတယ်။ အသင်း(၄)သင်းရဲ့ ဆရာ(၄)ယောက်၊ တာဝန်ခံ(၄)ယောက် ခန့်ပါတယ်။ အခုတော့ (၅)ယောက်ခန့်ရမှာပေါ့။ အဲဒီတော့ ဆရာပိုင်းက ကျောင်းအုပ်ကြီးရယ်၊ ဒုဥက္ကဋ္ဌရယ်၊ အသင်း(၄)သင်း တာဝန်ခံရယ်ဆိုတော့ သူက (၆)ယောက်ပါတာ ဖြစ်ပါတယ်။ ဒါက ဆရာဘက်က ဖြစ်ပါတယ်။ ကျောင်းသားဘက်က အနေနဲ့ဆိုလို့ရှိရင်တော့ သူက အထက်တန်းကျောင်းတွေမှာ အတန်းပိုတဲ့ အတွက်ကြောင့် သူက (၁၂)ယောက်ဖြစ်ပါတယ်။ ကျွန်တော် ရှင်းပြ လို့ရှိရင် အတွင်းရေးမှူးကတော့ အထက်တန်းရော၊ အလယ်တန်းရော ရှိပါတယ်။ တွဲဖက်အတွင်း ရေးမှူးက အထက်တန်း၊ အလယ်တန်းရော ရှိပါတယ်။ အသင်း(၄)သင်းရဲ့ ခေါင်းဆောင်ပါ ခင်ဗျား။ ခေါင်းဆောင်ကတော့ အထက်တန်းရော၊ အလယ်တန်းရော ရှိပါတယ်။ အထက်တန်းကျောင်းမှာ ကျတော့ (၅)၊ (၆)၊ (၇)၊ (၈)၊ (၉)၊ (၁၀) ဆိုပြီးတော့ ရွေးချယ်ခွင့်၊ မဲပေးခွင့် ရှိတဲ့အတန်း (၆)တန်းဖြစ်တဲ့အတွက်ကြောင့် အတန်းပတ်လည် ကိုယ်စားလှယ်(၆)ယောက် ရှိတဲ့အတွက်ကြောင့် သူက (၁၂)ဦး ဖြစ်ပါတယ်။ ဆရာပိုင်းက (၆)ဦး၊ ကျောင်းသားပိုင်းက (၁၂)ဦးမို့လို့ ဖွဲ့စည်းပုံမှာ ကျောင်းသား၊ ဆရာ ပေါင်းလိုက်ရင် (၁၈)ဦး ဖြစ်ပါတယ်။ အလယ်တန်းကျောင်းမှာတော့ သူက (၈)တန်းထိပဲ ရှိတဲ့အတွက်ကြောင့် အတန်းပတ်လည် ခေါင်းဆောင်(၂)ဦး လျော့တဲ့အတွက်ကြောင့် သူ့ရဲ့ ဖွဲ့စည်းပုံဟာ (၂) ဦးလျော့နေမှာ ဖြစ်ပါတယ်။ ကျွန်တော်တို့ ရွေးချယ်ပုံစနစ်က အဆင့်(၃)ဆင့် ရှိပါတယ်။ အလွန် ဒါဟာ စနစ်ကျပြီးတော့ဒီမိုကရေစီ ကျင့်စဉ်နဲ့ အလွန်ညီပါတယ်ခင်ဗျား။ ကျွန်တော် အဲဒါလေးကို တင်ပြချင်ပါတယ်။ အဲဒီ ကျောင်းတွေမှာ ဆရာနဲ့ ကျောင်းသားနဲ့ ပူးပေါင်းဆောင်ရွက်ခွင့်ရှိတဲ့ အဖွဲ့အစည်းဟာ ဒီတစ်ခုပဲ ရှိပါတယ်။ မိဘဆရာအသင်းဆိုတာကတော့ ဆရာနဲ့ မိဘနဲ့ ပူးပေါင်းပြီး ဖွဲ့စည်းတာ ဖြစ်ပါတယ်။ မိဘ/ဆရာပူးပေါင်း ကလေးပညာကောင်း ဆိုတဲ့ဟာနဲ့ ပညာသင်ကြားရေးကို ပံ့ပိုးတဲ့ အဖွဲ့အစည်း ဖြစ်ပြီးတော့ ဒီဘက်က ကျောင်းကောင်စီကတော့ ဆရာနဲ့ ကျောင်းသားနဲ့ ပူးပေါင်း ပြီးတော့ ပညာရေး လက်တွေ့ဖွံ့ဖြိုးမှုလုပ်ငန်းများနဲ့ တစ်နည်းအားဖြင့် ကျောင်းရဲ့ Activities တွေ ဖွံ့ဖြိုးတိုးတက်အောင်လုပ်တဲ့ အဖွဲ့အစည်းဖြစ်ပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ကျွန်တော် ရွေးချယ်ပုံကတော့ အထက်တန်းကျောင်းက ကျွန်တော် စပြောပါမယ်။ ပဉ္စမတန်းနဲ့ အထက်ပဲ ဒါကျောင်းကောင်စီအသင်းဝင် ဖြစ်ပါတယ်။ မူလတန်းတွေ မပါပါဘူး။ အဲဒီတော့ နှစ်စဉ်ဇွန်လထဲမှာ ကျောင်းသားတွေ ကျောင်းအပ်ပြီးလို့ရှိရင် (၃)ပတ်လောက်နေရင် ဇွန်လမကုန်ခင်မှာပဲ အတန်းပိုင်ဆရာကနေ သူ့အတန်းထဲမှာရှိတဲ့ ကျောင်းသားကို မျှတအောင်ခွဲရပါတယ်။ အသက်အရွယ်အား၊ နောက်ပြီးတော့ ပညာအရည်အချင်း၊ နောက် လူရဲ့ ထွားကျိုင်းမှု၊ မျှမျှတတဖြစ်အောင် ကျား/မ လည်း အချိုးညီအောင် သူက အသင်း(၄)သင်း ခွဲချ လိုက်ပါတယ်။ အခုကတော့ (၅)သင်းခွဲရပါတယ်။ အသင်း(၄)သင်းမှာ ဗန္ဓုလ၊ ဘုရင့်နောင်၊ ကျန်စစ်သား၊ အလောင်းဘုရားဆိုတဲ့ အသင်း(၄)သင်းရှိပါတယ်။ ဝါ၊ စိမ်း၊ နီ၊ ပြာ လို့ အစဉ်လိုက် ဖြစ်ပါတယ်။ အဲဒီ အသင်း(၄)သင်းဖွဲ့တဲ့ အလုပ်က ဇွန်လထဲမှာ ပြီးရပါတယ်။ ဘာဖြစ်လို့လဲဆိုတော့ ဇူလိုင်ပထမပတ်မှာ ကျောင်းကောင်စီရွေးမှာ ဖြစ်ပါတယ်။ အသင်း(၄)သင်းတင် မကပဲနဲ့ အသင်း(၄)သင်းရဲ့ ခေါင်းဆောင်(၄)ဦးနဲ့ အတန်းရဲ့ ခေါင်းဆောင်၊ အတန်းခေါင်းဆောင်(၁)ယောက်၊ (၅)ယောက်ကို ဒီကျောင်းသားတွေက ရွေးပါတယ်။ အပြာအသင်းကို အပြာအသင်းက စိတ်ကြိုက် ခေါင်းဆောင်(၁)ယောက် ရွေးတယ်။ အနီအသင်းက အနီအသင်းခေါင်းဆောင် ရွေးတယ်။ အဝါအသင်း က ရွေးတယ်။ အစိမ်းအသင်းက ရွေးတယ်။ အားလုံးတစ်ကျောင်းလုံး စိတ်ကြိုက်က အတန်းခေါင်းဆောင် ဖြစ်ပါတယ်။ ဒါကြောင့် အတန်းတိုင်း တန်းခွဲတစ်ခွဲမှာ ပဉ္စမတန်း(က)ဆိုရင် ဝါ၊ စိမ်း၊ နီ၊ ပြာ ခေါင်းဆောင်(၄)ယောက်နဲ့ ကျောင်းသားခေါင်းဆောင် (၁)ယောက်ဖြစ်ပါတယ်။ တန်းခွဲ(၁၀)ခွဲ ရှိမယ်၊ (၅)ခွဲရှိမယ်ဆိုရင် ရှိသလောက် ဒီအတိုင်းရွေးပါတယ်။ ဒါကြောင့်မို့လို့ အဲဒီမှာ အတန်းပတ်လည်တွေမှာဆိုရင် အတန်းတိုင်း၊ အတန်းတိုင်းမှာ အသင်း(၄)သင်း ခေါင်းဆောင်တွေနဲ့ အတန်းခေါင်းဆောင်တွေ ရှိပါတယ်။ အလားတူ ဆဋ္ဌမ၊ သတ္တမ၊ အဋ္ဌမစသည်ဖြင့် ဒီလိုပဲ (၁၀)တန်းထိ တက်သွားတာ ဖြစ်ပါတယ်။ ပထမအဆင့် ရွေးချယ်တာကိုတော့ အတန်းပိုင်ဆရာရဲ့ ကြီးကြပ်မှုနဲ့ ရွေးတာဖြစ်ပါတယ်။ ဒါ ပထမအဆင့် ဖြစ်ပါတယ်။ ဒုတိယအဆင့်ကတော့ ပတ်လည်ပြန်ရွေးပါတ���်ခင်ဗျ။ ပတ်လည်ဆိုတာ စောစောတုန်းက ပဉ္စမတန်းမှာ (က)၊ (ခ)၊ (ဂ)၊ (ဃ) (၄)ခွဲရှိတယ်ပဲ ထားပါတော့၊ ဝါ၊ စိမ်း၊ နီ၊ ပြာ (၄)ယောက် ရှိတဲ့အတွက်ကြောင့် အတန်း(၄)ခန်း ပေါင်းလိုက်ရင် အဝါက (၄)ယောက်၊ အစိမ်း (၄)ယောက်၊ အနီ (၄)ယောက်၊ အပြာ (၄)ယောက် ဖြစ်ပါတယ်။ အလားတူပဲ အတန်းခေါင်းဆောင်လည်း (၄)ယောက် ဖြစ်ပါတယ်။ အဲဒါကို ပဉ္စမတန်း ပတ်လည် ကျောင်းသားအားလုံးက ဝိုင်းပြီး မဲထည့်ရတာ ဖြစ်ပါတယ်။ ဒါကြောင့် အဝါအသင်း မှာ ပဉ္စမတန်းအားလုံးအတွက် ခေါင်းဆောင်(၁)ယောက်တက်လာမယ်၊ အစိမ်းအတွက် (၁)ယောက် တက်လာမယ်။ အနီအတွက် တက်မယ်။ အပြာအွက် တက်မယ်။ အလားတူ ပဲ အတန်း ခေါင်းဆောင် (၄)ယောက်ထဲက ပဉ္စမတန်းကျောင်းသား အားလုံးကြိုက်တဲ့ (၁)ယောက် က ပဉ္စမတန်းပတ်လည် ကိုယ်စားလှယ် ဖြစ်ပါတယ်။ ခေါ်တာက ပတ်လည်ကိုယ်စားလှယ်လို့ ခေါ်ပါတယ်။ ကျောင်းသားကိုယ်စားလှယ် ဖြစ်ပါတယ်။ အလားတူပဲ ဆဋ္ဌမ၊ ဒသမဆိုတဲ့ အခါကျတော့ ဒုတိယအဆင့်မှာ ကျွန်တော်တို့က ပတ်လည်ရသွားပါတယ်။ အတန်းတွေရဲ့ အတန်းခေါင်းဆောင်ရမယ်၊ အတန်းအားလုံးရဲ့ အသင်း ခေါင်းဆောင် ရပါမယ်။ တတိယအဆင့် ရွေးချယ်ပွဲကျတော့ ဒုတိယအဆင့်ကို ကျွန်တော် ပြန်ပြော ရရင်တော့ အတန်းမှူးတွေနဲ့ အတန်းပိုင်တွေရဲ့ ကြီးကြပ်ပြီး ရွေးတာဖြစ်ပါတယ်။ တတိယ အဆင့်ကျတော့ နောက်ဆုံးအဆင့်ကျတော့ ကျောင်းကောင်စီမှာ ကျောင်းအုပ်ကြီးက ဒုတိယ ဥက္ကဋ္ဌ တာဝန်ပေးပြီးပြီ၊ အသင်းခေါင်းဆောင် တာဝန်ခံဆရာမကြီးလည်း ဆရာ/ဆရာမ (၄)ယောက် တာဝန်ပေးပြီးပြီဆိုတော့ အဲဒီ(၄)ယောက်က ခေါင်းဆောင်ပြီးတော့ ကော်မရှင်သဘောနဲ့ အတန်း ပိုင်တွေ၊ အတန်းမှူးတွေ စုပြီးတော့မှ တစ်ကျောင်းလုံး ရွေးချယ်ပွဲ လုပ်ရပါတယ်။ သူကပိုပြီးတော့ ကျယ်ပြန့်ပါတယ်။ (၅)၊ (၆)၊ (၇)၊ (၈)၊ (၉)၊ (၁၀) အဝါအသင်းခေါင်းဆောင် တွေချည်းပဲ နာမည်ရေး၊ အစိမ်းချည်းပဲရေး၊ အဲဒီလို ကျောက်သင်ပုန်းမှာ တင်ပေးရပါတယ်။ တင်ပြီးတော့မှ မဲရုံထဲမှာ တစ်ကျောင်းလုံးမှာရှိတဲ့ ကျောင်းသားတွေက အဝါအသင်းတွေကလာ အဝါအသင်း ခေါင်းဆောင်တစ်ယောက်ပဲရွေး၊ အစိမ်းကတစ်ယောက်ရွေးဆိုတဲ့ အခါကျတော့ တစ်ကျောင်းလုံး မှာရှိတဲ့ အဝါအသင်းအားလုံးက ကျောင်းသားတွေရဲ့ စိတ်ကြိုက်နဲ့ ရွေးထားတဲ့ ကျောင်း တစ်ကျောင်းလုံးရဲ့ အဝါအသင်းခေါင်းဆောင်၊ အစိမ်းအသင်းခေါင်းဆောင်လို့ ဖြစ်လာပါတယ်။ ဒါကြောင့် အသင်းခေါင်းဆောင်ကြီး (၄)ယောက်ရပါတယ်။ အတန်းခေါင်းဆောင် ကတော့(၆)ယောက် ရမယ်။ (၅)၊ (၆)၊ (၇)၊ (၈)၊ (၉)၊ (၁၀)။ (၁၀)ယောက်ဖြစ်ပါတယ်။ အတွင်ရေးမှူးက ဘယ်သူဖြစ်ပါသလဲဆိုတော့ အဲဒီထဲမှာ မဲအများဆုံး ကျောင်းသားမဲ အများဆုံး ရတဲ့သူက အတွင်းရေးမှူး ဖြစ်သွားပါတယ်။ အဲဒီတော့ ဘယ်သူဖြစ်နိုင်လဲလို့မေးရင် အသင်း ခေါင်းဆောင်ထဲကလည်း ဖြစ်နိုင်ပါတယ်။ အတန်းခေါင်းဆောင်ထဲကလည်း ဖြစ်နိုင်ပါတယ်။ ဒါကြောင့် မဲပေးစဉ်က ဒုတိယအများဆုံး လူကိုလည်း မှတ်တမ်းတင်ထားရပါတယ်။ ကျွန်တော်တို့ ဒုတိယသမ္မတ ရွေးသလိုပါပဲ။ သမ္မတရွေးပြီးတော့ ဒုတိယအများဆုံးက ဒုတိယသမ္မတ အဖြစ်ရွေးသလိုပဲ အတွင်ရေးမှူး ရွေးလိုက်တဲ့အခါမှာ အတွင်းရေးမှူးက တက်သွားတဲ့အတွက်ကြောင့် သူ့နေရာကို အစားထိုးဖို့အတွက် အသင်းခေါင်းဆောင်ထဲကဖြစ်ရင် ဒုတိယမဲအများဆုံးဟာ သူ့နေရာမှာ အစားထိုးဝင်ရောက်ပါတယ်။ အတန်းခေါင်းဆောင်တွေ ဥပမာ- (၁၀)တန်း ခေါင်းဆောင်က အတွင်းရေးမှူး ဖြစ်သွားလို့ရှိရင် (၁၀)တန်းကျောင်းသားတွေထဲက ဒုတိယမ် အများဆုံးက တက်ရ ပါတယ်။ ဒါဒုတိယနေရာပါ။ တွဲဘက်အတွင်းရေးမှူးကျတော့ အဆိုပြု တစ်ဝက်၊ ရွေးတာ တစ်ဝက်ဖြစ်ပါတယ်။ ကျောင်းအုပ်ကြီးက(၃)ယောက်ကို သူက အဆိုပြုလိုက်ပါတယ်။ ကျောင်းကောင်စီ အရွေးချယ်ခံ ပုဂ္ဂိုလ်(၁၈)ယောက်က ထိုင်ပြီးတော့မှ ဒီ(၃)ယောက်ထဲမှ ကြိုက်ရာ(၁)ယောက်ကိုပဲ သူရွေးတာ ဖြစ်တဲ့အတွက်ကြောင့် ဒါလည်း မဲထဲပါပါတယ်။ ဆိုတော့ ရွေးချယ်ပုံအဆင့်ဆင့်ကို ပြန်ကြည့်ရင် ယနေ့ လုပ်ခဲ့တဲ့ ရပ်ကွက်/ကျေးရွာ အုပ်ချုပ်ရေးမှူး ရွေးတာထက်တောင် ပိုပြီးတော့ သူက အဆင့် များပါတယ်။ စနစ်လည်း ပိုကျပါတယ်။ ဒါ ဒီမိုကရေစီကျင့်စဉ်စစ်စစ် ဖြစ်ပါကြောင်းတင်ပြအပ် ပါတယ်။ အဲဒီတော့ ဒီဖွဲ့စည်းပုံဟာ ရှိပြီးသား ဖြစ်ပါတယ်။ အလယ်တန်းကျောင်းကျတော့ အတန်း(၂)တန်း လျော့ပါတယ်။ ဒါကြောင့် ကျောင်းသားဦးရေ EC၊ ကျောင်းကောင်စီ Eျော့ပါတယ်။ ဇူလိုင်လ ဒုတိယပတ်မှာ အပြီးဖွဲ့ရပါတယ်။ ပညာရေးဌာနကို အစီရင်ခံစာ တင်ရပါတယ်။ မြို့နယ်ကတစ်ဆင့် တင်ရပါတယ်။ ပြီးတော့မှ သူက ကျောင်းရဲ့ Assembly ကျောင်းသားစုံညီစုဝေးပွဲကြီးမှာ ကျောင်းအုပ်ကြီးရှေ့မှာ၊ နိုင်ငံတော်အလံရှေ့မှာ အသင်း(၄)သင်း အလံတွေကိုင်ပြီးတော့ ကျွန်တော်တို့ တစ်ကျောင်းလုံးပါဝင်လျက် EC က သစ္စာဆိုတယ်။ နောက်ပြီး တစ်ကျောင်းလုံးပါဝင် သစ္စာဆိုရတယ်။ ကတိသစ္စာ(၄)ချက်ပဲ ရှိပါတယ်။ မိမိကိုယ်ကို ကောင်းအောင် ကြိုးစားမည်။ မိမိအတန်းကို ကောင်းအောင် ကြိုးစားမည်။ မိမိကျောင်းကို ကောင်းအောင် ကြိုးစားမည်။ မိမိတိုင်းပြည်အတွက် ကောင်းအောင် ကြိုးစားမည်ဆိုတဲ့ သစ္စာ (၄)ချက်ကို ဆိုရပါတယ်။ ငယ်ငယ်ထဲ Odth ပေါ့၊ ဒါသစ္စာခံယူတာလည်း လေ့ကျင့်သင်ကြား ပေးတာ ဖြစ်ပါတယ်။ ဒုတိယပတ်မှာ အားလုံးပြီးလို့ရှိရင် ကျောင်းကောင်စီ အမည်စာရင်းနဲ့တကွ ဌာန ဆိုင်ရာကို တင်ပြရပါတယ်။ ဟိုတုန်းက ဒါအဓိက လုပ်ငန်းပါ။ ကျွန်တော်တို့ ကျောင်းအုပ် ဖြစ်တဲ့ထိအောင် ဒါတွေ ပါပါတယ်။ ကျွန်တော်က အထက်တန်းပြ(၁၁)နှစ် လုပ်ခဲ့တုန်းကတော့ ဗန္ဓုလအသင်းရဲ့ ခေါင်းဆောင်တာဝန်ခံချည်းပဲ တာဝန်ပေးခံရတယ်။ ကျောင်းအုပ် ဖြစ်သွားတဲ့ အခါကျတော့ Automatic ကျောင်းကောင်စီဥက္ကဋ္ဌ ဖြစ်သွားတဲ့ အတွက်ကြောင့် ဒါတွေကို ကြီးကြပ်လုပ်ခဲ့တာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီ ကျောင်းကောင်စီဟာ ကျောင်းထဲမှာ ပညာရေးလက်တွေ့ ဖွံ့ဖြိုးမှုလုပ်ငန်းလို့ခေါ်တဲ့ Co - Curriculum Activities ပေါ့၊ ဒီလုပ်ငန်း တွေအောက်မှာပါတဲ့ ဝါသနာအသင်းအဖွဲ့တွေ ရှိပါတယ်ခင်ဗျာ။ စိုက်ပျိုးရေး၊ အနုပညာ၊ ပန်းချီ၊ မိန်းကလေးတွေကျတော့ အိမ်တွင်းမှု၊ နောက်ပြီးတော့ ကျွန်တော်တို့ အားကစား စတဲ့ အသင်းအဖွဲ့ တွေ ရှိပါတယ်။ ဖွဲ့ခွင့် ရှိပါတယ်။ အဲဒီအသင်းအဖွဲ့တွေမှာ စောစောတုန်းက ကျောင်းကောင်စီမှာပါခဲ့တဲ့ကျောင်းသားများ သည်၊ အမှုဆောင်များသည် အတွင်းရေးမှူး တာဝန်တွေ ယူရပါတယ်။ ဆရာမတွေကတော့ ဥက္ကဋ္ဌ ဖြစ်ပါတယ်။ ဒါကြောင့် ကျောင်းသားနဲ့ ဆရာနဲ့ ပူးပေါင်းပြီးတော့ ငယ်စဉ်ကတည်းက အသင်းအဖွဲ့တွေမှာ ပါဝင်ဆောင်ရွက်တတ်တဲ့ အလေ့အကျင့်ရအောင် စီစဉ်ပေးတဲ့ အစီအစဉ် ကောင်းတစ်ရပ် ဖြစ်ပါကြောင်း ဥက္ကဋ္ဌကြီးအား လေးစားစွာ တင်ပြအပ်ပါတယ်။ နောက်ပြီးတော့ တစ်လ တစ်ကြိမ် ကျွန်တော်တို့က ဒါ အသင်းချင်း ယှဉ်ပြိုင်ပါတယ်။ ဝါ၊ စိမ်း၊ နီ၊ ပြာ အခုတော့(၅)သင်းပေါ့။ ယှဉ်ပြိုင်ပြီးတော့ စောစာတုန်းက အားကစားဆိုလဲ အားကစား၊ ပညာရေးဆိုတာ ပညာကျတော့ အကျမရှိတဲ့ အသင်းပေါ့၊ လပတ်စာမေးပွဲမှာ ကျတဲ့သူ မရှိဘူးဆိုဒါ အမှတ်ရတာပဲ။ အဲဒီလို ဆရာမတွေက စနစ်တကျ အမှတ်ပေးပြီးတော့ အားလုံးပေါင်းလိုက်တဲ့ အခါမှာ ပညာရေး လက်တွေ့ဖွံ့ဖြိုးမှုတွေအားလုံးမှာ အပြာအသင်းက ပထမရရင် ကျောင်းကောင်စီရဲ့ အလံ၊ အသင်း(၄)သင်းမှာ အပြာကိုအပေါ်ဆုံးက တင်ရပါတယ်။ ဒုတိယ အမှတ်ရတဲ့သူက အစိမ်း အဲဒီလို တင်သွားတာဖြစ်ပါတယ်။ ဒီစနစ်ဟာ အင်မတန် အသင်းလိုက်ယှဉ်ပြိုင်တာ ဂုဏ်ယူကြပြီးတော့ မိမိအသင်း အလံ ထိပ်ရောက်သွားပြီးဆိုလို့ရှိရင် ကျောင်းသားများ အလွန်ပျော်ရွှင်ကြပါတယ်။ ကျောင်းသားတွေ Fdir Competition ဖြစ်တဲ့ မျှတစွာ ယှဉ်ပြိုင်ချင်းဖြစ်ပြီးတော့ ကျောင်းသားတွေဟာ ကိုယ့်ကိုယ်ကို ဂုဏ်ယူတတ်တဲ့ အကျင့်ရှိအောင် လေ့ကျင့်ပေးခြင်း ဖြစ်ပါတယ်။ ကျောင်းကောင်စီ အတွင်းရေးမှူး တွေက ကျောင်းသားခေါင်းဆောင်ထဲမှာ ထင်ရှားပါတယ်။ တစ်ကျောင်းလုံးက အစ်ကိုကြီး၊ အစ်ကိုကြီးနဲ့ တော်တော်လေးလေးစားစား ဆက်ဆံကြတဲ့သဘော ရှိပါတယ်။ ကျောင်းသား ခေါင်းဆောင်ဟာ သူ့ကိုယ်သူ ဂုဏ်ယူတတ်ပြီးတော့ ခေါင်းဆောင်နေရာမှာ နေတတ်ပြီး အငယ် တွေကို သက်ညှာစွာနဲ့ ဦးဆောင်နိုင်တဲ့ အလေ့အကျင့်ကို အဲဒီက ပေးလိုက်ခြင်းဖြစ်ပါတယ်။ နောက်ပိုင်းကျတော့ တဖြည်းဖြည်းနဲ့ ဒါ မှေးမှိန်လာတာ ဖြစ်ပါတယ်။ ကျောင်းကောင်စီ ရွေးတာလည်း စနစ်တကျ မလုပ်တော့ဘူး။ ကျွန်တော် မေးလိုက်မယ်ဆိုလို့ရှိရင် ဒါ ကျောင်းအုပ် တော်တော်များများထဲမှာ ဒါ ကျွန်တော် ပြောသလိုပြောနိုင်တဲ့သူ မရှိသလောက် ဖြစ်နေပြီ။ ဘာကြောင့်လဲဆို လုပ်မှ မလုပ်တော့ပဲ။ ဘာကြောင့်လဲဆိုတော့ ကျွန်တော်တို့ လမ်းစဉ်ပါတီ ခေတ်နှောင်းပိုင်းလောက်မှာ ဒါလေးကို မသိမသာလေး Tone Down လုပ် လိုက်တယ်။ မဲနဲ့ရွေးတဲ့ စနစ်ကို Tone Down လုပ်လိုက်တယ်။ ဒါကြောင့် အစီရင်ခံစာ မတက်လည်း ဘယ်သူ့မှ ဘာမှ မပြောတော့ဘူးဆိုတော့ အစီရင်ခံစာလည်း မတက်တော့ဘူး။ နောကပိုင်း ကျွန်တော်တို့ ၁၉၉၀ ခုနှစ် နောက်ပိုင်းကျတော့ Fade Out လုပ်လိုက်ပြီးတဲ့နောက် ကျောင်းကောင်စီဟာ ကျောင်းအုပ်ကြီးနဲ့ ဆရာ၊ ဆရာမတွေ တိုင်ပင်ပြီး ခန့်တဲ့သဘောပေါ့။ Selection ဖြစ်သွားပြီး Election စနစ်က ပျောက်သွားပါတယ်။ ဆိုလိုတာက စနစ်က ရှိပါတယ်။ ညွှန်ကြားချက်တွေ ရှိပါတယ်။ အဲဒါကို အမိန့်ထုတ်ပြီးတော့ ညွှန်ကြားချက်တွေကို မပယ်ဖျက်သေးဘူးလို့ ထင်ပါတယ်။ ဒါဖြင့်ရင်တော့ ပညာရေး လက်တွေ့ဖွံ့ဖြိုးမှုလုပ်ငန်းအနေနဲ့ ရှိထားပြီးသားဖြစ်ပါကြောင်း ဥက္ကဋ္ဌကြီးကို ကျွန်တော် တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တင်ပြခဲ့တဲ့ဟာတွေအားလုံးဟာ ကျောင်းသားများကို ဒီမိုကရေစီကျင့်စဉ်နဲ့ ပတ်သက်လို့ ငယ်စဉ်ကတည်းက တရားဝင် လုပ်တတ်ကိုင်တတ် ဖြစ်အောင် လေ့ကျင့်ထားတဲ့ အစီအစဉ်ကောင်းများ ဖြစ်တဲ့အတွက်ကြောင့် ရှိသင့်တဲ့ အစီအစဉ်ဖြစ်ပါတယ်။ ခေတ်ကာလနဲ့ လျော်ညီပါတယ်။ အဆိုရှင် တင်ပြတာဟာ အလွန်ကို အချိန်အခါ ကာလဒေသနဲ့ ကိုက်ညီတဲ့အဆို ဖြစ်တဲ့အတွက်ကြောင့် ကျောင်းသားများကို ခေါင်းဆောင်အရည်အချင်းတွေ လေ့ကျင့်ပေးနိုင်ပြီးတော့ ဒီမိုကရေစီကျင့်စဉ်ကို ဖော်ထုတ်ရေးမှာ အလေ့အကျင့်ကောင်း ရနိုင်တဲ့ အစီအစဉ်တစ်ခု ဖြစ်တဲ့အတွက်ကြောင့် ပြန်လည်ဖော်ထုတ်စေချင်တဲ့ စေတနာနဲ့ ထောက်ခံ ဆွေးနွေးရခြင်းဖြစ်ပါကြောင်း တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆက်လက်ပြီး မွန်ပြည်နယ် မဲဆန္ဒနယ်အမှတ်(၉)မှ ဦးစောအုန်း ဆွေးနွေးနိုင်ပါပြီ</speech>
<speech><mp id="117">ဦးစောအုန်း၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီး၊ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ ခင်ဗျား။ မင်္ဂလာပါလို့ ဦးစွာနှုတ်ခွန်းဆက်သ အရိုအသေပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉) လွှတ်တော်ကိုယ်စားလှယ် ဦးစောအုန်း ဖြစ်ပါတယ်။ ကျွန်တော် မဆွေးနွေးခင် ဥက္ကဋ္ဌကြီးမှတစ်ဆင့် အဆို တင်သွင်းသူ ဦးစောထွန်းမြအောင် ကို ပန်ကြားချင် တာက လူငယ်ဗဟိုပြု အခြေခံပညာအထက်တန်းကျောင်းများတွင်ဆိုတော့ ပါရှိတဲ့အတွက်ကြောင့် အထက်တန်းကျောင်းဆိုရင် ကျွန်တော်တို့ ဘောင်ကန့်သတ်ထားချက် တစ်ခုလို ဖြစ်သွားပါတယ်။ အခြေခံပညာမှာ မူ၊ လယ်၊ ထက် ရှိတဲ့အတွက်ကြောင့် အထက်တန်းကို ဖြုတ်ပြီးတော့ အခြေခညာကျောင်းများတွင်ဆိုရင် ကျွန်တော့် ဆွေးနွေးချက်က ပိုပြီးပြည့်စုံမယ်လို့ ကျွန်တော် ယူဆ ပါတယ်။ ဦးစောထွန်းအောင် ကိုလည်း ကျွန်တော် ကြို တင်ပြီးတော့ ခွင့်ပန်ထားပြီး ဖြစ်ပါတယ်။ သူလည်းပဲ ဒါကို သဘောတူပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီကနေ့ ကျွန်တော်တို့နိုင်ငံကို ခေတ်မီဖွံ့ဖြိုး တိုးတက်ပြီးတော့ စည်းကမ်းပြည့်ဝတဲ့ ဒီမိုကရေစီနိုင်ငံအဖြစ်ကို ကြိုးပမ်းအားထုတ် တည်ဆောက် လျက်ရှိပါတယ်။ လူကြီးများက အဲဒီလို ပွဲထမ်းဦးထမ်း၊ ဦးထမ်းပဲ့ထမ်း ကြိုးပမ်းဆောင်ရွက်နေတဲ့ နိုင်ငံတော်ကြီးကို လာမယ့်ဆယ်စုနှစ် တစ်ခု၊ နှစ်ခုအတွင်းမှာ လူငယ်များ လက်ထဲကို ပခုံးထမ်း လွှဲပြောင်းပေးရမှာ ဖြစ်ပါတယ်။ ဒီလို ပခုံးထမ်းလွှဲပြောင်း လက်ခံဆောင်ရွက်ရမယ့် လူငယ်တွေ ဟာ ဒီကနေ့ အခြေခံပညာကျောင်းတွေမှာ ပညာသင်ကြားနေတဲ့ ကျောင်းသူ/ကျောင်းသား များပဲ ဖြစ်ပါတယ်။ ၂၀၁၁-၂၀၁၂ စာရင်းအရ ကျွန်တော်တို့ တစ်နိုင်ငံလုံးမှာ အခြေခံပညာ ကျောင်းသား/ကျောင်းသူပေါင်း (၈၂၀၀၅၉၅)ယောက် ရှိပါတယ်။ ဒါ ကျွန်တော်တို့နိုင်ငံရဲ့ အဓိကအားထားရမယ့် အင်အားတွေပါပဲ။ ဥက္ကဋ္ဌကြီးခင်ဗျား။ တစ်နေ့ အဲဒီ(၈၂)သိန်းကျော်သော လူငယ်တွေရဲ့ ပခုံးပေါ်ကို နိုင်ငံ့တာဝန်အသီးသီး စိတ်ချလက်ချ လွှဲပြောင်းပေးနိုင်ဖို့အတွက် အခြေခံပညာကျောင်းသူ/ ကျောင်းသားတွေကို လိုအပ်သလို ပြုစုပျိုးထောင်လေ့ကျင့်သင်ကြားပေးဖို့ အထူးပင် လိုအပ် ပါတယ်။ ဒီမိုကရေစီနိုင်ငံ တည်ဆောက်နေတဲ့အတွက်ကြောင့် ဒီမိုကရေစီ အလေ့အကျင့်နဲ့ သဘောသဘာဝတွေကို လိုက်နာဆောင်ရွက် ကျင့်သုံးတတ်တဲ့၊ အကျွမ်းတဝင် ဖြစ်တဲ့ အတတ်ပညာ၊ အသိပညာတွေလည်း တစ်ပါတည်း သင်ပေးရမှာ ဖြစ်ပါတယ်။ ဒါကြောင့် အဲဒီလို ကျင့်သုံးတတ်အောင်၊ ဒီမိုကရေစီကို လိုက်နာဆောင်ရွက် ကျင့်သုံးတတ်အောင် ကျောင်းတွင်း ဒီမိုကရေစီကို အကောင်အထည်ဖော် ဆောင်ရွက်ပေးမှာ ဖြစ်ပါတယ်။ ကျွန်တော် ဒီအဆိုကို တင်သွင်းတဲ့ ဦးစောထွန်းမြအောင် ကို ကျေးဇူးတင်ပါတယ်။ ဘာကြောင့်လဲဆိုတော့ ပညာရေးဝန်ကြီးဌာနက မဆောင်ရွက်တော့ဘဲ မှေးမှိန် ကွယ်ပျောက်နေတဲ့ အကြောင်းအရာ တစ်ခုကို မီးမောင်းထိုးပြပြီးတော့ တိုက်တွန်းတဲ့ အတွက် ကြောင့် ဒါကျွန်တော်တို့ နိုင်ငံသူ၊ နိုင်ငံသား အနာဂတ်အတွက် ဒါ ကောင်းကျိုးကို ဖြစ်စေတဲ့ အဆိုတစ်ရပ် ဖြစ်တဲ့အတွက်ကြောင့် ကျွန်တော့်အနေနဲ့ အလေးအနက် ထောက်ခံတင်ပြခြင်း ဖြစ်ပါတယ်။ ဥက္ကဋ္ဌကြီးခင်ဗျား။ ၁၉၅၀ ပတ်ဝန်းကျင်လောက်က ပန်းတနော် အမျိုးသား အထက်တန်းကျောင်း ကျောင်းအုပ်ဆရာကြီး ဦးသန့် က ကျောင်းတွင်း ဒီမိုကရေစီသည် ဒီမိုကရေစီနိုင်ငံ၏ အခြေခံအုတ်မြစ်ကြီးသာလျှင် ဖြစ်၏လို့ ဆိုမိန့်ခဲ့ဖူးပါတယ်။ ဒါကြောင့် ဒီမိုကရေစီ ကျင့်သုံးနေတဲ့နိုင်ငံမှာ အခြေခံအုတ်မြစ်ကို ကျောင်းစာသင်ခန်းကသာလျှင် တည်ဆောက်ပေးရမှာ ဖြစ်ပါတယ်။ ကျောင်းတွင်း ဒီမိုကရေစီကို ကျောင်းကောင်စီ ဖွဲ့စည်းပုံနဲ့ ကျွန်တော်တို့ တည်ဆောက်ဖို့ ဦးခင်မောင်ရီ လည်း ဒါ အသေးစိတ် ပြောသွားပြီးဖြစ်တဲ့ အတွက်ကြောင့် ဒါ ကျွန်တော်လည်း အသေးစိတ် မပြောတော့ပါဘူး။ ကျောင်းကောင်စီ ဖွဲ့စည်းတဲ့ နေရာမှာ အဆင့်ဆင့်ခေါင်းဆောင်တွေကို မဲဆန္ဒဖြင့်သာလျှင် ရွေးချယ်ပေးရမှာ ဖြစ်ပါတယ်။ ဒါမှ ကျွန်တော်တို့ ဒီမိုကရေစီကျင့်စဉ်နဲ့ညီမှာ ဖြစ်ပါတယ်။ ဒီကနေ့ အဲဒီလုပ်ရပ်တွေဟာ ကျောင်းတွင်းမှာ မရှိတော့ပါဘူး။ ပြီးစလွယ် ဆရာ၊ ဆရာမတွေကပဲ သူတို့နဲ့ နီးစပ်ရာ၊ နီးစပ်ရာ ကျောင်းသူ/ကျောင်းသားတွေကို တာဝန်ပေးပြီးတော့ သူတို့ စီမံဆောင်ရွက်သွားကြတာ ဖြစ်ပါတယ်။ ကျွန်တော်တို့ မဲဆန္ဒနဲ့ ဘာကြောင့်ရွေးတယ်၊ ကျွန်တော်တို့ ဒီမိုကရေစီကျင့်သုံးတဲ့ ကျွန်တော်တို့ ၂၀၁၀ ရွေးကောက်ပွဲမှာလည်း မဲဆန္ဒနဲ့ သွားတယ်။ မကြာခင်ကပဲ ကျွန်တော်တို့ ရပ်/ကျေး အုပ်ချုပ်ရေးမှူးတွေလည်း မဲဆန္ဒနဲ့ သွား တယ်။ ဒီလိုသွားနေတဲ့အချိန်မှာ ကျောင်းတွင်းမှာ ဘာကြောင့် ဒီမိုကရေစီကျင့်စဉ်နဲ့အညီ မဆောင်ရွက်သလဲ။ ဒီမိုကရေစီနိုင်ငံ တည်ဆောက်နေတဲ့အခါမှာ ပညာရေးဌာနက ဒါကို မေ့လျော့နေသလား။ ဒါ မေးစရာအကြောင်း ရှိပါတယ်။ တချို့ ကျောင်းအုပ်ဆရာကြီးတွေကို ကျွန်တော် မေးကြည့်ပါတယ်။ ဒါ အချိန်မလုံလောက်တဲ့အတွက် ဒါဟာ ယုတ္တိရှိတဲ့အဖြေ မဟုတ်ပါဘူး။ အချိန်ကို ပေးပြီးတော့ ဒါဟာ ဆောင်ရွက်ရမှာပါ။ ဒီလို မဲဆန္ဒနဲ့ ရွေးခြင်းအားဖြင့် အကျိုး သက်ရောက်မှုတွေ အများကြီးရပါတယ်။ ကျောင်းသူ/ကျောင်းသားတွေက မိမိကိုယ်တိုင် ခေါင်းဆောင်တွေဖြစ်အောင် ကြိုးစားဆောင်ရွက်လာပါမယ်။ ခေါင်းဆောင်ဖြစ်ဖို့ဆိုတာ ခေါင်းဆောင်အရည်အချင်းနဲ့ ပြည့်စုံရပါမယ်။ ခေါင်းဆောင် အရည်အချင်းနဲ့ ပြည့်စုံအောင် သူတို့ကိုယ်တိုင်၊ သူတို့ကြိုးစားပြီးမှ ကျောင်းသားများ ကြိုက်တဲ့ခေါင်းဆောင် ဖြစ်လာအောင် ကြိုးစားကြမှာ ဖြစ်ပါတယ်။ တစ်နည်းပြောရင် နောက်လိုက်တွေကလည်းပဲ နောက်လိုက်ကောင်းမှ ခေါင်းဆောင် ကောင်းမယ်ဆိုတဲ့သဘောနဲ့ အခြားကျောင်းသားတွေကလည်း ဒီလိုအတုယူပြီးတော့ ဒီလို ကျောင်းကောင်စီမှာ ခေါင်းဆောင်တွေဖြစ်အောင် ကြိုးစားဆောင်ရွက်ကြရမှာ ဖြစ်ပါတယ်။ တစ်နည်းပြောရရင် Teenager လို့ခေါ်တဲ့ ဆယ်သက်ကျော်သက်ကလေးတွေဟာ မိဘဆရာ ထက်ကို သူ့အပေါင်းအသင်း မိတ်ဆွေတွေ ပြောတဲ့စကား၊ မိတ်ဆွေတွေ ကျင့်ကြံတဲ့အလုပ် တွေကို ပိုပြီးတော့ စိတ်ဝင်တစားနဲ့ နာခံတတ်ပါတယ်။ အပေါင်းအသင်းကို ခင်မင်စိတ် ရှိပါတယ်။ အဲဒီတော့ ခေါင်းဆောင်ကောင်းတစ်ယောက်ဟာ အများကြီးကို ကျောင်းသူ/ ကျောင်းသားတွေကို ကောင်းတဲ့လမ်းကို ဆွဲယူသွားနိုင်ပါတယ်။ ဒါကြောင့်လည်းပဲ အကျိုး ကျေးဇူး များပါတယ်။ ဘာကြောင့် ဒီအကျိုးကျေးဇူးများတဲ့အချက်ကို ပညာရေးဝန်ကြီးဌာနက မေ့လျော့ပေါ့ဆပြီး နေသလဲဆိုတာ ကျွန်တော် မတွေးတတ်ပါဘူး။ ဥက္ကဋ္ဌကြီးခင်ဗျား။ ကမ္ဘာ့နိုင်ငံတိုင်း၊ နိုင်ငံတိုင်းမှာ ထိပ်တန်းရောက်တဲ့ ခေါင်းဆောင် တွေဟာ ကျောင်းသားဘဝကစပြီးတော့ တစ်ဆင့် တစ်ဆင့် ကြိုးစားလေ့လာပြီးတော့ နိုင်ငံ့တာဝန် အဆင့်ဆင့်ကို ထက်မြက်စွာ တာဝန်ယူထမ်းဆောင်ပြီးကာမှ နိုင်ငံရဲ့ ထိပ်တန်းခေါင်းဆောင်တွေ ဖြစ်လာကြသူတွေပါပဲ။ တပ်မတော်ထဲမှာလည်း ဒီအတိုင်းပါပဲ။ မိုးကျရွှေကိုယ်လို ဘွားကနဲ ပေါ်လာပြီးတော့ တိုင်းပြည်ခေါင်းဆောင်လုပ်လို့ မရပါဘူး။ ငယ်စဉ်ဘဝကတည်းက ပြုစု ပျိုးထောင်ပြီးတော့ စွမ်းရည်ထက်မြက်တဲ့ ခေါင်းဆောင်တွေဖြစ်ဖို့ ကျွန်တော်တို့ ပြုစုပျိုးထောင် ပေးရမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဆိုရိုးစကားတစ်ခုရှိပါတယ်။ နိုင်ငံတစ်နိုင်ငံရဲ့ အနာဂတ်ကို ကြိုတင်မှန်းဆ တွက်ဆကြည့်မယ်ဆိုရင်၊ တွက်ဆမယ်ဆိုရင် အဲဒီနိုင်ငံရဲ့ ကျောင်းစာသင်ခန်းတွေ သွားကြည့်ခြင်းအားဖြင့် ရှေ့ အဲဒီနိုင်ငံဟာ ဘယ်လိုပုံစံမျိုးဖြစ်မယ်ဆိုတာကို ကြိုတင်မှန်းဆလို့ ရမယ်ဆိုတဲ့ ဆိုရိုးစကားရှိ ပါတယ်။ ဒီကနေ့ ကျွန်တော်တို့ နိုင်ငံရဲ့ ကျောင်းစာသင်ခန်းတွေ သွားကြည့်လိုက်လို့ရှိရင် အားရကျေနပ်ဖွယ် မရှိပါဘူး။ ဒါ အနာဂတ် အတွက်ပါ။ ကျောင်းတွေမှာ ဆောင်ပုဒ်တွေ၊ ကြွေးကြော်သံတွေ အမျိုးမျိုး ပြည့်အောင်ချိတ်ထားပေမယ့် အဲဒီ ဆောင်ပုဒ်တွေ၊ ကြွေးကြော်သံတွေအတိုင်း လိုက်နာဆောင်ရွက်မှသာလျှင် ကျွန်တော်တို့ မျှော်မှန်းထားတဲ့ အခြေအနေကို ရောက်မှာပါ။ ဥပမာ - ကျွန်တော်တို့ ကျောင်းကို ဝင်သွားလို့ရှိရင် ပညာရေးဖြင့် ခေတ်မီဖွံ့ဖြိုး တိုးတက်သော နိုင်ငံတော်သစ်ကြီး တည်ဆောက်အံ့ ဆိုတဲ့စာကို အကြီးကြီး၊ ဘယ်က ကြည့်ကြည့် ကျွန်တော်တို့ မြင်ရပါတယ်။ ဒီလို ဆောင်ပုဒ်တွေ၊ ကြွေးကြော်သံတွေဟာ ချိတ်ထားရုံနဲ့ မပြီးပါဘူး။ လိုက်နာဆောင်ရွက်မှသာလျှင်လည်း ဖြစ်မြောက်မှာဖြစ်ပါတယ်။ သံအမတ်ကြီး ဦးတင့်ဆွေ ရဲ့ ဒါ ဆရာကြီးဦးလှသိန်း ပြောတဲ့အထဲမှာ ပါပါတယ်။ ဒီမိုကရေစီစိတ်ထားစာအုပ်မှာ ပညာ အဆင့်အတန်း ညံ့ဖျင်းတဲ့နိုင်ငံမှာ ဒီမိုကရေစီအစစ် မရှိနိုင်လို့ ဆိုထားပါတယ်။ ဆိုချင်တာက ပညာတွေးခေါ် မျှော်မြင်မှုနည်းပါးတဲ့ လူတွေရှိတဲ့နိုင်ငံမှာ ဒီမိုကရေစီရဲ့ အသီးအပွင့် မခံစားရ ဘူးလို့ ဆိုလိုခြင်းဖြစ်ပါတယ်။ ပညာဆိုတာကလည်းပဲ ကျွန်တော်တို့ စာသင်ကျောင်းကသာလျှင်ဆောင်ရွက်ရမှာဖြစ်ပြီးတော့ စာသင်ကျောင်းတွေဟာ အတတ်ပညာ၊ အသိပညာ နှစ်မျိုးစလုံးကို ကျွန်တော်တို့ သင်ပေးရမှာဖြစ်ပါတယ်။ အမှား/အမှန်၊ အဆိုးအကောင်းကို အကျိုးအကြောင်းနဲ့ ဆက်စပ်တွေးခေါ် ဆုံးဖြတ်နိုင်တဲ့ အရည်အသွေးရှိအောင် ကလေးတွေကို သင်ကြားပို့ချမှာ ဖြစ်ပါတယ်။ ဒီကနေ့ ကျွန်တော်တို့ ကလေးတွေရဲ့ တွေးတောကြံဆ ထင်မြင်ဖွင့်ဟမှုတွေကို လည်း အလေးထား အသိအမှတ်ပြု ပေးရမှာ ဖြစ်ပါတယ်။ ကျွန်တော် (၆)တန်းလောက်က ကျွန်တော့်ဆရာတစ်ယောက် ပြောသွားဖူးပါတယ်။ ဆရာ ကွယ်လွန်တာလည်း နှစ်(၅၀)နီးပါးလောက် ရှိသွားပါပြီ။ ပါလီမန်ဒီမိုကရေစီခေတ်က စတုတ္ထတန်းစာမေးပွဲကို ဘုတ်အဆင့်နဲ့ စစ်ပါတယ်။ အဖွဲ့နဲ့ စစ်ပါတယ်။ အဲဒီမှာ မြန်မာစာ မေးခွန်းတစ်ခုမှာ ထိပ်က စာလုံးပေးထားပြီးတော့ နောက်က သင့်တော်ရာကို ဖြည့်စွက်သွားရ ပါတယ်။ ဥပမာ - မိုးလွန်မှ ဆိုရင် ကွက်လပ်ပေးထားတယ်၊ ထွန်ချ။ ဒီလိုမျိုး၊ အဲဒီတော့ မေးခွန်း တစ်ခုမှာ ဘာမေးထားသလဲဆိုရင် တောမီးလောင် ကွက်လပ်၊ ဒါကတော့ လူတိုင်း သိပါတယ်။ ဒါ ဖြည့်ရမှာကတော့ တောမီးလောင် တောကြောင် လက်ခမောင်းခတ် ဖြစ်ပါတယ်။ ဒါပေမဲ့ ကလေး တစ်ယောက်က၊ စာဖြေတဲ့ ကလေးတစ်ယောက်က၊ တောရွာက ကလေးတစ်ယောက်က တောမီးလောင် တောကြောင် လက်ခမောင်းခတ်လို့ မဖြေပါဘူး။ သူ့ဘဝပတ်ဝန်းကျင်၊ သူနဲ့ ထိတွေ့ ဆက်စပ်တဲ့ အခြေအနေကို ကြည့်ပြီးတော့ သူ့ခံယူချက်ကို ကြည့်ပြီးတော့၊ သူ့ ထင်မြင်ချက်ကို ကြည့်ပြီးတော့ သူ ဖြည့်လိုက်ပါတယ်။ စကားလုံးတစ်ခု။ အဲဒါကို စာစစ်ဆရာက ဘုတ်အဖွဲ့ကို တင်ပြပါတယ်။ ဒါ ဘယ်လို ပေးရမလဲ။ အမှားမပေး လိုက်ပါဘူး။ ဒါက ဘာလဲဆိုရင် ကလေးရဲ့ ဒီမိုကရေစီ၊ သူ့ရဲ့ ထင်မြင်ချက်၊ ယူဆချက်ကို ဒါ လက်ခံစဉ်းစားပေးရမှာ ဖြစ်ပါတယ်။ အဲဒီ ကလေး ဖြည့်လိုက်တဲ့ စကားလုံးကို ဘုတ်အဖွဲ့က အမှန်ပေးလိုက်ပါတယ်။ အမှန် တောကြောင် လက်ခမောင်းခတ်နဲ့ ဘာမှမဆိုင်ပါဘူး။ သူ ဖြည့်တာက တောမီးလောင် ပုတတ်စာ ပေါက်၏။ သူ့ဒေသမှာ သူ့တွေ့ရှိချက်ကို သူ မှန်မှန်ကန်ကန် ပြောသွားတဲ့အတွက်ကြောင့် အမှတ်ရပါတယ်။ ဒီကနေ့ ပညာရေးဌာနမှာ ဒီလိုများ မေးခွန်းကို အဲဒီလိုများ ဖြေလိုက်လို့ရှိရင် အမှတ် မရပါဘူး။ မပေးပါဘူး။ ဒါ ကျိန်းသေ ကျွန်တော် ပြောရဲပါတယ်။ ဒါ ဘာလဲဆိုရင် ဒီမိုကရေစီ ကျင့်စဉ်တွေကို ကလေးတွေကို သင်ပေးတဲ့အတူတူ ကလေးတွေကိုလည်း ဒီမိုကရေစီ အခွင့်အရေး ပေးရပါမယ်။ ဒါမှ ကျွန်တော်တို့ တစ်သားတည်း ဖြစ်သွားမှာပါ။ ဒီကနေ့ ကျွန်တော် အရင် တစ်ပတ်က ဆွေးနွေးပွဲမှာ တင်ထားပြီးကာမှ ကျွန်တော် နေမကောင်းလို့၊ မလာလို့ မဆွေးနွေး ဖြစ်ဘူး။ ဒီကနေ့ ကျွန်တော်တို့ မကြာမီစစ်တော့မယ့် ဒသမတန်းစာမေးပွဲ အုပ်စုတွေဖွဲ့ မေးခွန်းတစ်မျိုးစီမေး၊ ပြည်ပက စာစစ်ဌာနက မေးခွန်းတစ်ခု၊ ကျွန်တော်တို့ မွန်၊ ကရင်၊ တနင်္သာရီ က တစ်ခု၊ ရှမ်း၊ ကယား က တစ်ခု၊ ဒီလို မတူကွဲပြားတဲ့ မေးခွန်းတွေကို မေးနေတာဖြင့် ဒီမိုကရေစီကျင့်စဉ်နဲ့ ကိုက်ညီရဲ့လား။ ဒီမိုကရေစီကျင့်စဉ်မှာ သာတူညီမျှ အခွင့်အရေးပေးရမှာ ဖြစ်ပါတယ်။ ဒီလို မတူကွဲပြားတဲ့ မေးခွန်းတွေကို ဖြေပြီးတော့ ရရှိတဲ့အမှတ်ပေါင်းကျတော့ တက္ကသိုလ် အသီးသီးကို ဝင်ဖို့ တူညီတဲ့၊ ဆုံးဖြတ်ချက်ကို ခံယူရမယ်ဆိုရင်တော့ ဒါ နည်းလမ်း မကျဘူး ဆိုချင်ပါတယ်။ ဒါကြောင့် ဒီမိုကရေစီကို ကျောင်းသူ/ကျောင်းသားတွေကို သင်ပေးရုံ မကဘဲနဲ့ ဒီမိုကရေစီဆိုင်တဲ့ အခွင့်အရေးကိုလည်း သူတို့ကို ပြန်ပေးရပါလိမ့်မယ်။ ဥက္ကဋ္ဌကြီးခင်ဗျား။ ဒီမိုကရေစီနိုင်ငံရေးစနစ်မှာ အများရဲ့ ဆုံးဖြတ်ချက်၊ အများရဲ့ လက်ခံတဲ့ အယူအဆတွေကို အနည်းစုက လိုက်နာဆောင်ရွက်ရပါတယ်။ ကျင့်သုံးရပါတယ်။ ဒါ ဒီမိုကရေစီရဲ့ သဘောထားတစ်ခုပါ၊ ကျင့်ဝတ်တစ်ခုပါ။ ဒါကြောင့် လူအများက မှန်မှန်ကန်ကန် စဉ်းစားတွေးခေါ်နိုင်တဲ့ ပညာရှိမှသာလျှင် ကျွန်တော်တို့နိုင်ငံက တိုးတက်မှာဖြစ်ပါတယ်။ လူအများက ဉာဏ်ပညာ အမျှော်အမြင် နည်းပါးနေမယ်ဆိုရင် ကျွန်တော်တို့ ဒီမိုကရေစီရဲ့အားနည်းချက် တစ်ခုအနေနဲ့ ဒီမိုကရေစီနိုင်ငံတော်အဖြစ် တိုးတက်မှာ မဟုတ်ပါဘူး။ ဒါကြောင့် နောင်တစ်နေ့ နိုင်ငံ့တာဝန်ကို ထမ်းဆောင်ရမယ့် ကျောင်းသူ၊ ကျောင်းသားများကို မှန်ကန်သော တွေးခေါ်မြော်မြင်တတ်ဖို့လည်း ကျွန်တော်တို့ သင်ကြားပေးရမှာဖြစ်ပါတယ်။ ဆရာကြီး ဦးလှသိန်း လည်း ပြောသွားပါတယ်။ ကျွန်တော်တို့ ပြည်သူ့နီတိ၊ စာရိတ္တ၊ ဒါလည်း ဒီမိုကရေစီနဲ့ ဆိုင်ပါတယ်။ ဒီမိုကရေစီနဲ့ မဆိုင်ဘူး မဟုတ်ပါဘူး။ ဒီမိုကရေစီဆိုတာ စည်းကမ်းတကျ၊ သူ့နေရာနဲ့ သူ့နေရာ အံဝင်ခွင်ကျဖြစ်အောင် သုံးခြင်းဖြစ်တယ်။ ကျွန်တော် ငယ်ငယ်က ပြည်သူ့နီတိမှာ သင်ခဲ့ဖူးတာရှိပါတယ်။ မောင်လှမောင် ဆိုတဲ့ ကလေးတစ်ယောက်၊ အမေက ဈေးသွားတော့ လမ်းပေါ်ကို မထွက်ဆော့နဲ့။ သူငယ်ချင်းတွေ ခေါ်ရင်လည်းပဲ မဆော့နဲ့။ အိမ်မှာနေလို့ မှာသွားပါတယ်။ ဒါပေမဲ့ သူငယ်ချင်းတွေ လာပြီးတော့ လမ်းပေါ်မှာ ဘောလုံးကန်ကြစို့ဆိုပြီး ဆွဲဆောင်တယ်။ မင်းအမေလည်း တော်ရုံနဲ့ ဈေးက ပြန်လာမှာ မဟုတ်ဘူး ဆိုပြီးတော့ သူငယ်ချင်းအပေါင်းအသင်းတွေ ခေါ်တဲ့အတွက်ကြောင့် မောင်လှမောင် ဟာ လမ်းပေါ်မှာ ဘောလုံးကန်ရင်းနဲ့ ကားတိုက်မိပြီးတော့ တစ်သက်လုံး ဒုက္ခိတဖြစ်သွားတာ ဒါ ကျွန်တော် သင်ဖူးပါတယ်။ ဒီကနေ့အထိ ခေါင်းထဲမှာ စွဲနေပါတယ်။ ဒါက ပြည်သူ့နီတိ ဖြစ်ပေမယ့် ဒါလည်း ဒီမိုကရေစီကျင့်စဉ်ကို သင်ပေးတာနဲ့ အတူတူပဲ။ ကစားကွင်းမှာ ကစား ရမယ်။ လမ်းပေါ်မှာ ဘောလုံးကစားတဲ့နေရာ မဟုတ်ဘူး။ ဒါကလည်း ပြည်သူ့နီတိတွေဟာ လည်း ဒီမိုကရေစီနဲ့ အကျုံးဝင်ပါတယ်။ ဥက္ကဋ္ဌကြီး ခင်ဗျား။ နိဂုံးချုပ်အနေနဲ့ ဝန်ကြီးချုပ်ဟောင်း ဦးနု က ဒီမိုကရေစီသည် သားသမီး၊ မြေး၊ မြစ်တွေကို မိဘဘိုးဘွားများက ပေးပစ်ခဲ့တဲ့ အမွေနဲ့ အတူတူပါပဲလို့ ဆိုထားပါတယ်။ ဒါကြောင့် ဘိုးဘွားများရဲ့ အမွေအစစ်ဖြစ်တဲ့ ဒီမိုကရေစီကို ချစ်မြတ်နိုးကြပြီး ထိန်းသိမ်းကာကွယ်စောင့်ရှောက်ကာ ပီပြင်စွာ ရုပ်လုံးဖော်ဆောင်နိုင်ကြစေဖို့ အခြေခံပညာ ကျောင်းများမှာ ဒီမိုကရေစီကျင့်စဉ်များ လေ့ကျင့်ပျိုးထောင်ပေးပါရန် အရေးတကြီးလိုအပ် ပါကြောင်း ထောက်ခံဆွေးနွေးတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုအဆင့်က မဖြေခင်ပေါ့နော်။ တောမီးလောင် ပုတတ်စာပေါက်ဆိုရင် အမှန်ပေးရမယ်ဆိုတာနဲ့ ဒီမိုကရေစီနဲ့ တခြားစီပဲ။ မေးတာက စကားပုံ။ ဆိုရိုးစကား။ ဒီမိုကရေစီခေတ်မို့လို့ ရှေးတုန်းက စကားပုံတွေ၊ ဆိုရိုးစကားတွေ အကုန်ပြင်ရမယ် ဆိုတာမျိုး မဟုတ်ပါဘူး။ ကမ္ဘာမီးလောင် သားကောင်ချနင်း အစား သားကောင်ပစ်စားဆိုရင် ဒီလိုတွေ လုပ်ကုန်လို့ရှိရင် အကုန်လုံးဟာ တိုင်းပြည်ပျက်သွားမယ်။ အဲဒီတော့ ဆွေးနွေးတဲ့ အခါမှာ ထင်ရာမြင်ရာ မပြောဖို့ လိုပါတယ်။ သေသေချာချာလေး။ နို့မို့ဆိုရင် ကြားရတဲ့ ပုဂ္ဂိုလ်တွေက တစ်မျိုးဖြစ်သွားမယ်။ ဒါကြောင့်မို့ ပြုပြင်ပေးတာပါ ဦးစောအုန်း ဟုတ်ပြီနော်။ ကောင်းပါပြီ</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၉)မှ ဦးမောင်အေးထွန်း ဆွေးနွေးနိုင်ပါပြီ</speech>
<speech><mp id="129">ဦးမောင်အေးထွန်း၊ ရခိုင်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ ပြည်ထောင်စုဒုတိယဝန်ကြီးနှင့် အမျိုးသားလွှတ်တော် ကိုယ်စားလှယ်တော်အပေါင်းတို့အား မင်္ဂလာပါလို့ နှုတ်ခွန်းဆက်သ ဂါရဝ ပြု အပ်ပါတယ်။ ဥက္ကဋ္ဌကြီးခင်ဗျား။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၉)က အမျိုးသားလွှတ်တော် ကိုယ်စားလှယ် ဦးမောင်အေးထွန်း ဖြစ်ပါတယ်။ ကျွန်တော်က ကရင် ပြည်နယ် မဲဆန္ဒနယ်အမှတ်(၅)မှ ဦးစောထွန်းမြအောင် ရဲ့ လူငယ်ဗဟိုပြု အခြေခံပညာ အထက်တန်းကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် အဆိုကို အလေးအနက်ထား ထောက်ခံတင်ပြ ဆွေးနွေးသွားမှာဖြစ်ပါတယ်။ ကျွန်တော် မဆွေးနွေးခင်မှာ ကျွန်တော့်အထက်က လွှတ်တော်ကိုယ်စားလှယ်တော် ကြီး(၃)ဦးက ဘက်ပေါင်းစုံ ရှုထောင့်မှနေပြီးတော့ ဆွေးနွေးတင်ပြသွားတာ ကြားလိုက်ရပါတယ်။ ကျွန်တော်ကတော့ လူငယ်ဗဟိုပြု အခြေခံပညာအထက်တန်းကျောင်းတွင် ဒီမိုကရေစီကျင့်စဉ် ဘာကြောင့်လေ့ကျင့်ရသလဲဆိုတာ ခေတ်ကာလအမျှပေါ့၊ ယထာဘူတကျကျ အရှိကို အရှိအတိုင်း၊ အဖြစ်ကို အဖြစ်အတိုင်း၊ အမှန်ကို အမှန်အတိုင်း စိစစ်ဝေဖန် သုံးသပ်ဆွေးနွေး ထောက်ခံ သွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ လူငယ်များဟာ ဒီမိုကရေစီကျင့်စဉ်နဲ့ ဒီမိုကရေစီ အလေ့အကျင့်များ ရရှိရန်အတွက် ဒီမိုကရေစီအကြောင်းကို ဦးစွာသိရှိပြီးမှသာ ဒီမိုကရေစီအလေ့အကျင့်များကို လုပ်ဆောင်သွားနိုင်မှာ ဖြစ်ပါတယ်။ ဒီမိုကရေစီကျင့်စဉ်ဟာ အများသဘောအတိုင်း ဥပဒောင်အတွင်းက ကျင့်သုံးသော ကျင့်စဉ်တစ်ခုဖြစ်ပါတယ်။ မြန်မာနိုင်ငံမှာ ခေတ်ကာလအချို့၌ ဒီမိုကရေစီကျင့်စဉ်များ ကျင့်သုံးလာခဲ့ကြပေမယ့် ဒီမိုကရေစီ ကျင့်စဉ်စစ်စစ်ကို ဘယ်အချိန် ကာလအခါမှ ကျင့်သုံးလာတယ်ဆိုတာကို မြန်မာနိုင်ငံနှင့် ဒီမိုကရေစီ အကြောင်းကို အကျဉ်းချုံး တင်ပြဆွေးနွေးသွားမှာ ဖြစ်ပါတယ်။ ဒီနေရာမှာ မြန်မာနိုင်ငံနဲ့ ဒီမိုကရေစီအကြောင်းကိစ္စကို ဒီမှာရှိနေကြတဲ့ လွှတ်တော် ကိုယ်စားလှယ်တော်ကြီးများ အားလုံး သိရှိပြီးဖြစ်ပေမယ့် အလျဉ်းသင့်နေတဲ့အတွက် အနည်းငယ် အကျဉ်းချုံး တင်ပြသွားမှာ ဖြစ်ပါတယ်။ ကမ္ဘာပေါ်မှာ ဒီမိုကရေစီကျင့်စဉ်ကို အေသင်၊ စပါတာ မြို့ပြနိုင်ငံငယ်မှ စတင်သုံးစွဲခဲ့ပြီး ကမ္ဘာ့နိုင်ငံအကြီးအငယ်အချို့ ကလည်း တဖြည်းဖြည်းကျင့်သုံးစ ပြုလာတဲ့အချိန်၊ အဲဒီအချိန်မှာ၊ မြန်မာနိုင်ငံမှာ သက်ဦးဆံပိုင်စနစ် အဖြစ်သာ တိုင်းရင်းသား အသီးသီးတို့မှ မိမိတို့၏ မြို့ပြနိုင်ငံငယ်များအလိုက် သက်ဦးဆံပိုင် စနစ်ကို ကျင့်သုံးခဲ့ကြတာ သမိုင်းတွင် တွေ့ရှိရပါတယ်။ နောက်ဆုံး သီပေါဘုရင်ကြီး ပါတော်မူ သွားပြီးနောက်ပိုင်းမှာ ဘုရင်စနစ် ပျောက်ကွယ်သွားပါတယ်။ သက်ဦးဆံပိုင် ဘုရင်စနစ်ဟာလည်း အာဏာရှင်စနစ် ဖြစ်၍ အာဏာရှင်ကျင့်စဉ်အတိုင်း နိုင်ငံကိုအုပ်ချုပ်ခဲ့တာကို သိရပါတယ်။ အဲဒီတုန်းကတော့ မြန်မာနိုင်ငံဟာ ဒီမိုကရေစီနဲ့ အလွန့်အလွန် အလှမ်းကွာဝေးတဲ့ အချိန်ဖြစ်ပါတယ်။ သီပေါမင်းတရားကြီး ပါတော်မူပြီး ဗြိတိသျှလက်အောက် မြန်မာနိုင်ငံသား များဟာ အာဏာရှင်စနစ်ဖြင့် အုပ်ချုပ်မှုကို ခံခဲ့ရပါတယ်။ ၁၉၄၈ ခုနှစ်၊ လွတ်လပ်ရေးရပြီး နောက်ပိုင်းတွင် ပါလီမန်ဒီမိုကရေစီစနစ်ကို ကျင့်သုံးခဲ့ရာမှာ ဒီမိုကရေစီကျင့်စဉ်ဖြင့် ကျင့်သုံး ခဲ့ကြပေမယ့် ပါလီမန်အတွင်းမှာ နိုင်ငံရေးပါတီများရဲ့ အားပြိုင်မှု၊ အာဏာရပါတီရဲ့ ခြယ်လှယ်မှု အားကြီးခြင်း၊ မြို့နယ်၊ ရပ်ကွက်၊ ကျေးရွာများတွင် ပါတီအချင်းချင်း ပဋိပက္ခဖြစ်မှု ပြင်းထန်လွန်း သဖြင့် ပြည်ထောင်စုကြီး ပြိုကွဲမည့်အခြေအနေသို့ ရောက်ရှိခဲ့ပါတယ်။ ထိုသို့ အထွေထွေအရပ်ရပ် ရှုပ်ထွေးမှုများကြောင့် နိုင်ငံသားအများစုမှာ ဒီမိုကရေစီ ကို ကောင်းစွာနားလည် သဘောပေါက်မှု၊ ဒီမိုကရေစီ၏ အနှစ်သာရ ခံစာ���ရမှု မရှိခဲ့ကြောင်း သိရှိရပါတယ်။ ၎င်းနောက် အိမ်စောင့်အစိုးရ ပေါ်လာပြီး တဖန် ပထစအစိုးရလက်ထက်တွင် လည်း နိုင်ငံတော်ပြို ကွဲလု နီးပါးဖြစ်၍ တပ်မတော်မှ တော်လှန်ရေးကောင်စီဖွဲ့ပြီး နိုင်ငံတော် အာဏာကို မလွှဲသာ၍ ရယူခဲ့ရပါတယ်။ တော်လှန်ရေးကောင်စီ အုပ်ချုပ်စဉ်ကလည်း ဗဟိုဦးစီး စနစ်သာ ကျင့်သုံးခဲ့ပြီး ဒီမိုကရေစီကျင့်စဉ်ဖြင့် အုပ်ချုပ်ခဲ့မှု မရှိခဲ့ကြောင်း တွေ့ရှိရပါတယ်။ တဖန် တော်လှန်ရေးကောင်စီမှာ မြန်မာ့ဆိုရှယ်လစ်လမ်းစဉ်ပါတီကို တည်ထောင်ပြီး ဆိုရှယ်လစ်ဒီမိုကရေစီကို ဗဟိုဦးစီးစနစအရ ဒီမိုကရေစီကျင့်စဉ်ကို ကျင့်သုံးခဲ့ပေမယ့်လည်း ဗဟိုဦးစီးစနစ် ဟူသော စကားရပ် ပါဝင်နေတဲ့အတွက် အပေါ်က ချမှတ်တဲ့ကိစ္စအပေါ် ပြည်သူ များ၏ သဘောကို ရယူခြင်းသာ ဖြစ်ပါတယ်။ ဥပမာသာဓကဖြင့် တင်ပြရမယ်ဆိုရင် ရပ်ကွက်ကျေးရွာအုပ်စု၊ မြို့နယ်ဗဟို၊ ပြည်နယ် ဗဟို၊ ကောင်စီဝင်များကို ဗဟိုက ချမှတ်ပြီး ပြည်သူများ၏ ဆန္ဒကိုသာ ရယူခြင်း ဖြစ်ပါသည်။ ဆိုရှယ်လစ်ဒီမိုကရေစီ ဗဟိုဦးစီးစနစ်၏ ဒီမိုကရေစီကျင့်စဉ်ဟာလည်း ဒီမိုကရေစီစစ်စစ် မဟုတ်ဘဲ အာဏာရှင်ဆန်သော ကျင့်စဉ်တစ်ရပ်သာဖြစ်ကြောင်း သုံးသပ်တွေ့ရှိရပါတယ်။ ထို့ကြောင့် ခေတ်ကာလအခြေအနေ လိုအပ်ချက်အရ ပြည်သူများမှ ၁၉၈၈ ခုနှစ်တွင် ဒီမိုကရေစီကို တောင်းဆိုဆန္ဒပြခဲ့ကြပါတယ်။ ထိုသို့ ဆန္ဒပြရာ၌ ထပ်မံ၍ တပ်မတော်မှ တဖန် နိုင်ငံတော်၏အာဏာကို ရယူခဲ့ ပါတယ်။ တပ်မတော်မှ နဝတ အဖွဲ့ကိုလည်းကောင်း၊ ၎င်းနောက် နယကအဖွဲ့ကိုလည်းကောင်း ဖွဲ့စည်းပြီး နိုင်ငံတော် တိုးတက်ကောင်းမွန်အောင် ကြိုးစားခဲ့တဲ့အတွက် လမ်းကြီး၊ တံတားကြီး၊ အဆောက်အဦကြီး၊ စက်ရုံ၊ အလုပ်ရုံကြီးနှင့် သယ်ယူပို့ဆောင်ရေး၊ စီးပွားရေး၊ လူမှုရေးမှာ အံ့မခန်းဖြစ်အောင် တိုးတက်လာခဲ့ပါတယ်။ ဒါပေမဲ့ အုပ်ချုပ်သည့်နေရာမှာ ဗဟိုဦးစီးစနစ် ဖြင့်သာ အုပ်ချုပ်ခဲ့ပြီး ဒီမိုကရေစီကျင့်စဉ်ကို ကျင့်သုံး ခဲ့ခြင်း မရှိကြောင်း တွေ့ရှိရပါတယ်။ ထို့ကြောင့် မြန်မာနိုင်ငံသားများမှာ သက်ဦးဆံပိုင်ခေတ်မှစ၍ ယခု လွှတ်တော် ပေါ်ပေါက်သည်အထိ စစ်မှန်သောဒီမိုကရေစီကျင့်စဉ်ကို မတွေ့ရှိခဲ့ရသည့်အတွက် ခေတ်ကာလ များအပေါ် ဝေးဝေးလာခဲ့ကြပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေအရ ဒီမိုကရေစီကို လမ်းဖွင့်ပေးရာ အေးချမ်းသာယာပြီး ခေတ်မီဖွံ့ဖြိုးတိုးတက်သော နိုင်ငံတော်သစ် တည်ဆောက် သည့်အခါ နိုင်ငံသားများမှ ဒီမိုကရေစီကျင့်စဉ်ကို လွတ်လပ်စွာ ကျင့်သုံးခဲ့ရပြီး ဝမ်းသာပီတိ ဖြစ်ခဲ့ရပါတယ်။ ထို့ကြောင့် ခေတ်အဆက်ဆက် ဖြတ်သန်းလာခဲ့သော အသက်ကြီးသူ လူကြီး များမှာ ဘယ်ခေတ်က ကောင်းတယ်။ ဘယ်ဟာက ကောင်းတယ်၊ ဘယ်ဟာက မကောင်းဘူး ဆိုတာကို အတွေ့အကြုံနဲ့ယှဉ်ပြီး သိရှိရပြီဖြစ်သော်လည်း အတွေ့အကြုံ နည်းတဲ့၊ အတွေ့အကြုံ မရရှိခဲ့တဲ့ ကျောင်းသားလူငယ်များဟာဆိုရင် လူငယ်များ၏ မိဘ၊ ဘိုးဘွားလက်ထက် ကာလ တုန်းက နိုင်ငံမှာ ဗဟိုဦးစီးစနစ်ကို ကျင့်သုံးခြင်း ဗဟိုဦးစီးစနစ်၏ ကျင့်စဉ်တို့ရဲ့ အောက်မှာ နေခဲ့ရတဲ့အတွက်ကြောင့် ဒီမိုကရေစီကျင့်စဉ်များကို၊ အလေ့အကျင့်များကို လူငယ်များ မြင်ဖူး၊ ကြားဖူး ကြမယ်မဟုတ်ကြောင်း သုံးသပ်တွေ့ရှိရပါတယ်။ ၁၉၈၈ ခုနှစ်၊ ပြည်သူများက ဒီမိုကရေစီ တောင်းဆိုမှုကြောင့် ပြည်သူများထဲမှာ ဒီမိုကရေစီဆိုတဲ့ စကားလုံးဟာ ရေပန်းစားခဲ့သော်လည်း ဒီမိုကရေစီကို တောင်းဆိုစဉ်က မသမာသူ တချို့ရဲ့ မင်းမဲ့စရိုက်ကြောင့် ဒီမိုကရေစီအကြောင်းကို မလေ့လာခဲ့တဲ့ တချို့ လူငယ် များ၏ ခေါင်းထဲမှာ ဒီမိုကရေစီဆိုတာ အများသဘောအရ စည်းမဲ့အထိန်းမဲ့ လွတ်လပ်စွာ ဆောင်ရွက်နိုင်တဲ့ စနစ်ဖြစ်တယ်ဆိုတဲ့ အသိက မှားယွင်းစွာ ကျန်ရစ်ခဲ့ကြောင်း တွေ့ရှိရပါတယ်။ ဒီကိစ္စနဲ့ပတ်သက်ပြီးတော့ လက်တွေ့နယ်ပယ်မှာ သာဓကတွေ အများအပြား ရှိပါတယ်။ ဒါပေမဲ့ ဆွေးနွေးချက် ရှည်လျားသွားမှာ ဖြစ်တဲ့အတွက် ဒါကိုတော့ မတင်ပြတော့ပါဘူး။ နောက် တစ်ဖက်မှာလည်း ဗဟိုဦးစီးစနစ် ကျင့်စဉ်က မိရိုးဖလာစနစ်လို ကျင့်သုံးမှုကာလ ရှည်လျားခဲ့ သဖြင့် အရိုးစွဲနေခဲ့ကြပါတယ်။ ဗဟိုဦးစီးစနစ်ကျင့်စဉ်၊ ဗဟိုဦးစီးစနစ် အတွေးအခေါ် အယူအဆများ ချုပ်ငြိမ်းပြီး ဒီမိုကရေစီခေတ်သို့ ရောက်ရှိလာသော်လည်း ဒီမိုကရေစီကျင့်စဉ်ကို ဂဃနဏ မသိရှိကြသဖြင့် ဒီမိုကရေစီ အလေ့အထများ ရှင်သန်မှုမရှိဘဲ လူငယ်အချို့က ဗဟို ဦးစီးစနစ် ကျင့်စဉ်ကိုသာ စောင့်မျှော်နေတဲ့ အလေ့အထများရှိကြောင်း တွေ့ရှိရပါတယ်။ ကျွန်တော် ဆိုလိုတာကတော့ အရာရာကို လူငယ်များဟာ အရာရာကို မိမိတို့ ကိုယ်တိုင် ပါဝင်ပြီး ဥပဒေဘောင်အတွင်းက စည်းကမ်းရှိစွာ အများသဘောတူ ပါဝင်အကောင်အထည်ဖော်မှု အားနည်းခြင်းကို ဆိုလိုခြင်း ဖြစ်ပါတယ်။ ဘာဖြစ်လို့ ဒီမိုကရေစီကျင့်စဉ် အလေ့အထများ အားနည်းသလဲဆိုရင် လူငယ်များက ဒီမိုကရေစီအကြောင်းကို ကောင်းစွာမသိရှိခဲ့လို့ ဖြစ်ပါတယ်။ ကျောင်းသားလူငယ်များဟာ မိမိတို့၏ ကျောင်းစာကိုသာ ဦးစားပေး သင်ကြားလေ့လာနေရတဲ့အတွက် ဒီမိုကရေစီ အကြောင်း ကို လေ့လာရန် အချိန်မရရှိနိုင်ခြင်းကြောင့် ဖြစ်ပါတယ်။ ထို့ကြောင့် ကျောင်းသင်ခန်းစာများတွင် ကဏ္ဍတစ်ရပ်အနေဖြင့် ထည့်သွင်းလေ့ကျင့်သင်ကြားသင့်ပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်။ ဒီမိုကရေစီအကြောင်းကို သိမှသာလျှင် ဒီမိုကရေစီကျင့်စဉ်ကို ကောင်းစွာသိမှာ ဖြစ်ပါတယ်။ ဒီမိုကရေစီကျင့်စဉ်ကို ကောင်းစွာသိမှသာ ဒီမိုကရေစီ အလေ့အကျင့် ရှင်သန် လာမည် ဖြစ်ပါတယ်။ ထို့ကြောင့် နောင်တွင် ဖူးပွင့်လာမည့် ပျိုးပင်ကလေးများနှင့်တူသော ကျောင်းသား လူငယ်များအား ဒီမိုကရေစီ အလေ့အကျင့်ကောင်းများကို လေ့ကျင့် ပျိုးထောင်ရန် အထူးလိုအပ်လျက်ရှိနေကြောင်း တွေ့ရှိရပါတယ်။ အကယ်၍ ဒီမိုကရေစီကျင့်စဉ်ကို ကျောင်းသား လူငယ်ဘဝက လေ့လာလေ့ကျင့်ပျိုးထောင်မှု မရှိပါက ယနေ့လူငယ်သည် နောင်ဝယ်လူကြီး ဖြစ်လာသောအခါ ဒီမိုကရေစီကျင့်စဉ်ဖြင့် နိုင်ငံတော်ကို တည်ဆောက်တဲ့အခါမှာ ယခင်က အိပ်မက်ပမာ ရှိနေခဲ့သော ဗဟိုဦးစီးစနစ် ပုံရိပ်ကြီးကြောင့် လွဲချော်မှုများ ဖြစ်လာနိုင်သဖြင့် အမြဲကြပ်မတ် ထိန်းကျောင်းနေရမည် ဖြစ်ပါတယ်။ သို့ဖြစ်ပါ၍ ကျောင်းသားလူငယ်ဘဝကစပြီး အဆင့်အတန်းအလိုက် ဒီမိုကရေစီ အကြောင်းအရာနဲ့ ဒီမိုကရေစီကျင့်စဉ်များကို သင်ကြားလေ့ကျင့်ပျိုးထောင်ပေးပါက ယခုမှစ၍နောင်အနာဂတ်အထိ ဒီမိုကရေစီကျင့်စဉ်နဲ့ နိုင်ငံတော်ကို တည်ဆောက်ရာတွင် ကြပ်မတ် ထိန်းကျောင်းစရာမလိုဘဲ စည်းကမ်းပြည့်ဝသော ဒီမိုကရေစီ ဘက်တော်သားများ ဖြစ်လာနိုင်ကြောင်း သုံးသပ်တွေ့ရှိရပါတယ်။ ထို့ကြောင့် ဦးစောထွန်းမြအောင် ရဲ့ အဆိုကို အလေးအနက်ပြုထောက်ခံတင်ပြအပ်ပါကြောင်း ဆွေးနွေးရင်း နိဂုံးချုပ်အပ်ပါတယ်ခင်ဗျား။</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၁၀)မှ ဦးသိမ်းဆွေ ဆွေးနွေးနိုင်ပါပြီ</speech>
<speech><mp id="1160">ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးဌာန၊ ဒုတိယဝန်ကြီး၊ အမျိုးသားလွှတ်တော် ကိုယ်စာလှယ်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်း တို့နဲ့ ပြည့်စုံကြပါစေလို့ ဆုတောင်းဂါရဝပြု အပ်ပါတယ်။ ကျွန်တော်ကတော့ ဧရာဝတီတိုင်း ဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးသိမ်းဆွေ ဖြစ်ပါတယ်။ ကျွန်တော်ဆွေးနွေးမယ့်အဆိုကတော့ ကရင်ပြည်နယ်မဲဆန္ဒနယ်အမှတ်(၅)မှ ဦးစောထွန်းမြအောင် ၏ လူငယ်ဗဟိုပြု အခြေခံပညာ အထက်တန်းကျောင်းများတွင် ဒီမိုကရေစီကျင့်စဉ်များ လေ့ကျင့် ပျိုးထောင်ပေးရန် ပြည်ထောင်စုအစိုးရအား တိုက်တွန်းကြောင်း အဆို ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လူငယ်ဗဟိုပြု အခြေခံပညာအထက်တန်း ကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ဆိုတဲ့အဆိုဟာ ဘောင်ကျဉ်း သွားသလို ခံစားမိပါတယ်။ ခုနက အဆိုရှင်ရဲ့ စေတနာကိုလည်း နားလည်ပါတယ်ခင်ဗျား။ ခုနက ဆွေးနွေးသွားတဲ့ ဦးစောအုန်း ပြောသလို လူငယ်ဗဟိုပြု အခြေခံပညာကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေးရန် ဆိုတဲ့ အဆိုဟာ ပိုပြီးတော့ ဆီလျော်လိမ့် မယ်လို့ တင်ပြလိုပါတယ်ခင်ဗျား။ မူလတန်းအဆင့်မှာလည်း ဒီမိုကရေစီကျင့်စဉ် စည်းကမ်းသေဝပ်မှုတွေ လေ့ကျင့်ပေးလို့ ရပါတယ်။ ကလေးငယ်လေးတွေ မိမိစားထားတဲ့ စားကြွင်း၊ စားကျန်၊ အမှိုက်စ၊ ပလတ်စတစ်စ တွေကို အမှိုက်ပုံးထဲ ထည့်တတ်တဲ့ အလေ့အကျင့်ကို ပျိုးထောင်ပေးလို့ ရပါတယ်။ မိမိတာဝန်ကို မိမိယူတတ်တဲ့ အလေ့အကျင့်တွေကို ငယ်စဉ်ကတည်းက ပျိုးထောင်လေ့ကျင့်ပေးလို့လည်း ရပါတယ်။ မူလတန်းအဆင်၊ အလယ်တန်းအဆင့်မှာလည်း ဒီမိုကရေစီရဲ့ အခြေခံကျင့်ဝတ်လေး တွေ တာဝန်ယူမှု၊ တာဝန်ခံတတ်တဲ့ အလေ့အထတွေကို သင်ပေးလို့ ရပါတယ်ခင်ဗျား။ ဒီကနေ့ ကျွန်တော်တို့ တိုင်းပြည်မှာ၊ ကမ္ဘာမှာ၊ နေရာအနှံ့အပြားမှာ ပြဿနာတွေ ဖြစ်နေကြပါတယ်။ ဖြစ်လည်း ဖြစ်ခဲ့ကြတယ်။ ဖြစ်လည်း ဖြစ်နေဆဲပါ။ အလုပ်ရှင်၊ အလုပ်သမား ပြဿနာတွေ၊ ပါတီတွင်း ပဋိပက္ခတွေ၊ အုပ်စုတိုက်ပွဲတွေ၊ စစ်ပွဲတွေ၊ ပဋိပက္ခအသီးသီး ရှိနေကြ ပါတယ်။ ဒီလို ပဋိပက္ခတွေ ပြဿနာတွေကို ကြည့်လိုက်ရင် ငြိမ်းချမ်းစွာ ဖြေရှင်းလိုမှု အားနည်းနေတာ၊ အပြန်အလှန်ညှိနှိုင်းမှု မရှိတာ၊ အတ္တ၊ မာနတွေ ရှိနေတာ၊ မတူကွဲပြား ခြားနားတာကို သည်းခံနိုင်ခြင်း မရှိတာတွေကို တွေ့ရပါတယ်။ ဒါတွေဟာ ယဉ်ကျေးတဲ့ လူ့ဘောင်မှာ မရှိသင့်တော့တဲ့ အရာတွေပါ။ ပဋိပက္ခတွေဆိုတာ၊ မတူညီမှုတွေ ဆိုတာ အမြဲရှိနေမှာ ဖြစ်ပါတယ်။ ဒါကို ညင်သာစွာ ဖြေရှင်းတတ်တဲ့နည်း၊ အပြန်အလှန် ညှိနှိုင်းယူတဲ့နည်း၊ တစ်နည်းအားဖြင့် ဒီမိုကရေစီ ယဉ်ကျေးမှု အားကောင်းဖို့ လိုပါတယ်။ ဒီလိုဒီမိုကရေစီယဉ်ကျေးမှု အားကောင်းဖို့ဆိုရင် ငယ်စဉ်ကတည်းက မျိုးစေ့ချပြီး၊ စနစ်တကျ ပြုစုပျိုးထောင်ပေးဖို့ လိုအပ်ပါတယ်။ ဘာကြောင့်လဲဆိုရင် ခက်ထန်ကြမ်းတမ်းတဲ့ဝန်းကျင်မှာ ကြီးပြင်းခဲ့ရတဲ့ ကလေးဟာ ကြီးပြင်းအရွယ်ရောက်လာတော့မှ ယဉ်ကျေးမှုတို့၊ လူ့ကျင့်ဝတ်တို့၊ နိုင်ငံသားတစ်ယောက်ရဲ့ တာဝန်ယူမှုတို့ဆိုတဲ့ ယဉ်ကျေးတဲ့လူ့အဖွဲ့အစည်းမှာ အံဝင်ဖို့ကို တော်တော်ကို ကြိုးစားပြုပြင် ယူရပါတယ်။ ကျွန်တော်တို့ အပါအဝင် မြန်မာပြည်သူလူထုကြီးဟာ တစ်ပါတီ အာဏာရှင်စနစ်၊ စစ်အစိုးရခေတ်မှာ ကြီးပြင်းခဲ့ကြရတာ ဖြစ်ပါတယ်။ ဖ.ဆ.ပ.လ ခေတ် ပါလီမန်ကို ကြုံတွေ့ခဲ့ ရတဲ့ ပုဂ္ဂိုလ်ကြီးအချို့သာ ဒီမိုကရေစီအလေ့အကျင့်ကို အနံ့အသက်လောက်သာ ရှူခွင့်ရလိုက် ကြတာ ဖြစ်ပါတယ်။ ဒီမိုကရေစီ အမြစ်တွယ်ခိုင်မာမှုကို ကျွန်တော်တို့ မရရှိလိုက်ရပါဘူး။ ဒီအတွက် ဒီမိုကရေစီယဉ်ကျေးမှု အမြစ်တွယ်ခိုင်မာဖို့အတွက် အခြေခံပညာကျောင်းတွေမှာ ဒီမိုကရေစီ ကျင့်စဉ်တွေ လေ့ကျင့်ပျိုးထောင်ပေးရန် အထူးလိုအပ်ပါတယ်။ ဒီအဆိုနဲ့ ပတ်သက်ပြီးတော့ ဆွေးနွေးဖို့၊ လေ့လာဖို့ ကျွန်တော် စာအုပ်စာတမ်းတွေ ရှာဖွေကြည့်တဲ့အခါမှာ ၁၉၅၂ ခုနှစ်၊ ဖ.ဆ.ပ.လ အစိုးရလက်ထက် မြန်မာနိုင်ငံဘာသာပြန် စာပေအသင်းက ထုတ်ဝေခဲ့တဲ့ ကျောင်းတွင်းဒီမိုကရေစီ ဆိုတဲ့ စာအုပ်ကလေးကို ဖတ်ပြီးတော့ ကျွန်တော်သဘောကျ နှစ်ခြိုက်မိပါတယ်။ ဒါကြောင့်မို့လို့ အခု ဆွေးနွေးတဲ့အပိုင်းတွေမှာလည်း အခုနောက်ပိုင်း ဆွေးနွေးတဲ့အပိုင်းတွေမှာ ဒီစာအုပ်ထဲက အကြောင်းအချက် တော်တော်များများ ကို ကျွန်တော် ကိုးကားပြီး တင်ပြလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီမိုကရေစီဆိုတာ ပါတီနိုင်ငံရေး မဟုတ် ပါဘူး။ ပါတီအားလုံးနဲ့ သက်ဆိုင်တဲ့ နိုင်ငံရေး ဖြစ်ပါတယ်။ ဒီမိုကရေစီရှိမှ ပါတီတွေရဲ့ အသက်ရှင်သန်ခွင့်ရှိမှာ ဖြစ်ပါတယ်။ ဒီမိုကရေစီ ရဲ့ အင်္ဂါရပ်တွေဖြစ်တဲ့ လွတ်လပ်စွာ စိတ်ကူး နိုင်မှု၊ လွတ်လပ်စွာ ပြောဆိုနိုင်မှု၊ လွတ်လပ်စွာ ရေးသားနိုင်မှု၊ လွတ်လပ်စွာ စည်းရုံးနိုင်မှုဆိုတဲ့ လူ့အခွင့်အရေးတွေ ထာဝရအဓွန့်ရှည် ရှင်သန်ဖွံ့ဖြိုးဖို့အတွက် တိုင်းသူပြည်သားတွေရဲ့ အသိဉာဏ်ပညာ ရင့်သန်မှု၊ ဒီမိုကရေစီရဲ့ လက်တွေ့လုပ်ငန်းများမှာ စိတ်ပါဝင်စားမှု၊ ကျွမ်းကျင်မှု၊ ပြည်သူလူထုရဲ့ အများအကျိုးဆောင်ရွက်လိုမှု စတဲ့အချက်တွေအပေါ်မှာ အခြေခံနေပါတယ်။ ဒါတွေအားလုံးကို နားလည်ဖို့၊ ကျွမ်းကျင်ဖို့၊ စိတ်ပါဝင်စားဖို့အတွက် ကျောင်းသား ဘဝထဲက အခြေခံပေးရမှာ ဖြစ်ပါတယ်။ အခြေခံပညာအဆင့် ကျောင်းသားဘဝကတည်းက ဒီမိုကရေစီအလေ့အကျင့်တွေကို တတ်နိုင်သလောက် ကိုယ်ထိလက်ရောက် ပါဝင်ဆောင်ရွက် ထားဖို့ အရေးကြီးပါတယ်။ ပညာသင်ကြားနေစဉ်မှာ မိမိကိုယ်တိုင် ထိုးထွင်းဉာဏ်ကို စွမ်းအား ရှိသလောက် အသုံးချနိုင်တဲ့ အခွင့်အရေးတွေ ရှိနေဖို့ ကျောင်းသားလူငယ်တွေဆီမှာ လိုအပ် ပါတယ်။ ကျောင်းသား၊ ကျောင်းသူများကို အပေးအယူ စိတ်ထားနဲ့ အများအကျိုးအတွက် မိမိက အနစ်နာခံလိုစိတ်ရှိခြင်း၊ သူတစ်ပါးကို ကူညီလိုစိတ်ရှိခြင်း၊ တာဝန်အသီးသီးကို မျှဝေထမ်းဆောင် ခြင်း၊ အဲဒီအပြင် တစ်နေ့မှာ လူ့လောကကြီးမှာ အကျိုးရှိစွာ ပါဝင်ဆောင်ရွက်နိုင်ရန်ဆိုတဲ့ မွေးမြူ ထားဖို့ ဒီစိတ်ဓာတ်တွေ လိုအပ်ပါတယ်ခင်ဗျား။ ဒါကြောင့်မို့လို့ ကျောင်းတွင်းကိစ္စရပ်တွေကို အကောင်အထည်ဖော်တဲ့နေရာမှာ ကျောင်းသား/ကျောင်းသူများသည် တတ်အားသရွေ့ ပါဝင်ဆင်နွှဲနိုင်ရန်၊ ကျောင်းသား/ကျောင်းသူ များရဲ့ ထင်မြင်ယူဆချက်များကို တင်ပြနိုင်ရန်၊ အကြံသစ်၊ ဉာဏ်သစ်များ ထွက်ပေါ်လာနိုင်ရန်၊ ဗဟုသုတ ရရှိစေမည့် အလေ့အကျင့်များကို ကျောင်းသား/ကျောင်းသူများအား သင်ကြားပေး နိုင်ရန် လိုအပ်ပါတယ်။ ဒါ့အပြင် ကျောင်းသားလူငယ်များကို ပြင်ပဗဟုသုတ ရရှိစေဖို့အတွက် ပြည်သူ့ဘဝကို လက်တွေ့ကျကျ အကဲခတ်နိုင်ဖို့အတွက် အလုပ်ရုံတွေ၊ စက်ရုံတွေ၊ ဆေးရုံတွေ၊ လယ်ယာလုပ်ငန်းခွင်တွေ စတဲ့ ပြည်သူလူထုနဲ့ တိုက်ရိုက်ထိတွေ့နိုင်တဲ့ နေရာဒေသတွေကို လိုက်လံပြသပြီး ကလေးငယ်တွေရဲ့ ထင်မြင်ယူဆချက်တွေကို ပွင့်လင်းစွာ ဆွေးနွေးနိုင်တဲ့ အခြေအနေတွေကို ပေးဖို့ လိုအပ်ပါတယ်။ ကျောင်းသား/ကျောင်းသူ၊ ကလေးငယ်တွေမှာ ကိန်းအောင်းနေတဲ့ ဉာဏ်ရည်၊ အစွမ်း သတ္တိ၊ လုပ်ရည်ကိုင်ရည်တို့ကို အစွမ်းကုန် အသုံးပြုနိုင်ဖို့အတွက် လမ်းဖွင့်ပေးရပါလိမ့်မယ်။ ကလေးငယ်တွေရဲ့ ပတ်ဝန်းကျင်မှာရှိတဲ့ လူ့လောကကြီးထဲမှာ ဘယ်လိုနေထိုင်ကျင့်ကြံရမယ် ဆိုတဲ့ လက်တွေ့ဗဟုသုတတွေကို ပေးဖို့ လိုအပ်ပါလိမ့်မယ်။ ကလေးဝါသနာပါတဲ့ လုပ်ငန်းတစ်ခုခုနဲ့ ပြင်ပလောကရဲ့ ကောင်းကျိုးအတွက် ဆောင်ရွက်နိုင်ဖို့အတွက် အခွင့်အလမ်းတွေကို မွေးမြူပေးရပါလိမ့်မယ်။ လူ့အချင်းချင်း ဆက်ဆံရာမှာ ယဉ်ကျေးသိမ်မွေ့ပြီးတော့ ကူညီရိုင်းပင်း လိုတဲ့စိတ်တွေ ပေါ်ပေါက်လာအောင် လက်တွေ့နည်းတွေနဲ့ သင်ကြားပို့ချပေးရမှာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ကျောင်းတွေမှာ ဒီမိုကရေစီကျင့်စဉ်တွေ အားကောင်းဖို့၊ အောင်မြင်ဖို့အတွက် ကျောင်းသား/ကျောင်းသူတွေက လွတ်လွတ်လပ်လပ်နဲ့ မိမိတို့ရဲ့ စိတ်ဆန္ဒကို ပြသနိုင်ခွင့်ရှိစေရမှာ ဖြစ်ပါတယ်။ အဲဒီနေရာမှာ ခုနက ကျောင်းကောင်စီ ရွေးချယ်တယ်ပဲပြောပြော၊ ကျောင်းသားသမဂ္ဂကိုယ်စားလှယ် ရွေးချယ်တယ်ပဲဆိုဆို ရွေးချယ်ပုံနဲ့ ပတ်သက်ပြီးတော့ အဆိုရှင် ဦးစောထွန်းမြအောင် ရော၊ အဆိုကို ဆွေးနွေးသွားတဲ့ ဆရာ ဦးခင်မောင်ရီ ရော ဆွေးနွေးပြီးဖြစ်တဲ့အတွက် ရွေးချယ်ပုံတွေနဲ့ ပတ်သက်ပြီးတော့ ကျွန်တော် ထပ်ပြီးတော့ ဆွေးနွေးတင်ပြမှု မလုပ်လိုတော့ပါဘူး။ ဒါ အဓိကကတော့ ကျွန်တော် ပြောချင် တာက ကျောင်းသားထုရဲ့ ဆန္ဒနဲ့အညီ ရွေးချယ်တင်မြှောက်နိုင်ဖို့ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ခုနက တင်ပြခဲ့တဲ့ ဒီမိုကရေစီ အလေ့အကျင့် တွေနဲ့ ယဉ်ပါးခဲ့တဲ့ ကျောင်းသား၊ ကျောင်းသူတွေဟာဆိုရင် မိမိတို့ရဲ့အစွမ်းကို မိမိတို့ ကောင်းစွာ ယုံကြည်ပါတယ်။ မိမိနဲ့ သက်ဆိုင်တဲ့ ကိစ္စတစ်ရပ်ကို ဆောင်ရွက်ရမယ်ဆိုရင် အောင်မြင်မယ်လို့ စိတ်ချယုံကြည်သူ ဖြစ်လာပါလိမ့်မယ်။ မိမိရဲ့ သဘောဆန္ဒကို ထုတ်ဖော်ပြောဆိုဖို့ကိုလည်း နောက်တွန့်ခြင်း မရှိတဲ့ လူငယ်တွေ ဖြစ်လာမှာ ဖြစ်ပါတယ်။ ပြဿနာတစ်ရပ်ကို မြင်ရာမှာ လည်း တစ်ဖက်တည်းကို မမြင်ဘဲနဲ့ ကျွန်တော်တို့ ပြဿနာရဲ့ ဖက်နှစ်ဖက်၊ ဟိုဖက် ဒီဖက် ပြဿနာတွေကို ခြုံငုံသုံးသပ်တတ်တဲ့ အလေ့အကျင့်တွေ အားကောင်းလာပါလိမ့်မယ်။ အဆိုးနဲ့ အကောင်းကို နှိုင်းယှဉ်စဉ်းစားဝေဖန်ပြီးမှ ဆုံးဖြတ်ချက် ချတတ်တဲ့အလေ့အကျင့်တွေ ရလာပါ လိမ့်မယ်။ ပင်ကိုယ်ဉာဏ်ကို အသုံးပြုပြီး အများမိုးခါးရေ သောက်သူ မဖြစ်တော့ဘဲနဲ့ မိမိရဲ့ စွမ်းရည်ကို မိမိကောင်းစွာ ယုံကြည်တဲ့သူတစ်ယောက် ဖြစ်လာပါလိမ့်မယ်။ ကျွန်တော် ဒီလိုပဲ ယုံကြည်ပါတယ်။ ကျရောက်လာတဲ့ တာဝန်တွေကိုလည်း ကျေပွန်စွာ ထမ်းဆောင်လိုစိတ် ရှိပြီးတော့ စုပေါင်းဆောင်ရွက်လိုတဲ့စိတ်၊ အများအကျိုးကို ဆောင်ရွက်လိုတဲ့စိတ်၊ တီထွင် တတ်တဲ့၊ တီထွင်ချင်တဲ့ ဉာဏ်ရည်ဉာဏ်သွေးတွေလည်း ရှိလာမှာ ဖြစ်ပါတယ်။ ဒီမိုကရေစီ အလေ့အကျင့်ကောင်းတွေကို ကျင့်သားရပြီးတဲ့ ကျောင်းသား/ကျောင်းသူ တွေဟာ ဝါဒဖြန့်တာတို့၊ အခုခေတ်မှာ အမျိုးမျိုး ဒီဝါဒဖြန့်တဲ့ကိစ္စတွေ ရှိလာတယ်။ အဲဒီလို ရှိလာရင်လည်း မျက်စိမှိတ်ပြီးတော့ ယုံကြည်တဲ့သူတစ်ယောက် မဖြစ်တော့ဘဲနဲ့ အပြန်ပြန် အလှန်လှန် ဆင်ခြင်သုံးသပ်ပြီးမှ လက်ခံတဲ့ လူသားမျိုး ဖြစ်လာပါလိမ့်မယ်။ ကိုယ်ပိုင်ဉာဏ်ကို အများဆုံး အသုံးပြုတဲ့ လူသားမျိုးတွေ ဖြစ်လာတာကို တွေ့ရပါလိမ့်မယ်ခင်ဗျား။ အပြောအဆို၊ အမူအယာ၊ အခါခပ်သိမ်းမှာ ယဉ်ကျေးသိမ်မွေ့ပြီးတော့ မောက်မာခြင်းမရှိ၊ ဝင့်ကြွားခြင်းကင်း တဲ့ ကလေးတစ်ယောက်ဖြစ်လာဖို့ ကျွန်တော်တို့ အခြေခံကောင်းတွေကို ရှာဖွေပေးဖို့ လိုအပ်ပါ လိမ့်မယ် ခင်ဗျား။ ဒီမိုကရေစီ ကျောင်းတော်သားတစ်ဦးဟာ၊ ဒီမိုကရေစီ အလေ့အကျင့်တွေနဲ့ ယဉ်ပါး ခဲ့တဲ့ ကျောင်းသားကလေးငယ်ဟာ ကျောင်းသားဘဝကတည်းက ဒီမိုကရေစီစနစ်ရဲ့ နည်းနာ နိဿယတွေကို နားလည်ကျွမ်းကျင်ပြီးသား ဖြစ်တဲ့အတွက် အစည်းအဝေးတွေကို ဘယ်လို ကျင်းပမယ်၊ သဘာပတိတွေ ဘယ်လိုရွေးမယ်၊ အဆို ဘယ်လို တင်သွင်းမယ်။ ဘယ်လို မဲခွဲ ဆုံးဖြတ်မယ်၊ ဒီအလေ့အကျင့်ကောင်းတွေကိုလည်း ငယ်စဉ်ကျောင်းသားဘဝထဲက ရရှိပြီး ဖြစ်တဲ့အတွက် ကျောင်းပြီးလို့ ကျောင်းပြင်ပ လူ့လောကထဲမှာ၊ လူ့ဝန်းကျင်ထဲကို ရောက်လာတဲ့ အခါမှာလည်း ဒီအလေ့အကျင့်ကောင်းတွေဟာ အကျိုးရှိရှိ အသုံးပြုနိုင်တဲ့ အသုံးပြုလို့ရမယ့် အခြေခံကောင်းတွေကို ကျွန်တော်တို့ ကလေးငယ်တွေ ရရှိသွားမှာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ နောက်ဆုံး ခြုံငုံပြီး တင်ပြရမယ်ဆိုရင် ကျောင်းသား/ကျောင်းသူတွေဟာ ကျောင်းတွင်းကိစ္စတွေကို စီမံရာမှာ တတ်နိုင်သလောက် ကိုယ်တိုင်ကိုယ်ကျပါဝင်နိုင်မယ့် အခွင့်အလမ်းတွေပေးဖို့ လိုအပ်ပါလိမ့်မယ်။ ကျောင်းတွင်း ကိစ္စတွေနဲ့ ကျောင်းသား/ကျောင်းသူတွေရဲ့ လိုအပ်ချက်တွေနဲ့ ပတ်သက်ပြီးတော့ ကျောင်းသား/ ကျောင်းသူ တွေကိုယ်တိုင် လွတ်လွတ်လပ်လပ် ဆွေးနွေးဝေဖန်ခွင့်တွေရရှိတဲ့ အခွင့်အလမ်း တွေကို ကျွန်တော်တို့ ဖန်တီးပေးရပါလိမ့်မယ်။ ဆရာ/ဆရာမတွေရဲ့ ဂုဏ်သိက္ခာ၊ တာဝန်ဝတ္တရား တွေကို ကျောင်းသား/ကျောင်းသူတွေက လေးစားအသိအမှတ် ပြု တတ်ရန်နဲ့ ကျောင်းသား/ ကျောင်းသူတွေရဲ့ အခွင့်အရေးကိုလည်း အသိအမှတ်ပြု ဆောင်ရွက်ပေးနိုင်မယ့် အခြေအနေ တွေကို ဖန်တီးပေးဖို့ လိုအပ်ပါတယ်။ ဆရာနဲ့တပည့် စုပေါင်းပြီးတော့ အတူတကွ ဆောင်ရွက်လုပ်ကိုင်ရတဲ့ကိစ္စတွေကို ဖန်တီးပြုလုပ်ပေးဖို့လည်း လိုအပ်ပါလိမ့်မယ်။ စုပေါင်းပြီးတော့ အားကစား လုပ်တာတွေ၊ ပြင်ပကို လှည့်လည်ပြီးတော့ ပြင်ပဗဟုသုတ ရှာဖွေတာတွေ၊ နှီးနှော ဖလှယ်ပွဲတွေ မကြာခဏ ဆွေးနွေးပွဲတွေကို ပြုလုပ်ပေးစေချင်ပါတယ်ခင်ဗျား။ ကျောင်းစည်းကမ်း တွေကို ရေးဆွဲတဲ့နေရာမှာလည်း လိုတာထက် ပိုပြီးတော့ မရေးဆွဲဘဲနဲ့ ခုနကပြောတဲ့ ကျောင်းကောင်စီပဲ ဖြစ်ဖြစ်၊ ကျောင်းသားတို့၊ မိဘတို့၊ ဆရာတို့နဲ့ ညှိနှိုင်းတဲ့အဖွဲ့ကပဲဖြစ်ဖြစ်၊ ညှိနှိုင်းသဘော တူညီချက်တွေနဲ့ပဲ ရေးဆွဲသင့်ပါတယ်ခင်ဗျား။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဒီမိုကရေစီကျင့်စဉ်တွေကို အခြေခံပညာ ကျောင်းများမှာ လေ့ကျင့်ပျိုးထောင်ပေးရန်အတွက် အခက်အခဲတွေ ရှိမယ်ဆိုတာကို နားလည် ပါတယ်။ အခုလို ဒီမိုကရေစီ အကူးအပြောင်းကာလမှာ ဝန်ထုပ်ဝန်ပိုးတစ်ခုအနေနဲ့ ပညာရေး ဝန်ကြီးဌာနမှာ ရှိနိုင်မှာကိုလည်း နားလည်ပါတယ်။ ဒါပေမဲ့ ဒီမိုကရေစီနိုင်ငံတော်ကြီး အနာဂတ် မှာ ခိုင်ခိုင်မာမာ ရပ်တည်နိုင်ဖို့ဆိုရင်တော့ အခုကတည်းက အခြေခံပညာကျောင်းတွေမှာ မျိုးစေ့ကောင်းတွေကို မှန်မှန်ကန်ကန် ချထားပေးဖို့တော့ လိုအပ်ပါတယ်ခင်ဗျား။ ကျွန်တော်တို့နိုင်ငံကို ဒီမိုကရေစီနိုင်ငံထူထောင်ဖို့ အားလုံးဝိုင်းပြီးတော့ ကြိုးပမ်းနေ ကြတဲ့ အခုလို အချိန်ကောင်း၊ အခါကောင်းမှာ စာသင်ကျောင်းတွေမှာ ဒီမိုကရေစီစနစ် လက်တွေ့ ကျင့်သုံးနိုင်ရန် အခြေခံကောင်းတွေ ရရှိစေဖို့အတွက် ပညာရေးဌာနမှ အကြီးအကဲများနှင့် ပညာရေးကျွမ်းကျင်နှံ့စပ်တဲ့ ပညာရှင်တွေ ပူးပေါင်းပြီး ကလေးငယ်တွေရဲ့ ကျောင်းတွင်း ဒီမိုကရေစီ ယဉ်ကျေးမှု မျိုးစေ့ကောင်းများ ချပေးနိုင်ပါရန်အတွက် လေးလေးစားစား တင်ပြရင်း အဆိုရှင်ရဲ့ အဆိုကို ဆွေးနွေးတင်ပြရင်း ထောက်ခံအပ်ပါတယ်ခင်ဗျား။ အားလုံးကို ကျေးဇူးတင် ပါတယ်ခင်ဗျား။ (ဩဘာသံများ)</speech>
<speech type="speaker">ခွင့်တိုင်တာ မဟုတ်တဲ့အတွက် လက်ခုပ်မတီးကြဘူးပေါ့။ နောက် ခွင့်ကိစ္စ လက်ခုပ်တီးတဲ့သူ ရှိလို့ရှိရင် မှတ်ထားမယ်နော်။ ခွင့်တောင်းတာကျတော့ အားပေး တယ်။ ဆွေးနွေးတာကျတော့ အားမပေးဘူး</speech>
<speech type="speaker">အဆိုနဲ့ စပ်လျဉ်းပြီး ပညာရေးဝန်ကြီးဌာန၊ ဒုတိယဝန်ကြီး က ပြန်လည်ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများအားလုံးကို ရိုသေလေးစားပါတယ် ခင်ဗျား။ ဒါ အင်မတန် သိမ်မွေ့နူးညံ့တဲ့ကိစ္စ ဖြစ်ပါတယ်။ ဦးစွာပထမ ကြို တင်ဝန်ခံလိုတာ ကတော့ ကျွန်တော်တို့ မိမိကိုယ်တိုင်ပင်လျှင် ဒီမိုကရေစီဆိုတဲ့ ဝေါဟာရ ပညတ်အဓိပ္ပာယ်ရဲ့ အနှစ်သာရ တကယ့်အစစ်အမှန်ကို သိရှိဖို့အတွက် လေ့လာအားထုတ်ဆဲ ဖြစ်ပါတယ်။ ဒီလေ့လာ အားထုတ်ဆဲမှာပဲ ဒီဘက် စနစ်ပြောင်း (၂)နှစ်အတွင်းမှာပဲ တတ်နိုင်သမျှ ကမ္ဘာကြီးမှာဖြစ်နေတဲ့ ဒီမိုကရေစီနဲ့ ပတ်သက်လို့ နောက်ဆုံး Concept (၂)မျိုးလေး ကျွန်တော် အကျဉ်းတင်ပြခွင့် ပြုပါခင်ဗျား။ ပထမတစ်ချက်ကတော့ ဒီမိုကရေစီနဲ့ ပတ်သက်ပြီးတော့ အာရှမှာ သူ့ ထူးခြားချက်နဲ့ သူ ရှိတယ်။ ဒါကြောင့် အနောက်ပုံစံမျိုး သွားလို့မရဘူး။ ဒါ တစ်ခုပါခင်ဗျား။ ဒုတိယ ဒီမိုကရေစီနဲ့ ပတ်သက်လို့ Concept ကတော့ ဒီမိုကရေစီဟာ ပထဝီနဲ့လည်း မဆိုင်ဘူး။ လူမျိုးနဲ့လည်း မဆိုင်ဘူး။ လူသားအားလုံးနဲ့ ဆိုင်တယ်ဆိုပြီးတော့ ဒီ(၂)ခု ကွဲပြားနေတဲ့သဘော ရှိပါတယ်။ သို့သော်လည်း သေချာတာတစ်ခုကတော့ ဒီမိုကရေစီသည် လောကပါလတရား အပေါ်မှာ အခြေတည်တာကတော့ အငြင်းမထွက်ပါဘူး။ ဒါ လေ့လာနေတာပါ။ စောစောက အမျိုးသားလွှတ်တော် ကိုယ်စားလှယ် ဦးသိမ်းဆွေ တင်ပြသွားတဲ့ ဦးသန့် ရဲ့ ကျောင်းတွင်း ဒီမိုကရေစီစာအုပ်ဆိုတာ ကျွန်တော်တို့ ပြီးခဲ့တဲ့ (၁)နှစ်ခွဲလောက်ကတည်းက ပညာရေးကောလိပ် ကျောင်းအုပ်အားလုံး၊ တိုင်းပညာရေးမှူးအားလုံး သိသင့်တယ်ဆိုပြီး စပြီးတော့ ဖြန့်ဝေပြီး ဖြစ်ပါတယ်။ ဒီစာအုပ်ပေါ်မှာလည်း ကျွန်တော်တို့ အားလုံး အသေးစိတ်၊ ဒီအပိုင်းကတော့ လေ့လာဆဲဖြစ်ပါတယ်။ မေ့လျော့နေခြင်း မရှိဘူးဆိုတာတော့ ဦးစွာပထမ တင်ပြအပ်ပါတယ်။ ဒီအပြင် အဲဒီစာအုပ်က ၁၉၅၂ ခုနှစ်၊ မေလ ၁၀ ရက်နေ့မှာ ထုတ်တာ ဖြစ်ပါတယ်။ ကျွန်တော်ပင် အဲဒီအချိန်မှာ တစ်လသားလေးပဲ ရှိပါသေးတယ်။ ဒီစာအုပ်မှာ ဘာညွှန်းထားသလဲဆိုရင် ဒီမိုကရေစီဝါဒကို လက်ကိုင်ပြုလျက် ဒီမိုကရေစီ နိုင်ငံထူထောင်ရန် အားသွန်ကြိုးပမ်းလျက်ရှိသော ကျွန်ုပ်တို့ ပြည်ထောင်စုမြန်မာ နိုင်ငံတွင် စာသင်ကျောင်းများကစပြီး ဒီမိုကရေစီစနစ်ကို လက်တွေ့ကျင့်သုံးနိုင်ရန် များစွာ လိုအပ်ပါသည် ဆိုတဲ့ အညွှန်းအတိုင်း ကျွန်တော်တို့ အပေါ်ပိုင်းကတော့ အားလုံး လေ့လာနေ ပါတယ်။ ဒီအတွက်လည်း ကျောင်းတွင်း ဒီမိုကရေစီ သင်ရိုးများမှာ ပြဋ္ဌာန်းဖို့ အားလုံး အင်မတန် သိမ်မွေ့တဲ့အတွက် စတင်တော့ ကြိုးစားဆောင်ရွက်နေပြီဖြစ်ကြောင်းကို ဦးစွာပထမ တင်ပြအပ် ပါတယ်။ ဆက်လက်ပြီးတော့ ကျွန်တော်တို့အဖြေနဲ့ ပတ်သက်ပြီးတော့ အဆိုနဲ့ပတ်သက် ပြီးတော့ ရှင်းလင်းဆွေးနွေးတဲ့အပိုင်းတွေကို စာနဲ့ တင်ပြချက်ကလေးကို ဆက်လက်တင်ပြပါမယ်။ နောက်ပိုင်းကတော့ လောလောဆယ် တစ်နိုင် ကျွန်တော်တို့ ဆောင်ရွက်နေတဲ့ အပိုင်းလေးကို အကျဉ်းဆက်လက် တင်ပြပါမယ်။ အခြေခံပညာ ကျောင်းသူ/ကျောင်းသားများရဲ့ စိတ်ဓာတ်နဲ့ ကိုယ်ကျင့်တရား မြင့်မားရေးအတွက် စာရိတ္တနှင့် ပြည်သူ့နီတိ၊ စာရိတ္တနှင့် လောကနီတိ ဘာသာရပ်၊ ပြည်ထောင်စုစိတ်ဓာတ် သင်ခန်းစာများကို အခြေခံပညာအဆင့်အလိုက် သင်ကြား ပေးပါတယ်။ တကယ့်လက်တွေ့မှာတော့ ကိုယ်စားလှယ်တော်ကြီးများ ပြောသလိုပဲ စာတွေရှိ ပါတယ်။ ဆရာကိုင်ရှိပါတယ်။ လက်တွေ့အကောင်အထည်ဖော်မှုသည် အင်မတန် အားနည်း ကြောင်း ဝန်ခံပါတယ်။ နိုင်ငံတော်က လက်ရှိကျင့်သုံးနေတဲ့ အကောင်အထည်ဖော်ဆောင်ရွက်နေတဲ့ စစ်မှန်တဲ့၊ စည်းကမ်းပြည့်ဝတဲ့ ဒီမိုကရေစီစနစ်နှင့် လိုက်လျောညီထွေတဲ့ သင်ရိုးမာတိကာများကို ပြန်လည် စိစစ်လေ့လာပြီး ပြင်ဆင်၊ ဖြည့်စွက်၊ လေ့ကျင့်သင်ကြားပေးဖို့ ကြိုးစားလျက်ရှိပါတယ်။ ကျောင်းသူ/ ကျောင်းသားများရဲ့ ကိုယ်ရည်ကိုယ်သွေးနဲ့ ပညာရည်တို့ အချိုးညီ ပြည့်ဝလာစေရန်နှင့် လူမှု စီးပွားရေးနယ်ပယ်မှာ ခိုင်မာစွာ ရှင်သန်နိုင်မယ့် ခေါ်ကျင့်ကြံ ပြုမူနေထိုင်တတ်တဲ့ အရည်အသွေးများ ပြည့်ဝလာစေရန် ယခု ပညာသင်နှစ်မှစပြီး တိုင်းဒေသကြီး/ပြည်နယ် အလိုက် ကျောင်းသား/ကျောင်းသူများအား ဗဟိုအဆင့်နှင့် ကျောင်းအဆင့် အဆိုရှင်ရဲ့ အဆိုပြုမှုမှာလည်း ပါပါတယ်။ ကင်းထောက် (Boy Scout) ကိစ္စပါ။ ကင်းထောက်သင်တန်းများ စတင်ဖွင့်လှစ် သင်ကြားပို့ချခဲ့ပြီး ဖြစ်ပါတယ်။ ယခု ဖေဖေါ်ဝါရီလအတွင်းမှာပဲ ကျွန်တော်တို့ ကင်းထောက် အဟောင်းကြီးများနဲ့ ပြန်လည်တွေ့ဆုံပွဲ လုပ်ဖို့အတွက် အစီအစဉ်လုပ်ထားလျက် ရှိပါတယ်။ ယခင်က အကောင်အထည်ဖော်ခဲ့တဲ့ ဆောင်ရွက်ချက်၊ အချက်အလက် အကုန်လုံးကို အားလုံး ကူညီ စောင့်ရှောက်ဖို့အတွက် သတင်းစာက ကြော်ငြာဖို့ စီစဉ်ဆောင်ရွက်ထားပါကြောင်းလည်း တင်ပြအပ်ပါတယ်။ ဒါ့အပြင် ကင်းထောက်ကတိနဲ့ ကျင့်ဝတ်များတွင် ပါရှိတဲ့ သူတစ်ပါးအား အစဉ်ကူညီ သည်၊ ဂုဏ်သိက္ခာသည် ယုံကြည်ရသည်၊ ကိုယ်နှုတ်နှလုံးသုံးပါးစလုံး ဖြူစင်သန့်ရှင်းသည် ဆိုတဲ့ လူသားတစ်ယောက်ဖြစ်စေရေး လေ့ကျင့်ပြုစုသွားမည် ဖြစ်ပါကြောင်း တင်ပြအပ်ပါတယ်။ ဒီမိုကရေစီကျင့်စဉ်ဆိုင်ရာ ကျောင်းကောင်စီများ ဖွဲ့စည်းရာ၌ လက်ရှိ ကျောင်းကောင်စီအဆင့်ဆင့် ရွေးကောက်ပွဲပုံစံအတိုင်း အတန်းကိုယ်စားလှယ်များ ရွေးချယ်ခြင်း၊ အသင်းခေါင်းဆောင်များ ရွေးချယ်ခြင်း၊ ကျောင်းကောင်စီရဲ့ ဦးဆောင်မှုဖြင့် ကျောင်းလုပ်ငန်းများ ပူးပေါင်းအကောင်အထည် ဖော်ခြင်း၊ ဒီမိုကရေစီရဲ့ အခြေခံဖြစ်တဲ့ လူ့အခွင့်အရေး သင်ခန်းစာ အပါအဝင် ဒီမိုကရေစီ သဘောတရားနှင့် ဒီမိုကရေစီကျင့်စဉ် သင်ခန်းစာများကို ထည့်သွင်းသင်ကြားဖို့အတွက် ကြိုးပမ်း အားထုတ်လျက်ရှိပါတယ်။ ဒီနေရာမှာလည်း ဝန်ခံလိုတာက ဆရာဦးခင်မောင်ရီ တင်ပြဆွေးနွေးသလိုပဲ လက်တွေ့ ဘဝမှာ ကျောင်းကောင်စီသည် ညွှန်ကြားချက်တွေ ကျွန်တော်တို့ အကုန်လုံး အပြည့်အစုံ ရှိသော် လည်းပဲ အကြောင်းကြောင်းကြောင့် အကောင်အထည် မဖော်နိုင်ဘဲနဲ့ မှေးမှိန်ပျောက်ကွယ်နေတာ ဖြစ်ပါတယ်။ ဒီ ကျောင်းကောင်စီကို လာမယ့် ၂၀၁၃-၁၄ ပညာသင်နှစ်မှာ ယခင် ရှိပြီးသား ပြဋ္ဌာန်းချက်များကို ပြန်လည်သုံးသပ်ပြီးတော့ ဆက်လက်အကောင်အထည်ဖော်ဖို့အတွက် ကြိုးစား ဆောင်ရွက်လျက်ရှိကြောင်း တင်ပြအပ်ပါတယ်။ မူလသတ်မှတ်ပြဋ္ဌာန်းထားတဲ့ လုပ်ငန်းအဆင့်ဆင့်အတိုင်း ကျောင်းကောင်စီ ရွေးချယ်ခြင်း၊ ညှိနှိုင်းစည်းဝေးဆုံးဖြတ်ခြင်း၊ စုပေါင်းအကောင်အထည်ဖော်ခြင်း လုပ်ငန်းများကို စနစ်တကျ ဖြစ်စေရေး ကြပ်မတ်ဆောင်ရွက်သွားမည် ဖြစ်ပါကြောင်းနှင့် ဒီမိုကရေစီ ကျင့်စဉ်များလေ့ကျင့် ပျိုးထောင်ပေးရေးအဆိုကို ကျွန်တော့်အနေနဲ့ ထောက်ခံပါတယ်။ ဒီအပြင် တစ်နိုင်ဆောင်ရွက်နေတဲ့ အနေအထားတွေကို တစ်ပြည်လုံး ကျောင်းသားလက်ထဲကို သင်ရိုးအတွင်းမှာ ပြဋ္ဌာန်း နိုင်မယ့် အခြေအနေမတိုင်ခင် ဆောင်ရွက်ချက်အကျဉ်းလေးကို တင်ပြခွင့်ပြုပါခင်ဗျား။ ဒီမိုကရေစီခေါ်တဲ့ နာမပညတ်အဓိပ္ပာယ်ကို အနီးစပ်ဆုံး ဆရာ/ဆရာမများ နားလည်ဖို့ အတွက် (ဇီးပင်ကြီး) မွမ်းမံသင်တန်း၊ (ဖောင်ကြီး) မွမ်းမံသင်တန်း၊ တစ်ပတ်စဉ်ကို (၁၅၀၀)၊ (၂)နေရာဖြစ်တဲ့အတွက် (၃၀၀၀) တက်ရောက်ပါတယ်။ တစ်နှစ်မှာ (၅)ကြိမ် ဖြစ်တဲ့အတွက် ဆရာ/ဆရာမ (၁၅၀၀၀)လောက်စီကို ကျွန်တော်တို့ ဒီသတင်းတွေ ပျံ့နှံပါတယ်။ (၄၅)မိနစ်၊ နိုင်မယ့် အရေးတွေကို တစ်ပြည်လက်ခံပါတယ်။ ဒီအခါများလေ့ကျင့်မိနစ်(၅၀)တစ်ချိန်၊ Power Point နဲ့ Projector နဲ့ အကျဉ်းတင်ပြချက်ကလေးကို ကျွန်တော်ကို ဆက်လက်ပြီး အကျဉ်းတင်ပြခွင့်ပြုပါခင်ဗျား။ ဒါကလည်း ဆရာဦးသိမ်းဆွေ တင်ပြသလို ဒီ ဗမာသစ်၊ ပညာသစ်နှင့် ဦးသန့် ရဲ့ ဆောင်းပါးများစာအုပ်၊ ကျောင်းတွင်းဒီမိုကရေစီ အားလုံး အပေါ် မူတည်ပြီးတော့ ဆရာ/ဆရာမများ လက်တွေ့နယ်ပယ်မှာ ကိုယ်တိုင် ဒီမိုကရေစီဝါဒကို အတိုင်းအတာတစ်ခုအထိ ကျင့်သုံးလက်တွေ့ ဆောင်ရွက်နိုင်အောင်အတွက် ဒါကို ပြန်ပြီးတော့ ဗဟုသုတဖြစ်စရာ ဆောင်ရွက်ပေးခြင်းပဲ ဖြစ်ပါတယ်။ (၁)ကတော့ ဒီမိုကရေစီဆိုတာ အစိုးရက တိုင်းသူပြည်သားများအား လက်ကမ်း ပေး၍ရသော ပညာမဟုတ်။ ဆရာက တပည့်အား သင်ကြားပို့ချပြီး လုံလောက်တဲ့ ပညာမဟုတ်။ ဒါကြောင့် ဆရာရော၊ တပည့် ပါ ဒီမိုကရေစီစနစ်အတိုင်း လိုက်နာကျင့်ကြံနေထိုင်မှသာလျှင် တတ်မြောက်နိုင်တဲ့ ပညာ ဖြစ်ပါတယ်။ ဥပမာအားဖြင့် အတုမြင် အတတ်သင်ဟု ဆိုရိုးစကား အတိုင်း လက်တွေ့ပြုလုပ်ဆောင်ရွက်မှသာ တတ်မြောက်နိုင်တဲ့ ပညာ ဖြစ်ပါတယ်။ ဒီမိုကရေစီကို လက်တွေ့ကျင့်သုံးနိုင်ရန်အတွက် အခြေခံအချက်(��)ချက် လိုအပ်ပါတယ်။ ပထမအချက်ကတော့ ကျင့်သုံးတဲ့သူများဟာ အတော်အတန် လွတ်လပ်မှု ရှိရပါမယ်။ နံပါတ်(၂)အချက်က ထိုသို့ရရှိတဲ့ လွတ်လပ်မှုကိုပင် အများလွတ်လပ်မှုအတွက် အနစ်နာခံလိုစိတ် ရှိရပါမယ်။ လွတ်လပ်ရေးရပြီ ဆိုပြီးတော့ ဗိုလ်ချုပ်အောင်ဆန်း တို့ မိန့်ခွန်းမှာ ရှိပါတယ်။ ဆေးရိုး လမ်းပေါ်ထွက်လှမ်းတာသည် အများရဲ့ လွတ်လပ်မှုကို သွားအနှောင့်အယှက် ပေးတာပါ။ ဒါ ဒီမိုကရေစီ မဟုတ်ဘူးဆိုတဲ့ အပိုင်းကလေး ကျွန်တော်တို့ မှတ်သားမိပါတယ်။ နံပါတ်(၃) အချက်ကတော့ ကျောင်းမှထွက်တဲ့ ကလေးသူငယ်တွေဟာ လွတ်လွတ်လပ်လပ် တွေတော ကြံဆတတ်တဲ့ အလေ့အကျင့် ရှိရမယ်။ နံပါတ်(၄)ကတော့ အဆိုပါ အလေ့အကျင့် သည်ပင်လျှင် တိုးတက်ရေးရဲ့ ဗီဇမျိုးစေ့ အစစ်အမှန် ဖြစ်ပါတယ်။ သို့သော်လည်း ဒီမိုကရေစီ သည် စင်းလုံးချော အားလုံး ပြည့်စုံကောင်းမွန်တဲ့ စနစ်ဝါဒ မဟုတ်ပါဘူး။ အဲဒီမှာ ချို့ယွင်းချက် အချို့ ရှိပါတယ်။ ဒါကတော့ ဒီမိုကရေစီ သွားမယ်ဆိုလို့ရှိရင် အဓိကရှောင်ရန်သည် အထက်က ညွှန်ကြားချက်အရ ဤသို့သာ တွေးတောကြံဆရမယ်။ ထိုသို့ မတွေးတော မကြံဆရ ဆိုတဲ့ ချုပ်ချယ်မှုတို့ဟာ ဒီမိုကရေစီရဲ့ ရန်သူအစစ် ဖြစ်ပါတယ်။ ဒီမိုကရေစီမှာလည်း အခြေခံအင်္ဂါရပ် များ ရှိပါတယ်။ ဒီအင်္ဂါရပ်များကတော့ ပထမအချက်က စိတ်ကူးကိုသော်လည်းကောင်း၊ အပြုအမူကို သော်လည်းကောင်း၊ ချုပ်ချယ်ခြင်း လုံးဝကင်းစင်ရပါမယ်။ နံပါတ်နှစ်အချက်ကတော့ ပါတီ နိုင်ငံရေးမဟုတ်၊ ပါတီအားလုံးနှင့် သက်ဆိုင်တဲ့ နိုင်ငံရေး ဖြစ်ပါတယ်။ ဒီမိုကရေစီ ရှိမှသာလျှင် ပါတီများလည်း ရှိနိုင်ပါတယ်။ ဒါ ဦးသိမ်းဆွေ ကောက်နုတ်တင်ပြ သွားတဲ့အပိုင်း ရှိပါတယ်။ ဒီမိုကရေစီမရှိလျှင် ပါတီများလည်း မရှိနိုင်ပါဘူး။ လွတ်လပ်စွာ စိတ်ကူးမှု၊ လွတ်လပ်စွာ ပြောဆိုမှု၊ လွတ်လပ်စွာ ရေးသားမှု၊ လွတ်လပ်စွာ စည်းရုံးနိုင်မှု၊ လွတ်လပ်စွာ အသင်းအပင်း ဖွဲ့စည်းနိုင်မှု၊ လွတ်လပ်စွာ ဆန္ဒဖော်ထုတ်မှု အစရှိတဲ့ လူ့အခွင့်အရေးများ အပြည့်အစုံရှိရ ပါမယ်။ သို့သော် မိမိ၏ လွတ်လပ်မှုသည် အများကို သွားအနှောင့်အယှက် မဖြစ်ဖို့အတွက် သတိပြုရမှာ ဖြစ်ပါတယ်။ ပုဂ္ဂိုလ်တစ်ဦးချင်းစီရဲ့ အရေးကြီးပုံကို အသိအမှတ် ပြုပါတယ်။ အစိုးရဟာ လူပုဂ္ဂိုလ်များအတွက်သာ ဖြစ်ပြီး၊ လူပုဂ္ဂိုလ်များဟာ အစိုးရအတွက် မဟုတ် ဆိုတဲ့ ဥပဒေသကို လက်ကိုင်ပြုပါတယ်။ လူပုဂ္ဂိုလ်များရဲ့ အသိဉာဏ်ပညာနှင့် စိတ်နေ စိတ်ထားတို့မှာ မတူညီကြသဖြင့် ဒီမိုကရေစီဟာ လူတစ်ဦးနှင့်တစ်ဦး အသိဉာဏ် ပညာချင်း တူအောင်၊ စိတ်နေစိတ်ထားချင်းတူအောင် ညှိနှိုင်း၍ မပြီး၊ ကိုယ်သန်ရာသန်ရာ ပညာရပ်တွင် ထူးချွန်အောင်သာ အားပေးပါတယ်။ စိတ်ကူးအမျိုးမျိုး၊ အယူအဆအမျိုးမျိုး ကနေပြီး တိုင်းပြည် အတွက် အဖိုးအတန်ဆုံး၊ အကောင်းဆုံးသောအကြံဉာဏ်များ ပေါ်ပေါက်လာမည်ဟု ဒီမိုကရေစီက အားကိုးယုံကြည်ပါတယ်။ ဆောင်ပုဒ်အားဖြင့်ဆိုလျှင် တစ်ကျောင်း တစ်ဂါထာ၊ တစ်ရွာ တစ်ပုဒ်ဆန်း ဆိုတဲ့ အဆိုနဲ့ နီးစပ်သော တူညီမှုရှိပါတယ်။ ဒီမိုကရေစီ ရဲ့ ချို့ယွင်းချက်များကတော့ အဓိကကတော့ နှေးကွေးခြင်းပါပဲ။ ဖက်ဆစ် နိုင်ငံဖြစ်အောင် (၅)နှစ်အတွင်း ဖန်တီးနိုင်သော်လည်း၊ ဒီမိုကရေစီနိုင်ငံ ဖြစ်လာဖို့ (၁၀)နှစ်နှင့် ဖန်တီး၍ မရကောင်းပေ။ ဒါက ၁၉၅၂ ခုနှစ် လောက်က ရေးထားတာပါ။ ကျွန်တော်တို့ အခုကာလသည် (၂)နှစ်နီးပါးကာလ ရှိပါတယ်။ ဘယ်ဥစ္စာက နောက်ကျ၊ ဘယ်ဥစ္စာက အလျင်အမြန်ပေါ်မယ်ဆိုတာ အားလုံးစုပေါင်း ချိန်ဆတိုင်ပင် ဆောင်ရွက်သွားရမယ့် အပိုင်း ဖြစ်ပါတယ်။ တကယ့် ဒီမိုကရေစီနိုင်ငံ ဖြစ်လာစေရန်အတွက် ပြဿဒ်ဆောက်သလို တစ်ဆင့်ပြီး တစ်ဆင့်၊ တစ်ထစ်ပြီး တစ်ထစ်သာလျှင် ဖန်တီးပေးနိုင်ပါတယ်။ ယခုရေတွင်းတူး၊ ယခုရေကြည် သောက်နိုင်သော ဝါဒစနစ် မဟုတ်ကြောင်း မှတ်ချက်ပြုထားပါတယ်။ ဒီမိုကရေစီ ဝါဒအောင်မြင်ဖို့အတွက် အခြေခံလိုအပ်ချက်များကို အကြမ်းဖျဉ်း တင်ပြ ထားတာ ရှိပါတယ်။ ပထမအချက်ကတော့ တိုင်းသူပြည်သားတွေဟာ အသိပညာတိုး၍ ရင့်သန် လာရမယ်။ ဒီမိုကရေစီလက်တွေ့လုပ်ငန်းများဟာ တိုး၍တိုး၍ ကိုယ်ထိလက်ရောက် ပါဝင် ဆင်နွှဲကြရမယ်။ ဒီမိုကရေစီအောင်မြင်မှုဟာ လူထုရဲ့ အသိဉာဏ်ပညာ၊ ကျွမ်းကျင်မှု၊ စိတ်ပါ ဝင်စားမှု၊ အများအကျိုး ဆောင်ရွက်လိုမှုများပေါ်မှာ မူတည်ပါတယ်။ လူထုသည် အရေးအကြီးဆုံး ဇာတ်လိုက် ဖြစ်တယ်။ ဇာတ်လိုက်ဖြစ်တဲ့အတွက် ဇာတ်လိုက်တစ်ယောက်ရမယ့် အခွင့်အရေး၊ အခွင့်အလမ်းသည် လူထုက ကိုယ်တိုင်သိရှိ၊ ကိုယ်တိုင်ရအောင် ဆောင်ရွက်ရမှာ ဖြစ်သလို၊ တစ်ဖက်ကလည်း မိမိထမ်းဆောင်ရမယ့် တာဝန်ကိုလည်း ကျေပွန်အောင် ထမ်းဆောင်ရမယ့် အပိုင်း ဖြစ်ပါတယ်။ ဒါကြောင့် ဒီမိုကရေစီဝါဒသည် ဝါဒအားလုံးအနက် အခက်အခဲဆုံးဝါဒ ဖြစ်ပါတယ်။ ဒီမိုကရေစီနိုင်ငံများမှာ လူထုရဲ့ ဆန္ဒကို အလေးပေးရတဲ့အတွက် အချိန်ယူ၍သာ ဆောင်ရွက်ရတဲ့ အပိုင်း ဖြစ်ပါတယ်။ သို့သော် ဒီချို့ယွင်းချက်က လူ့အခွင့်အရေးများအတွက် ကျွန်ုပ်တို့ ပေးော စံနှုန်းများသာ ဖြစ်ပါတယ်။ ကျောင်းတွင်း ဒီမိုကရေစီနဲ့ပတ်သက်လို့ ကျွန်တော်တို့ ပို့ချတဲ့ အခါမှာ ဆရာ/ဆရာမများကို အကြမ်းအနေနဲ့ ပေးတဲ့အချက်တွေကို ဆက်လက်တင်ပြခွင့်ပြုပါ ခင်ဗျား။ ဒီမိုကရေစီစနစ် အမြစ်တွယ်စေရန်အတွက် တိုင်းသူပြည်သားများဟာ ကျောင်းသူ/ ကျောင်းသား အရွယ်ကစပြီး ဒီမိုကရေစီဝါဒကို ကောင်းစွာလေ့လာသင်ကြားခြင်း၊ လက်တွေ့ လိုက်နာ ဆောင်ရွက်ကြခြင်းဖြင့် ဒီမိုကရေစီ သဘောတရားများသည် ကျောင်းသူ/ကျောင်းသား တို့၏ ဦးခေါင်းတွင် အမြစ်တွယ်ပေမည်။ ကျောင်းများ၌ ဒီမိုကရေစီဝါဒကို စာအုပ်ကြီးအတိုင်း လည်း သင်ကြားပို့ချ၍မဖြစ်၊ ဤကား မှန်သည်၊ ဤကား မှားသည်ဟု ကျောင်းသားသူငယ်များရဲ့ စိတ်ကူးကို မလေးမစားပြု၍ မသင်ကြားရ၊ကျောင်းသား သူငယ်များ၏ စိတ်၌ပင် ဤကား မှန်သည်၊ ဤကား မှားသည်ဟူသော အသိတရားကို နက်နက်ရှိုင်းရှိုင်း ဝင်သွားစေရန် သင်ကြား ပြသ ဦးဆောင်ပေးရမည်။ ကျောင်းသားလူငယ်များအား အသိဉာဏ်ပေးရာမှာ အောက်ပါ အခြေခံအချက်များကိုလည်း နားလည်အောင် ကြိုးစားပေး ရမည်။ ယနေ့ခေတ်ကြီးမှာ နေမှုထိုင်မှုပြဿနာများသည် ရှေးကထက် ပိုမိုရှုပ်ထွေးလာသည်။ လူတစ်ဦးတစ်ယောက်တည်း သက်သက်နေ၍မဖြစ်၊ တစ်ယောက်နှင့် တစ်ယောက် ဆက်သွယ် စုရုံး၍ ကျွန်းကိုင်းမှီ၊ ကိုင်းကျွန်းမှီဆိုသလို အမှီသဟဲပြု၍ နေကြပါသည်။ တစ်နည်းအားဖြင့် ဆိုသော် လူ့လောကဟာ တစ်ဦးနှင့်တစ်ဦး၊ တစ်ယောက်နှင့် တစ်ယောက် ပူးပေါင်းဆက်သွယ်၍ လုပ်ကိုင်ဆောင်ရွက်ကြရတဲ့ သမဝါယမလောကမျိုး ဖြစ်သည်။ လူတစ်ဦးနှင့် တစ်ဦး မသိမသာ နားလည်မှုဖြင့် ချုပ်ဆိုထားတဲ့ စာချုပ်ကြီးများ ရှိကြပေသည်။ ထိုစာချုပ်အရ တစ်ဦးက တစ်ဦးကို စော်ကားခြင်း မပြုရ၊ နှောင့်ယှက်ခြင်း မပြုရ၊ ထိုနားလည်မှု စာချုပ်ကြီးကြောင့်သာလျှင် လူတစ်ဦးတစ်ယောက်သည် လူ့ အသင်းကြီး၏ အသင်းသားတစ်ဦး ဖြစ်လာရပေသည်စည်းမျဉ်းဥပဒေများ ရေးဆွဲထားခြင်း မရှိသော်လည်း ထိုလူ့အသင်းကြီးမှာ ပါဝင်ရတဲ့ အတွက် လိုက်နာရတဲ့ ဥပဒေများ ရှိပါတယ်။ ဥပမာ - လူတစ်ဦးက တစ်ဦးကို ဆဲရေးတိုင်းထွာခြင်း မပြုရ၊ ထိုးသတ်ရိုက်နှက်ခြင်း မပြုရ၊ မည်သည့်အစာကို စား၍ မည်သည့်အဝတ်ကို ဝတ်ပါဟု သြဇာပေးခြင်း မပြုရ၊ ကျောင်းနေခြင်း၊ ကစားခြင်း၊ တစ်ယောက်တည်း လမ်းလျှောက်ခြင်း၊ စာမေးပွဲအောင်ခြင်း၊ ထူးချွန်၍ Scholarship ဆုရခြင်း စတဲ့ အဖြစ်အပျက်များမှာ လူ့အသင်းဝင် တစ်ဦးအဖြစ်ဖြင့် ရရှိခံစားထိုက်သော အခွင့်အရေးများ ပင်တည်း၊ လူတိုင်းလူတိုင်းပင် လူ့ အသင်းဝင်အဖြစ်ဖြင့် အခွင့်အရေးများ ရရှိသလို တာဝန်ဝတ္တရားများလည်း ဆောင်ရွက်ရန် အများအပြား ရှိနေပေသည်။ ထို့ကဲ့သို့ လူ့အခွင့်အရေးများနှင့် လူ့ဝတ္တရားများကို ကျောင်းသား လူငယ်များ သိရှိသဘောပေါက်အောင် ပြသပေးသည့် ဆရာ/ဆရာမများ၏ အလွန်အရေးကြီး သော လုပ်ငန်းကြီးတစ်ရပ်ဖြစ်ပါသည်။ အထက်ပါ လူ့အခွင့်အရေးနှင့် လူ့တာဝန်ဝတ္တရားများကိုပါ ပြည်သူပြည်သားများရဲ့ အခွင့်အရေးများနဲ့ တာဝန်ဝတ္တရားများကို သင်ကြားပို့ချရန်အတွက် နည်းလမ်း(၂)လမ်း ရှိပါသည်။ ပထမနည်းလမ်းမှာ အခြားဘာသာရပ်များကို သင်ကြားရင်း ပြည်သူ့နီတိကို အခွင့်အရေးရတိုင်း ထည့်သွင်းသင်ကြားခြင်း၊ နောက်နည်းလမ်းမှာ ပြည်သူ့နီတိကို ဘာသာရပ်တစ်ခုအနေဖြင့် သင်ကြား ပို့ချပေးခြင်း ဖြစ်ပါတယ်။ ပထမနည်းလမ်းအရ နိုင်ငံသမိုင်းကို သင်ကြားရာ၌လည်းကောင်း၊ ဖတ်စာများကို သင်ကြားရာ၌လည်းကောင်း၊ ပြည်သူ့နီတိနှင့် ပတ်သက်သော အချက်အလက် မဟုတ်ပါ။ ဒါရန်နှင့်အတုပ် မည်ကြစေရန် ထွင်၍ ယ်များကို သွယ်ဝိုက်သောနည်းဖြင့် သင်ကြားပို့ချနိုင်ပါတယ်။ ဒုတိယနည်းလမ်းအရ ပြည်သူ့နီတိကို ဘာသာရပ်တစ်ရပ်အနေဖြင့် တိုက်ရိုက်သင်ကြားရာမှာ ဆရာဟာ အရေးကြီးဆုံး ဖြစ်ပတယ်။ ထိုသို့ သင်ကြားရာတွင် ပြည်သူ့နီတိသည် ပျင်းရိငြီးငွေ့ဖွယ်ကောင်းသော ဘာသာရပ် တစ်ခုအနေဖြင့် သမားရိုးကျနည်းဖြင့် သင်ကြားပါမူ အကျိုးရှိမည် မဟုတ်ပါ။ ဒါကြောင့် ကျောင်းသားလူငယ်များ စိတ်ပါ ဝင်စားကြစေရန် ထွင်၍ သင်ကြားရန် အရေးကြီးပါတယ်။ ဥပမာ - အခွန်နှင့်အတုပ် မည်သို့ ခြားနားကြောင်း ရှင်းလင်းပြောဆိုခြင်းနဲ့ အခွန်တော်ကို မည်သည့်အတွက် ပေးဆောင်ရကြောင်း၊ ဥပမာ ဥပမေရများနှင့် ရှင်းလင်းပြောဆိုခြင်းသည် ပိုမိုထိရောက်ပါတယ်။ ဥပဒေဘယ်နှစ်မျိုးရှိသည်ကို ကျောင်းသားလူငယ်များအား အလွတ် ကျက်မှတ်စေခြင်းထက် ဥပဒေများကို အဘယ်ကြောင့် ပြုလုပ်ရသည်။ ဥပဒေများ ပြုလုပ်ထား ရှိသည့်အတွက် တိုင်းသူပြည်သားများသည် မည်ကဲ့သို့ လွတ်လပ်ရေး ရရှိသည်ကို စိတ်ပါဝင်စား လာအောင် ပြောဆိုရှင်းလင်းသင့်ပါတယ်။ အချုပ်အားဖြင့်ဆိုသော် ပြည်သူ့နီတိကို သင်ကြားရခြင်းကြောင့် ကျောင်းသားလူငယ် များရဲ့ စိတ်တွင် တိုး၍တိုး၍ သိရှိလိုသောစိတ်၊ အများနှင့် ဆက်ဆံလိုသော စိတ်၊ တိုင်းသူ ပြည်သူလူထုအတွက် ဆောင်ရွက်လိုသော စိတ်များ ပေါ်ပေါက်လာရန် ဖန်တီးပေးရပါမယ်။ လူ့အသင်းကြီးတွင် မိမိတို့လည်း အသင်းသားများဖြစ်ကြပြီး အသင်းရဲ့ ကောင်းရာကောင်းကြောင်း အတွက် ဆောင်ရွက်လိုစိတ်များ တဖွားဖွား ပေါ်ပေါက်စေရမည်။ ဆရာ/ဆရာမများ အထူးသတိ ပြုသင့်တဲ့ အချက်တစ်ချက်မှာ ကျောင်းသည် စာသင်ရန်ဌာနမျှသာ မဖြစ်စေသင့်၊ ကျောင်းသည် အသင်းတစ်ခု၊ အစည်းအရုံးတစ်ခု၊ လူ့လောကလေးတစ်ခု ဖြစ်စေရမည်။ ထိုလူ့လောကလေး အတွင်း၌ ပါဝင်သူတို့ဟာ အတူတကွ နေထိုင်ကြ၍၊ အတူတကွ သင်ကြားကြ၍၊ အတူတကွ ကစားကြ၍၊ အတူတကွ အပေးအယူပြုကြ၍၊ အတူတကွ အုပ်ချုပ်စီမံနိုင်ကြတဲ့ ဘဝကို တတ်နိုင် သမျှ ဖန်တီးပေးရမယ်။ ထိုလူ့လောကလေးမှ အလေ့အကျင့်၊ အလေ့အထများဟာ တကယ့် လူ့လောကကြီးရဲ့ အထောက်အပံ့ ဖြစ်စေရမယ်။ တတ်နိုင်လျှင် ဆရာကမပြောဘဲနဲ့ တာဝန်ဝတ္တရား များကို နားလည်ကြရန် ဖန်တီးပေးရမယ်။ လွတ်လပ်စွာ ပြောဆိုခြင်း၊ လွတ်လပ်စွာ ရေးသားခြင်း စတဲ့ လူ့အခွင့်အရေးများသည် အကွပ်အထိန်း မရှိသော ပစ်စလက်ခတ် လွတ်လပ်ခြင်းမျိုး မဟုတ်ဘဲနဲ့၊ အကွပ်အထိန်းရှိတဲ့ စနစ်တကျ လွတ်လပ်ခြင်း ဖြစ်သည်ဟု သိရှိနားလည်ကြရမယ်။ ဒါကြောင့် ပြည်သူ့နီတိကို သင်ကြားရာမှာ စာတွေ့သင်ကြားခြင်းထက် ငါတွေ့ သင်ကြားခြင်းသည် များစွာပို၍ ခရီးရောက်တယ်ဆိုတဲ့ အပိုင်းလေးကို အမြဲတမ်း ကျွန်တော်တို့ တစ်ဆင့် ဆရာ/ဆရာမကို စပေးနေပါပြီ။ ကျွန်တော်တို့ လောလောဆယ်လည်း မူလတန်းအဆင့်တော့ ပထမအဆင့်မှာ ပြည်သူ့နီတိနဲ့ စာရိတ္တပြီးပါပြီ။ ဒီမှာ လူ့အခွင့်အရေးနဲ့ ပတ်သက်လို့ ထပ်ပြီးတော့ ထည့်နေပါတယ်။ ကျောင်းသားကိုင် ပုံနှိပ်နေပါပြီ။ အလယ်တန်း၊ အထက်တန်း ကိုလည်း ဆက်လက်ကြိုးစားဆောင်ရွက်လျက်ရှိပါတယ်။ နိဂုံးချုပ်အားဖြင့်တော့ အဆိုရှင်ရဲ့ အဆိုကို ကျွန်တော့်အနေနဲ့ လှိုက်လှိုက်လှဲလှဲ ထောက်ခံကြိုဆိုပါတယ်။ အမျိုးသားလွှတ်တော်က ဆုံးဖြတ်တဲ့အတိုင်း ပညာရေးဝန်ကြီးဌာနက လိုက်နာဆောင်ရွက်သွားမယ်ဖြစ်ကြောင်း တင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ခုနက ဦးစောထွန်းမြအောင် ကနေပြီးတော့ လွှတ်တော်ကိုယ်စားလှယ် နှစ်ဦးက အထက်တန်းကျောင်းများတွင် ဆိုတာနဲ့ ဘောင်ကျဉ်းပါတယ်ဆိုတာနဲ့ ပတ်သက်လို့ သဘောထားပေးဖို့ ရှိပါသေးလား</speech>
<speech><mp id="29">ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးခင်ဗျား။ ဒီနေ့ခေတ် နိုင်ငံတော်အစိုးရအနေနဲ့ စည်းကမ်း ပြည့်ဝသည့် ဒီမိုကရေစီကျင့်စဉ်ကို ဖော်ဆောင်နေချိန်မှာ လူငယ်ဗဟိုပြု အခြေခံပညာ အထက်တန်းကျောင်းတော်ကြီးမှာ ဒီမိုကရေစီကျင့်စဉ်၊ စည်းကမ်းပြည့်ဝသည့် ဒီမိုကရေစီ ကျင့်စဉ် ပြုစုပျိုးထောင်ဖို့ လိုအပ်ပါတယ်။ မလေ့ကျင့်ပေးလို့ရှိရင် လူငယ်တွေဟာ လူ့လောက ကိုရောက်သွားလို့ရှိရင် ---</speech>
<speech type="speaker">ဦးစောထွန်းမြအောင် ခုနက ကိုယ်စားလှယ်တွေ ဆွေးနွေးတာ နားထောင်ထားရဲ့ လား။ အခြေခံပညာ အထက်တန်းကျောင်းများတွင်ဆိုတာ အထက်တန်းပဲ ပါနေတဲ့အတွက် အခြေခံပညာကျောင်းများတွင်လို့ ဘောင်ချဲ့မယ်ဆိုရင် မူလတန်းကစ ပါနိုင် ပါတယ်။ ဒါကြောင့်မို့လို့ ဦးစောထွန်းမြအောင် ရဲ့ သဘောထားက အထက်တန်းကျောင်းပဲထားချင်သလား၊ အထက်တန်းကျောင်းသားမှပဲ ရွေးချယ်တတ်၊ ဆုံးဖြတ်တတ် ဆိုတာမျိုး ယူဆပါ သလား။ ဘာမှ သိသိ မသိသိ သူငယ်တန်းကစပြီးတော့ပဲ ထည့်ချင်ပါသလား။ ဒါကို မေးတာ</speech>
<speech><mp id="29">ဦးစောထွန်းမြအောင်၊ ကရင်ပြည်နယ် မဲဆန္ဒနယ်အမှတ်(၅)</mp>ရပါတယ်။ အခြေခံပညာကျောင်းဆိုရင် ရပါတယ် ခင်ဗျား။</speech>
<speech type="speaker">ဟုတ်ပြီ ထိုင်</speech>
<speech type="speaker">အမှန်က ဒီနေ့ အဆိုက ကျောင်းတွင်းဒီမိုကရေစီပါ။ ဆွေးနွေးကြတဲ့ အခါမှာ သိပ်ကျယ်ပြန့်တာပေါ့နော်။ ဒီမိုကရေစီစနစ်နဲ့ ပတ်သက်လို့ သိပ်ကျယ်ပြန့်တာပေါ့။ ဒီမိုကရေစီစနစ်နဲ့ ပတ်သက်လို့ရှိရင် ခုနက ပညာရေးဝန်ကြီးဌာနက ပြန်ကြားတဲ့ ဆရာ/ဆရာမ များကို လေ့ကျင့်လျက်ရှိပါတယ်ဆိုတာ ခေတ်စနစ်နဲ့ မညီတဲ့အဖြေ မဟုတ်ဘူး။ ဒါ မှန်ကန်တဲ့ အဖြေပဲ။ စနစ်တကျနဲ့ သင်ကြားမယ့် ဆရာ/ဆရာမကို နားလည်အောင်မှ မလုပ်လို့ရှိရင် အကုန်လုံး လွဲမှားသွားလို့ရှိရင် ဒီမိုကရေစီစနစ်က တိုင်းပြည်ပျက်တတ်တယ်။ အခုနက ပညာရေးဌာနက ပြည်ထောင်စုဒုဝန်ကြီး ပြောသလိုပဲ ကျွန်တော် ခုချိန်ထိ လေ့လာနေဆဲပါ ဆိုတာမျိုးပေါ့၊ ဒါ သိပ်ကျယ်ပြန့်တဲ့ကိစ္စ ကျွန်တော်တို့လည်း ဒါ ဖွဲ့စည်းပုံအခြေခံ ဥပဒေဆွဲတဲ့အချိန်မှာ ဒီမိုကရေစီစနစ်ကို 23:00abosssalos saqoqfimco? For the people, of the People, By the People ဆိုတာတော့ ကြားဖူးတာပေါ့။ လွတ်လပ်ရေး ရပြီးစကာလ ပါလီမန်ဒီမိုကရေစီစနစ် ကျင့်သုံးတာလည်း ကြားဖူးတာပေါ့။ ကျွန်တော်တို့က ငယ်ပါတယ်။ (၇)တန်း၊ (၈)တန်း၊ (၉)တန်း၊ (၁၀)တန်းပေါ့၊ ကျွန်တော်တို့ (၁၀)တန်းရောက်တဲ့အချိန်မှာ တပ်မတော်က အာဏာသိမ်းတာပါ။ ဒီလောက် အချိန်မှာ၊ ဒီလောက်ကြီး နားမလည်ခဲ့တဲ့ အခါကျတော့ အခြေခံဥပဒေ ဆွဲတဲ့အခါမှာ ဒီစနစ်ကိုသွားမယ်လို့ ဆုံးဖြတ်ထားတဲ့အခါကျမှ ဖတ်ရပါတယ်၊ ကမန်းကတန်း ဖတ်ရပါတယ်။ ဖတ်လိုက်တော့ စာအုပ်တစ်အုပ်ဖတ် လိုက်ရင်လည်း ရွေးကောက်ပွဲအကြောင်း၊ လွှတ်တော် အကြောင်း၊ ဟိုနောက်တစ်အုပ် ဖတ်လိုက်လို့ရှိရင်လည်း အဲဒီလိုပဲပေါ့နော်။ ကိုယ်တကယ် သိချင်တဲ့အချက်ကို မရောက်ဘူး။နောက်ဆုံးကျတော့ ဒီမိုကရေစီစနစ်ဟာ ဘာလဲဆိုတော့ ခုနက For the People, Of the People, By the People msəşdal Solu poosaozori Poochaoşsəscopos လူထုက အုပ်ချုပ်ခြင်း ဆိုတော့ လူထုက သူကိုယ်တိုင်အုပ်ချုပ်လို့ မဖြစ်တဲ့အခါကျတော့ သူ့ရဲ့ ကိုယ်စား ကိုယ်စားလှယ်ရွေးတဲ့ ကိုယ်စားလှယ်စနစ်ဆိုတာ ပေါ်လာတာပေါ့။ ခင်ဗျားတို့ ဒါ ကိုယ်စားလှယ်တွေပဲပေါ့။ ဒီစနစ်မှာ လူထုက အဓိက အခြေခံအကျဆုံးပဲ ပြောရရင်တော့။ လူထုက မှန်မှန်ကန်ကန် ရွေးတတ်ဖို့ လိုတယ်။ သူ့ကိုယ်စား သူ့ကို ပြန်အုပ်ချုပ်မယ့်သူတွေကို ပြန်အုပ်ချုပ်တယ်ဆိုတာ ဥပဒေပြုရေး၊ အုပ်ချုပ်ရေး၊ တရားစီရင်ရေး အကုန်လုံးပေါ့။ မှန်မှန်ကန်ကန် ရွေးတတ်ဖို့ လိုတယ်။ ရွေးလိုက်ပြီးတဲ့ ပုဂ္ဂိုလ်က မှန်မှန်ကန်ကန် မဟုတ်ဘူးဆိုရင်လည်း ပြန်ခေါ်ဖို့ လွယ်ပါတယ်။ စနစ်ထဲမှာ။ ဒီမိုကရေစီစနစ်ရဲ့ ဆန့်ကျင်ဘက်က ဘာလဲဆိုရင် အာဏာရှင်စနစ်ပဲ၊ တစ်ဦးတစ်ယောက်တစ်ဖွဲ့တည်း လက်ထဲမှာ အာဏာတွေအကုန်လုံး မရှိဖို့ပဲ၊ ဒါကြောင့်မို့လို့ ဖွဲ့စည်းပုံအခြေခံဥပဒေ ပုဒ်မ ၁၁(က) ဥပဒေပြုရေးအာဏာ၊ အုပ်ချုပ်ရေးအာဏာ၊ တရား စီရင်ရေးအာဏာ တို့ကို တတ်နိုင်သမျှ၊ တတ်နိုင်သမျှပဲ ရေးတယ် သူက။ အတိအကျ မဟုတ်ဘူး။ တတ်နိုင်သမျှ ပိုင်းခြားကျင့်သုံးပြီးတော့မှ အချင်းချင်း အပြန်အလှန်ထိန်းကျောင်းရမည်ဆိုတဲ့ ဒီမိုကရေစီရဲ့ အနှစ်သာရ အခြေခံဥပဒေမှာ ဖော်ဆောင်ထားတဲ့ ဥစ္စာ Key ပဲ။ အဲဒီတော့ ပြည်သူကို ပညာပေးဖို့ လိုတာပေါ့၊ ပြည်သူကို ပညာပေးဖို့လိုတဲ့အတွက် အနာဂတ်ပြည်သူဖြစ်တဲ့ ကျောင်းသားတွေကို ပညာပေးရမှာပေါ့။ ကျောင်းသားတွေကို ပညာပေးတဲ့ အခါမှာ အခုနကလို ဆွေးနွေးကြသလိုပေါ့၊ ဒီမိုကရေစီကို လွတ်လပ်စွာ၊ ကျောင်းအုပ်ကြီးတောင် ကျောင်းသားက ရွေးချယ်တင်မြှောက်ရမယ့်ပုံစံမျိုး ဖြစ်သွားလို့တော့ မရဘူး။ ကျောင်းကောင်စီ ဖွဲ့စည်းတာလောက်ကို လေ့ကျင့်ပေးရမယ်။ ပြီးလို့ရှိရင် တီထွင်ကြံဆတတ်တဲ့ဉာဏ်၊ တွေးခေါ် တတ်တဲ့ စဉ်းစားဉာဏ်၊ မှား၏ မှန်၏ ဆုံးဖြတ်တတ်တဲ့ဉာဏ်တွေကို ရင့်သန်အောင် ပြုစုပေး ရမယ်။ ဒါတွေက သိပ်ကိုအရေးကြီးတဲ့ သိမ်မွေ့တဲ့ ခုနက ဒုတိယဝန်ကြီး ပြောသလို သိမ်မွေ့တဲ့ ကိစ္စ၊ အလောတကြီးလုပ်ရမယ့်၊ ထင်တိုင်းကြဲရမယ့် ကိစ္စမျိုးမဟုတ်ပါဘူး။ သို့သော် အမှန်တကယ်လိုအပ်တယ်။ အမှန်တကယ်လိုအပ်တယ်။ ပြည်သူဟာ အလိမ်မခံရဖို့ လိုတယ်။ အာဏာရှိတဲ့ ပုဂ္ဂိုလ်တွေအားလုံးကလည်း ပြည်သူကို မလိမ်ဖို့ လိုတယ်။ အခုလွှတ်တော်ထဲမှာ ကျွန်တော်တို့ ဒီမိုကရေစီစနစ်အရ ခင်ဗျားတို့ ဥက္ကဋ္ဌ ရွေးကောက်တယ်၊ ဥက္ကဋ္ဌ ပြောတယ်၊ ဆိုတယ် ဆိုတာက လွှတ်တော်ဆိုင်ရာ ဥပဒေ၊ နည်းဥပဒေ အရပဲ ပြောလို့ဆိုလို့ ရတယ်။ ဒါကြောင့်မို့လို့လည်း နားထောင်တာပေါ့။ လက်ခံတာပေါ့။ တကယ်လို့ ဥက္ကဋ္ဌက လွှတ်တော်ဆိုင်ရာ ဥပဒေ၊ နည်းဥပဒေနဲ့ လွဲပြီးတော့ ကိုယ်စိတ်ကူးတည့်ရာ လုပ်တယ်ဆိုလို့ရှိရင် ဒီဥက္ကဋ္ဌကို ပြန်ဖြုတ်ချလိုက်ရုံပဲ။ သဘောကတော့။ ကျွန်တော် အဲဒီလို လုပ်တယ်ဆိုရင်လည်း ကျွန်တော့်ကို အချိန်မရွေး ပြန်ဖြုတ်ချလိုက်ရုံပဲ။ ဒါ ဒီမိုကရေစီစနစ်ပဲ။ အဲဒီတော့ မှန်မှန်ကန်ကန် လုပ်ဖို့အတွက် ဥက္ကဋ္ဌကို ရော၊ ခင်ဗျားတို့ကိုရော ဘာနဲ့ စည်းနှောင်ထားသလဲဆိုရင် ဥပဒေနဲ့ စည်းနှောင်ထားတယ်။ လွှတ်တော်ဆိုင်ရာ ဥပဒေ၊ လွှတ်တော် ဆိုင်ရာ နည်းဥပဒေ၊ အလားတူပဲ Ethics တွေ၊ နီတိတွေ ပေါ့နော်၊ ခုနက နိုင်ငံ့သားကောင်းဖြစ်ဖို့၊ ဘာဖို့၊ ညာဖို့ဆိုတာ နီတိတွေ၊ နီတိက ခုန ဒီမိုကရေစီစနစ်ကိုသွားမယ့် လူတွေမှာ ရှိအပ်တဲ့ အရည်အသွေးပါပဲ။ ဒီမိုကရေစီနဲ့ တိုက်ရိုက်တော့မဟုတ်ဘူး။ ရှိအပ်တဲ့ အရည်အသွေး၊ ဒါကြောင့်မို့လို့ ပညာရေးကို ကျွန်တော်တို့က ပညာရေးမြင့်မားစေချင်တယ်။ ပြည်သူ ပညာ မြင့်မားစေချင်တယ်။ ပြည်သူ ပညာမြင့်မားမှ မှား၏။ မှန်၏ကို ဆုံးဖြတ်နိုင်မယ်။ ဆုံးဖြတ်နိုင်စွမ်းရှိမယ်၊ ဝါဒဖြန့်တိုင်း ခုနက ပြောသွားသလိုပေါ့နော် ကိုသိမ်းဆွေ ပြောသွားသလို ဝါဒဖြန့်တိုင်း၊ စည်းရုံးတိုင်း မလိမ်တာမျိုး၊ အလိမ်မခံရတာမျိုး၊ ပြည်သူ အလိမ်မခံရဖို့လိုတယ်၊ အဓိက ကဒါပဲ။ ပြည်သူ အလိမ်မခံရအောင် ပညာပေးရမယ်။ ပညာပေးတဲ့အခါမှာ ကျောင်းသားတွေကို ပညာ ပေးခြင်းအားဖြင့်၊ ကျောင်းဆရာတွေကို ပညာပေးခြင်းအားဖြင့် ကျောင်းသားပညာပေးဖို့အတွက်ကျောင်းဆရာကို စနစ်တကျ ပညာပေးထားရအုံးမယ်။ ကျောင်းဆရာကလည်းခုနလိုပေါ့၊ နည်းနည်း လွဲမှားပြီးတော့ ပြောမယ်ဆိုရင် ကျောင်းသားစိတ်ထဲမှာ စွဲသွားမှာ၊ စွဲသွားမှာ။ ကျောင်းသားက သူ့ဆရာက ဒါကို ဒီလိုလုပ်ရတယ်ဆိုရင် ကျွန်တော်ကနေ အဲဒီလိုမဟုတ်ဘူး ဒီလိုပါလို့ဆိုရင် လက်မခံဘူး။ ဘာသိလို့လဲ ဆရာက ဒီလိုပြောထားတယ်။ ဒီလိုပြောတာ။ ဆရာက သိပ်အရေးကြီး တဲ့အတွက် ဆရာကို သေချာအောင် စနစ်တကျနဲ့ လုပ်ပေးရမယ်။ တည်ဆောက်ပေးရမယ်။ သို့သော် အခု ဦးစောထွန်းမြအောင် ကိစ္စက ခုနက ကျောင်းကောင်စီ ဖွဲ့ဖို့အတွက် ဟုတ်တယ်မို့လား။ ဦးခင်မောင်ရီ ဆွေးနွေးတဲ့အတိုင်း ကျောင်းကောင်စီဖွဲ့ဖို့အတွက်ကို ဒါ သူ အဆို တင်သွားတဲ့ ကိစ္စဖြစ်ပါတယ်။ အဲဒီတော့ ဦးခင်မောင်ရီ ဆွေးနွေးတဲ့အတိုင်းပဲ ဒီ ညွှန်ကြားချက်တွေဟာ ရှိပြီးသား။ ဒါတွေက လုပ်လို့ရပါတယ်။ ဒါ လုပ်ဖို့ပါ။ ဒီအဆိုက ဒါ လုပ်ဖို့ ပါ။ သိပ်ပြီး ဆွေးနွေးရင်း၊ ဆွေးနွေးရင်းနဲ့ ဖြစ်သွားမှာ စိုးလို့၊ ကတိမ်းကယိမ်း ဖြစ်သွားမှာစိုးလို့ ရှင်းပြတာပါ။ ကဲ အဲဒီတော့ လွှတ်တော်ရဲ့ အဆုံးအဖြတ်ယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ကရင်ပြည်နယ် မဲဆန္ဒနယ်အမှတ်(၅)မှ ဦးစောထွန်းမြအောင် တင်သွင်းတဲ့ လူငယ်ဗဟိုပြု အခြေခံပညာကျောင်း များတွင် ပြင်လိုက်ပါတယ်၊ ကျောင်းများတွင် လုပ်တာတော့ လုပ်သင့်တဲ့ အဆင့်မှာ လုပ်ပေါ့၊ တစ်စတစ်စနဲ့ လုပ်ရမှာပေါ့၊ ကျောင်းများတွင် ဒီမိုကရေစီကျင့်စဉ်များ လေ့ကျင့်ပျိုးထောင်ပေး ရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူ/မတူ လွှတ်တော်ရဲ့ အဆုံးအဖြတ် ရယူပါမယ်</speech>
<speech type="speaker">လွှတ်တော်၏ အဆုံးအဖြတ်ရယူရာတွင် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြုသည့် နည်းလမ်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ ထောက်ခံ(၁၇၃)၊ ကန့်ကွက်(၁)၊ ကြားနေ(၅)။ ထောက်ခံမဲများတဲ့အတွက် ဦးစောထွန်းမြအောင် ရဲ့ အဆိုကို အတည်ပြုကြောင်း ကြေညာပါတယ်။(ဩဘာသံများ)</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် (၁၃)ရက်မြောက်နေ့ အစည်းအဝေး ရပ်နားကြောင်းနှင့် (၁၄)ရက်မြောက်နေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၄)ရက်မြောက်နေ့ကို ၂၀၁၃ ခုနှစ်၊ ဖေဖော်ဝါရီ ၅ ရက်(အင်္ဂါနေ့) နံနက် ၁၀းဝဝ နာရီ အချိန်တွင် ဆက်လက်ကျင်းပမည်ဖြစ်ကြောင်း ကြေညာပါတယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၃)ရက်မြောက်နေ့ အစည်းအဝေးကို ၁၃၁၁ နာရီအချိန်တွင် ရပ်နားပါသည်။</p>
</postface>
</transcript>
</doc>
