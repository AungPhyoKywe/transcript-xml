<doc>
<docinfo>
<docno>01-06-11.xml</docno>
<pdf>01-06-11.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက်နေ့မှတ်တမ်း</title>
<date>၁၃၇၄ ခုနှစ်၊ ပြာသိုလပြည့်ကျော် ၄ ရက် (၂၀၁၃ ခုနှစ်၊ ဇန်နဝါရီလ ၃၀ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက်နေ့ အစီအစဉ်ကို နံနက် ၁၀းဝဝ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူးအဖြစ် ဦးသိန်းမော်၊ ညွှန်ကြားရေးမှူး လွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၁)ရက်မြောက်နေ့ အစီအစဉ် စတင်ပါတော့မယ်</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ်အမျိုးသားလွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း(၂၂၂)ဦး ရှိပြီး ဒီကနေ့ အစည်းအဝေးကို (၂၀၄)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၉၁.၈၉)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ၂၁၊ နည်းဥပဒေခွဲ(က)နဲ့ (ဂ)တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ဆိုင်ရာ နည်းဥပဒေ ၄ ၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးရဲ့ (၁၁)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ အစည်းအဝေး တက်ရောက်နိုင်ခြင်းမရှိလို့ ခွင့်ပန်ကြားတဲ့ ပုဂ္ဂိုလ်များနဲ့ပတ်သက်ပြီး ဖတ်ကြားတင်ပြပါတယ်</speech>
<speech type="speaker">ဦးညီညီထွန်း၊ မွန်(၁၁)၊ ကိုယ်တိုင်ဆောင်ရွက်ရန်ကိစ္စ၊ ဦးစောမြဝင်း၊ ကရင်(၁၁)၊ ဒေသဖွံ့ဖြိုးရေးကိစ္စ၊ ဦးသက်လင်း၊ ဧရာဝတီ(၈)၊ မိသားစုကျန်းမာရေးကိစ္စ၊ ဦးမန်းအောင်တင်မြင့်၊ ကရင်(၁၂)၊ ဒေသဖွံ့ဖြိုးရေးကိစ္စတို့ ဖြစ်ပါတယ်။ ယခုတင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၂)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၄)ဦး ယနေ့ ခွင့်ပန်ကြားသဖြင့် ခွင့်ပြု ထားသူ (၄)ဦးဖြစ်၍ လွှတ်တော်က စုစုပေါင်း ခွင့်ပြုထားသူ(၁၈)ဦး ဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ် (၂) အရ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လှတ်တော်ရဲ့ အတည်ပြုချက်ရယူပါမယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြုမှတ်တမ်းတင်ကြောင်း ကြေညာပါတယ်။(ဩဘာသံများ)</speech>
<speech type="speaker">လက်ခုပ်တီးတာနဲ့ ပတ်သက်ပြီးတော့ နည်းနည်းလေးပြောပါဦးမယ်။ ခွင့��များကို ခွင့်ပြုတယ်ဆိုတဲ့အခါမှာ လက်ခုပ်တီးတာ ဘာသဘောလဲမသိဘူး။ လွှတ်တော် ကိုယ်စားလှယ်တွေ လွှတ်တော်အတွင်း ဆွေးနွေးကြတဲ့အခါကျတော့ အမျိုးသားလွှတ်တော်မှာ လက်ခုပ်မတီးကြဘူး။ အဲဒီအချိန်မှာ လက်ခုပ်တီးပြီး အားပေးပါ။ ခွင့်တွေကို ခွင့်ပြု တယ်ဆိုတဲ့ အချိန်မှာ လက်ခုပ်မတီးကြပါနဲ့။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။</speech>
<title>နိုင်ငံ့ဝန်ထမ်း အငြိမ်းစားများအား အငြိမ်းစားလစာ တစ်လုံးတစ်ခဲတည်း တွက်ချက် ထုတ်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ယခု ရန်ကုန်တိုင်းဒေသကြီး မဲဆန္ဒနယ်အမှတ်(၁၀)မှ ဦးနု က နိုင်ငံ့ဝန်ထမ်း အငြိမ်းစားများအား အငြိမ်းစားလစာ တစ်လုံးတစ်ခဲတည်း တွက်ချက်ထုတ်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="142">ဦးနု၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုအဆင့်ဝန်ကြီး၊ ဒုတိယဝန်ကြီးများ၊ အထူးဖိတ်ကြားထားသော ဧည့်သည်တော်များနဲ့ ကြွရောက်လာသူအားလုံး နှလုံးစိတ်ဝမ်းအေးချမ်းကြပါစေလို့ ဆုတောင်းမေတ္တာ ပို့သရင်းနဲ့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ် အမှတ်(၁၀)က အမျိုးသားလွှတ်တော် ကိုယ်စားလှယ် ဦးနု ဖြစ်ပါတယ်။ လွှတ်တော်များ ရပ်နားချိန်မှာ ပြည်သူ့အကျိုးပြုလုပ်ငန်းများ ဆောင်ရွက်ဖို့ ကွင်းဆင်းဆောင်ရွက်တဲ့နေရာမှာ အငြိမ်းစားနိုင်ငံ့ဝန်ထမ်းများရဲ့ အကြံပြု ဆွေးနွေးချက်အပေါ်အခြေခံပြီး အခု မေးခွန်းကို တင်ပြရခြင်း ဖြစ်ပါတယ်။ ကျွန်တော်မေးမယ့် မေးခွန်းကတော့ဖြင့် အသက်အရွယ်နဲ့ ကျန်းမာရေး အိုမင်းမစွမ်းရှိနေကြပြီဖြစ်တဲ့ နိုင်ငံ့ဝန်ထမ်းအငြိမ်းစားတွေကို အငြိမ်းစားလစာ တစ်လုံးတစ်ခဲတည်း တွက်ချက်ထုတ်ပေးရန် အစီအစဉ် ရှိ/မရှိ ဆိုတဲ့အချက်နဲ့ပတ်သက်ပြီး မေးမြန်းသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတော်အနေနဲ့ နိုင်ငံ့ဝန်ထမ်း အငြိမ်းစား များကို ပင်စာလစာ တိုးမြှင့်ပေးခဲ့ခြင်း၊ ငွေထုတ်ရလွယ်ကူစေရန်အတွက် Smart Card များကို တီထွင်ဆောင်ရွက်ပေးခဲ့ခြင်းတို့အတွက် အငြိမ်းစား နိုင်ငံ့ဝန်ထမ်းများက နိုင်ငံတော်အစိုးရရဲ့ မေတ္တာ စေတနာကို သိရှိနားလည်ကြပြီး တုံ့ပြန်မေတ္တာပို့ကြရင်းနဲ့ ဝမ်းမြောက်ကျေးဇူးတင်မဆုံး ရှိနေကြပါကြောင်းကို ဦးစွာ တင်ပြလိုပါတယ်။ ဥက္ကဋ္ဌကြီးခင်ဗျား။ အသက်ထင်ရှားရှိနေကြ သေးပေမယ့် အချို့သော အငြိမ်းစားနိုင်ငံ့ဝန်ထမ်းတွေဟာ အသက်အရွယ် အိုမင်းပြီး ကျန်းမာရေး ချို့တဲ့ချိန့်ကာ ဂီလာနပုဂ္ဂိုလ်တွေ ဖြစ်နေကြပါပြီ။ တချို့သော အငြိမ်းစားနိုင်ငံ့ဝန်ထမ်းများဟာလည်း မသန်စွမ်း နာမကျန်းဖြစ်ကာ ဒုက္ခိတဘဝ ရောက်နေကြတဲ့အတွက် ဖေးမတွဲယူ လက်ကမ်း ကူညီ ကြသူများနဲ့ အငြိမ်းစားလစာ ထုတ်ယူရန် သက်ဆိုင်ရာဘဏ်များသို့ လာရောက်နေကြသည့် မြင်ကွင်းကို တွေ့ကြရသူတိုင်းက ကာယကံရှင်နည်းတူ စိတ်မချမ်းမြေ့ ခံစားကြရပါတယ်။ သို့ပါ၍ လစဉ်ကြုံတွေ့နေရတဲ့ အငြိမ်းစားနိုင်ငံ့ဝန်ထမ်းတို့ရဲ့ ဘဝကို ဤအခက်အခဲဒုက္ခတို့မှ လွတ်မြောက်ရန် အစီအစဉ်ကောင်းတစ်ရပ်တော့ ထပ်မံစဉ်းစားရန် သင့်ပြီလို့ အကြံပြု တင်ပြလိုပါတယ်။ ဤသို့ စဉ်းစားဆောင်ရွက်ပေးရာမှာလည်း အငြိမ်းစား နိုင်ငံ့ဝန်ထမ်းအများစုတို့က တစ်လုံးတစ်ခဲတည်း ဖြစ်သော ပင်စင်ကို ထုတ်ယူခံစားလိုကြကြောင်း ဆွေးနွေးတင်ပြကြပါတယ်။ သို့မှသာ မိမိတို့ ဆန္ဒရှိရာ ကောင်းမှုကုသိုလ်တွေကို ပြုကြရင်းနဲ့ လူ့ဘဝရဲ့ နေဝင်ချိန်မှာ ကြိုတင်ပြင်ဆင်မှုများ ပြုလုပ်ပြီး အေးချမ်းစွာ နေထိုင်သွားနိုင်ရန် မျှော်လင့် တောင့်တလျက်ရှိကြောင်း သိရှိရပါတယ်။ သို့ပါ၍ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံ့ဝန်ထမ်းအငြိမ်းစားအများစုတို့ရဲ့ ဆန္ဒသဘောထားနဲ့ လိုလားတောင့်တချက်များကို ဖြည့်ဆည်းဆောင်ရွက်ပေးတဲ့အနေနဲ့ အသက်အရွယ်နဲ့ကျန်းမာရေး အိုမင်းမစွမ်းရှိနေကြပြီဖြစ်တဲ့ နိုင်ငံ့ဝန်ထမ်းအငြိမ်းစားများအား အငြိမ်းစားလစာ တစ်လုံးတစ်ခဲတည်း တွက်ချက်ထုတ်ပေးရန် အစီအစဉ် ရှိ/မရှိနဲ့ ဆောင်ရွက် ပေးရန် ရှိပါက မည်သည့်ကာလလောက်တွင် အကောင်အထည်ဖော် ဆောင်ရွက်ပေးနိုင်မည် ဖြစ်သည်ကို ဖြေကြားပေးနိုင်ပါရန် ဥက္ကဋ္ဌကြီးမှတစ်ဆင့် အငြိမ်းစားနိုင်ငံ့ဝန်ထမ်းများကိုယ်စား လေးစားစွာ တင်ပြမေးမြန်း အပ်ပါသည်ခင်ဗျား။ ကျေးဇူး များစွာတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီးဘဏ္ဍာရေးနှင့်အခွန်ဝန်ကြီးဌာန၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="87">ဒေါက်တာလင်းအောင်(ဒုတိယဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ အားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့်ပြည့်စုံပါစေကြောင်း ဆုမွန်ကောင်း တောင်းအပ်ပါတယ်။ ကျွန်တော်ကတော့ ဘဏ္ဍာရေးနှင့်အခွန်ဝန်ကြီးဌာန ဒုတိယဝန်ကြီး ဒေါက်တာလင်းအောင် ဖြစ်ပါတယ်။ ရန်ကုန်တိုင်းဒေသကြီး၊ အမှတ်(၁၀) မဲဆန္ဒနယ် အမျိုးသားလွှတ်တော် ကိုယ်စားလှယ် ဦးနု ရဲ့ အသက်အရွယ်နဲ့ ကျန်းမာရေး အိုမင်းမစွမ်း ရှိနေကြပြီဖြစ်တဲ့ နိုင်ငံ့ဝန်ထမ်းအငြိမ်းစားများအား အငြိမ်းစားလစာ တစ်လုံးတစ်ခဲတည်း တွက်ချက်ထုတ်ပေးရန် အစီအစဉ် ရှိ/မရှိ မေးခွန်းနဲ့ပတ်သက်လို့ ရှင်းလင်းဖြေကြားသွားမှာ ဖြစ်ပါတယ်။ နိုင်ငံ့ဝန်ထမ်းများ အငြိမ်းစားခံစားခွင့် ရရှိကြတဲ့အခါမှာ မြို့ပြဝန်ထမ်းစည်းမျဉ်း ဥပဒေများ အပိုဒ် ၄ အရ ပင်စင်လစာနဲ့ လုပ်သက် ဆုငွေကို ခံစားခွင့်ရရှိကြပါတယ်။ ပင်စင် ခံစားခွင့် ရရှိတဲ့အချိန်မှာ လုပ်သက်ဆုငွေကို တစ်လုံးတစ်ခဲတည်း ငွေလုံးငွေရင်းတစ်ရပ်အဖြစ် အသုံးပြုနိုင်ရန် ခံစားခွင့်ပြု ပေးခြင်းဖြစ်ပြီး လစဉ် ပင်စင်လစာခွင့်ပြုခြင်းမှာ ဝန်ထမ်းဘဝက ရရှိခဲ့တဲ့ လစာဝင်ငွေအစား ပင်စင်စားအတွက် လစဉ် စားသောက်စရိတ်အဖြစ် အသုံးပြုနိုင်ရန် အစားထိုး ထုတ်ပေးသော လစဉ်ပင်စင်လစာ ထောက်ပံ့ငွေ ဖြစ်ပါတယ်။ နိုင်ငံတကာမှာလည်း ပင်စင်စားရဲ့ စားဝတ်နေရေးအတွက် လစဉ် ပင်စင်ထုတ်ပေးတဲ့ စနစ်ကိုသာ အများဆုံး ကျင့်သုံးလျက်ရှိပါတယ်။ အသက်အရွယ်နဲ့ ကျန်းမာရေးကြောင့် အိုမင်းမစွမ်း ရှိနေကြပြီဖြစ်တဲ့ နိုင်ငံ့ဝန်ထမ်းများ ပင်စင်လစာထုတ်ယူရေးအတွက် အခက်အခဲ မဖြစ်ပေါ်စေရန် မြို့ပြဝန်ထမ်း စည်းမျဉ်းဥပဒေ အပိုဒ် ၉၄၅ အရ အိုမင်းမစွမ်းမှုကြောင့် ကိုယ်တိုင်လာရောက်ခြင်း မပြုနိုင်တဲ့ အငြိမ်းစားတစ်ဦးဟာ အသက်ရှင်လျက်ရှိကြောင်း သက်သေခံလက်မှတ်တင်ပြနိုင်ရင် ၎င်းရဲ့ ပင်စင်လစာကို အခြားပုဂ္ဂိုလ်တစ်ဦးကို ကိုယ်စားလှယ် လွှဲ၍ ထုတ်ယူနိုင်ကြောင်း ပြဋ္ဌာန်းထားပါတယ်။ အသက်အရွယ်နဲ့ ကျန်းမာရေးကြေင့် အိုမင်းမစွမ်း ဖြစ်နေကြတဲ့ အငြိမ်းစား ဝန်ထမ်းများအတွက် ကိုယ်စားလှယ်မှတစ်ဆင့် ပင်စင်လစာထုတ်ယူနိုင်တဲ့ ပြဋ္ဌာန်းချက်များ ပြည့်ပြည့်စုံစုံ ရှိပြီးဖြစ်တဲ့အပြင် လိုအပ်ပါက မြန်မာ့ စီးပွားရေးဘဏ်၊ သက်ဆိုင်ရာလုပ်ငန်းအဖွဲ့အစည်းရဲ့ အရာရှိကိုယ်တိုင်ဖြစ်စေ၊ ကိုယ်စားလှယ် စေလွှတ်၍ဖြစ်စေ သက်ရှိထင်ရှားရှိကြောင်း စိစစ် အတည်ပြုပြီး ပင်စင်ခံစားခွင့်ရရှိအောင် ဆောင်ရွက်ပေးလျက် ရှိပါတယ်။ သို့ဖြစ်ပါ၍ အသက်အရွယ်နဲ့ ကျန်းမာရေးကြောင့် အိုမင်းမစွမ်းအငြိမ်းစား ဝန်ထမ်းများအတွက် ကိုယ်တိုင်လာရောက်ရန်မလိုဘဲ ကိုယ်စားလှယ်ဖြင့် ပင်စင်လစာ ထုတ်ယူရရှိအောင် စီစဉ်ဆောင်ရွက်ပေးလျက်ရှိပြီး အငြိမ်းစားရဲ့ စားဝတ်နေရေးအတွက် အခက်အခဲ မတွေ့စေရန်နှင့် အငြိမ်းစား၏ ရေရှည်အကျိုးအတွက် ပင်စင်လစာကို မြို့ပြဝန်ထမ်း စည်းမျဉ်းဥပဒေ ၄၇၁ နဲ့အညီ လစဉ်ခံစားခွင့်အဖြစ် ဆက်လက်ထုတ်ပေးသွားမှာ ဖြစ်ပြီးတော့ ပင်စင်လစာကို တစ်လုံးတစ်ခဲတည်း ပင်စင်တွက်ချက်ထုတ်ပေးရန် အစီအစဉ် မရှိပါကြောင်း ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>သံလျင်မြို့နယ်၊ ဖားကူးအနောက်ကျေးရွာရှိ လယ်မြေများ ရေကြီးနစ်မြုပ်ခြင်းမှ ကာကွယ်ရန်နှင့် ရေစီးရေလာကောင်းမွန်စေရေးအတွက် ချောင်းများ ပြန်လည်တူးဖော်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် က သံလျင်မြို့နယ်၊ ဖားကူးအနောက်ကျေးရွာရှိ လယ်မြေများ ရေကြီး နစ်မြုပ်ခြင်းမှ ကာကွယ်ရန်နှင့် ရေစီးရေလာကောင်းမွန်စေရေ��အတွက် ချောင်းများ ပြန်လည် တူးဖော်ပေးရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစား ရပါသော အမျိုးသားလွှတ်တော် ဥက္ကဋ္ဌကြီးနဲ့တကွ ကြွရောက်လာသော ပြည်ထောင်စုအဆင့် ဝန်ကြီးများ၊ အမျိုးသားလွှတ်တော် ကိုယ်စားလှယ်တော်ကြီးများခင်ဗျား အားလုံး မင်္ဂလာပါလို့ ဂါရဝပြုနှုတ်ခွန်းဆက်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ် အမှတ်(၈)မှ ဒေါက်တာမြင့်ကြည် ဖြစ်ပါတယ်။ သံလျင်မြို့နယ်၊ ဖားကူးအနောက်ကျေးရွာရှိလယ်မြေများ ရေကြီးနစ်မြုပ်ခြင်းမှ ကာကွယ်ရန်နှင့် ရေစီးရေလာကောင်းမွန်စေရေးအတွက်ချောင်းများ ပြန်လည်တူးဖော်ရန် အစီအစဉ် ရှိ/မရှိ နဲ့ စပ်လျဉ်းတဲ့ မေးခွန်းကို ကျွန်တော် မေးမြန်းသွားမှာ ဖြစ်ပါတယ်။ ကျွန်တော် မေးမြန်းရတဲ့ အကြောင်းရင်းကတော့ ဒီ ဖားကူးအနောက်ကျေးရွာ ဝင်းခနီး၊ ဒေးဆပ်ဆိုတဲ့ရွာက ကျွန်တော်တို့ ရန်ကုန်တိုင်းဒေသကြီး၊ တောင်ပိုင်းခရိုင် သံလျင်မြို့နယ်ထဲမှာ ကျွန်တော်တို့ ရှိပါတယ်။ ရန်ကုန်တိုင်းဒေသကြီးနဲ့ အဲဒီကျေးရွာတွေဟာ ပဲခူးမြစ်ကြီး ခြားထားပါတယ်။ ကျွန်တော်တို့ အဲဒီဘက်ကို သွားမယ်ဆိုလို့ရှိရင် ဒဂုံအရှေ့ ရွာသာကြီး ဟိုဘက်ကနေသွားလို့ရှိရင် ဒဂုံအရှေ့ အဲဒီကနေ ကျွန်တော်တို့ ပဲခူးမြစ်ကို ဖြတ်ကူးရပါတယ်။ ပဲခူးမြစ်ကလည်း တော်တော်ကျယ်ပါတယ်။ ရေစီးလည်း သန်ပါတယ်။ အဲဒီတော့ အဲဒီဘက်မှာ ရှိနေတဲ့၊ အကုန်လုံး ကျေးရွာမှာ ရှိနေတဲ့ ပုဂ္ဂိုလ်တွေဟာတောင်သူလယ်သမားတွေ ဖြစ်ကြ ပါတယ်။ အဲဒီတော့ သူတို့ရဲ့ အသံကို၊ သူတို့ရဲ့ လိုအပ်ချက်ကို ကျွန်တော့်အနေနဲ့ ဒီမှာ ဆွေးနွေး မေးမြန်းရခြင်း ဖြစ်ပါတယ်။ အဲဒီဒေသတွေဟာ၊ အဲဒီကျေးရွာတွေဟာ ကျွန်တော် ဖားကူး၊ ဝင်းခနီး၊ ဒေးဆပ် ဒီကျေးရွာတွေဟာ နှစ်စဉ် မိုးကာလကျလို့ရှိရင် ပဲခူးမြစ်ရေကြီးမှုရဲ့ဒဏ်ကို ခံစားရပါတယ်။ ဒါကြောင့်မို့လို့ သူတို့ စိုက်ပျိုးရေး၊ စပါးစိုက်ပျိုးရေး၊ ဆောင်းသီးနှံစိုက်ပျိုးရေး စသည်အားဖြင့် စိုက်ပျိုးရေးအတွက် အင်မတန်မှ သူတို့ စိတ်ဆင်းရဲ ကိုယ်ဆင်းရဲ ဖြစ်ပြီးတော့ ဒုက္ခရောက်ကြရပါတယ်။ ဒါကြောင့်မို့လို့ ကျွန်တော်တို့ ဒီ စစ်တောင်းမြစ်ရေ မိုးတွင်းအခါမှာ ရေကြီးမှုကို ကာကွယ်ရန်အတွက် တာတမံများ ဆောက်လုပ်ပေးခြင်းနဲ့ နောက် အဲဒီမှာ ရှိနေတဲ့ ချောင်းမြောင်းတွေဟာလည်းပဲ ကောပြီးတော့ ရေစီးရေလာ အင်မတန်မှ မကောင်းပါဘူး။ သူက ဒီမှာ မောင်းမချောင်းဆိုတာ ရှိပါတယ်။ မောင်းမောင်းထဲကို ဝင်ရပါတယ်။ ဒီရေတွေ စီးဝင် ပါတယ်။ အဲဒီမှာလည်းပဲ ရေစီးရေလာက မကောင်းတဲ့အတွက်ကြောင့် ဒါလေးတွေကိုလည်းပဲ ပြုပြင်ပေးရန်အတွက် အစီအစဉ် ရှိ/မရှိ ဆိုတာကို ကျွန်တော့်အနေနဲ့ တင်ပြမေးမြန်းရခြင်း ဖြစ်ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">မေးခွန်းနဲ့ ပတ်သက်ပြီး လယ်ယာစိုက်ပျိုးရေးနဲ့ ဆည်မြောင်း ဝန်ကြီးဌာန၊ ဒုတိယဝန်ကြီးက ဖြေကြားပေးဖို့ ဖြစ်ပါတယ်</speech>
<speech><agency id="83">ဦးခင်ဇော်(ဒုတိယဝန်ကြီး၊လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်တော်များ၊ ပြည်ထောင်စုဒုတိယ ဝန်ကြီးတို့ကို မင်္ဂလာပါလို့ နှုတ်ခွန်းဆက်သရင်း ကျွန်တော် ဂါရဝပြုအပ် ပါတယ်။ ကျွန်တော်ကတော့ လယ်ယာစိုက်ပျိုးရေးနဲ့ ဆည်မြောင်းဝန်ကြီးဌာနက ဒုတိယဝန်ကြီး ဦးခင်ဇော် ဖြစ်ပါတယ်။ ရန်ကုန်တိုင်းဒေသကြီး အမှတ် (၈)မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါက်တာမြင့်ကြည် ရဲ့ မေးခွန်းကို ကျွန်တော် ရှင်းလင်းဖြေကြားမှာ ဖြစ်ပါတယ်။ သံလျင်မြို့နယ်၊ ဖားကူးအနောက်ကျေးရွာရှိ လယ်မြေများ ရေကြီး နစ်မြုပ်ခြင်းမှ ကာကွယ်ရန်နှင့် ရေစီးရေလာကောင်းမွန်စေရေးအတွက် ချောင်းများ ပြန်လည်တူးဖော်ပေးရန် အစီအစဉ် ရှိ/မရှိ ဆိုသော မေးမြန်းချက်အပေါ် ရှင်းလင်းဖြေကြားမှာ ဖြစ်ပါတယ်။ ရန်ကုန်တိုင်း ဒေသကြီး၊ သံလျင်မြို့နယ်၊ ဖားကူးအနောက်ကျေးရွာရှိ လယ်မြေများ ရေကြီး နစ်မြုပ်မှုမှ ကာကွယ်နိုင်ရန် ပဲခူးမြစ်ဘက်ကမ်းတွင် အလျားပေ (၂၀၀၀၀)ခန့်ရှိသော ရွှေလှေ-ဖားကူး တာတမံတစ်ခု တည်ဆောက်ပေးခြင်းနှင့် သဲနုန်းများ ပို့ချမှုကြောင့် တိမ်ကောနေသော မောင်းမကလေးရိုး၊ ဝင်းခနီးချောင်းနှင့် ဖားကူးအရှေ့ချောင်းတို့ကို လိုအပ်ချက်အတိုင်း ပြန်လည်တူးဖော်ပြီး မောင်းမရေနုတ်မြောင်းနှင့်ဆက်သွယ်၍ ခရမ်းရေထိန်း တံခါးမှတစ်ဆင့် ပဲခူးမြစ်အတွင်းသို့ ရေထုတ်နုတ်ပေးခြင်း စသည့်လုပ်ငန်းများကို ဆောင်ရွက်ပေးရန် လိုအပ်ပါတယ်။ နိုင်ငံတော်အစိုးရ၏ ဖွဲ့စည်းပုံအခြေခံဥပဒေပုဒ်မ ၁၈၈ ဇယား-၂ အရ ၂၀၁၃-၂၀၁၄ ဘဏ္ဍာရေးနှစ်မှစတင်၍ ပြည်ထောင်စုအစိုးရဌာနများ၏ လုပ်ပိုင်ခွင့်အချို့ကို ပြည်နယ်၊ တိုင်းဒေသကြီးအစိုးရအဖွဲ့များသို့ လွှဲပြောင်းပေးပြီး ဖြစ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ်တော်ကြီး တင်ပြလာသော လုပ်ငန်းကို ရန်ကုန်တိုင်းဒေသကြီး အစိုးရအဖွဲ့၏ နှစ်အလိုက် ဆောင်ရွက်မည့် ဦးစားပေးလျာထားချက် အစီအစဉ်ဖြင့် ဆက်လက်ဆောင်ရွက် သွားနိုင်ရန် ညှိနှိုင်းပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူး တင်ပါတယ်ခင်ဗျား။</speech>
</section>
<section value="Report">	
<report>
<title>အမျိုးသားလွှတ်တော် ပြည်သူတို့၏ တိုင်ကြားစာနှင့်အသနားခံစာဆိုင်ရာကော်မတီက ကော်မတီ၏ အစီရင်ခံစာ(၁/၂၀၁၃)ကို အမျိုးသားလွှတ်တော်သို့ ဖတ်ကြားတင်သွင်းခြင်း</title>
<speech type="speaker">အစီအစဉ်(၆)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီရဲ့ အစီရင်ခံစာကို ကော်မတီက လွှတ်တော်သို့ ဖတ်ကြားတင်သွင်းဖို့ ဖြစ်ပါတယ်</speech>
<speech><mp id="105">ဦးမှတ်ကြီး(အတွင်းရေးမှူး၊ ပြည်သူတို့၏ တိုင်ကြားစာနှင့် အသနားခံစာဆိုင်ရာ ကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုအဆင့် ဒုတိယဝန်ကြီးများ၊ အမျိုးသားလွှတ်တော် ကိုယ်စားလှယ်များနဲ့ ဖိတ်ကြားထားသော ဧည့်သည်တော်များခင်ဗျား။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ်နဲ့ ပြည်သူတို့၏တိုင်ကြားစာနှင့် အသနားခံစာဆိုင်ရာ ကော်မတီရဲ့ အတွင်းရေးမှူး ဦးမှတ်ကြီး ဖြစ်ပါတယ်။ ကျွန်တော်တို့ ကော်မတီရဲ့ လုပ်ငန်း ဆောင်ရွက်မှုအစီရင်ခံစာ (၁/၂၀၁၃) ကို ဖတ်ကြားသွားမှာ ဖြစ်ပါတယ်။ နိဒါန်း ၁။ ပြည်သူများက လွှတ်တော်ကို အားကိုးကြီးစွာဖြင့် တင်ပြလာသော တိုင်ကြားစာနှင့် အသနားခံစာများကို မှန်ကန်စွာ ဖြေရှင်းဆောင်ရွက်ပေးနိုင်ရန်အတွက် “ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့၏ မျှော်လင့်ချက် လွှတ်တော်က ဖော်ဆောင်ရွက်”ဆောင်ပုဒ်နှင့် ပြည်ထောင်စုလွှတ်တော် နာယကကြီး၏ လမ်းညွှန်ချက်နှင့်အညီ ပြည်သူတို့၏တိုင်ကြားစာများနှင့် အသနားခံစာဆိုင်ရာ ကော်မတီသည် ပြည်သူတို့၏ တိုင်ကြားစာနှင့် အသနားခံစာများကို လက်ခံဖြေရှင်းဆောင်ရွက်ပေးလျက် ရှိပါတယ်။ ရည်ရွယ်ချက် ၂။ ပြည်သူတို့၏တိုင်ကြားစာနှင့် အသနားခံစာဆိုင်ရာကော်မတီသို့ ပြည်သူများက တင်ပြလာသော တိုင်ကြားစာ၊ အသနားခံစာများနှင့်ပတ်သက်၍ ကော်မတီ၏ စိစစ်တွေ့ရှိချက်၊ သုံးသပ်ချက်၊ အကြံပြုချက်၊ တင်ပြချက်များနှင့်တကွ အမျိုးသားလွှတ်တော်ဥက္ကဋ္ဌထံ တင်ပြပြီး လမ်းညွှန်ချက်နှင့်အညီ ပြည်ထောင်စုအစိုးရအဖွဲ့၊ ပြည်ထောင်စုတရားလွှတ်တော်ချုပ်နှင့် ပြည်ထောင်စုရှေ့နေချုပ်တို့ထံ ဥပဒေလုပ်ထုံး လုပ်နည်းနှင့်အညီ ဖြေရှင်းဆောင်ရွက်နိုင်ရန် ပေးပို့ခဲ့ပါသည်။ ဖြေရှင်းဆောင်ရွက်မှု အခြေအနေများကို ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးသို့ တင်ပြအစီရင်ခံခြင်း ဖြစ်ပါသည်။ ကော်မတီဖွဲ့စည်းမှု ၊ ၃။ ကော်မတီရဲ့ ဖွဲ့စည်းမှုအခြေအနေကို တင်ပြရမယ်ဆိုရင် ပြည်သူတို့၏တိုင်ကြားစာ နှင့် အသနားခံစာဆိုင်ရာကော်မတီကို ၉-၈-၂၀၁၁ ရက်နေ့တွင် အမျိုးသားလွှတ်တော်ကိုယ်စားလှယ် (၇)ဦးဖြင့်လည်းကောင်း၊ ၂၆-၁-၂၀၁၂ ရက်နေ့တွင် အမျိုးသားလွှတ်တော် ကိုယ်စားလှယ် (၁၅) ဦးဖြင့်လည်းကောင်း၊ ၁-၉-၂၀၁၂ ရက်နေ့တွင် အမျိုးသားလွှတ်တော် ကိုယ်စားလှယ် (၁၅)ဦးဖြင့်လည်းကောင်း ပြင်ဆင်ဖွဲ့စည်း ခဲ့ပါတယ်။ ကော်မတီ၏ လုပ်ငန်းဆောင်ရွက်နိုင်ခဲ့မှုအခြေအနေ ၄။ ကော်မတီရဲ့ လုပ်ငန်းဆောင်ရွက်မှု အခြေအနေမှာ ပထမအကြိမ်အမျိုးသား လွှတ်တော် ဒုတိယပုံမှန်အစည်းအဝေးကျင်းပတဲ့ ၂၂-၈-၂၀၁၁ မှ ၂၅-၁၁-၂၀၁၁ ရက်နေ့အထိ ကော်မတီ၏ လုပ်ငန်းဆောင်ရွက်မှုအစီရင်ခံစာနှင့် အဆို (၂)ရပ်ကို တင်ပြခဲ့ပါတယ်။ ပထမအဆိုမှာ “ပြည်သူများ၏ဘဝ ဥပဒေနှင့်အညီ အေးချမ်းသာယာ စိတ်ချမ်းသာစွာဖြင့် လူနေမှုဘဝ လုံခြုံစွာ နေထိုင်နိုင်ရေးအတွက် တာဝန်ရှိသူများ အဆင့်ဆင့်တို့က ဥပဒေနှင့်အညီဆောင်ရွက်လုပ်ကိုင်နိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ၁၃-၉-၂၀၁၁ ရက်နေ့တွင် တင်သွင်းပြီး ထောက်ခံဆွေးနွေးသူ (၇)ဦး ရှိခဲ့ပါတယ်။ ဒုတိယအဆိုမှာ လယ်ယာမြေသိမ်းဆည်းမှုများနှင့်ပတ်သက်၍ ပြေလည်အောင် ညှိနှိုင်းဖြေရှင်းနိုင်ခြင်းမရှိသော အမှုအခင်းများစွာ ရှိနေပါသဖြင့် နိုင်ငံတော်အစိုးရအနေဖြင့် စနစ်တကျ စိစစ်၍ ကိုင်တွယ်ဖြေရှင်းနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ၂၆-၁၁-၂၀၁၁ ရက်နေ့တွင် တင်သွင်းခဲ့ပြီး ထောက်ခံ ဆွေးနွေးသူ (၇) ဦးရှိခဲ့ပါသည်။ ပထမအကြိမ် အမျိုးသားလွှတ်တော် စတုတ္တပုံမှန်အစည်းအဝေး ကျင်းပတဲ့ ၄-၇-၂၀၁၂ မှ ၆-၉-၂၀၁၂ ရက်နေ့အထိ ကော်မတီရဲ့ လုပ်ငန်းအစီရင်ခံစာနှင့် အဆို (၄)ရပ်ကို တင်ပြခဲ့ပါတယ်။ ပထမအဆိုကတော့ ဒီမိုကရေစီနိုင်ငံထူထောင်ရာတွင် သန့်ရှင်းသောအစိုးရ၊ ကောင်းမွန်သော အုပ်ချုပ်မှုစနစ် တစ်ရပ်ဖြစ်ပေါ်ရေးအတွက် အုပ်ချုပ်ရေးအာဏာ ကိုင်တွယ် ကျင့်သုံးလျက်ရှိသည့် အဆင့်ဆင့်သော အုပ်ချုပ်ရေးပိုင်း တာဝန်ရှိသူများအနေဖြင့် ဥပဒေ လုပ်ထုံးလုပ်နည်းနှင့်အညီ တိကျစွာ လိုက်နာအကောင်အထည်ဖော်ဆောင်ရွက်ရန်နှင့် ဥပဒေ ချိုးဖောက်ကာ လုပ်ကိုင်ဆောင်ရွက်နေသူများကိုလည်း ဥပဒေနှင့်အညီ ထိရောက်စွာ အရေးယူ နိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုကို ၂၂-၈-၂၀၁၂ ရက်နေ့တွင် တင်သွင်းခဲ့ပြီး ၂၄-၁၀-၂၀၁၂ ရက်နေ့တွင် ကိုယ်စားလှယ် (၁)ဦးက ထောက်ခံဆွေးနွေး ခဲ့ပါတယ်။ ဒီအဆိုကို မဲခွဲဆုံးဖြတ်ရာတွင် ထောက်ခံမဲ (၁၃၅)မဲ၊ ကန့်ကွက်မဲ (၅၁)မဲ၊ ကြားနေ(၁)မဲဖြင့် အဆိုကို အတည်ပြုနိုင်ခဲ့ပါသည်။ ဒုတိယအဆိုကတော့ နိုင်ငံ့ဝန်ထမ်းများကို အရေးယူအပြစ်ပေးရာတွင် ဥပဒေ လုပ်ထုံးလုပ်နည်း စည်းမျဉ်းစည်းကမ်းများနှင့်အညီ စစ်ဆေးခြင်းမပြုဘဲ တိုက်ရိုက်ထုတ်ပယ်မှု များကြောင့် ဝန်ထမ်းများမှာ ထုချေဖြေရှင်းခွင့် မရသဖြင့် နစ်နာမှုများရှိနေပါ၍ ဥပဒေ လုပ်ထုံးလုပ်နည်းနှင့်အညီ စစ်ဆေးဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ၁၈-၁၀-၂၀၁၂ ရက်နေ့တွင် တင်သွင်းခဲ့ပြီး ၂၃-၁၁-၂၀၁၂ ရက် နေ့တွင် ကိုယ်စားလှယ်(၃)ဦးက ထောက်ခံဆွေးနွေးခဲ့ပါတယ်။ ယင်းအဆိုကို မဲခွဲဆုံးဖြတ်ရာမှာ ထောက်ခံမဲ(၁၅၁)မဲ၊ ကန့်ကွက်မဲ(၁၀)မဲ၊ ကြားနေ(၁၇)မဲဖြင့် အဆိုကို အတည်ပြုနိုင်ခဲ့ပါတယ်။ တတိယအဆိုကတော့ ယနေ့နိုင်ငံတော်တွင် သန့်ရှင်းသောအစိုးရ၊ ကောင်းမွန်သော အုပ်ချုပ်ရေးစနစ် အကောင်အထည်ဖော်နေချိန် တရားစီရင်ရေးကဏ္ဍအနေဖြင့်လည်း တရားမျှတစွာ မှန်ကန်သည့် တရားစီရင်ရေး ဖြစ်ပေါ်စေရေးအတွက် ပြည်ထောင်စုတရား လွှတ်တော်ချုပ်သို့ တိုက်တွန်းကြောင်း အဆိုကို ၂၁-၈-၂၀၁၂ ရက်နေ့တွင် တင်သွင်းခဲ့ပြီး ၃၀-၈-၂၀၁၂ ရက်နေ့တွင် ကိုယ်စားလှယ် (၃)ဦးက ထောက်ခံ ဆွေးနွေးခဲ့ပါတယ်။ ဒီအဆိုကို မဲခွဲ ဆုံးဖြတ်ရာမှာ ထောက်ခံမဲ (၁၆၉)မဲ၊ ကန့်ကွက်မဲ မရှိ၊ ကြားနေ (၂၆)မဲဖြင့် အဆိုကို အတည်ပြု နိုင်ခဲ့ပါတယ်။ စတုတ္ထအဆိုကတော့ ဥပဒေလုပ်ထုံးလုပ်နည်းနဲ့အညီ စိစစ်ဖြေရှင်းဆောင်ရွက် ပေးနိုင်ရန် အမျိုးသားလွှတ်တော်ဥက္ကဋ္ဌထံမှတစ်ဆင့် ပေးပို့သည့်အမှုတွဲများကို အချိန်နှင့် တစ်ပြေးညီ စိစစ်ပြန်ကြားပေးနိုင်ရန် ပြည်ထောင်စုအစိုးရအား တိုက်တွန်းကြောင်း အဆိုကို ၂၂-၁၀-၂၀၁၂ ရက်နေ့တွင် တင်သွင်းခဲ့ပြီးတော့ ၂၃-၁၁-၂၀၁၂ ရက်နေ့တွင် ကိုယ်စားလှယ် (၃)ဦးက ထောက်ခံဆွေးနွေးခဲ့ပြီး အဆိုကို မှတ်တမ်းတင်နိုင်ခဲ့ပါတယ်။ ၂၀၁၁ ခုနှစ်အတွင်း တိုင်ကြားစာနှင့်အသနားခံစာလက်ခံဆောင်ရွက်မှု အခြေအနေကို ဆက်လက်တင်ပြပါမယ်။ ကော်မတီဖွဲ့စည်းတဲ့ ၉-၈-၂၀၁၁ ရက်နေ့မှ ၃၁-၁၂-၂၀၁၁ ရက်နေ့ အထိ ကော်မတီက လက်ခံဆောင်ရွက်မှု အခြေအနေမှာ လက်ခံရရှိသည့် အမှုတွဲပေါင်းက (၅၃၈)တွဲ ဖြစ်ပြီးတော့၊ နာယကထံ တင်ပြဆောင်ရွက်တဲ့ အမှုတွဲက(၄၉၉)တွဲ ဖြစ်ပြီးတော့ တိုင်ကြား/အသနားခံစာ အကြောင်းအရာတူတဲ့အတွက် ပယ်တဲ့အမှုတွဲက(၃၉)တွဲပြီးတဲ့နောက်ကို ကျွန်တော်တို့ လက်ခံဖြေရှင်းပေးနိုင်ရန်အတွက် ပေးပို့တဲ့ အမှုတွဲပေါင်းက(၁၈၈)တွဲ ဖြစ်ပါတယ်။ ပေးပို့ခဲ့တဲ့အမှုတွဲများအနက် တင်ပြသူများ နစ်နာမှုမရှိစေရန်နဲ့ ဥပဒေလုပ်ထုံး လုပ်နည်းနဲ့အညီ ဖြေရှင်းဆောင်ရွက်ပေးနိုင်ရန်နှင့် အခြေအနေမှန်ကို သိရှိဆောင်ရွက်နိုင်ရန် အတွက် ပြည်ထောင်စုအစိုးရအဖွဲ့သို့ အမှုတွဲပေါင်း (၉၅)တွဲ၊ ပြည်ထောင်စုအဆင့် ဝန်ကြီးဌာန များကို (၃၃)တွဲ၊ ပြည်နယ်/တိုင်း ဒေသကြီးအစိုးရအဖွဲ့သို့ (၃၁)တွဲနဲ့ ပြည်ထောင်စုတရား လွှတ်တော်ချုပ်သို့ (၃)တွဲ၊ ပြည်ထောင်စုရှေ့နေချုပ်သို့ (၂)တွဲ၊ တိုင်းဒေသကြီးတရား လွှတ်တော်သို့ (၂)တွဲနှင့် နိုင်ငံပိုင်အဆောက်အအုံ ရောင်းချရေးကော်မရှင်သို့ (၁)တွဲ၊ စုစုပေါင်း (၁၆၇)တွဲကို ပေးပို့ပြီး ဖြစ်ပါတယ်။ ဒီပေးပို့တဲ့ (၁၆၇)တွဲထဲမှာ ကျွန်တော်တို့ စာတစ်စောင်ကို လိပ်မူတာ နှစ်ဌာန၊ သုံးဌာန ရှိတဲ့အတွက်ကြောင့်မို့လို့၊ တူတဲ့အမှုတွဲပေါင်းဟာ (၁၈)တွဲဖြစ်တဲ့ အတွက်ကြောင့်မို့လို့ (၁၄၉)တွဲကို ပေးပို့ခဲ့ပါတယ်။ ဒီအမှုတွဲအသေးစိတ်ကို နောက်ဆက်တွဲ(က)နဲ့ ကျွန်တော်တို့ တင်ပြထားပါတယ်။ အဲဒီတော့ နောက်ဆက်တွဲ(က)မှာလည်း သက်ဆိုင်ရာဌာနများကို ကျွန်တော်တို့ ပေးပို့တဲ့အခါမှာ ရက်စွဲ၊ စာအမှတ်၊ တိုင်ကြားအသနားခံသူ၊ အကြောင်းအရာနဲ့ ပေးပို့တဲ့ဌာန ဖြစ်ပါတယ်။ နောက်ဆက်တွဲ(က)ဟာ (၁၉)မျက်နှာလောက် ရှိတဲ့အတွက် ကိုယ်စားလှယ်တော်ကြီးများကို ဖြန့်ဝေတဲ့အထဲမှာ မထည့်ထားခြင်းဖြစ်ပါတယ်။ အဲဒီတော့ ကော်မတီကနေပြီးတော့ အမျိုးသား လွှတ်တော် ဥက္ကဋ္ဌက တစ်ဆင့် ပေးပို့ရာမှာ ပြည်ထောင်စုအစိုးရအဖွဲ့၊ ပြည်ထောင်စု ဝန်ကြီးဌာနများနှင့် ပြည်နယ်/တိုင်းဒေသကြီး အစိုးရအဖွဲ့များကို မူလက တိုက်ရိုက် ပေးပို့ခဲ့သော်လည်း ၂၇-၁၀-၂၀၁၁ ရက်နေ့မှစပြီးတော့ ပြည်ထောင်စုအစိုးရအဖွဲ့ကိုသာလျှင် ကျွန်တော်တို့ လိပ်မူ ပေးပို့ခဲ့ပါတယ်။ ပြီးတဲ့နောက်ကို ပေးပို့ခဲ့တဲ့ အမှုတွဲများအနက် ပြန်ကြားလာတဲ့ အခြေအနေကို ကျွန်တော်တို့ ဆက်လက်တင်ပြမှာ ဖြစ်ပါတယ်။ အဲဒီတော့ ကျွန်တော်တို့ ပေးပို့ခဲ့တဲ့ အမှုတွဲများ အနက်မှာ ပြည်ထောင်စုအစိုးရအဖွဲ့ကို (၉၅)တွဲ ပေးပို့ခဲ့တဲ့နေရာမှာ (၅၁)တွဲ ပြန်ကြားလာတဲ့ အတွက် ပြန်ကြားရန် (၄၄)တွဲ ကျန်ပါတယ်။ ပြည်ထောင်စုအဆင့် ဝန်ကြီးဌာနများ (၁၄)ခုကို ကျွန်တော်တို့ (၃၃)စောင် ပေးပို့ခဲ့ပြီးတော့ ပြန်ကြားလာတဲ့ အမှုတွဲက (၈)တွဲ ဖြစ်တဲ့ အတွက်ကြောင့် ပြန်ကြားရန် ကျွန်တော်တို့ (၂၅)တွဲ ကျန်နေသေးတာ ဖြစ်ပါတယ်။ နောက်တစ်ခါ ပြည်နယ်နဲ့ တိုင်းဒေသကြီးအစိုးရအဖွဲ့ (၉)ခုကို (၃၁)တွဲ ပေးပို့ပါတယ်။ ပြန်ကြားလာတဲ့ အမှုတွဲပေါင်းက (၁၁)တွဲနဲ့ ပြန်ကြားရန် အမှုတွဲပေါင်းက (၂၀)ကျန်နေသေးတာ တွေ့ရမှာ ဖြစ်ပါတယ်။ ပြည်ထောင်စုတရားသူကြီးချုပ်ကို(၃)တွဲ၊ ပြန်လည်ပေးပို့ လာတာ(၂)တွဲနဲ့ ကျန်တာ(၁)တွဲ ဖြစ်ပါတယ်။ ပြည်ထောင်စုရှေ့နေချုပ်ကို (၂)တွဲနဲ့ ပြန်ကြားလာခြင်း မရှိသေးတဲ့ အတွက်ကြောင့်မို့လို့ (၂)တွဲ ကျန်ပါသေးတယ်။ နောက် တိုင်းဒေသကြီး တရားလွှတ်တော်ကို (၂)တွဲနဲ့ (၁)တွဲပြန်လာတဲ့အတွက် (၁)တွဲကျန်ပါသေးတယ်။ နောက် နိုင်ငံပိုင်အဆောက်အအုံများရောင်းချရေးကော်မရှင်ကို (၁)တွဲ ပေးပို့ခဲ့သော်လည်းပဲ ကျွန်တော်တို့ ပြန်ကြားလာခြင်း မရှိတဲ့ အတွက် (၁)တွဲ ကျန်ပါတယ်။ ဒါကြောင့်မို့လို့ စုစုပေါင်းပေးပို့တဲ့ အမှုတွဲပေါင်းမှာ (၁၆၇)တွဲ အနက်မှာ (၇၃)တွဲ ပြန်ကြားလာတဲ့အတွက်ကြောင့်မို့လို့ (၉၄)တွဲ ပြန်ကြားဖို့ လိုအပ်ပါတယ်။ ပြန်ကြားတဲ့အမှုတွဲပေါင်း (၇၃)တွဲအနက်မှာလည်း လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာနမှ(၁)တွဲ၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနမှ (၁)တွဲ၊ ဒီပြန်ကြားတဲ့ အမှုတွဲ(၂)တွဲဟာ ပြည်နယ်/တိုင်းဒေသကြီး ပြန်ကြားချက်မှာ တူနေတဲ့အတွက်ကြောင့်မို့လို့ မတူတဲ့အမှုတွဲပေါင်းက ဒါ (၇၁)တွဲရှိပါတယ်။ အဲဒီ(၇၁)တွဲအနက် (၁)တွဲကလည်း မူလတုန်း ကတော့ ကျွန်တော်တို့ စိစစ်ဆဲဖြစ်တယ်။ နောက်တစ်ခါ ပြန်လည်ပြီးတော့ နောက်ဆုံး အပြီးသတ်ပြန်ကြားလာတဲ့အတွက်ကြောင့်မို့လို့ အကြောင်းအရာမတူတဲ့ အမှုတွဲဟာ ကျွန်တော်တို့ အမှုတွဲပေါင်း (၇၀)ကို ပြန်ကြားလာပါတယ်။ ဒါဟာလည်း ကျွန်တော်တို့ နောက်ဆက်တွဲ(ခ)နဲ့ အသေးစိတ် ပြန်ကြားထားပါတယ်။ အဲဒါလေးကို တင်ပြထားပါတယ်။ အဲဒီမှာလည်း (၁၉)မျက်နှာ ရှိပါတယ်။ အဲဒီမှာဆိုရင် ကျွန်တော်တို့ တိုင်ကြားတဲ့ ရက်စွဲ၊ တိုင်ကြားတဲ့ အကြောင်းအရာ၊ ဒီကော်မတီကနေ ပေးပို့တဲ့ ရက်စွဲနဲ့ စာအမှတ် သက်ဆိုင်ရာက ပြန်ကြားတဲ့ ကျွန်တော်တို့ ရက်စွဲနဲ့ စာအမှတ်နဲ့ သူ့ရဲ့ ဘယ်လိုအရေးယူ ဆောင်ရွက်ထား တယ်ဆိုတဲ့ ပြန်ကြားတဲ့အကြောင်းအရာ အကျဉ်းချုပ် များကို ကျွန်တော်တို့ နောက်ဆက်တွဲ(ခ)နဲ့ တင်ပြထားပါတယ်။ ဒါဟာလည်း (၁၉)မျက်နှာ လောက်ရှိတဲ့အတွက် ကျွန်တော်တို့ Side မှာပဲ ကျွန်တော်တို့ တင်ပြထားခြင်း ဖြစ်ပါတယ်။ အဲဒီတော့ ဒုတိယပိုင်းဖြစ်တဲ့ ၂၀၁၂ ခုနှစ် တိုင်ကြားစာနှင့်အသနားခံစာ လက်ခံ ဆောင်ရွက်မှုအခြေအနေကို ကော်မတီရဲ့ ဥက္ကဋ္ဌ ဦးအောင်ငြိမ်း ကနေပြီးတော့ ဆက်လက် ဖတ်ကြားတင်သွင်းသွားမှာ ဖြစ်ပါကြောင်း တင်ပြအပ်ပါတယ် ခင်ဗျား။</speech>
<speech><mp id="86">ဦးအောင်ငြိမ်း (ဥက္ကဋ္ဌ၊ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌ ကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံး မင်္ဂလာပါလို့ ဦးစွာနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်း ဒေသကြီး မဲဆန္ဒနယ်အမှတ်(၂)မှ ဦးအောင်ငြိမ်း ဖြစ်ပါတယ်။ ပြည်သူတို့ရဲ့ တိုင်ကြားစာနဲ့ အသနားခံဆိုင်ရာကော်မတီ ဥက္ကဋ္ဌ တာဝန်ယူဆောင်ရွက်နေသူလည်း ဖြစ်ပါတယ်။ ကျွန်တော့်အနေနဲ့ ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးသို့ တင်သွင်းတဲ့ ပြည်သူတို့ရဲ့ တိုင်ကြားစာနဲ့ အသနားခံစာဆိုင်ရာကော်မတီရဲ့ လုပ်ငန်းဆောင်ရွက်မှု အခြေအနေ အစီရင်ခံစာ (၁/၂၀၁၃)ကို အမျိုးသားလွှတ်တော် ဥက္ကဋ္ဌကြီးမှတစ်ဆင့် လွှတ်တော်သို့ ဖတ်ကြား တင်သွင်းမှာ ဖြစ်ပါတယ်။ ဥက္ကဋ္ဌကြီး ခင်ဗျား။ ကျွန်တော့်အနေနဲ့ ပြည်သူတို့၏ တိုင်ကြားစာနှင့် အသနားခံစာ ဆိုင်ရာကော်မတီ၏ ၂၀၁၂ ခုနှစ်အတွင်း ပြည်သူတို့၏ တိုင်ကြားစာနှင့် အသနားခံစာများ လက်ခံရရှိမှုနဲ့ ဆောင်ရွက်မှုအခြေအနေများကို ဆက်လက်ပြီးတော့ အစီရင်ခံ တင်ပြသွားမှာ ဖြစ်ပါတယ်။ ပြည်သူတို့၏တိုင်ကြားစာနှင့် အသနားခံစာဆိုင်ရာကော်မတီဟာ ၁-၁-၂၀၁၂ ရက် နေ့မှ ၁၇-၁၀-၂၀၁၂ အထိ ပြည်သူတို့၏ တိုင်ကြား အသနားခံစာများ လက်ခံရရှိမှုနဲ့ ဆောင်ရွက်ထားရှိမှု အခြေအနေတွေကတော့ လက်ခံရရှိတဲ့ အမှုတွဲပေါင်းကတော့ (၃၀၅၀)တွဲ ဖြစ်ပါတယ်။ နာယကထံကို တင်ပြဆောင်ရွက်တဲ့အမှုတွဲကတော့ (၅၈၅)တွဲ ဖြစ်ပါတယ်။ တိုင်ကြားအသနားခံစာ အကြောင်းအရာတူက (၁၇၅)တွဲ ဖြစ်ပါတယ်။ ကော်မတီရဲ့ ဆုံးဖြတ်ချက်အရ ဆောင်ရွက်ခြင်းမပြု တဲ့ တိုင်ကြားအသနားခံစာတွေကတော့ (၁၄၇)တွဲ ရှိပါတယ်။ ကော်မတီရဲ့ ဆုံးဖြတ်ချက်အရ ဆောင်ရွက်ခြင်း မပြု တာကတော့ တိုင်ကြားသူအမည် ဖော်ပြတာ မပါရှိတာတို့ အခြေအမြစ်မရှိ ရေးသားတဲ့စာများ၊ ပစ်စာများ စသဖြင့် ဖြစ်ပါတယ်။ နောက် မိတ္တူပေးပို့ထားသည့် အမှုတွဲပေါင်းက(၁၄၈၀)တွဲ ရှိပါတယ်။ အခြားကော်မတီများကို လွှဲပြောင်းပေးအပ်ခြင်း (၄၅၁)တွဲရှိပါတယ်။ အခြားကော်မတီသို့ လွှဲပြောင်းပေးအပ်ခြင်း ဆိုတာကတော့ ကျွန်တော်တို့ ဒီမြေယာ ကိစ္စတွေ၊ လယ်ယာမြေကိစ္စတွေကို ကျွန်တော်တို့ ပြည်ထောင်စုလွှတ်တော်က ဖွဲ့စည်းထားတဲ့ လယ်ယာမြေနဲ့အခြားမြေများ ကော်မရှင်ကို လွှဲပြောင်းပေးအပ်ခြင်း ဖြစ်ပါတယ်။ စိစစ်ဆောင်ရွက်ဆဲ အမှုတွဲက (၂၁၂)တွဲ ဖြစ်ပါတယ်။ ပေးပို့တဲ့ အမှုတွဲကတော့ ပြည်ထောင်စုအစိုးရအဖွဲ့၊ ပြည်ထောင်စုတရားလွှတ်တော်ချုပ်၊ ပြည်ထောင်စုရှေ့နေချုပ်တို့ကို ပေးပို့ပြီးတဲ့ အမှုတွဲပေါင်းက (၃၆၀)တွဲ ဖြစ်ပါတယ်။ အသေးစိတ် တင်ပြရမယ်ဆိုရင် ပြည်ထောင်စုအစိုးရအဖွဲ့ကို (၃၄၀)တွဲ၊ ပြည်ထောင်စုတရားလွှတ်တော်ချုပ်ကို (၁၉)တွဲ၊ ပြည်ထောင်စုရှေ့နေချုပ်(၁)တွဲ၊ ပြည်ထောင်စု ကြံ့ခိုင်ရေးနဲ့ ဖွံ့ဖြိုးရေးပါတီကို(၁)တွဲ ဖြစ်ပါတယ်။ ဆက်လက်ပြီးတော့ ပြည်သူတို့ရဲ့ တိုင်ကြားစာနဲ့အသနားခံစာဆိုင်ရာ ကော်မတီဟာ ပြည်ထောင်စုကြံ့ခိုင်ရေးနဲ့ ဖွံ့ဖြိုးရေးပါတီအမှုတွဲ(၁)တွဲမပါ၊ အမှုတွဲ(၃၆၀)အနက် ပြည်ထောင်စု အစိုးရအဖွဲ့ကို ပေးပို့ထားတဲ့ အကြောင်းအရာတူ အမှုတွဲ(၄)တွဲပါရှိတဲ့အတွက် အကြောင်းအရာ မတူတဲ့ အမှုတွဲပေါင်းဟာ (၃၅၆)တွဲသာ ဖြစ်ပါသည်။ အသေးစိတ်ကိုတော့ ကျွန်တော့်အနေနဲ့ နောက်ဆက်တွဲ(ဂ)နဲ့ တင်ပြထားပါတယ်။ ဇယားနဲ့ပဲ တင်ပြထားခြင်း ဖြစ်ပါတယ်။ ဒီပေးပို့ထားတဲ့ အမှုတွဲများအနက် ကျွန်တော့်တို့ ပြည်ထောင်စုအစိုးရအဖွဲ့၊ ပြည်ထောင်စုတရားလွှတ်တော်ချုပ်၊ ပြည်ထောင်စုရှေ့နေချုပ် တို့ကနေပြီးတော့ ပြန်ကြားလာတဲ့ အခြေအနေကတော့ စုစုပေါင်းပေးပို့တဲ့အမှုတွဲပေါင်း၊ ပြည်ထောင်စုအစိုးရအဖွဲ့ကို (၃၄၀)တွဲ ပို့တဲ့အနက်မှာ ပြန်ကြားတဲ့အမှုက (၁၈)တွဲပဲ ပြန်ကြားလာပါတယ်။ ပြန်ကြားရန် ကျန်တာက (၃၂၂)တွဲ ကျန်ရှိပါတယ်။ ပြည်ထောင်စုတရားလွှတ်တော်ချုပ်ကို (၁၉)တွဲပို့တဲ့အနက်မှ (၁၅)တွဲ ပြန်ကြားလာတဲ့အတွက် (၄)တွဲပြန်ကြားရန် ကျန်ရှိပါတယ်။ ပြည်ထောင်စုရှေ့နေချုပ်ကို (၁)တွဲပို့တဲ့နေရာမှာ လုံးဝပြန်ကြားလာခြင်း မရှိသေးပါဘူး။ ပြန်ကြားရန် (၁)တွဲ ကျန်ရှိပါတယ်။ အဲဒါကြောင့် ပေးပို့တဲ့အမှုတွဲပေါင်း(၃၆၀)အနက်မှာ ပြန်ကြားတဲ့ အမှုတွဲပေါင်း(၃၃)တွဲ ရှိတဲ့ အတွက် ပြန်ကြားရန် (၃၂၇)တွဲကျန်ရှိကြောင်း တင်ပြအစီရင်ခံအပ်ပါတယ်။ နောက်ဆက်တွဲ (ဃ)နဲ့ အသေးစိတ် တင်ပြထားပါတယ်။ ကော်မတီအနေနဲ့ သုံးသပ်တွေ့ရှိချက်ကို ဆက်လက်တင်ပြပါ့မယ်။ ကော်မတီက ပေးပို့ခဲ့တဲ့ အမှုတွဲပေါင်း (၅၂၉)တွဲအနက် ၂၀-၁၂-၂၀၁၁ ရက်နေ့အထိ ပြန်ကြားလာတဲ့ အမှုတွဲပေါင်း(၁၀၄)တွဲရှိတဲ့အတွက် ရာခိုင်နှုန်းအားဖြင့် (၁၉.၇၃)ရာခိုင်နှုန်းသာ ရှိပါတယ်။ ပြန်လည်ဖြေကြားရန် အမှုတွဲပေါင်း (၄၂၃)တွဲ ကျန်ရှိနေကြောင်း စိစစ်တွေ့ရှိရပါတယ်။ ပြန်လည်ဖြေကြားလာတဲ့ အမှုတွဲများကို စိစစ်ကြည့်ရာမှာတော့ ကျွန်တော်တို့ ၂၀၁၁ ခုနှစ် အတွက် ဖြေကြားလာတဲ့ အမှုတွဲပေါင်း (၇၀)တွဲမှာ အမှုမှန်မဟုတ်ကြောင်း ပြန်ကြားလာတဲ့ အမှုတွဲက (၉)တွဲ၊ အမှုမှန်မဟုတ်သဖြင့် တိုင်ကြားသူအား သတိပေးအရေးယူသည့်အမှုတွဲ(၅)တွဲ၊ အမှုမှန်သော်လည်း ဆောင်ရွက်၍မရတဲ့ အမှုတွဲက(၂)တွဲ၊ အမှုမှန်သဖြင့် တိုင်ကြားခံရသူအား အပြစ်ပေးအရေးယူသည့် အမှုတွဲ (၉)တွဲ၊ အမှုမှန်သဖြင့် ဆောင်ရွက်ပေးမည့်အမှုတွဲ(၁၂)တွဲ၊ဆောင်ရွက်ရန်မလိုသည့် အမှုတွဲ(၂၉)တွဲနဲ့ ပြန်လည်စိစစ်ဆဲ အမှုတွဲ(၄)တွဲ ဖြစ်ကြောင်း စိစစ်တွေ့ရှိရပါတယ်။ ၂၀၁၂ ခုနှစ်အတွက် ဖြေကြားလာတဲ့ အမှုတွဲပေါင်း(၃၃)တွဲမှာတော့ အမှုမှန် မဟုတ်ကြောင်း ပြန်ကြားလာတဲ့ အမှုတွဲက (၅)တွဲ၊ အမှုမှန်သော်လည်း ဆောင်ရွက်၍ မရတဲ့ အမှုတွဲက(၁)တွဲ၊ အမှုမှန်သဖြင့် တိုင်ကြားခံရသူအား အပြစ်ပေးအရေးယူသည့် အမှုတွဲက (၃)တွဲ၊ အမှုမှန်သဖြင့် ဆောင်ရွက်ပေးမည့်အမှုတွဲက(၄)တွဲ၊ ဆောင်ရွက်ရန် မလိုသည့်အမှုတွဲ(၁၇)တွဲနဲ့ ပြန်လည်စိစစ်ဆဲ အမှုတွဲ(၃)တွဲ ဖြစ်ကြောင်း စိစစ်တွေ့ရှိရပါတယ်။ အသေးစိတ်ကိုတော့ ကျွန်တော်တို့ ဇယားနဲ့ တင်ပြထားပါတယ်။ ပြည်သူတို့ရဲ့ တိုင်ကြားစာနှင့်အသနားခံစာများကို ပြည်ထောင်စုအစိုးရအဖွဲ့က တစ်ဆင့် သက်ဆိုင်ရာများသို့ ပေးပို့ရခြင်း၊ ပြန်ကြားချက်များကိုလည်း ပြည်ထောင်စုအစိုးရ အဖွဲ့ ကတစ်ဆင့် လွှတ်တော်များသို့ ပေးပို့ရခြင်းများကြောင့် အချိန် ကြန့်ကြာမှုများ ရှိနေသည်ကို စိစစ်တွေ့ရှိရပါတယ်။ ကော်မတီအနေနဲ့ သက်ဆိုင်ရာသို့ တိုက်ရိုက်ပေးပို့ ဆက်သွယ်နိုင်ပါလျှင် ယခင်ထက် ပိုမိုလျင်မြန်စွာ ဆောင်ရွက်နိုင်မည်ဖြစ်ပါတယ်။ ပြည်ထောင်စုအစိုးရအဖွဲ့က ပြန်ကြားလာတဲ့ ပြန်ကြားချက်များဟာ အကျဉ်းချုပ် ဇယားဖြင့်သာ ဖော်ပြပါရှိသည့်အတွက် ကော်မတီအနေနဲ့ တင်ပြတိုင်ကြားသူများထံ ပြန်လည် အကြောင်းကြားရာမှာ ပြည့်ပြည့်စုံစုံဖော်ပြရန် အခက်အခဲရှိကြောင်း စိစစ်တွေ့ရှိရပါတယ်။ ပြည်ထောင်စုအစိုးရအဖွဲ့ရဲ့ ပြန်ကြားချက်မှာ အဆင့်မမီ တိုင်စာဟု သတ်မှတ်ပြီးတော့ တစ်စုံတစ်ရာ ဆောင်ရွက်ခြင်းမပြုတဲ့ အချို့သောအမှုတွဲများ ရှိနေကြောင်း စိစစ်တွေ့ရှိ ရပါတယ်။ တင်ပြသူများက သက်ဆိုင်သူများ သိရှိဆောင်ရွက်နိုင်ရန်အတွက် တင်ပြထားခြင်းဖြစ်လို့ အမှုမှန်ပါက တိုင်ကြားသူများအနေဖြင့် များစွာနစ်နာနိုင်ပါကြောင်း စိစစ်တွေ့ရှိ ရပါတယ်။ အဆင့်ဆင့်သော အုပ်ချုပ်ရေးပိုင်းတာဝန်ရှိသူများ ဝန်ကြီးဌာနများမှ အဆင့်ဆင့်သော ဝန်ထမ်းများသည် နိုင်ငံတော်သမ္မတက လမ်းညွှန်ထားသည့်အတိုင်း လိုက်နာဆောင်ရွက်မှု မရှိသေးခြင်း၊ ခေတ်ပြောင်းစနစ်ပြောင်းနေသော်လည်းပဲ ယင်းတို့ရဲ့ စိတ်ဓာတ်၊ လုပ်ရပ်များ၊ လုပ်ကိုင်ဆောင်ရွက်မှုများ မပြောင်းလဲကြဘဲ ယခင်အတိုင်း ဆောင်ရွက်နေသည်ကိုလည်း စိစစ်တွေ့ရှိ ရပါတယ်။ ဆက်လက်ပြီး ကျွန်တော့်အနေနဲ့၊ ကော်မတီအနေနဲ့ အရေးယူဆောင်ရွက်ခြင်း မပြု တဲ့ တိုင်စာ အမျိုးအစားများကို ကျွန်တော် ရှင်းလင်းတင်ပြပါမယ်။ ကော်မတီအနေနဲ့ အရေးယူခြင်းဆောင်ရွက်ခြင်းမပြုတဲ့ တိုင်စာတွေကတော့ နိုင်ငံတော်သမ္မတထံ လိပ်မူ ပေးပို့ပြီးတော့ ဥက္ကဋ္ဌ၊ အမျိုးသားလွှတ်တော်၊ ဥက္ကဋ္ဌ၊ ပြည်သူတို့၏တိုင်ကြားစာနှင့် အသနားခံစာ ဆိုင်ရာကော်မတီကို မိတ္တူ ပေးပို့တဲ့ တိုင်ကြားအသနားခံစာများ၊ နိုင်ငံတော်သမ္မတနှင့် အခြားဝန်ကြီးဌာနများသို့ပါ တစ်ပြိုင်တည်း ဥက္ကဋ္ဌ၊ အမျိုးသားလွှတ်တော်၊ ဥက္ကဋ္ဌ၊ ပြည်သူတို့၏ တိုင်ကြားစာနှင့် အသနားခံစာဆိုင်ရာကော်မတီသို့ တစ်ပြိုင်တည်း လိပ်မူထားသော ပေးပို့သော စာများ၊ တရားရုံးတွင် ရင်ဆိုင်နေဆဲ၊ အမှုမပြီးပြတ်သေးသော တိုင်စာ၊ အသနားခံစာများ၊ ကာယကံရှင်မှ ဥပဒေနှင့်အညီ ကိုယ်တိုင်တရားစွဲဆို ဆောင်ရွက်ရမည့် တိုင်စာအသနားခံစာများ၊ တိုင်စာအသနားခံစာတွင် တိကျခိုင်မာသော အချက်အလက်များ ပြည့်စုံစွာ ဖော်ပြခြင်း မရှိသည့် တိုင်ကြားချက်များ၊ မရေမရာ ရေးသားထားသော တိုင်ကြားအသနားခံစာများ၊ ပစ်စာများ၊ ပစ်စာများမှာ တိုင်ကြားသူရဲ့ အမည်၊ မှတ်ပုံတင်၊ လိပ်စာမပါဘဲ ပြီးတော့ တိုင်ကြားသူ ကိုယ်တိုင် လက်မှတ်ရေးထိုးထားခြင်း မရှိတဲ့စာများ ဖြစ်ပါတယ်။ မိမိတို့ စိတ်ထဲ ထင်ရာမြင်ရာ ရေးသားထားသောစာများ၊ စိတ်မနှံ့ သူကဲ့သို့ တောင်စဉ်ရေမရ ရေးသားထားသောစာများ၊ နောက် တိုင်ကြားအသနားခံစာ မဟုတ်ဘဲ ပုဂ္ဂိုလ်ရေးတင်ပြစာများ၊ တိုင်ကြားအသနားခံစာ မဟုတ်ဘဲ အကြံပြုစာများ၊ နောက် လယ်ယာမြေနဲ့ အခြားမြေများ သိမ်းဆည်းမှုနှင့် ပတ်သက်သော တိုင်ကြားအသနားခံစာများကို ပြည်ထောင်စုလွှတ်တော်က ဖွဲ့စည်းပေးထားတဲ့ လယ်ယာမြေနှင့် အခြားမြေ သိမ်းဆည်းမှုကြောင့် ပြည်သူများ နစ်နာမှုမရှိစေရေးအတွက် ဖွဲ့စည်းထားတဲ့ စုံစမ်းရေးကော်မရှင်ကို လွှဲပြောင်းပေးလျက် ရှိပါတယ်။ ကျွန်တော် အခုတင်ပြတဲ့ စာကိုတော့ ကျွန်တော်တို့ ကော်မတီအနေနဲ့ ဆောင်ရွက်ခြင်းမပြုကြောင်း လွှတ်တော်သို့ တင်ပြခြင်း ဖြစ်ပါတယ်။ ကော်မတီရဲ့ အကြံပြု တင်ပြချက်ကတော့ တိုင်ကြားအသနားခံစာများကို သွက်လက် မြန်ဆန်စွာ ဆောင်ရွက်နိုင်ရန်အတွက် သက်ဆိုင်ရာအဖွဲ့အစည်းများနဲ့ တိုက်ရိုက်ဆက်သွယ် ပေးပို့နိုင်ရန် စီမံဆောင်ရွက်ပေးသင့်ပါသည်။ ပြည်ထောင်စုအစိုးရအဖွဲ့က ပြန်လည်ဖြေကြားရာ မှာလည်းပဲ အကျဉ်းချုပ်ဇယားဖြင့် ဖြေကြားထားသည့်အတွက် တင်ပြသူများကို ပြန်လည် ဖြေကြားတဲ့နေရာမှာ အပြည့်အစုံဖြေကြားရန် အခက်အခဲရှိနိုင်ပါတယ်။ သက်ဆိုင်ရာ၏ ဖြေကြားချက်များကို အသေးစိတ် ပူးတွဲပေးပို့သင့်ပါတယ်။ ပြည်သူများမှာ ယင်းတို့ရဲ့ ခံစားချက်များ၊ နစ်နာချက်များကို တာဝန်ရှိသူများက သိရှိ ဆောင်ရွက်နိုင်ရန် တင်ပြခြင်းဖြစ်တဲ့တွက် အချို့သောအမှုတွဲများကို အဆင့်မမီ သတ်မှတ်ပြီး ဆောင်ရွက်ခြင်းမပြုတဲ့အတွက် ပြည်သူများ၏တင်ပြချက်များကို ဖြေရှင်းပေးရမယ့် သက်ဆိုင်ရာဌာန၊ အဖွဲ့အစည်းများမှ မသိရှိနိုင်တဲ့အတွက် နစ်နာမှုများ ရှိနိုင်ပါတယ်။ သို့ပါ၍ကော်မတီက ပေးပို့တဲ့အမှုတွဲများကို သက်ဆိုင်ရာအဆင့်ဆင့် ဖြေရှင်းဆောင်ရွက်ပေးရမယ့် အစိုးရအဖွဲ့နဲ့ ဝန်ကြီးဌာနများသို့ ပေးပို့စိစစ် ဆောင်ရွက်စေသင့်ပါတယ်။ ပြည်ထောင်စု အစိုးရအဖွဲ့ အနေနဲ့ အမှုတွဲများကို ယခုထက် ပိုမိုလျင်မြန်စွာ ဖြေရှင်းဆောင်ရွက်ပေးရန် လိုအပ်ပါကြောင်း အကြံပြု တင်ပြအပ်ပါတယ်။ ကျွန်တော့်အနေဖြင့် နိဂုံးချုပ်အနေနဲ့ တင်ပြရရင် ပြည်သူတို့ရဲ့ နစ်နာချက်များ၊ အကြံပြုချက်များကို ဆောင်ရွက်ပေးရတဲ့ လုပ်ငန်း၊ အဖွဲ့အစည်းများက ဥပဒေ လုပ်ထုံးလုပ်နည်း၊ စည်းမျဉ်းစည်းကမ်းနဲ့အညီ ဖြေရှင်းဆောင်ရွက်ပေးခြင်းအားခြင်းဖြင့် သန့်ရှင်းသော အစိုးရ၊ ကောင်းမွန်သော အုပ်ချုပ်မှုစနစ်တစ်ရပ် ဖြစ်ပေါ်စေမည် ဖြစ်ပါတယ်။ ဤကော်မတီဟာ ပြည်သူများရဲ့ တင်ပြတိုင်ကြားအသနားခံထားသော ကိစ္စရပ်များကို မှန်ကန်၊ မြန်ဆန်စွာ ဖြေရှင်းပေးနိုင်မှသာလျှင် ပြည်သူများ အားကိုးသော လွှတ်တော်များနဲ့ ပြည်သူများ အားကိုးသော ကော်မတီတစ်ရပ် ဖြစ်လာမည်ဖြစ်ကြောင်း တင်ပြအစီရင်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<title>အမျိုးသားလွှတ်တော်ပြည်သူတို့၏ တိုင်ကြားစာနှင့်အသနားခံစာဆိုင်ရာကော်မတီ၏ အစီရင်ခံစာ (၁/၂၀၁၃)နှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင်အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော် ပြည်သူတို့၏ တိုင်ကြားစာနှင့်အသနားခံစာဆိုင်ရာကော်မတီရဲ့ အစီရင်ခံစာကို ဆွေးနွေးမယ့် လွှတ်တော်ကိုယ်စားလှယ်များ ၄-၂-၂၀၁၃ (၁၆းဝဝ)နာရီ နောက်ဆုံးထား၍ အမျိုးသားလွှတ်တော်ဌာန၊ ဒုတိယညွှန်ကြားရေးမှူးချုပ်ထံ အမည်စာရင်း ပေးပို့ ကြဖို့ ဖြစ်ပါတယ်</speech>
</report>
</section>
<section value="Motion">	
<motion>
<title>ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)၏ မြို့နယ် အသီးသီးရှိ ပြန်ကြားရေးနှင့်ပြည်သူ့ဆက်ဆံရေးရုံးများကို အစိုးရဌာနဆိုင်ရာများ၏ လုပ်ငန်းများနှင့် စပ်လျဉ်းသည့် ပြည်သူများအတွက် သတင်းအချက်အလက် စုံစမ်းရေးဌာနများ (Public information Center)အဖြစ် ထူထောင်ပေးသွားရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၈)ကို ဆောင်ရွက်ပါမယ်။ အမျိုးသားလွှတ်တော် ကိုယ်စားလှယ်များခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး တင်သွင်း ထားတဲ့ မြို့နယ်အသီးသီးရှိ ပြန်ကြားရေးနှင့် ပြည်သူ့ဆက်ဆံရေးရုံးများကို အစိုးရဌာန ဆိုင်ရာများ၏ လုပ်ငန်းများနှင့်စပ်လျဉ်းသည့် ပြည်သူများအတွက် သတင်းအချက်အလက် စုံစမ်းရေးဌာနများ(Public Information Center) အဖြစ် ထူထောင်ပေးသွားရန် ပြည်ထောင်စု အစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ် (၈)ဦး အမည်စာရင်း တင်သွင်းထားပါတယ်။ ပထမဦးစွာ မွန်ပြည်နယ် မဲဆန္ဒနယ်အမှတ်(၉)မှ ဦးစောအုန်း ဆွေးနွေးနိုင်ပါပြီ</speech>
<speech><mp id="117">ဦးစောအုန်း၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသား လွှတ်တော်ဥက္ကဋ္ဌကြီး၊ ပြည်ထောင်စုအဆင့် ဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ ခင်ဗျား။ ဦးစွာပထမ မင်္ဂလာပါလို့ နှုတ်ခွန်းဆက်သ အရိုအသေပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉) အမျိုးသားလွှတ်တော် ကိုယ်စားလှယ် ဦးစောအုန်း ဖြစ်ပါတယ်။ ၁၁-၁-၂၀၁၃ ရက်နေ့ ကျွန်တော်တို့ ဆဋ္ဌမပုံမှန် အစည်းအဝေး ဒုတိယနေ့ အစီအစဉ်မှာ ရန်ကုန်တိုင်း၊ မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး က အဆိုတစ်ခု တင်သွင်းခဲ့ပါတယ်။ ဒီအဆိုကို ကျွန်တော်အနေဖြင့် ကန့်ကွက်ဆွေးနွေးသွားမှာ ဖြစ်ပါတယ်။ အဆိုတင်သွင်းသူ ကိုယ်စားလှယ်ရဲ့ စေတနာနဲ့ ရည်ရွယ်ချက်ကို ကျွန်တော် နားလည် သဘောပေါက် လက်ခံသော်လည်းပဲ ဒီအဆိုဟာ ဒီကနေ့ ကျွန်တော်တို့နိုင်ငံမှာ ဆောင်ရွက် ရမယ့်ကိစ္စ မဟုတ်တဲ့အတွက်ကြောင့် ကန့်ကွက်ဆွေးနွေးရခြင်း ဖြစ်ပါတယ်။ ဥက္ကဋ္ဌကြီး ခင်ဗျား။ ကျွန်တော်တို့လွှတ်တော်မှာ အဆိုတွေ တင်သွင်းတဲ့အခါမှာ နိုင်ငံနဲ့ နိုင်ငံသားများ အကျိုးကို ရှေးရှုပြီးတော့ ကျွန်တော်တို့နိုင်ငံမှာ လိုအပ်နေတဲ့ ကွက်လပ်ကို ဖြည့်ဆည်းပေးဖို့ တင်သွင်းရခြင်း ဖြစ်ပါတယ်။ နိုင်ငံနှင့် နိုင်ငံသားများအကျိုးကို ရှေးရှုတယ်ဆိုရာမှာ ကျွန်တော်တို့နိုင်ငံကလည်း တကယ် လုပ်နိုင်ကိုင်နိုင်တဲ့ကိစ္စတစ်ရပ် ဖြစ်ဖို့လည်း လိုပါတယ်။ နောက်ပြီးတော့ ဒီအဆိုဟာဖြင့်ရင် နိုင်ငံကလည်း ဆောင်ရွက်နေတယ်။ ပြည်ထောင်စု အစိုးရကလည်း ဆောင်ရွက်နေတယ်။ သို့သော်လည်းပဲ ဆောင်ရွက်တဲ့နေရာမှာ အားနည်းချက်တွေ၊ ပျော့ညံ့ချက်တွေနဲ့ ထဲထဲဝင်ဝင် မဟုတ်ဘူးဆိုရင် ဒါလည်း ကျွန်တော်တို့ အဆို တင်သွင်းလို့ ရပါတယ်။ အဲဒီတော့ ကိုယ်စားလှယ်တိုင်း၊ ကိုယ်စားလှယ်တိုင်း အဆို တင်သွင်းတဲ့အခါမှာ ရည်ရွယ်ချက်နဲ့ စေတနာ ကောင်းမွန်သော်လည်းပဲ နိုင်ငံအတွက် မလိုအပ်တဲ့ အဆိုဖြစ်လာလို့ ရှိရင် ဒီအဆိုကို ကျွန်တော်တို့ ကန့်ကွက်ဆွေးနွေးရမှာ ဖြစ်ပါတယ်။ ဒီနေရာမှာ ကျွန်တော်တို့ ဒီမိုကရေစီစိတ်ထားနဲ့ ဆောင်ရွက်ခြင်းသာ ဖြစ်ပါတယ်။ ပါတီ၊ ပုဂ္ဂိုလ်ရေး တစ်ခြားဘာကိစ္စမှ မပါ ပါဘူး။ နိုင်ငံနဲ့ နိုင်ငံအကျိုးအတွက်သာ ဖြစ်ပါတယ်။ အဆိုရှင်က ကျွန်တော်တို့ နိုင်ငံမှာ ရှိတဲ့ အစိုးရဌာနဆိုင်ရာ လုပ်ငန်းများနဲ့ စပ်လျဉ်းပြီး ပြည်သူများအတွက် သတင်းအချက်အလက်တွေကို မြို့နယ်အသီးသီးမှာရှိတဲ့ ပြန်ကြားရေးနှင့် ပြည်သူ့ဆက်ဆံရေးရုံးများကနေပြီးတော့ ပြည်သူတွေကို သတင်းအချက်အလက် ရယူပေးဖို့ ဒါ သူတင်ပြသွားတာ ဖြစ်ပါတယ်။ တကယ်တော့ ကျွန်တော်တို့နိုင်ငံမှာ တကယ် သတင်းအချက် အလက်တွေဟာ ကျွန်တော်တို့ ကန့်လန့်ကာ ကာပြီးတော့ ထားနေသလား၊ ပွင့်လင်းမြင်သာမှု မရှိဘူးလား။ ဒီလိုပြန်ကြည့်တဲ့အခါမှာ ကျွန်တော်တို့ ဒီမိုကရေစီနိုင်ငံ သွားနေတဲ့အခါမှာ သတင်းအချက်အလက်တွေကအစ အားလုံးဟာ ပွင့်လင်းမြင်သာရှိပြီးတော့ ပြည်သူတွေကို အချိန်နဲ့တစ်ပြေးညီ ထုတ်ပြန်ကြေညာတာလည်း ဖြစ်ပါတယ်။ အဲဒီတော့ ဒီ သတင်းအချက် အလက်တွေကို ကျွန်တော်တို့ က ဌာနဆိုင်ရာတွေကို တိုက်ရိုက်သွားပြီးတော့ မေးမြန်း စုံစမ်းနိုင်ပါလျက်နဲ့ အဆိုပြု သူကိုယ်စားလှယ်က ဘာကြောင့် တစ်ဆင့်ခံအနေနဲ့ ထားပြီးတော့ Indirect ကို သွားသလဲဆိုတာ ကျွန်တော် နားမလည်သဘောမပေါက်ပါဘူး။ အဲဒီ Indirect သွားပြီး မေးတဲ့ဌာနကလည်း တကယ့် တကယ် ပင်ရင်း၊ မူရင်းဌာနဆိုင်ရာလောက် လုပ်ငန်း ကျွမ်းကျင်မှု၊ ပြန်ကြားဆက်သွယ်မှု ပေးနိုင်မယ် မဟုတ်ပါဘူး။ ဥပမာ အဆိုရှင်လည်း ပြောသွားပါတယ်။ လ.၀.က ကိစ္စ၊ လ.၀.က ကိုပဲ သွားရမှာပါ။ ဒီ ပြန်ကြားရေးနှင့် ပြည်သူ့ဆက်ဆံရေးဦးစီးဌာနကို သွားစရာအကြောင်းမရှိဘူး။ ပြန်ကြားရေးနှင့် ပြည်သူ့ဆက်ဆံရေးရုံး ကလည်း လ.၀.က ကိစ္စကို ဂဃဏန သိမှာမဟုတ်ဘူး။ သိအောင်လည်း သူ ကြိုးစားဖို့ရာ အများကြီး လိုတယ်။ ပြန်ကြားရေးနှင့် ပြည်သူ့ဆက်ဆံရေးရုံးမှာလည်း ဝန်ထမ်းတွေ အများ ကြီး ခန့်ထားရမယ်။ ကျွန်တော်တို့ Computer တွေ၊ Softwareတွေနဲ့တောင် လုပ်ရမယ့်ကိစ္စ၊ ကျွန်တော်တို့ နိုင်ငံမှာ အစိုးရဌာနဆိုင်ရာလုပ်ငန်းက အများကြီး ရှိတယ်၊ အများကြီးရှိတဲ့အခါမှာ တစ်ဌာနကနေပြီးတော့ ဒီကိစ္စကို ပြောဖို့ဆိုဖို့ဆိုတာ အတော့်ကို ခဲယဉ်းတဲ့ကိစ္စဖြစ်တယ်။ မဖြစ်နိုင်တဲ့ ကိစ္စတစ်ခုကို တင်ပြခြင်း ဖြစ်တယ်လို့ ကျွန်တော် ဒီလိုပဲသဘောပေါက်ပါတယ်။ ဒါကြောင့်လည်း ကန့်ကွက်နေခြင်း ဖြစ်ပါတယ်။ အဲဒီတော့ ဥပမာ ကျွန်တော်တို့ မြို့နယ်မှာ ဌာနဆိုင်ရာများ ရှိပါတယ်။ ပြည်သူ တွေဟာ ဌာနဆိုင်ရာနဲ့ မလွဲမသွေ ဆက်ဆံရမှာ ဖြစ်ပါတယ်။ သူ့အလုပ်ကိစ္စ၊ ကိုယ့်အလုပ်ကိစ္စ၊ အလုပ်ကိစ္စမှန်သမျှ လ.၀.က နဲ့ ဆိုင်ရင် လ.၀.က၊ ပြည်တွင်းအခွန်များနဲ့ဆိုင်ရင် ပြည်တွင်းအခွန်များ ဒီလိုသွားဖို့ ရှိပါတယ်။ အဲဒီတော့ ဥပမာ ကျွန်တော်တင်ပြချင်တာ လူတစ်ယောက်က အိမ်မြေ၊ ခြံမြေ တစ်ကွက်ကို ဝယ်တယ်ဆိုရင် သူ့မှာ၊ လုပ်ဆောင်ရမှာ ပြည်တွင်းအခွန်ဦးစီးကို သွားရမှာ ဖြစ်ပါတယ်။ အချက်အလက်ကို သူသွားမေးရမှာ ဖြစ်ပါတယ်။ အချက်အလက် သွားမေးတဲ့အခါကျရင် ပြည်တွင်းအခွန်မှာ ဝန်ထမ်းအသီးသီး ရှိပါတယ်။ အဆင့်ဆင့် ရှိပါတယ်။ ပြည်တွင်း အခွန် ဝန်ထမ်း ဦးစီးမှူး၊ ဒုဦးစီးမှူး၊ စာရေးဝန်ထမ်း ဒါတွေဟာဖြစ်ရင် သူတို့ရဲ့ အခွန်ကိစ္စ မှန်သမျှ အားလုံးဟာ ပြည့်ပြည့်စုံစုံ၊ ခြေခြေမြစ်မြစ် ဒါ ပြောကြားနိုင်တဲ့သူများ ဖြစ်ပါတယ်။ တစ်ဆင့်ခံ တစ်ခြားနေရာကို သွားပြီး မေးဖို့မလိုဘူး။ ဒီလိုမေးပြီးတော့ ဒီလိုဌာနမှာပဲ လုပ်ရမယ့်ကိစ္စကို တစ်ဆင့်ကို သွားမေးပြီးတော့ ဒီနေရာပြန်လာရမယ်ဆိုတာ သဘောသဘာဝလည်း မကျပါဘူး။ ခုန ကျွန်တော် စောစောကပြောတဲ့ အိမ်မြေတစ်ခုဝယ်မယ်၊ ဝယ်ရင် ဝယ်သူက ဘယ်လိုအခွန်ဆောင်ရမလဲ၊ ပထမ စာချုပ်စာတမ်း၊ မှတ်ပုံတင်လုပ်ရင် ဝယ်ဈေးရဲ့ (၅)ရာခိုင်နှုန်း တံဆိပ်ခေါင်းကို ကပ်ရပါမယ်။ သိန်း(၁၀၀၀)နဲ့ ဝယ်ရင် သိန်း(၅၀) တံဆိပ်ခေါင်းဖိုး ပေးရ ပါမယ်။ နောက်ပြီးတော့ သူက ဒီ ဝယ်တဲ့အတွက်ကြောင့် အရင်ကဆိုရင် (၁၀)ရာခိုင်နှုန်း အခွန်ဆောင် ရပါတယ်။ အခု ကျွန်တော်တို့ (၃၀)ရာခိုင်နှုန်း အခွန်ဆောင်ရပါတယ်။ ဒါက ၂၀၁၂ ခုနှစ်၊ ဩဂုတ်လက စပြီး ပြောင်းလိုက်တာ၊ အမှန်မှာတော့ ဒီကိစ္စက ကျွန်တော် စုံစမ်းကြည့်လိုက်တဲ့ အခါကျတော့ ဒါအရင်ကတည်းက တပ်မတော်အစိုးရလက်ထက်ကတည်းက ဖြေလျော့ထားလို့၊ တကယ့် ဥပဒေကရှိပြီးသား၊ (၃၀)ရာခိုင်နှုန်း အခွန်ဆောင်ရမယ်ဆိုတာ၊ အဲဒီတော့(၃၀) ရာခိုင်နှုန်း အခွန်၊ သိန်း(၁၀၀၀)ဝယ်ရင်၊ သိန်း(၃၀၀) အခွန်ဆောင်ရမယ်။ တံဆိပ်ခေါင်းဖိုး သိန်း(၅၀) ကပ်ပေးရမယ်။ ဒါက ဥပမာ သိန်း(၁၀၀၀)ဆိုတာ၊ ကိုယ်ပြောချင်တိုင်းပြောလို့ မရသေးဘူး။ သူတို့ အခွန်ဦးစီးမှူးက ဥက္ကဋ္ဌအဖြစ် ဆောင်ရွက်တဲ့ ကော်မတီက ကိုယ်တင်ပြတဲ့ ကိန်းဂဏန်း၊ ရောင်းတဲ့ ဈေးနှုန်းကို သူက အတည်ပြုပြီးမှသာ ဖြစ်ပါတယ်။ ဒါလည်း သူတို့ဆုံးဖြတ်ချက်ပေးပါတယ်။ အဲဒီတော့ ရောင်းသူဘက် ကကော အခွန်မဆောင်ရဘူးလား။ ဆောင်ရပါတယ်။ ရောင်းသူလည်း သူကစုံစမ်းမှာပဲ။ သူက ဘယ်လို ဆောင်ရွက်ရမလဲ၊ သူက</speech>
<speech type="speaker">ခေါင်းစဉ်တွေ လွဲနေပြီ ဦးစောအုန်း၊ မိမိဆွေးနွေးတဲ့ ခေါင်းစဉ် ကနေ ချော်ထွက်မသွားပါနဲ့၊ ဒါ အခွန် ကိစ္စဆွေးနွေးနေတာ မဟုတ်ဘူး။</speech>
<speech><mp id="117">ဦးစောအုန်း၊ မွန်ပြည်နယ် မဲဆန္ဒနယ်အမှတ်(၉)</mp>ဟုတ်ကဲ့ပါ။ အဲဒီတော့ ကျွန်တော်ပြောချင်တာကတော့ ဒီလိုကိုယ်သိလိုတဲ့ အချက်အလက်တွေကို ဒီအခွန်ဌာနဆိုင်ရာ ရုံးမှာ၊ ပြည်တွင်းအခွန်ဦးစီးမှာ မေးမြန်းစုံစမ်းခြင်းဖြင့် သိနိုင်ပါတယ်။ ဒါကြောင့် ကျွန်တော်တို့ တစ်ပိုင်းပြန်ကြည့်မယ်ဆိုရင် ကျွန်တော်တို့ ပြန်ကြားရေးနှင့်ပြည်သူ့ဆက်ဆံရေးရုံးကကော သူ့အလုပ်တွေက မရှိဘူးလား။ သူ့ အလုပ်တွေ ရှိပါတယ်။ ပြန်ကြားရေးနှင့် ပြည်သူ့ဆက်ဆံရေး ရုံးမှာလည်း သူ့ရဲ့ တာဝန်ဝတ္တရားတွေ အများကြီးရှိပါတယ်။ ကျွန်တော်နေတဲ့ သထုံမှာဆိုရင် ခရိုင် ပြန်ကြားရေးနှင့်ပြည်သူ့ဆက်ဆံရေးဦးစီးဌာနနဲ့ မြို့နယ်ပြန်ကြားရေးနှင့် ပြည်သူ့ဆက်ဆံရေး ဦးစီးဌာနဆိုတာ (၂) ခုရှိပါတယ်။ အဲဒီ (၂)ခုက တစ်ရုံးတည်းပေါင်းထားပါတယ်။ အဲဒီမှာကျတော့ သူတို့က ဝန်ထမ်း(၉) ဦး ရှိပါတယ်။ ဦးစီးအရာရှိ၊ ဦးစီးမှူး၊ ဒုတိယဦးစီး စသည်ဖြင့် ဒီလို(၉)ဦး ရှိပါတယ်။ သူ့တာဝန်နဲ့ သူ့တာဝန်သွားနေတဲ့အခါကျတော့ ဒီနေ့ ပြန်ကြားရေးနှင့် ပြည်သူ့ ဆက်ဆံရေးရုံးက ဘာလုပ်နေရလဲ ဆိုရင် ကျွန်တော်တို့ ပြည်သူတွေရဲ့ နား၊ မျက်စိကို ဖွင့်ပေးတဲ့ စာအုပ်၊ စာကြည့်တိုက်တွေ ပြန်ကြားရေးနှင့် ပြည်သူ့ဆက်ဆံရေးရုံးမှာ ရှိပါတယ်။ အခု စာပေ ရေချမ်းစင်ဆိုပြီးတော့ ဘူတာရုံတို့၊ ဈေးတို့၊ ကားဂိတ်တို့မှာ ဖွင့်နေ တာရှိပါတယ်။ အဲဒီဟာလည်း ကျွန်တော်တို့ ဒါ အခုမှ ဆောင်ရွက်တဲ့ ကိစ္စတွေဖြစ်တယ်။ နောက် ပြီးတော့ မြို့နယ်အတွင်းမှာရှိတဲ့ ထူးခြားဖြစ်စဉ်၊ သတင်းဖြစ်စဉ်တွေ သို့မဟုတ် ရိုးရိုးဌာနဆိုင်ရာ လုပ်ငန်း ဆောင်ရွက်တဲ့ ကိစ္စတွေကိုလည်း မြန်မာ့ပြည်တွင်းသတင်းစဉ်ကို သတင်းပို့ပေးရတယ်။ ဒါတင်မကသေးဘဲ အခု မကြာသေးခင်ကပဲ ကျွန်တော်တို့ ပြန်ကြားရေးဝန်ကြီးဌာန အောက်မှာရှိတဲ့ ဒီ လုပ်ငန်းတစ်ခုကို ကျွန်တော်တို့ ဘာလဲဆိုရင် စာပေ၊ အနုပညာဆိုင်ရာ မူပိုင်ခွင့် နဲ့ မှတ်ပုံ တင်လုပ်ငန်းများကို တိုင်းဒေသကြီး၊ ပြည်နယ် ပြန် ကြားရေးနှင့် ပြည်သူ့ဆက်ဆံရေးရုံးနဲ့ မြို့နယ်၊ ခရိုင်တွေကို လွှဲပေးဖို့ ရှိပါတယ်။ သူတို့ မှာလည်း သူတို့တာဝန်နဲ့ ပြည့်ကျပ်နေတဲ့အခါမှာ ကျွန်တော်တို့ ဒီလိုအခြေအနေမှာ အခြားတာဝန်တစ်ခုကို ထပ်ပေးမယ်ဆိုရင် ဝန်ထုပ်ဝန်ပိုး ဖြစ်တဲ့အပြင်ကို ခုလို ဌာနဆိုင်ရာ သတင်းအချက်အလက် တွေကို သူတို့ တာဝန်ပေးမယ် ဆိုရင်လည်း ဘယ်လိုမှ ဖြစ်နိုင်စရာ အကြောင်းမရှိပါဘူး။ အဲဒီတော့ အဆိုကို ကြည့်မယ်ဆိုရင် ဒါကြောင့် ကျွန်တော်တို့နိုင်ငံမှာ ဒီအဆိုအတိုင်း ဆောင်ရွက်ဖို့ မရှိတဲ့အတွက်ကြောင့် ကျွန်တော်တို့ ဒီမိုကရေစီစနစ်နဲ့ သွားနေတဲ့ နိုင်ငံတော်မှာ အရာရာမှာ ပွင့်လင်းမြင်သာမှု ရှိတဲ့အတွက်ကြောင့် ဒီအဆိုဟာ ကျွန်တော်တို့ သွားနေတဲ့ ဒီမိုကရေစီကိုလည်း အနှောင့်အယှက် ပေးစရာ ဖြစ်တဲ့အတွက်ကြောင့် ဒီ အဆိုကို ကျွန်တော်တို့ လွှတ်တော်မှာ မှတ်တမ်းအနေနဲ့ သော်လည်းကောင်း၊ အဆိုတစ်ရပ်အနေနဲ့သော်လည်းကောင်း၊ အတည်ပြုဖို့ မသင့်ပါကြောင်း ပြောကြားရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးသိန်းလှိုင် ဆွေးနွေးနိုင်ပါပြီ</speech>
<speech><mp id="56">ဦးသိန်းလှိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)</mp>လေးစားအပ်ပါသော ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ အားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးသိန်းလှိုင် ဖြစ်ပါတယ်။ ကျွန်တော့်အနေနဲ့ အဆိုရှင်ရဲ့ အဆိုနဲ့ ပတ်သက်ပြီး သုံးသပ်ဆွေးနွေးသွားမှာ ဖြစ်ပါတယ်။ ကျွန်တော်ဟာ ဒီ ပြန်ကြားရေးဝန်ကြီးဌာနမှာ (၃၂)နှစ်တိုင် တာဝန်ထမ်းဆောင်ခဲ့တာဖြစ်ပါတယ်။ ဒီ ပြန်ကြားရေးနှင့် ပြည်သူ့ဆက်ဆံရေး ဦးစီးဌာနမှာ နှစ်(၂၀)တာဝန်ထမ်းဆောင်ခဲ့တာ ဖြစ်ပါတယ်။ ကျွန်တော်တို့ ဌာနရဲ့ ဝန်ထမ်းများဟာ စောစောက ဦးစောအုန်း ပြောသလိုပဲ ဌာနရဲ့ များပြားတဲ့ လုပ်ငန်းတွေကို ပံ့ပိုးမှု အနည်းငယ်နဲ့ ဆောင်ရွက်နေရတဲ့ ဌာနဖြစ်ပါတယ်။ များပြားတဲ့ မူဝါဒ လုပ်ငန်းစဉ်တွေကို အကောင်အထည်ဖော်ရင်း ကျွန်တော်တို့ ကြိုးစားဆောင်ရွက်ကြရတာ ဖြစ်ပါတယ်။ အဲဒီတော့ အခု အဆိုရှင်တင်ပြတဲ့ သတင်းအချက်အလက်တွေကို ကျွန်တော်တို့ ဒါ Center အဖြစ် လုပ်ဖို့ဆိုတာ တော်တော်ကျယ်ပြန့်တဲ့ လုပ်ငန်းဖြစ်ပါတယ်။ ပြီးတော့လည်း ဒီသတင်းအချက်အလက်ဆိုတာ ဒါ မီဒီယာက ရတဲ့ သတင်းအချက်အလက်မဟုတ်ဘဲနဲ့ J2 မြို့နယ်အဆင့် ဌာနဆိုင်ရာတွေက သတင်းအချက်အလက်တွေ ထုတ်ပြန်ပေးဖို့ဆိုတဲ့ အနေအထား ဖြစ်ပါတယ်။ အဲဒီတော့ ကျွန်တော်တို့ စောစောကပြောသလို မီဒီယာကရတဲ့ သတင်းအချက်အလက် တွေကို ကျွန်တော်တို့က ထုတ်ပြန်မယ်ဆိုရင်တော့ ဒါဟာ ကျွန်တော်တို့ အင်တာနက်တွေ၊ ရေဒီယို၊ ရုပ်မြင်သံကြား၊ သတင်းစာ၊ ဂျာနယ်တွေက သတင်း အချက်အလက် တွေကို ထုတ်ပြန် ရမယ်ဆိုရင်ကတော့ ဒါဟာ ဒါတောင်မှ ကျွန်တော်တို့ ဌာနအနေနဲ့ Facility ကို မြှင့်တင်ပေး ရဦးမှာ ဖြစ်ပါတယ်။ ကျွန်တော်တို့ လက်ရှိ Facility နဲ့တောင်မှ ဒါ အင်တာနက်တို့ ဘာတို့မှာ သတင်း အချက်အလက်တွေကို ကျွန်တော်တို့ မပေးနိုင်ပါဘူး။ အဲဒီတော့ ကျွန်တော်အခု အဆိုရှင် တင်သွင်းတဲ့ ဌာနဆိုင်ရာက သတင်းအချက်အလက်တွေ ရဖို့ဆိုရင်တော့ ကျွန်တော်တို့ဟာ ဒါ စွမ်းရည်မြှင့်တင်ဖို့ လိုအပ်ပါတယ်။ အဲဒီလို စွမ်းရည်မြှင့်တင်ဖို့လိုအပ်တယ်ဆိုတဲ့ အနေအထား မှာ ကျွန်တော်ပြောရရင်တော့ ကျွန်တော်တို့ရဲ့ မြို့နယ်မှာရှိတဲ့ ပြည်သူလူထုဟာ ဒါ ဌာနဆိုင်ရာ တွေရဲ့ သတင်းအချက်အလက်တွေကို သိလိုကြပါတယ်။ သို့သော် ကျွန်တော်တို့ အဆိုရှင်ရဲ့ စေတနာကို ကျွန်တော်တို့ အသိအမှတ်ပြုပါတယ်။ ဒါမြို့နယ်မှာ သတင်းအချက်အလက်တွေကို သိလိုပါတယ်။ ဥပမာအားဖြင့် ကျွန်တော်တို့ ပြန်ကြားရေးနှင့် ပြည်သူ့ဆက်ဆံရေးဦးစီးဌာနဟာ Center အဖြစ်ဖွင့်လာပြီဆိုရင် ကျွန်တော်တို့ဆီကို အားကိုးတကြီး လာရောက်ပြီးတော့ မေးပါမယ်။ မေးရင် ကျွန်တော်တို့ ပြန်ကြားရေးနှင့် ပြည်သူ့ဆက်ဆံရေးဦးစီးဌာနအနေနဲ့လည်း ကြိုးစားပြီးဆောင်ရွက်မှာ ဖြစ်ပါတယ်။ အဲဒီလိုမြို့နယ်၊ ကျေးလက်တွေမှာ ဥပမာအားဖြင့် မိုးရေချိန်လက်မ သိလိုပါတယ်။ မိုးရေချိန်လက်မဆိုရင် ကျွန်တော်တို့ မိုး/ဇလကို လှမ်းမေးလိုက်ရုံပဲ။ နောက်တစ်ခါ ကျွန်တော်တို့ရဲ့ မြို့နယ်အကျယ်အဝန်း သိလိုတယ်၊ ဒါကျွန်တော်တို့က မြေစာရင်း ဌာနကို လှမ်းမေးလိုက်ရုံပဲ။ ကျောင်းသားအရေအတွက် သိချင်တယ်၊ ကျောင်းသား အချိုး သိချင်တယ်၊ ဒါတွေဟာ လွယ်လွယ်ကူကူနဲ့ ကျွန်တော်တို့က ပြောလို့ရပါတယ်။ သို့သော်လည်းပဲ ပြည်သူလူထုက စည်ပင်သာယာကနေပြီးမှ နေ့စဉ်တစ်မြို့လုံးဈေးကောက်လို့ ရတဲ့ငွေကို စည်ပင်သာယာကို ဘယ်လောက်သွင်းသလဲလို့ သိချင်လာတယ်ဆိုရင်တော့ ခက်ခဲလာမှာ ဖြစ်ပါတယ်။ နောက်တစ်ခါ ကျွန်တော်တို့ အခွန်ဦးစီးဌာနမြို့လယ်ခေါင်က ကြက်ပျံမကျ ရောင်းဝယ်ဖောက်ကားနေတဲ့ ဈေးဆိုင်ကြီး၊ စတိုးဆိုင်ကြီးတွေက ဝင်ငွေခွန် ဘယ်လောက်များ ပေးဆောင် သလဲ၊ နောက်တစ်ခါ ဆောက်လုပ်ရေးဌာနက လမ်း၊ တံတား၊ အဆောက်အအုံတွေရဲ့ Estimate နဲ့ BQ ကို သိလိုပါတယ်ဆိုတဲ့အချက်တွေ မေးလာပြီဆိုရင်တော့ ကျွန်တော်တို့ ရဲ့ ပြန်ကြားရေးနဲ့ ပြည်သူ့ဆက်ဆံရေး ဦးစီးဌာနဟာ အခက်အခဲတွေ့ရမှာ ဖြစ်ပါတယ်။ ကျွန်တော် ဒါ အခက်အခဲတွေ့ရတဲ့ အကြောင်းနဲ့ပတ်သက်ပြီး ကျွန်တော်ကိုယ်တိုင် ကျွန်တော်ဟာ ဒါ လက်ရှိအားဖြင့် အမျိုးသားလွှတ်တော်ကိုယ်စားလှယ် ဖြစ်ပါတယ်။ ကျွန်တော်သည်ပင်လျှင် ဌာနဆိုင်ရာတစ်ခုကို အချက်အလက်တစ်ခု တောင်းရာမှာ တစ်ရက်နဲ့လည်း မရဘူး။ နှစ်ရက်နဲ့လည်း မရဘူး။ သုံးရက်နဲ့လည်း မရဘူး။ နောက်မှ သူတို့က ကျွန်တော့်ကို တစ်ဖက်လှည့်နဲ့ စုံစမ်းပါတယ်။ ဒီအချက်အလက်ရချင်တာ ကျွန်တော်ကများ သူတို့ ဌာနကို ဒုက္ခပေးချင်လို့လား။ အဲဒီတော့ အဲဒီလို စုံစမ်းလာတဲ့အခါမှာ ကျွန်တော်ကနေပြီးတော့မှ မဟုတ်ပါဘူး။ ကျွန်တော်က ခင်ဗျားတို့ဌာနမှာရတဲ့ ရန်ပုံငွေ နည်းနေလို့ ကျွန်တော် ဒါလေးကို လွှတ်တော်မှာတင်ပြပြီး တောင်းချင်လို့ပါပြောမှ သတင်းအချက်အလက်က ထွက်လာတာ ဖြစ်ပါတယ်။ ဒါဟာ နမူနာအားဖြင့် ပြောပြရတာ ဖြစ်ပါတယ်။ အဲဒီတော့ ဘယ်လိုနည်းနဲ့မှ ကျွန်တော်တို့ ဒီမြို့နယ်ပြန်ကြားရေးနှင့်ပြည်သူ့ဆက်ဆံရေး ရုံးရဲ့ ဒုဦးစီးမှူး တစ်ယောက်ဟာ ဌာနဆိုင်ရာရဲ့ အချက်အလက်တွေကို ရရှိဖို့ ခဲယဉ်းပါတယ်။ အဲဒါကြောင့် ကျွန်တော်တို့ အဲဒီလိုဆိုရင် လွှတ်တော်ကနေပြီးတော့ အစိုးရအဖွဲ့ကို တိုက်တွန်း၊ တိုက်တွန်းပြီးတော့ အမိန့်ညွှန်ကြားချက်တွေထုတ်မလား။ ဒီအမိန့်ညွှန်ကြားချက်ကိုလည်း ကျွန်တော်တို့ ပြန်ကြားရေးဝန်ကြီးဌာနက ထုတ်လို့မရပါဘူး။ နိုင်ငံတော်သမ္မတရုံးက ဒီအမိန့်ညွှန်ကြားချက်တွေထုတ်ပြီး ဆောင်ရွက်ရင်ကော ဒါ စဉ်းစားစရာ ဖြစ်ပါတယ်။ သို့သော် လည်းပဲ အဆင်မပြေနိုင်ပါဘူး။ ကျွန်တော် သာဓကတစ်ခု ပြောရရင် မြို့နယ်တွေမှာရှိတဲ့ မြို့နယ်အဆင့်ဌာန ဆိုင်ရာများဟာ မြို့နယ်စီမံကိန်းဦးစီးဌာနကို စီမံကိန်းအချက်အလက်တွေကို ဒီဇင်ဘာလ နောက်ဆုံးပတ်၊ အောက်တိုဘာလနောက်ဆုံးပတ်တို့၊ မတ်လနောက်ဆုံးပတ်တို့ စသည်အားဖြင့် မပျက်မကွက်ပေးပို့ဖို့ ညွှန်ကြားထားတာတွေ ရှိပါတယ်။ သို့သော်လည်းပဲ ဒီဌာန ဟာ လကုန်လို့ Reminder ထုတ်ရင်လည်း မရ၊ လဆန်းမှာလည်း မရ၊ နောက်ဆုံးမှာတော့ ခ.ယ.က ဟိုတုန်း ကတော့ ခ.ယ.က၊ မ.ယ.က ပဲ၊ ခ.ယ.က၊ မ.ယ.က က ခြိမ်းခြောက်၊ ဟိန်းဟောက်တောင်းမှ စီမံကိန်းအချက်အလက်တွေ ပေးပို့ပါတယ်။ ဒါ စီမံကိန်း အချက်အလက်ပါ။ ဒီ စီမံကိန်း အချက်အလက်ဆိုတာ ဌာနဆိုင်ရာတစ်ခုရဲ့ လျှို့ဝှက်သင့်တဲ့ ကိန်းဂဏန်းလည်း မဟုတ်ပါဘူး။ ဒုက္ခပေးစရာအကြောင်းလည်း မရှိပါဘူး။ ဒါကိုတောင်မှ မှန်မှန်ကန်ကန်ရရှိဖို့ ခက်ပါတယ်။ ဒါကြောင့်မို့လို့ ကျွန်တော်တို့ အမိန့်ညွှန်ကြားချက်နဲ့လည်း အဆင်မပြေပါဘူး။ နောက်တစ်ခါ အမိန့်ညွှန်ကြားချက်နဲ့ ထုတ်လို့ပေးရင်ကော ဒီအချက်အလက်တွေဟာ မှန်ကန်မှုအပေါ်မှာ ဘယ်သူက တာဝန်ခံမလဲ စသည်အားဖြင့် ဒါတွေကျယ်ပြန့် ရှုပ်ထွေး ပါတယ်။ နောက်တစ်ခါ အဲဒီလိုဆိုရင် လွှတ်တော်ကနေ တိုက်တွန်းပြီးတော့ ပြစ်မှု၊ ပြစ်ဒဏ် ပါဝင်တဲ့ ဥပဒေ၊ နည်းဥပဒေတွေ ထုတ်မလား။ ဒီအဆင့်အထိ ရောက်ရင်တော့ တော်တော်လေး လုပ်ငန်းစဉ်တွေက များပြားပါမယ်။ နားလည်မှုတွေ၊ သဘောတူညီမှုတွေနဲ့ တော်တော်ကျယ်ပြန့် သွားမှာ ဖြစ်ပါတယ်။ ဒါကြောင့်မို့ ဒါဟာ ဘယ်လိုမှ ကျွန်တော်တို့ ပြန်ကြားရေးနှင့် ပြည်သူ့ ဆက်ဆံရေး ဦးစီးဌာဟာ ဒီ (Public Information Center) ဖွင့်ဖို့ ဘယ်လိုမှ အဆင်မပြေဘူး ဆိုတာကိုလည်း ကျွန်တော့်အနေနဲ့ တင်ပြချင်ပါတယ်။ သို့သော်လည်းပဲ အဆိုရှင်ရဲ့ အဆိုဟာ ပြည်သူလူထုတွေကို စေတနာထားဆောင်ရွက်တာဖြစ်လို့ ဆက်လက်တော့ ကြိုးစားပါ။ သို့သော်လည်းပဲ လောလောဆယ်အခြေအနေမှာတော့ ဒီအဆိုဟာ မှတ်တမ်းအဖြစ်နဲ့သာ ထားရှိသင့်ကြောင်း ကျွန်တော်တင်ပြရင်း နိဂုံးချုပ်အပ်ပါတယ်။ (ဩဘာသံများ)</speech>
<speech type="speaker">ဆက်လက်ပြီး ရခိုင်ပြည်နယ်၊ မဲဆန္ဒနယ်အမှတ်(၉)မှ ဦးမောင်အေးထွန်း ဆွေးနွေးနိုင်ပါပြီ</speech>
<speech><mp id="129">ဦးမောင်အေးထွန်း၊ ရခိုင်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ဒုတိယဥက္ကဋ္ဌကြီး၊ ပြည်ထောင်စု ဒုတိယဝန်ကြီးနှင့် လွှတ်တော်ကိုယ်စားလှယ်အပေါင်းတို့အား မင်္ဂလာပါလို့ နှုတ်ခွန်းဆက် ဂါရဝပြုအပ်ပါတယ် ခင်ဗျာ။ ကျွန်တော်ကတော့ ရခိုင်ပြည်နယ်၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဦးမောင်အေးထွန်း ဖြစ်ပါတယ်။ လေးစားအပ်ပါသော ဥက္ကဋ္ဌကြီခင်ဗျား။ ကျွန်တော်က ရန်ကုန်တိုင်းဒေသကြီး မဲဆန္ဒနယ်အမှတ်(၄) မှ လွှတ်တော်ကိုယ်စားလှယ် ဒေါက်တာမြတ်ဉာဏစိုး ရဲ့ မြို့နယ်အသီးသီးမှာ Public Information Center salgo qqcoopčomoguosansö: ovEg003:00 soboš. ပတ်သက်၍ အနည်းငယ် ဆွေးနွေးတင်ပြသွားမှာ ဖြစ်ပါတယ်။ အဆိုရှင်ဟာ ဒီအဆိုကို တင်ပြရခြင်းဟာ ပြည်သူပြည်သားများက တစ်နေရာတည်းမှာ၊ တစ်ထိုင်တည်းမှာ သတင်းများကို မြန်မြန်ဆန်ဆန်၊ မှန်မှန��ကန်ကန် ရရှိနိုင်ရေးအတွက် စေတနာကောင်းဖြင့် တင်ပြတယ်လို့ ကျွန်တော့်အနေနဲ့ ထင်မြင်ယူဆပါတယ်။ ယခုရှိနေတဲ့ ပြန်ကြားရေးနဲ့ပြည်သူ့ဆက်ဆံရေးရုံးမှာလည်း ပြည်သူများ သတင်း အချက်အလက် ရယူခြင်းအတွက်လည်းကောင်း၊ ဖတ်စရာ၊ မှတ်စရာ၊ ရှုစရာ၊ ကြည့်စရာ အချက်အလက်များကို ပြည်သူများက သိရှိနားလည်ရန်အတွက် စာကြည့်တိုက်ဖွင့်ပြီး သတင်းစာများ၊ ဂျာနယ်များ၊ တခြားဖြစ်တဲ့ လူမှုရေး၊ စီးပွားရေး၊ နိုင်ငံရေး၊ သမိုင်း ဆိုင်ရာ ကိစ္စရပ်များ၊ သိပ္ပံနည်းပညာကိစ္စရပ်များ၊ ဥပဒေပိုင်းဆိုင်ရာကိစ္စရပ်များ၊ လယ်သမားရယ်၊ အလုပ်သမားရယ်၊ စီးပွားရေးသမားရယ်၊ ကျောင်းသားလူငယ်များအတွက် ဘက်ပေါင်းစုံက ရှုနိုင်၊ ကြည့်နိုင်အောင်အတွက် စီစဉ်ထားတာကို တွေ့ရှိရပါတယ်။ ထို့အပြင် ပြန်ကြားရေးနဲ့ ပြည်သူ့ဆက်ဆံရေးဦးစီးဌာနအနေဖြင့်လည်း သတင်းဓာတ်ပုံများ၊ တီဗွီတို့၊ ဘာတို့ ပြည်သူများ ကြည့်ရှု မှတ်သား သတင်းအချက်အလက်များကို ရယူရန်အတွက် ဆောင်ရွက်ထားတာ တွေ့ရှိရပါတယ်။ ထို့ကြောင့် ပြည်သူများဟာ အဲဒီအချက်အလက်တွေကို မူတည်ပြီးတော့၊ ဖတ်ရှု လေ့လာပြီးတော့ ယခု ဖြစ်ပေါ်နေတဲ့ မျက်မှောက်ဖြစ်ပွားနေတဲ့ အကြောင်းအရာတွေ နောက်ပြီးတော့ ရှေးခေတ်က ဘယ်လိုဖြစ်ခဲ့တယ်ဆိုတဲ့ အကြောင်းအရာတွေကို အဲဒီ ပြန်ကြားရေးနဲ့ ပြည်သူ့ဆက်ဆံရေးရုံးရဲ့ စာကြည့်တိုက်မှာ သိရှိနိုင်ပါတယ်။ ဖတ်ရှုနိုင်ပါတယ်။ သို့သော်လည်းပဲ အဆိုရှင်ဟာ အဲဒီလိုပြင်ပဗဟုသုတ အချက်အလက်များမဟုတ်ဘဲ အစိုးရဌာနများရဲ့ လုပ်ငန်းနဲ့ စပ်လျဉ်းသော အချက်အလက်များကို ပြည်သူများ စုံစမ်းသိရှိနိုင်ရန်အတွက် စုံစမ်းရေးဌာနများ ထူထောင်သွားရန်ဆိုတဲ့ အဆိုကို တင်ပြထားတဲ့အတွက် ကျွန်တော်က အစိုးရဌာနများရဲ့ ကိစ္စကို အနည်းငယ် ထဲထဲဝင်ဝင်နဲ့ ဆွေးနွေးတင်ပြရမယ့်အချိန် ဖြစ်ပါတယ်။ အစိုးရဌာနများမှာ ဌာနအကြီးအကဲများရဲ့ လမ်းညွှန်ချက်များ၊ အမှာစာများ၊ လုပ်ငန်းများ၊ လုပ်ငန်းပိုင်းဆိုင်ရာ ပညာရပ်များကို လုံခြုံမှုအဆင့်အတန်းဆိုတဲ့ အဆင့်အတန်း သတ်မှတ်ထားပါတယ်။ ဒါပေမဲ့ လုံခြုံမှုအဆင့်အတန်းတွေ သတ်မှတ်ထားတဲ့အတွက် ပြန်ကြားရေးနဲ့ပြည်သူ့ ဆက်ဆံရေးဦးစီး ဌာန အနေဖြင့် ဒီလုံခြုံမှုအဆင့်အတန်းမှာ အများပြည်သူကို ပြသနိုင်တဲ့ သာမန်အဆင့်ကို သာလျှင် ဌာနဆိုင်ရာများက ပြန်ကြားပေးနိုင်မှာ ဖြစ်ပါတယ်။ အဘယ်ကြောင့်ဆိုသော် အစိုးရဌာနမှာ လုပ်ငန်းထွက်စာ၊ ဝင်စာ၊ အမှာစာ လုပ်ငန်း လုပ်ဆောင်ချက်များကို လုံခြုံမှု အဆင့်အတန်းအဖြစ် သာမန်အဆင့်၊ ကန့်သတ်အဆင့်၊ အတွင်းရေးအဆင့်၊ လျှို့ဝှက် အဆင့်၊ ထိပ်တန်းလျှို့ဝှက်အဆင့်ဆိုပြီးတော့ အဆင့်တွေ သတ်မှတ်ပြီးတော့ နိုင်ငံတော်ရဲ့ လုပ်ငန်းများကို ဆောင်ရွက်နေကြတာကို တွေ့ရှိရပါတယ်။ သာမန်အဆင့်ဆိုရင် လူတိုင်း သိရှိခွင့်ရပေမယ့်၊ ကန့်သတ်အဆင့်ဆိုရင်တော့ ကန့်သတ်ချက်တွင် ပါဝင်တဲ့သူမှအပ အခြားဘယ်သူမှ သိခွင့်မရှိပါဘူး။ အတွင်းရေးအဆင့် ဆိုရင်တော့ မြို့မှာရှိတဲ့ အဆင့်ရှိတဲ့ဝန်ထမ်းများ သိရှိနိုင်ပေမယ့် ဆောင်ရွက်ရမယ့် ပုဂ္ဂိုလ်ကတော့ အရာရှိအဆင့်ကသာ ဆောင်ရွက်ရပါတယ်။ လျှို့ဝှက်အဆင့်ဆိုရင်တော့ အရာရှိအဆင့်က သိရှိပြီးတော့ အရာရှိအဆင့်ကပဲ ဆောင်ရွက်ရပါတယ်။ ထိပ်တန်းလျှို့ဝှက် ဆိုရင်တော့ ဌာနဆိုင်ရာမှာရှိတဲ့ အကြီးအကဲဆုံးကသာ သိရှိပြီးတော့ ဌာနဆိုင်ရာ အကြီးအကဲမှသာ ဆောင်ရွက်ရကြောင်း သိရှိရပါတယ်။ ပြည်သူတစ်ဦးက ပြန်ကြားရေးနဲ့ ပြည်သူ့ဆက်ဆံရေးဦးစီးဌာနသို့ လာပြီး ရုံးတစ်ခုရဲ့ ကိစ္စကို မေးမြန်းတယ်ဆိုရင် ပြည်သူ့ဆက်ဆံရေးဦးစီးဌာနက သာမန်အဆင့်ရှိတဲ့ ကိစ္စများကိုသာ ဌာနဆိုင်ရာများအား မေးမြန်းလို့ သိရှိနိုင်ပါတယ်။ ဒါပေမဲ့ ကန့်သတ်အဆင့်ကျပြန်တော့ ကန့်သတ်တို့၊ အတွင်းရေးတို့၊ လျှို့ဝှက်တို့၊ ထိပ်တန်းလျှို့ဝှက်တို့ အဲဒီကိစ္စတွေကိုတော့ ပြန်ကြားရေးဦးစီးဌာနက သိရှိနိုင်မှာ မဟုတ်ပါဘူး။ အဲဒါဟာ အခက်အခဲတစ်ခု ရှိနေပါတယ်။ ဥပမာအားဖြင့်ဆိုရင် မြို့နယ်အဆင့်ကိစ္စကို တင်ပြရမယ်ဆိုရင် မြို့နယ်အုပ်ချုပ်ရေးမှူးရဲ့ လုံခြုံမှုအဆင့်အတန်းရှိတဲ့ အစည်းအဝေးမှတ်တမ်း၊ လုံခြုံမှု အဆင့်အတန်းရှိတဲ့ ညွှန်ကြားချက်စာ၊ နောက်ပြီးတော့ မြို့နယ်တရားရုံး အမှုတွဲကိစ္စတွေ၊ ရဲတပ်ဖွဲ့ အင်အားတွေ၊ လက်နက်အင်အားတွေ၊ လုံခြုံမှုဆောင်ရွက်မှုတွေ၊ မြေပုံရေးဆွဲမှုအတွက် တိုင်းတာမှုတွေ၊ ဥပဒေရေးရာအမှု၊ဆောင်ရွက်မှု ကိစ္စအတွက် စတဲ့ လုံခြုံမှုအဆင့်ရှိတဲ့ ကိစ္စတို့ကို လုပ်ထုံးလုပ်နည်းအရ ဌာနဆိုင်ရာများက လူပုဂ္ဂိုလ်များကို အသိမပေးနိုင်သည့်အပြင် ဌာနဆိုင်ရာများကိုလည်း ဒီလျှို့ဝှက်ချက်အက်ဥပဒေကို ကျူးလွန်ဖောက်ပြားပြီးတော့ ပြန်ကြားရေး ဦးစီးဌာနကိုလည်း မပေးနိုင်ပါဘူး။ တကယ်လို့များ လျှို့ဝှက်ချက်အဆင့်အတန်း၊ လုံခြုံမှုအဆင့်အတန်းရှိတဲ့ ကိစ္စတစ်ခုကို ပေးများ ပေးလိုက်ရင် အဲဒီဌာနအနေနဲ့ လျှို့ဝှက်ချက်အက်ဥပဒေကို ကျူးလွန်ရာ၊ ဖောက်ဖျက်ရာ ကျသွားပါတယ်။ ဒါကြောင့် ဒါလည်း အခက်အခဲရှိပါတယ်။ တစ်ဖန် ရုံးမှာ ဌာနဆိုင်ရာက ညွှန်ကြားချက်အပေါ် နယ်ကိုဆင်းပြီးတော့ ဆောင်ရွက်ရတဲ့ လုပ်ငန်းဆိုတာ တစ်ခုရှိပါတယ်။ အဲဒီလုပ်ငန်းမှာလည်း သာမန်အဆင့်ဖြစ်ပေမယ့်လည်း ပြန်ကြားရေးနဲ့ ပြည်သူ့ဆက်ဆံရေး ဦးစီးသို့ ပြန်ကြားပေးနိုင်တဲ့ အခြေအနေမရှိတဲ့အခါလည်း ရှိပါတယ်။ ဥပမာအားဖြင့်ဆိုရင် ဆည်မြောင်းဦးစီးဌာနက ဆည်တာတမံ တည်ဆောက်ဖို့အတွက်ဟာ ညွှန်ကြားတယ်၊ ဒါ သာမန် အဆင့်ပါပဲ။ ဒါ လူတွေအားလုံး သိတယ်။ ဒါပေမဲ့ လူတစ်ဦး တစ်ယောက်က အဲဒီဆည် ဘယ်အချိန်၊ ဘယ်နေရာ၊ ဘယ်နှစ်၊ ဘယ်နှစ်နာရီမှာ ပြီးမလဲဆိုပြီး လာပြီးတော့ မေးတော့ လောလောဆယ်တော့ မဖြေနိုင်ပါဘူး။ အချိန်ကိုယူပြီးမှ ဖြေကြားရတဲ့ အချိန်ကာလ ရှိပါတယ်။ အဲဒီအဖြေက အချက်အလက် လိုချင်တဲ့သူက အချိန်တွေ အများ ကြီး ကြန့်ကြာပြီးတော့ နှောင့်နှေးသွားမှာ ဖြစ်ပါတယ်။ နောက်ပြီးတော့ မြေစာရင်းဦးစီးဌာန လမ်းဖောက်လုပ်ရေးအတွက် လမ်းအူကြောင်း ရှာဖွေပါ။ အဲဒါလည်း သာမန်အဆင့်ပါပဲ၊ လူတိုင်း၊ သိနိုင်ပါတယ်။ ဒါပေမဲ့ လမ်းအူကြောင်းကို ရှာနေတုန်းပဲရှိသေးတယ်။ ဘယ်က သွားရင်ကောင်းမလဲ၊ ညာလမ်းကသွားရင် ကောင်းမလား၊ ဘယ်လမ်းကသွားရင် ကောင်းမလား စသည်အားဖြင့် ရှာနေတုန်းပဲရှိသေးတယ်။ လူတစ်ယောက်က လာပြီးတော့မေးပြန်တော့ ပြန်ကြားရေးဦးစီးဌာနက ကိုယ်မသိတဲ့အတွက် ဌာနဆိုင်ရာကို မေးပါတယ်။ ဌာနဆိုင်ရာကလည်း မဖြေနိုင်၊ လမ်းအူကြောင်းဖောက်မယ့် အချိန်ကို အတိအကျ မရှိတဲ့အတွက် လောလောဆယ် မဖြေနိုင်ပါဘူး။ အချိန်နဲ့တစ်ပြေးညီ မဖြေနိုင်တာကို တွေ့ရှိရ ပါတယ်။ ဒါနဲ့ အချိန်ယူပြီး သက်ဆိုင်ရာဌာနက အချိန်ယူပြီးမှ ပြန်ကြားရေးဦးစီးဌာနကို ပြန်လို့ ပြောပြနိုင်တဲ့အတွက် အချိန်တော်တော်ကို ကြန့်ကြာသွားမှာပါ။ ထို့အပြင် ပြန်ကြားရေးနဲ့ ပြည်သူ့ဆက်ဆံရေးဦးစီးဌာနက ရုံးဝန်ထမ်းများ၊ ကျွမ်းကျင်တတ်မြောက်ဖို့ ဌာနဆိုင်ရာ ပေါင်းစုံက လုပ်ငန်းတွေကို ကျွမ်းကျင်တတ်မြောက်ဖို့ လိုအပ်ပါတယ်။ ဥပမာအားဖြင့်ဆိုရင် ဌာနဆိုင်ရာတစ်ခုက သာမန်အဆင့်ဖြစ်ပေမယ့်၊ ဥပမာ မြေဂရန် လျှောက်ထားမှုအဆင့်၊ လျှောက်ထားဖို့ကိစ္စ ဘယ်လို၊ ဘယ်လို လျှောက်ထားရမလဲ မေးတော့ သူမတတ်ရင် သက်ဆိုင်ရာကို မေးပြန်တော့လည်း သက်ဆိုင်ရာကလည်း ဘယ်စာအုပ်ကို ညွှန်းပြီး ကြည့်ပါဆိုပြီး ပြောမှာပဲ။ ဒါပေမဲ့ အဲဒီ စာအုပ်ကို ရှာမတွေ့ပြန်ရင်လည်း အဲဒီ သိချင်နေတဲ့သူက တော်တော်ကို အခက်အခဲနဲ့ ကြုံတွေ့ရမှာ ဖြစ်ပါတယ်။ ဥပမာ ရွာသစ်ည်ဆောက်မှု၊ သာသနာ့မြေ သတ်မှတ်မှု၊ တရားရုံးလုပ်ငန်းတွေ၊ တရားရေးလုပ်ငန်းက ပိုဆိုးပါတယ်။ အမှုတွဲတစ်ခု ရှိတယ်။ အဲဒီအမှုတွဲကို ပါဝါတင်ထားတဲ့ ရှေ့နေတောင်မှ အချိန်မကျရင် မရပါဘူး။ ခွင့်ပြုချက်တောင်းရပါတယ်။ တံဆိပ်ခေါင်းကပ်ပြီးတော့ တောင်းရတယ်။ အဲဒီကိစ္စကို သွားပြီးတော့ ပြည်သူလူထုက အဲဒီတရားရုံးဟာ ဘယ်လို ဘယ်လို၊ ဘယ်သူက သက်သေ၊ ဘယ်သူက အပြစ်ရှိတယ် ဆိုတာကို အချက်အလက်တွေကို မေးမြန်းရင် ပြန်ကြားရေးဦးစီးဌာနက ဖြေဆိုနိုင်ခြင်း မရှိဆိုတာတော့ ပုံသေကားချပ် သိရှိနိုင်ပါတယ်။ အဲဒီမှာ စီးပွားရေးကိစ္စတွေ ရှိပါတယ်။ ဌာနဆိုင်ရာ ပြန်ကြားရေးဦးစီးဌာနက ဝန်ထမ်းဟာ အကုန်လုံးကို အချိန်နဲ့တစ်ပြေးညီ တတ်သိ တတ်ကျွမ်းမှု လိုအပ်ပါတယ်။ ဥပမာ စီးပွားရေးသမား၊ စီးပွားရေးသမားတစ်ယောက်က ဆိုပါတော့ လယ်သမား တစ်ယောက်က ကိုယ့်မြေမှာရှိတဲ့ ကိစ္စနဲ့ပတ်သက်ပြီးတော့ အချဉ့်အငန်ဓာတ် မကောင်းဘူး၊ ဘာညာ ပြောတော့ အဲဒီ အချဉ်အငန်ဓာတ် PH Care ပေါ့၊ လာပြီးတော့မေးတယ်၊ အချဉ့်အငန်ဓာတ်ဆိုတာ ဘယ်လိုလဲ အချက်အလက်မေးလာတော့ သူမသိပြန်ရင် အဲဒီပြန်ကြားရေးဦးစီးဌာနက သက်ဆိုင်ရာ စိုက်ပျိုးရေးဌာနကို မေးမယ်။ အဲဒီမေးမြန်းခြင်းကိစ္စက ပြန်ပြီးတော့ တင်ပြလိုက်၊ ပြန်ပြီးတော့ ပြန်ဖြေလိုက်၊ အဲဒီစာကို စောင့်ဆိုင်းနေရတဲ့ ကိစ္စကလည်း အချိန်က တော်တော်ကို ယူပါတယ်။ နောက်ပြီးတော့ စီးပွားရေးကိစ္စ၊ စီးပွားရေးသမားတစ်ယောက်အနေနဲ့ စက်လှေ လိုင်စင်ကိစ္စ၊ စက်လှေ၊ နောက်ပြီးတော့ ဆေးဆိုင်ကိစ္စ လိုင်စင်များကိုလည်း စာနဲ့ထုတ်ပြီးတော့ မေးမြန်းရမှာ ဖြစ်ပါတယ်။ အချက်အလက်ကို မသိရင်။ ပိုဆိုးတာကတော့ ဥပမာ မြို့ တစ်မြို့မှာ ကုမ္ပဏီတစ်ခု တည်ထောင်ချင်တယ်။ ဒါတော့ ဝန်ကြီးဌာနက လုပ်ရတဲ့ကိစ္စပါ၊ ပြန်ကြားရေးနဲ့ပြည်သူ့ ဆက်ဆံရေးဦးစီးဌာနကိုလာတော့ ကုမ္ပဏီတစ်ခု ထောင်ချင်တယ် ဘယ်လို ဘယ်လို အချက်အလက်လိုလဲဆိုတာ မေးတော့ မသိရင် ပြန်ကြားရေးဦးစီးဌာနက ဝန်ကြီးဌာနကို တိုက်ရိုက်ဖြေဆိုလို့မရပါဘူး။ ပြန်ကြားရေးဌာနက တစ်ဆင့် ခရိုင်ပြန်ကြားရေး၊ ခရိုင် ပြန်ကြားရေးကတစ်ဆင့် တိုင်းဒေသကြီး၊ တိုင်းဒေသကြီးက တစ်ဆင့် ရုံးချုပ်၊ ရုံးချုပ်က တစ်ဆင့်မှ ဝန်ကြီးဌာနကို သွားပြီးမေးရပါတယ်။ အဲဒီလို ပြန်ပြီးတော့ အဆင့်ဆင့်ပြန်လာတော့ တစ်လ၊ နှစ်လ၊ သုံးလ ကြာသွားပါတယ်။ ဒါနဲ့ ပြည်သူတွေဟာ ခုနက အပေါ်က ကျွန်တော့် အထက်က ကိုယ်စားလှယ်တော်ကြီး နှစ်ဦးက တင်ပြခဲ့တဲ့အတိုင်း သက်ဆိုင်ရာဌာနကို သွားပြီးတော့ မေးမြန်းလိုက်ခြင်းဟာ အကောင်းဆုံးပါပဲ။ ထို့ကြောင့် ကျွန်တော့်အနေနဲ့ ပြောချင်တာကတော့ ပြန်ကြားရေးဦးစီးဌာနက ပြန်ကြားရေးနဲ့ ပြည်သူ့ဆက်ဆံရေးဦးစီးဌာနကတစ်ဆင့် မေးမြန်းမည့်အစား သက်ဆိုင်ရာ ပုဂ္ဂိုလ်က သက်ဆိုင်ရာဌာန သွားပြီးတော့ မေးမြန်းခြင်းဟာ သတင်းလည်း တိကျတယ်။ အချိန်လည်း မှန်မှန်ကန်ကန် ဖြစ်တယ်။ နောက်ပြီးတော့ အဲဒီ ပြန်ကြားရေးနဲ့ ပြည်သူ့ဆက်ဆံရေး ဦးစီးဌာနကို Public Information Center အဖြစ် သတ်မှတ်တယ်လို့ နိုင်ငံတော်အစိုးရက ခွင့်ပြုသည့်တိုင်အောင် ကျွန်တော် တင်ပြခဲ့တဲ့ဥစ္စာဟာ အခက်အခဲတွေ ကျပြီးတော့အောင်မြင်မှာ မဟုတ်ပါဘူး။ ဒါကြောင့် အဆိုရှင်၏ အဆိုဟာ စေတနာနဲ့ တင်ပြလိုပေမယ့်လည်း ဒီလွှတ်တော်ကြီးမှာ ဒီအဆိုကို အတည်မပြုဘဲ မှတ်တမ်းအဖြစ် ထားရှိရန် ဆွေးနွေးတင်ပြရင်း နိဂုံးချုပ်ပါတယ်။ (ဩဘာသံများ)</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>အစည်းအဝေးကို (၁၁၁၅) နာရီ အချိန်တွင် ခေတ္တရပ်နားပြီး (၁၁း၃၀) နာရီ အချိန်တွင် ပြန်လည်ကျင်းပပါသည်။</p>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်တော့မှာ ဖြစ်ပါတယ်ခင်ဗျား</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">စစ်ကိုင်းတိုင်းဒေသကြီး မဲဆန္ဒနယ်အမှတ်(၇)မှ ဦးတင်မြ ဆွေးနွေး နိုင်ပါပြီ</speech>
<speech><mp id="1156">ဦးတင်မြ၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၇)</mp>လေးစားအပ်တဲ့ အမျိုးသားလွှတ်တော် ဥက္ကဋ္ဌကြီးနဲ့ ဖိတ်ကြားထားတဲ့ ပြည်ထောင်စုအဆင့်ဝန်ကြီးများနဲ့ ဒုတိယ ဝန်ကြီးများ၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ရှေးဦး ဂါရဝပြု နှုတ်ခွန်းဆက်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၇)က ဦးတင်မြ ဖြစ်ပါတယ်။ ဒီနေ့ ကျွန်တော်တို့ အဆိုရှင် တင်သွင်းထားတဲ့ မြို့နယ်အသီးသီးရှိ ပြန်ကြားရေးနဲ့ ပြည်သူ့ဆက်ဆံရေးရုံးများကို ဌာနဆိုင်ရာလုပ်ငန်းများနှင့် စပ်လျဉ်းပြီးတော့ ပြည်သူများအတွက် သတင်းအချက်အလက် စစ်ဆေးရေးဌာနများ (Public Information Center) အဖြစ် ထူထောင်ပေးသွားရန် ဆိုပြီးတော့ ပြည်ထောင်စုအစိုးရကို တိုက်တွန်းတဲ့ အဆို တင်သွင်းခဲ့ပါတယ်။ ဒီအဆိုနဲ့ပတ်သက်ပြီးတော့မှ အဆိုတင်သွင်းစဉ်က ဆွေးနွေးခွင့်နှင့် ပတ်သက်ပြီးတော့ ဆန္ဒယူတဲ့အခါ ကျွန်တော်ကိုယ်တိုင်လည်း ဆွေးနွေးခွင့်ပြု သင့်တယ်ဆိုပြီးတော့ မတ်တတ်ရပ် ဆန္ဒပြုခဲ့တာ ဖြစ်ပါတယ်။ ဒါ ဆွေးနွေးခွင့်ပေးသင့်တယ်၊ ဒီသဘော ကျွန်တော်တို့ ထားရှိခဲ့ပါတယ်။ ကောင်းပြီ။ ဒီနေ့ ဆွေးနွေးကြပြီးရင် ကျွန်တော်တို့ လွှတ်တော်ရဲ့ အဆုံးအဖြတ်ကို ရယူရမှာ ဖြစ်ပါတယ်။ အဲဒီတော့ ဒီကိစ္စနဲ့ပတ်သက်ပြီး အဆိုရှင်ရဲ့ စေတနာ၊ ရည်ရွယ်ချက်၊ ဆန္ဒကို ကျွန်တော်တို့ အထူးအလေးထား အသိအမှတ်ပြုရမှာ ဖြစ်ပါတယ်။ ဘာဖြစ်လို့လဲဆိုရင် ရည်ရွယ်ချက် ကောင်းပါတယ်။ ရှိသင့်တဲ့ စေတနာအပြည့်နဲ့ အဆို တင်သွင်းထားခြင်း ဖြစ်ပါတယ်။ သို့သော် ဒီနေရာမှာ ဒီအဆိုနဲ့ပတ်သက်ပြီးတော့ ကျွန်တော်တို့ ဆွေးနွေးကြရမယ့်အခါမှာ တော်တော်သိမ်မွေ့တယ်လို့ ဒီလိုပဲ ဥက္ကဋ္ဌကြီးကို ပန်ကြားတင်ပြလိုပါတယ်။ အဲဒီတော့ ဘာကြောင့် တင်ပြရမယ့်ကိစ္စမှာ သိမ်မွေ့သလဲဆိုရင်၊ ဆွေးနွေးရမယ့်ကိစ္စမှာ သိမ်မွေ့သလဲဆိုရင် အဆိုရှင်က ပြည်သူများအတွက်ဆိုပြီးတော့မှ ဒါ ရည်ရွယ်ပြီးတော့ တင်သွင်းထားတဲ့ အဆို ဖြစ်ပါတယ်။ ကောင်းပြီ။ ဒီဟာနဲ့ပတ်သက်ပြီးတော့ မြို့နယ်အသီးသီးမှာရှိတဲ့ ပြန်ကြားရေးနဲ့ ပြည်သူ့ဆက်ဆံရေး giopero maięcossos Public Information Center sərgs Call Center 26moij:G? သတ်မှတ်မယ်ဆိုရင် မြို့နယ်အဆင့်မှာ အနည်းဆုံး ကျွန်တော်တို့ ဌာနဆိုင်ရာတွေဟာ အနည်းဆုံးမြို့နယ်မှာ ဌာနဆိုင်ရာ(၃၀)ကျော်လောက် ရှိပါတယ်။ အများဆုံး မြို့နယ်တွေမှာဆိုရင် (၄၀)ကျော်လောက် အထိရှိပါတယ်။ ဒီ ဌာနဆိုင်ရာတွေ (၃၀)ကျော်၊ (၄၀)ကျော်ဟာ သက်ဆိုင်ရာ ဝန်ကြီးဌာနအသီးသီးရဲ့ ဒေါင်လိုက်ကြီးကြပ်အုပ်ချုပ်မှုကို လမ်းညွှန်မှုကို ခံယူနေရတဲ့ ဌာနတွေပဲ ဖြစ်ပါတယ်။ အဲဒီတော့ ဒီဌာနတွေနဲ့ပတ်သက်ပြီးတော့မှ လုပ်ငန်းတွေကို ဆောင်ရွက်ကြရတဲ့ အခါမှာ မြင်သာထင်သာရှိတဲ့ လုပ်ငန်းများရှိသလို တစ်နည်းအားဖြင့် တစ်ဖက်လွှတ်တော် ကိုယ်စားလှယ် တင်ပြဆွေးနွေးသွားတဲ့ မြန်မာနိုင်ငံအစိုးရ လျှို့ဝှက်ချက်အက်ဥပဒေဆိုတဲ့ဟာကို လိုက်နာပြီးတော့ ဆောင်ရွက်ရတဲ့ကိစ္စတွေလည်း ရှိပါတယ်။ အဲဒီမှာမှ အစောပိုင်း ဆွေးနွေးသွားသလို လမ်းညွှန်တဲ့၊ ထုတ်ပြန်တဲ့ အမိန့်ညွှန်ကြားချက် တွေမှာ၊ ဆက်သွယ်တဲ့ စာတွေမှာ ထိပ်တန်းလျှို့ဝှက်၊ လျှို့ဝှက်၊ သာမန်၊ အတွင်းရေး၊ ကန့်သတ် ဆိုပြီးတော့ ဒီလိုဟာတွေလည်း ရှိပါတယ်။ အဲဒီတော့ ဒီနေရာမှာ ဘာကြောင့် တင်ပြဆွေးနွေးရ သလဲဆိုရင် အကောင်းဘက် အားသာချက်ရှိသလို အားနည်းချက်ဘက်ကလည်း ရှိနေတဲ့ ဆုံးဖြတ်ရမယ့်ကိစ္စ အဆိုဖြစ်တဲ့အတွက် စောစောကပြောသလို သိမ်လည်း သိမ်မွေ့တဲ့အဆိုလို့ကျွန်တော် ဥက္ကဋ္ဌကြီးမှတစ်ဆင့် တင်ပြခဲ့ခြင်း ဖြစ်ပါတယ်။ အဲဒီတော့ အကောင်းဘက်က ကြည့်မယ်ဆိုရင် ဥပမာ မြို့နယ်အဆင့်မှာ ဌာန(၃၀)ကျော်၊ (၄၀)ကျော်ရှိပေမယ့် ကညန ဆိုတဲ့ ရုံးခွဲဟာ ရှိခဲ့ပါတယ်။ အဲဒီတော့ မော်တော်ယာဉ်၊ ဆိုင်ကယ်တွေကအစ သက်တမ်း တိုးမယ် ဆိုရင် နယ်တွေမှာ Without တွေ စီးနေကြတယ်။ သက်တမ်း တိုးမယ့် ဆိုင်ကယ်တွေနဲ့ ပတ်သက်လို့ ဘယ်လိုဆက်သွယ်ဆောင်ရွက်မယ်ဆိုတာ သူတို့ မသိပါဘူး။ Knowledge မရှိပါဘူး။ နောက်ပြီးတော့ ကျွန်တော်တို့ ကညန အပြင် အနည်းဆုံး တိုင်းအဆင့်လောက်ကနေပြီးတော့မှ ကြီးကြပ်ကွပ်ကဲဆောင်ရွက်နေတဲ့ ကျွန်တော်တို့ ပင်စင်ဦးစီးဌာနတွေမှာ ဝန်ထမ်းတွေ ပင်စင် ယူကာနီးပြီးဆိုရင် ဌာနဆိုင်ရာလုပ်သက်ရင့်တဲ့ စာရေးတွေက ပြုစုပါတယ်။ ရုံးအုပ်ကြီး တွေက ပြုစုပါတယ်။ သို့သော်လည်းပဲ တကယ်တမ်းကျတော့ ဒါတွေဟာ ဘယ်လိုဆက်သွယ်ဆောင်ရွက် ရမယ်ဆိုတာ သက်ပြည့်လို့သာ ပင်စင်ယူရမယ်၊ နှစ်ပြည့်လို့သာ ပင်စင်ယူရမယ် မသိလိုက်တဲ့ အနေအထားတွေ ရှိပါတယ်။ ဒီလိုအနေအထားမျိုးတွေရဲ့ အခက်အခဲတွေနဲ့ ပြန်ကြည့်မယ် ဆိုရင်တော့ ကျွန်တော်တို့က ဒါ ရည်ရွယ်ချက်အတိုင်း အင်မတန် ဆောင်ရွက်စေသင့်တဲ့ အဆို ဖြစ်ပါတယ်။ သို့သော်လည်း ခုနက ပြောသလို ဒီနေ့မှာ ကျွန်တော်တို့ Website တွေလည်း ဝန်ကြီးဌာနအလိုက် ဖွင့်လှစ်ထားတယ်။ ဒီသတင်းအချက်အလက်တွေကို လေ့လာစုံစမ်း နေတာတွေ ရှိတယ်။ လိုအပ်ရင် ဆိုင်ရာဌာနကို တိုက်ရိုက်ဆက်သွယ် မေးမြန်းလို့လည်းပဲ အဆင်ပြေတယ်။ ဒီလိုအနေအထားတွေနဲ့ ရှိတဲ့အပြင် ခုနက ပြောတဲ့ လျှို့ဝှက်ချက် အက်ဥပဒေရှိတယ်။ လျှို့ဝှက်တို့၊ ကန့်သတ်တို့၊ ထိပ်တန်းလျှို့ဝှက်တို့ အတွင်းရေးတို့ စသည်အားဖြင့် ဒီလိုဟာတွေလည်းပဲ သတ်မှတ်ချက်တွေက ရှိတယ်။ ရှိတဲ့အခါကျတော့ ဒီဟာနဲ့ပတ်သက်ပြီး ကျွန်တော်တို့က Public Information Center ဆိုတဲ့အခါကျတော့ ဒါဟာ တစ်ဖက်ဌာနမှာလည်း တော်တော် တာဝန်ပိပါတယ်။ အင်မတန်ရည်ရွယ်ချက်ကောင်းလို့ဆောင်ရွက်သင့်သော်လည်းပဲ ဒီဥစ္စာက အခြေအနေအားဖြင့် ကျွန်တော်တို့ တော်တော် တာဝန်ကြီးမယ့် ကိစ္စဖြစ်ပါတယ်။ ဒါကြောင့်မို့လို့ အချိန်ကိုငဲ့ကွက်သောအားဖြင့် ဒီအဆိုနဲ့ ပတ်သက်ပြီးတော့ အဆို တစ်ခုကို ဆွေးနွေးတယ်ဆိုရင် ဆွေးနွေးတဲ့ပုဂ္ဂိုလ်က တကယ်ကျတော့ ထောက်ခံရင် ထောက်ခံတယ်၊ ကန့်ကွက်ရင် ကန့်ကွက်တယ်။ တင်ပြပြီးတော့ အကြောင်း အကျိုးနဲ့ ဆွေးနွေးရမှာ ဖြစ်ပါတယ်။ အဲဒီတော့ အဆိုရှင်ရဲ့ရည်ရွယ်ချက်နဲ့ စေတနာကို ကျွန်တော်တို့ အသိအမှတ်ပြုသောအားဖြင့် ဒီအဆိုကို မှတ်တမ်းတင်ထားသင့်ပါကြောင်း ဆွေးနွေးတင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆက်လက်ပြီး ကချင်ပြည်နယ် မဲဆန္ဒနယ်အမှတ်(၇)မှ ဦးစံပြည့် ဆွေးနွေးနိုင်ပါပြီ</speech>
<speech><mp id="7">ဦးစံပြည့် ကချင်ပြည်နယ်၊ မဲဆန္ဒနယ်အမှတ်(၇)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံကြပါစေလို့ ဂါရဝပြုရင်း မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးစံပြည့် ဖြစ်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်အနေနဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဒေါက်တာ မြတ်ဉာဏစိုး ရဲ့ မြို့နယ်အသီသီးရှိ ပြန်ကြားရေးနဲ့ ပြည်သူ့ဆက်ဆံရေးရုံးများကို အစိုးရဌာနဆိုင်ရာ၏ လုပ်ငန်းစဉ်များနှင့် စပ်လျဉ်းသည့် ပြည်သူများအတွက် သတင်းအချက်အလက် စုံစမ်းရေးဌာနများ (Public Information Centers) အဖြစ် ထူထောင်ပေးသွားရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးသွားမှာ ဖြစ်ပါတယ်။ ဒီအဆိုဟာ ရည်ရွယ်ချက် ကောင်းမွန်ပေမယ့် ပြည်သူများအတွက် အကျိုးရှိရှိ ထိရောက်စွာ အကောင်အထည်ဖော်နိုင်ဖို့ အခက်အခဲ များစွာရှိမယ်လို့ ယူဆတဲ့အတွက် အခြား သင့်တော်တဲ့ တစ်နည်းနည်းဖြင့်သာ အကောင်အထည်ဖော်ဖို့ ဆောင်ရွက်သွားသင့်ကြောင်း သုံးသပ်အကြံပြု ဆွေးနွေးသွားမှာ ဖြစ်ပါတယ်။ အဆိုရှင် ဒေါက်တာမြတ်ဉာဏစိုး ကတော့ပြည်သူများ ရုံးတွေနဲ့ ဆက်သွယ်ဆောင်ရွက်တဲ့အခါမှာ လွယ်ကူလျင်မြန်ချောမွေ့စေဖို့ စိတ်ကောင်းစေတနာနဲ့အဆိုတင်သွင်းတာ ဖြစ်တဲ့အတွက်ကြောင့်မို့ အဆိုရှင် ဒေါက်တာမြတ်ဉာဏစိုး ရဲ့ စိတ်ကောင်းစေတနာထားရှိမှုအပေါ် များစွာ အလေးအနက် ထားရှိပါကြောင်း ဦးစွာ ပြောကြားလို ပါတယ်။ ဝန်ကြီးဌာန၊ ဌာနဆိုင်ရာအသီးသီးရဲ့ လုပ်ငန်းစဉ်များဟာ အမြဲတမ်းတစ်သမတ်တည်း ရှိနေတတ်တာ မဟုတ်ဘဲနဲ့ အခါအားလျော်စွာ ပြောင်းလဲမှုများ၊ ပြင်ဆင်ဖြည့်စွက်မှုများ ရှိနေတတ်ပါတယ်။ ဒါကြောင့်မို့ ဌာနဆိုင်ရာအသီးသီးရဲ့ လုပ်ငန်းစဉ် နောက်ဆုံးအခြေအနေကို မြို့နယ်အသီးသီးမှာရှိတဲ့ ပြန်ကြားရေးနဲ့ ပြည်သူ့ဆက်ဆံရေးရုံးများက အချိန်နဲ့တစ်ပြေးညီ သိရှိနိုင်ဖို့ဆိုတာ အင်မတန်မှ ခက်ခဲတာကို တွေ့ရှိရပါတယ်။ ကျွန်တော်တို့နိုင်ငံမှာ ဝန်ကြီးဌာန (၃၀) ရှိပါတယ်။ ဝန်ကြီးဌာနတစ်ခုရဲ့ အောက်မှာ ဦးစီးဌာနတွေ နောက် အစိုးရရဲ့ စီးပွားရေး အဖွဲ့အစည်းတွေ (၃)ခုကနေပြီးတော့ (၇)ခု ပတ်ဝန်းကျင်အထိ ဖွဲ့စည်းထားတာ ဖြစ်ပါတယ်။ အဲဒီဦးစီးဌာနရဲ့ အောက်မှာပဲ တစ်ခါ ဌာနခွဲတွေဟာ (၃)ခုကနေ (၅)ခုအထိ ရှိတတ်ပါတယ်။ အဲဒီဌာနခွဲတွေမှာပဲ တစ်ခါ Section တွေ ပြန်ပြီးတော့ ခွဲတာ ရှိပါတယ်။ အဲဒီ Section တွေက လည်း အနည်းလေး (၃)ခုကနေပြီးတော့ (၅)ခုအထိ ရှိပါတယ်။ အဲဒီတော့ အဲဒီ Section တွေမှာ သူတို့ ဆောင်ရွက်ရမယ့် လုပ်ငန်း တာဝန်တွေဟာ အများအပြားဖြစ်ပါတယ်။ ဒါကြောင့်မို့ အဲဒီဌာနတွေရဲ့ လုပ်ငန်းတာဝန်တွေကို မြို့နယ်မှာရှိတဲ့ ပြန်ကြားရေးနဲ့ ပြည်သူ့ဆက်ဆံရေးရုံးကနေပြီးတော့ သိရှိဖို့ဆိုတာ မလွယ်လှပါဘူးခင်ဗျား။ အဲဒီ မြို့နယ်မှာရှိတဲ့ ပြန်ကြားရေးနဲ့ ပြည်သူ့ဆက်ဆံရေးရုံးရဲ့ အင်အားဟာလည်း ကျွန်တော်တို့ လေ့လာတဲ့အခါမှာ (၈)ယောက်ကနေပြီးတော့ (၁၀)ယောက်အထိပဲ ရှိပါတယ်။ အဲဒီတော့ အင်အားမမျှလို့ အသစ်ပြန်ပြီး ဖွဲ့စည်းရမယ်ဆိုလို့ရှိရင်လည်း မလိုအပ်ဘဲနဲ့ ဖွဲ့စည်းတယ်လို့ပဲ ကျွန်တော့်အနေနဲ့ မြင်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ပြည်သူများက မြို့နယ်ပြန်ကြားရေးနဲ့ ပြည်သူ့ဆက်ဆံရေးရုံးကို လာရောက်ပြီး သိရှိလိုတဲ့ အကြောင်းအရာ တစ်ခုကို မေးမြန်းစုံစမ်းတဲ့အခါမှာ ဝန်ထမ်းလုပ်တဲ့သူက အကြောင်းအရာရဲ့ နောက်ဆုံး ကန့်သတ်ချက်တွေ၊ သတ်မှတ်ချက်တွေကို မသိဘဲ ယခင်သိရှိထားတဲ့အတိုင်း ပြောပြလိုက်ရင် ပြည်သူက သက်ဆိုင်ရာရုံးကို ရောက်လို့ သူ ပြုစုပြင်ဆင်လာတဲ့အတိုင်း မဟုတ်ဘဲ လွဲချော် နေတယ်ဆိုရင် တစ်ခုခု လိုနေသေးတယ်ဆိုရင် ပြည်သူအတွက် အချိန်ပိုပြီးတော့ ကြန့်ကြာမယ်၊ ငွေကုန်ကြေးကျလည်း များမယ်။ စိတ်ဆင်းရဲစရာ အဖြစ်များနဲ့ ကြုံတွေ့ရရှိနိုင်ပါတယ်။ ဒါကြောင့်မို့လို့ အမျိုးသားမှတ်ပုံတင် လုပ်ချင်တယ်ဆိုရင် မှတ်ပုံတင်လုပ်ပေးတဲ့ ဌာနကို တိုက်ရိုက်မေးမြန်းတာဟာ အကောင်းဆုံးဖြစ်တယ်လို့ ဆွေးနွေးလိုပါတယ်။ အပြင် လောကမှာ ပြည်သူ့ဝန်ဆောင်မှုလုပ်ငန်းတွေ လုပ်ကိုင်နေကြတဲ့ အဖွဲ့အစည်းတွေ ရှိပါတယ်။ ဒါပေမဲ့ အဲဒီ ဝန်ဆောင်မှုလုပ်ငန်းတွေက သူတို့လုပ်ငန်းနဲ့ သက်ဆိုင်တဲ့ ဝန်ဆောင်မှုတွေကိုသာ လုပ်ကိုင်နေကြတာဖြစ်ပါတယ်။ ဌာနဆိုင်ရာအသီးသီးရဲ့ လုပ်ငန်းစဉ်အချက်အလက်တွေကို ရှင်းလင်း ပြောပြနိုင်ဖို့ဆိုတာ မလွယ်လှပါဘူးခင်ဗျာ။ ဒါကြောင့်မို့ ပြည်သူများ သိရှိလိုတဲ့ ဌာနဆိုင်ရာ အသီးသီးရဲ့ လုပ်ငန်းစဉ်များကို ပြည်သူများ အလွယ်တကူ အတိအကျ သိရှိပြီး လုပ်ငန်းဆောင်ရွက်မှု အဆင်ပြေ ချောမွေ့အောင် ကတော့ ဦးစီးဌာနအသီးသီးက မိမိတို့ဌာနရဲ့ လုပ်ငန်းစဉ်တွေကို ပြည်သူများက အလွယ်တကူ သိရှိနိုင်အောင် မိမိတို့ကပဲ အလေးအနက်ထားပြီး စိတ်ကောင်းစေတနာနဲ့ ဆောင်ရွက်သွားကြ ရမှာ ဖြစ်ပါတယ်။ ဌာနဆိုင်ရာအသီးသီးရဲ့ မြို့နယ်အဆင့်ရုံးတွေဟာ မြို့နယ်တိုင်းမှာလို ရှိနေကြ ပါတယ်။ ဦးစီးဌာနများ၊ နိုင်ငံတော်ပိုင် စီးပွားရေးအဖွဲ့အစည်းများအနေဖြင့် မိမိတို့ဌာနများရဲ့ လုပ်ငန်းစဉ်များကို ပြည်သူများက သိရှိလိုသည်များ အလွယ်တကူ မေးမြန်းနိုင်အောင်၊ သိရှိနိုင်အောင် ရုံးမှာ စုံစမ်းရန်ဌာန သီးခြား စီမံထားပေးဖို့ လိုအပ်မှာ ဖြစ်ပါတယ်။ ဆက်သွယ်မေးမြန်းရန် ဖုန်းနံပါတ်များ ထုတ်ပြန်ကြေညာထားရပါမယ်။ ဖုန်းကိုင်တဲ့ ဝန်ထမ်းက မဖြေကြားနိုင်တဲ့ကိစ္စများဆိုလို့ရှိရင် မေးမြန်းတဲ့ကိစ္စရပ်နဲ့ သက်ဆိုင်တဲ့ တာဝန်ရှိသူနဲ့ ဖုန်း ချိတ်ဆက်ဖြေကြားမှုကို ပြု နိုင်အောင် စီစဉ်ဆောင်ရွက်ပေးရမှာဖြစ်ပါတယ်။ ပြည်သူက လူကိုယ်တိုင် လာရောက်မေးမြန်းလို့ရှိရင်လည်း အလွယ်တကူ တွေ့ဆုံမေးမြန်းနိုင်အောင် စီစဉ်ဆောင်ရွက်ပေးမယ်။ မိမိဌာနရဲ့ ပြည်သူများ မလွဲမသွေ သိရှိထားသင့်တဲ့ အချက်များကို ရေဒီယို၊ သတင်းစာ၊ လက်ကမ်းစာစောင်နဲ့ ဂျာနယ်များမှာ ထည့်သွင်း ထုတ်ပြန်အသိပေးထားဖို့ လိုအပ်မှာ ဖြစ်ပါတယ်။ လိုအပ်လာရင် တာဝန်ရှိဝန်ထမ်းများက ကျေးလက်အထိဆင်းပြီး ပြည်သူလူထုနဲ့ တွေ့ဆုံရှင်းလင်းမှုများ ပြုလုပ်ပေးသင့်ကြောင်း အကြံပြု ဆွေးနွေးလိုပါတယ်။ ဌာနအတော်များများဟာလည်း ယခုလိုပဲ ဆောင်ရွက်နေကြတာကိုလည်း တွေ့မြင်နေရပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျာ။ ယခုလို ခေတ်မီတဲ့ သတင်းအချက်အလက် နည်းပညာများ ထွန်းကားနေတဲ့အချိန်မှာ လူထုဆက်သွယ်ရေး နည်းလမ်းဟာ ယခင်ကထက် များစွာ ပိုမိုလွယ်ကူလာပြီ ဖြစ်ပါတယ်။ ပို့ကုန်သွင်းကုန် လိုင်စင်လျှောက်တာတွေကို လူကိုယ်တိုင် ရုံးကို လာစရာမလိုဘဲ Online ကနေ ပေးပို့နိုင်ပြီ ဖြစ်ပါတယ်။ ဘုရင့်နောင်ဈေး၊ မန္တလေးနဲ့ မူဆယ် ကုန်စည်ဒိုင်တွေမှာ ကုန်ပစ္စည်း ဈေးနှုန်းကို အလိုအလျောက် ဖြေကြားပေးနိုင်တဲ့ တယ်လီဖုန်းစနစ်များလည်း တပ်ဆင်ထားပြီးဖြစ်ကြောင်းလည်း သိရှိ ရပါတယ်။ ဒါ့အပြင် နိုင်ငံတော်သမ္မတကြီးရဲ့ လမ်းညွှန်မှုဖြစ်တဲ့ ပြည်သူလူထု ဗဟိုပြု မူဝါဒနဲ့အညီ လွတ်လပ်သော အများပြည်သူ ဝန်ဆောင်မှုသတင်းစာ၊ Public Service Media နဲ့ ပြည်သူဗဟိုပြု ဆက်သွယ်ရေး ဝန်ဆောင်မှုပုံစံစနစ်များဟာလည်း မကြာမီ ပေါ်ပေါက်လာတော့မှာ ဖြစ်ကြောင်း လေ့လာတွေ့ရှိရပါတယ်။ အဲဒီအခါမှာ အများပြည်သူ ဝန်ဆောင်မှု၊ သတင်း အချက်အလက် အသိပညာပေး ထုတ်လွှင့်မှုလုပ်ငန်းများဟာ အရည်အသွေးမြင့် ပြန်ကြားရေး ဆိုင်ရာ အစီအစဉ်များကို လုပ်ဆောင်ပေးနိုင်တော့မှာ ဖြစ်ပါတယ်။ ပြည်သူတို့ သိရှိလိုတဲ့ သတင်းအချက်အလက်များကို အလွယ်တကူ သိရှိနိုင်တော့မှာ ဖြစ်ပါတယ်။ ဒါကြောင့်မို့ မြို့နယ်အသီးသီးမှာရှိတဲ့ ပြန်ကြားရေးနဲ့ ပြည်သူ့ဆက်ဆံရေးရုံးများကို အစိုးရ ဌာနဆိုင်ရာများရဲ့ လုပ်ငန်းစဉ်များနဲ့စပ်လျဉ်းတဲ့ ပြည်သူများအတွက် သတင်းအချက်အလက် စုံစမ်းရေးဌာန များအဖြစ် အကောင်အထည်ဖော်ရန် မလိုအပ်သေးပါကြောင်း အကြံပြု ဆွေးနွေးလိုပါတယ် ခင်ဗျား။ နိဂုံးချုပ်အနေနဲ့ကတော့ အရေးကြီးတာက ပြည်သူ့တာဝန်ကို ထမ်းဆောင်နေကြတဲ့ ဝန်ထမ်းများဟာ ပြည်သူတွေ မလွဲမသွေ သိရှိထားသင့်တဲ့ အချက်အလက်တွေကို အလွယ်တကူ သိရှိနိုင်အောင် ပြည်သူတွေ၊ ဌာနဆိုင်ရာရုံးတွေနဲ့ ထိတွေ့ဆက်သွယ်ဆောင်ရွက်ကြတဲ့အခါ အခက်အခဲ မကြုံ ကြရအောင်၊ အစစ အဆင်ပြေအောင် မိမိဌာနများ၊ ဝန်ထမ်းများအနေဖြင့် ဘယ်လိုလုပ်ပေးကြရင် ကောင်းမလဲဆိုပြီး စိတ်ကောင်းစေတနာနဲ့ နည်းလမ်းရှာကြံပြီး ကူညီ ဖြေရှင်းပေးလိုတဲ့ ဝန်ထမ်းကောင်းစိတ်တွေ မွေးမြူထားရှိနိုင်ကြဖို့သာ အဓိကကျသည့် အချက် ဖြစ်ပါတယ်လို့ အကြံပြု ဆွေးနွေးရင်း နိဂုံးချုပ်အပ်ပါတယ် ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၆)မှ ဦးခင်မောင်ရီ ဆွေးနွေးနိုင်ပါပြီ</speech>
<speech><mp id="162">ဦးခင်မောင်ရီ ဧရာဝတီတိုင်းဒေသကြီး၊ မဲဆန္ဒနယ်အမှတ်(၆)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုဒုတိယဝန်ကြီးနဲ့ ကျွန်တော့်ရဲ့ ညီအစ်ကိုမောင်နှမ လွှတ်တော်ကိုယ်စားလှယ်ကြီးများ အားလုံးကို မင်္ဂလာပါလို့ လေးစားစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော် ဧရာဝတီတိုင်းဒေသကြီး မဲဆန္ဒနယ် အမှတ်(၆)မှ ဦးခင်မောင်ရီ အနေနဲ့ အမျိုးသားလွှတ်တော် ဒုတိယနေ့ အစည်းအဝေးမှာ ရန်ကုန်တိုင်းဒေသကြီး မဲဆန္ဒနယ်အမှတ်(၄)က ဒေါက်တာမြတ်ဉာဏစိုး က မြို့နယ်အသီသီးရှိ ပြန်ကြားရေးနဲ့ ပြည်သူ့ဆက်ဆံရေးဦးစီးဌာနရုံးများကို အစိုးရဌာနဆိုင်ရာ လုပ်ငန်းများနှင့် စပ်လျဉ်း၍ ပြည်သူများအတွက် သတင်းအချက်အလက် စုံစမ်းရေးဌာနများ (Public Imformation Centers) op:salgs opacosmeempê: sveguošaosig:com ဆွေးနွေးမှာ ဖြစ်ပါတယ်။ ဒီအဆိုနဲ့ ပတ်သက်ရင် ကျွန်တော်က မူအားဖြင့် ထောက်ခံသူ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုနှင့် ပတ်သက်၍ ဆွေးနွေးသွားတဲ့နေရာမှာ ကျွန်တော် သေသေချာချာ နားထောင်လိုက်ပါတယ်။ နိုင်ငံတော်သမ္မတကြီး ကိုယ်တိုင် ဦးဆောင်ပြီးတော့ CG/GG ပေါ့ သန့်ရှင်းသော အစိုးရ နှင့် ကောင်းမွန်သော အုပ်ချုပ်မှုစနစ် ဖော်ဆောင်နေတယ်။ ညွှန်ကြားချက်တွေအရ ဌာနဆိုင်ရာလုပ်ငန်းများဟာ တာဝန်ယူမှု၊ တာဝန်ခံမှု၊ ပွင့်လင်းမြင်သာမှု ရှိရန် လိုအပ်တယ်။ အာဏာသည် ပြည်သူ့ထံမှ ဆင်းသက်တဲ့အတွက်ကြောင့် ပြည်သူကို ဌာနဆိုင်ရာလုပ်ငန်းများကို သိရှိခွင့်ရှိတယ်။ အဲဒီလို သိအောင်လည်း အကျိုးဆောင်ပေးဖို့ လိုတယ်။ PIC များ ရှိသင့်တယ်။ ဒါကြောင့် ပြန်ကြားရေးနဲ့ ပြည်သူ့ဆက်ဆံရေးရုံးများက တာဝန် ယူသင့်တယ်။ ပုဂ္ဂလိကတောင်မှ Call Center ထောင်နိုင်ရင် ပြန်ကြားရေးဝန်ကြီးဌာနကလည်း လုပ်သင့်ပါတယ် ဖြစ်တယ်။ Public Service Media ပြောင်းနေတဲ့ အချိန်ဖြစ်တဲ့ အတွက်ကြောင့် အကောင်အထည်ဖော်ရန်သင့်ပါကြောင်း ရှင်းပြသွားတဲ့အချက်ဟာ အလွန်ကြောင်းကျိုးဆီလျော်ပါတယ်။ မှန်ပါတယ်။ ဒီအတွေးအမြင်ဟာ အခုကာလနဲ့ ဆိုရင် ဖြစ်ရန် လိုနေတာ အမှန်ပဲ ဖြစ်ပါတယ်။ သို့သော် အခုဟာက ပြည်ထောင်စုအစိုးရကို တိုက်တွန်းတဲ့ အဆိုဖြစ်နေတယ်။ လွှတ်တော်ကိုယ်စားလှယ်တစ်ဦးရဲ့ တိုက်တွန်းဆွေးနွေးချက်ကို ဌာနဆိုင်ရာ တစ်ခုက လက်တွေ့ အကောင်အထည်ဖော်နိုင်ပါ့မလားဆိုတာကို ပြန်ကြည့်ဖို့ကလည်း အဓိက လိုတဲ့အချက်တစ်ချက် ဖြစ်ပါကြောင်း ကျွန်တော် တင်ပြအပ်ပါတယ်။ ဥက္ကဋ္ဌကြီးခင်ဗျား။ Call Center တွေကို ပုဂ္ဂလိကပိုင်းက ထောင်ထားတာမှန်ပါတယ်။ အဲဒါ ဘယ်လိုထောင်သလဲဆိုတာ Gimese polosuši 31 Pay Call Center geclosufu ygcom m Center 603 Service ပေးနိုင်ဖို့ အတွက် အတန်တန် သူ ဘက်စုံထောင့်စုံက စဉ်းစားပြီးတော့မှ လိုအပ်တဲ့ Infrastructures တွေ ပေါ့။ အခြေခံအဆောက်အအုံတွေ သူ ထူထောင်ရတယ်။ ပြီးတော့ Round the Clock ပေါ့။ ဒီ၂၄ နာရီပတ်လုံး ဖြေကြားပေးနိုင်မယ့်၊ အရည်အချင်း ပြည့်တဲ့ ဝန်ထမ်း Personnel ပိုင်းကို စဉ်းစားရတယ်။ ဆက်သွယ်ရေးလမ်းကြောင်းတွေ ဖွင့်ထားရတယ်။ အဲဒီလို ဘက်စုံထောင့်စုံ စဉ်းစားနိုင်ပြီးတော့ လုပ်နိုင်တဲ့အ��ေအထားရှိလို့ Copacity ရှိလို့ Business ပေါ့။ လုပ်ငန်းတစ်ရပ်အနေနဲ့ သူ ထူထောင်ထားခြင်းဖြစ်ပါတယ်။ ဆိုလိုတာက လုပ်နိုင်တဲ့အခြေအနေနဲ့ ပြည့်စုံလို့ လုပ်ခြင်းဖြစ်တယ်လို့ပဲ ကျွန်တော်တို့ မှတ်ယူစေချင်ပါတယ်။ မြန်မာနိုင်ငံမှာ ၂၀၁၂ ခုနှစ်မှာ ဒါကို ထူထောင်ပေမယ့် ကျွန်တော် အထက်တန်း ကျောင်းသားဘဝက ဂျာနယ်တစ်ခုမှာ ဖတ်ဖူးတဲ့ နိုင်ငံခြားဂျာနယ်တစ်ခုမှာ ပြင်သစ်နိုင်ငံရဲ့ SVP Service Call Center oss voso:olosafn səypsemm oos Sil vous plais အင်္ဂလိပ်လိုတော့ if you please ပေါ့။ ဗမာလိုပြန်ရင်တော့ ကျေးဇူးပြု၍ ဆိုတာ ဖြစ်ပါတယ်။ အဲဒီ SVP Center ကို ကြိုက်တဲ့ ပြည်သူတွေကနေပြီးတော့ ဖုန်းဆက်လိုက်ပြီးတော့ ကိုယ်သိ ချင်တာကို မေးလို့ရပါတယ်။ မေးပြီးရင်တော့ နောက်ဆုံးမှာတော့ သူတို့ ယဉ်ကျေးမှုအရ Sil vous plais $. SVP . aộ:qulosofin so coom 6mp:e:GlB: $:60:01ြောတာဖြစ်ပါတယ်။ မေးချင်တာမေးလို့ရပါတယ်။ အုပ်ချုပ်သူ သမ္မတရဲ့ မွေးသက္ကရာဇ်က ဘယ်တော့လဲ၊ ဘယ်လောက်လဲ၊ အီဖယ်လ်တာဝါ ရဲ့ အမြင့် ဘယ်လောက်ရှိသလဲ။ ပြင်သစ်နိုင်ငံရဲ့ ချောကလက်က ဘယ်တံဆိပ်ကအကောင်းဆုံးလဲ။ ကြိုက်တာမေးပါ။ အကုန်ဖြေနိုင်ပါတယ်။ တကယ်လည်း ဖြေနိုင်ပါတယ်။ ဒါ ဟိုတုန်းကတည်းက ကျွန်တော် အထက်တန်း ကျောင်းသားဆိုတော့ ၁၉၆၄၊ ၁၉၆၅ ခုနှစ်လောက် ရှိနေခဲ့တဲ့ အခြေအနေပါ။ ကျွန်တော်တို့ ဆီမှာလည်း ဥက္ကဋ္ဌကြီးခင်ဗျား။ ယခင်အစိုးရလက်ထက်ကတည်းက ဒီ Service က မိုးလေဝသနှင့် ဇလဗေဒဦးစီးဌာနက မိုးလေဝသသတင်းများကို အချိန်မရွေး ဆက်သွယ် မေးမြန်းနိုင်တဲ့ အစီအစဉ်တွေ ရှိပါတယ်။ ဆက်သွယ်ရေးဝန်ကြီးဌာနမှာလည်း ဒီအစီအစဉ်တွေ ရှိပါတယ်။ စောစောတုန်းက အစ်ကိုကြီး ဦးစံပြည့် ပြောသွားသလိုပဲ၊ ကုန်စည်ဒိုင်မှာတောင်မှ သတင်းကို တိုက်ရိုက်မေးနိုင်တဲ့ အခြေအနေ ရှိပါတယ်။ ဒါပေမဲ့ အဲဒီလို ပြန်လည် ဖြေကြားတာတွေဟာ ဘယ်အဆင့်က လုပ်နေတာလဲဆိုတော့ ဝန်ကြီးဌာန၊ တစ်နည်းအားဖြင့် ရုံးချုပ်အဆင့်မှာရှိတဲ့ ICT ဌာနတစ်ခုတည်းကနေပြီးတော့ တာဝန်ထမ်းဆောင်ပေးနေတာ ဖြစ်ပါတယ်။ ဖုန်းနဲ့လှမ်းမေးရင် ဖြေနိုင်ပါတယ်။ အလားတူ အခုလို ပွင့်လင်းမြင်သာမှု ရှိလာတဲ့ခေတ်မှာ ဝန်ကြီးဌာနတိုင်းဟာ နိုင်ငံတော်သမ္မတရုံးအပါအဝင် Website တွေ တင်ထားတာရှိပါတယ်။ အဲဒီ Website ထဲကို ဝင်ပြီး ကြည့်နိုင်ပါတယ်။ Internet သတင်းကိုလည်း i-phone နဲ့ ရနိုင်တဲ့ အဆင့်ရောက်နေပါတယ်။ မေးစရာတော့ရှိတာပေါ့။ အဲဒီ i-phone နဲ့ အဆင့်ကို လူတိုင်းလုပ်နိုင်သလားတော့ မေးရင် မလုပ်နိုင်ပါဘူး။ ကျွန်တော့်မှာ လည်း မရှိပါဘူး။ သို့သော်လည်း စနစ်ကတော့ ရှိနေပြီ ဆိုတာ တင်ပြလိုခြင်း ဖြစ်ပါတယ်။ အဲဒီလို လုပ်နိုင်ဖို့အတွက် ဆိုင်ရာဝန်ကြီးဌာနတွေက ဘာလုပ်ထားရသလဲ၊ ငွေလုံးငွေရင်းကဏ္ဍမှာ ကြီးမားတဲ့ ရင်းနှီးမြှုပ်နှံမှုတွေ ဘဏ္ဍာရယူပြီးတော့ လုပ်ထားတာ ဖြစ်ပါတယ်။ ပြီးခဲ့တဲ့နှစ်ကလည်း ကျွန်တော်တို့ ကြားလိုက်ပါတယ်။ ဝန်ကြီးဌာနတွေဟာ ၂၀၁၂ ပြီးရင် e-Government ထောင်နိုင်ဖို့အတွက် ပြည့်စုံအောင်လုပ်ထားရမယ်လို့ ဒါ လမ်းညွှန် ထားတာ ရှိပါတယ်။ ဒီနှစ် ဘတ်ဂျက်မှာကြည့်လိုက်တော့လည်း ပြန်ကြားရေးဝန်ကြီးဌာန saulsso 207603. Saộcos? e-Government opecosqag:cos? Capital os 60€:003:09 Controlled Item còm Mechinery and Equipment solန္တရားနဲ့ အသုံးအဆောင်ပစ္စည်းတွေ၊ နောက် Office Equipment ဒါတွေ တောင်းထားတာ သန်းရာဂဏန်းတွေ တွေ့ပါတယ်။ ဆိုလိုတာက လိုအပ်တဲ့ အရင်းအနှီးကို လုံလောက်အောင် ရနိုင်တဲ့ ဌာနအဆင့် ကသာ လုပ်နိုင်တာလို့ ကျွန်တော် တင်ပြလိုခြင်း ဖြစ်ပါကြောင်း ဥက္ကဋ္ဌကြီးအား တင်ပြပါတယ် ခင်ဗျား။ အခုလည်းပဲ e-Passport တို့၊ e-Visa တို့၊ e- Pension တို့ဆိုတာတွေလည်း ပိုပြီး လွယ်ကူအောင် လုပ်နေတာလည်း ရှိနေပါတယ်။ အဲဒီတော့ ကျွန်တော် တင်ပြချင်တာ ဘာလဲဆိုတော့ ရုံးချုပ်အဆင့်၊ ဝန်ကြီးဌာန အဆင့်က ဒီလိုအကုန်အကျခံပြီး ထူထောင်ထားတဲ့အဆင့်ကို မြို့နယ်အဆင့် ပြန်ကြားရေးနဲ့ ပြည်သူ့ဆက်ဆံရေးဦးစီးဌာနကို တာဝန်ပေးရင် နိုင်ပါ့မလား။ ဒါကျွန်တော်တို့ မေးဖို့ ကိစ္စတစ်ခု ဖြစ်ပါတယ်။ အဓိက မေးရမယ့်မေးခွန်းလေးက နှစ်ခုတည်း ရှိပါတယ်။ အဲဒီဌာနမှာ Capacity ရှိသလား။ လုပ်နိုင်တဲ့ အရည်အသွေးရှိသလား။ Facility ရှိသလား။ ထောက်ပံ့ထားတဲ့ အချက်အလက်၊ အသုံးအဆောင်ပစ္စည်း ပြည့်စုံအောင် ရှိသလားဆိုတဲ့ အချက်(၂)ချက်နဲ့ပဲ စိစစ်ရမှာ ဖြစ်ပါတယ်။ ကျွန်တော် ပြန်ကြားရေးနှင့်ပြည်သူ့ဆက်ဆံရေး လုပ်ငန်းနဲ့ တော်တော်လေး ရင်းနှီးပါတယ်။ ကျွန်တော် မြို့နယ်ဆင့်၊ ခရိုင်အဆင့်၊ တိုင်းအဆင့် လုပ်ခဲ့တဲ့ကာလမှာ ပြန်ကြားရေးနှင့် ပြည်သူ့ဆက်ဆံရေး ဦးစီးဌာနနဲ့ ကျွန်တော်နဲ့က တော်တော်လေး ရင်းရင်းနှီးနှီး ဆက်ဆံရတာတွေ ရှိပါတယ်။ ကျွန်တော် တိုင်းမှာနေခဲ့တုန်းကလည်း ပြန်ကြားရေးနှင့် ပြည်သူ့ဆက်ဆံရေး ဦးစီးဌာန ခုလက်ရှိတိုင်းဦးစီးပါပဲ။ သူနဲ့ကျွန်တော်တို့နဲ့တွဲပြီး လုပ်ငန်းတွေ တော်တော်များများ လုပ်ခဲ့ရတာတွေ ရှိပါတယ်။ ကော်မတီတွေမှာလည်း လုပ်ငန်းသဘာဝအရ ပူးတွဲရတာတွေ ရှိပါတယ်။ ဆိုလိုတာက ပြန်ကြားရေးနှင့် ပြည်သူ့ဆက်ဆံရေး ဦးစီးဌာနရဲ့ ဖွဲ့စည်းပုံကို ကျွန်တော် ကောင်းကောင်းသိပါတယ်။ တိုင်းအဆင့်အကြီးအကဲက ကျွန်တော်တို့တိုင်းမှာ ဧရာဝတီတောင်မှ တိုင်းကြီးပါ။ ဒါတောင်မှ A.D အဆင့်ပဲ ရှိပါတယ်။ လက်ထောက်ညွှန်ကြားရေးမှူးအဆင့်ပါ။ တချို့ တိုင်းကြီးတွေမှာတော့ ဒုတိယညွှန်ကြားရေးမှူး ရှိပါတယ်။ ခရိုင်ဦးစီးအဆင့်ကျမှ ဒါ ဦးစီးအရာရှိ ဖြစ်တာပါ။ မြို့နယ်ဦးစီးဆိုတဲ့ပုဂ္ဂိုလ်ကတော့ အမှန်တော့ ဒုတိယဦးစီးပါပဲ။ ကျွန်တော်တို့ နှိုင်းယှဉ်ကြည့်မယ်ဆိုရင် ကျွန်တော် တိုင်းဦးစီးလုပ်တုန်းက ကျွန်တော့်အောက်မှာ လက်ထောက် ညွှန်ကြားရေးမှူး (၂)ယောက် ရှိတယ်။ ဦးစီးအရာရှိ (၅)ယောက် ရှိတယ်။ ဒုတိယဦးစီး (၃၀) ရှိပါတယ်။ ကွန်ပျူတာဌာနစိတ်လေးတစ်ခုမှာတောင် ဒုတိယဦးစီး(၂)ယောက်နဲ့ ဝန်ထမ်း (၆)ယောက်ရှိတယ်။ ဒါပေမဲ့ အဲဒီအချိန်မှာဆိုရင် တိုင်းဦးစီး ပြန်ကြားရေးနှင့် ပြည်သူ့ဆက်ဆံရေး ဦးစီးဌာနမှာဆိုရင် ဝန်ထမ်း(၁၄)၊ (၁၅)ယောက်လောက်ပဲ ရှိပါတယ်။ မြို့နယ်ကို ပြန်ကြည့်လိုက်တော့ မြို့နယ်ပြန်ကြားရေးနှင့်ပြည်သူ့ဆက်ဆံရေး ဦးစီး ဌာနမှာ ဒုတိယဦးစီးမှူး ခေါင်းဆောင်ပြီးတော့ စာရေးဝန်ထမ်း၊ နောက် ဓာတ်ပုံကျွမ်းကျင်လို့ ခေါ်တဲ့ ဝန်ထမ်း၊ အလွန်ဆုံး ဖွဲ့စည်းပုံအရ (၅)ယောက်၊ (၆)ယောက်၊ အများဆုံး (၈)ယောက် အထိပဲ ရှိပါတယ်။ အဲဒီတော့ ကျွန်တော် ပြောချင်တာက Copacity ကွာတာလေးကို နှိုင်းယှဉ် စဉ်းစားနိုင်ပါရန် တင်ပြခြင်း ဖြစ်ပါတယ်။ အဲဒီမှာ တာဝန်ပေးထားတဲ့ ပုဂ္ဂိုလ်တွေအတွက် သူ့ရဲ့ ဒုတိယဦးစီးမှူးရဲ့အဆင့်နဲ့ လျော်ညီစွာ ပေးထားတဲ့ ဘတ်ဂျက်၊ ဒုတိယဦးစီးမှူးရဲ့ အဆင့်နဲ့ လျော်ညီစွာ ပေးထားတဲ့ Facility ဟာလည်း အကန့်အသတ်တွေရှိမှာ ဖြစ်ပါတယ် ဥက္ကဋ္ဌကြီး ခင်ဗျား။ ဒုတိယဦးစီးမှူး ခန့်တုန်းကလည်း ပြန်ကြားရေးလုပ်ငန်းတွေ လုပ်နိုင်ဖို့အတွက် လိုအပ်တဲ့ ဘွဲ့၊ ဒီဂရီ၊ ဒီပလိုမာ စတာတွေကို သတ်မှတ်ပြီးတော့မှ အဲဒီအရည်အချင်းနဲ့ ပြည့်စုံတဲ့သူတွေ ရွေးခန့်ထားတာ မဟုတ်ပါဘူး။ သာမန် Generd Degree နဲ့ပဲ အခြားဌာန ခန့်သလိုပဲ ရွေးခန့်ထားတဲ့ ဒုတိယဦးစီးဖြစ်ပါတယ်။ ဆိုလိုတာ သီးခြားကျွမ်းကျင်တဲ့ သူ့မှာ အနေအထား မရှိပါဘူး။ စာရေးဝန်ထမ်းလည်း ဒီလိုပါပဲ။ ဌာနဆိုင်ရာတိုင်း ဒီအတိုင်းပါပဲ သာမန်ပါပဲ။ ဓာတ်ပုံကျွမ်းကျင်ဆိုတာလည်း အခြေခံပညာအောင်ပြီး ဓာတ်ပုံရိုက်တတ်တဲ့ ပုဂ္ဂိုလ်ပဲ ဖြစ်ပါတယ်။ ဆိုလိုတာ ဒီမှာ သူတို့မှာလည်း Copacity မရှိသေးဘူးလို့ ကျွန်တော် တင်ပြလိုခြင်း ဖြစ်ပါတယ်။ ဌာနရဲ့ အဓိကတာဝန်ဟာ ဘာလဲ။ ဌာနမှာ၊ ရုံးမှာ ရှိတဲ့ စာကြည့်တိုက်ကို ပြည်သူတွေ အမြဲတမ်း အသုံးပြု နိုင်အောင် Run လုပ်ဖို့၊ ရပ်/ကျေး စာကြည့်တိုက်များ ဖြစ်ပေါ်လာရေးနဲ့ ရှင်သန်ရေး၊ အခုတော့ စာပေရေချမ်းစင်လို့ခေါ်တဲ့ Mobile Library တွေ အောင်မြင်အောင်လုပ်ဖို့က သူ့မှာ အဓိက ဖြစ်ပါတယ်။ ဒုတိယအချက်ကတော့ သူက ပြန်ကြားရေး ဖြစ်တဲ့အတွက်ကြောင့် ဌာနဆိုင်ရာ၊ မြို့နယ်အဆင့်ပေါ့။ အုပ်ချုပ်ရေးမှူးရုံး အပါအဝင် နေ့စဉ်လုပ်သွားတဲ့ လှုပ်ရှားမှုတွေနဲ့ အခမ်းအနား၊ အချက်အလက်တွေကို ပြန်ကြားပေးနိုင်ဖို့အတွက် ဒါ လုပ်ရတဲ့တာဝန်ဟာ ဒုတိယတာဝန် ဖြစ်ပါတယ်။ ဌာနတစ်ခုဟာ သို့မဟုတ် အဖွဲ့အစည်းတစ်ခုပေါ့။ မိခင်ကလေးတို့၊ ဘာတို့လို အဖွဲ့အစည်းတစ်ခု၊ သာသနာရေးဆိုင်ရာ အဖွဲ့အစည်းတစ်ခုဟာ သူ့ရဲ့ သတင်းကို ပါချင်တယ်၊ ဓာတ်ပုံနှင့်တကွ ပါချင်တယ်ဆိုရင် ပြန်ကြားရေးနှင့် ပြည်သူ့ဆက်ဆံရေးဦးစီးဌာနက ဆက်သားလွှတ်ရတယ်။ လွှတ်တယ်ဆိုတော့ စရိတ်ရှိပါတယ်။ အဲဒီစရိတ်က ဌာနမှာ ဘတ်ဂျက် မရှိပါဘူး။ ကျွန်တော်တို့ သက်ဆိုင်ရာအဖွဲ့ အစည်းတွေက ပေးနေတာ။ ကျွန်တော် ကိုယ်တိုင်လည်း ပေးဖူးပါတယ်။ ဘာလို့ လဲဆိုတော့ ဝန်ကြီးဌာနက အဲဒီသတင်းပါကို ပါစေချင်တယ်ဆိုတဲ့အခါကျတော့ ပေးလိုက်ရပါတယ်။ ကျွန်တော်တို့ ပေးလိုက်ရပါတယ်။ ပေးမှလည်း သွားနိုင်တာ ဖြစ်ပါတယ်။ ကျွန်တော်တို့ ဝန်ထမ်းတွေရဲ့ ဘဝကို ကိုယ်ချင်းစာ ပါတယ်။ တ.ယ.က လည်း ဒီလိုပဲ ပေးပြီး လွှတ်ရပါတယ်။ မြန်မာ့အသံ၊ MRTV မှာ TV နဲ့ ဓာတ်ပုံနဲ့ပါချင်ရင်တော့ ပိုပြီးအကုန်အကျ ရှိတာပေါ့။ ဓာတ်ပုံရိုက်တဲ့အခါ၊ TV ရိုက်တဲ့အခါ၊ Edit လုပ်တဲ့အခါ၊ Video File ဖွင့်တဲ့ဟာ၊ နောက်ပြီးတော့ ပြန်လွှတ်တဲ့စရိတ် အကုန် အဆင့်ဆင့် ရှိပါတယ်။ ဒါကြောင့်မို့လို့ မပြည့်မစုံ လုပ်နေရတဲ့ ဌာနမှာ ကျွန်တော်တို့ ဒါတွေ တာဝန်သွားပို နိုင်ပါတယ်။ အဲဒီလို အတွင်းကျကျ သိသွားရင်တော့ အခုအဆိုပါ တာဝန်ကိုပေးမယ်ဆိုရင်တော့ ကျွန်တော် စောစောက ပြောခဲ့တဲ့ ဥပမာလေး (၂)ခု ရှိပါတယ်။ အဲဒါ ဘာလဲဆိုတော့ ကျေးလက်ဘောလုံးအသင်းအဆင့်ကို Premier League တက်ကန်ခိုင်းရင် နိုင်မလား။ ပြည်သူ့စစ်ကို (Theater Warfare) တစ်ခု တိုက်ခိုင်းရင် နိုင်မလားလို့ပဲ ကျွန်တော်တို့ စဉ်းစားရသလိုပဲ၊ ပြန်ကြားရေးနှင့်ပြည်သူ့ဆက်ဆံရေးဦးစီးဌာနရဲ့ အနေအထားနဲ့ ဒီလောက် ကြီးလေးတဲ့ တာဝန်ကို နိုင်ပါ့မလားဆိုတာ ကျွန်တော်တို့က စဉ်းစားစရာ ဖြစ်ပါတယ်။ နောက် ကျွန်တော်တို့ ဒုတိယဝန်ကြီးနဲ့အတူ ဥက္ကဋ္ဌကြီးရဲ့ ခွင့်ပြုချက်နဲ့ Nordic သုံးနိုင်ငံကို မီဒီယာကိစ္စရောက်ပါတယ်။ သူတို့နိုင်ငံတွေမှာ Public Service ဒီ Media အောင်မြင်တယ်။ Public Broadcasting Service အောင်မြင်တယ်။ မှန်တယ်။ အောင်မြင်တယ်။ ဘာကြောင့်လဲဆိုတော့ သူတို့နိုင်ငံမှာ သာမန်သတင်းထောက်တစ်ယောက် ဖြစ်ဖို့အတွက် သက်ဆိုင်ရာတက္ကသိုလ်က သတ်မှတ်ထားတဲ့ ဘွဲ့၊ ဒီဂရီ တစ်ခု အနည်းဆုံး ရရပါတယ်။ အဲဒီ ဒီဂရီ၊ ဘွဲ့က ဘယ်လောက် လေးနက်လဲဆိုတာ ကျွန်တော်တို့ ကိုယ်တိုင် ခံစားရပါတယ်။ ဒုတိယဝန်ကြီးနဲ့ ကျွန်တော်တို့ပါတဲ့အဖွဲ့တွေ အကုန်သွားပြီးတော့ နော်ဝေနိုင်ငံ Oslo တက္ကသိုလ်မှာ တစ်နေ့တာ ပါမောက္ခများရဲ့ ပို့ချချက်(၇)ချိန် နားထောင်ရပါတယ်။ တော်တော် heavy ဖြစ်ပါတယ်။ အဲဒါတွေကို ရထားတဲ့ ဘွဲ့၊ ဒီဂရီနဲ့ လုပ်ထားတဲ့ အဖွဲ့အစည်းဖြစ်တယ်။ ကျွမ်းကျင်မှုတွေ ရှိတယ်။ ဒါကြောင့် သူတို့နိုင်ငံက သတင်းဌာနတွေ အဆင့်ဟာ မြင့်တယ်ဆိုတာ အံ့သြစရာမရှိပါဘူး။ နိုင်နင်းတာ မှန်ပါတယ်။ ဆိုလိုတာ ကျွန်တော်တို့မှာတော့ လျှောက်ရမယ့်ခရီးဟာ အရှည်ကြီး ကျန်ပါသေးတယ်ဆိုတာကို မီးမောင်းထိုးပြခြင်း ဖြစ်ပါတယ်။ ဥက္ကဋ္ဌကြီးခင်ဗျား။ စောစောက မြို့နယ်ရုံးကို ပြောတော့ ခရိုင်ရုံးလည်း ဘာထူးလဲ။ ခရိုင်ရုံးနဲ့ မြို့နယ်ရုံးနဲ့ တွဲဖွင့်ထားတာပဲ။ အပေါ်ထပ်၊ အောက်ထပ်ဖွင့်တာတွေ ရှိတယ်။ သူလည်း သိပ်ပြီးတော့ ထူးမခြားနားပါပဲ။ သူ့မှာလည်း အင်အား မရှိပါဘူး။ သူက သာတာကတော့ MAZDA Jeep တစ်စီးရပါတယ်။ အဲဒီ MAZDA Jeep လမ်းပေါ်လှိမ့်နေဖို့ ဆိုတာတော်တော်တော့ တာဝန်ကြီးပါတယ်။ ကျွန်တော်လည်း MAZDA Jeep စီးဖူးလို့ သိတဲ့သဘော ရှိပါတယ်။ လက်ရှိအနေအထားအရတော့ တိုင်းဒေသကြီးနဲ့ ပြည်နယ်အဆင့်မှာ ဖြစ်ပါတယ်။ ဘာကြောင့်လဲဆိုတော့ အဲဒီမှာက ကျွန်တော်တို့က ဒေသဆိုင်ရာ အစိုးရအဖွဲ့ကြီးတွေ ရှိနေတယ်။ အစိုးရအဖွဲ့ရှိခြင်းကြောင့် တိုင်းအဆင့်ဌာနဆိုင်ရာအားလုံးရဲ့ အလုပ်အားလုံးကို ပေါင်းစပ်ညှိနှိုင်းပေးနိုင်တဲ့ အနေအထား ရှိပါတယ်။ တိုင်းဦးစီး၊ ဒီပြန်ကြားရေးနှင့် ပြည်သူ့ဆက်ဆံရေးဦးစီးဌာန တိုင်းဦးစီးလည်း အဲဒီအစည်းအဝေးတွေ တက်ရတယ်။ သူကိုယ်တိုင် ထဲထဲဝင်ဝင် ဒီသတင်းတွေ ရနိုင်တယ်။ အစိုးရအဖွဲ့ တစ်ဖွဲ့ တည်းမှာရှိတဲ့အတွက် Information အားလုံးကို ရနိုင်တာ ဖြစ်တယ်။ တိုင်းဦးစီးကိုလည်း လိုတဲ့ စက်ကိရိယာ၊ နည်းပညာ၊ ဒါတွေ အားလုံး ပံ့ပိုးထားတယ်။ လေ့ကျင့်သင်ကြားပေးထားတဲ့ဟာတွေလည်း ရှိတယ်။ ကျွန်တော်တို့ ဘယ်သူတွေနဲ့ နော်ဝေတို့၊ ဘာတို့နဲ့ ချိတ်ဆက်ပြီးတော့ ဒါတွေ သင်တန်းတွေပေးနေတာလည်း ကျွန်တော် သိပါတယ်။ ဒါကြောင့် အဲဒီလိုအဆင့်ကတော့ စောစောကပြောတဲ့ Call Center အဆင့်လုပ်မယ်ဆိုရင်၊ Information Center အဆင့်လုပ်မယ်ဆိုရင် တိုင်းအဆင့်မှာတော့ အောင်မြင်နိုင် ကောင်းပါတယ်။ အောင်မြင်နိုင်ကောင်းပါတယ်။ သို့သော် မြို့နယ်အဆင့်မှာတော့ အစိုးရ အဖွဲ့လိုလည်း စုစည်းထားတဲ့သဘော မရှိ၊ ဌာနဆိုင်ရာလုပ်ငန်းတွေကလည်း ကိုယ့်ဌာနနဲ့ကိုယ် လုပ်ထုံးလုပ်နည်း၊ အမိန့်ညွှန်ကြားချက် စသည်ဖြင့် အထက်က ခိုင်းတဲ့အတိုင်း ကျွန်တော်တို့က လုပ်ရတာ ဖြစ်တယ်။ သူတို့မှာလည်း ထိန်းသိမ်းရတာတွေ ရှိပါတယ်။ ပြည်သူမေးသမျှကို ဝန်ဆောင်ဖို့အတွက် ပြန်ကြားရေးနှင့် ပြည်သူ့ဆက်ဆံရေး ဦးစီးဌာန ဒုတိယဦးစီးမှူးတွေက ဟိုရုံးဝင်၊ ဒီရုံးဝင်နဲ့ ဝင်ထွက်သွားလာ မေးမြန်း၊ မှတ်တမ်းရယူဖို့ လည်း အင်မတန် ခက်ခဲပါတယ်။ ဌာနတိုင်းဟာလည်း ပြောနိုင်တဲ့ အနေအထား မရှိပါဘူး။ စောစောတုန်းက အကိုကြီး ဦးမောင်အေးထွန်း ပြောသွားတာ အလွန်ရှင်းပါတယ်။ စောစောက ဦးတင်မြ လည်း ဒါ ရှင်းသွားတာ ဖြစ်ပါတယ်။ ဒါကြောင့် ဌာနတွေကလည်း ဆက်သွယ်မေးမြန်းသမျှကို ဖြေကြားနိုင်မယ့် အနေအထား မရှိပါဘူး။ ရယ်စရာပြောရရင် ကျွန်တော်တို့ ကော်မတီကနေပြီးတော့ အခွန်တွေနည်းတဲ့အတွက်ကြောင့် အခွန်ဦးစီးဌာနကို ခေါ်ပြီး ကြားနာပါတယ်။ ကြားနာတော့ ပြောတာက လွယ်ပါတယ်တဲ့။ ကျွန်တော်တို့က လေလံပစ်တဲ့အခါမှာ စည်ပင်လေလံပွဲ သွားထိုင်ရင်တော့ သတင်းအကုန် ရနိုင်ပါတယ်တဲ့။ ဒါပေမဲ့ ခက်တာက ကျွန်တော်တို့လာရင် စည်ပင်ဦးစီးက မကြိုက်ဘူးတဲ့။ ခင်ဗျားတို့လာရင် လေလံမအောင်ဘူးဗျလို့ ပြောတယ်။ လေလံက အခွန်က သိသွားရင် အခွန် ချမှာစိုးလို့ လေလံဆွဲမယ့်သူ မရှိဘူးဆိုတော့ ဒါမျိုးလေးတွေကလည်း ရှိနေတာဖြစ်တဲ့အတွက်ကြောင့် ဌာနတွေမှာလည်း အခက်အခဲ ရှိနေပါတယ်။ ဘယ်အခါမှာ အောင်မလဲဆိုတော့ ဌာနချင်း၊ ဌာနချင်း Intranet ချိတ်ပြီးတော့ Online နဲ့ လှမ်းမေးလို့ရတဲ့အဆင့်ဆိုတော့ လွယ်တာပေါ့။ ကွန်ပျူတာလေးမှာ လှမ်းခေါက်ပြီးတော့ မေးသမျှ ဖြေနိုင်တဲ့အဆင့် ရှိမှာပေါ့။ ဒီအဆင့်ရောက်အောင်တော့ ကျွန်တော်တို့ အများကြီး ကြိုးစားရဦးမှာပါ။ လက်ရှိ ဖိုင်တွဲတွေထဲ တွဲ၊ လှန်၊ လှော ရှာတဲ့အဆင့်နဲ့ဆိုရင်တော့ တော်တော်ကြာပါလိမ့်မယ်။ ဥက္ကဋ္ဌကြီးခင်ဗျား။ ဒါကြောင့်မို့လို့ ဒီအဆိုဟာ ဖြစ်သင့်တဲ့ ကိစ္စမှန်တယ်။ ဒါ လုပ်ရမယ့် လုပ်ငန်းလည်း ဖြစ်ပါတယ်။ အခြေအနေတစ်ခုမှာ လုပ်ရမှာလည်း လိုလာမှာ ဖြစ်ပါတယ်။ အလွန်ကောင်းတဲ့အချက် အလွန်ကောင်းတဲ့အကြံအစည် ဖြစ်ပါတယ်။ ဒါပေမဲ့ ပြည်ထောင်စုအစိုးရကို တိုက်တွန်းလိုက်ရင်တော့ ဝန်ကြီးဌာနအနေနဲ့ ဒါကို အလွယ်တကူ လိုက်လုပ်နိုင်ဖို့ ခက်ခဲမယ်လို့ ကျွန်တော် သုံးသပ်ပါတယ်။ ကတိကဝတ် တစ်ခု ဖြစ်လာဖို့လည်း တော်တော်ခက်ခဲမယ်လို့ ထင်ပါတယ်။ အဆိုရှင်ကိုယ်တိုင်ကိုက တော်တော် ကံကောင်းသွားတာက ဆွေးနွေးစဉ်ကပဲ ဘယ်နှစ်၊ ဘယ်အချိန်မှာ လုပ်ပါလို့ Time Frame သတ်မှတ်ချက်မပါဘဲနဲ့ လုပ်နိုင်တဲ့အခြေအနေမှာ လုပ်ဖို့ ကြိုတင်စဉ်းစားနိုင်ရန် အဆိုပြုခြင်း ဖြစ်ပါကြောင်း အဆိုရှင်ညီလေးက ရှင်းပြသွားတာ ကျွန်တော် ကြားလိုက်ပါတယ်။ ဒါကြောင့် ဒါ ကျွန်တော်တို့ ဆွေးနွေးချက်နဲ့လည်း တစ်ထပ်တည်း ဖြစ်နေတာ ဖြစ်ပါတယ်။ ဒါကြောင့် ဥက္ကဋ္ဌကြီးခင်ဗျား။ ဒေါက်တာမြတ်ဉာဏစိုး တင်သွားတဲ့ မြို့နယ်အဆင့် ပြန်ကြားရေးနှင့် ပြည်သူ့ဆက်ဆံရေးရုံး များကို အစိုးရဌာနလုပ်ငန်းများနဲ့ စပ်လျဉ်း၍ ပြည်သူအတွက် Public Information Center အဖြစ် ထူထောင်ရေးဆိုတဲ့ အဆိုကို နောင်အခါမှာ လုပ်သင့်က လုပ်နိုင်အောင် အကြံပြုချက်ကောင်း တစ်ရပ်အနေနဲ့ မှတ်တမ်း တင်ထားခြင်းက ပို၍ သင့်လျော်နိုင်မည် ဖြစ်ပါကြောင်း ဆွေးနွေးရင်း နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ ဆွေးနွေးနိုင်ပါပြီ</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုဒုတိယဝန်ကြီးများနှင့် ကြွရောက်လာကြသော ဧည့်သည်တော်များအား ကျက်သရေ မင်္ဂလာအပေါင်းနှင့် ပြည့်စုံတော်မူကြပါစေလို့ ဦးစွာပထမနှုတ်ခွန်းဆက်သ ဂါရဝပြု အပ် ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးလှဆွေ ဖြစ်ပါတယ်။ အဆိုရှင် ဒေါက်တာမြတ်ဉာဏစိုးရဲ့ အဆိုကို ကျွန်တော့်အနေနဲ့ ထောက်ခံဆွေးနွေးသွားမှာ ဖြစ်ပါတယ်။ ဒီလိုဆွေးနွေးတဲ့နေရာမှာ ကျွန်တော့်အနေနဲ့ အချက်(၂)ချက် ဆွေးနွေးပါမယ်။ နံပါတ်(၁)အချက်က လက်ရှိ ပြန်ကြားရေးနှင့်ပြည်သူ့ဆက်ဆံရေးဦးစီးဌာနရဲ့ အခြေအနေနဲ့ နံပါတ်(၂) ဖြစ်သင့်တဲ့ ပြန်ကြားရေးနှင့်ပြည်သူ့ဆက်ဆံရေး ဦးစီးဌာနရဲ့ အနေအထား၊ လက်ရှိ ပြန်ကြားရေးနှင့်ပြည်သူ့ဆက်ဆံရေးဦးစီးဌာနရဲ့ အခြေအနေဟာ ဒီဌာနကို ၁၉၉၁ ခုနှစ်ကစပြီးတော့ ပေါ်ပေါက်လာပြီးတော့ ညွှန်ကြားရေးမှူးချုပ်တွေအနေနဲ့ ဦးဝင်းစိန်၊ ဦးချစ်နိုင်၊ ဦးရဲထွဋ် နှင့် လက်ရှိ ဦးတင့်ဆွေတို့ ညွှန်ကြားရေးမှူးချုပ်တွေအဖြစ် ထမ်းဆောင်လျက်ရှိပါတယ်။ ညွှန်ကြားရေး မှူးချုပ် (၄)ယောက် ပြောင်းသွားပေမယ့်လို့ လည်း ဝန်ကြီးကတော့ (၆)ယောက် ပြောင်းသွားတာ တွေ့ရပါတယ်။ ဝန်ကြီးပြောင်းတာ ပိုများတယ်။ ပြန်ကြားရေးနှင့် ပြည်သူ့ဆက်ဆံရေးရုံးများကို မြို့နယ်ပေါင်း(၂၆၄)မြို့နယ်၊ မြို့နယ်ခွဲပေါင်း(၈၂)မြို့နှင့် ခရိုင် (၆၆)ခရိုင်၊ တိုင်းအဆင့်(၁၇)ရုံး စုစုပေါင်း ရုံးပေါင်း(၄၂၉)ရုံး ဖွင့်လှစ်ထားပြီးတော့ လက်ရှိ အင်အား(၂၅၄၄) ဦးဖြင့် နှစ်စဉ်လစာငွေ ကျပ်သန်းပေါင်း (၁၂၀၀)လောက် လစာနှင့် စရိတ် သုံးစွဲနေတဲ့ ဌာနတစ်ခု ဖြစ်ပါတယ်။ ကျွန်တော့်အနေနဲ့ Consultant Thinking အပြု သဘောနဲ့ ဆွေးနွေးမှာ ဖြစ်ပါတယ်။ ဒီလောက်များတဲ့ အင်အားနဲ့ ဖြန့်ကျက်ထားနိုင်မှုအပေါ်မှာ အသုံးချနိုင်မှုက အားရစရာ မကောင်းပါဘူး။ ဒီအဖွဲ့ က Pro-Government ဖြစ်ပါတယ်။ အစိုးရရဲ့ ထုတ်ပြန်တဲ့ အချက်အလက်တွေကို ပြည်သူကို ချပြရမှာ ဖြစ်ပါတယ်။ အစိုးရက ဘာတွေလုပ်နေတယ်ဆိုတာ ပြည်သူကို ကျယ်ကျယ်ပြန့်ပြန့် ချပြရမယ့်အဖွဲ့ဖြစ်ပါတယ်။ ပြည်သူတွေ သိချင်တာရှိရင် ပြန်ကြားရေးနှင့်ပြည်သူ့ဆက်ဆံရေးရုံးက အကုန်ဖြေနိုင်တယ်ဆိုတဲ့ အနေအထား ဖြစ်သင့်ပါတယ်။ ခုတော့ သတင်းစာတွေကို ကျွန်တော်တို့ Board တွေမှာ ကပ်တာကလွဲပြီးတော့ ဘာမှ မရှိပါဘူး။ သူ့ကို အချက်အလက်တွေ သူ့ကိုပေးရမယ်။ အခု သူက ဘာမှမသိဘူး ဖြစ်နေတယ်။ ပြန်ကြားရေးနှင့်ပြည်သူ့ဆက်ဆံရေးဦးစီးဌာနတွေက၊ ဥပမာ ကျွန်တော်တို့ ဂန့်ဂေါက ပြန်ကြားရေးနှင့်ပြည်သူ့ဆက်ဆံရေး၊ ဦးစီးကို မေးမယ်။ မြစ်သာတမံကြီး ဘယ်တော့ပြီးမလဲဆိုရင် သူက မသိဘူး။ သူ့ကိုလည်း ဘယ်သူကမှ အချက်အလက်တွေ မပေးဘူး။ သူကလည်း စိတ်မဝင်စားဘူး။ ဦးစီးဘယ်သွားလဲ ဆိုရင် လက်ဖက်ရည်ဆိုင်မှာ ရှိတယ်။ ဒါ သူ့အလုပ် ဖြစ်ပါတယ်။ သူ့တပည့် ဘယ်သွားလဲဆိုရင် မင်္ဂလာဆောင်မှာ ဓာတ်ပုံ သွားရိုက်နေတယ်။ ဒါ သူ့ရဲ့ အလုပ်ဖြစ်ပါတယ်။ Board Corner ဆိုပြီး ဖွင့်တဲ့အခါမှာ စာပေ ရေချမ်းစင်ဆိုပြီးတော့ ဘုန်းကြီးကျောင်းနဲ့ ရွှေဆိုင်ကြားမှာ ဖွင့်ထားပါတယ်။ ဖဲကြိုးဖြတ်ဖွင့်ဖို့၊ လမ်းဘေးမှာ ၊ လမ်းဘေးက Board Comer ကို ဖဲကြိုးဖြတ်ဖွင့်ဖို့ ဘယ်လိုညွှန်ကြားထားသလဲတော့ မသိဘူး။ ဒီလောက်ကတော့၊ ဖဲကြိုးဖြတ်ဖို့ မသင့်ဘူးလို့ ထင်ပါတယ်။ ဒါခေတ်ဟောင်းက အမူအကျင့်တွေ မပျောက်သေးတာကိုလည်းတွေ့ရတယ်။ ကျွန်တော့်ကိုလည်း ဒီဖွင့်ပွဲလေးကို ချီးမြှင့်ပေးပါဦး ဆိုတော့ မင်းတို့နေရာကြီးကို ငါ မကြိုက်ဘူး ဆိုပြီးတော့ ကျွန်တော် မသွားပါဘူး။ ဘာဖြစ်လို့လဲဆိုတော့ ဒီ Board Corner က ဖြစ်သင့်တာက မီးရထား၊ ဘူတာရုံတို့ ၊ သင်္ဘောဆိပ်တို့၊ ဆေးရုံတို့၊ လူတွေစောင့်ရတဲ့ နေရာတွေ ဇက်ဆိပ်တို့၊ လေဆိပ်တို့၊ အစိုးရဘဏ်တို့ အဲဒီနေရာတွေမှာ ထားသင့်ပါတယ်။ ဘဏ်တောင်မှ ပုဂ္ဂလိကဘဏ်မှာ သွားထားရင် သူက ခဏလေးနဲ့ ပြီးသွားတော့ စာဖတ်ချိန် မရှိဘူး။ အဲဒီတော့ ကျွန်တော်တို့ အဲဒီလို လူအများ စောင့်နေရတဲ့နေရာတွေမှာ ဒီ Board Corner တွေကို ထားသင့်ပေမယ်လို့၊ ထားတဲ့နေရာ တွေကလည်း နည်းနည်းလွဲနေတယ်။ အဲဒီတော့ ပြန်ကြားရေးနှင့်ပြည်သူ့ဆက်ဆံရေးဦးစီးဌာနဟာ အခြားတိုင်းပြည်တွေမှာ ဥက္ကဋ္ဌကြီးခင်ဗျား။ အထူးအရေးပါတဲ့ ဌာန ဖြစ်ပြီးတော့ သမ္မတရုံးဝန်ကြီးလက်အောက်မှာ တချို့တိုင်းပြည်တွေမှာ ထည့်သွင်းထားသလို၊ တချို့ တိုင်းပြည်တွေမှာတော့ ဝန်ကြီးချုပ်ရဲ့ လက်အောက်မှာ Direct ခန့်ထားတာ ဖြစ်ပါတယ်။ အချို့တိုင်းပြည်တွေမှာတော့ နိုင်ငံခြားရေး ဝန်ကြီး လက်အောက်မှာ ပြန်ကြားရေးနှင့်ပြည်သူ့ဆက်ဆံရေးဦးစီးဌာနတွေကို ထားတာကို ကျွန်တော် လေ့လာတွေ့ရှိ ရပါတယ်။ ဖြစ်သင့်တာကတော့ ပြောရေးဆိုခွင့်ရှိသူရဲ့ တိုက်ရိုက် လက်အောက်မှာ ထားသင့်ပြီးတော့၊ ပြန်ကြားရေးနှင့်ပြည်သူ့ဆက်ဆံရေးရုံးများကိုလည်း အချိန်နှင့် တစ်ပြေးညီ Internet Link ချိတ်ဆက်ပေးပြီးတော့၊ သတင်းအချက်အလက်တွေ မျှဝေ ပေးသင့်တယ်လို့ ကျွန်တော့်အနေနဲ့ ယူဆပါတယ်။ Computer ဟာ ပြန်ကြားရေးနှင့် ပြည်သူ့ဆက်ဆံရေးရုံးတိုင်း နီးပါးမှာ တပ်ဆင်ပြီး ဖြစ်ပါတယ်။ ဒါ Internet ပဲ ချိတ်ဆက်လိုက်ရုံပဲ ဖြစ်ပါတယ်။ Internet လည်း အခုအချိန်မှာ အင်မတန် ပေါများပြီးတော့ လွယ်လွယ်ကူကူ ရရှိနိုင်တာ ဖြစ်ပါတယ်။ ပြီးရင် Print Out ထုတ်ပြီးတော့ သမ္မတရုံးက ထုတ်ပြန်စေချင်တဲ့ဟာကို ချက်ချင်းထုတ်ပြီးတော့မှ ပြန်ကြားရေးနှင့် ပြည်သူ့ဆက်ဆံရေးရုံးရှေ့မှာ ကပ်လိုက်မယ်ဆိုရင် လူတွေ တရုန်းရုန်းနဲ့ စိတ်ပါဝင်စားစွာ ကြည့်ရှုနိုင်တဲ့ Board တွေ ဖြစ်လာမယ်လို့ ကျွန်တော့်အနေနဲ့ ထင်မြင်ယူဆပါတယ်။ ဒါမှ သမ္မတရုံးက ထုတ်ပြန်နေတဲ့ Website က အချက်အလက်တွေကို Computer, Internet မသုံးနိုင်တဲ့ ပြည်သူတွေ၊ TV မရှိတဲ့၊ လျှပ်စစ်မီး အပြည့်အဝမရတဲ့ မြို့တွေ၊ ဒီသတင်းအချက်အလက်တွေကို မျှဝေပေးရေးဟာ ဒီနည်းဟာပိုပြီး သွက်လက်မယ်လို့ ကျွန်တော့်အနေနဲ့ ယူဆပါတယ်။ Internet ဆိုတာကတော့ မြန်မာပြည်မှာ၊ အခုအချိန်မှာတော့ နည်းနည်း Limited ဖြစ်နေပါသေးတယ်။ ပြန်ကြားရေးနှင့် ပြည်သူ့ဆက်ဆံရေးဦးစီးဌာနရုံးတွေကို Internet Facility ပေးရမယ်။ မီးစက်တွေ၊ စက်သုံးဆီတွေ တပ်ဆင်ပေးရမယ်။ ခုတော့ ခရိုင်(၆၆)ခရိုင်မှာ ခရိုင်ဦးစီး(၆၆)ဦးမှာ သူက မော်တော်ယာဉ်က (၃၀)စီး ပဲရှိတယ်။ မြို့နယ်(၃၄၀)မှာလည်း ဆိုင်ကယ်အစီး(၁၀၀)ပဲ ထုတ်ပေးထားတာကို တွေ့ရတယ်။ သူတို့ ကို အပြည့်အဝ Facility ပံ့ပိုးပေးသင့်တယ်လို့ ကျွန်တော့်အနေနဲ့ ယူဆပါတယ်။ ဥက္ကဋ္ဌကြီး ခင်ဗျား။ Yatanarpon Teleport Call Center ဟာ အစိုးရနဲ့ ပူးပေါင်းပြီးတော့ Call Center ထူထောင်ထားတာ ဖြစ်ပါတယ်။ Call Center မှာ သိလိုသမျှ မေးတယ်။ ဖြေပေးပါတယ်။ အဲဒီ Center ဖြစ်ပါတယ်။ ဥပမာ-ပညာရေး၊ ကျန်းမာရေး၊ ဟိုတယ်နှင့် ခရီးသွားလာရေး၊ ဒါတွေကို ပြည်တွင်း၊ ပြည်ပစသည်ဖြင့် သတင်းတွေကို သိလိုရာကို မေးနိုင်ပါတယ်။ ဥပမာ- နိုင်ငံခြားက ပြည်တွင်းကို လာလည်ချင်တဲ့ လူတစ်ဦးက သိလိုတာရှိရင် သူက အကုန်ဖြေပေးတယ်။ လေယာဉ်ပျံက ဘယ်လောက်ကျတယ်။ ဘယ်မှာတည်းမယ်။ ဘယ် Taxi နဲ့ ဘယ်ကို သွားရင်၊ ဘယ်ကို ရောက်တယ်။ အင်းလေးသွားရင် ဘယ်လို စသည်ဖြင့် အကုန်ဖြေနိုင်တယ်။ ပြည်တွင်းက လူတစ်ယောက်က နိုင်ငံခြားမှာ ကျောင်းသွားတက်ချင်တယ်ဆိုရင်လည်း ဘယ်ကျောင်းက ကောင်းတယ်၊ ဒေါ်လာ ဘယ်လောက် ကျမယ်။ ဘာအောင်ထားရမယ် စသည်ဖြင့် ဒီအချက်အလက်တွေကို အကုန်ဖြေနိုင်တယ်။ ဒီအချက်အလက်တွေရဲ့ Main Source က အစိုးရဆီက ရတာ ဖြစ်ပါတယ်။ ဒီအချက်အလက်တွေကို Call Center ကို ပေးသလို ပြန်ကြားရေးနှင့် ပြည်သူ့ဆက်ဆံရေးရုံးတွေက ချပြပေးရမှာ ဖြစ်ပါတယ်။ အဲဒီလို အတောင်အလက်တွေ တပ်ဆင်ပေးလိုက်ပြီးရင် Polish လုပ်ပေးလိုက်မယ်ဆိုရင် ရုံးပေါင်း (၄၂၉)ရုံး အင်အားနဲ့ တစ်တိုင်းပြည်လုံး လွှမ်းခြုံပြီးတော့ အစိုးရရဲ့ လုပ်ပုံကိုင်ပုံတွေကို အမြန်ဆုံး ပြည်သူတွေကို သိရှိသွားမှာ ဖြစ်တယ်လို့ ကျွန်တော့်အနေနဲ့ တင်ပြလိုပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ နိုင်ငံတော်သမ္မတကြီးရဲ့ ၂၀၁၃ ခုနှစ်၊ နှစ်သစ်ကူး မိန့်ခွန်းမှာ ပွင့်လင်းလွတ်လပ်မှုမရှိဘဲ အထီးကျန်ဆန်ခဲ့သော မိမိတို့ လူ့အဖွဲ့အစည်းတွင် ပြောင်းလဲစရာများနှင့် ပြည့်နှက်နေပါကြောင်းဆိုပြီး ဖော်ပြထားပါတယ်။ အခုအချိန်မှာတော့ကျွန်တော်တို့နိုင်ငံဟာ ပွင့်လင်းလွတ်လပ်လာပြီလို့ သမ္မတကြီးက ဆိုလိုပါတယ်။ ဒါပေမဲ့ ကျွန်တော်တို့ ပြောင်းလဲစရာတွေနဲ့ ပြည့်နှက်နေပါသေးတယ်လို့ မိန့်ခွန်းထဲမှာ ပါရှိပါတယ်။ ကျွန်တော်တို့ဟာ အခု ပွင့်လင်းလွတ်လပ်မှုဟာ ဘယ်လောက်အထိ လွတ်လပ်လာပြီလဲဆိုရင် တရုတ်ပြည်ထက်သာသွားပြီ ဖြစ်ပါတယ်။ ကျွန်တော်တို့ Facebook တွေကို ကြိုက်သလို သုံးနိုင်တယ်။ တရုတ်ပြည်မှာ သုံးလို့ မရသေးဘူး။ အဲဒီအနေအထား ဖြစ်ပါတယ်။ နိုင်ငံခြားသားတစ်ယောက်နဲ့ ကျွန်တော် စကားပြောဖူးတယ်။ မြန်မာပြည်ရောက်မှပဲ အားရပါးရ Facebook သုံးလို့ရတော့တယ်လို့ ပြောတယ်။ သူက တရုတ်ကနေ လာတာ၊ တရုတ်ပြည်မှာ သုံးလို့မရဘူး။ ကျွန်တော်တို့မှာ အဲဒီလို ပွင့်လင်းလာပြီ။ အဲဒီတော့ ပြန်ကြားရေးနှင့် ပြည်သူ့ဆက်ဆံရေးရုံးတွေကို သုံးပြီးတော့ တို့အစိုးရ ဒါတွေလုပ်နေတယ်ဟေ့ ဆိုတာကို ချပြသင့်တယ်။ ဒါမှသာလျှင် ပွင့်လင်းလွတ်လပ်စွာ ပြောင်းလဲလာတဲ့အထဲမှာ ပြန်ကြားရေးနှင့် ပြည်သူ့ဆက်ဆံရေး ဦးစီးဌာနကိုလည်း Upgrade လုပ်ပေးမယ်။ Facility တွေ ဖြည့်ပေးမယ်။ ဝန်ထမ်းတွေကိုလည်း Copicity building တွေ လုပ်ပေးမယ်။ ပြည်သူတွေ သိလိုတဲ့ သတင်းအချက်အလက်တွေကို အချိန်နဲ့တစ်ပြေးညီ ထုတ်ပြန်ပေးနိုင်သော အစဉ်ရှင်သန် တက်ကြွနေသည့် ပြန်ကြားရေးနှင့် ပြည်သူ့ဆက်ဆံရေးရုံးများအဖြစ် မြင်တွေ့လိုပါသောကြောင့် ဒီအဆိုကို ထောက်ခံအပ်ပါကြောင်း တင်ပြရင်း နိဂုံးချုပ်အပ်ပါတယ် ခင်ဗျား။ (ဩဘာသံများ)</speech>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၄)မှ ဦးရဲမြင့် ဆွေးနွေးနိုင်ပါပြီ</speech>
<speech><mp id="76">ဦးရဲမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၄)</mp>လေးစားအပ်ပါသော ဥက္ကဋ္ဌကြီးနှင့်တကွ ကြွရောက်လာသူအပေါင်း မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၄)မှ ဦးရဲမြင့် ဖြစ်ပါတယ်။ ကျွန်တော့်အနေနဲ့ ဒေါက်တာမြတ်ဉာဏစိုး ရဲ့ မြို့နယ်အသီးသီးရှိ ပြန်ကြားရေးနဲ့ ပြည်သူ့ ဆက်ဆံရေးရုံးများကို အစိုးရဌာနဆိုင်ရာများ၏ လုပ်ငန်းများနှင့်စပ်လျဉ်းသည့် ပြည်သူများ အတွက် သတင်းအချက်အလက် စုံစမ်းရေးဌာနများ (Public Information Center)များအဖြစ်ထူထောင်ပေးသွားရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံ ဆွေးနွေးသွားမှာ ဖြစ်ပါတယ်။ ဒါနဲ့ပတ်သက်လို့ ကျွန်တော် ပြန်ကြားရေးဝန်ကြီးဌာနမှာလည်း ဝန်ကြီးရုံး ရုံးအဖွဲ့မှူး တာဝန်ကို နှစ်အတန်ကြာ ထမ်းဆောင်လာတဲ့အတွက် ဒီကိစ္စတွေ၊ အချက်အလက်တွေ အတော်များများကိုလည်း ကျွန်တော်သိရှိနေပါတယ်။ အဲဒီတော့ အစချီပြီးတော့ ကျွန်တော် တင်ပြရမယ်ဆိုရင်တော့ ပြန်ကြားရေးဝန်ကြီးဌာနဆိုတာ ကျွန်တော်တို့ ခေတ်တစ်ခု၊ စနစ်တစ်ခု ပြောင်းလို့ရှိရင် ရှေ့ဆုံးက ပြောင်းလဲဖွဲ့စည်းခံရတတ်တဲ့ ဝန်ကြီးဌာန အဖွဲ့အစည်းလည်း ဖြစ်ပါတယ်။ ဥပမာဆိုရင် ကျွန်တော်တို့ ယခင် ပါလီမန်ဒီမိုကရေစီစနစ် ကနေပြီးတော့ ဆိုရှယ်လစ်စနစ်ကို ပြောင်းလဲတဲ့အခါမှာ ပြန်ကြားရေးဝန်ကြီးဌာနဟာ ဦးစား ပေးပြီးတော့ ပြုပြင်ပြောင်းလဲခံရတဲ့ ထိပ်ဆုံးက အဖွဲ့အစည်းတစ်ခုဖြစ်ပါတယ်။ အဲဒီအထဲမှာပဲ ခုနက ပြန်ကြားရေးနှင့်ပြည်သူ့ဆက်ဆံရေးဌာနကြီးဆိုတာ အကြီးကျယ်ဆုံး ပြောင်းလဲဖွဲ့စည်း ခံရတဲ့ အဖွဲ့အစည်းတစ်ခု ဖြစ်ပါတယ်။ ဒီလိုပဲ ကျွန်တော်တို့ အဲဒီစနစ်ကနေ နောက်စနစ်တစ်ခုဖြစ်တဲ့ ကျွန်တော်တို့ ဒီမိုကရေစီစနစ်ကို ပြောင်းလဲတဲ့အခါမှာ Media အတော်များများကို ပုဂ္ဂလိကပိုင် ပေးတဲ့ အခါမှာ အများကြီးထောက်ပြနိုင်စွမ်း ရှိလာပြီဖြစ်တဲ့အတွက် ဒီပြန်ကြားရေးနဲ့ ပြည်သူ့ ဆက်ဆံရေးဌာနတွေဟာလည်း ကျစ်လစ်သိပ်သည်းစွာ ပြန်လည်ပြုပြင်ပြောင်းလဲ ခံရတတ်တဲ့ အဖွဲ့အစည်းတွေ ဖြစ်ပါတယ်။ ဒါကြောင့် ဒီအဖွဲ့အစည်းရဲ့ ရှေ့အလားအလာဆိုတာ ကျွန်တော်တို့က အတတ်ပြောလို့ မရနိုင်သေးပါဘူး။ နောက်တစ်ခုက ကျွန်တော်တို့ အာရှရဲ့ အကြီးဆုံး ဒီမိုကရေစီနိုင်ငံကြီးဖြစ်တဲ့ အိန္ဒိယနိုင်ငံမှာ ယခုထိတိုင် ပြန်ကြားရေးနဲ့ ပြည်သူ့ဆက်ဆံရေးဌာန ဖွင့်လှစ်ပြီးတော့ နယ်မြေအနှံ့ တာဝန်ချထားပေးခြင်း ခံရတာကိုလည်း တွေ့ရပါတယ်။ ကျွန်တော်တို့ Seminar တွေ၊ WorkShop တွေလုပ်တဲ့အခါမှာ ပြည်နယ်အဆင့် ဦးစီးမှူးတွေ တက်ရောက်ပြီးတော့ အလုပ်လုပ်တာကို အများကြီးတွေ့ခဲ့ရပါတယ်။သူတို့နဲ့လည်း အများကြီး ဆွေးနွေးဖြစ်ခဲ့ပါတယ်။ အိန္ဒိယမှာ ကျွန်တော်တို့ ဒီ Public Relation လို့ ပြောတဲ့ ပြည်သူ့ဆက်ဆံရေးနဲ့ ပတ်သက်လို့ အလွန်ကျွမ်းကျင်တဲ့ ပညာရှင်တွေရှိပါတယ်။ အထူးသဖြင့်တော့ ဝါဒဖြန့်ချိရေး စိတ်ပညာကို ကျွမ်းကျင်တဲ့ ဂျာမဏီကနေပြီးတော့ ပါရဂူဘွဲ့ယူတဲ့ပုဂ္ဂိုလ်တွေ အများကြီး ကျွန်တော်တို့ တွေ့ခဲ့ရပါတယ်။ သူတို့ကိုလည်း ဝန်ကြီးချုပ် အစဉ်အဆက် ဝန်ကြီးချုပ်အိမ်တော်ကို ပင့်ဖိတ်ပြီးတော့မှ အမြဲတမ်း တိုင်ပင်ဆွေးနွေးရတာကိုလည်း ကျွန်တော်တို့ တွေ့ခဲ့ရပါတယ်။ဒါက သူတို့နိုင်ငံ၊ သူတို့စွမ်းရည်နဲ့ သူတို့အနေအထား ကိုပြောတာပါ။ အဲဒီတော့ ဒီဌာနကြီးရဲ့ အနာဂတ် အလားအလာဟာ ဘယ်သူ့အပေါ် မူတည်လည်းလို့ပြောရင် ပုဂ္ဂလိက Media တွေနဲ့ ယှဉ်ပြိုင်နိုင်စွမ်းရှိတဲ့ သူ့ရဲ့ စွမ်းရည်ပေါ်ပဲ မူတည်ပါလိမ့်မယ်လို့ ကျွန်တော် သုံးသပ်တင်ပြလိုပါတယ်။ နောက်တစ်ခုက လက်ရှိကျွန်တော်တို့နိုင်ငံမှာ ဒီဌာနကြီးမှာ တာဝန်ထမ်ဆောင်ခဲ့တဲ့ ညွှန်ကြားရေးမှူးချုပ်ကနေ လက်အောက်အဆင့်ထိအောင် သူတို့ လုပ်ရမယ့် တာဝန်တွေ ဘာလဲ။ သူတို့ အဲဒီတာဝန်တွေကို ကျွန်တော်တို့က ထမ်းဆောင် နိုင်အောင်လို့ အထက်ဌာနအဖွဲ့အစည်းတွေက ဘယ်လောက်များ စွမ်းရည်မြှင့်တင် ပေးနိုင်ခဲ့သလဲ။ သင်တန်းတွေ ဘယ်လောက်ပေးနိုင်ခဲ့သလဲ။ သူတို့ရဲ့ မူရင်းတာဝန်တွေဟာ ဘာလဲလို့၊ သူတို့ရဲ့ အလုပ်နဲ့၊ အလုပ်စွမ်းရည်နဲ့ ပြန်လည်နှိုင်းယှဉ်မယ်ဆိုရင် နှိုင်းယှဉ်စရာတွေ အများကြီး ဖြစ်နေပါတယ်။ ဒါကြောင့် ဒီဌာနရဲ့ အနာဂတ် အလားအလာဟာလည်း သူ့ရဲ့ စွမ်းရည်ပေါ်ပဲ မူတည်တယ်လို့ ကျွန်တော် တင်ပြလိုပါတယ်။ နိုင်ငံတစ်ခုဟာ အပြောင်းအလဲလုပ်လို့ရှိရင် မူဝါဒက ပထမအဆင့်၊ ဒုတိယအဆင့်မှာ ဌာနနဲ့ လူဖွဲ့စည်းမှု၊ တတိယအဆင့်မှာတော့ လုပ်နည်း လုပ်ဟန်တွေ ပြောင်းလဲရပါတယ်။ အဲဒီမှာ ကျွန်တော်တို့ မူဝါဒ ပြောင်းလဲမှုမှာ ကျွန်တော်တို့ လွှတ်တော်ရော၊ အစိုးရအဖွဲ့ရောဟာ နိုင်ငံတကာက အံ့ဩလောက်အောင်၊ ဝိုင်းဝန်းချီးကျူးရ လောက်အောင် လျှင်မြန်စွာ ပြောင်းလဲနိုင်ခဲ့တာကို ကျွန်တော်တို့ တွေ့ခဲ့ရပြီး ဖြစ်ပါတယ်။ နောက်တစ်ဆင့် လူနဲ့ ဌာန ကျဉ်းခြင်း၊ ချုံ့ခြင်း၊ စွမ်းရည်မြှင့်တင်ခြင်း၊ ပြောင်းလဲခြင်းမှာ ကျွန်တော်တို့ အစပြုနေပြီဖြစ်ပါတယ်။ ဘယ်လောက်အတိုင်းအတာအထိ လုပ်မယ်ဆိုတာအပေါ် မူတည်ပြီး ဒီဌာနရဲ့ အနာဂတ် အလားအလာလည်း ဘယ်လောက်ရှင်သန်နိုင်မယ်ဆိုတာကို ကျွန်တော်တို့ စောင့် ကြည့်ရမှာ ဖြစ်ပါတယ်။ နောက်တစ်ဆင့် ကတော့ ကျွန်တော်တို့ လုပ်နည်းလုပ်ဟန်တွေ ပြောင်းလဲခြင်းပဲ ဖြစ်ပါတယ်။ နည်းဗျူဟာတွေ ပြောင်းလဲခြင်းလို့လည်း ပြောနိုင်ပါတယ်။ ဗီယက်နမ် မှာတော့ (၁၀)နှစ်အတွင်းမှာ ပြောင်းလဲသွားနိုင်တဲ့ အနေအထား ရှိပြီးတော့ (၁၀)နှစ်ပြည့်တာနဲ့ နိုင်ငံတကာရဲ့ ဖွံ့ဖြိုးမှု အတန်အသင့်ရှိတဲ့ နိုင်ငံတွေကို လက်ချင်းချိတ် လိုက်နိုင်တာကို တွေ့ရ ပါတယ်။ ကျွန်တော်တို့ ဒီ ပြန်ကြားရေးဝန်ကြီးဌာန၊ ပြန်ကြားရေးနဲ့ ပြည်သူ့ဆက်ဆံရေးဌာနရဲ့ လုပ်ငန်းတာဝန်ဟာ တကယ်တော့ အလွန်ကြီးမားလှပါတယ်။ အမေရိကန်မှာဆိုရင် ဝါဒဖြန့်ချိ ရေးဌာနကြီး (Propaganda Department) လို့ ပြောင်ပြောင်တင်းတင်းဖွဲ့စည်းပြီးတော့ ဒီဌာနကြီးဟာ လူထုရဲ့ Public Opinion ကို လေ့လာတာ မဟုတ်ပါဘူး။ ကိုင်လှုပ်နိုင်တဲ့ အဆင့်ရှိပါတယ်။ သူ့ကိုလည်း အစိုးရအဆက်ဆက်က ခုနက အိန္ဒိယမှာလိုပဲ အများကြီး အားကိုးခဲ့ရပါတယ်။ ဒီလိုပဲ တရုတ်နိုင်ငံမှာလည်း ဝါဒဖြန့်ဌာနကြီးဆိုတာရှိပါတယ်။ ကျွန်တော် တို့ နိုင်ငံမှာ မရှိသေးပါဘူး။ ဒီဌာနကြီးရဲ့ အဆွယ်အပွားအဖြစ် ဒီ ပြန်ကြားရေးနဲ့ပြည်သူ့ ဆက်ဆံရေး ဌာနဟာ လုပ်အားစွမ်းရည်တွေ ပြနိုင်ဖို့လိုပါတယ်။ ရုရှားမှာတော့ ကျွန်တော်တို့ Propaganda လို့ မသုံးဘဲနဲ့ Educate လို့ သုံးပါတယ်။ အမှန်တော့လည်း ဒီဝါဒဖြန့်ချိခြင်းဆိုတာကို ကျွန်တော်တို့ရဲ့ ဥက္ကဋ္ဌကြီးလည်း ဒီဌာနတွေကို ကိုင်လာတဲ့အတွက် အများကြီး သိရှိပြီးဖြစ်ပါတယ်။ ကျွန်တော်တို့အနေနဲ့ အနည်းငယ် ဒီဌာနရဲ့ အနာဂတ်အလားအလာနဲ့ ပတ်သက်လို့ တင်ပြလိုတာကတော့ ရုရှားမှာ ဆိုရင် ဒီ Public Opinion Public Participation ကို ဘယ်လောက်အထိ လုပ်သွားသလဲဆိုရင် poko KGB comboy8:69?g?$6339s Active Measure Department ce geops:8ော့ကို လှုပ်ရှားသွားတာပါ။ အခု အမေရိကန်နိုင်ငံအနေနဲ့ နိုင်ငံငယ်လေးတွေရဲ့ ပြည်သူလူထု သဘောထားကို သူလိုရာ သိမ်းကျုံးဆွဲပြီးတော့ လုပ်တယ်ဆိုတာ အများကြီး နောက်ကျပါတယ်။ ဆယ်စုနှစ်တစ်ခုကျော် နောက်ကျခဲ့ပါတယ်။ ရုရှားက အမေရိကန်နဲ့ အနောက်ဥရောပနိုင်ငံတွေကို လမ်းပေါ်ကို ပြည်သူလူထု တင်မကဘူး။ သိန်းနဲ့ချီပြီးတော့ လွှတ်တော်အမတ်တွေပါဝင်အောင် ဆွဲဆောင် သိမ်းသွင်း ပြီးတော့ ပြသွားနိုင်ခဲ့တာ အမေရိကန်ထက် ဆယ်စုနှစ်တစ်ခုကျော်ပါတယ်။ စောပါတယ်။ ဆိုလိုတာက ဒီ Department ဟာ အဲဒီလောက်အထိ စွမ်းဆောင်နိုင်ဖို့ ကျွန်တော်တို့ ငွေကုန်ကြေးကျ ဘယ်လောက်ခံနိုင်မလဲ။ ကျွန်တော်တို့ နောက်ထပ် သူ့ကို စွမ်းရည်တွေမြှင့်တင်ဖို့ ကျွန်တော်တို့ ဘာတွေလုပ်ပေးနိုင်မလဲပေါ်မှာလည်း မူတည်ပါလိမ့်မယ်။ ယခုအထိတော့ ကျွန်တော်သိရသလောက်၊ ကျွန်တော်နေခဲ့သလောက် ညွှန်ကြားရေးမှူးချုပ်ကနေ လက်အောက် အနိမ့်ဆုံးဝန်ထမ်း အထိအောင် ဒီလိုတာဝန်တွေကို ထမ်းဆောင်နိုင်တဲ့ စွမ်းရည်ရှိတာ ကျွန်တော် မတွေ့ရပါဘူးလို့ပွင့်ပွင့်လင်းလင်းပဲ တင်ပြလိုပါတယ်။ ဒေါက်တာမြတ်ဉာဏစိုး ပြောသလို ဒီဌာနကြီးကို ကျွန်တော်တို့ ဖွံ့ဖြိုးအောင် လုပ်နိုင်ရင် အလွန်အရေးကြီးတဲ့၊ အလွန်အားကိုးရမယ့် ဌာနကြီး ဖြစ်တဲ့အတွက် သူ့ရဲ့ အဆိုကို ကျွန်တော် ထောက်ခံရခြင်းဖြစ်ပါတယ်။ သို့သော် ကျွန်တော်တို့ အဲဒီလောက်အထိ ခုနကလို တစ်နိုင်ငံလုံး ပြုပြင်ပြောင်းလဲမှုမှာ သူ့ကို ဘယ်လောက်အချိန် ကြာအောင် ကျွန်တော်တို့က ဒီပြုပြင်ပြောင်းလဲမှုတွေအတွက် လုပ်ပေးနိုင်မှာလည်းလို့ စဉ်းစားရင် ရင်လေးစရာ ဖြစ်ပါတယ်။ ဘာဖြစ်လို့လည်းဆိုတော့ အခု ကျွန်တော်တို့ ဟို စစ်ရေးပဲဖြစ်ဖြစ်၊ စီးပွားရေးပဲဖြစ်ဖြစ်၊ နိုင်ငံရေးပဲဖြစ်ဖြစ် လူထုရဲ့ အမြင်သဘောထားတွေ ရွှေ့ပြောင်းမှုတွေ အများကြီးကို ကိုင်ပြီးတော့ အလုပ် လုပ်တယ်ဆိုပေမယ့်လည်း တက်လာတဲ့ အစိုးရရဲ့ သမ္မတ၏သဘောထား၊ ဝန်ကြီးချုပ်၏ သဘောထားများကို သူတို့ က ဆောင်ကျဉ်းပေးခြင်း မဟုတ်ဘဲနဲ့ တစ်မျိုးသားလုံး၊ ပြည်ထောင်စုတစ်ခုလုံးရဲ့ အမျိုးသားအကျိုးစီးပွားကို ဒီ Propaganda Department ကြီးတွေက လမ်းကြောင်းသွားပါတယ်။ အဲဒီနေရာမှာ ကျွန်တော်တို့ ဒီ ပြန်ကြားရေးနဲ့ပြည်သူ့ ဆက်ဆံရေးဌာနတွေဟာ အလွန်အသုံးတည့်တဲ့ ဌာနတွေ ဖြစ်ပါမယ်။ တချို့နိုင်ငံတွေမှာတော့ နယ်အသီးသီးမှာ ဒီလောက်အများကြီး ဖြန့်ကျက်မထားဘဲနဲ့ 2$m Propaganda Department o ugosm Media soza meşë: argo သတင်းအချက်အလက်တွေကို စီမံခန့်ခွဲပြီးတော့မှ အစိုးရတွေကို လူထုတစ်ရပ်လုံး ပြောင်းရွှေ့ သင့်တဲ့ သဘောထားတွေအဖြစ် ထိန်းကျောင်းသင့်တဲ့ သဘောထားတွေ အနေအထားကို ရရှိအောင် သူတို့ကစွမ်းဆောင်သွားတာ တွေ့ရပါတယ်။ ဒါ့ကြောင့် ကျွန်တော်တို့ ဒီ ဌာနကြီးကို တကယ်ပဲ ဒေါက်တာမြတ်ဉာဏစိုး ပြောသလို ဆောင်ရွက်နိုင်မယ်ဆိုရင် ကျွန်တော်တို့ အများကြီးထောက်ခံရမှာဖြစ်ပါတယ်။ သို့သော်လည်းပဲ ခုနက ဌာနကြီးတွေ ဖွဲ့စည်းပြီးတော့၊ အကျဉ်းရုံးဖွဲ့စည်းပြီးတော့၊ ပညာရှင်တွေနဲ့ ဖွဲ့စည်းပြီးတော့မှ ဒီလက်အောက်ခြေလက်ကလေးတွေကို အကျဉ်းရုံးပြီးလုပ်တဲ့ နိုင်ငံတွေလည်းရှိတဲ့အတွက် ကျွန်တော့်အနေနဲ့ အနာဂတ် အလားအလာကိုတော့ မမှန်းဆနိုင်သေးပါဘူး။ လက်ရှိအနေအထားအရ ပြုပြင်ပြောင်းလဲပြီး အသုံးပြုမယ်ဆိုရင် အလွန်သင့်မြတ်တဲ့အကြံဉာဏ်ဖြစ်ပါကြောင်း ကျွန်တော် ထောက်ခံဆွေးနွေး တင်ပြရင်း နိဂုံးချုပ်ပါတယ်ခင်ဗျား။ (ဩဘာသံများ)</speech>
<speech type="speaker">အဆိုနှင့် စပ်လျဉ်း၍ ပြန်ကြားရေးဝန်ကြီးဌာန၊ ဒုတိယဝန်ကြီး က ပြန်လည် ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="99">ဦးပိုက်ထွေး (ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနဲ့အမျိုးသားလွှတ်တော် ကိုယ်စားလှယ်တော်ကြီးများ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ပြည့်စုံပြီး မင်္ဂလာအပေါင်းနဲ့ ပြည့်စုံပါစေလို့ ဆုတောင်းမေတ္တာပို့သ ဂါရဝပြုအပ်ပါတယ်။ ကျွန်တော်ကတော့ ပြန်ကြားရေးဝန်ကြီးဌာန ဒုတိယဝန်ကြီး ဦးပိုက်ထွေး ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ မဲဆန္ဒနယ်အမှတ်(၄)မှ အမျိုးသား လွှတ်တော် ကိုယ်စားလှယ် ဒေါက်တာမြတ်ဉာဏစိုး ရဲ့ မြို့နယ်အသီးသီးရှိ ပြန်ကြားရေးနှင့် ပြည်သူ့ဆက်ဆံရေးရုံးများကို အစိုးရဌာနဆိုင်ရာများရဲ့ လုပ်ငန်းများနှင့်စပ်လျဉ်းသည့် ပြည်သူ sposaozas wosê:ssajossawuns god:cq:g?sup: (Public Information Center) အဖြစ် ထူထောင်ပေးသွားရန် ပြည်ထောင်စုအစိုးရအား တိုက်တွန်းကြောင်း အဆိုနှင့် စပ်လျဉ်း၍ ပြန်လည်ရှင်းလင်း ဆွေးနွေးတင်ပြသွားမှာ ဖြစ်ပါတယ်။ ပြန်ကြားရေးနှင့်ပြည်သူ့ဆက်ဆံရေးဦးစီးဌာနအနေနဲ့ လုပ်ငန်းတာဝန်(၉)ရပ် ချမှတ် ထားရှိပြီး ဌာနရဲ့ အဓိကတာဝန်ဟာ ပြည်သူ့ဝန်ဆောင်မှုနဲ့ အသိပညာပေးရေး လုပ်ငန်းများဆောင်ရွက်ရန် ဖြစ်ပါတယ်။ တင်ပြပါ လုပ်ငန်းတာဝန်များ ဆောင်ရွက်ရန်အတွက် ပြန်ကြားရေး နှင့် ပြည်သူ့ဆက်ဆံရေးဦးစီးဌာန ဖွဲ့စည်းပုံအရ မြို့နယ်များမှာ ဒုတိယဦးစီးမှူးဦးစီးတဲ့ ဝန်ထမ်း (၈) ဦးနဲ့ ဖွဲ့စည်းဆောင်ရွက်လျက်ရှိပါတယ်။ ကိုယ်စားလှယ်တော်ကြီးဆွေးနွေးတဲ့ မြို့နယ်များမှာ ပြည်သူများအတွက် သတင်းအချက်အလက်စုံစမ်းရေးဌာနများအဖြစ် ထူထောင်မယ်ဆိုရင် မြို့နယ်ပြန်ကြားရေးနှင့်ပြည်သူ့ဆက်ဆံရေးရုံးတွေက လက်ရှိဖွဲ့စည်းပုံအင်အားအရ အဆိုပါ လုပ်ငန်းတွေကို အဆင်ပြေအောင် ဆောင်ရွက်ရန် အခက်အခဲရှိပါတယ်။ ဒါ့အပြင် သတင်းအချက်အလက်စုံစမ်းရေးဌာနများအဖြစ် တာဝန်ယူ ဆောင်ရွက် ရမယ်ဆိုပါက ကျန်ဌာနများအပေါ်မှာ အချက်အလက်များ၊ ကိန်းဂဏန်းများ စုစည်းနိုင်တဲ့ အခွင့်အာဏာရှိဖို့ လိုအပ်ပါတယ်။ အခွင့်အာဏာကိုပေးအပ်တဲ့ ဥပဒေ ကျောထောက် နောက်ခံ ရှိဖို့လည်း လိုအပ်မှာ ဖြစ်ပါတယ်။ အဲဒီလို အခွင့်အာဏာရှိတဲ့ အဖွဲ့အစည်းတစ်ခုကို မြို့နယ်များမှာ စီမံခန့်ခွဲရေးအာဏာရှိတဲ့ အုပ်ချုပ်ရေးအဖွဲ့အစည်းများက သတင်းအချက် အလက် ထုတ်ပြန်ပေးရေး ကော်မတီတစ်ရပ် ဖွဲ့စည်းဆောင်ရွက်သင့်ပြီး အဲဒီအဖွဲ့မှာ ပြန်ကြား ရေးနှင့် ပြည်သူ့ဆက်ဆံရေးဦးစီးဌာန မြို့နယ်ဒုတိယဦးစီးမှူးများအနေနဲ့ အဖွဲ့ဝင် သို့မဟုတ် အတွင်းရေးမှူးအဖြစ် တာဝန်ယူဆောင်ရွက်သွားမည်ဆိုပါက ဖြစ်နိုင်ချေ အလားအလာ ရှိပါတယ်။ သို့မဟုတ်ပါက လက်ရှိမြို့နယ်ပြန်ကြားရေးနှင့် ပြည်သူ့ဆက်ဆံရေးဦးစီးဌာနရုံး များအနေနဲ့ နိုင်ငံတော်ကထုတ်ပြန်တဲ့ ပြန်တမ်းများ၊ စာအုပ်အဖြစ် ပုံနှိပ်ထုတ်ဝေပြီးသော အမိန့်နှင့်ညွှန်ကြားချက်များကို ပြ���်သူသို့ ဖြန့်ဝေပြန်ကြားပေးနိုင်တဲ့ အနေအထားသာ ရှိပါတယ်။ကိုယ်စားလှယ်တော်ကြီး ဆွေးနွေးတဲ့ သတင်းအချက်အလက်အားလုံးကို တာဝန်ယူ စုစည်းပြီး သတင်းအချက်အလက်စုံစမ်းရေးဌာနများ (Public Information Center) အဖြစ်ဆောင်ရွက်ရမည်ဆိုပါက အထက်က ကျွန်တော် တင်ပြခဲ့တဲ့အတိုင်း သတင်းအချက်အလက် စုစည်းနိုင်မယ့် အခွင့်အာဏာပေးအပ်တဲ့ ဥပဒေကျောထောက်နောက်ခံရှိရန် လိုအပ်မှာဖြစ်ပြီး ဌာနရဲ့ ဖွဲ့စည်းပုံကိုလည်း ယခုထက် တိုးချဲ့ ဆောင်ရွက်သွားရန် လိုအပ်မှာဖြစ်ပါတယ်။ ပြန်ကြားရေးနှင့် ပြည်သူ့ဆက်ဆံရေးဦးစီးဌာနအနေနဲ့ ပြည်သူ့ဝန်ဆောင်မှု အသိပညာ ပေးရေးလုပ်ငန်းများကို အဓိကတာဝန်အဖြစ် ဆောင်ရွက်လျက် လုပ်ငန်းတာဝန်အရ ပညာပေးရေးနှင့် လူထုဆက်ဆံရေးကိုသာ ရည်ရွယ်ချက်ဖြစ်လို့ Media Support ပေးရန်သာ လတ်တလော စွမ်းဆောင်ရည် ရှိပါတယ်။ သို့ဖြစ်ပါ၍ လက်ရှိအခြေအနေအရ မြို့နယ်အုပ်ချုပ်ရေးရုံး အပါအဝင် ရုံးဌာနများမှ ပြည်သူလူထု သိရှိလိုသမျှ သတင်းအချက်အလက်များ တရားဝင် ထုတ်ပြန်ပေးရန် တာဝန် ယူနိုင်စွမ်း မရှိသေးပါသဖြင့် ကိုယ်စားလှယ်တော်ကြီး ဒေါက်တာ မြတ်ဉာဏစိုး၏ အဆိုအား မှတ်တမ်းတင် ထားရှိသင့်ပါကြောင်း တင်ပြရင်း နိဂုံးချုပ်အပ်ပါတယ် ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech><mp id="136">ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၄)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာကြတဲ့ ပုဂ္ဂိုလ်များ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ အခုလိုဒီအဆိုကို ပြည့်စုံအောင် ဆွေးနွေးတင်ပြ သွားကြတဲ့ ကိုယ်စားလှယ်တော်ကြီး(၈)ဦးနဲ့ ပြန်ကြားရေးဝန်ကြီးဌာနမှ ဒုတိယဝန်ကြီးကိုလည်း အထူးပင် ကျေးဇူးတင်ရှိကြောင်း ပြောကြားလိုပါတယ်။ ဥက္ကဋ္ဌကြီးခင်ဗျား။ ဒီအဆိုနဲ့ပတ်သက်ပြီးတော့ တစ်ချက်၊ နှစ်ချက်လောက် ရှင်းလင်း တင်ပြခွင့်ပြုပါ။ ရည်ရွယ်တာကတော့ တိုင်းပြည်ကို တကယ်ခေတ်မီဖွံ့ဖြိုးတဲ့ နိုင်ငံတစ်နိုင်ငံ ဖြစ်အောင်ဆိုတဲ့ ရည်ရွယ်ချက်ပါ။ ကျွန်တော်တို့ရဲ့ အိမ်နီးချင်းနိုင်ငံတွေ၊ ဟုတ်လား၊ စင်ကာပူမှာ ဒီလိုမျိုး PIC တွေ ကျယ်ကျယ်ပြန့်ပြန့် အောင်အောင်မြင်မြင် ရှိနေတယ်ဆိုရင် ကျွန်တော်တို့ဟာ စင်ကာပူနိုင်ငံလို အဆင့်မျိုးကို သွားချင်တယ်ဆိုရင် ဖြစ်အောင်သွားရပါမယ်။ လုပ်သင့်တယ်၊ လုပ်နိုင်ပြီလို့ ယုံကြည်တာနဲ့တင် (၅၀) ရာခိုင်နှုန်းလောက် ပြီးမြောက်မှာဖြစ်ပါတယ်။ ကျွန်တော့်ရဲ့ မူလအဆိုမှာလည်း ပါ ပါတယ်။ အချိန်ကန့်သတ်ချက်မရှိပါဘူး။ မူအားဖြင့် တင်ပြထားတာ ဖြစ်ပါတယ်။ ယနေ့အချိန်မှာ ဒါကို လုပ်ဆောင်ဖို့ အခက်အခဲတွေ ရှိတယ်ဆိုတာကိုလည်း $2:00polosuši slovo saem good soajnšmeos? Integrated Approach še သွားဖို့ laterd ပါ။ ကျွန်တော်တို့ ဌာနတွေအကုန်လုံး ဒီမြို့နယ်ထဲမှာ ဘယ်ဌာနတွေကတော့ ဘာလုပ်နေတယ်၊ တစ်ဌာနနဲ့ တစ်ဌာန မသိဘဲနဲ့ စနစ်ဟောင်းက ပုံစံတွေအရဆိုရင်တော့ ခုနက ကိုယ်စားလှယ်တော်ကြီးတွေ ဆွေးနွေးသွားသလိုပါပဲ။ ဒီ Dutd ဟာ လှမ်းမေးရင်တောင်မှ ဖြေဖို့ခက်တဲ့ အနေအထား ဖြစ်ပါတယ်။ နောက် ဒီနေရာမှာ ကျွန်တော် တင်ပြချင်တာကလည်း လုံခြုံရေးဆိုင်ရာ ကန့်သတ်ချက်အခြေအနေတွေ မဟုတ်ပါဘူး။ Data Center မဟုတ်ပါဘူး။ Information Center olu Gasaraope. $oqo ajčeşoù səemperają:opecursos ပြန်ကြားပေးဖို့ဌာနဖြစ်ပါတယ်။ နောက်ပြီးတော့ ဘာဖြစ်လို့ လုပ်နိုင်ဖို့ ခဲယဉ်းတဲ့ ပြန်ကြားရေးနှင့် ပြည်သူ့ဆက်ဆံရေးဦးစီးရုံးတွေကို ရွေးတာလည်း Facility ရှိလို့လား၊ Capacity ရှိလို့လား ဆိုတဲ့မေးခွန်း ခုနက ဆရာကြီး ဦးခင်မောင်ရီတို့လည်း ဆွေးနွေးသွားပါတယ်။ ဥက္ကဋ္ဌကြီးခင်ဗျား။ ဥက္ကဋ္ဌကြီးကို လေးလေးနက်နက် တင်ပြချင်တာကတော့ ဥက္ကဋ္ဌကြီး လည်း သိတဲ့အတိုင်းပါပဲ။ ကျွန်တော့်ရဲ့ ဖခင်ဟာ ပြန်ကြားရေးဝန်ကြီးဌာနမှာ ညွှန်ကြားရေးမှူးချုပ် အဖြစ် ဆယ်စုနှစ်တစ်ခုကြာ တာဝန်ထမ်းဆောင်ခဲ့ပါတယ်။ ကျွန်တော်ဟာ ပြန်ကြားရေးဝန်ကြီးဌာန အပေါ်မှာ အင်မတန်မှ သံယောဇဉ်ရှိပါတယ်။ အဲဒီတော့ နိုင်ငံတကာမှာလည်း ဒီလို ပြန်ကြားရေးနှင့်ပြည်သူ့ဆက်ဆံရေးဦးစီးဌာနတွေက ထိထိရောက်ရောက် ဆောင်ရွက်နိုင်ရင် တို့နိုင်ငံက ပြန်ကြားရေးနှင့်ပြည်သူ့ဆက်ဆံရေးဦးစီးဌာနတွေဟာလည်း ဒီ ကွက်လပ်လေးကို ဖြည့်ဆည်းပေးရင် ပြည်သူတွေအတွက် အင်မတန်အကျိုးရှိမှာပဲ ဆိုတဲ့ စိတ်စေတနာနဲ့ တင်ပြခြင်း ဖြစ်ပါတယ်။ ခုန ဒုတိယဝန်ကြီး ရှင်းလင်းပြသွားသလိုပါပဲ။ သတင်းပြန်ကြားရေး ကော်မတီတစ်ခု ဖွဲ့စည်းပြီးဆောင်ရွက်မယ်ဆိုရင်တော့ အင်မတန် သင့်လျော်ပါတယ်။ ဒါပေမဲ့ ဘယ်ရုံးကို သုံးမလဲ။ Focd ရုံးအနေနဲ့ပါ။ ပြန်ကြားရေးနှင့်ပြည်သူ့ဆက်ဆံရေးဦးစီးဌာနကို စဉ်းစားတာက၊ ဘာဖြစ်လို့လဲဆိုတော့၊ အသစ်တစ်ခု ထူထောင်ရမှာထက် ပြန်ကြားရေးနှင့်ပြည်သူ့ဆက်ဆံရေးရုံး တွေဟာ နိုင်ငံအနှံ့မှာ (၄၀၀)ကျော် တည်ရှိနေပါတယ်။ ဒီအတွက်ကြောင့်မို့လို့ ပြန်ကြားရေးနှင့်ပြည်သူ့ဆက်ဆံရေးရုံးကို အခြေခံပြီးတော့ ခုနလို သတင်းပြန်ကြားရေးကော်မတီ ဖွဲ့စည်းပြီးတော့ဆောင်ရွက်ပေးပါ။ ဒီလို ဆောင်ရွက်တဲ့ နေရာမှာလည်း တိုင်းအဆင့်မှာ စပြီးတော့ ဆောင်ရွက်နိုင်တယ်ဆိုရင် တိုင်းအဆင့်မှာ ဆောင်ရွက် ပေးပါ။ ပြီးတော့မှ ခရိုင်၊ ခရိုင်ကနေမှ မြို့နယ်အဆင့်ဆင့် ရေရှည်စီမံကိန်းတစ်ရပ်နဲ့ဆောင်ရွက်သွားဖို့ ဆိုလိုတင်ပြခြင်း ဖြစ်ပါတယ် ဥက္ကဋ္ဌကြီးခင်ဗျား။ ဒါကြောင့်မို့လို့ ဒီအဆိုကို ခုန ဆရာကြီး ဦးခင်မောင်ရီ တင်ပြသလိုပါပဲ။ ရေရှည်မှာ ဆောင်ရွက်ဖို့ နိုင်ငံတော်အစိုးရကို လေးလေးနက်နက် အကြံပြု တိုက်တွန်းတယ် ဆိုတဲ့အနေနဲ့ လွှတ်တော်ကနေပြီးတော့ ဆုံးဖြတ် ဆောင်ရွက်ပေးပါရန် ဥက္ကဋ္ဌကြီးထံမှတစ်ဆင့် လေးစားစွာပန်ကြားအပ်ပါတယ် ခင်ဗျား။ ကျေးဇူးတင်ပါတယ်။အားလုံးကို။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ရန်ကုန်တိုင်း ဒေသကြီး မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး တင်သွင်းတဲ့ မြို့နယ်အသီးသီးရှိ ပြန်ကြားရေးနှင့် ပြည်သူ့ဆက်ဆံရေးရုံးများကို အစိုးရဌာနဆိုင်ရာများ၏ လုပ်ငန်းများနှင့်စပ်လျဉ်းသည့် ပြည်သူများအတွက် သတင်းအချက်အလက် စုံစမ်းရေးဌာနများ (Public Information Center) အဖြစ် ထူထောင်ပေးသွားရန် ပြည်ထောင်စုအစိုးရအား တိုက်တွန်း ကြောင်း အဆိုကို အတည်ပြုရန် သဘောတူမတူ လွှတ်တော်ရဲ့ အဆုံးအဖြတ် ရယူပါမယ်</speech>
<speech type="speaker">လွှတ်တော်ရဲ့ အဆုံးအဖြတ် ရယူရာတွင် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ (တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြုတဲ့ နည်းလမ်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ ကန့်ကွက်မဲများတဲ့အတွက် ဒေါက်တာမြတ်ဉာဏစိုး ရဲ့ အဆိုကို အတည်မပြု ကြောင်း ကြေညာပါတယ်။(ဩဘာသံများ)</speech>
</motion>
<motion>
<title>ဦးကျော်ဒင် (ခ) ဦးလေးရယ်၊ ကယားပြည်နယ် မဲဆန္ဒနယ်အမှတ် (၂) ၏ နိုင်ငံတော်တွင် ပြည်ထောင်စုအဆင့် တိုင်းရင်းသားရေးရာဝန်ကြီးဌာန ဖွင့်လှစ်ပေးရန် ပြည်ထောင်စု အစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံ ဆွေးနွေးရန် သင့်/မသင့်အဆုံးအဖြတ်ရယူခြင်း</title>
<speech type="speaker">အစီအစဉ်(၉)ကို ဆောင်ရွက်မှာ ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ကယားပြည်နယ် မဲဆန္ဒနယ်အမှတ်(၂)မှ ဦးကျော်ဒင်(ခ)ဦးထေရယ် က နိုင်ငံတော်တွင် ပြည်ထောင်စုအဆင့် တိုင်းရင်းသားရေးရာဝန်ကြီးဌာန ဖွင့်လှစ်ပေးရန်နှင့် စပ်လျဉ်းတဲ့ အဆိုတစ်ရပ် တင်သွင်းလိုကြောင်း အမျိုးသား လွှတ်တော်သို့ ပေးပို့ထားပါတယ်</speech>
<speech type="speaker">ဦးကျော်ဒင်(ခ) ဦးလေးရယ် အဆိုတင်သွင်းဖို့ ဖြစ်ပါတယ်။</speech>
<speech><mp id="14">ဦးကျော်ဒင်(ခ) ဦးထေရယ် ကယားပြည်နယ် မဲဆန္ဒနယ်အမှတ်(၂)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနဲ့ အမျိုးသားလွှတ်တော် ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါကြောင်း ဆုမွန်ကောင်းတောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် တိုင်းရင်းသားရေးရာကော်မတီဝင် ဦးကျော်ဒင်(ခ) ဦးလေးရယ် ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတော်တွင် ပြည်ထောင်စုအဆင့် တိုင်းရင်းသားရေးရာဝန်ကြီးဌာန ဖွင့်လှစ်ပေးရန် ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်းသွားမှာ ဖြစ်ပါတယ်။ အဆိုနဲ့ပတ်သက်ပြီး ပထမအကြိမ် အမျိုးသားလွှတ်တော် တတိယပုံမှန် အစည်းအဝေးနဲ့ စတုတ္ထပုံမှန်အစည်းအဝေးကြား လွှတ်တော်ရပ်ထားနေစဉ်ကာလတွင်း ပြည်သူ့ လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်ရေးကော်မတီနဲ့ အမျိုးသားလွှတ်တော် တိုင်းရင်းသားရေးကော်မတီတို့ ပူးပေါင်းပြီး တိုင်းရင်းသားရေးရာကိစ္စများ မြှင့်တင်ပေးနိုင်ရန်အတွက် ၂၀၁၂ ခုနှစ်၊ မေလ နောက်ဆုံးပတ်မှ ဇွန်လ ဒုတိယပတ်ထိ တိုင်းဒေသကြီး(၇)ခုနဲ့ ပြည်နယ်(၇)ခုသို့ ကွင်းဆင်းလေ့လာခဲ့ကြပါတယ်။ ထိုသို့ ကွင်းဆင်းရာမှာ တိုင်းရင်းသားပြည်သူများက တိုင်းဒေသကြီးနဲ့ ပြည်နယ်များတွင် တိုင်းရင်းသားရေးရာဝန်ကြီးများ ရှိသော်လည်း ပြည်ထောင်စုအဆင့်တွင် တိုင်းရင်းသားရေးရာဝန်ကြီး မရှိသောကြောင့် ရှိသင့်ကြောင်း တင်ပြကြပါတယ်။ ပြည်နယ်အဆင့် တိုင်းရင်းသားရေးရာကိစ္စများကို ပြည်နယ်တိုင်းရင်းသားရေးရာ ဝန်ကြီးမှ ဆောင်ရွက်ပြီး အရေးကြီးသောကိစ္စရပ်များ ပြည်ထောင်စုတစ်ခုလုံးနဲ့ သက်ဆိုင်သော တိုင်းရင်းသားရေးရာကိစ္စရပ်များကို ပြည်ထောင်စုတိုင်းရင်းသားရေးရာ ဝန်ကြီးမှ ဆောင်ရွက် ပေးစေလိုကြောင်း အကြံပြု တင်ပြခဲ့ကြပါတယ်။ တစ်တိုင်း တစ်ပြည်လုံးနဲ့ သက်ဆိုင်တဲ့ ကိစ္စရပ်ကို ပြည်ထောင်စုတိုင်းရင်းသားဝန်ကြီးမှ ဆောင်ရွက်ပေးမှသာလျှင် ပိုမိုထိရောက်မည်ဟု ယုံ ကြည်ပါတယ်။ အကြောင်းမှာ ကျွန်တော်တို့ ပြည်ထောင်စု မြန်မာနိုင်ငံတော်သည် ပြည်ထောင်စုမပြို ကွဲရေး၊ တိုင်းရင်းသား စည်းလုံးညီညွတ်မှု မပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးတည်းဟူသော တို့တာဝန်အရေး သုံးပါးကို အမြဲတစေ ဦးထိပ်ပန်ဆင်ပြီး ထိန်းသိမ်းစောင့်ရှောက်ရမည်ဖြစ်တဲ့အတွက် ပြည်ထောင်စုအဆင့် တိုင်းရင်းသားရေးရာ ဝန်ကြီးဌာန ဖွင့်လှစ်ပြီး ထားရှိမှသာလျှင် အဆိုပါ တို့ တာဝန် အရေးသုံးပါးကို ပိုမို အကောင်အထည်ဖော်ဆောင်ရွက်နိုင်မယ်လို့ အလေးအနက် ခံယူပါတယ်။ နိုင်ငံတော်ဖွဲ့စည်းပုံ အခြေခံဥပဒေ ပုဒ်မ ၂၀၂ တွင် နိုင်ငံတော်သမ္မတသည် လိုအပ်လျှင် ဝန်ကြီးအဖွဲ့ ဖွဲ့စည်းခြင်း၊ ခန့်အပ်ခြင်းများ ဆောင်ရွက်နိုင်ကြောင်း ပြဋ္ဌာန်းပါရှိ ပါတယ်။ သို့ပါ၍ ပြည်ထောင်စုအဆင့် တိုင်းရင်းသားရေးရာဝန်ကြီးတစ်ပါးနှင့် ဝန်ကြီးဌာန ဖွဲ့စည်းနိုင်ရေးအတွက် ပြည်ထောင်စု အစိုးရအား တိုက်တွန်းကြောင်းအဆိုကို ပြည်သူ့လွှတ်တော် တိုင်းရင်းသား ရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီ၊ အမျိုးသားလွှတ်တော် တိုင်းရင်းသား ရေးရာကော်မတီနှစ်ရပ် ဥက္ကဋ္ဌများ၏ တာဝန်ပေးချက်အရ တိုင်းရင်းသားပြည်သူများ၏ ကိုယ်စား အမျိုးသားလွှတ်တော် ဥက္ကဋ္ဌကြီးမှတစ်ဆင့် ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ် ခင်ဗျား။ (ဩဘာသံများ)</speech>
<speech type="speaker">အဆိုကို ထောက်ခံမယ့်သူရှိပါက ဆက်လက်ဆောင်ရွက်ဖို့ ဖြစ်ပါတယ်</speech>
<speech><mp id="10">ဦးစိုင်းမြမောင်၊ ကချင်ပြည်နယ် မဲဆန္ဒနယ်အမှတ်(၁၀)</mp>လေးစားရတဲ့ အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာပထမ ဂါရဝပြု အပ်ပါတယ်။ ကယားပြည်နယ် မဲဆန္ဒနယ်အမှတ်(၂)မှ ဦးကျော်ဒင်(ခ)ဦးထေရယ် နိုင်ငံတော်တွင် ပြည်ထောင်စုအဆင့် တိုင်းရင်းသားရေးရာဝန်ကြီး ဌာန ဖွင့်လှစ်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ကချင်ပြည်နယ် မဲဆန္ဒနယ်အမှတ်(၁၀) မှ အမျိုးသားလွှတ်တော် ကိုယ်စားလှယ် ကျွန်တော် ဦးစိုင်းမြမောင် မှ ထောက်ခံပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဦးကျော်ဒင်(ခ) ဦးလေးရယ် တင်သွင်းတဲ့အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ အဆိုမှာ နိုင်ငံတော်တွင် ပြည်ထောင်စုအဆင့် တိုင်းရင်းသားရေးရာဝန်ကြီးဌာန ဖွင့်လှစ်ပေးရန် ပြည်ထောင်စုအစိုးရအား တိုက်တွန်းကြောင်း ဖြစ်ပါတယ်။ ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်</speech>
<speech type="speaker">အဆိုကိုလက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">အဆိုကိုလက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ်များ ရှိပါသလား ခင်ဗျား။ အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် မရှိတဲ့အတွက် ဦးကျော်ဒင်(ခ) ဦးလေးရယ် ရဲ့ အဆိုကို လက်ခံဆွေးနွေးရန် လွှတ်တော်က သဘောတူကြောင်း ကြေညာပါတယ်။(ဩဘာသံများ)</speech>
<speech type="speaker">ဦးကျော်ဒင်(ခ)ဦးလေးရယ် တင်သွင်းတဲ့ အဆိုကို ဆွေးနွေးမယ့် လွှတ်တော် ကိုယ်စားလှယ်များ အစည်းအဝေးရပ်နားတဲ့အခါ အမျိုးသားလွှတ်တော်ဌာန၊ ဒုတိယ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ မနက်ဖြန်မှာ ပြည်ထောင်စုလွှတ်တော် အစည်းအဝေးကျင်းပမှာ ဖြစ်ပါတယ်။ ကျင်းပပြီးတဲ့အခါမှာတော့ (၂)နှစ်မြောက် နေ့လယ်စာ စားပွဲလည်း ဆောင်ရွက်မှာ ဖြစ်ပါတယ်။ ယနေ့မှာတော့ ညနေ(၃)နာရီ တိတိမှာ ဂျပန်-မြန်မာချစ်ကြည်ရေးအတွက် ရိုက်ကူးထားတဲ့ သွေး ရုပ်ရှင်ဇာတ်ကားကို သဘင်ဆောင်မှာ ပြသပြီးတော့ ညပိုင်းမှာ ညစာနဲ့ တည်ခင်းဧည့်ခံသွားမှာ ဖြစ်ပါတယ်</speech>
</motion>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် (၁၁)ရက်မြောက်နေ့ အစည်းအဝေး ရပ်နားကြောင်းနှင့် (၁၂)ရက်မြောက်နေ့ အစည်းအဝေးဆက်လက်ကျင်းပမည့် နေ့ရက်နှင့် အချိန်ကို ကြေညာခြင်း</title>
<speech type="speaker">ယခု အမျိုးသား လွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက် နေ့ကို ရပ်နားပါမယ်။ ပထမအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေး (၁၂)ရက်မြောက်နေ့ ကျင်းပမည့်နေ့ရက်နှင့် အချိန်ကို ကြိုတင်အသိပေးမည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌကြီး ပြန်လည်ထွက်ခွာပါပြီ ခင်ဗျား။</speech>
<speech type="mc">လေးစားအပ်ပါသော အမျိုးသားလွှတ်တော် ကိုယ်စားလှယ်များ ခင်ဗျား။ အစိုးရရဲ့ အာမခံချက်များ၊ ကတိများနဲ့ တာဝန်ခံချက်များ စိစစ်ရေးကော်မတီဟာ ကိုယ်စားတော်ကြီးများ မေးမြန်းခဲ့တဲ့မေးခွန်းများနဲ့ စပ်လျဉ်းပြီးတော့မှ သက်ဆိုင်ရာဝန်ကြီးဌာန များရဲ့ ဖြေကြားချက်များကို စိစစ်ပြီး သက်ဆိုင်ရာဝန်ကြီးဌာနများမှ တာဝန်ရှိ ပုဂ္ဂိုလ်များကို ဖိတ်ကြားဆွေးနွေးခဲ့ပါတယ်။ ယခုအခါ နိုင်ငံတော်ရဲ့ ရသုံးမှန်းခြေငွေစာရင်းနဲ့ စပ်လျဉ်းပြီး အမျိုးသားနှင့် ပြည်သူ့လွှတ်တော်တို့မှာရှိတဲ့ ကော်မတီများက ဝန်ကြီးဌာနအလိုက် ခွဲဝေတာဝန်ယူပြီးမှ စိစစ် လျက်ရှိပါတယ်။ လွှတ်တော်ကိုယ်စားလှယ်တော်ကြီးများအနေနဲ့ မိမိတို့မေးမြန်းထားတဲ့ မေးခွန်း များနဲ့ စပ်လျဉ်းပြီးမှ ဝန်ကြီးဌာနက ဆောင်ရွက်ပေးမည်ဟု ဖြေကြားခဲ့သည့် တာဝန်ခံချက်များအား ရသုံးခန့်မှန်းခြေငွေစာရင်းမှာ ထည့်သွင်းရေးဆွဲထားခြင်း ရှိ/မရှိ သိရှိနိုင်ရန်အတွက် သက်ဆိုင်ရာကော်မတီများနှင့် ဝန်ကြီးဌာနများ ဆွေးနွေးတဲ့အခါမှာ ကိုယ်စားလှယ်ကြီးများအနေနဲ့ ဝင်ရောက်ဆွေးနွေးနိုင်ပါကြောင်း အသိပေးတင်ပြအပ်ပါတယ် ခင်ဗျာ</speech>
<speech type="mc">အားလုံး ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး (၁၁)ရက်မြောက်နေ့ အစည်းအဝေးကို ၁၂၄၁ နာရီအချိန်တွင် ရပ်နားပါသည်။</p>
</postface>
</transcript>
</doc>
