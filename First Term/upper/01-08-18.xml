<doc>
<docinfo>
<docno>01-08-18.xml</docno>
<pdf>01-08-18.pdf</pdf>
<term value="01">ပထမအကြိမ်</term>
<legislature value="upper">အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့မှတ်တမ်း</title>
<date value='14-11-2013'>၁၃၇၅ ခုနှစ်၊ တန်ဆောင်မုန်းလဆန်း ၁၂ ရက် (၂၀၁၃ ခုနှစ်၊ နိုဝင်ဘာလ ၁၄ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့ အစီအစဉ်ကို နံနက် ၁၀၀၀ နာရီ အချိန်၌ စတင်ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် ဦးခင်အောင်မြင့် က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံး က ဆောင်ရွက် ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type="mc">အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးရဲ့ (၁၈)ရက်မြောက်နေ့ အစီအစဉ် စတင်ပါတော့မယ်</speech>
<speech type="mc">အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီ ခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့မှာ လှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၀) ဦးရှိပြီး ဒီကနေ့ အစည်းအဝေးကို (၁၉၀)ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း၏ (၈၆.၃၆)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန်လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ နည်းဥပဒေ ၂၀၊ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ အမျိုးသားလွှတ်တော်ဆိုင်ရာ နည်းဥပဒေ ၂၁၊ နည်းဥပဒေခွဲ(က)နဲ့ (ဂ) တို့အရ အစည်းအဝေး စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော် ဆိုင်ရာ နည်းဥပဒေ ၄၊ နည်းဥပဒေခွဲ(ခ)အရ ပထမအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးရဲ့ (၁၈)ရက်မြောက်နေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်</speech>
<title>အမျိုးသားလွှတ်တော် ကိုယ်စားလှယ်များခွင့်ပန်ကြားခြင်း</title>
<speech type="speaker">ယနေ့ ခွင့်ပန်ကြားတဲ့ လွှတ်တော်ကိုယ်စားလှယ်များစာရင်းကို ဖတ်ကြားတင်ပြပါ့မယ်</speech>
<speech type="speaker">ဦးခက်ထိန်နန်၊ ကချင်(၁)၊ ကိုယ်တိုင်ဆောင်ရွက်ရန်။ ဦးသက်လင်း၊ ဧရာဝတီ(၈)၊ ကိုယ်တိုင်ဆောင်ရွက်ရန်။ ဦးစောသန်းထွန်း၊ ကရင်(၄)၊ ဘုံကထိန်ကိစ္စ။ ဦးမြအုန်း၊ နံနက်ပိုင်းခွင့်၊ ကချင်(၈)၊ ကိုယ်တိုင်ဆောင်ရွက်ရန်၊ ဦးဆွန်ဒုတ်ကျင့်၊ ချင်း(၆)၊ ခရီးစဉ်။ ဦးနိန်းခင်းပေါင်၊ ချင်း(၇)၊ ကိုယ်တိုင်ဆောင်ရွက်ရန်။ ဦးစိုးဝင်း၊ ဧရာဝတီ(၂)၊ ကျန်းမာရေး။ ဦးမြင့်လှိုင်၊ ရခိုင်(၁၂)၊ မိသားစု ကိစ္စ။ ဦးစိုးဟန်လင်း၊ ဧရာဝတီ(၁)၊ ကျန်းမာရေး။ ဦးခမ်ဆင်းမုန်၊ ချင်း(၅)၊ ခရီးစဉ်ကိစ္စ။ ဦးစိုင်းဝင်းမောင်၊ ရှမ်း(၅)၊ ကျန်းမာရေး။ ဦးမင်းဦး၊ ပဲခူး(၇)၊ ဆေးကုသမှု။ ဒေါ်ခင်ဝိုင်းကြည်၊ ရန်ကုန်(၁)၊ ကိုယ်တိုင်ဆောင်ရွက်ရန်။ ဦးဘရန်ရှောင်၊ ကချင်(၃)၊ ကိုယ်တိုင်ဆောင်ရွက်ရန် တို့ဖြစ်ပါတယ်။ ယခု တင်ပြခဲ့တဲ့ ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၀)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၆)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၁၄)ဦး ဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ (၃၀) ဦးဖြစ်ပြီး ခွင့်မဲ့ပျက်ကွက်သူ မရှိပါ။ အမျိုးသားလွှတ်တော်ဆိုင်ရာ နည်းဥပဒေ ၄၊ နည်းဥပဒေခွဲ(ဂ)၊ နည်းဥပဒေခွဲငယ်(၂) အရ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက်ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်ကအတည်ပြု တဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြု မှတ်တမ်း တင်ကြောင်း ကြေညာပါတယ်။</speech>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ်(၅)ကို ဆောင်ရွက်ပါမယ်။ အမျိုးသားလွှတ်တော် ကိုယ်စားလှယ် များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ်ကို ဆောင်ရွက်မှာ ဖြစ်ပါတယ်။ ယခု လွှတ်တော်ကိုယ်စားလှယ် သုံးဦး မေးမြန်းတဲ့ မေးခွန်းတွေဟာ လယ်ယာ စိုက်ပျိုးရေးနှင့်ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်း မေးမြန်း ပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>လှည်းကူးမြို့နယ်၊ ငမိုးရိပ်ချောင်းရိုးတစ်လျှောက်ရှိ တောင်သူလယ်သမားများ၏ လယ်ယာမြေများ ရေကြီးနစ်မြုပ်မှုမှ ကာကွယ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ ဦးဆွေအောင် က လှည်းကူးမြို့နယ်၊ ငမိုးရိပ်ချောင်းရိုးတစ်လျှောက်ရှိ တောင်သူလယ်သမားများ၏ လယ်ယာမြေများ ရေကြီးနစ်မြုပ်မှုမှ ကာကွယ်ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်း သည့်မေးခွန်း မေးမြန်းဖို့ ဖြစ်ပါတယ်</speech>
<speech><mp id="144">ဦးဆွေအောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)</mp>လေးစားရပါ သော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုအဆင့် ဒုတိယဝန်ကြီးများ၊ အမျိုးသား လွှတ်တော်ကိုယ်စားလှယ်များနဲ့ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာ ခြင်းနဲ့ ပြည့်စုံကြပါစေလို့ ဦးစွာပဏာမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး အမှတ်(၁၂)မဲဆန္ဒနယ်မြေမှ အမျိုးသားလွှတ်တော်ကိုယ်စားလှယ် ဦးဆွေအောင် ဖြစ်ပါတယ်။ ကျွန်တော့်အနေနဲ့ လှည်းကူးမြို့နယ်၊ ငမိုးရိပ်ချောင်းရိုးတစ်လျှောက်ရှိ တောင်သူ လယ်သမားများ၏ လယ်ယာမြေများ ရေကြီးနစ်မြုပ်မှုမှ ကာကွယ်ဆောင်ရွက်ပေးရန် အစီအစဉ် ရှိ/ မရှိနဲ့ စပ်လျဉ်းတဲ့ မေးခွန်းကို မေးမြန်းမှာ ဖြစ်ပါတယ်။ မေးမြန်းတဲ့နေရာမှာ ကျွန်တော်တို့ မှတ်တမ်း ဓာတ်ပုံများကိုလည်း ကျွန်တော်ပူးတွဲတင်ပြပါ့မယ်။ ဒီကိစ္စနဲ့ ပတ်သက်ပြီးတော့မှ ရန်ကုန်တိုင်းဒေသကြီး၊ လှည်းကူးမြို့နယ် ငမိုးရိပ်ချောင်းရိုး တစ်လျှောက်ရှိ တောင်သူလယ်သမားများ၏ လူနေမှုဘဝ မြင့်မားလာနိုင်မှုကို ရည်ရွယ်ပြီးတော့ လယ်သမားများ နွေစပါး၊ မိုးစပါး စိုက်ပျိုးနိုင်ရန်အတွက် စစ်ပင်ကျေးရွာအနီးမှာ ငမိုးရိပ် ရေထိန်းတံခါးကြီးကို ၂၀၀၃-၂၀၀၄ ခုနှစ်က စတင်တည်ဆောက်ပေးခဲ့ပါတယ်။ အထက်ပါ ရေထိန်း တံခါး တည်ဆောက် ပြီးတဲ့နောက်မှာ ငမိုးရိပ်ချောင်းဝန်းကျင်မှ လယ်သမားများစိုက်ပျိုးရေး အဆင်ပြေစွာ ရေကြီးနစ်မြုပ်မှု မရှိသလောက် အဆင်ပြေချောမွေ့စွာ နွေစပါး၊ မိုးစပါးများ စိုက်ပျိုး လုပ်ကိုင်နိုင်ခဲ့ကြပါတယ်။ သို့ရာမှာ ၂၀၁၀ ခုနှစ်ကမှ အဆိုပါရေထိန်းတံခါး ကျိုးသွားသဖြင့် နောက်ထပ် ရေထိန်းတံခါး နှင့်ယှဉ်လျက် ပေ (၄၀၀)ခန့်အကွာမှာ ရေထိန်းတံခါးအသစ်ကို ၂၀၁၂ ခုနှစ်၊ မတ်လ တွင် အပြီး တည်ဆောက်ပေးခဲ့ပါတယ်။ ရေထိန်းတံခါးအသစ် တည်ဆောက်ပြီးချိန်မှ ရေထိန်းတံခါးကို အမှီပြု စိုက်ပျိုးကြရာမှာ ယခုကဲ့သို့ နွေစပါး၊ မိုးစပါးများကို အဆင်ပြေ ချောမွေ့စွာ စိုက်ပျိုးနိုင်မှု စတင် ကျဆင်းလာခဲ့ရပါတယ်�� ဒီ တစ်နှစ်ထက်တစ်နှစ် ပိုမိုဆိုးဝါး လာပြီးတော့ ယခုနှစ်မိုးရာသီမှာ ငမိုးရိပ်ချောင်းဝဲ/ယာမှာရှိတဲ့ အနိမ့်ပိုင်းကျတဲ့ လယ်မြေများမှာ ကြိမ်ဖန်များစွာ ရေကြီးမှုကြောင့် လုံးဝ စိုက်ပျိုးနိုင်မှုမရှိတော့ပါ။ အချို့ အနိမ့်ပိုင်း မကျတကျလယ်များမှာ ရေကျချိန်ပြန်စိုက်၊ ရေကြီးရင် ပြန်သေ ပြီးတော့မှ တချို့မှာ(၃)ကြိမ်ထိ ပြန်စိုက်ရမှုများလည်း ဒါ ရှိနေပါတယ်။ စစ်ပင်၊ မလစ်၊ ဘိုးရင်ကလေး၊ မုဆိုးညောင်ပင်၊ လက်ပံကျေးရွာ အုပ်စုများတွင် အများဆုံး ဖြစ်နေကြပါတယ်။ ၂၆ -၉ -၂၀၁၃ ရက် နေ့က ကျွန်တော်ကိုယ်တိုင် တိုင်းဒေသကြီးလွှတ်တော်ကိုယ်စားလှယ် ဦးလှသန်း နဲ့ ကျွန်တော်တို့ အတွင်းရေးမှူး ဒေါက်တာအောင်မြတ်သူ နဲ့ ကျေးရွာအုပ်ချုပ်ရေးမှူးများကွင်းဆင်းပြီးတော့ လေ့လာခဲ့ကြပါတယ်။ ဒီဖော်ပြပါ ကွင်းဆင်း လေ့လာမှုများအရ ရေကြီးနစ်မြုပ် ရခြင်းရဲ့ ဖြစ်ပေါ်နိုင်ခြေရှိသော တွေ့ရှိချက်များကို လေ့လာတင်ပြအပ်ပါတယ်။ (၁)က အမှတ်(၇)လမ်းမပေါ်ရှိ ငမိုးရိပ်ချောင်းကို ဖြတ်၍ တည်ဆောက်ထားသော တံတားအောက်နှင့် အထက်ဘက်တွင် ငမိုးရိပ်ချောင်း BED Level မှ အပေါ်ရေမျက်နှာပြင် (၂၄) ပေခန့် အနက်ရှိနေပါတယ်။ (၂)က တံတား၏အထက် ပေ(၃၀၀)ခန့်အကွာမှာ ရေတံခါး အထိ ငမိုးရိပ်ချောင်း BED level အနက် (၅)ပေ၊ (၆)ပေ၊ (၇)ပေခန့်အထိသာ ရှိနေပါတယ်။ (၃)က ရေ တံခါးအောက်ဘက်ထိပ်မှ ဆင်ဖုံရေတံခါးနှင့် ငမိုးရိပ်ချောင်းဆုံရာထိ သုံးနှစ်ပိုင်းတစ်ပိုင်းမိုင်ခန့် ငမိုးရိပ်ချောင်း BED Level (၅)ပေ၊ (၆)ပေ၊ (၇)ပေခန့်သာရှိပါတယ်။ ဒါဟာလည်း မိမိတို့ကိုယ်တိုင် တိုင်းထွာချက်အရ သိရှိရခြင်းဖြစ်ပါတယ်။ (၄)က ဆင်ဖုံရေတံခါးနှင့် ဆုံရာအောက်ဘက် တစ်လျှောက် မှာ ငမိုးရိပ်ချောင်း BED Level မှ အပေါ်ရေမျက်နှာပြင်အထိ (၁၇)ပေ၊ (၁၈)ပေ အနက်အထိ ရှိနေပါတယ်။ နောက်(၅) ငမိုးရိပ်ချောင်း၏ မူလရေအနက်နှင့် ရေတံခါးဝန်းကျင်တွင် ငမိုးရိပ် ချောင်း(၄)မိုင်ခန့် အရှည်တွင် ငမိုးရိပ်ချောင်း ရေအနက်နှင့် (၁၀)ပေမှ (၁၇)ပေထိ ကွာဟနေ သည်ကို တိုင်းထွာချက်များအရ သိရှိရပါတယ်။ ထိုကွာဟချက်ဖြစ်ရခြင်းမှာ ရေတံခါး အထက်အောက် (၄)မိုင်ခန့် ငမိုးရိပ်ချောင်းတစ်လျှောက်တွင် နွံများနှင့် သဲသောင်များ ဖို့လျက်ရှိပြီး တိမ်ကောနေခြင်း ဖြစ်ပါတယ်။ ရေစီးနှုန်းနှင့် ရေထွက်ပမာဏမှာ ပုံမှန်မဟုတ်သော ရေထွက်နှုန်းနှင့် ထွက်နေသော ကြောင့် ဖြစ်ပါတယ်။ နောက်တစ်ချက်က ငမိုးရိပ်ချောင်းအတွင်းသို့ ရေကြီးနစ်မြုပ်နေသော လယ်ကွင်းများမှာ ရေထွက်ပေါက်များဖြစ်သည့် မလစ်ရေထိန်းတံခါးဟောင်း၊ ပေါက်တောရိုး(ခေါ်) ကျူတောရိုး၊ တော် တစ်မတ်ရိုး၊ ရေတံခါးအထက်အောက်တို့မှာ နွံများနှင့် ဒိုက်များပိတ်ဆို့နေခြင်းကြောင့် အလျင်အမြန် ရေကျဆင်းမှုကို အဟန့်အတားဖြစ်နေခဲ့၍လည်း ရေကြီးနစ်မြုပ်နေရခြင်း အကြောင်းတစ်ခု အပါ အဝင်ဖြစ်ခဲ့ပါတယ်။ အထက်ဖော်ပြပါ တွေ့ရှိချက်များအရ အောက်ဖော်ပြပါ အချက်များကို ဆောင်ရွက် ပေးနိုင်ပါရန် တင်ပြအပ်ပါတယ်။ ကျွမ်းကျင်ပညာရှင်များကို ကွင်းဆင်း၍ အထက်ဖော်ပြပါ (၂)လ၊ (၃)လခန့် ရေကြာနစ်မြုပ်နေသော လယ်ဧက(၃၀၀၀)ကို ယခုနှစ်နွေစပါးစိုက်ပျိုးရန် အချိန်မီ ရေများ နှုတ်ထွက်အောင် ဆောင်ရွက်ပေးနိုင်ပါရန်။ နောက်တစ်ချက်က ရေတံခါးအောက် ငမိုးရိပ်ချောင်း တစ်လျှောက်(၄)မိုင်ခန့်အထိ ပိတ်ဆို့နေသော နုန်းတင်သောင်ထွန်းနေမှုများကို သင့်လျော်တဲ့ သောင်တူးစက် backhoe များနဲ့ တူးဖော်ပေးပါရန်။ နောက်တစ်ချက်က ရေကြီးနစ်မြုပ်နေသော လယ်ကွင်းများမှ ငမိုးရိပ်ချောင်းအတွင်းသို့ ရေထွက်ပေါက်များဖြစ်သော မလစ်ရေထိန်း တံခါးဟောင်း၊ ပေါက်တောရိုး(ခေါ်)ကျူတောရိုးသွယ်၊ တော်တစ်မတ်ရိုး၊ မလစ်ရိုးတို့၏ ရေတံခါး အထက်အောက် တို့တွင် ပိတ်ဆို့နေသော ဒိုက်နှင့် နွံများကို တူးဖော်ပေးပါရန်။ နောက်တစ်ချက်က နွေစပါး စိုက်ပျိုးမှုများ အောင်ရေရရှိပြီးချိန်တွင် ရေတံခါး၊ ရေထိန်းတံခါး၏ (၃)၊(၄)ပေါက်ကို အောက်ခြေအထိ ဖွင့်ထားပေးရန်။ ထိုသို့ဖွင့်ထားမှသာ ရေထိန်းထားစဉ် တည်ရှိနေသော နုန်းနှင့် နွံများကို ရေစီးနှင့် လိုက်ပါ ရှင်းလင်းသွားသဖြင့် ချောင်းကောမှုကို ဟန့်တားနိုင်မှာ ဖြစ်ပါတယ်။ ထိုသို့တံခါးပေါက်များ ဖွင့်ထားစဉ် ငမိုးရိပ်ဆည်မှလည်း ငမိုးရိပ်ချောင်းအတွင်းသို့ ရေချပေးနိုင်ရန် တိုင်းဆည်မြောင်းဦးစီးဌာနနှင့် ညှိနှိုင်းဆောင်ရွက်ပေးနိုင်ပါရန်။ နောက်တစ်ချက်က ပမာဏ များစွာသော ငမိုးရိပ်ချောင်းမှ ရေများသည် ထွက်ပေါက်အနေနဲ့ ပုဇွန်တောင်ချောင်းအတွင်းသို့ တစ်ခုတည်းသော ထွက်ပေါက်သာ ရှိနေ၍ လေးထောင့်ကန်၊ ကျည်စုပတ်ဝန်းကျင်များကို ဖြတ်၍ ပဲခူးမြစ်အတွင်းသို့ ခွဲချပေးနိုင်မည့် မြောင်းသစ်တစ်ခု တူးဖော်ပေးနိုင်ပါက အလွန်ပင် အဆင်ပြေ သွားမှာ ဖြစ်ပါတယ်။ အထက်ပါ အကြံပြုချက်၊ တင်ပြချက်များကို ဆောင်ရွက်ပေးနိုင်ပါက ငမိုးရိပ်ချောင်း ဝဲ/ ယာမှ ရေကြီးနစ်မြုပ်သော လယ်မြေများ အလျင်အမြန် ပမာဏများစွာ စီးဆင်းနိုင်မည် ဖြစ်သဖြင့် ကျေးရွာအုပ်စုမှ ရေမြုပ်ဧရိယာဧက(၃၀၀၀)ခန့် နှစ်စဉ်ရေကြီးနစ်မြုပ်မှုဒဏ်ခံရခြင်းမှ ကင်းဝေးပြီး လယ်သမားဦးကြီးများ သောကကင်းဝေးစွာနဲ့ မိမိတို့၏ လယ်ယာမြေများကို အချိန်နဲ့ တစ်ပြေးညီဆောင်ရွက်နိုင်ကြမှာ ဖြစ်ပါတယ်။ သို့ဖြစ်ပါ၍ ဒေသခံတောင်သူလယ်သမားများ၏ လယ်ယာမြေ များ ရေကြီးနစ်မြုပ်မှုမှ ကာကွယ်ပေးနိုင်ရန်အတွက် အထက်တင်ပြသည့် လုပ်ငန်းရပ်များအပေါ် စီစဉ်ဆောင်ရွက်ပေးရန် အစီအစဉ် ရှိ/မရှိနှင့် ရှိပါကလည်း မည်သည့်ကာလတွင် ဆောင်ရွက်ပေး နိုင်မည်ကို သိရှိလိုပါ၍ အမျိုးသားလွှတ်တော် ဥက္ကဋ္ဌကြီးမှတစ်ဆင့် ဒေသခံတောင်သူလယ်သမား များ၏ ကိုယ်စားမေးမြန်းရခြင်း ဖြစ်ပါတယ်ခင်ဗျား။ ကျေးဇူးအထူးတင်ရှိပါတယ်။</speech>
<title>ဆောမြို့နယ်၊ လောင်းရှည်ဒေသ၊ ရင်းကဲကျေးရွာ အထက်ပိုင်းတွင် ချင်ချောင်းကိုဆည်ပိတ်ခြင်းဖြင့် လယ်ဧက(၃၀၀) ဖော်ထုတ်ရရှိနိုင်ပြီး စလင်းချောင်းဖျားရှိ နတ်ကောင်းတောင်နှင့် အင်းတောင်ကို ဆည်ပိတ်ခြင်းဖြင့် လယ်ဧက(၂၀၀၀)ခန့်အား ရေပေးဝေနိုင်မည်ဖြစ်၍ ထိုဒေသ၌ ဆည်တည်ဆောက် ရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁၂)မှ ဦးလှဆွေ က ဆောမြို့နယ်၊ လောင်းရှည်ဒေသ၊ ရင်းကဲကျေးရွာ အထက်ပိုင်းတွင် ချင်ချောင်းကို ဆည် ပိတ်ခြင်းဖြင့် လယ်ဧက(၃၀၀) ဖော်ထုတ်ရရှိနိုင်ပြီး စလင်းချောင်းဖျားရှိ နတ်ကောင်းတောင်နှင့် အင်းတောင်ကို ဆည်ပိတ်ခြင်းဖြင့် လယ်ဧက(၂၀၀၀) ခန့်အား ရေပေးဝေနိုင်မည်ဖြစ်၍ ထိုဒေသ၌ ဆည်တည်ဆောက်ရန် အစီအစဉ် ရှိ/မရှိ နှင့် စပ်လျဉ်းသည့်မေးခွန်း မေးမြန်းဖို့ ဖြစ်ပါတယ်</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ၊ ကြွရောက် လာသော ပြည်ထောင်စုဝန်ကြီးများ၊ ကော်မရှင်အဖွဲ့ဝင်များ ကျက်သရေမင်္ဂလာအဖြာဖြာနဲ့ ပြည့်စုံကြပါစေလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးလှဆွေ ဖြစ်ပါတယ်။ ကျွန်တော် တင်ပြမေးမြန်းလိုတဲ့ မေးခွန်းကတော့ ဆောမြို့နယ်၊ လောင်းရှည်ဒေသ၊ ရင်းကဲကျေးရွာ အထက်ပိုင်းမှာရှိတဲ့ ချင်ချောင်းကို ဆည်ပိတ်ခြင်းဖြင့် လယ်ဧက(၃၀၀)ခန့် ဖော်ထုတ်ရရှိနိုင်ပြီးတော့ စလင်းချောင်းဖျားမှာရှိတဲ့ နတ်ကောင်းတောင်နဲ့ အင်းတောင်ကို ဆည်ပိတ်ခြင်းဖြင့် လယ်ဧက(၂၀၀၀)ခန့်ကို ရေပေးဝေနိုင်မှာ ဖြစ်တဲ့အတွက် အဲဒီဒေသမှာ ဆည်တစ်ခု တည်ဆောက်ပေးဖို့ အစီအစဉ် ရှိ/ မရှိဟူ၍ ဖြစ်ပါတယ်။ ဥက္ကဋ္ဌကြီးခင်ဗျား။ ဒီ မေးခွန်းကို မေးမြန်းရတဲ့ ရည်ရွယ်ချက်ကတော့ ကျွန်တော်တို့ လောင်းရှည်ဒေသဆိုတာ ဧရာဝတီတိုင်းလို၊ ပဲခူးတိုင်းလို၊ ရန်ကုန်တိုင်းလို လယ်တွေ၊ ယာတွေ တစ်မျှော်တစ်ခေါ်ကြီး တစ်ဆက်တစ်စပ်တည်းရှိတဲ့ ဒေသမဟုတ်ပါဘူး။ တောင်ကြို၊ တောင်ကြားမှာ လယ်ဧက (၁)ဧက၊ (၂)ဧက၊ (၄)(၅)(၁၀)ဧက အလွန်ဆုံး အဲဒီလောက်ပဲ တစ်ဆက်တစ်စပ်တည်း ဖော်ထုတ်ရတဲ့ လယ်ရှားပါးတဲ့ အရပ်ဒေသဖြစ်ပါတယ်။ လယ်ရှားပါးတဲ့ အရပ်ဖြစ်တဲ့အပြင် အဲဒီက လယ်တွေဟာ အားလုံး မိုးကောင်းသောက်တွေပဲ ဖြစ်ပါတယ်။ ဆည်ဟာ ဂန့်ဂေါခရိုင်မှာ ဆိုလို့ရှိရင် ကျွန်တော်တို့ တောင်ခရမ်းဆည်တစ်ခုပဲ ရှိပါတယ်။ အခုတော့ မေတ္တာတမံတည်ဆောက်လျက်ရှိ ပါတယ်။ အဲဒီတော့ ဆောမြို့နယ်၊ လောင်းရှည်ဒေသဟာ ကျွန်တော်တို့ မိုးကောင်းသောက် လယ်တွေဖြစ်နေတဲ့အတွက်ကြောင့် အဲဒါကို ရေသေချာဖို့ ကျွန်တော်တို့ လိုပါတယ်။ အဲဒါကြောင့်မို့လို့ ဆည်တည်ဆောက်ပေးနိုင်မယ်ဆိုရင် အင်မတန်သင့်လျော်ပါတယ်။ အဲဒီလောင်းရှည်ကို ကျွန်တော် ပြီးခဲ့တဲ့ စက်တင်ဘာလ ၅ ရက်နေ့က ကျွန်တော်ရောက်ရှိခဲ့ပါတယ်။ ရောက်ရှိတဲ့အခါမှာ ဒေသခံ တွေက ဒီအကြောင်းကို ကျွန်တော်ကို တင်ပြကြပါတယ်။ တင်ပြတော့ ကျွန်တော်လည်း ဒီဖြစ်နိုင်ခြေ ရှိ/မရှိကို ကွင်းဆင်းလေ့လာကြည့်ပါတယ်။ တကယ့် အစစ်အမှန်ဖြစ်နိုင်ခြေကတော့ ဆည်မြောင်း ဦးစီးဌာနက ကွင်းဆင်းလေ့လာတိုင်းထွာမှသာလျှင် အဖြေမှန်ကို ပေါ်မှာဖြစ်ပါတယ်။ အကယ်၍ တည်ဆောက်နိုင်မယ်ဆိုလို့ရှိရင်တော့ လယ်မြေရှားပါးတဲ့ လောင်းရှည်ဒေသဟာ ကျွန်တော်တို့ အဖိုး မဖြတ်နိုင်တဲ့ လယ်မြေဧက(၂၀၀၀)ကျော်ကို ရေသေချာသွားမှာဖြစ်ပြီးတော့ မြေရိုင်းဧက (၃၀၀) ကျော်ကိုလည်း ဖော်ထုတ်နိုင်မှာ ဖြစ်ပါတယ်။ အဲဒီနေရာမှာ ဆည်တည်ဆောက်လိုက်တဲ့အတွက်ကြောင့်မို့လို့ ကျေးရွာတွေ နစ်မြုပ် စရာလည်း မရှိပါဘူး။ သူက တောင်ကြို တောင်ကြားမှာ ဖြစ်တဲ့အတွက် ဘာရွာမှ မရှိတဲ့ အတွက်ကြောင့် အဲဒီနေရာမှာ ဆည်တည်ဆောက်မယ် ဆိုလို့ရှိရင် သ���ာဝပတ်ဝန်းကျင် ပျက်စီးမှု အနည်းဆုံးနဲ့ အကျိုးရှိမှု အများဆုံးဖြစ်မှာ ဖြစ်တဲ့အတွက်ကြောင့် အထက်ပါမေးခွန်းကို လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းတင်ပြအပ်ပါတယ် ခင်ဗျား။</speech>
<title>သဘာဝဘေးအန္တရာယ်နှင့် ပြောင်းလဲလာသော ရာသီဥတုနှင့်ကိုက်ညီပြီး ရေမြေဒေသနှင့် ကိုက်ညီ သည့် စပါးသီးနှံ မျိုးများ စီမံထုတ်လုပ်ထားခြင်း ရှိ/မရှိ နှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း က သဘာဝဘေးအန္တရာယ်နှင့် ပြောင်းလဲလာသော ရာသီဥတုနှင့်ကိုက်ညီပြီး ရေမြေဒေသနှင့် ကိုက်ညီသည့် စပါးသီးနှံမျိုးများ စီမံထုတ်လုပ်ထားခြင်း ရှိ/မရှိနှင့် စပ်လျဉ်းသည့်မေးခွန်း မေးမြန်းဖို့ ဖြစ်ပါတယ်</speech>
<speech><mp id="73">ဦးစောမော်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဒုတိယဝန်ကြီးများ၊ ကိုယ်စားလှယ်များ၊ ကော်မရှင် အဖွဲ့ဝင်များအားလုံး ကျက်သရေမင်္ဂလာအပေါင်းနှင့် ပြည့်စုံကြပါစေကြောင်း ဦးစွာ ဆုမွန်ကောင်းများ တောင်းရင်း ဂါဝရပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးစောမော်ထွန်း ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ယခုအခါမှာ ကမ္ဘာကြီးပူနွေးလာတဲ့အတွက် ကြောင့်မို့လို့ ရာသီဥတုတွေ ပြောင်းလဲဖြစ်ပေါ်နေပါတယ်။ မုတ်သုံမိုးဟာ ကျွန်တော်တို့နိုင်ငံကို (၁)လနောက်ကျပြီးဝင်သလို (၁)လစောပြီး ပြန်ထွက်ပါတယ်။ မိုးရွာရက်(၄၀)လောက် နည်းသွား မယ်လို့လည်း ခန့်မှန်းထားပါတယ်။ ယခင်က မိုးရွာရက်ဟာ (၁၂၀)ရှိခဲ့ပြီးတော့ ယခုအခါမှာ မိုးရွာ ရက်(၉၀)ခန့်သာ ပုံမှန်မုတ်သုံမိုး ရရှိမယ်လို့လည်း ဆိုပါတယ်။ တောင်တရုတ်ပင်လယ်နဲ့ ဘင်္ဂလား ပင်လယ်အော်က မုန်တိုင်းများဝင်ရောက်မှသာ မိုးရေကို ပိုမိုရရှိမှာဖြစ်ပါတယ်။ ရာသီဥတု ပြောင်းလဲ ဖောက်ပြန်မှုကြောင့် ကျွန်တော်တို့ ယခင်က မိရိုးဖလာစိုက်ပျိုးနေတဲ့ စပါးသီးနှံတွေဟာ အောင်ရေ အခက်အခဲလည်းရှိလာနိုင်ပါတယ်။ ဒါ့အပြင် ကျွန်တော်တို့ နိုင်ငံအတွင်းမှာ ရေကြီးခြင်း၊ ရေလျှံခြင်း ဆိုတာတွေဟာ အချို့ဒေသတွေမှာ တစ်ကြိမ်ထက်မက ပိုမိုပြီးတော့ ကြုံတွေ့နေရတာကိုလည်း တွေ့ရှိရပါတယ်။ ဒီလို မုတ်သုံမိုးများ ရွာရက်နည်းလာခြင်း၊ ရေကျသွားမှ ပြန်လည်ပြီး စိုက်ပျိုးရတဲ့ စပါးမျိုးတွေဟာ အချိန်မီ ရိတ်သိမ်းနိုင်မှာ လိုအပ်မှာ ဖြစ်တဲ့အတွက် ဤမေးခွန်းကို မေးရခြင်း ဖြစ်ပါတယ်။ ပြီးခဲ့တဲ့ အောက်တိုဘာလ ၂၈ ကနေပြီးတော့ နိုဝင်ဘာလ ၃ ရက်နေ့အထိ အခါလွန် မိုးရွာသွန်းတဲ့ အတွက်ကြောင့် ကျွန်တော်တို့ ပေါင်းလောင်းနဲ့ စစ်တောင်းမြစ်မှာရှိတဲ့ မြို့၊ ရွာများမှာ ရှိတဲ့ လယ်ယာမြေတွေ ရေကြီးနစ်မြုပ်ပြီးတော့ ပျက်စီးခဲ့ရပါတယ်။ လယ်ဝေးနဲ့ နေပြည်တော်မြို့ တစ်မြို့၊ ပဲခူးတိုင်းဒေသကြီးအတွင်းမှာရှိတဲ့ ရေတာရှည်၊ တောင်ငူ၊ ထန်းတပင်၊ အုတ်တွင်း စတဲ့ ဒေသတွေမှာ လယ်ဧက(၅၀၀၀၀)ကျော် ကျွန်တော်တို့ ရေနစ်မြုပ်ပါတယ်။ အဲဒီအထဲကမှ ဧက (၁၆၀၀၀)ခန့်ဟာ ပျက်စီးမယ်လို့လည်း ဒါ ခန့်မှန်းထားပါတယ်။ ပြည်သူ့လွှတ်တော်မှာလည်း ဒီ ရေဘေးကယ်ဆယ်ရေးနဲ့ အချိန်မီ လယ်သမားတွေ ပြန်လည်ပြီးတော့ ကျွန်တော်တို့ ဆောင်ရွက်နိုင်ဖို့အတွက် အဆိုတင်သွင်းသွားတာ ဆွေးနွေး သွားတာတွေကို တွေ့ရသလို နိုင်ငံတော်သမ္မတကိုယ်တိုင် ရေဘေးသင့်ဒေသတွေမှာ ကယ်ဆယ်ရေး လုပ်ငန်းများ ဆောင်ရွက်သွားတာကိုလည်း တွေ့ရှိရမှာ ဖြစ်ပါတယ်။ သို့ဖြစ်ပါ၍ သဘာဝဘေးအန္တရာယ်နဲ့ ပြောင်းလဲလာတဲ့ ရာသီဥတုနဲ့ကိုက်ညီပြီးတော့ ရေမြေဒေသနဲ့လည်း ကိုက်ညီတဲ့ စပါးသီးနှံမျိုးများကို စီမံထုတ်လုပ်ထားခြင်း ရှိ/မရှိကို သိရှိလိုတဲ့ အတွက် တောင်သူလယ်သမားများရဲ့ ကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံး ကို ကျေးဇူးတင်ပါတယ်။</speech>
<speech type="speaker">မေးခွန်းများနဲ့ပတ်သက်ပြီး လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id="83">ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည် တော်များခင်ဗျား။ မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ရန်ကုန်တိုင်းဒေသကြီး၊ အမှတ်(၁၂) မဲဆန္ဒနယ်၊ အမျိုးသားလွှတ်တော်ကိုယ်စားလှယ် ဦးဆွေအောင် ရဲ့ ကြယ်ပွင့်ပြမေးခွန်း အပေါ်မှာ လယ်ယာစိုက်ပျိုးရေးနဲ့ ဆည်မြောင်းဝန်ကြီးဌာန၊ ဝန်ကြီးကိုယ်စား ကျွန်တော် ဒုတိယဝန်ကြီး ဦးအုန်းသန်း မှ ရှင်းလင်းဖြေကြားမှာ ဖြစ်ပါတယ်။ ရန်ကုန်တိုင်းဒေသကြီး၊ အမှတ်(၁၂) မဲဆန္ဒနယ်၊ အမျိုးသားလွှတ်တော်ကိုယ်စားလှယ် ဦးဆွေအောင် ရဲ့ ကြယ်ပွင့်ပြမေးခွန်းဖြစ်တဲ့ တောင်သူ လယ်သမားများ၏ လယ်ယာမြေများ ရေကြီးနစ်မြုပ်မှ ကာကွယ်ဆောင်ရွက်ပေးရန် အစီအစဉ် ရှိ/မရှိ မေးခွန်းအပေါ် မှာ အောက်ပါအတိုင်း ပြန်လည်ဖြေကြားအပ်ပါတယ်။ ရန်ကုန်တိုင်းဒေသကြီး၊ လှည်းကူးမြို့နယ်၊ ငမိုးရိပ်ချောင်းရိုးတစ်လျှောက်ရှိ တောင်သူ လယ်သမားများ လူနေမှုဘဝမြင့်မားလာစေရန် ရည်ရွယ်၍ ငမိုးရိပ်ရေထိန်းတံခါးကို ဆည်မြောင်း ဦးစီးဌာနမှ ၂၀၀၃-၂၀၀၄ ခုနှစ်မှာ တည်ဆောက်ပေးခဲ့ပါတယ်။ အဆိုပါ ရေထိန်းတံခါး တည်ဆောက် ပေးခဲ့သဖြင့် ငမိုးရိပ်ချောင်းတစ်လျှောက်ရှိ လယ်မြေများတွင် နွေစပါး၊ မိုးစပါးများ ဧကပိုမို စိုက်ပျိုး နိုင်ခဲ့သကဲ့သို့၊ ငမိုးရိပ်ရေထိန်းတံခါးမှ ရေထိန်းညှိ ထုတ်လုပ်ပေးသည့်အတွက် ငမိုးရိပ်ချောင်း ရေကြီးရေလျှံမှုကို အထိုက်အလျောက် ကာကွယ်ပေးနိုင်ခဲ့ပါတယ်။ ငမိုးရိပ် ရေထိန်းတံခါးအသစ် တည်ဆောက်ပြီးစီးသည့်နောက်ပိုင်း အဆိုပါ ဒေသ၌ ရေကြီးနစ်မြုပ်မှု ဖြစ်ပွားရခြင်းမှာ ရာသီဥတုပြောင်းလဲမှုကြောင့် မိုးရွာသွန်းမှု ပိုမိုများပြားလာခြင်း၊ ယခင်တည်ရှိခဲ့သော ရေစီးရေလာလမ်းကြောင်းများတွင် မြို့ရွာ၊ ရပ်ကွက်၊ လမ်း၊ တာများ တိုးချဲ့ တည်ဆောက်လာခြင်းကြောင့် မူလရေထွက်ပေါက် ပိတ်ဆို့မှုများ ဖြစ်ပေါ်လာခြင်းနဲ့ ပဲခူးမြစ် အတွင်းသို့ စီးဝင်မည့် ရိုး၊ မြောင်းများ တိမ်ကောလာခြင်း စသည်တို့ကြောင့် ဖြစ်ပါတယ်။ သို့ဖြစ်ပါ၍ မိုးသည်းထန်စွာ ရွာသွန်းသည့်အချိန်နှင့် ငမိုးရိပ်ရေထိန်းတံခါး အောက်ပိုင်း ပင်လယ်ဒီရေတက်ရောက်သော ရေထချိန်တိုက်ဆိုင်ပါက ခေတ္တရေကြီးမှုများ ဖြစ်ပေါ်တတ်ပါတယ်။ ၂၀၁၃ ခုနှစ်တွင် ရေကြီးမှု ဖြစ်ပွားခဲ့သော်လည်း ငမိုးရိပ်ချောင်းမှ ပဲခူးမြစ်အတွင်းသို့ ရေထုတ်နုတ် တဲ့ ကျူရိုးချောင်း၊ ရှမ်းတဲကြီးရိုးနဲ့ ငမိုးရိပ်ချောင်း ချဲ့ခြင်း၊ ငမိုးရိပ်ရေထိန်းတံခါး အဟောင်းအနီးရှိ ရေလွှဲပေါက်ဖွင့်ပေးခြင်း စသည်တို့ကို ဆောင်ရွက်ခဲ့သည့်အတွက် ရေကြီးနစ်မြုပ်မှု အချိန်ကြာ မြင့်စွာ ဖြစ်ပေါ်ခဲ့ခြင်းမရှိဘဲ မိုးစပါးစိုက်ဧက အနည်းငယ် ထိခိုက်ပျက်စီးခဲ့ပါတယ်။ လွှတ်တော်ကိုယ်စားလှယ်ကြီး တင်ပြမေးမြန်းထားတဲ့ မေးခွန်းများအလိုက် ဆောင်ရွက် ထားရှိမှု အခြေအနေကို အောက်ပါအတိုင်း ဖြေကြားအပ်ပါတယ်။ မေးခွန်း(က) ကျွမ်းကျင် ပညာရှင်များကို ကွင်းဆင်း၍ အထက်ဖော်ပြပါ (၂)လ၊ (၃)လခန့်ကြာ ရေနစ်မြုပ်နေသော လယ်ဧက (၃၀၀၀)ခန့်ကို ယခုနှစ်နွေစပါးစိုက်ပျိုးရန် အချိန်မီ ရေများ နုတ်ထွက်အောင် ဆောင်ရွက်ပေးရန်နဲ့ ပတ်သက်ပြီးတော့ ရေကြီးနစ်မြုပ်မှုဖြစ်ပေါ်ခြင်းမှာ မိုးတွင်းကာလ၌ ရေထချိန်နှင့် တိုက်ဆိုင်ချိန်မှသာ ဖြစ်ပေါ်ခဲ့ခြင်းဖြစ်ပါတယ်။ ယခုမိုးနှောင်းကာလမှာ ရေကြီးနစ်မြုပ်မှု မဖြစ်သောကြောင့် လယ်ဧက (၃၀၀၀)ခန့်မှာ နွေစပါး အချိန်မီ ပြန်လည် စိုက်ပျိုးနိုင်မည် ဖြစ်ကြောင်း တင်ပြအပ်ပါတယ်။ မေးခွန်း(ခ) ရေထိန်းတံခါး အထက်အောက် ငမိုးရိပ်ချောင်းတစ်လျှောက်(၄)မိုင်ခန့် အရှည် ပိတ်ဆို့နေသော နုန်းတင်သောင်ထွန်းမှုများကို သင့်လျော်သော သောင်တူးစက် (backhoe) များနှင့် တူးဖော်ပေးပါရန်နဲ့ ပတ်သက်လို့ ငမိုးရိပ်ရေထိန်းတံခါး အောက်ဘက်ချောင်းရိုး တစ်လျှောက် အလျား(၄)မိုင်ခန့်တွင် ပိတ်ဆို့နေသော နုန်းတင်သောင်ထွန်းမှုများကို စက်ယန္တရားများဖြင့် တူးဖော်ဆောင်ရွက်ပေးရန် လိုအပ်ပါတယ်။ ဦးစားပေးအစီအစဉ် သတ်မှတ်ပြီးဆောင်ရွက် ပေးသွားမှာ ဖြစ်ပါတယ်။ မေးခွန်း(ဂ) ရေကြီးနစ်မြုပ်နေသော လယ်ကွင်းများမှ ငမိုးရိပ်ချောင်း အတွင်းသို့ ရေထွက်ပေါက်များဖြစ်သော မလစ်ရေထိန်းတံခါးဟောင်း ပေါက်တောရိုး (ခေါ်) တောရိုးသွယ်၊ တောသမတ်ရိုး၊ မလစ်ရိုးရဲ့ ရေတံခါးအထက်အောက်တို့တွင် ပိတ်ဆို့ နေသော ဒိုက်နှင့်နွံများကို တူးဖော်ပေးပါရန်နဲ့ ပတ်သက်လို့ လယ်ကွင်းများမှ ငမိုးရိပ်ချောင်း အတွင်းသို့ ရေထွက်ပေါက်များဖြစ်သော မလစ်ရေထိန်းတံခါးဟောင်း၊ ပေါက်တောရိုး (ခေါ်) ကျူတောရိုးသွယ်၊ တောသမက်ရိုး၊ မလစ်ရိုးရဲ့ ရေတံခါးအထက်အောက်တို့မှာ ပိတ်ဆို့နေတဲ့ ဒိုက်နှင့်နွံများ ပိတ်ဆို့နေမှုအား ၂၀၁၃ ခုနှစ် မေလနှင့် ဇွန်လများမှာ ဆောင်ရွက်ပေးပြီး ဖြစ်ပါတယ်။ အဆိုပါ နွံများ ရှင်းလင်းခြင်းလုပ်ငန်းနှင့် ချောင်းမြောင်းရှင်းလင်းခြင်း လုပ်ငန်းများကို တောင်သူ လယ်သမားများကလည်း တတ်နိုင်သလောက် ကူညီပါဝင် ဆောင်ရွက်ပေးခြင်းအားဖြင့် ပိုမို ထိရောက်မှာ ဖြစ်ပါတယ်။ ဌာနအနေနဲ့လည်း နှစ်စဉ်ဆောင်ရွက်ပေးနေတာ ဖြစ်ပါတယ်။ မေးခွန်း(ဃ) နွေစပါးစိုက်ပျိုးမှုများ အောင်ရေရရှိပြီးချိန်မှာ ရေထိန်းတံခါးရဲ့ လေးပုံ သုံးပုံပေါက်ကို အောက်ခြေအထိ ဖွင့်ထားပေးရန်၊ ထိုသို့ဖွင့်ထားမှသာ ရေထိန်းထားစဉ် တည်ရှိနေသော နုန်းနှင့် နွံများကို ရေစီးနှင့်လိုက်ပါ ရှင်းလင်းသွားသဖြင့် ချောင်းကောမှုကို ဟန့်ထားနိုင်မည် ဖြစ်ပါသည်။ ထို့သို့ တံခါးပေါက်များဖွင့်ထားစဉ် ငမိုးရိပ်ဆည်မှာလည်း ငမိုးရိပ်ချောင်းအတွင်းသို့ ရေချပေးနိုင်ရန် တိုင်းဆည်မြောင်းဦးစီးဌာနနှင့် ညှိနှိုင်းဆောင်ရွက်ပေးပါရန်နဲ့ ပတ်သက်လို့ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဆည်မြောင်းဦးစီးဌာနအနေနဲ့ ရေလှောင်တမံ၊ ရေလွှဲဆည်နှင့် ရေထိန်းတံခါးများ တည်ဆောက် ပြီးစီးပါက ရေတံခါးများ မည်သည့်အချိန်တွင် ဖွင့်ရမည်၊ ပိတ်ရမည် စသည့် ကာလသတ်မှတ်ချက်များကို အခြေအနေ၊ အချိန်အခါနှင့် ကိုက်ညီတဲ့ လုပ်ထုံးလုပ်နည်းများ (Rules and Regulctions)များ ရေးဆွဲထားပြီး အဆိုပါ လုပ်ထုံး လုပ်နည်းများ (Rules and Regulations)များ အတိုင်း ရန်ကုန်တိုင်းဒေသကြီး၊ ဆည်မြောင်းဦးစီးဌာနမှ ဆောင်ရွက်လျက်ရှိ ကြောင်း တင်ပြအပ်ပါတယ်။ မေးခွန်း(င) ပမာဏများစွာသော ငမိုးရိပ်ချောင်းမှ ရေများသည် ထွက်ပေါက်အနေဖြင့် ပုဇွန်တောင်ချောင်းအတွင်းသို့ တစ်ခုတည်းသော ထွက်ပေါက်သာရှိ၍ လေးထောင့်ကန်၊ ကျည်စု ပတ်ဝန်းကျင်များကို ဖြတ်၍ ပဲခူးမြစ်အတွင်းသို့ ဆွဲချပေးနိုင်မည့် မြောင်းသစ်(၁)ခု တူးဖော်ပေးရန် နှင့်ပတ်သက်လို့ ပမာဏများစွာသော ငမိုးရိပ်ချောင်းမှ ရေများသည် ပုဇွန်တောင်ချောင်းအတွင်းသို့ တစ်ခုတည်းသော ထွက်ပေါက်သာရှိနေ၍ လေးထောင့်ကန်၊ ကျည်စုပတ်ဝန်းကျင်များကို ဖြတ်၍ ရေနုတ်မြောင်းတူးဖော်ပြီး ပဲခူးမြစ်အတွင်းသို့ ရေထုတ်နိုင်ရန်အတွက် ဆည်မြောင်းဦးစီးဌာနမှ ကွင်းဆင်းလေ့လာထားရှိပြီး ဖြစ်ပါတယ်။ အဆိုပါ လုပ်ငန်းဆောင်ရွက်ပါက လုပ်ငန်း ပမာဏ ကြီးမားပြီး လယ်မြေများပေါ်ကို ဖြတ်သန်းပြီး တူးဖော်လုပ်ရမည်ဖြစ်သည့်အတွက် ဒေသခံများနှင့် ဆက်စပ်နေမှုများကြောင့် မလိုလားအပ်သော ဆုံးရှုံးမှုများ ဖြစ်ပေါ်မလာစေရန် ရန်ကုန်တိုင်း ဒေသကြီး အစိုးရအဖွဲ့၏ အစီအစဉ်ဖြင့် တောင်သူလယ်သမားများနှင့် ကြိုတင်ညှိနှိုင်း သဘော တူညီချက်ရယူသင့်ပါကြောင်း တင်ပြအပ်ပါတယ်။ အထက်ဖော်ပြပါ လုပ်ငန်းများဆောင်ရွက်နိုင်ရန်အတွက် ရန်ကုန်တိုင်းဒေသကြီး အစိုးရ အဖွဲ့အနေနဲ့ နိုင်ငံတော်အစိုးရသို့ ရန်ပုံငွေတောင်းပြီး ဆောင်ရွက်ရမည်ဖြစ်ပြီး လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာန၊ ဆည်မြောင်းဦးစီးဌာနမှ နည်းပညာနှင့် အကူအညီများ ကူညီပေး၍ လုပ်ငန်းများ အကောင်အထည်ဖော် ဆောင်ရွက်ပေးသွားမည် ဖြစ်ပါကြောင်း ဖြေကြား အပ်ပါတယ်။ အားလုံး ကျေးဇူးတင်ပါတယ်။ ဒုတိယ မကွေးတိုင်းဒေသကြီး အမှတ်(၁၂)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးလှဆွေရဲ့ ကြယ်ပွင့်ပြမေးခွန်းအပေါ်မှာ ဆက်လက်ပြန်လည် ဖြေကြားပေး သွားမှာ ဖြစ်ပါတယ်။ မကွေးတိုင်းဒေသကြီး အမှတ်(၁၂) မဲဆန္ဒနယ် အမျိုးသား လွှတ်တော် ကိုယ်စားလှယ် ဦးလှဆွေ ရဲ့ ကြယ်ပွင့်ပြမေးခွန်းဖြစ်တဲ့ ဆောမြို့နယ်၊ လောင်းရှည်ဒေသ၊ ရဲကင်းကျေးရွာ အထက်ပိုင်းတွင် ချင်ချောင်းကို ဆည်ပိတ်ခြင်းဖြင့် လယ်ဧက(၃၀၀) ဖော်ထုတ် ရရှိနိုင်ပြီး စလင်းချောင်းဖျားရှိ နတ်ကောင်းတောင်နှင့် အင်းတောင်ကို ဆည်ပိတ်ခြင်းဖြင့် လယ်ဧက (၂၀၀၀) ခန့်အား ရေပေးဝေနိုင်မည်ဖြစ်၍ ထိုဒေသ၌ ဆည်တည်ဆောက်ရန် အစီအစဉ် ရှိ/မရှိ မေးခွန်းအပေါ်မှာ အောက်ပါအတိုင်း ပြန်လည် ဖြေကြားအပ်ပါတယ်။ လွှတ်တော်ကိုယ်စားလှယ်ကြီး မေးမြန်းထားတဲ့ ဆောမြို့နယ်၊ ချင်ချောင်းဆည် ပိတ်ခြင်းနှင့် စလင်းချောင်းဖျားရှိ နတ်ကောင်းတောင်နှင့် အင်းတောင်ကို ဆည်ပိတ်ပြီး လုပ်ငန်းများ ဆောင်ရွက်ရန်အတွက် ဆည်မြောင်းဦးစီးဌာနအနေဖြင့် ယခင်က ကွင်းဆင်းစူးစမ်းလေ့လာမှုများ ဆောင်ရွက်ထားခြင်း မရှိသေးပါ။ အဆိုပါလုပ်ငန်း (၂)ခုကို အကောင်အထည်ဖော် ဆောင်ရွက် နိုင်ရန်အတွက် ဖြစ်မြောက်နိုင်စွမ်း ရှိ/မရှိကို ဦးစွာ စူးစမ်းလေ့လာမှုများ ဆောင်ရွက်ရမည် ဖြစ်ပါတယ်။ စူးစမ်းလေ့လာမှုများ (၁ လက်မ = ၁ မိုင် စကေး) မြေပုံပေါ်မှာ ပထမဦးစွာ လေ့လာမှု များ ဆောင်ရွက်ပြီး မြေပုံအရ ဖြစ်မြောက်နိုင်စွမ်းရှိမှသာ အမှန်တကယ် မြေပြင်ပေါ်တွင် မြေပြင် စူးစမ်းလေ့လာတိုင်းတာမှု၊ ဇလဗေဒနှင့် ဘူမိဗေဒဆိုင်ရာ စူးစမ်းလေ့လာမှုများကို ဆောင်ရွက် ရမည်ဖြစ်ပါတယ်။ အဆိုပါ စူးစမ်းလေ့လာမှုများအရ ရရှိလာသည့် အချက်အလက်များအပေါ် မူတည်ပြီး ဖြစ်မြောက်နိုင်စွမ်း ရှိ/မရှိကို ဆုံးဖြတ်ရမှာ ဖြစ်ပါတယ်။ ပထမအဆင့်အနေဖြင့် မြေပြင်စူးစမ်းလေ့လာမှု၊ ဇလဗေဒနှင့် ဘူမိဗေဒ စူးစမ်း လေ့လာမှုများအရ ဖြစ်မြောက်နိုင်စွမ်းရှိမည်ဆိုပါက ဆည်မြောင်းဦးစီးဌာန၏ ပညာရပ်နယ်ပယ် အသီးသီးမှ ကျွမ်းကျင်ပညာရှင်များပါဝင်တဲ့ ကော်မတီတစ်ရပ်ကို ဖွဲ့စည်းပြီး အဆိုပါ ကော်မတီ၏ ကွင်းဆင်းလေ့လာမှုဖြင့် ဒေသခံပြည်သူများထံမှ ၄င်းတို့၏ သဘောဆန္ဒအမှန်ကို သိနိုင်ရန် ဆန္ဒ ခံယူခြင်း၊ ဆည်တည်ဆောက်မည့် မြစ်၊ ချောင်းတစ်လျှောက်ရှိ ပြည်သူတို့၏ လူမှုစီးပွားရေးဘဝ ထိခိုက်နိုင်မှုအခြေအနေကို လေ့လာသုံးသပ်ခြင်း (Social Impact Assessment (SIA) နှင့် သဘာဝပတ်ဝန်းကျင်ထိခိုက်နိုင်မှုအခြေအနေကို လေ့လာသုံးသပ်ခြင်း(Environmental Impact Assessment (EIA)) တို့ကို ပြည့်ပြည့်စုံစုံ အချိန်ယူလေ့လာ၍ ခိုင်လုံသော အထောက်အထားများ ပေါ် အခြေခံပြီး သုံးသပ်ဝေဖန်ခြင်း၊ ဆည်တည်ဆောက်ရန် ဆုံးဖြတ်ပါက ဆည်ရေလွှမ်းခံရမည့် နေရာများ၌ အခြေချနေထိုင်ကြတဲ့ ဒေသခံပြည်သူများ၏ စားဝတ်နေရေး အပါအဝင် အသက် မွေးဝမ်းကျောင်းမှုလုပ်ငန်းများ၊ ပညာရေးနှင့် လမ်းပန်းဆက်သွယ်ရေး စသည်တို့ကို ထူထောင် ရရှိ ပြီးမှသာ ဆည်တည်ဆောက်မည့် ဒေသနေ ပြည်သူများကို ပြန်လည် နေရာချထားခြင်းစသည့် အချက်အလက်များ ပြည့်စုံစွာ ကွင်းဆင်းဆောင်ရွက် ပြီးမှသာလျှင် ဆက်လက်ဆောင်ရွက် သင့်၊ မသင့် စဉ်းစားဆုံးဖြတ်ရမှာ ဖြစ်ပါတယ်။ သို့ဖြစ်ပါ၍ လွှတ်တော် ကိုယ်စားလှယ်ကြီး မေးမြန်းသည့် ဆည်(၂)ခုကို လောလောဆယ် ဆောင်ရွက်ရန် အစီအစဉ် မရှိသေးပါကြောင်း ဖြေကြားအပ်ပါတယ်။ ဆက်လက်၍ ပဲခူးတိုင်းဒေသကြီး၊ မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ဦးစောမော်ထွန်း ၏ ကြယ်ပွင့်ပြ မေးခွန်းအပေါ်မှာ ဆက်လက် ရှင်းလင်း ဖြေကြား သွားမှာ ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ စိုက်ပျိုးရေးသုတေသန ဦးစီးဌာနဟာ မြန်မာနိုင်ငံ၏ ကွဲပြားခြားနားတဲ့ ဒေသ၊ ရေမြေ ရာသီဥတုအမျိုးမျိုးနှင့် ကိုက်ညီတဲ့ သီးနှံမျိုးကောင်း၊ မျိုးသန့်များ၊ နည်းပညာများနှင့် ရာသီဥတု ဖောက်ပြန်ပြောင်းလဲလာမှုကြောင့် ဖြစ်ပေါ်လာမည့် အခြေအနေများနဲ့ လိုက်လျောညီထွေရှိမည့်မျိုးနှင့် စိုက်စနစ်များကို သုတေသနပြု ဖော်ထုတ် ဖြန့်ဖြူးပေးလျက်ရှိပါတယ်။ စိုက်ပျိုးရေးသုတေသနဦးစီးဌာနအနေနဲ့ သဘာဝဘေးအန္တရာယ်နှင့် ပြောင်းလဲလာတဲ့ ရာသီဥတုနှင့် ကိုက်ညီပြီး ရေ၊ မြေဒေသနှင့် ကိုက်ညီတဲ့ စပါးသီးနှံများ သုတေသနပြု ဖော်ထုတ် ဖြန့်ဖြူးခြင်းလုပ်ငန်းအဖြစ် မြန်မာနိုင်ငံအောက်ပိုင်း ရေကြီးနစ်မြုပ်သည့် ဒေသများအတွက် ရေ နစ်မြုပ်ဒဏ်ခံနိုင်သော ရွှေပြည်တန်နှင့် ရေမြုပ်ခံ(၁) စပါးမျိုးများကို လည်းကောင်း၊ ကမ်းရိုးတန်း ဒေသများအတွက် ဆားငန်-၄နှင့် ဆားငန်ခံဆင်းသွယ်လတ် စပါးမျိုးများကို လည်းကောင်း၊ မြန်မာ နိုင်ငံအလယ်ပိုင်း မိုးနည်းရေရှား စိုက်ပျိုးရေ မလုံလောက်သော ဒေသများ အတွက် ရေငတ်ဒဏ် ခံနိုင်တဲ့ ယာ-၂ ထွန်း၊ ရေအနည်းလို(၁)၊ ရေအနည်းလို(၂) နဲ့ ယာ-၈ စပါးမျိုးများကို လည်းကောင်း သက်ဆိုင်ရာဒေသ အသီးသီးရှိ တောင်သူများ လက်ဝယ်အရောက် စိုက်ပျိုးရေးဦးစီးဌာနနှင့် ပူးပေါင်း၍လည်းကောင်း၊ အပြည်ပြည်ဆိုင်ရာ အဖွဲ့အစည်းများရဲ့ ကျေးလက်ဒေသဖွံ့ဖြိုးရေး အစီအစဉ်များဖြင့်လည်းကောင်း ဖြန့်ဖြူးပေးလျက်ရှိပါတယ်။ ၂၀၁၃ ခုနှစ်၊ မိုးရာသီမှာ မြန်မာနိုင်ငံအောက်ပိုင်း၊ ဧရာဝတီတိုင်းဒေသကြီးနဲ့ ပဲခူးတိုင်း ဒေသကြီးများရှိ ရေကြီးကွင်းနဲ့ ကမ်းရိုးတန်းဒေသများအတွက် ရေမြှုပ်ခံ-၁ နှင့် ဆားငန်ခံ ဆင်းသွယ်လတ်စပါးမျိုး တင်း(၁၃၀၀)ကို လယ်ယာစိုက်ပျိုးရေးနဲ့ ဆည်မြောင်းဝန်ကြီးဌာနနဲ့ အပြည်ပြည်ဆိုင်ရာ ဆန်စပါးသုတေသနဌာန (IRRI)တို့ ပူးပေါင်းဆောင်ရွက်မှု အစီအစဉ်နဲ့ တောင်သူ့ လက်ဝယ်အရောက် ဖြန့်ဖြူးပေးနိုင်ခဲ့ပါတယ်။ ထို့အတူ စိုက်ပျိုးရေးဦးစီးဌာနဟာ အပြည်ပြည်ဆိုင်ရာ ဆန်စပါးသုတေသနဌာနနှင့် ပူးပေါင်း၍ သဘာဝဘေးအန္တရာယ်နှင့် ရာသီဥတုပြောင်းလဲမှုကြောင့် ဆန်စပါး စိုက်ပျိုးထုတ်လုပ်မှု အပေါ် အကျိုးသက်ရောက်မှု ဖြစ်ပေါ်လာနိုင်တဲ့ အခြေအနေများကို ၂၀၀၆ ခုနှစ်မှစပြီး ကဏ္၄)ရပ်ဖြင့် သုတေသနလုပ်ငန်းများ ဆောင်ရွက်လျက်ရှိပါတယ်။ ဆောင်ရွက်လျက်ရှိသော သုတေသနလုပ်ငန်းများမှာ (က) ထုတ်လုပ်မှု တိုးတက်ရေးနှင့် ရေရှည်တည်တံ့မှုရရှိရေး လုပ်ငန်း op: (Productivity and Sustainability Work Group) 6300 30cm sac@s @bzao အာဟာရ ပါဝင်မှုအပေါ်မူတည်၍ ထည့်သွင်းရမည့် မြေဩဇာနှုန်းထားများ သတ်မှတ်ပေးနိုင်ရေး၊ (ခ)စပါး စိုက်ပျိုးထုတ်လုပ်ရေးမှာ လုပ်အားသုံးစွဲမှု ပိုမိုသက်သာစေမည့် အထောက်အကူပြု sas:wd:op: (Labour Productivity Work Group) cola:mmos çeşê:69ise သီးနှံအထွက်နှုန်းဆက်စပ်လေ့လာခြင်းများ၊ (ဂ)စိုက်ပျိုးရေချွေတာသုံးစွဲရေးအဖွဲ့ (Water Saving Work Group) သီးနှံအတွက် ထိခိုက်မှု မရှိစေမယ့် အနည်းဆုံး ရေလိုအပ်ချက်အရ ရေ ပေးသွင်း ရမည့် နည်းစနစ်၊ (ဃ) ရိတ်သိမ်းချိန်လွန် နည်းပညာပေးရေးအဖွဲ့ (Post Production Work Group) သိုလှောင်မှုနည်းစနစ်များ၊ အလေအလွင့် လျော့ပါးရေးနည်းစနစ်များကို သိုလှောင်ချိန်မှာ ကြွက်ဖျက်ဆီးမှုကြောင့် လေလွင့်ဆုံးရှုံးမှုများကို စမ်းသပ်သုတေသန ဖော်ထုတ်ဆောင်ရွက်လျက် ရှိပါတယ်။ အဆိုပါသုတေသနလုပ်ငန်းများမှ ရေရှားပါးတဲ့ ဒေသများမှာ ရေကို ခြိုးခြံချွေတာစွာ အသုံးပြုရန်အတွက် စပါးပင်၏ အထွက်ကို မထိခိုက်စေသော ရေသွင်း၊ ရေခမ်း (Alternate Wetting and Drying) စနစ်ကိုလည်းကောင်း၊ ရေမြေဒေသအလိုက် မြေတွင်းအာဟာရ ပါဝင်မှု အပေါ်မူတည်၍ ထည့်သွင်းရမည့် မြေဩဇာနှုန်းထားထောက်ခံချက် သတ်မှတ်ပေးနိုင်ခြင်း အားဖြင့် မြေဆီလွှာ၏ မူလသဘာဝတည်ရှိမှုနှင့် ပျက်စီးမှုအခြေအနေများကို ထိန်းသိမ်းထားနိုင်ပြီး သဘာဝပတ်ဝန်းကျင်နှင့်ဆီလျော်တဲ့ စိုက်ပျိုးရေးနည်းစနစ်ကိုလည်းကျင့်သုံးလာနိုင်မှာ ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနဟာ ရာသီဥတုပြောင်းလဲမှု (Climate Change) $ 0:9220$:93363336$ (Distribution Pattern) 337: GOWOCjos ဒေသရာသီဥတုနှင့် ကိုက်ညီတဲ့ ဝင်ငွေတွက်ခြေကိုက်ပြီး အကျိုးအမြတ်များတဲ့ သီးနှံများကို အခြေခံပြီး သီးနှံပုံစံ (Cropping Pattern) ရေးဆွဲခြင်း၊ သီးနှံပုံစံပြောင်းလဲစိုက်ပျိုးခြင်း၊ သက်တမ်းတို သီးနှံများ စိုက်ပျိုးခြင်း စသည်တို့ကို ပြည်နယ်နှင့် တိုင်းဒေသကြီးများအလိုက် ခရိုင်၊ မြို့နယ်၊ ကျေးရွာအုပ်စုအလိုက် ရေးဆွဲအကောင်အထည်ဖော်လျက် ရှိပါတယ်။ စပါးအခြေခံ သီးနှံပုံစံများရေးဆွဲရာမှာ မျိုးကွဲ မများစေရန်နှင့် သက်တမ်းတိုပြီး ဒေသနှင့် ကိုက်ညီတဲ့ ဈေးကွက်ဝင်မျိုးများကို ရွေးချယ်စိုက်ပျိုးရန် အရေးကြီးပါတယ်။ မြန်မာနိုင်ငံ အလယ်ပိုင်း ဆည်ရေသောက်ဒေသများနှင့် မြန်မာနိုင်ငံအောက်ပိုင်း ဧရာဝတီတိုင်းဒေသကြီး၊ ပဲခူးတိုင်းဒေသကြီး၊ ကရင်ပြည်နယ်နှင့် မွန်ပြည်နယ်တို့မှာ မိုးစပါး-နွေစပါး သီးနှံပုံစံကိုလည်း ကောင်း၊ မိုးကောင်းသောက်ဒေသများအားလုံးအတွက် စပါးသီးနှံမတိုင်မီ ပဲတီစိမ်း၊ နှမ်းလျင်၊ မြေပဲ၊ အစေ့ထုတ်ပြောင်း၊ ချည်မျှင်ရှည်ဝါ တို့ဖြင့် ပဲတီစိမ်း-စပါး၊ နှမ်းလျင်-စပါး၊ မြေပဲ-စပါး၊ အစေ့ထုတ်ပြောင်း-စပါး၊ ချည်မျှင်ရှည်ဝါ-စပါး စသည့် သီးနှံပုံစံများကို လည်းကောင်း၊ စပါး-မတ်ပဲ၊ စပါးကုလားပဲ၊ စပါး-မြေပဲ၊ စပါး-နေကြာ နှင့် စပါး -ပဲပုပ် စသည့် သီးနှံပုံစံများကိုလည်းကောင်း ချမှတ်စိုက်ပျိုးနိုင်မည် ဖြစ်ပါတယ်။ သက်တမ်းတိုအထွက်ကောင်း သီးနှံမျိုးများကို အသုံးပြု စိုက်ပျိုးခြင်းဖြင့် စိုက်ပျိုးရေ အသုံးပြုရမှု လျော့နည်းသက်သာသဖြင့် စိုက်ပျိုးဧရိယာ ပိုမိုစိုက်ပျိုးနိုင်ခြင်း၊ သက်တမ်းတိုသဖြင့် ပေါင်းနှုတ်ခြင်း၊ ပိုးသတ်ဆေးရောဂါသတ်ဆေးများ ပက်ဖျန်းကာကွယ်ရမည့် အကြိမ်ရေ လျော့နည်း ခြင်းတို့ကြောင့် ကုန်ကျစရိတ်သက်သာခြင်း၊ သက်တမ်းတိုမျိုးများကို အသုံးပြုခြင်းဖြင့် အချိန်တို ကာလအတွင်း ဝင်ငွေပြန်လည်ရရှိခြင်း အစရှိတဲ့ အကျိုးကျေးဇူးများကိုရရှိမည် ဖြစ်ပါတယ်။ ရာသီ ဥတုပြောင်းလဲလာလို့ ကမ္ဘာကြီးပူနွေးလာပြီး မိုးခေါင်မှု နှစ်စဉ်ကဲ့သို့ ကြုံတွေ့လာနိုင်ပါသဖြင့် မိုးခေါင်ဒဏ်ခံနိုင်သည့် သီးနှံမျိုးများအား ဖော်ထုတ်စိုက်ပျိုးခြင်း၊ စိုက်ချိန်ပြောင်းလဲချိန်ညှိခြင်း တို့ကို စိုက်ပျိုးသည့်မြေအမျိုးအစားအလိုက် ပြောင်းလဲဆောင်ရွက်ရန် အထူးလိုအပ်နေပြီး သီးနှံ တစ်မျိုးတည်း စိုက်ပျိုးမှုထက် သီးထပ်သီးညှပ် စိုက်ပျိုးခြင်း၊ သီးနှံနှင့် သစ်တော တွဲဖက်စိုက်ပျိုး ခြင်း (Agro-Forestry) တို့ကို ကျင့်သုံးလာကြစေရန်အတွက်လည်း သက်ဆိုင်ရာ ပြည်နယ်/ တိုင်း ဒေသကြီးများနှင့် ညှိနှိုင်းဆောင်ရွက်ထားပြီး ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနဟာ ရာသီဥတုပြောင်းလဲမှုကြောင့် ဖြစ်ပေါ်လာတဲ့ သဘာဝဘေးအန္တရာယ်များမှ ကျော်လွှားနိုင်ရန် အချိန်နဲ့တစ်ပြေးညီ မိုးရာသီ သီးနှံများစိုက်ပျိုးရာတွင် မိုးရွာသွန်းမှုပုံမှန်အောက် လျော့နည်းမှုကြောင့် သီးနှံစိုက်ပျိုး ထုတ်လုပ် မှုများ မထိခိုက်စေရေးအတွက် တောင်သူလယ်သမားများသို့ နှိုးဆော်ချက် မိုးရာသီ စိုက်ပျိုးသီးနှံ ရေကြီးကွင်း၊ ရေနက်ကွင်းများ၌ ရေလွှမ်းမိုးမှုကြောင့် စပါးစိုက်ပျိုးမှု မထိခိုက်စေရေး ဆောင်ရွက် ရန် တောင်သူလယ်သမားများသို့ နှိုးဆော်ချက် စတဲ့ နှိုးဆော်ချက်များကို နိုင်ငံပိုင် သတင်းစာ များဖြစ်တဲ့ မြန်မာ့အလင်း၊ ကြေးမုံသတင်းစာများ၊ လယ်ယာစိုက်ပျိုးရေးနှင့် ဆည်မြောင်း ဝန်ကြီး ဌာနမှ အပတ်စဉ်ထုတ် လယ်ယာစီးပွားသတင်းစာစောင်နဲ့ ပြန်ကြားရေးဝန်ကြီးဌာနနှင့် ပူးပေါင်းပြီး ယခုထုတ်လွှင့်လျက်ရှိတဲ့ တောင်သူလယ်သမားကဏ္ဍရုပ်သံလိုင်း (Farmer Channel) တို့မှာ တောင်သူလယ်သမားများရဲ့ အကျိုးစီးပွားအတွက် ထုတ်လွှင့်ပြသ တိုက်တွန်းနှိုးဆော်ပေးလျက် ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech><mp id="96">ဦးလှဆွေ၊ မကွေးတိုင်းဒေသကြီး မဲဆန္ဒနယ်အမှတ်(၁၂)</mp>ဥက္ကဋ္ဌကြီး ခင်ဗျား။ ကျွန်တော်တို့ feasibility study လေးဖြစ်ဖြစ်၊ ဖြစ်နိုင်ခြေလေး ရှိ/မရှိတော့ လာပြီးတော့ ကြည့်သင့်တယ် ထင်ပါတယ်။ ဘာကြောင့်လဲဆိုတော့ ကျွန်တော်တို့က ဒေသခံရွာသူ၊ ရွာသားတွေက တောင်းဆိုတာ ဖြစ်တယ်။ ပြီးရင် ဘယ်ရွာမှလည်း မမြုပ်နိုင်ဘူး။ နောက်တစ်ခါ အဲဒီနားမှာ ဘာရွာမှ မရှိဘူး၊ နောက်တစ်ခါ တကယ်လို့ ဆည်ကြီးမလုပ်နိုင်ရင်တောင် Weir လောက်ကလေးများ လုပ်နိုင် မလား။ အဲဒါမျိုးလေး နည်းနည်းပါးပါးလေး လာကြည့်ပြီးတော့ ဖြစ်နိုင်ခြေ ရှိ၊မရှိလေးဆိုရင်တော့ မဆိုးဘူးလို့ ထင်ပါတယ်။ ကျေးဇူးတင်ပါတယ်။</speech>
<speech><agency id="83">ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>ကျွန်တော်တို့ သက်ဆိုင်ရာ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး၊ ဆည်မြောင်းနဲ့တင်ပြညှိနှိုင်းပြီးတော့ ဆက်လက်ကျွန်တော်တို့ တင်ပြဆောင်ရွက်ပေးသွားပါမယ်။</speech>
<title>ယူရီးယားပုလဲဓာတ်မြေသြဇာများ နိုင်ငံတော်မှထုတ်ဈေးနှင့် ပြင်ပေါက်ဈေးမှာ ငွေကျပ်လေးငါးထောင် ခန့်ကွာခြားနေပါ၍ သက်ဆိုင်ရာမှ ဈေးနှုန်းသက်သာစွာဖြင့် မည်သို့ဆောင်ရွက်ပေးနိုင်မည်ကို သိရှိလိုခြင်းနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ ဦးထွန်းဇော် (ခ)ကိုပေါက် က ယူရီးယားပုလဲဓာတ်မြေသြဇာများ နိုင်ငံတော်မှထုတ်ဈေးနှင့် ပြင်ပပေါက်ဈေး ငွေကျပ်လေးငါးထောင်ခန့် ကွာခြားနေပါ၍ သက်ဆိုင်ရာမှ ဈေးနှုန်းသက်သာစွာဖြင့် မည်သို့ဆောင်ရွက် ပေးနိုင်မည်ကို သိရှိလိုခြင်းနှင့် စပ်လျဉ်းတဲ့မေးခွန်းကို မေးမြန်းဖို့ ဖြစ်ပါတယ်</speech>
<speech><mp id="84">ဦးထွန်း(ခ)ကိုပေါက်၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)</mp>လေးစား အပ်ပါသော အမျိုးသားလွှတ်တော် ဥက္ကဋ္ဌကြီးနှင့် ပြည်ထောင်စုအဖွဲ့ဝင် ဒုတိယဝန်ကြီး၊ အမျိုးသား လွှတ်တော်ကိုယ်စားလှယ်တော်ကြီးများ၊ ဧည့်သည်တော်များခင်ဗျား။ အားလုံး မင်္ဂလာပါလို့ ပဏာမ ဂါရဝပြုနှုတ်ဆက်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးထွန်းဇော် (ခ) ကိုပေါက် ဖြစ်ပါတယ်။ လေးစားအပ်ပါ သော ဥက္ကဋ္ဌကြီးခင်ဗျား။ ဥက္ကဋ္ဌကြီးမှတစ်ဆင့် သက်ဆိုင်ရာကို တောင်သူလယ်သမားများထံသို့ ယူရီးယား ပုလဲဓာတ်မြေသြဇာများ ဈေးနှုန်းသက်သာစွာဖြင့် လက်ဝယ်ရောက်ရှိရေး မေးခွန်း မေးမြန်းမှာ ဖြစ်ပါတယ်။ ဥက္ကဋ္ဌကြီးခင်ဗျား။ ယခင်တပ်မတော်အစိုးရ လက်ထက်မှာ တိုင်း/ခရိုင်မြို့နယ် အလိုက် စပါးစိုက်ပျိုးဧကအပေါ်မူတည်ပြီး စွမ်းအင်ဝန်ကြီးဌာနကနေ ဓာတ်မြေသြဇာတွေ ထုတ်ယူရရှိ ခဲ့ပါတယ်။ မြို့နယ်ခွဲတမ်းရရှိတဲ့အခါမှာ စက်ရုံတွင် သွားရောက်ထုတ်ယူပြီး ထုတ်ယူစရိတ်၊ သယ်ယူခ၊ လုပ်သား တင်ချခပေါင်းလျှင် တစ်အိတ်ကို ပျမ်းမျှ ၁၅၅၀၀ ကျပ်လောက် ကုန်ကျပါတယ်။ လယ်သမားများထံသို့လည်းပဲ ကျေးရွာအုပ်စုအလိုက် ခွဲတမ်းများဖြင့် မြို့နယ် စိုက်ကြပ် အဖွဲ့က ကြီးကြပ်ကာ စိုက်ပျိုးရေးဌာနကနေ ထုတ်ပေးခဲ့ပါတယ်။ ယခု အစိုးရသစ် လက်ထက်မှာတော့ အထူးပြု ကုမ္ပဏီတွေ ဖွဲ့၍ ၄င်းတို့မှတစ်ဆင့် အကြွေးစနစ်နဲ့ ထုတ်ပေးပါတယ်။ ဈေးနှုန်းမှာ တစ်အိတ်ကို (၂၂၀၀၀) ခန့် ပေးရပါတယ်။ ပြင်ပပေါက်ဈေးနဲ့ အထူးပြု ကုမ္ပဏီက ထုတ်ပေးတဲ့ ဈေးနှုန်းက မကွာခြားပါဘူး။ အကြွေးနှင့် လက်ငင်းသာ ကွာပါတယ်။ ယခုတော့ ပြင်ပမှာလည်းပဲ ဈေးနှုန်းကတော့ (၁၈၅၀၀) ခန့် ရှိနေပါတယ်။ အထူးပြု ကုမ္ပဏီတွေလည်း မရှိတော့ပါဘူး။ ဒါကြောင့် နိုင်ငံတော်အနေနဲ့ ထုတ်ဈေးနှင့် ပြင်ပပေါက်များမှာ ငွေကျပ် လေးငါးထောင်ခန့် ကွာခြားနေပါတယ်။ ဒါကြောင့် သက်ဆိုင်ရာကနေ ဈေးနှုန်းသက်သာစွာဖြင့် မည်သို့ ဆောင်ရွက် ပေးနိုင်ရေးကို သိရှိလိုကြောင်း တောင်သူလယ်သမား အများစုရဲ့ ကိုယ်စား ဥက္ကဋ္ဌကြီး မှ တစ်ဆင့် မေးမြန်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">မေးခွန်းနဲ့ပတ်သက်ပြီး စွမ်းအင်ဝန်ကြီးဌာန၊ ဒုတိယဝန်ကြီး က ဖြေကြားပေးဖို့ ဖြစ်ပါတယ်</speech>
<speech><agency id="96">ဦးမြင့်ဇော် (ဒုတိယဝန်ကြီး၊ စွမ်းအင်ဝန်ကြီးဌာန)</agency>လေးစားအပ်ပါသော အမျိုးသား လွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ အားလုံး ကိုယ်စိတ်နှစ်ပါး ကျန်းမာ၊ ချမ်းသာကြပါစေရန် ဆုတောင်းမေတ္တာပို့ရင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော် စွမ်းအင် ဝန်ကြီးဌာန၊ ဒုတိယဝန်ကြီး ဦးမြင့်ဇော် မှ ပဲခူးတိုင်း၊ အမှတ်(၁၂) မဲဆန္ဒနယ် အမျိုးသား လွှတ်တော်ကိုယ်စားလှယ်တော်ကြီး ဦးထွန်းဇော် ၏ ကြယ်ပွင့်ပြ မေးခွန်းနှင့် ပတ်သက် ပြီးတော့ ပြန်လည် ရှင်းလင်းဖြေကြားမှာ ဖြစ်ပါတယ်။ စွမ်းအင်ဝန်ကြီးဌာနရဲ့ ကြီးကြပ်မှုအောက်မှာရှိတဲ့ ဓာတ်မြေသြဇာစက်ရုံများမှ ထုတ်လုပ်သော ယူရီးယားဓာတ်မြေသြဇာများကို တောင်သူလယ်သမား များလက်ဝယ်ကို ဈေးနှုန်းချိုသာစွာဖြင့် ရောက်ရှိစေရေး အလေးထား ဆောင်ရွက်ပေးလျက် ရှိပါတယ်။ ယခင်က ယူရီးယားဓာတ်မြေသြဇာများကို လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာနမှ ပေးပို့တဲ့ ပြည်နယ်တိုင်းအလိုက် လိုအပ်ချက်များနဲ့ စွမ်းအင်ဝန်ကြီးဌာန ရှိ ဓာတ်မြေ သြဇာစက်ရုံများ၏ ထုတ်လုပ်နိုင်မှုအပေါ်မှာ အခြေခံ ညှိနှိုင်းဆောင်ရွက်ပြီးမှသာ ပြည်နယ်နဲ့တိုင်း အေးချမ်းသာယာရေးနှင့်ဖွံ့ဖြိုးရေးကောင်စီများသို့ မျှတဖြန့်ဖြူးပေးခဲ့ပါတယ်။ ဒါ့အပြင် ယခင် ပြည်နယ်နှင့်တိုင်း အေးချမ်းသာယာရေးနှင့် ဖွံ့ဖြိုးရေးကောင်စီများမှတစ်ဆင့် တောင်သူလယ်သမား များထံကို အကြွေးစနစ်ဖြင့် ဖြန့်ဖြူးရောင်းချပေးခဲ့ရာမှာ ၁၈-၁၀-၂၀၁၃ ရက်နေ့အထိ စွမ်းအင် ဝန်ကြီးဌာနကို ယူရီးယားဓာတ်မြေသြဇာဖိုး ပေးသွင်းရန် ကြွေးကျန်ငွေ စုစုပေါင်း ၃.၄၅ ဘီလီယျပ်ရှိခဲ့သော်လည်းပဲ ယခုအခါမှာ ပြည်နယ်နဲ့ တိုင်းဒေသကြီးအစိုးရရဲ့ အာမခံချက် ရရှိပါက (၆)လဆိုင်း အကြွေးစနစ်ဖြင့် ယနေ့တိုင် ရောင်းချပေးလျက် ရှိပါတယ်။ ၄င်းအပြင် ပြည်နယ်နှင့် တိုင်းဒေသကြီးအစိုးရများအနေနဲ့ အသင်းအဖွဲ့များ ဖွဲ့စည်းပြီးတော့ ယင်းအသင်းအဖွဲ့များမှ တာဝန်ခံ ပါက(၆)လဆိုင်း အကြွေးစနစ်ဖြင့် ယူရီးယားဓာတ်မြေသြဇာများ ရောင်းချပေးသွားမှာလည်း ဖြစ်ပါတယ်။ ယူရီးယားဓာတ်မြေသြဇာ ဈေးနှုန်းကိုလည်း ယခင်က တစ်တန်ကို ကျပ်(၄)သိန်း၊ တစ်အိတ်ကို ကျပ် (၂၀၀၀၀) နှုန်းနဲ့လည်းကောင်း၊ ၁၇-၁၀-၂၀၀ရ မှ ၁၄-၆-၂၀၁၁ ရက်နေ့ အထိ ယူရီးယားဓာတ်မြေသြဇာ တစ်တန်လျှင် (၃၆၀၀၀၀)၊ တစ်အိတ်ကို (၁၈၀၀၀) ကျပ် နှုန်းဖြ���့် လည်းကောင်း၊ ၁၅-၆-၂၀၁၁ ရက်နေ့မှ ယနေ့ထိ သင့်တင့်မျှတသော ဈေးနှုန်းဖြစ်တဲ့ တစ်တန်လျှင် (၂၈၈၀၀၀)၊ တစ်အိတ်လျှင် ကျပ် (၁၄၄၀၀) နှုန်းဖြင့် ဖြန့်ဖြူးပေးလျက် ရှိပါတယ်။ ၄င်းအပြင် ယူရီးယား ဓာတ်မြေသြဇာများအား တောင်သူလယ်သမားများ လက်ဝယ်ကို ဈေးနှုန်း သက်သာ စွာဖြင့် ရောက်ရှိရေးအတွက် အမှတ်(၁)ဓာတ်မြေသြဇာ စက်ရုံလေ)နဲ့ အမှတ်(၅) ဓာတ်မြေသြဇာ စက်ရုံတို့မှာရှိတဲ့ ယူရီးယား ဓာတ်မြေသြဇာများကို ၁-၄-၂၀၁၃ ရက်နေ့မှ ၃၁-၅-၂၀၁၃ ရက်နေ့ အထိ လွတ်လပ်စွာ ရောင်းချပေးမည်ဖြစ်ကြောင်း နေ့စဉ်ထုတ် သတင်းစာတွေမှာ ထည့်သွင်းကြော်ငြာပြီးတော့ ရောင်းချပေးခဲ့ပါတယ်။ အမှတ်(၅) ဓာတ်မြေသြဇာစက်ရုံ၌လည်း စက်ရုံမှူးရဲ့ အစီအစဉ်နဲ့ ယူရီးယား ဓာတ်မြေသြဇာ (၃၀၉၅၂) တန် အား ၂၄-၄-၂၀၁၃ ရက်နေ့မှ ၃၀-၆-၂၀၁၃ ရက်နေ့ထိ လူတစ်ဦးလျှင် အများဆုံး တန် (၅၀)ထက် မပိုသော ပမာဏအားလည်းကောင်း၊ ၁-၇-၂၀၁၃ ရက်နေ့မှ ၃၁-၈-၂၀၁၃ ရက်နေ့ အထိ လူတစ်ဦးလျှင် အများဆုံး (၂၅)တန်ထက် မပိုသော ပမာဏအားလည်းကောင်း နိုင်ငံသားစိစစ်ရေးကတ်ပြားဖြင့် စက်ရုံတွင် တိုက်ရိုက် ဝယ်ယူ ခွင့်ပြုခဲ့ပါတယ်။ ရောင်းချမှုများကို စက်ရုံများရဲ့ ကုန်ထုတ်လုပ်နိုင်မှု နှင့် လက်ကျန် အခြေအနေ ပေါ်မှာ မူတည်ပြီးတော့ ဆောင်ရွက် ပေးသွားမှာ ဖြစ်ပါတယ်။ လက်ရှိ အခြေအနေမှာ စွမ်းအင်ဝန်ကြီးဌာနအနေနဲ့ သဘာဝဓာတ်ငွေ့ကို လက်ရှိ ကမ်းလွန် ကုန်းတွင်း ပျမ်းမျှပေါက်ဈေးဖြင့် တွက်ချက်လျှင် ယူရီးယားဓာတ်မြေသြဇာ တစ်တန် အတွက် ထုတ်လုပ် ကုန်ကျမှုစရိတ်ဟာ ပျမ်းမျှ ကျပ် (၃)သိန်းခွဲခန့် ကျသင့်ပါတယ်။ သို့သော်လည်း စွမ်းအင်ဝန်ကြီးဌာနမှ တောင်သူလယ်သမားများ သက်သာသော ဈေးနှုန်းဖြင့် ဝယ်ယူအသုံးပြု နိုင်ရန်အတွက် ကုန်းတွင်း သဘာဝဓာတ်ငွေ့ဖြင့် ဦးစားပေး ထုတ်လုပ်မှု ပြု ပေးသဖြင့် ယူရီးယား ဓာတ်မြေ သြဇာရောင်းဈေးနှုန်းကို တစ်တန်လျှင် (၂၈၈၀၀၀)၊ တစ်အိတ်ကို (၁၄၄၀၀) ကျပ်နှုန်း ဖြင့်သာ လျှော့ချ ရောင်းချပေးလျက်ရှိပါတယ်။ စွမ်းအင်ဝန်ကြီးဌာနရဲ့ ရောင်းဈေးနှုန်းမှာ တစ်တန် လျှင် ကျပ် (၂၈၈၀၀၀)၊ တစ်အိတ်ကို (၁၄၄၀၀) ကျပ်နှုန်း ဖြစ်သော်လည်း ဝယ်ယူ အသုံးပြုမည့် နေရာဒေသ ခရီးအကွာအဝေးအလိုက် သယ်ယူပို့ဆောင်မှုစရိတ်နဲ့ ဝန်ဆောင်မှု စရိတ်များအပေါ် မူတည်ပြီးတော့ ဈေးနှုန်းကွာခြားမှု ရှိနိုင်မှာ ဖြစ်ပါတယ်။ စွမ်းအင်ဝန်ကြီးဌာနဟာ ယူရီးယား ဓာတ်မြေသြဇာများကို တောင်သူလယ်သမားများ လက်ဝယ်ကို ပြည်နယ်နဲ့တိုင်းဒေသကြီး အစိုးရအဖွဲ့များမှ တစ်ဆင့်လည်းကောင်း ကိုယ်ပိုင် အုပ်ချုပ်ခွင့်ရ ဒေသဦးစီးအဖွဲ့များမှ တစ်ဆင့်လည်းကောင်း တောင်သူလယ်သမားများ လက်ဝယ် ကို ကြားခံအဆင့် အနည်းဆုံးနည်းဖြင့် ရောက်ရှိစေရန် မြို့နယ်များကို တိုက်ရိုက်သော် လည်းကောင်း လျှောက်ထားလာမှုများအပေါ်မှာ အခြေခံပြီးတော့ ရောင်းချပေးလျက် ရှိပါတယ်။ ဝယ်ယူခွင့်ရရှိသူများအား အချိန်ကြန့်ကြာခြင်းနဲ့ အပိုကုန်ကျမှုများ မရှိစေရေးအတွက် ဝန်ဆောင်မှု လုပ်ငန်းများ၊ အဆင့်များကို ဖြေလျှော့ပေးခဲ့ရာ ၂၁-၃-၂၀၁၃ ရက်နေ့မှ စပြီးတော့ ဝယ်ယူခွင့်ရရှိသူ အနေနဲ့ စွမ်းအင်ဝန်ကြီးဌာန မြန်မာ့ရေနံဓာတုဗေဒလုပ်ငန်း ရုံးချုပ်၊ နေပြည်တော်ကို လူကိုယ်တိုင် လာရောက်ရန်မလိုဘဲ မြန်မာ့စီးပွားရေးဘဏ်၊ နေပြည်တော်ကို Fax ဖြင့် ငွေပေးသွင်း ပြီးတော့ စက်ရုံမှာ တိုက်ရိုက်ထုတ်ယူတဲ့ စနစ်ဖြင့်ပါ ရောင်းချဆောင်ရွက်ပေးလျက် ရှိပါကြောင်း ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
</section>
<section value="Bill">	
<bill>
<title>အမျိုးသားလွှတ်တော်ဥက္ကဋ္ဌ က အမျိုးသားလွှတ်တော် က အတည်ပြုပြီး ပေးပို့ထားသော ပြည်ထောင်စုလွှတ်တော်ဆိုင်ရာ ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းကို အသိပေး တင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပြည်ထောင်စုလွှတ်တော်ဆိုင်ရာ ဥပဒေကိုပြင်ဆင်သည့် ဥပဒေကြမ်းကို ၂၈-၁၀-၂၀၁၃ ရက်နေ့တွင် ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းကော်မတီ)က အဆိုတင်သွင်းပြီး ၁-၁၁-၂၀၁၃ ရက်နေ့တွင် ပြင်ဆင်ချက်ဖြင့် အတည် ပြုပြီး ပြည်သူ့လွှတ်တော်သို့ ပေးပို့ခဲ့ပါတယ်။ ယခု အမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စုလွှတ်တော် ဆိုင်ရာ ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပြန်လည် ပေးပို့လာပါတယ်။ ပြည်သူ့လွှတ်တော်က ပေးပို့လာသော ပြင်ဆင်ချက်ကို အမျိုးသား လွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်။ အားလုံး ရကြပြီလား</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ပြည်ထောင်စုလွှတ်တော်ဆိုင်ရာ ဥပဒေ အတည်ပြုပြီးမှ ပြည်ထောင်စုလွှတ်တော် ရုံးအဖွဲ့ကို ဖွဲ့စည်းနိုင်မှာ ဖြစ်ပါတယ်။ ပြည်သူ့ လွှတ်တော်နဲ့ အမျိုးသားလွှတ်တော်ကတော့ ဥပဒေတွေ အတည်ဖြစ်ပြီ ဖြစ်တဲ့အတွက် ရုံးတွေ ဖွဲ့စည်းနေပြီ ဖြစ်ပါတယ်။ ဒါကြောင့်မို့လို့ ဒီဥပဒေကို ဒီနေ့အတည်ပြု လိုပါတယ်။ လုပ်ထုံးလုပ်နည်း အရ အမည်စာရင်းတောင်းခံခြင်း၊ (၃)ရက်အချိန်ပေးပြီးမှ ဆွေးနွေးခြင်းတို့ ရှိသော်လည်း လုပ်ငန်း လိုအပ်ချက်အရ ယနေ့ဆွေးနွေးဆုံးဖြတ်မှာဖြစ်တဲ့အတွက် (၁၅)မိနစ် နားတဲ့အချိန်မှာ ဆွေးနွေး လိုတဲ့ ပုဂ္ဂိုလ်များ အမည်စာရင်းပေးကြဖို့နဲ့ ဒီနေ့အစီအစဉ်ရဲ့နောက်ဆုံးမှာ ဒါကို အဆုံးအဖြတ်ရယူခြင်းအတွက် အမျိုးသားလွှတ်တော်က ခွင့်ပြု ပေးဖို့လိုပါတယ်။ ဒီလိုဆောင်ရွက်မယ့်ကိစ္စနဲ့ ပတ်သက်လို့ လွှတ်တော်ရဲ့ သဘောထားရယူပါမယ်။</speech>
<speech type="speaker">လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် ပြည်ထောင်စုလွှတ်တော်ဆိုင်ရာ ဥပဒေကြမ်းကို ယနေ့ နောက်ဆုံး အစီအစဉ်မှာ အတည်ပြု မှာဖြစ်တယ်။ ဒါကြောင့်မို့လို့ ဆွေးနွေးလိုတဲ့ပုဂ္ဂိုလ်တွေ အခု (၁၅) မိနစ် ခေတ္တရပ်နားတဲ့အချိန်မှာ လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်း နိုင်ကြောင်း ကြေညာပါတယ်။(ဩဘာသံများ)</speech>
<speech type="speaker">ယခု အစည်းအဝေးကို (၁၅)မိနစ် ခေတ္တ ရပ်နားပါမယ်။</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ပါပြီ ခင်ဗျား။</speech>
<p>အစည်းအဝေးကို (၁၀၅၅) နာရီအချိန်တွင် ခေတ္တရပ်နားပြီး (၁၁၁၀) နာရီအချိန်တွင်ပြန်လည်ကျင်းပပါသည်။</p>
</bill>
<bill>
<speech type="mc">အစည်းအဝေး ပြန်လည် စတင်ပါတော့မယ် ခင်ဗျား။</speech>
<speech type="mc">အမျိုးသားလွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ဦးနေဝင်းထွန်း၊ ရှမ်းပြည်နယ် မဲဆန္ဒနယ်အမှတ် (၉) (ဥက္ကဋ္ဌ၊ သတ္တုနှင့် သယံဇာတရေးရာကော်မတီ)က မြန်မာ့ကျောက်မျက်ရတနာ ဥပဒေကို ပြင်ဆင်သည့် ဥပဒေကြမ်းအား အမျိုးသား လွှတ်တော်က ဆွေးနွေးစဉ်းစားရန် အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးကထောက်ခံခြင်း</title>
<speech type="speaker">အစီအစဉ် (၉) ကို ဆောင်ရွက်ပါမယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု အမျိုးသားလွှတ်တော်ဆိုင်ရာ နည်းဥပဒေ ၁၅၄၊ နည်းဥပဒေ ခွဲ(က) အရ မြန်မာ့ကျောက်မျက်ရတနာ ဥပဒေကို ပြင်ဆင်သည့် ဥပဒေကြမ်းအား အမျိုးသား လွှတ်တော်က ဆွေးနွေးစဉ်းစားရန် အဆိုကို ရှမ်းပြည်နယ် မဲဆန္ဒနယ်အမှတ်(၉)မှ ဦးနေဝင်းထွန်း (ဥက္ကဋ္ဌ၊ သတ္တု နှင့်သယံဇာတရေးရာကော်မတီ)က အမျိုးသားလွှတ်တော်သို့ တင်သွင်းဖို့ ဖြစ်ပါတယ်</speech>
<speech><mp id="153">ဦးနေဝင်းထွန်း၊ ရှမ်းပြည်နယ် မဲဆန္ဒနယ်အမှတ်(၉) )</mp>လေးစားအပ်ပါသော အမျိုးသားလွှတ်တော်ဥက္ကဋ္ဌနှင့် ပြည်ထောင်စုဝန်ကြီးများ အမျိုးသားလွှတ်တော် ကိုယ်စားလှယ် ကြီးများ၊ ဧည့်သည်တော်များ အားလုံး ကိုယ်စိတ်နှစ်ဖြာ ရွှင်လန်းချမ်းမြေ့ပါစေကြောင်း ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်ခင်ဗျား။ ကျွန်တော် ဦးနေဝင်းထွန်း အမျိုးသားလွှတ်တော် ကိုယ်စားလှယ် ရှမ်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် သတ္တုနှင့်သယံဇာတ ရေးရာကော်မတီမှ ရေးဆွဲတင်သွင်းတဲ့ မြန်မာ့ကျောက်မျက်ရတနာ ဥပဒေကို ပြင်ဆင်သည့် ဥပဒေကြမ်းကို ကော်မတီရဲ့ ဥက္ကဋ္ဌအနေဖြင့် ကော်မတီရဲ့ ကိုယ်စားပြု၍ တင်သွင်းသွားခြင်း ဖြစ်ပါကြောင်း ဦးစွာပြောကြားလိုပါတယ်။ ဥက္ကဋ္ဌကြီး ခင်ဗျား။ မြန်မာ့ကျောက်မျက်ရတနာဥပဒေကို ပြင်ဆင်သည့် ဥပဒေကြမ်းရေးဆွဲရသည့် ရည်ရွယ်ချက်ကို အနည်းငယ် ရှင်းလင်းတင်ပြလိုပါတယ်။ ၂၀၁၃-၂၀၁၄ ဘဏ္ဍာရေးနှစ် နိုင်ငံတော်၏ အခွန်အကောက်ဆိုင်ရာ ရှင်းလင်းတင်ပြချက်အပေါ်မှာ လေ့လာသုံးသပ်ပြီး လက်ရှိအခွန်စနစ်နဲ့ ကျွန်တော်တို့နိုင်ငံရဲ့ ကျောက်မျက်နဲ့ သတ္တု ကဏ္ဍမှာ ပေးဆောင်နေရတဲ့ အခွန်အကောက်များနဲ့ အချိုးအစားများနဲ့ပတ်သက်လို့ ဆွေးနွေးခဲ့ကြပါတယ်။ ကျွန်တော်တို့နိုင်ငံမှာ ခိုင်မာသော အခွန်စနစ်၊ မျှတသော အခွန်နှုန်းထားများ ခေတ်နဲ့ လျော်ညီပြီး ပွင့်လင်းမြင်သာသော အခွန်များပေးဆောင်မှု အစီအစဉ်များ ဖြစ်စေရေးအတွက် ပြုပြင်ပြောင်းလဲမှု လုပ်ဆောင်သင့်သည်များကို လွှတ်တော်မှာ အဆိုတင်သွင်းခြင်း၊ ဆွေးနွေးသွားရန် ဆုံးဖြတ်ခဲ့ကြပါတယ်။ ကျွန်တော်တို့ရဲ့ ရည်မှန်းချက်ကတော့ နိုင်ငံတော်မှာ နိုင်ငံရေးစနစ်နဲ့အတူ စီးပွားရေးစနစ်လည်း ပြုပြင်ပြောင်းလဲခဲ့ပြီးဖြစ်လို့ နိုင်ငံခြားရင်းနှီးမြှုပ်နှံမှုဥပဒေ၊ နိုင်ငံသားရင်းနှီး မြှုပ်နှံမှုဥပဒေသစ်များ ပြဋ္ဌာန်းပြီးချိန်မှာ အခွန်စနစ်ကောင်းများနှင့် မျှတပြီး ပွင့်လင်းမြင်သာတဲ့ အချိုးအစား အခွန်နှုန်းထားများနဲ့ ပြည်သူများကို အခွန်ထမ်းဆောင်စေသည့် အလေ့အကျင့် ရရှိစေဖို့ ဆွဲဆောင်စည်းရုံးနိုင်တဲ့ အခွန်နှုန်းထားများ ဖြစ်စေရေးအတွက် လိုအပ်တဲ့ ပြုပြင်ပြောင်းလဲမှုတွေ ပြု လုပ်နိုင်ရန် ဖြစ်ပါတယ်။ အဲဒါကြောင့် ကျွန်တော်တို့ကော်မတီမှ ကျောက်မျက်ရတနာကဏ္ဍနဲ့ သတ္တု ကဏ္ဍဆိုင်ရာ အခွန်အကောက်များကိစ္စ ဆွေးနွေးရန် အဆို နှစ်ရပ်ကို တင်သွင်းခဲ့ကြပါတယ်။ ဥက္ကဋ္ဌကြီးခင်ဗျား။ ကျောက်မျက်ရတနာကဏ္ဍနဲ့ပတ်သက်လို့ ကျွန်တော်တို့ရဲ့ အမျိုးသား လွှတ်တော် သတ္တုနှင့် သယံဇာတရေးရာကော်မတီမှ ပြည်ထောင်စုသမ္မတမြန်မာနိုင်ငံတော်၏ ကျောက်စိမ်းကျောက်မျက်ရတနာ လုပ်ငန်းများကဏ္ဍတွင် အစိုးရနှင့် တိုင်းရင်းသားလုပ်ငန်းရှင် များတို့ မျှတစွာ အကျိုးခံစားနိုင်ခွင့် ရရှိပြီး ကျောက်စိမ်းကျောက်မျက်ရတနာလုပ်ငန်းများ ရှင်သန် တိုးပွား အောင်မြင်လာရေးအတွက် ၂၀၁၃-၂၀၁၄ ဘဏ္ဍာရေးနှစ် နိုင်ငံတော်၏ အခွန်အကောက် ဆိုင်ရာ ရှင်းလင်းတင်ပြချက်ပါ အခွန်အကောက်ဖွဲ့စည်းပုံ အခွန်စနစ် အခွန်အကောက် နှုန်းထား များ၊ အခွန်အမျိုးအစားများနှင့် နိုင်ငံတော်နှင့်ခွဲဝေခံစားမှု အချိုးအစားများတို့ကို ခေတ်နဲ့ လျော်ညီပြီး ပွင့်လင်းမြင်သာစွာ လုပ်ငန်းများ လုပ်ကိုင်နိုင်စေရန် ပြင်ဆင်ပြောင်းလဲပေးရေး ပြည်ထောင်စု အစိုးရအား တိုက်တွန်းကြောင်းအဆိုကို ၁၁-၃-၂၀၁၃ နေ့မှာ ပြည်ထောင်စုလွှတ်တော်သို့ တင်သွင်း ခဲ့ပါတယ်။ ယင်းအဆိုကို အမျိုးသားလွှတ်တော် သတ္တုနှင့် သယံဇာတရေးရာ ကော်မတီကိုယ်စား ကော်မတီ၏ ဥက္ကဋ္ဌဖြစ်သူ ကျွန်တော် ဦးနေဝင်းထွန်း ကပဲ တင်သွင်းခဲ့တာ ဖြစ်ပါတယ်။ ပြည်ထောင်စုလွှတ်တော်တွင် ယင်းအဆိုကို လက်ခံဆွေးနွေးရန် ကြေညာခဲ့ပြီးနောက် ပြည်ထောင်စုလွှတ်တော် ကိုယ်စားလှယ်ကြီးများဖြစ်တဲ့ ဒေါ်ခွဲဘူ၊ ပြည်သူ့လွှတ်တော်ကိုယ်စားလှယ် အင်ဂျန်းယန်မဲဆန္ဒနယ်၊ ဦးအောင်ငြိမ်း၊ အမျိုးသားလွှတ်တော်ကိုယ်စားလှယ် မကွေးတိုင်းဒေသကြီး မဲဆန္ဒနယ်အမှတ်(၂)၊ ဦးဘရန်ရှောင်၊ အမျိုးသားလွှတ်တော် ကိုယ်စားလှယ် ကချင်ပြည်နယ် မဲဆန္ဒနယ် အမှတ်(၃)၊ ဦးဂမ်ဆိုင်း၊ အမျိုးသားလွှတ်တော် ကိုယ်စားလှယ် ကချင်ပြည်နယ် မဲဆန္ဒနယ်အမှတ်(၂)၊ ဦးနှင်းဝေ၊ အမျိုးသားလွှတ်တော်ကိုယ်စားလှယ် ကယားပြည်နယ် မဲဆန္ဒနယ်အမှတ်(၁၂)၊ ဦးဂျေယောဂူ၊ အမျိုးသားလွှတ်တော်ကိုယ်စားလှယ် ကချင်ပြည်နယ် မဲဆန္ဒနယ်အမှတ်(၁၂)၊ ဦးခမိုင်မုန်ကွမ်၊ ပြည်သူ့ လွှတ်တော်ကိုယ်စားလှယ် ဆွမ်ပရာဘွန် မဲဆန္ဒနယ်၊ ဦးကံညွန့်၊ အမျိုးသားလွှတ်တော် ကိုယ်စားလှယ် စစ်ကိုင်းတိုင်း မဲဆန္ဒနယ်အမှတ်(၅)၊ ဦးခက်ထိန်နန်၊ အမျိုးသားလွှတ်တော် ကိုယ်စားလှယ် ကချင် ပြည်နယ် မဲဆန္ဒနယ်အမှတ်(၁)၊ ဦးမနားနိုင်း၊ အမျိုးသားလွှတ်တော် ကိုယ်စားလှယ် ချင်းပြည်နယ် မဲဆန္ဒနယ်အမှတ်(၁၀)၊ ဦးမင်းသူ၊ ပြည်သူ့လွှတ်တော် ကိုယ်စားလှယ် ဥတ္တရသီရိမြို့နယ် မဲဆန္ဒနယ်၊ ဦးဉာဏ်လင်း၊ အမျိုးသားလွှတ်တော်ကိုယ်စားလှယ် ရှမ်းပြည်နယ်မဲဆန္ဒနယ်အမှတ်(၁)၊ ဦးဆလိုင်းခွဲယန်၊ အမျိုးသားလွှတ်တော်ကိုယ်စားလှယ် ချင်းပြည်နယ် မဲဆန္ဒနယ်အမှတ်(၁၂)၊ ဦးစိုင်းကျော်ဇောသန်း၊ အမျိုးသားလွှတ်တော်ကိုယ်စားလှယ် ရှမ်းပြည်နယ်မဲဆန္ဒနယ်အမှတ်(၂)၊ ဦးစိုင်းသန့်ဇင်၊ အမျိုးသား လွှတ်တော်ကိုယ်စားလှယ် ရှမ်းပြည်နယ်မဲဆန္ဒနယ်အမှတ်(၄)၊ ဦးစိုင်းတင်အောင်၊ အမျိုးသားလွှတ်တော် ကိုယ်စားလှယ် ကချင်ပြည်နယ် မဲဆန္ဒနယ်အမှတ်(၁) စုစုပေါင်း(၁၆)ဦးတို့က ဆွေးနွေးလိုကြောင်း ပြည်ထောင်စုလွှတ်တော်မှာ အမည်စာရင်း တင်သွင်းခဲ့ပါတယ်။ ထိုကဲ့သို့ ပြည်ထောင်စုလွှတ်တော် မှ လက်ခံဆွေးနွေးရန် ကြေညာပြီးနောက် (၅)လခန့် အကြာတွင် ၈-၈-၂၀၁၃ နေ့တွင် ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌ သူရဦးရွှေမန်း မှ ပြည်ထောင်စုလွှတ်တော် အစည်းအဝေးတွင် အဆိုနှင့်ပတ်သက်ပြီး မိမိတို့၏ လွှတ်တော်များ၏ အဓိကတာဝန်သည် ဥပဒေပြုရေး ဖြစ်ကြောင်း၊ ဥပဒေပြုရေးဆိုသည်မှာ ဥပဒေ ပြု ရန်နှင့် ဥပဒေပြဋ္ဌာန်းရန် ဖြစ်ကြောင်း၊ လွှတ်တော် ကိုယ်စားလှယ်များရဲ့ အဓိကတာဝန်သည် ဥပဒေပြုရေးတာဝန်ဖြစ်ကြောင်း၊ ထို့ကြောင့် မိမိတို့ဥပဒေပြု နိုင်ရေးအတွက် စဉ်းစားလုပ်ဆောင်မှသာ၊ ဥပဒေပြု နိုင်မှသာ နိုင်ငံတော်နှင့် နိုင်ငံသားတို့၏ အကျိုးစီးပွားဖြစ်စေသော ဥပဒေပြုနိုင်မှသာ သို့တည်းမဟုတ် တရားမျှတသော ဥပဒေများ၊ အများလိုက်နာနိုင်သော ဥပဒေများ ပြုနိုင်မှသာ မိမိတို့၏ တာဝန်ကျေပွန်မည်ဖြစ်ကြောင်း၊ မည်သည့်ဥပဒေမဆို ပြဋ္ဌာန်းရန် အမြင့်ဆုံးသော ပြည်ထောင်စုလွှတ်တော် ဥပဒေပြုရေးအဖွဲ့တွင် တာဝန်ရှိပါကြောင်း၊ မိမိတို့သည် ဘာလဲ၊ မိမိတို့သည် ဥပဒေပြုရေးအဖွဲ့၊ မိမိတို့တာဝန်သည် ဘာလဲ၊ မိမိတို့တာဝန်သည် ဥပဒေပြုရန်တာဝန်၊ မိမိတို့၏ လုပ်ပိုင်ခွင့်သည် ဥပဒေပြုရေးတာဝန်ကို စီစဉ်နိုင်ရန်၊ လုပ်ပိုင်ခွင့် တာဝန်နှင့် ရရှိ ထားပြီးဖြစ်ကြောင်း၊ ထို့ကြောင့် မိမိတို့တာဝန်ကျေပွန်အောင် ထမ်းဆောင်ရမည် ဖြစ်ကြောင်း၊ တာဝန်ကျေချင်လျှင် လုပ်ပိုင်ခွင့်ကို မှန်မှန်ကန်ကန် အသုံးပြုရန်နှင့် တာဝန်ခံရန်နှင့် တာဝန်ယူရန် လိုအပ်ပါကြောင်း၊ မှားခြင်း၊ မှန်ခြင်းအတွက် တာဝန်ခံရမည်ဖြစ်ကြောင်း၊ သို့ရာတွင် မမှားအောင် လုပ်ရန်လိုပါကြောင်း၊ ၎င်းကို ပြည်သူ့လွှတ်တော် ကိုယ်စားလှယ်များဖြစ်သည့် ပြည်ထောင်စုလွှတ်တော် ကိုယ်စားလှယ်များ အလေးအနက်ထား စဉ်းစားရန်လိုကြောင်း၊ မိမိတို့သည် နိုင်ငံနှင့် နိုင်ငံသား များအတွက် အကျိုးစီးပွားကို ကာကွယ်ပေးသည့် ဥပဒေပြဋ္ဌာန်းပေးရန် တာဝန်ဖြစ်ကြောင်း၊ ထိုတာဝန်များကို မိမိတို့လက်ထက်တွင် ကျေပွန်အောင်လုပ်ရန် လိုအပ်ပါကြောင်း စသဖြင့် သုံးသပ် လမ်းညွှန်ပေးခဲ့ပါသည်။ အဆိုပါ သုံးသပ်လမ်းညွှန်ချက်အရ ကျွန်တော်တို့ အမျိုးသားလွှတ်တော် သတ္တုနှင့် သယံဇာတရေးရာကော်မတီ အနေဖြင့် ပြည်ထောင်စုလွှတ်တော် နာယကကြီး၏ သုံးသပ်လမ်းညွှန်ချက် အပေါ် ကျေးဇူးတင်စွာဖြင့် ၁၅-၈-၂၀၁၃ နေ့တွင် အဆိုကို ပြန်လည်ရုပ်သိမ်းခဲ့ပါသည်။ အဆိုပါ နာယကကြီးရဲ့ သုံးသပ်လမ်းညွှန်ချက်အရ ကျွန်တော်တို့ သတ္တုနှင့်သယံဇာတရေးရာ ကော်မတီ ကဲ့သို့ပင် ပြည်သူ့လွှတ်တော်ကော်မတီများဖြစ်ကြတဲ့ ဘဏ်များနှင့်ငွေကြေးဆိုင်ရာ ဖွံ့ဖြိုးတိုးတက်ရေး ကော်မတီ၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာ ကော်မတီ၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီ၊ ပြည်သူ့ရေးရာကော်မတီ(၄)ရပ်နှင့် ပြည်ထောင်စု လွှတ်တော်ကိုယ်စားလှယ်များ ဖြစ်ကြတဲ့ သူရဦးအောင်ကို ကန်ပလက်မဲဆန္ဒနယ်၊ ဦးဝင်းသန်း သာပေါင်း မဲဆန္ဒနယ်၊ ဦးမောင်တိုး မင်းလှ မဲဆန္ဒနယ်တို့မှလည်း ၁၅-၈-၂၀၁၃ ရက်နေ့တွင် ကျင်းပသော ပြည်ထောင်စုလွှတ်တော် အစည်းအဝေးမှာ ၎င်းတို့တင်သွင်းသွားတဲ့ အဆိုများကို အသီးသီး ရုပ်သိမ်းခဲ့ကြပါတယ်။ ကျွန်တော်တို့ အမျိုးသားလွှတ်တော် သတ္တုနှင့်သယံဇာတရေးရာကော်မတီအနေဖြင့် တည်ဆဲဥပဒေဖြစ်သော ၁၉၉၅ ခုနှစ် မြန်မာ့ကျောက်မျက်ရတနာဥပဒေသည် နိုင်ငံတော်ကို ကျောက်မျက် ရတနာလုပ်ငန်းများမှ အခွန်အကောက်များ မှန်မှန်ကန်ကန်နှင့် ပြည့်ပြည့်ဝဝရရှိစေရန် ကျောက်မျက် ရတနာလုပ်ငန်းများကို နိုင်ငံသားများက အကျိုးရှိစွာ လုပ်ကိုင်ရင်း ကျောက်မျက်ရတနာ ဈေးကွက် ကြီး မြန်မာနိုင်ငံတွင် ရာနှုန်းပြည့် ဖွံ့ဖြိုးတိုးတက်လာစေရန် မြန်မာနိုင်ငံမှ အဖိုးတန် ကျောက်မျက် ရတနာများကို မမှန်မကန်နည်းလမ်းပေါင်းစုံဖြင့် ပြည်ပသို့ ထုတ်ဆောင်မှုနှင့်အတူ အိမ်နီးချင်း နိုင်ငံများက ကျွန်တော်တို့ရဲ့ အဖိုးတန်ကျောက်မျက်ရတနာများဖြင့် ကျောက်မျက်ရတနာ ဈေးကွက် ရရှိပြီး အကျိုးအမြတ် ထုတ်ယူနေခြင်းကို ထိန်းချုပ်သွားနိုင်ရန် ဈေးကွက်စီးပွားရေးစနစ်နှင့်အညီကျောက်မျက်ရတနာအရိုင်း ထုတ်လုပ်ခြင်း၊ အချောထည် ထုတ်လုပ်ခြင်း၊ လက်ဝတ်ရတနာ ထုတ်လုပ်ခြင်းဖြင့် ယင်းတို့ကို ထိုက်တန်စွာဖြင့် ဈေးနှုန်းမှန်ကန်စွာ ရရှိနိုင်ရန်အတွက် တည်ဆဲ ဥပဒေတွင် ပြင်ဆင်ဖြည့်စွက်သင့်သည်များကို ပြင်ဆင်ဖြည့်စွက်ရန် ယနေ့တင်သွင်းသည့် မြန်မာ့ ကျောက်မျက်ရတနာဥပဒေကို ပြင်ဆင်သည့် ဥပဒေကြမ်းအား ကျွန်တော်တို့ကော်မတီမှ ရေးဆွဲ ဆောင်ရွက်ခဲ့ပါတယ်။ ပြည်ထောင်စုလွှတ်တော်၏ အချိန်သည် လွန်စွာတန်ဖိုး ကြီးမားပါသောကြောင့် အဆိုများ တင်သွင်းခြင်း၊ ဆွေးနွေးခြင်း၊ တာဝန်ရှိသူများက လာရောက်ရှင်းလင်းတင်ပြခြင်း၊ သဘော ကွဲလွဲခြင်းများရှိပါက အပြန်အလှန် ငြင်းခုန်၍ အချိန်ကုန်စေမည့်အစား တည်ဆဲဥပဒေတွင် ပြင်ဆင်လိုသည့် ကဏ္ဍများကို ပြင်ဆင်ချက် ဥပဒေများကို ဥပဒေကြမ်းများအဖြစ် လွှတ်တော်တွင် ပြည်သူ့ကိုယ်စားလှယ်ကြီးများက ဝေဖန်ပိုင်းခြား ဆွေးနွေးဆုံးဖြတ်ကာ ဥပဒေပြုပေးခြင်းအားဖြင့် ရည်ရွယ်ချက်များ အောင်မြင်ရေး၊ ပြည်သူကို ကာကွယ်စောင့်ရှောက်သော၊ နိုင်ငံတော်ကို အကျိုးကျေးဇူးပြုသော ခေတ်စနစ်၏ တောင်းဆိုချက်နဲ့အညီ လိုက်လျောညီထွေသော ကျောက်မျက် ရတနာလုပ်ငန်းတွင် ပါဝင် လုပ်ကိုင်နိုင်ခြင်းမရှိသေးသည့် ပြည်သူများလည်း ပါဝင်လုပ်ကိုင် ခွင့်ရကာ လုပ်ငန်းရှင်များ ဖြစ်ပေါ်လာစေပြီး လွယ်ကူရှင်းလင်းစွာ ပြည်သူများ အမှီသဟဲပြု နိုင်သော ဥပဒေများ ပေါ်ထွန်းလာမည် ဖြစ်သည်ဟု ကျွန်တော်တို့ အမျိုးသားလွှတ်တော် သတ္တုနှင့် သယံဇာတရေးရာ ကော်မတီက ယုံကြည်ပါသည်သို့ပါ၍ နိုင်ငံတော်နှင့် နိုင်ငံသား ပြည်သူများအကျိုးစီးပွားအတွက် ကြိုးပမ်းဆောင်ရွက် ရေးဆွဲထားပါသော အမျိုးသားလွှတ်တော် သတ္တုနှင့်သယံဇာတရေးရာကော်မတီ၏ မြန်မာ့ကျောက်မျက် ရတနာဥပဒေကို ပြင်ဆင်သည့်ဥပဒေကြမ်းအား အမျိုးသားလွှတ်တော်မှ လက်ခံဆွေးနွေးပေးနိုင် ပါရန် လေးစားစွာ အဆိုတင်သွင်းအပ်ပါတယ်ခင်ဗျား။ လေးစားစွာဖြင့် သတ္တု နှင့်သယံဇာတရေးရာကော်မတီ အမျိုးသားလွှတ်တော်။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ် ပါတယ်</speech>
<speech><mp id="5">ဦးစိုင်းတင်အောင်၊ ကချင်ပြည်နယ် မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ရှမ်းပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဦးနေဝင်းထွန်း (သတ္တုနှင့် သယံဇာတရေးရာကော်မတီ)ဥက္ကဋ္ဌက တင်သွင်းတဲ့ အဆို ဖြစ်တဲ့ မြန်မာ့ကျောက်မျက်ရတနာ ဥပဒေကို ပြင်ဆင်တဲ့ ဥပဒေကြမ်းအား နိုင်ငံတော်နဲ့ နိုင်ငံသား များ အကျိုးစီးပွားဖြစ်ထွန်းစေဖို့နဲ့ မြန်မာ့ကျောက်မျက်ရတနာလုပ်ငန်း ဖွံ့ဖြိုးတိုးတက်ဖို့ ရည်ရွယ်ပြီး ရေးဆွဲတင်ပြလာတာ ဖြစ်ပါတယ်။ ဒါ့အပြင် နိုင်ငံတော်ရဲ့ (၇၀)ရာခိုင်နှုန်းသော အခြေခံလူတန်းစား လက်လုပ်လက်စားများ၊ ကျောက်မျက်ရတနာလုပ်ငန်းကို ဥပဒေနဲ့အညီ လုပ်ကိုင်နိုင်ဖို့အတွက် ရေးဆွဲတင်ပြလာတဲ့အတွက် အမျိုးသားလွှတ်တော်��ြီးမှ ဆွေးနွေးစဉ်းစား နိုင်ပါရန် ကချင်ပြည်နယ် မဲဆန္ဒနယ်အမှတ်(၅)မှ ကျွန်တော် အမျိုးသားလွှတ်တော်ကိုယ်စားလှယ် ကျွန်တော် ဦးစိုင်းတင်အောင် က ထောက်ခံကြောင်း တင်ပြအပ်ပါတယ်။</speech>
<speech type="speaker">အမျိုးသားလွှတ်တော်ကိုယ်စားလှယ်များ ခင်ဗျား။ မြန်မာ့ကျောက်မျက် ရတနာ ဥပဒေကို ပြင်ဆင်သည့် ဥပဒေကြမ်းကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။</speech>
<title>အမျိုးသားလွှတ်တော်ဥက္ကဋ္ဌ က မြန်မာ့ကျောက်မျက်ရတနာဥပဒေကို ပြင်ဆင်သည့်ဥပဒေကြမ်းကို | လက်ခံဆွေးနွေးစဉ်းစားရန် သင့်/မသင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">မြန်မာ့ကျောက်မျက်ရတနာ ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် သင့်၊ မသင့် လွှတ်တော်ရဲ့ သဘောထား ရယူပါမယ် မြန်မာ့ကျောက်မျက်ရတနာဥပဒေကို ပြင်ဆင်သည့် ဥပဒေကြမ်းကို အမျိုးသား လွှတ်တော် က ဆွေးနွေးစဉ်းစားရန် သဘောတူပါသလားခင်ဗျား။</speech>
<speech type="speaker">လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူတဲ့သူ မရှိတဲ့အတွက် ဦးနေဝင်းထွန်း တင်သွင်းတဲ့ မြန်မာ့ကျောက်မျက် ရတနာဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်က ဆွေးနွေးစဉ်းစားရန် ဆုံးဖြတ်ကြောင်းနှင့် ဥပဒေကြမ်း ကော်မတီသို့ လွှဲအပ်ကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော်ဥက္ကဋ္ဌက မြန်မာ့ကျောက်မျက်ရတနာဥပဒေကို ပြင်ဆင်သည့် ဥပဒေကြမ်း ကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင်အမည်စာရင်း တင်သွင်းနိုင်ကြောင်း</title>
<speech type="speaker">အမျိုးသားလွှတ်တော်ကိုယ်စားလှယ်များ ခင်ဗျား။ မြန်မာ့ကျောက်မျက် ရတနာ ဥပဒေကို ပြင်ဆင်သည့် ဥပဒေကြမ်းကို ဆွေးနွေးလိုတဲ့ လွှတ်တော်ကိုယ်စားလှယ် များရှိပါက ဆွေးနွေးလိုတဲ့ အကြောင်းအရာ အကျဉ်းချုပ်ကို ဖော်ပြလက်မှတ်ရေးထိုးပြီး နဝမအကြိမ် အမျိုးသားလွှတ်တော် ပုံမှန်အစည်းအဝေး စတင်သည့်ရက် ၁၆၀၀ နာရီမတိုင်မီ အမျိုးသားလွှတ်တော်ရုံး၊ ညွှန်ကြားရေးမှူးချုပ် ထံ အမည်စာရင်း တင်သွင်းနိုင်ပါတယ်</speech>
</bill>
<bill>
<title>ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)၏ ရေနံနှင့်သဘာဝဓာတ်ငွေ့ တူးဖော်ရှာဖွေရေးအတွက် လိုအပ်သော ဥပဒေများရေးဆွဲရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စု အဆင့်အဖွဲ့အစည်းဝင်က ပြန်လည်ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၁၂) ကို ဆောင်ရွက်ပါမယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၈) မှ ဒေါက်တာမြင့်ကြည် တင်သွင်းထားတဲ့ ရေနံနှင့်သဘာဝဓာတ်ငွေ့ တူးဖော်ရှာဖွေရေးအတွက် လိုအပ်သော ဥပဒေများ ရေးဆွဲရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော် ကိုယ်စားလှယ် နှစ်ဦး အမည်စာရင်း တင်သွင်းထားပါတယ်။ ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ ဦးကံညွန့် ဆွေးနွေး နိုင်ပါပြီ</speech>
<speech><mp id="53">ဦးကံညွန့်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ဒုတိယဥက္ကဋ္ဌကြီး၊ ပြည်ထောင်စု ဒုတိယဝန်ကြီးများ၊ အမျိုးသားလွှတ်တော်ကိုယ်စားလှယ်များ၊ တပ်မတော်သားလွှတ်တော်ကိုယ်စားလှယ်များ၊ ဖိတ်ကြား ထားသူများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းတို့နဲ့ ပြည့်စုံကြပါစေလို့ ဦးစွာ ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ် (၅) မှ အမျိုးသားလွှတ်တော်ကိုယ်စားလှယ် ဦးကံညွန့် ဖြစ်ပါတယ်။ ကျွန်တော့်အနေနဲ့ ၁၅-၁၀-၂၀၁၃ ရက်နေ့က ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ် အမှတ်(၈)ရဲ့ ရေနံနှင့် သဘာဝ ဓာတ်ငွေ့ တူးဖော်ရှာဖွေရေးအတွက် လိုအပ်သော ဥပဒေများ ရေးဆွဲရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံပြီး အကြံပြု တိုက်တွန်း ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အချက်အလက်များပါနေ၍ ဖတ်ကြားခွင့်ပြုပါရန် ပန်ကြားအပ် ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံ ရေနံမြေသမိုင်းအကြောင်းလေးကို အနည်းငယ် တင်ပြလိုပါတယ်။ မြန်မာနိုင်ငံဟာ ရေနံနဲ့ သဘာဝဓာတ်ငွေ့ သယံဇာတပေါကြွယ်ဝတဲ့ နိုင်ငံတစ်နိုင်ငံအဖြစ် ကမ္ဘာက အသိအမှတ်ပြု ထားပြီး မြန်မာနိုင်ငံရဲ့ အကျယ်အဝန်း၊ လူဦးရေနဲ့ စွမ်းအင်၊ သယံဇာတကြွယ်ဝမှု အခြေအနေတို့ဟာ မိမိတို့ တစ်နိုင်ငံတည်းအတွက်သာမကဘဲ တရုတ်ပြည်ကြီးနဲ့ အိန္ဒိယနိုင်ငံတို့ရဲ့အကြားမှာ တည်ရှိနေမှု အနေအထားအရ အလွန်အရေးကြီးတဲ့ အခန်းကဏ္ဍမှာ ရပ်တည်နေတာကို တွေ့ရမှာဖြစ်ပါတယ်။ ရေနံနဲ့ သဘာဝဓာတ်ငွေ့ရှာဖွေ တူးဖော်ရေးလုပ်ငန်းကို (၁၈)ရာစုနှစ်ကတည်းက ဆောင်ရွက်ခဲ့ပြီး ၁၈၇၁ ခုနှစ်မှာ ဓနိတော ရေနံ စက်ရုံကို စတင်တည်ထောင်ခဲ့ပါတယ်။ ၁၈၈ရ ခုနှစ်မှာ ရေနံချောင်း ရေနံမြေကနေပြီး ရေနံစိမ်းများ စတင်ထုတ်လုပ်ခဲ့ပြီးတဲ့နောက် အရာတော်၊ ချောက်၊ မြန်အောင်၊ ပြည် စတဲ့ရေနံမြေများမှာ ရေနံစိမ်းနဲ့ သဘာဝဓာတ်ငွေ့များ ထုတ်လုပ်သုံးစွဲခဲ့ပါတယ်။ ၁၈၈၀ ခုနှစ်မှာ ရခိုင်ကမ်းရိုးတန်းမှာ ရေနံရှာဖွေရေးလုပ်ငန်းများ စတင်ဆောင်ရွက်ခဲ့ပါတယ်။ ၁၉၈၉-၂၀၀၀ ပြည့်နှစ်များမှာ ကုန်းတွင်း (On show)၊ လုပ်ကွက်(၂၉)ခုနဲ့ ကမ်းလွန် (Off show) လုပ်ကွက်(၁၀)ခုတို့ကို နိုင်ငံခြားကုမ္ပဏီပေါင်း (၂၃)ခုကို လုပ်ကိုင်ခွင့်ပေးခဲ့တာကို တွေ့ရ ပါတယ်။ ရေနံပိုက်လိုင်းတွေ၊ ဓာတ်ငွေ့ပိုက်လိုင်းများလည်း သွယ်တန်းဆောင်ရွက်နေကြတာကိုတွေ့ရမှာ ဖြစ်ပါတယ်။ မြန်မာနိုင်ငံမှာ စီးပွားဖြစ်ရေနံနဲ့ သဘာဝဓာတ်ငွေ့များ ခိုအောင်းနိုင်တဲ့၊ အလားအလာကောင်းများရှိတဲ့ ဘူမိအနည်ကျ ချိုင့်ဝှမ်းပေါင်း ကုန်းတွင်းပိုင်းမှာ ကျွန်တော်တို့ (၁၄)ခုနဲ့ ကမ်းလွန်မှာ (၃)ခု၊ စုစုပေါင်း(၁၇)ခု ရှိတာကိုတွေ့ရမှာ ဖြစ်ပါတယ်။ အဲဒီ (၁၇)ခုက ထွက်ရမယ့်၊ ထုတ်နိုင်တဲ့ ရေနံစိမ်းနဲ့ သဘာဝဓာတ်ငွေ့ တို့ဟာ ၁-၄-၂၀၁၁ ရက်နေ့ ခန့်မှန်းချက် အရ ပမာဏအနေနဲ့ ကုန်းတွင်းပိုင်းမှာ ရေနံစိမ်း စည်ပေါင်း (၁၀၄.၀၂၇)သန်းနဲ့ သဘာဝဓာတ်ငွေ့ (၀.၄၁၀) ထရီလီယံကုဗပေ၊ ကမ်းလွန်ရေနံမှာ ရေနံစိမ်းစည်ပေါင်း (၁၀၀.၈၉၂)သန်းနဲ့ သဘာဝ ဓာတ်ငွေ့ (၁၉.၇၃၂) ထရီလီယံကုဗပေ စုစုပေါင်း ရေနံစိမ်းစည် (၂၀၄.၉၁၉)သန်းနဲ့ သဘာဝ ဓာတ်ငွေ့ (၂၀.၁၄၂) ထရီလီယံကုဗပေတို့ ရရှိတာ တွေ့ရမှာ ဖြစ်ပါတယ်။ ၁၉၉၈ ခုနှစ် နောက်ပိုင်းမှာ နိုင်ငံခြားရင်းနှီးမြှုပ်နှံမှုဥပဒေ ပြဋ္ဌာန်းခဲ့ပြီးတဲ့နောက် ကုန်းပိုင်း ကမ်းလွန်ဒေသများမှာ နိုင်ငံခြားရေနံကုမ္ပဏီများနဲ့ အကျိုးတူ ပူးပေါင်းဆောင်ရွက်မှုများ ပိုမိုတိုးတက် ဆောင်ရွက်နိုင်ခဲ့တဲ့အတွက် မုတ္တမကမ်းလွန်ဒေသမှာ ရတနာ၊ ရဲတံခွန်၊ ဇောတိက စတဲ့ ရေနံနဲ့ သဘာဝဓာတ်ငွေ့များ တွေ့ရှိလာသလို ရခိုင်ကမ်းလွန် ဒေသမှာလည်း ရွှေစီမံကိန်းများ ပေါ်ပေါက်ခဲ့ပါတယ်။ ကုန်းတွင်းပိုင်းဒေသမှာလည်း ရုရှား၊ တရုတ်၊ အင်ဒိုနီးရှား စတဲ့ နိုင်ငံ ကုမ္ပဏီများနဲ့ ပူးပေါင်းခဲ့တဲ့အတွက် ရေနံနဲ့ သဘာဝဓာတ်ငွေ့များ ထပ်မံတွေ့ရှိခဲ့ပါတယ်။ ဒါကြောင့် ရေနံစိမ်းကို ကုန်းတွင်းပိုင်းမှာ ၂၀၀၃-၂၀၀၄ ခုနှစ်မှာ အများဆုံး (၄.၃၃) စည်သန်းပေါင်း ထုတ်လုပ်နိုင်ခဲ့တာ တွေ့ရမှာ ဖြစ်ပါတယ်။ ကုန်းတွင်းနဲ့ ကမ်းလွန် (၂)ခုပေါင်းဆိုရင်တော့ ၂၀၀၅၂၀၀၆ စည်သန်းပေါင်း (၇.၉၆)သန်း ထုတ်လုပ်နိုင်ခဲ့ပြီး တစ်ရက်ပျမ်းမျှ ထုတ်လုပ်နိုင်မှုဟာ စည်(၂၂၀၀၀)ခန့် ဖြစ်ပါတယ်။ ဒီဇယ်ဂါလန် (၂၉၁.၃၃)ကို ၂၀၀၈-၂၀၀၉ ခုနှစ်မှာ ပြည်ပမှ ရတဲ့အတွက် တစ်နေ့ ဖြစ်တယ်လို့မြင့်မားနေတာကို ထို့အတျောင်းမှာယူတင်သွင်းခဲ့ရတဲ့အတွက် တစ်ရက်ကို ပျမ်းမျှ ရေနံစိမ်းစည် (၅၀၀၀၀)ခန့် လိုအပ်မှာ ဖြစ်လို့ ပြည်တွင်း ထုတ်လုပ်မှုရဲ့ (၂.၂)ဆခန့် ဖြစ်တယ်လို့ တွေ့ရမှာ ဖြစ်ပါတယ်။ ဒါကြောင့် စက်မောင်းဆီ လိုအပ်ချက်ဟာ မြင့်မားနေတာကို တွေ့ရမှာ ဖြစ်ပါတယ်။ ဒါကြောင့်လည်း ရေနံစိမ်း လိုအပ်ချက် ပိုမိုမြင့်မားနေမှာပဲ ဖြစ်ပါတယ်။ ထို့အတူ သဘာဝ ဓာတ်ငွေ့ကိုလည်း ၁၉၇၀ ပြည့်နှစ် နောက်ပိုင်းကျမှ စလေဓာတ်မြေသြဇာစက်ရုံ၊ ကျွန်းချောင်း ဓာတ်မြေသြဇာစက်ရုံနဲ့ ကျွန်းချောင်း သဘာဝဓာတ်ငွေ့သုံး လျှပ်စစ်ဓာတ်အားပေး စက်ရုံများမှာ စတင်တည်ဆောက် သုံးစွဲလာနိုင်ခဲ့ပါတယ်။ သဘာဝဓာတ်ငွေ့ ထုတ်လုပ်မှုအနေနဲ့ ၂၀၁၀-၂၀၁၁ ခုနှစ်မှာ ကုန်းပိုင်းမှာ ကုဗပေ သန်းပေါင်း (၂၂၃၁၈.၆၀) နဲ့ ကမ်းလွန်ဒေသမှာ (၄၂၈၀၆၀.၇၀)နဲ့ စုစုပေါင်း ကုဗပေသန်းပေါင်း (၄၅၀၃၇၉.၃၀) ဖြစ်ပါတယ်။ ကမ်းလွန်ရေနံ ဒေသထုတ်လုပ်မှု ပမာဏမှာ ၂၀၀၁-၂၀၀၂ ကထက် (၁.၇)ဆခန့် တိုးတက်နေတာကို တွေ့ရမှာ ဖြစ်ပါတယ်။ နိုင်ငံခြားကို သဘာဝဓာတ်ငွေ့ တင်ပို့ရောင်းချမှုအနေနဲ့ ၂၀၁၃မှာ မုတ္တမကမ်းလွန်မှာရှိတဲ့ ဇောတိကစီမံကိန်းကနေ တစ်ရက် ကုဗပေသန်း(၃၀၀)ကို ကျွန်တော်တို့ ထိုင်းနိုင်ငံကို ရောင်း ပါတယ်။ ရခိုင်ကမ်းလွန်ဒေသမှာရှိတဲ့ ရွှေစီမံကိန်းက သဘာဝဓာတ်ငွေ့ ကုဗပေ သန်း (၅၀၀)ကို တရုတ်နိုင်ငံကို တင်ပို့ရောင်းချလျက် ရှိနေတာကို သိပါတယ်။ တစ်ချိန်တည်းမှာပဲ ပြည်တွင်းမှာ လျှပ်စစ်ဓာတ်အား ထုတ်လုပ်တဲ့ လုပ်ငန်းအပါအဝင် စက်မှုလုပ်ငန်းများအတွက် သဘာဝဓာတ်ငွေ့ လိုအပ်ချက်မှာ တစ်ရက်ကို ကုဗပေသန်း (၅၂၅) သန်း ဖြစ်သော်လည်းပဲ ကျွန်တော်တို့နိုင်ငံရဲ့ လိုအပ်ချက်ရဲ့ (၄၀)ရာခိုင်နှုန်းဖြစ်တဲ့ တစ်ရက် ကုဗပေသန်း(၂၄၀)ခန့်ကိုသာ စွမ်းအင်ဝန်ကြီး ဌာနမှ ဖြည့်ဆည်းပေးန���ုင်တဲ့ အခြေအနေ ဖြစ်ပါတယ်။ ကမ္ဘာပေါ်မှာ ရေနံနဲ့ သဘာဝဓာတ်ငွေ့များကို ဦးစားပေး သုံးစွဲလာနေကြတဲ့အတွက် မကြာမီကာလမှာ ရေနံစိမ်းအနေနဲ့ နောက်ထပ် နှစ်ပေါင်း(၅၉)နှစ်မှာ ကုန်ဆုံးနိုင်ပါတယ်။ သဘာဝ ဓာတ်ငွေ့အနေနဲ့ နောက်ထပ် (၄၆)နှစ်မှာ ဒါ ကုန်ဆုံးတော့မယ်လို့ သိရပါတယ်။ ကျွန်တော်တို့ နိုင်ငံအနေနဲ့လည်းပဲ ရေနံစိမ်းစည်ကို အခုလိုသာ တစ်နှစ်ကို (၇)သန်းလောက် ထုတ်ယူမယ် ဆိုလို့ရှိရင်တော့ နှစ်ပေါင်း(၃၀)ဆိုရင် ကျွန်တော်တို့နိုင်ငံလည်း ကုန်ခမ်းသွားမှာ ဖြစ်ပါတယ်။ ဒါကြောင့် လက်ရှိနိုင်ငံရဲ့ လိုအပ်ချက် (၄၀)ရာခိုင်နှုန်းသာ ဖြည့်ဆည်းပေးတယ်။ ပြည်ပမှ စက်သုံးဆီများလည်း သွင်းနေရတဲ့အနေအထား တွေ့ရှိရမှာ ဖြစ်ပါတယ်။ သဘာဝဓာတ်ငွေ့ အနေနဲ့လည်း တစ်ရက်ကို (၁.၂)ဘီလီယံခန့် ကျွန်တော်တို့ ထုတ်လုပ်လျက်ရှိပါတယ်။ အဲဒီအထဲမှာ မှ (၁)ဘီလီယံကို ကျွန်တော်တို့ ပြည်ပကို တင်ပို့ရောင်းချနေပြီး ပြည်တွင်းလိုအပ်ချက်ရဲ့ (၄၀) ရာခိုင်နှုန်းကိုသာ ဖြည့်ဆည်းပေးနိုင်တဲ့ အခြေအနေဖြစ်ပါတယ်။ လေးစားရပါသောဥက္ကဋ္ဌကြီးခင်ဗျား။ နိုင်ငံတော်ရဲ့ စွမ်းအင်ကဏ္ဍရည်မှန်းချက်များမှာ လည်း (က) ရေနံစိမ်းကို ကုန်းတွင်းနိုင်ငံပိုင်ကဏ္ဍ၊ သမဝါယမပိုင်ကဏ္ဍနဲ့ ပုဂ္ဂလိကကဏ္ဍ တို့မှ (၅)နှစ် အတွင်း တစ်နှစ်ပျမ်းမျှ (၀.၀၄)ရာခိုင်နှုန်း တိုးတက်ထုတ်လုပ်ရန်၊ ကမ်းလွန်နိုင်ငံပိုင်ကဏ္ဍမှ (၅) နှစ်အတွင်း တစ်နှစ်ပျမ်းမျှ (၁.၈၈)ရာခိုင်နှုန်း လျော့နည်းထုတ်လုပ်ရန်၊ (ခ) သဘာဝဓာတ်ငွေ့ကို (၅) နှစ်အတွင်း တစ်နှစ်ပျမ်းမျှ (၁၁.၄)ရာခိုင်နှုန်း တိုးတက်ထုတ်လုပ်ရန်၊ (ဂ) ဘူးသွင်း သဘာဝ ဓာတ်ငွေ့ကို (၅)နှစ်အတွင်း တစ်နှစ်ပျမ်းမျှ (၀.၅)ရာခိုင်နှုန်း တိုးတက်ထုတ်လုပ်ရန်တို့ကို ရည်မှန်းထား လုပ်ငန်းလုပ်နည်းဆောင်ရွက်လျက်ရှိပါတယ်။ လုပ်ငန်းစဉ်များအနေနဲ့ (က) ရေနံနဲ့ သဘာဝဓာတ်ငွေ့ တိုးချဲ့ရှာဖွေ ရေး လုပ်ငန်းကို ပြည်တွင်း/ပြည်ပမှ ပုဂ္ဂလိက လုပ်ငန်းများကို ဖိတ်ခေါ်ပြီး ရေနံမြေ အသစ်များကို တိုးချဲ့ရှာဖွေထုတ်လုပ်သွားရန်၊ (ခ) ရေနံတွင်းသစ်များ တိုးချဲ့ရှာဖွေသည့် နည်းတူ ရေနံတွင်းဟောင်းများ ထုတ်လုပ်လျော့နည်းခြင်း အနည်းဆုံးဖြစ်အောင် ထိန်းသိမ်း ဆောင်ရွက်သွားရန်၊ (ဂ)ရေနံနဲ့ သဘာဝဓာတ်ငွေ့ ထုတ်လုပ်ရာတွင် ပတ်ဝန်းကျင်ထိန်းသိမ်းရေးကို အလေးထား ဆောင်ရွက်သွားရန်တို့ ဖြစ်ကြောင်း သိရှိရပါတယ်။ လေးစားရပါသောဥက္ကဋ္ဌကြီးခင်ဗျား။ ရေနံအက်ဥပဒေများဟာ ၁၉၃၄ ခုနှစ်မှာ Petroleum Act၊ ၁၉၁၈ ခုနှစ်မှာ Myanmar Oil Fields Act ၁၉၇၃ ခုနှစ်မှာ Petroleum Rules စသည်တို့သာ ရှိကြောင်းသိရပါတယ်။ သို့ပါ၍ ခေတ်ကာလနှင့် လျော်ညီစွာ ပတ်ဝန်းကျင် ထိန်းသိမ်းရေးပါဝင်သော ရေနံနှင့် သဘာဝဓာတ်ငွေ့ ဥပဒေသစ်များ ရေးဆွဲရန် လိုအပ်လာပြီ ဖြစ်ပါတယ်။ ဥပဒေသစ်များ ရေးဆွဲရာမှာ ထည့်သွင်းစဉ်းစားသင့်သည်များကို ကျွန်တော့်ရဲ့ အတွေ့အကြုံနဲ့ယှဉ်ပြီး အနည်းငယ် တင်ပြဆွေးနွေးသွားချင်ပါတယ်။ အခုဆိုရင် နိုင်ငံနဲ့တစ်ဝန်းမှာ လက်ယက်တွင်းလို့ခေါ်တဲ့ (Shallow Wel) တွင်းတိမ်တွေ တူးနေပြီးတော့မှ လုပ်ငန်းများ၊ ရေနံ ရှာဖွေရေးလုပ်ငန်းများ ဆောင်ရွက်လျက်ရှိပါတယ်။ နိုင်ငံအနေနဲ့ကတော့ နိုင်ငံတော်အနေနဲ့တော့ စီးပွားဖြစ် တွင်းများဖြစ်တဲ့ ပေထောင်ကျော်၊ သောင်းကျော်တူးတဲ့ တွင်းများကိုသာ ရေနံမြေက ရှာဖွေပြီးတော့ ဒါ စီးပွားဖြစ် တူးသော်လည်းပဲ ပြည်တွင်းမှာရှိတဲ့ အခြားလုပ်ငန်းရှင်များလည်း အနေနဲ့ကတော့ ဒါ တွင်းတိမ်များကို တူးပြီးတော့ ဆောင်ရွက်လျက် ရှိပါတယ်။ အဲဒီလို ဆောင်ရွက်လျက်ရှိနေတာကလည်းပဲ မိမိတို့ရဲ့ ဝမ်းစာရေးနဲ့ ဒီလုပ်ငန်းများ စီးပွားရေးအတွက် လုပ်နေသော်လည်းပဲ ဒေသဆိုင်ရာဖွံ့ဖြိုးရေးတွေကိုလည်း ဝင်ရောက် ကူညီဆောင်ရွက်ပေးရပါတယ်။ ဒေသဆိုင်ရာတွေကိုလည်းပဲ ဒါကို လှူဒါန်းခြင်းများ ဆောင်ရွက်လျက် ရှိပါတယ်။ သို့သော်လည်းပဲ သူတို့အနေနဲ့ သတ်မှတ်ထားတဲ့ ဥပဒေ၊ နည်းဥပဒေများကိုတော့ ကျွန်တော်တို့ မသိရှိရပါဘူး။ ထို့အတူပဲ ရေနံချက်ဖိုများကလည်းပဲ အဲဒီလိုဆောင်ရွက်နေတာကို တွေ့ရပါတယ်။ နောက် မီးဘေး အန္တရာယ်များလည်း မကြာခဏ ကြုံတွေ့နေရတာကို တွေ့ရှိ ရပါတယ်။ အဲဒီ အန္တရာယ်တွေ ကာကွယ်နိုင်ဖို့ ဆိုလို့ရှိရင်တော့ ဒီဥပဒေ၊ နည်းဥပဒေများနဲ့ သူတို့ကို ထိန်းသိမ်းပေးမယ်ဆိုရင် ပိုပြီးတော့ အဆင်ပြေမယ့် အနေအထားဖြစ်ပါတယ်။ ပိုပြီးတော့လည်း ဒီဆင်းရဲမှု လျော့ချရေးတွေ ကိုလည်းပဲ ဆောင်ရွက်နိုင်မယ့် အနေအထားဖြစ်ပါတယ်။ ဒါကြောင့် သက်ဆိုင်ရာ ဥပဒေ၊ နည်းဥပဒေတွေများ ရေးဆွဲနိုင်ရန် စီစဉ်ဆောင်ရွက်လျက် ရှိကြောင်းလည်း ကြားသိရ၍ များစွာဝမ်းသာပါတယ်။ သို့သော်လည်း ကျွန်တော်တို့ တင်ပြခဲ့တဲ့ ကိစ္စများကို၊ လုပ်ငန်းများကို ပါဝင်ဆောင်ရွက်ပေးနိုင်ဖို့နဲ့ ရေနံနဲ့ သဘာဝဓာတ်ငွေ့တူးဖော်ရေး အတွက် လိုအပ်သော ဥပဒေများ ရေးဆွဲရာမှာ ကျွန်တော့်အနေနဲ့ အချက်(၇)ချက်လောက်တော့ နိဂုံးချုပ်အနေနဲ့ တိုက်တွန်းဆွေးနွေးလိုပါတယ်။ အဲဒီအချက်တွေကတော့ (၁) မြန်မာနိုင်ငံမှာ စွမ်းအင်အရင်းအမြစ်များ များပြားစွာရှိသော်လည်း လက်ရှိအခြေအနေမှာ ပြည်တွင်းသုံးစွဲမှုကို လုံလောက်စွာ ဖြည့်ဆည်းပေးနိုင်မှုမရှိသည်ကို ဦးစားပေး ဆောင်ရွက်ရန်၊ (၂) လုံလောက်စွာ ဖြည့်ဆည်းပေးနိုင်မှု အစီအမံများကိုလည်း ပြည်သူတစ်ရပ်လုံး သိရှိစေရန် ရှင်းလင်းတင်ပြနိုင်ရေးဆောင်ရွက်ရန်၊ (၃) သက်ဆိုင်ရာတာဝန်ရှိဌာနများရဲ့ စွမ်းအင်ထုတ်လုပ်သုံးစွဲမှု အစီအမံဆောင်ရွက်မှုများဟာ ပြောင်းလဲလာတဲ့ ခေတ်စနစ် လိုအပ်ချက်များနဲ့ လိုက်လျောညီထွေဖြစ်စေရန်၊ (၄) စွမ်းအင်ထုတ်လုပ်သည့် ဌာနဆိုင်ရာအဖွဲ့ အစည်းများအချင်းချင်း ပေါင်းစပ်ညှိနှိုင်းမှု (Integrated Planning) အားနည်းသည်များကို ပေါင်းစပ်ညှိနှိုင်းမှု ပိုမိုကောင်းမွန်လာစေရန်၊ (၅) စက်မောင်းဆီများ တင်သွင်းဖြန့်ဖြူးရေးမူမှာ ပုဂ္ဂလိကကဏ္ဍရဲ့ ပါဝင်မှုကို ခွင့်ပြု ထားသော် လည်း စက်မောင်းဆီဈေးနှုန်း၊ ဖြန့်ဖြူးမှုနဲ့ လိုအပ်ပါက နိုင်ငံ့အတွက် အရန်ဆီသိုလှောင်ထားရှိရန် အစီအမံအပါအဝင် မူဝါဒဆိုင်ရာ ချမှတ်မှုများ အားနည်းနေမှုအပေါ် စဉ်းစားသုံးသပ်ရေးဆွဲရန်၊ (၆) ဌာနဆိုင်ရာအဖွဲ့အစည်းများ၏ ဆောင်ရွက်ချက်များ၊ အစီအမံများကို ပိုမိုပွင့်လင်းမြင်သာသည့် အစီအမံများချမှတ်ရန်နှင့် (၇)အိမ်နီးချင်းနိုင်ငံများရဲ့ စွမ်းအင်ကဏ္ဍပြုပြင်ပြောင်းလဲ တိုးတက်လာမှု ကို လေ့လာအတုယူ၍ မိမိတို့ရဲ့ တိုင်းပြည်အခြေအနေနဲ့ ကိုက်ညီမယ့် အစီအမံ ဥပဒေများ ရေးဆွဲရန်တို့ ဖြစ်ပါတယ်။ ဒါကြောင့် ဖော်ပြပါအချက်များအား ဦးစားပေးစီစဉ် ဆောင်ရွက်၍ ဥပဒေများရေးဆွဲခြင်းဖြင့် နိုင်ငံတော်၏ စွမ်းအင်ကဏ္ဍ ဖွံ့ဖြိုးတိုးတက်လာနိုင်ပါစေလို့ ဆန္ဒပြုရင်း ဒေါက်တာမြင့်ကြည် ရဲ့ အဆိုကို ထောက်ခံပါကြောင်း အစီရင်ခံတင်ပြရင်း နိဂုံးချုပ်လိုက် ပါတယ် ခင်ဗျား။</speech>
<speech type="speaker">ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၆)မှ ဦးခင်မောင်လတ် ဆွေးနွေးနိုင်ပါပြီ</speech>
<speech><mp id="126">ဦးခင်မောင်လတ်၊ ရခိုင်ပြည်နယ် မဲဆန္ဒနယ်အမှတ်(၆)</mp>လေးစားအပ်တဲ့ အမျိုးသား လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ လွှတ်တော်ကိုယ်စားလှယ်များနှင့် ကော်မရှင်အဖွဲ့ဝင်များ မင်္ဂလာပါလို့ နှုတ်ဆက်ဂါရဝပြုပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၆)က ဦးခင်မောင်လတ် ဖြစ်ပါတယ်။ ဒေါက်တာမြင့်ကြည် ရဲ့ ရေနံနဲ့ သဘာဝ ဓာတ်ငွေ့ တူးဖော်ရှာဖွေရေးအတွက် လိုအပ်သောဥပဒေများ ရေးဆွဲရန်ဆိုတဲ့အဆိုကို ကျွန်တော် ထောက်ခံပြီး ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီကနေ့ မြန်မာနိုင်ငံမှာ ဥပဒေများကို ပြုပြင်ခြင်း၊ အသစ်ရေးဆွဲခြင်း ပြုနေတဲ့အချိန်ဖြစ်ပါတယ်။ တစ်ကမ္ဘာလုံးမှာလည်း ရေနံနဲ့ ဓာတ်ငွေ့ကို သဲသဲမဲမဲလိုက်ရှာနေတဲ့ အချိန်ဖြစ်ပါတယ်။ ရေနံနဲ့ ဓာတ်ငွေ့ဟာ တစ်နေ့ထက်တစ်နေ့ ကမ္ဘာမှာ ရှားပါးလာတဲ့ အရာတွေ ဖြစ်ပါတယ်။ ဈေးလည်းတဖြည်းဖြည်း ကြီးလာပါတယ်။ စားရေးနဲ့စီးပွားရေးမှာလည်း အဆုံးအဖြတ် ပေးနိုင်တဲ့အတွက် မဟာဗျူဟာမြောက် ဓာတ်သတ္တု အမျိုးအစားလည်း ဖြစ်ပါတယ်။ ရေနံ ဓာတ်ငွေ့တူးဖော်ရေး စရိတ်ဟာ အလွန်ကြီးမားပြီး လုပ်ရကိုင်ရ ခက်ခဲတဲ့အတွက် အစွမ်းအစ ရှိတဲ့ နိုင်ငံခြားကုမ္ပဏီကြီးတွေ၊ ကမ္ဘာပတ်ပြီးလုပ်တဲ့ ကုမ္ပဏီကြီးတွေကပဲ လုပ်နိုင်တာကြောင့် မြန်မာနိုင်ငံမှာ ရေနံဓာတ်ငွေ့ရှာဖွေရေး ဥပဒေကို ခိုင်ခိုင်ခန့်ခန့်နဲ့၊ ခေတ်မီမီနဲ့ ထားရှိဖို့ လိုအပ် နေတာ ဖြစ်ပါတယ်။ ရေနံဓာတ်ငွေ့ ရှာဖွေရေးလုပ်ငန်းဟာ ဧရိယာ များများစားစား ယူပြီး လုပ်ရတဲ့ လုပ်ငန်းဖြစ်ပါတယ်။ ဒါကြောင့် လူမှုပတ်ဝန်းကျင်နဲ့၊ သဘာဝပတ်ဝန်းကျင်နဲ့ အများကြီး ဆက်စပ်နေမှု ရှိပါတယ်။ သဘာဝပတ်ဝန်းကျင် ထိခိုက်မှုတွေရှိတဲ့ လုပ်ငန်းအမျိုးအစားလည်း ဖြစ်ပါတယ်။ ကုန်းတွင်းရေနံရှာဖွေရေးဆိုရင် စက်ကိရိယာ သိပ်အကြီးကြီးတွေ သုံးရပါတယ်။ မော်တော်ကား ကြီးကြီးတွေ၊ ဂိုထောင်ကြီးကြီးတွေနဲ့ ရွာကြီးတစ်ရွာလောက် အထိုင်ချပြီးမှ လုပ်ကိုင်ရတဲ့ လုပ်ငန်းတွေ ဖြစ်ပါတယ်။ လိုအပ်လို့ရှိရင် လယ်သိမ်း၊ မြေသိမ်း အလုပ်တွေကိုလည်း လုပ်ရ ပါတယ်။ သစ်တောတွေ၊ ကားလမ်းတွေလည်း ပျက်စီးတာတွေ ရှိပါတယ်။ စက်ကိရိယာနဲ့ လောင်စာဆီတွေကြောင့် ထိခိုက်သွားတဲ့ လယ်မြေတွေလည်း ရှိပါတယ်။ အဲဒီလယ်မြေတွေဆိုရင် တော်ရုံတန်ရုံနဲ့ ပြန်ပြီးတော့ စိုက်ပျိုးလို့ မရနိုင်တာတွေ ရှိပါတယ်။ ရေနံကို ရှာလို့ မတွေ့ရင်တောင် မှ အဲဒီအဆောက်အဦတွေကို မဖျက်ဘဲနဲ့ ထားတာတွေလည်း အများကြီးရှိပါတယ်။ ကမ်းလွန် ရှာဖွေရေး ဆိုရင်လည်း မြေပြင်ဧရိယာစတုရန်း မိုင်ပေါင်းများစွာ လိုအပ်ပါတယ်။ အဲဒါကြောင့် ငါး၊ သယံဇာတနဲ့ သဘာဝရေပြင် ထိခိုက်ကျဆင်းမှုတွေလည်း အများကြီးရှိပါတယ်။ ရေပြင်ကို အမှီပြု လုပ်စားတဲ့ ကမ်းရိုးတန်းနေ လူထုရဲ့ စီးပွားရေးဘဝ ပျက်စီးဆုံးရှုံးမှုတွေလည်း ရှိပါတယ်။ ဒါကြောင့် အဲဒီပတ်ဝန်းကျင်က လူတွေကို လျော်ကြေးပေးဖို့နဲ့ အလုပ်အကိုင်ရှာဖွေပေးဖို့ လိုအပ်တဲ့ ဥပဒေလည်း ထားရှိရမှာဖြစ်ပါတယ်။ ဒီကနေ့မြန်မာနိုင်ငံမှာ ကုန်းတွင်းရှာဖွေရေးထက် ကမ်းလွန်ရေနံ ရှာဖွေရေးက ပိုပြီးတော့ အောင်မြင်ပါတယ်။ လက်ရှိထုတ်လုပ်နေပြီဖြစ်တဲ့ မုတ္တမကမ်းလွန် ဓာတ်ငွေ့ တွင်းနဲ့ ရခိုင်ကမ်းလွန် ဒေသက ရွှေသဘာဝဓာတ်ငွေ့တွေအပြင် ဂွ နဲ့ ပုသိမ်မြို့ကြားက တွင်းတစ်တွင်းနဲ့ ရခိုင်မြောက်ပိုင်း မှာ တွင်းတစ်တွင်းတွေ စမ်းသပ်တွေ့ရှိရပြီလို့လည်း ကြားသိရပါတယ်။ ကမ်းရိုးတန်း မိုင်အရှည် (၁၃၀၀)ကျော်တစ်လျှောက်မှာ နောက်ထပ်လည်း ထပ်မံတွေ့ရှိနိုင်တယ်လို့ ကြားသိရပါတယ်။ ဒါကြောင့် ပင်လယ်ကမ်းခြေလုံခြုံ ရေးဟာ ပိုပြီးတော့ အရေးကြီးလာမှာ ဖြစ်တဲ့ အတွက် ဥပဒေတွေ ကိုလည်း နောက်ထပ် လိုအပ်ပြီး ပြဋ္ဌာန်းရမှာဖြစ်ပါတယ်။ ဥက္ကဋ္ဌကြီးခင်ဗျား။ ရေနံဓာတ်ငွေ့တွင်းဆိုတာက စမ်းသပ်ရှာဖွေတိုင်းတာတဲ့ အဆင့် မှာလည်း ပေါက်ကွဲပြီးတော့ အန္တရာယ်ကျရောက်တာတွေရှိပါတယ်။ ယိုဖိတ်မှုတွေလည်း ရှိပါတယ်။ စမ်းသပ်ရှာဖွေတဲ့အဆင့်နဲ့ ထုတ်လုပ်တဲ့ အဆင့်ကြားမှာလည်း ကာလတာရှည်ရှိပါတယ်။ သက္ကရာဇ် ၂၀၁၀၊ ဧပြီလမှာ မက္ကဆီကိုပင်လယ်ကွေ့က ဗြိတိသျှ BTကုမ္ပဏီရဲ့ ရေနံတွင်းတူးစဉ် ပေါက်ကွဲ မီးလောင်ခဲ့ပါတယ်။ အဲဒီပေါက်ကွဲမီးလောင်ခဲ့တဲ့အတွက် ကမ်းခြေတစ်ဝိုက်မှာ ရေနံပြင်ကြီး ဖြစ်သွားခဲ့ပါတယ်။ ကမ်းခြေက ဒီရေတောနဲ့ ရေနေသတ္တဝါတွေ အများကြီး ဆုံးရှုံးခဲ့ရပါတယ်။ လူနေကျဲတဲ့ဒေသ ဖြစ်ပေမယ့်လည်း ဘီလီယံနဲ့ချီပြီးတော့ ဆုံးရှုံးမှုတွေ ဖြစ်သွားခဲ့ပါတယ်။ အမေရိကန်သမ္မတ အိုဘားမားလည်း အဲဒီနေရာကို (၄) ကြိမ်လောက်သွားပြီးတော့ ရေနံယိုဖိတ်မှုကို ထိန်းသိမ်းဖို့ ကွပ်ကဲညွှန်ကြားမှုတွေ လုပ်ခဲ့ရပါတယ်။ ကျွန်တော်တို့ မြန်မာ့ကမ်းခြေတစ်လျှောက်မှာ လယ်ယာကိုင်းကျွန်းနဲ့ ငါးဖမ်းလုပ်ငန်းရှိပြီးတော့ လူနေထူထပ်တဲ့ဒေသ ဖြစ်တာကြောင့် ရေနံ ဓာတ်ငွေ့ ရှာဖွေတဲ့အခါ ကျွန်တော့်အနေနဲ့ကတော့ စိုးရိမ်စိတ်နည်းနည်းရှိပါတယ်။ အဲဒါကြောင့် လွှတ်တော်မှာလည်း ကျွန်တော် ကြယ်ပွင့်မပြမေးခွန်းအနေနဲ့ တစ်ခါမေးထားခဲ့တာ ရှိပါတယ်။ ကမ်းလွန်နဲ့ ကမ်းခြေတားဆီးကာကွယ်ရေးပစ္စည်းတွေ၊ ပြန်လည်သန့်ရှင်းရေးပစ္စည်းတွေနဲ့ သန့်ရှင်းရေး ရေယာဉ်တွေ လိုအပ်တာကြောင့် ဖြစ်ပါတယ်။ BTကုမ္ပဏီဟာ ရေနံတူးစဉ် ပေါက်ကွဲခဲ့တဲ့အခါ တွင်းကို ပိတ်ဆို့ဖို့ အဆင့်မြင့် နည်းပညာ နဲ့ ငွေကုန်ကြေးကျများစွာ အသုံးပြုခဲ့ရပါတယ်။ အဲဒီဖြစ်ရပ် နောက်ကွယ်မှာ အမေရိကန်နိုင်ငံဟာ ကမ်းလွန်ရေနံဓာတ်ငွေ့တွင်းတွေ ရှာဖွေရေးဥပဒေကို တင်းကျပ်လိုက်တာရှိပါတယ်။ အလွယ်တကူ ရှာဖွေခွင့် မပေးတော့ပါဘူး။ Deposit သွင်းပြီး လုပ်ရတဲ့စနစ်ကို လွှတ်တော်မှာ အဆိုတင်သွင်း ခဲ့ပါတယ်။ ဒေါ်လာသန်း(၂၀)လောက် တင်ကြို ပေးသွင်းထားရတယ်လို့ ထင်ပါတယ်။ အဲဒီဥပဒေ မျိုးကို လိုအပ်ရင် ကျွန်တော်တို့ နိုင်ငံအနေနဲ့လည်း စဉ်းစားရမှာ ဖြစ်ပါတယ်။ အဲဒါတွေကတော့ ကုမ္ပဏီတွေရဲ့ တာဝန်ခံမှုအပိုင်းနဲ့ သက်ဆိုင်တာတွေ ဖြစ်ပါတယ်။ ဥက္ကဋ္ဌကြီးခင်ဗျား။ ရေနံဓာတ်ငွေ့ရှာဖွေရေးဆိုတာက နိုင်ငံတကာကုမ္ပဏီကြီးတွေ ဟာ လုပ်ကိုင်နိုင်တာ ဖြစ်တဲ့အတွက် မြန်မာနိုင်ငံကို ဝင်လာတဲ့ FDI တစ်မျိုးလည်း ဖြစ်ပါတယ်။ အဲဒါကြောင့် သူတို့လာရောက်ရှာဖွေဖို့ အခွင့်အလမ်းတွေကို ပေးထားတဲ့ ဥပဒေလည်း ဖြ်ဖို့လို ပါတယ်။ ဟိုတစ်ချိန်တုန်းကဆိုရင် အခွင့်အလမ်းတွေမပေးဘဲ တင်းကျပ်ထားတဲ့အတွက် ကုမ္ပဏီတွေ နောက်ပြန်ဆုတ်သွားခဲ့တာလည်း ရှိပါတယ်။ ကမ်းလွန်ခြင်း ဆက်စပ်နေတဲ့ အိမ်နီးချင်းနိုင်ငံတွေ ထိုင်း၊ အိန္ဒိယနိုင်ငံ၊ ဘင်္ဂလားဒေ့ရှ်နိုင်ငံတို့ကလည်း ဓာတ်ငွေ့နဲ့ ရေနံတူးဖော်ဖို့ အလုအယက် ဖိတ်ခေါ်နေကြတာကြောင့် ဥပဒေကို ရေးဆွဲတဲ့အခါ တာဝန်ယူမှုအပိုင်းနဲ့ အခွင့်အလမ်းအပိုင်းကို မျှမျှတတ ရေးဆွဲဖို့လည်း လိုအပ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ မြန်မာနိုင်ငံမှာ လက်ယက်တွင်းတွေနဲ့ တစ်ပိုင်တနိုင် ရှာဖွေစားသောက်တဲ့ လူတွေလည်း အများကြီးရှိပါတယ်။ ကုမ္ပဏီတွေက လက်ဝါးကြီးအုပ်ပြီးတော့ နိုင်ထက်စီးနင်း ဝယ်ယူတာတွေလည်း ရှိခဲ့ပါတယ်။ ရှိနေပါတယ်။ အဲဒါကြောင့် တစ်ပိုင်တနိုင် ရေနံ ရှာဖွေလုပ်သူတွေနဲ့ မှီခိုစားသောက်နေသူတွေရဲ့ အကျိုးကိုထည့်ပြီးစဉ်းစားတဲ့ အခြေခံလူထု ဗဟို ပြုတဲ့ ဥပဒေမျိုးတွေရှိဖို့လည်း လိုတယ်ဆိုတာ ဆွေးနွေးရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">အဆိုနှင့် စပ်လျဉ်းပြီး စွမ်းအင်ဝန်ကြီးဌာန၊ ဒုတိယဝန်ကြီး က ပြန်လည် ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="96">ဦးမြင့်ဇော် (ဒုတိယဝန်ကြီး၊ စွမ်းအင်ဝန်ကြီးဌာန)</agency>လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်တော်ကြီးများအားလုံး ကိုယ်စိတ်နှစ်ပါး ကျန်းမာ၊ ချမ်းသာကြပါစေရန် ထပ်မံဆုတောင်းမေတ္တာပို့သရင်းနဲ့ နှုတ်ခွန်းဆက်သပါတယ်။ ကျွန်တော် စွမ်းအင်ဝန်ကြီးဌာန၊ ဒုတိယဝန်ကြီး ဦးမြင့်ဇော် မှ ရန်ကုန်တိုင်းဒေသကြီး အမှတ်(၈) မဲဆန္ဒနယ် အမျိုးသားလွှတ်တော် ကိုယ်စားလှယ်တော်ကြီး ဒေါက်တာမြင့်ကြည် ရဲ့ ရေနံနှင့် သဘာဝဓာတ်ငွေ့ တူးဖော်ရေးအတွက် လိုအပ်သောဥပဒေများရေးဆွဲရန် ပြည်ထောင်စုအစိုးရအား တိုက်တွန်းကြောင်း အဆိုနဲ့ ပတ်သက်၍ ပြန်လည်ရှင်းလင်း ဆွေးနွေးဖြေကြားမှာ ဖြစ်ပါတယ်။ကိုယ်စားလှယ်တော်ကြီးများရဲ့ ခုန ဆွေးနွေးအကြံပြုချက်များ အပေါ်မှာလည်းပဲ အထူးပဲ ကျေးဇူးတင်ရှိကြောင်း ပြောကြားလိုပါတယ်။ စွမ်းအင်ဝန်ကြီးဌာနအနေနဲ့ လက်ရှိ လိုက်နာ ဆောင်ရွက်လျက်ရှိသော ဥပဒေ(၃)ခုနဲ့ နည်းဥပဒေ(၃)ခု ရှိပါတယ်။ ၎င်းတို့မှာ (၁) The Petroleum Act, 1934 şę pasigu63 The Petroleum Rules, 1937[goulosum (J) The Myanmar Oil Fields Act, 1918 $ $as: 2063 Rules under the Myanmar Oil Fields Act, 1918 (၃) ၁၉၅ရ ခုနှစ်၊ ရေနံဓာတ်ပင်ရင်း အခြေအမြစ်များ တိုးတက်ဖြစ်ထွန်းမှု၊ စည်းမျဉ်း သတ်မှတ်မှု အက်ဥပဒေနှင့် ၁၉၆၂ ခုနှစ် မြန်မာနိုင်ငံတော် ရေနံဓာတ်လုပ်ကိုင်ခွင့် နည်းဥပဒေ များတို့ ဖြစ်ပါတယ်။ အဆိုပါ ဥပဒေ၊ နည်းဥပဒေများဟာ လက်ရှိခေတ်ကာလ၊ စနစ်နှင့် ကိုက်ညီမှုမရှိတဲ့ အတွက် ပြန်လည်ပြင်ဆင်ရေးဆွဲရန် လိုအပ်နေတဲ့ အတွက်ကြောင့်မို့လို့ ရေနံနဲ့ ရေနံထွက် ပစ္စည်း များအား ပြည်တွင်းသို့ တင်သွင်းခြင်း၊ ပြည်ပသို့ တင်ပို့ခြင်း၊ နိုင်ငံတော်အတွင်းမှာ သယ်ယူ ပို့ဆောင်ခြင်း၊ သိုလှောင်ခြင်း၊ လက်ဝယ်ထားခြင်း၊ ချက်လုပ်ခြင်း၊ ရောနှောပြုပြင်ခြင်း၊ ဖြန့်ဖြူးရောင်းချခြင်း၊ စမ်းသပ်ခြင်း၊ စီမံခန့်ခွဲခြင်း၊ ရေနံထွက်ပစ္စည်းထုတ်လုပ်ခြင်းနှင့် သက်ဆိုင်တဲ့ ဥပဒေဖြစ်တဲ့ The Petroleum Act, 1934 အား စွမ်းအင်ဝန်ကြီးဌာနရဲ့ ဥပဒေ၊ နည်းဥပဒေများ ပြင်ဆင်ရေးဆွဲရေးအဖွဲ့မှ ပထမဦးစွာ ပြန်လည်ပြင်ဆင်ရေးဆွဲခဲ့ပါတယ်။ယခုအခါမှာ အဆိုပါ ရေနံနှင့်ရေနံထွက်ပစ္စည်းဆိုင်ရာဥပဒေမူကြမ်းအား ရှေ့နေချုပ်ရုံးကို သဘောထားမှတ်ချက်ရယူရန် တင်ပြထားဆဲ ဖြစ်ပါတယ်။ ရှေ့နေချုပ်ရုံးရဲ့ သဘောထားမှတ်ချက် ရရှိပါက နိုင်ငံတော်သမ္မတရုံး၊ ပြည်ထောင်စု အစိုးရအဖွဲ့ရုံးတို့သို့ အတည်ပြုချက်ရယူပြီးတော့ လွှတ်တော်ရုံးကို တင်ပြသွားမှာ ဖြစ်ပါတယ်။ တစ်ချိန်တည်းမှာပဲ ဖော်ပြပါ ဥပဒေနဲ့ လိုက်လျော ညီထွေတဲ့ နည်းဥပဒေကိုလည်း The Petroleum Rules, 1937 ပေါ်မှာ အခြေခံပြီးတော့ ပြင်ဆင် ပြုစု ရေးဆွဲလျက် ရှိပါတယ်။ မကြာမီမှာပဲ ရေးဆွဲပြီးစီးတော့မှာ ဖြစ်ပါတယ်။ တင်ပြပါ ရေနံနှင့် ရေနံထွက်ပစ္စည်းဆိုင်ရာ ဥပဒေနဲ့ နည်းဥပဒေအား ပြင်ဆင်ရေးဆွဲ ပြီးပါက အဆိုတင်သွင်းခဲ့တဲ့ ဥပဒေနဲ့ အလားတူတဲ့ ရေနံနှင့် သဘာဝဓာတ်ငွေ့ စူးစမ်းခြင်း၊ ရှာဖွေခြင်း၊ တိုးတက်ဖြစ်ထွန်းအောင် ပြုလုပ်ခြင်း၊ အကျိုးဖြစ်ထွန်းအောင် ပြုလုပ်ထုတ်ယူခြင်း၊ ထိန်းသိမ်းခြင်း၊ သယ်ယူပို့ဆောင်ခြင်း၊ သိုလှောင်ခြင်း၊ ပြည်ပသို့တင်ပို့ခြင်း၊ ရောင်းဝယ်ဖောက်ကား ခြင်း၊ ရေနံဓာတ်ကိုချွတ်ခြင်း၊ ရေနံလုပ်ကိုင်ခွင့် ထုတ်ပေးခြင်း၊ စည်းမျဉ်းသတ်မှတ်ခြင်း၊ အခွန် အခများနှင့် အခြားကောက်ခံနိုင်တဲ့ ငွေကြေးများစည်းကြပ်မှု၊ ကောက်ခံမှုနှင့် အရတောင်းခံမှုကို စည်းမျဉ်းသတ်မှတ်ခြင်းများနဲ့ သက်ဆိုင်တဲ့ ၁၉၅ရ ခုနှစ်၊ ရေနံဓာတ် ပင်ရင်းအခြေအမြစ်များ တိုးတက်ဖြစ်ထွန်းမှု၊ စည်းမျဉ်းသတ်မှတ်မှု အက်ဥပဒေကိုလည်း ပြန်လည်ရေးဆွဲသွားရန် စီစဉ် ထားပြီးဖြစ်ပါတယ်။ ယင်းဥပဒေနဲ့ ဆက်စပ်တဲ့ ၁၉၆၂ ခုနှစ်၊ မြန်မာနိုင်ငံတော် ရေနံဓာတ် လုပ်ကိုင် ခွင့် နည်းဥပဒေများကိုလည်း ပြင်ဆင်ရေးဆွဲနိုင်ရေးအတွက် ရှေ့နေချုပ်ရုံးမှ ဥပဒေပညာရှင်များရဲ့ အကြံဉာဏ်ရယူပြီးတော့ မိမိတို့စွမ်းအင်ဝန်ကြီးဌာနမှ ဖွဲ့စည်းထားတဲ့ ဥပဒေ၊ နည်းဥပဒေများ ပြင်ဆင်ရေးဆွဲရေးအဖွဲ့ဖြင့် အပတ်စဉ်၊ လစဉ်အသေးစိတ် ညှိနှိုင်းပြင်ဆင် ရေးဆွဲသွားမှာ ဖြစ်ပါတယ်။ အလားတူ ရေနံမြေများကို သတ်မှတ်ခြင်း၊ ရေနံမြေဆိုင်ရာ အရာရှိများရဲ့ လုပ်ပိုင်ခွင့်နဲ့ တာဝန်သတ်မှတ်ခြင်းနဲ့ ရေနံမြေဆိုင်ရာ စည်းကမ်းများ သတ်မှတ်ခြင်းအတွက် ပြဋ္ဌာန်းထားသော guese pasiguosop: Good The Myanmar Oil Fields Act, 1918 Rules under the Myanmar Oil Fields Act, 1918 တို့အားလည်း ပြင်ဆင်ရေးဆွဲနိုင်ရေးအတွက် လိုအပ်သော ဥပဒေ ရှုထောင့်မှ အချက်အလက်များအား ကြိုတင်လေ့လာပြုစုလျက်ရှိပါတယ်။ဥပဒေများ၊ နည်းဥပဒေများ ပြင်ဆင်ရေးဆွဲရာမှာ ပတ်ဝန်းကျင်ထိန်းသိမ်းရေးနဲ့ သစ်တော 69:po$6:99$9 paessani91003:oo mse:uosos:mjéə$:08 eest (Initial Environmental Examination), vosos:onjeo zasą 20$:08 6€:1 (Environmental Impact Assessment) လူမှုရေးအရ ထိခိုက်မှု ဆန်းစစ်ခြင်း၊ (Socid Impact Assessment)နဲ့ ပတ်ဝန်းကျင် စီမံခန့်ခွဲမှု အစီအစဉ် (Environmental Management Plan)တို့ကိုလည်း ပါဝင်ရေးဆွဲသွားမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ် တော်ကြီးများ ခင်ဗျား။ သို့ဖြစ်ပါ၍ စွမ်းအင်ဝန်ကြီးဌာနမှ ခေတ်ကာလ၊ စနစ်နဲ့ ကိုက်ညီမှုမရှိတဲ့ ရေနံဥပဒေနဲ့ နည်းဥပဒေများအား ပြင်ဆင်ရေးဆွဲနေပြီ ဖြစ်ပါသဖြင့် ရန်ကုန်တိုင်းဒေသကြီး အမှတ်(၈) မဲဆန္ဒနယ် အမျိုးသား လွှတ်တော်ကိုယ်စားလှယ်တော်ကြီး ဒေါက်တာမြင့်ကြည် ၏ ရေနံနှင့် သဘာဝဓာတ်ငွေ့ တူးဖော်ရှာဖွေရေးအတွက် လိုအပ်သော ဥပဒေများရေးဆွဲရန် အဆိုကို မှတ်တမ်းတင်ထားသင့်ပါကြောင်း ပြန်လည် ဆွေးနွေးရှင်းလင်း ဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အဆိုရှင် ဒေါက်တာမြင့်ကြည် ရဲ့ သဘောထားပြောဖို့ ဖြစ်ပါတယ်</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ကတော့ ဒီမေးခွန်းကို မေးရတဲ့ အကြောင်းအရင်းက ကျွန်တော် နည်းနည်းလေး ဆွေးနွေးတင်ပြပါရစေ။ ကျွန်တော် ဒီ ၁၉၆၈ ခုနှစ် လောက်မှာ Off Shore ဒီ ရေနံရှာဖွေရ��းမှာ ကျွန်တော် ပထမ စစချင်း Seismic leader အနေနဲ့ ကျွန်တော်လုပ်ဖို့ အဲဒီကတည်းက ဒါတွေကျွန်တော် Survey လုပ်ခဲ့ပါတယ်။ ဒါ နောက်တစ်ခါ ကျွန်တော်တို့ ရတနာဓာတ်ငွေ့ ကျွန်တော့်ဆီမှာ Report ကြီးရှိပါတယ်။ အဲဒီ ပိုက်လိုင်းတွေ၊ ဒီဟာတွေ တူးဖော်တဲ့အခါမှာလည်း တော်တော်လေး ကျွန်တော်တို့ဆီမှာ ပြဿနာတွေ၊ ကျွန်တော် ဒီမှာ ယူလာမလို့ပါ။ ဒီကိစ္စရပ်တွေ အထွေထွေရှိခဲ့ပါတယ်။ နောက် အခုချိန်မှာလည်းပဲ ခုနတုန်းက လက်ယက်တွင်းတွေ၊ ကျွန်တော်တို့ ဒီ ရေနံတွေ၊ Gds တွေ ရှာဖွေနေတာ ကျွန်တော်တို့ နိုင်ငံရဲ့ နေရာအနှံ့အပြားမှာဆိုတာ ဒါပြည်သူလူထုကလည်းပဲ သိပါတယ်။ ဒါကြောင့် ပြည်သူလူထုအနေနဲ့၊ ကျွန်တော်နဲ့ နီးစပ်တဲ့ ပုဂ္ဂိုလ်တွေအနေနဲ့ ဧရာဝတီတိုင်းမှာလည်းပဲ ကျွန်တော်တို့ ရန်ကုန်တိုင်း ဘက်တွေမှာလည်း ရှာတာတွေရှိပါတယ်။ ဒါကြောင့်မို့လို့ ဒီဟာတွေဟာ၊ ဥပဒေတွေဟာ ဘယ်လိုများ ရှိသလဲ၊ ဒီဟာတွေဟာ ကျွန်တော်တို့ လွှတ်တော်မှာ မေးကြည့်သင့်တယ်၊ စသည်အားဖြင့် ဒီလို အကြံဉာဏ်တွေ၊ ဆွေးနွေးတာတွေ ရှိလာပါတယ်။ ဒါကြောင့်မို့လို့ ကျွန်တော့်အနေနဲ့ လွှတ်တော်မှာ တင်ပြီးတော့ ဒီဥပဒေတွေ အသစ် ရေးဆွဲဖို့၊ ဒါ တကယ်များ ရေးဆွဲထားတာများရှိသလား၊ အရင်တုန်းက၊ ရှေးရှေးတုန်းက ဥပဒေ တွေနဲ့ပဲ ဆောင်ရွက်ခဲ့တာလား။ ခုန 1962 တုန်းက ဥပဒေလေးကတော့ ဒါ လုပ်ပိုင်ခွင့်လေးတွေနဲ့ ဒီဥပဒေလေးတစ်ခုပဲ ရှိပါတယ်။ ဒါကြောင့်မို့လို့ ဒီဟာကို ကျွန်တော်မေးလိုက်ခြင်း ဖြစ်ပါတယ်။ ကျွန်တော်မေးလိုက်တဲ့ အတွက်ကြောင့် ခုလာပြီးတော့ ဒုတိယဝန်ကြီးက ရှင်းပြသွားတာ အင်မတန်မှ ကျွန်တော်တို့ ကျေးဇူးတင်ပါတယ်။ ကျွန်တော်တို့မှာရှိတဲ့ နိုင်ငံမှာရှိတဲ့ နိုင်ငံသူ/ နိုင်ငံသားတွေ အားလုံးလည်း ထင်ထင်မြင်မြင် ပွင့်ပွင့်လင်းလင်းနဲ့ သိသွားပါပြီ၊ ဒါရေနံနဲ့ ပတ်သက်တဲ့ Petroleum Act တွေစသည်အားဖြင့် ဒါတွေကိုပြန်လည်ပြီးတော့သုံးသပ်ပြီး နိုင်ငံတော် အကျိုး အတွက် ဆောင်ရွက်နေတယ်ဆိုတာကို ကျွန်တော့်အနေနဲ့ ကြားသိရတဲ့အတွက် အားလုံးအကုန်လုံး ဒီမှာ ကိုယ်စားလှယ်တော်ကြီးများရော၊ ကျွန်တော်တို့ ဒီကနေ Sky Net က ကြည့်နေတဲ့ ပြည်သူပြည်သားတွေရော အကုန်လုံး သိရှိသွားမယ့်အတွက်ကြောင့် အင်မတန်မှ ဒါ ကျွန်တော့် အနေနဲ့ မေးရကျိုးလည်း လုပ်ပါတယ်။ ဒါကြောင့်မို့လို့ ဒီဟာကိုတော့ ခုနတုန်းက ဒုတိယဝန်ကြီး တင်ပြသွားတဲ့အတိုင်းပဲ ကျွန်တော်တို့ မှတ်တမ်းတင်ပေးထားပါရန် ကျွန်တော် သဘောတူပါတယ် ခင်ဗျား။</speech>
<speech type="speaker">မူလအဆိုရှင်ရဲ့ သဘောတူညီချက်အရ အဆိုအား လွှတ်တော်မှာ မှတ်တမ်းတင်ထားရှိကြောင်း ဆုံးဖြတ်ပါတယ်</speech>
<speech type="speaker">နေ့လယ်စာ သုံးဆောင်ဖို့ အစည်းအဝေးကို (၁)နာရီ ရပ်နားပါမယ်</speech>
<speech type="mc">အမျိုးသားလွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီ ခင်ဗျား။</speech>
<p>အစည်းအဝေးကို (၁၂၀၀) နာရီအချိန်တွင် ခေတ္တရပ်နားပြီး (၁၃၀၀) နာရီအချိန်တွင်ပြန်လည်ကျင်းပပါသည်။</p>
</bill>
</section>
<section value="Motion">	
<motion>
<speech type="mc">အစည်းအဝေးပြန်လည်စတင်ပါတော့မယ်ခင်ဗျား။ အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type="mc">အားလုံး ထိုင်နိုင်ကြပါပြီ ခင်ဗျား။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ နေ့လယ်ပိုင်း ခွင့်တင်တဲ့ လွှတ်တော်ကိုယ်စားလှယ်(၄)ဦး ရှိပါတယ်။ ဦးနေဝင်းထွန်း၊ ရှမ်း(၉)၊ ကိုယ်တိုင်ဆောင်ရွက်ရန်။ ဦးထွန်းဇော်(ခ)ကိုပေါက်၊ ပဲခူး(၁၂)၊ ကိုယ်တိုင်ဆောင်ရွက်ရန်။ ဦးဝင်းမောင်၊ မန္တလေး(၄)၊ ကိုယ်တိုင်ဆောင်ရွက်ရန်။ ဦးစိုင်းစံမင်း၊ ရှမ်း(၃)၊ ဆေးစစ်ရန် တို့ဖြစ်ပါတယ်။ ယခု တင်ပြခဲ့တဲ့ နေ့လယ်ပိုင်း ခွင့်ပန်ကြားချက်များနဲ့ပတ်သက်လို့ ခွင့်ပြုဖို့လွှတ်တော်က သဘောတူ ပါသလား ခင်ဗျာ</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောတူတဲ့အတွက် နေ့လယ်ပိုင်း ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။</speech>
<title>ဦးမျိုးမြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၆)၏ မြန်မာနိုင်ငံ မိုးရာသီ ရေကြီးပျက်စီး ဆုံးရှုံးမှုများ လေ့လာဆန်းစစ်ခြင်း (Flood Domdge Andlysis) နှင့်ထိခိုက်မှု သက်သာလျော့နည်းစေရန် ကုစားနိုင်မည့် အစီအမံများ (Mitigction Measures)ဖြင့် ပြည်သူများ ရေရှည်အကျိုးခံစားနိုင်ရေး အကောငအထည်ဖော် ဆောင်ရွက်သွားရန် ပြည်ထောင်စု အစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည် ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၃) ဆောင်ရွက်မှာ ဖြစ်ပါတယ်။ အမျိုးသား လွှတ်တော် ကိုယ်စားလှယ်များ ခင်ဗျား။ မန္တလေးတိုင်းဒေသကြီး မဲဆန္ဒနယ်အမှတ်(၆) မှ ဦးမျိုးမြင့် တင်သွင်း ထားတဲ့ မြန်မာနိုင်ငံမိုးရာသီ ရေကြီးပျက်စီးဆုံးရှုံးမှုများ လေ့လာဆန်းစစ်ခြင်း (Flood Damage Andlysis) နှင့်ထိခိုက်မှု သက်သာလျော့နည်းစေရန် ကုစားနိုင်မည့် အစီအမံများ (Mitigation Measures)ဖြင့် ပြည်သူများ ရေရှည်အကျိုးခံစားနိုင်ရေး အကောင်အထည်ဖော် ဆောင်ရွက် သွားရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော် ကိုယ်စားလှယ် (၆)ဦး အမည်စာရင်း တင်သွင်းထားပါတယ်</speech>
<speech type="speaker">ဦးမှတ်ကြီးရောက်ပြီလား။ မရောက်သေးဘူး။ ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၆)မှ ဦးစိုးမြင့် ဆွေးနွေးနိုင်ပါပြီ။</speech>
<speech><mp id="90">ဦးစိုးမြင့်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်ကြီး များနှင့်တကွ အမျိုးသားလွှတ်တော် ကော်မရှင်အဖွဲ့ဝင်များ ခင်ဗျား။ အားလုံးမင်္ဂလာအပေါင်းနှင့် ပြည့်စုံကြပါစေလို့ ဆုတောင်းမေတ္တာပို့သ အပ်ပါတယ်ခင်ဗျား။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးစိုးမြင့် ဖြစ်ပါတယ်ခင်ဗျား။ ကျွန်တော့်အနေနဲ့ ၂၁-၁၀-၂၀၁၃ ရက်နေ့တွင် ကျင်းပသော ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး၌ ဒသမနေ့ အစည်းအဝေးတွင် မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးမျိုးမြင့် တင်သွင်းခဲ့သော မြန်မာနိုင်ငံ မိုးရာသီ ရေကြီးပျက်စီး ဆုံးရှုံးမှုများအား လေ့လာဆန်းစစ်ခြင်း (Flood Domdge Andlysis) နှင့် ထိခိုက်မှု လျော့နည်းသက်သာစေရန် ကုစားနိုင်မည့် အစီအမံများ (Mitigation Measures) နှင့် ပြည်သူများ ရေရှည်အကျိုး ရှိနိုင်ရေး အကောင်အထည်ဖော် ဆောင်ရွက်သွားရန်ဟူသော ပြည်ထောင်စုအစိုးရသို့ တိုက်တွန်းသည့် ဦးမျိုးမြင့် ရဲ့ အဆိုအပေါ်မှာ ထောက်ခံဆွေးနွေးသွားမှာ ဖြစ်ပါတယ်ခင်ဗျာ။ လေးစားအပ်ပါသော ဥက္ကဋ္ဌကြီး ခင်ဗျား။ ဦးမျိုးမြင့် ရဲ့အဆိုမှာ အပိုင်း(၂)ပိုင်း ပါဝင် နေတာကို တွေ့ရှိရပါတယ်ခင်ဗျား။ ပထမပိုင်းကတော့ မြန်မာနိုင်ငံ၏မိုးရာသီတွင် ရေကြီး ပျက်စီး ဆုံးရှုံးမှုများအား လေ့လာဆန်းစစ်သွားရန် (Flood Damage Andlysis) ဖြစ်ပါတယ်။ ဒုတိယပိုင်း အဆိုတစ်ခုကတော့ ထိခိုက်မှုများ လျော့နည်းသက်သာစေရန် (Mitigation Mensures) ဖြင့် ပြည်သူများ ရေရှည်အကျိုး ခံစားနိုင်ရေး အကောင်အထည်ဖော် ဆောင်ရွက်သွားရန် ဆိုပြီးတော့ အပိုင်း(၂)ပိုင်းနဲ့ အဆိုပြု ထားပါတယ် ခင်ဗျား။ ကျွန်တော်ပထမပိုင်းဖြစ်တဲ့ မြန်မာနိုင်ငံမိုးရာသီတွင် ရေကြီးပျက်စီးဆုံးရှုံးမှုများအား လေ့လာဆန်းစစ်သွားရန် ဆိုတဲ့အပေါ်မှာ ပထမဆုံး ဆွေးနွေးသွား ပါမယ် ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံက ကျွန်တော်တို့ အများသိတဲ့အတိုင်း ရာသီ ဥတု(၃)မျိုးရှိပါတယ်။ အဲဒီရာသီဥတု(၃)မျိုးမှာ ကျွန်တော်တို့ မိုးရာသီဟာ ရှည်လျားတဲ့ကာလတစ်ခု ဖြစ်ပါတယ်။ ကျွန်တော်တို့ ပို့ဆောင်ဝန်ကြီးဌာန၊ ရေအရင်းအမြစ်နဲ့မြစ်ချောင်းများ ဖွံ့ဖြိုးတိုးတက်ရေး ဦးစီးဌာနက သတ်မှတ်ထားတာ၊ မြစ်ထဲမှာ သင်္ဘောတွေသွားဖို့ သတ်မှတ်ထားတာတွေက ရေကြီးချိန်ကာလ သတ်မှတ်ထားတာ တစ်နှစ်ကို (၆)လ ရှိပါတယ်။ မေလ ၁၅ ရက်ကနေ နိုဝင်ဘာ လ ၁၅ ရက် အထိဖြစ်ပါတယ်။ ဒါပေမဲ့ တကယ်ထိခိုက်မှု ရှိအောင် အမှန်တကယ် ရေဘေး ကျရောက်တဲ့ လတွေကိုတော့ အထူးသဖြင့် ဇူလိုင်၊ သြဂုတ်၊ စက်တင်ဘာလ၊ အောက်တိုဘာလ (၄)လ ဖြစ်ပါတယ်။ ဒီ(၄)လမှာတော့ ကျွန်တော်တို့ မြစ်ရေ ရေကြီးရေလျှံမှုတွေ ဖြစ်ပြီးတော့ ရေဘေးအန္တရာယ်ကျရောက်တဲ့ ရာသီတွေဖြစ်ကြောင်း တင်ပြလိုပါတယ် ခင်ဗျား။ ဒီလိုရေကြီးမှုဒဏ်ခံနေရတဲ့ ကျွန်တော်တို့ရဲ့ ပြည်သူတွေက မြန်မာနိုင်ငံရဲ့ ဒီ မြစ်တွေရဲ့ မြစ်ဝှမ်းဒေသ၊ မြစ်ကမ်းပါးတစ်လျှောက်မှာနေတဲ့ ပြည်သူတွေ ဖြစ်ပါတယ်။ ကျွန်တော်တို့ပြည်သူ တွေကလည်း ရေကြည်ရာမြက်နုရာ မြစ်ဝှမ်းဘေး၊ မြစ်တွေရဲ့ ဘေးမှာ နေကြတာများပါတယ်။ ကျွန်တော် ဒီအဆိုကို ဆွေးနွေးမယ်လုပ်တော့ အထူးသဖြင့် ဧရာဝတီမြစ်ရဲ့ ဘေးမှာရှိတဲ့ မြို့တွေ၊ ရွာတွေ ကျွန်တော် ကောက်နှုတ်ကြည့်ပါတယ်။ ကောက်နှုတ်ကြည့်တဲ့အခါ ဒီသင်္ဘောဆိုက်တဲ့ ဆိပ်ကမ်း ပေါင်း(၂၄၀) ရှိပြီးတော့ မြို့တွေ၊ ရွာတွေ အကုန်ပေါင်းရင် အားလုံး(၄၀၀)ကျော်ရှိပါတယ်။ မြန်မာနိုင်ငံမှာ ဒီမြစ်ကမ်းရဲ့၊ ဧရာဝတီမြစ်ရဲ့ ဘေးမှာနေတဲ့သူတွေ မြို့တွေ၊ ရွာတွေ ပေါင်းရင် (၄၀၀)ကျော်လောက် ရှိပါတယ်။ ဒီ (၄၀၀)ကျော်ရဲ့ လူဦးရေ ကျွန်တော်တို့ခန့်မှန်းလို့ရပါတယ်။ ဒီလူတွေဟာ နှစ်စဉ် ရေကြီးတဲ့ဒုက္ခကို အမြဲတမ်းခံစားနေရတာ ဖြစ်ပါတယ်။ ကျွန်တော်တို့ ရေကြည်ရာမြက်နုရာ နေရာတွေမှာ ကျွန်တော်တို့မြို့ပြတွေ တည်ထောင်တယ်။ ရေကို အားကိုးပြီး ထူထောင်ကြတယ်။ အစာရေစာကို အားကိုးပြီး ထူထောင်ကြတယ်။ ဒါပေမဲ့ အဲဒီလိုထူထောင်လို့ ရ��ကြည်ရာမြက်နုရာကို နေရသလိုပဲ နှစ်စဉ်လည်း ဒီရေကြီးတဲ့ဒဏ်ကို ခံကြရစမြဲ ဖြစ်ပါတယ်။ အထူးသဖြင့် ရေကြီးတဲ့အချိန်မှာ ရေကြီးတဲ့ဒဏ်၊ ရေလွှမ်းမိုးမှုဒဏ်ခံရတဲ့ သူတို့ အိုးအိမ်တွေကို ပစ်ပြီးတော့ သွားရတယ်။ အိုးအိမ်တွေ ဆုံးရှုံးတယ်။ လယ်ယာကိုင်းကျွန်းတွေ ရေစားကမ်းပြို ဆုံးရှုံးတာတွေ ရေလွှမ်းလို့ သီးနှံတွေ ပျက်စီးတာတွေ အများကြီးရှိပါတယ်။ အဲဒီနေရာမှာ ကျွန်တော် အနီးစပ်ဆုံး ကျွန်တော် ဥပမာတစ်ခု တင်ပြချင်ပါတယ်။ ဒီပြီးခဲ့တဲ့ ဒီလွှတ်တော် မစခင်ဘဲ ရေများရာသီတစ်ခု ကျွန်တော့် မဲဆန္ဒနယ်မြေထဲက ဆင်မကျွန်း ဆိုတဲ့ ရွာလေးတစ်ရွာကို ကျွန်တော် သွားခဲ့ပါတယ်။ ဒီရွာကရေစားကမ်းပြိုမှုဒဏ်ကို၊ ရေလွှမ်းမိုးမှုဒဏ်ကို အကြီးအကျယ် ခံရတဲ့ ရွာလေးပါ။ ဒီ ဆင်မကျွန်း ဆိုတဲ့ ကျေးရွာအုပ်စုကလေးဟာ ဒီ (၁၄)မြို့နယ်ထဲက အရင်တုန်းက လယ်ယာ ကိုင်းကျွန်းတွေ ပေါ်ပြီး လူတွေက ချမ်းသာတယ် ပြောရင်တော့ တောသူဌေးပေါ့။ ရွာမှာ မတောင့်မတ မကြောင့်မကျ၊ ကြွယ်ကြွယ်ဝဝ နေကြတဲ့ သူတွေ များပါတယ်။ ဒါပေမဲ့ လွန်ခဲ့တဲ့ အနှစ်(၂၀) လောက်ကစပြီးတော့ သူတို့ ရွာကို တဖြည်းဖြည်း ရေတိုက်စား၊ ရေတိုက်စား သူတို့ရွာက တင်ပြချက်အရဆိုရင် လွန်ခဲ့တဲ့ အချိန်တုန်းက သူတို့ရွာမှာ လုပ်စားကိုင်စားမြေ၊ ကျွန်းမြေပေါင်း ဧက (၆၀၀၀)ကျော် ရှိပါတယ်။ ဒီနေ့ ဒီအချိန်မှာဧက (၂၀၀၀)ပဲ ရှိပြီး ဧက (၄၀၀၀) ကျော်ဟာ ရေစီးကမ်းပြို တဲ့အထဲ ပါသွားပါပြီ။ ဒါက ကျွန်တော်နဲ့ အနီးစပ်ဆုံး၊ ကျွန်တော်မျက်မြင်ကိုယ်တွေ့ ပြီးခဲ့တဲ့လပိုင်း ရောက်ခဲ့တဲ့ ရွာလေးတစ်ရွာရဲ့ ရေဘေးဒုက္ခသည်ပါ။ ဒီလူတွေက အရင် (၆၀၀၀)ကျော်ဧကမှာ လုပ်စားတဲ့လူတွေ အားလုံးဟာ အခုဧက(၂၀၀၀)ကျော်ရှိတဲ့အခါကျတော့ ကျန်တဲ့လူတွေမှာ လုပ်စားစရာမြေမရှိသလို နေစရာလည်း မြေမရှိပါဘူး။ ဒီလူတွေကို အခု ကျွန်တော်တို့နိုင်ငံတော်အနေနဲ့ လည်း ထောက်ပံ့မှု မပေးနိုင်သေးလို့ ဒီလူတွေ ဆင်းရဲဒုက္ခ ရောက်ရတာပါ။ ဒါကြောင့်မို့လို့ ဒီဆင်းရဲဒုက္ခရောက်ရတာ၊ ဒါတွေက ကျွန်တော် အခုပြောတဲ့ ဆင်မကျွန်းရွာလေး တစ်ရွာတည်းတင် မဟုတ်ပါဘူး။ မဟုတ်ပါဘူးဆိုတာက ကျွန်တော်တို့နဲ့ လက်လှမ်းမမီတဲ့ ပခုက္ကူမြို့နယ်ထဲက ရွာတွေမှာလည်း ရေစားကမ်းပြိုလို့ တပ်မတော်အကူအညီနဲ့ ရွာတွေ ရွှေ့ပြောင်းပေးရတယ်။ ဒီနှစ်ထဲမှာကိုပဲ ဒါတွေ အများကြီးပါ။ ဒါကြောင့်မို့ ကျွန်တော် ထပ်ဆင့်ပြီး သိချင်လို့ အခု ပို့ဆောင်ရေးဝန်ကြီးဌာနကတော့ ဒီမြစ်တွေ၊ ရေစားကမ်းပြို တာကို တာဝန် မယူတော့ဘူး။ သက်ဆိုင်ရာ ဒေသအလိုက် အစိုးရအဖွဲ့တွေက တာဝန်ယူလို့ ကျွန်တော်ဒေသတွေက အစိုးရအဖွဲ့တွေဆီက စာရင်းကောက်ကြည့်ပါတယ်။ အားလုံး ဒီနေ့ နိုင်ငံတော်က ကမ်းပြို ကာကွယ်ရေးလုပ်ငန်းအတွက် ဆိုပြီးတော့ ရန်ပုံငွေချပေးတာ (၇၅)နေရာရှိပါတယ်။ ကျွန်တော် ဒီ (၇၅)နေရာရဲ့ ဆုံးရှုံးမှုတွေကိုကြည့်ရင် ကျွန်တော်တို့ နိုင်ငံတော်အတွက်လည်း၊ ဒေသခံ ပြည်သူတွေ ဆုံးရှုံးသလို၊ နိုင်ငံတော်အတွက်လည်း ဆုံးရှုံးတဲ့ ပမာဏမနည်းဘူး ဆိုတာကို ကျွန်တော် တင်ပြ ချင်တာဖြစ်ပါတယ်။ ဒါကြောင့်မို့လို့ ကျွန်တော်တို့က တကယ်လို့သာ ဒီ ဆုံးရှုံးသွားတဲ့နေရာတွေက ကျွန်တော်တို့ မြေနုကျွန်းပေါ်ဒေသတွေ၊ နုန်းတင်မြေနုမြေ အမျိုးအစားတွေ ဖြစ်ပါတယ်။ စိုက်ပျိုးသီးနှံတွေ ကောင်းတယ်၊ ဒီပြင်မြေအမျိုးအစားမှာ တစ်တင်းကို ဧက(၆၀)ထွက်ရင် သူ့ဆီမှာ (၁၂၀)လောက် ထွက်တဲ့ မြေအမျိုးအစားတွေပါ။ ဒီမြေတွေ ဆုံးရှုံးရင် ကျွန်တော်တို့က စနစ်တကောက်ယူမှု မရှိလို့ပါ။ တကယ်လို့သာ စနစ်တကျကောက်ယူရင် ခုန ကျွန်တော်ပြောတဲ့ ဒီနှစ် အတွက် ရေစီးကမ်းပြို တဲ့ (၇၅)နေရာဆိုတာ ကျွန်တော် ကောက်နုတ်ထားတာပါ။ Countable မဖြစ်နိုင်တဲ့ နေရာတွေလည်း အများကြီးပါ။ ဒါတွေအားလုံးက ဆုံးရှုံးတာကို တကယ်လို့သာ စနစ်တကျ မှတ်တမ်းတင်မယ်။ ဒီ ကျွန်းမြေ၊ ကိုင်းမြေတွေက ထွက်တဲ့ သီးနှံတွေရဲ့ ဆုံးရှုံးမှုတွေသာ တွက်လို့ရှိရင် နိုင်ငံတော်ရဲ့ တကယ်အလေးအနက်တွက်မယ့် GDP ကအစ ဒါအများကြီး အပြောင်း အလဲ ရှိနိုင်ပါတယ်။ ဒါကြောင့် ဒီ ဦးမျိုးမြင့် ရဲ့ အဆိုဖြစ်တဲ့၊ ကျွန်တော်တို့ ပထမဆုံး အဆိုဖြစ်တဲ့ ဒီ Flood Damage ကြောင့်ဖြစ်တာကို Andlysis လုပ်သင့်တယ်ဆိုတာ တကယ့်အဆိုပြုတဲ့ အဆို တစ်ခုဖြစ်ကြောင်း ကျွန်တော့်အနေနဲ့ ထောက်ခံပါတယ်။ ဘာဖြစ်လို့လဲဆို ဒါ တကယ် ကျွန်တော် တို့က စာရင်း သေချာစွာ ကောက်မလို့ပါ၊ ကောက်လို့ရှိရင် ဒီဆုံးရှုံးမှုရဲ့ပမာဏတွေက နိုင်ငံတော်ရဲ့ GDP ကအစ ကျွန်တော်တို့ လူတွေကိုလည်း ဆုံးရှုံးမှုတွေ အများကြီးပါ။ ဒါ ကျွန်တော်တို့အတွက် အများကြီးဆုံးရှုံးမှုရှိတဲ့အတွက်ကြောင့် ဦးမျိုးမြင့် ရဲ့ အဆိုကို ကျွန်တော့်အနေနဲ့ အလေးအနက် ထောက်ခံပါတယ်။ နောက်တစ်ခါ ဒုတိယပိုင်းအဆိုဖြစ်တဲ့ တစ်ခုပါ။ ကျွန်တော်တို့ ဒုတိယပိုင်းအဆိုကတော့ ထိခိုက်မှု သက်သာလျော့နည်းစေရန် ကုစားနိုင်မည့် အစီအမံများ (Mitigation Medsures) နှင့် ပြည်သူများ ရေရှည်အကျိုးခံစားနိုင်ရေး အကောင်အထည်ဖော် ဆောင်ရွက်သွားရန် ဆိုတော့ ကျွန်တော်တို့ ဆက်ပြီး ဒုတိယအပိုင်းအဆိုကို ထောက်ခံတင်ပြချင်တာက ဒီ ရေစားကမ်းပြိုမှုတွေ၊ Flood တွေ ဘာလို့ဖြစ်သလဲဆိုတဲ့အခါကျတော့ ကျွန်တော်တို့ မြန်မာနိုင်ငံမှာ ရှိနေတဲ့ မြစ်တွေ အားလုံးက အရင်မှာလည်း ကျွန်တော် တင်ပြပြီးပါပြီ၊ မြစ်ရိုင်းတွေပါ။ ထိန်းသိမ်းမှုမရှိဘဲနဲ့ အတတ်ပညာတစ်ခုနဲ့၊ ထိန်းသိမ်းမှုမရှိဘဲနဲ့ သူ့ဟာသူ သဘာဝအလျောက် ဖြစ်နေတဲ့ မြစ်တွေပါ။ ဒီ ထိန်းသိမ်းမှုမရှိလို့ ဒီဟာကြီးတွေက ဆက်နေတာပါ။ ကျွန်တော်တို့ ဒီပြည်သူတွေ ဒီဒုက္ခကိုခံစားတာ ဘယ်ကာလကတည်းက ဆိုရင်တော့ ကျွန်တော်ထင်တယ်။ ဒီ မြန်မာနိုင်ငံ စပေါ် ဧရာဝတီမြစ် စပေါ်ကတည်းက ဒီ ပြည်သူတွေက ဒီဒုက္ခတွေကို နှစ်စဉ်ခံစား၊ ခေတ်အဆက်ဆက် မပြောင်း မလဲဘဲနဲ့ ခံစားလာကြတာပါ။ ဒါကိုလည်း ဒီနေ့အထိ ကျွန်တော်တို့ ဘာမှကုစားမှု မပေးနိုင်သလို ဦးမျိုးမြင့် ရဲ့ အဆိုဖြစ်တဲ့ ကုစားနိုင်မည့်အစီအမံ ဘာမှကျွန်တော်တို့ နိုင်ငံတော်အတွက်ဆောင်ရွက် မပေးခဲ့ပါဘူး။ ဒါကြောင့် ကျွန်တော်တို့က နိုင်ငံတော်အနေနဲ့လည်း ကုစားပေးနိုင်တဲ့ အစီအမံတွေ ဆောင်ရွက်ပေးဖို့ လိုပါတယ်။ အဲဒီတော့ ကျွန်တော် အကြမ်းဖျင်း ဘာလို့ဖြစ်လဲဆိုတာ ရေကြီးလို့ဖြစ်တယ်။ ရေကြီးလို့ ဖြစ်တာတော့သိပြီ။ ဘာကြောင့်ဖြစ်သလဲ ဆိုတော့ ကျွန်တော်တို့က အထူးသဖြင့် ဧရာဝတီမြစ်ပဲ စံပြုပြီး ပြောချင်တယ်။ ဧရာဝတီမှာ နွေကာလ ဖေဖော်ဝါရီ၊ မတ်မှာဆိုရင် မြစ်ထဲမှာရေအနက်(၆)ပေလောက်ပဲ ရှိပါတယ်ခင်ဗျား။ မိုးတွင်းမှာကျတော့(၁၃)မီတာတက်ပါတယ်။ (၁၃)မီတာဆိုတဲ့အခါကျတော့ ပေနဲ့ ပြောရင် ပေ(၄၀)လောက် ရှိပါတယ်ခင်ဗျား။ ပေ(၄၀)ရယ်၊ (၆)ပေရယ်ပေါင်း (၄၆)ပေလောက် ရေအနက်၊ ဒီရေအနက်က ပြန်ကြည့်မယ်ဆိုရင် (၄)ထပ်တိုက်တစ်လုံးရဲ့ အမြင့်လောက်ရှိပါတယ် ခင်ဗျား။ ဒီလောက်ကြီးတဲ့ ရေထုပြောင်းလဲမှုဟာ သူရဲ့ မြေသားကမ်းပါးတွေ မခံနိုင်ပါဘူး။ နောက် တစ်ခုက နွေမှာဆိုရင် ဧရာဝတီမြစ်ရဲ့ ရေစီးနှုန်းက (၁)နာရီကို (၃)မိုင်နှုန်းလောက် စီးပါတယ်။ မိုးတွင်းကျရင် သူက (၁၂)မိုင်နှုန်းလောက်ဖြစ်သွားပါတယ်။ (၁၂)မိုင်နှုန်းလောက် ဆိုတာက မြစ်ရဲ့ ရေလယ်စီးကြောင်းက (၁၂)မိုင်လောက် စီးနေတယ်။ ဒါ မြစ်အကွေးတွေမှာ ဒီ (၁၂)မိုင်နှုန်းစီးတဲ့ ရေ ဦးတိုက်စီးဆင်းတဲ့အခါ ဘယ်မြေသားကမ်းပါးမှ မခံနိုင်ဘဲ ရေစားကမ်းပြိုမှုတွေ ဖြစ်တယ်။ ဒီ မြစ်ကွေးတွေက ဆက်ကာ ဆက်ကာ စီးရင်းနဲ့ ခုန ကျွန်တော်တင်ပြခဲ့တဲ့ ဆင်မကျွန်းကျေးရွာလို နှစ်ပေါင်းများစွာ ခံစားရတော့ သူ့မြေဧကတွေ (၄၀၀၀)ကျော် ဆုံးရှုံးရတာမျိုးတွေ ဖြစ်ပါတယ်။ ဒီတော့ ဒါကို ကျွန်တော်တို့က ဒီ (၁)နှစ်မှာ နှစ်စဉ် မိုးတွင်းတိုင်းမှာ နွေနဲ့ မိုးနဲ့ ပေ(၄၀)လောက် မြင့်နေတဲ့ ရေအရှိန်ကို၊ ရေကို ကျွန်တော်တို့က ထိန်းသိမ်းတဲ့ လုပ်ငန်းတွေ လုပ်မပေးနိုင်ရင် ကျွန်တော်တို့ မြန်မာနိုင်ငံမှာရှိတဲ့၊ မြစ်ဘေးကမ်းများနေတဲ့ ခုနကျွန်တော်ပြောတဲ့ ဧရာဝတီမြစ် ဘေးမှာနေတဲ့ ရွာပေါင်း(၄၀၀)၊ တစ်ရွာ မဟုတ်၊ တစ်ရွာ ဒီဘေးဒုက္ခက ရင်ဆိုင်နေရမှာ ဖြစ်ပါတယ်။ အဲဒီတော့ ကျွန်တော်ဆိုလိုတာက ဒါကို ဘယ်လိုကုစားမှာလဲဆိုတာကျတော့ ဒီနေရာမှာ ကျွန်တော်နည်းနည်း Technical Term လေး ထည့်ပြီးပြောခွင့်ပြုပါခင်ဗျား။ ကျွန်တော်တို့ဟာ ဥက္ကဋ္ဌကြီးခင်ဗျား။ ပြောရင်တော့ မြစ်ကြောင်းထိန်းသိမ်းရေးလုပ်ငန်း က ရှင်းရှင်းလေးပါ။ အဓိက (၃)မျိုး ရှိပါတယ်။ ကျွန်တော်တို့ Bed Level Regulation ဆိုတော့ မြစ်ကြမ်းပြင်ကို ပြုပြင်ပြောင်းလဲပြီးတော့ ကျွန်တော်တို့ ရေနက်အောင် ပြန်ပြုပြင်တဲ့ နည်းပါ əĉop:1 poiwm Water Level Regulation Water Level Control q$8: ကိုယ်လိုချင်တဲ့ Water Level လုပ်ဖို့ Control လုပ်တာရှိတယ်။ နောက် ကျွန်တော်တို့Drain Sheet Regulation ဆိုပြီး ဒီအချက်အခြေခံ(၃)မျိုးပဲ ရှိပါတယ်ခင်ဗျား။ အဲဒီတော့ ကျွန်တော်တို့ နိုင်ငံဒီနေ့ Bed Level Regulation တောင်မှ ကျွန်တော်တို့က မှန်မှန် မလုပ်နိုင်ပါဘူး ခင်ဗျား။ ငွေကြေးချို့တဲ့မှုကြောင့်၊ မပြည့်စုံမှုတွေကြောင့် မလုပ်နိုင်ပါဘူး။ အဲဒီတော့ အဆင့်မြင့် နည်းပညာ ဖြစ်တဲ့ ဒီ ကျွန်တော်တို့ ရေစားကမ်းပြိုမှု သက်သာမှုရှိအောင် Water Level Regulation ဒီ Shut Regulation Structure 6031 Hydrolic Structure 607 62505 8:60) Majcoေအနက်ကို ထိန်းပေးခြင်းအားဖြင့် ဒီမြစ်ကမ်းနေပြည်သူတွေ သူ့ မိုးရာသီ လည်း ရေ Level မပြောင်းဘူး။ နွေလည်း ရေ Level မပြောင်းဘူး။ သောက်ရေ၊ သုံးရေလည်း အလုံအလောက် ရမယ်ဆိုတဲ့ စနစ်မျိုးတွေ ရှိပါတယ်။ အဲဒီတော့ ကျွန်တော်တို့က ပြောချင်တာက ကျွန်တော်တို့ နိုင်ငံက အခုလို အပြောင်းအလဲ၊ အစိုးရသစ်ပြောင်းလဲတဲ့ အချိန်မှာ ကျွန်တော်တို့ ဒီပညာရပ်တွေနဲ့ ရှေးရိုးအစဉ်အလာ Bed Regulation ဆိုတာကတော့ ကျွန်တော်တို့ ပြောရင်တော့ ရေတိမ်တဲ့ တူးမြောင်းကို ရေနုတ်မြောင်းကို သောင်တူးသင်္ဘောနဲ့ တူးပြီးတော့ ရေကြောင်းကောင်းသွားအောင် လုပ်တဲ့ သဘောပဲ ရှိတယ်။ ဒီ ပြည်သူတွေ ကာကွယ်တဲ့ Water Level Regulation တော့ မဖြစ် ပါဘူး။ အဲဒီတော့ ဒါကို ကျွန်တော်တစ်ဆက်တည်း တင်ပြချင်တယ်၊ အလျဉ်းသင့်လို့ပါခင်ဗျား။ တချို့ပြည်သူတွေကလည်း ကျွန်တော်တို့ ဧရာဝတီမြစ်ကို မထိနဲ့၊ ဧရာဝတီမြစ်ကို ထိရင် ဟိုဟာ ဖြစ်မယ်။ ဧရာဝတီကို Free Flow ပဲ သွားစေချင်ပါတယ်။ မလိုချင်ပါဘူးဆိုတာမျိုး ရှိပါတယ်။ ဒါပေမဲ့ ကျွန်တော် အဲဒီမှာ တင်ပြချင်တာက အလျဉ်းသင့်လို့ပါခင်ဗျား။ ဦးမျိုးမြင့် ရဲ့ အဆိုနဲ့၊ တချို့ပြောကြတယ်။ ဧရာဝတီမြစ်ကို ကျွန်တော်တို့က ဆောက်ပြီးမှ လျှပ်စစ်မီးရမယ်ဆိုရင် မလိုချင် ဘူး။ ဖယောင်းတိုင် ထွန်းနေမယ်၊ အဲဒီလိုမျိုးတွေ ဧရာဝတီမြစ်ကြီးကို Hydro Power အတွက် လည်း မသုံးပါနဲ့၊ Navigation အတွက်လည်း မသုံးပါနဲ့၊ Irrigation အတွက်လည်း မသုံးနဲ့ဦးတော့ ခုန ဒီမြစ်ဘေးမှာနေတဲ့ ပြည်သူတွေ၊ တခြားနိုင်ငံတွေက လူတွေလို သူတို့ဘဝ လုံခြုံ စိတ်ချရတဲ့ ဘဝဖြစ်အောင် သူတို့ကို ကာကွယ်ပေးဖို့ ဒါကျွန်တော်တို့ တောက်လျှောက် နှစ်ပေါင်းများစွာ အခု ဟိုခေတ် အဆက်ဆက်၊ ရှင်ဘုရင်တွေ ခေတ်တုန်းကနေ အခုကျွန်တော်တို့ ဒီမိုကရေစီခေတ် အစိုးရ ထိ ရောက်အောင် ပြန်မကြည့်ဘူးဆိုရင်လည်း ကျွန်တော်တို့တာဝန်ရှိမှာဖြစ်ပါတယ်။ ဒါကြောင့်မို့လို့ ကျွန်တော်တို့က ဒီလူတွေ၊ ဒီလူတွေ ဦးမျိုးမြင့် အဆိုအတိုင်း ထိခိုက်မှု လျော့ပါးသက်သာ ဖို့ဆိုရင် Permanent အစီအမံတွေနဲ့ ဒီလိုဟာတွေ ဆောက်မှ ဖြစ်မှာပါ။ ဒါကြောင့်မို့လို့ ကျွန်တော်တို့ ဖြစ်ဖို့လည်း လိုအပ်ပါတယ်။ ပြည်ထောင်စုအစိုးရကို ဦးမျိုးမြင့် တိုက်တွန်းတဲ့ ဒီ အဆိုဟာလည်း ဖြစ်သင့်ပါတယ်။ ဘာကြောင့်လဲဆိုတော့ ဒီမှာ တချို့ကျတော့ ဧရာဝတီမြစ်ကို ခုနပြန်ပြောပါဦးမယ်။ မထိပါနဲ့ ဆိုတာမျိုးတွေရှိသလို၊ တချို့ကျတော့လည်း Environment သမားတွေ၊ Environment နဲ့ လုပ်တယ်။ ဒါပေမဲ့ ကျွန်တော်တို့ နိုင်ငံတကာမှာ ဒီလို Structure မျိုးတွေနဲ့ သူတို့နိုင်ငံရဲ့ ဖွံ့ဖြိုးတိုးတက်ရေးတွေ လုပ်ခဲ့တာ အများကြီး၊ ကျွန်တော်တို့ကလည်း ဒီ ဘာသာရပ်နဲ့ဆိုင်တော့ စိတ်ဝင်စားလို့ ထပ်ပြီး Impact တွေလည်း ကျွန်တော်တို့ လေ့လာပါတယ်။ ဘယ်နိုင်ငံတော့ ဘာလာဆောက်တော့ ဘာဖြစ်သလဲ၊ ဒါပေမယ့်လို့ ကနေ့အထိမှာ ဆိုးဆိုးရွားရွား မကြားပါဘူး။ ကျွန်တော်တို့တွေ့ဖူး၊ ကြုံဖူးတဲ့အချိန်က လွန်ခဲ့တဲ့ နှစ်ပေါင်း(၃၀)ကျော်လောက်က မြင်ဖူးတာပါ။ အဲဒီအချိန်တုန်းက လည်း သူတို့က ဒါမျိုးတွေဆောက်ပြီး သုံးနေတာ နှစ်ပေါင်း သုံး၊လေးဆယ်ရှိပါပြီ။ အဲဒီတော့ ကနေ့အထိ ကျွန်တော်တို့နိုင်ငံမှာ မလုပ်သေးဘူးဆိုတော့ ကျွန်တော်တို့နိုင်ငံက နှစ်ပေါင်းလေး၊ ငါး၊ ခြောက်ဆယ်လောက် သူများတွေထက် နောက်ကျတဲ့သဘောရှိပါတယ်။ ဒါကိုလည်း ကျွန်တော်တို့က အမြင်လေးတွေနဲ့ လိုပါတယ်။ နောက်တစ်နေ့က ခေတ်ပညာတွေ၊ အင်ဂျင်နီယာ ပညာရပ်တွေ တိုးတက်နေတဲ့ခေတ် ဖြစ်ပါတယ်။ ကျွန်တော်တို့ ကနေ့ ဒီမှာ ကျွန်တော်တို့ ဒီလို ပြည်သူတွေအတွက် ရေလွှမ်းမိုးမှု၊ ရေတိုက်စားကမ်းပြိုမှုတွေ ကာကွယ်ဖို့အတွက် ဒီလို Structure 603 saodoufa qe mişcossos moyilos. Before and After Simulation လုပ်လို့ရပါတယ်။ မလုပ်ခင်တုန်း က ဘယ်လို၊ မဆောက်ခင်မှာ ဒါတွေ လုပ်နေရတယ် ဆိုတော့ ဒါတွေကို နားလည်ပြီးတော့ ကျွန်တော်တို့ နိုင်ငံတော်ပြည်ထောင်စုအစိုးရအနေနဲ့ ကျွန်တော် ဦးမျိုးမြင့် ရဲ့ အဆိုအပေါ်မှာ ထောက်ခံဆွေးနွေးရင်းနဲ့ ပြည်ထောင်စုအစိုးရအနေနဲ့ ဆောင်ရွက် သင့်တဲ့ လုပ်ငန်းတစ်ခုဖြစ်ကြောင်း ထောက်ခံရင်းနဲ့ နိဂုံးချုပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာမြင့်ကြည် ဆွေးနွေးနိုင်ပါပြီ</speech>
<speech><mp id="140">ဒေါက်တာမြင့်ကြည်၊ ရန်ကုန်တိုင်းဒေသကြီး မဲဆန္ဒနယ်အမှတ်(၈)</mp>လေးစားအပ် ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ကြွရောက်လာသော ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်တော်ကြီးများ ခင်ဗျား။ မင်္ဂလာပါလို့ ကျွန်တော် နှုတ်ခွန်းဆက် ဂါရဝပြုပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၈)မှ ဒေါက်တာ မြင့်ကြည် ဖြစ်ပါတယ်။ ကျွန်တော့်အနေနဲ့ မန္တလေးတိုင်း မဲဆန္ဒနယ်အမှတ်(၆)က ဦးမျိုးမြင့် ရဲ့ အဆိုကို ဆွေးနွေးတင်ပြသွားမှာဖြစ်ပါတယ်။ ကျွန်တော့်ရှေ့က ကိုယ်စားလှယ်တော်ကြီး က လည်းပဲ ဆွေးနွေးသွားပါတယ်။ ဒါ ကျွန်တော့်အနေနဲ့ကတော့ ဒီပါတဲ့ (၂)ပိုင်းကို ယေဘုယျဆန်ဆန် ချုံ့ပြီး ကျွန်တော် ဆွေးနွေး သွားပါမယ်။ အဲဒီ ရေကြီးမှု ပျက်စီးဆုံးရှုံးမှု လေ့လာဆန်းစစ်ခြင်း ဆိုတဲ့ နေရာမှာ ကျွန်တော်တို့ ဒီ အခု မြန်မာနိုင်ငံမှာလည်းပဲ ဒါတွေပြန်ပြီးတော့ ကြည့်လို့ရှိရင် မဆန်းစစ် ဘူးလားဆိုတော့ ကျွန်တော်သိရှိရသလောက် ဆန်းစစ်နေတာပါ။ တောက်လျှောက် ဆန်းစစ်နေတာ။ သို့သော် ဆန်းတော့ ဆန်းစစ်တယ်။ ကျွန်တော့်အနေနဲ့ ဒီအဆိုနဲ့ပတ်သက်ပြီးတော့ ဆွေးနွေးတင်ပြ ရရင် အကောင်အထည်ဖော်တဲ့ အပိုင်းက အားနည်းတယ်လို့ ကျွန်တော့်အနေနဲ့ မြင်ပါတယ်။ ဘာကြောင့်လဲဆိုတော့ကျွန်တော်တို့ ဒီ နာဂစ်မုန်တိုင်း ကျရောက်ပြီးတဲ့နောက်ပိုင်း ဒီအစီအမံတွေ အများကြီး လုပ်ပါတယ်။ ၂၀၁၁-၂၀၁၄ အတွင်းမှာ ခုနတုန်းက ဖြစ်ပေါ်လာမယ့် သဘာဝ ဘေးအန္တရာယ်တွေကို ကာကွယ်ဖို့၊ ဒီဟာတွေကို လျှော့ချဖို့ ဘယ်လိုအစီအမံတွေ လုပ်မလဲ။ (Myanmar Action Plan on Disaster risk reduction) 2 8:605? mwwoof,621 INGOတွေ၊ NGO တွေ ဆိုပြီးတော့ အစိုးရနဲ့ ပူးတွဲပြီးတော့ ဆောင်ရွက်နေတယ်ဆိုတာ ကျွန်တော် လေ့လာတွေ့ရှိရပါတယ်။ ဒါကြောင့်မို့လို့ ဒီမှာ ကျွန်တော်တို့က အဆိုတွေတော့ တင်တယ်။ ကျွန်တော်တို့က မေးခွန်းတွေလည်း မေးတယ်။ ကျွန်တော်လည်းပဲ မေးခဲ့ပါတယ်။ ဒီ ဧရာဝတီဘက် ကျွန်တော်တို့ ရေကြီးခြင်းနဲ့ ပတ်သက်ပြီးတော့ ဘယ်လိုများဆောင်ရွက်ထားလဲဆိုတာ ဒီအခု ဦးမျိုးမြင့် ရဲ့ အဆိုနဲ့ တစ်ဆက်တည်း သဘောမျိုးလည်း စဉ်းစားလို့ရပါတယ်။ ဒါကြောင့်မို့လို့ ဒီ Data တွေ၊ ဒီဟာတွေဟာ ဆောင်ရွက်နေတာပါ။ ဆောင်ရွက်နေတယ်ဆိုတာလည်းပဲ သိရှိပါတယ်။ သို့သော် လက်တွေ့ ဆန်ဆန်ဆောင်ရွက်ဖို့ လိုမယ်လို့ ကျွန်တော့်အနေနဲ့ ဆွေးနွေးတင်ပြလိုပါတယ်။ ဒီ Damage ရဲ့ Andlysis လုပ်တဲ့အခါမှာလည်းပဲ အင်မတန် အရေးကြီးပါတယ်။ ဒါကို နိုင်ငံတကာ မှာ ဆိုလို့ရှိရင်တော့ ကွန်ပျူတာနဲ့ Andlysis လုပ်တယ်။ ဒီကောင် လုပ်ရတဲ့ ဒီလုပ်ရတဲ့ ကိစ္စဟာ Complex ဖြစ်ပါတယ်။ ခုနတုန်းက ရှေ့က ကိုယ်စားလှယ်ကြီး ဆွေးနွေးသွားတဲ့အတိုင်းပါ၊ မြေတွေတိုက်စား တာက အစ၊ လယ်တွေပျက်တာက အစ အများကြီး Data တွေ ကောက်ပြီးတော့ နိုင်ငံတော် အတွက် ဆုံးရှုံးမှုတွေကို ကျွန်တော်တို့ Andlysis လုပ်ရပါမယ်။ နောက်တစ်ခုကတော့ ကျွန်တော်တို့ a$02:m feq Water Level 6qsəşşgagę Water Level sağşsa Gęcozoa ကျွန်တော်တို့က လေ့လာဖို့ စောင့်ကြည့်ဖို့ စခန်းကနေ ကျွန်တော် လေ့လာ သိရှိရသလောက် စခန်းပေါင်း(၁၇၀)ကျော်လောက် ဆောက်ထားတယ်။ နောက်ပြီးတော့ ရေတွေရဲ့ စီးနှုန်းတိုင်းတာဖို့ စခန်းပေါင်း (၅၀)ကျော်၊ နောက် မိုးရေချိန်တွေတိုင်းတာဖို့ စခန်းပေါင်း(၅၀)ကျော် ဒီဟာတွေဟာ လယ်ယာစိုက်ပျိုးရေးဝန်ကြီးဌာနကနေပြီးတော့ ဒါဟာ ဆောင်ရွက် ထားတယ်ဆိုတဲ့ဟာ ဒါ ဒီတစ်ပိုင်းလည်း တွေ့ရပါတယ်။ ကျွန်တော်တို့ မိုးလေဝသနဲ့ ဇလဗေဒဌာန Meturology နဲ့ Hydrology ကလည်းပဲ စခန်းပေါင်း (၁၀၀)ကျော် ဒါ သူတို့ Monitoring လုပ်ပြီးတော့ ကြည့်နေတယ်ဆိုတာတွေ့ ရပါတယ်။ ဆိုလိုတာက ခုနတုန်းက ရေကြီးမယ် စသည်အားဖြင့် ဒီကိစ္စတွေကို အချိန်နဲ့တစ်ပြေးညီ ဆောင်ရွက်ဖို့ Data တွေ ရပြီးတော့ နိုင်ငံတော်မှာ ဘယ်လို၊ ဒီလိုဖြစ်ပေါ်တဲ့ဟာတွေကို ကာကွယ်ဖို့ ဒီ Data တွေပါ၊ အဲဒီတော့ ခုန ကျွန်တော်တစ်ခါပြန်ကောက်လို့ရှိရင် ဒီ Data တွေဟာ ဒီ Data တွေပဲလို့ ကျွန်တော့်အနေနဲ့တော့ ယူဆပါတယ်။ ဒါတောက်လျှောက်လုပ်နေကြတဲ့ Data တွေပါ။ ဥပမာ ဧရာဝတီမြစ်ကြီး၊ ဧရာဝတီမြစ်ဟာ ခုနတုန်းက ရှေ့ကကိုယ်စားလှယ်တော်ကြီးလည်းပဲ ဆွေးနွေးသွားပါတယ်။ နွေအခါမှာဆိုရင်တော့ ခုနက ရေစီးနှုန်း၊ တစ်နည်းအားဖြင့် နွေအခါ အဲဒီမှာ စီးနေတဲ့ ရေပမာဏ၊ ထုထည်ပမာဏဟာ သူတို့ SI unit ပြောမယ်ဆိုလို့ရှိရင်တော့ (၉၀၀၀) Cubic Meter လောက်ရှိမယ်။ (၉၀၀၀) ကုဗစက္ကန့်၊ ကုဗစက္ကန့်ဆိုတာ ဘာလဲဆိုလို့ရှိရင် တစ်စက္ကန့်မှာ (0.029) လောက် ကျွန်တော်တို့ ကုဗမီတာ၊ ဒါ ရေပမာဏ ထုထည်ကြီး၊ တစ်စက္ကန့်မှာ ဖြတ်စီးသွားတဲ့ သဘောပါ။ ဒါကို အတိုကောက်အားဖြင့် သူတို့ယူနစ်က ကုဗစက္ကန့်လို့ ခေါ်ပါတယ်။ ပြန်ကြည့် လို့ရှိရင် ဘယ်လောက် လောက်ရှိမလဲဆိုရင် (၂၇၀) Cubic Meter Per Second လောက် ရေထုထည်ကြီး စီးနေတာပါ။ ဘာလို့လဲဆို ဒီရေထုထည်ကို ကြည့်မှ တိုက်စားမယ်၊ ကမ်းတွေပြိုမယ်၊ ဒါတွေကို ကျွန်တော်တို့က လေ့လာလို့ ရမှာပါ။ ဘယ်လိုဖြစ်လာနိုင်မယ်ဆိုတဲ့ ဖြစ်နိုင်စွမ်းတွေ၊ မိုးတွင်းမှာဆိုလို့ရှိရင်တော့ အဲဒါက (၁.၂)သန်း၊ (1.2) milion ကုဗစက္ကန့်လောက် ရှိပါတယ်။ တစ်နည်းအားဖြင့်ဆိုရင် ရေထုထည်ဟာ (၄၀၀၀၀) Cubic Meter Per Second လောက်ရှိပါတယ်။ အဲဒီတော့ ဒီ Data တွေဟာ ဒါ ကျွန်တော်တို့ မြန်မာနိုင်ငံမှာ ရှိနေတဲ့ Data တွေပါ၊ ကျွန်တော် ပြန်ပြီးလေ့လာခဲ့တဲ့ဟာတွေ။ အရင်တုန်းက၊ အဲဒီတော့ ဒီ Data တွေရှိတယ်။ ရှိပေမယ့်လည်း ခုန ကျွန်တော်ဆွေးနွေးတဲ့အတိုင်းပါပဲ။ Data တွေတော့ မရှိဘူး မဟုတ်ဘူး၊ ရှိပါတယ်။ နောက် ကျွန်တော်တို့ ဧရာဝတီဘက်မှာ ရေကြီးမယ်။ ရေကြီးမယ်ဆိုလို့ရှိရင် ဘယ် မြစ်တွေထဲကို ဝင်မှာလဲ။ ရေတွေ လျှံကျလာရင် ဘယ်မြစ်ထဲကို ဝင်မှာလဲ။ ကျွန်တော်တို့ ပန်းလှိုင် မြစ်ထဲ ဝင်မယ်။ ငဝန်မြစ်ထဲ ဝင်မယ်။ ငဝန်မြစ်ထဲကိုတော့ (၁၂)ရာခိုင်နှုန်းလောက် ဝင်မယ်။ ဟိုဘက် ပန်းလှိုင်ထဲကို (၂၅)ရာခိုင်နှုန်းလောက်ဝင်မယ်။ ဒီလို Flood ဖြစ်တဲ့အခါတွေမှာ၊ ဒါတွေ လည်းပဲ ရှိပါတယ်။ အဲဒီတော့ ကျွန်တော်တို့ အနေနဲ့ သက်ဆိုင်ရာအနေနဲ့ကတော့ ခေတ်မီတဲ့ တစ်နည်းအားဖြင့် တချို့ပညာရပ်တွေ၊ တချို့ လေ့လာစရာတွေကိုတော့ အရင့်အရင်တွေကလည်းပဲ ဒါ နိုင်ငံတော်အစိုးရကနေ ဆောင်ရွက်ပေးထားတယ်ဆိုတာ ကျွန်တော့်အနေနဲ့တော့ ဒါ လေ့လာတွေ့ရှိ ရပါတယ်။ ဘာလဲဆို အဲဒီတုန်းက ကျွန်တော့် Data တွေ ပြန်ပြီးတော့ ပျံ့ကြည့်တာပါ။ ဘာကြောင့်လဲဆိုတော့ နောက်တစ်ခါ ကျွန်တော်တို့ ၂၀၀၁ ခုနှစ်မှာ Remote Sensing Data Analysis ၊ ကျွန်တော် အိန္ဒိယနဲ့ လုပ်ပါတယ်။ အဲဒါ ကျွန်တော်တို့ သိပ္ပံ နဲ့ နည်းပညာမှာလည်း အဲဒီတုန်းက လုပ်တယ်။ ဒီပြင် ဝန်ကြီးဌာနတွေလည်း လုပ်တယ်။ အဲဒါတွေ တွဲပြီးတော့ ခုနတုန်းက သဘာဝနဲ့ ပတ်သက်တဲ့၊ အခုဆိုလို့ရှိရင်တော့ သစ်တောတွေ ပြုန်းတီးတာ၊ ခုန ရေတိုက်စားတာတွေ ဒါတွေကို ကျွန်တော်တို့က လေ့လာဖို့ သက်ဆိုင်ရာဝန်ကြီးဌာနတွေမှာလည်းပဲ ဒီဟာတွေရှိပါတယ်။ Remote Sensing နဲ့ ပတ်သက်တဲ့ဟာတွေလည်း ရှိပါတယ်။ အဲဒီတော့ ခုနတုန်းက စခန်းတွေရှိနေ ပေမယ့် လည်း ဒီနေ့အချိန်အခါမှာ ဒါအခု ဒီမှာရှိနေတဲ့ တချို့ပညာရှင်တွေဆိုလို့ရှိရင် Satellite က နေပြီးတော့ ဒီ Data တွေ ယူလို့ရပါတယ်။ ဒီ NASA ကနေ တင်ထားတဲ့ Satellite (၂)ခု ရှိပါ တယ်။ Tara နဲ့ နောက် Agud ဆိုတဲ့ Satellite (၂)ခု ရှိပါတယ်။ အဲဒီ Satellite (၂)ခု က နေပြီးတော့ ဒီ Dataတွေ ပို့ပေးပါတယ်။ အချိန်နဲ့တစ်ပြေးညီ ဒီ Data တွေ ပို့ပေးပါတယ်။ အကုန်လုံး ဒီမြေပုံတွေကအစ၊ ဒီအပေါ်မှာ ခြုံပြီးတော့လည်းပဲ ဒီဟာတွေ လေ့လာလို့ ရပါတယ်။ ခုနတုန်းက ကျွန်တော်တို့ ရေကြီးလာနိုင်တယ်။ ရေကြီးတယ်။ ဘယ်ဟာတွေ တိုက်စားတယ်။ ကျွန်တော်တို့ ဘယ်လိုပြုပြင်မလဲဆိုတာ၊ အဲဒီ ခုနတုန်းက NASA က အဲဒီဟာကို Request လုပ်လို့ရှိရင် ဒါ ကျွန်တော်တို့ ဆွဲချလို့ရပါတယ်။ သူတို့ခေါ်တာကတော့ ဒါ ဟိုဒင်းပေါ့။ ကျွန်တော်တို့ Radio Spectrometer ရှိပါတယ်။ အဲဒီ Radio Spectrometer ကနေ ပြန်ပြီးတော့ လွှင့်ပေးတာပါ။ ဒီ Imdge တွေကို အကုန်လုံး ပြန်လွှင့် ပေးတာပါ။ အဲဒီတော့ ဒီမှာ ဆရာဦးမျိုးမြင့် တင်သွားတဲ့ ဒီဟာက ကျွန်တော်တို့ ကုစား၊ ကုသနိုင်မယ့် အစီအမံတွေ Flood Damage Andlysis တွေဟာ တစ်ပြေးညီလုပ်နေတဲ့ သဘောမျိုးရှိပေမယ့်ဆောင်ရွက်တဲ့အခါမှာ အားနည်းတယ်လို့ ကျွန်တော့်အနေနဲ့တော့ ပွင့်ပွင့်လင်းလင်း ဆွေးနွေးလို ပါတယ်။ ကျန်တာတွေကတော့ ခုနတုန်းက အကြမ်းဖျင်းအားဖြင့် ပြောမယ်ဆိုလို့ရှိရင် ဒီ တာတွေ၊ တမံတွေ ဒီဟာတွေ ကျွန်တော်တို့က ဆောက်ရမယ်။ ဘာဖြစ်လို့လဲဆို ဟိုတစ်ခါ ကျွန်တော် ဆွေးနွေးတုန်းကလည်း ထိန်ငူတာ၊ ဒီ ထိန်ငူတာ ဆိုတာ အရင်တုန်းက ကျိုးခဲ့တာ နှစ်ပေါင်းများစွာ ထဲက ထိန်ငူတာ ဆိုတာ Maintenance တွေက နည်းတဲ့အတွက်ကြောင့် အဲဒီတော့ ဒီတာတွေ၊ တမံတွေ ဒီဟာတွေ လုပ်ရမယ်။ ဒီနေ့ ကျွန်တော်တို့ Andlysis လုပ်ပြီးတော့ ဆောင်ရွက်မယ် ဆိုလို့ရှိရင်တော့ ဒါ ဒီဟာကိုတော့ လျော့ပါးသွားအောင် ကုစားနိုင်မယ်လို့ ဆွေးနွေးလိုပါတယ်။ ပျောက်အောင်တော့ မရပါဘူး။ ဘာလို့လဲဆိုတော့ ဒါ သဘာဝ ဘေးအန္တရာယ်တွေ ဖြစ်နေတဲ့ အတွက်ကြောင့် သူပျောက်အောင်တော့ မရပါဘူး။ အခု ကျွန်တော် အင်ဒိုနီးရှားဆိုရင် သူတို့ ခုနတုန်းက Water Level က တက်လာတယ်။ အင်ဒိုနီးရှားဆိုရင် သက္ကရာဇ် ၂၀၂၀ မှာနဲ့တူတယ်။ အင်ဒိုနီးရှား၊ သူတို့မြို့တော်ကြီးဟာ ရေထဲကိုတောင်မှ မြုပ်သွားမယ့် သဘောမျိုး သူတို့ Predict လုပ်ထားပါတယ်။ ကျွန်တော်တို့ဆီမှာ လည်းပဲ ကျွန်တော် ခုန Data တွေနဲ့ဒီက ပညာရှင်၊ တချို့ ပညာရှင်တွေသာ Predict လုပ်နိုင် ပါတယ်။ သို့သော်လည်းပဲ ကျွန်တော်တို့ အခြေအနေအရပ်ရပ်ကြောင့် ဒီဟာတွေကို ထုတ်ဖော် ပြောခြင်း မရှိပါဘူး။ ဒါကြောင့် ကျွန်တော့်အနေနဲ့ကတော့ မန္တလေးတိုင်း မဲဆန္ဒနယ်အမှတ်(၆)က ဦးမျိုးမြင့် ရဲ့ အဆိုကို ထောက်ခံပါတယ်။ သို့သော်လည်းပဲ ဒီမှာရှိနေတဲ့ Data တွေ၊ ဒါတွေဟာတော့ ကျွန်တော်တို့ နိုင်ငံမှာ လေ့လာသိသလောက်က အရင်အစိုးရတွေ အဆက်ဆက်ကလည်းပဲ ဒီပညာတွေနဲ့ ပတ်သက်ပြီးတော့ အားပေးပြီးတော့ ဆောင်ရွက်ခဲ့တာတွေ ရှိတယ်။ ဒီ Data တွေလည်းရှိတယ်။ ခုန Remote Sensing တွေလည်းရှိတယ်။ သို့သော်လည်းပဲ အကောင်အထည် ဖော်တဲ့နေရာမှာ အားနည်းတယ်။ ကျွန်တော်တို့ လူတွေကို မွေးထုတ်တဲ့အခါမှာ အားနည်းတယ်လို့ ကျွန်တော့် အနေနဲ့ ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ပဲခူးတိုင်းဒေသကြီး မဲဆန္ဒနယ်အမှတ်(၁)မှ ဦးစောမော်ထွန်း ဆွေးနွေးနိုင်ပါပြီ</speech>
<speech><mp id="73">ဦးစောမော်ထွန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီး၊ ပြည်ထောင်စု ဒုတိယဝန်ကြီးများနဲ့ ကိုယ်စားလှယ်များ၊ ကော်မရှင်အဖွဲ့ဝင်များအားလုံး ကိုယ်စိတ်နှစ်ဖြာကျန်းမာ ချမ်းသာကြပါစေကြောင်း ဦးစွာ ဆုမွန်ကောင်းများ တောင်းရင်း ဂါရဝပြုအပ်ပါတယ်။ ကျွန်တော် ပဲခူးတိုင်းဒေသကြီး မဲဆန္ဒနယ် အမှတ်(၁) အမျိုးသား လွှတ်တော်ကိုယ်စားလှယ် ဦးစောမော်ထွန်း အနေနဲ့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ဦးမျိုးမြင့် တင်သွင်းတဲ့ အဆိုကို ထောက်ခံဆွေးနွေးတင်ပြသွားမှာ ဖြစ်ပါတယ်။ အဆိုရှင်ဟာ လုပ်ငန်းအတွေ့အကြုံ ရင့်ကျက်သူ တစ်ဦးဖြစ်သည့် အားလျော်စွာ နိုင်ငံတော်နဲ့ နိုင်ငံသားများရဲ့ အကျိုးစီးပွားအတွက် အဆိုတင်သွင်းသွားတာကိုလည်း တွေ့ရှိရပါ တယ်။ တစ်နိုင်ငံလုံး အတိုင်းအတာအနေနဲ့ Slide များစွာကို ပြည့်စုံစွာ လွှတ်တော်မှာ တင်ပြ သွားတာကိုလည်း တွေ့ရှိရပါတယ်။ ဒီလုပ်ငန်းများ ပြည့်ပြည့်ဝဝ ဆောင်ရွက်ဖို့ရန်အတွက်မှာလည်း နိုင်ငံတော်မှာ ဘတ်ဂျက်လိုအပ်ကြောင်းကိုလည်း ကျိုးကြောင်းညီညွတ်စွာ ဆွေးနွေးတင်ပြ သွားတာကို တွေ့ရှိရပါတယ်။ ကျွန်တော်တို့ ပြီးခဲ့တဲ့ မနက်ကပဲ ဥက္ကဋ္ဌကြီး အမှူးပြုတဲ့ အဖွဲ့နဲ့ ကျွန်တော်တို့ သြစတြေးလျနိုင်ငံက Business Task Force AsidLink က အဖွဲ့နဲ့ တွေ့တဲ့အခါ မှာလည်း ကျွန်တော်တို့ တောင်သူလယ်သမားတွေ (၇၀)ရာခိုင်နှုန်းကျော်လောက်ရှိတဲ့ လယ်သမား များ အကျိုးစီးပွားကို ဦးစားပေးပြီးတော့ ဆွေးနွေးသွားတာကိုလည်း ဒီနေ့မနက်တင်ပဲ ကြားလိုက် ရပါတယ်။ ယခုလို အဆိုရှင် တင်သွင်းတဲ့ ဒီ ရေကြီး ရေလျှံခြင်း အများဆုံးဖြစ်တာ ခံရတာကတော့ ကျွန်တော်တို့မှာ အများဆုံးနေထိုင်တဲ့ တောင်သူလယ်သမားများဖြစ်တဲ့ တောင်သူလယ်သမားများ ဖြစ်ပါတယ်။ လယ်ယာမြေတွေ အများဆုံး ပျက်စီး ဆုံးရှုံးတာကိုလည်း တွေ့ရှိရပါတယ်။ ဒီလို ပျက်စီး ဆုံးရှုံးတာတွေကို ကာကွယ်ဖို့အတွက် အစီအမံတွေနဲ့ ဆောင်ရွက်သင့်တယ် ဆိုတဲ့ အဆိုကလည်း ဒါ အင်မတန်မှ လျော်ကန်သင့်မြတ်တဲ့ အဆိုဖြစ်ပါတယ်။ အထူးသဖြင့် ပဲခူးတိုင်းဒေသကြီး၊ ပဲခူးမြို့နဲ့ တောင်ငူမြို့များမှာလည်း မြစ်ရေကြီးတယ်။ ကားလမ်း၊ ရထားလမ်းတွေ ပိတ်ဆို့တယ်ဆိုတာကိုလည်း တွေ့ရှိရပါတယ်။ ပဲခူး၊ သနပ်ပင်၊ ကဝ၊ ဝေါ ဆိုတဲ့ ကျွန်တော်တို့ ပဲခူးခရိုင်တွေက မြို့တွေက နှစ်စဉ် ရေကြီး ရေလျှံဖြစ်တယ်ဆိုတာ ကျွန်တော်တို့ဒေသက လူတွေအတွက်ကတော့ ထူးဆန်းတဲ့ သတင်း တစ်ခု မဟုတ်တော့ပါဘူး။ စစ်တောင်းမြစ်၊ ပဲခူးမြစ်ရေ ဟာ ဒါ ပင်လယ်ရေ ထောက်တဲ့အချိန်မှာ ရေနုတ်ယူဖို့ နှေးကွေးတဲ့အတွက် ဒေသတွင်းမှာ ရေလျှံပြီးတော့ အထူးသဖြင့် လယ်ယာမြေများမှာ ရေနစ်ပြီးတော့ ပျက်စီးဆုံးရှုံးရတာ ဖြစ်ပါတယ်။ ရေကြီးချိန် ကြာလာမယ်ဆိုရင် စိုက်ပျိုးပြီးကာစ လယ်ယာမြေများနဲ့ စပါးပင်များ ပျက်စီးဆုံးရှုံးတတ်ပါတယ်။ ကျွန်တော်တို့ တိုင်းပြည်ဟာ စိုက်ပျိုးရေးကို အခြေခံတဲ့ တိုင်းတစ်တိုင်း ဖြစ်တဲ့အပြင် ပဲခူးတိုင်းဒေသကြီးဟာ စိုက်ဧက သိန်း(၃၀)ကျော်ရှိပါတယ်။ ပဲခူးခရိုင်ရဲ့ လယ်ယာမြေဟာ ဒါ ရန်ကုန်တိုင်းရဲ့ စိုက်တဲ့ပမာဏနဲ့တူညီသလောက် နီးပါးရှိပြီးတော့ ပဲခူးတိုင်းဟာ နိုင်ငံကြီးရဲ့ အားထားရတဲ့ စပါးကျီတစ်ခုလည်း ဖြစ်ပါတယ်။ ဒီလို ဖြစ်ပေါ်လာရတဲ့ သဘာဝ ဘေးအန္တရာယ် အကြောင်းအရင်းတွေကလည်း ဒါ ကျွန်တော်တို့ ပဲခူးရိုးမတောင်မှာ ကျွန်တော်တို့ သစ်တောတွေ ပြုန်းတီးလာပါတယ်။ ဒီအခါမှာ မိုးရွာတဲ့အခါမှာ ရေတွေဟာ ဝါးလုံးထိုး စီးဆင်းပြီးတော့ လာပါတယ်။ ဒီအခါမှာလည်း မြစ်ချောင်းတွေကလည်း ကောနေတဲ့အတွက် ဒါလည်း ရေကြီး ရေလျှံမှုတွေဟာ လျင်မြန်စွာ ဖြစ်ပေါ်လာရတယ်လို့ ဆိုကြပါတယ်။ ကျွန်တော်တို့ ပဲခူးမြို့ဟာ လွန်ခဲ့တဲ့ နှစ်ပေါင်း ၂၆၀၀ လောက်တုန်းကလည်း ရေပြင်ကြီးပဲ ဖြစ်ပါတယ်။ သမိုင်းအထောက်အထားတွေ က ဒါ ဟင်္သာတစ်ကောင်သာ နားနိုင်တဲ့ ကုန်းကမူလေးသာ ရှိတယ်လို့လည်း ဆိုပါတယ်။ ရာစု ဘုရင့်နောင်မင်းတရားကြီးလက်ထက်မှာတော့ နိုင်ငံခြားသင်္ဘောကြီးတွေဟာ ပဲခူးဆိပ်ကမ်းအထိ ဝင်ရောက်ပြီးတော့ ကုန်သွယ်ကူးသန်းတဲ့ အထောက်အထားတွေလည်း ရှိပါတယ်။ ဒီပင်လယ်ကူးသင်္ဘောကြီးတွေမှာ အသုံးပြုတဲ့ ဒီ မုတ္တမ စဉ့်အိုးကြီးတွေဆိုတာလည်း ဒါ ပြတိုက်မှာ မြင်တွေ့ရမှာ ဖြစ်ပါတယ်။ ဒါကြောင့် ကျွန်တော်တို့ မြို့ဟာ ဘာပဲပြောပြော မြေနိမ့် လွင်ပြင်မှာ တည်ရှိတာဖြစ်ပါတယ်။ ပဲခူး၊ ဒိုက်ဦး ဆိုတဲ့ မြို့တွေကတော့ ပင်လယ်ရေ မျက်နှာပြင် အထက် (၃၁)ပေအမြင့်မှာသာ ရှိပြီးတော့ ဝေါ၊ သနပ်ပင်၊ ကဝမြို့တွေကတော့ (၂၁)ပေ အမြင့်လောက်အထိသာ ရှိပါတယ်။ ဒီပင်လယ်ရေမျက်နှာပြင်အမြင့်ကိုတော့ ကျွန်တော်တို့ ကျိုက္ခမီမြို့ ကနေစပြီး တိုင်းထွာတယ်လို့ ဆရာကြီးတစ်ဦးက ပြောကြားဖူးပါတယ်။ ဒါကြောင့် ပဲခူး တောင်ဘက်နဲ့ အတူ အရှေ့တောင်အရပ်ဒေသတွေဟာ မြေနိမ့်လွင်ပြင်တွေ ဖြစ်ပါတယ်။ မိုးများပြီးတော့ မိုးရွာရင် များတဲ့ ကျွန်တော်တို့ ဒေသတွေဟာ ပင်လယ်ဒီရေထောက်တဲ့ အချိန်နဲ့ တွေ့ပြီးတော့ စစ်တောင်းနဲ့ ပဲခူးမြစ်ရေ နုတ်တဲ့ပမာဏ နှေးမယ်ဆိုရင် ရေကြီးရေလျှံခြင်းများ ဖြစ်ပေါ်ပါတယ်။ အထူးသဖြင့် ပဲခူးခရိုင်ကတော့ ဒီဒဏ်ကို အများဆုံး ခံစားရပါတယ်။ ၂၀၁၁ ခုနှစ် ရေကြီးမှုဖြစ်စဉ်ဟာ ကျွန်တော်တို့ (၄၇)နှစ်တာ ကာလအတွင်းမှာ ပဲခူးမြစ်ရဲ့ အမြင့်ဆုံး စံချိန်သစ် ဖြစ်ပါတယ်။ ပဲခူးမြို့ရဲ့ စိုးရိမ်ရေ အမှတ် (၉၀၀) စင်တီမီတာ အထက် (၉၆၀) စင်တီမီတာ အထိ ရောက်ရှိခဲ့တာကို တွေ့ရှိရပါတယ်။ ဒါကြောင့်လည်း ၃၁-၈-၂၀၁၁ ရက်နေ့က ကဝမြို့နယ် ပြည်သူ့လွှတ်တော် ကိုယ်စားလှယ် ဦးဝင်းစိန် ကနေပြီးတော့ နှစ်စဉ်မိုးတွင်းကာလမှာ ဝါဆို၊ ဝါခေါင် မိုးများစွာ ရွာသွန်းတဲ့ အချိန်မှာ စပါးစိုက် လယ်ယာမြေများ ရေကြီးနစ်မြုပ် ပျက်စီးခံရတဲ့အတွက် ရေနုတ်မြောင်းများ ပြု လုပ် ပေးဖို့အတွက် စပ်လျဉ်းတဲ့ မေးခွန်းကို မေးမြန်းခဲ့ပါတယ်။ သက်ဆိုင်ရာ ပြည်ထောင်စုအဆင့် အဖွဲ့အစည်းကလည်း စစ်တောင်းမြစ်ဝှမ်း၊ ပြွန်တန်ဆာလွင်ပြင် ရေလွှမ်းမိုးမှု ကာကွယ်ရေးနဲ့ စိုက်ပျိုးမြေတွေ ဖော်ထုတ်ရေးစီမံချက်အရ ဝန်ကြီးဌာနက နိုင်ငံတော်ကို စီမံချက်ရေးဆွဲပြီး တင်ပြ ထားကြောင်း၊ ၂၀၁၂-၂၀၁၃ ဘဏ္ဍာရေးနှစ် မူလရန်ပုံငွေ ငွေလုံးငွေရင်းအသုံးစရိတ်ကနေပြီး ကိုဒူကွဲ ရေလှောင်တမံ အတွက် ကျပ်သန်း (၅၆၀၀)၊ စလူရေလှောင်တမံအတွက် ကျပ်သန်း(၁၀၀)၊ ရွှေလောင်းရေလှောင်တမံအတွက် ကျပ်သန်း (၁၀၀)နဲ့ ချောင်း(၃)ချောင်း တူးဖော်ခြင်းအတွက် ကျပ်သန်း(၁၀၀)ကို တင်ပြတောင်းခံထားကြောင်း တင်ပြသွားပါတယ်။ အဲဒီဖြေကြားတဲ့အချိန်မှာ ဒါ ကိုဒူကွဲ စီမံကိန်းကတော့ (၄၅.၄)ရာခိုင်နှုန်းပြီးစီးနေပြီလို့လည်း ရှင်းလင်းတင်ပြသွားပါတယ်။ ဒီ ဖော်ပြပါ ကာလအတွင်းတွေမှာ ပဲခူးမြိ���့နယ် ဇောင်းတူ၊ မိုးယွင်းကြီး၊ စွန်ပိ၊ ကျိုက်လတ်၊ ရေသွယ် မြောင်းတွေ သနပ်ပင်မြို့နယ်မှ မင်းရွာ၊ ကုက္ကို၊ ပိုင်ကျုံ၊ ဝေါမြို့နယ်မှာတော့ အဗျား၊ ရှမ်းကိုင်း၊ ကဝမြို့နယ်မှာ ဝဲပတန်၊ သံဒင်း၊ အုန်းနှဲ၊ ကံပဲ့၊ ဆည်မ ရေသွယ်မြောင်း၊ ရေနုတ်မြောင်းများကို တူးဖော်ခဲ့ပါတယ်။ ဒီလုပ်ငန်းတွေ ပြီးစီးအောင်မြင်ခဲ့တဲ့အတွက် ၂၀၁၂ ခုနှစ် မိုးရာသီမှာ ပဲခူးမြစ် ရေကြီးမှုဟာ အထိုက်အလျောက် သက်သာခဲ့ပါတယ်။ စိုးရိမ်ရေအမှတ် (၉၁၀)စင်တီမီတာကို ရောက်ရှိခြင်း မရှိဘဲနဲ့ (၉၀၂)စင်တီမီတာအထိသာ အမြင့်ဆုံးတက်ရောက် ခဲ့တာကို တွေ့ရပါတယ်။ ပဲခူးခရိုင် အတွင်းမှာရှိတဲ့ ဝေါ၊ သနပ်ပင်၊ ကဝမြို့နယ်များမှာလည်း ၂၀၁၁ ခုနှစ် အတွက် ရေကြီး နစ်မြုပ်မှုက နေပြီးတော့ လျော့နည်းသက်သာစေခဲ့ပါတယ်။ ဥက္ကဋ္ဌကြီးခင်ဗျား။ ၂၃-၁၀-၂၀၁၂ မှာ ကဝမြို့နယ် ကိုယ်စားလှယ်ကပဲ ပဲခူး၊ ကဝ၊ သနပ်ပင်၊ ဝေါ ဒေသတွေ ရေကြီးနစ်မြုပ်မှုအတွက် နိုင်ငံတော်က ခွင့်ပြုရန်ပုံငွေ ကျပ် သန်း(၁၀၀၀)နဲ့ဆောင်ရွက်ခဲ့တဲ့အတွက် လေးပုံသုံးပုံဟာ ရေနစ်မြုပ်မှုမှ ကာကွယ်ခဲ့ပါတယ်။ ယမန်နှစ် မိုးတွင်း ကာလမှာ သက္ကလ၊ အုန်းနှဲ၊ ပိုင်ကျုံး၊ ဇွဲကိုက်ဒေသများမှာ စိုက်ပျိုးပြီးတဲ့ စပါးတွေ (၁)လကျော် ရေနစ်မြုပ်ခဲ့တဲ့အတွက် ဒီအခြေအနေတွေကို မြေပြင်တိုင်းတာရေးပေးဖို့နဲ့ ပြုလုပ်ပြီး ဆောင်ရွက် ပေးဖို့နဲ့ မည်သည့်ကာလ မည်သည့်နှစ်တွင် မည်သို့ ဆောင်ရွက်ပေးမည်ကို သိရှိလိုကြောင်း ထပ်မံပြီး မေးခွန်းမေးမြန်းခဲ့ပါတယ်။ ဒီအချိန်မှာ သက်ဆိုင်ရာ ပြည်ထောင်စု အဖွဲ့အစည်းကလည်း လုပ်ငန်း(၁၂)ခုကို ဆောင်ရွက်နိုင်တဲ့အတွက် ယမန်နှစ်က (၂၈၀၇၃)ဧက ရေနစ်မြုပ်ခဲ့ပါတယ်။ (၄၆၈၀၀) ဧကကို ရေမြုပ်ဘေးဒဏ်ကနေ ကာကွယ်နိုင်ကြောင်း တင်ပြသွား ပါတယ်။ ၂၀၁၃၂၀၁၄ ဘဏ္ဍာရေးနှစ်မှာ ပဲခူးစစ်တောင်းတူးမြောင်းတာ ပုံစံကျပြန်လည် ပြုပြင်ခြင်းနဲ့ ဘုမ္မစိုး ရေထိန်းတံခါးကို တည်ဆောက်ပေးဖို့အတွက် ရန်ပုံငွေတင်ပြ တောင်းခံ သွားကြောင်း ရှင်းလင်း တင်ပြခဲ့ပါတယ်။ သို့ရာတွင် ၂၀၁၃-၂၀၁၄ ဘဏ္ဍာရေးနှစ်တွင် ရန်ပုံငွေရရှိခြင်း မရှိတဲ့အတွက် ၂၀၁၄၂၀၁၅ ဘဏ္ဍာရေးနှစ်မှာ ရန်ပုံငွေရရှိရေးအတွက် ဆက်လက်ဆောင်ရွက်သွားမည်ဖြစ်ပါကြောင်း ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးမှာ ရှင်းလင်းတင်ပြသွားခဲ့ပါတယ်။ ပြီးခဲ့တဲ့တစ်ပတ်ကတော့ ကျွန်တော်တို့ တိုင်းဒေသကြီး ဝန်ကြီးချုပ်နဲ့ နဲ့ ဆွေးနွေးတဲ့အခါမှာ ဒီ ပဲခူးစစ်တောင်းတူးမြောင်းတာဟာ ၁၈၇၈ ခုနှစ်ထဲကနေ တည်ဆောက်တာဖြစ်တဲ့အတွက် နှစ်ပေါင်း (၁၃၅)နှစ် ကြာမြင့်ခဲ့ပြီ ဖြစ်ပါတယ်။ နိုင်ငံတော်အနေနဲ့ ရန်ပုံငွေများတဲ့အတွက် JICA အစီအစဉ်နဲ့ ဆောင်ရွက်မယ်လို့လည်း သိရှိခဲ့ရပါတယ်။ ဥက္ကဋ္ဌကြီးခင်ဗျား။ ၂၀၁၃-၂၀၁၄ ခုနှစ်မှာ ပဲခူးခရိုင်မှာ လုပ်ငန်း(၂၅)ခု၊ တောင်ငူခရိုင် မှာ (၈)ခု၊ သာယာဝတီခရိုင်မှာ (၉)ခု၊ ပြည်ခရိုင်မှာ (၇)ခု လုပ်ငန်းတွေ ပြီးစီး ဆောင်ရွက်ခဲ့တယ်လို့ သိရပါတယ်။ ၂၀၁၃ မိုးရာသီမှာလည်း ပဲခူးခရိုင်၊ တောင်ငူခရိုင်၊ ပြည်ခရိုင် တို့မှာ ရေကြီးနစ်မြုပ် ပျက်စီးခြင်းတွေ မရှိပါဘူး။ သာယာဝတီခရိုင်မှာလည်း ရေကြီးနစ်မြုပ်မှုဟာ ကာလတိုအတွက် လွန်စွာလျော့နည်းတာကို တွေ့ရှိရပါတယ်။ ဒီအတွက် အဆိုရှင် ဦးမျိုးမြင့် တင်ပြသွားသလို ပြည်ထောင်စုလွှတ်တော်မှာ စီမံကိန်းကြီးတွေအတွက် ရန်ပုံငွေရရှိရေးအပေါ်မှာ မူတည်တယ်ဆိုတဲ့ အချက်ဟာလည်း ပေါ်လွင်ပါတယ်။ ၂၀၁၂-၂၀၁၃ ပဲခူးခရိုင်အပါအဝင် အခြားခရိုင်များ ရေကြီးမှုများ အလိုအလျောက် လျော့နည်းသက်သာစေဖို့အတွက် ယခုလို ရေလှောင်တမံများ တည်ဆောက်ခြင်း၊ ပဲခူးမြစ်အတွင်း ရေစီးရေလာ အဟန့်အတားဖြစ်စေတဲ့ သဲသောင်ခုံများ ဖယ်ရှား ရှင်းလင်းခြင်း၊ ရေနုတ်မြောင်းများတူးဖော်ခြင်း၊ ရေဘေးကာကွယ်ရေးတာများ အသစ်တည်ဆောက် ပေးခြင်းတွေကို ဆက်လက်ပြီး ဆောင်ရွက်ပေးမယ်ဆိုရင် ကျွန်တော်တို့ တောင်သူလယ်သမားများ ရေကြီးနစ်မြုပ်ခြင်းမှ ကာကွယ်ပြီးတော့ ကျွန်တော်တို့ရဲ့ အဓိကသီးနှံဖြစ်တဲ့ စပါးသီးနှံတွေ၊ အခြားသီးနှံတွေ အောင်မြင်စွာ စိုက်ပျိုးနိုင်မှာဖြစ်တဲ့အတွက် ရေရှည်အကျိုး ခံစားနိုင်မယ့် အစီအမံ များကို စနစ်တကျ ဆောင်ရွက်သွားနိုင်ဖို့အတွက် ကျွန်တော့်အနေနဲ့ အထူးထောက်ခံပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မွန်ပြည်နယ် မဲဆန္ဒနယ်အမှတ်(၁)မှ ဒေါ်ရီရီမြင့် ဆွေးနွေးနိုင်ပါပြီ</speech>
<speech><mp id="109">ဒေါ်ရီရီမြင့်၊ မွန်ပြည်နယ် မဲဆန္ဒနယ်အမှတ်(၁)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီး၊ ဒုတိယဥက္ကဋ္ဌ၊ ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များ၊ တပ်မတော်သားကိုယ်စားလှယ်များနဲ့ ကော်မရှင်အဖွဲ့ဝင်များအားလုံး ရွှင်လန်း ချမ်းမြေ့ကြပါစေလို့ ဂါရဝပြု လျက် ဦးစွာနှုတ်ခွန်းဆက်သ အပ်ပါတယ်ရှင့်။ ကျွန်မကတော့ မွန်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဒေါ်ရီရီမြင့် ဖြစ်ပါ တယ်ရှင်။ ကျွန်မ အနေနဲ့ ၂၁-၁၀-၂၀၁၃ ရက်နေ့မှာ ကျင်းပပြုလုပ်တဲ့ အမျိုးသားလွှတ်တော် အဋ္ဌမပုံမှန် အစည်းအဝေးတွင် မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသား လွှတ်တော်ကိုယ်စားလှယ် ဦးမျိုးမြင့် တင်သွင်းသွားတဲ့ မြန်မာနိုင်ငံ မိုးရာသီ ရေကြီးပျက်စီး ဆုံးရှုံးမှုများ လေ့လာဆန်းစစ်ခြင်း (Flood Domdge Andysis) နဲ့ ထိခိုက်မှု သက်သာလျော့နည်းစေရန် ကုစားနိုင်မည့် အစီအမံများ (Mitigation Measures) ဖြင့် ပြည်သူများ ရေရှည် အကျိုးခံစားနိုင်ရေး အကောင်အထည်ဖော် ဆောင်ရွက်သွားရန်အဆိုကို ထောက်ခံ ဆွေးနွေးသွား မှာဖြစ်ပါတယ်ရှင်။ ဆွေးနွေးချက်များမှာ ကိန်းဂဏန်းများပါဝင်နေပါသဖြင့် ဖတ်ကြား ခွင့်ပြု ပေးနိုင် ပါရန် အမျိုးသားလွှတ်တော် ဥက္ကဋ္ဌကြီးအား ခွင့်တောင်းခံအပ်ပါတယ်ရှင်။ လေးစားအပ်ပါသော ဥက္ကဋ္ဌကြီးရှင့်။ အဆိုရှင် ဦးမျိုးမြင့် တင်သွင်းသွားတဲ့ အဆိုဟာ အင်ဂျင်နီယာပညာရပ်ပိုင်းနဲ့ ဆက်စပ်နေလို့ ကျွန်မအနေနဲ့ အသေးစိတ် ကုစား ဖြေရှင်းနိုင်ဖို့ အတွက် သိရှိနိုင်ခြင်းမရှိသော်လည်း မိမိနေထိုင်ရာ မွန်ပြည်နယ်အတွင်း နှစ်စဉ်ရေကြီး၊ ရေနစ်မြုပ်မှု ဒုက္ခအပေါင်းကို ကြုံတွေ့ခံစားနေရတဲ့ တိုင်းရင်းသားပြည်သူများအား ကိုယ်ချင်းစာသောစိတ်ဖြင့် မိမိ လေ့လာသိရှိသမျှ ရသမျှအချက်အလက်များဖြင့် ဖြစ်စဉ်များအပေါ် သာမန် ပြည်သူတစ်ဦးအနေနဲ့ အတတ်နိုင်ဆုံး ကြိုးစားဆွေးနွေးသွားမှာ ဖြစ်ပါတယ်ရှင်။ ကျွန်မတို့ မွန်ပြည်နယ်ဟာ စိုက်ပျိုးမြေဧရိယာ များပြားကျယ်ပြန့်လျက်ရှိပြီး (၁)နှစ်လျှင် ပျမ်းမျှ မိုးရေချိန် (၂၀)လက်မခန့်ဖြင့် အချိန်ကြာမြင့်စွာ မိုးသည်းထန်စွာ ရွာသွန်းတဲ့ ပြည်နယ်တစ်ခုဖြစ်တဲ့အပြင် ပင်လယ်ကမ်းရိုးတန်းဒေသနဲ့ ဆက်စပ်လျက်ရှိနေတဲ့အတွက် ပင်လယ်ဒီရေနဲ့ ကုန်းတွင်းပိုင်း မြစ်ချောင်းများရဲ့ ဆုံတွေ့ ရိုက်ခတ်ခြင်းကိုလည်း ခံစားနေရပါတယ်။ စပါးတစ်သီးကို ထပ်မံ ရေမလိုအပ်ဘဲ အောင်မြင်ဖြစ်ထွန်းအောင် စိုက်ပျိုးနိုင်တဲ့ ပြည်နယ်တစ်ခုလည်းဖြစ်ပါတယ်ရှင့်။ ဧရာဝတီတိုင်းဒေသကြီးနဲ့ ပဲခူးတိုင်းဒေသကြီးပြီးလျှင် ကျွန်မတို့ မွန်ပြည်နယ်ဟာ မြန်မာနိုင်ငံရဲ့ တတိယ စပါးစိုက်ပျိုးဖြစ်ထွန်းမှု အများဆုံး ပြည်နယ်တစ်ခုလည်း ဖြစ်ပါတယ်ရှင့်။ အဆိုပါ လယ်ယာမြေများဟာ မိုးရာသီအတွင်း သံလွင်မြစ်၊ ဂျိုင်းမြစ်နဲ့ အတ္ထရံမြစ်တို့ ပေါင်းဆုံရာ ဒေသ တစ်ဝိုက်ရှိ လယ်မြေအတော်များများမှာတော့ အစဉ်အမြဲလိုပင် ရေကြီးနစ်မြုပ်မှု ခံနေ ရတာကို နှစ်စဉ် ကြုံတွေ့ခဲ့ကြရပါတယ်။ ၁၉၈၂ ခုနှစ်ဝန်းကျင်မှာ သက်ဆိုင်ရာ ပညာရှင်များရဲ့ လေ့လာမှု မှတ်တမ်းများအရ ရှေးယခင် ဖြစ်ခဲ့စဉ် အခြေအနေများကို လေ့လာသုံးသပ်တဲ့အခါမှာ မွန်ပြည်နယ် တစ်ခုလုံးမှာရှိတဲ့ လယ်ယာမြေဧက တော်တော်များများဟာ နှစ်စဉ် ရေကြီးမှု များကြောင့် ပျက်စီးဆုံးရှုံးမှု များပြားခဲ့ရပြီး ထိရောက်တဲ့ ကာကွယ်ထိန်းသိမ်းနိုင်မှု မရှိခဲ့တာကို လေ့လာသိရှိရပါတယ်။ မိုးရာသီအတွင်း သံလွင်မြစ်၊ လှိုင်းဘွဲ့မြစ်၊ ဂျိုင်းမြစ်နဲ့ အတ္ထရံမြစ်တို့ရဲ့ စီးဆင်းရာ ရေအားလုံးဟာ မွန်ပြည်နယ်မြို့တော်ဖြစ်တဲ့ မော်လမြိုင်မြို့အနီးမှာ စီးဆင်းပေါင်းဆုံချိန်မှာ အဆိုပါမြစ်ဝှမ်းများ အားလုံး ရေလွှမ်းမိုးမှုများကို ကြုံတွေ့နေရပါတယ်။ ကျွန်မ နားလည်သမျှ တင်ပြရလျှင် အဆိုပါ ရေကြီး၊ ရေလွှမ်းမှု ဧရိယာအားလုံးကို သွက်လက်တဲ့ ရေနုတ်မြောင်းစနစ် (Efficient and proper Drainage System)6960:Momosos0op: (Flood Protection Embankments) စသည်တို့ကို နိုင်ငံတော်အဆင့်က ထိုက်သင့်သော ကုန်ကျစရိတ်များဖြင့်ကျခံတည်ဆောက်ကာ လယ်ယာမြေများကို ပြန်လည်ဖော်ထုတ် နိုင်ခဲ့မယ် ဆိုရင် လယ်မြေဧရိယာ ဧက (၅)သိန်းခန့်ဟာ သီးနှံစိုက်စွမ်းရည် (Crop Intensity)များ တိုးတက်လာပြီး သီးနှံအထွက်နှုန်း (Crop Yields)လည်း သိသိသာသာ တိုးတက်လာမယ်လို့ ယုံကြည်မိပါတယ်။ ကျွန်မ လေ့လာ မှတ်သားချက်အရ ၁၉၈၀ ခုနှစ်ဝန်းကျင်က နှစ်စဉ်ရေကြီး၊ ရေလွှမ်းမှုများနဲ့ ဆက်စပ်ပြီး လယ်ယာမြေဖွံ့ဖြိုးတိုးတက်ရေး စူးစမ်းလေ့လာမှု လုပ်ငန်းများကို လုပ်ဆောင်ခဲ့ ကြပေမယ့်လည်း နောက်ပိုင်းမှာတော့ အကြောင်း အမျိုးမျိုးကြောင့် လက်ရှိအတိုင်းသာထားရှိခဲ့ပြီး အမှန်တကယ် ထိရောက်မယ့် စီမံကိန်း၊ လက်တွေ့ကျတဲ့ စီမံချက်ဖြစ်မြောက်နိုင်ရေး ဆက်လက်ဆောင်ရွက် နိုင်ခြင်း မရှိတော့ဘူးလို့ သိရှိခဲ့ရပါတယ်။ လေးစားအပ်ပါသော ဥက္ကဋ္ဌကြီးရှင့်။ လယ်ယာစိုက်ပျိုးရေးနဲ့ ဆည်မြောင်းဝန်ကြီးဌာန၊ ဆည်မြောင်းဦးစီးဌာန၏ စာရင်းဇယားများအရ ဆည်မြောင်းလုပ်ငန်း(၁၁)ခုမှ လယ်ယာမြေ အကျိုး ပြုဧက(၁၁၃၇၅၀)ရှိတယ်လို့ သိရှိရပါတယ်။ ဒါပေမဲ့ ရေလွဲဆည်၊ ရေလှောင်တမံများရဲ့ အကျိုးပြု ဧရိယာ (၇၈၇၄၀)ဧကနဲ့ ရေနုတ်မြောင်းစနစ်ဖြင့် အကျိုးပြုဧက (၁၀၉၅၀၀)ဧက၊ ရေဘေးကာကွယ် တမံများဖြင့် အကျိုးပြု ဧက (၂၀၅၀၀)ဧက အသီးသီးရှိတယ်လို့ ဖော်ပြတာကို တွေ့ရှိရပါတယ်။ တကယ်လက်တွေ့မှာတော့ ကိန်းဂဏန်းများဟာ ကွဲလွဲချက်များစွာ ရှိနေတဲ့အပြင် အဆိုပါ ရေနုတ်မြောင်း စနစ် (Drainage Systems) နုန်းပို့ချမှုကြောင့် ရေနုတ်မြောင်းများမြင့်တက်ကောနေပြီဖြစ်လို့ ပုံမှန် မိုးရွာသွန်းချိန်မှာပင် နိုင်နင်းစွာ ထုတ်လုပ်နိုင်စွမ်း နည်းပါးနေတယ်လို့ သက်ဆိုင်ရာဌာနများနဲ့ ဒေသခောင်သူလယ်သမားများရဲ့ တင်ပြချက်အရ သိရှိရပါတယ်။ ရေဘေးကာကွယ် တာတမံများ မှာလည်း သတ်မှတ်ပုံစံ မရှိတဲ့အပြင် တာလုံး၊ တာပုံစံ စနစ်တကျ ပြန်လည်ပြင်ဆင်ရန် လိုအပ်မည် ဖြစ်ပါကြောင်း တင်ပြ ဆွေးနွေးလိုပါတယ်။ ကျွန်မတို့ မွန်ပြည်နယ်အတွင်းမှာ သိသာထင်ရှားတဲ့ ရေလှောင်တမံများဖြစ်ကြတဲ့ ရွှေနတ်တောင်၊ အဇင်း၊ ဝင်းဖန္၊ ဝါးပါး၊ ကတိုက်စတဲ့ ရေလှောင် တမံ(၅)ခုကို တည်ဆောက်ထားပြီး ၎င်းရေလှောင်တမံများဟာ ရေထိန်းတံခါးများနဲ့ ရေနုတ်မြောင်း စနစ်များဖြင့် လယ်ယာမြေများကို ရေနစ်မြုပ်မှုမှ ကာကွယ်ပေးထားတယ်လို့ လေ့လာသိရှိရပါ တယ်။ မွန်ပြည်နယ်အတွင်း ရေလှောင်တမံ၊ ရေလွှဲဆည်၊ ရေတံခါး စုစုပေါင်း(၅၀) ခန့်ဟာ ပေါင်၊ သထုံ၊ ဘီးလင်း၊ မော်လမြိုင်၊ ကျိုက်မရော၊ မုဒုံ၊ ရေးမြို့နယ်များတွင် အသီးသီးရှိရာ ဆည်ရေသောက် ဧရိယာ (၆၇၀၀၀)ဧကခန့် အကျိုးပြု ဧရိယာအဖြစ် သတ်မှတ်ထားကြောင်း လေ့လာသိရှိရပါတယ်။ ၎င်းရေလှောင်တမံ၊ ရေလွှဲဆည်များဟာ နှစ်စဉ်မိုးစပါး စိုက်ဧက (၂၀၀၀၀)ခန့်နဲ့ နွေစပါးစိုက်ဧက (၁၈၀၀၀)ခန့်တို့ကိုသာ အကျိုးပြုလျက်ရှိရာ မူလသတ်မှတ်ထားတဲ့ ဧရိယာရဲ့ (၂၅)ရာခိုင်နှုန်းမှ (၃၀)ရာခိုင်နှုန်းအတွင်းသာ စိုက်ပျိုးနိုင်ပြီး ထိရောက်မှု လွန်စွာနည်းပါးတယ်လို့ ကျွန်မအနေနဲ့ ယူဆမိပါတယ်။ လေးစားအပ်ပါသော ဥက္ကဋ္ဌကြီးရှင့်။ အဆိုရှင်တင်သွင်းသွားစဉ်က မီးမောင်းထိုးပြသွားခဲ့တဲ့ အချက်အလက်အချို့ကို မှီငြမ်းတဲ့ ကျွန်မဉာဏ်မီသလောက် စဉ်းစားသုံးသပ်ရာမှာ အဆိုပါ မိုးရာသီ ရေကြီး၊ ရေလွှမ်းမှုများကြောင့် လယ်ယာမြေများ ပျက်စီးဆုံးရှုံးမှုများကို ပြန်လည်အကျိုးရှိစေရန် နှစ်စဉ် ခွဲဝေချထားရန်ပုံငွေ အသုံးစရိတ်များဖြင့် ပုံမှန်ထိန်းသိမ်းရေးလုပ်ငန်းများ (Regular maintenance work) ရန်ပုံငွေဖြင့် ဆောင်ရွက်ရုံဖြင့် လက်တွေ့မှာထိရောက်စွာ အကျိုးရှိမည်မဟုတ်ကြောင်း ဆွေးနွေး တင်ပြလိုပါတယ်။ အဆိုရှင်ဆွေးနွေးသွားသလို ပြည်တွင်း/ပြည်ပမှ ကျွမ်းကျင်သော ပညာရှင်များဖြင့် ပြည်နယ်ဒေသတစ်ခုလုံးအပြင် တစ်နိုင်ငံလုံးအတွက် အကျိုးရှိစေမယ့် ဖြစ်မြောက် နိုင်စွမ်း အစီရင်ခံစာလေ့လာချက် (Feasibility Study) ကို ထိုက်သင့်သော ကုန်ကျ စရိတ် များဖြင့် ဦးစားပေး ခွဲဝေချထားပေးနိုင်ပါရန် အမှန်တကယ်လိုအပ်မှာ ဖြစ်ပါတယ်။ ဧရာဝတီ မြစ်ဝကျွန်းပေါ် ဒေသမှာဆိုရင် ကမ္ဘာ့ဘဏ်အကူအညီဖြင့် အောက်မြန်မာပြည် စပါးစိုက်ပျိုးမှု ဖွံ့ဖြိုး တိုးတက်ရေး စီမံကိန်း အပိုင်း(၁)နဲ့ အပိုင်း(၂)ကဲ့သို့ အခြားသော တိုင်းဒေသကြီးနဲ့ ပြည်နယ်များ တွင်လည်း ဦးစားပေး စီမံကိန်းများကို စနစ်တကျချမှတ် ဆောင်ရွက်ရန် လိုအပ်မည်ဖြစ်ကြောင်း အကြံပြု ဆွေးနွေးတင်ပြ လိုပါတယ်။ ယခုလို လုပ်ကိုင်ဆောင်ရွက်ခြင်းအားဖြင့် လယ်ယာစိုက်ပျိုးရေးကဏ္ဍ၊ သတ္တုလုပ်ငန်း ကဏ္ဍ၊ စက်မှုကဏ္ဍများအပြင် ပြည်နယ်ဒေသရဲ့ ပထဝီအနေအထားနဲ့ ဆက်စပ်နေတဲ့ အခြား စီးပွားရေးလုပ်ငန်းများ ဖွံ့ဖြိုးတိုးတက်လာမှာဖြစ်တဲ့အပြင် မွန်ပြည်နယ်ဒေသအတွင်းမှာ နေထိုင်လျက် ရှိဲ့ တိုင်းရင်းသားပြည်သူများရဲ့ လူမှုရေး၊ စီးပွားရေး၊ ဘက်စုံဖွံ့ဖြိုးတိုးတက်ရေးနဲ့ ကျေးလက်နေ ပြည်သူအများစုရဲ့ ဆင်းရဲနွမ်းပါးမှု လျော့ချမှုနှုန်းဟာ ကျဆင်းပပျောက်မယ်လို့ ယုံကြည်မျှော်လင့် မိပါကြောင်း ထောက်ခံဆွေးနွေးရင်း ကျွန်မရဲ့ ဆွေးနွေးချက်ကို နိဂုံးချုပ်အပ် ပါတယ်ရှင်။</speech>
<speech type="speaker">မွန်ပြည်နယ် မဲဆန္ဒနယ်အမှတ်(၇)မှ ဒေါက်တာဗညားအောင်မိုး ဆွေးနွေးနိုင်ပါပြီ</speech>
<speech><mp id="115">ဒေါက်တာဗညားအောင်မိုး၊ မွန်ပြည်နယ် မဲဆန္ဒနယ်အမှတ်(၇)</mp>ရိုသေလေးစား အပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ ဥက္ကဋ္ဌကြီးနှင့်တကွ ပြည်ထောင်စု ဒုတိယ ဝန်ကြီး၊ အမျိုးသားလွှတ်တော် ဒုတိယဥက္ကဋ္ဌ၊ အမျိုးသားလွှတ်တော် ကိုယ်စားလှယ်များ၊ ဧည့်သည်တော်များအားလုံး ကိုယ်စိတ်နှစ်ဖြာကျန်းမာချမ်းသာပါစေလို့ ဦးစွာဆုမွန်ကောင်းတောင်းရင်း ဂါရဝ ပြုလိုက်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇) ဖြစ်တဲ့ ရေးမြို့နယ်က အမျိုးသားလွှတ်တော်ကိုယ်စားလှယ် ဒေါက်တာဗညားအောင်မိုး ဖြစ်ပါတယ်။ ကျွန်တော် ဒီ ဦးမျိုးမြင့် ရဲ့ အဆိုဟာ မြန်မာနိုင်ငံ မိုးရာသီရေကြီးပျက်စီးဆုံးရှုံးမှုများ လေ့လာဆန်းစစ်ခြင်း (Flood Damage Andlysis) နှင့် ထိခိုက်မှု သက်သာလျော့နည်းစေရန် ကုစားနိုင်မည့် အစီအမံများ (Mitigation Measures) ဖြင့် ပြည်သူများ ရေရှည်အကျိုး ခံစားနိုင်ရေး အကောင်အထည်ဖော် ဆောင်ရွက်သွားရန်ဆိုတဲ့ အဆိုဟာ ကျွန်တော် မွန်ပြည်နယ်၊ ကျွန်တော်တို့ ရေးမြို့နယ်၊ အထူးသဖြင့် ကျွန်တော်တို့ ရေးမြို့ ဟာ တစ်သက်လုံးခံစားနေရတဲ့ ဒုက္ခ၊ ခံစားနေရတဲ့ နစ်နာဆုံးရှုံးမှုအတွက် ဒါ ဒီအဆိုဟာ တကယ်လို့ ကျွန်တော်တို့ အကောင်အထည် ဖော်နိုင်မယ်ဆိုရင် ကျွန်တော်တို့ အဲဒီ ခံစားရတဲ့ ဆုံးရှုံးမှု၊ ဒုက္ခဟာ လွတ်မြောက်နိုင်မယ်လို့ ကျွန်တော် ယုံကြည်ပါတယ်။ ကျွန်တော်တို့ ရေးမြို့နယ်ဆိုရင် မိုးရာသီ၊ မိုးကြီးတဲ့အချိန် တစ်မိုးတွင်းမှာ တစ်ခါမဟုတ်ရင် နှစ်ခါဟာ ရေကြီးပါ တယ်။ အဲဒီရေကြီးတယ်ဆိုတာက ဒီကုစားမှုဟာ ရေရှည်အတွက် စနစ်တကျဖြစ်ဖို့ အင်မတန် အရေးကြီးပါတယ်။ နောက်ပြီးတော့ အများနဲ့ဆိုင်တဲ့လုပ်ငန်း ဖြစ်တဲ့အတွက်ကြောင့် အစိုးရအနေနဲ့၊ ဝန်ကြီးဌာနအနေနဲ့ ဆောင်ရွက်ဖို့ ဒါကလည်း အရေးကြီးပါတယ်။ အဲဒီကျွန်တော်တို့ ရေးမြို့ဆိုရင် ဒီရေးမြစ်က ဂငယ်ကွေ့ ကွေ့နေတယ်။ ပင်လယ်ဝနဲ့ (၂) မိုင် (၃) မိုင်ပဲ ရှိတယ်။ အဲဒီ ဂငယ်ကွေ့မှာ တကယ်လို့ မိုးကြီး၊ မိုးများလာတဲ့အခါ ချောင်းများက ရေတွေ နင်းကန်ထိုးဆင်း လာတဲ့အခါကျတော့ အဲဒီအကွေ့မှာ နှောင့်နှေးသွားတဲ့အခါ ရေက လျှံတယ်။ မြို့တစ်ပိုင်းတောင် မြုပ်တယ်။ အဲဒါကို ကျွန်တော်တို့ တက္ကသိုလ်ရောက်တဲ့ ပထမနှစ်မှာ ၁၉၆၆-၁၉၆ရ မှာ အဲဒီ ဂငယ်ကွေ့ကို တူးမြောင်းဖောက်လိုက်တယ်။ အဲဒီတော့ အများကြီးသက်သာသွားတယ်။ ဒါပေမဲ့ နောက်ပိုင်းကျတော့ အဲဒီ တူးမြောင်းက ကောသွားတယ်။ ကောသွားတဲ့အကြောင်းအရင်းက သစ်စက် ဆောက်တာနဲ့ အဝမှာ၊ အဲဒီတူးမြောင်းရဲ့ အဝမှာ အဲဒီလိုအနှောင့်အယှက်တွေ ဖြစ်လာတဲ့ အခါကျတော့ အကောမြန် လာတယ်။ ကောလာတယ် အခုရေကြီးမှုဟာ ပြည်သူတွေ ဒုက္ခရောက်တဲ့အပြင် ဘုရားပြို၊ နောက် ပြီးတော့ ဘုန်းကြီးကျောင်းပြို အဲဒီက ပြို ကျတဲ့ အုတ်တွေ၊ အင်္ဂတေတွေ၊ အခဲတွေဟာ မြစ်ထဲမှာ ပိတ်ဆို့ပြန်ရင် ရေက ပိုပြီးတော့ကြီးတယ်။ အခက်အခဲတွေ ပိုဖြစ်လာတယ်။ အဲဒီတော့ တကယ်တမ်းကျတော့ ခက်တာမဟုတ်ဘူး။ ဟိုတုန်းက အဲဒီတူးမြောင်းဟာ ကျွန်တော်တို့ တော်လှန်ရေးကောင်စီ ခေတ်တုန်းက အခကြေးငွေမဲ့ လူကို အတင်းအဓမ္မ ခိုင်းစေ တယ်လို့ ဟိုတုန်းက ကျွန်တော်တို့ မယူဆကြဘူး။ ကိုယ့်မြို့၊ ကိုယ့်နယ်၊ ကိုယ့်ဒေသအတွက်၊ ဖွံ့ဖြိုးတိုးတက်ဖို့အတွက် လုပ်အားပေးဆိုတာ ကျွန်တော်တို့ ဟိုတုန်းက ကျေကျေနပ်နပ်နဲ့ လုပ်ကြတယ်၊ အောင်မြင်တယ်။ ဒါပေမဲ့ အခုခေတ်၊ အခုအခါကျတော့ ဘာလဲဆိုတော့ လူအင်အားက အရင်ကလို၊ အလုပ် လုပ်နိုင်တဲ့လူအင်အားက အရင်ကလို သိပ်မရှိဘူး။ ကျွန်တော်တို့ စနစ်တကျ လုပ်ဆောင်မှ ရမယ်။ နောက်ပြီးတော့ ကျွန်တော်တို့ ရေးမြို့ အပြင်ကို မွန်ပြည်နယ်မှာ အဆိုးဆုံး ရေကြီးတာ ပြည်သူတွေ အများဆုံး ဒုက္ခခံရတာက ကျိုက်မရောမြို့နယ် အတ္ထရံမြစ်၊ အတ္ထရံမြစ်နဲ့ သံလွင်မြစ်ဆုံတဲ့နေရာမှာ သံလွင်မြစ်ကလည်း ရေများ၊ ပင်လယ်ရေကလည်း ရိုက်တက်၊ ခုနကတုန်းက ကိုယ်စားလှယ်တစ်ယောက် ရှေ့ကဆွေးနွေးသွားသလို အဲဒီမှာမိုးများတဲ့ အခါကျတော့ ရေတွေမြုပ်တယ်။ အဲဒီတော့ ရေမြုပ်တာက စိုက်ပျိုးသီးနှံချည်းပဲ မဟုတ်ဘူး။ ရေမြုပ်တဲ့အချိန် တစ်ချိန်လုံး ဟိုမှာ ကျွန်တော်တို့ရေးမြို့မှာ ဆိုလို့ ရှိရင်တော့ တစ်ရပ်ကွက်လုံးက တော့ ဈေးဆိုင်လည်း ပိတ်ရ၊ အလုပ်လည်းမလုပ်ရ၊ လုပ်ငန်းတွေ အကုန်လုံး ရပ်ဆိုင်းသွားတယ်။ အဲဒီတော့ ရေကြီးတဲ့အတွက်ကြောင့် ကျွန်တော်တို့ စိုက်ပျိုးသီးနှံချည်းပဲ ဆုံးရှုံးတာ မဟုတ်ဘူး။ လူတွေ အလုပ် မလုပ်ရဘူး။ အဲဒီအခက်အခဲကို ဖြေရှင်းနေရတာနဲ့ ကုန်ထုတ်လုပ်မှု၊ အလုပ်လုပ်တဲ့ အချိန်ကုန်တယ်ဆိုရင် ကုန်ထုတ်လုပ်မှုအတွက် ထိခိုက်တာပဲ၊ အဲဒီလိုလည်း ကျွန်တော်တို့ တွက်ရမယ်။ နောက်ပြီးတော့ ရေကြီးတာဟာ မြစ်ကြီးကြီး၊ ချောင်းကြီးကြီး မှ ရေကြီးတာ၊ ဒါလည်း မဟုတ်ဘူး။ ဒီအပြင်လည်း ရှိသေးတယ်။ အဲဒါတောင်မကသေးဘူး၊ ဒီအပြင် လည်းရှိသေးတယ်။ ဒီအပြင်က ဘာလဲဆိုတော့ တချို့က ချောင်းက သိပ်မကြီးဘူး၊ မကြီးဘူး ဆိုပေမယ့် ချောင်းက ပိတ်ဆို့သွားတယ်။ ချောင်းကပိတ်ဆို့သွားတယ်၊ အမှိုက်ပစ်တာနဲ့ နောက်ပြီးတော့ အိမ်ဆောက်ပြီးတော့ ချောင်းကမ်းပါးအထိ၊ နောက်ပြီးတော့အချို့က ကျော်တောင် ကျော်သွားတယ်၊ ကမ်းပါး တောင်ကျော်သေးတယ်။ အဲဒီလို ချောင်းက ကျဉ်းကြပ်ရတဲ့အထဲ အမှိုက်တွေကလည်း များတယ်။ အခု လူဦးရေတွေကလည်း များတယ်။ အမှိုက်တွေက ပလပ်စတစ်တွေ၊ ပုလင်းတွေ အရင်က ကျွန်တော်တို့ ဖက်နဲ့၊ သစ်ဖက်၊ ဝါးဖက် အဲဒါနဲ့၊ ဈေးသွားရင် အဲဒါနဲ့ ထုပ်လာခဲ့ကြရတယ်။ ဆွဲခြင်းနဲ့ သွားတယ်။ အိမ်ရောက်ရင် အဲဒီ သစ်ဖက်၊ ဝါးဖက်ကို ပစ်လိုက်တယ်။ ဘယ်နေရာပဲပစ်ပစ် မကြာဘူး ဆွေးပြီးတော့ ကုန်သွားတယ်။ အခုကျတော့ ဒီလိုမဟုတ်ဘူး၊ ပလပ်စတစ်အိတ်နဲ့ ဆွဲလာတယ်၊ ပုလင်းတွေနဲ့၊ ဘာတွေနဲ့၊ ဘူးတွေနဲ့ အဲဒါတွေ အကုန်လုံး မြစ်ထဲကို ရောက်သွားတဲ့ အခါကျတော့ ဒါဟာ မဆွေးနိုင်ဘူး။ အဲဒါ မြစ်ကြောင်းမှာ ပိတ်ဆို့မှုရှိတယ်။ အဲဒီချောင်းကလေး တွေမှာ ပိတ်ဆို့မှုရှိတယ်။ အဲဒီချောင်းကလေးတွေဟာ မိုးရွာတာနဲ့ အနည်းဆုံး တစ်ရွာ၊ နှစ်ရွာ၊ တစ်ရပ်ကွက် နှစ်ရပ်ကွက် ရေမြုပ်တော့တာပဲ။ ဘာလို့လဲဆိုတော့ ရေစီးအား မကောင်းလို့၊ ရေစီးအားမကောင်း လို့။ အဲဒီတော့ ဒီလိုချောင်းကလေး ကဏ္ဍမျိုးကျတော့ ကျွန်တော်တို့မြို့နယ်က စည်ပင်၊ မြို့နယ်က အင်ဂျင်နီယာ၊ ရပ်/ကျေးအုပ်ချုပ်ရေးမှူး၊ မြို့နယ်ထွေ/အုပ်၊ ဌာနပေါင်းစုံမြို့နယ်အဆင့်မှာ ဖြေရှင်း နိုင်တယ်။ အချို့ဟာ နည်းနည်းအခက်အခဲရှိရင် ပြည်နယ်အဆင့်မှာ ဖြေရှင်းနိုင်တယ်။ အဲဒါလည်း ကျွန်တော်တို့ ဖြေရှင်းပေးနိုင်တယ်ဆိုရင် ပြည်သူတွေအတွက် ဒုက္ခဆင်းရဲမှု အများကြီး လျော့ကျနိုင် ပါတယ်။ အဲဒီတော့ ကျွန်တော်တို့ ဦးမျိုးမြင့် တင်ပြတဲ့ ဒီ (Mitigation Medsures) ဟာ ကျွန်တော်တို့ ပြည်သူနဲ့ပေါင်း၊ ပြည်သူတွေရဲ့အမြင်၊ ပြည်သူတွေရဲ့ဆန္ဒ နောက်ပြီးတော့ ပညာရှင် တွေရဲ့ အမြင်၊ ပညာရှင်တွေရဲ့ ဆန္ဒ၊ ပညာရှင်တွေလည်း အကုန်မမြင်ဘူး၊ ရုတ်တရက် အကုန် မမြင်ဘူး။ ဘာလို့လဲဆိုတော့ ဒေသခံလူတွေက အဲဒီမှာ သူတို့တစ်သက်လုံး နေခဲ့တဲ့အခါကျတော့ ဒါဟာ ဘာကြောင့်ဖြစ်လဲ အကြောင်းရင်းကို သူတို့ကောင်းကောင်းသိတယ်။ အဲဒီတော့ တကယ်လို့ ပြည်သူနဲ့အစိုးရ၊ ဒေသခံအစိုးရတို့ ပူးပေါင်းပြီးတော့ စနစ်တကျ အကောင်အထည်ဖော် ဒီဒုက္ခ သက်သာအောင် လုပ်ကြမယ်ဆိုရင် ကျွန်တော်တို့ တစ်နိုင်ငံလုံး အတွက်ရော အများကြီးအကျိုးရှိမယ်။ အချို့ တောင်ပေါ်ဒေသ ပြည်နယ်တွေတောင်မှ ဒါမျိုး အန္တရာယ် အများကြီးရှိတယ်။ ဘာလို့လဲဆိုတော့ အခု မြစ်ချောင်းတွေ ပိတ်တယ်၊ နုန်းတွေ ပိတ်တယ်၊ နုန်းတွေနဲ့ မြစ်ချောင်းတွေ ပိတ်တယ်၊ ရေလမ်းကြောင်း ပြောင်းတယ်၊ မိုးရွာလာတာနဲ့ တစ်ခါတည်း ရေက ပြန့်ပြီးတော့ အများကြီးလွှမ်းမိုးသွားနိုင်တယ်။ ဒါ အားလုံးက ဘာလဲဆိုတော့ ဒီသဘာဝထိန်းသိမ်းမှုကအစ နိုင်ငံတော်အနေနဲ့ ဂရုတစိုက် ထိန်းသိမ်းဖို့လိုတယ်။ ပြည်သူနဲ့အစိုးရ၊ ဒေသခံအစိုးရ ပူးပေါင်းပြီးတော့ လုပ်ဆောင်ဖို့လိုတယ်လို့ ပြောကြားရင်း နိဂုံးချုပ်လိုက်ပါတယ်။</speech>
<speech type="speaker">အဆိုနှင့် စပ်လျဉ်းပြီးတော့ ပို့ဆောင်ရေးဝန်ကြီးဌာန၊ ဒုတိယဝန်ကြီး က ပြန်လည် ဆွေးနွေးရန်ရှိပါက ဆွေးနွေးဖို့ ဖြစ်ပါတယ်</speech>
<speech><agency id="90">ဦးဟံစိန်(ဒုတိယဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာ ချမ်းသာကြပါစေကြောင်း ဆုတောင်းမေတ္တာပို့သရင်း လေးစားစွာ ဂါရဝပြု နှုတ်ခွန်း ဆက်သအပ်ပါတယ် ခင်ဗျား။ ကျွန်တော်ကတော့ ပို့ဆောင်ရေးဝန်ကြီးဌာနမှ ဒုတိယဝန်ကြီးဦးဟံစိန် ဖြစ်ပါတယ်။ ကျွန်တော့်အနေနဲ့ မန္တလေးတိုင်းဒေသကြီး၊ မဲဆန္ဒနယ်အမှတ်(၆) အမျိုးသား လွှတ်တော်ကိုယ်စားလှယ် ဦးမျိုးမြင့် ရဲ့ မြန်မာနိုင်ငံမိုးရာသီ ရေကြီးပျက်စီးဆုံးရှုံးမှုများ လေ့လာ ဆန်းစစ်ခြင်း (Flood Domdge Andlysis) နှင့်ထိခိုက်မှု သက်သာလျော့နည်းစေရန် ကုစား နိုင်မည့် အစီအမံများ (Mitigation Mensures) ဖြင့် ပြည်သူများရေရှည်အကျိုးခံစားနိုင်ရေး အကောင်အထည်ဖော် ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်း အဆိုနဲ့ ပတ်သက်ပြီးတော့ ပြန်လည်ရှင်းလင်းဆွေးနွေး ဖြေကြားမှာ ဖြစ်ပါတယ်။ ကျွန်တော်တို့ ဒီအဆိုနဲ့ ပတ်သက်ပြီးတော့ အမျိုးသားစီမံကိန်းနဲ့ စီးပွားရေးဖွံ့ဖြိုး တိုးတက်မှုဝန်ကြီးဌာန၊ ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီးဌာန၊ လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာနနဲ့ ကျွန်တော်တို့ ပို့ဆောင်ရေးဝန်ကြီးဌာနက ဒီသဘောထား နဲ့ ဆွေးနွေးချက်ကလေးတွေကို ကျွန်တော့်အနေနဲ့ စုပေါင်းပြီးတော့ တင်ပြသွားမှာ ဖြစ်ပါတယ်။ ကျွန်တော်တို့ ရေကြီးခြင်းဟာ ဆိုလို့ရှိရင် သဘာဝဘေးအန္တရာယ်များထဲမှ တစ်ခုဖြစ်ပြီးတော့ မြန်မာနိုင်ငံမှာလည်း နှစ်စဉ်ရေကြီးခြင်းတွေ ဖြစ်ပေါ်လျက်ရှိပါတယ်။ ကျွန်တော်တို့ မြန်မာနိုင်ငံမှာ ရေကြီးမှုဟာ မိုးရာသီကာလ ဇွန်လ ကနေ အောက်တိုဘာလ အတွင်း ဖြစ်ပေါ်လေ့ ရှိပြီးတော့ မြန်မာနိုင်ငံမှာ ရေကြီးခြင်း ဖြစ်ပေါ်ရတဲ့ အကြောင်းအရင်းတွေ ကတော့ ကျွန်တော်တို့ အနောက်တောင် မုတ်သုံလေ အားကောင်းရာမှ အားအလွန်ကောင်း ပြီးတော့ မိုးအဆက်မပြတ် ရွာသွန်းခြင်းနဲ့ မိုးသည်းထန်စွာ ရွာသွန်းခြင်း၊ ဘင်္ဂလားပင်လယ်အော် အတွင်း ဖြစ်ပေါ်တဲ့ မုန်တိုင်းများ၏ အရှိန်ကြောင့် မိုးသည်းထန်စွာ ရွာသွန်းခြင်း၊ တောင်တရုတ် ပင်လယ်ပြင်မှာ ဖြစ်ပေါ်တဲ့ မုန်တိုင်းများရဲ့အရှိန်နဲ့ ဒီမုန်တိုင်းတွေရဲ့ အကြွင်းအကျန်များကြောင့် မိုးရွာသွန်းခြင်း၊ မုန်တိုင်းများ မြန်မာနိုင်ငံအတွင်း ဖြတ်ကျော် ဝင်ရောက်ပြီးတော့ မိုးသည်းထန်စွာ ရွာသွန်းခြင်းနဲ့ ဖြတ်ကျော်ဝင်ရောက်ခြင်းတို့ကြောင့် ကျွန်တော်တို့ မြစ်များ၊ ချောင်းများမှ ရေနုတ်မြောင်းများမှာ ရေကို နိုင်နင်းစွာ နုတ်နိုင်တဲ့အခြေအနေ မရှိတာကြောင့် ရေကြီးမှုဖြစ်ပေါ်ရခြင်း ဖြစ်ပါတယ်။ ကျွန်တော်တို့ သစ်တောမြေများ ပြုန်းတီးမှုကြောင့် မိုးရွာသွန်းသည့်အခါများမှာ အပေါ်ယံမြေလွှာ တိုက်စားခံရပြီးတော့ မြစ်များ၊ ချောင်းများအတွင်း ကျဆင်းတဲ့အတွက် အနည်တွေ များပြားခြင်း၊ လူသားတို့ရဲ့ သတ္တု တူးဖော်ခြင်း နည်းစနစ် မမှန်ကန်မှုကြောင့် မြေလွှာများ မြစ်၊ ချောင်းများအတွင်း ကဆင်းစေခြင်းတို့ကြောင့် မြစ်များအတွင်း သဲနုန်းပို့ချမှု ပိုမိုများပြားကာ မြစ်ကြမ်းပြင် မြင့်တက်လာစေပြီးတော့ ရေစီးရေလာကို အဟန့်အတားဖြစ်စေပါတယ်။ ဒါ့အပြင် ကျွန်တော်တို့ မြစ်များ၊ ချောင်းများရဲ့ ရေဝေရေလဲဒေသများအတွင်းမှာ ဆည်တမံများ တည်ဆောက်မှု များပြားလာတဲ့အတွက် နွေရေနည်းရာသီမှာ မြစ်များ၊ ချောင်းများ အတွင်း စီးဝင်တဲ့ ရေထုထည် စီးနှုန်းကျဆင်းလာသဖြင့် သဲနုန်းပို့ချမှု များပြားလာခြင်းကလည်း ရေကြီးရေလျှံမှု ဖြစ်ပေါ်စေတဲ့ အကြောင်းတရားထဲက တစ်ခုပဲ ဖြစ်ပါတယ်။ ကျွန်တော်တို့ မြန်မာနိုင်ငံမှာ ရေကြီးမှုအပါအဝင် ဖြစ်ပေါ်လာနိုင်တဲ့ သဘာဝဘေးအန္တရာယ်များကို ကြိုတင်တွက်ဆ ပြီးတော့ ကာကွယ်စောင့်ရှောက်ရေး အစီအမံများစနစ်တကျ ပြုလုပ်ထားနိုင်ရေးအတွက်လည်းကောင်း၊ သဘာဝဘေးအန္တရာယ် ကျရောက်လာတဲ့ အခြေအနေမှာ ကယ်ဆယ်ရေးနဲ့ ထောက်ပံ့ကူညီရေး လုပ်ငန်းများကို လျှင်မြန်သွက်လက်စွာနဲ့ ထိရောက်စွာဆောင်ရွက်ပေးနိုင်ရန်အတွက်လည်းကောင်း အမျိုးသားသဘာဝဘေး ကာကွယ်စောင့်ရှောက်ရေး ဗဟိုကော်မတီကို ဖွဲ့စည်းခဲ့ပါတယ်။ ဗဟိုကော်မတီက ချမှတ်ပေးတဲ့ မူဝါဒနဲ့ လမ်းညွှန်ချက်တွေကို အကောင်အထည်ဖော် ဆောင်ရွက်နိုင်ဖို့ အတွက် အမျိုးသားသဘာဝဘေး ကာကွယ်စောင့်ရှောက်ရေး စီမံခန့်ခွဲမှုလုပ်ငန်း ကော်မတီကို ၂၀၁၃ ခုနှစ် မေလ ၁၄ ရက်နေ့မှာ ဖွဲ့စည်းခဲ့ပါတယ်။ အမျိုးသားသဘာဝဘေး ကာကွယ်စောင့်ရှောက်ရေး စီမံခန့်ခွဲမှုလုပ်ငန်းကော်မတီက သတင်းနဲ့ ပြန်ကြားရေးဆပ်ကော်မတီ၊ အရေးပေါ် ဆက်သွယ်ရေးဆပ်ကော်မတီ၊ ရှာဖွေရေးနဲ့ ကယ်ဆယ်ရေးဆပ်ကော်မတီ၊ ပျက်စီးဆုံးရှုံးမှု အတည်ပြု ရေးဆပ်ကော်မတီ၊ ပျက်စီးမှုပမာဏသတင်း ရရှိရေးနဲ့ အရေးပေါ် ထောက်ပံ့ရေး ဆပ်ကော်မတီ၊ ပို့ဆောင်ရေးနှင့် လမ်းကြောင်းရှင်းလင်းရေး ဆပ်ကော်မတီ၊ ဘေးအန္တရာယ် လျော့ပါး ရေးနဲ့ အရေးပေါ် အမိုးအကာထူထောင်ရေးဆပ်ကော်မတီ၊ ကျန်းမာရေးစောင့်ရှောက်မှုဆပ်ကော် မတီ၊ ပြန်လည်ထူထောင်ရေးနဲ့ ပြန်လည်တည်ဆောက်ရေးဆပ်ကော်မတီ၊ လုံခြုံရေးဆပ်ကော်မတီ စတဲ့ ဆပ်ကော်မတီ (၁၀)ခုကို ဖွဲ့စည်းခဲ့ပါတယ်။ ဒီ ဆပ်ကော်မတီ (၁၀)ခုအနက်က ပျက်စီးဆုံးရှုံးမှု အတည်ပြု ရေး ဆပ်ကော်မတီကို အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာန၊ ဒုတိယဝန်ကြီးက ဥက္ကဋ္ဌအဖြစ် ဖွဲ့စည်းဆောင်ရွက်ပြီးတော့ သဘာဝဘေးမကျရောက်မီကာလ ကြိုတင်ပြင်ဆင်ထားရမယ့်လုပ်ငန်း၊ သဘာဝဘေးကျရောက်ဆဲကာလ ဆောင်ရွက်ရမည့်လုပ်ငန်း၊ သဘာဝဘေး ကျရောက်ပြီးကာလ ဆောင်ရွက်ရမည့် လုပ်ငန်းဆိုပြီးတော့ စီမံချက်ကာလကို ကျွန်တော်တို့ (၃)ပိုင်း သတ်မှတ်ပြီး ဆောင်ရွက်လျက်ရှိပါတယ်။ မြန်မာနိုင်ငံတည်ရှိနေတဲ့ ပထဝီ အနေအထားအရ နိုင်ငံဧရိယာရဲ့ (၈၀)ရာခိုင်နှုန်းကျော်က ရေဝေရေလဲဧရိယာအတွင်း ကျရောက် လျက်ရှိပါတယ်။ ဧရာဝတီ၊ ချင်းတွင်း၊ စစ်တောင်း၊ သံလွင်စတဲ့ မြစ်ကြီးများရဲ့ ရေဝေရေလဲဒေသများ၊ မြစ်ဝှမ်းဒေသများဟာ မြန်မာနိုင်ငံအဝှမ်းကို လွှမ်းခြုံ တည်ရှိပါတယ်။ ဖြတ်သန်းစီးဆင်းနေတဲ့ မြစ်ချောင်းများရဲ့ ရေဆင်းဧရိယာစုစုပေါင်းက စတုရန်းမိုင်ပေါင်း (၂၈၄၀၀၀)ခန့် ရှိပါတယ်။ စိုက်ပျိုးရေးကဏ္ဍ၊ စက်မှုကဏ္ဍ ဖွံ့ဖြိုးတိုးတက်ရေး လုပ်ငန်းစဉ်များ အောင်မြင်ရေးနဲ့ ရေရှည်အကျိုးရှိစွာ သုံးစွဲရေးအတွက် ရေသယံဇာတ အရင်းအမြစ်များ လုံလောက်စွာ ရရှိရေးနဲ့ ရေဝေရေလဲဒေသများ ကောင်းမွန်တည်မြဲနေစေရန် အဓိက ကျပါတယ်။ ပတ်ဝန်းကျင် ထိန်းသိမ်းရေးနဲ့ သစ်တောရေးရာ ဝန်ကြီးဌာနအနေနဲ့ ရေဝေရေလဲဧရိယာများ ထိန်းသိမ်းရေးကို အလေးထားဆောင်ရွက်လျက်ရှိရာ အမျိုးသားသစ်တောကဏ္ဍ ပင်မစီမံကိန်းမှာ ရေဝေရေလဲဒေသများ အုပ်ချုပ် လုပ်ကိုင်မှုကဏ္ဍကို သီးခြားထည့်သွင်း ရေးဆွဲထားပြီးတော့ သစ်တောဦးစီးဌာန လက်အောက်မှာ ရေဝေရေလဲဒေသ အုပ်ချုပ်ရေးဌာနတစ်ခုကိုလည်း ဖွဲ့စည်းဆောင်ရွက်လျက်ရှိကြောင်း တင်ပြ အပ်ပါတယ်။ နိုင်ငံတော်ရဲ့ လူမှုစီးပွား ဖွံ့ဖြိုးတိုးတက်ရေးအတွက် စီးပွားရေးလုပ်ငန်းများကို လုပ်ကိုင် ခွင့်ပြုလျက်ရှိတဲ့အခါမှာ သဘာဝပတ်ဝန်းကျင် မပျက်စီးစေရေးအတွက် ခွင့်ပြုထားတဲ့ လုပ်ငန်းများအား စနစ်တကျ လိုက်နာဆောင်ရွက်မှု ရှိ/မရှိနဲ့ သဘာဝပတ်ဝန်းကျင် ထိခိုက်ပျက်စီးမှုတို့ကို အထူး စစ်ဆေးရေးအဖွဲ့များ ဖွဲ့စည်းစစ်ဆေးပြီး ဆောင်ရွက်လျက်ရှိတဲ့အပြင် ထိခိုက်ပျက်စီးမှုရှိနေတဲ့ မြစ်ချောင်းများ ပြုပြင်ထိန်းသိမ်းရာမှာလည်း ဒေသအုပ်ချုပ်ရေးအဖွဲ့များ ဆက်စပ်ဌာန အဖွဲ့အစည်း များနဲ့ ပူးပေါင်းပြီးတော့ ဆောင်ရွက်လျက် ရှိပါတယ်။ တိုးတက်လာတဲ့ လူဦးရေရဲ့ စားဝတ်နေရေး လိုအပ်ချက်များကို ဖြည့်ဆည်းပေးရန်အတွက် ရေအသုံးချမှုများ ပြောင်းလဲဆောင်ရွက်ရာမှာ ဧရာဝတီမြစ်ကဲ့သို့ အဓိက ရေဝေရေလဲဒေသများ ထိခိုက်ပျက်စီးမှု မရှိစေရန်အတွက် သက်ဆိုင်ရာ ဝန်ကြီးဌာနများနဲ့ ပူးပေါင်းပြီးတော့ နိုင်ငံအဆင့် မြေအသုံးချမှု မူဝါဒရေးဆွဲရေး အကောင်အထည် ဖော်နိုင်ရေး စီစဉ်ဆောင်ရွက်လျက် ရှိပါတယ်။ သစ်တောဦးစီးဌာနအနေနဲ့ ၁၉၈၁ ခုနှစ် ကစတင် ပြီးတော့ နိုင်ငံတော်မှ တည်ဆောက်ခဲ့တဲ့ ဆည်နဲ့ ရေလှောင်တမံများရဲ့ ရေဝေရေလဲဒေသများမှာ ရေဝေရေလဲစိုက်ခင်းများ တည်ထောင်ခဲ့ရာ ကျွန်တော်တို့ စုစုပေါင်း (၃၇၃၃၅၉)ဧက ထူထောင်ခဲ့ ပ��ီးတော့ သဘာဝတောထိန်းသိမ်းခြင်းကိုတော့ ဧက(၄)သန်းကျော် ဆောင်ရွက်ပြီး ဖြစ်ပါတယ်။ နိုင်ငံတော်အစီအစဉ်နဲ့ (၅) နှစ်စီမံကိန်းများ ရေးဆွဲပြီးတော့ ရေဝေရေလဲဒေသများကို စနစ်တကျ ထိန်းသိမ်းကာကွယ်တဲ့နည်းတွေ နိုင်ငံတကာ အဖွဲ့အစည်းများနဲ့လည်း ပူးပေါင်းဆောင်ရွက်လျက် ရှိပါတယ်။ အင်းလေးကန် ရေရှည်တည်တံ့ရေးနဲ့ သဘာဝပတ်ဝန်းကျင် အခြေအနေများ ထိန်းသိမ်းကာကွယ်ရေးလုပ်ငန်းများကိုလည်း စဉ်ဆက်မပြတ် ဆောင်ရွက်လျက် ရှိတဲ့အခါမှာ (၅)နှစ် စီမံကိန်းများ ရေးဆွဲအကောင်အထည်ဖော် ဆောင်ရွက်နေပါတယ်။ ၂၀၁၀ ခုနှစ်ကနေ ၂၀၁၃ ခုနှစ်အထိ သဘာဝတော ထိန်းသိမ်းခြင်း၊ စိုက်ခင်း တည်ထောင်ခြင်း၊ ရေနဲ့ မြေဆီလွှာတိုက်စားမှု ထိန်းသိမ်းကာကွယ်ခြင်း၊ အသိပညာပေးခြင်း လုပ်ငန်း များ ဆောင်ရွက်လျက်ရှိကြောင်း တင်ပြအပ်ပါတယ်။ ကျွန်တော်တို့ စစ်တောင်းမြစ်ရဲ့ အဓိက ရေဝေ ရေလဲဒေသဖြစ်တဲ့ ပဲခူးရိုးမ စိမ်းလန်းစိုပြည်ရေးအတွက် ပထမ(၅)နှစ်စီမံကိန်းကို ၂၀၀၄-၂၀၀၅ ခုနှစ် ကနေပြီးတော့ ၂၀၀၈-၂၀၀၉ ခုနှစ်၊ ဒုတိယ(၅) နှစ်စီမံကိန်းကို ၂၀၀၉-၂၀၁၀ ကနေ ၂၀၁၃၂၀၁၄ ခုနှစ်အထိ ဆောင်ရွက်လျက်ရှိတဲ့အခါမှာ သဘာဝတောထိန်းသိမ်းရေး ကျွန်တော်တို့ ဧက (၂.၃) သန်းခန့်၊ သဘာဝတောတန်ဖိုးမြင့် စိုက်ခင်း (၁၄၄၅၅၀)ဧက၊ ဓမ္မတာမျိုးစပ်ခြင်း (၂၉၈၅၂၀)ဧက၊ သစ်တောစိုက်ခင်း (၁၇၅၀၀၀)ဧကနဲ့ လူထုဖြန့်ပျိုးပင် ကျွန်တော်တို့ (၃၅)သန်းကျော် တို့ကို တည်ထောင် စိုက်ပျိုးပြီး ဖြစ်ပါတယ်။ သို့ဖြစ်ပါ၍ ပတ်ဝန်းကျင်ထိန်းသိမ်းရေးနဲ့ သစ်တောဝန်ကြီးဌာနအနေနဲ့ နိုင်ငံတော် အတွင်း ရေကြီးရေလွှမ်းမိုးမှုကြောင့် ထိခိုက်ပျက်စီး ဆုံးရှုံးမှုများ လျော့နည်းသက်သာစေရေး၊ ရေ အရင်းအမြစ်များ စနစ်တကျသုံးစွဲနိုင်ရေးနဲ့ ပြည်သူများရေရှည် အကျိုးခံစားမှုရရှိစေရေးတို့အတွက် သင့်လျော်တဲ့ အစီအမံများ ရေးဆွဲအကောင်အထည်ဖော်ရာမှာ ပူးပေါင်းပါဝင်ဆောင်ရွက်မည် ဖြစ်ပါကြောင်း၊ ရေဝေရေလဲဒေသများ ထိန်းသိမ်းကာကွယ်ရေး လုပ်ငန်းစဉ်များကို စဉ်ဆက်မပြတ် အလေးထား ဆောင်ရွက်မည် ဖြစ်ပါကြောင်း ကျွန်တော်တို့ ဖြေကြား ရှင်းလင်းထားပါတယ်။ ကျွန်တော်တို့ ရေကြီးရေလျှံမှုကနေပြီးတော့ လျော့နည်းသက်သာစေရန်အတွက် မြို့ပြစီမံကိန်း များမှာ ရေထုတ်စနစ် (Drainage System) ကို အသေအချာ လေ့လာဆောင်ရွက်သင့်ပါတယ်။ လက်ရှိ တည်ဆောက်ပြီး မြို့များရဲ့ ရေထုတ်စနစ်ကိုလည်း လေ့လာပြင်ဆင် ဆောင်ရွက်သင့် ပါတယ်။ ထို့အတူပဲ မြစ်များ၊ ချောင်းများရဲ့ ရေစီးရေလာကောင်းမွန်ရေးအတွက် မြစ်ကြောင်းပြုပြင် ထိန်းသိမ်းမှု လုပ်ငန်းကိုလည်း တိုးတက်ဆောင်ရွက်သင့်ပါတယ်။ ကျွန်တော်တို့ ပို့ဆောင်ရေးဝန်ကြီးဌာန၊ ရေအရင်းအမြစ်နဲ့ မြစ်ချောင်းများ ဖွံ့ဖြိုးတိုးတက် ရေးဦးစီးဌာနအနေနဲ့ မြန်မာနိုင်ငံရဲ့ သယ်ယူပို့ဆောင်ရေး လမ်းကြောင်းဖြစ်တဲ့ ဧရာဝတီနဲ့ ချင်းတွင်းမြစ်ကြောင်း ပြုပြင်ထိန်းသိမ်းရေးအတွက်ကို ၁၉၈၆ ခုနှစ်မှာ ကမ္ဘာ့ဘဏ်ရဲ့ အကူအညီနဲ့ şusbow ${cc Royal Haskoning Company $. Feasibility Study Gədo@gosaolosus.nl ဒီအဖွဲ့ရဲ့ အကြံပြု ရေးဆွဲခဲ့တဲ့ ဧရာဝတီမြစ်နဲ့ ချင်းတွင်းမြစ်ကြောင်း ပြုပြင်ထိန်းသိမ်းရေး ပြင်ပ စီမံချက်ကို အခြေခံပြီးတော့ နှစ်အလိုက် ရရှိတဲ့ရန်ပုံငွေနဲ့ မြစ်ကြောင်း ပြုပြင်ထိန်းသိမ်းရေး လုပ်ငန်းများကို ကျွန်တော်တို့ တစိုက်မတ်မတ် ဆောင်ရွက်ခဲ့ပါတယ်။ ၂၀၁၁ ခုနှစ်မှာ လက်ရှိ မြစ်ကြောင်းအခြေအနေနဲ့ ကိုက်ညီတဲ့ ဧရာဝတီမြစ်နဲ့ ချင်းတွင်းမြစ်ကြောင်း ပြုပြင်ထိန်းသိမ်းရေး ပင်မ စီမံချက်ကို မွမ်းမံပြင်ဆင် ရေးဆွဲခဲ့ပါတယ်။ ဧရာဝတီမြစ်မှာ ရေကြောင်းကြပ်တည်းတဲ့နေရာ (၄၆)ခုနဲ့ ချင်းတွင်း မြစ်ကြောင်းမှာတော့ ရေကြောင်းကြပ်တည်းနဲ့နေရာ (၃၇)ခုကို ပြုပြင်ထိန်းသိမ်းဆောင်ရွက်သွားရမှာ ဖြစ်ပါတယ်။ အဲဒီ မြစ်ကြောင်းပြုပြင် ထိန်းသိမ်းရေးလုပ်ငန်းများ ဆောင်ရွက်နိုင်ရန်အတွက် နိုင်ငံတကာက အထောက်အပံ့ ရရှိရေးကိုလည်း ကျွန်တော်တို့ တောင်းခံဆောင်ရွက်လျက်ရှိကြောင်း တင်ပြအပ် ပါတယ်။ ဒါ့အပြင် ကျွန်တော်တို့ ဧရာဝတီမြစ်အလယ်ပိုင်း ရန်တပိုရေလမ်း၊ လမ်းရွာရေလမ်း၊ မင်းလှရေလမ်းနဲ့ ရုံးဆိပ်ရေလမ်းများမှာ ခုနက ကျွန်တော်တို့ အမျိုးသားလွှတ်တော် ကိုယ်စားလှယ် ဦးစိုးမြင့် တင်ပြသွားတဲ့ Water Level Control ကျွန်တော်တို့ ရေမြင့်မှတ် ထိန်းချုပ်တဲ့နည်းစနစ်နဲ့ မြစ်ကြောင်း ပြုပြင်ထိန်းသိမ်းနိုင်ခြင်း ရှိ/မရှိ အကြို လေ့လာမှု Prefedsibility Study ကို ဘယ်လ်ဂျီယံနိုင်ငံ SBE ကုမ္ပဏီနဲ့ ကျွန်တော်တို့ဆောင်ရွက်ခဲ့ပြီး ဖြစ်ပါတယ်။ မြန်မာနိုင်ငံအမျိုးသား အဆင့် ရေအရင်းအမြစ်ကုမ္ပဏီကိုလည်း ဖွဲ့စည်းထားပြီးတော့ ကျွမ်းကျင်ပညာရှင်များအဖွဲ့နဲ့ ညှိနှိုင်းကာ ရေဘက်ဆိုင်ရာမူဝါဒ (Water Policy) ရေးဆွဲလျက် ရှိပါတယ်။ ဒါ့အပြင် ရေ အရင်းအမြစ်များအား စနစ်တကျ စီမံခန့်ခွဲဆောင်ရွက်ပေးနိုင်ခြင်းဖြင့် နှစ်စဉ်ကြုံတွေ့နေရတဲ့ ရေကြီးရေလွှမ်းမိုးမှုများကိုလည်း ကာကွယ်နိုင်မယ့် စီမံချက်တွေ ထည့်သွင်းရေးဆွဲ ဆောင်ရွက်နိုင်မည် ဖြစ်ကြောင်း တင်ပြအပ်ပါတယ်။ ကျွန်တော်တို့ ပို့ဆောင်ရေးဝန်ကြီးဌာန မိုးလေဝသနဲ့ဇလဗေဒ ညွှန်ကြားမှုဦးစီးဌာနက မြန်မာနိုင်ငံအတွင်းမှာ သဘာဝဘေးအန္တရာယ် ကြိုတင်ကာကွယ်ရေးအတွက် အဓိက ပါဝင်ဆောင်ရွက်နေတဲ့ ဌာနတစ်ခုဖြစ်ပြီးတော့ မြစ်ကြီးများရဲ့ မြစ်ရေခန့်မှန်းရေးနဲ့ မြစ်ရေကြီးခြင်း သတိပေးခြင်းလုပ်ငန်းများကို ကျွန်တော်တို့ ဆောင်ရွက်လျက်ရှိပါတယ်။ မိုးလေဝသနှင့်ဇလဗေဒ ညွှန်ကြားမှုဦးစီးဌာနက မြန်မာနိုင်ငံရဲ့ ဧရာဝတီမြစ်မှာ စခန်း(၁၅)ခု၊ ချင်းတွင်းမြစ်မှာ စခန်း(၅)ခု၊ ဒုဌဝတီမြစ်မှာ စခန်း(၂)ခု၊ စစ်တောင်းမြစ်မှာ စခန်း(၂)ခု၊ ရွှေကျင်မြစ်မှာ စခန်း(၁)၊ ပဲခူးမြစ်မှာ စခန်း(၂)ခု၊ သံလွင်မြစ်မှာ စခန်း(၁)ခုနဲ့ ငဝန်မြစ်မှာ စခန်း(၂)ခု စတဲ့ မြစ်ကြီး (၈)စင်းမှာ စုစုပေါင်း စခန်းပေါင်း (၃၀)ဖွင့်လှစ်ပြီးတော့ မြစ်ရေမှတ်များ တိုင်းတာပြီးတော့ ဒီစခန်းတွေအတွက် မြစ်ရေ ကြီးခြင်း သတိပေးချက်များနဲ့ မြစ်ရေကြီးမှု အခြေအနေ သတင်းတွေကို အချိန်နှင့်တစ်ပြေးညီ ထုတ်ပြန် ပေးလျက်ရှိပါတယ်။ ဒါ့အပြင် အဲဒီမြို့ပေါင်း(၃၀)အတွက် နေ့စဉ် (၁၀)ရက်အပတ် လအလိုက်၊ ရာသီ အလိုက် မြစ်ရေခန့်မှန်းချက်များကိုလည်း ထုတ်ပြန်ပေးလျက်ရှိပါတယ်။ ကျွန်တော်တို့ မိုးလေဝသနှင့် ဇလဗေဒညွှန်ကြားမှုဦးစီးဌာနက အထက်ပါ ဖော်ပြခဲ့တဲ့ မြစ်ကြီး (၈)စင်းပေါ်မှာရှိတဲ့ ခုနက မြို့စခန်း (၃၀)မှာ မြစ်ရေကြီးမှုမှ ကြိုတင်ကာကွယ်နိုင်ရေး အတွက် ဒီမြို့အသီးသီးမှာ စိုးရိမ်ရေအမှတ်အသီးသီးကို သက်ဆိုင်ရာဒေသအာဏာပိုင် အဖွဲ့အစည်း ဌာနဆိုင်ရာများနဲ့ ပူးပေါင်းညှိနှိုင်းပြီးတော့ သတ်မှတ်ပေးထားပါတယ်။ မြို့ရဲ့ သတ်မှတ်ထားတဲ့ စိုးရိမ်ရေအမှတ်သို့ မရောက်ရှိမီ စိုးရိမ်ရေအမှတ် ရောက်ရှိရန် (၁)ပေခန့်မှ (၃)ပေခန့်အလိုမှာ နောင်လာမယ့် (၁)ရက်က (၃)ရက်အတွင်း ဒီမြို့ရဲ့ စိုးရိမ်ရေအမှတ်ကို ရောက်ရှိကျော်လွန်နိုင်မယ့် အခြေအနေရှိလို့ရှိရင် မြစ်ရေကြီးခြင်း သတိပေးချက်ကို အနည်းဆုံး (၁)ရက်ကနေ (၃)ရက်ခန့် အထိ ကြို တင်၍ ထုတ်ပြန်ပေးနေပါတယ်။ ဒါ့အပြင် မြစ်ရေဟာ မြို့ရဲ့ သတ်မှတ်ထားတဲ့ စိုးရိမ် ရေအမှတ်သို့ ရောက်ရှိကျော်လွန်သွားတဲ့အခါမှာလည်း မြစ်ရေ ဆက်လက် မြင့်တက်လာနိုင်မှု သတင်းများကို မြို့အထိ ထုတ်ပြန်ခဲ့ မြစ်ရေကြီးမှု ကျဆင်းနိုင်မှုနဲ့ စိုးရိမ်ရေအမှတ်အထက် မြစ်ရေ ဆက်လက်တည်ရှိနိုင်မှု စိုးရိမ်ရေအမှတ်အောက် ပြန်လည်ကျဆင်းနိုင်မှု အခြေအနေကို သိရှိနိုင်ဖို့ မြစ်ရေကြီးမှု အခြေအနေသတင်းများကို အနည်းဆုံး (၁)ရက်မှ (၃)ရက်ခန့်အထိ ကြို တင်ပြီးတော့ ထုတ်ပြန်ပေးနေပါတယ်။ မြစ်ရေကြီးမှု အခြေအနေ သတင်းများကို မြို့ရဲ့ သတ်မှတ်ထားတဲ့ စိုးရိမ်ရေအမှတ်အောက်သို့ မြစ်ရေ ပြန်လည်ကျဆင်းတဲ့ အချိန်ကာလရောက်သည့်အထိ ထုတ်ပြန်ပေးလျက်ရှိပါတယ်။ ဒီ ဖော်ပြပါ မြစ်ရေကြီးခြင်း သတိပေးချက်နဲ့ မြစ်ရေကြီးမှု အခြေအနေ သတင်းများကို သက်ဆိုင်ရာဒေသ အာဏာပိုင်များ၊ ဌာနများနဲ့ အဖွဲ့အစည်းများသို့ တယ်လီဖုန်း၊ Fox တို့နဲ့ အချိန်နဲ့တစ်ပြေးညီ သတင်းပေးပို့ ဖြန့်ဝေပေးလျက်ရှိပါတယ်။ ဒါ့အပြင် မိုးလေဝသနှင့်ဇလဗေဒ ညွှန်ကြားမှုဦးစီးဌာနရဲ့ website ဖြစ်တဲ့ www.moezala.gov.mm မှာလည်း မိုးလေဝသနှင့် ဇလဗေဒ ညွှန်ကြားမှုဦးစီးဌာနမှ ထုတ်ပြန်တဲ့ ခန့်မှန်းချက်များနဲ့ သတိပေးချက်တွေကို ပြည်သူများ အချိန်နဲ့ တစ်ပြေးညီ ကြည့်ရှုသိရှိနိုင်ဖို့ သတိပေးချက်နဲ့ သတင်းများကို လွှင့်တင် ပေးထားပါတယ်။ မြန်မာ့ရုပ်မြင်သံကြားမှ ထုတ်လွှင့်ပေးတဲ့ နေ့စဉ် မိုးလေဝသသတင်းများမှာလည်း ကြည့်ရှုနိုင် ပါတယ်။ ဒါ့အပြင် သက်ဆိုင်ရာရေကြီးဒေသများမှ ပြည်သူများက ရေကြီးမှုနဲ့ ပတ်သက်ပြီးတော့ ဖုန်းဖြင့် မေးမြန်းလာပါကလည်း ကျွန်တော်တို့ မိုးလေဝသနှင့် ဇလဗေဒညွှန်ကြားမှု ဦးစီးဌာနက တာဝန်ရှိသူများမှ အချိန်နဲ့တစ်ပြေးညီ ဖြေဆိုပေးလျက်ရှိပါတယ်။ မိုးလေဝသနှင့် ဇလဗေဒ ညွှန်ကြားမှုဦးစီးဌာနအနေနဲ့ မြစ်ရေကြီးမှုကို ကြိုတင်ကာကွယ်ရေးနဲ့ ရေဘေးအန္တရာယ်လျှော့ချရေးအတွက် မြစ်ရေကြီးခြင်း သတိပေးချက်နဲ့ မြစ်ရေကြီးမှုအခြေအနေ သတင်းများကို အချိန်နဲ့ တစ်ပြေးညီ ထုတ်ပြန်ပေးနေသကဲ့သို့ မြစ်ရေကြီးမှုကြိုတင်ကာကွယ်ရေးဆိုင်ရာ ပြည်သူ လူထုပညာပေး အစီအစဉ်များကိုလည်း ပြည်တွင်းပြည်ပဌာန အဖွဲ့အစည်းများနဲ့ ပူးပေါင်းဆောင်ရွက်လျက်ရှိပါတယ်။ ဒါ့အပြင် မိုးလေဝသနှင့်ဇလဗေဒ ညွှန်ကြားမှုဦးစီးဌာနအနေနဲ့ အခါ အားလျော်စွာ မြန်မာ့အသံနဲ့ရုပ်မြင်သံကြား အစီအစဉ်များမှာ မိုးလေဝသန့်ဇလဗေဒဆိုင်ရာ ရေဒီယို အသံလွှင့်ချက်များ တွေ့ဆုံမေးမြန်းခန်းများ ထုတ်လွှင့်ပေးခြင်း၊ သတင်းစာ၊ မဂ္ဂဇင်းနဲ့ ဂျာနယ်တွေမှာ သတင်းဆောင်းပါးများ ရေးသားခြင်းတို့ ဖြင့် လူထုအသိပညာပေးလုပ်ငန်းများကို ဆောင်ရွက် ပေးလျက်ရှိပါတယ်။ မြစ်ရေကြီးမှုဘေးကို ထိရောက်စွာ ကြိုတင်ကာကွယ်နိုင်ရေးအတွက်လည်း ပြည်တွင်း ပြည်ပမှ ဌာနအဖွဲ့အစည်းများနဲ့ ပူးပေါင်းပြီးတော့ အလုပ်ရုံဆွေးနွေးပွဲများ လက်ခံကျင်းပပြီး ညှိနှိုင်း ဆွေးနွေးခြင်းများ အကြံဉာဏ်များရယူခြင်း၊ သုတေသနစာတမ်းများ ပြုစုရေးသားတင်ပြခြင်း၊ စီမံချက် ဒေသ ရွေးချယ်ပြီးတော့ ကွင်းဆင်းဆောင်ရွက်ခြင်း၊ နိုင်ငံတကာ အဖွဲ့အစည်းများနဲ့ ပူးပေါင်းပြီး နည်းပညာပိုင်းဆိုင်ရာ တိုးတက်ခေတ်မီစေရန် ပညာရပ်ပိုင်းဆိုင်းရာ သင်တန်းများ၊ အလုပ်ရုံ ဆွေးနွေးပွဲများ၊ အစည်းအဝေးများ တက်ရောက်ခြင်း၊ လက်ခံကျင်းပခြင်းတို့ကို မိုးလေဝသနှင့် ဇလဗေဒ ညွှန်ကြားမှုဦးစီးဌာနက ဆောင်ရွက်လျက်ရှိကြောင်း တင်ပြအပ်ပါတယ်။ ကျွန်တော်တို့ မိုးလေဝသနှင့်ဇလဗေဒ ညွှန်ကြားမှုဦးစီးဌာနက ထုတ်ပြန်ပေးနေတဲ့ မြစ်ရေခန့်မှန်းချက်များနဲ့ မြစ်ရေကြီးခြင်း သတိပေးချက်များ ပိုမိုတိကျမှန်ကန်စေရန်နှင့် မြန်မာနိုင်ငံရှိ မြစ်များရှိ မြို့များ အတွက် မြစ်ရေကြီးခြင်း သတိပေးချက်များ ပိုမိုတိုးမြှင့်ထုတ်ပြန်ပေးနိုင်ရေးတို့အတွက် ရည်ရွယ်ပြီးတော့ မိုးလေဝသနှင့်ဇလဗေဒ ညွှန်ကြားမှုဦးစီးဌာနအနေနဲ့ နိုင်ငံတော်ရဲ့ ဘတ်ဂျက်၊ နိုင်ငံတကာ အဖွဲ့အစည်းများရဲ့ အကူအညီထောက်ပံ့မှုများနဲ့ မိုးလေဝသနှင့်ဇလဗေဒဆိုင်ရာ ခေတ်မီတိုင်းတာရေး ကိရိယာများ အသုံးပြုနိုင်ရေး၊ မိုးလေဝသနှင့်ဇလဗေဒ ခန့်မှန်းရေး နည်းပညာပိုင်းဆိုင်ရာ တိုးမြှင့်ဆောင်ရွက်နိုင်ရေး ဝန်ထမ်းများရဲ့ စွမ်းဆောင်ရည်များ မြှင့်တင်ပေးနိုင်ရေး စသည်တို့ကိုလည်း ကြိုးစားဆောင်ရွက်လျက် ရှိပါတယ်။ ဒါ့အပြင် မြန်မာနိုင်ငံအတွင်း ရေကြီးမှုဘေးမှ ထိခိုက်မှုများ သက်သာလျော့နည်းစေရန် အတွက် နိုင်ငံတကာမှ ရေကြီးမှု ကြိုတင်ကာကွယ်ရေး ဆိုင်ရာနည်းပညာများ လက်ဆင့်ကမ်း ရယူပြီးတော့ မြန်မာနိုင်ငံအတွင်းရှိ သက်ဆိုင်ရာဌာနများနဲ့ အဖွဲ့အစည်းများ ပူးပေါင်းပါဝင်ဆောင်ရွက်သွားရမှာ ဖြစ်ပါတယ်။ လွန်ခဲ့တဲ့နှစ်တွေက မြန်မာနိုင်ငံအဝှမ်း နေရာဒေသ အတော် များများမှာ မိုးရာသီကာလ ရေကြီးရေလျှံမှု နှစ်စဉ်လိုလို ဖြစ်ပေါ်ခဲ့တဲ့အတွက် သက်ဆိုင်ရာ အစိုးရ ဌာနများနဲ့ ဒေသဆိုင်ရာအဖွဲ့အစည်းများက မိမိတို့ လက်လှမ်းမီသမျှ စွမ်းဆောင်နိုင်သရွေ့ 6963: 600p$29:69: (Mitigation Measure) è momus69: (Protection Measure) oဆောင်ရွက် နေကြသော်လည်း နှစ်စဉ် ရေကြီးရေလျှံမှုကြောင့် ပြည်သူပိုင်၊ နိုင်ငံပိုင်ပစ္စည်းများ ပျက်စီးဆုံးရှုံးခြင်း၊ အသက်အိုးအိမ်များ ဆုံးရှုံးခြင်းစသည့် ထိခိုက်မှုများ ရှိနေဆဲ ဖြစ်ပါတယ်။ ရေကြီးရေလျှံမှုများ ဖြစ်ပေါ်ရာမှာ ဒီဒေသတစ်ဝိုက်ကိုသာ ကြည့်ရှုပြီးတော့ အဖြေရှာကာကွယ်ရေး ပြုလုပ်လို့ မရနိုင်ပါဘူး။ ဒီရေကြီးတဲ့ဧရိယာနဲ့ဆက်စပ်နေတဲ့ မြစ်ဝှမ်းတစ်ခုလုံးကို ခြုံငုံလေ့လာခြင်း (Comprehensive Basin Wise Study) ဆောင်ရွက်ရန် လိုအပ်ပါတယ်။ ဒါကြောင့် ပြည့်စုံလုံလောက် တိကျတဲ့ စူးစမ်း လေ့လာမှုများ အခြေခံပြီးတော့ အတွေ့အကြုံရင့်ကျက်တဲ့ ခေတ်မီအတတ်ပညာများ ပြည့်စုံတဲ့ နိုင်ငံခြားမှ ပညာရှင်များ (External Consultants) တွေကို လိုအပ်သလို ရှာဖွေငှားရမ်းပြီးတော့ ခေတ်မီနည်းပညာများနဲ့ နည်းလမ်း ရှာဖွေ ဖော်ထုတ်ရန် လိုအပ်မှာ ဖြစ်ပါတယ်။ ရေကြီးနစ်မြုပ်မှု လျော့နည်းပပျောက်ရေး (Flood Mitigction) အတွက် ဆည်မြောင်းဦးစီးဌာနက မြန်မာနိုင်ငံအောက်ပိုင်း အထူးသဖြင့် ဧရာဝတီ၊ ပဲခူး၊ ရန်ကုန်တိုင်းဒေသကြီးများမှ ရရိတဲ့ ရန်ပုံငွေကို အသုံးပြုပြီးတော့ လုပ်ငန်းများဆောင်ရွက် ပေးလျက်ရှိသော်လည်း ရေရှည်စီမံကိန်းအတွက် လုံလောက်မှု မရှိနိုင်ပါကြောင်း လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာနက တင်ပြထားပါတယ်။ ရေကြီးမှုလျော့နည်း ပပျောက်ရေး Qc$:soopos :08:Gwosèa:oposcq oq (Flood Mitigation Study and Design) များဆောင်ရွက်ရာမှာ တိကျမှန်ကန်မှုရှိတဲ့ နှစ်ရှည်ဇလဗေဒ အချက်အလက်များ လိုအပ်ခြင်း၊ နည်းဗျူဟာကျ မဟာစီမံချက် ရေးဆွဲဆောင်ရွက်ရန် လိုအပ်ခြင်း၊ ခေတ်မီတိုင်းတာရေး (Advanced Measuring Instruments) or woop: de dos savo:68:CONCOU603 အချက်အလက်များ (Hydrologicd Dotd)၊ နည်းဗျူဟာကောင်းများဖြင့် မဟာစီမံချက် (Strategic Master Plan) op: GL969:20ệcous Computer Program op:e 029@op: လုံလောက်အောင် ဖြည့်ဆည်းပေးခြင်းတို့အတွက် လူအင်အား၊ ရန်ပုံငွေတို့ကို လုံလောက်စွာ သုံးစွဲရမည် ဖြစ်ကြောင်းလည်း တင်ပြထားပါတယ်။ ရေကြီးမှုလျော့နည်းပပျောက်မည့် မဟာစီမံချက်များ (Flood Mitigation Master Plan and Implementation) 6:22393 6963:50G1896 mpe jose:30:8:9 vom (Flood Damage Analysis) nodod:emocy podoss:0003:q sə69:68:olosušili ရေကြီး လျော့နည်းပပျောက်ရေး လုပ်ငန်းများ အကောင်အထည်ဖော် ဆောင်ရွက်ရမှာ အကောင် အထည် ဖော်မည့် ဧရိယာရဲ့ ရေကြီးမှု ပျက်စီးမှုပမာဏ စစ်တမ်း (Food Damage Study) Gadbgos Eqt Blesoposodoop: (Remote Sensing) macossos, Geographic Information System salos GIS Software opp: 5930: GL8:60s? Flood Damage Map ရေကြီးနစ်မြုပ်နိုင်မယ့် (Flood Hazard Mgp) များပြုလုပ်နိုင်ရန်၊ သုတေသနလုပ်ငန်းများဆောင်ရွက်နိုင်ရန် လိုအပ်ခြင်းရှိပါတယ်။ လက်ရှိ ဆည်ရေသောက်ဧရိယာများ (Irrigation Areds) အတွင်း ရေနုတ်မြောင်းစနစ် (Drainage System) မပြည့်စုံ မလုံလောက်မှုကြောင့် စုစုပေါင်း ဆည်ရေသောက် ဧရိယာဧက(၃)သန်းကျော်ရဲ့ (၃၀) ရာခိုင်နှုန်းခန့် ဧရိယာများမှာ ဓာတ်ဆား ပေါက်ခြင်းနဲ့ မြေအောက် ရေအောင်းခြင်း (Water logging) အကျိုးဆက်ကို ခံစားနေရပြီးတော့ အထွက်နှုန်း လျော့နည်းခြင်း၊ လုံးဝစိုက်ပျိုး၍ မအောင်မြင်ခြင်းစတဲ့ ဆုံးရှုံးနစ်နာမှုများကိုလည်း ရှိနေကြောင်း တွေ့ရပါတယ်။သို့ဖြစ်ပါ၍ မြန်မာနိုင်ငံရဲ့ ဆန်စပါးအထွက်နှုန်းကို သိသိသာသာ ထိခိုက်စေတဲ့ မြေဓာတ် ဆားပေါက်ခြင်းနဲ့ မြေအောက်ရေအောင်းခြင်းကို သေသေချာချာ စူးစမ်းလေ့လာပြီးတော့ ကျွန်တော် တို့ ICIT, FAO, UNDP စတဲ့ အဖွဲ့အစည်းများရဲ့ အကူအညီနဲ့ ကုစားဆောင်ရွက်ဖို့ လိုအပ်နေ ပါတယ်။ မြန်မာနိုင်ငံမှာ ဆည်ရေများစွာ လွှတ်ပေးပြီးတော့ ရေနုတ်မြောင်းမရှိတဲ့ ဆည်ရေသောက် လယ်မြေများမှာ Water logging Areds၊ မိုးရေချိန် (၃၀)လက်မအောက်ရတဲ့ မြန်မာနိုင်ငံ အလယ်ပိုင်းရှိ စိုက်ပျိုးမြေများမှာ ဆားပေါက်ဧရိယာများ စသည်တို့ဖြစ်ပေါ်လျက် ရှိပါတယ်။ တချို့ ဆည်ရေသောက် ဧရိယာများမှာ နှစ်ကာလကြာမြင့်လာပြီ ဖြစ်ပြီးတော့ ဓာတ်ဆားပေါက်မြေရှိ နေကြောင်း စိစစ်တွေ့ရှိရတဲ့အတွက် အဆိုပါဧရိယာများမှာ အမှန်တကယ် ဓာတ်ဆားပေါက်ခြင်း ရှိ/မရှိ၊ မည်သည့်အတိုင်းအတာအထိ ဓာတ်ဆားပေါက်နေပြီလဲ၊ ရေဝပ်ရေလောင်ခြင်း စသည် တို့ကို အတွေ့အကြုံ ရှိ မြေဆီလွှာပညာရှင်များနဲ့ ပေါင်းစပ်ညှိနှိုင်းဆောင်ရွက်သွားရမှာ ဖြစ်ပါတယ်။ အထက်ပါ စူးစမ်းလေ့လာမှု (Agro-Soil Investigation) အစီရင်ခံစာအပေါ် မူတည် ပြီးတော့ ထိရောက်တဲ့ ရေနုတ်မြောင်းစနစ် (Drainage System) ဖြစ်မြောက်နိုင်စွမ်း လေ့လာမှုနဲ့ ဒီဇိုင်းပုံစံများ ပြုစုခြင်းတို့ကို ကျွန်တော်တို့ နိုင်ငံခြားပညာရှင်တွေရဲ့ အကူအညီနဲ့ တွဲဖက်ဆောင်ရွက်ဖို့လည်း ဆောင်ရွက်လျက်ရှိပါတယ်။ လက်ရှိ ဆည်ရေပေးနေတဲ့ ရေသွင်းမြောင်းများမှာ ထပ်မံ လိုအပ်တဲ့ ရေနုတ်မြောင်းများ ဖြည့်စွက်တည်ဆောက်ရန် စူးစမ်းလေ့လာမှုများ ဆောင်ရွက် ပြီးတော့ ဒီဇိုင်းပုံစံထုတ်လုပ်ငန်း ဆောင်ရွက်သင့်ပါကြောင်းနဲ့ အဲဒီလို အထက်ပါ ဖော်ပြပါ လုပ်ငန်းများ၊ စူးစမ်းလေ့လာမှုများ အပါအဝင် လက်တွေ့ဆောင်ရွက်နိုင်ရန် အပိုင်းမှာမူ ကုန်ကျလာနိုင်တဲ့ ဘဏ္ဍာငွေကြေး အခြေအနေများကို အသေးစိတ် ထည့်သွင်းစဉ်းစားရန် လိုအပ်မယ် ဖြစ်ပါတယ်။ ထိုလုပ်ငန်းများဆောင်ရွက်ရာမှ ဖြစ်ပေါ်လာနိုင်မယ့် နောက်ဆက်တွဲ ပြဿနာများ အတွက် သဘာဝပတ်ဝန်းကျင်ဆိုင်ရာ ထိခိုက်လေ့လာသုံးသပ်ခြင်း (EIA) နဲ့ လူမှုဝန်းကျင်ဆိုင်ရာ ထိခိုက်လေ့လာမှု သုံးသပ်ခြင်း (SIA) စတဲ့ အချက်တွေကိုလည်း ထည့်သွင်း လေ့လာသုံးသပ် သင့်ပါတယ်။ သို့ဖြစ်ပါ၍ ကျွန်တော်တို့ မန္တလေးတိုင်းဒေသကြီး၊ မဲဆန္ဒနယ်အမှတ်(၆) အမျိုးသား လွှတ်တော်ကိုယ်စားလှယ် ဦးမျိုးမြင့် ရဲ့ မြန်မာနိုင်ငံ မိုးရာသီ ရေကြီးပျက်စီးဆုံးရှုံးမှုများ လေ့လာ ဆန်းစစ်ခြင်း (Flood Domdge Andlysis) နှင့် ထိခိုက်မှု သက်သာလျော့နည်းစေရန် ကုစား နိုင်မည့် အစီအမံများ (Mitigation Measures) ဖြင့် ပြည်သူများ ရေရှည်အကျိုးခံစားနိုင်ရေး အကောင်အထည်ဖော် ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်း အဆိုကို ထောက်ခံပါကြောင်း ရှင်းလင်းဖြေကြားအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ မန္တလေးတိုင်း ဒေသကြီး မဲဆန္ဒနယ်အမှတ်(၆)မှ ဦးမျိုးမြင့် တင်သွင်းတဲ့ မြန်မာနိုင်ငံမိုးရာသီ ရေကြီးပျက်စီး ဆုံးရှုံးမှု များလေ့လာဆန်းစစ်ခြင်း (Flood Damage Andlysis) နှင့် ထိခိုက်မှု သက်သာလျော့နည်းစေရန် ကုစားနိုင်မည့်အစီအမံများ (Mitigation Mecsures) ဖြင့် ပြည်သူများ ရေရှည်အကျိုး ခံစား နိုင်ရေး အကောင်အထည်ဖော်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြုရန် သဘောတူမတူ လွှတ်တော်ရဲ့ အဆုံးအဖြတ် ရယူပါမယ်လွှတ်တော်၏ အဆုံးအဖြတ် ရယူရာတွင် အမျိုးသားလွှတ်တော်ဆိုင်ရာ နည်းဥပဒေ ၁၇၊ နည်းဥပဒေခွဲ (တ)၊ နည်းဥပဒေခွဲငယ်(၁)အရ စက်ခလုတ် အသုံးပြု၍ လျှို့ဝှက်စွာ ဆန္ဒပြု သည့် နည်းလမ်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေး နိုင်ကြပါပြီ။ ထောက်ခံ (၁၇၀) မဲ၊ ကန့်ကွက်မရှိ၊ ကြားနေ (၅) မဲ ဖြစ်ပါတယ်။ ထောက်ခံမဲ များတဲ့အတွက် ဦးမျိုးမြင့် ရဲ့ အဆိုကို အတည်ပြုကြောင်း ကြေညာပါတယ်။(ဩဘာသံများ)</speech>
<speech type="speaker">အစည်းအဝေးကို (၁၅)မိနစ် ခေတ္တရပ်နားပါမယ်</speech>
<speech type="mc">အမျိုးသားလွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျာ။</speech>
<p>အစည်းအဝေးကို (၁၄၂၀) နာရီအချိန်တွင် ခေတ္တရပ်နားပြီး (၁၄၄၀) နာရီအချိန်တွင် ပြန်လည်ကျင်းပပါသည်။</p>
</motion>
</section>
<section value="Bill">	
<bill>
<speech type="mc">အစည်းအဝေးပြန်လည်စတင်ကျင်းပတော့မှာ ဖြစ်ပါတယ် ခင်ဗျား။</speech>
<speech type="mc">အမျိုးသားလွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။ အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်</speech>
<speech type="mc">အားလုံး ထိုင်နိုင်ပါပြီခင်ဗျား။</speech>
<title>အမျိုးသားလွှတ်တော် က အတည်ပြုပြီး ပေးပို့ထားသော ပြည်ထောင်စုလွှတ်တော်ဆိုင်ရာ ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များကဆွေးနွေးခြင်းနှင့် တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၈) ကို ဆောင်ရွက်ပါမယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော်က အတည်ပြုပြီးပေးပို့ထားသော ပြည်ထောင်စု လွှတ်တော်ဆိုင်ရာ ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ပြင်ဆင်ချက်ဖြင့် ပေးပို့လာခြင်းနဲ့ စပ်လျဉ်း၍ ဆွေးနွေးမ���့် လွှတ်တော်ကိုယ်စားလှယ် မရှိတဲ့အတွက် ပြည်သူ့ လွှတ်တော်၏ ပြင်ဆင်ချက်ကို အတည်ပြုရန် လွှတ်တော်ရဲ့ သဘောထားရယူပါ့မယ်</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အပိုဒ် ၂(ဆ) -ပြည်ထောင်စု လွှတ်တော်ရုံး ဆိုသည်မှာ ညွှန်ကြားရေးမှူးချုပ် တစ်ဦးက ဦးဆောင်သည့် ပြည်ထောင်စုလွှတ်တော်၏ ရုံးလုပ်ငန်းနှင့် အုပ်ချုပ်မှု ကိစ္စအဝဝတို့ကို ဆောင်ရွက်ရန် ဖွဲ့စည်းထား သော ရုံးကို ဆိုသည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၂(ဆ) ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ်၂(ဆ) သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အပိုဒ် ြည်ထောင်စုလွှတ်တော်ဆိုင်ရာ ဥပဒေပုဒ်မ ရ ၏ နောက်တွင် လွှတ်တော်အဖွဲ့အစည်း များ ဆိုသည့် ခေါင်းစီး စကားရပ်နှင့် အောက်ပါ ပုဒ်မများကို ပုဒ်မ ၇-က၊ ပုဒ်မ ၇-ခ၊ ပုဒ်မ၇-ဂ၊ ပုဒ်မ ၇-ဃ နှင့် ပုဒ်မ ၇- တို့အဖြစ် ဖြည့်စွက်ရမည် - ၇-ခ။ နာယကသည် လွှတ်တော်၏ သဘောတူညီချက်ဖြင့် ပြည်သူ့လွှတ်တော်နှင့် အမျိုးသားလွှတ်တော်တို့မှ ကိုယ်စားလှယ်ဦးရေ တူညီစွာပါဝင်သည့် လိုအပ်သော အခြားကော်မတီ၊ ကော်မရှင်နှင့် အဖွဲ့များကို ဖွဲ့စည်းရာ၌ ယင်းတို့၏ အမည်၊ အဖွဲ့ဝင်ဦးရေ၊ တာဝန်၊ လုပ်ပိုင်ခွင့်၊ ရပိုင်ခွင့်နှင့် သက်တမ်းတို့ကို သတ်မှတ်ပေးရမည်။ ၇-ဃ။ လွှတ်တော်က ဖွဲ့စည်းသည့် အခြားကော်မတီ၊ ကော်မရှင်နှင့် အဖွဲ့တို့သည်ပြည်ထောင်စုအဆင့် အဖွဲ့အစည်းတို့နှင့်တိုက်ရိုက်ဆက်သွယ်ပြီး သက်ဆိုင်ရာ လုပ်ငန်းကိစ္စရပ်များကိုတာဝန်ခံဖြေကြားနိုင်သည့် ပုဂ္ဂိုလ်များအားလည်းကောင်း၊ လုပ်ငန်းနှင့် ဆက်စပ်သော အကြောင်းအရာများကို သိရှိနားလည်သည် ဟု ယူဆရသူများအား ဖိတ်ကြား၍မေးမြန်းခြင်း၊ ဆွေးနွေးခြင်းနှင့် လိုအပ်သည့်အချက်အလက်များကို တင်ပြစေခြင်း ပြုနိုင်သည် ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူတဲ့သူ မရှိတဲ့အတွက် အပိုဒ် ၅ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၅ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပယ်ဖျက်ချက် အပိုဒ် ၉၊ ၁၀၊ ၁၆ - အပိုဒ် ၉ ၊ အပိုဒ် ၁၀ နှင့် အပိုဒ် ၁၆ တို့အား ပယ်ဖျက် ထားပါတယ်။ ဒီ ပယ်ဖျက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type="speaker">သဘောမတူတဲ့သူ မရှိတဲ့အတွက် အပိုဒ် ၉၊ အပိုဒ် ၁၀ နှင့် အပိုဒ် ၁၆ ပယ်ဖျက်ချက် အတည်ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အပိုဒ် ၁၂၁၂။ ပြည်ထောင်စုလွှတ်တော်ဆိုင်ရာ ဥပဒေပုဒ်မ၁၄ ကို အောက်ပါ အတိုင်းအစားထိုးရမည်၁၄။ (က) နာယကသည် လွှတ်တော်သက်တမ်း တစ်ရပ်၏ ပထမပုံမှန် အစည်းအဝေး သို့တက်ရောက် လာသော လွှတ်တော်ကိုယ်စားလှယ်များအား စိစစ်အတည်ပြုရန် လွှတ်တော်ကိုယ်စားလှယ်စိစစ်ရေးအဖွဲ့ကို သင့်လျော်သော ပုဂ္ဂိုလ်များဖြင့်ဖွဲ့စည်း ပြီး ယင်းလွှတ်တော်သက်တမ်းအတွက် လွှတ်တော်ကိုယ်စားလှယ်စိစစ်ရေးကော်မတီဖွဲ့စည်းပြီးသည်အထိ တာဝန်ပေးအပ်ရမည်။ ၁၄။ (ဂ) နာယကသည် သက်ဆိုင်ရာ လွှတ်တော်များ၏ ပထမပုံမှန် အစည်းအဝေးများတွင်လွှတ်တော် အခွင့်အရေးကော်မတီများ ဖွဲ့စည်းပြီးနောက် လွှတ်တော်ကိုယ်စားလှယ် စိစစ်ရေးကော်မတီကို ယင်းလွှတ်တော် အခွင့်အရေးကော်မတီနှစ်ရပ်မှ သင့်လျော်သော ကော်မတီဝင်များဖြင့်ဖွဲ့စည်းပြီး လွှတ်တော်ကိုယ်စားလှယ်စိစစ်အတည်ပြု ရေး လုပ်ငန်းတာဝန်ကို ဆက်လက် ဆောင်ရွက်စေရမည်။ ၁၄။ (ဃ) ပုဒ်မခွဲ(က) အရဖွဲ့စည်းသော လွှတ်တော်ကိုယ်စားလှယ် စိစစ်ရေးအဖွဲ့သည် ပုဒ်မခွဲ(ဂ) အရ ဖွဲ့စည်းပြီးသော လွှတ်တော်ကိုယ်စားလှယ် စိစစ်ရေးကော်မတီသို့ မိမိလုပ်ငန်း တာဝန် များကို လွှဲအပ်ရမည်ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၁၂ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၁၂ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အပိုဒ် ၁၃ - ၁၃။ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ ၏ နောက်တွင် လွှတ်တော် ကိုယ်စားလှယ် များ၏ ခွင့်ပန်ကြားခြင်းနှင့် ခွင့်မဲ့ပျက်ကွက်ခြင်းဆိုသည့် ခေါင်းစီးစကားရပ်နှင့် အောက်ပါ ပုဒ်မ ကို ပုဒ်မ ၂၀- က အဖြစ် ဖြည့်စွက်ရမည် - လွှတ်တော်ကိုယ်စားလှယ်များ၏ ခွင့်ပန်ကြားခြင်းနှင့်ခွင့်မဲ့ ပျက်ကွက်ခြင်း ၂၀-က။ လွှတ်တော်ကိုယ်စားလှယ်တစ်ဦးသည် -(ခ) လွှတ်တော်၏ ခွင့်ပြုချက်မရဘဲ အစည်းအဝေးတက်ရောက်ရန် အနည်းဆုံးရက်ပေါင်းရက် တစ်ဆက်တည်း ပျက်ကွက်လျှင် ဖွဲ့စည်းပုံအခြေခံ ဥပဒေ ပုဒ်မ ၁၃၀ နှင့် ပုဒ်မ ၁၅၅ တို့နှင့်အညီ ပြည်ထောင်စုလွှတ်တော် ကိုယ်စားလှယ်၏ နေရာလစ်လပ် | သည် ဟု ကြေညာခြင်း ခံရမည်ဟု ပြင်ဆင်ထားပါတယ်။ ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၁၃ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၁၃ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ဖြည့်စွက်ချက် အပိုဒ် ၁၄ - ၁၄။ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၂ ၊ ပုဒ်မခွဲ(ဃ)အဖြစ် အောက်ပါအတိုင်း ဖြည့်စွက်ရမည် - ၂၂။ (ဃ) နာယကသည် လွှတ်တော်အစည်းအဝေးများတွင် အဆုံးအဖြတ်ရယူရာ၌ စက်ခလုတ်အသုံးပြု၍ လျှို့ဝှက်စွာဆန္ဒပြု သည့် နည်းလမ်းဖြင့် သော်လည်းကောင်း၊ ဆန္ဒမဲ လက်မှတ်အသုံးပြု၍ လျှို့ဝှက်စွာ ဆန္ဒမဲပေးသည့်နည်းလမ်းဖြင့်သော်လည်းကောင်း၊ မတ်တပ်ရပ်၍ ဆန္ဒပြု သည့် နည်းလမ်းဖြင့် သော်လည်းကောင်း၊ သင့်လျော်သည့် အခြားနည်းလမ်းတစ်ခုခုဖြင့်သော်လည်းကောင်း ဆောင်ရွက်နိုင်သည်ဟု ဖြည့်စွက်ထားပါတယ်။ ဒီ ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။</speech>
<speech type="speaker">လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၁၄ ဖြည့်စွက်ချက် အတည်ဖြစ်သည်။ ဖြည့်စွက်ချက် အတည်ဖြစ်တဲ့အတွက် အပိုဒ် ၁၄ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ပြင်ဆင်ချက် အပိုဒ် ၁၅ - ၂၆။ (ခ) လွှတ်တော်က ဖွဲ့စည်းသည့် ပူးပေါင်းကော်မတီ၊ အခြားကော်မတီ၊ ကော်မရှင်နှင့် အဖွဲ့တစ်ရပ်ရပ်၏ အစည်းအဝေးသို့ ယင်းကော်မတီ ဥက္ကဋ္ဌ၏ ခွင့်ပြုချက်ဖြင့် တက်ရောက်သည့်အခါ မိမိအဖွဲ့အစည်းနှင့် သက်ဆိုင်သော ဥပဒေကြမ်းများသို့မဟုတ် အခြားကိစ္စရပ်များနှင့်စပ်လျဉ်း၍ ရှင်းလင်းပြောဆို ဆွေးနွေးခွင့်ရှိသည်။ ၂၉။ ပုဒ်မ ၂၅ နှင့် ၂၈ တို့တွင် ပါရှိသော ပုဂ္ဂိုလ်များသည် အထက်ပါ အခွင့်အရေးများကို ကျင့်သုံး ကြရာတွင် ကိုယ်ထိလက်ရောက် ကျူးလွန်မှုများရှိခဲ့ပါက ယင်းတို့သည် လွှတ်တော်၏ စည်းမျဉ်း၊ စည်းကမ်း၊ လုပ်ထုံးလုပ်နည်းများအရလည်းကောင်း၊ တည်ဆဲဥပဒေများအရ လည်းကောင်း အရေးယူခြင်းခံရမည်ဟု ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၁၅ ပြင်ဆင်ချက် အတည်ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၁၅ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
<speech type="speaker">ပြည်သူ့လွှတ်တော်၏ ဖြည့်စွက်ချက် အပိုဒ် ၁ရ - ၁၇။ ပြည်ထောင်စုလွှတ်တော်ဆိုင်ရာ ဥပဒေ ပုဒ်မ ၄၃ ၏ နောက်တွင် အောက်ပါ ပုဒ်မကို ပုဒ်မ ၄၃-က အဖြစ် ဖြည့်စွက်ရမည် -၄၃-က။ လွှတ်တော်၌သာ ဆွေးနွေးဆုံးဖြတ်ရမည့် ဥပဒေကြမ်းများနှင့် စပ်လျဉ်း၍လွှတ်တော်အစည်းအဝေး၌ ဆွေးနွေးခြင်းမပြုမီ အသေးစိတ်လေ့လာ စိစစ်ရန် လိုအပ်ပါက ဥပဒေကြမ်း ပူးပေါင်းကော်မတီအား လေ့လာစိစစ်စေခြင်း၊ ယင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်များ ကို သတ်မှတ်ထားသည့် နည်းလမ်းများနှင့်အညီ ဥပဒေကြမ်းနှင့် အတူ လွှတ်တော်အစည်းအဝေးသို့ တင်ပြဆောင်ရွက်စေခြင်း တို့ကို ပြုနိုင်သည်ဟုဖြည့်စွက်ထားပါတယ်။ ဒီ ဖြည့်စွက်ချက်ကို သဘောတူလျှင် တူတယ်လို့ပြောပါ။ သဘောမတူလျှင် ��တူဘူးလို့ ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">သဘောမတူသူ မရှိပါ။ သဘောမတူတဲ့သူ မရှိတဲ့အတွက် အပိုဒ် ၁ရ ဖြည့်စွက်ချက် အတည်ဖြစ်သည်။ ဖြည့်စွက်ချက် အတည်ဖြစ်တဲ့အတွက် အပိုဒ် ၁ရ သည် ဤဥပဒေကြမ်း၏ အစိတ်အပိုင်း ဖြစ်သည်။ (ဩဘာသံများ)</speech>
</bill>
</section>
<section value="Report">	
<report>
<title>အမျိုးသားလွှတ်တော် အစိုးရ၏အာမခံချက်များ၊ ကတိများနှင့်တာဝန်ခံချက်များ စိစစ်ရေး ကော်မတီ၏ ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေးတွင် အမျိုးသား လွှတ်တော်ကိုယ်စားလှယ်များမှ မေးမြန်းခဲ့သည့်မေးခွန်းများ၊ အဆိုများ၊ ကြယ်ပွင့်မပြမေးခွန်း များနှင့် ပထမပုံမှန်မှ ဆဋ္ဌမပုံမှန်အထိ ဆောင်ရွက်ဆဲ၊ ဆောင်ရွက်ရန်ကျန် ကြယ်ပွင့်ပြ မေးခွန်း များ၊ အဆိုများနှင့် စပ်လျဉ်းသည့်အစီရင်ခံစာကို အမျိုးသားလွှတ်တော်သို့ဖတ်ကြား တင်သွင်းခြင်း</title>
<speech type="speaker">အစီအစဉ်(၁၄)ကို ဆောင်ရွက်မှာဖြစ်ပါတယ်။ အမျိုးသား လွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ၏ ပထမအကြိမ်အမျိုးသားလွှတ်တော် သတ္တမပုံမှန် အစည်းအဝေး တွင် အမျိုးသားလွှတ်တော် ကိုယ်စားလှယ်များမှ မေးမြန်းခဲ့သည့်မေးခွန်းများ၊ အဆိုများ၊ ကြယ်ပွင့် မပြမေးခွန်းများ၊ ပထမပုံမှန်မှ ဆဋ္ဌမပုံမှန်အထိ ဆောင်ရွက်ဆဲ၊ ဆောင်ရွက်ရန်ကျန် ကြယ်ပွင့်ပြ မေးခွန်းများ၊ အဆိုများနှင့် စပ်လျဉ်းတဲ့ အစီရင်ခံစာကို အမျိုးသားလွှတ်တော်သို့ ပေးပို့ထား ပါတယ်။ ယခု အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီက အစီရင်ခံစာကို ဖတ်ကြားတင်သွင်းဖို့ ဖြစ်ပါတယ်</speech>
<speech><mp id="56">ဦးသိန်းလှိုင် (အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီဝင်)</mp>လေးစားရပါသော အမျိုးသားလွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် အမျိုးသား လွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ ဦးစွာ ဂါရဝပြု နှုတ်ခွန်း ဆက်သအပ်ပါတယ်။ ကျွန်တော်ကတော့ အမျိုးသားလွှတ်တော်၊ အစိုးရ၏ အာမခံချက်များ၊ ကတိ များနှင့် တာဝန်ခံချက်များ စိစစ်ရေးကော်မတီမှ ကော်မတီဝင်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၈) အမျိုးသားလွှတ်တော်ကိုယ်စားလှယ် ဦးသိန်းလှိုင် ဖြစ်ပါတယ်။ အမျိုးသားလွှတ်တော်၊ အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ ပထမအကြိမ် အမျိုးသားလွှတ်တော် သတ္တမပုံမှန် အစည်းအဝေးတွင် မေးမြန်း ခဲ့သည့်မေးခွန်းများ၊ တင်သွင်းခဲ့သည့် အဆိုများ၊ ပေးပို့ခဲ့သည့် ကြယ်ပွင့်ပြ မေးခွန်းများနှင့် ပထမအကြိမ်မှ ဆဋ္ဌမအကြိမ်အထိ ပုံမှန်အစည်းအဝေးများမှာ ဆောင်ရွက်ဆဲ၊ ဆောင်ရွက်ရန် ကျန်ရှိသည့် ကြယ်ပွင့်ပြမေးခွန်း၊ အဆိုများနှင့် စပ်လျဉ်းသည့်အစီရင်ခံစာကို ကော်မတီ၏ ကိုယ်စား ဖတ်ကြားတင်သွင်းသွားမှာ ဖြစ်ပါတယ်။ အစီရင်ခံစာကို စာနှင့်လည်းကောင်း၊ CD နှင့် လည်းကောင်း၊ လွှတ်တော်ကိုယ်စားလှယ်ကြီးများကို ဖြန့်ဝေထားပြီး ဖြစ်တဲ့အတွက် အစီရင်ခံစာကို ကောက်နုတ် ဖတ်ကြား တင်သွင်းသွားမှာ ဖြစ်ပါတယ်။ ကျွန်တော့်အနေနဲ့ နိဒါန်းအပိုဒ်(၃)ကစပြီး ဖတ်ကြားတင်သွင်းပါ့မယ်။ အပိုဒ် (၃) ၂၀ - ၂-၂၀၁၂ ရက်နေ့ ပထမအကြိမ် အမျိုးသားလွှတ်တော် တတိယပုံမှန် အစည်းအဝေး ဆဋ္ဌမနေ့ အစည်းအဝေးတွင် အမျိုးသားလွှတ်တော်၊ အစိုးရ၏ အာမခံချက်များ၊ ကတိများနှင့် တာဝန်ခံချက် များ စိစစ်ရေးကော်မတီ၏ အစီရင်ခံစာတင်သွင်းစဉ် အမျိုးသားလွှတ်တော် ဥက္ကဋ္ဌက အောက်ပါ အတိုင်း လမ်းညွှန် ခဲ့ပါသည် - (က) ကြယ်ပွင့်မပြမေးခွန်းများ ကျန်ရှိခြင်းမရှိအောင် ကော်မတီမှ အမျိုးသားလွှတ်တော် ရုံးအဖွဲ့နှင့် ညှိနှိုင်းစာရင်း ကောက်ယူမှတ်တမ်းတင်ရန်၊ (ခ) သက်ဆိုင်ရာ ကိုယ်စားလှယ်များ၏ မေးမြန်းချက်များအရ ပြည်ထောင်စု ဝန်ကြီးများက အာမခံချက်၊ ကတိပြုချက်များအပေါ် ဘဏ္ဍာငွေ ခွဲဝေလျာထားချက်များတွင် ပါပါ စိစစ်ရန်၊ (ဂ) အမျိုးသားလွှတ်တော်၏ ကော်မတီများမှ ယခုကဲ့သို့ ဆောင်ရွက်ချက်များကို မိမိတို့ (မဲဆန္ဒနယ်အလိုက် ပြည်သူများသိအောင် ချပြရှင်းလင်းရန်တို့ ဖြစ်ပါတယ်။ ရည်ရွယ်ချက် ၄။ ၂၅-၆-၂၀၁၃ မှ ၃၀-၈-၂၀၁၃ ထိ ကျင်းပခဲ့သည့် ပထမအကြိမ် အမျိုးသားလွှတ်တော် သတ္တမပုံမှန် အစည်းအဝေးတွင် မေးမြန်းခဲ့သည့်မေးခွန်းများ၊ တင်သွင်းခဲ့သည့် အဆိုများအပေါ် ပြည်ထောင်စုဝန်ကြီးဌာနများနှင့် ပြည်ထောင်စုအဆင့်ဌာနများ၏ ဆောင်ရွက်ချက်များအား ပထမ အကြိမ် အမျိုးသားလွှတ်တော် အဋ္ဌမပုံမှန်အစည်းအဝေးသို့ အစီရင်ခံတင်ပြရန် ဖြစ်ပါတယ်ော်မတီ၏ဆောင်ရွက်ချက်များ ၅။ ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေးကို ၂၅-၆-၂၀၁၃ မှ ၃၀-၈-၂၀၁၃ ထိ ကျင်းပခဲ့ပါသည်။ ၎င်းအစည်းအဝေးတွင် လွှတ်တော်ကိုယ်စားလှယ်များမှ မေးခွန်းများ မေးမြန်းခြင်း၊ အဆိုများတင်သွင်းခြင်း၊ ကိုယ်စားလှယ်များမှ ကြယ်ပွင့်မပြမေးခွန်းများ ပေးပို့မေးမြန်းခြင်းနှင့် စပ်လျဉ်း၍ ကော်မတီမှ မှတ်တမ်းတင်ဆောင်ရွက်ခဲ့ပါသည်။ ကော်မတီ အနေဖြင့် သတ္တမပုံမှန်အစည်းအဝေးပြီးနောက် အစီရင်ခံစာအား အောက်ပါအတိုင်း အပိုင်း(၃) ပိုင်းဖြင့် ပြုစုတင်ပြအပ်ပါသည် - (က) အပိုင်း(၁) - ပထမအကြိမ် အမျိုးသားလွှတ်တော် သတ္တမပုံမှန် အစည်းအဝေးတွင်မေးမြန်းခဲ့သည့် ကြယ်ပွင့်ပြ မေးခွန်းများအနက် ကတိဖြစ်ပေါ်ခဲ့သည့်မေးခွန်းများ၊ အတည်ပြုခဲ့သည့်အဆိုများနှင့် စပ်လျဉ်း၍ ဝန်ကြီးဌာန များနှင့် ပြည်ထောင်စုအဆင့် အဖွဲ့အစည်းဝင်များမှ ပြန်လည်ဖြေကြား ချက်များနှင့် ဆောင်ရွက်ချက်များ၊ (ခ) အပိုင်း(၂) - ပထမအကြိမ် အမျိုးသားလွှတ်တော် သတ္တမပုံမှန် အစည်းအဝေးတွင်စာဖြင့် မေးမြန်းခဲ့သည့် ကြယ်ပွင့်မပြ မေးခွန်းများအနက် ကတိဖြစ်ပေါ် ခဲ့သည့်မေးခွန်းများနှင့် စပ်လျဉ်း၍ ဝန်ကြီးဌာနများနှင့် ပြည်ထောင်စု အဆင့်အဖွဲ့ အစည်းဝင်များမှ ပြန်လည်ဖြေကြားချက်များနှင့် ဆောင်ရွက်ချက်များ၊ (ဂ)အပိုင်း(၃) - ပထမ၊ ဒုတိယ၊ တတိယ၊ စတုတ္ထ၊ ပဉ္စမနှင့် ဆဋ္ဌမပုံမှန် အစည်းအဝေးများတွင် မေးမြန်းခဲ့သည့် ကြယ်ပွင့်ပြမေးခွန်းများ၊ အတည်ပြု ခဲ့သည့် အဆိုများနှင့် စပ်လျဉ်း၍ ဝန်ကြီးဌာနများနှင့် ပြည်ထောင်စု အဆင့် အဖွဲ့အစည်းဝင်များမှ ဆောင်ရွက်ဆဲ၊ ဆောင်ရွက်ရန်ကျန်မေးခွန်းများနှင့် အဆိုများ ဒီအပိုင်း(၃)ပိုင်းရဲ့ ဆောင်ရွက်ချက်များနဲ့ စပ်လျဉ်းပြီး ကျွန်တော်တို့ Power Point ဖြင့် လည်းကောင်း၊ ကျွန်တော်တို့ စာများ၊ CD များ ဖြန့်ဝေထားပြီးဖြစ်တဲ့အတွက် အသေးစိတ် မဖတ် ကြားတော့ဘဲနဲ့ ကျွန်တော်တို့ ကော်မတီရဲ့ စစ်ဆေးတွေ့ရှိချက်ကို ဆက်လက်ဖတ်ကြားမှာ ဖြစ်ပါတယ်။ ကော်မတီ၏စိစစ်တွေ့ရှိချက် ၈။ ကော်မတီ၏ စိစစ်တွေ့ရှိချက်များမှာ အောက်ပါအတိုင်းဖြစ်ပါသည် - (က) ပထမအကြိမ် အမျိုးသားလွှတ်တော် သတ္တမပုံမှန်အစည်းအဝေးတွင် ကြယ်ပွင့်ပြ မေးခွန်းပေါင်း (၁၃၅) ခုနှင့် ကြယ်ပွင့်မပြမေးခွန်းပေါင်း (၂၄၆)ခု၊ စုစုပေါင်း (၃၈၁)ခု မေးမြန်းခဲ့ပြီး ပြည်ထောင်စုဝန်ကြီးဌာနများနှင့် ပြည်ထောင်စုအဆင့်အဖွဲ့အစည်းများမှ ဖြေကြားခဲ့ကြောင်း တွေ့ရှိရပါသည်။ (ခ) ကြယ်ပွင့်ပြမေးခွန်းပေါင်း (၁၃၅)ခုနှင့် စပ်လျဉ်း၍ ပြည်ထောင်စုဝန်ကြီးဌာနများနှင့် ပြည်ထောင်စုအဆင့်အဖွဲ့အစည်းများ၏ ဖြေကြားချက်များအရ ကတိကဝတ်ဖြစ်ပေါ် ခဲ့သည့်မေးခွန်းပေါင်း(၆၄)ခုတွင် ဆောင်ရွက်ပြီးစီးမှု(၁၂)ခု၊ ဆောင်ရွက်ဆဲ(၅၂)ခုနှင့် ကတိကဝတ် မဖြစ်ပေါ်ခဲ့သော မေးခွန်းပေါင်းမှာ (၇၁)ခု ဖြစ်ပါသည်။ (ဂ) ကြယ်ပွင့်မပြမေးခွန်းပေါင်း (၂၄၆)ခုနှင့်စပ်လျဉ်း၍ ပြည်ထောင်စုဝန်ကြီးဌာနများနှင့် ပြည်ထောင်စုအဆင့်အဖွဲ့အစည်းများ၏ ဖြေကြားချက်များအရ ကတိကဝတ်ဖြစ်ပေါ် ခဲ့သည့်မေးခွန်းပေါင်း (၁၂၉)ခုတွင် ဆောင်ရွက်ပြီးစီးမှု(၃၂)ခု၊ ဆောင်ရွက်ဆဲ(၉၇)ခု နှင့် ကတိကဝတ် မဖြစ်ပေါ်ခဲ့သော မေးခွန်းပေါင်း(၁၁၇)ခုဖြစ်ပါသည်။ (ဃ) တင်သွင်းခဲ့သော အဆိုပေါင်း (၁၂)ခုရှိသည့်အနက် လွှတ်တော်က အဆို(၁၂)ခုအား အတည်ပြုခဲ့ကြောင်း စိစစ်တွေ့ရှိရပါသည်။ (င) အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီသည် လွှတ်တော်ကိုယ်စားလှယ်များက မေးမြန်းခဲ့သည့် ကြယ်ပွင့်ပြ မေးခွန်းနှင့် ကြယ်ပွင့်မပြမေးခွန်းများအပေါ် ပြည်ထောင်စုအဆင့် အဖွဲ့အစည်းပင် များက ပြန်လည်ဖြေကြားသည့် အဖြေများတွင် လတ်တလော ဘတ်ဂျက်နှစ်အတွင်းဆောင်ရွက်ပေးနိုင်ခြင်းရှိသကဲ့သို့၊ အချို့မှာ လာမည့်(၅)နှစ်စီမံကိန်း ဘတ်ဂျက်များ တွင် ထည့်သွင်းလျာထား ဆောင်ရွက်ရသည်များလည်း ရှိပါသည်။ သက်ဆိုင်ရာ ဘတ်ဂျက်တွင်ပါဝင်ခြင်း ရှိ/မရှိ လွှတ်တော်ကိုယ်စားလှယ်များကလည်း ထပ်မံနှိုးဆော် သတိပေးစိစစ်ရန် လိုအပ်သကဲ့သို့ မိမိတို့ကော်မတီကလည်း ကတိကဝတ်ဖြစ်မှုအပေါ်မူတည်၍ စိစစ် ဆောင်ရွက်လျက်ရှိပါသည်။ (စ) ကော်မတီမှ လွှတ်တော်ကိုယ်စားလှယ်များ၏ မေးခွန်းများထဲမှာ သက်ဆိုင်ရာဝန်ကြီးဌာနများ၏ ဘတ်ဂျက်တွင် ပါဝင်ခြင်းမရှိသော မေးခွန်းများကို ကျွန်တော်တို့ ဒီမှာစာနဲ့ တင်ပြထားပြီး ဖြစ်ပါတယ်။ ကျွန်တော် အသေးစိတ် မဖတ်တော့ပါဘူး။ ကျွန်တော်တို့ (၈)ဦး ဖြစ်ပါတယ်။ အဲဒီ(၈)ဦးဟာ ကျွန်တော်တို့ ကတိကဝတ် ဖြစ်သော်လည်း ဘတ်ဂျက်မှာမပါတဲ့မေးခွန်းများ ဖြစ်ပါတယ်။ ဒါကြောင့်မို့ ကျွန်တော်တို့ ပြည်ထောင်စု ဝန်ကြီးမှ ၂၀၁၃-၂၀၁၄ ဘဏ္ဍာရေးနှစ်အတွင်း ထည့်သွင်း လျာထားပြီး၊ ခွင့်ပြုပါက ဆောင်ရွက်ပေးမည်ဟု ရှင်းလင်းဖြေကြားခဲ့သော်လည်း ၂၀၁၃-၂၀၁၄ ဘဏ္ဍာရေးနှစ်တွင် ဘတ်ဂျက် လျာထားတင်ပြ တောင်းခံထားခြင်း မရှိကြောင်း စိစစ် တွေ့ရှိရသဖြင့်သက်ဆိုင်ရာ ပြည်ထောင်စုဝန်ကြီးဌာနများနှင့် ညှိနှိုင်း ဆောင်ရွက်လျက် ရှိပါတယ်။ ကော်မတီ၏သုံးသပ်ချက် ၉။ ကော်မတီ၏ သုံးသပ်ချက်များမှာ အောက်ပါအတိုင်းဖြစ်ပါသည် - (က) လွှတ်တော်ကိုယ်စားလှယ်များ၏ မေးခွန်းများ မေးမြန်းခြင်းနှင့် အဆိုများ တင်သွင်းခြင်းအပေါ် သက်ဆိုင်ရာ ဝန်ကြီးဌာနအချို့မှ ယခင်က ဖြေကြားချက်များမှာ တိကျ ရေရာမှု မရှိခြင်း၊ ဝန်ကြီးဌာန၏ တစ်နိုင်ငံလုံး အတိုင်းအတာအရ ဆောင်ရွက်ပြီးသည့်Data များကို ဖတ်ကြား ရှင်းလင်းနေခြင်းတို့ကြောင့် အချိန်ကုန်ပြီး လိုရင်း မရောက် ဖြစ်ခဲ့ရာမှ ယခုအခါ လိုရင်းတိုရှင်း ထိမိသော အဖြေများနှင့်အတူ ဆောင်ရွက် လာကြောင်း တွေ့ရှိရပါတယ်။ သို့သော် လွှတ်တော်ကိုယ်စားလှယ်များ၏ မေးခွန်းများနှင့် အဆိုများအပေါ် အချို့ဝန်ကြီးဌာနများအနေဖြင့် ဖြေကြားချက်အရ ကတိကဝတ် ဖြစ်ခဲ့ပြီး ဖြစ်သော်လည်း၊ လက်တွေ့ အကောင်အထည်ဖော် ဆောင်ရွက်ချက်များနှောင့်နှေးမှု ရှိနေခြင်းနှင့် ကတိကဝတ်နှင့် ကိုက်ညီမှု မရှိသည်များလည်း ဖြစ်ပေါ်လျက် ရှိသည့်အပြင် မေးခွန်းများ၊ အဆိုများအပေါ် ကတိကဝတ်ပေးခဲ့ပြီး လက်တွေ့ဆောင်ရွက်ချက်များမှာ လွှတ်တော်ကိုယ်စာလှယ်များနှင့် မဲဆန္ဒရှင်များ ဆန္ဒပြည့်ဝမှု မရှိသည်များကိုလည်း တွေ့ရှိရပါသည်။ ထို့ကြောင့် ကော်မတီအနေဖြင့် ဝန်ကြီးဌာန များနှင့် ဆက်လက် ညှိနှိုင်းတွန်းအားပေး ဆောင်ရွက်သွားမည် ဖြစ်သည့်အပြင်၊ ကော်မတီ၏ တာဝန်များ၊ ကတိများနှင့် စပ်လျဉ်း၍ ထိရောက်မှန်ကန်စွာ ဆောင်ရွက် ထားခြင်း ရှိ/မရှိ စိစစ်နိုင်ရေးအတွက် အဖွဲ့(၄)ဖွဲ့ ခွဲ၍ လိုအပ်သည့် နေရာဒေသများသို့ သွားရောက်စိစစ်ရန် စီစဉ်ဆောင်ရွက်လျက် ရှိပါသည်။ (ခ) လွှတ်တော်ကိုယ်စားလှယ်များ၏ တင်ပြချက်များသည် ပြည်သူများ အမှန်တကယ်လိုအပ်ချက်များ၊ ခံစားချက်များဖြစ်သည့်အတွက် သက်ဆိုင်ရာ ဝန်ကြီးဌာနများက အမြန် ဆောင်ရွက်ပေးမှသာ ပြည်သူများက လွှတ်တော်ကိုယ်စားလှယ်များအား ယုံကြည်လာမည် ဖြစ်သကဲ့သို့ လွှတ်တော်နှင့် နိုင်ငံတော်အစိုးရအပေါ် ယုံကြည် အားကိုး လာမည် ဖြစ်ပါသည်။ လွှတ်တော်ကိုယ်စားလှယ်များ၏ မေးခွန်းများအပေါ် သက်ဆိုင်ရာဝန်ကြီးဌာနများက ဖြေကြားချက်များတွင် လာမည့် ဘဏ္ဍာနှစ် ၂၀၁၃ - ၂၀၁၄ တွင် တင်ပြတောင်းခံပြီး ရန်ပုံငွေရရှိလာပါက ဆောင်ရွက်ပေးမည်ဟု ကတိကဝတ်ပြုခဲ့သော်လည်း ဘတ်ဂျက်တွင် တင်ပြတောင်းခံမှုပင် ပါဝင်မလာ သည် များကိုလည်း စိစစ်တွေ့ရှိရပါသည်။ ကတိဖြစ်ခဲ့သော မေးခွန်းများနှင့် ပတ်သက်၍ ဝန်ကြီးဌာနများနှင့် ပြည်ထောင်စုအဆင့်ဌာနများ၏ ဖြေကြားချက်များကို လေ့လာ ရာတွင် ဘတ်ဂျက်တောင်းခံ၍ ဘတ်ဂျက်ရရှိပါက ဆောင်ရွက်ပေးမည် ဖြစ်ကြောင်း ဖြေကြားချက်များမှာ အများဆုံးဖြစ်ပါသည်။ အတည်ပြု အဆိုများနှင့် ပတ်သက်၍ဥပဒေကြမ်း ရေးဆွဲရန်ကျန်သည့် လုပ်ငန်းများမှာ အများဆုံးဖြစ် ပါသည်။ (ဂ) အချို့မေးခွန်းများမှာ သက်ဆိုင်ရာဝန်ကြီးဌာနများက လွှတ်တော်တွင် ဖြေကြားရုံဖြင့်မလုံလောက်ဘဲ အများပြည်သူများ သိရှိနိုင်စေရန် လိုအပ်သောအချက်များကို သတင်းမီဒီယာများမှတစ်ဆင့် ထုတ်ပြန်အသိပေးသင့်ကြောင်းလည်း တွေ့ရှိရပါတယ်။ အမျိုးသားလွှတ်တော်ဆိုင်ရာ နည်းဥပဒေများ ပုဒ်မ ၁၂၂ တွင် “နိုင်ငံသားများအတွက် အကျိုးဖြစ်ထွန်းစေမည့် မေးခွန်းများဖြစ်သည်ဟု ဥက္ကဋ္ဌက သတ်မှတ်သော မေးခွန်း များနှင့် ဖြေကြားချက်များကို နိုင်ငံတော်ပြန်တမ်းတွင် ထည့်သွင်းနိုင်သည်” ဟု ပြဋ္ဌာန်းထားသဖြင့် အမျိုးသားလွှတ်တော် ဥက္ကဋ္ဌက နိုင်ငံတော်ပြန်တမ်း တွင် ထည့်သွင်းထုတ်ပြန်ရန်နှင့် နေ့စဉ်ထုတ် သတင်းစာများတွင် အပြည့်အစုံ ရေးသားဖော်ပြရန် ဆုံးဖြတ်ခဲ့ခြင်းကြောင့် လွှတ်တော်နှင့် အစိုး၏ဆောင်ရွက်ချက်များကို ပြည်သူများမှ ပိုမို၍ ထင်သာမြင်သာ ရှိစေခဲ့ပါသည်။ (ဃ) လွှတ်တော်ကိုယ်စားလှယ်များအနေဖြင့်လည်း မိမိတို့ မေးမြန်းချက်များအပေါ်သက်ဆိုင်ရာ ဝန်ကြီးဌာနများ၏ ကတိကဝတ်အရ သတ်မှတ်ကာလအတွင်း အရည်အသွေး ကိုက်ညီစွာ ပြီးမြောက်မှု မရှိခြင်း၊ ပြီးမြောက်ပါသော်လည်း ပြည့်စုံမှု မဖြစ်ခြင်းတို့နှင့် စပ်လျဉ်း၍ ဤကော်မတီသို့ ဆက်သွယ်အကြံပြု အသိပေးခြင်းဖြင့် ပူးပေါင်း ဆောင်ရွက်နိုင်ပါကြောင်း ဖိတ်ခေါ် တင်ပြအပ်ပါသည်။ နိဂုံး၁၀။ (က) အမျိုးသားလွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေး ကော်မတီအနေဖြင့် အမျိုးသားလွှတ်တော် နည်းဥပဒေများ၏ နည်းဥပဒေ ၇၁ ပါ ပြဋ္ဌာန်းချက်များအရလည်းကောင်း၊ အမျိုးသားလွှတ်တော်မှ သတ်မှတ်ပေးသည့်ကော်မတီ၏ လုပ်ငန်းတာဝန်များအရလည်းကောင်း တိကျစွာလိုက်နာပြီး ဆက်လက် စိစစ် ဆောင်ရွက်သွားမည်ဖြစ်ပါသည်။ အားလုံး ကျေးဇူးတင်ပါတယ် ခင်ဗျား။</speech>
<title>အမျိုးသားလွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ၏ အစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များ ရှိလျှင်အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသား လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီရဲ့ အစီရင်ခံစာနှင့် စပ်လျဉ်း၍ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက နဝမအကြိမ် အမျိုးသားလွှတ်တော် ပုံမှန်အစည်းအဝေး စတင်ကျင်းပသည့်နေ့ (၁၆၀၀) နာရီအတွင်း အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်</speech>
</report>
<report>
<title>အမျိုးသားလွှတ်တော် ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီ၏ ကချင်ပြည်နယ်ရှိ ဒုက္ခသည်စခန်းများအား ကူညီထောက်ပံ့ရေးကိစ္စများ ဆောင်ရွက်မှုခရီးစဉ်အစီရင်ခံစာ (၂/၂၀၁၃)ကို လွှတ်တော်သို့ ဖတ်ကြားတင်သွင်းခြင်း</title>
<speech type="speaker">အစီအစဉ်(၁၆) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ အမျိုးသားလွှတ်တော် ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီက ကချင်ပြည်နယ်ရှိ ဒုက္ခသည်စခန်းများအား ကူညီထောက်ပံ့ရေးကိစ္စများ ဆောင်ရွက်မှု ခရီးစဉ် အစီရင်ခံစာ (၂/၂၀၁၃)ကို လွှတ်တော်သို့ ဖတ်ကြားတင်သွင်းဖို့ ဖြစ်ပါတယ်</speech>
<speech><mp id="6">ဦးဖေသောင်း(ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီ)</mp>လေးစားအပ်ပါသော ဥက္ကဋ္ဌကြီးနဲ့ ဒုတိယဥက္ကဋ္ဌကြီး၊ အမျိုးသားလွှတ်တော် ကိုယ်စားလှယ်များခင်ဗျား။ မင်္ဂလာအပေါင်းနဲ့ ခညောင်းကြပါစေလို့ ပဏာမ ဂါရဝပြုအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၆) အမျိုးသားလွှတ်တော် ကိုယ်စားလှယ် ဦးဖေသောင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အမျိုးသားလွှတ်တော် ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီရဲ့ ကချင်ပြည်နယ်ရှိ ဒုက္ခသည်စခန်းများကို ကူညီထောက်ပံ့ရေးကိစ္စ ဆောင်ရွက်မှု အစီရင်ခံစာ မှတ်တမ်းကို ကော်မတီဝင်ကိုယ်စား ကျွန်တော် ကချင်ပြည်နယ် ကိုယ်စားလှယ် ကော်မတီဝင်တစ်ဦးအနေဖြင့် တင်ပြသွားမှာ ဖြစ်ပါတယ်။ အစီရင်ခံစာများကို ကိုယ်စားလှယ်များထံ ဖြန့်ဝေထားပြီးဖြစ်တဲ့အတွက် ကောက်နှုတ်ချက်အားဖြင့် တင်ပြသွားမှာ ဖြစ်ပါတယ်။ အမျိုးသားလွှတ်တော် ကယ်ဆယ်ရေးနှင့်ဒုက္ခသည်များကူညီစောင့်ရှောက်ရေးကော်မတီ၏ | ကချင်ပြည်နယ်ရှိ ဒုက္ခသည်စခန်းများအား ကူညီထောက်ပံ့ရေးကိစ္စများဆောင်ရွက်မှု ခရီးစဉ်မှတ်တမ်း အစီရင်ခံစာနိဒါန်း၁။ အမျိုးသားလွှတ်တော်၊ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေးကော်မတီက အမျိုးသားလွှတ်တော်နှင့်အတူ ကချင်ပြည်နယ်၊ ဒုက္ခသည်စခန်းများရှိ ပြည်သူများအား ကူညီရန်အတွက် ၂၁-၉-၂၀၁၃ မှ ၂၃-၉-၂၀၁၃ရက်နေ့များမှာ ကချင်ပြည်နယ်သို့ ရောက်ရှိခဲ့ကြပါတယ်။ ခရီးစဉ်တွင်လိုက်ပါခဲ့ကြသူများ ၂။ ကချင်ပြည်နယ်၊ ဒုက္ခသည်စခန်းရှိ ပြည်သူများအားကူညီရန် သွားရောက်ခဲ့သော ခရီးစဉ် အမျိုးသားလွှတ်တော်ဥက္ကဋ္ဌဦးခင်အောင်မြင့်၊ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေး ကော်မတီဥက္ကဋ္ဌ ဒေါက်တာခင်ရွှေ နှင့် ကော်မတီအဖွဲ့ဝင်(၉)ဦး တို့က လိုက်ပါသွားကြပါတယ်။ ခရီးစဉ် တစ်လျှောက် လှုပ်ရှားဆောင်ရွက်မှုကို Power Point များဖြင့် ဆက်လက်တင်ပြသွားမှာ ဖြစ်ပါတယ်။၃။ အမျိုးသားလွှတ်တော်၊ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီ ဟာ ကော်မတီဥက္ကဋ္ဌ ဒေါက်တာခင်ရွှေ နှင့်အတူ ထောက်ပံ့ရေးပစ္စည်းများ၊ သတင်းသမားများ ပါဝင်လျက် ၂၁-၉-၂၀၁၃ ရက်နေ့က နံနက် (ဝ၆း၃၀) နာရီအချိန်မှာ ရန်ကုန်လေဆိပ်ကနေ ထွက်ခွာပြီး နေပြည်တော်လေဆိပ်ကို (ရး၃၀)အချိန် ရောက်ရှိခဲ့ပါတယ်။ နေပြည်တော်လေဆိပ်ရောက်ပြီး အမျိုးသားလွှတ်တော် ဥက္ကဋ္ဌနှင့် တာဝန်ရှိသူများကို တင်ဆောင်ပြီး နေပြည်တော်လေဆိပ်မှ ထွက်ခွာ ခဲ့ရာ ကချင်ပြည်နယ်၊ မြစ်ကြီးနားလေဆိပ်ကို (၁၉၅၀) မှာ ရောက်ရှိခဲ့ကြပါတယ်။ ၄။ ကချင်ပြည်နယ် မြစ်ကြီးနားလေဆိပ်မှာ အမျိုးသားလွှတ်တော်ဥက္ကဋ္ဌနှင့်အတူ လိုက်ပါ လာကြသော ပြည်ထောင်စုဝန်ကြီးဦးစိုးမောင်၊ ဒုတိယဝန်ကြီးဦးဘုန်းဆွေ၊ ဒေါက်တာအောင်မြတ်ဦး နှင့် အဖွဲ့ဝင်များ ကချင်ပြည်နယ်တာဝန်ခံ ပြည်သူ့လွှတ်တော်ကိုယ်စားလှယ် ဦးသိန်းဇော်၊ ပြည်နယ်ဝန်ကြီးချုပ် ဦးလဂျွန်ငန်ဆိုင်း၊ ပြည်နယ်လွှတ်တော်ဥက္ကဋ္ဌ ဦးရဝမ်ဂျုံး၊ မြောက်ပိုင်းတိုင်းစစ်ဌာနချုပ် ဒုတိယတိုင်းမှူး၊ လေတပ်စခန်းဌာနချုပ်မှူးများနဲ့ တိုင်းအဆင့်ဆင့်ရှိ တာဝန်ရှိသူများနှင့် ပြည်နယ် တိုင်းရင်းသားများ ရိုးရာအကအဖွဲ့များမှ ရိုးရာအကများဖြင့် ကြိုဆိုခဲ့ကြပါတယ်။ အဲဒီနောက် လေဆိပ်ကနေပြီးတော့မှ မြောက်ပိုင်းတိုင်းစစ်ဌာနချုပ် မလိခဧည့်ရိပ်သာကို ထွက်ခွာခဲ့ရာ မလိခ ဧည့်ရိပ်သာ ဧည့်ခန်းမှာ မြောက်ပိုင်းတိုင်းစစ်ဌာနချုပ် ဒုတိယတိုင်းမှူးရဲ့ လန်းဆန်းဖြင့် ဧည့်ခံပြီး နေ့လယ်စာကို မလိခဧည့်ရိပ်သာမှာ စားသုံးခဲ့ကြပါတယ်။ ၅။ နေ့လယ်(၁၂:၁၅) နာရီအချိန်မှာ မလိခဧည့်ရိပ်သာကနေပြီးတော့မှ ကချင်ပြည်နယ်၊ မြစ်ကြီးနား မြို့တော်ခန်းမကို ဥက္ကဋ္ဌကြီး ဦးဆောင်ပြီး ထွက်လာခဲ့ပါတယ်။ (၁၂း၃၀) နာရီအချိန်မှာ ရောက်ရှိပြီး မြို့တော်ခန်းမ၌ကျင်းပတဲ့ ဒေသခံပြည်သူများနှင့် တွေ့ဆုံပွဲအခမ်းအနားမှာ အမျိုးသား လွှတ်တော်ဥက္ကဋ္ဌက အဖွင့်အမှာစကား ပြောကြားခဲ့ပါတယ်။ ကချင်ပြည်နယ်အတွင်းရှိ ဒုက္ခသည် များအတွက် လှူဒါန်းပစ္စည်း ငွေကျပ်(၁၂၇၄.၅၆၅)သိန်းတန်ဖိုးရှိတဲ့ ထောက်ပံ့ရေး ပစ္စည်းများကို ကချင်ပြည်နယ် လူမှုရေးရာဝန်ကြီး ဒေါ်ဘောက်ဂျာ ထံသို့ ပေးအပ်လှူဒါန်းခဲ့ကြပါတယ်။ အဲဒီနောက် အမျိုးသားလွှတ်တော်ဥက္ကဋ္ဌအား ကချင်ပြည်နယ်ဝန်ကြီးချုပ် ဦးလဂ��ွန်ငန်ဆိုင်း က ကချင်ရိုးရာဝတ်စုံနဲ့ စလွယ်ကို ဂုဏ်ပြု ဆင်မြန်းပေးခဲ့ပါတယ်။ ဆက်လက်ပြီး နိုင်ငံတော် သမ္မတရုံး(၁) ဝန်ကြီး ဦးစိုးမောင်၊ ကချင်ပြည်နယ် ပြည်သူ့လွှတ်တော်ကိုယ်စားလှယ် ဦးသိန်းဇော် တို့က နှုတ်ခွန်းဆက်စကား ပြောကြားခဲ့ပြီး အမျိုးသားလွှတ်တော်၊ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီ ဥက္ကဋ္ဌက ထောက်ပံ့ပစ္စည်းများ ပို့ဆောင်မှု အခြေအနေနှင့် လာရောက် လှူဒါန်းရခြင်းနှင့် စပ်လျဉ်းပြီးတော့မှ ရှင်းလင်းပြောကြားခဲ့ပါတယ်။ အဲဒီနောက် ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌက ပြည်နယ်လူမှုရေးရာဝန်ကြီး ဒေါ်ဘောက်ဂျာ ထံသို့ ဒုက္ခသည်များအား လက်ခံပေးထားသော ဘုန်းကြီးကျောင်းနှင့် ခရစ်ယာန် ကျောင်းများအတွက် အလှူငွေကျပ်သိန်း(၆၀၀)ကို ပေးအပ်လှူဒါန်းခဲ့ပါတယ်။ ပြည်နယ်ဝန်ကြီးချုပ် ဦးလဂျွန်ငန်ဆိုင်း က လာရောက် လှူဒါန်းခြင်းအတွက် ကျေးဇူးတင် အမှာစကား ပြောကြားခြင်းနှင့် ကချင်ပြည်နယ်၏ အခြေအနေများကို တင်ပြခဲ့ပါတယ်။ အဲဒီနောက် ပြည်သူလူထု ထဲမှ ဒေါက်တာဦးတူးဂျာ က တက်ရောက်လာတဲ့ ပြည်သူ့ကိုယ်စား တင်ပြဆွေးနွေးခဲ့ပါတယ်။ အဲဒီ နောက် အမျိုးသားလွှတ်တော်ဥက္ကဋ္ဌက နိဂုံးချုပ်အမှာစကားပြောပြီး အခမ်းအနားကို (၁၄၁၅) နာရီ အချိန်မှာ ရုပ်သိမ်းခဲ့ပါတယ်။၆။ ဆက်လက်ပြီးတော့မှ အမျိုးသားလွှတ်တော် ဥက္ကဋ္ဌကြီးနှင့် အဖွဲ့များဟာ အစိုးရအဖွဲ့ ဝန်ကြီးများလိုက်ပါပြီး ၂၂-၉-၂၀၁၃ ရက်နေ့ နံနက်ပိုင်းမှာ ဝန်းသို ကျောင်းတိုက်ရှိ ဒုက္ခသည် စခန်းသို့ သွားရောက်ခဲ့ကြပါတယ်။ စခန်းမှာ အမျိုးသားလွှတ်တော်ဥက္ကဋ္ဌက အဖွင့်အမှာစကားပြောပြီး စခန်းမှတာဝန်ရှိသူများနှင့် ဒုက္ခသည် မိသားစုများကို ပစ္စည်းများ လှူဒါန်းခဲ့ကြပါတယ်။ ဆက်လက်၍ ဝန်းသိုကျောင်းတိုက်အတွက် အလှူငွေကျပ် သိန်း(၅၀)ကို အမျိုးသားလွှတ်တော် ဥက္ကဋ္ဌ က သာသနာတော်ထွန်းကားပြန့်ပွားရေးဦးစီးဌာန ညွှန်ကြားရေးမှူးချုပ် ဦးခိုင်အောင် ထံသို့ကော်မတီကိုယ်စား ပေးအပ်လှူဒါန်းခဲ့ပါတယ်။ ဆက်လက်၍ ဂျန်မိုင်ကောင်း ကယ်ဆယ်ရေး စခန်းသို့ ရောက်ရှိခဲ့ကြပါတယ်။ စခန်းရှိ တာဝန်ခံများနဲ့ မိသားစုများကို အလှူငွေနှင့် ပစ္စည်းများပေးအပ် လှူဒါန်းခဲ့ကြပါတယ်။ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီ ဥက္ကဋ္ဌက ဂျန်မိုင်ကောင်း (KBC) စခန်းအတွက် အလှူငွေ ကျပ်သိန်း(၅၀)ကို သင်းအုပ်ဆရာကြီး ဦးနော်တောင် ထံသို့ ပေးအပ်လှူဒါန်းခဲ့ပါတယ်။ ဒုက္ခသည်များကိုယ်စား စခန်းမှ တာဝန်ရှိသူ ဦးလဖန်ဇော်တောင် မှ ကျေးဇူးတင်စကား ပြန်လည် ပြောကြားခဲ့ခြင်း ဖြစ်ပါတယ်။ အဲဒီနောက် ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌက ပစ္စည်းများ စုဆောင်း ပို့ဆောင်မှုအခြေအနေနှင့် လှူဒါန်းရခြင်းအကြောင်းကို ရှင်းလင်းတင်ပြပြီး ဒုက္ခသည်များကို အဝတ် အထည်များ ဝတ်ဆင်ပေးခဲ့ကြပါတယ်။ ဆက်လက်၍ အမျိုးသားလွှတ်တော်ဥက္ကဋ္ဌနှင့်အဖွဲ့ ဟာ နန်းကွေ့ကျေးရွာ၊ စိန့်ယောဟန် ကယ်ဆယ်ရေးစခန်းကို ရောက်ရှိခဲ့ကြပါတယ်။ အဝတ်အထည်နှင့်ပစ္စည်းများကို ဒုက္ခသည်များသို့ ပေးအပ်လှူဒါန်းခဲ့ပြီး ကယ်ဆယ်ရေးနှင့် ဒုက္ခသည်များကူညီစောင့်ရှောက်ရေး ကော်မတီဥက္ကဋ္ဌက စိန့်ယောဟန် ဘုရားကျောင်းအတွက် အလှူငွေ ကျပ်သိန်း(၅၀)ကို အသင်းတော်မှ တာဝန်ရှိသူ တစ်ဦးထံသို့ ပေးအပ်လှူဒါန်းခဲ့ပါတယ်။ ဒုက္ခသည်များကိုယ်စား စခန်းမှတာဝန်ရှိသူ ဦးဒေနန်း မှ ကျေးဇူးတင် အမှာစကား ပြန်လည်ပြောကြားခဲ့ပါတယ်။ ကယ်ဆယ်ရေးနှင့် ဒုက္ခသည်များ ကူညီ စောင့်ရှောက်ရေးကော်မတီဥက္ကဋ္ဌက လာရောက်လှူဒါန်းရခြင်းအကြောင်းကို ပြန်လည်ရှင်းလင်းခဲ့ ပါတယ်။ ၇။ အမျိုးသားလွှတ်တော်ဥက္ကဋ္ဌကနှင့် အဖွဲ့ဟာ နေ့လယ်ပိုင်း ဝိုင်းမော်မြို့နယ် သာဂရ ဘုန်းတော်ကြီးကျောင်းတိုက်ကို ဒုက္ခသည်များစခန်းရှိရာကို သွားခဲ့ကြပါတယ်။ ကချင်ပြည်နယ် ပြည်သူ့လွှတ်တော်ကိုယ်စားလှယ် ဦးသိန်းဇော်၊ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေး ကော်မတီဥက္ကဋ္ဌနှင့် ကချင်ပြည်နယ် အမျိုးသား လွှတ်တော်ကိုယ်စားလှယ် ဦးခက်ထိန်နန် တို့က အမှာ စကားများ ပြောကြားခဲ့ကြပါတယ်။ ဆက်လက်ပြီးတော့မှ အလှူငွေ ပစ္စည်းနှင့် အဝတ်အထည်များကို စခန်းရှိ ဒုက္ခသည်များထံ ပေးအပ်လှူဒါန်းခဲ့ကြပါတယ်။ အဲဒီနောက် သာဂရ ဘုန်းကြီးကျောင်းအတွက် ငွေကျပ်သိန်း(၅၀)ကို ကယ်ဆယ်ရေးနှင့် ဒုက္ခသည်များကူညီစောင့်ရှောက်ရေးကော်မတီဥက္ကဋ္ဌက ဘုန်းတော်ကြီးကျောင်း ဂေါပကအဖွဲ့မှ တာဝန်ရှိသူ တစ်ဦးထံ ပေးအပ်လှူဒါန်းခဲ့ပြီး ဒုက္ခသည်များကိုယ်စား ဒုက္ခသည်တစ်ဦးက ကျေးဇူးတင် အမှာစကား ပြန်လည် ပြောကြားခဲ့ပါတယ်။ ၈။ ဆက်လက်ပြီးတော့မှ အမျိုးသားလွှတ်တော်ဥက္ကဋ္ဌကြီးနှင့်အဖွဲ့များဟာ ဝိုင်းမော်မြို့နယ် မိုင်းနားစိန့်ဂျိုးဇက် စခန်းသို့ ရောက်ရှိခဲ့ကြပါတယ်။ သမ္မတရုံး(၁) ဝန်ကြီး ဦးစိုးမောင်၊ ကယ်ဆယ် ရေးနှင့် ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌနှင့် ကချင်ပြည်နယ် ပြည်သူ့ လွှတ်တော်ကိုယ်စားလှယ် ဒေါ်နွဲဘူတို့က အမှာစကား အသီးသီးပြောကြား ခဲ့ကြပါတယ်။ ပစ္စည်းများကို ဒုက္ခသည်များထံ ပေးအပ်လှူဒါန်းခဲ့ပြီး ဆက်လက်ပြီးတော့မှ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီအဖွဲ့က စိန့်ဂျိုးဇက် ကျောင်းအတွက် ငွေကျပ် သိန်း(၅၀)ကို ကျောင်းတာဝန်ခံ ရောဘတ်လန်း ထံသို့ ပေးအပ်လှူဒါန်းခဲ့ပါတယ်။ ဒုက္ခသည်များ ကိုယ်စား တာဝန်ရှိသူတစ်ဦးမှ ကျေးဇူးတင်အမှာစကား ပြန်လည်ပြောကြားခဲ့ခြင်း ဖြစ်ပါတယ်။ ညနေပိုင်းတွင် အမျိုးသားလွှတ်တော်၊ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌနှင့်အဖွဲ့တို့ဟာ ဒုက္ခသည်စခန်းများသို့ သွားရောက်ပြီး လွန်(IDP) စခန်းအတွက် ငွေကျပ်သိန်း(၃၀)၊ စီကာပူ (IDP) စခန်းအတွက် ငွေကျပ်သိန်း(၂၀)နှင့် ဂျန်မိုင်ကောင်း (IDP) စခန်း အတွက် ငွေကျပ်(၁၅)သိန်းတို့ကို အသီးသီးပေးအပ်လှူဒါန်းပေးခဲ့ပါတယ်။ ၉။ ဆက်လက်ပြီးတော့မှ အမျိုးသားလွှတ်တော်ဥက္ကဋ္ဌနှင့်အဖွဲ့တို့ဟာ ၂၃-၉-၂၀၁၃ ရက်နေ့၊ နံနက်ပိုင်းမှာ မလိခရိပ်သာကနေထွက်ပြီး ဝန်းသိုကျောင်းတိုက် ဆရာတော်အား သွားရောက် ဖူးမျှော်ကြည်ညိုခဲ့ကြပါတယ်။ အမျိုးသားလွှတ်တော်ဥက္ကဋ္ဌကမှ လှူဖွယ်ပစ္စည်းများနှင့် နဝကမ္မ အလှူငွေ ကျပ်(၁၀)သိန်းကို လှူဒါန်းခဲ့ပါတယ်။ အဲဒီနောက် ကချင်ပြည်နယ်၊ ပြည်ထောင်စု ကြံ့ခိုင်ရေးနှင့် ဖွံ့ဖြိုးရေးရုံးတွင်၊ ပါတီဌာနချုပ်တွင် ပါတီအဖွဲ့ဝင်များနှင့် တွေ့ဆုံပွဲအခမ်းအနား တက်ရောက်ခဲ့ပါတယ်။ ပါတီရုံးချုပ်မှထွက်ခွာရာ မြစ်ကြီးနားလေဆိပ်ကို ရောက်ရှိပြီး ဗန်းမော်လေဆိပ်ကို ထွက်ခွာရာ မွန်းတည့် (၁၂းဝဝ)နာရီအချိန်တွင် ဗန်းမော်သို့ ရောက်ရှိခဲ့ပါတယ်။ ဆက်လက်ပြီးတော့မှ ဗန်းမော်ကနေ ဗန်းမော်မြို့နယ်အတွင်းမှာရှိတဲ့ ရိုးကြီး ကယ်ဆယ်ရေးစခန်းကို ဥက္ကဋ္ဌကြီး ဦးဆောင်ပြီးတော့မှ သွားရောက်ပြီး အလှူငွေနှင့် ပစ္စည်းများကို ပေးအပ်ခဲ့ပါတယ်။ အမျိုးသားလွှတ်တော်ဥက္ကဋ္ဌနှင့် အဖွဲ့ဝင်များက စခန်းတာဝန်ခံနှင့် ဒုက္ခသည်မိသားစုများသို့ ပေးအပ်ခဲ့ပြီး ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌမှ ရိုးကြီးကျောင်း ဂေါပကအဖွဲ့သို့ ရိုးကြီးကျောင်းအတွက် ငွေကျပ် သိန်း(၅၀)ကို ပေးအပ်လှူဒါန်းခဲ့ပြီး ဒုက္ခသည်များ ကိုယ်စား စခန်းမှတာဝန်ခံ ဦးမြင့်သိန်း က ကျေးဇူးတင် အမှာစကား ပြန်လည် ပြောကြားခဲ့ပါတယ်။ ၁၀။ အဲဒီနောက် အမျိုးသားလွှတ်တော်ဥက္ကဋ္ဌနှင့်အဖွဲ့တို့ဟာ ရောဘတ် စခန်းကို ရောက်ရှိခဲ့ ကြပြီး ပြည်နယ်တာဝန်ခံ ဦးသိန်းဇော် က ပြည်နယ်အခြေအနေကိုလည်းကောင်း၊ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌက ပစ္စည်းများ လာရောက်လှူဒါန်းရခြင်းကို လည်းကောင်း ပြောကြားခဲ့ပါတယ်။ ဆက်လက်၍ အမျိုးသားလွှတ်တော်ဥက္ကဋ္ဌနှင့်အဖွဲ့ဝင်များက ရောဘတ်နှစ်ခြင်း (IDP)စခန်းနှင့် နှစ်(၂၀၀၀) (IDP)စခန်းမှတာဝန်ရှိသူများနှင့် ဒုက္ခသည် မိသားစု များကို အလှူ ငွေနှင့် ပစ္စည်းများပေးအပ် လှူဒါန်းခဲ့ကြပါတယ်။ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေး ကော်မတီဥက္ကဋ္ဌက ရောဘတ်နှစ်ခြင်း (IDP) စခန်းအတွက် ငွေကျပ် သိန်း (၅၀)၊ နှစ်(၂၀၀၀) (IDP) စခန်းအတွက် ငွေကျပ်သိန်း(၅၀)တို့ကို စခန်းအသီးသီးမှ တာဝန်ခံများထံ ပေးအပ်လှူဒါန်းခဲ့ပြီး ရောဘတ်နှစ်ခြင်း (IDP)စခန်း တာဝန်ခံ သင်းအုပ်ဆရာကြီး ဦးနန်းဇိန်းတူးဂျာ မှ ကျေးဇူးတင်အမှာစကား ပြန်လည်ပြောကြားခဲ့ပါတယ်။ ဆက်လက်ပြီးတော့မှ အမျိုးသားလွှတ်တော် ဥက္ကဋ္ဌနှင့် အဖွဲ့ဝင်များ ဗန်းမော်ခရိုင်၊ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီ ရုံးချုပ်တွင် ပါတီ အဖွဲ့ဝင်များနှင့် တွေ့ဆုံဆွေးနွေးခဲ့ကြပါတယ်။ အဲဒီနောက် ဗန်းမော်လေဆိပ်မှ ထွက်ခွာရာ (၁၆၄၀)နာရီအချိန်တွင် နေပြည်တော်လေဆိပ်ကို ရောက်ရှိခဲ့ကြပါတယ်။ အမျိုးသား လွှတ်တော် ဥက္ကဋ္ဌနှင့် အဖွဲ့ဝင်များဟာ နေပြည်တော်မှာ ဆင်းခဲ့ပြီးတော့မှ ဆက်လက်ပြီး နေပြည်တော်မှ ရန်ကုန် လေဆိပ်သို့ ထွက်ခွာရာ (၁၈းဝဝ) နာရီအချိန်တွင် ရန်ကုန်လေဆိပ်ကို ရောက်ရှိ အခြေပြု ခဲ့ကြပါတယ်။ ၁၁။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များခင်ဗျား။ နိဂုံးအားဖြင့် တင်ပြရမယ်ဆိုရင် ကချင်ပြည်နယ်အတွင်းရှိ ဒုက္ခသည် များအား ကူညီလှူဒါန်းရန် သွားရောက်တဲ့ ခရီးစဉ်မှာ လိုအပ်သည်များကို လမ်းညွှန်မှုပေးခဲ့တဲ့ အမျိုးသားလွှတ်တော်ဥက္ကဋ္ဌ၊ နေထိုင်စားသောက်ရေးကိစ္စများကို ကြို တင် ဆောင်ရွက်ပေးထားတဲ့ မြောက်ပိုင်းတိုင်းစစ်ဌာနချုပ်မှ တာဝန်ရှိသူများ၊ ကချင်ပြည်နယ် ဆောင်ရွက်ရန်ကိစ္စကို ကြိုတင်စီမံ ထားပေးတဲ့ ပြည်သူ့လွှတ်တော်ကိုယ်စားလှယ်နှင့် ပြည်ထောင်စုငြိမ်းချမ်းရေးနဲ့ ဖော်ဆောင်ရေး က���ာ်မတီ ဒုတိယဥက္ကဋ္ဌ ဦးသိန်းဇော်၊ ပြည်နယ်ဝန်ကြီးချုပ် ဦးလဂျွန်ငန်ဆိုင်း၊ ပြည်နယ်လွှတ်တော် ဥက္ကဋ္ဌ ဦးရဝမ်း နှင့် အမျိုးသားလွှတ်တော်ကိုယ်စားလှယ် ဦးခက်ထိန်နန် တို့မှ ကျန်ရှိသော ဒုက္ခသည်များအား ကိုယ်တိုင်ကိုယ်ကျ လိုက်လံပေးဆောင်ခြင်းနှင့် အစမှအဆုံးအထိ ကူညီဆောင်ရွက်ပေးမှုများအားလည်းကောင်း၊ အမျိုးသားလွှတ်တော်နှင့် ပြည်သူ့လွှတ်တော်တို့မှ ဒေသခံ ကိုယ်စားလှယ်များ၊ ပြည်နယ်အစိုးရအဖွဲ့မှ ပုဂ္ဂိုလ်များ၊ ပြည်နယ်လွှတ်တော်မှ ကိုယ်စားလှယ် များနှင့် ကူညီဆောင်ရွက်ပေးကြသူအားလုံးကို အမျိုးသားလွှတ်တော်၊ ကယ်ဆယ်ရေးနှင့် ဒုက္ခသည် များ ကူညီစောင့်ရှောက်ရေးကော်မတီမှ အထူးပင်ကျေးဇူးတင်ရှိပါကြောင်း တင်ပြအပ်ပါတယ်။ ကချင်ပြည်နယ်ရှိ ဒုက္ခသည်များနှင့် ကူညီလှူဒါန်းမှုများကို မှတ်တမ်းတင်ရန်အတွက် အချိန်နှင့် တစ်ပြေးညီ သတင်းဖြန့်ချိရန်အတွက် မြဝတီရုပ်သံ၊ MRTV၊ SKYNET, UP TO DATE၊ ENVOY ဂျာနယ်၊ လျှပ်တစ်ပြက်ဂျာနယ်၊ STREET VIEW ဂျာနယ်၊ ပြည်ထောင်စုနေ့စဉ် သတင်းစဉ်တို့မှ Media (၁၅) ဦးတို့ကလည်း ခရီးစဉ်တွင် လိုက်ပါလာခဲ့ကြပါတယ်။ ၁၂။ ယခုခရီးစဉ်တွင် ဇေကမ္ဘာကုမ္ပဏီလိမိတက်ဥက္ကဋ္ဌ ဒေါက်တာခင်ရွှေမိသားစုတို့မှ ပစ္စည်း နှင့်သယ်ဆောင်စရိတ်တန်ဖိုးကျပ်(၁၂၇၄.၅၆၅)သိန်းနဲ့ AIR KBZ လေယာဉ်ငှားရမ်းခ အမေရိကန် ဒေါ်လာ(၄၂၀၀၀)၊ဒုက္ခသည်များအား ကူညီစောင့်ရှောက်ပေးသော ဘုန်းကြီးကျောင်းနှင့်ခရစ်ယာန် ဘုရားကျောင်းများအတွက် အလှူငွေစုစုပေါင်း ကျပ်သိန်းပေါင်း(၆၀၀) လှူဒါန်းခဲ့ပါတယ်။ အဲဒါကြောင့်မို့လို့ အမျိုးသားလွှတ်တော်၊ ကယ်ဆယ်ရေးနှင့်ဒုက္ခသည်များ ကူညီစောင့်ရှောက်ရေး ကော်မတီ မှ ကချင်ပြည်နယ်ရှိ ဒုက္ခသည်စခန်းများသို့ သွားရောက်လှူဒါန်းသည့် ခရီးစဉ်အတွက် အမျိုးသားလွှတ်တော်ဥက္ကဋ္ဌကြီးနှင့် လိုက်ပါကြသော ပြည်ထောင်စုသမ္မတရုံးဝန်ကြီး၊ ပြည်ထောင်စု အစိုးရ ဒုတိယဝန်ကြီးအဖွဲ့များ၊ Media အသီးသီးမှ ပုဂ္ဂိုလ်များနဲ့ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီဥက္ကဋ္ဌနဲ့အဖွဲ့များအားလုံးကို ကျွန်တော် ကော်မတီဝင် ကချင်ပြည်နယ် ကိုယ်စားလှယ်တစ်ယောက်အနေဖြင့် ကချင်ပြည်နယ် ဒုက္ခသည်များကိုယ်စား အထူးပဲ ကျေးဇူးတင်ရှိ ပါကြောင်း ပြောကြားလိုပါတယ်။ အမျိုးသားလွှတ်တော် ဥက္ကဋ္ဌကြီးနဲ့ ကော်မတီအဖွဲ့ဝင်များ မရောက်ရှိနိုင်ခဲ့တဲ့ ဒုက္ခသည်များစခန်းအတွက် ကယ်ဆယ်ရေးနှင့်ဒုက္ခသည်များ ကော်မတီအဖွဲ့မှ ကူညီထောက်ပံ့ ပစ္စည်းများအားလုံးအတွက် ကချင်ပြည်နယ် အမျိုးသား လွှတ်တော် ကိုယ်စားလှယ် ဦးခက်ထိန်နန် က ဦးဆောင်ပြီး ရွှေကူ၊ မံစီ၊ မိုးမောက်၊ ပူတာအို၊ မချမ်းဘော၊ ဖားကန့်မြို့နယ်များ နှင့် ရောက်ရန် ခက်ခဲပြီး ငြိမ်းချမ်းရေး မရရှိသေးတဲ့ ဒေသများကို ခရီးစဉ်မျိုးစုံဖြင့် လိုက်လံပြီး ကိုယ်တိုင်ကိုယ်ကျ စခန်းပေါင်း(၉၀)ကျော်နှင့် ဒုက္ခသည်များ (၄)သောင်းကျော် နီးပါးအတွက် သွားရောက် ကူညီလှူဒါန်းခဲ့သည့် အစီရင်ခံစာ နိဂုံးကို တင်ပြအပ်ပါတယ်။ အားလုံး ကျေးဇူးတင်ပါတယ်။ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီ၊</speech>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ အမျိုးသား လွှတ်တော်ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီရဲ့ ကချင်ပြည်နယ် ရှိ ဒုက္ခသည်စခန်းများအား ကူညီထောက်ပံ့ရေးကိစ္စများ ဆောင်ရွက်မှု အစီရင်ခံစာ (၂/၂၀၁၃)ကို လွှတ်တော်က မှတ်တမ်းတင်ကြောင်း ကြေညာပါတယ်။(ဩဘာသံများ)</speech>
</report>
</section>
<section value="Order">
<title>အမျိုးသားလွှတ်တော်ဥက္ကဋ္ဌက ပထမအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးဆောင်ရွက်ချက်များနှင့် စပ်လျဉ်း၍ ရှင်းလင်းပြောကြားခြင်းနှင့် နှုတ်ခွန်းဆက်စကား ပြောကြားခြင်း</title>
<speech type="speaker">အစီအစဉ်(၁၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ပထမအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးကို ၁-၁၀-၂၀၁၃ ရက်နေ့မှ ယနေ့ ၁၄-၁၁-၂၀၁၃ ရက်နေ့အတွင်း(၁၈)ရက် ကျင်းပပြုလုပ်ခဲ့ပါတယ်။ အဋ္ဌမပုံမှန် အစည်းအဝေး မှာ မေးခွန်းများ မေးမြန်းခြင်းနှင့် ဖြေကြားခြင်း၊ အဆိုများ၊ အစီရင်ခံစာများနှင့် ဥပဒေကြမ်းများကို တင်သွင်းခြင်း၊ ဆွေးနွေးခြင်းနှင့် အတည်ပြုခြင်းများကို ဆောင်ရွက်နိုင်ခဲ့ပါတယ် မေးခွန်းများ မေးမြန်းခြင်းကဏ္ဍတွင် လွှတ်တော်ကိုယ်စားလှယ်များက ကြယ်ပွင့်ပြမေးခွန်း (၅၈)ခုနှင့် ကြယ်ပွင့်မပြ မေးခွန်း (၁၉၅)ခု တို့ကို မေးမြန်းခဲ့ရာ သက်ဆိုင်ရာ ဝန်ကြီးဌာနများမှ ပြည်ထောင်စုအဆင့် အဖွဲ့အစည်းဝင်များက လွှတ်တော်တွင် နှုတ်ဖြင့်ဖြေကြားခြင်း၊ စာဖြင့် ပေးပို့ ဖြေကြားခြင်းများကို ဆောင်ရွက်ခဲ့ပါတယ်။ ကြယ်ပွင့်ပြမေးခွန်း (၂)ခုဟာ အမျိုးသား လွှတ်တော် ဆိုင်ရာ နည်းဥပဒေ ၁၂၂ အရ နိုင်ငံသားများအတွက် အကျိုးဖြစ်ထွန်းစေမည့် မေးခွန်းဖြစ်တယ်လို့ ဥက္ကဋ္ဌက သတ်မှတ်တဲ့အတွက် မေးခွန်းများနှင့် ဖြေကြားချက်များကို နိုင်ငံတော်ပြန်တမ်းနှင့် သတင်းစာ များတွင် ထည့်သွင်းခဲ့ပါတယ်။ အဆိုများ တင်သွင်းခြင်းကဏ္ဍတွင် လွှတ်တော်ကိုယ်စားလှယ် (၅)ဦးက ယမန်နေ့ အထိ အဆို (၉)ခု တင်သွင်းခဲ့ပါတယ်။ အဆို (၉)ခုအနက် ဆွေးနွေးပြီး အဆို(၃)ခု ရှိကာ အဆို(၂)ခု အတည်ပြုခဲ့ပြီး အဆို(၁)ခု မှတ်တမ်းတင်ခဲ့ပါတယ်။ ယနေ့ အဆုံးအဖြတ်ယူသည့် အဆို(၂)ခု အနက် အဆို(၁)ခု အတည်ဖြစ်ပြီး အဆို(၁)ခု မှတ်တမ်းတင်နိုင်ခဲ့တဲ့အတွက် စုစုပေါင်းအဆို (၃)ခု အတည် ဖြစ်ပြီး အဆို(၂)ခု မှတ်တမ်းတင်နိုင်ခဲ့ပါတယ်။ ဥပဒေကြမ်း တင်သွင်းခြင်းကဏ္ဍတွင် အမျိုးသားလွှတ်တော် အဋ္ဌမပုံမှန် အစည်းအဝေး တွင် စတင်ဆွေးနွေးနိုင်ရန် ပြည်ထောင်စုလွှတ်တော်က ပေးပို့သည့် ဥပဒေကြမ်းများနှင့် စပ်လျဉ်း၍ အမျိုးသားလွှတ်တော်ရဲ့ ဆောင်ရွက်ချက်များကို တင်ပြပါမယ်။ စားသုံးသူအကာအကွယ်ပေးရေး ဥပဒေကြမ်းကို အမျိုးသားလွှတ်တော်မှာ ၂-၇-၂၀၁၃ ရက်နေ့မှာ သက်ဆိုင်ရာပြည်ထောင်စုအဆင့် အဖွဲ့အစည်းဝင်က အဆိုတင်သွင်းခဲ့ပါတယ်။ အမျိုးသား လွှတ်တော်က ၁-၁၁-၂၀၁၃ ရက်နေ့မှာ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော် ဆိုင်ရာနည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ တိုင်းရင်းဆေးဝါး ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်မှာ ၂-၁၀-၂၀၁၃ ရက်နေ့မှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က အဆို တင်သွင်းခဲ့ ပါတယ်။ အမျိုးသားလွှတ်တော်က ၁၄-၁၀-၂၀၁၃ ရက်နေ့တွင် ပြင်ဆင်ချက်မရှိ အတည်ပြုပြီး အမျိုးသားလွှတ်တော်ဆိုင်ရာ နည်းဥပဒေ ၁၆၀ အရ ပြည်သူ့ လွှတ်တော်၌ ဆွေးနွေးနိုင်ရန် ပေးပို့ခဲ့ ပါတယ်။ အဆိပ်များ အက်ဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်မှာ ၂-၁၀-၂၀၁၃ ရက်နေ့တွင် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က အဆိုတင်သွင်းခဲ့ ပါတယ်။ အမျိုးသားလွှတ်တော်က ၁၄-၁၀-၂၀၁၃ ရက်နေ့တွင် ပြင်ဆင်ချက်မရှိ အတည်ပြုပြီး အမျိုးသားလွှတ်တော် ဆိုင်ရာနည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ ပါတယ်။ ပြည်ထောင်စုလွှတ်တော်ဆိုင်ရာ ဥပဒေကို ပြင်ဆင်သည့် ဥပဒေကြမ်းကို အမျိုးသား လွှတ်တော်တွင် ၂၈-၁၀-၂၀၁၃ ရက်နေ့၌ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ ဒေါက်တာ မြတ်ဉာဏစိုး(အတွင်းရေးမှူး၊ ဥပဒေကြမ်းကော်မတီ) က အဆိုတင်သွင်းခဲ့ပါတယ်။ အမျိုးသား လွှတ်တော်က ၁-၁၁-၂၀၁၃ ရက်နေ့တွင် ပြင်ဆင်ချက်များဖြင့် အတည်ပြုပြီး အမျိုးသားလွှတ်တော် ဆိုင်ရာနည်းဥပဒေ ၁၆၀ အရ ပြည်သူ့လွှတ်တော်၌ ဆွေးနွေးနိုင်ရန် ပေးပို့ခဲ့ပါတယ်။ ယင်း ဥပဒေကြမ်းနှင့်စပ်လျဉ်း၍ ပြည်သူ့လွှတ်တော်က ၁၃-၁၁-၂၀၁၃ ရက်နေ့တွင် ပြင်ဆင်ချက်များဖြင့် အတည်ပြု၍ ပြန်လည်ပေးပို့လာပါတယ်။ ယနေ့ ပြည်သူ့လွှတ်တော်ရဲ့ ပြင်ဆင်ချက်များကို အတည်ပြု ဆုံးဖြတ်ခဲ့ပြီးဖြစ်ပါတယ်။ ပြည်ထောင်စုအဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာဥပဒေကို ပြင်ဆင်သည့် ဥပဒေကြမ်း၊ - တိုင်းဒေသကြီး သို့မဟုတ် ပြည်နယ်အဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင် အယောင်များ ဆိုင်ရာဥပဒေကို ပြင်ဆင်သည့် ဥပဒေကြမ်း၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသဥက္ကဋ္ဌနှင့် အလုပ် အမှုဆောင်ကော်မတီဝင်များ၏ ချီးမြှင့်ငွေ၊ စရိတ်နှင့် အဆောင်အယောင်များ ဆိုင်ရာ ဥပဒေကို ပြင်ဆင်သည့် ဥပဒေကြမ်း၊ - နေပြည်တော်ကောင်စီ ဥက္ကဋ္ဌနှင့် ကောင်စီဝင်များ၏ ချီးမြှင့်ငွေ၊ စရိတ်နှင့် အဆောင် အယောင်များဆိုင်ရာ ဥပဒေကို ပြင်ဆင်သည့် ဥပဒေကြမ်း၊ ပြည်သူ့လွှတ်တော်၊ အမျိုးသားလွှတ်တော်၊ တိုင်းဒေသကြီး သို့မဟုတ် ပြည်နယ် လွှတ်တော်ကိုယ်စားလှယ်များနှင့် ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင် အုပ်ချုပ်ခွင့်ရဒေသ ဦးစီးအဖွဲ့ဝင်များ၏ ချီးမြှင့်ငွေနှင့် စရိတ်များဆိုင်ရာ ဥပဒေကို ပြင်ဆင်သည့် ဥပဒေကြမ်းများကို လွှတ်တော်တွင် ၄-၁၁-၂၀၁၃ ရက်နေ့၌ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က အဆိုတင်သွင်းခဲ့ပါတယ်။၁၃-၁၁-၂၀၁၃ ရက်နေ့မှာ ကျင်းပတဲ့ အဋ္ဌမပုံမှန်အစည်းအဝေး (၁၇)ရက်မြောက်နေ့ တွင် အမျိုးသားလွှတ်တော်ဥက္ကဋ္ဌက ယင်းဥပဒေကြမ်းများနှင့် စပ်လျဉ်း၍ ပြည်ထောင်စုအစိုးရ အဖွဲ့က လက်ရှိဘဏ္ဍာရေး အခြေအနေအရ ထိုက်သင့်တဲ့ နှုန်းထားတွေ ပြုစုပြီးတော့ လွှတ်တော်ကို တင်ပြဖို့လိုပါတယ်။ ဒါကြောင့်မို့လို့ နောင်လွှတ်တော် Session ကျမှ ဒီဥပဒေကြမ်းများကို ဆွေးနွေး ဆုံးဖြတ်ဖို့ ရွှေ့ဆိုင်းခဲ့ပါတယ်။ လွှတ်တော်ကိုယ်စားလှယ်များ တင်သွင်းတဲ့ ဥပဒေကြမ်းများမှာ မြန်မာ့သတ္တုတွင်း ဥပဒေကို ပြင်ဆင်သည့် ဥပဒေကြမ်းကို ရှမ်းပြည်နယ် မဲဆန္ဒနယ်အမှတ်(၉)မှ ဦးနေဝင်းထွန်း (ဥက္ကဋ္ဌ၊ သတ္တုနှင့် သယံဇာတရေးရာကော်မတီ)က ၄-၁၁-၂၀၁၃ ရက်နေ့မှာ အဆိုတင်သွင်းခဲ့ ပါတယ်။ ယင်း ဥပဒေကြမ်းကို လက်ခံ ဆွေးနွေးရန် လွှတ်တော်က ဆုံးဖြတ်ခဲ့ပါတယ်။ မြန်မာ့ကျောက်မျက်ရတနာ ဥပဒေကို ပြင်ဆင်သည့် ဥပဒေကြမ်းကို ရှမ်းပြည်နယ် မဲဆန္ဒနယ်အမှတ်(၉)မှ ဦးနေဝင်းထွန်း (ဥက္ကဋ္ဌ၊ သတ္တု နှင့် သယံဇာတရေးရာကော်မတီ)က ၁၄-၁၁-၂၀၁၃ ရက်နေ့မှာ အဆိုတင်သွင်းခဲ့ပါတယ်။ ယင်းဥပဒေကြမ်းကို လက်ခံဆွေးနွေးရန် လွှတ်တော်က ဆုံးဖြတ်ခဲ့ပါတယ်။ အမျိုးသားလွှတ်တော်မှ အတည်ပြုပြီး ပြည်သူ့ လွှတ်တော်တွင် ဆွေးနွေးရန် ပေးပို့ တဲ့ ဥပဒေကြမ်းများအနက် မြန်မာနိုင်ငံ ရေကြောင်းပညာတက္ကသိုလ်ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ၂၆-၈-၂၀၁၃ ရက်နေ့မှာ ပြင်ဆင်ချက်များဖြင့် အတည်ပြု၍ ပြန်လည် ပေးပို့လာပါတယ်။ ယင်းဥပဒေကြမ်းကို အမျိုးသား လွှတ်တော်၌ပြည်သူ့လွှတ်တော်၏ ပြင်ဆင်ချက်အတိုင်း ၇-၁၀-၂၀၁၃ ရက်နေ့တွင် အတည်ပြု ဆုံးဖြတ်ခဲ့ပါတယ်။ မြန်မာနိုင်ငံ ကုန်စည်အမှတ်အသားများ အက်ဥပဒေကို ပြင်ဆင်သည့် ဥပဒေကြမ်းကို ပြည်သူ့လွှတ်တော်က ၁-၁၀-၂၀၁၃ ရက်နေ့တွင် ပြင်ဆင်ချက်မရှိ အတည်ပြု၍ ပြန်လည် ပေးပို့ လာပါတယ်။ ယင်းဥပဒေကြမ်းကို အမျိုးသားလွှတ်တော်၌ ၇-၁၀-၂၀၁၃ ရက်နေ့တွင် အသိပေး တင်ပြခဲ့ပါတယ်။ သတင်းမီဒီယာ ဥပဒေကြမ်းကို ပြည်သူ့လွှတ်တော်က ၄-၁၁-၂၀၁၃ ရက်နေ့တွင် ပြင်ဆင် ချက်များဖြင့် အတည်ပြု၍ ပြန်လည်ပေးပို့လာခြင်းကို ၁၃-၁၁-၂၀၁၃ ရက်နေ့တွင် အမျိုးသား လွှတ်တော်သို့ အသိပေး တင်ပြခဲ့ပါတယ်။ နိုင်ငံရေးပါတီများ မှတ်ပုံတင်ခြင်း ဥပဒေကို ပြင်ဆင်သည့် ဥပဒေကြမ်းကို ရခိုင်ပြည်နယ် မဲဆန္ဒနယ်အမှတ်(၁)မှ ဒေါက်တာအေးမောင် က ၂၃-၈-၂၀၁၃ ရက်နေ့၌ အဆို တင်သွင်းခဲ့ပါတယ်။ ၂၆-၈-၂၀၁၃ ရက်နေ့တွင် ယင်းဥပဒေကြမ်းကို လွှတ်တော်က လက်ခံဆွေးနွေးရန် ဆုံးဖြတ်ခဲ့ပြီး အစီရင်ခံစာ ဖတ်ကြားနိုင်ရန်အတွက် ဥပဒေကြမ်းကော်မတီက ဆောင်ရွက်ဆဲ ဖြစ်ပါတယ်။ ပြည်သူ့လွှတ်တော်တွင် စတင်တင်သွင်းပြီး အတည်ပြုချက်ဖြင့် အမျိုးသားလွှတ်တော် တွင် ဆွေးနွေးနိုင်ရန် ပေးပို့ခဲ့တဲ့ ဥပဒေကြမ်းများအနက် ဘက်စုံပို့ဆောင်ရေး ဥပဒေကြမ်းကို အမျိုးသားလွှတ်တော်တွင် ဥပဒေကြမ်းကော်မတီက ၂၁-၁၀-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁-၁၁-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်ဖြင့် အတည် ပြုခဲ့ပြီး အမျိုးသားလွှတ်တော်ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ ပါတယ်။ မြန်မာနိုင်ငံအင်ဂျင်နီယာကောင်စီ ဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၁၀-၁၀-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၁-၁၁-၂၀၁၃ ရက်နေ့ တွင် အမျိုးသားလွှတ်တော်၌ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ပါတယ်။ မြန်မာအထူးစီးပွားရေးဇုန် ဥပဒေကြမ်းကို အမျိုးသားလွှတ်တော်တွင် ဥပဒေကြမ်း ကော်မတီက ၂၈-၈-၂၀၁၃ ရက်နေ့တွင် အစီရင်ခံစာ တင်သွင်းခဲ့ပါတယ်။ ၃-၁၀-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်များဖြင့် အတည်ပြုပြီး အမျိုးသားလွှတ်တော်ဆိုင်ရာ နည်းဥပဒေ ၁၆၉ အရ ပြည်သူ့လွှတ်တော်သို့ ပေးပို့ခဲ့ပါတယ်။ မြန်မာနိုင်ငံ လေယာဉ်အက်ဥပဒေကို ပြင်ဆင်သည့် ဥပဒေကြမ်းကို အမျိုးသား လွှတ်တော် တွင် ဥပဒေကြမ်းကော်မတီက ၂၀-၈-၂၀၁၃ ရက်နေ့တွင် အစီရင်ခံစာတင်သွင်းခဲ့ပါတယ်။ ၂-၁၀-၂၀၁၃ ရက်နေ့တွင် အမျိုးသားလွှတ်တော်၌ ပြင်ဆင်ချက်မပြုဘဲ အတည်ပြုခဲ့ပြီး အမျိုးသားလွှတ်တော် ဆိုင်ရာ နည်းဥပဒေ ၁၆၈ အရ ပြည်သူ့လွှတ်တော်သို့ ပေးပို့ခဲ့ပါတယ်။ အစီရင်ခံစာ တင်သွင်းခြင်း ကဏ္ဍတွင် အမျိုးသားလွှတ်တော် အစိုးရ၏ အာမခံချက်များ၊ ကတျိားနှင့် တာဝန်ခံချက်များ စိစစ်ရေးကော်မတီ၏ ပထမအကြိမ် အမျိုးသားလွှတ်တော် သတ္တမ ပုံမှန် အစည်းအဝေးတွင် အမျိုးသားလွှတ်တော် ကိုယ်စားလှယ်များမှ မေးမြန်းခဲ့တဲ့ မေးခွန်းများ၊ အဆိုများ၊ ကြယ်ပွင့်မပြမေးခွန်းများနှင့် ပထမပုံမှန်မှ ဆဋ္ဌမပုံမှန်အထိ ဆောင်ရွက်ဆဲ၊ ဆောင်ရွက်ရန် ကျန် ကြယ်ပွင့်ပြမေးခွန်းများ၊ အဆိုများနှင့် စပ်လျဉ်းတဲ့ အစီရင်ခံစာကို ယနေ့တွင် အဆိုတင်သွင်း ခဲ့ပါတယ်။ အမျိုးသားလွှတ်တော် ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေး ကော်မတီ ၏ ကချင်ပြည်နယ်ရှိ ဒုက္ခသည်စခန်းများအား ကူညီထောက်ပံ့ရေးကိစ္စများ ဆောင်ရွက်မှု ခရီးစဉ် အစီရင်ခံစာ(၂/၂၀၁၃)ကို ယနေ့မှာ လွှတ်တော်သို့ ဖတ်ကြားတင်သွင်းခဲ့ရာ အမျိုးသားလွှတ်တော်က မှတ်တမ်းတင်ခဲ့ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ပထမအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးကာလအတွင်း အမျိုးသားလွှတ်တော်နှင့် ဘရူနိုင်း၊ အင်ဒိုနီးရှား၊ ဖိလစ်ပိုင်၊ စင်ကာပူ၊ မလေးရှား၊ တရုတ်၊ ကိုရီးယား လွှတ်တော်များအကြား လွှတ်တော်ချင်း ချစ်ကြည်ရင်းနှီးရေး အသင်းများ ဖွဲ့စည်းခွင့် ပြု ရန်နှင့် အသင်းတွင် ပါဝင်မည့် ဥက္ကဋ္ဌနှင့် အဖွဲ့ဝင်တို့၏ အမည်စာရင်းကို လွှတ်တော်သို့ တင်ပြခြင်းနှင့် အတည်ပြုချက် ရယူခြင်းကို ဆောင်ရွက်ခဲ့ပါတယ်။ ပြည်ထောင်စုလွှတ်တော်တွင် ဖွဲ့စည်းမည့် အာဆီယံ + ၃ နိုင်ငံများနှင့် လွှတ်တော်ချင်း ချစ်ကြည်ရင်းနှီးရေး ပူးပေါင်းအသင်းဖွဲ့စည်းရာတွင်ပါဝင်မည့် အမျိုးသားလွှတ်တော် ကိုယ်စားလှယ် များ၏ အမည်စာရင်းကို လွှတ်တော်သို့ တင်ပြအတည်ပြုချက် ရယူခြင်းများကို ဆောင်ရွက်ခဲ့ ပါတယ်။ အမျိုးသားလွှတ်တော် ကော်မတီများနှင့်ကော်မရှင်ကပြု လုပ်တဲ့ အစည်းအဝေးများမှာ- ဥပဒေကြမ်းကော်မတီ (၂၀) ကြိမ် - ပြည်သူ့ငွေစာရင်းကော်မတီ (၆)ကြိမ် - လွှတ်တော်အခွင့်အရေးကော်မတီ (၃)ကြိမ် အစိုးရ၏အာမခံချက်များ၊ ကတိများနှင့်တာဝန်ခံချက်များစိစစ်ရေး ကော်မတီ (၂) ကြိမ် အလုပ်သမားရပိုင်ခွင့် ကာကွယ်စောင့်ရှောက်ရေးကော်မတီ (၃)ကြိမ် အပြည်ပြည်ဆိုင်ရာ လွှတ်တော်ချင်း ချစ်ကြည်ရေးနှင့် ပူးပေါင်း ဆောင်ရွက်ရေး ကော်မတီ (၂) ကြိမ် အမျိုးသားစီမံကိန်းနှင့် ဖွံ့ဖြိုးမှုစီမံကိန်းများရေးရာ ကော်မတီ (၈)ကြိမ် သတ္တုနှင့် သယံဇာတရေးရာကော်မတီ (၆)ကြိမ် ပညာရေး၊ ကျန်းမာရေးနှင့် ယဉ်ကျေးမှုဆိုင်ရာကော်မတီ (၁)ကြိမ် နိုင်ငံသားများ၏ မူလအခွင့်အရေး၊ ဒီမိုကရေစီအရေးနှင့် လူ့အခွင့်အရေးဆိုင်ရာ ကော်မတီ ကယ်ဆယ်ရေးနှင့် ဒုက္ခသည်များ ကူညီစောင့်ရှောက်ရေးကော်မတီ (၂) ကြိမ် ရင်းနှီးမြှုပ်နှံမှုနှင့် ကုန်သွယ်မှုကော်မတီ (၄)ကြိမ် ကျေးလက်ဒေသဖွံ့ဖြိုးရေးနှင့် ဆင်းရဲမှုလျှော့ချရေးကော်မတီ (၄)ကြိမ် တိုင်းရင်းသားရေးရာကော်မတီ (၄) ကြိမ် အမျိုးသမီးနှင့် ကလေးသူငယ်ဆိုင်ရာကော်မတီ (၂) ကြိမ် နိုင်ငံတကာဆက်ဆံရေးကော်မတီ (၅) ကြိမ် ငြိမ်းချမ်းရေး ဖော်ဆောင်မှုနှင့် ပဋိပက္ခဖြေလျော့ရေး ကော်မတီ (၇) ကြိမ် ပြည်သူတို့၏ တိုင်ကြားစာဆိုင်ရာကော်မတီ (၃) ကြိမ် - အစိုးရမဟုတ်သောပြည်တွင်းပြည်ပအဖွဲ့အစည်းများဆိုင်ရာ ကော်မတီ (၁)ကြိမ် တောင်သူလယ်သမားအကျိုးစီးပွားမြှင့်တင်ရေးကော်မတီ - မဟာဗျူဟာလေ့လာရေးနှင့်သုတေသနကော်မတီ (၄)ကြိမ် - နိုင်ငံရေး၊ စီးပွားရေးနှင့် ဥပဒေရေးရာ ကော်မရှင် (၁၂)ကြိမ် (၃) ကြိမ် (၅) ကြိမ် စုစုပေါင်းကော်မတီ အစည်းအဝေး (၉၅)ကြိမ်နှင့် ကော်မရှင်အစည်းအဝေး (၁၂) ကြိမ် ပြုလုပ်ခဲ့ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်ကိုယ်စားလှယ် များ စွမ်းရည်မြင့်မားစေရေးကို ရည်ရွယ်ပြီးတော့ ၁-၁၀-၂၀၁၃ မှ ၁၄-၁၁-၂၀၁၃ အတွင်း အပြန်အလှန် ဆွေးနွေးပွဲများကို (၉)ကြိမ် ပြုလုပ်ခဲ့ပါတယ်။ ဆွေးနွေးခဲ့သော ခေါင်းစဉ်များက- ၂၁ရာစု နိုင်ငံထူထောင်ရာတွင် လူသားအရင်းအမြစ်ဖွံ့ဖြိုးရေးအတွက် ပညာလိုအပ်ချက် စာတမ်း၊ - ကမ္ဘာပြားပြီ၊ - ၂၁ ရာစု နိုင်ငံထူထောင်ရာတွင် လူသားအရင်းအမြစ် ဖွံ့ဖြိုးရေးအတွက် ပညာရေး၏ အခန်းကဏ္ဍ၊ တစ်မျိုးသားလုံးနှင့် သက်ဆိုင်သောစာရင်း၊ - မြန်မာ့နည်းပညာ ဖြစ်စဉ်သမိုင်းနှင့် နိုင်ငံထူထောင်ရေးအတွက် နည်းပညာလိုအပ်ချက်၊ - အပြည်ပြည်ဆိုင်ရာ ဘဏ္ဍာရေးအင်အားစုများ စီးဆင်းမှုနှင့် ဖွံ့ဖြိုးဆဲနိုင်ငံများ၊ - တရုတ်နိုင်ငံ၏ ဖွံ့ဖြိုးတိုးတက်မှုတွင် ပညာရေးပြုပြင်ပြောင်းလဲမှုဆိုင်ရာ လေ့လာချက်စာတမ်း၊ - လက်တွေ့အသုံးချ Globdization - ဖွဲ့စည်းပုံအခြေခံဥပဒေ ပုဒ်မ ၄၅၊ နိုင်ငံတော်သည် သဘာဝပတ်ဝန်းကျင်ကို ကာကွယ်ထိန်းသိမ်းစောင့်ရှောက်ရမည်တို့ဖြစ်ပြီး အဆိုပါ စာတမ်းများကို လွှတ်တော်ကိုယ်စားလှယ် များက ဆွေးနွေးခဲ့ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ အမျိုးသားလွှတ်တော် အဋ္ဌမပုံမှန် အစည်းအဝေးမတိုင်ခင်အထိ စုဆောင်းရရှိထားတဲ့ စာကြည့်တိုက်စာအုပ်စုစုပေါင်းမှာ (၆၄၆၈)အုပ် ဖြစ်ပြီး ယခု အဋ္ဌမပုံမှန် အစည်းအဝေး စတင်တဲ့ ကာလအတွင်း ထပ်မံစုဆောင်းတဲ့ စာအုပ်များမှာ (၂၄၈)အုပ် ဖြစ်တဲ့အတွက် စုစုပေါင်းစာအုပ် (၆၇၁၆)အုပ်ကို အမျိုးသားလွှတ်တော် စာကြည့်တိုက် မှာ စုဆောင်းရရှိထားပြီးဖြစ်ကြောင်း လွှတ်တော်ကိုယ်စားလှယ်များကို အသိပေးပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ် အားလုံး မိမိတို့ နေရပ်သို့ အဆင်ပြေချောမွေ့စွာ ပြန်လည် ရောက်ရှိကြပြီး ကိုယ်စိတ်နှစ်ဖြာ ကျန်းမာ ချမ်းသာစွာဖြင့် သက်ဆိုင်ရာနယ်မြေရှိ ပြည်သူ့တို့ရဲ့ ဆန္ဒ၊ လိုလားချက်များကို ဖြည့်ဆည်းပေးနိုင်ကြ ပါစေကြောင်း ဆုမွန်ကောင်းတောင်းရင်း နိဂုံးချုပ် အပ်ပါတယ်။ (ဩဘာသံများ)</speech>
</section>
</discussion>
<postface>
<title>အမျိုးသားလွှတ်တော် ဥက္ကဋ္ဌက အမျိုးသားလွှတ်တော် (၁၈)ရက်မြောက်နေ့ အစည်းအဝေး ရပ်နားကြောင်း နှင့် ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေးကျင်းပ ပြီးစီးကြောင်းကြေညာခြင်း</title>
<speech type="speaker">အမျိုးသားလွှတ်တော် ကိုယ်စားလှယ်များခင်ဗျား။ ယခု အမျိုးသား လွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့ကို ရပ်နားပါမယ်။ ပထမအကြိမ် အမျိုးသား လွှတ်တော် အဋ္ဌမပုံမှန်အစည်းအဝေး အောင်မြင်စွာကျင်းပပြီးစီးကြောင်းနဲ့ မူလလျာထားချက်အတိုင်း ဆိုရလို့ရှိရင် သာမန်အားဖြင့် နဝမအကြိမ် လွှတ်တော်ပုံမှန်အစည်းအဝေးကို ၂၀၁၄ ခုနှစ်၊ ဇန်နဝါရီလ တွင် ခေါ်မည်ဖြစ်ကြောင်း ပြည်ထောင်စုလွှတ်တော် ခေါ်ယူရန်ရှိပါက မူလလျာထားချက် ပြောင်းလဲမှု ရှိမယ်ဆိုရင်လည်း အကြောင်းကြားမည်ဖြစ်ကြောင်း၊ ယနေ့အစည်းအဝေး အောင်မြင်စွာ ကျင်းပ ပြီးစီးကြောင်း ကြေညာအပ်ပါတယ်။ (ဩဘာသံများ)</speech>
<speech type="mc">အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး (၁၈)ရ��်မြောက်နေ့ကို ၁၅၃၅ နာရီ အချိန်တွင် ရပ်နားပါသည်။</p>
</postface>
</transcript>
</doc>
