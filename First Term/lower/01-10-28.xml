<doc>
<docinfo>
<docno>01-10-28.xml</docno>
<pdf>01-10-28.pdf</pdf>
<term value='01'>ပထမအကြိမ်</term>
<session value='10' />
<sittingday value='28' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့မှတ်တမ်း</title>
<date value='14-07-2014'>၁၃၇၆ ခုနှစ်၊ ဝါဆိုလပြည့်ကျော် ၃ ရက် (၂၀၁၄ ခုနှစ်၊ ဇူလိုင်လ ၁၄ ရက်) (တနင်္လာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၂၉ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၇၇.၉၆ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ်ပြည်သူ့လွှတ်တော် ဒသမ ပုံမှန်အစည်းအဝေး (၂၈)ရက်မြောက်နေ့အစီအစဉ်ကို ကြိုတင်ဖြန့်ဝေထားတဲ့အတိုင်း ဆက်လက် ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="333">ဦးမြင့်စိုး(အဖွဲ့ဝင်၊ လွှတ်တော်အခွင့်အရေးကော်မတီ)</mp>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၁၄-၇-၂၀၁၄ ရက် တနင်္လာနေ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးရဲ့ (၂၈)ရက်မြောက်နေ့တွင် ခွင့်ပန်ကြားသော ပြည်သူ့ လွှတ်တော်ကိုယ်စားလှယ်များကိုယ်စား ကျွန်တော် ပြည်သူ့လွှတ်တော် လွှတ်တော်အခွင့်အရေး ကော်မတီဝင် ဦးမြင့်စိုးအား ခွင့်ပန်ကြားခွင့်ပြုပါရန် ရိုသေလေးစားစွာ တင်ပြအပ်ပါတယ်။ ယနေ့ ခွင့်ပန်ကြားသူများသည် ၈၈ ဦးရှိပြီးတော့ ယခင်ခွင့်ပန်ကြားသူ ၅ ဦး စုစုပေါင်း ၉၃ ဦးရှိပါတယ် ခင်ဗျား။ ခွင့်မဲ့ပျက်ကွက်သူမရှိပါခင်ဗျား။ ယနေ့ ခွင့်ပန်ကြားသူ ၈၈ ဦးမှာ (၁) ချမ်းအေးသာစံမဲဆန္ဒနယ်မှ ဒေါက်တာကျော်မြင့် ခွင့် ၁ ရက်၊ (၂) ရမ်းဗြဲမဲဆန္ဒနယ်မှ ဦးဘထီး ခွင့် ၂ ရက်၊ (၃) တွံတေးမဲဆန္ဒနယ်မှ ဦးစိုးသာ ခွင့် ၂ ရက်၊ (၄) ကမာရွတ်မဲဆန္ဒနယ်မှ ဒေါက်တာစိုးရင် ခွင့် ၁ ရက်၊ (၅) ဝေါမဲဆန္ဒနယ်မှ ဦးမြင့်ရွှေ ခွင့် ၁ ရက်၊ (၆) ဒဂုံမြို့သစ်(မြောက်ပိုင်း)မဲဆန္ဒနယ်မှ ဒေါ်တင်နွယ်ဦး ခွင့် ၁ ရက်၊ (၇) ရမည်းသင်းမဲဆန္ဒနယ်မှ ဦးဘိုနီ ခွင့် ၂ ရက်၊ (၈) ကျောင်းကုန်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၉) ဗိုလ်တထောင်မဲဆန္ဒနယ်မှ ဦးစိန်မြင့် ခွင့် ၅ ရက်၊ (၁၀) သာကေတမဲဆန္ဒနယ်မှ ဦးမောင်မောင်စိုး ခွင့် ၁ ရက်၊ (၁၁) လှိုင်မဲဆန္ဒနယ်မှ ဒေါက်တာဝင်းမြင့် ခွင့် ၁ ရက်၊ (၁၂) ဒေါပုံမဲဆန္ဒနယ်မှ ဦးလှမြင့် ခွင့် ၁ ရက်၊ (၁၃) ကွမ်းလုံမဲဆန္ဒနယ်မှ ဦးဘော်ရှောက်ချမ်း ပြီးဆုံးသည်အထိ၊ (၁၄) မာန်အောင်မဲဆန္ဒနယ်မှ ဦးအောင်စိန် ခွင့် ၃ ရက်၊ (၁၅) ကြည့်မြင်တိုင်မဲဆန္ဒနယ်မှ ဦးသန်းစိန် ခွင့် ၅ ရက်၊ (၁၆) ညောင်ရွှေမဲဆန္ဒနယ်မှ ဦးဝင်းဆွေ ခွင့် ၁ ရက်၊ (၁၇) မိုင်းတုံမဲဆန္ဒနယ်မှ ဦးစိုင်းအောင်ကြည် ခွင့် ၁ ရက်၊ (၁၈) တာချီလိတ်မဲဆန္ဒနယ်မှ ဦးစိုင်းသိန်းအောင် ခွင့် ၅ ရက်၊ (၁၉) ပြည်ကြီးတံခွန်မဲဆန္ဒနယ်မှ ဦးမောင်ကို ခွင့် ၅ ရက်၊ (၂၀) ချမ်းမြသာစည်မဲဆန္ဒနယ်မှ ဦးတင်မောင် ခွင့် ၅ ရက်၊ (၂၁) မောင်တောမဲဆန္ဒနယ်မှ ဦးအောင်ဇော်ဝင်း ခွင့် ၁၂ ရက်၊ (၂၂) တောင်ကုတ်မဲဆန္ဒနယ်မှ ဒေါက်တာစံလှိုင် ခွင့် ၂ ရက်၊ (၂၃) အောင်မြေသာစံမဲဆန္ဒနယ်မှ ဦးကိုကြီး ခွင့် ၅ ရက်၊ (၂၄) ကျိုက်မရောမဲဆန္ဒနယ်မှ ဒေါ်မိယဉ်ချမ်း ခွင့် ၂ ရက်၊ (၂၅) စဉ့်ကူးမဲဆန္ဒနယ်မှ ဦးအောင်ဆန်း ခွင့် ၁ ရက်၊ (၂၆) အောင်လံမဲဆန္ဒနယ်မှ ဦးကိုကိုထွန်း ခွင့် ၅ ရက်၊ (၂၇) တောင်တွင်းကြီးမဲဆန္ဒနယ်မှ ဦးသန်းဝင်း ခွင့် ၅ ရက်၊ (၂၈) ထီးချိုင့်မဲဆန္ဒနယ်မှ ဦးစိုးစိုး ခွင့် ၂ ရက်၊ (၂၉) သဲကုန်းမဲဆန္ဒနယ်မှ ဦးစိုးအောင် ခွင့် ၁ ရက်၊ (၃၀) နတ်တလင်းမဲဆန္ဒနယ်မှ ဦးရဲထွဋ်ဦး ခွင့် ၁ ရက်၊ (၃၁) ပန်းတောင်းမဲဆန္ဒနယ်မှ ဦးခင်ဝင်း ခွင့် ၁ ရက်၊ (၃၂) ထီးလင်းမဲဆန္ဒနယ်မှ ဦးခင်မောင်ဌေး ခွင့် ၁ ရက်၊ (၃၃) ဖလမ်းမဲဆန္ဒနယ်မှ ဦးခွန်လိန်း ခွင့် ၁ ရက်၊ (၃၄) တောင်ကြီးမဲဆန္ဒနယ်မှ ဦးစံလင်း ခွင့် ၅ ရက်၊ (၃၅) ဘူးသီးတောင်မဲဆန္ဒနယ်မှ ဦးရွှေမောင် ခွင့် ၅ ရက်၊ (၃၆) မက်မန်းမဲဆန္ဒနယ်မှ ဦးအိုက်ယွန်းမွန်း ခွင့် ၁ ရက်၊ (၃၇) မြန်အောင်မဲဆန္ဒနယ်မှ ဦးကျော်မြင့် ခွင့် ၁ ရက်၊ (၃၈) ကျောက်မဲမဲဆန္ဒနယ်မှ ဦးနယ်လ်ဆင်(ခ)ဦးဆောင်ဆီ ခွင့် ၅ ရက်၊ (၃၉) လင်းခေးမဲဆန္ဒနယ်မှ ဦးစိုင်းလှကျော် ခွင့် ၁ ရက်၊ (၄၀) ဘောလခဲမဲဆန္ဒနယ်မှ ဦးအေးမောင် ခွင့် ၃ ရက်၊ (၄၁) ခေါင်လန်ဖူးမဲဆန္ဒနယ်မှ ဦးစီခန်ရန် ခွင့် ၁ ရက်၊ (၄၂) အရာတော်မဲဆန္ဒနယ်မှ ဦးကျော်မြင့် ခွင့် ၂ ရက်၊ (၄၃) မုံရွာမဲဆန္ဒနယ်မှ ဦးခင်မောင်ဦး ခွင့် ၅ ရက်၊ (၄၄) ကောလင်းမဲဆန္ဒနယ်မှ ဦးတင်ဝင်း ခွင့် ၁ ရက်၊ (၄၅) ကလေးဝမဲဆန္ဒနယ်မှ ဦးစိုးသိန်း ခွင့် ၁ ရက်၊ (၄၆) နွားထိုးကြီးမဲဆန္ဒနယ်မှ ဦးပေါခင် ခွင့် ၁ ရက်၊ (၄၇) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၄၈) မိုးမောက်မဲဆန္ဒနယ်မှ ဦးဇော်ထွန်း ပြီးဆုံးသည်ထိ၊ (၄၉) မင်္ဂလာတောင်ညွန့်မဲဆန္ဒနယ်မှ ဒေါ်ဖြူဖြူသင်း ပြီးဆုံးသည်အထိ၊ (၅၀) ကလေးမဲဆန္ဒနယ်မှ ဦးတင်လှိုင် ခွင့် ၄ ရက်၊ (၅၁) တန့်ဆည်မဲဆန္ဒနယ်မှ ဦးတင်မြင့် ခွင့် ၅ ရက်၊ (၅၂) ဖာဆောင်းမဲဆန္ဒနယ်မှ ဦးရဲထွဋ်တင် ခွင့် ၅ ရက်၊ (၅၃) မဘိမ်းမဲဆန္ဒနယ်မှ ဦးမြင့်လှိုင် ခွင့် ၂ ရက်၊ (၅၄) ဘုတ်ပြင်းမဲဆန္ဒနယ်မှ ဦးအောင်လင်းလှိုင် ခွင့် ၁ ရက်၊ (၅၅) ကော့သောင်းမဲဆန္ဒနယ်မှ ဦးမြင့်ထွန်း ခွင့် ၁ ရက်၊ (၅၆) မြင်းမူမဲဆန္ဒနယ်မှ ဦးဇော်ဝင်းအောင် ခွင့် ၁ ရက်၊ (၅၇) လေရှီးမဲဆန္ဒနယ်မှ ဦးရှိသီး ခွင့် ၁ ရက်၊ (၅၈) ရေဦးမဲဆန္ဒနယ်မှ ဦးအောင်ကျော်ဦး ခွင့် ၅ ရက်၊ (၅၉) ခင်ဦးမဲဆန္ဒနယ်မှ ဦးခင်မောင်ရွှေ ခွင့် ၅ ရက်၊ (၆၀) ဇီးကုန်းမဲဆန္ဒနယ်မှ ဦးခင်မောင်မြင့် ခွင့် ၁ ရက်၊ (၆၁) သာယာဝတီမဲဆန္ဒနယ်မှ ဦးမောင်မောင် (ခ) ဦးခင်မောင်ဝင်း ခွင့် ၁ ရက်၊ (၆၂) ပေါင်းတည်မဲဆန္ဒနယ်မှ ဦးအောင်မြင့်သိန်း ခွင့် ၁ ရက်၊ (၆၃) ကြို့ပင်ကောင်မဲဆန္ဒနယ်မှ ဦးသန့်ဇင် ခွင့် ၂ ရက်၊ (၆၄) ဒိုက်ဦးမဲဆန္ဒနယ်မှ ဦးမင်းဆွေ ခွင့် ၃ ရက်၊ (၆၅) လောက်ကိုင်မဲဆန္ဒနယ်မှ ဦးကျော်နီနိုင် ခွင့် ၁ ရက်၊ (၆၆) ဆီဆိုင်မဲဆန္ဒနယ်မှ ဦးဝင်းကို ခွင့် ၅ ရက်၊ (၆၇) ငဖဲမဲဆန္ဒနယ်မှ ဦးမြင့်ဌေး ခွင့် ၁ ရက်၊ (၆၈) မင်းလှမဲဆန္ဒနယ်မှ ဦးဝင်းတင် ခွင့် ၁ ရက်၊ (၆၉) မြောင်းမြမဲဆန္ဒနယ်မှ ဦးမန်းဂျော်နီ ခွင့် ၁ ရက်၊ (၇၀) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၂ ရက်၊ (၇၁) မိတ္ထီလာမဲဆန္ဒနယ်မှ ဦးဝင်းထိန် ခွင့် ၁ ရက်၊ (၇၂) ပြင်ဦးလွင်မဲဆန္ဒနယ်မှ ဦးကျော်သီဟ ခွင့် ၁ ရက်၊ (၇၃) လှည်းကူးမဲဆန္ဒနယ်မှ ဦးဖြိုးမင်းသိန်း ခွင့် ၁ ရက်၊ (၇၄) မော်လမြိုင်ကျွန်းမဲဆန္ဒနယ်မှ ဦးကိုကိုလွင် ခွင့် ၁ ရက်၊ (၇၅) ရေစကြိုမဲဆန္ဒနယ်မှ ဦးတင်ဌေးအောင် ခွင့် ၁ ရက်၊ (၇၆) သနပ်ပင်မဲဆန္ဒနယ်မှ ဦးမြင့်ဦး ခွင့် ၁ ရက်၊ (၇၇) တပ်မတော်သားကိုယ်စားလှယ် ဗိုလ်မှူးကြီးဝင်းနိုင် ခွင့် ၁ ရက်၊ (၇၈) တပ်မတော်သားကိုယ်စားလှယ် ဗိုလ်မှူးကျော်နိုင်ထွန်း ခွင့် ၂ ရက်၊ (၇၉) တပ်မတော်သားကိုယ်စားလှယ် ဗိုလ်မှူးထင်အောင်ကျော် ခွင့် ၅ ရက်၊ (၈၀) တပ်မတော်သားကိုယ်စားလှယ် ဗိုလ်မှူးသန်းနိုင်လွင် ခွင့် ၅ ရက်၊ (၈၁) တပ်မတော်သားကိုယ်စားလှယ် ဗိုလ်မှူးမြတ်သိန်း ခွင့် ၅ ရက်၊ (၈၂) တပ်မတော်သားကိုယ်စားလှယ် ဗိုလ်မှူးသော်ဇင် ခွင့် ၅ ရက်၊ (၈၃) တပ်မတော်သားကိုယ်စားလှယ် ဗိုလ်မှူးဟန်စိုးထွဋ် ခွင့် ၅ ရက်၊ (၈၄) ဘုတလင်မဲဆန္ဒနယ်မှ ဦးသန်းနွယ် ခွင့် ၁ ရက်၊ (၈၅) ဝမ်းတွင်းမဲဆန္ဒနယ်မှ ဦးသန်းမြင့် ခွင့် ၅ ရက်၊ (၈၆) ဆိပ်ကမ်းမဲဆန္ဒနယ်မှ ဒေါက်တာနေလင်း ခွင့် ၁ ရက်၊ (၈၇) အင်ဂျန်းယန်မဲဆန္ဒနယ်မှ ဒေါ်ခွဲဘူ ခွင့် ၁ ရက်၊ (၈၈) ဂန့်ဂေါမဲဆန္ဒနယ်မှ ဦးအောင်မြင့် ခွင့် ၂ ရက် တို့ဖြစ်ပါတယ်ခင်ဗျား။ ခွင့်ပြုပေးပါရန် ရိုသေလေးစားစွာဖြင့် တင်ပြအပ်ပါတယ်ခင်ဗျား။</speech>
<speech type="speaker">ခွင့်ပန်သူအားလုံးအား ခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး၊ ယခင်ကခွင့်ပန်ကြား၍ ခွင့်ပြု ထားသူ ၅ ဦး၊ ယနေ့ ခွင့်ပြု ထားသူ ၈၈ ဦးဖြစ်၍ လွှတ်တော်က ခွင့်ပြုထားသူစုစုပေါင်း ၉၃ ဦးဖြစ်ပါတယ်။ ခွင့်မဲ့ပျက်ကွက် သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင��ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>တရားရုံးများတွင် တရားရင်ဆိုင်နေရသော နေပြည်တော်ကောင်စီအတွင်းရှိ မြေယာမဲ့များအား ကျေးရွာ သစ်စီမံကိန်း အကောင်အထည်မဖော်မီအတွင်း တရားစွဲဆိုထားခြင်းမှ ပြန်လည်ရုပ်သိမ်းရန်အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးစွာ တောင်ဥက္ကလာပမဲဆန္ဒနယ်မှ ဦးအောင်သိန်းလင်း မေးမြန်းဖို့ ဖြစ်ပါ တယ်</speech>
<speech><mp id="383">ဦးအောင်သိန်းလင်း(တောင်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ နိုင်ငံတော်သမ္မကြီးကနေပြီးတော့မှ ၂၀၁၃ ခုနှစ် ဇန်နဝါရီလ အတွင်းမှာ မြန်မာနိုင်ငံတစ်ဝှမ်းလုံးမှာရှိတဲ့ သစ်တောကြိုးဝိုင်းနှင့် ကြိုးပြင်တောများမှာ နှစ်ကာလ အတိုင်းအတာတစ်ခုအထိ တရားမဝင်ကျူးကျော်နေထိုင်တဲ့ ရွာစုနဲ့ အိမ်ထောင်စုတွေကို ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာန ပြည်ထဲရေးဝန်ကြီးဌာနနှင့် တိုင်းဒေသကြီးနှင့် ပြည်နယ်အစိုးရအဖွဲ့တို့ ပူးပေါင်းပြီးတော့မှ မှန်ကန်တဲ့စာရင်းဇယားတွေ ကောက်ယူပြီး ကျေးရွာသစ် တွေ ဖွဲ့စည်းနေရာချထားပေးဖို့ ညွှန်ကြားခဲ့ပါတယ်။ အဲ့ဒီညွှန်ကြားချက်အရ နေပြည်တော်မှအပ ကျန်တိုင်းဒေသကြီးနှင့် ပြည်နယ် ၁၄ ခုမှာ စာရင်းဇယားတွေ စနစ်တကျကောက်ယူပြီးတော့မှ ၂၀၁၄ ခုနှစ်၊ မေလ ၃၁ ရက်နေ့အထိ ကျေးရွာပေါင်း ၁၁၈၄ ရွာကို ပြည်ထဲရေးဝန်ကြီးဌာနအမည်ပေါက်ဆောင်ရွက်ပေးနိုင်ခဲ့ပြီးတော့ မြေဧရိယာ ၃၃၇၄၄၄ ဧကကို သစ်တောမြေအဖြစ်ကနေပြီးတော့ ပယ်ဖျက်ခွင့်ပြု ပေးတဲ့အတွက် မြေမဲ့ယာမဲ့ပြည်သူတွေဟာ နိုင်ငံတော်အစိုးရရဲ့ ကျေးရွာသစ်စီမံကိန်းကြောင့် ဝမ်းသာကျေးဇူးတင်နေကြပါတယ်။ ဒါပေမယ့် နေပြည်တော်ဒေသမှာတော့ ဒက္ခိဏသီရိ မြို့နယ် ရွှေဂဲအင်းကျေးရွာအုပ်စုအတွင်းမှာရှိတဲ့ မြို့ပတ်လမ်းအနောက်ဘက် ရန်ကုန်-မန္တလေးအမြန် လမ်းကြားမှာနေထိုင်ကြတဲ့ အိမ်ထောင်စု ၂၄၆ စုကတော့ ၉-၉-၂၀၁၃ ရက်နေ့မှာ ဇမ္ဗူသီရိတရားရုံးမှာ သစ်တောဥပဒေပုဒ်မ ၄၀ ပုဒ်မခွဲ(က)နှင့် တရားစွဲဆိုခံခဲ့ရပါတယ်။ ဒီတရားစွဲဆိုခံနေရတဲ့ ကျေးရွာ သားတွေနဲ့ပတ်သက်ပြီးတော့မှ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် မေးမြန်းလိုတာကတော့ မေးခွန်း(၁) နိုင်ငံတော်သမ္မတရုံး၏ ၂၀၁၃ ခုနှစ်၊ ဇန်နဝါရီလ ၁၁ ရက် ရက်စွဲပါစာအမှတ်၊ ၁၃ ၁/ရ သမ္မတရုံးပါ ညွှန်ကြားချက်အတိုင်း အခြားတိုင်းဒေသကြီးနှင့် ပြည်နယ်များကဲ့သို့ နေပြည်တော် ကောင်စီနယ်မြေအတွင်း သစ်တောကြိုးဝိုင်းနှင့် ကြိုးပြင်တောများတွင် နှစ်ကာလအတိုင်းအတာတစ်ခု အထိ အခြေချနေထိုင်သော ရွာစုနှင့် အိမ်ထောင်စုများအား မှန်ကန်သော စာရင်းဇယားကောက်ယူ၍မြေမဲ့ယာမဲ့ပြည်သူများအား ကျေးရွာသစ်စီမံကိန်း ဆောင်ရွက်ပေးရန်အစီအစဉ်ရှိ/မရှိ၊ မရှိပါက အဘယ်ကြောင့်နည်း။ (၂) တရားရုံးများတွင် တရားရင်ဆိုင်နေရသော နေပြည်တော်ကောင်စီအတွင်းရှိမြေမဲ့ယာမဲ့များအား ကျေးရွာသစ်စီမံကိန်း အကောင်အထည်မဖော်မီအတွင်း တည်ငြိမ်အေးချမ်းရေး နှင့်လူမှုဘဝဖွံ့ဖြိုးရေးအတွက် ဆင်းရဲသားတောင်သူလယ်သမားများ၏ဘဝကို စာနာသည့်အနေဖြင့် တရားစွဲဆိုထားခြင်းမှ ပြန်လည်ရုပ်သိမ်းပေးရန် အစီအစဉ်ရှိ/မရှိ မေးမြန်းအပ်ပါတယ်ခင်ဗျား။</speech>
<speech type="speaker">တရားလွှတ်တော်ချုပ်နှင့် သက်ဆိုင်ရာ ပြည်ထောင်စုဝန်ကြီးဌာနမှ ပြန်လည် ဖြေကြားဖို့ ဖြစ်ပါတယ်</speech>
<speech>ဦးဝင်းထွန်း(ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီး ဌာန)။ ။ပြည်သူ့လွှတ်တော်ကိုယ်စားလှယ် ဦးအောင်သိန်းလင်း မေးမြန်းသောမေးခွန်းကို ကျွန်တော် တို့ဝန်ကြီးဌာနမှ လက်ခံရရှိပြီးဖြစ်ပါတယ်။ သို့သော်လည်းပဲ ကျွန်တော်တို့ ဖြေကြားမယ့် အစီ အစဉ်လေးကို လုပ်ထုံးလုပ်နည်းအရ အထက်ဌာနများဖြစ်တဲ့ ပြည်ထောင်စုအစိုးရသို့ တင်ပြထားဆဲ ဖြစ်ပါတယ်။ ကျွန်တော် ထင်ပါတယ်။ ဒီဘက် လွှတ်တော်ဘက်အပိုင်းကိုလည်း တရားဝင်ပြန်ကြား ထားခြင်းမရှိသေးပါဘူးခင်ဗျား။ ဒါနဲ့ပတ်သက်လို့ ကျွန်တော်တို့ဝန်ကြီးဌာနကပဲ တာဝန်ယူဖြေကြားမှာ ဖြစ်ပါတယ်။ ပထမမေးခွန်းနဲ့ပတ်သက်လို့။ ဒုတိယမေးခွန်းကတော့ တရားလွှတ်တော်ချုပ်က ဖြေကြား ဖို့ သူတို့ပြင်ဆင်လာတာကို တွေ့ရပါတယ်။ ကျွန်တော့်အပိုင်းကတော့ နောင်တစ်ချိန် အစည်းအဝေး ကျမှပဲ ဖြေကြားခွင့်ပြုပါရန် အနူးအညွတ်ပြန်လည်တင်ပြအပ်ပါတယ်။</speech>
<speech type="speaker">ကောင်းပါပြီ။ ဒုတိယမေးခွန်းဖြစ်တဲ့ တရားလွှတ်တော်ချုပ်က ဆက်လက် ဖြေကြားဖို့ ဖြစ်ပါတယ်</speech>
<speech><agency id="58">ဦးစိုးညွန့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ ပြည်ထောင်စုတရားလွှတ်တော်ချုပ် တရားသူကြီး ဦးစိုးညွန့် ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ တောင်ဥက္ကလာပမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်သိန်းလင်းမေးမြန်းတဲ့ ကြယ်ပွင့်ပြမေးခွန်းအမှတ်(၂)နဲ့ပတ်သက်ပြီးတော့ ပြည်ထောင်စုတရားလွှတ်တော်ချုပ်ကိုယ်စား ရှင်းလင်းဖြေကြားမှာဖြစ်ပါတယ်။ ဥက္ကဋ္ဌကြီးခင်ဗျား။ တရားရုံးများဟာ မိမိတရားရုံးမှာ အရေးယူစစ်ဆေးလျက်ရှိတဲ့ ပြစ်မှုများကို မိမိသဘောအလျောက် ရုပ်သိမ်းခွင့်မရှိပါဘူး။ ဦးတိုက်လျှောက်ထားတဲ့အမှုမျိုးမှာ ပြစ်ဒဏ် ခြောက်လအထိ၊ ခြောက်လ ောက်ပေးနိုင်တဲ့ စစ်ဆေးတဲ့အမှုမျိုးမှာဆိုလျှင် ဦးတိုက်လျှောက်ထားတဲ့ တရားစွဲဆိုတဲ့ တရားလိုက သာ အမှုမပြီးပြတ်ခင်အတောအတွင်းမှာ တိုင်တန်းချက်ကို ရုပ်သိမ်းခွင့်ပြုဖို့အတွက် ပြစ်မှုဆိုင်ရာ ကျင့်ထုံးဥပဒေပုဒ်မ ၂၄၈ အရ လျှောက်ထားခွင့်ရှိပါတယ်။ တခြားတရားရုံးက အရေးယူစစ်ဆေး လျက်ရှိတဲ့ အခြားပြစ်မှုများနဲ့ပတ်သက်ရင်လည်းပဲ စီရင်ချက်မချမှတ်မီအတောအတွင်းမှာ သက်ဆိုင် ရာဥပဒေအရာရှိက အမှုရုပ်သိမ်းခွင့်ပြုပါရန် ပြစ်မှုဆိုင်ရာကျင့်ထုံးဥပဒေပုဒ်မ ၄၉၄ အရ လျှောက် ထားရပါတယ်။ ဒါကြောင့် သက်ဆိုင်ရာအမှု အမှုရုပ်သိမ်းခွင့်ရှိသူက ဥပဒေနှင့်အညီ တရားရုံးသို့ တင်ပြလျှောက်ထားမှသာလျှင် တရားရုံးက ဥပဒေနဲ့အညီ အမှုရုပ်သိမ်းခွင့်ပြု/မပြု ကို အမိန့်ချမှတ် ရမှာဖြစ်ပါတယ်။ ဥက္ကဋ္ဌကြီးခင်ဗျား။ ဒါကြောင့် တရားရုံးများက တရားရင်ဆိုင်နေရတဲ့ နေပြည်တော်ကောင်စီ အတွင်းမှာရှိတဲ့ မြေမဲ့ယာမဲ့အများအပေါ်မှာ တရားစွဲဆိုထားတဲ့အမှုများကို ဥပဒေအရ သတ်မှတ် ထားတဲ့ သက်ဆိုင်ရာပုဂ္ဂိုလ်ကသာလျှင် အမှုရုပ်သိမ်းခွင့်ပြုရန် တရားရုံးကို လျှောက်ထားရမှာဖြစ်တဲ့ အတွက် ဤကဲ့သို့ တရားရုံးကို လျှောက်ထားလာမှသာလျှင် တရားရုံးက ဥပဒေနှင့်အညီ ရုပ်သိမ်းခွင့် ပြုသင့်/မသင့် ဆုံးဖြတ်ရန် ဖြစ်ပါတယ်။ ဒါကြောင့် အမှုရုပ်သိမ်းရန် ဥပဒေအရ လျှောက်ထားခွင့်ရှိတဲ့ ပုဂ္ဂိုလ်က လျှောက်ထားရန်ကိစ္စဖြစ်တဲ့အတွက် ဒီမေးခွန်းအမှတ်(၂)နဲ့ပတ်သက်ပြီးတော့လည်း မေးခွန်း ပါအမှုများကို ရုပ်သိမ်းရန်အစီအစဉ်ရှိ/မရှိမေးခွန်းဟာ တရားရုံးနှင့် သက်ဆိုင်ခြင်းမရှိပါကြောင်း လေးစားစွာဖြင့် ဖြေကြားအပ်ပါတယ်ခင်ဗျား။</speech>
<speech type="speaker">အခု ဒီနေ့ ဦးအောင်သိန်းလင်း၊ တောင်ဥက္ကလာပမဲဆန္ဒနယ်က မေးသွားတဲ့ အမေးအပေါ်ှာ တရားလွှတ်တော်ချုပ်ကတော့ ပြန်လည်ဖြေမယ်ဆိုပြီးတော့ ဒီလိုလာထားတာရှိပါ တယ်။ မေးလိုက်တဲ့အခါမှာ အခုနက မေးခွန်း(၁) သစ်တောရေးရာဝန်ကြီးက သူတို့ဆီ ဒီမေးခွန်း ရောက်တယ်။ သို့ရာတွင် ဖြေဖို့ကိစ္စကတော့ အစိုးရအဖွဲ့ဆီကိုတင်ပြထားတယ်။ ဒါကြောင့်မို့လို့ နောက်တစ်ကြိမ်မှာ ပြန်ဖြေပါမှာမယ်ဆိုပြီးတော့မှ ဒီလိုပြောပါတယ်။ ဒီမေးခွန်းနှစ်ခုဟာ ဆက်စပ်ပါ တယ်။ ကျွန်တော်တို့ လွှတ်တော်မှာ မှတ်တမ်းတင်ထားတာကတော့ ဒီနေ့အထိဆိုလို့ရှိရင် တင်ပြတဲ့သူ ပေါင်း ၂၀၀ ပေါ့။ ၂၀၀ ကနေပြီးတော့ မေးခွန်းပေါင်း ၂၀၀ မကပါဘူး။ တင်ပြတဲ့လူ အရေအတွက်က ဖြစ်ပေမယ့် ဒီနေ့အထိဆိုရင် မေးခွန်းပေါင်း ၃၅၇၊ တချို့ဆိုရင် မေးခွန်းတစ်ခု၊ လူတစ်ယောက်က မေးခွန်းနှစ်ခုပါတဲ့အတွက် ၃၅ရ ရောက်ပါတယ်။ ဒါပေမယ့် ၃၅၆ ဖြစ်တဲ့ အခုနက သစ်တောရေးရာ ဝန်ကြီးဌာနက အစိုးရဆီ တင်ပြထားတယ်ဆိုတဲ့မေးခွန်းကတော့ လွှတ်တော်မှာ ပြန်ဖြေဖို့ အသင့်မဖြစ်သေးပါဘူး။ သို့ရာတွင် ကျွန်တော်တို့ ဒီနေ့ Agenda ထဲမှာ ထည့်ထားတာက တရားလွှတ်တော်ချုပ် ကနေပြီးတော့ ပြန်ဖြေဖို့ အသင့်ဖြစ်ပြီဆိုတဲ့အတွက် Agenda ထဲမှာ ထည့်ထားတာဖြစ်ပါတယ်။ ဒါကြောင့် ပြန်ရှင်းမယ်ဆိုရင် ဦးအောင်သိန်းလင်း မေးခွန်းတစ်ခုတည်းမှာပဲ နှစ်ခုတင်ထားပါတယ်။ တင်ထားကတည်းက (၂) ကိုတော့ ဖြေကြားဖို့ တရားလွှတ်တော်ချုပ်က အသင့်ဖြစ်ပြီ။ အဲ့ဒီ အတွက် Agenda ထဲမှာ ထည့်ထားတာပါ။ လက်တွေ့မေးလိုက်တဲ့အခါကျတော့ အခုနက မေးခွန်း(၁)ပါ မေးတဲ့အခါမှာ ဒီနေ့ တခြားအစီအစဉ်အတွက်ရောက်နေတဲ့ သစ်တောရေးရာဝန်ကြီးက ဒီအကြောင်း ကိုရှင်းလင်းတင်ပြတာဖြစ်ပါတယ်။ ဒါကြောင့်မို့လို့ ဖြေသွားတဲ့အခါမှာလည်း သက်ဆိုင်တဲ့ အဓိက တရားစွဲဆိုထားတဲ့ သက်ဆိုင်ရာဌာနပုဂ္ဂိုလ်နဲ့ပဲ ဆိုင်တယ်ဆိုတဲ့အတွက် သစ်တောရေးရာဝန်ကြီးဌာနရဲ့ ပြန်ဖြေတဲ့အဖြေကျတော့မှ အားလုံးပြည့်ပြည့်စုံစုံရနိုင်မှာဖြစ်ပါတယ်။ ဒါကြောင့်မို့လို့ ထပ်ဆင့်လည်း မမေးပါတော့နဲ့ ရှေ့ဆက်သွားပါမယ်။</speech>
</Q-A>
<Q-A>
<title>တရားစီရင်ရေးမဏ္ဍိုင်၏ အမြင့်ဆုံးတရားရုံးမှ နောက်ဆုံး ဆုံးဖြတ်ချက်တစ်ရပ်ကို အုပ်ချုပ်ရေးမဏ္ဍိုင်မှ အကောင်အထည်မဖော်ဘဲ အသင်း၏ အမှုဆောင်အဖွဲ့ဝင်များကို ခေါ်ယူဖိအားပေးကာ တလွဲအကောင် အထည်ဖော်ရန် ပြုမူခြင်းများသည် ဖွဲ့စည်းပုံအခြေခံဥပဒေကို ဆန့်ကျင်ဖောက်ဖျက်ရာ ရောက်မရောက် သိလိုသည်နှင့်စပ်လျဉ်းသည့်မေးခွန်း</title>
<speech type="speaker">ဦးရဲထွန်း၊ သီပေါမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="448">ဦးရဲထွန်း(သီပေါမဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌနှင့် အားလုံးမင်္ဂလာပါခင်ဗျား။ ကျွန်တော်ကတော့ သီပေါမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရဲထွန်း ဖြစ်ပါတယ်။ အခု ကျွန်တော် မေးမြန်းမယ့်မေးခွန်းကတော့ မန္တလေးမြို့ရှိ ရှမ်းတိုင်းရင်းသားများ သာရေးနာရေးအသင်း ပိုင်ဆိုင်တဲ့ ၃၅ လမ်းမပေါ်က မြေနေရာနဲ့ပတ်သက်တဲ့ကိစ္စပဲ ဖြစ်ပါတယ်။ လွှတ်တော်ဥက္ကဋ္ဌကြီး ခင်ဗျား။ မေးခွန်းမေးဖို့ ခွင့်ပြုထားတဲ့ သုံးမိနစ်အတွင်းမှာ ဒီကိစ္စနဲ့ပတ်သက်ပြီး အများနားလည် အောင် အမှုဖြစ်စဉ်ကို အကြမ်းဖျင်း ပြောပြလိုပါတယ်။ ဒါ့အပြင် ပြည်သူ့လွှတ်တော်ဥက္ကဋ္ဌကြီးရဲ့ အမည်ကို အလွဲသုံးစားပြု ထားမှုတစ်ခုလည်း ပါဝင်နေလို့ ကျွန်တော့်တင်ပြမေးမြန်းချက်က အချိန်မလောက် ခဲ့ရင် ထပ်တိုးပေးဖို့ ကြိုတင်မေတ္တာရပ်ခံလိုပါတယ်။ ဥက္ကဋ္ဌကြီးခင်ဗျား။ အခင်းဖြစ်တဲ့ ဒီနေရာ မြေနေရာဟာ မန္တလေးမြို့ ၃၅ လမ်းပေါ်မှာ တည်ရှိပြီး အဖွဲ့အမှတ်(၇၅၄) ဦးပိုင်အမှတ်(၁၁)ကနေ (၂၀)အထိ ၁၀ ကွက်တိတိနဲ့ မြေဧရိယာ ၂.၄၆၈ ဧကရှိကာ ရှမ်းတိုင်းရင်းသားများ သာရေးနာရေးအသင်း အဆောက်အဦတည်ဆောက်ဖို့ ရည်ရွယ်ချက်နဲ့ ၁၉၉၁ ခုနှစ် ဒီဇင်ဘာလက မန္တလေးတိုင်း ငြိမ်ဝပ်ပိပြားမှုတည်ဆောက်ရေးအဖွဲ့က ချထားပေးခဲ့တာဖြစ်ပါတယ်။ ချထားပေးစဉ်မှာ ရှမ်းတိုင်းရင်းသားများ သာရေးနာရေးအသင်း ဆောက်လုပ်ရန်လို့ ရေးသားထားသော်လည်း ဂရန်လျှောက်ထားသူ နေရာမှာတော့ အဲ့ဒီတုန်းက အသင်းရဲ့ ဒုတိယဥက္ကဋ္ဌ ဦးစိုင်းအိုက်ဖုန်းရဲ့ ဇနီး ဒေါ်နန်းခမ်းစိန်ရဲ့ အမည်နဲ့ဖြစ်ပါတယ်။ အဲ့ဒီအသင်း ပိုင်မြေကွက်အပေါ်မှာ အသင်းအဆောက်အဦကို ၁၉၉၁ ခုနှစ် စက်တင်ဘာလမှာ စတင်တည်ဆောက်ခဲ့ပြီး ၁၉၉၃ ခုနှစ် ၁ လပိုင်းမှာ ပြီးစီးခဲ့ပါတယ်။ မည်သည့်ပြဿနာမှ မပေါ်ပေါက်ခဲ့ပါဘူး။ အဲ့ဒီနောက် ၁၉၉၄ ခုနှစ် မေလမှာတော့ ဒေါ်နန်းခမ်းစိန်ဟာ အသင်းကို အသိမပေးဘဲ အဲဒီမြေကွက် ထဲက အရှေ့ဘက်အကျဆုံးအပိုင်း မျက်နှာစာ ပေ ၁၀၀ ကို ဝန်းခြံခတ်ပြီးတော့ အဲ့ဒီမြေထဲက မျက်နှာစာပေ ၅၀ ရှိတဲ့ တစ်ဝက်ကို တရုတ်သူဌေး ဦးကျန်းမင်အန်းကို ရောင်းချပေးခဲ့ရုံမက နေအိမ် နဲ့အဆောက်အဦများပါ ဆောက်လုပ်ခဲ့တာကြောင့် အသင်းနဲ့ ဒေါ်နန်းခမ်းစိန်တို့အကြားမှာ ပိုင်ဆိုင်မှု စတင်အငြင်းပွားခဲ့ကြပါတယ်။ အဲ့ဒီလို အငြင်းပွားနေတဲ့အခါ ရှမ်းတိုင်းရင်းသား လူကြီးများဖြစ်ကြတဲ့ ဦးစိုင်းအောင်ထွန်း၊ ဦးစိုင်းအိုက်ပေါင်းနှင့် ဦးစိုင်းရီတို့က ကြားဝင်စေ့စပ်ပေးပါတယ်။ လူကြီးများက ဒီအသင်းပိုင်မြေနေရာထဲက ဒီလိုခွဲယူတာကတော့ မသင့်တော်ပါဘူး။ (၃၅) လမ်း (၅၃)လမ်းအောင်ပင်လယ်ဘက်မှာ မြေနှစ်ဧကကို ဦးစိုင်းရီလှူဒါန်းငွေနဲ့ ဝယ်ပေးပါ့မယ်။ ဒါမှမဟုတ် သိန်း ၈၀ ပေးပါ့မယ်။ ကြိုက်တဲ့နေရာမှာ ပြန်ဝယ်ပါ။ ကျေနပ်ပါလို့ ဖျန်ဖြေပေးပေမယ့် ဒေါ်နန်းခမ်းစိန်တို့က ကျေနပ်မှုမရှိပါဘူး။ ဒီအငြင်းပွားမှုနဲ့ပတ်သက်ပြီး မန္တလေးခရိုင် ငြိမ်ဝပ်ပိပြားမှုတည်ဆောက်ရေး အဖွဲ့က ၁၉၉၆ ခုနှစ်၊ စက်တင်ဘာလမှာ ၎င်းမြေကွက်ဟာ ရှမ်းတိုင်းရင်းသားများ သာရေးနာရေး အသင်းတည်ဆောက်ရန် ချထားပေးခဲ့တာဖြစ်တဲ့အတွက် ဂရန်အမည်ပေါက်ကိုလည်း အသင်းအမည် နဲ့ပြန်လည်ပြင်ဆင်ပေးဖို့ အသင်းပိုင်မြေကို အသင်းကော်မတီလူကြီးများ သဘောတူညီချက်မရဘဲ ဝင်းခတ်ခြင်း၊ ခွဲစိပ်ကာ ဦးကျန်းမင်အန်းထံသို့ ရောင်းချခြင်းတို့ကို စစ်ဆေးတွေ့ရှိရတဲ့အတွက် ဒေါ်နန်းခမ်းစိန်နှင့် ဦးကျန်းမင်အန်းတို့အမည်နဲ့ အဆောက်အဦဆောက်လုပ်ခွင့်အမိန့်များ ပယ်ဖျက်ရုပ်သိမ်းပေးပါရန် စာအမှတ်၊ ၁၀၁/၁၆/ခဝတ-ဝ၁၁၆ နဲ့ ၀၁၁ရ တို့နဲ့ ညွှန်ကြားခဲ့ပါတယ်။ အဲဒီ မန္တလေးခရိုင်ငြိမ်ဝပ်ပိပြားမှုတည်ဆောက်ရေးအဖွဲ့က ညွှန်ကြားချက်ကို သက်ဆိုင်ရာ ကာယကံရှင် များက မလိုက်နာခဲ့ကြပါဘူး။ ဘာကြောင့် ဒီလို မလိုက်နာဘဲ နေနိုင်ခဲ့ကြတာလဲဆိုတဲ့ အကြောင်း အရင်းကို တိတိကျကျမသိခဲ့ရဘဲ ၆-၁၁-၉၆ ရက်နေ့မှာတော့ မန္တလေးတိုင်း ငြိမ်ဝပ်ပိပြားမှု တည်ဆောက်ရေးအဖွဲ့ရဲ့ စာအမှတ်၊ ၀၂၁/၁-၁/တဝတနဲ့ တရားဥပဒေနှင့်အညီ တရားရုံးတွင် ရင်ဆိုင် ဖြေရှင်းသွားရန်ဆိုတဲ့ ညွှန်ကြားချက်ထွက်လာပါတယ်။ ဆိုလိုတဲ့အဓိပ္ပာယ်က ဒီပြဿနာကို အုပ်ချုပ် ရေးအာဏာပိုင်အဖွဲ့က ဖြေရှင်းမပေးနိုင်တော့ဘူး။ တရားစီရင်ရေးလမ်းကြောင်းအတိုင်း သွားကြပေ ော့၊ တရားဥပဒေရဲ့ အဆုံးအဖြတ်ကိုခံကြပေတော့ဆိုတဲ့သဘောပါပဲ။ ဒါကြောင့်ပဲ ဒေါ်နန်းခမ်းစိန်က မန္တလေးတိုင်းဒေသကြီးတရားရုံးမှာ ၂၁-၁-၉ရ ရက်နေ့က တရားမမှုကြီးအမှတ်(၂၃/၉၇)နဲ့ ရှမ်းတိုင်း ရင်းသားများ သာရေးနာရေးအသင်း ဆောက်လုပ်ထားသော အဆောက်အဦများအားလုံး ဖျက်သိမ်း ဖယ်ရှားပြီး မြေကို လက်ရောက်အပ်စေလိုမှုနဲ့ အသင်းအဖွဲ့ရဲ့ အလုပ်အမှုဆောင် ၁၂ ဦးကို စတင် တရားစွဲဆိုခဲ့ပါတယ်။ ဒေါ်နန်းခမ်းစိန်ရဲ့ စိတ်ထဲမှာ သူ့အမည်ပေါက် ပိုင်ထားတဲ့မြေဖြစ်တဲ့အတွက် သူနိုင်လိမ့်မယ်လို့ သေချာတွက်ခဲ့ပုံရပါတယ်။ ဒါပေမယ့် ဒီမြေဟာ သူ့ကို ချထားပေးတာမဟုတ်ဘဲ ရှမ်းတိုင်းရင်းသားများ သာရေးနာရေးအသင်းဆောက်လုပ်ရန် ချထားတဲ့မြေဖြစ်တာကို သက်သေ အထောက်အထားများက ခိုင်လုံစွာ ဖော်ပြနေတဲ့အတွက် ဒေါ်နန်းခမ်းစိန်စွဲဆိုခဲ့တဲ့ အဲ့ဒီတရားမမှု ကြီးအမှတ်(၂၃/၉၇)အား ပလပ်ခံရကာ တရားရှုံးနိမ့်ခဲ့ပါတယ်။ ဒါကြောင့်ပဲ ၃-၂-၁၉၉ရ ရက်နေ့မှာ အသင်းက ဒေါ်နန်းခမ်းစိန်တို့ကို ပြန်တရားစွဲပါတယ်။ မန္တလေးတိုင်းဒေသကြီးတရားရုံးမှာ တရားမှုကြီးအမှတ်(၁၁/၉၇)နဲ့ ရှမ်းတိုင်းရင်းသားများ သာရေး နာရေးအသင်းပိုင်မြေဖြစ်ကြောင်း မြွက်ဟကြေညာ၍ ဆောက်လုပ်ဆဲ တိုက်နှင့်လူနေအိမ်ကို ဖျက်သိမ်း ဖယ်ရှားကာ မြေကို လက်ရောက်ပေးအပ်စေလိုမှုနဲ့ တရားမမှုပြန်လည်စွဲဆိုခဲ့ရာ အုပ်ချုပ်ရေးပိုင်းက တာဝန်ရှိသူသက်သေအသီးသီး အုပ်ချုပ်ရေးပိုင်းက ရိုက်နှိပ်ဖြန့်ဝေထားတဲ့ စာရွက်စာတမ်းအားလုံးကို စစ်ဆေးပြီးတဲ့နောက်မှာ တရားရုံးအဆင့်ဆင့်က အသင်းကို အနိုင်ပေးခဲ့ပါတယ်။ နောက်ဆုံး ပြည်ထောင်စုတရားလွှတ်တော်ချုပ်ဆိုတဲ့ အမြင့်ဆုံးတရားရုံးရဲ့ အနိုင်ဒီကရီကိုပင်ရခဲ့ပါတယ်။ ဒါဟာ အုပ်ချုပ်ရေးပိုင်းက ဖြေရှင်းမရတော့လို့ အုပ်ချုပ်ရေးမဏ္ဍိုင်ရဲ့ ညွှန်ကြားချက်အရ တရားဥပဒေနဲ့ အညီ တရားရေးလမ်းကြောင်းအတိုင်း သွားခဲ့ခြင်းရဲ့ အဆုံးစွန်ရလဒ်ပဲ ဖြစ်ပါတယ်။ အဲဒီတရားရုံး အဆုံးအဖြတ်ကိုအုပ်ချုပ်ရေးပိုင်းက လိုက်ပါအကောင်အထည်ဖော်ဆောင်ရွက်ပေးမှသာ ကျွန်တော်တို့ မကြာခဏပြောပြောနေတဲ့ Rule of Law ဆိုတဲ့ တရားဥပဒေစိုးမိုးရေးဆိုတာကို အုပ်ချုပ်ရေးအာဏာ ပိုင်အဖွဲ့က စံပြဆောင်ရွက်ပြရာ ရောက်မှာဖြစ်ပါတယ်။ အုပ်ချုပ်ရေးပိုင်းက Rule of Law ကို စံပြ လိုက်နာဆောင်ရွက်မှုမရှိဘဲနဲ့ ပြည်သူလူထုကို ဒီမိုကရေစီလူ့ဘောင်မှာ ဘယ်လိုနေထိုင်သွားရမယ် ဆိုတာကို နမူနာပြဖို့ခက်ခဲမှာ ဖြစ်ပါတယ်။ ဥက္ကဋ္ဌကြီးခင်ဗျား။ အဲဒီအနိုင်ရဒီကရီကို အကောင်အထည်ဖော်ဆောင်ရွက်နေစဉ်မှာပဲ ဒီပြဿနာဟာ ဥပဒေပြုပြည်သူ့လွှတ်တော်တွင်းကို ရောက်ရှိလာပါတယ်။ ပြည်သူ့လွှတ်တော် ကိုယ်စားလှယ်တစ်ဦးက ဒီအမှုစီရင်ဆုံးဖြတ်မှုဟာ အုပ်ချုပ်ရေးအဖွဲ့အစည်းများ ဆောင်ရွက်ရမည့် လုပ်ငန်းတာဝန်ကို တရားအဆင့်ဆင့်က စွက်ဖက်ခြင်းဖြစ်တဲ့အတွက် ဖွဲ့စည်းပုံအခြေခံဥပဒေနဲ့မညီ ဘူးလို့ စွပ်စွဲခဲ့တာကြောင့် ၂၀၁၃ ခုနှစ်၊ နိုဝင်ဘာလ ၁၄ ရက်နေ့မှာ ကျင်းပတဲ့ အဌမပုံမှန်အစည်း အဝေးမှာ ဒီကိစ္စနဲ့ပတ်သက်ပြီး လေ့လာသုံးသပ်ရန် ပြည်သူ့လွှတ်တော်ဥက္ကဋ္ဌက ဥပဒေရေးရာနဲ့ အထူးကိစ္စရပ်များလေ့လာသုံးသပ်ရေးကော်မရှင်ထံ လွှဲအပ်ခဲ့ပါတယ်။ အဲဒီလို လွှဲအပ်တာဝန်ပေးခဲ့ တဲ့အချိန်ဟာ အခုဆိုရင် ခုနစ်လကျော် ကြာမြင့်လာပြီဖြစ်တာကတစ်ကြောင်း၊ ယခုကြားကာလမှာ လည်း အုပ်ချုပ်ရေးအာဏာပိုင်များက တရားရုံးဆုံးဖြတ်ချက်ကို ဆန့်ကျင်လျက်အသင်း၏ အမှုဆောင် များကိုခေါ်ယူကာ ဖိအားပေးလျက် တရားရုံးအမိန့်နဲ့ လွဲချော်စွာ အသင်းရဲ့ မြေကို ခွဲစိပ်ယူကြဖို့ တိုက်တွန်းနေပါတယ်။ ဒါကြောင့် ကျွန်တော်မေးမြန်းလိုတဲ့ ပထမမေးခွန်းကတော့ ကော်မတီရဲ့ လေ့လာသုံးသပ်ချက် ရလဒ် မည်သို့မည်ပုံရှိသည်ကို သိရှိလိုပါတယ်။ ဒုတိယမေးခွန်းကတော့ တရားစီရင်ရေးမဏ္ဍိုင်၏ အမြင့်ဆုံးတရားရုံးက နောက်ဆုံးဆုံးဖြတ်ချက်တစ်ရပ်ကို အုပ်ချုပ်ရေးမဏ္ဍိုင်မှ အကောင်အထည် မဖော်ဘဲ အသင်းရဲ့ အမှုဆောင်အဖွဲ့ဝင်များကို ခေါ်ယူဖိအားပေးကာ တရားရုံးဆုံးဖြတ်ချက်ကို တလွဲ အကောင်အထည်ဖော်ရန် ပြုမူခြင်းများသည် ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)ပါ ပြဋ္ဌာန်းချက်ကို ဆန့်ကျင်ဖောက်ဖျက်ရာ ရောက်/မရောက် ပြည်ထောင်စုတရားလွှတ်တော်ချုပ် တရားသူကြီးချုပ်က ဖွဲ့စည်းပုံအခြေခံဥပဒေဆိုင်ရာခုံရုံးကို တင်ပြအဆုံးအဖြတ် ခံယူမှုပြု/မပြု ကို သိရှိလိုပါကြောင်း ဥက္ကဋ္ဌကြီးမှတစ်ဆင့် မေးမြန်းလိုပါတယ်။ ဥက္ကဋ္ဌကြီးခင်ဗျား။ ဥက္ကဋ္ဌကြီးရဲ့ နာမည်ကို အလွဲသုံးစားလုပ်မှုလို့ ကျွန်တော်ယူဆတဲ့ကိစ္စ တစ်ခုကတော့ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေးကျင်းပစဉ် အလုံမြို့နယ်ပြည်သူ့လွှတ်တော်ကိုယ်စားလှယ် ဦးခိုင်မောင်ရည်က ဒီကိစ္စနဲ့ပတ်သက်တဲ့ မေးခွန်းမေးမြန်းမယ့် ၁၄-၁၁-၂၀၁၃ ရက် နေ့မတိုင်မီတစ်ရက် ညနေပိုင်းမှာ ဒေါ်နန်းခမ်းစိန်မိသားစုဝင်တစ်ဦးက အဲဒီမြေကို တစ်စိတ်တစ်ပိုင်း ဝယ်ယူထားတဲ့ ဦးကျန်းမင်အန်းတို့အိမ်ကို ရောက်ရှိလာပြီး ဦးရွှေမန်းက မင်းတို့ကို နောက်ထပ်နှစ် ၅၀ အဆီးအတားမရှိ နေခွင့်ပြု လိမ့်မယ်ဆိုတဲ့ သတင်းစကားကို ပြောကြား ခဲ့တယ်လို့ဆိုပါတယ်။ ဒီသတင်းစကားကို ဒေါ်နန်းခမ်းစိန်တို့ အသိုင်းအဝိုင်းက ဆက်လက်သတင်း ဖြန့်ဖြူးပေးခြင်းကြောင့် ဦးရွှေမန်းက ဒေါ်နန်းခမ်းစိန်တို့အား အနိုင်ပေးတော့မယ်လို့ သတင်းစကား များထွက်လာကာ ရှမ်းတိုင်းရင်းသားများ အသိုင်းအဝန်းကြားမှာ စိတ်ပျက်အားငယ်မှုများ ဖြစ်ပေါ် နေပါတယ်။ ဒါကြောင့် ဒီလိုအဓိပ္ပာယ်သက်ရောက်တဲ့စကားမျိုးကို ဥက္ကဋ္ဌကြီးအနေနဲ့ပြောကြားမိခြင်း ရှိ/မရှိ ပြည်သူများ အမှန်ကိုသိရှိအောင် လွှတ်တော်မှတစ်ဆင့် တရားဝင်ဖြေကြားပေးဖို့ သင့်မည်ထင် ပါကြောင်း မေးမြန်းရင်းနိဂုံးချုပ်အပ်ပါတယ်ခင်ဗျား။</speech>
<speech type="speaker">သက်ဆိုင်ရာပြည်ထောင်စုအဆင့်မှ ပြန်လည်ဖြေကြားဖို့ ဖြစ်ပါတယ်။ တရား လွှတ်တော်ချုပ်က ဖြေမယ်ထင်ပါတယ်</speech>
<speech><agency id="56">ဦးစိုးညွန့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့နှုတ်ခွန်း ဆက်သအပ်ပါတယ်။ ရှမ်းပြည်နယ်၊ သီပေါမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးရဲထွန်း မေးမြန်းတဲ့ကြယ်ပွင့်ပြမေးခွန်းနဲ့စပ်လျဉ်းလို့ ပြည်ထောင်စုတရားလွှတ်တော်ချုပ်ကိုယ်စား ရှင်းလင်း ဖြေကြားမှာဖြစ်ပါတယ်။ ဥက္ကဋ္ဌကြီးခင်ဗျား။ ပြည်သူ့ လွှတ်တော်ကိုယ်စားလှယ် ဦးရဲထွန်းရဲ့ ကြယ်ပွင့် ပြမေးခွန်းအမှတ်(က)မှာ ဥပဒေရေးရာနှင့် အထူးကိစ္စရပ်များလေ့လာဆန်းစစ်သုံးသပ်ရေးကော်မရှင် နဲ့ သက်ဆိုင်တဲ့ကိစ္စဖြစ်တဲ့အတွက် ပြည်ထောင်စုတရားလွှတ်တော်ချုပ်မှ ဖြေကြားရန်မရှိပါကြောင်း ရှင်းလင်းတင်ပြအပ်ပါတယ်။ ကြယ်ပွင့်ပြမေးခွန်း(ခ)နဲ့ပတ်သက်လို့ကတော့ တရားစီရင်ရေးမဏ္ဍိုင်ရဲ့ အမြင့်ဆုံးတရားရုံးက နောက်ဆုံး ဆုံးဖြတ်ချက်တစ်ရပ်ကို အုပ်ချုပ်ရေးမဏ္ဍိုင်မှ အကောင်အထည် မဖော်ဘဲ အသင်းရဲ့ အမှုဆောင်များ၊ အဖွဲ့ဝင်များကိုခေါ်ယူ ဖိအားပေးကာ တရားရုံးရဲ့ ဆုံးဖြတ်ချက် ကိုတစ်လွဲ အကောင်အထည်ဖော်ခြင်းနဲ့ပတ်သက်ပြီးတော့ ပြည်ထောင်စုတရားလွှတ်တော်ချုပ်က ဖွဲ့စည်းပုံအခြေခံဥပဒေဆိုင်ရာ ခုံရုံးကိုတင်ပြအဆုံးအဖြတ်ခံယူရန်ရှိ/မရှိ မေးမြန်းတဲ့မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ မေးခွန်းအမှတ်(ခ) ပါကိစ္စနဲ့ပတ်သက်လို့လည်း တစ်စုံတစ်ယောက်က ဖြစ်စေ၊ အဖွဲ့အစည်းတစ်ရပ်ရပ်ကဖြစ်စေ တရားရုံးကိုတင်ပြခြင်း၊ လျှောက်ထားခြင်း၊ အကြောင်းကြား ခြင်း တစ်စုံတစ်ရာမရှိတဲ့အတွက် ဒီမေးမြန်းတဲ့ မေးခွန်း(ခ)နဲ့ပတ်သက်လို့လည်း ပြည်ထောင်စု တရား လွှတ်တော်ချုပ်အနေနဲ့ ဖွဲ့စည်းပုံအခြေခံဥပဒေဆိုင်ရာခုံရုံးသို့ တင်ပြဆုံးဖြတ်ခံယူရန်အကြောင်း ပေါ်ပေါက်ခြင်းမရှိပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ခုနက နာမည်ပါခြင်းခံရတဲ့ ဦးခင်မောင်ရည် မိုက်တောင်းပါတယ်။ ဆက်လက် ဆွေးနွေးတင်ပြပါ</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ကျွန်တော့်အနေနဲ့ ဥက္ကဋ္ဌကြီးရဲ့ အမည်ကို အလွဲသုံးစား လုပ်တယ်ဆိုတာရယ်၊ ကျွန်တော့်ရဲ့အမည်တပ်ပြီးပြောတာရယ်၊ ဒါနံပါတ်(၁)ကတော့ လွှတ်တော်မှာ ဒီအမည်နာမတွေ တပ်ပြီးတော့စွပ်စွဲတာ တိကျတဲ့ခိုင်လုံမှုမရှိဘဲစွပ်စွဲခြင်းကို ကျွန်တော့်အနေနဲ့ ကန့်ကွက်ပါတယ်။ ပြီးတော့ ဒီဟာနဲ့ပတ်သက်ပြီးတော့ ဒါကျွန်တော်တို့လွှတ်တော်ရဲ့ လုပ်ထုံးလုပ်နည်း ဥပဒေ၊ နည်းဥပဒေအရ ဆန့်ကျင်ပါတယ်။ ဒါလွှတ်တော်မှာဒီမေးခွန်းကို ကန့်ကွက်ပါတယ်။ လွှတ်တော် တစ်ရပ်မှာဒီမေးခွန်းကို မေးပြီးတဲ့အတွက် ဥက္ကဋ္ဌကြီးရဲ့ ဆုံးဖြတ်ချက်နဲ့ ဒါပြည်သူ့လွှတ်တော် ဥပဒေရေး ရာနှင့် အထူးကိစ္စရပ်များလေ့လာဆန်းစစ်ရေးကော်မရှင်ကို လွှဲအပ်ထားတဲ့အမှုလည်း ဖြစ်ပါတယ်။ အဲ့ဒီ ဥပဒေရေးရာနှင့် အထူးကိစ္စရပ်များလေ့လာဆန်းစစ်ရေးကော်မရှင်က ဆက်လက်ဆောင်ရွက် သွားတာကိုပဲ ကျွန်တော်တို့ခံယူရမှာဖြစ်ပါတယ်။ စောစောက စွပ်စွဲတဲ့အမှုတွေကို ကျွန်တော်တို့အနေနဲ့ တိတိကျကျနဲ့ လွှတ်တော်ကိုယ်စားလှယ်တစ်ဦးက မဟုတ်တာလုပ်ရင် ကြိုက်သလိုစုံစမ်းအရေးယူ စစ်ဆေးဖော်ထုတ်ပြီးတော့မှ အရေးယူခံနိုင်ဖို့လည်း ကျွန်တော်တို့အနေနဲ့ အဆင်သင့်ရှိပါတယ်။ ဒါပေမယ့် ဒီလိုမျိုးမတိကျတဲ့ စွပ်စွဲချက်နဲ့စွပ်စွဲခြင်းကို ကျွန်တော့်အနေနဲ့ ကန့်ကွက်ပါတယ်။</speech>
<speech><mp id="448">ဦးရဲထွန်း(သီပေါမဲဆန္ဒနယ်)</mp>ကျွန်တော်ပြောဆိုတဲ့ကိစ္စများကို ကျွန်တော်စာရွက်စာတမ်းနဲ့ ရေးသားပြီးတော့မှ တိတိကျကျပြောဆိုခြင်း ဖြစ်ပါတယ်။ ကျွန်တော့်ပြောဆိုချက်ထဲမှာ ဦးခိုင်မောင်ရည် ကပြောတယ်လို့ ကျွန်တော်တစ်ခွန်းတစ်ပါဒမှ မပြောပါဘူး။ ဦးခိုင်မောင်ရည်ပြောမယ့်နေ့မတိုင်ခင် တစ်ရက်မှာ ဒီလိုသတင်းထွက်လာတယ်လို့ပဲ ပြောတာဖြစ်ပါတယ်။ အဓိကအားဖြင့်တော့ ဥက္ကဋ္ဌကြီးက ဒီစကားကို ပြောခဲ့မိခြင်းရှိ/မရှိဆိုတဲ့အတွက်ကြောင့်မို့လို့ ဦးခိုင်မောင်ရည်ကို စွပ်စွဲတာမဟုတ်ဘဲနဲ့ ဥက္ကဋ္ဌကြီးက ဒီဟာကိုပြောခဲ့ခြင်းရှိ/မရှိ ဖြေကြားပေးဖို့ကိုပဲ ကျွန်တော် မေးမြန်းတာ ဖြစ်ပါတယ်။</speech>
<speech><mp id="208">သူရဦးအောင်ကို(ကန်ပက်လက်မဲဆန္ဒနယ်)</mp>ဒီကိစ္စမှာ ဦးခိုင်မောင်ရည်က အဆိုတင်ခဲ့ပြီး တော့မှ မေးခွန်းမေးခဲ့ပြီးတော့မှ ပြည်ထောင်စုတရားလွှတ်တော်ချုပ်က ဖြေကြားခဲ့ပါတယ်။ ကျွန်တော် ကနေပြီးမှ ဖြည့်စွက်ပြီးမှ ကျွန်တော်ဝင်ရောက်ဆွေးနွေးခဲ့တဲ့ Case ဖြစ်ပါတယ်။ ကျွန်တော်တို့ အားလုံးဟာ ဘယ်ဘက်နားရွက်ကို ညာဘက်လက်နဲ့ဆွဲတဲ့ ကိန်းဆိုက်နေပါတယ်။ ဒေါ်နန်းခမ်းစိန်နဲ့ ရှမ်းတိုင်းရင်းသားများ အငြင်းပွားတဲ့မြေကွက်နဲ့ ပတ်သက်ပြီးတော့မှ အဲ့ဒီမြေကွက်ကို ခုနက ခွင့်ပြု မိန့် ပေးခဲ့တာသည် နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့အစိုးရလက်ထက် မန္တလေးတိုင်း ဒေသကြီး နဝတဥက္ကဋ္ဌကနေပြီးမှ ပေးခဲ့တာဖြစ်ပါတယ်။ မန္တလေးတိုင်းဒေသကြီး နဝတဥက္ကဋ္ဌကြီး တာဝန်ထမ်းဆောင်ခဲ့တဲ့ ဒုတိယဗိုလ်ချုပ်ကြီးထွန်းကြည်(အငြိမ်းစား) ဒီကနေ့ထိ သက်ရှိထင်ရှားရှိနေ ပါတယ်။ အဲ့သူ့ရဲ့ Staff အဖွဲ့ ဥက္ကဋ္ဌရုံးအဖွဲ့လည်း ကနေ့ထိ ရှိနေကြသေးပါတယ်။ မန္တလေးမြို့သစ်ဖော်ဆောင်ရေးအဖွဲ့လည်း ကနေ့ထိ ရှိနေပါသေးတယ်။ ရှိနေတော့ မြေသည် ဒေါ်နန်းခမ်းစိန်သို့ပေးခြင်း ဟုတ်/မဟုတ်၊ ရှမ်းတိုင်းရင်းသားများသို့ပေးခြင်းဟုတ်/မဟုတ် အဲ့ဒီလူများကို မေးလိုက်ရင်ရပါတယ်။ သို့သော်လည်းပဲ အဲ့ဒီအချိန်တုန်းကတော့ မြေပိုင်ဆိုင်မှုနှင့်ပတ်သက်ပြီးတော့မှ ကျွန်တော်တို့ တရား လွှတ်တော်အဆင့်ဆင့်က ဆုံးဖြတ်ထားတာမို့လို့ ကျွန်တော်ကန့်ကွက်ပြီးမှ ဆွေးနွေးတာ ဖြစ်ပါတယ်။ ဒီမြေပိုင်ဆိုင်မှုနဲ့ပတ်သက်တဲ့ အုပ်ချုပ်မှုကိစ္စရပ်တွေသည် ကျွန်တော်တို့ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာနက ဆုံးဖြတ်ရမယ့်ကိစ္စ ဖြစ်ပါတယ်။ အဲ့တော့ အဲ့ဒီအချိန်မှာ ပြည်ထဲရေးဝန်ကြီးဌာနကလည်းပဲ တရားလွှတ်တော်အဆင့်ဆင့်ဆုံးဖြတ်ချက်ကို ကန့်ကွက်ခဲ့ပါတယ်။ ထို့ကြောင့် သက်ရှိထင်ရှားရှိနေသေးတဲ့ ခုနက မန္တလေးတိုင်းဒေသကြီး နဝတ ဥက္ကဋ္ဌကြီးနဲ့ သူ့ရဲ့ရုံး အဖွဲ့တွေကတစ်ဆင့် ကျွန်တော်တို့ မေးလိုက်ရင် အဖြေမှန်ပေါ်လာမည်ဖြစ်ကြောင်း လေးစားစွာ ဖြည့်စွက်တင်ပြအပ်ပါတယ်ခင်ဗျား။</speech>
<speech type="speaker">ဦးရဲထွန်း</speech>
<speech><mp id="448">ဦးရဲထွန်း(သီပေါမဲဆန္ဒနယ်)</mp>ကျွန်တော်မေးတဲ့ မေးခွန်းက အဓိကအားဖြင့်တော့ ပြည်ထောင်စုတရားလွှတ်တော်ချုပ်၊ တရားသူကြီးချုပ်ကနေပြီးတော့ ဒီကိစ္စနဲ့ပတ်သက်ပြီးတော့ ဖွဲ့စည်းပုံအခြေခံဥပဒေဆိုင်ရာခုံရုံးကို တင်ပြဆုံးဖြတ်ခံယူခြင်းပြု/မပြု ဆိုတာကို မေးခဲ့တာဖြစ်ပါတယ်။ ခုနက ကျွန်တော်တို့ လာသွားတဲ့ ပြည်ထောင်စုတရားလွှတ်တော်ချုပ် တရားသူကြီးကတင်ပြ လျှောက်ထားခဲ့သူရှိလို့ ဖြေသွားတာကို သတိထားလိုက်မိပါတယ်။ ကျွန်တော်တို့ ဖွဲ့စည်းပုံအခြေခံလောင်ဒဏ် ၁၀ နှစ်မှာပါ။ အဲ့ပိုင်တဲ့မြေမှာရှိပါတယ်။ ဥပဒေမှာ ခုံရုံးကို တင်ပြနိုင်တဲ့ပုဂ္ဂိုလ်ဟာ ခုနစ်ဦးပဲ ရှိပါတယ်။ အဲ့ဒီထဲမှာ ပြည်ထောင်စုတရား လွှတ်တော်တရားသူကြီးချုပ် ပါဝင်ပါတယ်။ နောက်ပြီးတော့ ပြည်ထောင်စုလွှတ်တော်နာယက၊ ပြည်သူ့ လွှတ်တော်ဥက္ကဋ္ဌ၊ အမျိုးသားလွှတ်တော်ဥက္ကဋ္ဌ၊ နိုင်ငံတော်သမ္မတ စတဲ့ပုဂ္ဂိုလ်များပဲ ပါဝင်ပါတယ်။ ရိုးရိုးသာမန်ပြည်သူတွေဟာ လျှောက်ထားခွင့်မရှိပါဘူး။ အဲ့ဒီတော့ ကျွန်တော်မေးမြန်းလိုတဲ့ အဓိက ပြဿနာက တရားရုံးက ဆုံးဖြတ်လိုက်တဲ့ကိစ္စတစ်ခုကို ကျွန်တော်တို့ အုပ်ချုပ်ရေးအာဏာပိုင်အဖွဲ့ အစည်းက ပူးပေါင်းဆောင်ရွက်ပေးရမှာပါ။ ဥပမာ- ထောင်ဒဏ် ၁၀ နှစ်ချလိုက်တယ်ဆိုလို့ရှိရင် ရဲက ဖမ်းပြီးတော့ ထောင်ထဲထည့်ပေးရမှာပါ။ အဲ့ဒီ ရဲတပ်ဖွဲ့ တို့ဘာတို့က ပြည်ထဲရေးဝန်ကြီးဌာနရဲ့ လက်အောက်မှာရှိပါတယ်။ အခုလည်း ဒီတရားမမှုမှာ ကျွန်တော်တို့ ဒေါ်နန်းခမ်းစိန်တို့က သူတို့ ပိုင်တဲ့မြေမဟုတ်လို့ ဖယ်ရှားပေးပါဆိုတဲ့ ဒီကရီကျပြီးလို့ရှိရင် မဖယ်ပေးဘူးဆိုလို့ရှိရင် အုပ်ချုပ်ရေး ပိုင်းကနေပြီးတော့ အင်အားသုံးပြီးတော့ အိမ်ကို ဘူဒိုဇာနဲ့ ဖျက်တာတို့၊ ဖယ်တာတို့ လုပ်ရမှာဖြစ်ပါတယ်။ အဲ့ဒီတော့ ကျွန်တော်မေးချင်တာက အုပ်ချုပ်ရေးပိုင်းက အခုလို သဘောထားကွဲနေပြီ။ ကွဲနေ တဲ့အခါကျတော့ မလုပ်ပေးဘူး။ အကြောင်းအမျိုးမျိုးပြပြီးတော့ သူမလုပ်ပေးဘူးဆိုရင် အခုကိုပဲ ကျွန်တော်တို့ ရှမ်းတိုင်းရင်းသားများ သာရေးနာရေးအသင်းက ဒီကရီကို သက်တမ်းမကုန်အောင် သွား သွားပြီးတော့ သက်တမ်းတိုးနေရပါတယ်။ အမှုကလည်းနိုင်သေးတယ်။ ဒုက္ခပြန်ရောက်နေတယ်။ အခုဟာက။ အဲ့ဒီလိုဖြစ်နေတဲ့အခါကျတော့ ဒီလိုမျိုးဆက်ဖြစ်တာကို ကျွန်တော်တို့က လက်ခံနိုင်မှာ လား။ ကျွန်တော်တို့ တိုင်းပြည်က ဒီမိုကရေစီတိုင်းပြည် သွားမယ်လို့လည်း ပြောသေးတယ်။ ဒီအာဏာ ပိုင်အဖွဲ့သုံးရပ်ကလည်း လွတ်လပ်တယ်။ တရားစီရင်ရေးကလည်း လွတ်လပ်တယ်။ Rule of Law ဆိုတာကလည်း ဒီမိုကရေစီလူ့ဘောင်မှာ အရေးကြီးတယ်လို့ ပြောနေတယ်။ အဲ့တော့ တရားရုံး အဆုံးအဖြတ်ဆိုတာ နောက်ဆုံးတခြားမဏ္ဍိုင်တွေက ဖြေရှင်းလို့မရတဲ့အချိန်၊ နောက်ဆုံးကျမှ ရောက် လာတဲ့ ကဏ္ဍပါ။ အဲ့တော့ ဒါကိုအကောင်အထည်မဖော်ဘူးဆိုတဲ့ ထုံးစံဓလေ့ကြီးတစ်ခု ကျွန်တော်တို့ နိုင်ငံမှာ လွှမ်းမိုးသွားရင် ပြည်သူလူထုကို ကျွန်တော်တို့က တရားဥပဒေကို ရိုသေလေးစားလိုက်နာဖို့၊ ဥပဒေစိုးမိုးမှုဆိုတာ ဘယ်လိုဆိုတာကို ကျွန်တော်တို့က ပြောပြဖို့များစွာ အခက်အခဲရှိမှာ ဖြစ်ပါတယ်။ ဒါ့ကြောင့် ကျွန်တော် ထပ်ပြီးတော့ ပြည်ထောင်စုတရားလွှတ်တော်ချုပ်ကို မေးချင်တာက ဒါနဲ့ ပတ်သက်လို့ အုပ်ချုပ်ရေးပိုင်းကမဆောင်ရွက်ဘူးဆိုရင် ကျွန်တော်တို့ ဘာဆက်လုပ��မလဲ။ ဒါကို ကျွန်တော်ထပ်ပြီးတော့ ပြည်ထောင်စုတရားလွှတ်တော်ချုပ်ကို မေးမြန်းအပ်ပါတယ်။</speech>
<speech><agency id="58">ဦးစိုးညွန့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>ဥက္ကဋ္ဌကြီးခင်ဗျား။ နောက်ဆက်တွဲမေးခွန်းနှင့် ပတ်သက်ပြီးတော့ ရှင်းလင်းဖြေကြားပါမယ်။ ခုနက ကျွန်တော်တို့ ရှမ်းတိုင်းရင်းသား သာရေးနာရေးအသင်းနဲ့ ဒေါ်နန်းခမ်းစိန်တို့ဖြစ်ပွားတဲ့အမှုကိစ္စမှာ တင်ပြခဲ့တဲ့ အတိုင်းပါပဲ။ တရားရုံးအဆင့်ဆင့်ကတော့ ဥပဒေနှင့်အညီ သက်သေထွက်ချက်တွေအပေါ်မှာ၊ ဥပဒေကြောင်းဆိုင်ရာတွေအပေါ်မှာ လေ့လာသုံးသပ်ပြီးတော့ အမှန်ကန်ဆုံးဖြစ်အောင် ဆုံးဖြတ်ချက်ချခဲ့ပြီး ဖြစ်ပါတယ်။ ဆုံးဖြတ်ချက်ချခဲ့တဲ့နေရာမှာလည်း တရားရုံးအဆင့်ဆင့် အကုန်လုံးအတည်ဖြစ်ခဲ့ပြီး နောက်ဆုံးပြည်ထောင်စုတရားလွှတ်တော်ချုပ်အဆင့်ထိအောင် ဆုံးဖြတ်ချက်ချပြီး ဖြစ်ပါတယ်။ အဲ့ဒါ နဲ့ပတ်သက်ပြီးတော့ ကျွန်တော်တို့ ပထမအကြိမ် ပြည်သူ့လွှတ်တော်အဋ္ဌမပုံမှန်အစည်းအဝေး ၁၄-၁၁-၂၀၁၃ ရက်နေ့က ကျင်းပတဲ့နေ့မှာ ပြည်သူ့လွှတ်တော်ကိုယ်စားလှယ် ဦးခင်မောင်ရည် မေးမြန်းတဲ့အတွက် ကျွန်တော်တို့ ပြည်ထောင်စုတရားလွှတ်တော်ချုပ်က ဒီမှာလာရောက်ရှင်းလင်း ဖြေကြားခဲ့ပြီးဖြစ်ပါတယ်။ အဲ့ဒီတော့ မေးမြန်းတဲ့အချက် အဓိကကတော့ ဒီတရားရုံးဆုံးဖြတ်ချက်တွေနဲ့ အုပ်ချုပ်ရေးရဲ့ ဆောင်ရွက်ချက်တွေဟာ ဝိရောဓိဖြစ်နေသလား။ ဝိရောဓိဖြစ်နေရင် ဘယ်လိုဆောင်ရွက်ရမလဲ စသည့်မေးမြန်းချက်တွေပါပါတယ်။ အဲ့ဒါနဲ့ပတ်သက်ပြီးတော့ ပြည်ထောင်စုတရား လွှတ်တော်ချုပ်က ဖြေကြားတာကတော့ အုပ်ချုပ်ရေးကဏ္ဍနှင့် တရားစီရင်ရေးကဏ္ဍတို့ ဝိရောဓိ မဖြစ်အောင် နှစ်ဖက်ညှိနှိုင်းပြီး ဆောင်ရွက်ဖို့အတွက် တရားရုံးညွှန်ကြားချက်တွေ၊ စီရင်ထုံးတွေမှာ ရှိတဲ့အကြောင်း၊ ဒီစီရင်ထုံးတွေ၊ ညွှန်ကြားချက်တွေပါအတိုင်း ဥပဒေနှင့်အညီ လိုက်နာဆောင်ရွက် လျက်ရှိကြောင်း၊ တရားရုံးရဲ့ ဆုံးဖြတ်ချက်ကလည်း လက်ရှိပြည်ထောင်စုတရားလွှတ်တော်ချုပ်က ချမှတ်ထားတဲ့ ဆုံးဖြတ်ချက်က လက်ရှိအားဖြင့် အတည်ဖြစ်လျက်ရှိပါကြောင်း တရားရုံးရဲ့ ဆုံးဖြတ်ချက် ဟာဖြင့်ရင် အဂတိလိုက်စားခြင်းမရှိဘဲနဲ့ မှန်ကန်ညီညွတ်ပါကြောင်း၊ ဥပဒေနှင့်အညီ ဆောင်ရွက် ထားခြင်းဖြစ်ပါကြောင်း ဖြေကြားခဲ့ပြီးဖြစ်ပါတယ်။ အခုဆက်လက်ပြီးတော့ ရှမ်းတိုင်းရင်းသားမေးမြန်းတာနဲ့ပတ်သက်ပြီး ဖြေကြားရမယ်ဆိုရင် ဒီတရားရုံးချုပ်ကချမှတ်တဲ့ ဆုံးဖြတ်ချက်တစ်ရပ်ကို အကောင်အထည်ဖော်ဖို့အတွက် ကျွန်တော်တို့ အကောင်အထည်ဖော်ဆောင်ရွက်ပေးပါဆိုပြီးတော့ ဇာရီမှုဖွင့်လှစ် ဆောင်ရွက်ရတာရှိပါတယ်။ ဒီအမှု မှာလည်း ကျွန်တော်တို့ တရားနိုင်များဖြစ်တဲ့ ရှမ်းတိုင်းရင်းသားများရဲ့ လျှောက်ထားချက်အရ ဇာရီမှု ဖွင့်လှစ်ပြီး ဆောင်ရွက်လျက်ရှိဆဲပဲ ဖြစ်ပါတယ်။ ဆောင်ရွက်လျက်ရှိတဲ့နေရာမှာ လုံခြုံ ရေးအခြေအနေ အရ အတည်ပြု ဆောင်ရွက်ဖို့၊ အင်အားသုံးပြီးဆောင်ရွက်ဖို့ အခြေအနေမပေးတဲ့အတွက် အခုချိန်ထိအောင် ဆောင်ရွက်နိုင်ခြင်းမရှိ ဖြစ်ပါတယ်။ နောက်ကျွန်တော်တို့ အခုမေးမြန်းတဲ့မေးခွန်းထဲမှာလည်း ပါပါတယ်။ ဒါနဲ့ပတ်သက်ပြီး တော့ ဒီရှမ်းတိုင်းရင်းသားများဘက်ကလည်း ကျွန်တော်တို့ ဆောင်ရွက်ဖို့ အတွက် အချိန်လေးလ တောင်းထားတဲ့အတွက် ဆိုင်းငံ့ပေးထားတယ်ဆိုတာ ဒီမေးခွန်းထဲမှာ ကျွန်တော် တို့တွေ့ရှိရပါတယ်။ ဒါ့ကြောင့် တရားလွှတ်တော်ချုပ်အနေနဲ့ တင်ပြချင်တာကတော့ တရားရုံးအသီးသီးအနေနဲ့က တော့ ဘယ်ကိစ္စမဆို ဥပဒေနှင့်အညီပဲ ဆောင်ရွက်သွားမှာဖြစ်တဲ့အကြောင်း၊ ဥပဒေပြင်ပက ကျွန်တော် တို့ လူတွေကဖိအားပေးတာတို့၊ စွက်ဖက်တာတို့ လက်ခံမှာမဟုတ်တဲ့အကြောင်း၊ ဥပဒေနဲ့ညီညွတ်စွာပဲ ဆောင်ရွက်သွားမယ့်အကြောင်း အခုချိန်ထိအောင်လည်း တရားဝင်အားဖြင့် တရားရုံးကိုလာ ရောက်ပြီး ဘယ်ပုံသေနည်းဆောင်ရွက်ပါ၊ ဘယ်လိုလုပ်ပါ စသည်ဖြင့် ဖိအားပေးတဲ့ကိစ္စတွေမရှိ သေး ပါကြောင်း ဖြေကြားအပ်ပါတယ်။ ဒါ့ကြောင့် အချုပ်အားဖြင့် တင်ပြရမယ်ဆိုရင် တရားရုံးများအနေနဲ့ ကတော့ ဥပဒေနှင့်အညီပဲ ဆောင်ရွက်သွားမှာဖြစ်ပါကြောင်း ဥက္ကဋ္ဌကြီးမှတစ်ဆင့် အသိပေးတင်ပြအပ် ပါတယ်ခင်ဗျား။</speech>
<speech type="speaker">လွှတ်တော်ဥက္ကဋ္ဌ ဖြေရန်တာဝန်ရှိလာပါတယ်။ လွှတ်တော်ဥက္ကဋ္ဌက လွှတ်တော် အများရှေ့မှာပဲ ဒီကိစ္စကို ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်ကို လွှဲပြီးတော့ ဒီကော်မရှင်ရဲ့ သုံးသပ်အကြံပြုချက်အရ ဥပဒေနှင့်အညီ ဆက်လက် ဆောင်ရွက်ဖို့ပဲ ဥက္ကဋ္ဌက ဒီလိုပြောပါတယ်။ ကျန်တဲ့ ဦးရွှေမန်း ဘာဖြစ်စေ၊ ညာဖြစ်စေ၊ ဘာဖြစ် လိမ့်မယ်၊ ညာဖြစ်လိမ့်မယ်။ မပြောခဲ့ပါဘူး။ အဲ့ဒီနည်းတူပဲ နောင်ကိစ္စတွေမှာလည်း ဦးရွှေမန်း ပြောမယ့်စကားက ပြဿနာတစ်ခုပေါ်လာပြီဆိုရင် ဒီပြဿနာကိုဖြေရှင်းတဲ့နေရာမှာ ဥပဒေလုပ်ထုံး လုပ်နည်းနဲ့အညီသာ ဆောင်ရွက်ဖို့ပြောမှာပဲဖြစ်ပါတယ်။ အကယ်လို့များ ဦးရွှေမန်းကနေပြီးတော့ တစ်ခုခုများပြောလာတယ်ဆိုလို့ရှိရင်လည်း ဥပဒေလုပ်ထုံးလုပ်နည်းနဲ့ မညီညွတ်ဘူးဆိုရင်လို့ရှိရင် လည်းဦးရွှေမန်းရဲ့ ပြောစကားကို လုံးဝလက်ခံခွင့်မရှိပါဘူး။ အဲ့ဒီနည်းတူပဲ ခုနက လွှတ်တော်ကိုယ်စား လှယ်တစ်ဦးဖြစ်တဲ့ ဦးခိုင်မောင်ရည် နာမည်ပါပြီးတော့ ပြောဆိုမှုတွေဟာလည်းပြောမယ်ဆိုရင်ဥပဒေ အရသော်လည်းကောင်း၊ လုပ်ထုံးလုပ်နည်းအရသော်လည်းကောင်း၊ ကျင့်ဝတ်အရသော်လည်းကောင်းပြောဖို့ သင့်မသင့်ဆိုတာလည်း ပြန်လည်သုံးသပ်ဖို့လိုပါလိမ့်မယ်။ ဘာ့ကြောင့်လည်း ဒီကိစ္စဟာ လွှတ်တော်ကိုယ်စားလှယ်များအကြားမှာ ဖြစ်ပေါ်တဲ့ကိစ္စမဟုတ်ဘဲနဲ့ ခုနကတင်ပြသလို့ အဆက်ဆက်ကဖြစ်ပေါ်လာတဲ့ကိစ္စမျိုးဖြစ်ပါတယ်။ ပြန်ပြောပါမယ်။ ဒါကြောင့်မို့လို့ လွှတ်တော်ကိုယ်စားလှယ် များဟာ မိမိတို့လိုက်နာရမယ့် ဥပဒေများ၊ လုပ်ထုံးလုပ်နည်းများကို လိုက်နာရမှာဖြစ်သလို တစ်ဖက် ကလည်း လွှတ်တော်ကိုယ်စားလှယ်များပီပီ မိမိတို့ရဲ့ အကျင့်သိက္ခာသီလ Ethic များကိုလည်း လိုက်နာဆောင်ရွက်ဖို့လိုကြောင်း ပြောကြားလိုပါတယ်။ မလိုအပ်ဘဲနဲ့ လွှတ်တော်ရဲ့ အချိန်လည်း မကုန်ဆုံးချင် ပါဘူး။ တကယ်လို့ ဒီလိုမေးမယ်၊ ပြောမယ်ဆိုလို့ရှိရင်လည်း လွှတ်တော်ဥက္ကဋ္ဌအနေနဲ့ အမြဲတံခါးဖွင့် ထားလျက်ရှိပါတယ်။ ဒါကြောင့်မို့လို့ မူလမေးခွန်းထဲမှာလည်း ခုနက မူလမေးခွန်းတင်တုန်းကလည်း အပိုဒ် ၃ မှာ ထိုအနိုင်ရဒီကရီ အကောင်အထည်ဖော်ဆောင်ရွက်နေစဉ်မှာ ထိုကိစ္စသည် ဥပဒေပြု ပြည်သူ့လွှတ်တော်အတွင်းသို့ရောက်ရှိလာသဖြင့် ၂၀၁၃ ခုနှစ်၊ နိုဝင်ဘာလ ၁၄ ရက်နေ့က ကျင်းပ ခဲ့သော အဋ္ဌမပုံမှန်အစည်းအဝေး၌ ထိုကိစ္စနှင့်ပတ်သက်၍ လေ့လာသုံးသပ်ရန် ပြည်သူ့လွှတ်တော် ဥက္ကဋ္ဌ သူရဦးရွှေမန်းက ဥပဒေရေးရာနှင့်အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင် ထံလွှဲအပ်ခဲ့ပါသည်။ (၄) ထိုသို့လွှဲအပ်တာဝန်ပေးခဲ့သည့်အချိန်မှာ ခုနစ်လ ကျော်ကြာမြင့်ခဲ့ပြီဖြစ် သဖြင့် ယခုကာလတွင် ဒေသအုပ်ချုပ်ရေးအာဏာပိုင်များက တရားရုံးဆုံးဖြတ်ချက်ကို ဆန့်ကျင်လျက် အသင်းရဲ့ အမှုဆောင်များအား ခေါ်ယူဖိအားပေးပြီး တရားရုံးအမိန့်ကိုလမ်း လွှဲရာရောက်အောင်ဆောင်ရွက်လျက်ရှိပါသည် ဆိုတာပါပြီးတော့ ဦးရွှေမန်းဖြေပါဆိုတာတစ်ခုမှ မပါပါဘူး။ ဒါပေမယ့် ဒီနေ့ လွှတ်တော်ထဲရောက်တဲ့အခါမှာ ဦးရွှေမန်းအဖြေပေးပါဆိုတဲ့ ဒီလို ပြောဆိုမှုများကကော မှန်/ မမှန် လွှတ်တော်ကိုယ်စားလှယ်တစ်ယောက်အနေနဲ့ မေးဖို့သင့်/မသင့် ပြန်လည်သုံးသပ်သင့်ပါတယ်။ ဒါကြောင့်မို့လို့ နောင်လွှတ်တော်အတွင်းမှာ မေးခွန်းများမေးတဲ့အခါမှာ မူလမေးထားတဲ့အကြောင်း အရာမှတပါး ကျန်တဲ့ဟာတွေမမေးဖို့ လွှတ်တော်ကို သတိပေးကြေညာပါတယ်။ (ဩဘာသံများ)</speech>
<speech><mp id="448">ဦးရဲထွန်း(သီပေါမဲဆန္ဒနယ်)</mp>အဲ့ဒီလို ကြိုတင်ပြီးတော့ မေးခွန်းမေးမြန်းဖို့တင်ထားတဲ့ အထဲမှာ မပါတဲ့ဟာကို ထပ်ဆင့်ပြီးတော့ မမေးရဘူးဆိုတဲ့ဟာ မပါပါဘူးခင်ဗျား။ အခု ကျွန်တော်က ဒီမေးခွန်းကိုတင်ပြီးမှ အသစ်ရလာတဲ့အချက်အလက်သစ်လည်းဖြစ်တာအပြင် ဥက္ကဋ္ဌကြီးရဲ့ ဂုဏ် သိက္ခာကိုလည်း ထိခိုက်မှာစိုးတဲ့အတွက် ဒါဟာလွှတ်တော်ကတစ်ဆင့် ပြည်သူလူထုကို အသိပေး ပြောကြားဖို့ အချိန်မီလိုအပ်တဲ့အတွက်ကြောင့်မို့လို့ ကျွန်တော် မေးတာဖြစ်ပါတယ်။ ဒါကြောင့်မို့လို့ ဥက္ကဋ္ဌကြီးက ကျွန်တော့်ကိုရည်ရွယ်ပြီးတော့ ဒီလိုကန့်ကွက်တယ်ဆိုလို့ရှိရင် ကျွန်တော်ကန့်ကွက်ပါ တယ်။</speech>
<speech type="speaker">ကောင်းပြီ။ တစ်ခါတည်း နားထောင်ပါ။ လွှတ်တော်နည်းဥပဒေ ၁၄၄ နည်းဥပဒေခွဲ(က)မှာ ဖော်ပြသလို ထပ်ဆင့်မေးခွန်းမေးလို့ရပါတယ်။ အခုစမေးသွားတာက ထပ်ဆင့် မေးခွန်းမဟုတ်ဘဲနဲ့ တစ်ခါတည်းကို အဲ့ဒီလိုမေးသွားတဲ့အတွက် ဖြစ်ပါတယ်။ ဒါကြောင့်မို့လို့ ဥပဒေ၊ နည်းဥပဒေအရ မှန်ကန်စွာဆောင်ရွက်ဖို့ ဖြစ်ပါတယ်</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>ဥပဒေပိုင်းဆိုင်ရာလေး တင်ပြ ပါရစေခင်ဗျာ။ ကျွန်တော်တို့လွှတ်တော်ကိုယ်စားလှယ်များ မေးခွန်းမေးမြန်းခွင့်ကို နည်းဥပဒေ ၁၄၁၊ ၁၄၂၊ ၁၄၃ မှာ ပြဋ္ဌာန်းထားပါတယ်။ မေးခွန်းများမေးခွင့်မပြုခြင်းကိုပဲ ကျွန်တော် ထုတ်နုတ်တင်ပြ ပါ့မယ်။ ကျွန်တော်တို့ မေးခွန်းနှင့်စပ်လျဉ်းတဲ့စည်းကမ်းချက်ကတော့ (၁၀) ချက်ရှိပါတယ်။ မေးခွန်း မေးခွင့်မပြုခြင်းနှင့်ပတ်သက်၍ ပုဒ်မ ၁၄၂ မှာ ဥက္ကဋ္ဌသည် မေးခွန်းတစ်ရပ်ရပ်ကို လက်ခံခွင့်ပြုရန် သင့်/မသင့် စဉ်းစားရာ၌ ဤနည်းဥပဒေများနှင့်ညီညွတ်မှုမရှိလျှင် မေးခွန်းတစ်ခုလုံးကိုသော် လည်းကောင်း၊ မေးခွန်း၏အစိတ်အပိုင်းကိုသော်လည်းကောင်း ခွင့်မပြုရ။ ထို့အပြင် မေးခွန်းမေးမြန်း ပိုင်ခွင့်ကို အလွဲသုံးစားပြု သည်ဟုလည်းကောင်း၊ ဖွဲ့စည်းပုံအခြေခံဥပဒေပါပြဋ္ဌာန်းချက်များကိုဖြစ်စေ လွှတ်တော်၏အစဉ်အလာများ၊ ထုံးတမ်းများကိုဖြစ်စေ ဖောက်ဖျက်သည်ဟုသော်လည်းကောင်း၊ လွှတ်တော်၏လုပ်ငန်းကို တိုက်ရိုက်ဖြစ်စေ၊ သွယ်ဝိုက်၍ဖြစ်စေ ထိပါးစေသည်ဟုသော်လည်းကောင်း ယူဆလျှင် မေးခွန်း သို့မဟုတ် မေးခွန်း၏အစိတ်အပိုင်းကို ခွင့်မပြုရလို့ ပြဋ္ဌာန်းထားပါတယ်။ အဲ့ဒါကြောင့်မို့ ဒါ ကျွန်တော်တို့ မူလမေးခွန်းမှာမပါတဲ့ အချက်များကို ဒီမှာဖြည့်ပေးခြင်းဟာ မည်သို့ ပင်အကြောင်းပြချက်ရှိသော်လည်း ဒါဟာ မေးခွန်းမေးမြန်းပိုင်ခွင့်ကို အလွဲသုံးစားပြု တာနဲ့ ကိုက်ညီ ပါတယ်။ ဒါကြောင့် ဥက္ကဋ္ဌကြီးရဲ့ ဆုံးဖြတ်ချက်ကို ဒီဟာနဲ့ ကိုက်ညီပါကြောင်း တင်ပြလိုပါတယ်။</speech>
<speech type="speaker">ဘာပဲလုပ်လုပ် Supremacy of Law ပဲဖြစ်ရမယ်။ ဥပဒေ လုပ်ထုံးလုပ်နည်းကို သေသေချာချာလေ့လာပါ။ မိမိရဲ့ ဆန္ဒကို ဦးစားမပေးပါနဲ့။ လွှတ်တော်ကိုယ်စားလှယ်တွေဖြစ်ကြပြီ။ ဒါကြောင့်မို့လို့ ခုနက နာမည်နဲ့ပြောပါ့မယ်။ ဦးရဲထွန်းက မေးခွန်းမေးနိုင်တယ်။ မေးပါ။ သို့ရာတွင် ခုနက ပြောတဲ့အချက်အတိုင်းပဲ လိုက်နာဖို့လိုတယ်။ အကယ်လို့များ စေတနာအရ လွှတ်တော်ဥက္ကဋ္ဌ ရဲ့ ဂုဏ်သိက္ခာကို ထိခိုက်နေပါတယ်ဆိုလို့ရှိရင် အပြန်အလှန်မေးခွန်းများမေးတယ်ဆိုလို့ရှိရင် ပိုပြီး တော့ဆီလျော်ပါတယ်။ အဲ့ဒါမှမဟုတ်ဘဲနဲ့ မေးခွန်းထဲမှာမပါဘဲနဲ့ စပြီးမေးလိုက်တယ်ဆိုတဲ့အခါမှာ မည်သို့ပင် မိမိဘက်က စေတနာပါသည်ဖြစ်စေ အဓိပ္ပာယ်တွေ အမျိုးမျိုးရောက်နိုင်တဲ့အတွက် ဒါကို လွှတ်တော်ကိုယ်စားလှယ်များအားလုံး သိရှိဖို့ ဖြစ်ပါတယ်။ ဒါကြောင့် ဒီမေးခွန်းတစ်ခုတည်းမှာပဲ ဒီနေ့ မလိုအပ်ဘဲနဲ့ အချိန် မိနစ် ၃၀ ကျော်ဖြစ်သွားပါတယ်။ အဲ့ဒီတော့ ခုနက မိမိလွှတ်တော်ဥက္ကဋ္ဌနဲ့ လွှတ်တော်ကိုယ်စားလှယ် အထူးသဖြင့်တော့ ဦးရဲထွန်းအကြားမှာ အမြင်ခြင်းမတူတဲ့အပေါ်မူတည် ပြီးတော့ သက်ဆိုင်ရာလွှတ်တော်မှာ ဖွဲ့စည်းထားတဲ့ ဥပဒေကြမ်းကော်မတီ အတွင်းရေးမှူးက သေချာ ရှင်းလင်းပြတဲ့အတိုင်းပဲ ကျန်တဲ့လွှတ်တော်ကိုယ်စားလှယ်များ နားလည်သဘောပေါက်မှာဖြစ်ပါတယ်</speech>
</Q-A>
<Q-A>
<title>ပြစ်မှုဆိုင်ရာကျင့်ထုံးဥပဒေအရ ဇနီးနှင့်သားသမီးများကို ထောက်ပံ့ကြေးပေးရာတွင် တစ်လလျှင် ၁၀၀ ကျပ်ထက်မပိုရဟူသော ပြဋ္ဌာန်းထားချက်ကို ခေတ်နှင့်လျော်ညီအောင် ပြင်ဆင်ပြောင်းလဲရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">အစီအစဉ်အရ မရမ်းကုန်းမဲဆန္ဒနယ်မှ ဒေါက်တာမေဝင်းမြင့် ကိုယ်စား မော်လမြိုင်မဲဆန္ဒနယ်မှ ဒေါ်ခင်ဌေးကြွယ် မေးမြန်းဖို့ ဖြစ်ပါတယ်</speech>
<speech><mp id="1185">ဒေါ်ခင်ဌေးကြွယ်(မော်လမြိုင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် လွှတ်တော်သို့တက်ရောက်လာတဲ့သူအားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်မ ကတော့ မွန်ပြည်နယ်၊ မော်လမြိုင်မဲဆန္ဒနယ်မှ ဒေါ်ခင်ဌေးကြွယ် ဖြစ်ပါတယ်။ ကျွန်မမှ ရန်ကုန် တိုင်းဒေသကြီး၊ မရမ်းကုန်းမဲဆန္ဒနယ်မှ ဒေါက်တာမေဝင်းမြင့်၏မေးခွန်းကို ကိုယ်စား မေးမြန်းသွားမှာ ဖြစ်ပါတယ်။ မေးခွန်းကတော့ ဇနီးသားသမီးများကို ထောက်ပံ့ကြေးငွေပေးမှုနှင့်ပတ်သက်တဲ့ မေးခွန်း ဖြစ်ပါတယ်ရှင်။ ဥက္ကဋ္ဌကြီးရှင်။ ပြစ်မှုဆိုင်ရာကျင့်ထုံးဥပဒေပုဒ်မ ဥပဒေအခန်း(၃၆) ပုဒ်မ ၄၈၈ တွင် မည်သူမဆို လုံလောက်သောဥစ္စာအင်အားရှိလျက်နှင့် မိမိ၏ဇနီးကိုဖြစ်စေ၊ ကိုယ်တိုင် ရှာဖွေ စားသောက်နိုင်ခြင်းမပြုနိုင်သည့် တရားဝင် သို့မဟုတ် တရားမဝင်သားသမီးကိုဖြစ်စေ၊ ထောက်ပံ့ ကြေးမပြု ဘဲ ပေါ့လျော့နေလျှင် သို့မဟုတ် ထောက်ပံ့ရန် ငြင်းပယ်လျှင် ခရိုင်ရာဇဝတ်တရားသူကြီး၊ နယ်ပိုင်ရာဇဝတ်တရားသူကြီး သို့မဟုတ် ပထမတန်းအာဏာရ ရာဇဝတ်တရားသူကြီးတစ်ဦးသည် ထိုကဲ့သို့ ပေါ့လျော့မှု သို့မဟုတ် ငြင်းပယ်မှုအတွက် ခိုင်လုံသောအထောက်အထား ရရှိသောအခါ အဆိုပါပျက်ကွက်သူသည် သူ၏ဇနီး သို့မဟုတ် သားသမီးကို တစ်လလျှင် မိမိသင့်သည် ထင်မြင် သည့်အတိုင်း ကျပ် ၁၀၀ ထက်မပိုသော လစဉ်ထောက်ပံ့ကြေးပေးရန်နှင့် ရာဇဝတ်တရားသူကြီးက အခါအားလျော်စွာ ညွှန်ကြားထားသည့်အတိုင်း အဆိုပါ သူသို့ ပေးရန်အမိန့်ချမှတ်နိုင်သည်ဟု ပြဋ္ဌာန်း ထားပါတယ်။ ယင်းဥပဒေမှာ ၁၉၈၉ ခုနှစ်ကတည်းက ပြဋ္ဌာန်းထားသော ဥပဒေဖြစ်ပြီး ထောက်ပံ့စေရန် သတ်မှတ်ထားသောနှုန်းထားမှာ ကျပ် ၁၀၀ ဆိုသည်မှာ ယနေ့ခေတ်အခါတွင် ငွေကြေးတန်ဖိုးအားဖြင့် များစွာနိမ့်ကျကွာဟလျက်ရှိပါတယ်။ ၁၉၅၀ ခုနှစ်တွင် အနိမ့်ဆုံးသန့်ရှင်း ရေးလုပ်သားဝန်ထမ်း တစ်လလျှင် ၈၀ ကျပ်နှင့် အောက်တန်းစာရေး တစ်လ ၁၂၆ ကျပ် ဖြစ်ပါတယ်။ ထိုအချိန်က တစ်လလျှင် ၅၀ ကျပ်နှင့် စားသောက်နေထိုင်လို့ရရှိခဲ့သည်ဟု ကြားသိရပါတယ်။ ၁၉၇၄ ခုနှစ်မှာ ဝင်ငွေပြဋ္ဌာန်းချက် အရ တစ်နှစ်လျှင် ဝင်ငွေ ရှစ်ထောင်ကျပ်ထက်ပိုလျှင် အခွန်ထမ်းဆောင်ရပါတယ်။ ၁၉၇၆ ခုနှစ်မှာ တစ်နှစ်ဝင်ငွေ တစ်သောင်းကျော်လျှင် အခွန်ထမ်းဆောင်ရပါတယ်။ ယနေ့တွင် သက်သာခွင့်များကို နုတ်ပြီး တစ်နှစ် သိန်း ၂၀ ကျပ်ကျော်လျှင် အခွန်ပေးဆောင်စေရာ မိသားစု တစ်လ ကုန်ကျစရိတ်မှာ ၁၇၀၀၀၀ ခန့်ရှိသည်ဟု သတ်မှတ်ရာရောက်နေပါသည်။ လက်ဖက်ရည် တစ်ခွက်ပင် ၂၀၀ ကျပ်ထက် အထက်ဖြစ်နေသော ယနေ့ကာလ၌ ဇနီး/သားသမီးစရိတ် ၁၀၀ ဆို သည်မှာ လက်ဖက်ရည်တစ်ခွက်ဖိုးမျှပင်မရှိနေကြောင်း ထင်ရှားနေပါတယ်။ ဥက္ကဋ္ဌကြီးရှင့်။ သို့ဖြစ်ပါ၍ ဥက္ကဋ္ဌကြီးမှတစ်ဆင့် မေးမြန်းလိုသည်မှာ ဇနီးနှင့် သားသမီးများကို ပြစ်မှုဆိုင်ရာကျင့်ထုံးဥပဒေအရ ထောက်ပံ့ကြေးပေးစေရာတွင် တစ်လလျှင် ၁၀၀ ကျပ်ထက်မပိုစေရ ဟူသော ပြဋ္ဌာန်းချက်ကို ခေတ်နှင့်လျော်ညီအောင် ပြင်ဆင်ပြောင်းလဲဆောင်ရွက်ရန် အစီအစဉ်ရှိ/မရှိ။ ရှိပါက မည်သည့်အစီအစဉ်ဖြင့် မည်သည့်အချိန်တွင် ဆောင်ရွက်မည်ဖြစ်ကြောင်း သိရှိလိုပါကြောင်း ထောက်ပံ့ခံရသူကင်းမဲ့နေသော ဇနီးများနှင့် သားသမီးများအကျိုးငှာ မေးမြန်းခြင်းဖြစ်ပါတယ်။ ကျေးဇူးတင်ပါတယ်။ မရမ်းကုန်းမဲဆန္ဒနယ်မှဒေါက်တာမေဝင်းမြင့်ကိုယ်စား မော်လမြိုင်မဲဆန္ဒနယ်မှ ဒေါ်ခင်ဌေးကြွယ် မေးမြန်းပါသည်။</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="58">ဦးစိုးညွန့် (တရာသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ မရမ်းကုန်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာမေဝင်းမြင့်ရဲ့ မေးခွန်းနဲ့ပတ်သက်ပြီး ရှင်းလင်းဖြေကြားပါမယ်။ ဥက္ကဋ္ဌကြီး ခင်ဗျား။ ဒေါက်တာမေဝင်းမြင့်မေးမြန်းတဲ့ ဇနီးနဲ့သားသမီးများကို ထောက်ပံ့ကြေးပေးခြင်းကိစ္စဟာ ရာဇဝတ်ကျင့်ထုံးဥပဒေ ပုဒ်မ ၄၈၈ (၁) ပြဋ္ဌာန်းချက်နဲ့ သက်ဆိုင်ပါတယ်။ အဲ့ဒီ အဆိုပါပုဒ်မ ၄၈၈ (၁) မှာ ဇနီးနဲ့ ကိုယ်တိုင်ရှာဖွေစားသောက်ခြင်းမပြုနိုင်တဲ့ တရားဝင် သို့မဟုတ် တရားမဝင် သားသမီး များကို တစ်လမှာ ကျပ် ၁၀၀ ထက်မပိုစေဘဲ ထောက်ပံ့ကြေးပေးနိုင်ကြောင်း ပြဋ္ဌာန်းတာဖြစ်ပါတယ်။ ဥက္ကဋ္ဌကြီးခင်ဗျား။ အဲ့ဒီပြဋ္ဌာန်းချက်ဟာဆိုလို့ရှိရင် ခေတ်ကာလအခြေအနေနဲ့ ကိုက်ညီတော့ ခြင်းမရှိဘဲနဲ့ လွန်စွာနည်းပါးလွန်းတာကို တွေ့ရှိရတဲ့အတွက် ပြည်ထောင်စုတရားလွှတ်တော်ချုပ်က အဆိုပါပြဋ္ဌာန်းချက်ကို ပြင်ဆင်ဖို့အတွက် ဆောင်ရွက်ပြီးဖြစ်ပါတယ်။ ပြည်ထောင်စုတရားလွှတ်တော် ချုပ်က ဒီရာဇဝတ်ကျင့်ထုံးဥပဒေကို ပြင်ဆင်တဲ့ဥပဒေ(မူကြမ်း)ကို ပြုစုရေးဆွဲပြီးတော့ ခုနပြင်ဆင်ရန် ပုဒ်မ ၄၈၈ (၁) ပါပုဒ်မများအပြင် အခြားလိုအပ်တဲ့ပုဒ်မများကိုပါ ပြင်ဆင်ပြီးတော့ ဖြည့်စွက်ရေးဆွဲ ပြီးတော့ ပြည်ထောင်စုလွှတ်တော်မှာ ဆွေးနွေးအတည်ပြု ပြဋ္ဌာန်းနိုင်ဖို့အတွက် ပြည်ထောင်စုတရား လွှတ်တော်ချုပ်ကနေပြီးတော့ ၂-၇-၂၀၁၂ ရက်နေ့ ရက်စွဲပါစာအမှတ်၊ ၂၈၀/စု-၉/၂၀၁၂ နဲ့ ပြည်ထောင်စုလွှတ်တော်သို့ တင်ပြထားပြီးဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<speech type="speaker">အဲ့တော့ ဦးစိုးညွန့်ခင်ဗျား။ ပြည်ထောင်စုလွှတ်တော်ကို တင်တဲ့အခါမှာ ဒီဥပဒေနဲ့ပတ်သက်ပြီးတော့ ပြည်ထောင်စုလွှတ်တော်က လွှဲအပ်ပေးတဲ့နေရာမှာ ပြည်သူ့လွှတ်တော် သို့မဟုတ်ရင် အမျိုးသားလွှတ်တော်ကို လွှဲအပ်ထားတဲ့ကိစ္စများ ဘယ်ဟာများ ဖြစ်ပါသလဲ</speech>
<speech><agency id="58">ဦးစိုးညွန့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>အမျိုးသားလွှတ်တော်ကို ရောက်ရှိပြီဖြစ်ပါတယ်။ အမျိုးသားလွှတ်တော်ကိုရောက်ရှိပြီးတော့ အမျိုးသားလွှတ်တော်ဥပဒေကြမ်း ကော်မတီမှာ ကျွန်တော်တို့ နှစ်ခါသုံးခါလောက် ဆွေးနွေးပြီးဖြစ်ပါတယ်။ ဒါပေမယ့်လို့ ပြည်သူ့ လွှတ်တော်ကို ဆက်လက်ပေးပို့တာတော့ ကျွန်တော်တို့ မသိရသေးပါဘူး။</speech>
<speech type="speaker">ဒါ့ကြောင့်မို့လို့ ဒါနဲ့ပတ်သက်လို့ ကျွန်တော်တို့ ၂၀၁၂ ခုနှစ် ခုနှစ်လပိုင်းက ဆိုတော့ အခု ၂၀၁၄ ခုနှစ် ခုနှစ်လပိုင်းဆိုတော့ နှစ်နှစ်ရှိသွားပြီ။ ဒါ့ကြောင့် ကျွန်တော်တို့ ဒါနဲ့ ပတ်သက်လို့ ပြည်သူ့လွှတ်တော်မှာ ဒီလိုဖြေတယ်။ ဒီလိုဖြေတဲ့အတွက် ပြည်သူ့လွှတ်တော်ရဲ့ အဖြေကို ပြည်ထောင်စုလွှတ်တော်သို့ ပို့ပါမယ်။ ပြည်ထောင်စုလွှတ်တော်က ဒီလိုဖြေထားတယ်။ ဒီဟာသည် အမြန်ဆုံး ပြင်ဆင်ပြဋ္ဌာန်းပေးဖို့လိုမယ်ဆိုတာကို ကျွန်တော်တို့ သက်ဆိုင်ရာလွှတ်တော်နှင့် ညှိနှိုင်းပြီးဆောင်ရွက်သွားပါမယ်။ ခုနက မေးခွန်းမေးတဲ့ ဒေါ်ခင်ဌေးကြွယ် အခု ပြန်ဖြေမယ်ဆိုလို့ရှိရင် အလားတူကိစ္စမျိုး ငွေကြေးနဲ့ပတ်သက်တဲ့ကိစ္စမျိုးဟာ အင်မတန်မှ လျော့နည်းနေတဲ့အတွက် ဒါကို ပြင်ဆင်ဖို့ ပြည်ထောင်စုတရားလွှတ်တော်ကတော့ တင်ပြပြီး ဖြစ်ပါတယ်။ ဒါကို ကျွန်တော်တို့ ဥပဒေ ပြဋ္ဌာန်းဖို့ရာ ကျွန်တော်တို့မှာ တာဝန်ရှိတယ်။ ဆက်လက်ပြီးတော့ ဆောင်ရွက်မယ့်ကိစ္စဖြစ်တယ်ဆိုတာ ကိုလည်း အားလုံးနားလည်လက်ခံဖို့နဲ့ ဒီဥပဒေအမြန်ပြီးမြောက်ရေးအတွက်လည်း အားလုံးကျွန်တော့် မှာတာဝန်ရှိတယ်ဆိုတာလည်း အသိပေးချင်ပါတယ်</speech>
<speech type="speaker">ကဲနည်းနည်းလေး မြန်မြန်သွားလိုက်ကြရအောင်။</speech>
</Q-A>
<Q-A>
<title>ရေကြည်မြို့နယ် ဒိုးကုန်း-သစ်ပုတ်မြေသားလမ်းအား ရာသီ မရွေးသွားလာနိုင်သော ကျောက်ချောလမ်း အဖြစ် ခွင့်ပြု ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးမောင်မောင်တင်၊ ရေကြည်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="473">ဦးမောင်မောင်တင်(ရေကြည်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌ ကြီးနှင့် အားလုံးမင်္ဂလာပါလို့ ဦးစွာနှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ရေကြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင်တင် ဖြစ်ပါတယ်။ ကျွန်တော့်အနေနဲ့ ဧရာဝတီတိုင်းဒေသကြီး၊ ရေကြည်မြို့နယ် ဒိုးကုန်းကျေးရွာအုပ်စုနှင့် ဝါးရုံလဟာကျေးရွာအုပ်စုတို့ကို ဆက်သွယ်ထားတဲ့ ဒိုးကုန်း-သစ်ပုတ် မြေသားလမ်းအား ရာသီမရွေး သွားလာနိုင်တဲ့ ကျောက်ချောလမ်းအဖြစ် ခွင့်ပြုချထားပေးရန် အစီအစဉ်နဲ့ပတ်သက်ပြီး မေးမြန်း တင်ပြသွားမှာ ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ ရေကြည် မြို့နယ်ရှိ ဒိုးကုန်းကျေးရွာအုပ်စုနှင့် ဝါးရုံလဟာကျေးရွာအုပ်စုတို့ကို ဆက်သွယ်ထားသော ဒိုးကုန်းသစ်ပုတ်လမ်းဟာ မြေသားလမ်းဖြစ်ပြီးတော့ ပေ တစ်သောင်း ရှည်လျားပါတယ်။ အဆိုပါလမ်းအား ဒိုးကုန်း၊ ဝါးရုံလဟာ၊ ဝက်ရုပ်၊ ကွင်းသုံးဆင့်ကျေးရွာ လေးအုပ်စုမှပြည်သူများ အားကိုးအားထားပြု သွားလာနေရသောလမ်းဖြစ်ပြီးတော့ ဆက်တောင်ကြီး-တံတောင်ရိုးလမ်းနှင့် ဆက်စပ်လျက်ရှိပါတယ်။ မြေသားလမ်းဖြစ်ခြင်းကြောင့် မိုးရာသီကာလမှာ ရဟန်းရှင်လူပြည်သူများ၊ ကျောင်းသား/ကျောင်းသူ များသွားလာရေးနှင့် သီးနှံထုတ်ကုန်များ သယ်ယူပို့ဆောင်ရေးတို့တွင် အခက်အခဲများစွာ ကြုံတွေ့ လျက်ရှိပါတယ်။ ဒိုးကုန်း-သစ်ပုတ်မြေသားလမ်းအား ရာသီမရွေးသွားလာနိုင်သော ကျောက်ချော လမ်းအဖြစ် မြှင့်တင်ဆောင်ရွက်ပေးမည်ဆိုပါက အိမ်ထောင်စု ၁၇၄ရ စုနဲ့ လူဦးရေ ၇၂၉၃ ဦးတို့ကို အကျိုးပြုမှာဖြစ်ပါတယ်။ သို့ဖြစ်ပါ၍ ရေကြည်မြို့နယ် ဒိုးကုန်းကျေးရွာနဲ့ ဝါးရုံလဟာကျေးရွာအုပ်စုကို ဆက်သွယ်ထား တဲ့ ဒိုးကုန်း-သစ်ပုတ်မြေသားလမ်းကို ပြည်သူများရဲ့ လိုလားတောင့်တချက်အရ ဒေသဖွံ့ဖြိုးရေးအမှန် တကယ်လိုအပ်ချက်ဖြစ်တဲ့အတွက်ကြောင့် ဧရာဝတီတိုင်းဒေသကြီး၊ ရေကြည်မြို့နယ်ရှိ ဒိုးကုန်း ကျေးရွာနှင့် ဝါးရုံလဟာကျေးရွာတို့ ဆက်သွယ်ဖောက်လုပ်သော ဒိုးကုန်း-သစ်ဖုတ်မြေသားလမ်းအား ကျောက်ချောလမ်းအဖြစ် ခွင့်ပြု ချထားပေးရန် အစီအစဉ်ရှိ/မရှိကို သိရှိလိုပါ၍ လေးစားစွာ မေးမြန်းတင်ပြအပ်ပါတယ်ခင်ဗျား။</speech>
</Q-A>
<Q-A>
<title>ညောင်ဦးမြို့နယ်ရှိ ညောင်ဦး-ချောက်ကတ္တရာမှ ခွဲသွားသော ကန်နီပေါက်ကျေးရွာ-ကျောက်ကန်ရွာ တောရွာများသို့ သွားသော ကျေးရွာချင်းဆက်လမ်းမှာ မိုးတွင်းကာလတွင်လမ်းဆိုးသဖြင့် ကျောက်ချော လမ်းအဖြစ် အဆင့်မြှင့်ပြင်ဆင်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးအောင်ကြိုင်၊ ညောင်ဦးမဲဆန္ဒနယ်က မေးမြန်းဖို့ဖြစ်ပါတယ်။</speech>
<speech><mp id="331">ဦးအောင်ကြိုင်(ညောင်ဦးမဲဆန္ဒနယ်)</mp>လေးစားအပ်ပါသောဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များ၊ ဧည့်သည်တော်များ၊ ဝန်ကြီးများ၊ ဒုတိယဝန်ကြီးများအားလုံး မင်္ဂလာပါ ခင်ဗျား။ ကျွန်တော်ကတော့ မန္တလေးတိုင်းဒေသကြီး၊ ညောင်ဦးမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်ကြိုင် ဖြစ်ပါတယ်။ ကျွန်တော်တင်ပြမှာကတော့ ညောင်ဦး-ချောက်ကတ္တရာ လမ်းကနေပြီးတော့ ခွဲသွားတဲ့လမ်းက မိုးတွင်းအခါမှာ တော်တော်လေးအခက်အခဲရှိပါတယ်။ သူက ကုန်ထုတ်လမ်းလည်းဖြစ်တဲ့အတွက် ရွာချင်းဆက်လမ်းလည်းဖြစ်ပါတယ်။ ရွာသုံးရွာကို အကျိုးပြုနေတာဖြစ်တဲ့အတွက် ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျေးရွာသုံးရွာအတွက် မေးမြန်းရခြင်း ဖြစ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
</Q-A>
<Q-A>
<title>ရသေ့တောင်-တောင်လှမော်ကျေးရွာလမ်းအား ကတ္တရာလမ်းအဖြစ် အဆင့်မြှင့်တင်ပေးရန် သို့မဟုတ် ကွန်ကရစ်လမ်းခင်းပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဒေါ်ခင်စောဝေ၊ ရသေ့တောင်မဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးမင်္ဂလာပါရှင်။ ကျွန်မက ရခိုင် ပြည်နယ်၊ ရသေ့တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ ရိုသေလေးစားရပါတဲ့ ဥက္ကဋ္ဌကြီးရှင့်။ ရသေ့တောင်-တောင်လှမော်ကျေးရွာ မြို့နယ်စည်ပင်သာယာ ရေးအဖွဲ့ရန်ပုံငွေဖြင့် ၁၂ ပေအကျယ် ကျောက်ကြမ်းလမ်းအဖြစ် ၂၀၁၃-၂၀၁၄ ဘဏ္ဍာနှစ်မှာ ဖောက်လုပ်ခဲ့ကြောင်း သိရှိရပါတယ်။ ၂၀၁၃-၂၀၁၄ဆိုဘယ်လောက်မှလည်း မကြာသေးပါဘူး။ ကျွန်မတို့ရဲ့ ရာသီဥတုဒဏ်ကြောင့်ပဲလား၊ လုပ်တဲ့အပေါ်မှာပဲမူတည်လို့လား လို့တော့မပြောတတ်တော့ပါဘူး။ အရှည် တစ်မိုင်ခန့်သာရှိပြီးတော့ အခုအခါမှာ ကျောက်များမရှိတော့ဘဲ မြေသားလမ်း အဖြစ်သာ အသုံးပြုလျက်ရှိနေကြပါတယ်။ နှစ်စဉ် မိုးရာသီမှာ ရေကြီးနစ်မြုပ်မှုဖြစ်ပေါ်နေတဲ့အတွက် အဲ့ဒီဒေသမှာရှိတဲ့ ပြည်သူတွေရော၊ အနီးပတ်ဝန်းကျင်မှာရှိတဲ့ ပြည်သူတွေရော သွားလာရေး အလွန် ခက်ခဲလျက်ရှိပါတယ်။ ဒီလွှတ်တော်က ချပေးတဲ့ဒေသဖွံ့ဖြိုးရေးရန်ပုံငွေနဲ့လည်း လုံလောက်မှုမရှိတဲ့ အတွက် တင်ပြရခြင်း ဖြစ်ပါတယ်။ ၎င်းလမ်းအား ပြုပြင်ပေးလိုက်မည်ဆိုပါက ဒေသခံပြည်သူများ အပြင် တောင်လှမော်ကျေးရွာအနီးမှာရှိတဲ့ နယ်မြေခံတပ်ရင်းအတွက်ပါ များစွာအကျိုးရှိမှာဖြစ်တဲ့ အတွက် ရိုသေလေးစားအပ်ပါတဲ့ ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်ရှင်။ ရသေ့တောင်၊ တောင်လှမော်ကျေးရွာတောလမ်းအား မြေသားမြှင့်တင်ပြီး ကတ္တရာလမ်းအဖြစ် သို့မဟုတ် ကျောက်ချောလမ်းအဖြစ် ခင်းပေးရန်အစီအစဉ်ရှိ/မရှိနဲ့ အစီအစဉ်ရှိပါက မည်သည့်အချိန် တွင် ဆောင်ရွက်ပေးမည်ကို သိရှိလိုပါ၍ မေးမြန်းရခြင်း ဖြစ်ပါတယ်ရှင်။ အားလုံးကို ကျေးဇူးတင်ပါ တယ်။</speech>
<speech type="speaker">ကိုယ်စားလှယ်သုံးဦးရဲ့ မေးမြန်းချက်ကို မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးတိုးတက်ရေးဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id="86">ဦးတင်ငွေ(ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ် များ၊ ကြွရောက်လာသောဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေကြောင်း ဦးစွာနှုတ်ခွန်းဆက်သဂါရဝပြု အပ်ပါတယ်။ ကျွန်တော် ဧရာဝတီတိုင်းဒေသကြီး၊ ရေကြည်မဲဆန္ဒနယ် က ပြည်သူ့လွှတ်တော်ကိုယ်စားလှယ် ဦးမောင်မောင်တင်ရဲ့ မေးခွန်းကို ပထမဦးစွာ ဖြေကြားမှာ ဖြစ်ပါတယ်။ ကျွန်တော်တို့ ဒီတင်ပြထားတဲ့ ရေကြည်မြို့နယ်၊ ဒိုးကုန်းကျေးရွာအုပ်စုနှင့် ဝါးရုံလဟာ ကျေးရွာအုပ်စုတို့ ဆက်သွယ်တဲ့ ဒိုးကုန်း-သစ်ပုတ်မြေသားလမ်းဟာ ၁ မိုင်နဲ့ ရ ဖာလုံရှိပါတယ်။ အဲ့ဒီလမ်းကို ကျွန်တော်တို့ တွက်ချက်တဲ့အရ ၁၀၄ သန်းလောက် ကုန်ကျမှာ ဖြစ်ပါတယ်။ ကျွန်တော်တို့ ဒီမေးမြန်းလာတဲ့ လမ်းနှင့်ပတ်သက်လို့ ကျွန်တော်တို့ဝန်ကြီးဌာနအနေနဲ့ ၂၀၁၄-၂၀၁၅ မှာ ခွင့်ပြုနိုင်သေးခြင်းမရှိပါဘူး။ လာမယ့် ဒီ ၂၀၁၅-၂၀၁၆ မှာ ဦးစားပေးပြီးတော့ တင်ပြပြီးတော့ ကျွန်တော်တို့ ရရှိမှုပေါ်မူတည်ပြီးတော့ ဆောင်ရွက်သွားမှာဖြစ်ကြောင်း ဖြေကြားအပ်ပါတယ်။ ဒုတိယမေးခွန်းအနေနဲ့ ကျွန်တော်တို့ မန္တလေးတိုင်းဒေသကြီး၊ ညောင်ဦးမဲဆန္ဒနယ်မြေမှ ဦးအောင်ကြိုင်ရဲ့ မေးခွန်း ဖြစ်ပါတယ်။ လွှတ်တော်ကိုယ်စားလှယ်ကြီး မေးမြန်းထားတဲ့ ကျွန်တော်တို့ မေးခွန်းထဲမှာ ညောင်ဦးမြို့နယ်မှာ ကျွန်တော်တို့ ချောက်နဲ့ညောင်ဦးသွားတဲ့ကတ္တရာလမ်းရှိပါတယ်။ အဲ့လမ်းကနေပြီးတော့ ကျွန်တော်တို့ သုံးမိုင်နဲ့ လေးဖာလုံဝေးတဲ့ ကျော်ကန်ရွာရှိပါတယ်။ အဲ့ရွာရဲ့ ဟိုဘက်မှာဆက်ပြီးတော့ တောရွာနဲ့ ကန်နီပေါက်ရွာဆိုပြီး နှစ်ရွာရှိပါတယ်။ အဲ့ဒီသုံးလမ်းကို ဆက်လို့ ရှိရင် လေးမိုင်နဲ့ လေးဖာလုံခန့်ရှိပါတယ်။ အဲ့ဒီမှာ ကျွန်တော်တို့ ဖြည့်စွက်မှာ မန္တလေးတိုင်းဒေသကြီး အဲ့လမ်းနဲ့ပတ်သက်လို့ အစိုးရအဖွဲ့ ကနေပြီးတော့ ဖြည့်စွက်မှာ ၂၀၁၄-၂၀၁၅ ယခုနှစ်မှာ လျာထားဆောင်ရွက်ပေးမယ်လို့ ဖြေကြားထားတာလည်း ရှိပါတယ်။ ကျွန်တော်တို့အနေနဲ့က တကယ်လို့ အဲ့လိုမှာမပါရင် ၂၀၁၄-၂၀၁၅ မှာတော့ ကျွန်တော်တို့ မဆောင်ရွက်ပေးနိုင်ဘူး။ လာမယ့်နှစ်ကျရင် တော့ ကျွန်တော်တို့ လျာထားတင်ပြဆောင်ရွက်ပေးသွားမှာဖြစ်ပါကြောင်း တင်ပြအပ်ပါတယ်။ တတိယမေးခွန်းဖြစ်တဲ့ ရခိုင်ပြည်နယ်၊ ရသေ့တောင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်ခင်စောဝေရဲ့ မေးခွန်းပဲ ဖြစ်ပါတယ်။ ကျွန်တော်တို့ ရသေ့တောင်မြို့နယ်ကနေ ပြီးတော့ ရသေ့တောင်-တောင်လှမော်လမ်း ရှိပါတယ်။ ရသေ့တောင်-တောင်လှမော်-ငတောက်တူချေလမ်းပိုင်းဟာ တစ်မိုင်ကို ခုနက တင်ပြသလို ကျောက်ချောလမ်း ကျွန်တော်တို့ ခင်းထားပါတယ်။ ဒါပေမယ့်လည်း သူတင်ပြသလို မိုးရာသီမှာအခက်အခဲဖြစ်တဲ့အတွက်ကြောင့် ကတ္တရာလမ်းခင်းပေးဖို့ ကျွန်တော်တို့ တင်ပြထားတာရှိပါတယ်။ အဲ့လမ်းနဲ့ပတ်သက်ပြီးတော့ ဒီနှစ်ဘတ်ဂျက် ၂၀၁၄-၂၀၁၅ မှာ ကျွန်တော်တို့ နှစ်ဖာလုံပေါ့။ ကတ္တရာလမ်းခင်းဖို့ ၂၃.၃ သန်း ဒီနှစ်မှာ ချထားပေးတာရှိပါတယ်။ ကျန်တဲ့ ကျွန်တော်တို့ နှစ်ဖာလုံအတွက် နှစ်မိုင်လောက်ပဲရှည်ပါတယ်။ တစ်မိုင်၊ နှစ်ပိုင်း နှစ်မိုင်ရှိပါ တယ်။ အဲ့တော့ ကျောက်လမ်းကတစ်မိုင်ခင်းပြီးဖြစ်တဲ့အတွက် ကျန်တဲ့ဟာကတော့ မြေသားလမ်းဖြစ်ပါတယ်။ အဲ့တာကိုတော့ ကျန်တဲ့အပိုင်းကိုတော့ ၂၀၁၅-၂၀၁၆ မှာ ဦးစားပေးပြီးတော့ ထည့်သွင်း လျာထားဆောင်ရွက်ပေးသွားမှာဖြစ်ကြောင်း တင်ပြအပ်ပါတယ်။</speech>
<speech type="speaker">ဒေါ်ခင်စောဝေ မေးတဲ့မေးခွန်းမှာ ပြီးခဲ့တဲ့နှစ်ကခင်းထားတဲ့လမ်းကလည���း အခု သုံးမရတော့ဘူး ပျက်စီးသွားပြီဆိုတဲ့ တစ်ချက်ပါပါတယ်။ ဒါကြောင့်မို့လို့ ဝန်ကြီးဖြေတဲ့အခါမှာ လည်း ဒီနှစ်မှာ ဘတ်ဂျက်ထည့်ပြီးတော့ ဆောင်ရွက်မယ်ဆိုတာပါပါတယ်။ ဒီနေရာမှာ ကျွန်တော်တို့က ရခိုင်ပြည်နယ်လို မိုးတအားများတဲ့နေရာမှာ ခုနက မြေသားလမ်းကနေ ကျောက်ချောလမ်းလုပ်တယ်။ လုပ်ပြီးနောက် မိုးတစ်မိုးရွာလိုက်တဲ့အခါ ဒါတွေပျက်ဆီးသွားတဲ့အတွက် ရခိုင်ပြည်နယ်မျိုးမှာ လမ်း လုပ်မယ်ဆိုရင် မြေသားလမ်းကနေပြီးတော့ ကျောက်ချောလမ်းလုပ်မလား။ မြေသားလမ်းကနေပြီးတော့ ကွန်ကရစ်လမ်းလုပ်မလား၊ တစ်ခါတည်း ကတ္တရာလမ်းလုပ်မလားဆိုတာ ဒါသက်ဆိုင်ရာ ပညာ ရှင်များနဲ့ ရခိုင်ပြည်နယ်ဘက်က စဉ်းစားရမယ့်ကိစ္စဖြစ်ပါတယ်။ မှန်ပါတယ်။ ကျွန်တော်တို့ အရင် အတွေ့အကြုံ ကလည်း ရခိုင်ပြည်နယ်မှာ မြေသားလမ်းကနေ ကျောက်ချောလမ်းလုပ်တဲ့အခါမှာ နောက်နှစ်နောက်နှစ်ကြာတဲ့အခါကျတော့ ပြီးခဲ့တဲ့နှစ်က ခင်းလိုက်တဲ့ဟာတွေက မရှိတော့ဘဲနဲ့ ငွေ လည်းဆုံး၊ လုပ်အားလည်းရှုံး တစ်ခါ ဘဏ္ဍာရေးလည်း ဆုံးရှုံးမှုတွေရှိတယ်။ ဒါမျိုးတွေလည်း ရခိုင် ပြည်နယ်တင်မကဘဲ ကျန်တဲ့နေရာတွေမှာလည်း ဒီလိုစဉ်းစားလုပ်ဆောင်ပေးဖို့လိုမယ်လို့ ကျွန်တော် အကြံပြု တင်ပြတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်း အဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
</Q-A>
<Q-A>
<title>အစိုးရဌာန အဖွဲ့အစည်းများမှ ပြည်သူ့ဘဏ္ဍာရန်ပုံငွေ (Budget) ဖြင့် ပစ္စည်းများ ဝယ်ယူသည့်ကိစ္စနှင့် ပတ်သက်၍ ဥပဒေရေးဆွဲထုတ်ပြန်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးမောင်တိုး၊ မင်းလှမဲဆန္ဒနယ်မှ မေးမြန်းဖို့ဖြစ်ပါတယ်။</speech>
<speech><mp id="279">ဦးမောင်တိုး(မင်းလှမဲဆန္ဒနယ်)</mp>ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များ၊ ကြွရောက်လာသောဧည့်သည်တော်များအားလုံးကို လေးစားစွာဂါရဝပြုအပ်ပါ တယ်။ ကျွန်တော်မေးမယ့် မေးခွန်းကတော့ ပြည်သူ့ဘဏ္ဍာရန်ပုံငွေ (Budget)များဖြင့် ပစ္စည်းများ ဝယ်ယူသည့်ကိစ္စဖြစ်ပါတယ်။ အစိုးရဌာနအဖွဲ့ အစည်းများသည် Budget ခွင့်ပြုငွေများဖြင့် ပစ္စည်း များဝယ်ယူခြင်း၊ ကန်ထရိုက်များဖြင့် အငှားချထား၍ လုပ်ငန်းဆောင်ရွက်စေခြင်းများပြုလုပ်ရာတွင် ပြည်သူ့ဘဏ္ဍာငွေများအား ထိရောက်မှန်ကန်စွာ အသုံးချရေးနှင့် ပွင့်လင်းမြင်သာမှုရှိရေးသည် အဓိက ဖြစ်သည်ဟု ယူဆပါသည်။ ပြည်သူ့ဘဏ္ဍာငွေအမြောက်အများသုံးစွဲရသည့် လုပ်ငန်းကြီးများကို ကန်ထရိုက်ချထားခြင်းများသည်လည်း ဝယ်ယူရေး (Procurement)တွင် ပါဝင်ပါသည်။ သို့ဖြစ်ပါ၍ အစိုးရဌာနများ၏ ဝယ်ယူရေးနှင့်ပတ်သက်၍ ဥပဒေရေးဆွဲထုတ်ပြန်ရန် အစီအစဉ်ရှိ/မရှိနှင့် လက်ရှိတွင် မည်ကဲ့သို့ဆောင်ရွက်နေသည်ကို သိရှိလိုပါသဖြင့် ဖြေကြားပေးနိုင်ပါရန် ပြည်သူ့လွှတ်တော် ဥက္ကဋ္ဌကြီးမှတဆင့် မေးမြန်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
</Q-A>
<Q-A>
<title>မြို့နယ်၊ ခရိုင်၊ တိုင်းဒေသကြီး၊ ပြည်နယ်အဖွဲ့အစည်း အဆင့်ဆင့်က ရေးဆွဲတင်ပြသည့် အမျိုးသား စီမံကိန်းမှတ်တမ်းများကို သက်ဆိုင်သည့် ပြည်သူ့ကိုယ်စားလှယ်များသို့ အသိပေးရန်နှင့် မှတ်တမ်း မိတ္တူများပေးပို့ရန် ဆောင်ရွက်ပေးနိုင်ခြင်း ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဦးထန်းလိန်း၊ မင်းတပ်မဲဆန္ဒနယ်မှ မေးမြန်းဖို့ဖြစ်ပါတယ်။</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>ရိုသေလေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီး နှင့် အစည်းအဝေးသို့တက်ရောက်လာကြသော ဂုဏ်သရေရှိလူကြီးများအားလုံး မင်္ဂလာပါလို့ နှုတ်ခွန်း ဆက်သဂါရဝပြုအပ်ပါတယ်။ ကျွန်တော်မေးမြန်းလိုတဲ့မေးခွန်းကတော့ မြို့နယ်၊ ခရိုင်၊ တိုင်းဒေသကြီး၊ ပြည်နယ်အဖွဲ့အစည်းအဆင့်ဆင့်ကရေးဆွဲတင်ပြသည့် အမျိုးသားစီမံကိန်းမှတ်တမ်းများကို သက်ဆိုင် သည့်ပြည်သူ့ကိုယ်စားလှယ်များသို့ အသိပေးရန်နှင့်မှတ်တမ်းမိတ္တူများ ပေးပို့ရန်ဆောင်ရွက်ပေးနိုင် ခြင်းရှိ/မရှိနှင့်စပ်လျဉ်းတဲ့မေးခွန်းပဲ ဖြစ်ပါတယ်။ အဲ့ဒီနေရာမှာ ကျွန်တော် အဓိကမေးလိုတဲ့မေးခွန်းက တော့ လွှတ်တော်များက အတည်ပြုပြီးတဲ့ အမျိုးသားစီမံကိန်းမှတ်တမ်းများကို ဆိုလိုခြင်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ခေတ်မီဖွံ့ဖြိုးတိုးတက်တဲ့ ဒီမိုကရေစီနိုင်ငံ သစ်အဖြစ် တည်ဆောက်နိုင်ရန်အတွက် အမျိုးသားစီမံကိန်းရေးဆွဲရာမှာ ပြည်သူလူထုကိုဗဟိုပြုတဲ့ so gilt:203:00 oog.Cl:09:00086q8one: (National Comprehensive Development Plan) နှင့် အောက်ခြေအဖွဲ့အစည်းအဆင့်မှ အထက်အဖွဲ့အစည်းအဆင့်ဆင့်သို့ စီမံကိန်းရေးဆွဲတင်ပြတဲ့ စနစ် (Bottom Up System) တို့ကို ကျင့်သုံးလျက်ရှိကြောင်း သိရှိရပါတယ်။ စီမံကိန်းလုပ်ငန်းများ ထိရောက်အောင်မြင်အောင် လက်တွေ့အကောင်အထည်ဖော်နိုင်ရန်အတွက် အုပ်ချုပ်ရေးအဖွဲ့ အစည်းအဆင့်ဆင့်က ကြီးကြပ်ညွှန်ကြားတဲ့လုပ်ငန်းထမ်းဆောင်ရတဲ့အတွက် အမိန့် အာဏာကျင့်သုံး တဲ့စနစ်(Top Down System)ကို မလွဲမသွေကျင့်သုံးရန်လိုအပ်ပါတယ်။ ဒါ့ကြောင့် ပြည်ထောင်စု လွှတ်တော်က ပြည်ထောင်စုအစိုးရအဖွဲ့နှင့် အစိုးရအဖွဲ့ အဆင့်ဆင့်ကို ရွေးချယ်ခန့်အပ် တာဝန်ပေး ထားရခြင်းဖြစ်ပါတယ်။ ပြည်သူလူထုအပါအဝင် အောက်ခြေအဖွဲ့အစည်းများနှင့် အုပ်ချုပ်ရေးအဖွဲ့ အစည်းအဆင့်ဆင့်မှာ စီမံကိန်းအောင်မြင်ရေးအတွက် တာဝန်ယူမှု၊ တာဝန်ခံမှုများစတဲ့ တာဝန်ဝတ္တ ရားရှိကြပါတယ်။ နိုင်ငံတော်ရဲ့ အမျိုးသားစီမံကိန်း လုပ်ငန်းအကောင်အထည်ဖော်ဆောင်ရွက်ရာမှာ ပြည်သူလူထုနဲ့ အစိုးရအဖွဲ့အဆင့်ဆင့်အကြားမှာ ပေါင်းကူးဆက်သွယ်ပေးနိုင်ရန် လွှတ်တော်ကိုယ်စား လှယ်များကို ပြည်သူလူထုက ရွေးချယ်တင်မြှောက်ထားခြင်းဖြစ်ပြီး ဥပဒေပြုရေးအဖွဲ့၊ အုပ်ချုပ်ရေး အဖွဲ့နှင့် ပြည်သူလူထုအကြား အပြန်အလှန်ထိန်းကျောင်းတဲ့ Check and Balance စနစ်ပီပြင်ပါက စီမံကိန်းအောင်မြင်မှုအတွက် အထောက်အကူဖြစ်စေပါတယ်။ လွှတ်တော်ကိုယ်စားလှယ်များဟာ ဥပဒေပြုရေးတာဝန်အပြင် အမျိုးသားစီမံကိန်းစိစစ်အတည်ပြုပြဋ္ဌာန်းနိုင်ရေး၊ ရသုံးမှန်းခြေငွေစာရင်း၊ ဘတ်ဂျက်စိစစ်အတည်ပြု ပြဋ္ဌာန်းနိုင်ရေးတာဝန်များကိုပါ ဖွဲ့စည်းပုံအခြေခံဥပဒေအရ ဆောင်ရွက် ရတဲ့ တာဝန်ရှိသူများဖြစ်တဲ့အတွက် အောက်ခြေအဖွဲ့အစည်းအဆင့်ဆင့်က တင်ပြတဲ့စီမံကိန်းများနှင့် စပ်လျဉ်းပြီး ကြိုတင်သိရှိထားမယ်ဆိုလို့ရှိရင် ကိုယ်စားလှယ်များက လွှတ်တော်အစည်းအဝေးများမှာ မေးခွန်းမေးမြန်းတင်ပြခြင်းများ လျော့နည်းသွားပြီး လွှတ်တော်ရဲ့ အချိန်ကို ပိုမိုအကျိုးရှိစွာ အသုံးချနိုင် တဲ့အခွင့်အလမ်းများ ရရှိလာလိမ့်မယ်လို့ ယုံကြည်မိပါတယ်။ ဒါကြောင့် ဒီပြည်နယ်အဖွဲ့အစည်း အဆင့်ဆင့်က ရေးဆွဲတင်ပြတဲ့ အမျိုးသားစီမံကိန်းမှတ်တမ်းများကို သက်ဆိုင်တဲ့ ပြည်သူ့ကိုယ်စား လှယ်များအား အသိပေးခြင်းနှင့် မှတ်တမ်းမိတ္တူများပေးပို့ရန် စီစဉ်ဆောင်ရွက်ပေးနိုင်ခြင်းရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းတင်ပြအပ်ပါတယ်ခင်ဗျား။ အားလုံး ကိုကျေးဇူးတင်ပါတယ်။</speech>
<speech type="speaker">ကိုယ်စားလှယ်နှစ်ဦးရဲ့ မေးမြန်းချက်ကို အမျိုးသားစီမံကိန်းနှင့်စီးပွားရေး ဖွံ့ဖြိုးတိုးတက်မှုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="74">ဒေါ်လဲ့လဲ့သိန်း(ဒုတိယဝန်ကြီး၊ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအားလုံး င်္ဂလာအပေါင်းနှင့် ပြည့်စုံကြပါစေလို့ ရှေးဦးစွာနှုတ်ခွန်းဆက်သ ဂါရဝပြု အပ်ပါတယ်။ ကျွန်မအနေနဲ့ ပထမဦးဆုံး မင်းလှမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးမောင်တိုးမေးမြန်းတဲ့ အစိုးရဌာန အဖွဲ့အစည်းတွေဟာ ပြည်သူ့ဘဏ္ဍာရန်ပုံငွေတွေနဲ့ ပစ္စည်းတွေဝယ်ယူတဲ့ ကိစ္စနှင့်ပတ်သက်ပြီးတော့ ဥပဒေရေးဆွဲ ထုတ်ပြန်ဖို့ အစီအစဉ်ရှိ/မရှိနှင့် လက်ရှိမှာ မည်ကဲ့သို့ဆောင်ရွက်နေသည်ကို သိရှိလို ခြင်း မေးခွန်းနှင့်စပ်လျဉ်းပြီးတော့ ရှေးဦးစွာဖြေကြားသွားမှာ ဖြစ်ပါတယ်။ အစိုးရဌာန အဖွဲ့အစည်း တွေကနေပြီးတော့ တည်ဆောက်ရေးလုပ်ငန်းတွေ ဆောင်ရွက်တဲ့အခါမှာလည်းကောင်း၊ ပစ္စည်းတွေ ဝယ်ယူတဲ့အခါမှာ လည်းကောင်း၊ ဥပဒေ၊ စည်းမျဉ်းစည်းကမ်း၊ လုပ်ထုံးလုပ်နည်းတွေနှင့် ညီညွတ်စေ ရေး၊ အရည်အသွေးနှင့် စံချိန်စံညွှန်းပြည့်မီစေရေး၊ အလေအလွင့်နှင့် မသမာမှုတွေကင်းရှင်းစေရေး နှင့် စနစ်တကျစီမံခန့်ခွဲ အသုံးပြု နိုင်ဖို့အတွက် ဗဟိုစီမံခန့်ခွဲရေးအမှုဆောင်အဖွဲ့နှင့် တည်ဆောက် ရေးလုပ်ငန်းစိစစ်ရေးကော်မတီ၊ ပစ္စည်းဝယ်ယူမှုစိစစ်ရေးကော်မတီ၊ ပြည်ပကိုစေလွှတ်မည့်သူများ နိုင်ငံခြားသုံးငွေခွင့်ပြုမှုစိစစ်ရေးကော်မတီတို့ကို နိုင်ငံတော်သမ္မတရုံးရဲ့ ၂၀-၄-၂၀၁၁ ရက်စွဲပါ အမိန့်ကြော်ငြာစာအမှတ်(၃၂/၂၀၁၁)နဲ့ ဖွဲ့စည်းခဲ့ပြီးတော့ တင်ပြလာတဲ့ တည်ဆောက်ရေးကိစ္စရပ်များ၊ ပစ္စည်းဝယ်ယူရေးကိစ္စရပ်များကို နိုင်ငံတော်ရဲ့ ဦးတည်ချက်တွေနှင့်အညီ ဦးစားပေးကဏ္ဍအလိုက် အတည်ပြုခြင်း၊ ဆိုင်းငံ့ခြင်း၊ ပယ်ဖျက်ခြင်းနှင့် ပြင်ဆင်အတည်ပြုခြင်းများကို ဆောင်ရွက်ခဲ့ပါတယ်။ သို့ရာတွင် နိုင်ငံတော်ရဲ့ ပြုပြင်ပြောင်းလဲမှုလုပ်ငန်းစဉ်များအရ ဝန်ကြီးဌာနတွေရဲ့ ပစ္စည်းဝယ်ယူမှု ကိစ္စနှင့်စပ်လျဉ်းပြီးတော့ ပြည်ထောင်စုဝန်ကြီးတွေကို လွတ်လပ်စွာလုပ်ကိုင်ခွင့်နှင့် တာဝန်ယူခွင့် တွေကိုပေးထားပြီးတော့ ကိုယ်တိုင်တာဝန်ခံပြီးတော့ ရဲရဲဝံ့ဝံ့မှန်မှန်ကန်ကန် စနစ်တကျအဖွဲ့ ဖွဲ့စည်းဆောင်ရွက်ရန်နှင့် အများပြည်သူ အထင်အမြင်လွဲမှားမှုမရှိစေရေး သတိပြု ဆောင်ရွက်ရန် လမ်းညွှန် ချက်အရ ပစ္စည်းဝယ်ယူမှုကိစ္စတွေကို လွတ်လပ်စွာဆောင်ရွက်နိုင်ဖို့အတွက် အမိန့်ကြော်ငြာစာအမှတ် (၃၂/၂၀၁၁)နဲ့ ဖွဲ့စည်းထားခဲ့တဲ့ အဆိုပါကော်မတီကို နိုင်ငံတော်သမ္မတရုံးရဲ့ ၂၃-၉-၂၀၁၁ ရက်စွဲပါ အမိန့်ကြော်ငြာစာအမှတ်(၈၇/၂၀၁၁)နဲ့ဖျက်သိမ်းခဲ့ပါတယ်။ အဲဒီနေ့ နောက်ပိုင်းကစပြီးတော့ အစိုးရ ဌာနအဖွဲ့အစည်းတွေကနေပြီးတော့ ဌာနတွင်းပစ္စည်းဝယ်ယူရေးကော်မတီ အဖွဲ့ဖွဲ့စည်းပြီး ဒီအဖွဲ့က စိစစ်ပြီး ဝန်ကြီးဌာန စီမံခန့်ခွဲမှုကော်မတီအစည်းအဝေးကို တင်ပြအတည်ပြုချက်ရယူပြီးတော့ ဝယ်ယူ ရေး၊ တည်ဆောက်ရေးလုပ်ငန်းတွေကို ဆောင်ရွက်လျက်ရှိပါတယ်။ ဒါ့အပြင် ပွင့်လင်းမြင်သာမှု၊ တာဝန်ခံမှု၊ တာဝန်ယူမှုရှိရန်အတွက် နိုင်ငံတော်သမ္မတရုံးကနေပြီး တော့ ၅-၄-၂၀၁၃ ရက်စွဲနဲ့ ညွှန်ကြားချက်အမှတ်(၁/၂၀၁၃)ဖြစ်တဲ့ ရင်းနှီးမြှုပ်နှံမှုလုပ်ငန်းများနှင့် စီးပွားရေးလုပ်ငန်းများ လုပ်ကိုင်ခွင့်ပြုရာတွင် တင်ဒါစည်းကမ်းချက်များကို ထုတ်ပြန်ခဲ့ပါတယ်။ အဆိုပါညွှန်ကြားချက်မှာ ဝယ်ယူရေးဆိုင်ရာတင်ဒါများနှင့်စပ်လျဉ်း၍လည်းကောင်း၊ တည်ဆောက်မှု ဆိုင်ရာတင်ဒါများနှင့်စပ်လျဉ်း၍လည်းကောင်း၊ ဝန်ဆောင်မှုတင်ဒါများနှင့်စပ်လျဉ်း၍လည်းကောင်း၊ ငှားရမ်းရောင်းချရေးတင်ဒါများနှင့် စပ်လျဉ်း၍လည်းကောင်း လိုက်နာဆောင်ရွက်ဖို့အတွက် စည်းကမ်းချက်တွေကို ထုတ်ပြန်ထားခဲ့ပြီးဖြစ်ပါတယ်။ ဖော်ပြပါတင်ဒါစည်းကမ်းချက်တွေအရ အစိုးရ ဌာနအဖွဲ့အစည်းတွေက နိုင်ငံတော်ဘတ်ဂျက်နဲ့ ဆောင်ရွက်တဲ့ပစ္စည်းဝယ်ယူရေးနှင့် တည်ဆောက်ရေး လုပ်ငန်းများအတွက် အိတ်ဖွင့်တင်ဒါ(Open Tender) ခေါ်ယူဆောင်ရွက်ရပါတယ်။ ဒါ့အပြင် တင်ဒါ ရွေးချယ်ရေးအတွက် တင်ဒါခေါ်ယူရေးကော်မတီ၊ ကြမ်းခင်းဈေးတွက်ချက်ရေးကော်မတီ၊ တင်ဒါစိစစ် ရွေးချယ်ရေးကော်မတီ၊ အရည်အသွေးစိစစ်ရေးကော်မတီတို့ကို ဖွဲ့စည်းဆောင်ရွက်ရပါတယ်။ အဲ့လို တင်ဒါစနစ်နဲ့ဆောင်ရွက်တဲ့အခါမှာ ဝန်ကြီးဌာနအလိုက် တင်ဒါစည်းကမ်း စည်းမျဉ်းတွေနဲ့ ဆောင်ရွက် ပုံချင်း မတူညီတဲ့အတွက်ကြောင့်မို့လို့ ဝန်ကြီးဌာနများအားလုံး၊ တိုင်းဒေသကြီး/ပြည်နယ် အစိုးရအဖွဲ့ များအားလုံး တင်ဒါခေါ်ယူတဲ့အခါမှာ တစ်ပြေးညီပုံစံဖြစ်စေဖို့အတွက်နဲ့ နိုင်ငံတော်ရဲ့ စီးပွားရေး လုပ်ငန်းတွေ လုပ်ကိုင်တဲ့အခါမှာ လွယ်ကူချောမွေ့မြန်ဆန်စေဖို့အတွက် တည်ဆောက်ရေး လုပ်ငန်းတွေ တင်ဒါခေါ်ယူစာချုပ်ချုပ်ဆိုတဲ့အခါမှာ လိုက်နာကျင့်သုံးရမယ့် ဥပဒေ၊ နည်းဥပဒေတွေ ပြဋ္ဌာန်းနိုင်ဖို့နှင့် ဝန်ကြီးဌာနအသီးသီးရဲ့ ကန်ထရိုက်စနစ်နဲ့ ခွင့်ပြုတဲ့လုပ်ငန်းတွေမှာ တူညီတဲ့မူဝါဒကို အခြေခံပြီးတော့ ဆောင်ရွက်သွားဖို့အတွက် ဒီဆောက်လုပ်ရေးဝန်ကြီးဌာနကနေပြီးတော့ ဗဟိုဝန်ကြီး ဌာန (Focd Ministry) အဖြစ် ဦးဆောင်ပြီးတော့ ကုလသမဂ္ဂလုပ်ငန်းစီမံချက်ဝန်ဆောင်မှုရုံး (မြန်မာ) United Nation Office For Project Services Myanmar csappandoqq8:com? ကန်ထရိုက်စနစ်နဲ့လုပ်ငန်းတွေဆောင်ရွက်တဲ့အခါမှာ လိုက်နာကျင့်သုံးရမယ့်လုပ်ငန်း လမ်းညွှန် စာအုပ်ကိုရေးဆွဲခဲ့ပြီးတော့ ၈-၁-၂၀၁၄ ရက်နေ့မှာ ပြည်ထောင်စုဝန်ကြီးဌာနအားလုံး၊ တိုင်းဒေသကြီး/ ပြည်နယ်အစိုးရအဖွဲ့အားလုံး၊ ကိုယ်ပိုင်အုပ်ချုပ်ခွင့်ရ တိုင်းဒေသကြီးအားလုံးကို ဖြန့်ဝေခဲ့ပြီးဖြစ်ပါတယ်။ ထို့အပြင် UNOPS၊ ကမ္ဘာ့ဘဏ်တို့နှင့် ပြည်သူ့ကဏ္ဍဝယ်ယူရေးစနစ် ပိုမိုအားကောင်းစေဖို့ ညှိနှိုင်းဆွေးနွေးလျက်ရှိပြီးတော့ တည်ဆောက်ရေးလုပ်ငန်းများအတွက် အိတ်ဖွင့်တင်ဒါ တင်သွင်းသူတွေရဲ့ ကျွမ်းကျင်မှုဆိုင်ရာနှင့်တင်ဒါပြိုင် ဈေးနှုန်းအချက်အလက်တွေပေါ်မှာ အမှတ်ပေးသတ်မှတ် ချက်တွေကို ရေးဆွဲပြုစုလျက်ရှိပြီးတော့ ဆက်လက်ပြီးတော့ ဥပဒေကြမ်းရေးဆွဲပြုစုသွားမှာဖြစ် ကြောင်း တင်ပြအပ်ပါတယ်။ သို့ပါ၍ အစိုးရဌာနအဖွဲ့အစည်းများ ပြည်သူ့ဘဏ္ဍာရန်ပုံငွေနဲ့ ပစ္စည်းတွေဝယ်ယူတဲ့ကိစ္စနှင့် ပတ်သက်ပြီးတော့ ဥပဒေရေးဆွဲထုတ်ပြန်ရန် စီစဉ်ဆောင်ရွက်သွားမည်ဖြစ်ပါ ကြောင်းနှင့် အစိုးရဌာန အဖွဲ့ အစည်းတွေအနေနဲ့ ပွင့်လင်းမြင်သာမှုရှိစေဖို့အတွက် Open Tender စနစ်နဲ့သတင်းစာတွေမှာ ထည့်သွင်းကြော်ငြာခြင်း၊ ထုတ်ပြန်ထားတဲ့ ညွှန်ကြားချက်တွေ၊ လုပ်ငန်းလမ်းညွှန်ချက်တွေနှင့်အညီ စနစ်တကျဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါတယ်ရှင်။ ဒုတိယအနေနဲ့ချင်းပြည်နယ်၊ မင်းတပ်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးထန်းလိန်း မေးမြန်းတဲ့ မြို့နယ်၊ ခရိုင်၊ တိုင်းဒေသကြီး/ ပြည်နယ်အဖွဲ့အစည်းအဆင့်ဆင့်က ရေးဆွဲ တင်ပြတဲ့ အမျိုးသားစီမံကိန်းမှတ်တမ်းတွေကို သက်ဆိုင်တဲ့ပြည်သူ့ကိုယ်စားလှယ်တွေကို အသိပေး ခြင်းနှင့် မှတ်တမ်းမိတ္တူတွေပေးပို့ဖို့ စီစဉ်ဆောင်ရွက်ပေးနိုင်ခြင်းရှိ/မရှိ မေးခွန်းကို ဖြေကြားသွားမှာ ဖြစ်ပါတယ်ရှင့်။ တိုင်းဒေသကြီး/ပြည်နယ်၊ ခရိုင်၊ မြို့နယ်အဆင့်ဆင့်တွေမှာ စီမံကိန်းရေးဆွဲအကောင် အထည်ဖော်ရေးကော်မတီတွေကို ဖွဲ့စည်းထားပြးဖြစ်ပါတယ်။ အဆိုပါကော်မတီတွေမှာ တိုင်းဒေသ ကြီး/ပြည်နယ်အဆင့်မှာ တိုင်းဒေသကြီး/ပြည်နယ်အစိုးရအဖွဲ့က စီမံကိန်းတာဝန်ပေးအပ်တဲ့ ဝန်ကြီးက နေပြီးတော့မှ ဥက္ကဋ္ဌ၊ တိုင်းဒေသကြီး/ပြည်နယ်စီမံကိန်းမှူးကနေပြီးတော့ အတွင်းရေးမှူးအဖြစ်လည်း ကောင်း၊ ခရိုင်အဆင့်မှာဆိုရင် ခရိုင်အုပ်ချုပ်ရေးမှူးကနေပြီးတော့ ဥက္ကဋ္ဌ၊ ခရိုင်စီမံကိန်းမှူးကနေ ပြီးတော့ အတွင်းရေးမှူးအဖြစ်လည်းကောင်း၊ မြို့နယ်အဆင့်မှာ မြို့နယ်အုပ်ချုပ်ရေးမှူးက ဥက္ကဋ္ဌ၊ မြို့နယ်စီမံကိန်းမှူးမှ အတွင်းရေးမှူးအဖြစ်လည်းကောင်း ဆောင်ရွက်ကြပြီးတော့ ဌာနဆိုင်ရာ ကိုယ်စားလှယ်များ၊ မြို့မိမြို့ဖများ၊ စီးပွားရေးလူမှုရေးအသင်းအဖွဲ့များမှ ကိုယ်စားလှယ်များပါဝင် ပြီးတော့ ဖွဲ့စည်းထားရှိပြီးဖြစ်ကြောင်း တင်ပြအပ်ပါတယ်။ စီမံကိန်းရေးဆွဲ အကောင်အထည်ဖော်ရေး ကော်မတီဟာ လစဉ်အစည်းအဝေးပွဲတွေ ကျင်းပလျက်ရှိပြီးတော့ အဆိုပါအစည်းအဝေးတွေကို သက်ဆိုင်ရာမြို့နယ်တွေမှာရှိတဲ့ ပြည်သူ့ကိုယ်စားလှယ်များကို အခါအားလျော်စွာ ဖိတ်ကြားပြီးတော့ အကြံဉာဏ်ရယူဆောင်ရွက်လျက်ရှိကြောင်းလည်း တင်ပြအပ်ပါတယ်။ သက်ဆိုင်ရာ မြို့နယ်စီမံကိန်းတွေ ရေးဆွဲအကောင်အထည်ဖော်ရေးကော်မတီကနေပြီးတော့ စီမံကိန်းအဆိုပြုချက်တွေရေးဆွဲဖို့ကျင်းပတဲ့ အစည်းအဝေးတွေမှာ သက်ဆိုင်ရာဌာနအဖွဲ့အစည်း များမှ လိုအပ်ချက်အရ တင်ပြလာတဲ့ လုပ်ငန်းအစီအစဉ်တွေ၊ မြို့မိမြို့ဖနှင့် လုပ်ငန်းရှင်တွေက တင်ပြ လာသော ဒေသဖွံ့ဖြိုးတိုးတက်ရေးအတွက် ပြည်သူတွေရဲ့ လိုအပ်ချက်အစီအစဉ်တွေကို ထည့်သွင်း ညှိနှိုင်းဆွေးနွေးပြီးတော့ မြို့နယ်စီမံကိန်းရည်မှန်းချက်(မူကြမ်း)တွေကို ခရိုင်အဆင့် စီမံကိန်းများ ရေးဆွဲအကောင်အထည်ဖော်ရေးကော်မတီကို တင်ပြပြီးတော့ ခရိုင်အဆင့်ကနေပြီးတော့ မြို့နယ်များ အားလုံးရဲ့ စီမံကိန်းရည်မှန်းချက်(မူကြမ်း)တွေကို စုစည်းပြီးတော့ တိုင်းဒေသကြီး/ပြည်နယ်အဆင့် စီမံကိန်းရေးဆွဲအကောင်အထည်ဖော်ရေးကော်မတီကို အဆင့်ဆင့်တင်ပြပါတယ်။ တိုင်းဒေသကြီးနှင့် ပြည်နယ်စီမံကိန်းများ ရေးဆွဲအကောင်အထည်ဖော်ရေးကော်မတီဥက္ကဋ္ဌနှင့် အဖွဲ့ဝင်တွေကနေ ပြီးတော့ နိုင်ငံတော်ရဲ့ မူဝါဒ၊ ဦးစားပေးအစီအစဉ်နှင့် ဒေသဖွံ့ဖြိုးရေးအတွက် လိုအပ်ချက်နှင့်ကိုက်ညီမှုအပေါ်မှာ အခြေခံပြီးတော့ ရွေးချယ်နိုင်ဖို့အတွက် ညှိနှိုင်းဆောင်ရွက်လျက်ရှိပါတယ်။ ညှိနှိုင်းဆောင်ရွက်ပြီးတဲ့ အစီအစဉ်တွေ၊ ရည်မှန်းချက်တွေကို ဒေသန္တရစီမံကိန်းရည်မှန်းချက်(မူကြမ်း) အဖြစ် သက်ဆိုင်ရာတိုင်းဒေသကြီး/ပြည်နယ်လွှတ်တော်များကို တင်ပြပြီးတော့ အတည်ပြုချက်ရ ယူကြောင်း တင်ပြအပ်ပါတယ်။ အတည်ပြုပြီးပြီဆိုရင် သက်ဆိုင်ရာတိုင်းဒေသကြီး/ ပြည်နယ်၊ ခရိုင်နှင့် မြို့နယ်တွေမှာ စီမံကိန်းတာဝန်ပေးအပ်ခြင်းများကို ဆောင်ရွက်လျက်ရှိပြီးတော့ တာဝန်ပေးအပ်တဲ့ စီမံကိန်းရည်မှန်းချက်တွေကို စီမံကိန်းဦးစီးရုံးအဆင့်ဆင့်မှာ မှတ်တမ်းထားရှိပါတယ်။ လွှတ်တော် ကိုယ်စားလှယ်များအနေနဲ့ မြို့နယ်၊ ခရိုင်၊ တိုင်းဒေသကြီး/ပြည်နယ်အဖွဲ့အစည်းတွေကနေပြီးတော့ ရေးဆွဲတင်ပြပြီးတော့ လွှတ်တော်က အတည်ပြုထားပြီးတဲ့ ဒေသန္တရစီမံကိန်းမှတ်တမ်းတွေကို တောင်းခံလာမယ်ဆိုရင် မှတ်တမ်းမိတ္တူတွေ ပေးပို့နိုင်မယ်ဖြစ်ပါကြောင်း ရှင်းလင်းဖြေကြားအပ်ပါ တယ်။ ကျေးဇူးတင်ပါတယ်ရှင်။</speech>
</Q-A>
</section>
<section value="Motion">
<motion>
<title>ဦးတင်မောင်ဦး၊ ရွှေပြည်သာမဲဆန္ဒနယ်က နိုင်ငံတော် ဘက်စုံဖွံ့ဖြိုးတိုးတက်ရေးအကောင်အထည် ဖော်ရာတွင် ဖွံ့ဖြိုးတိုးတက်မှုနှင့် သဘာဝပတ်ဝန်းကျင်ထိခိုက်မှုတို့ကို နှိုင်းယှဉ်သုံးသပ်၍ ပြည်သူထံသို့ ရှင်းလင်းတင်ပြပြီး နိုင်ငံတော်နှင့် နိုင်ငံသားများ အကျိုးစီးပွားအတွက် ရဲဝံ့ပြတ်သားထိရောက်စွာဆောင်ရွက်ရန် ပြည်ထောင်စုအစိုးရသို့ တိုက်တွန်းကြောင်းအဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ၆ ဖြစ်ပါတယ်။ ရွှေပြည်သာမဲဆန္ဒနယ်မှ ဦးတင်မောင်ဦးက အဆို တစ်ရပ် တင်ပြထားတာရှိပါတယ်။ ဒါ့ကြောင့် ဦးတင်မောင်ဦး အဆိုကို တင်ပြဆွေးနွေးဖို့ ဖိတ်ခေါ်ပါ တယ်</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အစည်းအဝေးတက်ရောက်လာတဲ့ ကိုယ်စားလှယ်ကြီးများအားလုံး မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်မောင်ဦး ဖြစ်ပါတယ်။ ကျွန်တော့် အနေနဲ့ ယနေ့ နိုင်ငံရေးနှင့် စီးပွားရေးနယ်ပယ်မှာ လူပြောများနေတဲ့ Double D ၊ Democracy နဲ့ Development ဒီနှစ်ခုကနေပြီးတော့ နိုင်ငံတော်ဖွံ့ဖြိုးတိုးတက်ရေးအတွက် အနာဂတ်ကာလမှာ ဘယ်လိုပုံဖော်မလဲဆိုတဲ့ ကိစ္စနဲ့ပတ်သက်ပြီးတော့ နိုင်ငံတော်ဘက်စုံဖွံ့ဖြိုးတိုးတက်ရေးအကောင် အထည်ဖော်ရာတွင် ဖွံ့ဖြိုးတိုးတက်မှုနှင့် သဘာဝပတ်ဝန်းကျင်ထိခိုက်မှုတို့ကို နှိုင်းယှဉ်သုံးသပ်၍ ပြည်သူထံသို့ ရှင်းလင်းတင်ပြပြီး နိုင်ငံတော်နှင့် နိုင်ငံသားများ အကျိုးစီးပွားအတွက် ရဲဝံ့ပြတ်သား ထိရောက်စွာဆောင်ရွက်ရန် ပြည်ထောင်စုအစိုးရသို့ တိုက်တွန်းကြောင်းအဆိုကို တင်သွင်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ နိုင်ငံတော်မှာ အစိုးရသစ်ပေါ်ထွန်းလာတာ သုံးနှစ်ကျော်ပြည့်မြောက်ခဲ့ပြီဖြစ်ပါတယ်။ အစိုးရသစ်မှာ အုပ်ချုပ်ရေးအဖွဲ့နှင့်အတူ ၎င်းကို အပြန် အလှန်ထိန်းကျောင်းနိုင်တဲ့ တာဝန်ယူတဲ့လွှတ်တော်များလည်း ဖွဲ့စည်းထားပြီးတော့ ဥပဒေပြုရေးအဖွဲ့ ကလည်း တစ်ပါတည်းပါရှိလာတာကို တွေ့ရမှာဖြစ်ပါတယ်။ အလားတူ မတရားအမှုများကို ဟန့်တား အရေးယူမယ့် တရားစီရင်ရေးအဖွဲ့နှင့် လွတ်လပ်ပြီးတော့တရားမျှတတဲ့ အလေ့အကျင့်ကောင်းတွေ ပြည့်ဝတဲ့မီဒီယာများပါ ပေါ်ထွန်းလာပြီးတော့ နိုင်ငံတော်ကို ဘက်စုံဖွံ့ဖြိုးတိုးတက်ရေးအတွက်ဆောင်ရွက်နေကြတာကို တွေ့မြင်ရပါတယ်။ နိုင်ငံတစ်နိုင်ငံရဲ့ အမျိုးသားစီးပွားရေး ဘက်စုံဖွံ့ဖြိုး တိုးတက်ရေးစီမံကိန်းဖြစ်တဲ့ NCDP ကိုဆောင်ရွက်ရာမှာ အထက်ပါမဏ္ဍိုင်ကြီးများအပြင် ပြည်တွင်း နှင့်ပြည်ပမှာရှိတဲ့ Stakeholder တွေရဲ့ ပါဝင်စွမ်းဆောင်မှုတွေ အခြေခံအဆောက်အအုံလိုအပ်ချက်တွေ အကောင်အထည်ဖော်နိုင်မှု စံနှုန်းပေါ်မူတည်ပြီးတော့ ဖွံ့ဖြိုးတိုးတက်မှုကို တိုင်းတာလုပ်ဆောင် ကြတာကိုလည်း ကမ္ဘာ့အနှံ့အပြားမှာ လေ့လာတွေ့မြင်ရမှာဖြစ်ပါတယ်။ ကျွန်တော်တို့နိုင်ငံအနေနဲ့ အစိုးရသစ်ပေါ်ထွန်းလာပြီးတဲ့နောက်ပိုင်းမှာ ပညာရေး၊ ကျန်းမာရေး၊ လမ်းပန်းဆက်သွယ်ရေး၊ သယ်ယူပို့ဆောင်ရေးကဏ္ဍတွေမှာ သိသိသာသာတိုးတက်လာတာကို တွေ့ရပါတယ်။ အလားတူပဲ တစ်ဖက်ကနေ လယ်ယာကဏ္ဍ၊ စက်မှုကဏ္ဍ၊ တရားဥပဒေစိုးမိုးရေးကဏ္ဍ၊ တည်ငြိမ်အေးချမ်းရေး ကဏ္ဍတွေမှာတော့ စွမ်းအင်ကဏ္ဍတွေမှာအပါအဝင် သိသာထင်ရှားတဲ့ တိုးတက်မှုရရှိဖို့အတွက် တင်ပြပါအတိုင်း လိုအပ်နေသေးတာကိုလည်း တွေ့ရမှာဖြစ်ပါတယ်။ ကျွန်တော်တို့ နိုင်ငံတော်အနေနဲ့ ကျန်းမာရေးနှင့် ပညာရေးကဏ္ဍမှာ တင်ပြထားခဲ့တဲ့အတိုင်းများစွာ တိုးတက်အောင်ဆောင်ရွက်တာကိုတွေ့ရပါတယ်။ ဒီလိုအခြေအနေကို လေ့လာကြည့်ရင် Democracy နဲ့ Development ဘယ်ဟာကို ဦးစားပေးပြီးတော့ သွားမှာလဲ။ တချို့ကလည်း ဖွံ့ဖြိုးတိုးတက်မှုကို ရှေ့ကသွားမယ်။ တချို့ကလည်း ဒီမိုကရေစီကို ရှေ့ကသွားမယ်။ တချို့က အပြိုင်သွားမယ်ဆိုပြီးတော့ အမျိုးမျိုးတွေးခေါ်ကြပါတယ်။ ကျွန်တော်တို့နိုင်ငံတော်ရဲ့ ဘက်စုံဖွံ့ဖြိုးတိုးတက်မှုမှာ အဓိကလိုအပ်ချက်က စက်မှုလက်မှုလုပ်ငန်းတွေ အောင်မြင်ဖို့ ဖြစ်ပါတယ်။ စက်မှုလုပ်ငန်းတွေအောင်မြင်ဖို့အတွက် လျှပ်စစ်စွမ်းအင် မဖြစ်မနေလိုအပ် ပါတယ်။ အစိုးရက လျှပ်စစ်ထုတ်လုပ်ဖို့ ကြိုးပမ်းသော်ငြားလည်း တချို့ သဘာဝပတ်ဝန်းကျင်ကို အကြောင်းပြုပြီးတော့ နည်းမျိုးစုံနှင့် ကန့်ကွက်တဲ့အတွက်ကြောင့် အောင်မြင်မှုမရှိတာကိုလည်းတွေ့မြင်ရမှာဖြစ်ပါတယ်။ ယနေ့ သုံးနှစ်ကျော်ကာလအတွင်းမှာ အမှန်တကယ်သာပြည်သူကို EIA ၊ SIA ၊ HIA စသဖြင့် ထင်သာမြင်သာရှင်းပြပြီးတော့ နိုင်ငံတော်ဖွံ့ဖြိုးမှုအတွက် ရဲရဲဝံ့ဝံ့လုပ်မယ်ဆိုရင် ပြည်သူများလည်း လက်ခံနိုင်မယ့်ကာလကို ရောက်ရှိနေပြီဖြစ်ပါတယ်။ ဒါကြောင့် ယနေ့ကျွန်တော်တို့ ဆောင်ရွက်နေတဲ့အနေအထားသည် ဘယ်လိုပုံစံနဲ့ သွားတယ် ဆိုတာကို ပြည်သူအနေနဲ့ ကွဲကွဲပြားပြားသိလိုကြပါတယ်။ အဖြေကတော့ ပြတ်ပြတ်သားသားနဲ့မြင်ရတဲ့ အခြေအနေမရှိတဲ့အတွက်ကြောင့် ပြည်သူများက ယခုကဲ့သို့ ဝေဖန်သုံးသပ်နေတယ်လို့လည်း လေ့လာတွေ့ရှိရပါတယ်။ စီးပွားရေးဖွံ့ဖြိုးတိုးတက်မှုပြုလုပ်ရာမှာ သဘာဝပတ်ဝန်းကျင်ပေါ်မှာ အနည်းနဲ့ အများဆိုသလို ထိခိုက်မှာဖြစ်ပါတယ်။ စီးပွားရေးဖွံ့ဖြိုးတိုးတက်ဖို့ အခြေခံအဆောက်အအုံကောင်း ဖြစ်တဲ့ လမ်းတွေ၊ တံတားတွေ၊ ဆည်မြောင်းတွေ၊ တာတမံ၊ လေယာဉ်ကွင်း၊ ဘူတာရုံ၊ သင်္ဘောဆိပ်၊ စက်ရုံ၊ အလုပ်ရုံ၊ စက်မှုဇုန်တွေ တည်ဆောက်မယ်ဆိုရင် ရေ၊ မြေအသုံးမပြုလို့မရပါဘူး။ ဒါတွေ အသုံးပြုတဲ့အခါမှာ သဘာဝသစ်ပင်သစ်တော၊ ချောင်းမြောင်းတွေ မဖြစ်မနေသုံးရမှာဖြစ်ပါတယ်။ စက်တွေလည်ပတ်ဖို့အတွက် စွမ်းအင်မရှိလို့မရပါဘူး။ သယ်ယူပို့ဆောင်ဖို့အတွက် စွမ်းအင်အသုံးပြု ရမှာဖြစ်ပါတယ်။ လေထဲကို ကာဗွန်ဒိုင်အောက်ဆိုဒ် မထုတ်လွှင့်ဘဲနဲ့လည်း ဘယ်လိုမှမဖြစ်နိုင်ပါဘူး။ ဒီလိုစွမ်းအင်ရရှိဖို့အတွက် ရေနံတွေ၊ သဘာဝဓာတ်ငွေ့တွေတူးဖော်ခြင်း၊ စက်မှုလက်မှုလုပ်ငန်း အတွက် သတ္တု ကုန်ကြမ်းတွေတူးဖော်ခြင်း ဒါတွေအတွက် သဘာဝပတ်ဝန်းကျင်ထိခိုက်မှု အနည်းနဲ့ အများတော့ရှိမှာ သေချာပါတယ်။ တစ်ဖက်ကလည်း သဘာဝပတ်ဝန်းကျင်ထိခိုက်မှုမရှိဖို့ ပကတိ အခြေအနေကို ထိန်းသိမ်းနိုင်ဖို့ တွန်းအားပေးကြမှာဖြစ်ပါတယ်။ ဘောဂဗေဒ သဘောတရားကိုလေ့လာရင် တခုခုကိုလိုချင်ရင် တစ်စုံတရာကို ပြန်လည်ပေးဆပ် ရမြဲဖြစ်ပါတယ်။ အလားတူပဲ တစ်ခုခုကို အကောင်အထည်မဖော်လိုက်နိုင်ရင် နိုင်ငံတော်အတွက် အခွင့်အလမ်းကုန်ကျစရိတ်ဖြစ်တဲ့ Opportunity Cost သို့မဟုတ် အခွင့်အလမ်းဆုံးရှုံးမှုတွေ ကြုံ ရမယ်ဆိုတဲ့ သဘောတရားလည်းရှိပါတယ်။ နိုင်ငံကနေပြီးတော့ Policy ချမှတ်တဲ့သူတွေဟာ ဒီအခြေအနေတွေကို ထည့်သွင်းစဉ်းစားဖို့ လိုမယ်လို့ထင်ပါတယ်။ နိုင်ငံတော်အစိုးရအနေနဲ့ စီးပွား ရေးဖွံ့ဖြိုးတိုးတက်မှုနှင့် သဘာဝပတ်ဝန်းကျင်ထိန်းသိမ်းစောင့်ရှောက်မှု နှစ်ခုအကြားမှာ အားပြိုင်နေမှု အပေါ်မှာ စိတ်အပင်ပန်းခံပြီးတော့ စဉ်းစားဆုံးဖြတ်ကြရပါတယ်။ ပညာရှင်တွေကတော့ စိမ်းလန်းတဲ့ နယ်မြေတွေ မပျောက်ပျက်ဖို့ အကြံပြု ကြမှာလည်းဖြစ်ပါတယ်။ သို့သော် လက်တွေ့ ကမ္ဘာ့နိုင်ငံတိုင်း လိုလိုမှာ စီးပွားရေးဖွံ့ဖြိုးတိုးတက်မှုကို ဦးစားပေးနေကြတာကို တွေ့ရပါတယ်။ ဘာကြောင့်လဲဆိုတော့ နိုင်ငံတော်အတွင်းမှာရှိတဲ့ နိုင်ငံတော် နိုင်ငံသားအကျိုးစီးပွားအတွက် စားဝတ်နေရေးဖူလုံဖို့၊ အလုပ် အကိုင်ရရှိဖို့ အစိုးရကကြိုးပမ်းမှသာလျှင် တိုင်းပြည်တိုးတက်မှာဖြစ်ပါတယ်။ ဒါကြောင့် စီးပွားရေး ဖွံ့ဖြိုးတိုးတက်မှု လုပ်ဆောင်နေတဲ့ကိစ္စတွေဟာ အငြင်းပွားစရာမရှိပါဘူး။ ဒီလိုပဲ နိုင်ငံတော်ရဲ့ တိုးတက်ဖို့အတွက် ပြည်ပနိုင်ငံခြားအရင်းအနှီးတွေရရှိဖို့ ဆောင်ရွက်နေကြတာကိုလည်း တွေ့ရမှာဖြစ်ပါတယ်။ သို့သော် ယနေ့ ကမ္ဘာကြီးရဲ့ ရာသီဥတုပြောင်းလဲမှုဆိုးရွားတဲ့ဒဏ်ကို ခံစားရတဲ့အတွက်ကြောင့် သဘာဝပတ်ဝန်းကျင် ထိန်းသိမ်းစောင့်ရှောက်ရေးကိစ္စတွေဟာလည်း ရှေ့တန်းတင်တဲ့ကိစ္စ တွေဖြစ်လာပါတယ်။ စီးပွားရေးဖွံ့ဖြိုးတိုးတက်မှုတစ်ခုတည်း ကြည့်လို့မရဘဲနဲ့ သဘာဝပတ်ဝန်းကျင် ကိုလုံးဝမျက်ကွယ်ပြုလို့လည်း မရနိုင်ပါဘူး။ ဒါတွေကို ချိန်ထိုးပြီးတော့ တိုင်းပြည်ဖွံ့ဖြိုးတိုးတက်ရေး အတွက် ဆောင်ရွက်ရမှာဖြစ်ပါတယ်။ ဥပမာတင်ပြရရင် ကမ္ဘာမှာ ရာသီဥတုပြောင်းလဲမှုဖြစ်စေတဲ့ ကာဗွန်ဒိုင်အောက်ဆိုဒ် ထုတ်လွှင့်မှုလျော့နည်းဖို့အတွက် EU သမဂ္ဂ၊ EU နိုင်ငံတွေအနေနဲ့ ကာဗွန် ရောင်းဝယ်မှုအစီအစဉ်တစ်ရပ်ကို ဆောင်ရွက်ပါတယ်။ သြစတြေးလျနိုင်ငံမှာလည်း ၂၀၁၂ ခုနှစ်က ကာဗွန်ထုတ်လွှတ်မှုအပေါ်မှာ အခွန်ပေးဆောင်ဖို့ဆောင်ရွက်ပါတယ်။ သို့သော် နိုင်ငံရဲ့ စီးပွားရေးမမြဲ တဲ့အတွက်ကြောင့် GDP ကျလာတဲ့အခါမှာ ဒီနိုင်ငံတွေဟာ သဘာဝပတ်ဝန်းကျင်ကို ခဏဘေးဖယ် ထားပြီး စီးပွားရေးတိုးတက်မှုကို ဇောင်းပေးပြီးလုပ်လာကြပါတယ်။ ယနေ့ သြစတြေးလျနိုင်ငံမှာ ကာဗွန်ထုတ်လွှတ်မှုအတွက် အခွန်ပေးဆောင်ခြင်းကို ပြန်လည်လေ့လာနေပါတယ်။ အလားတူပဲ စင်ကာပူနိုင်ငံမှာလည်း ယခင်ကလုပ်ခဲ့တဲ့ ယှဉ်ပြိုင်နိုင်စွမ်း စွမ်းအားတွေကျလာတဲ့အတွက်ကြောင့် စီးပွားရေးကို ဦးစားပေးတဲ့ Policy တွေကို ပြန်လည်ချမှတ်လာတာကို တွေ့ရပါတယ်။ နောက်ဆုံးမှာ ဆောင်းလဲတတ်တာကိုလည်း တင်ဦးစားပေးမှာလားဆောင်ရွက်ဖို့တစ်ခုနဲ့တစ်ခု အပြန်အလှန်ပိတ်ပင်နေတဲ့ ဖွံ့ဖြိုးတိုးတက်မှုနဲ့ သဘာဝပတ်ဝန်းကျင် ဒါတွေကို နိုင်ငံတော်အစိုးရအနေနဲ့ နှစ်ခုလုံးအားကောင်းအောင်ထိန်းကျောင်းပြီးတော့ လေ့လာတာကို တွေ့ရမှာ ဖြစ်ပါတယ်။ စီးပွားရေးနှင့် သဘာဝပတ်ဝန်းကျင်ထိန်းသိမ်းရေးဟာ လူမှုဘဝတိုးတက်ရေးကို များစွာ အထောက်အကူပြု တာကိုလည်း တွေ့ကြရမှာဖြစ်ပါတယ်။ စီးပွားရေးဖွံ့ဖြိုးတိုးတက်မှုလုပ်မှာလား။ သဘာဝပတ်ဝန်းကျင် တိုးတက်မှုလုပ်မှာလား။ ဝေခွဲမရဖြစ်နေတဲ့အချိန်မှာ ဒီမိုကရေစီစနစ်နဲ့ ပေါင်းစပ် လိုက်တဲ့အခါကျတော့ နိုင်ငံရေးအတွက် အသုံးချခံတွေလည်း ဖြစ်သွားတတ်ပါတယ်။ ကျွန်တော်တို့ ဥပမာတင်ပြရရင် လက်ပံတောင်းတောင်အရေးဟာ စီးပွားရေးကြောင့်လား။ သဘာဝပတ်ဝန်းကျင်ကြောင့်လား။ မရှင်းလင်းတဲ့ Policy ကနေဖြစ်လာတဲ့ အဖြေရှာဖို့ခက်တဲ့ နိုင်ငံရေး၊ လူမှုရေး၊ လူမျိုးရေး ပြဿနာဖြင့် ပြောင်းလဲတတ်တာကိုလည်း သင်ခန်းစာယူကြရမှာဖြစ်ပါတယ်။ ယနေ့ နိုင်ငံတော်အနေနဲ့ စီးပွားရေးတိုးတက်မှုကို ဦးစားပေးမှာလား၊ ပတ်ဝန်းကျင်ဦးစားပေးမှာလားဆိုရင် နှစ်မျိုးစလုံးကိုဦးစား ပေးရပါမယ်။ သို့သော် လက်တွေ့ဘဝမှာတော့ နိုင်ငံတော်စီးပွားရေးဖွံ့ဖြိုးတိုးတက်မှုကို ဆောင်ရွက်ဖို့ ပြတ်ပြတ်သားသားလိုပြီဖြစ်ပါတယ်။ ဥပမာတင်ပြရရင် စီးပွားရေးဖွံ့ဖြိုးတိုးတက်မှုနှင့် ဒီမိုကရေစီကြောင့် ဒီမိုကရေစီအသွင် ကူးပြောင်းတဲ့ ပုံစံလေးမျိုးရှိပါတယ်။ (၁)က အသွင်ကူးပြောင်းမှုမှန်ကန်ပြီးတော့ စဉ်ဆက်မပြတ် ရပ်တည်နေနိုင်တဲ့ ဗြိတိန်နိုင်ငံ၊ အမေရိကန်နိုင်ငံ၊ ဆွီဒင်နိုင်ငံရဲ့ ပုံစံဖြစ်ပါတယ်။ ဒုတိယအသွင် ကူးပြောင်းမှုမမှန်ကန်လို့ ဒီမိုကရေစီပျက်သုဉ်းသွားတဲ့ အာဂျီတီးနား၊ ဘရာဇီး၊ ချီလီ နိုင်ငံတွေဖြစ်ပါတယ်။ တတိယ ဒီမိုကရေစီစစ်စစ်မပြောင်းလဲတဲ့ စင်ကာပူနိုင်ငံဖြစ်ပါတယ်။ စတုတ္ထအနေနဲ့ ဒီမိုကရေစီပြောင်းပေမယ့်လို့ ပြဿနာပေါင်းစုံဖြစ်နေတဲ့ တောင်အာဖရိကနိုင်ငံ လေးမျိုးတွေ့ရမှာဖြစ်ပါတယ်။ မြန်မာနိုင်ငံအနေနဲ့ စီးပွားရေးဖွံ့ဖြိုးတိုးတက်ဖို့ စက်မှုနိုင်ငံမဖြစ်မနေ ကူးပြောင်းရမှာဖြစ်ပါတယ်။ မလေးရှားမှာ ၁၉၇၀ ပြည့်နှစ်၊ ထိုင်းနဲ့ အင်ဒိုနီးရှားမှာ ၁၉၈၀ ပြည့်နှစ်မှာ စက်မှုနိုင်ငံအဖြစ် ကူးပြောင်း ခဲ့ပါတယ်။ ဒီလိုက���းပြောင်းရာမှာ အချက်ငါးချက်ကို အခြေခံပါတယ်။ (၁)က အစိုးရရဲ့ ဦးဆောင် ပါဝင်မှု၊ (၂)က အစိုးရနှင့် ဈေးကွက်ပေါင်းစပ်မှု၊ (၃)က ပြင်ပကမ္ဘာကို လေ့လာတဲ့ မူဝါဒ၊ (၄)က ထိရောက်တဲ့ စီးပွားရေးပညာ၊ (၅)ကတော့ လုံလောက်တဲ့အခြေခံအဆောက်အအုံ ကျွန်တော်တို့ နိုင်ငံအနေနဲ့ပြောရရင် လျှပ်စစ်ဖြစ်ပါတယ်။ စက်မှုကဏ္ဍမှာ ၁၉၉၅ ခုနှစ်ကနေ ၂၀၁၅ ခုနှစ်အထိ အနှစ် ၂၀ မှာ ကျွန်တော်တို့ စက်မှုဇုန်ပေါင်း ၁၉ ခု၊ နောက်ထပ် ရခု ပေါင်းတော့ ၂၆ ခု၊ အထူးစီးပွား ရေးဇုန်သုံးခု လုပ်ကိုင်မယ်လို့ သိရပါတယ်။ ဒီအတွက် လျှပ်စစ်လုံလောက်ပြီလားဆိုတာကို လေ့လာသုံးသပ်ရမှာဖြစ်ပါတယ်။ နိုင်ငံခြားရင်းနှီးမြှုပ်နှံမှုနှင့်ပတ်သက်လို့ ယနေ့အချိန်အထိ ၁၂၃ ခုတည်း ခွင့်ပြု ထားပါတယ်။ ရင်းနှီးငွေအားဖြင့် အမေရိကန်ဒေါ်လာ ၄.၁ ဘီလီယံ မြန်မာကျပ်ငွေနဲ့ပြောရင် ၁၇၁၅.၁၅ ဘီလီယံပဲ သုံးရဦးမှာဖြစ်ပါတယ်။ ဒါကြောင့် ကျွန်တော်တို့အနေနဲ့ လာမယ့် ၂၀၁၃ပြီးခဲ့တဲ့ ကာလမှာ တင်ပြပါအတိုင်း ရည်မှန်းချက်ပါ ၁၃.၃ မျှော်မှန်းပေမယ့် စက်မှုလက်မှုလုပ်ငန်းက ၈.၉ ပဲရှိပါတယ်။ အဓိကကတော့ လျှပ်စစ်မလုံလောက်လို့ပဲဖြစ်ပါတယ်။ လျှပ်စစ်စွမ်းအင်နဲ့ပတ်သက်လို့ လေ့လာရင် ကျွန်တော်တို့မြန်မာနိုင်ငံမှာ ရွာပေါင်း ၆၄၉၁ရ ရွာမှာ ၂၄၉၉၆ ရွာသာ မီးရပါသေးတယ်။ ရွာပေါင်း လေးသောင်းလောက် လျှပ်စစ်မီးမရသေးပါဘူး။ အိမ်ထောင်စုအနေနဲ့ပြောရင် အိမ်ထောင်စု ပေါင်း ၇၁.၁ သန်းကလည်း လျှပ်စစ်မီးလုံးဝမရသေးတာ တွေ့ရမှာဖြစ်ပါတယ်။ ယနေ့ ကမ္ဘာမှာ လျှပ်စစ်ထုတ်လုပ်မှုအနေနဲ့ တစ်ကမ္ဘာလုံးမှာ သန်းပေါင်း ၂၃.၁၂ရ GWH Gigg Wut per Hour နဲ့ထုတ်ပါတယ်။ သို့သော် တရုတ်နိုင်ငံမှာ ငါးသန်းကျော်၊ အမေရိကန်မှာ လေးသန်းကျော်၊ အိန္ဒိယမှာ တစ်သန်းကျော်ထုတ်ပါတယ်။ အလားတူ နိုင်ငံအသီးသီးကတိုးတက်ပြီး ထုတ်နေတဲ့နေရာမှာ ကျွန်တော် တို့နိုင်ငံအနေနဲ့ ယနေ့ မဂ္ဂါဝပ် ၃၄၉၄ ပဲ ထုတ်နိုင်တာကိုလည်း လေ့လာတွေ့ရှိရမှာဖြစ်ပါတယ်။ ၂၀၂၀ မှာ ကျွန်တော်တို့ ၈၀၆၃ မဂ္ဂါဝပ်ထုတ်နိုင်ပါမှ တိုင်းပြည်တိုးတက်မှာဖြစ်ပါတယ်။ နှစ်စဉ် ၄.၂၅ ရာခိုင်နှုန်း မဂ္ဂါဝပ်အနေနဲ့ ၅၇၁ မဂ္ဂါဝပ် တိုးပြီးတော့မထုတ်နိုင်ရင် စက်မှုနိုင်ငံအဖြစ် ရပ်တည်နိုင်မှာ မဟုတ်ပါဘူး။ လူတစ်ဦးအသုံးပြုမှုနဲ့ပတ်သက်လို့ လေ့လာရင် ကီလိုဝပ်နာရီအနေနဲ့ ကျွန်တော်တို့ နိုင်ငံမှာ ၈၄.၈၂ ပဲရှိပါတယ်။ ကျန်တဲ့ပတ်ဝန်းကျင်နိုင်ငံတွေမှာ ဘရူနိုင်းမှာ ၇၄၉၀ နီးပါးလောက်ထုတ် နိုင်ပါတယ်။ မလေးရှားမှာ ၃၀၀၀ ကျော် အများကြီးကွာခြားပါတယ်။ ဒါတွေ လေ့လာသုံးသပ်ဖို့လည်း လိုပါတယ်။ အိန္ဒိယနိုင်ငံကိုလေ့လာရင် အခြေခံအဆောက်အုံအားနည်းတဲ့ အခါမှာ GDP ၈ ရာခိုင်နှုန်း ကနေ ၁ ရာခိုင်နှုန်းအထိ ထိုးဆင်းသွားပါတယ်။ တရုတ်နိုင်ငံမှာ အခြေခံအဆောက်အအုံ အားကောင်း တဲ့အတွက်ကြောင့် တိုင်းပြည်တိုးတက်လာတာကို တွေ့ရမှာဖြစ်ပါတယ်။ မြန်မာနိုင်ငံအတွက်အခြေခံ အဆောက်အအုံမှာ လျှပ်စစ်ကဏ္ဍဟာ အသက်တမျှအရေးကြီးလာတာကို ကျွန်တော်တို့တွေ့ရမှာ ဖြစ်ပါတယ်။ စက်မှုလက်မှုလုပ်ငန်းနှင့်ပတ်သက်ပြီး လျှပ်စစ်အလုံအလောက်ပေးနိုင်လျှင် လက်တွေ့ ကျတဲ့ မဟာဗျူဟာကို ပြည်သူတွေကိုချပြပြီးတော့ ရဲရဲဝံ့ဝံ့လုပ်ဖို့လိုပါတယ်။ နိုင်ငံတော် နိုင်ငံသားများ အတွက် ပြည်သူအများစုက နားလည်ပြီးတော့ လက်ခံကြမှာဖြစ်ပါတယ်။ လျှပ်စစ်ထုတ်လုပ်ဖို့အတွက် ယနေ့ ဆောင်ရွက်နေတဲ့နေရာမှာ Sodr Power ဒါက ကျွန်တော် တို့ နေစွမ်းအင်က ထုတ်လုပ်တာဖြစ်ပြီး အကုန်အကျများပြီးတော့ အချိန်ရာသီမရွေးရဖို့ ခက်ပါတယ်။ me wošajossacyšop:olosuši səcə:020 Wind Power sumoşoposos Wind Power သည် ကျွန်တော်တို့ ကမ္ဘာ့လေစီးကြောင်းတွေကို ပြောင်းလဲစေတယ်။ ယဉ်စွန်းတန်းတွေ ပိုအေးစေ တယ်၊ အီကွေတာမှာ ပိုပူစေတယ် သဘာဝပတ်ဝန်းကျင် လွန်စွာထိခိုက်ပြီးတော့ စီးပွားဖြစ်မထုတ်လုပ်Eclopin səws:opò Seqmasoqosos Tide Power samaşsəmsəcşop:olosafn Hydro Power အားလုံးသိတဲ့အတိုင်းပဲ ကုန်ကျငွေများပြီးတော့ စီးပွားဖြစ်ထုတ်လုပ်ဖို့ ကန့်သတ်ချက်တွေ အများကြီး ဖြစ်ပေါ်နေပါတယ်။ အလားတူ ကျန်တဲ့ ဇီဝလောင်စာ၊ ဘူမိအပူစွမ်းအင်၊ အဏုမြူစွမ်းအင် စသဖြင့် ထုတ်နိုင်ပါတယ်။ သို့သော် အမှန်တကယ် အချိန်တိုနဲ့ အကုန်အကျနည်းနည်းနဲ့ အောင်မြင်မှု ရလဒ်တော့ ကျောက်မီးသွေးကနေ ထုတ်လွှင့်ခြင်းဖြစ်ပါတယ်။ ကမ္ဘာမှာ ကျောက်မီးသွေးစွမ်းအင် ကနေ ထုတ်လွှင့်မှုကိုလေ့လာရင် ဩစတြေးလျနိုင်ငံမှာ ထုတ်လုပ်မယ့် ၆၈.၆ ရာခိုင်နှုန်း၊ တရုတ်နိုင်ငံ မှာ ၇၉ ရာခိုင်နှုန်း၊ ဟောင်ကောင်မှာ ၇၁.၂ ရာခိုင်နှုန်း စသဖြင့် ရာနှုန်းပြည့်နီးပါးလောက် ထုတ်လုပ်ပါ တယ်။ ကျွန်တော်တို့ မြန်မာနိုင်ငံကိုကြည့်တော့ ၁.၃၇၅ ရာခိုင်နှုန်းသာထုတ်လုပ်ကြောင်း တွေ့ရပါ တယ်။ ဒါကြောင့် ကျွန်တော်တို့နိုင်ငံအနေနဲ့ အမှန်တကယ်နိုင်ငံတော်ဖွံ့ဖြိုးတိုးတက်ဖို့ ဆောင်ရွက်မယ် ဆိုရင် အခု ကျွန်တော် ဥပမာတင်ပြတဲ့လျှပ်စစ်ကဏ္ဍတွေ အချိန်တိုအတွင်းမှာ တိုင်းပြည်ဖွံ့ဖြိုးတိုးတက် မယ့်လုပ်ငန်းတွေကို ဆောင်ရွက်ဖို့သင့်ပါပြီ။ နိဂုံးချုပ်အနေနဲ့ တင်ပြလိုတာကတော့ စီးပွားရေးဖွံ့ဖြိုးတိုးတက်ဖို့မလုပ်ဘဲနဲ့ ဒီမိုကရေစီကို ဦးစားပေးမယ်ဆိုရင် တိုင်းပြည်ရဲ့ စီးပွားရေးဖွံ့ဖြိုးတိုးတက်မှုနောက်ကျမှာဖြစ်သလို ဒီမိုကရေစီကို ဦးစားပေးပြီးတော့မှ အခုလို စက်မှုလက်မှုလုပ်ငန်းတွေ စီးပွားရေးလုပ်ငန်းတွေ အကောင်အထည်ဖော် ခြင်းဟာလည်း ကျွန်တော်တို့ မျှော်လင့်တောင့်တနေတဲ့ ဒီမိုကရေစီနိုင်ငံကို အမြန်ဆုံးရောက်ဖို့ ကြိုးစား ခြင်းသာဖြစ်ပါကြောင်း တင်ပြရင်းနှင့် ကျွန်တော့်ရဲ့ အဆိုကို နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အဆိုကို ထောက်ခံမယ့်ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် အားလုံးမင်္ဂလာ ပါခင်ဗျာ။ ကျွန်တော်ကတော့ ဧရာဝတီတိုင်းဒေသကြီး၊ သာပေါင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးဝင်းသန်း ဖြစ်ပါတယ်။ ပြည်သူ့လွှတ်တော် စီးပွားရေးနှင့် ကုန်သွယ်လုပ်ငန်းဖွံ့ဖြိုး တိုးတက်ရေးကော်မတီရဲ့ အတွင်းရေးမှူးလည်းဖြစ်ပါတယ်။ ဦးတင်မောင်ဦး၊ ရွှေပြည်သာမဲဆန္ဒနယ်အဆိုက ကျွန်တော်တို့ ပြည်သူတစ်ရပ်လုံးရဲ့ စီးပွားရေးနဲ့လည်းပတ်သက်နေတဲ့အတွက် စီးပွားရေး ကော်မတီအနေနဲ့လည်း ပါဝင်ဆွေးနွေးမှာဖြစ်ပါတယ်။ ထောက်ခံဖို့ဆိုသော်လည်းပဲ အဆိုရဲ့ Agenda မှာ အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်းလို့ ပါရှိတဲ့အတွက် ကျွန်တော့်ရဲ့ ထောက်ခံချက်ကို အတိုချုပ်အချက်လေးချက်ပါ ပါဝင်ဆွေးနွေးပြီး တင်ပြခွင့်ပြုပါရန် ခွင့်တောင်းခံအပ်ပါတယ်။ ဥက္ကဋ္ဌကြီးခင်ဗျား။ ပထမဦးစွာ ကျွန်တော်အကျိုးအကြောင်း ဖော်ပြ ဆွေးနွေးလိုတာကတော့ ဥက္ကဋ္ဌကြီးကိုယ်တိုင်လည်း မှတ်မိသိရှိမယ့် ကျွန်တော်တို့ တနင်္သာရီတိုင်း ခရီးစဉ်ဖြစ်ပါတယ်။ ကော့သောင်းမြို့မှာ ဥက္ကဋ္ဌကြီးရဲ့ ခရီးစဉ်မှာ တင်ပြရာမှာ ဒီဒေသတစ်ခုတည်း၊ တစ်မြို့တည်းမှာကိုပဲ ကော့သောင်းမြို့ရဲ့အထက်ပိုင်း ကမ်းရိုးတန်းမှာရှိတဲ့ ကျောက်မီးသွေးဓာတ်အား ပေးစက်ရုံက ပတ်ဝန်းကျင်ကို ဘယ်လိုထိခိုက်တယ်ဆိုပြီးတော့ တစ်ဖွဲ့က တင်ပြပါတယ်။ ဒီအစည်း အဝေးတစ်ဖွဲ့တည်းမှာကိုပဲ၊ အဲ့ဒီမိနစ်ပိုင်းအတွင်းမှာကိုပဲ နောက်တစ်ဖွဲ့က အဲ့ဒီနေရာကို မီးရအောင် သွယ်ပေးပါလို့ တင်ပြပါတယ်။ ဒါက ကျွန်တော်တို့ အသေးဆုံးနမူနာလေးတစ်ခုပါ။ မြို့တစ်မြို့တည်း မှာကို အဲ့လိုဖြစ်နေပါတယ်။ ကျွန်တော်တို့နိုင်ငံရဲ့အနေအထားက ဒါက ကျွန်တော်တို့ တာဝန်ရှိတဲ့ ပုဂ္ဂိုလ်တွေက ဒီအချက်ကို အင်မတန်သတိထားသင့်တယ်လို့ ကျွန်တော့်အနေနဲ့ မီးမောင်းထိုးပြလိုပါ တယ်။ ကျောက်မီးသွေးစက်ရုံတည်တဲ့လူက တကယ်လွန်နေသလား။ မီးလိုချင်နေတဲ့လူကပဲ လွန်နေ သလား။ သို့မဟုတ် အဲ့ဒီကျောက်မီးသွေးစက်ရုံကိုပဲ Clean Codl Technology နဲ့လုပ်မလုပ်၊ လုပ်ဖို့ အတွက်ဘယ်လိုတွန်းအားပေးမလဲ။ သို့မဟုတ် ဘယ်လိုကူညီပေးမလဲ။ ဒီလိုဖြေရှင်းနည်းတွေနဲ့ အမြန် ဆုံးဆောင်ရွက်သွားသင့်တယ်လို့ ကျွန်တော့်အနေနဲ့ ဒါ ဦးတင်မောင်ဦးရဲ့ အဆိုကို ဖြည့်စွက်ပြီးတော့ ဆွေးနွေးလိုပါတယ်။ ဒုတိယ ကျွန်တော်တို့ပြည်သူတွေ သိရှိသင့်တဲ့အချက်ကတော့ ဒါလည်း ကျွန်တော် ကိုယ်တိုင်လည်း ပါဝင်လေ့လာခဲ့တဲ့အနေအထားပါ။ ကျွန်တော်တို့ ဂျာမနီနိုင်ငံက ချက်ကိုဆလို ဗက်ကီးယားနယ်စပ်မှာရှိတဲ့ Saxon ပြည်နယ်ပါ။ အဲ့ဒီအချိန်မှာ ဘယ်ဟာက EU မှာ Effect ဖြစ်နေ သလဲဆိုရင် ဖူကူရှီးမားဓာတ်ပေါင်းဖိုကိစ္စဟာ တော်တော်ကို မြူးကလီးယားဓာတ်ပေါင်းဖိုတွေ မြို့ရွာတွေနဲ့အတူ တည်ထားတဲ့အနေအထားပေါ်မှာ မူတည်ပြီးတော့ သူတို့ရဲ့ နည်းပညာပိုင်းဆိုင်ရာ Upgrade လုပ်ဖို့ကိစ္စတွေဟာ အင်မတန်ကျယ်ကျယ်လောင်လောင် Import ဖြစ်လာပါတယ်။ အဲ့ဒီအချိန်မှာပဲ EU ကနေပြီးတော့ ဒါကိုတစ်ဆင့် အကြောင်းကြားတဲ့အတွက် ဂျာမနီနိုင်ငံမှာရှိတဲ့ ဓာတ်ပေါင်းဖိုတွေဟာလည်း ပြန်လည်ပြီးတော့ ဘယ်လောက်ဆိုရင် ဖျက်သိမ်းနိုင်မလဲ၊ အစားထိုးနိုင် မလဲဆိုတဲ့ ပုံစံမျိုးအထိ ဂျာမနီရဲ့ ပြည်ထောင်စုအစိုးရ၊ ပြည်ထောင်စုလွှတ်တော်က ချပြလာတဲ့အခါမှာ ကျွန်တော်တို့က အဲ့ဒီ Soxon ပြည်နယ်က လွှတ်တော်ကိုရောက်နေတဲ့အခိုက်နဲ့ ကြုံ ပါတယ်။ အဲ့ဒီ လွှတ်တော်က အဲ့ဒီကိစ္စကိုလည်း ကျွန်တော်တို့အဖွဲ့ကို သေသေချာချာရှင်းပြပါတယ်။ အဲ့ဒီတော့ သူတို့ ပြည်နယ်ဟာ အရင်တုန်းက အရှေ့ဂျာမနီမှာပါတဲ့ ပြည်နယ်တစ်ခုဖြစ်ခဲ့တယ်။ အခုအချိန်ထိတောင်မှ High Way လမ်းမတွေဟာ အနောက်ဂျာမနီနဲ့ပေါင်းစည်းပြီးတဲ့အချိန်မှာ ဒီ ၂၀၁၂-၂၀၁၃ ထိမှာကိုပဲ အခုမှ နှစ်လမ်းသွားကနေ လေးလမ်းသွားတောင် စချဲ့ရတဲ့ ပြည်နယ်တွေ ဂျာမနီမှာ အခုအထိရှိနေပါ သေးတယ်။ အဲ့လိုအခြေအနေမျိုးမှာ ပြောနေကြတဲ့နိုင်ငံမှာ EU အတွင်းမှာဆိုရင် သူတို့က တခြားနိုင်ငံ တွေမှာဆိုရင် Mega City တွေ၊ မြို့ကြီးပြကြီးတွေနဲ့ ကပ်လျက်မှာတောင် ဓာတ်ပေါင်းဖိုတွေရှိနေတာ ဖြစ်တဲ့အတွက် သူတို့ဆီမှာဆိုရင် Technology ကလည်း မြင့်တဲ့အပြင်မှာ သူတို့ရဲ့ Range ပေါ့။ အတိုင်းအတာဟာဆိုရင် လူတွေသန်းနဲ့ချီနေတဲ့ မြို့တွေဆိုရင် မိုင်ပေါင်း ဆယ်နဲ့ ရာနဲ့ချီပြီးတော့ ဝေးတဲ့အနေအထားဖြစ်တဲ့အတွက် EU ကသာ ဖိအားပေးမယ်ဆိုရင် ဒါဟာ လိုက်နာနိုင်ခြင်းမရှိကြောင်းနှင့် နည်းပညာကိုပဲ ပိုကောင်းသည်ထက်ကောင်းအောင် ကြိုးစားသွားမယ်လို့ သူတို့က EU ကိုပြန်တင်ပြတာရော၊ ပြည်ထောင်စုလွှတ်တော်ကို တင်ပြတာရော၊ သူတို့ရဲ့ ပြည်သူကို ချပြတာရော လုပ်တဲ့အတွက် သူတို့ဆီမှာ ပြည်သူရဲ့ လှုပ်ရှားဆောင်ရွက်မှုတောင် မလိုအပ်ဘဲနဲ့ ပြည်နယ်အစိုးရ၊ ပြည်နယ်လွှတ်တော်မှာတင်ပဲ ဒီ Issue က EU အထိ ရောက်သွားပြီးတော့ ဒါ ပြေပြေလည်လည်ဖြေရှင်း လိုက်နိုင်တဲ့ နမူနာ ကျွန်တော်တို့ရှိပါတယ်။ ဒါဟာ ဘာကိုဖော်ပြသလဲဆိုရင် ကမ္ဘာစစ်ကို နှစ်ခါရှုံးထား တဲ့ ဂျာမနီဟာ ဒီနေ့ EU မှာရှိတဲ့ Financial crisis မှာလည်း သူကပဲ ဦးဆောင်ပြီးတော့ အကူအညီ ပြန်ပေးရတဲ့အနေအထား ဘာကြောင့်ရပ်တည်နိုင်သလဲဆိုရင် ဒီလို ဒီလိုပြဿနာတွေရှိလာတဲ့အခါမှာ သူရဲ့ စီမံဖြေရှင်းပုံတွေဟာ ဒီလိုကောင်းမွန်တယ်ဆိုတဲ့အနေအထားကို ကျွန်တော်တို့ အတုယူဖွယ် တွေ့ရှိရပါတယ်လို့ ဖြည့်စွက် ဆွေးနွေးလိုပါတယ်။ တတိယတစ်ချက်ကတော့ ကျွန်တော်တို့ ပြည်သူတွေ Awareness ကောင်းစေဖို့၊ ခံစားချက် ကောင်းစေဖို့ ဖြစ်ပါတယ်။ ကျွန်တော်တို့ ကြီးပွားတိုးတက်လာမှာကို ဒေသတွင်းမှာ ကြီးပွားတိုးတက် လာမှာကို ကျွန်တော်တို့ ဒီ မကြိုဆိုနိုင်တဲ့၊ ဝမ်းမမြောက်နိုင်တဲ့ပုဂ္ဂိုလ် သို့မဟုတ် အဖွဲ့အစည်းမျိုးဟာ ရှိကောင်းရှိနေနိုင်တယ်၊ ရှိနေမယ်ဆိုတာမျိုးကို ကျွန်တော်တို့ ပြည်သူတွေ ခံစားတတ်စေဖို့အတွက်ကို အစိုးရအနေနဲ့ ဒါ အပင်ပန်းခံပြီးတော့ကို ရှင်းလင်းတင်ပြသင့်တဲ့အနေအထားရှိပါတယ်။ ကျွန်တော်တို့ မြင်သာတဲ့ နမူနာအတိုချုပ်ပြောရရင် ကျွန်တော်တို့ထက်ပိုပြီးတော့ ချမ်းသာတဲ့၊ သုံးနိုင်တဲ့နိုင်ငံတွေက ကျွန်တော်တို့နိုင်ငံက အိမ်အကူတွေခေါ်မှာဖြစ်ပါတယ်။ ခေါ်လည်းခေါ်နေပါတယ်။ သွားလည်း သွားနေပါတယ်။ ဒါဟာ ကျွန်တော်တို့ ကွယ်ဝှက်ထားစရာမလိုပါဘူး။ ကျွန်တော်တို့က ချမ်းသာခဲ့ရင် လည်း ကျွန်တော်တို့က ဒီလိုပဲ ခေါ်သုံးမှာဖြစ်ပါတယ်။ ဒီနေ့ အာရှမပြောနဲ့ ကျွန်တော်တို့ အာဆီယံ ဒေသတွင်းမှာကို ကျွန်တော်တို့နိုင်ငံက အိမ်အကူတစ်ယောက်၊ တစ်ဖွဲ့ ခေါ်သုံးနိုင်တဲ့ နိုင်ငံရှိပါတယ်လို့ ကျွန်တော်တို့ ဒီနေ့ပြောနိုင်ပါ့မလား။ ဘယ်လိုမှ သက်သေမပြနိုင်ပါဘူး။ ဒါကြောင့်မို့လို့ ဒီနေ့ ကျွန်တော်တို့ နိုင်ငံကြီးတစ်နိုင်ငံလုံးကို ဝင်ရောက်သိမ်းပိုက်ပြီးမှ ကျွန်ပြုခံရတာပဲလို့ ခံစားရတဲ့ဟာမျိုး ကတော့ တော်တော်ခေတ်နောက်ကျပြီဆိုတဲ့ အနေအထားမျိုးရှိနေတယ်ဆိုတာကို ပြည်သူကို သေသေ ချာချာနားလည်သဘောပေါက်အောင် ကျွန်တော်တို့က ဘက်ပေါင်းစုံကနေပြီးတော့ အမြဲတမ်း ရှင်းလင်းဆွေးနွေးနေဖို့ လိုအပ်ပါတယ်လို့ ဖြည့်စွက်ဆွေးနွေးလိုပါတယ်။ နောက်ဆုံးတစ်ခုကတော့ ကျွန်တော် နိဂုံးချုပ်ဆွေးနွေးတင်ပြလိုတဲ့အချက်ကတော့ ဒီနေ့ သတင်းစာမှာလည်း ပါပါတယ်။ ပါမောက္ခ ဒေါက်တာအောင်ထွန်းသက်ရဲ့ ကျွန်တော်နဲ့ စင်ကာပူ ဆိုပြီးတော့ ပါပါတယ်။ ကျွန်တော်တို့အရင်တုန်းက အစဉ်အလာအားဖြင့်သိထားတာ အရှေ့တောင် အာရှမှာ ဖွံ့ဖြိုးတိုးတက်မှုနောက်အကျဆုံးဆိုပြီး အတိုကောက်နဲ့ CLMV ဆိုပြီးတော့ အမြဲတမ်း သုံးနှုန်း ပါတယ်။ Economic မှာရော၊ ဖွံ့ဖြိုးရေးဘာသာရပ်တွေမှာရော ဆွေးနွေးပွဲတိုင်းမှာ ဒီလိုပဲအမြဲတမ်း နာမည်ထည့်သုံးပါတယ်။ သို့သော် ဒီနေ့ စင်ကာပူမှာနောက်ဆုံးလုပ်နေတဲ့ Forum တွေ၊ Seminar တွေမှာဆိုရင် အာဆီယံတွင်း ဝင်ငွေမြင့်မားတဲ့အုပ်စုမှာ စင်ကာပူ၊ ဘရူနိုင်း၊ ဝင်ငွေအလယ်အလတ်မှာ အင်ဒိုနီးရှား၊ မလေးရှား၊ ထိုင်း၊ ဖိလစ်ပိုင်နှင့်အတူ ဗီယက်နမ် အဲ့ဒီအလယ်အလတ်ထဲကိုရောက်သွား ပါပြီ။ ဒါကြောင့်မို့လို့ ဝင်ငွေနည်း သုံးနိုင်ငံဆိုပြီးတော့ အခု အာဆီယံရဲ့ စာတမ်းတွေနဲ့ ဆွေးနွေးပွဲ Forum တွေမှာဆို CLM ပဲကျန်တော့ပါတယ်။ ပြုတ်သွားပါပြီခင်ဗျာ။ အဲ့ဒီတော့ ကျွန်တော်တို့က CLM သုံးနိုင်ငံထဲမှာတောင် ကျွန်တော်တို့ကို ကျန်တဲ့သူက ဘယ်အချက် ခုန်ထွက်သွားမလဲဆိုတာကို ကျွန်တော်တို့ အင်မတန်စဉ်းစားစရာကောင်းပါတယ်။ ဒီနေရာမှာ ကျွန်တော် နှိုင်းယှဉ်တင်ပြလိုတာက ကျွန်တော်တို့နဲ့အနီးကပ်ဆုံး ထိုင်းနဲ့လာအိုဖြစ်ပါတယ်။ ထိုင်းနိုင်ငံဟာ သူ့ရဲ့အဓိကမေဂျာ မြစ်ကြီး နှစ်မြစ်ဖြစ်တဲ့ မဲနမ်နဲ့ကျောက်ဖုရားမြစ်နှစ်ခုရှိပါတယ်။ ကျွန်တော်တို့နိုင်ငံလို ရေခဲတောင်ကို အားကိုး လို့မရပါဘူး။ ဒါကြောင့်မို့လို့ သူ့နိုင်ငံမှာရှိတဲ့ Wuter Source တွေနဲ့ပတ်သက်လို့ရှိရင် သူက ကျောက်တောင်ဖြိုမယ်၊ သစ်ထုတ်မယ်ဆိုရင် လုံးဝကျောက်တောင်ဖြို တဲ့ ကျောက်ထုတ်လုပ်ငန်းကအစ ဒါတကယ့် နိုင်ငံတော်အဆင့် အကြီးအကျယ်ကန့်သတ်ထားတဲ့လုပ်ငန်း ဖြစ်ပါတယ်။ သူနဲ့အတူတူပဲ ကျောက်တောင်တွေအများကြီးရှိတဲ့ လာအိုကျတော့ကြိုက်သလိုဖြို ပါတယ်။ ဘာကြောင့်လဲဆိုတော့လာအိုက အစက ကုန်းတွင်းပိတ်နိုင်ငံဖြစ်ပြီးတော့ အဲ့ဒီကျောက်တောင်တွေဖြိုပြီးတော့ ရေအား လျှပ်စစ်မှမထုတ်ရင် သူ့အနေနဲ့ ရပ်တည်စရာအကြောင်းမရှိဘူး။ အဲ့ဒီတော့ သူကထိုင်းနိုင်ငံရဲ့ အပေါ် တစ်ခြမ်းလောက်ကို လာအိုကသူ့ရဲ့ ရေအားလျှပ်စစ်ကိုရောင်းစားနေတာ ဖြစ်ပါတယ်။ ဒါကြောင့်မို့လို့ ကုန်းတွင်းပိတ်တဲ့လာအိုနိုင်ငံတောင် ဒီလိုရပ်တည်နိုင်ရင် ခုနက ဦးတင်မောင်ဦးရဲ့ Slide Show မှာ လည်းပါပါတယ်။ ကျွန်တော်တို့နဲ့ဆိုရင် အဆ တော်တော်ကွာပါတယ်။ သုံးနိုင်တဲ့လျှပ်စစ်စွမ်းအား Unit က။ လာအိုလို ကုန်းတွင်းပိတ်နိုင်ငံတောင် ဒီလောက်ရပ်တည်နေရင် ကျွန်တော်တို့လို မိုင် ၁၃၅၀ ကမ်းရိုးတန်းရှိတဲ့နိုင်ငံက ဘာမှမထွက်ဘူးပဲထားဦး ကြိုက်တဲ့နိုင်ငံကနေ ရေလမ်းခရီးက အင်မတန် ဈေးချိုတဲ့ကျောက်မီးသွေးကို ယူမလား။ Energy ကိုယူမလား။ ဓာတ်ငွေ့ကိုယူမလား။ ကြိုက်သလိုယူ ပြီးတော့ သုံးလို့ရတာဟာ ကျွန်တော်တို့အနေနဲ့ လျှပ်စစ်စွမ်းအားကို အလျှံပယ်သုံးနိုင်တဲ့အဆင့်ကို ရောက်သင့်နေတာ အစောကြီးကတည်းကဖြစ်ပါတယ်လို့ ကျွန်တော့်အနေနဲ့ တင်ပြလိုပါတယ်။ ဒါကြောင့်မို့လို့ ဒီ CLMV မှာ V ကတော့ ခုန်ထွက်သွားပါပြီ။ အဲ့ဒီတော့ CLM မှာ ကျွန်တော်တို့က ကျန်ခဲ့ဦးမလားဆိုတာဟာ ကျွန်တော်တို့ အင်မတန်စဉ်းစားစရာကောင်းတဲ့ ကိစ္စဖြစ်ပါတယ်လို့ ကျွန်တော့်အနေနဲ့ တင်ပြလိုပါတယ်။ ဒါကြောင့်မို့လို့ ဦးတင်မောင်ဦး၊ ရွှေပြည်သာမဲဆန္ဒနယ်တင်သွင်း တဲ့ နိုင်ငံတော်ဘက်စုံဖွံ့ဖြိုးတိုးတက်ရေး အကောင်အထည်ဖော်ရာတွင် ဖွံ့ဖြိုးတိုးတက်မှုနှင့်သဘာဝ ပတ်ဝန်းကျင်ထိခိုက်မှုတို့ကို နှိုင်းယှဉ်သုံးသပ်၍ ပြည်သူ့ထံသို့ ရှင်းလင်းတင်ပြပြီး နိုင်ငံတော်နှင့်နိုင်ငံ သားများ အကျိုးစီးပွားအတွက် ရဲဝံ့ပြတ်သား ထိရောက်စွာဆောင်ရွက်ရန် ပြည်ထောင်စုအစိုးရသို့ တိုက်တွန်းကြောင်းအဆိုဟာ အတည်ပြု သင့်သောအဆိုဖြစ်ပါကြောင်း ထောက်ခံတင်ပြရင်း နိဂုံးချုပ် အပ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာနက ပြန်လည် ဆွေးနွေးဖို့ ဖြစ်ပါတယ်</speech>
<speech>ဦးဝင်းထွန်း(ပြည်ထောင်စုဝန်ကြီး၊ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီး ဌာန)။ ။လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပြီးတော့ ကိုယ်စိတ်နှစ်ပါးရွှင်လန်းချမ်းမြေ့ကြပါစေကြောင်း ဆုတောင်းမေတ္တာပို့သအပ်ပါတယ်။ ရွှေပြည်သာမဲဆန္ဒနယ်မှ ဦးတင်မောင်ဦးရဲ့အဆို နဲ့ပတ်သက်ပြီးတော့ ဒီအဆိုနဲ့ပတ်သက်အကျုံးဝင်တဲ့ အကျုံးဝင်လျက်ရှိကြသော စက်မှုဝန်ကြီးဌာန၊ ကျန်းမာရေး ဝန်ကြီးဌာန၊ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာန၊ ပတ်ဝန်းကျင်ထိန်းသိမ်း ရေးနှင့် သစ်တောရေးရာဝန်ကြီးဌာန၊ တိုင်းဒေသကြီးနဲ့ ပြည်နယ်အစိုးရများရဲ့ ကိုယ်စား ကျွန်တော်မှ ပေါင်းစပ်ညှိနှိုင်းရှင်းလင်း တင်ပြသွားမှာဖြစ်ပါတယ်။ ပြည်သူတစ်ရပ်လုံးရဲ့ လူနေမှုအဆင့်အတန်း မြှင့်တင်နိုင်ရေးအတွက်ကို ဖွံ့ဖြိုးရေးလုပ်ငန်းစဉ်များတွင် ပတ်ဝန်းကျင်ရေးရာကိစ္စများကို ထည့်သွင်း ပေါင်းစပ်ခြင်းအားဖြင့် ပတ်ဝန်းကျင်နဲ့ သဟဇာတဖြစ်မှု၊ ဟန်ချက်ညီမျှမှုတို့ကို ရရှိစေရေးအတွက် ၁၉၉၄ ခုနှစ်မှာ အမျိုးသားပတ်ဝန်းကျင်ရေးရာမူဝါဒကို ချမှတ်နိုင်ခဲ့ပါတယ်။ ထို့အပြင် ရေရှည်စဉ်ဆက်မပြတ်ဖွံ့ဖြိုးတိုးတက်မှုရရှိနိုင်ရေးအတွက် မြန်မာနိုင်ငံရဲ့ ပတ်ဝန်း ကျင်ထိန်းသိမ်းရေးဆိုင်ရာ ၂၁ ရာစုအစီအစဉ်ကိုလည်း ၁၉၉ရ ခုနှစ်မှာ ရေးဆွဲချမှတ်နိုင်ခဲ့ပါတယ်။ သဘာဝသယံဇာတများ စဉ်ဆက်မပြတ် ထိန်းသိမ်းရေး၊ စီးပွားရေးဘက်စုံဖွံ့ဖြိုးတိုးတက်ရေးနဲ့ လူမှု ရေးဆိုင်ရာစဉ်ဆက်မပြတ်ဖွံ့ဖြိုးတိုးတက်ရေးတို့အတွက် အဓိကကဏ္ဍကြီးသုံးရပ် လွှမ်းခြုံပါဝင်တဲ့ အမျိုးသားစဉ်ဆက်မပြတ် ဖွံ့ဖြိုးရေးမဟာဗျူဟာကိုလည်းပဲ ၂၀၀၉ ခုနှစ်မှာ ရေးဆွဲချမှတ်နိုင်ခဲ့ပါ တယ်။ မြန်မာနိုင်ငံရဲ့ အမျိုးသားပတ်ဝန်းကျင်ရေးရာမူဝါဒကို စနစ်တကျထိရောက်စွာအကောင် အထည်ဖော်ဆောင်ရွက်နိုင်ရန်နှင့် ပတ်ဝန်းကျင်ထိန်းသိမ်းရေးလုပ်ငန်းများကို ကဏ္ဍပေါင်းစုံမှာ စနစ် တကျပေါင်းစည်းဆောင်ရွက်သွားနိုင်ရန် ပတ်ဝန်းကျင်ထိန်းသိမ်းရေးဥပဒေကိုလည်း ၂၀၁၂ ခုနှစ်မှာ ပြဋ္ဌာန်းနိုင်ခဲ့ပါတယ်။ ထို့အတူ ပတ်ဝန်းကျင်ထိန်းသိမ်းရေးနည်းဥပဒေကိုလည်းပဲ ၂၀၁၄ ခုနှစ်၊ ဇွန်လ ၅ ရက်နေ့မှာ ပြဌာန်းခဲ့ပြီးဖြစ်ပါတယ်။ မြန်မာနိုင်ငံရဲ့ လူမှုစီးပွားရေး ဖွံ့ဖြိုးတိုးတက်ရေး မဟာဗျူဟာမူဘောင်ရဲ့အောက်မှာ မြန်မာ့အမျိုးသား ဘက်စုံဖွံ့ဖြိုးတိုးတက်မှုစီမံကိန်း ၂၀၁၁-၂၀၁၂ ကနေပြီးတော့ ၂၀၃၀၂၀၃၁ ခုနှစ်အထိ နှစ်ရှည်စီမံကိန်းကို ရေးဆွဲအကောင်အထည်ဖော် ဆောင်ရွက်လျက်ရှိပါတယ်။ နိုင်ငံ ရဲ့ စီးပွားဖွံ့ဖြိုးတိုးတက်မှုစီမံကိန်းများတွင် သယံဇာတအရင်းအမြစ်များကို အနည်းဆုံးအသုံးပြုပြီးတော့ အကျိုးအမြတ်အများဆုံးရှိစေမည့် ပတ်ဝန်းကျင်ထိန်းသိမ်းရေးအခြေခံ စီးပွားရေးလုပ်ငန်းများကို ဖွံ့ဖြိုးတိုးတက်မှုရှိအောင် ကြိုးစားဆောင်ရွက်သွားကြရမှာ ဖြစ်ပါတယ်။ ထို့အပြင် နိုင်ငံတော်မှ အခြေပြု ဆောင်ရွက်နေတဲ့ စီးပွားရေးနဲ့ လူမှုရေးပြုပြင်ပြောင်းလဲမှုများ အတွက် အခြေခံမူဘောင်အရလည်း သဘာဝပတ်ဝန်းကျင်အရင်းအမြစ်များကို ထုတ်လုပ်ရေးလုပ်ငန်း များမှာ ပွင့်လင်းမြင်သာမှုရှိစေရေးနဲ့ စနစ်တကျရှိစေရေးကိုလည်း အလေးထားဆောင်ရွက်သွားရမှာ / reno O ဖြစ်ပါတယ်။ ကုန်ထုတ်လုပ်မှုနဲ့ ကုန်သွယ်မှုလုပ်ငန်းများ ဖွံ့ဖြိုးတိုးတက်ရန်အတွက် ပြည်တွင်းပြည်ပ ရင်းနှီးမြှုပ်နှံမှုများ တိုးတက်ရရှိစေရန် ကြိုးပမ်းဆောင်ရွက်နေသကဲ့သို့ တစ်ဖက်တွင်လည်း မိမိနိုင်ငံ နဲ့လူမျိုး အကျိုးစီးပွားမထိခိုက်ရေး၊ နိုင်ငံတော်၏အချုပ်အခြာ မထိခိုက်စေရေးနှင့် သဘာဝပတ်ဝန်း ကျင်မထိခိုက်စေရေးအတွက်ကို မြေသယံဇာတ၊ ရေသယံဇာတ၊ သစ်တောသယံဇာတ၊ သတ္တု၊ သယံ ဇာတအစရှိသည့် သဘာဝသယံဇာတအရင်းအမြစ်များကို နောင်သားစဉ်မြေးဆက်အထိ စနစ်တကျ သုံးစွဲနိုင်မည့် စဉ်ဆက်မပြတ် ဖွံ့ဖြိုးတိုးတက်ရေးရရှိရေးကို စီမံဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ်၊ ပတ်ဝန်းကျင်ထိန်းသိမ်းရေးဥပဒေပုဒ်မ ၄ အရ ပြည်ထောင်စု အစိုးရအဖွဲ့အား ၂၀၁၃ ခုနှစ်၊ အောက်တိုဘာလ ၂၂ ရက်နေ့မှာ အမိန့်ကြော်ငြာစာအမှတ် (၆၉/၂၀၁၃)ဖြင့် ပတ်ဝန်းကျင်ထိန်းသိမ်းရေးကော်မတီကို ဖွဲ့စည်းပေးခဲ့ပါတယ်။ ထို့အပြင် ပတ်ဝန်းကျင်ထိန်းသိမ်းရေးလုပ်ငန်းများကို သက်ဆိုင်ရာလုပ်ငန်းကဏ္ဍများအလိုက် သက်ဆိုင်သည့် ဌာနများ ပူးပေါင်းပြီး စနစ်တကျအကောင်အထည်ဖော် ဆောင်ရွက်သွားနိုင်ရန်အတွက် ပြည်ထောင်စုအစိုးရ အဖွဲ့၏ ၂၀၁၄ ခုနှစ်၊ မတ်လ ၁၀ ရက်ပါ အမိန့်ကြော်ငြာစာအမှတ်(၂၃/၂၀၁၄)ဖြင့် ပတ်ဝန်းကျင် ထိန်းသိမ်းရေးကော်မတီအောက်တွင် ပတ်ဝန်းကျင်ထိန်းသိမ်းရေးဆိုင်ရာ ဗဟိုအဆင့်လုပ်ငန်းကော်မတီများဖြစ်သော မူဝါဒဥပဒေ၊ နည်းဥပဒေ၊ လုပ်ထုံးလုပ်နည်းများနှင့် စံချိန်စံညွှန်းများဆိုင်ရာ လုပ်ငန်းများကော်မတီ၊ စက်မှုစီမံကိန်းများ မြို့ပြနှင့် ရပ်ရွာဆိုင်ရာလုပ်ငန်းကော်မတီ၊ သဘာဝသယံ ဇာတနှင့် ယဉ်ကျေးမှုအမွေအနှစ်များ ထိန်းသိမ်းရေးဆိုင်ရာလုပ်ငန်းကော်မတီ၊ ရာသီဥတုပြောင်းလဲမှု လျှော့ချရေးနဲ့ လိုက်လျောညီထွေမှုဖြစ်စေရေးလုပ်ငန်းကော်မတီ၊ ပတ်ဝန်းကျင်ထိန်းသိမ်းရေးဆိုင်ရာ ပညာပေးရေးနှင့် အသိပညာပြန့်ပွားရေးလုပ်ငန်းကော်မတီတို့ဆိုပြီးတော့ ဖွဲ့စည်းပေးထားခဲ့ပါတယ်။ ဒါ့အပြင် ပြည်ထောင်စုအစိုးရအဖွဲ့ကပဲ ၂၀၁၄ ခုနှစ်၊ မတ်လ ၁၀ ရက်ပါ အမိန့်ကြော်ငြာ စာအမှတ်(၂၂/၂၀၁၄) ဖြင့် ပတ်ဝန်းကျင်ထိန်းသိမ်းရေးလုပ်ငန်းများကို တစ်နိုင်ငံလုံး အတိုင်းအတာ ဖြင့် စနစ်တကျကြီးကြပ်ကွပ်ကဲဆောင်ရွက်သွားနိုင်ရန်အတွက် ပတ်ဝန်းကျင်ထိန်းသိမ်း ရေးကော်မတီအောက်တွင် နေပြည်တော်ကောင်စီနယ်မြေ တိုင်းဒေသကြီး/ ပြည်နယ် ပတ်ဝန်းကျင်ထိန်းသိမ်းရေး ဆိုင်ရာကြီးကြပ်မှုကော်မတီများကိုလည်းပဲ ထပ်ဆင့်ပြီးတော့ ဖွဲ့စည်းပေးခဲ့ပါတယ်။ ဗဟိုအဆင့် ပတ်ဝန်းကျင်ထိန်းသိမ်းရေးကော်မတီကို ၂၀၁၃ ခုနှစ်တွင် ပြန်လည်ပြင်ဆင်ဖွဲ့စည်းခဲ့ပြီးတော့ ပတ်ဝန်း ကျင်ထိန်းသိမ်းရေးနည်းဥပဒေများ၊ လုပ်ထုံးလုပ်နည်းများနှင့် စံချိန်စံညွှန်းများကို သတ်မှတ်ပြဋ္ဌာန်းနိုင်ရန် ဆောင်ရွက်လျက်ရှိသကဲ့သို့ နေပြည်တော်ကောင်စီ၊ တိုင်းဒေသကြီးနဲ့ ပြည်နယ်များမှာ ဖွဲ့စည်းထား သော ကြီးကြပ်မှုကော်မတီများအနေနဲ့လည်း မိမိတို့ဒေသများအတွင်းမှာရှိတဲ့ သစ်တောများပြုစု ထိန်းသိမ်းခြင်း၊ ဇီဝမျိုးစုံ/မျိုးကွဲများ ထိန်းသိမ်းခြင်း၊ ရေဝင်ရေလဲဧရိယာများကို ကာကွယ်ထိန်းသိမ်း ခြင်း၊ ရေအရင်းအမြစ်ဖွံ့ဖြိုးတိုးတက်ရေးနှင့် သန့်ရှင်းသော သောက်သုံးရေဖူလုံစွာရရှိရေး၊ လေထု ညစ်ညမ်းမှုကာကွယ်တားဆီးရေး၊ စွန့်ပစ်ပစ္စည်းများစီမံ ထိန်းသိမ်းအုပ်ချုပ်ရေး၊ အစိမ်းရောင်စီးပွား ရေးလုပ်ငန်းဖြစ်သော သဘာဝကိုအခြေခံသည့် ခရီးသွားလုပ်ငန်းများ ဖွံ့ဖြိုးတိုးတက်ရေး၊ သဘာဝ ဘေးအန္တရာယ်ကာကွယ်တားဆီးရေးနဲ့ ဒီရေတောသယံဇာတများကို ထိန်းသိမ်းစောင့်ရှောက်ရေးလုပ် ငန်းများနှင့် ပတ်ဝန်းကျင်ထိန်းသိမ်းရေးဆိုင်ရာ ပညာပေးလုပ်ငန်းများကို နိုင်ငံတကာနဲ့ ပြည်တွင်းမှာ ရှိသော အစိုးရမဟုတ်သော အဖွဲ့အစည်းများနှင့် ပူးပေါင်းပြီးတော့ လူမှုရေးအဖွဲ့အစည်းများ၊ ဒေသခံ ပြည်သူများနဲ့လည်း ပူးပေါင်းပြီးတော့ အကောင်အထည်ဖော်ဆောင်ရွက်လျက်ရှိပါတယ်။ တည်ထောင် ပြီးဖြစ်တဲ့ စက်မှုဇုန်များရှိ စက်ရုံများရဲ့ လေထုညစ်ညမ်းမှု၊ စွန့်ပစ်ပစ္စည်းများ ထိန်းချုပ်မှု၊ တရားမဝင်ရွှေနဲ့ ဓာတ်သတ္တု ပစ္စည်းများ၊ တူးဖော်ထုတ်လုပ်မှုများကို ကာကွယ်တားဆီးအရေးယူခြင်း၊ တရားဝင် တူးဖော်ထုတ်လုပ်မှုများကိုလည်းပဲ သဘာဝပတ်ဝန်းကျင်ထိခိုက်မှု အနည်းဆုံးဖြစ်စေမည့် နည်းလမ်း များဖြင့်ဆောင်ရွက်ရန် ကြပ်မတ်ခြင်း၊ သစ်တောပြုန်းတီးမှုမဖြစ်ပေါ်စေရေးအတွက် တရားမဝင်သစ်နဲ့ သစ်တောထွက်ပစ္စည်းများထုတ်လုပ်မှုကို တားဆီးကာကွယ်အရေးယူ ဆောင်ရွက်ခြင်းများကိုလည်းဆောင်ရွက်လျက်ရှိကြောင်းတင်ပြအပ်ပါတယ်။ တိုးတက်ဖွံ့ဖြိုးလာသော ရင်းနှီးမြှုပ်နှံမှုလုပ်ငန်းများ၊ စက်မှုလုပ်ငန်းများအပါအဝင် စီးပွားရေးစီမံကိန်းများကြောင့် ပတ်ဝန်းကျင်နှင့် လူမှုရေးအပေါ် ထိခိုက်မှုများကို စနစ်တကျ တားဆီးကာကွယ်လျှော့ချနိုင်ရေးအတွက် ပတ်ဝန်းကျင်ထိခိုက်မှုဆန်းစစ် ခြင်းဆိုင်ရာ လုပ်ထုံးလုပ်နည်းများကို သက်ဆိုင်ရာပြည်ထောင်စုဝန်ကြီးဌာနများ၊ ပြည်ထောင်စုရှေ့နေ ချုပ်ရုံး၊ စည်ပင်သာယာရေးကော်မတီများ၊ အစိုးရမဟုတ်သော အဖွဲ့အစည်းများမှ ကိုယ်စားလှယ်များ စုစုပေါင်း ၅၃ ဦးပါဝင်သော ပတ်ဝန်းကျင်ထိခိုက်မှုဆန်းစစ်ခြင်းဆိုင်ရာ လုပ်ထုံးလုပ်နည်းများရေးဆွဲ ရေးကော်မတီကိုလည်းပဲ ဖွဲ့စည်းပြီးတော့ လုပ်ငန်းစဉ်များ ရေးဆွဲလျက်ရှိပါတယ်။ ထိုကဲ့သို့ ရေးဆွဲပြုစုရာတွင် ပြည်တွင်းမှ အစိုးရနှင့် အစိုးရမဟုတ်သော အဖွဲ့အစည်းများ၊ မဲခေါင်ဒေသခွဲ ပတ်ဝန်းကျင်ထိန်းသိမ်းရေးလုပ်ငန်းဗဟိုဌာနမှ ကျွမ်းကျင်ပညာရှင်များ၊ ဂျပန်အပြည် ပြည်ဆိုင်ရာ ပူးပေါင်းဆောင်ရွက်ရေး အေဂျင်စီမှ ကျွမ်းကျင်ပညာရှင်များရဲ့ အကြံပေးချက်၊ သဘော ထားမှတ်ချက်များနဲ့အညီ ရယူဆောင်ရွက်လျက်ရှိပါတယ်။ ပတ်ဝန်းကျင်ညစ်ညမ်းမှုများကို စနစ်တကျ တားဆီးကာကွယ်ထိန်းချုပ်နိုင်ရန် ပတ်ဝန်းကျင်အရည်အသွေး၊ စံချိန်စံညွှန်းများ သတ်မှတ်နိုင်ရေး အတွက်လည်း မြန်မာနိုင်ငံရဲ့ စံချိန်စံညွှန်းဆိုင်ရာ တာဝန်ရှိအဖွဲ့အစည်းဖြစ်သည့် သိပ္ပံနှင့် နည်းပညာ ဝန်ကြီးဌာနနှင့် နီးနီးကပ်ကပ်ပူးပေါင်းဆောင်ရွက်လျက်ရှိပါတယ်။ ပတ်ဝန်းကျင်ထိခိုက်မှုဆန်းစစ်ခြင်းဆိုင်ရာ လုပ်ထုံးလုပ်နည်းများကို နိုင်ငံတကာစံနှုန်းများနှင့် အညီ ရေးဆွဲပြုစုလျက်ရှိပြီးတော့ ဖော်ပြပါလုပ်ထုံးလုပ်နည်းများကို တရားဝင်ထုတ်ပြန်ပေးခြင်း မရှိမီ သက်ဆိုင်သည့် ပြည်ထောင်စုဝန်ကြီးဌာနအသီးသီးမှ သဘောထားမှတ်ချက်များ တောင်းခံလာသည့် အခါမှာ ပတ်ဝန်းကျင်နဲ့ လူမှုရေးအပေါ် သိသာထင်ရှားသောထိခိုက်စေမှုများ မဖြစ်ပေါ်စေရေး အတွက်ကို ပတ်ဝန်းကျင်ထိန်းသိမ်းမှုဆိုင်ရာဆန်းစစ်ခြင်း (EIA)၊ လူမှုရေးဆိုင်ရာထိခိုက်မှုများကို ဆန်းစစ်ခြင်း (SIA)နဲ့ ကျန်းမာရေးဆိုင်ရာထိခိုက်မှုများကို ဆန်းစစ်ခြင်း(HIA)များကို ကနဦး ပတ်ဝန်းကျင်ဆန်းစစ်ခြင်းပြုလုပ်ရန်နှင့် ပတ်ဝန်းကျင်စီမံခန့်ခွဲမှုအစီအစဉ်ရေးဆွဲ ဆောင်ရွက်ရန် စသည့်လုပ်ငန်းစီမံကိန်းများကိုလည်း ချမှတ်အကောင်အထည်ဖော်လျက်ရှိပါတယ်။ ပတ်ဝန်းကျင် ထိခိုက်မှုဆိုင်ရာဆန်းစစ်ခြင်းလုပ်ထုံးလုပ်နည်းများအရ ရင်းနှီးမြှုပ်နှံလုပ်ကိုင်သူများသည် စီမံကိန်း များဆောင်ရွက်ခြင်းကြောင့် ထိခိုက်ခံစားရသူများအပါအဝင် သက်ဆိုင်သူများအားလုံးထံမှ သဘော ထားမှတ်ချက်နှင့် အကြံပြုချက်များကို သင့်လျော်သောနည်းလမ်းဖြင့် တောင်းခံရယူခြင်း ဒေသဆိုင်ရာ အဆင့်၊ အမျိုးသားအဆင့်၊ အများပြည်သူများနဲ့ ထိတွေ့ပြီးတော့ တိုင်ပင်ညှိနှိုင်းဆွေးနွေးပွဲများကျင်းပ ခြင်း အပါအဝင် အများပြည်သူနှင့် တိုင်ပင်ညှိနှိုင်းခြင်းလုပ်ငန်းစဉ်များအဆင့်ဆင့်ကိုလည်း မဖြစ်မနေ အကောင်အထည်ဖော်ဆောင်ရွက်ရန်ကိုလည်း သတ်မှတ်ထားရှိပါတယ်။ ပြောင်းလဲလာသော ခေတ် စနစ်များနဲ့အညီ ရာသီဥတုပြောင်းလဲခြင်းကို တိုက်ဖျက်ရာတွင် အထောက်အကူပြုနိုင်ပြီးတော့ ဖွံ့ဖြိုး ဆဲနိုင်ငံများရှိ သစ်တောသယံဇာတများကို ကာကွယ်ရန် သစ်တောများကို ခုတ်လှဲရောင်းချခြင်းအစား အပင်များတွင်သိုလှောင်ထားရှိသော ကာဗွန်ပမာဏကို ငွေကြေးတန်ဖိုးများ တွက်ချက်သတ်မှတ်၍ ကူးသန်းရောင်းဝယ်နိုင်ရန်နှင့် စီးပွားရေးဖွံ့ဖြိုးတိုးတက်မှုနဲ့ သဘာဝပတ်ဝန်းကျင် ထိန်းသိမ်း ကာကွယ်မှုကို ဟန်ချက်ညီညီ ဆောင်ရွက်နိုင်မယ့် အစိမ်းရောင်စီးပွားရေးနဲ့ အစိမ်းရောင်ဖွံ့ဖြိုး တိုးတက်မှုလုပ်ငန်းစဉ်ဖြစ်သော သစ်တောပြုန်းတီးခြင်းနှင့် သစ်တောအတန်းအစားကျဆင်းခြင်းမှ mogę posodoccypale: (Reducing Imaging from Deforestation and Forest Declaration and Enhancement on Forest Carbon Stock-REDD Plus) qc$:o@op:6) လည်းပဲ ပြည်ပအဖွဲ့အစည်းများနဲ့ ပူးပေါင်းပြီးတော့ ပဲခူးရိုးမမှာ စတင်အကောင်အထည်ဖော် ဆောင်ရွက်လျက်ရှိပါတယ်။ အရှိန်အဟုန်မြှင့်ပြီးတော့ ဆက်လက် တိုးချဲ့ဆောင် ရွက်သွားရေးကိုလည်း ကြိုးပမ်းဆောင်ရွက်လျက်ရှိပါတယ်။ ထို့အပြင် ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာနသည် အစိမ်းရောင် စီးပွားရေးနှင့် အစိမ်းရောင်ဖွံ့ဖြိုးတိုးတက်မှု (Green Economy and Green Growth) လုပ်ငန်းစဉ်များကိုလည်း ၂၀၁၅ မှ ၂၀၂၅ ခုနှစ်ထိ ၁၀ နှစ်တာကာလအတွက် အမျိုးသားသယံဇာတဆိုင်ရာ မဟာဗျူဟာမူဘောင် တစ်ရပ်ကိုရေးဆွဲပြီးတော့ အကောင်အထည်ဖော် နိုင်ရန် နိုင်ငံတကာအဖွဲ့အစည်းများ ဖြစ်ကြသော (Smithsonian Institution UNDP) နဲ့ ပြည်တွင်း အစိုးရမဟုတ်သော အဖွဲ့အစည်းများအနက် တစ်ခုဖြစ်သော GEGG-Myanmar နဲ့ ပူးပေါင်းပြီးတော့ဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ ကမ္ဘာပေါ်တွင် ကျွန်တော်တို့ လိုမျိုး စီးပွားရေးအရ ဖွံ့ဖြိုးတိုးတက်မှုနောက်ကျ ကျန်ရစ်ခဲ့တဲ့ နိုင်ငံများအနေနဲ့ မိမိတို့ရဲ့အကျိုးစီးပွား၊ မိမိတို့ရဲ့အမျိုးသား အကျိုးစီးပွား၊ မှီတင်းနေထိုင်လျက်ရှိကြသော ပြည်သူလူထုရဲ့ လူမှုစီးပွားဖွံ့ဖြိုးတိုးတက်ရေးကို အချိန်တိုအတွင်း ဆောင်ကျဉ်းနိုင်ဖို့အတွက်က လူတိုင်းလူတိုင်းနဲ့ တိုင်းရင်းသားတိုင်းရဲ့ တာဝန် ဖြစ်ပါတယ်။ ထိုကဲ့သို့ဆောင်ရွက်ရာမှာ ယခင်ဖွံ့ဖြိုးပြီး စီးပွားရေးအားဖြင့် ရှေ့တန်းရောက်နေတဲ့ နိုင်ငံများရဲ့ 0qp:od says:s208:00dagoo (Development First, Clean-up Later) apo sacs အထားမျိုး မဖြစ်ဖို့ဘဲလိုပါတယ်။ ဖွံ့ဖြိုးတိုးတက်မှုစီမံကိန်းများ ဆောင်ရွက်ရာတွင် အနည်းနဲ့အများတော့ ပတ်ဝန်းကျင်ဖွံ့ဖြိုးတိုးတက်မှုစီမံကိန်းဟာ သဘာဝပတ်ဝန်းကျင်ကိုတော့ အနည်းနဲ့အများ ထိခိုက်မှာဖြစ်ပါတယ်။ သို့သော်လည်းပဲ ခုနကလိုတင်ပြသွားတဲ့ EIA, HIA, SIA များကို စနစ်တကျ လေ့လာသုံးသပ်ပြီးတော့ ရရှိလာတဲ့အဖြေများအရ ပတ်ဝန်းကျင်ထိခိုက်မှု၊ ပျက်စီးမှုအကောင်အထည် ဖော်မယ့်နည်းလမ်းများ အများစုရှိတဲ့အနက်က ပတ်ဝန်းကျင်ထိခိုက်မှုကို အနည်းဆုံးဖြစ်စေမယ့် နည်းလမ်းကို ရွေးချယ်ခြင်း၊ စီမံကိန်းများကို အကောင်အထည်ဖော်တဲ့နေရာမှာလည်းပဲ ပတ်ဝန်းကျင် ထိခိုက်မှုမရှိအောင် စီမံချက်များချမှတ်ပြီးတော့ ဆောင်ရွက်ခြင်း၊ ရရှိလာမယ့် အမျိုးသား ဖွံ့ဖြိုး တိုးတက်မှုဟာ ထိခိုက်သွားမယ့် သဘာဝပတ်ဝန်းကျင်ဆိုင်ရာ ထိခိုက်မှုနဲ့စာလို့ရှိရင် အမျိုးသား ဖွံ့ဖြိုးတိုးတက်မှုက သာလွန်ပြီးတော့ အကျိုးရှိခြင်း၊ နောက်တစ်ခုကလည်းပဲ အကယ်၍ ဤကဲ့သို့ အနည်းငယ် ထိခိုက်ပျက်စီးသွားသော ထိခိုက်ပျက်စီးမှုများ အပေါ်မှာလည်းပဲ ဖွံ့ဖြိုးတိုးတက်မှုကို အကောင်အထည်ဖော်တဲ့အဖွဲ့အစည်း ဒါမှမဟုတ်ရင် လူပုဂ္ဂိုလ်သည် သဘာဝပတ်ဝန်းကျင် ထိခိုက်မှု Gecoup soccyfsaod:60:00 (Payment for Eco-system Services) spiroz osobnoso လမ်းကနေပြီးတော့ ပြန်လုပ်ပေးမယ်ဆိုလို့ရှိရင် နိုင်ငံ့ဖွံ့ဖြိုးတိုးတက်မှုဆိုင်ရာ လုပ်ငန်းစီမံကိန်းများကို ခုနက ရွှေပြည်သာမြို့နယ်က လွှတ်တော်ကိုယ်စားလှယ်ကြီး တင်ပြသွားတဲ့အတိုင်း ဒါဟာ ပြည်သူလူထု ထံကို ရဲရဲတင်းတင်းချပြပြီးတော့ အကြောင်းအကျိုးအကောင်းအဆိုးများကို ဆွေးနွေးပြီးတော့ လုပ်သင့် တယ်ဆိုတဲ့ဟာကိုလည်း ရဲရဲဝံ့ဝံ့ပြတ်ပြတ်သားသား နိုင်ငံတော်ရဲ့ ဖွံ့ဖြိုးတိုးတက်မှုကို ရှေးရှုပြီးတော့ဆောင်ရွက်သွားရမှာဖြစ်ပါတယ်။ ဒီအတိုင်းလည်းပဲ ကျွန်တော်တို့ ခံယူပြီးတော့ ကျင့်သုံးလျက်ရှိတယ်။ ဒါကြောင့်မို့လို့ အဆိုရှင်တင်ပြသွားတဲ့ အဆိုဟာ ကျွန်တော်တို့ ပြည်ထောင်စုအစိုးရဘက်က အစိုးရ အနေနဲ့ ကန့်ကွက်စရာအကြောင်းမည်သို့မျှ မရှိပါဘူး။ ဒီအတိုင်းပဲ အဘောထားရပ်တည်ပြီးတော့ ဆက်လက်ပြီးတော့ တိုင်းပြည်ဖွံ့ဖြိုးတိုးတက်ရေးအတွက်ကို ရှေးရှုဆောင်ရွက်သွားမှာ ဖြစ်ပါကြောင်း ဥက္ကဋ္ဌကြီးမှတစ်ဆင့် ပြန်လည်ပြီးတော့ ရှင်းလင်းတင်ပြအပ်ပါတယ်။</speech>
<speech type="speaker">ဦးတင်မောင်ဦး အဆိုကို တင်သွင်းတာနဲ့ပတ်သက်လို့ လွှတ်တော်ကိုယ်စား လှယ်တစ်ဦးအား ထောက်ခံဆွေးနွေးခဲ့ပါတယ်။ တစ်ခါ သဘာဝပတ်ဝန်းကျင်နဲ့ သစ်တောရေးရာ ဝန်ကြီးကိုယ်တိုင်လည်း ဒီအဆိုကို ကန့်ကွက်ရန်မရှိဘူး။ တစ်နည်းအားဖြင့်ပြောမယ်ဆို ထောက်ခံ တယ်။ ဒီအတိုင်းဆောင်ရွက်သွားမယ်ဆိုတဲ့အကြောင်းလည်း တင်ပြသွားမှာဖြစ်ပါတယ်။ ဒါကြောင့်မို့လို့ သီးခြားအဆိုရှင်ကို ကျွန်တော် သဘောထားဆန္ဒမပေးတော့ဘဲနဲ့ လွှတ်တော်နဲ့ဆက်လက်ဆောင်ရွက် သွားပါမယ်။ အားလုံးသိတဲ့အတိုင်းပဲ ကျွန်တော်တို့တွေဟာ အမျိုးသားအကျိုးစီးပွားကိုဆောင်ရွက်တဲ့ နေရာမှာ ဒီမိုကရေစီအရေးနဲ့ အမျိုးသားရေးအကျိုးစီးပွားကိုယှဉ်တွဲ ဆောင်ရွက်ရမှာဖြစ်ပါတယ်။ ကျွန်တော်တို့နိုင်ငံရဲ့ နိုင်ငံရေး၊ စီးပွားရေးစနစ်ကလည်း ပါတီစုံဒီမိုကရေစီနဲ့ ဈေးကွက်စီးပွားရေးစနစ် ဖြစ်ပါတယ်။ ဒီလိုဆောင်ရွက်တဲ့နေရာမှာ ဒီမိုကရေစီအရေးကိုစနစ်တကျဆောင်ရွက်ရင်း အမျိုးသား အကျိုးစီးပွား ဖြစ်စေမယ့်ဖွံ့ဖြိုးရေးလုပ်ငန်းများ Development လုပ်ငန်းများကိုလည်း စနစ်တကျနဲ့ မှန်မှန်ကန်ကန် ဆောင်ရွက်သွားဖို့လိုအပ်ပါတယ်။ အဲ့လိုဆောင်ရွက်မယ်ဆိုလို့ရှိရင် သဘာဝပတ်ဝန်း ကျင်ထိန်းသိမ်းရေးဆိုင်ရာ ဥပဒေများ၊ နည်းဥပဒေများကိုလည်း လေးစားလိုက်နာမှာဖြစ်သလို ဒီနေ့ခေတ်စားပြီးတော့ အပြောများလာတဲ့ EIA, SIA ၊ HIA EITI စသည်တို့ကိုလည်း ဒီဥပဒေများ နဲ့အညီဆောင်ရွက်တဲ့နေရာမှာ ညီညွတ်မှုမျှတအောင်ဆောင်ရွက်သွားရမှာ ဖြစ်ပါတယ်။ အဲ့လိုဆောင်ရွက်ခြင်းဖြင့် ကျွန်တော်တို့နိုင်ငံတော် ဖွံ့ဖြိုးတိုးတက်မှာဖြစ်တဲ့အတွက် ဒီနေ့အဆိုရှင် အဆိုပြု ထားတဲ့အတိုင်းပဲ နိုင်ငံတော်အစိုးရကို တိုက်တွန်းတယ်ဆိုတဲ့နေရာမှာ နိုင်ငံတော်အစိုးရ လုပ်လည်း လုပ်နေတာဖြစ်ပါတယ်။ ဒါပေမယ့် တိုက်တွန်းတယ်ဆိုတဲ့စကားပိုပြီးတော့ လေးနက်ပါတယ်။ အားရှိပါ တယ်။ တိုက်တွန်းပြီး အစိုးရကလည်းအခုလိုပဲ လွှတ်တော်နဲ့ပြည်သူများနဲ့ ပေါင်းစပ်ပြီးတော့ နိုင်ငံ့ အကျိုးစီးပွား၊ ပြည်သူ့အကျိုးစီးပွား အမှန်တကယ်ဆောင်ရွက်ရမယ့်ကိစ္စမျိုး ဖြစ်ပါတယ်။ အဲ့ဒါမှသာ ဒီနေ့ကျွန်တော်တို့ ပြောပြောနေတဲ့ သူများနဲ့တန်းတူ ပခုံးချင်းယှဉ်ပြီးလုပ်နိုင်မယ့် အနေအထားရှိပါ တယ်။ နိုင်ငံမဖွံ့ဖြိုး မတိုးတက်ဘူး၊ စီးပွားရေးမဖွံ့ဖြိုးမတိုးတက်ဘူးဆိုရင် အသံသာပါပြီးတော့ အဆံ မရှိတဲ့ အမြှောက်လိုပဲ ဖြစ်မှာဖြစ်ပါတယ်။ ဒါကြောင့်မို့လို့ ကျွန်တော်တို့နိုင်ငံမှာ သဘာဝအရင်းအမြစ် အခြေခံကောင်းများ ရှိပါတယ်။ အဲ့ဒီနည်းတူပဲ လူသားအရင်းအမြစ် (Human Capital) လည်းရှိပါ တယ်။ အဲ့ဒါကို စနစ်တကျအသုံးပြုဖို့ဆိုရင်တော့ ဒီနေ့အဆိုရှင် တင်ပြသွားတဲ့ နိုင်ငံတော်ဘက်စုံဖွံ့ဖြိုး တိုးတက်ရေး အကောင်အထည်ဖော်ရာတွင် ဖွံ့ဖြိုးတိုးတက်မှုနဲ့ သဘာဝပတ်ဝန်းကျင်ထိခိုက်မှုကို နှိုင်းယှဉ်သုံးသပ်၍ ပြည်သူသို့ရှင်းလင်းတင်ပြပြီး တချို့ကိစ္စတွေမှာ ပြည်သူတွေမသိပါဘူး။ ပြည်သူက အဖျားဆွတ်ပြီးပဲ သိပါတယ်။ အဖျားဆွတ်ပြီးသိတဲ့အတွက် အဲ့ဒီအဖျားပေါ်မူတည်ပြီးတော့ ဆွေးနွေး တဲ့အတွက် တချို့ကိစ္စတွေမှာ ပေါ်ပေါ်လွင်လွင်နက်နက်ရှိုင်းရှိုင်းမသိတဲ့အတွက် တချို့ကိစ္စတွေမှာ လည်း အဲ့ဒီရဲ့ ဘေးထွက်ဆိုးကျိုးတွေကြောင့် ကျွန်တော်တို့ ဖွံ့ဖြိုးတိုးတက်မှုလုပ်ဆောင်တဲ့ နေရာမှာ အခက်အခဲတွေလည်းရှိပါတယ်။ ဒါကြောင့်မို့လို့ ဖွံ့ဖြိုးတိုးတက်မှုနဲ့သဘာဝပတ်ဝန်းကျင် ထိခိုက်မှုတို့ ကိုနှိုင်းယှဉ်သုံးသပ်၍ ပြည်သူ့ထံရှင်းလင်းတင်ပြပြီး၊ ပြည်သူ့ထံရှင်းလင်းတင်ပြပြီးဆိုတဲ့နေရာမှာ ပြည်သူ့ထံရှင်းလင်းတင်ပြဖို့သည် အကောင်းဆုံးကတော့ ကျွန်တော်တို့ ပြည်ထောင်စုလွှတ်တော်၊ ပြည်သူ့လွှတ်တော်မှာရှိတဲ့ ပြည်သူ့ကိုယ်စား ဖွဲ့စည်းထားတဲ့အဖွဲ့အစည်းများကို လွှတ်တော်များမှ တစ်ဆင့်တင်ပြခြင်းဟာ ပြည်သူ့ကိုရှင်းလင်းတင်ပြတာပဲဖြစ်ပါတယ်။ ဒါကြောင့် အဲ့လိုရှင်းလင်းတင်ပြ ပြီးတဲ့အခါမှာ နိုင်ငံတော်နဲ့ နိုင်ငံသားအကျိုးစီးပွားအတွက် ရဲဝံ့ပြတ်သား ထိရောက်စွာဆောင်ရွက်ရန် ပြည်ထောင်စုအစိုးရကို တိုက်တွန်းကြောင်းအဆိုကို လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ရွှေပြည်သာမဲဆန္ဒနယ်မှ ဦးတင်မောင်ဦး တင်သွင်းတဲ့အဆိုကို လွှတ်တော်က အတည်ဖြစ်ကြောင်း ကြေညာပါတယ်။ (ဩဘာသံများ)</speech>
</motion>
</section>
<section value="Bill">
<bill>
<title>အမျိုးသားလွှတ်တော်မှ ပြင်ဆင်ချက်ဖြင့် ပြန်လည်ပေးပို့လာသော မြန်မာ့ပုလဲလုပ်ငန်း ဥပဒေကို ပြင်ဆင်သည့်ဥပဒေကြမ်းကို လက်ခံရရှိကြောင်း လွှတ်တော်သို့အသိပေးတင်ပြခြင်း</title>
<speech type="speaker">အစီအစဉ် ရ ဖြစ်ပါတယ်။ ပြည်သူ့လွှတ်တော်မှ စတင်ဆွေးနွေးချက်များ ဖြင့် အတည်ပြုခဲ့ပြီး အမျိုးသားလွှတ်တော်သို့ပေးပို့သော မြန်မာ့ပုလဲလုပ်ငန်းဥပဒေကိုပြင်ဆင်သည့် ဥပဒေကြမ်းကို ၈-၇-၂၀၁၄ ရက်နေ့မှာ အမိုးသားလွှတ်တော်က ပြင်ဆင်ချက်များဖြင့် ပြန်လည်ပေးပို့ လာပါတယ်။ ပြင်ဆင်ချက်မိတ္တူများကိုလည်း ကိုယ်စားလှယ်များထံ ဖြန့်ဝေပြီးဖြစ်ပါတယ်။ ယင်းဥပဒေ ကြမ်းနှင့်စပ်လျဉ်းပြီး အမျိုးသားလွှတ်တော်ရဲ့ ပြင်ဆင်ချက်အပေါ် ဆွေးနွေးရန် အဆိုတင်သွင်းလိုသူ များအနေနဲ့ ပြင်ဆင်လိုတဲ့ ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကိုတိတိကျကျ ဖော်ပြ၍ ၁၇-၇-၂၀၁၄ ရက် (ကြာသပတေးနေ့)နောက်ဆုံးထားပြီး အမည်စာရင်းပေးပို့ရန်ဖြစ်ကြောင်း အသိ ပေးကြေညာပါတယ်</speech>
</bill>
<bill>
<title>အမျိုးသားလွှတ်တော်မှ ပြင်ဆင်ချက်ဖြင့် ပြန်လည်ပေးပို့သော အလုပ်သမားရေးရာ အငြင်းပွားမှုဖြေရှင်းရေးဥပဒေကြမ်းကို လက်ခံရရှိကြောင်း လွှတ်တော်သို့အသိပေးတင်ပြခြင်း</title>
<speech type="speaker">အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေးပြီး ပြင်ဆင်ချက်များဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ခဲ့သော အလုပ်သမားရေးရာ အငြင်းပွားမှုဖြေရှင်းရေးဥပဒေကြမ်းကို ၄-၇-၂၀၁၄ ရက်နေ့မှာ အမျိုးသားလွှတ်တော်မှ ပြင်ဆင်ချက်များဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူများကို လည်း ကိုယ်စားလှယ်များထံဖြန့်ဝေပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး အမျိုးသားလွှတ်တော်ရဲ့ ပြင်ဆင်ချက်အပေါ်ဆွေးနွေးရန် အဆိုတင်သွင်းလိုသူများအနေနဲ့ ပြင်ဆင်လိုသည့် ဥပဒေ ကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၁၇-၇-၂၀၁၄ ရက်(ကြာသပတေး နေ့)နောက်ဆုံးထား၍ အမည်စာရင်းပေးပို့ရန်ဖြစ်ကြောင်း အသိပေးကြေညာပါတယ်။</speech>
</bill>
<bill>
<title>ဦးသိန်းညွန့်၊ သင်္ဃန်းကျွန်းမဲဆန္ဒနယ်က ၁၉၆၁ ခုနှစ်၊ ပြစ်မှုကျူးလွန်တတ်သူများ ခြေချုပ်နှင့် ခံဝန်အက်ဥပဒေကို ပြင်ဆင်သည့် ဥပဒေကြမ်းကိုလက်ခံဆွေးနွေးရန် အဆိုတင်သွင်းခြင်း၊ ကိုယ်စားလှယ်တစ်ဦးက ထောက်ခံခြင်းနှင့် လက်ခံဆွေးနွေးရန် သင့်/မသင့်အဆုံးအဖြတ်ရယူခြင်း</title>
<speech type="speaker">အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးသိန်းညွန့် သင်္ဃန်းကျွန်းမဲဆန္ဒနယ်က ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၂ နည်းဥပဒေခွဲ(ခ)</speech>
<speech><mp id="381">ဦးသိန်းညွန့် (သင်္ဃန်းကျွန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ၁၉၆၁ ခုနှစ်၊ ပြစ်မှုကျူးလွန်းတတ်သူများ ခြေချုပ်နှင့်ခံဝန်အက်ဥပဒေကို ပြင်ဆင်သည့်ဥပဒေကြမ်းအား လက်ခံဆွေးနွေးဖို့ ဥက္ကဋ္ဌကြီးမှ တစ်ဆင့် ပြည်သူ့လွှတ်တော်ကို လေးလေးစားစား ကျိုးကြောင်းဖော်ပြချက်နဲ့ တင်ပြပါမယ်။ အရင်ဆုံးဒီနေ့မှ ဖြန့်ဝေလိုက်တဲ့ ကျွန်တော့်ရဲ့ ပြင်ဆင်ချက်ဥပဒေကြမ်းနဲ့ပတ်သက်ပြီးတော့ စာအမှားများကို ဦးစွာ ပြင်ဆင်ခွင့်ပေးပါ။ အပိုဒ် ၂ မှာ ပုဒ်မ ၄၊ ပုဒ်မခွဲ (၁) အပိုဒ် ၂၊ အပိုဒ် ၂ ဆိုတာလေးထည့်ပေးဖို့ ပုဒ်မခွဲ နှစ်ခုထပ်နေပါတယ်။ နောက် အပိုဒ် ၃ မှာကတော့ ပုဒ်မ၄၊ ပုဒ်မခွဲ ၅(က) ဖြစ်ပါတယ်။ (ခ) လို့ဖော် ပြထားပါတယ်။ အောက်ကတော့ မှန်ပါတယ်။ နောက်တစ်ခါ ကျွန်တော့်ရဲ့ ကျိုးကြောင်းဖော်ပြချက် စာမျက်နှာ ၄ မှာ ဖွဲ့စည်းပုံအခြေခံဥပဒေပုဒ်မ ၂၄ လို့စာရိုက်ထားပါတယ်။ ၄၄ လို့ပြင်ဆင်ပေးရန် ဥက္ကဋ္ဌကြီးမှတစ်ဆင့် တင်ပြလိုပါတယ်။ လေးစားရသော ပြည်သူ့လွှတ်တော်ဥက္ကဋ္ဌကြီးခင်ဗျား။ အခု ကျွန်တော်တင်သွင်းတဲ့ဥပဒေကတော့ အများသူငှာကတော့ ခြေချုပ်ဥပဒေလို့ပဲသိတဲ့ဥပဒေဖြစ်ပါတယ်။ ဤဥပဒေဟာ ပြစ်မှုကျူးလွန်းတဲ့သူတွေ မကြာခဏကျူးလွန်တဲ့သူတွေကို ထိန်းချုပ်ဖို့ ၎င်းတို့ ရန်ကကာကွယ်ဖို့ ပြဋ္ဌာန်းထားတဲ့ဥပဒေဖြစ်ပါတယ်။ ဒီဥပဒေနဲ့ပတ်သက်ပြီးတော့ အနည်းငယ်ရှင်းပြရ ရင် ဒီဥပဒေဟာ ၁၉၆၁ ခုနှစ်၊ အက်ဥပဒေအမှတ် (၁၂) ၁၉၆၁ ခုနှစ်၊ မတ်လ ၂ရ ရက်နေ့က ပြဋ္ဌာန်းခဲ့ ပါတယ်။ ဒီဥပဒေမှာ ပုဒ်မပေါင်း ၃၂ ခု ပြဋ္ဌာန်းထားပါတယ်။ နောက်ဆုံးပုဒ်မ ၃၂ ကတော့ ၁၉၅ရ ခြေချုပ်အက်ဥပဒေကို ဤအက်ဥပဒေအဖြစ်ရုပ်သိမ်းကြောင်း ပြဋ္ဌာန်းချက်ဖြစ်ပါတယ်။ ၁၉၅ရ ခြေချုပ်အက်ဥပဒေကို လေးနှစ်ကြာ ၁၉၆၁ မှာ ပြင်ဆင်ခဲ့ပါတယ်။ အခုဆိုရင် ဤဥပဒေဟာ ကျွန်တော်တို့နိုင်ငံမှာ ကျင့်သုံးခဲ့တာ အခုဆိုရင် ၅၃ နှစ်ရှိပါပြီ။ ၅၃ နှစ်အတွင်းမှာ ကျွန်တော်တို့ရဲ့ ဖွဲ့စည်းပုံအခြေခံအဥပဒေ ၁၉၄ရ ဖွဲ့စည်းအုပ်ချုပ်ပုံအခြေခံဥပဒေ၊ ၁၉၇၄ ပြည်ထောင်စု ဆိုရှယ်လစ်သမ္မတနိုင်ငံတော် ဖွဲ့စည်းပုံအခြေခံဥပဒေ၊ အခု ၂၀၀၈ ဖွဲ့စည်းပုံအခြေခံဥပဒေ အခြေခံ ဥပဒေသုံးခုကို ဖြတ်သန်းခဲ့တဲ့ဥပဒေဖြစ်ပါတယ်။ ဒီဥပဒေဟာ ရည်ရွယ်ချက်ကောင်းပေမယ့် ဥပဒေရဲ့ ဟာကွက် လက်တွေ့တွေကြောင့် ဒီအခုပေါ်ပေါက်နေတဲ့ပြဿနာတွေကို ကျွန်တော်တို့ ၂၀၀၈ ဖွဲ့စည်း ပုံအခြေခံအရလည်းကောင်း၊ ကျွန်တော်တို့လက်မှတ်ထိုးခဲ့တဲ့ နိုင်ငံတကာလူ့အခွင့်အရေး ကြေငြာစာတမ်းအရလည်းကောင်း ပြင်ဆင်ဖို့လိုအပ်တဲ့ အချက်အလက်များကို တွေ့ရှိရတဲ့အတွက် ကျွန်တော် ဒီပြင်ဆင်မှုဥပဒေကို တင်သွင်းရခြင်းဖြစ်ပါတယ်။ ဒီဥပဒေမှာပါတဲ့ ပုဒ်မ ၃၂ ခုနဲ့ပတ်သက်ပြီးတော့ အကျဉ်းချုပ်အချက်များကိုတော့ ကျွန်တော်မတင်ပြတော့ပါဘူး။ ကျွန်တော်တင်ပြလိုတာက ကျွန်တော် ပြင်ဆင်ထားတဲ့ အချက်လေးချက်နဲ့ပတ်သက်ပြီးတော့ ကျွန်တော်တင်ပြလိုပါတယ်။ (၁)ကတော့ ခုနက ကျွန်တော်တင်ပြထားတဲ့အတိုင်း ၁၉၆၁ ခုနှစ်၊ ခြေချုပ်နဲ့ခံဝန်အက်ဥပဒေ ပုဒ်မ ၄၊ ပုဒ်မခွဲ အပိုဒ် (၂)မှာ ဒီတကယ်ပြဋ္ဌာန်းထားတာတော့ အဆိုပါသူများကို ၂၄ နာရီထက် ကျော်လွန်ပြီး ၁၅ ရက်ထက်မပိုတဲ့ ရက်အပိုင်းအခြားအတွက် ချုပ်ထားခွင့်ကို ရာဇဝတ်တရားသူကြီးတစ်ဦးက အမိန့်ချမှတ်ပြု နိုင်သည် ဆိုပြီးတော့ ဥပဒေမှာပြဋ္ဌာန်းထားပါတယ်။ လက်တွေ့တရားရုံးတွေမှာတော့ ဒီပြဋ္ဌာန်းချက်နဲ့အညီဆောင်ရွက်မှုအင်မတန်မှ အားနည်းပါတယ်။ ရဲနဲ့စခန်းမှူးက တောင်းဆိုလာတဲ့အခါကျလို့ရှိရင် တရားခံချုပ်မိန့်ကို ၁၄ ရက်နှစ်ကြိမ် စုစုပေါင်း ၂၈ ရက် ချုပ်မိန့်တောင်းခံပြီးတော့ တရားစွဲတင်ပို့ နေတာဟာ ဒီနေ့တရားရုံးတွေမှာ အမြောက်အမြားဖြစ်နေပါတယ်။ ဒါကြောင့် ကျွန်တော်က ဥပဒေမှာ တိကျတဲ့စကားလုံးဖြင့် ထိန်းချုပ်ထားတာ အကောင်းဆုံးပဲလို့ ယူဆတဲ့အတွက် ရာဇဝတ်တရားသူကြီး အနေနဲ့က ၂၄ နာရီထက်ကျော်လွန်ပြီး ၁၅ ရက် တစ်ကြိမ်ထက်မပိုသော တစ်ကြိမ်ဆိုတဲ့အသုံးအနှုန်း ကို အတိအကျ ပြင်ဆင်ထားခြင်းဖြစ်ပါတယ်။ ဒါမှသာ အုပ်ချုပ်ရေးအာဏာပိုင်ဘက်က ဆက်လက် ဖမ်းချုပ်ဖို့တောင်းလာတဲ့အခါကျရင် တရားရုံးကဥပဒေပြဋ္ဌာန်းချက်အတိုင်း ကျင့်သုံးဆောင်ရွက်နိုင် မှာဖြစ်ပါတယ်။ ဒါကြောင့် ပြင်ဆင်မှုကို အကျယ်တဝင့်စဉ်းစားပေးနိုင်ဖို့ ဥက္ကဋ္ဌကြီးမှတစ်ဆင့် လွှတ်တော်ကိုတင်ပြပါတယ်။ နောက်ဒုတိယတစ်ချက်ကတော့ ကျွန်တော်တို့ ပုဒ်မ ၄၊ ပုဒ်မခွဲ ၅ (က)မှာ ဖမ်းဆီးခံရသူကို ပုဒ်မခွဲ ၂ အရ ဆက်လက်ချုပ်ထားခွင့်တောင်းခံသည့်အခါ ရာဇဝတ်သားသည် ဆက်လက်ချုပ်ထား ရန်လုံလောက်သော အကြောင်းမရှိဟု ယူဆလျှင် ထိုကဲ့သို့ယူဆသည့်အကြောင်းများကို ရေးမှတ်ပြီး ထိုသူအား အာမခံဖြင့်လွှတ်ထားနိုင်သည်။ အမှန်ကတော့ လုံလောက်တဲ့အကြောင်းမရှိရင်တော့ အပြီးအပြတ်လုပ်ဖို့ပါပဲ။ တရားရုံးတွေမှာအာမခံဆိုတာ ဆင်းရဲတဲ့လူတွေအတွက် ဘယ်လောက်ခက်ခဲ တယ်ဆိုတာ အားလုံးသိတဲ့အတိုင်းပါပဲ။ ကျွန်တော်တို့ဆီမှာ ကိုယ်ပိုင်ခံဝန်ဆိုတာ တကယ့်တကယ် ကျတော့ဥပဒေက ပေးထားပေမယ့် လက်တွေ့နယ်ပယ်မှာ နားမလည်တော့တဲ့ဘဝရောက်နေပါပြီ။ အာမခံအတွက်ဆိုရင်လည်း ဒီဆင်းရဲတဲ့လူတွေအဖို့ ဒီနေ့ နောက်ဆုံးပေါက်ဈေးဆိုရင်တောင် သုံးသောင်းထက်မနည်းပေးနေရပါတယ်။ အဲ့ဒါတွေကြောင့် သူဟာအပြစ်လည်းမရှိဘူးဆိုရင် ဆက်လက်ချုပ်နှောင်ဖို့အကြောင်းလည်း မရှိတော့ဘူးဆိုရင် ဒါကျွန်တော်တို့ အခုပြဋ္ဌာန်းထားတဲ့ ဖွဲ့စည်းပုံအခြေခံဥပဒေအရရော၊ နိုင်ငံတကာလူ့အခွင့်အရေး ပြဋ္ဌာန်းချက်တွေအရရောဆိုရင် ဒါ ဆက်လက်ပြီးတော့ နှောင်ကြိုးချည်ထားဖို့ မလိုတော့ပါဘူး။ ဒါကြောင့် ကျွန်တော့်ပြင်ဆင်ချက်ကတော့ ၂၄ နာရီထက် ကျော်လွန်ပြီး ၁၅ ရက်တစ်ကြိမ်ထက်မပိုသော ရက်အပိုင်းအခြားထက် ချုပ်နှောင် ထားပြီး တရားစွဲတင်နိုင်လောက်သည့်အထောက်အထားမတွေ့ရှိပါက ထိုသူကို ချုပ်ထားခြင်းမှ အပြီးအပြတ်လွတ်ရမည်။ ဒါကတော့ ကျွန်တော်တို့ ဥပဒေရဲ့ အခြေခံမူပါပဲ။ အပြစ်လည်းမရှိဘူး၊ အထောက်အထားလည်း မရှိဘူးဆိုရင် ဒီလိုပဲ ခြေချုပ်နဲ့ခံဝန်ဥပဒေအရ ရုံးတင်စစ်ဆေးခဲ့ပြီးပြီ အထောက်အထားမရှိရင်တော့ ဤပုဂ္ဂိုလ်ကို အခုအခြေခံဥပဒေအရ အကာအကွယ်ပေးရမယ်၊ နိုင်ငံတကာကအခွင့်အရေးတွေမှာလည်း ပြဋ္ဌာန်းချက်များနှင့်အညီ အပြီးပြတ်လွှတ်ခြင်းသည်သာလျှင် ကျွန်တော်တို့ အခုပြောင်းလဲနေတဲ့ ဒီမိုကရေစီအသွင်ကူးပြောင်းရေးကာလနဲ့ လိုက်လျောညီထွေ ရှိမယ်ဆိုလို့ ဒီပြင်ဆင်ချက်ကို ကျွန်တော်တင်ခြင်းဖြစ်ပါတယ်။ နောက်တစ်ခုကတော့ ပုဒ်မ ၁၀ ပုဒ်မခွဲ ၄ မှာ ဘယ်လိုပြဋ္ဌာန်းထားလဲဆိုတော့ တစ်ဦးတစ်ယောက်သောသူသည် ပြစ်မှုကျူးလွန်သည် ကျူးလွန်လေ့ရှိသူဖြစ်သည်ဟူသောအချက်ကို သို့တည်းမဟုတ် ခံဝန်မရှိဘဲ လွတ်လပ်စွာနေခွင့်ပြုမယ်။ ရပ်ကွက်သူရပ်ကွက်သားများကို ဘေးဖြစ်စေအောင် ဆိုးသွမ်းရမ်းကား၍ အန္တရာယ်ပြု တတ်သူ ဖြစ်သည်ဟူသောအချက်ကို ယေဘုယျအားဖြင့် ကျော်စောသတင်းရှိကြောင်း သက်သေခံအဖြစ် ဤ ပုဒ်မအလို့ငှာ ထင်ရှားစေသည်ဆိုတာကတော့ ဒါယေဘုယျအားဖြင့်ဆိုတဲ့ မှတ်ယူနိုင်မယ်ဆိုတဲ့အချက်နဲ့ လူတစ်ယောက်ကို ကျွန်တော်တို့ အပြစ်ရှိ/မရှိ ဆုံးဖြတ်ရမယ်ဆိုရင် သက်သေခံဥပဒေမှာ ပြဋ္ဌာန်း ထားတဲ့ မှတ်ယူခြင်း ပုဒ်မ ၁၁၄ အဲ့ဒီအချက်များနဲ့ ကွဲလွဲနေပါတယ်။ မေးလိုတာကတော့ ဥက္ကဋ္ဌကြီး ခင်ဗျား။ ဒါကြောင့် ကျွန်တော်က တစ်ဦးတစ်ယောက်သောသူသည် ပြစ်မှုကျူးလွန်လေ့ရှိသည် ဟူသောအချက်ကို သို့တည်းမဟုတ် ခံဝန်မရှိဘဲ လွတ်လပ်စွာနေခွင့်ပြုလျှင် ရပ်သူရွာသားများကို ဘေးဖြစ်အောင် ဆိုးသွမ်းရမ်းကား၍ အန္တရာယ်ပြုတတ်သည်ဟူသောအချက်ကို မကြာခဏပြစ်မှု ကျူးလွန်သူဖြစ်ကြောင်း၊ ထိုသူကျူးလွန်သော ပြစ်မှုတစ်စုံတစ်ရာကို တရားရုံးက ဆုံးဖြတ်ခဲ့သည့် ပြစ်ဒဏ်အစရှိသည်တို့ကို လုံလောက်သော သက်သေခံအထောက်အထားများ တင်ပြနိုင်မှသာလျှင် ဤပုဒ်မအလို့ငှာ အထင်အရှားဖြစ်စေသည်။ တရားဥပဒေမှာ လုံလောက်တဲ့အထောက်အထားဆိုတာ အင်မတန်အရေးကြီးပါတယ်။ လုံလောက်တဲ့အထောက်အထားမရှိဘဲနဲ့ ဒီပြစ်ဒဏ်စီရင်မယ်ဆိုရင် ကျွန်တော်တို့ ဥပဒေရဲ့ အခြေခံမူတွေအားလုံးနဲ့ ကွဲလွဲပြီးတော့ တရားဥပဒေစိုးမိုးရေး ဘာလဲဘယ်လဲသို့မေးခွန်းထုတ်ရမယ့်အခြေအနေမျိုး ဆိုက်ရောက်နေပါတယ်။ လေးစားရသော ဥက္ကဋ္ဌကြီးခင်ဗျား။ နောက်တစ်ချက် ကျွန်တော် ပြင်ဆင်ထားတာက အက်ဥပဒေ ပုဒ်မ ၁၈ ပုဒ်မခွဲ (၃) ရှင်းချက်မှာ ဘယ်လိုပြဋ္ဌာန်းထားလဲဆိုတော့ သို့ရာတွင် ခံဝန်မပေးပျက်ကွက်သည့်အတွက် တစ်ဦးတစ်ယောက်သောသူကို ထောင်ထဲချုပ်ထားရန် ကာလပိုင်းခြားသတ်မှတ်ထားရှိခဲ့သော် ထိုကာလအပိုင်းအခြား သည် သုံးနှစ်ထက်မပိုစေရဆိုတဲ့စကားကို ကျွန်တော်က ပုဒ်မ ၁၈ ပုဒ်မခွဲ (၃) ခြွင်းချက်မှာ ဘယ်လို ပြင်ထားလဲဆိုတော့ သို့ရာတွင် ခံဝန်မပေး ပျက်ကွက်သည့်အတွက် တစ်ဦးတစ်ယောက်သောသူကို ထောင်၌ချုပ်ထားရန် ကာလအပိုင်းအခြားသတ်မှတ်ထားရှိခဲ့သော် ထိုကာလအပိုင်းအခြားသည် တစ်နှစ်ထက်မပိုစေရလို့ ပြင်ဆင်ထားပါတယ်။ လေးစားရသော ဥက္ကဋ္ဌကြီးခင်ဗျား။ ကျိုးကြောင်း ဖော်ပြချက်အနေနဲ့တင်ပြရရင် ကျွန်တော်တို့ ပုဒ်မ ၄၁ရ လိမ်လည်မှု၊ လူကိုလိမ်တာပဲဖြစ်ဖြစ်၊ အမျိုးသမီးတစ်ယောက်ကို လက်ထပ်မယ်ဆိုပြီးတော့ ကာမရယူပြီးမပေါင်းသင်းတာပဲဖြစ်ဖြစ်၊ အဲ့ဒါနဲ့ ပတ်သက်ရင်တောင် ပြစ်ဒဏ်ကတစ်နှစ်ပဲ သတ်မှတ်ထားပါတယ်။ အဲ့ဒီလိုပဲ အခုတလော နာမည်ကြီး ပြီးတော့ ကျွန်တော့် သင်္ဃန်းကျွန်းမြို့နယ် ရဲစခန်းမှာ အမှုဖွင့်ထားတဲ့ နာမည်ကြီးဝတ္တုတစ်ပုဒ်ကို ရေးသားတဲ့ပုဂ္ဂိုလ် သူနဲ့ပတ်သက်ရင်လည်း ညစ်ညမ်းတဲ့ပုဒ်မဆိုတာ ၂၉၂ ဆိုရင် ထောင်ဒဏ် သုံးလ၊ ငွေဒဏ် ဒဏ်နှစ်ရပ်စလုံး ငယ်ရွယ်သူတွေကို ညစ်ညမ်းစာအုပ်တွေဖတ်စေတယ်။ ဖတ်ဖို့ဆောင်ရွက် တယ်ဆိုရင်လည်း ခြောက်လ၊ ငွေဒဏ်၊ ဒဏ်နှစ်ရပ်စလုံး အဲ့ဒီတော့ ဆင်းရဲတဲ့လူတွေဟာ ခံဝန်မပေး နိုင်ရုံနဲ့ ထောင်ထဲမှာ သုံးနှစ်သွားနေရမယ်ဆိုတာ ဘယ်လိုလုပ်ပြီးတော့ ကျွန်တော်တို့ဥပဒေရဲ့ တရား မျှတမှုရှိပါ့မလဲ။ အင်မတန်ပြင်းထန်လွန်းပါတယ်။ ၄၁ရ နဲ့ပဲကြည့်ကြည့် ၂၉၂၊ ၂၉၃ နဲ့ကြည့်လိုက်ရင် ဒါအများဆုံး တကယ်လည်းဆိုးသွမ်းတယ် ဟုတ်တယ်ဆိုရင်တောင် သူ့ကိုသုံးလ၊ ခြောက်လ ခုနက ပုဒ်မတွေနဲ့နှိုင်းယှဉ်ရင် တစ်နှစ်ဆိုတာ တော်တော်ကို ပြည့်စုံနေပါပြီ။ အဲ့ဒါကြောင့် ကျွန်တော် ဒီ ပြင်ဆင်ချက်ကို တင်သွင်းရတဲ့ရည်ရွယ်ချက်ကတော့ ကနေ့ လက်တွေ့တရားစီရင်ရေးနယ်ပယ်မှာ ဒါတော်တော်များများနေရာတွေမှာ အခုကျွန်တော်တို့ဒီပုဒ်မတွေနဲ့ပတ်သက်ပြီး ဆောင်ရွက်တဲ့နေရာ မှာ ဥပဒေရဲ့ ဟာကွက်ကို အလွဲသုံးတာတွေရှိပါတယ်။ အခု ကျွန်တော်တို့ ရန်ကုန်တိုင်းဒေသကြီး မှာဆိုရင် မြို့နယ်အုပ်ချုပ်ရေးမှူးတွေကနေ ဒီပုဒ်မတွေနဲ့တရားစွဲဖို့ကို သူတို့ဆီမှာတောင်းခံနေရတဲ့ အတွက် လက်တွေ့မှာ တရားစီရင်ရေးအာဏာကို အုပ်ချုပ်ရေးအာဏာက ဝင်ရောက်စွက်ဖက်နေတဲ့ အနေအထားမျိုးကိုလည်း ကျွန်တော်တို့ မြင်တွေ့ရပါတယ်။ အဲ့ဒါကြောင့် ဒီဥပဒေဟာ အခုကာလမှာ ကျွန်တော်တို့ဖွဲ့စည်းပုံအခြေခံဥပဒေအရလည်းကောင်း၊ နိုင်ငံတကာလူ့အခွင့်အရေး ကြေညာစာတမ်းတွေနဲ့လည်းကောင်း ကိုက်ညီမှုရှိ/မရှိ ပြန်လည်သုံးသပ်ရမည့်အချိန်ရောက်ပါပြီလို့ ကျွန်တော် ဥက္ကဋ္ဌ ကြီးမှတစ်ဆင့် လွှတ်တော်ကို တင်ပြပါတယ်။ ဒီဥပဒေအရပြောမယ်ဆိုရင် ဒီနေ့ ကျွန်တော်တို့ ခြေချုပ် ခံဝန်ဥပဒေဟာ ကျွန်တော်တို့ ဆက်လက်ပြီးတော့ သုံးစွဲရမယ်ဆိုရင်တောင် ကျွန်တော်တို့ ဒီဥပဒေနဲ့ ပတ်သက်တဲ့မူကိုမဖျက်သိမ်းရင်တောင် ပြင်ဆင်ဖို့တော့လိုအပ်ပါတယ်။ လေးစားရသော ဥက္ကဋ္ဌကြီး ခင်ဗျား။ ကျွန်တော်တို့ ၂၀၁၁ ခုနှစ်၊ လွှတ်တော်တပ်တဲ့အချိန်မှာ ဥက္ကဋ္ဌကြီးတို့၊ ပြည်ထောင်စု လွှတ်တော်နာယကကြီးတို့ စီစဉ်ပေးချက်အရ ဥပဒေပါမောက္ခတွေ ကျွန်တော်တို့ကို ပို့ချခဲ့တာ ရှိပါတယ်။ အဲ့ဒီမှာလည်း ခေတ်အသီးသီးက ဥပဒေထဲက ဘယ်ဟာတွေဖျက်သင့်တယ်။ ဘယ်ဟာ တွေပြင်သင့်တယ်ဆိုတာကို စာအုပ်အဖြူ စာအုပ် ကြီးတစ်အုပ်ပေးခဲ့ပါတယ်။ အဲ့ဒီစာအုပ်ကြီးကတော့ အခုကျွန်တော် ပါမလာပေမယ့် အဲ့ဒီတုန်းက ဒီပါလီမန်ခေတ်ကာလကပြဋ္ဌာန်းတဲ့ဥပဒေနဲ့ ပတ်သက် ပြီးတော့ အဲ့ဒီဥပဒေပါမောက္ခကြီးက ၁၉၆၁ ခုနှစ်၊ ပြစ်မှုကျူးလွန်သူများ ခြေချုပ်နှင့်ခံဝန်ဥပဒေ နဲ့ပတ်သက်ပြီးတော့ ပညာရှင်ရဲ့ သုံးသပ်ချက်ကို အဲ့ဒီစာတမ်းမှာ အခုလိုရေးသားထားပါတယ်။ ကြို တင် ကာကွယ်ရန်အတွက် အရေးယူရသောကြောင့် လူ့အခွင့်အရေးရှုထောင့်မှ စဉ်းစား၍ ပြဋ္ဌာန်းရန် သင့်/မသင့်။ ဥပဒေပြဋ္ဌာန်းချက်များသည် ပါလီမန် ဒီမိုကရေစီအုပ်ချုပ်ရေးဖြစ်သောကြောင့် လည်းကောင်း၊ ၁၉၄ရ ဖွဲ့စည်းအုပ်ချုပ်ပုံအခြေခံဥပဒေအရလည်းကောင်း ပြဌာန်းခဲ့သောကြောင့် လက်ရှိအခြေအနေနှင့် ညီညွတ်သောစကားရပ်များဖြင့် ပြင်ဆင်ပြဋ္ဌာန်းသင့်ပါတယ်ဆိုပြီးတော့ အဲ့ဒီ လွှတ်တော်ကိုယ်စားလှယ်များကို ပို့ချတဲ့ဥပဒေပို့ချချက်ထဲမှာ စာတမ်းမှာအတိအလင်း ပြင်ဆင်ပြဋ္ဌာန်း ရေးခဲ့ပါတယ်။ လေးစားရသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ခင်ဗျား။ အထက်ကကျွန်တော်တင်ပြခဲ့တဲ့အတိုင်း ဖွဲ့စည်းပုံအခြေခံဥပဒေအရလည်းကောင်း၊ နိုင်ငံ တကာလူ့အခွင့်အရေးကြေညာစာတမ်းအရလည်းကောင်း၊ ဥပဒေပါမောက္ခများကိုယ်တိုင်က ပြင်ဆင် ပြဌာန်းသင့်တယ်ဆိုတဲ့ ၁၉၆၁ ခုနှစ်၊ ပြစ်မှုကျူးလွန်သူများ ခြေချုပ်နှင့်ခံဝန်ဥပဒေကို လူ့အခွင့်အရေး၊ နိုင်ငံသားအခွင့်အရေးတွေနဲ့ ဆီလျော်အောင် အကာအကွယ်ပေးနိုင်ဖို့အတွက် ကျွန်တော်တို့ ပြည်သူ့လွှတ်တော်ကြီးက ကျယ်ကျယ်ပြန့်ပြန့်စဉ်းစားဆုံးဖြတ်ပြင်ဆင်နိုင်ဖို့အတွက် ကျွန်တော့်ရဲ့ ဥပဒေကြမ်းပြင်ဆင်မှုကိုတော့ လွှတ်တော်က လက်ခံဆွေးနွေးပေးပါလို့ ဥက္ကဋ္ဌကြီးမှတစ်ဆင့် ပြည်သူ့ လွှတ်တော်ကို လေးလေးနက်နက် မေတ္တာရပ်ခံတိုက်တွန်းအပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးသိန်းညွန့်က ဒီဥပဒေကိုပြင်ဆင်ဖို့ အဆိုပြု တင်ပြတာဖြစ်ပါတယ်။ ဒါကြောင့် မို့လို့ ပြင်ဆင်ဖို့အဆိုပြု တင်ပြတဲ့နေရာမှာ ခုနက စပြီးပြုစုထားတဲ့ဥပဒေကြမ်းမှာ တချို့ လွဲမှား ချက်များရှိတာကို နှုတ်ဖြင့်ပြောသွားပါတယ်။ ဒါကြောင့်မို့လို့ အဲ့ဒီနှုတ်ဖြင့်ပြောမယ့်အစား ထပ်မံ ပြီးတော့ ဦးသိန်းညွန့် ကိုယ်တိုင်ပြင်ဆင်ပြီးတော့ လွှတ်တော်ရုံးညွှန်ကြားရေးမှူးချုပ်ကိုပေးပါ။ လွှတ်တော် ညွှန်ကြားရေးမှူးချုပ်က ဒါတွေ အားလုံးလွှတ်တော်ကိုယ်စားလှယ်များထံ ဖြန့်ဝေပေးမှာ ဖြစ်ပါတယ်။ ဒီအဆိုကို လက်ခံဆွေးနွေးဖို့သင့်/မသင့်ကို လွှတ်တော်ကိုယ်စားလှယ်များအပြင် ပြည်ထဲရေးဝန်ကြီးဌာနကို ဖိတ်ကြားထားပါတယ်။ ပြည်ထဲရေးဝန်ကြီးဌာနက ဝန်ကြီးနှင့် ဒုတိယဝန်ကြီး များ၊ အခြားတာဝန်များရှိနေတဲ့အတွက် ရဲချုပ်ဦးဇော်ဝင်းလာရောက် နားထောင်ပါတယ်။ သို့ရာတွင် တာဝန်အရဆောင်ရွက်တဲ့နေရာမှာ ရဲချုပ် ဦးဇော်ဝင်းဟာ ဒီလွှတ်တော်ခန်းမထဲမှာ ဝင်ရောက်ဖြေဆို ဖို့အတွက် ခွင့်ပြုချက်မရှိတဲ့အတွက်၊ တာဝန်မရှိတဲ့အတွက် သူ့ကိုယ်စား တရားလွှတ်တော်ချုပ် တရားသူကြီးက တာဝန်ယူဆောင်ရွက်မှာဖြစ်ပါတယ်။ ဒါကြောင့်မို့လို့ တရားလွှတ်တော်ချုပ် တရားသူ ကြီးအနေနဲ့ ဦးသိန်းညွန့်အဆိုနဲ့ပတ်သက်ပြီးတော့ ဆွေးနွေးပေးဖို့ဖိတ်ခေါ်ပါတယ်</speech>
<speech><agency id="58">ဦးစိုးညွန့်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရှေးဦးစွာ သင်္ဃန်းကျွန်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသိန်းညွန့်၏အဆိုနှင့်စပ်လျဉ်းပြီး ပြည်ထဲရေးဝန်ကြီးဌာနကိုယ်စား တင်ပြခွင့်ပြုပါရန် ခွင့်တောင်းခံ အပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ၁၉၆၁ ခုနှစ်၊ ပြစ်မှုကျူးလွန်တတ်သူများခြေချုပ်နှင့်ခံဝန်ဥပဒေအား ရပ်ကွက်ကျေးရွာအတွင်းမှာ ဆိုးသွမ်းတဲ့လူတွေ၊ အမှုများကို ကျူးလွန်တဲ့ သူများကို ပြစ်မှုများထပ်မံမဖြစ်ပွားစေရန်အတွက် ဟန့်တားစေရန်အတွက် ပြဋ္ဌာန်းထားခြင်း ဖြစ်ပါတယ်။ ဒါပြဋ္ဌာန်းခဲ့တာက ၁၉၆၁ ခုနှစ်ကဖြစ်တဲ့အတွက် နည်းနည်းအချိန်ကြာမြင့်လာပြီဖြစ်တဲ့အတွက် ခေတ်နဲ့စနစ်နဲ့ လိုက်လျောညီထွေရှိမယ့် တချို့အချက်များကို ပြင်ဆင်ဖြည့်စွက်ပြဋ္ဌာန်းသင့်ပါကြောင်း သဘောရှိပါတယ်။ ဒါကြောင့် ၁၉၆၁ ခုနှစ်၊ ပြစ်မှုကျူးလွန်တတ်သူများ ခြေချုပ်နှင့်ခံဝန် အက် ဥပဒေကို ပြင်ဆင်သည့်ဥပဒေကြမ်းကို လက်ခံဆွေးနွေးသင့်ပါကြောင်း ပြည်ထဲရေးဝန်ကြီးဌာန ကိုယ်စားတင်ပြအပ်ပါတယ်ခင်ဗျား။</speech>
<speech type="speaker">ဒီဥပဒေကို ကိုင်တွယ်ကျင့်သုံးတဲ့ ပြည်ထဲရေးဝန်ကြီးဌာနကိုယ်စား ဒီပြင်ဆင် ချက် ဥပဒေကိုလက်ခံဆွေးနွေးသင့်ကြောင်း တင်ပြခဲ့ပါတယ်။ ထိုနည်းတူစွာပဲ ဒီဥပဒေနဲ့ ဆက်စပ်ပြီးတော့ ပြည်ထောင်စုတရားလွှတ်တော်ချုပ်နဲ့ သက်ဆိုင်ရာအဆင့်ဆင့်သော တရားလွှတ်တော်ချုပ် များကလည်းဆက်စပ်ပြီး ဆောင်ရွက်နေတာဖြစ်ပါတယ်။ ဒီလိုဖြစ်တဲ့နေရာမှာ သက်ဆိုင်ရာတာဝန်ရှိတဲ့ ပုဂ္ဂိုလ်များ ကိုယ်၌ကပါ ပြင်ဆင်သင့်ကြောင်း တင်ပြသွားတဲ့အတွက် လွှတ်တော်ကို သဘောထား မေးမြန်းဆောင်ရွက်သွားမှာဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ၁၉၆၁ ခုနှစ်၊ ပြစ်မှုကျူးလွန်တတ် သူများ ခြေချုပ်နှင့်ခံဝန်အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ၁၉၆၁ ခုနှစ်၊ ပြစ်မှုကျူးလွန်တတ်သူများ ခြေချုပ်နှင့်ခံဝန် အက်ဥပဒေကို ပြင်ဆင်သည့် ဥပဒေကြမ်း ကို လက်ခံဆွေးနွေးရန်အတည်ဖြစ်ကြောင်းနှင့် ပြည်သူ့လွှတ်တော်ဥပဒေကြမ်းကော်မတီနဲ့ သက်ဆိုင် ရာကော်မတီသို့ လွှဲအပ်မည်ဖြစ်ကြောင်း ကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့ ရပ်နားကြောင်းနှင့် အစည်းအဝေး (၂၉)ရက်မြောက်နေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့ ရပ်နားပါမယ်။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၉)ရက်မြောက်နေ့ကို ၂၀၁၄ ခုနှစ်၊ ဇူလိုင်လ ၁၅ ရက် (အင်္ဂါနေ့) ၁၀၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="speaker">။ရဲချုပ်ကြီးလည်း ကြားမယ်ထင်ပါတယ်။ သက်ဆိုင်ရာကို ပြန်လည်တင်ပြဖို့ ဖြစ်ပါတယ်။</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၈)ရက်မြောက်နေ့ကို ၁၂၅၀ နာရီအချိန်တွင် ရပ်နားပါသည်။</p>
</postface>
</transcript>
</doc>
