<doc>
<docinfo>
<docno>01-07-09.xml</docno>
<pdf>01-07-09.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့မှတ်တမ်း</title>
<date value='09-07-2013'>၁၃၇၄ ခုနှစ်၊ ဝါဆိုလဆန်း ၂ ရက် (၂၀၁၃ ခုနှစ်၊ ဇူလိုင်လ ၉ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ ပြည်သူ့လွှတ်တော်ဒုတိယဥက္ကဋ္ဌအဖြစ် ဦးနန္ဒကျော်စွာက ဆောင်ရွက်ပြီး၊ အခမ်းအနားမှူးအဖြစ် ဒေါ်နန့်အေးအေးကြည်၊ ညွှန်ကြားရေးမှူး၊ လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များရှင်။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးရဲ့ နဝမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီရှင်။</speech>
<p>ပြည်သူ့လွှတ်တော် ဒုတိယဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="vicespeaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျာ။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="vicespeaker">လွှတ်တော်ကိုယ်စားလှယ်တော်ကြီးများအားလုံး သုမင်္ဂလာအပေါင်းနှင့် ပြည့်စုံတော်မူကြပါစေခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် သတ္တမပုံမှန် အစည်းအဝေး နဝမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက် အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၂၆ ဦးရှိတဲ့အနက် ၃၉၁ ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေစုစုပေါင်းရဲ့ ၉၁.၇၈ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">လွှတ်တော်ကိုယ်စားလှယ်တော်များခင်ဗျား။ ပထမအကြိမ် ပြည်သူ့ လွှတ်တော် သတ္တမပုံမှန်အစည်းအဝေး နဝမနေ့အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="vicespeaker">ယခု အစည်းအဝေး မတက်ရောက်နိုင်တဲ့ လွှတ်တော်ကိုယ်စားလှယ် များအတွက် ခွင့်ပန်ကြားရန် ဖြစ်ပါတယ်။</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၉-၇-၂၀၁၃ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့သို့ တက်ရောက်မယ့် ကိုယ်စားလှယ်များ အနက်မှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော် အခွင့်အရေးကော်မတီ အတွင်းရေးမှူးက တင်ပြခွင့်ပြုပါရန် ဦးစွာတင်ပြပန်ကြားအပ်ပါတယ်ခင်ဗျား။ ယနေ့ ကျင်းပတဲ့ ပြည်သူ့လွှတ်တော်အစည်းအဝေးသို့ တက်ရောက်ခွင့်ရှိသူဦးရေ ၄၂၆ ဦးအနက် တက်ရောက်သည့် ဦးရေ ၃၉၁ ဦးဖြစ်ပြီး ခွင့်ပန်ကြားသူစုစုပေါင်း ၃၅ ဦးရှိပါတယ်။ ခွင့်ပန်ကြားသူ ၃၅ ဦးအနက် ၂၃ ဦး ကတော့ ယမန်နေ့က ကြို တင်ခွင့်ပန်ကြားထားသူများဖြစ်ပြီး ယနေ့ခွင့်ပန်ကြားသူ ၁၂ ဦးရှိပါတယ်။ ယနေ့ခွင့်ပန်ကြားသူများမှာ (၁) ပုလောမဲဆန္ဒနယ်မှ ဦးမောင်လှ ခွင့် ၂ ရက်၊ (၂) ပြည်ကြီးတံခွန်မဲဆန္ဒနယ်မှ ဦးမောင်ကို ခွင့် ၁၀ ရက်၊ (၃) ကျိုက်ထိုမဲဆန္ဒနယ်မှ ဦးမြင့်လွင် ခွင့် ၄ ရက်၊ (၄) ငါန်းဇွန်မဲဆန္ဒနယ်မှ ဒေါက်တာမြဦး ခွင့် ၁ ရက်၊ (၅) ပင်လည်ဘူးမဲဆန္ဒနယ်မှ ဦးဝင်းသိန်း ခွင့် ၄ ရက်၊ (၆) သာပေါင်းမဲဆန္ဒနယ်မှ ဦးဝင်းသန်း ခွင့် ၄ ရက်၊ (၇) မဟာအောင်မြေမဲဆန္ဒနယ်မှ ဦးအုန်းကြိုင် ခွင့် ၄ ရက်၊ (၈) မက်မန်းမဲဆန္ဒနယ်မှ ဦးအိုက်ယွန်းမွန်း ခွင့် ၄ ရက်၊ (၉) တောင်သာမဲဆန္ဒနယ်မှ ဦးအောင်သောင်း ခွင့် ၄ ရက်၊ (၁၀) မိုးကုတ်မဲဆန္ဒနယ်မှ ဦးဘဌေး အစည်းအဝေးပြီးဆုံးသည်အထိ၊ (၁၁) လောင်းလုံမဲဆန္ဒနယ်မှ ဦးအောင်စိုး ခွင့် ၄ ရက်၊ (၁၂) တွံတေးမဲဆန္ဒနယ်မှ ဦးစိုးသာ ခွင့် ၂၃ ရက်၊ (၁၃) ရွှေကျင်မဲဆန္ဒနယ်မှ ဦးတင်ထွန်း ခွင့် ၂ ရက်၊ (၁၄) ပုဇွန်တောင်မဲဆန္ဒနယ်မှ ဦးအောင်ဇင် ခွင့် ၂ ရက်၊ (၁၅) ခင်ဦးမဲဆန္ဒနယ်မှ ဦးခင်မောင်ရွှေ ခွင့် ၁ ရက်၊ (၁၆) သိန္နီမဲဆန္ဒနယ်မှ ဦးစိုင်းဝင်းခိုင်ခွင့် ၂ ရက်၊ (၁၇) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၁၈) အောင်လံမဲဆန္ဒနယ်မှ ဦးကိုကိုထွန်း ခွင့် ၄ ရက်၊ (၁၉) မိုးညှင်းမဲဆန္ဒနယ်မှ ဦးကျော်စိုးလေး ခွင့် ၁ ရက်၊ (၂၀) ကြို့ပင်ကောက်မဲဆန္ဒနယ်မှ ဦးသန့်ဇင် ခွင့် ၂ ရက်၊ (၂၁) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၁ ရက်၊ (၂၂) တပ်မတော်သားကိုယ်စားလှယ် ဒုတိယဗိုလ်မှူးကြီးလှစိုး ခွင့် ၁ ရက်နှင့် (၂၃) တပ်မတော်သားကိုယ်စားလှယ် ဗိုလ်မှူးအောင်ကျော်လွင် ခွင့် ၂ ရက် တို့ဖြစ်ပါတယ်။ ခွင့်မဲ့ပျက်ကွက်သူမရှိပါ။ ယနေ့ခွင့်ပန်ကြားသူများအား ခွင့်ပြု ပေးပါရန် တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်ကခွင့်ပန်ကြား၍ ခွင့်ပြု ထားသူ ၁၂ ဦး၊ ယနေ့ ခွင့်ပြု ထားသူ ၂၃ ဦးဖြစ်၍ လွှတ်တော်က ခွင့်ပြုထားသူစုစုပေါင်း ၃၅ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမစတင် ခင်မှာ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့ကို လာရောက်ပြီး လေ့လာသူများရှိပါတယ်။ အဲ့ဒါတွေကတော့ မကွေးတိုင်းဒေသကြီး၊ မင်းဘူး၊ စစ်ကိုင်းမြို့နယ်မှ အမျိုးသားဒီမိုကရေစီအဖွဲ့ချုပ်အဖွဲ့ဝင်အားလုံး ၅၅ ဦးရှိပါတယ်။ တစ်ခါ နိုင်ငံခြားဧည့်သည်များဖြစ်တဲ့ Vriens Partners မှ Mr. Roman Caitlaud မန်နေဂျင်းဒါရိုက်တာ ဦးဆောင်တဲ့အဖွဲ့ဝင် ၃ ဦးလည်း လာရောက်လေ့လာလျက်ရှိပါတယ်။ ဒါကြောင့်မို့လို့ စုစုပေါင်းလေ့လာသူဦးရေ ၅၈ ဦး တက်ရောက်ပြီးတော့ လေ့လာလျက်ရှိကြောင်း အသိပေးတင်ပြပါတယ်။ လွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော်မှာတက်ရောက်နေကြတဲ့ ပါတီစုံမှလွှတ်တော်ကိုယ်စားလှယ်များရှိပါတယ်။ ကျွန်တော်တို့ လွှတ်တော်မှာ တခြားတိုင်းပြည်နိုင်ငံများက လွှတ်တော်များလို ပါတီနှင့်ပတ်သက်လို့ ရုံးခန်းများဖွင့်လှစ်ပေးနိုင်ခဲ့ခြင်းမရှိသေးပါဘူး။ သို့သော်လည်းပဲ ပါတီလုပ်ငန်းများနှင့်ပတ်သက်ပြီးတော့ လွှတ်တော်ဆိုင်ရာလုပ်ငန်းများကို လုပ်ငန်းလုပ်ဆောင်ရန်အတွက် လွှတ်တော်ထဲမှာ လုပ်ကိုင် ချင်တယ်ဆိုလို့ရှိရင် ကျွန်တော်တို့ ပါတီတွေအတွက် နေရာတောင်းပြီးတော့ လုပ်ကိုင်နိုင်ပါတယ်။ အကယ်၍ ကော်မတီဥက္ကဋ္ဌဖြစ်တဲ့ လွှတ်တော်ကိုယ်စားလှယ်ဆိုရင်တော့ မိမိတို့ရဲ့ ရုံးခန်းမှာပဲ မိမိတို့ ပါတီနှင့်ပတ်သက်တဲ့ လွှတ်တော်ဆိုင်ရာလုပ်ငန်းများကိုဆောင်ရွက်နိုင်ခွင့်ရှိပါတယ်။ သို့သော်လည်း မိမိတို့ ဘယ်နေ့ဘယ်ရက်မှာ ပြည်သူ့လွှတ်တော်ဆိုင်ရာလုပ်ငန်းများအတွက်ကို မိမိတို့ရဲ့ ပါတီရုံးခန်း အဖြစ်နဲ့ အသုံးပြုမယ်ဆိုရင်တော့ လွှတ်တော်ကို သတင်းပို့အကြောင်းကြားပေးဖို့တော့ မေတ္တာရပ်ခံပန်ကြားပါတယ်။ ကျန်တဲ့ပါတီများအတွက်လည်း ရုံးခန်းများရှာဖွေစီစဉ်ပေးမှာ ဖြစ်ပါတယ်။ မရသေးခင်မှာလည်း မိမိတို့ပါတီနှင့်ပတ်သက်လို့ ခုနအတိုင်းပဲ လွှတ်တော်ဆိုင်ရာလုပ်ငန်း များကို ဆောင်ရွက်ချင်တယ်ဆိုရင် လွှတ်တော်ကိုတင်ပြပြီးတော့ အခန်းတောင်းခံနိုင်ပါတယ်။ ကျွန်တော်တို့စီစဉ်ပေးမှာဖြစ်ကြောင်း ကိုယ်စားလှယ်ကြီးများအားလုံးကို အသိပေးပါတယ်ခင်ဗျား</speech>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<Q-A>
<title>လှိုင်သာယာမြို့နယ်အတွင်းရှိ စိန်ပန်းမြိုင်လမ်း၊ ဗညားဒလလမ်း၊ မကွေးလမ်း၊ မင်းဘူးလမ်း၊ စစ်ကိုင်း လမ်း၊ စစ်တွေလမ်း၊ ပဲခူးလမ်းမကြီးများအား ကွန်ကရစ်လမ်းများအဖြစ် ခင်းကျင်းပေးရန်အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="vicespeaker">အခု မေးခွန်းများ မေးမြန်းဖြေကြားခြင်း အစီအစဉ်ကို စတင် ဆောင်ရွက်မှာဖြစ်ပါတယ်။ ဒါကြောင့်မို့လို့ ပထမဦးစွာ လှိုင်သာယာမဲဆန္ဒနယ်မှ ဦးဉာဏ်ဝင်း မေးမြန်းဖို့ ဖြစ်ပါတယ်</speech>
<speech><mp id="380">ဦးဉာဏ်ဝင်း(လှိုင်သာယာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဒုတိယ ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များနှင့် လေ့လာသူများအားလုံကို မင်္ဂလာပါလို့နှုတ်ခွန်းဆက်သ ဂါရဝပြုရင်း ကာယစိတ္တနှစ်ဖြာသောသုခနဲ့ပြည့်စုံကြပါစေကြောင်း ဆုတောင်းမေတ္တာပို့သအပ်ပါတယ် ခင်ဗျာ။ ကျွန်တော်ကတော့ ရန်ကုန်တိုင်းဒေသကြီး၊ လှိုင်သာမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဉာဏ်ဝင်းဖြစ်ပါတယ်။ ကျွန်တော့်အနေဖြင့် လှိုင်သာယာမြို့နယ်ရဲ့ လမ်းပန်း ဆက်သွယ်ရေးကဏ္ဍနဲ့ဆက်စပ်တဲ့ မေးခွန်းကိုတင်ပြမေးမြန်းသွားမှာဖြစ်ပါတယ်။ လှိုင်သာယာမြို့နယ် အတွင်းရှိလမ်းများအနက် စိန်ပန်းမြိုင်လမ်း၊ ဗညားဒလလမ်း၊ မကွေးလမ်း၊ မင်းဘူးလမ်း၊ စစ်ကိုင်းလမ်း၊ စစ်တွေလမ်း၊ ပဲခူးလမ်းများဟာ ကတ္တရာလမ်းများဖြစ်ကြပြီး လမ်းအကျယ်မှာ ပေ ၆၀ မှ ပေ ၈၀ အထိရှိကြ၍ လမ်းအရှည်မှာ အနည်းဆုံးပေ ၄၀၀၀ ကျော်မှ ပေ ၆၀၀၀ ကျော်နှင့် ပေ ၁၀၀၀၀ ခန့်အထိရှိကြတဲ့ လမ်းမကြီးများဖြစ်ကြပါတယ်။ ဖော်ပြပါလမ်းများဟာ ကတ္တရာလမ်းများဖြစ်ကြပြီး လမ်းမကြီးများဖြစ်သော်လည်း ယခုအခါ ယင်းလမ်းများ၏ လမ်းတစ်လျှောက်တွင် ကတ္တရာများ ပေါက်ပြဲပျက်စီးနေ၍ မြေသားများပေါ်ထွက်နေပြီး အချို့နေရာများတွင် ချိုင့်ကွက်များဖြစ်ပေါ် နေသောကြောင့် မိုးတွင်းကာလတွင် ရေဝပ်၍ ဗွက်ပေါက်သဖြင့် ဒေသခံခရီးသွားပြည်သူများနှင့် မော်တော်ယာဉ်များအနေဖြင့် သွားလာရေးအလွန်ဒုက္ခရောက်ကြရသောကြောင့် အဆိုပါလမ်းမကြီး များအား လှိုင်သာယာမြို့နယ် အမှတ် (၃) ရပ်ကွက်ရှိ ဗိုလ်ချုပ်အောင်ဆန်းလမ်း၊ အမှတ်(၇)ရပ်ကွက်ရှိ ဖိုးရာဇာလမ်းမကြီးနှင့် ဦးပုညလမ်းမကြီးများကဲ့သို့ မူလကတ္တရာလမ်းပေါ်တွင် ကွန်ကရစ်လမ်းထပ်မံ ခင်းပေးပါက ပိုမိုကောင်းမွန်သွားမည်ဖြစ်ပြီး ကွန်ကရစ်ဖြစ်၍ ရေမကြောက်ခြင်း၊ ပေါက်ပြဲပျက်စီးပါက အလွယ်တကူ ပြုပြင်ဖာထေးနိုင်ပြီး ကွန်ကရစ်မရှားပါးခြင်း၊ ကတ္တရာကဲ့သို့မီးဖြင့်ကျိုချက်၍လောင်းရခြင်းမျိုးမရှိသဖြင့် ပတ်ဝန်းကျင်သန့်ရှင်းမှုရှိခြင်း၊ နေပူဒဏ်ခံနိုင်ခြင်းတို့ကြောင့် ဒေသခံ ပြည်သူများမှ ယင်းလမ်းမကြီးများအား ကွန်ကရစ်လမ်းများအဖြစ်ခင်းကျင်းပေးရန် လိုလားတောင့်တ လျက်ရှိနေကြသဖြင့် ခင်းကျင်းပေးရန်အစီအစဉ်ရှိ/မရှိနှင့် အစီအစဉ်ရှိပါက မည်သည့်အချိန် ကာလတွင် ခင်းကျင်းပေးနိုင်မည်ကိုသိရှိလိုပါသဖြင့် သက်ဆိုင်ရာမှဖြေကြားပေးနိုင်ပါရန် ပြည်သူ့လွှတ်တော်ဒုတိယဥက္ကဋ္ဌကြီးမှ တစ်ဆင့်ဒေသခံပြည်သူများရဲ့ ကိုယ်စား လေးစားစွာဖြင့် တင်ပြမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="66">ဦးအောင်သိမ်း(ဒုတိယဝန်ကြီး၊ သမ္မတရုံးဝန်ကြီးဌာန-၄)</agency>ရိုသေလေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကိုယ်စိတ်နှစ်ဖြာကျန်းမာ၊ ချမ်းသာပါစေကြောင်း ဆုမွန်ကောင်းတောင်းရင်းနှုတ်ခွန်းဆက်သအပ်ပါတယ်။ ကျွန်တော် ကတော့ နိုင်ငံတော်သမ္မတရုံးဝန်ကြီးဌာန-၄မှ ဒုတိယဝန်ကြီး ဦးအောင်သိမ်းဖြစ်ပါတယ်။ ကျွန်တော့် အနေနဲ့ ရန်ကုန်တိုင်းဒေသကြီး၊ လှိုင်သာယာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဉာဏ်ဝင်းမေးမြန်းခဲ့တဲ့မေးခွန်းနှင့်ပတ်သက်ပြီးတော့ ရန်ကုန်တိုင်းဒေသကြီးအစိုးရအဖွဲ့ရဲ့ ကိုယ်စား ပြန်လည်ရှင်းလင်းဖြေဆိုသွားမှာဖြစ်ပါတယ်။ ရန်ကုန်တိုင်းဒေသကြီး၊ လှိုင်သာယာမြို့နယ်အတွင်းမှာ ရှိတဲ့ စိန်းပန်မြိုင်လမ်း ၆၂၀၀ ပေ x ၁၈ ပေ၊ ဗညားဒလလမ်း ၂၂၄ရ ပေ x ၁၈ ပေ၊ မကွေးလမ်း၈၉၀၀ ပေ x ၁၈ ပေ၊ စစ်ကိုင်းလမ်း ၃၂၀၀ ပေ x ၁၈ ပေ၊ စစ်တွေလမ်း ၄၃၄၀ ပေ x ၁၈ ပေတို့အား ငါးနှစ်စီမံကိန်းအရ ၂၀၁၄-၂၀၁၅ ဘဏ္ဍာရေးနှစ်တွင်လည်းကောင်း၊ မင်းဘူးလမ်း ၄၆၈၀ ပေ x ၁၈ ပေ၊ ပဲခူးလမ်း ၄၂၀၀ ပေ x ၁၈ ပေတို့အား ၂၀၁၅-၂၀၁၆ ဘဏ္ဍာရေးနှစ်တွင်လည်းကောင်း ကတ္တရာ လမ်းသားတင်ခြင်းဆောင်ရွက်ရန်လျာထားပါတယ်။ သို့ရာတွင် ဒေသလိုအပ်ချက်အရ ပိုမိုအသုံးဝင်တဲ့ ဗညာဒလလမ်းနှင့် စစ်ကိုင်းလမ်းတို့ကို ခွဲဝေရရှိတဲ့ဘဏ္ဍာငွေအပေါ်မူတည်ပြီးတော့ ဆောင်ရွက် ပေးသွားမည်ဖြစ်ကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ဝန်ထမ်းများအား ဘုရားဖူးကဲ့သို့သော နိုင်ငံခြားသို့ခရီးသွားရောက်ခြင်းခွင့်ပြု ပေးရန်နှင့် တမူးနယ်စပ်မှ အိန္ဒိယနိုင်ငံဗုဒ္ဓဂယာသို့ ဘုရားဖူးသွားလာခြင်းကိုခွင့်ပြုပေးရန်အစီအစဉ်ရှိ/မရှိတို့နှင့်စပ်လျဉ်းသည့်မေးခွန်း</title>
<speech type="vicespeaker">တမူးမဲဆန္ဒနယ်မှ ဦးခင်မောင်ရွှေ မေးမြန်းဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(တမူးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ ဧည့်သည်တော်များခင်ဗျား ကိုယ်စိတ်နှစ်ဖြာ ကျန်းမာချမ်းသာ ကြပါစေကြောင်းဆုမွန်ကောင်းတောင်းရင်း လေးစားစွာဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ တမူးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်ရွှေဖြစ်ပါတယ်။ ကျွန်တော့်အနေနဲ့ သာသနာရေးဝန်ကြီးဌာနနှင့်ဆိုင်သော မေးခွန်းအား မေးမြန်းသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ဝန်ထမ်းများ ဘုရားဖူးသွားလာခြင်းအထူးသဖြင့် အိန္ဒိယနိုင်ငံဗုဒ္ဓဂယာသို့ သွားရောက်လိုကြသော်လည်းဝန်ထမ်းဟု နိုင်ငံသားစစ်ဆေးရေးကတ်ပြားမှာ ရေးသားထားခဲ့မယ်ဆိုရင် ဗီဇာလျှောက်၍မရကြောင်း အကယ်၍သွားချင်တယ်ဆိုရင် အဆိုပါဝန်ထမ်းများဟာ ပင်စင်စားဖြစ်ကြောင်းထောက်ခံစာပါရှိမှ သွားခွင့်ပြုကြောင်းနှင့် အချို့ ကဝန်ထမ်းဖြစ်ပါကြောင်းနှင့် ဒီလိုသွားလာချင်တဲ့အတွက် သက်ဆိုင်ရာ ဌာနအကြီးအကဲများထံမှ ပင်စင်ယူပြီးကြောင်းထောက်ခံစာပါမှ ထောက်ခံချက်များကို အဆင်ပြေ ောင်ရယူလျက် သွားလာလိုကြကြောင်းသိရှိရပါတယ်။ အချက်အလက်များကိုအမှန်အတိုင်း အသေးစိတ်ဆောင်ရွက်ခြင်းမပြုတော့ဘဲ ဗီဇာရရှိနိုင်ရေးအတွက် နည်းမျိုးစုံဖြင့်ဆောင်ရွက်နေကြ ခြင်းဟာ နိုင်ငံသားတော်ရဲ့ ကောင်းမွန်သောအုပ်ချုပ်ရေးနှင့် သန့်ရှင်းတဲ့အစိုးရဆောင်ရွက်ခြင်းကို အဟန့်အတားဖြစ်စေနိုင်တယ်လို့ယူဆပါတယ်။ ဒါကြောင့်မို့လို့ အမှန်တကယ် ဘုရားဖူးသွားလာ ကြမယ့်ဝန်ထမ်းများအား တရားဝင်သွားလာခွင့်ပေးသင့်ပါတယ်။ ဒါနှင့်တစ်ဆက်တည်းဘဲ စစ်ကိုင်းတိုင်းဒေသကြီး တမူးမြို့နှင့် နယ်စပ်အိန္ဒိယနိုင်ငံမှာ မိုရေးမြို့မှတစ်ဆင့် အင်ဖာကနေဗုဒ္ဓဂယာကိုသွားလာခြင်းဟာ ရန်ကုန်ကနေတစ်ဆင့်သွားလာခြင်းထက် ခရီးစရိတ်ထက်ဝက်မျှ သက်သာကြောင်း ပြည်သူများကတင်ပြခဲ့ကြပါတယ်။ ဒါကြောင့်မို့လို့ ပြည်သူများရဲ့ ကိုယ်စား အောက်ပါမေးခွန်းများအားမေးမြန်းအပ်ပါတယ်(၁) ဝန်ထမ်းများအား ဘုရားဖူးကဲ့သို့သော နိုင်ငံခြားသို့သွားရောက်ခြင်းခွင့်ပြုပေးရန် အစီအစဉ်ရှိပါသလား။ ရှိပါက မည်သည့်အချိန်မှစတင်၍ မည်သို့ဆောင်ရွက်ရမည်ကို သိရှိလိုပါတယ်။ (၂) စစ်ကိုင်းတိုင်းဒေသကြီး၊ တမူးနယ်စပ်၍ အိန္ဒိယနိုင်ငံ ဗုဒ္ဓဂယာသို့ဘုရားဖူးသွားလာခြင်းကို ခွင့်ပြု ဆောင်ရွက်ပေးရန်အစီအစဉ်ရှိ/မရှိနှင့် ရှိပါကမည်သည့်အချိန်တွင်စတင်ဆောင်ရွက်ပေး နိုင်မည်ဖြစ်ကြောင်းသိရှိလိုပါသဖြင့် ပြည်သူ့လွှတ်တော်ဒုတိယဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါ တယ်ခင်ဗျား။</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="79">ဒေါက်တာ မောင်မောင်ဌေး(ဒုတိယဝန်ကြီး၊ သာသနာရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြား ထားသော ဧည့်သည်တော်များ မင်္ဂလာအပေါင်းနဲ့ပြည့်စုံကြပါစေလို့ ဦးစွာဂါရဝပြု ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ သာသနာရေးဝန်ကြီးဌာန ဒုတိယဝန်ကြီး ဒေါက်တာမောင်မောင်ဌေးဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ တမူးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်ရွှေ မေးမြန်းတဲ့ ဝန်ထမ်းများအား ဘုရားဖူးကဲ့သို့သော နိုင်ငံခြားသို့ခရီးသွားရောက်ခြင်းခွင့်ပြု ပေးရန်အစီအစဉ်ရှိ/မရှိနှင့် တမူးနယ်စပ်မှအိန္ဒိယနိုင်ငံ ဗုဒ္ဓဂယာသို့ ဘုရားဖူးသွားလာခြင်းကိုခွင့်ပြု ပေးရန် အစီအစဉ်ရှိ/မရှိ ကြယ်ပွင့်ပြမေးခွန်းနှင့် စပ်လျဉ်းပြီး သာသာနာရေးဝန်ကြီးဌာနကိုယ်စား ဖြေကြားရှင်းလင်းတင်ပြသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ခင်ဗျား။ နိုင်ငံ့ဝန်ထမ်းများအနေဖြင့် နိုင်ငံခြားဘုရားဖူးခရီးသွားရောက်လိုသည့်အခါ သာသနာရေး ဝန်ကြီးဌာန၏ထောက်ခံချက်ရယူရန်မလိုဘဲ သက်ဆိုင်ရာဝန်ကြီးဌာန၏ ပြည်ပခွင့်ခံစားခွင့်ပြုသည့် အမိန့်စာဖြင့် မြန်မာနိုင်ငံကူးလက်မှတ်ထုတ်ပေးရေးအဖွဲ့သို့ တိုက်ရိုက်လျှောက်ထားနိုင်ကြောင်းသိရပါတယ်။ ဟိုတယ်နှင့် ခရီးသွားလာရေးလုပ်ငန်းဝန်ကြီးဌာနမှ အသိအမှတ်ပြုထားသော ခရီးသွား ကုမ္ပဏီများဖြင့်လည်းကောင်း၊ မိမိကိုယ်ပိုင်အစီအစဉ်ဖြင့်သော်လည်းကောင်း လွတ်လပ်စွာ နိုင်ငံခြား ဘုရားဖူးသွားလာနေကြပါတယ်။ အချို့ဝန်ကြီးဌာနများအနေဖြင့် ဝန်ထမ်းများအား ဘုရားဖူးကဲ့သို့သော နိုင်ငံခြားခရီးသွားရောက်လိုပါက ကာယကံရှင်၏လုပ်သက်ခွင့်လျှောက်လွှာ၊ ကိုယ်ရေး အချက်အလက်များ၊ နိုင်ငံသားစိစစ်ရေးကတ်မိတ္တူ၊ အိမ်ထောင်စုစာရင်းမိတ္တူ၊ ကာယကံရှင်၏ ကိုယ်တိုင်ဝန်ခံချက်နှင့် အာမခံသူ ၂ ဦး၏ ထောက်ခံချက်(မြန်မာနိုင်ငံသို့ပြန်လာမည်ဖြစ်ကြောင်း၊ ပျက်ကွက်ပါက ဝန်ထမ်းစည်းမျဉ်းစည်းကမ်းအရ အရေးယူခံရမည့်အပြင် ပြည်ပထွက်ခွာမှုအတွက် အမှုထမ်းအာခံကြေးငွေကျပ် ၅၀၀၀၀၀၀ိ/-နှင့် အရာထမ်းအာမခံကြေးငွေကျပ် ၁၀၀၀၀၀၀၀ိ/ပေးလျော်ရန် သဘောတူညီကြောင်း)တို့ကို တင်ပြလျှောက်ထားလာပါက စည်းမျဉ်းစည်းကမ်းများနှင့် အညီ လုပ်သက်ခွင့်(ပြည်ပ)အဖြစ် စိစစ်ခွင့်ပြု ပေးလျက်ရှိပါကြောင်းသိရှိရပါတယ်။ မြန်မာနိုင်ငံ ကလေးဒေသ တမူးနယ်စပ်မှ အိန္ဒိယနိုင်ငံ ဗုဒ္ဓဂယာသို့ စရိတ်သက်သာစွာဖြင့် နယ���စပ်ဖြတ်ကျော် ဘုရားဖူးသွားလာခြင်းသည် မြန်မာ-အိန္ဒိယနှစ်နိုင်ငံအကြား သဘောတူညီချက်ရရှိရန်လိုအပ်ပြီး ဘုရားဖူးပို့ဆောင်ပေးတဲ့ ဘုရားဖူးပို့ဆောင်ရေးကုမ္ပဏီများလည်းရှိရန်လိုအပ်ပါတယ်။ ထို့အပြင် မြန်မာ-အိန္ဒိယနယ်စပ် တမူးမြို့မှ ဗုဒ္ဓဂယာအထိ ကီလိုမီတာ ၁၆၀၀ ခန့်ရှိသည့်အတွက် ခရီးကွာဝေးသည့်အပြင် အိန္ဒိယနိုင်ငံ၏အရှေ့မြောက်ဒေသနယ်စပ်တွင်လည်း ဒေသခံသောင်းကျန်း သူများရှိနေသည့်အတွက် လုံခြုံရေးအရစိတ်ချရမှုအခြေအနေမရှိခြင်း၊ လောလောဆယ် နယ်စပ်ဖြတ်ကျော် ဗုဒ္ဓဂယာဘုရားဖူးသွားလာရေးကိစ္စကို မြန်မာနှင့် အိန္ဒိယနှစ်နိုင်ငံ ဆွေးနွေးညှိနှိုင်းမှုမရှိသေးခြင်း၊ နယ်စပ်ဖြတ်ကျော်၍ ဗုဒ္ဓဂယာဘုရားဖူးပို့ဆောင်ရေးလုပ်ငန်းနှင့် ပို့ဆောင်ပေးမည့်ကုမ္ပဏီများလည်းမရှိသေးခြင်းတို့ကြောင့် တမူးနယ်စပ်မှ အိန္ဒိယနိုင်ငံ ဗုဒ္ဓဂယာသို့ ဘုရားဖူးပို့ဆောင်ရေးလုပ်ငန်းကို ဆောင်ရွက်နိုင်ခြင်းမရှိသေးပါကြောင်း လေးစားစွာဖြင့် ဖြေကြား အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>အရေးပေါ်စီမံမှုဥပဒေတွင် ပြစ်ဒဏ်များ တိုးထားခြင်းအား ပြန်လည်လျှော့ပေါ့ရန်နှင့် ဝိသမလောဘ စီးပွားရေးသမားများကို နှိမ်နင်းမှုများ၌ သုံးစွဲနေခြင်းများအား ဖယ်ရှားရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">လသာမဲဆန္ဒနယ်မှ ဦးကြည်မြင့် မေးမြန်းဖို့ ဖြစ်ပါတယ်</speech>
<speech><mp id="406">ကြည်မြင့်(လသာမဲန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးခင်ဗျား။ ပြည်သူ့လွှတ်တော်ဒုတိယဥက္ကဋ္ဌကနှင့် ပြည်သူ့လွှတ်တော်ကိုယ်စားလှယ် အပေါင်း၊ တက်ရောက်လာသော ဧည့်သည်တော်များ၊ လူကြီးမင်းများအားလုံး မင်္ဂလာပါလို့ နှုတ်ခွန်းဆက်ပါတယ်။ ဘေးဘယာဝေးကွာစေကြောင်းလည်း ဆုတောင်းအပ်ပါတယ်။ ကျွန်တော့် အနေနဲ့ ဒီနေ့ ပြည်သူ့လွှတ်တော်ကို မေးမြန်းလိုတဲ့မေးခွန်းကတော့ အရေးပေါ်စီမံမှုဥပဒေမှာ အမိန့်ကြော်ငြာစာများအနက် ပြစ်ဒဏ်များကို တိုးမြှင့်ထားခြင်း၊ ဥပမာအားဖြင့် ဆိုလို့ရှိရင် ၁၀ (က)၊ (ခ) ပုဒ်မ ၅ ပုဒ်မခွဲ(ည)စသည်တို့မှာ ဖြစ်ပါတယ်။ အဲဒါကို ပြန်လည်လျှော့ပေါ့ရန် အစီစဉ်ရှိ/မရှိ၊ နောက် ဒုတိယအချက်အနေနဲ့က အရေးပေါ်စီမံမှုဥပဒေမှာ ပါတဲ့ပုဒ်မများကို ရပ်ကွက်ထဲမှာ အလစ်သုတ်တဲ့ ကိစ္စတွေ၊ ဆူညံရန်ဖြစ်တဲ့ကိစ္စတွေ၊ ခါးပိုက်နှိုက်ဖမ်းဆီးတဲ့ကိစ္စတွေ၊ စီးပွားရေးဝိသမသောင်းကျန်း တဲ့ကိစ္စများကို အဲဒီမှာ သုံးစွဲနေခြင်းကိုလည်းပဲ ဖယ်ရှားပေးရန် အစီအစဉ် ရှိ/မရှိဆိုတာ တွေကို ကျွန်တော်က မေးမြန်းလိုပါတယ်။ မေးမြန်းရတဲ့အကြောင်းအရင်းအနေနဲ့ကတော့ အရေးပေါ် စီမံမှု ဥပဒေရဲ့ အဓိပ္ပာယ်ကတော့ မြန်မာတစ်နိုင်ငံလုံးမှာပဲဖြစ်စေ၊ မြန်မာနိုင်ငံရဲ့ တစ်ထောင့်တစ်နေရာ တစ်ချိန် တစ်ခါမှာပဲဖြစ်စေ၊ အများပြည်သူစားဝတ်နေရေးအတွက် သွားလာလှုပ်ရှားရုန်းကန်ရတဲ့ အနေအထားကို ပျက်ယွင်းစေမယ့်အခြေအနေ ပေါ်ပေါက်လို့ရှိရင် ဒါကို ဟန့်ထားဖို့၊ ငြိမ်သက်သွားအောင် တားဆီးထားဖို့ဆိုတဲ့ အဓိပ္ပာယ်ဖြစ်ပါတယ်။ ဒီတော့ ဒီလိုတိုင်းပြည်တွင်းမှာ အများပြည်သူ သွားလာလှုပ်ရှားရုန်းကန်စားသောက်ဖို့အတွက် သွားလာလှုပ်ရှားရုန်းကန်တဲ့နေရာမှာ အဟန့်အတား ဖြစ်စေမယ့် မလိုလားအပ်တဲ့ အနေအထားမျိုး ဖြစ်မသွားအောင်ဆိုလို့ရှိရင် ကျွန်တော့်အမြင်ကတော့ သက်ဆိုင်ရာလှုပ်ရှားသူများကို တစ်ဦးချင်းဖြစ်စေ၊ အဖွဲ့အစည်းလိုက်ဖြစ်စေ တစ်ရက်၊ တစ်လ၊ သုံးလ၊ ခြောက်လ ဒီလောက် ထိန်းသိမ်းထားလို့ရှိရင် ဒါဟာ လုံလောက်တဲ့အနေအထားလို့ ကျွန်တော် မြင်ပါတယ်။ သို့သော်လည်းပဲ ကျွန်တော်တို့ဆီမှာ မူလအင်္ဂလိပ်ခေတ်က ဥပဒေကတော့ ဘယ်လောက် ပြဋ္ဌာန်းထားလဲတော့ မသိပါဘူး။ ကျွန်တော်တို့အနေနဲ့ ကြားတာကတော့ သခင်ပေါက်စ ထောင် ၆ လပါပဲ။ သို့သော်လည်းပဲ ကျွန်တော်တို့ ဆီမှာကတော့ ပုဒ်မ ၅(ည)ဆိုလို့ရှိရင် ရ နှစ်အထိ ပြစ်ဒဏ်တိုးမြှင့်ထားတာရှိပါတယ်။ ဒီနေရာမှာ ကျွန်တော်ကြုံလို့ပြောရလို့ရှိရင် ၁၉၉၃ ခုနှစ် ဩဂုတ်လ တုန်းက ကျွန်တော်အဖမ်းခံရပါတယ်။ ကျွန်တော် အဖမ်းခံရတဲ့အခါမှာ ဒေါ်အောင်ဆန်းစုကြည်ရဲ့ ဓာတ်ပုံကို ကျွန်တော့်ရဲ့ စာရေးစားပွဲမှာ ထောင်ထားတဲ့အတွက်ကြောင့် ကျွန်တော်ဟာ တိုင်းပြည် အတွင်းမှာ မငြိမ်မသက် ဆူပူလှုပ်ရှားမှုဖြစ်အောင် လှုံ့ဆော်ချင်တဲ့စိတ်တွေ ပေါ်ပေါက်လာနိုင်တဲ့ဆိုတဲ့ စီရင်ချက်နဲ့ ရန်ကုန် မြောက်ပိုင်းခရိုင် အင်းစိန်အထူးတရားရုံးတရားသူကြီးကနေပြီးတော့ ပြစ်ဒဏ် ရ နှစ်ချမှတ်ခဲ့ပါတယ်။ ဒီလိုမျိုးကတော့ စောစောကပြောသလိုပါပဲ မြန်မာနိုင်ငံတစ်နံတစ်လျားလုံးမှာ နိုင်ငံသူနိုင်ငံသားတွေရဲ့ စားဝတ်နေရေးလှုပ်ရှားသွားလာ ရုန်းကန်လှုပ်ရှားမှုကို အဟန့်အတားပြု ပေးဖို့အတွက် ဒီလောက်အထိ ပြစ်ဒဏ်ချမှတ်စရာမလိုဘူးလို့ မြင်ပါတယ်။ နောက်ဒုတိယဥပမာ တစ်ခုနဲ့ဆိုရင် နေအိမ်အကျယ်ချုပ်ထားတဲ့ကိစ္စတွေဖြစ်ပါတယ်။ အရင်တုန်းကဆိုလို့ရှိရင် ပထမ တစ်နှစ်ချပါတယ်။ ပြီးတော့မှ ၆လ၊ ၆ လဆိုပြီးတော့ စုစုပေါင်း ၂ နှစ်ဖြစ်ပါတယ်။ ဒီနောက်မှာဆိုလို့ ရှိရင် ယနေ့ အချိန်အခါဆိုလို့ရှိရင် ပထမဖမ်းဆီးအရေးယူတဲ့အကျယ်ချုပ်အဆင့်(ခ) ပြစ်ဒဏ်မှာ ဆိုလို့ရှိရင် ၃ နှစ် တန်းပြီးတော့ ချမှတ်တာရှိပါတယ်။ ပြီးနောက်မှာ ၁ နှစ်၊ ၁ နှစ်နဲ့ သုံးကြိမ် ၆ နှစ် ဖြစ်သွားပါပြီ။ ဒီနောက်မှာ တစ်ခါထပ်ပြီးတော့ ၁ နှစ်၊ ၁ နှစ်နဲ့ သုံးကြိမ်စုစုပေါင်း ကိုးနှစ်ဖြစ်သွားပါပြီ။ ဒီလိုနဲ့ Extension တွေက အရမ်းမြင့်သွားပါပြီ။ ဆိုလိုတာကတော့ ပြစ်မှုနဲ့ပြစ်ဒဏ်မျှဖို့ပါပဲ။ ကျွန်တော့် အနေနဲ့ကတော့ ဒီအရေးပေါ်စီမံမှုဥပဒေဆိုတာ လိုအပ်ချက်တစ်ရပ်လို့ မြင်ပါတယ်။ အချို့သော ဥပဒေပညာရှင်တွေကတော့ အရေးပေါ်စီမံမှုဥပဒေတစ်ခုလုံးကို ဖျက်သိမ်းဖို့တောင်မှ ပြောတာဆိုတာတွေ လွှတ်တော်ထဲမှာလည်းရှိပါတယ်။ ဒီလောက်အထိ ကျွန်တော် အစွန်းမရောက်ပါဘူး။ ကျွန်တော့် အနေနဲ့ကတော့ ဒါလိုအပ်ချက်တစ်ရပ်လို့ ကျွန်တော်လက်ခံပါတယ်။ ဒုတိယမေးခွန်းအနေနဲ့ကတော့ ဒီအရေးပေါ်စီမှုဥပဒေကို အလစ်သုတ်တဲ့ကိစ္စတွေ၊ ရပ်ကွက်ထဲမှာ ဆူညံရန်ဖြစ်တဲ့ကိစ္စတွေ၊ ပစ္စည်းမှောင်ခိုတဲ့ ဝိသမလောဘသမားတွေအပေါ်မှာလည်း သုံးတာရှိပါတယ်။ ဒီဥစ္စာကတော့ ဥပဒေဆိုတာ က အလွန်ကျယ်ပြန့်စွာနဲ့ ယေဘုယျကျကျထုတ်ပြန်ထားတာ ဖြစ်ပါတယ်။ ဒီဟာကို အကြောင်းပြုပြီးတော့ အခုလို မူလရည်ရွယ်ချက်ဖြစ်တဲ့ နိုင်ငံသူနိုင်ငံသားများ စားဝတ်နေရေးအတွက် ရုန်ကန် လှုပ်ရှားမှုကို ထိပါးစေတဲ့ကိစ္စမျိုးကို မဖြစ်လောက်ဘဲနဲ့ ဖြစ်လောက်တဲ့ဆိုတဲ့ ဆွဲဆန့်ပြီးတော့ စဉ်းစားတဲ့ပုံမျိုးနဲ့ အရေးပေါ်စီမံမှုဥပဒေကို သုံးစွဲထားခြင်းကို ဖယ်ရှားပေးဖို့ အစီအစဉ် ရှိ/မရှိဆိုတာ ကို ဒုတိယမေးခွန်းအနေနဲ့ ကျွန်တော်က မေးတာဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြား ထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ ဦးစွာ နှုတ်ခွန်းဆက်သ အပ်ပါတယ်။ ယခု ရန်ကုန်တိုင်းဒေသကြီး၊ လသာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကြည်မြင့်ရဲ့ ကြယ်ပွင့်ပြမေးခွန်းနဲ့ စပ်လျဉ်းလို့ ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ရဲချုပ် ကျော်ကျော်ထွန်းက ဖြေကြားသွားမှာဖြစ်ပါတယ်။ နိုင်ငံတော်အား နှောင့်ယှက်ဖျက်ဆီးလိုသူများရဲ့ဘေးအန္တရာယ်မှ ကာကွယ်စောင့်ရှောက်တဲ့ ဥပဒေဟာ ၁၉၇၅ ခုနှစ် ပြည်သူ့လွှတ်တော်ဥပဒေ အမှတ်(၃) ဖြင့် ပြဋ္ဌာန်းထားတဲ့ဥပဒေဖြစ်ပါတယ်။ ဒီဥပဒေ ပုဒ်မ ၁၀ ဟာ ဗဟိုအဖွဲ့က နိုင်ငံတော် လုံခြုံရေးနဲ့ တည်ငြိမ်အေးချမ်းရေးကို ထိပါးမယ့်အန္တရာယ်ကနေ ကြိုတင်ကာကွယ်ရေးအတွက် ကန့်သတ်မိန့်ချမှတ်ရန် လုပ်ပိုင်ခွင့်ပေးထားခြင်း ဖြစ်ပါတယ်။ အဆိုပါဥပဒေ ပုဒ်မ ၁၀ ပုဒ်မခွဲ(က) အရ အရေးယူခြင်းခံရသူကို တစ်ကြိမ်လျှင် ရက်ပေါင်း ၆၀ ထက်မပိုစေဘဲ စုစုပေါင်း ရက်ပေါင်း ၁၈၀ အထိ ဖမ်းဆီးချုပ်နှောင်ထားနိုင်ပြီ ပုဒ်မ ၁၀ ပုဒ်မခွဲ(ခ)မှာ အရေးယူခြင်းခံရသူအား တစ်နှစ်အထိ တားဆီးမှုပြုလုပ်နိုင်တာကို ပြဋ္ဌာန်းထားကြောင်း တွေ့ရှိရပါတယ်။ နိုင်ငံတော်အား နှောင့်ယှက် ဖျက်ဆီးသူများရဲ့ ဘေးအန္တရာယ်မှကာကွယ်စောင့်ရှောက်တဲ့ဥပဒေကို ၁၉၉၁ ခုနှစ်မှာ နိုင်ငံတော် ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ်(၁၁/၉၁)ဖြင့် တစ်ကြိမ်သာပြင်ဆင်ခဲ့ရာ ပုဒ်မ ၁၀ ပုဒ်မခွဲ(က)နဲ့ (ခ)ပါ ပြဋ္ဌာန်းချက်များကို ပြင်ဆင်ခြင်းမပြုခဲ့ဘဲ ပုဒ်မ ၁၄ မှာ ပြဋ္ဌာန်းထားတဲ့ ဆက်လက် ဖမ်းဆီးချုပ်နှောင်ရန်ဖြစ်စေ၊ ဆက်လက်တားဆီးမှုပြုလုပ်ရန်ဖြစ်စေ ကြို တင်ခွင့်ပြုချက်ပေးရာမှာ တစ်ကြိမ်လျှင် ရက်ပေါင်း ၁၈၀ ထက် မပိုစေဘဲ စုစုပေါင်း ၃ နှစ်အထိ ခွင့်ပြုနိုင်ကြောင်း ပြဋ္ဌာန်းချက်ကို တစ်ကြိမ်လျှင် တစ်နှစ်ထက်မပိုစေဘဲ စုစုပေါင်း ၅ နှစ်အထိ ခွင့်ပြုနိုင်ကြောင်း အစားထိုးပြင်ဆင်ခဲ့တာကို တွေ့ရှိရပါတယ်။ ဒါကြောင့်အဲဒီဥပဒေမှာပါရှိတဲ့ ဆက်လက်ဖမ်းဆီး ချုပ်နှောင်ရန် သို့မဟုတ် ဆက်လက်တားဆီးမှုပြုလုပ်ရန် ကာလနဲ့စပ်လျဉ်းတဲ့ အမိန့်ကြော်ငြာစာနဲ့ တိုးမြှင့်သတ်မှတ်ခဲ့ခြင်းမရှိဘဲ တည်ဆဲဥပဒေတစ်ရပ်ကို ပြင်ဆင်သည့်ဥပဒေပြဋ္ဌာန်းပြီး ပြင်ဆင်ခဲ့ကြောင်း တွေ့ရှိရပါတယ်။ နိုင်ငံတော်အား နှောင့်ယှက်ဖျက်ဆီးလိုသူများရဲ့ ဘေးအန္တရာယ်မှ ကာကွယ် စောင့်ရှောက်တဲ့ ဥပဒေပါပြဋ္ဌာန်းချက်များဟာ ၂၀၀၈ ခုနှစ် ပြည်ထောင်စုသမ္မတမြန်မာ နိုင်ငံတော် ဖွဲ့စည်းပုံအခြေခံဥပဒေအခန်း(၁၁) အရေးပေါ်ကာလဆိုင်ရာပြဋ္ဌာန်းချက်များမှာပါတဲ့ ပုဒ်မ ၄၁၀၊ ၄၁၂၊ ၄၁၄ တို့နဲ့ ဆန့်ကျင်ခြင်းမရှိဘဲ ညီညွတ်နေဆဲဖြစ်တဲ့အတွက် ပြစ်ဒဏ်များကို ပြန်လည်လျှော့ပေါ့ရန် အစီအစဉ်မရှိပါကြောင်း ဖြေကြားအပ်ပါတယ်။ အရေးပေါ်စီမံမှုအက်ဥပဒေကို ၁၉၅၀ ပြည့်နှစ်အက်ဥပဒေအမှတ်(၁၇)ဖြင့် ပြဋ္ဌာန်းခဲ့ပါတယ်။ အဆိုပါဥပဒေက ၁၉၄၈ ခုနှစ် မြန်မာနိုင်ငံ လွတ်လပ်ရေးရပြီးနောက် နိုင်ငံတော်အတွင်း ငြိမ်ဝပ်ပိပြားရေးနှင့် ငြိမ်းချမ်းသာယာရေး အမြန်ရ စေရန်နဲ့ မြေအောက်လှုပ်ရှားမှုများပြုလုပ်၍ ဖျက်ဆီးခြင်း၊ ဝင်ရောက်စွက်ဖက်ခြင်းတို့ကို ကာကွယ်ရန် အတွက်လည်းကောင်း၊ တိုင်းပြည်ငြိမ်းချမ်းရေးနှင့် လုံခြုံရေးအတွက်လည်းကောင်း၊ နိုင်ငံတော်၏ ဘောဂဗလ၌သော်လည်းကောင်း၊ အစိုးရချေးယူငွေ၌သော်လည်းကောင်း၊ အစိုးရရဲ့ အာမခံ၌သော် လည်းကောင်း၊ တရားဝင်ငွေစက္ကူ၌သော်လည်းကောင်း၊ ပြည်သူကို အယုံအကြည်ပျက်ပြားစေရန် နိုင်ငံတော်ငြိမ်ဝပ်ပိပြားရေးအတွက် ထိရောက်စွာ ဆောင်ရွက်နိုင်ရန်အတွက်လည်းကောင်း၊ အစိုးရ အပေါ် အကြည်ညိုပျက်စေရန် ပြောဆိုခြင်း၊ ပြုမူခြင်း၊ မေတ္တာပျက်စေရန်နဲ့ တာဝန်တ္တရားဆောင်ရွက်မှုကို ယုတ်လျော့စေရန် ကြံရွယ်လုပ်ဆောင်မှုများကို ထိရောက်ဟန့်တား ဆောင်ရွက်နိုင်ရန် အတွက်လည်းကောင်း ပြဋ္ဌာန်းထားတဲ့ဥပဒေဖြစ်ပါတယ်။ အဆိုပါဥပဒေအရ ဆောင်ရွက်ရတဲ့မှုခင်း များဟာ နိုင်ငံတော်အတွက် အရေးကြီးတဲ့ မှုခင်းများဖြစ်တဲ့အတွက် တရားစွဲဆိုနိုင်ဖို့ ပြည်ထဲရေး ဝန်ကြီးဌာနရဲ့ သဘောတူညီချက်ရယူပြီးမှသာ ဆောင်ရွက်ရတဲ့ အမှုများဖြစ်ပါတယ်။ ၁၉၅၀ ပြည့်နှစ် အရေးပေါ်စီမံမှုအက်ဥပဒေပုဒ်မ ၅ ပုဒ်မခွဲ(ည)မှာ ပြည်ထောင်စု၏ လုံခြုံ ရေးကိုသော် လည်းကောင်း၊ ငြိမ်ဝပ်ပိပြားမှု ပြန်လည်ထူထောင်ရေးကိုသော်လည်းကောင်း ထိခိုက်စေရန် အကြောင်းရှိသော နည်းလမ်းဖြင့် အများပြည်သူ၏ သို့တည်းမဟုတ် ပြည်သူတစ်စု၏ ကိုယ်ကျင့်တရားကိုဖြစ်စေ၊ အပြုအမူကိုဖြစ်စေ ဖောက်လွဲဖောက်ပြန်ဖြစ်စေရန် ကြံရွယ်၍ တစ်ခုခုလုပ်လျှင် သို့တည်းမဟုတ် ယင်းသို့ ဖြစ်စေရန် အကြောင်းရှိသော အပြုအမူကို ပြုလုပ်လျှင် ခုနစ်နှစ်အထိ ထောင်ဒဏ်စီရင်ခြင်း ခံရမည့်အပြင် ငွေဒဏ်လည်းစီရင်ခြင်းခံရမည်ဆိုပြီး ပြဋ္ဌာန်းထားရှိပါတယ်။ မည်သည့်နိုင်ငံတွင်မဆို နိုင်ငံတော်လုံခြုံရေးနှင့် ပြည်သူများရဲ့ လုံခြုံရေးကို ကာကွယ်ပေးနိုင်ရေးအတွက် ဖွံ့ဖြိုးတိုးတက် လာတဲ့ခေတ်စနစ်နဲ့အညီ ဥပဒေများ ပြဋ္ဌာန်းဆောင်ရွက်လျက်ရှိကြောင်း တွေ့ရှိရပါတယ်။ နိုင်ငံတော် အား နှောင့်ယှက်ဖျက်ဆီးလိုသူများရဲ့ ဘေးအန္တရာယ်မှ ကာကွယ်စောင့်ရှောက်တဲ့ဥပဒေနဲ့ ၁၉၅၀ ပြည့်နှစ် အရေးပေါ်စီမံမှုအက်ဥပဒေတို့က နိုင်ငံတော်လုံခြုံရေးနှင့် ပြည်သူများရဲ့ လူမှုဘဝလုံခြုံရေး ကို အကာအကွယ်ပေးထားတဲ့ ဥပဒေများ ဖြစ်ပါတယ်။ အဲ့ဒီဥပဒေများမှာ ထိရောက်ဟန့်တားနိုင်လောက်တဲ့ ပြစ်ဒဏ်များ ပြဋ္ဌာန်းထားပြီးဖြစ်တဲ့အတွက် ထပ်မံတိုးမြှင့်ရန် မရှိသကဲ့သို့ ထပ်မံလျှော့ပေါ့ ရန် အစီအစဉ်များ မရှိပါကြောင်း ဖြေကြားအပ်ပါတယ်။ ပြစ်မှုဆိုင်ရာဥပဒေ ပုဒ်မပါပြစ်မှုများကို ဖောက်ဖျက်ကျူးလွန်တဲ့ အလစ်သုတ်၊ ဆူညံရန်ဖြစ်၊ ခါးပိုက်နှိုက်မှုများနဲ့ ဇူဇကာစတဲ့ ဝိသမလောဘ သားများကို ပြစ်မှုဆိုင်ရာဥပဒေနဲ့ အထူးဥပဒေပြဋ္ဌာန်းချက်များမှာပါတဲ့ သက်ဆိုင်ရာပုဒ်မများဖြင့်သာ အရေးယူပြီး ၁၉၅၀ ပြည့်နှစ် အရေးပေါ်စီမံမှုအက်ဥပဒေပုဒ်မ ၅ ပုဒ်မခွဲ(ည) ဖြင့်လည်းကောင်း၊ ၁၉၇၅ ခုနှစ် နိုင်ငံတော်အား နှောင့်ယှက်ဖျက်ဆီးလိုသူများရဲ့ ဘေးအန္တရာယ်မှ ကာကွယ်စောင့်ရှောက်သည့် ဥပဒေပုဒ်မ ၁၀ ပုဒ်မခွဲ(က)နဲ့ ပုဒ်မခွဲ(ခ) ဖြင့်လည်းကောင်း အရေးယူခဲ့ခြင်းများမရှိပါကြောင်း ရှင်းလင်း ဖြေကြားအပ်ပါသည်။ (ဩဘာသံများ)</speech>
</Q-A>
<Q-A>
<title>လိုင်စင်မဲ့ မော်တော်ယာဉ်များကို ထိန်းချုပ်ဟန့်တားနိုင်မည့် ဆောင်ရွက်ချက်များဖြင့် ဆောင်ရွက်ရန် အစီအစဉ်ရှိ/မရှိနှင့် တစ်နှစ်အာမခံလိုင်စင်(ဦးတက်) များသည် မည်သူတို့ထံမှ ထွက်ရှိအသုံးပြုနေသည်၊ ဖမ်းဆီးအရေးယူမှုမည်မျှရှိ၍ မည်ကဲ့သို့ ထိရောက်စွာအရေးယူဆောင်ရွက်သည်နှင့်စပ်လျဉ်း သည့်မေးခွန်း</title>
<speech type="vicespeaker">အမရပူရမဲဆန္ဒနယ်မှ ဦးသိန်းထွန်းဦး မေးမြန်းဖို့ဖြစ်ပါတယ်။</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မန္တလေးတိုင်း ဒေသကြီး၊ အမရပူရမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦးဖြစ်ပါတယ်။ ဒုတိယ ဥက္ကဋ္ဌကြီးခင်ဗျား။ ယခုအခါ နိုင်ငံတော်မှ မော်တော်ကားအမျိုးအစားအဆင့်အလိုက် တတ်နိုင်သမျှ ဖြေလျှော့၍ ထိုက်သင့်သော အခွန်အခနှုန်းထားများဖြင့်ကောက်ခံပြီး မော်တော်ယာဉ်တင်သွင်းမှုများ ကို ခွင့်ပြုဆောင်ရွက်လျက်ရှိပါတယ်။ သို့ပါသော်လည်း နယ်စပ်ဂိတ်အသီးသီးနှင့် ပြည်တွင်းဂိတ် အသီးသီးတို့ကို နည်းမျိုးစုံဖြင့် ဖြေရှင်းဆောင်ရွက်ပြီး ဂိတ်များကို ဖြတ်သန်းလျက် နိုင်ငံတော်အတွင်း တရားမဝင်အကောက်ခွန်မဲ့ မော်တော်ယာဉ်များ သယ်ယူနေကြကာ ရန်ကုန်-မန္တလေးမြို့ကြီးများ အပါအဝင် နယ်စပ်ဒေသမြို့များ၌ လိုင်စင်မဲ့မော်တော်ယာဉ်များကို တစ်နှစ်အာမခံသည်ဆိုသော ဦးတက်များဖြင့် တရားဝင်လိုင်စင်ကဲ့သို့ အသုံးပြု မောင်းနှင်နေကြသည်ကို ကြားသိနေရပါတယ်။ ဤကဲ့သို့ ဖြစ်စဉ်များအား အချို့သောယာဉ်ထိန်းတပ်ဖွဲ့ဝင်များနှင့် တွေ့ရှိစစ်ဆေးသည့်အခါ တရားမ ဝင်ညှိနှိုင်းမှုများဖြင့် အဆင်ပြေအသုံးပြုလျက်ရှိနေကြသည်ကိုလည်း ကြားသိနေရပါတယ်။ ထိုသို့ဆောင်ရွက်နေမှုများကြောင့် နိုင်ငံတော်အတွက် ရရှိမည့်အခွန်အခများမရရှိခြင်း၊ ယာဉ်ကြောပိတ်ဆို့မှု များ ဖြစ်ပေါ်လျက်ရှိခြင်း၊ မလိုလားအပ်သော ပြဿနာကြီးငယ်များပေါ်ပေါက်လျက်ရှိခြင်းစတဲ့ ဆိုးကျိုးများဖြစ်ပေါ်နေလျက်ရှိနေပါတယ်။ သို့ဖြစ်ပါ၍ နိုင်ငံတော်အတွင်းသို့ ဂိတ်အသီးသီးကို ဖြတ်သန်းသယ်ဆောင်လျက်ရှိသော လိုင်စင်မဲ့မော်တော်ယာဉ်များကို ယခုထက်ပိုမိုထိရောက်သော အရှိန်အဟုန်မြှင့်ထိန်းချုပ်ဟန့်တားနိုင်မည့်ဆောင်ရွက်မှုများဖြင့် ဆောင်ရွက်ရန် အစီအစဉ်ရှိ/မရှိ။ ရှိလျှင် မည်သည့်အချိန်တွင် ဆောင်ရွက်မည်နှင့် တရားဝင်လိုင်စင်ကဲ့သို့ အသုံးပြု နေသော တစ်နှစ်အာမခံသည်ဆိုသည့် လိုင်စင်(ဝှီးတက်)များသည် မည်သည့်အဖွဲ့အစည်း သို့မဟုတ် မည်သူတို့ထံက ထွက်ရှိအသုံးပြုနေပါသနည်း။ ဖမ်းဆီးအရေးယူမှုများနှင့် စိစစ်ဆောင်ရွက်ချက်မှုများတွင် ထိုကဲ့သို့သော ကိစ္စရပ်များကိုတွေ့ရှိပါသလား။ တွေ့ရှိမှုမည်မျှရှိပါသနည်း။ တွေ့ရှိပါကမည်ကဲ့သို့ ထိရောက်စွာ အရေးယူထားသည်ကို သိရှိလိုပါကြောင်း လေးစားစွာမေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်။</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များခင်ဗျား။ ယခု မန္တလေးတိုင်းဒေသကြီး၊ အမရပူမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသိန်းထွန်းဦးရဲ့ မေးခွန်းကို ကျွန်တော်မှ ဆက်လက်ဖြေကြားသွားမှာ ဖြစ်ပါတယ်။ မြန်မာနိုင်ငံအတွင်းကို ဝင်ရောက်လာတဲ့ လိုင်စင်မဲ့မော်တော်ယာဉ်များဟာ နယ်စပ်ဒေသမှာရှိတဲ့ လုံခြုံ ရေးစိုးမိုးမှုအားနည်းသော လမ်းကြောင်းများနှင့် ရှောင်ကွင်းလမ်း တောလမ်းခရီးများမှဝင်ရောက် ခဲ့ခြင်းဖြစ်ပြီး တရားဝင်ဖွင့်လှစ်ထားတဲ့ နယ်စပ်ဂိတ်များမှ ဝင်ရောက်ခြင်းမရှိပါကြောင်း ဖြေကြားအပ် ပါတယ်။ ယခင်က နယ်မြေအေးချမ်းမှုမရှိတာကို အခွင့်ကောင်းယူပြီး တစ်ဖက်နိုင်ငံများနှင့် မြန်မာ နိုင်ငံနယ်စပ်တစ်လျှောက်မှာ အခါအခွင့်သင့်သလို လက်နက်ကိုင်ငြိမ်းချမ်းရေးအဖွဲ့အစည်းများနှင့် ချိတ်ဆက်ဝင်ရောက်ခြင်း၊ နယ်စပ်မြစ်ကြောင်းမှ ဖြတ်ကျော်ဝင်ရောက်ခြင်းနှင့် တရားဝင်ဖွင့်လှစ်ထား တဲ့ နယ်စပ်ဂိတ်များကို ရှောင်ကွင်းလမ်းများမှ နည်းမျိုးစုံအသုံးပြု ဝင်ရောက်ခြင်းများရှိကြောင်းသိရှိရ ပါတယ်။ အဲ့ဒီလိုဝင်ရောက်မှုများကိုလည်း မြန်မာနိုင်ငံရဲတပ်ဖွဲ့၊ ဒေသခံနယ်ခြားစောင့်တပ်၊ ပြည်သူ့ စစ်တပ်ဖွဲ့များနှင့် တာဝန်ရှိအဖွဲ့အစည်းများ နေ့စဉ်စောင့်ကြည့်စိစစ်ပိတ်ဆို့ဖမ်းဆီးလျက်ရှိရာ နိုင်ငံ တစ်ဝန်း ၂၀၁၁ ခုနှစ်၊ ဇန်နဝါရီလ ၁၉ ရက်နေ့မှ ၂၀၁၃ ခုနှစ်၊ ဇွန်လ ၃၀ ရက်နေ့အထိ လိုင်စင်မဲ့ မော်တော်ယာဉ်စုစုပေါင်း ၁၂၄၂ စီးကို ဖမ်းဆီးအရေးယူနိုင်ခဲ့ပါတယ်။ မြန်မာနိုင်ငံအတွင်းကို တရားမဝင်လိုင်စင်မဲ့ မော်တော်ယာဉ်များ ဝင်ရောက်မှုမရှိစေရေးနှင့် ထိန်းချုပ်ဟန့်တားနိုင်ရေး အတွက် နယ်စပ်ချစ်ကြည်ရေးတံတားများနှင့် နယ်စပ်ဂိတ်များမှလည်းကောင်း၊ တနင်္သာရီတိုင်း ဒေသကြီးအတွင်းမှာရှိတဲ့ မောတောင်၊ ထီးခီးနယ်စပ်ကုန်သွယ်ရေးဂိတ်များမှလည်းကောင်း၊ ကော့သောင်းမြို့နယ်ရှိ တရားမဝင်လမ်းကြောင်းများမှလည်းကောင်း၊ ပြည်ထောင်စုလမ်းမကြီးဖြစ်တဲ့ ရေဖြူမြို့နယ် မလွှဲတောင်ဒေသမှာလည်းကောင်း၊ မြို့ဝင်မြို့ထွက်များမှာလည်းကောင်း မြန်မာနိုင်ငံ ရဲတပ်ဖွဲ့အပါအဝင်တာဝန်ရှိ ဌာနဆိုင်ရာများ ပူးပေါင်းအဖွဲ့နှင့်ကြပ်မတ်စစ်ဆေးခြင်းများကို ဆက်လက် ဆောင်ရွက်သွားမှာဖြစ်ပါတယ်။ မော်တော်ယာဉ်လိုင်စင်(ဝှီးတက်)နှင့်ပတ်သက်လို့ ရထားပို့ဆောင်ရေး ဝန်ကြီးဌာန ကုန်းလမ်းပို့ဆောင်ရေးညွှန်ကြားမှုဦးစီးဌာနမှ စိစစ်ထုတ်ပေးလျက်ရှိပါတယ်။ ကုန်းလမ်းပို့ ဆောင်ရေးညွှန်ကြားမှုဦးစီးဌာနမှာ မော်တော်ယာဉ်များကို မှတ်ပုံတင်ဆောင်ရွက်ရာမှာ အလွယ်တကူတုပဆောင်ရွက်နိုင်ခြင်းမရှိစေရန်အတွက် ယာဉ်ဓာတ်ပုံပါတဲ့ လုံခြုံ ရေးအမှတ်အသား ဦးတက်များ အသုံးပြုပြီး အဲ့ဒီမှာ ကတ်အမှတ်စဉ် UB Roys နှင့်ဖတ်ရှုထုတ်နိုင်တဲ့ သင်္ကေတများ၊ 2D Bar Code ဖြင့်သာ ဖတ်ရှုနိုင်တဲ့စာတမ်းများဖြင့် ထည့်သွင်းထားရှိ၍လည်းကောင်း၊ ယာဉ်မှတ်ပုံတင်စာအုပ်များ ကိုလည်း လုံခြုံရေးနှင့်ဆိုင်သော ပုံနှိပ်လုပ်ငန်းများ ညွှန်ကြားရေးမှူးလက်အောက်မှာရှိတဲ့ လုံခြုံရေး နှင့်ဆိုင်တဲ့ ပုံနှိပ်လုပ်ငန်းစက်ရုံမှာရိုက်နှိပ်၍လည်းကောင်း ဆောင်ရွက်လျက်ရှိပါတယ်။ ကုန်းလမ်းပို့ဆောင်ရေးညွှန်ကြားမှုဦးစီးဌာန(ရုံးချုပ်)အနေနဲ့ တိုင်းဒေသကြီး/ပြည်နယ်၊ ခရိုင်ရုံးများသို့ ဦးတက်၊ ယာဉ်မှတ်ပုံတင်စာအုပ်များကို စနစ်တကျမှတ်ပုံတင်ပြီး ဖြန့်ဝေပေးလျက်ရှိသလို သက်ဆိုင်ရာရုံးများ ကလည်း လုပ်ငန်းလာရောက်ဆောင်ရွက်တဲ့ မော်တော်ယာဉ်အတွက် အသုံးပြုတဲ့ကတ်အမှတ် ယာဉ်မှတ်ပုံတင်စာအုပ်များကို စနစ်တကျမှတ်တမ်းတင်ပြီးထုတ်ပေးလျက်ရှိပါတယ်။ ဒါ့အပြင် ထုတ်ပေးပြီးစီးမှုကို ယာဉ်အမှတ်နှင့်တကွ ရုံးချုပ်သို့ လစဉ်ပြန်တမ်းပေးပို့စေခြင်းဖြင့် မသမာမှုများ မဖြစ်စေရန် ကာကွယ်ဆောင်ရွက်လျက်ရှိပါတယ်။ မော်တော်ယာဉ်သက်သေခံလက်မှတ်(ဦးတက်) အတွင်း ထည့်သွင်းထားတဲ့ လုံခြုံ ရေးအမှတ်အသားများကို တုပခြင်းမပြု နိုင်ပေမယ့်လည်း ခေတ်မီစက် ကိရိယာများအသုံးပြုပြီး အပေါ်ယံအမြင်မှာ အနီးစပ်ဆုံးတူညီမှုရှိအောင် တုပပြုလုပ်အသုံးပြုမှုများ ရှိနိုင်လို့ သက်ဆိုင်ရာကုန်းလမ်းပို့ဆောင်ရေးညွှန်ကြားမှုဦးစီးဌာနများကို ယာဉ်မှတ်ပုံတင်ဆိုင်ရာ လုပ်ငန်းများ သက်တမ်းတိုးခြင်းလုပ်ငန်းနှင့် ယာဉ်စစ်ဆေးဖို့ရှိတဲ့ ကိစ္စရပ်များလာရောက်ဆောင်ရွက်မှ သာ အတုအစစ်ဖော်ထုတ်နိုင်မှာဖြစ်ပါတယ်။ မြန်မာနိုင်ငံရဲတပ်ဖွဲ့ ယာဉ်ထိန်းရဲတပ်ဖွဲ့အနေနဲ့လည်း ယာဉ်စည်းကမ်း၊ လမ်းစည်းကမ်းချိုးဖောက်မှုများ၊ ယာဉ်တိမ်းမှောက်မှု၊ ယာဉ်တိုက်မှုများနှင့် မသင်္ကာ ယာဉ်များစစ်ဆေးရာမှာ အမှုဖြစ်စဉ်များအပြင် သက်သေခံလက်မှတ်နှင့် ယာဉ်မှတ်ပုံတင်စာအုပ်များ မှန်ကန်မှုရှိ/မရှိနှင့်စပ်လျဉ်းလို့ ကုန်းလမ်းပို့ဆောင်ရေးညွှန်ကြားမှုဦးစီးဌာနမှာရှိတဲ့ မှတ်တမ်းတွေနဲ့ တိုက်ဆိုင်စစ်ဆေးဆောင်ရွက်လျက်ရှိပါတယ်။ အဲ့ဒီလို မသမာနည်းနဲ့ ယာဉ်သက်သေခံလက်မှတ်အတု နှင့် ယာဉ်မှတ်ပုံတင်စာအုပ်အတုများ အသုံးပြု ဆောင်ရွက်နေခြင်းကို ဖော်ထုတ်ဖမ်းဆီးနိုင်ရေးအတွက် တိုင်းဒေသကြီး/ပြည်နယ်၊ ခရိုင် ကုန်းလမ်းပို့ဆောင်ရေးညွှန်ကြားမှုဦးစီးဌာနရုံးများသို့ အကြောင်းကြားဆောင်ရွက်လျက်ရှိပါတယ်။ နိုင်ငံတော်အတွင်းကို နည်းလမ်းမျိုးစုံနှင့် လိုင်စင်မဲ့မော်တော်ယာဉ်များ သယ်ယူနေကြတဲ့အတွက် ရန်ကုန်၊ မန္တလေးမြို့ကြီးများအပါအဝင် နယ်စပ်ဒေသမြို့များမှာ လိုင်စင်မဲ့ မော်တော်ယာဉ်များကို တစ်နှစ်အာမခံတယ်ဆိုတဲ့ ဦးတက်နှင့် တရားဝင်လိုင်စင်ကဲ့သို့ အသုံးပြု မောင်းနှင်နေကြသည်ဆိုခြင်းနှင့်စပ်လျဉ်း၍ မြန်မာနိုင်ငံရဲတပ်ဖွဲ့၊ ယာဉ်ထိန်းရဲတပ်ဖွဲ့အနေနဲ့ တိုင်း ဒေသကြီး/ပြည်နယ် ယာဉ်စည်းကမ်း၊ လမ်းစည်းကမ်းထိန်းသိမ်းရေးလမ်းကြီးကြပ်မှုကော်မတီရဲ့ အနီးကပ်ကြီးကြပ်မှုများဖြင့် မော်တော်ယာဉ်များကို အသေးစိတ်စစ်ဆေးချက်များအရ တရားဝင်ပြီးတက် များကိုသာ သုံးစွဲနေကြသည်ကို စိစစ်တွေ့ရှိရပြီး ဦးတက်အတုနှင့်သွားလာမှုများကို ဖမ်းဆီးရရှိမှုများ မရှိခဲ့ကြောင်းသိရှိရပါတယ်။ ဦးတက်အတုများ တပ်ဆင်ထားကြောင်း စိစစ်ဖမ်းဆီးရမိပါကလည်း ပြစ်မှုဆိုင်ရာဥပဒေပုဒ်မ ၄၂၀၊ ၄၆၈ အရ အရေးယူဆောင်ရွက်သွားမှာ ဖြစ်ပါတယ်။ ပြည်ထဲရေးဝန် ကြီးဌာနမှ ၂၀၀၆ ခုနှစ်၊ နိုဝင်ဘာလ ၉ ရက်နေ့ထုတ် သတင်းစာများမှာ ပြည်ထဲရေးဝန်ကြီးဌာန ဝန်ထမ်းများ မမှန်မကန်ဆောင်ရွက်မှုများရှိပါက မည်သူမဆို တိုက်ရိုက်တိုင်ကြားနိုင်ကြောင်းကို လည်းကောင်း၊ ၂၀၁၂ ခုနှစ်၊ နိုဝင်ဘာလ ၃၀ ရက်နေ့ထုတ် သတင်းစာများမှာ လာဘ်ပေးလာဘ်ယူ ကင်းရှင်းရေးဆိုင်ရာ သတင်းထုတ်ပြန်ကြေညာချက်ဖြင့်လည်းကောင်း ဆက်သွယ်တိုင်ကြားနိုင်တဲ့ ဌာန လိပ်စာနှင့် တယ်လီဖုန်းနံပါတ်များကို ဖော်ပြကြေညာထားရှိပြီးဖြစ်ပါတယ်။ ဒါ့အပြင် ရထားပို့ဆောင် ရေးဝန်ကြီးဌာန ကုန်းလမ်းပို့ဆောင်ရေးညွှန်ကြားမှုဦးစီးဌာနမှာ ၂၀၁၃ ခုနှစ်၊ ဇွန်လ ၅ ရက်နေ့ထုတ် သတင်းစာမှာ မော်တော်ယာဉ်မှတ်ပုံတင်သက်သေခံလက်မှတ်(တက်)အတု ရောင်းချသူ၊ ပြုလုပ်သူ၊ ကိုင်ဆောင်သူများတွေ့ရှိပါက သတင်းပေးတိုင်ကြားရန် ဌာနဝန်ထမ်းများနှင့်ပတ်သက်မှုတွေ့ရှိရပါက ဖော်ထုတ်တိုင်ကြားရန်နှင့် တည်ဆဲဥပဒေအရ အရေးယူဆောင်ရွက်သွား မည်ဖြစ်ကြောင်းဖြင့် တိုင်ကြားနိုင်ရေးအတွက် တယ်လီဖုန်းနံပါတ်များ ဖော်ပြလျက်ကြော်ငြာထားရှိပြီး ဖြစ်ပါတယ်။ သို့ဖြစ် ပါ၍ နိုင်ငံတော်အတွင်း ဂိတ်အသီးသီးကို ဖြတ်သန်းသယ်ဆောင်လျက်ရှိသော လိုင်စင်မဲ့မော်တော် ယာဉ်များနှင့်စပ်လျဉ်း၍လည်းကောင်း၊ တရားဝင်လိုင်စင်ကဲ့သို့ အသုံးပြု နေသော မော်တော်ယာဉ် မှတ်ပုံတင်သက် သေခံလက်မှတ်(ဦးတက်)အတုများနှင့်စပ်လျဉ်း၍လည်းကောင်း၊ အဆိုပါကိစ္စရပ်များ မှာ ပါဝင်ပတ်သက်မှုရှိတဲ့ ဝန်ထမ်းများနှင့်စပ်လျဉ်း၍လည်းကောင်း သိရှိသူမည်သူမဆို ပြည်ထဲရေး ဝန်ကြီးဌာနနှင့် ရထားပို့ဆောင်ရေးဝန်ကြီးဌာန ကုန်းလမ်းပို့ဆောင်ရေးညွှန်ကြားမှုဦးစီးဌာနသို့ တိုင်ကြားနိုင်ပါကြောင်းနှင့် စစ်ဆေးပေါ်ပေါက်ချက်အရ တည်ဆဲဥပဒေများနှင့်အညီ အရေးယူ ဆောင်ရွက်သွားမှာဖြစ်ကြောင်း ရှင်းလင်းဖြေကြားအပ်ပါ တယ်။ ကျေးဇူးတင်ပါတယ်။(ဩဘာသံများ)</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>ဒုတိယဥက္ကဋ္ဌကြီးခင်ဗျား။ တစ်စပ်တစ်ဆက် တည်း မေးခွန်းအား မေးမြန်းခွင့်ပြုပါရန် လေးစားစွာ ခွင့်တောင်းခံအပ်ပါတယ်။ ကျွန်တော်တို့ မေးခွန်း ဟာ ဧပြီလ ၂၂ ရက်နေ့က တင်လိုက်ပါတယ်။ ဒီလိုတင်လိုက်တဲ့မေးခွန်းပေါ်မှာ ဒီနေ့ ဖြေကြားပါ တယ်။ ၉ ရက်နေ့ သတင်းစာမှာ ကြော်ငြာထားတယ်ဆိုတာလည်း ဖတ်ရှုရပါတယ်။ ဝမ်းသာပါတယ်။ သို့သော် ကျွန်တော်တို့ အခုမေးချင်တဲ့မေးခွန်းက တိုင်ကြားမှုမပါဘဲနှင့် တာဝန်ရှိသူတွေက မိမိတို့ တွေ့ရှိတယ်၊ စုံစမ်းလို့ရတယ်ဆိုတဲ့ကိစ္စမျိုး၊ ဒီလိုကိစ္စမျိုးတွေကို စုံစမ်းဖော်ထုတ်မှုအစီအစဉ်ရှိ/မရှိ ဒါတစ်ချက်ဖြစ်ပါတယ်။ နောက်တစ်ချက်က တချို့သော အဖွဲ့အစည်းများမှာ ရှိနေကြတဲ့ လိုင်စင်မဲ့ ကားတွေကို ဘယ်လိုအရေးယူဆောင်ရွက်မယ်ဆိုတာလေး သိရှိလိုပါကြောင်း ထပ်ဆင့်မေးမြန်း တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လိုင်စင်မဲ့ကားများ စုံစမ်း ဖော်ထုတ်မှုနှင့် ပတ်သက်ပြီးတော့မှ သက်ဆိုင်ရာတိုင်း/ပြည်နယ်၊ ခရိုင်၊ မြို့နယ်တွေမှာ တပ်ဖွဲ့ဝင်များ နှင့် တရားမဝင်လိုင်စင်မဲ့ကားများကို စစ်ဆေးဖော်ထုတ်တွေ့ရှိလို့ရှိရင် ဥပဒေအရ ယာဉ်ကို သိမ်းဆည်းပြီးတော့မှ အရေးယူဆောင်ရွက်လျက်ရှိပါတယ်။ ဒီပိုးတက်အတုနှင့်ပတ်သက်လို့လည်း အခုလက်ရှိအချိန်ထိတော့ ဦးတက်အတုကို သိမ်းဆည်းရမိအရေးယူခြင်း မရှိပါဘူး။ ဒါနှင့်ပတ်သက်ပြီးတော့လည်း သက်ဆိုင်ရာပြည်သူလူထုတွေအနေနဲ့ တွေ့ရှိမယ်၊ သိရှိမယ်ဆိုလို့ရှိရင် အကြောင်းကြား လို့ရှိရင်တော့ ဖော်ထုတ်ဖမ်းဆီးရတာ ပိုမိုလွယ်ကူမှာဖြစ်ပါတယ်။ ပြည်သူလူထု ပူးပေါင်းပါဝင်တဲ့ စနစ်မှသာ အောင်မြင်နိုင်မှာဖြစ်တဲ့အတွက် ဒါပြည်သူလူထုက အားလုံးပူးပေါင်းပါဝင်ပြီးတော့ သတင်း ပေးဆောင်ရွက်ကြမှ ပိုမိုအောင်မြင်နိုင်မှာဖြစ်ကြောင်း ကျွန်တော့်အနေနဲ့ ဖြေကြားတင်ပြအပ်ပါတယ်။ (ဩဘာသံများ)</speech>
</Q-A>
<Q-A>
<title>၁၉၄၉ ခုနှစ် ပြည့်တန်ဆာနှိပ်ကွပ်ရေးအက်ဥပဒေအရ တစ်နှစ်လျှင် အရေးယူခဲ့သည့် မှုခင်းအရေ အတွက်၊ အရေးယူခံရသည့် အမျိုးသမီးငယ်များအား ကျန်းမာရေး၊ လူမှုရေးရှုထောင့်မှ ကူညီထားခြင်းနှင့် ၁၉၄၉ ခုနှစ် ပြည့်တန်ဆာနှိပ်ကွပ်ရေးအက်ဥပဒေ ပြန်လည်ပြင်ဆင်ရေးဆွဲရန် အစီအစဉ်ရှိ/မရှိတို့နှင့် စပ်လျဉ်းသည့်မေးခွန်း</title>
<speech type="speaker">ဇမ္ဗူသီရိမဲဆန္ဒနယ်မှ ဒေါ်စန္ဒာမင်း မေးမြန်းဖို့ ဖြစ်ပါတယ်</speech>
<speech><mp id="1176">ဒေါ်စန္ဒာမင်း(ဇမ္ဗူသီရိမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဒုတိယ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ လေ့လာရေး လာရောက်ကြသော ဧည့်သည်တော်များအားလုံး မင်္ဂလာပါရှင်။ ကျွန်မကတော့ ဇမ္ဗူသီရိမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်စန္ဒာမင်းဖြစ်ပါတယ်။ ကျွန်မ ဒီနေ့မေးမြန်းမယ့် မေးခွန်းကတော့ ၁၉၄၉ ခုနှစ် ပြည့်တန်ဆာနှိပ်ကွပ်ရေးအက်ဥပဒေနှင့်ပတ်သက်ပြီး မေးမြန်းလိုခြင်းဖြစ်ပါတယ်။ ပြည့်တန်ဆာဆိုတာ ဗုဒ္ဓခေတ်ကတည်းကရှိခဲ့တာပါ။ ဒီနေ့ခေတ်မှာလည်း ကမ္ဘာ့နိုင်ငံအသီးသီးမှာ ပြည့်တန်ဆာတွေရှိနေ ပါတယ်။ ဘာသာရေးအထိန်းအကွပ်ကြောင့် ပြည့်တန်ဆာလုပ်ငန်းဖွံ့ဖြိုးတဲ့နိုင်ငံနှင့် မဖွံ့ဖြိုးတဲ့နိုင်ငံပဲ ကွာခြားပါတယ်။ ပြည့်တန်ဆာတွေနဲ့ပတ်သက်တဲ့ဥပဒေတွေကိုလည်း ကမ္ဘာ့နိုင်ငံအများစုမှာ ပြဌာန်းထားပါတယ်။ အာရှဒေသမှာ ဂျပန်၊ တရုတ်၊ ထိုင်း၊ စင်ကာပူတွေမှာဆိုလို့ရှိရင် တရားဝင်ဈေးကွက် အဖြစ်ကို သတ်မှတ်ပေးထားတာပါ။ ဒါဟာ လူဖြစ်နေလို့ မလွန်ဆန်နိုင်တဲ့ လူတန်းစားတွေအတွက် သီးခြားသတ်မှတ်ပေးထားတာလည်းဖြစ်ပါတယ်။ ဘယ်နိုင်ငံမှာမဆို ပြည့်တန်ဆာဆိုတာ အနည်းနှင့် အများတော့ရှိနေပါတယ်။ မြန်မာနိုင်ငံဟာလည်း ပြည့်တန်ဆာဆိုတာ ခေတ်အဆက်ဆက်က ရှိခဲ့ပြီး တော့ ယခုအချိန်ထိတော့ လျော့နည်းပပျောက်သွားတာ မရှိသေးပါဘူး။ လေးစားအပ်ပါသော ဒုတိယဥက္ကဋ္ဌကြီးရှင်။ ကျွန်မတို့နိုင်ငံရဲ့ ဆင်းရဲမွဲတေမှုပြဿနာနှင့် အလုပ်အကိုင်အခွင့်အလမ်းရှားပါးမှုကြောင့်လည်းကောင်း၊ အလုပ်အကိုင်အခွင့်အလမ်းတွေရရှိသော် လည်း လုံလောက်မှုမရှိတဲ့ အမျိုးသမီးများရရှိတဲ့လုပ်အားခတွေကြောင့်လည်းကောင်း တချို့ သော အမျိုးသမီးတွေဟာ ဒီဘဝကိုရောက်ရှိသွားရတာပါ။ ငွေကိုလွယ်လွယ်ရလိုမှု၊ အလုပ်အကိုင်မရှိလို့ လုပ်ရာကနေ နစ်မွန်းသွားပြီး မထူးဇာတ်ခင်းကြတဲ့သူတွေလည်း အများကြီးရှိပါတယ်။ ကောင်းရာကောင်းကြောင်းလုပ်ပြီး ဒီဘဝကနေ ရုန်းထွက်ချင်တဲ့သူတွေလည်း အများကြီးရှိပါတယ်။ ၁၉၄၉ ခုနှစ်၊ ဧပြီလ ၂၁ ရက်နေ့မှာ အတည်ပြုခဲ့တဲ့ ပြည့်တန်ဆာပပျောက်ရေးဥပဒေဆိုတာ တချို့နေရာတွေမှာ ဥပဒေကို လက်တစ်လုံးခြား ကျင့်သုံးနေတဲ့ တာဝန်ရှိသူတွေတချို့ကြောင့် ပြည့်တန်ဆာတွေအနေနဲ့ လည်း ပိုမိုနစ်နာခဲ့ရပါတယ်။ ဒီပြည့်တန်ဆာပပျောက်ရေးဥပဒေကို အလွဲသုံးသူတချို့ကိုလည်း ပြည့်တန်ဆာတွေရင်ဆိုင်နေရပါတယ်။ စီမံချက်ရှိလို့ မကျေနပ်ရင် ကွန်ဒုံးဆောင်ထားလို့ဖမ်း၊ အဖမ်းခံ ရမှာစိုးလို့ ကွန်ဒုံးမဆောင်၊ ဒါနဲ့ပဲ ��ျွန်မတို့မြန်မာနိုင်ငံမှာ HIV ရောဂါသည်တွေများပြားလာခဲ့ရပါ တယ်။ အင်းစိန်ထောင်မှာဆိုရင် HIV ရောဂါသည်တွေဟာ ၂ ရက်ကို ၁ ယောက်နှုန်းလောက် သေနေတာကို ကျွန်မမြင်ခဲ့ရပါတယ်။ အခြေအနေဆိုးလို့ သေဆုံးခါနီးကျမှ ထောင်ကနေတစ်ဆင့် ဆေးရုံကိုတင်ကြရတာပါ။ ဆေးရုံရောက်တော့လည်း သေဆုံးသွားရတာပါပဲ။ တချို့ထောင်ကိုရောက် လာပြီးလို့ စစ်ဆေးလို့ HIV ရောဂါပိုးရှိတယ်ဆိုတဲ့လူတွေကျတော့လည်း တွံတေးမှာရှိတဲ့ အမျိုးသမီးစောင့်ရှောက်ရေးစခန်းကို ပို့တာတွေ့ရပါတယ်။ ရောဂါသည်တိုင်းတော့လည်း ဒီနေရာကို မရောက်ရှိ ပါဘူး။ ဒါ့အပြင် ပြည့်တန်ဆာဥပဒေကို အဓိကကျွန်မဆိုလိုချင်တာကတော့ ပြည့်တန်ဆာဥပဒေကို ကျူးလွန်တာချင်းအတူတူ အမျိုးသားများဟာ ၎င်းပြစ်မှုမှာဖက်စပ်ပါဝင်သည်လည်းဖြစ်ပြီး ပုဒ်မ ၁၄ အရ တရားသူကြီးရှေ့မှာ စုံလင်စွာဖော်ပြနိုင်ရင် ဤဥပဒေအရ ပြစ်ဒဏ်မှကင်းလွတ်စေရမည်လို့ ဥပဒေမှာ ဖော်ပြထားချက်ဟာ ပြင်သင့်စရာဖြစ်တယ်လို့ ကျွန်မမြင်ပါတယ်။ လိင်အရောင်းအဝယ် လုပ်သူချင်းအတူတူ လိင်ကိုရောင်းစားသူအမျိုးသမီးကတော့ ပြစ်မှုမြောက်ပြီး လိင်ကိုဝယ်ယူသူ အမျိုးသားမှာတော့ ပြစ်မှုမမြောက်ခြင်းရှိတာကိုတွေ့ရှိရပါတယ်။ ဒါဟာပြင်သင့်စရာလို့ ကျွန်မ ထင်ပါတယ်။ ဒီအတွက် ကျွန်မတို့ ပြည့်တန်ဆာတွေကို ဘယ်လိုထိန်းသိမ်းမလဲဆိုတာ ကျွန်မတို့ စဉ်းစားရပါတော့မယ်။ ဒီအလုပ်လုပ်တဲ့သူတွေကို ကျန်းမာရေးအရစစဆေးပြီး လိင်နဲ့ပတ်သက်တဲ့ရောဂါတွေ ကူးစက်ပြန့်ပွားမှုမရှိအောင် ကျန်းမာရေးစောင့်ရှောက်မှုတွေကို တရားဝင်ပေးမလား။ ဒါမှမဟုတ်ရင် ကျွန်မတို့ ပြည့်တန်ဆာဆိုပေမယ့်လည်း နိုင်ငံသားတစ်ဦးဖြစ်လို့ နိုင်ငံသားတစ်ဦး ရပိုင်ခွင့်ရှိတဲ့ တရား ဥပဒေနှင့် အခွင့်အရေးတွေကို ရနိုင်အောင်လုပ်ပေးမလား။ ဒါဆိုရင် ကလေးသူငယ်အရွယ်လေးတွေ မုဒိမ်းကျင့်ခံရတာတွေ၊ မိကောင်းဖခင်အမျိုးသမီးလေးတွေအပေါ်မှာ ပစ်မှတ်ထားနိုင်တဲ့ အမျိုးသား တွေရဲ့ အန္တရာယ်ကနေ အတိုင်းအတာတစ်ခုအထိတော့ လျော့ပါးသွားမှာဖြစ်တယ်လို့မြင်ပါတယ်။ မုဒိမ်းမှုအန္တရာယ်ကိုလည်း အတိုင်းအတာတစ်ခုအထိ လျှော့နိုင်မယ်လို့ ကျွန်မအနေနဲ့ ယူဆပါတယ်။ ဒါ့ကြောင့် ကျွန်မအနေနဲ့ ဒီမေးခွန်းလေးတွေမေးချင်ပါတယ်။ ဒါကတော့ ပြည်ထောင်စုသမ္မတမြန်မာ နိုင်ငံတော် အစိုးရလက်ထက်မှာ ၁၉၄၉ ခုနှစ် ပြည့်တန်ဆာနှိပ်ကွပ်ရေးဥပဒေအရ တစ်နှစ်လျှင် အရေးယူခဲ့တဲ့မူခင်းအရေအတွက် ဘယ်လောက်ရှိပါသလဲ။ အဆိုပါ မူခင်းများဖြစ်ပွားရခြင်းမှာ နိုင်ငံရဲ့ ဆင်းရဲမွဲတေမှုပြဿနာနှင့် အလုပ်အကိုင်ရှားပါးမှု ပြဿနာတို့ကြောင့် ပြည့်တန်ဆာမူခင်းအများစု ဖြစ်လာပြီး ဖမ်းဆီးပြစ်ဒဏ်ပေးရုံနဲ့ ပြည့်တန်ဆာလုပ်ငန်း၊ ပြည့်တန်ဆာအရေအတွက်တွေ များပြားလာ ခြင်းကို ဟန့်တားနိုင်မှာလား။ ၁၉၄၉ ခုနှစ် ပြည့်တန်ဆာနှိပ်ကွပ်ရေးဥပဒေအရ အရေးယူခံရတဲ့ အမျိုး သမီးများဟာ အကျဉ်းထောင်အတွင်းမှာ HIV/AIDS ရောဂါပပျောက်ရေးအတွက်လည်းကောင်း၊ ဘဝသစ်ပြန်လည်ထူထောင်ရေးအတွက်လည်းကောင်း ကျန်းမာရေး၊ လူမှုရေးရှုထောင့်ကနေပြီးတော့ထောင်ကထွက်လာတဲ့အခါမှာ ဘယ်ကဲ့သို့ ကူညီထားပါသလဲ။ အကျဉ်းထောင်မှပြန်လည်လွတ် မြောက်တဲ့အခါမှာ မူလပြည့်တန်ဆာလုပ်ငန်းကို ပြန်လည်မရောက်ရှိနိုင်ရေးအတွက် နိုင်ငံတော်မှ မည်ကဲ့သို့ စီမံထားရှိပါသလဲ။ ၁၉၄၉ ခုနှစ် ပြည့်တန်ဆာနှိပ်ကွပ်ရေးအက်ဥပဒေဟာ ယနေ့ခေတ် ကာလနှင့် လိုက်လျောညီထွေမှုမရှိတော့တဲ့အတွက် ပြန်လည်ပြင်ဆင်ရေးဆွဲရန် အစီအစဉ်ရှိပါသလား ဆိုတဲ့ မေးခွန်းလေးများမေးချင်ပါတယ်ရှင်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ယခု နေပြည်တော် ဇမ္ဗူသီရိမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်စန္ဒာမင်းရဲ့ ကြယ်ပွင့်ပြ မေးခွန်းနဲ့စပ်လျဉ်းလို့ ကျွန်တော်မှ ဆက်လက်ဖြေကြားသွားမှာဖြစ်ပါတယ်။ ၁၉၄၉ ခုနှစ် ပြည့်တန်ဆာနှိပ်ကွပ်ရေးအက်ဥပဒေဟာ မြန်မာနိုင်ငံတစ်ဝန်းလုံးမှာ အာဏာသက်ရောက်ပြီး ယနေ့အထိ ကျင့်သုံးလျက်ရှိတဲ့ ဥပဒေဖြစ်ပါတယ်။ ပြည့်တန်ဆာအဖြစ် အသက်မွေးဝမ်းကျောင်းခြင်းကို မြန်မာ့ ယဉ်ကျေးမှုအရ လူမှုရေးနယ်ပယ်မှာလက်မခံတဲ့အတွက် ထိရောက်စွာအရေးယူနိုင်ဖို့ ၁၉၄၉ ခုနှစ်မှာ ပြည့်တန်ဆာပပျောက်ရေးအက်ဥပဒေကို ပြဋ္ဌာန်းခဲ့ပါတယ်။ ပြည့်တန်ဆာအဖြစ် အသက်မွေးခြင်းက စီးပွားရေး၊ လူမှုရေးအကြောင်းတရားများနှင့် ဆက်စပ်ပေါ်ပေါက်ရခြင်းဖြစ်တဲ့အတွက် ပြည့်တန်ဆာ ပပျောက်ရန် မျှော်လင့်လို့ မရနိုင်တဲ့ကိစ္စဖြစ်တဲ့အတွက်ကြောင့်မို့လို့ ၁၉၅၆ ခုနှစ် ပြည့်တန်ဆာ ပပျောက်ရေးပြင်ဆင်ချက်အက်ဥပဒေကို ပြဋ္ဌာန်းခဲ့ပြီး ဥပဒေရဲ့ အမည်ကို ၁၉၄၉ ခုနှစ် ပြည့်တန်ဆာ နှိပ်ကွပ်ရေးအက်ဥပဒေလို့ ပြင်ဆင်ခဲ့တာဖြစ်ပါတယ်။ မြန်မာနိုင်ငံရဲတပ်ဖွဲ့အနေနဲ့ ရာဇဝတ်ပြစ်မှုများ မဖြစ်ပွားစေဖို့အတွက် ကြိုတင်ကာကွယ်တဲ့အနေနဲ့ ပြည့်တန်ဆာလုပ်ငန်းများကို ဖမ်းဆီးအရေးယူခဲ့ ခြင်းဖြစ်ပါတယ်။ ပြည့်တန်ဆာဖမ်းဆီးမှု၊ အရေးယူမှုအရေအတွက်ဟာ ယခုအစိုးရလက်ထက် ၂၀၁၁ ခုနှစ်မှာ ၁၉၅၆ မှု၊ ၂၀၁၂ ခုနှစ်မှာ ၃၂၂၆ မှုနဲ့ ၂၀၁၃ ခုနှစ်၊ ဇန်နဝါရီလမှ မေလအထိ ၆၄၀ မှုကို အရေးယူခဲ့ပါတယ်။ ပြည့်တန်ဆာအမှုနှင့် ပြစ်ဒဏ်ကျခံရသူများဟာ အကျဉ်းထောင်မှာဖြစ်စေ၊ အမျိုးသမီးပြုပြင်ထိန်းသိမ်းသင်တန်းကျောင်းမှာဖြစ်စေ၊ ပြန်လည်ထူထောင်ရေးစခန်းများမှာဖြစ်စေ ကျခံရတဲ့ ပြစ်ဒဏ်ကာလအတွင်းမှာ စည်းကမ်းတကျဖြင့် နေထိုင်ကြရပါတယ်။ လူ့သဘာဝအရ လွတ်လပ်စွာနေထိုင်လိုတဲ့ဆန္ဒကို မခံစားရတဲ့အတွက် နောင်ကျဉ်စေပြီး နောင်ထပ်ပြစ်မှုကျူးလွန်ရန် မသင့်ကြောင်း အသိပညာရစေဖို့ ဖမ်းဆီးပြစ်ဒဏ်ပေးခြင်းအားဖြင့် ပြည့်တန်ဆာလုပ်ငန်းကို ထိုက်သင့် တဲ့ပမာဏတစ်ခုအထိ ဟန့်တားနိုင်မှာဖြစ်ပါတယ်။ ဆင်းရဲမွဲတေမှုနှင့် အလုပ်အကိုင်ရှားပါးမှုပြဿနာ တို့က ပြည့်တန်ဆာတိုးပွားစေတဲ့အကြောင်းများဖြစ်တယ်လို့ ဆိုနိုင်ပေမယ့်လည်း ကိုယ်ကျင့်တရားပေါ် မှာတန်ဖိုးထားမှု စံနှုန်းလျော့ပါးခြင်း၊ ပြောင်းလဲလာတဲ့ခေတ်အရ လူမှုဆက်ဆံရေးခြေအနေ လွတ်လပ် ကျယ်ပြန့်လာခြင်းစတဲ့အခြားအကြောင်းတရားများလည်း ရှိနေတာကိုတွေ့ရှိရမှာဖြစ်ပါတယ်။ အလုပ်အကိုင်အခွင့်အလမ်း ရွေးချယ်နိုင်တဲ့အခြေအနေမှာပင် ရိုးသားကြိုးစားစွာ လုပ်ကိုင် စားသောက်လိုစိတ်မရှိဘဲ လွယ်လွယ်နဲ့ငွေရတဲ့ ပြည့်တန်ဆာလုပ်ငန်းကို ရွေးချယ်ကြသူများလည်း ရှိကြောင်း လေ့လာတွေ့ရှိရပါတယ်။ သို့ဖြစ်ရာ ပြည့်တန်ဆာလုပ်ငန်းနှင့် ပြည့်တန်ဆာတို့ကို ဥပဒေ ပြဌာန်းပြီး အရေးယူအပြစ်ပေးခြင်းဖြင့် ပြည့်တန်ဆာလုပ်ငန်း ပပျောက်သွားမယ်လို့ မဆိုနိုင်ပေမယ့် လည်း အတိုင်းအတာတစ်ရပ်အထိတော့ ဟန့်တားမှုဖြစ်နိုင်ကြောင်း သုံးသပ်တွေ့ရှိရပါတယ်။ ပြည့်တန်ဆာနှိပ်ကွပ်ရေးအက်ဥပဒေအရ ပြစ်ဒဏ်ချမှတ်ခြင်းခံရတဲ့ အမျိုးသမီးများကို အကျဉ်းထောင် သို့ရောက်ရှိတဲ့အချိန်ကစပြီး သူတို့ကို အကျဉ်းထောင်လုပ်ထုံးလုပ်နည်းအရ မှတ်တမ်းတင် ဆောင်ရွက် ပြီး အကျဉ်းထောင်ဆရာဝန်နှင့် ကျန်းမာရေးစစ်ဆေးခြင်းကို ဆောင်ရွက်ပေးလျက်ရှိပါတယ်။ ကျန်းမာရေးဝန်ကြီးဌာန၊ ကျန်းမာရေးဦးစီးဌာန ခုခံကျကာလသားရောဂါတိုက်ဖျက်ရေးအဖွဲ့မှ ပြည့်တန်ဆာနှိပ်ကွပ်ရေးဥပဒေအရ အရေးယူခံရတဲ့အမျိုးသမီးငယ်များကို HIV, AIDS ရောဂါ ပပျောက်ရေးအတွက် ကျန်းမာရေးပညာပေးခြင်းနှင့် လက်ကမ်းစာစောင်များဖြန့်ဝေခြင်း၊ နှစ်သိမ့် ဆွေးနွေးပညာပေးခြင်းနှင့် သွေးစစ်ဆေးခြင်း၊ ကာလသားရောဂါနှင့် HIV, AIDS ရောဂါပိုးတွေ့ရှိသူ များကို ဆေးကုသပေးခြင်း၊ ပြုစုစောင့်ရှောက်ခြင်းစတဲ့လုပ်ငန်းတွေကို ပုံမှန်ဆောင်ရွက်ပေးလျက်ရှိ ပါတယ်။ အကျဉ်းထောင်မှလွတ်မြောက်တဲ့အခါ ပြည့်တန်ဆာလုပ်ငန်းပြန်လည်မလုပ်ကိုင်နိုင်စေရေး အတွက် ပြစ်ဒဏ်ကာလအတွင်း စာကြည့်တိုက်မှာရှိတဲ့ စာအုပ်များဖတ်စေခြင်း၊ အသိပညာပေးခြင်းနှင့် ဇာထိုး၊ ပန်းထိုးလုပ်ငန်းများ၊ စက်ချုပ်လုပ်ငန်းများ၊ မျက်တောင်တုလုပ်ငန်းများ၊ ဆံကေသာအလှပြင် သင်တန်း၊ မျက်နှာအလှပြင်သင်တန်း၊ ကွန်ပျူတာသင်တန်း၊ အကသင်တန်း၊ ဒီဇိုင်နာသင်တန်း၊ အသုံးလုံးသင်တန်းပေးခြင်း စတာတွေကို ဆောင်ရွက်ပေးလျက်ရှိပါတယ်။ လူမှုဝန်ထမ်းဦးစီးဌာနသို့ ရောက်ရှိလာတဲ့ ပြည့်တန်ဆာနှိပ်ကွပ်ရေးအက်ဥပဒေအရ အရေးယူခံထားရတဲ့ အသက် ၁၈ နှစ် အောက် အမျိုးသမီးများကို အသက်မွေးဝမ်းကျောင်းပညာများသင်ကြားပေးပြီး လူမှုအသိုင်းအဝန်း အတွင်း ပြန်လည်ဝင်ဆံ့နိုင်ရန် မိမိဘဝရပ်တည်နေထိုင်ရေး လေ့ကျင့်ပေးရန် ဆေးဝါးကုသမှုခံယူရန် စိတ်ဓာတ်ကြံ့ခိုင်မှုရှိစေရန်နှင့် သင်တန်းကာလအတွင်းမှာ ပျော်ရွှင်စွာနေထိုင်နိုင်ရန် အမျိုးသမီးများ ပြုစုစောင့်ရှောက်ရေးဌာန တွံတေးကို ၂၀၀၂ ခုနှစ်၊ အောက်တိုဘာလ ၅ ရက်နေ့မှာလည်းကောင်း၊ အမျိုးသမီးများပြုစုစောင့်ရှောက်ရေးဌာန မန္တလေးကို ၂၀၀၅ ခုနှစ်၊ ဖေဖော်ဝါရီလ ၅ ရက်နေ့မှာ လည်းကောင်း ဖွင့်လှစ်ခဲ့ပါတယ်။ အမျိုးသမီးများပြုစုစောင့်ရှောက်ရေးဌာနတွေမှာ လူမှုရေးနှစ်သိမ့် ဆွေးနွေးပညာပေးခြင်းကို သင်တန်းသူများအားတစ်ဦးချင်း အုပ်စုလိုက် ဆွေးနွေးပညာပေးခြင်း၊ လူမှု အသိုက်အဝန်းသို့ ပြန်လည်ဝင်ဆံ့နိုင်ရေးအတွက် စိတ်ပိုင်းဆိုင်ရာမြှင့်တင်ပေးခြင်း၊ တရားထိုင်၊ တရား နာစေခြင်းများကို ဆောင်ရွက်ပေးလျက်ရှိကြောင်း သိရှိရပါတယ်။ ပညာရေးအနေနဲ့ စာမတတ်သူများ ကို အခြေခံ အသုံးလုံးသင်ကြားပေးခြင်းနဲ့ ပြင်ပမှဘဝရပ်တည်နိုင်ဖို့ အသက်မွေးဝမ်းကျောင်းပညာ ရပ်များအဖြစ် စိုက်ပျိုးရေး၊ စက်ချုပ်၊ ဇာထိုးပန်းထိုး၊ ကြိုးကျစ်နှင့် တက်တင်းပညာရပ်တွေကို အသက် မွေးဝမ်းကျောင်းပြု နိုင်သည်အထိ သင်ကြားပေးလျက်ရှိကြောင်း သိရှိရပါတယ်။ မြန်မာနိုင်ငံမှာ ကျန်းမာရေးဦးစီးဌာနမှ လေ့လာသုတေသနပြုချက်များအရ ပြည့်တန်ဆာများ မှာ HIV, AIDS ရောဂါဖြစ်ပွားနှုန်းက ၂၀၀၀ ပြည့်နှစ်မှာ ၃၈ ရာခိုင်နှုန်းရှိရာမှ ၂၀၁၂ ခုနှစ် ၇.၁ ရာခိုင် နှုန်းအထိ ကျဆင်းလာကြောင်း တွေ့ရှိရပါတယ်။ ရောဂါပိုးကူးစက်မှုမရှိစေဖို့ ကာကွယ်ရေးအတွက် ဦးတည်အုပ်စုများမှာ ရာနှုန်းပြည့် ကွန်ဒုံးအသုံးပြု ရေးစီမံချက်လုပ်ငန်းများကို ၂၀၀၁ ခုနှစ်မှ စတင်ဆောင်ရွက်ခဲ့ရာ ၂၀၁၃ ခုနှစ်မှာ မြို့နယ်ပေါင်း ၈၆ မြို့နယ်မှာ အကောင်အထည်ဖော် ဆောင်ရွက် လျက်ရှိကြောင်းသိရှိရပါတယ်။ ပြည့်တန်ဆာနှိပ်ကွပ်ရေး အက်ဥပဒေ ပုဒ်မ ၆ မှာ မည်သူမဆိုမိန်းမ တစ်ဦးတစ်ယောက်ကို ပြည့်တန်ဆာဖြစ်စေရန်သော်လည်းကောင်း၊ ပြည့်တန်ဆာကိစ္စအလို့ငှာ ပြည့် တန်ဆာအိမ်တွင် သွားရောက်နေထိုင်စေရန်သော်လည်းကောင်း၊ သွေးဆောင်ခြင်း၊ အနိုင်အထက်ပြု ခြင်း ခံရဖွယ်ရှိသည်ကိုသိလျက်နဲ့ဖြစ်စေ ထိုမိန်းမကို ပြည့်တန်ဆာမဟုတ်သော လက်ရှိအိမ်တစ်ခုမှ ထွက်ခွာသွားရန်သွေးဆောင်လျှင် ၁ နှစ်အောက်မနည်း ၃ နှစ်ထက်မပိုသည့် ထောင်ဒဏ်စီရင်နိုင်စေ ရမည်လို့ ပြဋ္ဌာန်းထားပြီး ပုဒ်မ ၁၃ ပုဒ်မခွဲ (၆) မှာ ကာလသားရောဂါစွဲကပ်လျက်ရှိကြောင်း တွေ့ရှိရသောမိန်းမကို ခရိုင်ရာဇဝတ်တရားသူကြီး၏ သို့တည်းမဟုတ် နယ်ပိုင်ရာဇဝတ်တရားသူကြီး၏ သို့တည်းမဟုတ် အထူးအာဏာလွဲအပ်ခြင်းခံရသော ပထမတန်း ရာဇဝတ်တရားသူကြီး၏အမိန့်အရ သတ်မှတ်ထားသည့်ဌာနသို့ ပို့နိုင်ပြီး ထိုမိန်းမကို ရောဂါပျောက်ကင်းကြောင်း သက်သေခံရသည့် တိုင်အောင် ထိုဌာန၌ နေထိုင်ရမည်ဆိုပြီး ပြဋ္ဌာန်းထားကြောင်း တွေ့ရှိရပါတယ်။ သို့ဖြစ်ရာ ပြည့်တန် ဆာနှိပ်ကွပ်ရေး အက်ဥပဒေမှာ လွန်ခဲ့သော နှစ်ပေါင်း ၆၀ ကျော်က ပြဋ္ဌာန်းခဲ့တဲ့ဥပဒေဖြစ်ပေမယ့် လည်း ယနေ့ခေတ်ကာလမှာ လိုက်နာကျင့်သုံးနိုင်မှုရှိနေသေးကြောင်းတွေ့ရှိရတဲ့အတွက် ၁၉၄၉ ခုနှစ် ပြည့်တန်ဆာနှိပ်ကွပ်ရေး ဥပဒေအား ပြန်လည်ပြင်ဆင်ရေးဆွဲရန် အစီအစဉ်မရှိသေးပါကြောင်း ရှင်းလင်းဖြေကြားအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="vicespeaker">လွှတ်တော်ကိုယ်စားလှယ်တော်ကြီးများခင်ဗျား။ အစည်းအဝေးကို မိနစ် ၃၀ ခန့်ရပ်နားပါမယ်</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ပြန်လည်ထွက်ခွာပါပြီရှင်။</speech>
<speech type="mc">လွှတ်တော်ကိုယ်စားလှယ်များအားလုံး အစည်းအဝေးခန်းမ အတွင်းမှ ထွက်ခွာနိုင်ကြပါပြီရှင်</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</Q-A>
<Q-A>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီရှင်။</speech>
<speech type="mc">အားလုံးထိုင်နိုင်ကြပါပြီရှင်။</speech>
<title>အမျိုးသားညီလာခံ ကိုယ်စားလှယ်များအား နိုင်ငံတော်မှ ဂုဏ်ထူးဆောင်ဘွဲ့များ ချီးမြှင့်အပ်နှင်းရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ထန်းတပင်မဲဆန္ဒနယ်မှ ဦးသိန်းရီ မေးမြန်းဖို့ ဖြစ်ပါတယ်</speech>
<speech><mp id="378">ဦးသိန်းရီ(ထန်းတပင်မဲဆန္ဒနယ်)</mp>အားလုံးကို မင်္ဂလာပါလို့ နှုတ်ခွန်းဆက်သ ဂါရဝ ပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးသိန်းရီဖြစ်ပါတယ်။ ကျွန်တော့်အနေဖြင့် အမျိုးသားညီလာခံ ကိုယ်စားလှယ်များအား နိုင်ငံတော်မှ ဂုဏ်ထူးဆောင်ဘွဲ့များ ချီးမြှင့်ပေးရန်ကိစ္စနဲ့ ပတ်သက်၍ မေးခွန်းများ မေးမြန်းသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဒုတိယ ဥက္ကဋ္ဌကြီးခင်ဗျား။ နိုင်ငံတော်သည် ပြည်သူ့အကျိုးနှင့် နိုင်ငံတော်အကျိုးအား ရှေးရှု၍ ဖွဲ့စည်းပုံ အခြေခံဥပဒေပေါ်ပေါက်နိုင်ရေးအတွက် အမျိုးသားညီလာခံကို ခေါ်ယူကျင်းပခဲ့ပါသည်။ ၁၉၉၃ ခုနှစ်တွင် အမျိုးသားညီလာခံကို စတင်ခဲ့ပြီး ၁၉၉၅ ခုနှစ်တွင် ရပ်ဆိုင်းထားခဲ့ရပါသည်။ ၂၀၀၄ ခုနှစ်မှ ၂၀၀ရ ခုနှစ်အထိ အမျိုးသားညီလာခံအား ပြန်လည်ခေါ်ယူကျင်းပဆောင်ရွက်ခဲ့ခြင်းကြောင့် ဖွဲ့စည်းပုံ အခြေခံဥပဒေကြီး အောင်မြင်စွာ ပေါ်ပေါက်လာခဲ့ခြင်းဖြစ်ပါသည်။ လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ နိုင်ငံတော်ဖွဲ့စည်းပုံ အခြေခံဥပဒေပေါ်ပေါက်ခဲ့ခြင်းကြောင့် လွှတ်တော်၊ အစိုးရ၊ တရားစီရင်ရေးမဏ္ဍိုင်များ အပြန်အလှန် ထိန်းကျောင်းညှိနှိုင်းမှုများ ပွင့်လင်းမြင်သာမှုများ မြို့ပြနှင့် ကျေးလက်ကွာဟမှုစီမံချက်များဆောင်ရွက်နိုင်ခဲ့ခြင်းကြောင့် ဒီမိုကရေစီ၏ အရသာကို လက်တွေ့ခံစားနေရခြင်းပင် ဖြစ်၍ ပြည်သူ အားလုံးက ဝမ်းသာပီတိဖြစ်နေကြပါတယ်။ လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးခင်ဗျား။ အဆိုပါ နိုင်ငံတော်ဖွဲ့စည်းပုံ အခြေခံဥပဒေပေါ်ပေါက်ရေးအတွက် အမျိုးသားညီလာခံကိုယ်စားလှယ်များသည် အချိန်တွေ၊ ငွေတွေ၊ မိသားစုအရေးကို စွန့်လွှတ်ပြီး ကြိုးပမ်းဆောင်ရွက်လုပ်ကိုင်ခဲ့ကြရပါတယ်။ အသက်အရွယ်ကြီးရင့်သော အမျိုးသားညီလာခံ ကိုယ်စားလှယ်များမှာ ကွယ်လွန်အနိစ္စရောက်သွားကြရပါသည်။ အချို့မှာ ကြီးရင့်လျက်ရှိပြီး နိုင်ငံတော်အတွက် အသက်တစ်မျှ အရေးကြီးခဲ့သော ဖွဲ့စည်းပုံအခြေခံဥပဒေပေါ်ပေါက်လာအောင်ဆောင်ရွက်ခဲ့သော အမျိုးသားညီလာခံကိုယ်စားလှယ်များအား နိုင်ငံတော်မှ ဂုဏ်ထူးဆောင်ဘွဲ့များ ပေးအပ်လိမ့်မည်ဟု မျှော်လင့်ချက်ကြီးမားစွာဖြင့် ခံစားနေကြရပါတယ်။ နိုင်ငံတော်ဖွဲ့စည်းပုံအခြေခံ ဥပဒေပုဒ်မ ၂၀၅ အရ နိုင်ငံတော်သမ္မတသည် ဥပဒေနှင့်အညီ ဂုဏ်ထူးဆောင်ဘွဲ့များ ချီးမြှင့် အပ်နှင်းနိုင်သည်ဟု ဖော်ပြပါရှိပါသည်။ သို့ဖြစ်ပါ၍ အောက်ပါမေးခွန်းများအား မေးမြန်းရခြင်းဖြစ်ပါတယ်။ မေးခွန်း(၁) အမျိုးသားညီလာခံကိုယ်စားလှယ်များအား နိုင်ငံတော်မှ ဂုဏ်ထူးဆောင်ဘွဲ့များ ချီးမြှင့်အပ်နှင်းရန် အစီအစဉ် ရှိ/မရှိသိရှိလိုပါသည်။ မေးခွန်း(၂) ဂုဏ်ထူးဆောင်ဘွဲ့များ ချီးမြှင့်အပ်နှင်းမည်ဆိုပါက မည်သည့်အချိန်အပ်နှင်းဆောင်ရွက်သွားမည်နည်း။ အားလုံးကို ကျေးဇူး တင်ပါတယ်။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ယခု ရန်ကုန်တိုင်းဒေသကြီး၊ ထန်းတပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းရီရဲ့ ကြယ်ပွင့်ပြမေးခွန်းနဲ့စပ်လျဉ်းလို့ ကျွန်တော်ပြည်ထဲရေးဝန်ကြီးဌာန ဒုတိယဝန်ကြီး ရဲချုပ်ကျော်ကျော်ထွန်းက ဖြေကြားသွားမှာ ဖြစ်ပါတယ်။ နိုင်ငံတော်အနေနဲ့ ဂုဏ်ထူးဆောင်ဘွဲ့များ၊ ဂုဏ်ထူးဆောင်တံဆိပ်များ ချီးမြှင့်အပ်နှင်းရာမှာ နိုင်ငံတော်အေးချမ်းသာယာရေးနဲ့ဖွံ့ဖြိုးရေးကောင်စီ ရဲ့ ၂၀၀၉ ခုနှစ်၊ ဒီဇင်ဘာလ ၁ရ ရက်စွဲပါ အမိန့်ကြော်ငြာစာအမှတ်(၄၈/၂၀၀၉) ဖြင့် ထုတ်ပြန်ပြဋ္ဌာန်း ခဲ့တဲ့ ဂုဏ်ထူးဆောင်ဘွဲ့များ၊ ဂုဏ်ထူးဆောင်တံဆိပ်များဆိုင်ရာ ပြဌာန်းချက်နဲ့အညီ ပေးအပ်လျက်ရှိ ပါတယ်။ ဂုဏ်ထူးဆောင်ဘွဲ့များ၊ ဂုဏ်ထူးဆောင်တံဆိပ်များဆိုင်ရာ ပြဋ္ဌာန်းချက်အခန်း(၁၉) အပိုဒ် ၇၀ မှာ နိုင်ငံတော်သမ္မတသည် ဂုဏ်ထူးဆောင်ဘွဲ့၊ ဂုဏ်ထူးဆောင်တံဆိပ်တစ်ခုခုကို ချီးမြှင့်အပ်နှင်း သင့်ကြောင်း အဆင့်ဆင့်ထောက်ခံတင်ပြခြင်းမရှိစေကာမူ အထူးထိုက်သင့်သော ကိစ္စရပ်များ အတွက် ပုဂ္ဂိုလ်တစ်ဦးဦးအား ဂုဏ်ထူးဆောင်ဘွဲ့၊ ဂုဏ်ထူးဆောင်တံဆိပ်တစ်ခုခုကို ချီးမြှင့်အပ်နှင်း သင့်ကြောင်းတွေ့ရှိပါက သင့်လျော်သော ဂုဏ်ထူးဆောင်ဘွဲ့၊ ဂုဏ်ထူးဆောင်တံဆိပ်တစ်ခုခုကို ချီးမြှင့် အပ်နှင်းနိုင်သည်လို့ ပါရှိပါတယ်။ နိုင်ငံတော်ဖွဲ့စည်းပုံအခြေခံဥပဒေပုဒ်မ ၂၀၅ မှာ နိုင်ငံတော် သမ္မတသည် ဥပဒေနှင့်အညီ (က) ဂုဏ်ထူးဆောင်ဘွဲ့၊ ဂုဏ်ထူးဆောင်တံဆိပ်များ ချီးမြှင့်အပ်နှင်း ခြင်းပြု နိုင်သည်၊ (ခ) ချီးမြှင့်အပ်နှင်းထားသည့် ဂုဏ်ထူးဆောင်ဘွဲ့များ၊ ဂုဏ်ထူးဆောင်တံဆိပ်များကို ပြန်လည်ရုပ်သိမ်းခြင်းပြုနိုင်သည် ဆိုပြီးပြဋ္ဌာန်းထားပါတယ်။ နိုင်ငံတော်ဖွဲ့စည်းပုံအခြေခံဥပဒေ ခိုင်ခိုင်မာမာပေါ်ပေါက်လာရန်အတွက် ရေးဆွဲပေးခဲ့ကြတဲ့ အမျိုးသားညီလာခံကိုယ်စားလှယ်တော်များ ရဲ့ အမျိုးသားညီလာခံမှာ ၎င်းတို့ကိုယ်တိုင် ပါဝင်ခဲ့တဲ့ အခန်းကဏ္ဍအလိုက် ဦးစီးဦးဆောင်လုပ်ဆောင်ရတဲ့ လုပ်ငန်းတာဝန်များ၊ ဆောင်ရွက်မှုများနဲ့ စွမ်းဆောင်မှုများအပေါ်မူတည်ပြီး သီးခြား အစီအစဉ်တစ်ရပ်အနေဖြင့် ဂုဏ်ထူးဆောင်တံဆိပ်များ ချီးမြှင့်ခြင်း၊ တစ်လုံးတစ်ခဲတည်း ဂုဏ်ပြု ငွေများ ချီးမြှင့်ခြင်းတို့ကို သတ်မှတ်ပြဋ္ဌာန်းပြီး ဂုဏ်ပြုချီးမြှင့်နိုင်ပါသည်။ သို့သော်လည်း ယခုအချိန်မှာ အမျိုးသားညီလာခံကိုယ်စားလှယ်များကို နိုင်ငံတော်မှ ဂုဏ်ထူးဆောင်ဘွဲ့များ ချီးမြှင့်အပ်နှင်းရန် အစီအစဉ် မရှိသေးဟု သိရှိရပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>တရားမဝင် ငွေတိုးချေးစားသူများအား ထိရောက်စွာ အရေးယူနိုင်ရန် တည်ဆဲဥပဒေများကို ပြန်လည် သုံးသပ်ပြီး ပြန်လည်ပြင်ဆင်ရန် အစီအစဉ်ရှိ/မရှိနှင့် အစီအစဉ်ရှိပါက မည်သည့်အချိန်တွင် အကောင် အထည်ဖော်ဆောင်ရွက်မည်နှင့် စပ်လျဉ်းသည့်မေးခွန်း</title>
<speech type="vicespeaker">သင်္ဃန်းကျွန်းမဲဆန္ဒနယ်မှ ဦးသိန်းညွန့် မေးမြန်းဖို့ ဖြစ်ပါတယ်</speech>
<speech>ဦးသိန်းညွန့်(သင်္ဃန်းကျွန်းမဲဆန္ဒနယ်)။ လေးစားရသော ပြည်သူ့လွှတ်တော် ဒုတိယဥက္ကဋ္ဌကြီး နှင့် ပြည်သူ့ လွှတ်တော်ကိုယ်စားလှယ်များခင်ဗျား။ အခု ကျွန်တော် ဒီမေးခွန်းကို မမေးခင်မှာ အရင်ဆုံး ကျွန်တော်တင်ပြချင်တာက တရားမဝင်၊ မှတ်ပုံတင်မရှိဘဲနဲ့ စာချုပ်အလွတ်ယူပြီးတော့ ငွေချေးစားမှု များကြောင့် ဆင်းရဲတဲ့လူတွေ လိမ်လည်တရားစွဲခံနေရတယ်ဆိုတဲ့ကိစ္စကို ကျွန်တော်တို့ သာကေတ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမောင်မောင်စိုးက မေးမြန်းခဲ့ဖူးပါတယ်။ အဲဒီတုန်းက ဘဏ္ဍာရေးဝန်ကြီးဌာန ဒုတိယဝန်ကြီးဖြစ်တဲ့ ဦးဝင်းစိန်က ဒါနဲ့ပတ်သက်ပြီးတော့ တည်ဆဲဥပဒေများ အရ The Money Lenders Act (1945)၊ အသေးစားငွေချေးလုပ်ငန်းဥပဒေ အဲဒါ တွေနဲ့ အရေးယူမယ်လို့ လွှတ်တော်မှာ ဖြေကြားခဲ့ပါတယ်။ ဒါပေမယ့် ဒီလို ဖြေကြားခဲ့ပေမယ့် အခု ကျွန်တော့်ဆီရောက်နေတဲ့ စာများအရ အောက်ပါမေးခွန်းများကို ဒုတိယဥက္ကဋ္ဌကြီးမှတစ်ဆင့် ကျွန်တော်မေးမြန်းလိုပါတယ်။ (က) ရန်ကုန်တိုင်းဒေသကြီး၊ ရန်ကင်းမြို့နယ်၊ ဒေါပုံမြို့နယ်၊ ဒလမြို့နယ်၊ ရွှေပြည်သာမြို့နယ်၊ သင်္ဃန်းကျွန်းမြို့နယ်၊ သုံးခွမြို့နယ်အပါအဝင် မြို့နယ်များနှင့် မြန်မာနိုင်ငံမြို့နယ် တော်တော်များများ၌ အတိုးနှုန်းမြင့်မားစွာဖြင့် ငွေတိုးပေးစားသူများက အဆင်းရဲဆုံး ပြည်သူ များအပေါ် စာချုပ်အလွတ်ပေါ်တွင် လက်မှတ်ရေးထိုးခိုင်းခြင်း၊ ပေးဆပ်နေရသည့်အတိုးကို လက်ခံရရှိကြောင်း အထောက်အထားမပေးခြင်း၊ အကြောင်းအမျိုးမျိုးပြပြီး ပြစ်မှုကြောင်းစွဲဆို၍ထောင်ဒဏ်ကျခံစေခြင်း၊ တရားမကြောင်းစွဲ၍ အိမ်မြေများသိမ်းယူခြင်းနဲ့ပတ်သက်၍ ခွင့်ပြုချက် မှတ်ပုံတင်မရှိဘဲ ငွေတိုးချေးစားသူများအပေါ် တိုင်ကြားခြင်းနှင့်ပတ်သက်၍ ဘဏ္ဍာရေးနှင့်အခွန် ဝန်ကြီးဌာနက မည်ကဲ့သို့ အရေးယူမှုများ ရှိပါသနည်း။ (ခ) တရားမဝင်ငွေတိုးချေးစားသူများ အကူအညီပေးနေသော ရပ်ကွက်အုပ်ချုပ်ရေးမှူးတချို့နှင့် ငွေရှင်များဘက်မှ ဘက်လိုက်ဆောင်ရွက် ပေးနေသော တရားသူကြီးအချို့နှင့် ပတ်သက်၍ အရေးယူရန် အစီအစဉ် ရှိ/မရှိ။ (ဂ) အဆင်းရဲဆုံးငွေချေးငှားရင်းနှီးစားသူများနဲ့ပတ်သက်၍ ဘဝပျက်သည်အထိ တွန်းပို့နေသော လိုင်စင်မဲ့ ငွေတိုး ချေးစားသူများအား ထိရောက်စွာ အရေးယူနိုင်ရန် တည်ဆဲဥပဒေများကို ပြန်လည်သုံးသပ်ပြီး ပြင်ဆင်ရန် အစီစဉ် ရှိ/မရှိ။ (ဃ) အစီအစဉ် ရှိပါက မည်သည့်အချိန်တွင် အကောင်အထည်ဖော် ပေးမည်နည်းကို သိလိုကြောင်း မေးမြန်းအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါ သော ပြည်သူ့ လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ယခု ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ ကြယ်ပွင့်ပြမေးခွန်းအား ဆက်လက်ဖြေကြားသွားမှာ ဖြစ်ပါတယ်။ မြန်မာနိုင်ငံဟာ ဆင်းရဲနွမ်းပါးမှု လျှော့ချရေးလုပ်ငန်းစဉ် ၈ ရပ်ကို ချမှတ်ဆောင်ရွက်လျက်ရှိရာမှာ အသေးစားပုဂ္ဂလိက ငွေစုငွေချေး လုပ်ငန်းများ ဖွံ့ဖြိုးတိုးတက်ရေးလုပ်ငန်းဟာလည်း တစ်ခုအပါအဝင် ဖြစ်ပါတယ်။ အထူးသဖြင့် လက်လုပ်လက်စား အခြေခံလူတန်းစားများ ဘဝရပ်တည်မှုခိုင်မာရေးအတွက် နိုင်ငံတော်မှ အသေးစားငွေချေးဘဏ်ရုံးခွဲများ ဖွင့်လှစ်ပြီး အတိုးနှုန်းနည်းစွာဖြင့် ငွေချေးခဲ့ပါတယ်။ သို့သော် ထိုဘဏ်ရုံးခွဲများနဲ့ မိုင် ၂၀/၃၀ ခန့် ဝေးကွာတဲ့ တောရွာနေသူများမှာ သွားလာစရိတ်နဲ့ အတိုးနှုန်း သက်သာမှု ကွာခြားချက်နည်းပါးတဲ့အတွက် နီးစပ်ရာတရားမဝင်ငွေချေးသူများကို အားကိုးအားထား ပြုနေကြရပါတယ်။ ဒါကြောင့် ဆင်းရဲနွမ်းပါးသူများကို အထောက်အကူဖြစ်စေဖို့အတွက် ဆင်းရဲ နွမ်းပါးမှုလျှော့ချရေးအစီအစဉ်အရ သက်ဆိုင်ရာတိုင်းဒေသကြီး/ပြည်နယ်များအလိုက် ငွေချေးပေး ခြင်းနဲ့ အလုပ်အကိုင်အခွင့်အလမ်းများကို ဆောင်ရွက်ပေးလျက်ရှိပါတယ်။ ဒါ့အပြင် ဘဏ္ဍာရေးနှင့် အခွန်ဝန်ကြီးဌာနမှ ကိုင်တွယ်ကျင့်သုံးလျက်ရှိတဲ့ အသေးစားငွေရေးကြေးရေးလုပ်ငန်းဥပဒေအဖြစ် လည်းကောင်း၊ နေပြည်တော်၊ ရန်ကုန်နှင့် မန္တလေးမြို့တော်စည်ပင်သာယာရေးကော်မတီများနှင့် တိုင်းဒေသကြီး/ပြည်နယ်စည်ပင်သာယာရေးအဖွဲ့များမှ ဖွင့်လှစ်ခွင့်ပြုတဲ့ အမိန့်အရ အပေါင်ဆိုင် များဖြင့်လည်းကောင်း အခြေခံလူတန်းစားများရဲ့ လူမှုစီးပွားဘဝဖွံ့ ဖြိုးတိုးတက်စေရေးအတွက် ဆောင်ရွက်ပေးလျက်ရှိပါတယ်။ အသေးစားငွေရေးကြေးရေးလုပ်ငန်းဥပဒေ ပုဒ်မ ၂ ပုဒ်မခွဲ(က)အရ အသေးစားငွေရေး ကြေးရေးလုပ်ငန်းရပ်ဆိုတဲ့စကားရပ်ရဲ့ အဓိပ္ပာယ်ဖော်ပြချက်မှာ အသေးစားချေးငွေထုတ်ပေးခြင်း လုပ်ငန်းပါဝင်ပါတယ်။ အဲဒီဥပဒေပုဒ်မ ၅၄ မှာ လုပ်ပိုင်ခွင့်လိုင်စင်မရှိဘဲ အသေးစားငွေရေးကြေးရေး အဖွဲ့အစည်းရဲ့ လုပ်ငန်း လုပ်ကိုင်ခွင့်မရှိကြောင်း တားမြစ်ထားတဲ့အတွက် အဲဒီတားမြစ်ချက်ကို လိုက်နာရန် ပျက်ကွက်လို့ရှိရင် ပုဒ်မ ၅ရ အရ အရေးယူနိုင်မှာ ဖြစ်ပါတယ်။ အသေးစားငွေရေး ကြေးရေးလုပ်ငန်းဥပဒေပုဒ်မ ၁၃ အရ ငွေချေးတဲ့လုပ်ငန်းနဲ့စပ်လျဉ်း၍ အသေးစားငွေရေးကြေးရေး လုပ်ငန်းလုပ်ကိုင်လိုတဲ့အဖွဲ့အစည်းက မြန်မာနိုင်ငံကုမ္ပဏီများ အက်ဥပဒေ၊ သမဝါယမအသင်းဥပဒေ၊ အသင်းအဖွဲ့များ ဖွဲ့စည်းခြင်းဆိုင်ရာဥပဒေနဲ့ တည်ဆဲဥပဒေတစ်ရပ်ရပ်အရ ဖွဲ့စည်းတည်ထောင်ထား တဲ့ အဖွဲ့အစည်းဖြစ်ရမှာ ဖြစ်ပါတယ်။ အသေးစားငွေရေးကြေးရေးလုပ်ငန်းဥပဒေပုဒ်မ ၂၉ အရ ခွင့်ပြု ထားတဲ့ အသေးစားချေးငွေထုတ်ပေးခြင်း၊ အပ်ငွေလက်ခံခြင်း၊ ငွေလွှဲပြောင်းပို့ပေးခြင်း၊ အာမခံ လုပ်ငန်းလုပ်ကိုင်ခြင်း၊ ပြည်တွင်းပြည်ပမှ ငွေချေးယူခြင်း၊ အခြားငွေရေးကြေးရေးလုပ်ငန်းများဆောင်ရွက်ခြင်းဆိုတဲ့လုပ်ငန်းရပ် ၆ မျိုးကို လုပ်ကိုင်ခွင့်လိုင်စင်မရှိဘဲ လုပ်ကိုင်ပါက အသေးစား ငွေရေးကြေးရေးလုပ်ငန်းကြီးကြပ်မှုကော်မတီရဲ့ ခွင့်ပြုချက်နဲ့ ဥပဒေပုဒ်မ ၅၆၊ ၅ရ နဲ့ ၅၈ တို့အရ အရေးယူနိုင်မှာ ဖြစ်ပါတယ်။ လုပ်ငန်းလိုင်စင်သို့ မဟုတ် ခွင်ပြုချက်မရှိဘဲ ငွေတိုးချေးစားခြင်း လုပ်ငန်းလုပ်ကိုင်သူများကို နစ်နာသူများ သို့မဟုတ် သိရှိသူမည်သူမဆို တိုင်ကြားပါက မြန်မာနိုင်ငံ ရဲတပ်ဖွဲ့မှ အရေးယူဆောင်ရွက်သွားနိုင်မှာဖြစ်ပါတယ်။ ရန်ကုန်တိုင်းဒေသကြီး အထွေထွေ အုပ်ချုပ်ရေးဦးစီးဌာနကို စိစစ်မေးမြန်းချက်အရ မြို့နယ်အထွေထွေအုပ်ချုပ်ရေးဦးစီးဌာနများမှ အပတ်စဉ်ပြုလုပ်တဲ့ အစည်းအဝေးများမှာ ရပ်ကွက်/ကျေးရွာအုပ်ချုပ်ရေးမှူးများကို ငွေပေးငွေယူ၊ တရားမဝင်ငွေချေး ငှားမှုများနှင့်ပတ်သက်လို့ ညှိနှိုင်းဖြေရှင်းမှုများမပြု ရန် ညွှန်ကြားထားကြောင်း သိရှိရပါတယ်။ ရန်ကုန်တိုင်းဒေသကြီးအတွင်းက ရန်ကင်း၊ ဒေါပုံ၊ ဒလ၊ ရွှေပြည်သာ၊ သင်္ဃန်းကျွန်းနဲ့ သုံးခွ မြို့နယ်များမှာရှိတဲ့ ရပ်ကွက်/ကျေးရွာအုပ်စု အုပ်ချုပ်ရေးမှူးများအပြင် ကျန် တိုင်းဒေသကြီး/ပြည်နယ် များမှာရှိတဲ့ ရပ်ကွက်/ကျေးရွာအုပ်စု အုပ်ချုပ်ရေးမှူးများနဲ့ ပတ်သက်လို့ တရားမဝင် ငွေချေးငှားတဲ့ ကိစ္စများမှာ ဘက်လိုက်ဆောင်ရွက်မှု၊ ဥပဒေနှင့်မညီတဲ့လုပ်ဆောင်မှု၊ တရားမဝင်ငွေတိုးချေးစား နေသူများကို ကူညီနေမှုများနှင့် စပ်လျဉ်း၍ တိုင်စာများမရှိပါကြောင်း စိစစ်တွေ့ရှိရပါတယ်။ အဆိုပါ ကိစ္စရပ်များနဲ့ စပ်လျဉ်းလို့ သက်သေအထောက်အထားခိုင်လုံစွာ တင်ပြတိုင်ကြားပါက တိုင်ကြား ခံရသူ ရပ်ကွက်/ကျေးရွာအုပ်စု အုပ်ချုပ်ရေးမှူးများကို ၂၀၁၂ ခုနှစ် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဆိုင်ရာနည်းဥပဒေ ၃၂ နဲ့အညီ နုတ်ထွက်ခွင့်ပြုခြင်း၊ တာဝန်မှ ယာယီ ရပ်ဆိုင်ခြင်း သို့မဟုတ် ရပ်စဲခြင်းများကို ဆောင်ရွက်သွားမှာ ဖြစ်ပါတယ်။ အလားတူ ပြည်ထောင်စု တရားလွှတ်တော်ချုပ်အနေဖြင့်လည်း တရားမဝင်ငွေတိုးချေးစားသူများနဲ့ ပတ်သက်တဲ့ အမှုများ သာမက မည်သည့်အမှုမှာမဆို ဘက်လိုက်ဆောင်ရွက်တဲ့တရားသူကြီးများကို အရေးယူလျက် ရှိပါတယ်။ တရားသူကြီးတစ်ဦးမှ ဘက်လိုက်ဆောင်ရွက်ကြောင်း တိုင်ကြားစာ ရရှိပါက စုံစမ်းစစ်ဆေး မှုပြုလုပ်ပြီး ထင်ရှားပေါ်ပေါက်ပါက ထိရောက်စွာ အရေးယူလျက်ရှိကြောင်း သိရှိရပါတယ်။ ဒါ့အပြင် နိုင်ငံပိုင်သတင်းစာများမှာ လာဘ်ပေးလာဘ်ယူကင်းရှင်းရေးဆိုင်ရာ ပြည်ထဲရေး ဝန်ကြီးဌာနရဲ့ သတင်းထုတ်ပြန်ချက်ဖြင့် လာဘ်ပေးလာဘ်ယူမှုများကို ကင်းရှင်းအောင် ဆောင်ရွက် ရာတွင် ပြည်သူများ၏ အကူအညီကို ရယူဆောင်ရွက်သွားရန် အထူးလိုအပ်ပါကြောင်း၊ နိုင်ငံတော် အနေဖြင့် တည်ဆဲဖြစ်တဲ့ ၁၉၄၈ ခုနှစ် အဂတိလိုက်စားမှုတားမြစ်ရေးအက်ဥပဒေကို ခေတ်ကာလနဲ့ လိုက်လျောညီထွေရှိပြီး နိုင်ငံတကာစံနှုန်းများနဲ့ကိုက်ညီတဲ့ အဂတိလိုက်စားမှုတိုက်ဖျက်ရေး ဥပဒေ အဖြစ် လက်ရှိလွှတ်တော်မှာ အသစ်ပြင်ဆင်ရေးဆွဲလျက်ရှိကြောင်း လာဘ်ပေးလာဘ်ယူမှုများအား ထိရောက်စွာ အရေးယူဆောင်ရွက်သွားနိုင်ရန် ပြည်သူများအနေနဲ့ အထောက်အထား၊ အချက်အလက် ပြည့်စုံစွာဖြင့် တိကျမှန်ကန်စွာ ဆက်သွယ်တိုင်ကြားနိုင်ပါကြောင်း အသိပေးကြေညာပါကြောင်းဖြင့် ဆက်သွယ်တိုင်ကြားနိုင်တဲ့ ဌာနလိပ်စာနဲ့ တယ်လီဖုန်းနံပါတ်များကို ဖော်ပြထားရှိပြီး ဖြစ်ပါတယ်။ သို့ဖြစ်ရာ နစ်နာသူများနဲ့ သိရှိသူမည်သူမဆို တရားဝင်ခွင့်ပြုချက်မရှိဘဲ ငွေတိုးချေးစားသူများကို ဖော်ထုတ်တိုင်ကြားလာပါက အသေးစားငွေရေးကြေးရေးလုပ်ငန်း ဥပဒေအရ အရေးယူနိုင်သဖြင့် အဆိုပါဥပဒေဖြင့် ပြည်သူလူထုအား ကာကွယ်ပေးထားပြီးဖြစ်ပါတယ်။ သို့ပေမယ့်လည်း တိုးတက်ပြောင်းလဲနေတဲ့ ခေတ်နဲ့လိုက်လျောညီထွေမှုရှိစေဖို့ လိုင်စင်မဲ့ငွေတိုးချေးစားသူများကို အရေးယူနိုင်တဲ့ တည်ဆဲဖြစ်တဲ့ The Money Lenders Act 1945နဲ့ အသေးစား ငွေရေးကြေးရေး လုပ်ငန်းဥပဒေများကို ကျယ်ပြန့်စွာ သုံးသပ်ပြီးနောက် ပြင်ဆင်သင့်ကြောင်း တွေ့ရှိပါက ယင်းဥပဒေ များကို စီမံခန့်ခွဲတဲ့ သက်ဆိုင်ရာဌာန၊ အဖွဲ့အစည်းက ဖွဲ့စည်းပုံအခြေခံဥပဒေပုဒ်မ ၁၀၀ ပုဒ်မခွဲ (က)နဲ့အညီ ပြင်ဆင်ရေးဆွဲနိုင်ရန် ဆောင်ရွက်နိုင်ပါကြောင်း ရှင်းလင်းဖြေကြားအပ်ပါတယ်။ (ဩဘာသံများ)</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>ပြည်သူ့လွှတ်တော် ဒုတိယဥက္ကဋ္ဌခင်ဗျား။ ၂၀၁၃ ခုနှစ် ပြည်သူ့ လွှတ်တော်ဆိုင်ရာ နည်းဥပဒေများ အပိုဒ်ခွဲ ၁၄၄ (ဃ)အရ ရှင်းလင်းရန်အလို့ငှာ တစ်ဆက်တစ်စပ်တည်း မေးမြန်းခွင့်ပြုပါလို့ တင်ပြအပ်ပါတယ်။ ကျွန်တော်မေးမြန်းလိုတဲ့မေးခွန်း ကတော့ အသေးစားချေးငွေလုပ်ငန်းဥပဒေအရ အခုအချိန်ထိ အရေးယူမှုဘယ်လောက်ရှိပါသလဲ။ နောက်တစ်ချက်က ဒုတိယဝန်ကြီးဖြေကြားသွားတဲ့ ဘယ်လိုတိုင်ကြားလာလျှင် မြန်မာနိုင်ငံရဲတပ်ဖွဲ့က အရေးယူပေးမည်ဆိုတဲ့အချက်ကို ကျယ်ကျယ်ပြန့်ပြန့်သတင်းထုတ်ပြန်ပေးနိုင်ပါသလား။ အခု ဒုတိယ ဝန်ကြီးဖြေဆိုတဲ့အထဲမှာ တောရွာများ၌သာ ဘဏ်ခွဲတွေမရှိလို့ ငွေချေးတယ်ဆိုတာနှင့်ပတ်သက်ရင် ဒီနေ့ထုတ်တဲ့ ရန်ကုန်တိုင်းသတင်းစာမှာ မရမ်းကုန်းမြို့နယ်က ပြည်သူ့အသံများဆိုတဲ့ သတင်းအချက် အလက်မှာ မတ်တိုးဆိုတဲ့ စကားအခုကြားလာရပါတယ်။ မတ်တိုးဆိုတာ အတိုးပေါ်အတိုးဆင့်တဲ့ အတိုး ယူမှုပေါ့။ တစ်နေ့ကို တစ်သောင်းယူရင် ကျပ်ငါးရာ ၂၄ ရက်အတွင်းပေးသွင်းရမည်။ အဲ့ဒီအပြင် အတိုးကြီးသက်သက်ပေးသွင်းရုံမကပဲ အချိန်ကျရင် ငွေတစ်သောင်းပြန်ဆပ်ရတဲ့အတွက် ဆင်းရဲမွဲတေ မှု အောက်ခြေလူထုဟာ အင်မတန်ဒုက္ခရောက်နေတယ်ဆိုတာကို ဒီနေ့ ရန်ကုန်တိုင်းသတင်းစာမှာ ရေးသားဖော်ပြထားတာကို ပြည်ထဲရေးဒုတိယဝန်ကြီးအနေနဲ့ သိရှိပါသလား။ တတိယအချက်ကတော့ ရန်ကုန်တိုင်းမှာ တိုင်ကြားမှုမရှိဘူးဆိုတဲ့ အချက်နှင့်ပတ်သက်ရင်တော့ ကျွန်တော့်ဆီမှာရောက်နေတဲ့ တိုင်စာများကို ဒီလွှတ်တော်အစည်းအဝေးပြီးပြီးချင်း ပြည်ထဲရေးဝန်ကြီးဌာနကို ပေးပို့သွားမည်ဖြစ် ကြောင်း ပြောကြားရင်း ဒီမေးခွန်းကိုမေးမြန်းရခြင်းဖြစ်ပါတယ်။ (ဩဘာသံများ)</speech>
<speech><agency id="89">ရဲချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>အသေးစားချေးငွေ လုပ်ငန်းနှင့်ပတ်သက်ပြီးတော့ ယခုအချိန်ထိ မည်မျှအရေးယူမှုရှိပါသလဲဆိုတဲ့ မေးခွန်းနှင့်ပတ်သက် လို့တော့ ဒါအသေးစိတ်ပြန်လည်စိစစ်ပြီးမှ ဖြေကြားနိုင်မှာဖြစ်ပါတယ်။ ကျယ်ကျယ်ပြန့်ပြန့်အရေးယူ မှုနှင့်ပတ်သက်ပြီးတော့ သတင်းထုတ်ပြန်ပေးနိုင်မလားဆိုတဲ့ ကိစ္စနှင့်ပတ်သက်ပြီးတော့ သတင်း ထုတ်ပြန်မှုအတွက်ကို ဆက်လက်ဆောင်ရွက်ပေးသွားပါမယ်။ နောက်ရန်ကုန်တိုင်းသတင်းဖော်ပြမှု နှင့်ပတ်သက်ပြီးတော့ ရန်ကုန်တိုင်းအစိုးရအဖွဲ့ကို မေးမြန်းပြီးတော့ ပြန်လည်စိစစ်သွားပါမယ်။ အပေါင်ခံခြင်းနှင့် ငွေချေးငှားခြင်းတို့ဟာ ပြည်သူတွေကြားမှာ အခါအားလျော်စွာရှိနေကြတဲ့အခါမှာ တစ်ဖက်နှင့်တစ်ဖက်ငွေကြေးနှင့်စပ်လျဉ်းပြီးတော့မှ အငြင်းအခုံဖြစ်ကြတဲ့အခါမှာ ပြစ်မှုကြောင်းအရ ပဲဖြစ်စေ၊ တရားမကြောင်းအရပဲဖြစ်စေ တရားစွဲဆိုခြင်း၊ အမှုတိုင်တန်းခြင်းများလာတာ ဖြစ်ပါတယ်။ တရားလိုဘက်က လိမ်လည်ရယူခြင်း၊ ယုံကြည်မှုအပ်နှံဖောက်ဖျက်ခြင်းနှင့်အကျုံးဝင်အောင် ဖော်ပြ စွပ်စွဲသလိုပဲ တရားခံဘက်ကလည်း အတိုးနှင့်ငွေချေးယူကြောင်း ဖော်ပြစွပ်စွဲကြတာတွေရှိပါတယ်။ အဲ့ဒီတော့ ဒီကိစ္စတွေနှင့်ပတ်သက်ပြီးမှတော့ ရန်ကုန်တိုင်းအစိုးရကို မေးမြန်းပြီးတော့မှ ပြန်လည် ဖြေကြားပေးမှာဖြစ်ပါတယ်။ ရန်ကုန်တိုင်းရဲ့ တိုင်စာတွေ ရရှိလို့ရှိရင်တော့ အခုဒီအစည်းအဝေးပြီးသွား တဲ့ အချိန်မှာ ကျွန်တော်ကို တရားဝင်တစ်ပါတည်း ပေးအပ်လိုက်လို့ရှိရင်တော့ ဆက်လက်ပြီးတော့ စုံစမ်း အရေးယူဆောင်ရွက်ပေးသွားမယ်ဆိုတာ ဒီနေရာမှာ ဖြေကြားတင်ပြအပ်ပါတယ်။ (ဩဘာသံများ)</speech>
</Q-A>
<Q-A>
<title>ကဝမြို့နယ် ကျားတက်၊ ကမာကလဲ ကျေးရွာများအား မီးလင်းရေးဆောင်ရွက်ပေးမည်ဆိုပါက မည်သည့် အချိန်တွင် ဆောင်ရွက်ပေးမည်ကို သိရှိလိုကြောင်းနှင့်စပ်လျဉ်းသည့်မေးခွန်း</title>
<speech type="vicespeaker">ကဝမဲဆန္ဒနယ်မှ ဦးဝင်းစိန် မေးမြန်းဖို့ဖြစ်ပါတယ်။</speech>
<speech><mp id="259">ဦးဝင်းစိန်(ကဝမဲဆန္ဒနယ်)</mp>ပြည်သူ့လွှတ်တော် ဒုတိယဥက္ကဋ္ဌနှင့် လွှတ်တော် ကိုယ်စားလှယ်များ ကျန်းမာ၊ ချမ်းသာပါစေလို့ ဦးစွာဆုတောင်းပါတယ်။ ကျွန်တော်ကတော့ ပဲခူး တိုင်းဒေသကြီး၊ ကဝမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းစိန်ဖြစ်ပါတယ်။ ကျွန်တော် မေးမယ့်မေးခွန်းကတော့ ပဲခူးတိုင်းဒေသကြီး၊ ကဝမြို့နယ် ကျားတက်၊ ကမာကလဲ ကျေးရွာများဟာ ပဲခူးမြစ်အရှေ့ဘက်ကမ်းမှာရှိတဲ့ ကျေးရွာများဖြစ်ပါတယ်။ ပဲခူးမြစ်အနောက်ဘက်ကမ်းရှိကျောက်တန်းကျေးရွာသည် လျှပ်စစ်မီးရရှိသည်မှာ အနှစ် ၂၀ ကျော်ခန့်ရှိပြီဖြစ်ပါတယ်။ ကျောက်တန်းကျေးရွာမှ ပဲခူးမြစ်အရှေ့ဘက်ကမ်း ကမာကလဲကျေးရွာသို့ ဆွစ်ဇာလန်နိုင်ငံ၏အကူအညီဖြင့် ပဲခူးမြစ်ကူး လူကူးတံတား တစ်စင်းကို ၂၀၁၀ ခုနှစ်တွင် တည်ဆောက်အသုံးပြုလျက်ရှိပါတယ်။ ၎င်းတံတား တည်ဆောက်ရာမှာ ချဉ်းကပ်တိုင်များကို ကျေးရွာများအစီအစဉ်ဖြင့်တည်ဆောက်ခဲ့ကြရပါတယ်။ တံတားမဆောက်ခင်နှစ်တွင် ကမာကလဲနှင့် ကျားတက်ရွာတို့သည် လျှပ်စစ်မီးလင်းရန် ထရန်စဖော်မာ နှင့် ဓာတ်တိုင်များ ကိုယ့်အားကိုယ်ကိုးတည်ဆောက်ခဲ့ပြီးဖြစ်ပါတယ်။ သို့သော် ကြိုးတံတားချဉ်းကပ် တိုင်များ တည်ဆောက်ရသဖြင့် စုဆောင်းထားတဲ့ငွေများ အသုံးပြုလိုက်ရပါသဖြင့် မီးကြိုးတန်ဖိုး ကျခံ နိုင်ခြင်းမရှိ၍ မီးမလင်းခြင်းဖြစ်ပါတယ်။ သို့ပါ၍ ၎င်းရွာ ၂ ရွာအား မီးကြိုးဆက်သွယ်မီးလင်းအောင်ဆောင်ရွက်ပေးရန် ကဝမြို့နယ်၊ ကမာကလဲကျေးရွာနှင့် ကျားတက်ကျေးရွာများမှ လူထုများမှ တင်ပြ လာခြင်းဖြစ်ပါတယ်။ ဒါ့ကြောင့်မို့လို့ ၎င်းကျေးရွာ ၂ ရွာကို ထရန်စဖော်မာနှင့် ဓာတ်တိုင်များတည် ဆောက်ပြီး မီးလင်းရေးအတွက် ဆောင်ရွက်ပေးပါရန် တင်ပြအပ်ပါတယ်။ ဆောင်ရွက်ပေးမယ် ဆိုလို့ ရှိရင်လည်း ဘယ်အချိန်မှာ ဆောင်ရွက်ပေးမယ်ဆိုတာကို သိရှိလို၍ မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များ၊ အထူးဖိတ်ကြားထား သောဧည့်သည်များအားလုံး မင်္ဂလာအပေါင်းနှင့် ပြည့်စုံကြပါစေရန် ဆုမွန်ကောင်းတောင်းနှုတ်ခွန်း ဆက်သအပ်ပါတယ်ခင်ဗျား။ ကျွန်တော်ကတော့ လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးအောင်သန်းဦး ဖြစ်ပါတယ်။ ကျွန်တော့်အနေနဲ့ ပဲခူးတိုင်းဒေသကြီး၊ ကဝမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းစိန်၏မေးခွန်းအား ပြန်လည်ဖြေကြားတင်ပြမှာဖြစ်ပါတယ်။ ပဲခူး တိုင်းဒေသကြီး၊ ကဝမြို့နယ်မှာရှိ ကျားတက်၊ ကမာကလဲကျေးရွာ ဓာတ်အားရရှိရေးအတွက် ကဝမြို့မှာ ရှိသော ၃၃/၁၁ ကေဗွီ ၃ အမ်ဗွီအေဓာတ်အားခွဲရုံမှ ၁၁ ကေဗွီလိုင်းများ တည်ဆောက်ခြင်းနှင့် ၁၁/၀.၄ ကေဗွီ ဓာတ်အားခွဲရုံငယ် တည်ဆောက်ခြင်းများကို ဆောင်ရွက်ရမှာဖြစ်ပါတယ်။ အဆိုပါ ကျားတက်၊ ကမာကလဲ ကျေးရွာများအနေဖြင့် ဝန်ကြီးဌာနသို့ တင်ပြလျှောက်ထားခြင်း မရှိသေးကြောင်းလည်းသိရပါတယ်။ လျှပ်စစ်စွမ်းအားဝန်ကြီးဌာနအနေဖြင့် နိုင်ငံတစ်ဝှမ်းလုံးမှာ တိုးတက်သုံးစွဲ လာတဲ့ ဓာတ်အားသုံးစွဲမှုပမာဏနှင့်အညီ ဓာတ်အားပေးနိုင်ရေးကို မဟာဓာတ်အားလိုင်းကြီးများ တည်ဆောက်ခြင်း၊ ပင်မဓာတ်အားခွဲရုံများ၊ ဓာတ်အားပေးစက်ရုံကြီးများ အသစ်တည်ဆောက်ခြင်းနှင့် လက်ရှိဓာတ်အားပေးစက်ရုံများ၊ ဓာတ်အားလိုင်းများ၊ ဓာတ်အားခွဲရုံများ အဆင့်မြှင့်တင်ခြင်း လုပ်ငန်း များကိုပါ ဦးစားပေးပြီး နှစ်စဉ်ရရှိတဲ့ရန်ပုံငွေနဲ့မျှဝေအသုံးပြုနေရပါသဖြင့် ကျေးရွာများ ဓာတ်အားရရှိ ရေးအတွက် နိုင်ငံတော်အနေဖြင့် အချိန်တိုအတွင်း တစ်ပြိုင်နက်တည်းဆောင်ရွက်ပေးရန် အခက်အခဲ ရှိပါသဖြင့် ဆောလျင်စွာဓာတ်အားအသုံးပြုလိုပါက ကိုယ့်အားကိုယ်ကိုးကျေးရွာ မီးလင်းရေးကော်မတီ ဖွဲ့စည်း၍ သက်ဆိုင်ရာမြို့နယ်လျှပ်စစ်အင်ဂျင်နီယာရုံးနှင့် ဆက်သွယ်ဆောင်ရွက်နိုင်ပါတယ်။ မူဘောင်နှင့် ညီညွတ်ပါက ခွင့်ပြု ပေးမည်ဖြစ်ပြီး လိုအပ်သည့်နည်းပညာများကိုလည်း ကူညီပေးသွား မည်ဖြစ်ပါကြောင်း ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech><mp id="259">ဦးဝင်းစိန်(ကဝမဲဆန္ဒနယ်)</mp>ဒုတိယဥက္ကဋ္ဌကြီးမှတစ်ဆင့် မေးလိုပါတယ်။ မေးလို တာက တော့ဒီရွာ ၂ ရွာကို ကျွန်တော်ကိုယ်တိုင်ရောက်ပါတယ်။ ရောက်တဲ့အချိန်မှာ အဲ့ဒီရွာတွေက ထရန်စ ဖော်မာလည်း တတ်ထားပြီးပါပြီ။ ဓာတ်တိုင်လည်းစိုက်ထားပြီးပြီ။ အဲ့ဒီတော့ မီးကကျောက်တန်းနဲ့ဆို လျှင် ဟိုဘက်ကမ်းနဲ့ဒီဘက်ကမ်း ပေ ၂၀၀ ကျော်လောက်ပဲရှိပါတယ်။ ကျောက်တန်းရွာက မီးလင်း နေပါတယ်။ အဲ့ဒီကျောက်တန်းကနေတစ်ဆင့်သွယ်လို့ရပါတယ်။ သွယ်လို့ရလို့ သူတို့လည်းလုပ်ခဲ့ပြီး ပါပြီ။ လုပ်တဲ့အခါမှာ သူတို့စုထားတဲ့ငွေတွေကို အရင်တုန်းကဆိုရင် ပဲခူးမြစ်ကို ဟိုဘက်ကမ်း ဒီဘက် ကမ်း လှေနဲ့လှော်ပြီးတော့ ကျောင်းတက်သွားနေရပါတယ်။ ဟိုဘက်ကမ်းမှာတော့ ၁၀ တန်းကျောင်း ရှိတယ်။ ဒီဘက်ကမ်းမှာတော့ မူလတန်းကျောင်းပဲရှိတယ်။ သွားနေရတဲ့အတွက်ကြောင့် သူတို့ပိုက်ဆံစု ပြီးတော့ မီးလင်းဖို့လုပ်ပါတယ်။ လုပ်တဲ့အခါမှာ အဲ့ဒီဆွစ်ဇာလန်နိုင်ငံကနေပြီးတော့ ကြိုးတံတားဆောက်ပေးတယ်။ ဆောက်ပေးတဲ့အခါမှာ ချဉ်းကပ်တိုင်ကိုတော့ ကိုယ့်ဘာသာကိုယ် ရွာတွေကနေကျ ခံရပါတယ်။ ကျောက်တန်းကတစ်ဖက်ကျခံရတယ်။ အဲ့ဒီ ကမာကလဲတို့ဘက်က တစ်ဖက်ကျခံရတယ်။ ကျခံလို့စုထားတဲ့ငွေတွေ အဲ့ဒီအထဲ သုံးလိုက်တဲ့အတွက်ကြောင့် မီးလင်းဖို့မဖြစ်သေးပါဘူး။ ဒါ့ကြောင့် မို့လို့ ဒီဥစ္စာက တန်းလန်းကြီးဖြစ်နေတဲ့ဥစ္စာမို့လို့ နိုင်ငံတော်ရဲ့ ဘတ်ဂျက်နဲ့ ဆောင်ရွက်ပေးသင့်ပါ တယ်လို့ ကျွန်တော့်အနေနဲ့ ထပ်မံပြီးတော့တင်ပြလိုပါတယ်။ လေးစားပါတယ်။</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ နိုင်ငံတော်ဘတ်ဂျက်နှင့် ဆောင်ရွက်ပေး ရမယ်ဆိုရင် ကျွန်တော်တို့အနေနဲ့ရရှိတဲ့ နိုင်ငံတော်ဘတ်ဂျက်အခြေအနေပေါ်မူတည်ပြီးတော့မှ ပြန်လည်စိစစ်ပြီးဆောင်ရွက်ပေးသွားမှာ ဖြစ်ပါကြောင်း ဖြေကြားအပ်ပါတယ်။ (ဩဘာသံများ)</speech>
<speech type="vicespeaker">ကျေးဇူးတင်ပါတယ် လျှပ်စစ်ပြည်ထောင်စုအဆင့် ဒုတိယဝန်ကြီး ဖြေကြားပေးတဲ့အတွက် ဘာပဲပြောပြော မီးလင်းတယ်ဆိုတာလည်း အလင်းရောင်ပေးတဲ့အတွက် တိုင်းပြည်တိုးတက်ရာတိုးတက်ကြောင်းဖြစ်သလိုပဲ ကုသိုလ်ရေးအရကြည့်မယ်ဆိုရင်လည်း အင်မတန် ကုသိုလ်ရတဲ့ကိစ္စဖြစ်ပါတယ်။ ဒါကြောင့်မို့လို့ အားလုံးရဲ့ ကိုယ်စားပဲ ကျွန်တော်က ထပ်ဆင့်ပြီးတော့ ကျေးဇူးတင်ကြောင်းပြောလိုပါတယ်။</speech>
</Q-A>
<Q-A>
<title>မချမ်းဘောမြို့တွင်း၌ လျှပ်စစ်ဓာတ်အားခွဲဝေပို့လွှတ်ခြင်းညီမျှမှုမရှိ၍ ရပ်ကွက်အားလုံး သာတူညီမျှ မီးရရှိရန် စီမံဆောင်ရွက်ထားမှုရှိ/မရှိနှင့် လျှပ်စစ်မီးကို ည ရ နာရီမှ ၁၀ နာရီအထိ၊ ပေါင်း ၃ နာရီ တိုးမြှင့်မီးလင်းနိုင်ရေးအစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">မချမ်းဘောမဲဆန္ဒနယ်မှ ဦးအင်ဖုန်ဆန်း မေးမြန်းဖို့ ဖြစ်ပါတယ်</speech>
<speech><mp id="184">ဦးအင်ဖုန်ဆန်း(မချမ်းဘောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါလို့ ဦးစွာဂါရဝပြုနှုတ်ခွန်းဆက်သအပ်ပါတယ်။ မချမ်းဘောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ကျွန်တော် ဦးအင်ဖုန်ဆန်းအနေနဲ့ လျှပ်စစ်မီးရရှိရေးနဲ့သက်ဆိုင်တဲ့ မေးခွန်းကို မေးမြန်းတင်ပြသွားမှာဖြစ်ပါတယ်။ ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ကချင်ပြည်နယ်၊ မချမ်းဘောမြို့မှာ အမှတ်(၁)(၂)(၃)(၄) ရက်ကွက် ၄ ရပ်ကွက်နှင့် ခလရ(၁၃၇) တပ်ရင်းနှင့် အစိုးရဌာနဆိုင်ရာရုံးများရှိပါတယ်။ ၁၉၆၀ ခုနှစ်မှစပြီး လျှပ်စစ်ဓာတ်အားပေးလုပ်ငန်း ဌာနမှ ဒီဇယ်အင်ဂျင်စက်ဖြင့် တစ်မြို့လုံးကို လျှပ်စစ်မီးသာတူညီမျှပို့လွှတ်ဖြန့်ဝေပေးခဲ့ပါတယ်။ သို့သော် ၁၉၈၈ ခုနှစ်နောက်ပိုင်း အမှတ် (၄) ရပ်ကွက်မှအပ ကျန်ရပ်ကွက်များသို့ ဦးစားပေး မီးပို့လွှတ်ဖြန့်ဝေခဲ့ပြီး အမှတ် (၄) ရပ်ကွက်မှာ အမှောင်ထု၌သွားလာနေထိုင်ရပါတယ်။ လျှပ်စစ်မီး လိုင်းများသွယ်တန်းရာမှာ အခြားရပ်ကွက်များ၌ကြေးကြိုး ၄ လိုင်းသွယ်တန်းဆွဲထားသော်လည်း ရပ်ကွက် (၄) မှာတော့ ၁၉၈၁ ခုနှစ်က အရေးပေါ်ယာယီသွယ်တန်းထားတဲ့ သာမန်ရိုးရိုးကြိုး ၂ ချောင်းဖြင့်သာ လျှပ်စစ်ဓာတ်အားခွဲဝေပို့လွှတ်နေရသဖြင့် မီးအားမနိုင်၍မှုန်ဝါးဝါးသာမြင်နေရပါ တယ်။ ယခုကဲ့သို့ မချမ်းဘောမြို့မှာ လျှပ်စစ်မီးအဆင်မပြေရခြင်းအား ကူညီဖြေရှင်းပေးပါရန် မိဘပြည်သူများကတင်ပြတောင်းဆိုလာကြသဖြင့် အောက်ပါမေးခွန်းများကို ပြည်သူ့လွှတ်တော် ဒုတိယဥက္ကဋ္ဌကြီးထံမှတစ်ဆင့် မေးမြန်းတင်ပြအပ်ပါတယ်(၁) မချမ်းဘောမြို့တွင်း၌ လျှပ်စစ်ဓာတ်အားခွဲဝေပို့လွှတ်ခြင်းညီမျှမှုမရှိ၍ ရပ်ကွက်အားလုံးသာတူညီမျှမီးရရှိရန် စီမံဆောင်ရွက်ထားမှုရှိ/မရှိ။ (၂) ယခုအစိုးရသစ်လက်ထက်၌ နိုင်ငံတော်အစိုးရနှင့် လူမှုရေးအသင်းအဖွဲ့များ၏ကူညီပံ့ပိုးမှုများကြောင့် ကျေးလက်တောရွာအများပိုင်းသည် ရေအားလျှပ်စစ်နှင့် ဆိုလာမီးဖြင့် ၂၄ နာရီ မီးရရှိနေသော်လည်း မချမ်းဘောမြို့ပေါ်မှာတော့ ည ရ နာရီမှ ၉ နာရီအထိ ၂ နာရီသာ မီးပေးနေရပါတယ်။ အဲ့ဒါကြောင့် မြို့တွင်းလျှပ်စစ်မီးကို ည ရ နာရီမှ ၁၀နာရီအထိ စုစုပေါင်း ၃ နာရီ တိုးမြှင့်မီးလင်းပေး နိုင်ရန်အစီအစဉ်ရှိ/မရှိသိလိုပါကြောင်း။ လေးစားစွာမေးမြန်းတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့် အနေနဲ့ ကချင်ပြည်နယ်၊ မချမ်းဘောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအင်ဖုန်ဆန်း၏ မေးခွန်းအား ပြန်လည်ဖြေကြားတင်ပြမှာဖြစ်ပါတယ်။ မချမ်းဘောမြို့ကို ယခင်က ၆၄ ကေဗွီအေ ွက်အမျိုးအစား ဒီဇယ်ဓာတ်အားပေးစက်တစ်လုံးဖြင့် စတင်ဓာတ်အားပေးထားခဲ့ပါတယ်။ ၁-၅၂၀၁၂ ရက်နေ့မှစပြီး ၁၀၀ ကေဗွီအေ ခိုလာအမျိုးအစား ဒီဇယ်ဓာတ်အားပေးစက်တစ်လုံးကို တိုးချဲ့တည်ဆောက်ပြီး ဓာတ်အားပေးလျက်ရှိပါတယ်။ ၆၄ ကေဗွီအေမီးစက်မှ ရပ်ကွက်(၁)၊ (၂) တို့အားလည်းကောင်း၊ ၁၀၀ ကေဗွီအေမီးစက်မှ ရပ်ကွက်(၃)၊ (၄)နှင့် ဌာနဆိုင်ရာရုံးများ၊ ဝန်ထမ်းလိုင်းခန်းများ၊ ခလရ(၁၃၇)တို့ကို ဒီဇယ်ခွဲတမ်းစုစုပေါင်း ဂါလန် ၅၂၀ ဖြင့် နေ့စဉ် ည ရ နာရီမှ ၉ နာရီအထိ တစ်နေ့လျှင် နှစ်နာရီပုံမှန်ညီတူညီမျှ ဓာတ်အားပေးလျက်ရှိပါတယ်။ မချမ်းဘောမြို့မှာ အိမ်ထောင်စုပေါင်း ၂၇၅ စု မီးသုံးသူ ၂၂၃ ဦးအား ဓာတ်အားပေးစက်နှစ်လုံးမှ ဓာတ်အားပေးချိန် အတူတူပေးထားသော်လည်းပဲ ဓာတ်အားပေးစက်နှင့် ဓာတ်အားသုံးစွဲသော ရပ်ကွက်များ၏ ၄၀၀ ဗို့လိုင်း အကွာအဝေးမတူညီခြင်းနှင့် အချို့ရပ်ကွက်များမှာရှိသော ဓာတ်အားလိုင်းများမှာ တစ်သွင်နှစ်ကြိုးသာတည်ဆောက်ထားခြင်းတို့ကြောင့် ဗို့အားအနည်းအများဖြစ်ပေါ်ရခြင်းဖြစ်ပါတယ်။ လက်ရှိမီးသုံးစွဲသူများကို ဗို့အားပြည့်ဝစွာသုံးစွဲနိုင်ရေးနှင့် ထပ်မံလျှောက်ထားသည့် မီးသုံးလိုသူများကို တိုးချဲ့ဓာတ်အားပေးနိုင်ရန်အတွက် ကြိုးအသေးများကို ကြိုးအကြီးဖြင့်လဲခြင်း၊ ကြိုးများဖြည့်စွက်တည်ဆောက်ခြင်းလုပ်ငန်းများကို ယခု ၂၀၁၃-၂၀၁၄ ဘဏ္ဍာရေးနှစ်မှာ ဆောင်ရွက် ပေးသွားမှာဖြစ်ပါတယ်။ မချမ်းဘောမြို့မှာ ဌာနကပေးထားသော ၂ နာရီစာ ဒီဇယ်ဆီခွဲတမ်းဖြင့် ထုတ်လုပ်သည့်ဓာတ်အားကို သတ်မှတ်နှုန်းထားအတိုင်း စည်းကြပ်ကောက်ခံလျက်ရှိပါတယ်။ ဒီဇယ်စက်မြို့များအနေဖြင့် ၂ နာရီထက်ပိုပြီး ဓာတ်အားအသုံးပြုလိုပါက အခြားတိုင်းနှင့် ပြည်နယ် များရှိ အချို့ဒီဇယ်စက်မြို့များတွင်ဆောင်ရွက်သည့်နည်းတူ ပုဂ္ဂလိကကုမ္ပဏီများနဲ့ဆောင်ရွက်ခြင်း၊ မီးပေးချိန်တိုးမြှင့်ရေးအဖွဲ့များ ဖွဲ့စည်းဆောင်ရွက်ခြင်းတို့ကို ဒေသအစီအစဉ်ဖြင့်ဆောင်ရွက်၍ ဓာတ်အားခနှုန်းထားကို ညှိနှိုင်းသတ်မှတ်စည်းကြပ်ကောက်ခံပြီး ဓာတ်အားပေးချိန် ပိုမိုရရှိရေးဆောင်ရွက်နိုင်ပါကြောင်း ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ဟံဇားကျေးရွာရှိ သစ်သားလျှပ်စစ်ဓာတ်တိုင်များအား ကွန်ကရစ်တိုင်များဖြင့်လဲလှယ်ပေးရန်နှင့် ၂၅၀ ကေဗွီအေ ထရန်စဖော်မာအိုးတစ်လုံးထပ်မံတပ်ဆင်ပေးနိုင်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">သာစည်မဲဆန္ဒနယ်မှ ဦးသန်းစိုး မေးမြန်းဖို့ဖြစ်ပါတယ်။</speech>
<speech><mp id="344">ဦးသန်းစိုး(သာစည်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များခင်ဗျား။ ကျွန်တော်ကတော့မန္တလေးတိုင်းဒေသကြီး၊ သာစည်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းစိုးဖြစ်ပါတယ်။ ကျွန်တော်ကတော့ သာစည်မြို့နှင့်ပတ်သက်၍ မီးရရှိရေးကိစ္စတစ်ခုမေးမှာဖြစ်ပါတယ်။ သာစည်မြို့နယ် ဟံဇားကျေးရွာရှိသစ်သားလျှပ်စစ်ဓာတ်တိုင်များအစား ကွန်ကရစ်ဓာတ်တိုင်များဖြင့် လဲလှယ်ပေးရန်နှင့် ၂၅၀ ကေဗွီအေ ထရန်စဖော်မာတစ်လုံး ထပ်မံတိုးချဲ့တပ်ဆင်ပေးရေးနှင့်ပတ်သက် ၍မေးမြန်းမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ သာစည် မြို့နယ်၊ ဟံဇားကျေးရွာဟာ အိမ်ခြေ ၁၀၂၅ အိမ်၊ လူဦးရေ ၄၀၇၄ ဦးနေထိုင်တဲ့ရွာကြီးတစ်ရွာဖြစ်ပါတယ်။ ဒေသခံများဟာ ယက်ကန်းလုပ်ငန်းကိုအဓိကလုပ်ကိုင်ကြပါတယ်။ လျှပ်စစ်မီးကို ၁၉၅၃ ခုနှစ်ကစတင်ရရှိခဲ့ပြီး ၁၉၉၅ ခုနှစ်တွင် ၃၃/၁၁ ကေဗွီအေဓာတ်အားလိုင်းဖြင့် ၁၂၅၀ ကေဗွီအေ ဓာတ်အားခွဲရုံ၊ ၁၁/၄၀၀ ဗို့ကေဗွီအေဓာတ်အားလိုင်းဖြင့် ၂၀၀ ကေဗွီအေ၊ ၂၅၀ ကေဗွီအေ၊ ၃၁၅ ကေဗွီအေထရန်စဖော်များကို မိဘပြည်သူများထည့်ဝင်ငွေဖြင့် ကိုယ်ထူကိုယ်ထတည်ဆောက်တပ်ဆင် အသုံးပြုခဲ့ပါတယ်။ လွန်ခဲ့တဲ့နှစ်ပေါင်း ၆၀ လောက်ကတပ်ဆင်ခဲ့တဲ့ သစ်သားတိုင် ၂၃၀ ဟာ ယခုအချိန်မှာ ဆွေးယိုယွင်းနေသောကြောင့် မိုးရာသီကာလအတွင်း မိုးရွာခြင်း၊ လေတိုက်ခြင်းများကြောင့်ပြို လဲနိုင်ပြီး မလိုလားအပ်သော အန္တရာယ်များရှိလာနိုင်ကြောင်းသိရှိရပါတယ်။ ဒါ့အပြင် လက်ရှိအသုံးပြုနေတဲ့ ယက်ကန်းစင် ၅၀၀ နီးပါးမှာ လျှပ်စစ်ဗို့အားမကြာခဏကျဆင်းနေမှုကြောင့် ဓာတ်အားမလုံလောက်ကြောင်းနှင့် ၂၅၀ ကေဗွီအေ ထရန်စဖော်မာတစ်လုံးထပ်မံတပ်ဆင်ပေးရန် လိုအပ်ကြောင်းသိရှိခဲ့ရပါတယ်။ သို့ပါ၍ သာစည်မြို့နယ် ဟံဇားကျေးရွာရှိ သစ်သားလျှပ်စစ်ဓာတ်တိုင် များအား ကွန်ကရစ်တိုင်များဖြင့်လဲလှယ်ပေးရန်နှင့် ၂၅၀ ကေဗွီအေထရန်စဖော်မာတစ်လုံးထပ်မံ တပ်ဆင်ပေးနိုင်ရန်အစီအစဉ်ရှိ/မရှိနှင့် အကယ်၍စီစဉ်ဆောင်ရွက်ပေးမည်ဆိုပါက မည်သည့်အချိန် တွင်ဆောင်ရွက်ပေးမည်ကိုသိရှိလိုပါကြောင်း လေးစားစွာမေးမြန်းအပ်ပါတယ်ခင်ဗျာ။ အားလုံး ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံးခင်ဗျား။ ကျွန်တော့်အနေနဲ့ မန္တလေးတိုင်းဒေသကြီး၊ သာစည်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းစိုး၏မေးခွန်းကို ဖြေကြားတင်ပြသွားမှာဖြစ်ပါတယ်။ သာစည်မြို့နယ်၊ ဟံဇားကျေးရွာမှာ သစ်သားတိုင်များကို ကွန်ကရစ်တိုင်များဖြင့် အစားထိုးလဲလှယ်ပေးရန်လိုအပ်တဲ့ ကွန်ကရစ်တိုင်အရေအတွက်မှာ ၁၁ ကေဗွီလိုင်းမှာ ၄၆ တိုင်၊ ၄၀၀ ဗို့လိုင်းမှာ ၁၈၄ တိုင်၊ စုစုပေါင်းတိုင် ၂၃၀ ရှိပြီး သစ်သားတိုင်များကို ကွန်ကရစ်တိုင်များဖြင့် လဲလှယ်ရေးအတွက် ဘဏ္ဍာငွေလိုအပ်ချက်ကို နှစ်စဉ်ဘတ်ဂျက်လျာထားပြီး ရရှိမှုအပေါ်မူတည်၍ ဆောင်ရွက်ပေးသွားမှာဖြစ်ပါကြောင်းနှင့် ထပ်မံ တပ်ဆင်ပေးရန် တောင်းခံထားတဲ့ ၂၅၀ ကေဗွီအေ ထရန်စဖော်မာတစ်လုံးကိုတော့ ယခု ၂၀၁၃-၂၀၁၄ ဘဏ္ဍာရေးနှစ်အတွင်း တပ်ဆင်ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။ လေးစားအပ်ပါတယ်။ (ဩဘာသံများ)</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းဖြေကြားခြင်းအစီအစဉ် ပြီးပါပြီ</speech>
</Q-A>
</section>
<section value="Bill">
<bill>
<title>အမျိုးသားလွှတ်တော်မှ အတည်ပြုချက်ဖြင့်ပေးပို့သော ဆက်သွယ်ရေးဥပဒေကြမ်းကို လက်ခံရရှိကြောင်း လွှတ်တော်သို့ အသိပေးတင်ပြခြင်း</title>
<speech type="vicespeaker">အစီအစဉ် ၆ ကို ဆက်လက်ဆောင်ရွက်မှာဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၁၉၈ အရ အမျိုးသား လွှတ်တော်တွင်စတင်တင်သွင်း၍ အတည်ပြုပြီးသော ဆက်သွယ်ရေးဥပဒေကြမ်းကို ၂၀၁၃ ခုနှစ်၊ ဇူလိုင်လ ၃ ရက်နေ့မှာ လက်ခံရရှိခဲ့ပါတယ်။ ယင်းဥပဒေကြမ်းရဲ့ မိတ္တူများကို ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းနိုင်ရန်နှင့် ကိုယ်စားလှယ်များထံ လေ့လာနိုင်ရန် ဖြန့်ဝေထားကြောင်းအသိပေးတင်ပြအပ်ပါတယ်</speech>
</bill>
<bill>
<title>အမျိုးသားလွှတ်တော်မှ အတည်ပြုချက်ဖြင့် ပေးပို့သော ရေကြောင်း အတားအဆီးများ | အက်ဥပဒေကို ပြင်ဆင်သည့် ဥပဒေကြမ်းကို လက်ခံရရှိကြောင်း လွှတ်တော်သို့အသိပေး တင်ပြခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၉၈ အရ အမျိုးသားလွှတ်တော်တွင် စတင်တင်သွင်း၍ အတည်ပြုပြီးသော ရေကြောင်း အတားအဆီးများအက်ဥပဒေကို ပြင်ဆင်သည့် ဥပဒေကြမ်းကို ၂၀၁၃ ခုနှစ်၊ ဇူလိုင်လ ၃ ရက်နေ့မှာ လက်ခံရရှိခဲ့ပါတယ်။ အဲ့ဒီဥပဒေကြမ်းရဲ့ မိတ္တူများကို ပြည်သူ့လွှတ်တော်ဥပဒေကြမ်းကော်မတီက အစီရင်ခံစာတင်သွင်းနိုင်ရန်နှင့် ကိုယ်စားလှယ်များထံလေ့လာနိုင်ရန် ဖြန့်ဝေထားကြောင်း အသိပေး တင်ပြအပ်ပါတယ်။</speech>
</bill>
<bill>
<title>အမျိုးသားလွှတ်တော်မှ အတည်ပြုချက်ဖြင့် ပေးပို့သော မြစ်ကျဉ်းသွားလာမှု အက်ဥပဒေကို ပြင်ဆင်သည့် ဥပဒေကြမ်းကိုလက်ခံရရှိကြောင်း လွှတ်တော်သို့ အသိပေးတင်ပြခြင်း</title>
<speech type="vicespeaker">အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၉၈ အရ အမျိုးသားလွှတ်တော်တွင် စတင်တင်သွင်း၍ အတည်ပြုပြီးသော မြစ်ကျဉ်းသွားလာမှုအက်ဥပဒေကို ပြင်ဆင်သည့်ဥပဒေကြမ်းကို ၂၀၁၃ ခုနှစ်၊ ဇူလိုင်လ ၃ ရက်နေ့မှာ လက်ခံရရှိခဲ့ပါတယ်။ အဲ့ဒီဥပဒေကြမ်းရဲ့ မိတ္တူများကို ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းနိုင်ရန်နှင့် ကိုယ်စားလှယ်များထံ လေ့လာနိုင်ရန် ဖြန့်ဝေထားကြောင်း အသိပေးတင်ပြအပ်ပါတယ်။</speech>
</bill>
<bill>
<title>စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီက တောင်သူလယ်သမားများ၏ အကျိုးစီးပွားမြှင့်တင်ရေး ဥပဒေကြမ်းကို တင်သွင်းခြင်း</title>
<speech type="vicespeaker">အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၈၅ နည်းဥပဒေခွဲ(က)အရ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီက တောင်သူလယ်သမားများ၏ အကျိုးစီးပွားမြှင့်တင်ရေး ဥပဒေကြမ်းကို တင်သွင်းရန် ဖြစ်ပါတယ်။ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေး ကော်မတီအား ဥပဒေကြမ်းတင်သွင်းရန် ဖိတ်ခေါ်ပါတယ်</speech>
<speech><mp id="490">ဦးစိုးနိုင်(ဥက္ကဋ္ဌ၊စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီ)</mp>လေးစားအပ်ပါသော ပြည်သူ့ လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြား၍ တက်ရောက်လာကြတဲ့ အဖွဲ့ဝင်ဝန်ကြီး၊ ဒုတိယဝန်ကြီးများအားလုံး မင်္ဂလာအပေါင်းနှင့် ပြည့်စုံပါစေလို့ ဦးစွာဂါရဝပြုနှုတ်ခွန်းဆက်သပါတယ်။ ကျွန်တော်ကတော့ ဖျာပုံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစိုးနိုင်ဖြစ်ပြီးတော့ ပြည်သူ့လွှတ်တော်ရဲ့ စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီ ဥက္ကဋ္ဌတာဝန်ယူဆောင်ရွက်နေသူလည်းဖြစ်ပါတယ်။ ယခု တင်သွင်းမယ့် တောင်သူလယ်သမားများရဲ့ အကျိုးစီးပွားမြှင့်တင်ရေးဥပဒေကြမ်းကို ကျွန်တော်တို့ ပြီးခဲ့တဲ့ ဇွန်လ ၂၅ ရက်နေ့ ပြုလုပ်ခဲ့တဲ့ ပြည်သူ့လွှတ်တော် အစည်းအဝေးမှာလည်းပဲ စပြီးဆွေးနွေးတဲ့ အခါမှာ ဆွေးနွေးဖို့ လက်ခံခဲ့ပြီးဖြစ်ပါတယ်။ အဲ့ဒီမှာလည်းပဲ ဥပဒေကြမ်းတင်သွင်းရတဲ့ ရည်ရွယ်ချက် နဲ့ အကျိုးအကြောင်းရှင်းလင်းဖော်ပြချက်များကို ကျွန်တော့်အနေနဲ့ ရှင်းလင်းတင်ပြခဲ့ပြီးလည်းဖြစ်ပါတယ်။ ဒီမှာတော့ ကျွန်တော်တို့ ဥပဒေကြမ်းမှာ ရည်ရွယ်ချက် ၃ ချက်၊ အခန်း ၈ ခန်းနဲ့ ဥပဒေပုဒ်မ ၂၈ ခုပါရှိပါတယ်။ ကျွန်တော်တို့ အခန်း(၂) မှာဖော်ပြထားတဲ့ ဥပဒေကြမ်းရဲ့ အဓိကရည်ရွယ်ချက် ၃ ချက်ရှိ ပါတယ်။ အဲဒါကတော့ (က) တောင်သူလယ်သမားများ အရင်းအနှီးရရှိရေးအတွက် သင့်တင့်သော ချေးငွေနှင့်အကူအညီများပေးရန် (ခ) လက်မှုလယ်ယာမှ စက်မှုလယ်ယာသို့လည်းကောင်း၊ သမရိုးကျ မိရိုးဖလာ မွေးမြူရေးမှ ခေတ်မီမွေးမြူရေးသို့လည်းကောင်း ကူးပြောင်းနိုင်ရန် ထုတ်လုပ်ခွင့် နည်းပညာနှင့် သွင်းအားစုဆိုင်ရာတို့ ပံ့ပိုးကူညီရန် (ဂ) တောင်သူလယ်သမားများ၏ ထုတ်ကုန်ပစ္စည်း များရောင်းချရာတွင် သင့်တင့်မျှတသည့်ဈေးနှင့် ဈေးကွက်ရရှိရေးတို့အတွက် ကူညီဆောင်ရွက်ရန် ဆိုတဲ့ ရည်ရွယ်ချက် ၃ ချက်ဖော်ပြထားပါတယ်။ ဥပဒေမှာပါတဲ့အချက်အလက်တွေကလည်းပဲ ရည်ရွယ်ချက် ၃ ချက်ရဲ့ အတွင်းထဲမှာပဲ ရေးဆွဲတင်ပြထားတာဖြစ်ပါတယ်။ ဒါကြောင့်မို့လို့ တောင်သူ လယ်သမားအများစုရဲ့ အကျိုးစီးပွားနှင့်လည်းပတ်သက်တဲ့ ဥပဒေကြမ်းလည်းဖြစ်တဲ့အတွက် ကျွန်တော်တို့ လွှတ်တော်ကိုယ်စားလှယ်များက ထပ်မံအကြံပြု ဆွေးနွေးပြီးတော့ ဥပဒေကြမ်းကို အတည်ပြု ပေးနိုင်ပါရန် လွှတ်တော်ဒုတိယဥက္ကဋ္ဌကြီးမှတစ်ဆင့် ကျွန်တော့်အနေနဲ့ လေးစားစွာ တင်သွင်းအပ်ပါတယ်ခင်ဗျား။ (ဩဘာသံများ)</speech>
</bill>
<bill>
<title>တောင်သူလယ်သမားများ၏ အကျိုးစီးပွားမြှင့်တင်ရေးဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏အစီရင်ခံစာကိုဥပဒေကြမ်းကော်မတီက ဖတ်ကြားရှင်းလင်းခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၈၅ နည်းဥပဒေခွဲ(ခ)အရ တောင်သူလယ်သမားများ၏ အကျိုးစီးပွားမြှင့်တင်ရေး ဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီရဲ့ စိစစ်တွေ့ရှိမှုအစီရင်ခံစာကို ဖတ်ကြားရှင်းလင်းရန် ဖြစ်ပါတယ်။ ဥပဒေကြမ်းကော်မတီအားဖိတ်ခေါ်ပါတယ်။</speech>
<speech><mp id="305">ဦးခင်မောင်ညို (အဖွဲ့ဝင်ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ဖိတ်ကြားထားသော ဧည့်သည်တော်ကြီးများအားလုံး မင်္ဂလာပါလို့ ဦးစွာပထမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ပေါက်မဲဆန္ဒနယ်မှ ပြည်သူ့လွှတ်တော် ဥပဒေကြမ်း ကော်မတီဝင် ဦးခင်မောင်ညို ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီကိုယ်စား တောင်သူလယ်သမားများ၏ အကျိုးစီးပွားမြှင့်တင်ရေးဥပဒေကြမ်းအပေါ် ကော်မတီ၏ စိစစ် လေ့လာတွေ့ရှိချက်အစီခံစာကို လွှတ်တော်သို့တင်ပြသွားမှာဖြစ်ပါတယ်။ ၁။ ပြည်သူ့လွှတ်တော် စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီက တင်သွင်းသည့်တောင်သူလယ်သမားများ၏ အကျိုးစီးပွားမြှင့်တင်ရေးဥပဒေကြမ်းအား ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးမှ ၂၅-၆-၂၀၁၃ ရက်နေ့တွင် လက်ခံဆွေးနွေးရန် ဆုံးဖြတ်ခဲ့ပါသည်။ ၂။ ၎င်းဥပဒေကြမ်းအား ပြည်သူ့လွှတ်တော်ဆိုင်ရာ နည်းဥပဒေ ၁၈၂(ခ) (၃)အရ ပြည်သူ့ လွှတ်တော် ဥပဒေကြမ်းကော်မတီသို့ စိစစ်ရန် ပေးပို့ခဲ့ပါသည်။ ၃။ ပြည်သူ့လွှတ်တော် ဥပဒေကြမ်း ကော်မတီသည် ဤဥပဒေကြမ်းနှင့် ပတ်သက်၍ ၁၇-၆-၂၀၁၃ ရက်နေ့နှင့် ၁၈-၆-၂၀၁၃ ရက်နေ့များတွင် စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေးကော်မတီဝင်များ၊ ဥပဒေရေးရာနှင့် အထူးကိစ္စရပ်များလေ့လာ ဆန်းစစ်သုံးသပ်ရေးကော်မရှင် အဖွဲ့ဝင်များ၊ ပြည်ထောင်စုအစိုးရ ပြည်ထဲရေးဝန်ကြီးဌာန၊ သမဝါယမဝန်ကြီးဌာန၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ မွေးမြူရေးနှင့် ရေလုပ်ငန်း ဝန်ကြီးဌာနနှင့် စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ဘဏ္ဍာရေးနှင့်အခွန်ဝန်ကြီးဌာန၊ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှု ဝန်ကြီးဌာနများမှ တာဝန်ရှိပုဂ္ဂိုလ်များနှင့် ကျင်းပ သည့်ကြိုတင်ညှိနှိုင်းအစည်းအဝေး အမှတ်စဉ်(၂/၇) ၌ ဤဥပဒေကြမ်းအား ပြည်သူ့လွှတ်တော် ဆိုင်ရာနည်းဥပဒေ ၅၉ ပါ အခြေခံရမည့်မူ ၁၂ ချက်နှင့်အညီ လေ့လာစိစစ်ခဲ့ကြပါသည်။ ၄။ မြေယာလုပ်ကိုင်သျူား၏ အကျိုးစီးပွားများကာကွယ်ရန်အတွက် ပြည်ထောင်စုလွှတ်တော်မှ လယ်ယာမြေဥပဒေ၊ မြေလွတ်မြေလပ်နှင့် မြေရိုင်းများ စီမံခန့်ခွဲရေး ဥပဒေများနှင့် နည်းဥပဒေ များကို ပြဌာန်းခဲ့ပြီးဖြစ်ပါသည်။ ၅။ သို့သော်လည်း နိုင်ငံလူဦးရေ၏ ၇၀ ရာခိုင်နှုန်းခန့်ရှိသော လူမှုစီးပွားဘဝဖွံ့ဖြိုးမှု နည်းပါး နေပြီး စိုက်ပျိုးရေးနှင့် မွေးမြူရေးလုပ်ငန်းများ လုပ်ကိုင်နေကြသော အခြေခံလူတန်းစား တောင်သူ လယ်သမားများအတွက် လိုအပ်သည့် နှစ်တို၊ နှစ်ရှည်ချေးငွေ ကိစ္စ၊ နည်းပညာပံ့ပိုးကူညီမှုကိစ္စ၊ လိုအပ်သည့် သွင်းအားစုများရရှိရေးကိစ္စ၊ မိမိဒေသနှင့် ကိုက်ညီသော စိုက်ပျိုးသီးနှံများ ရွေးချယ် စိုက်ပျိုးနိုင်မည့်ကိစ္စ၊ ထွက်ရှိလာသော ထွက်ကုန်ပစ္စည်းများအတွက် သင့်တင့်မျှတသော ဈေးနှုန်း ရရှိရေးကိစ္စများတွင် အမြန်ဆုံးဝိုင်းဝန်းကူညီ ဆောင်ရွက်ပေးနိုင်ရန်ရည်ရွယ်၍ ဤဥပဒေကို ရေးဆွဲတင်ပြရခြင်းဖြစ်ကြောင်း ဥပဒေကြမ်းတင်သွင်းသည့် စိုက်ပျိုးရေး၊ မွေးမြူရေးနှင့် ရေလုပ်ငန်း ဖွံ့ဖြိုးတိုးတက်ရေး ကော်မတီ၏ တင်ပြချက်တွင် တွေ့ရှိရပါသည်။ ၆။ တောင်သူလယ်သမားများ၏ အကျိုးစီးပွားမြှင့်တင်ရေးဥပဒေကြမ်းတွင် အခန်း ၈ ခန်း နှင့် ပုဒ်မ ၂၈ ခုပါရှိသည်ကိုတွေ့ရပါတယ်။ ၇။ ပြည်သူ့လွှတ်တော် ဥပဒေကြမ်းကော်မတီ၏ ဥပဒေကြမ်းအပေါ်တွင် ပြင်ဆင် တင်ပြချက်များမှာ အောက်ပါအတိုင်းဖြစ်ပါသည် - (၁) အခန်း(၁) ပုဒ်မ ၂ ပုဒ်မခွဲ(ဂ) ရှိ တိုင်းဒေသကြီး သို့မဟုတ် ပြည်နယ်ဟူသောစကားစုရှေ့တွင် နေပြည်တော်ဟူသောစကားစုကို ထပ်မံဖြည့်စွက်ပါသည်။ မူလပုဒ်မ ၂ ပုဒ်မခွဲ(စ) ပုဒ်မခွဲငယ် (၁) ကို ရာသီသီးနှံစိုက်ပျိုးရေးလုပ်ငန်းဟု လည်းကောင်း၊ ပုဒ်မခွဲငယ် (၈) ကို သစ်တောစိုက်ပျိုးရေးလုပ်ငန်းဟူ၍လည်းကောင်းအသီးသီးပြင်ဆင်ပါသည်။ (၃) မူလပုဒ်မ ၂ ပုဒ်မခွဲ(ဆ) ပုဒ်မခွဲငယ် (၂) ရှိ ရေလုပ်ငန်းနှင့် ဟူသောစကားရပ်သည်ဥပဒေ၏ ရည်ရွယ်ချက်အရ ထည့်သွင်းရန်မလိုအပ်ပါသဖြင့် ရေချို၊ ရေငန် ငါးမွေးမြူ ခြင်းလုပ်ငန်းဟုပြင်ဆင်ပါသည်။ (၄) မူလ ပုဒ်မ ၂ ပုဒ်မခွဲ(ဇ)ရှိ တောင်သူလယ်သမားများ၏ ဟူသောစကားရပ်မှာမလိုအပ်၍ပယ်ဖျက်ပြီး ထုတ်ကုန်ပစ္စည်းဆိုသည်မှာ စိုက်ပျိုးရေးလုပ်ငန်း သို့မဟုတ် မွေးမြူရေး လုပ်ငန်းမှ ထွက်ရှိသော ထုတ်ကုန်ပစ္စည်းကိုဆိုသည်ဟုပြင်ဆင်ပါသည်။ (၅) မူလပုဒ်မ ၂ ပုဒ်မခွဲ(ဈ) ရှိ ဈေးကွက်သို့တင်ပို့ရောင်းချသည့် အချိန်ထိဟူသော စကားရပ်နောက်တွင် ရင်းနှီးမြှုပ်နှံထားရသည့် မျိုးစေ့များ၊ သားပေါက်များ၊ တိရစ္ဆာန် အစာနှင့် ဆေးဝါးများ၊ မြေသြဇာ၊ ပိုးသတ်ဆေး၊ ပေါင်းသတ်ဆေး အပါအဝင်ဟူသော စကားရပ်ဖြည့်စွက်၍ ကုန်ကျစရိတ်များဟူသော စကားရပ်နှင့် အသုံးချပစ္စည်းကိရိယာများဟူသောစကားရပ်တို့ကို ဆီလျော်မှုရှိစေရန် ရှေ့နောက်ပြောင်းလဲပြင်ဆင်ပါသည်။ (၆) မူလ ပုဒ်မ ၂ ပုဒ်မခွဲ(ည) ကိုလယ်ယာကုန်ထုတ်အရင်းအနှီးဆိုသည်မှာ စိုက်ပျိုးရေး လုပ်ငန်းနှင့် မွေးမြူရေးလုပ်ငန်းများ စတင်ပြင်ဆင်သည့် အချိန်မှစ၍ဈေးကွက်သို့ တင်ပို့ရောင်းချသည့်အချိန်အထိ ရင်းနှီးမြှုပ်နှံထားရသည့် သွင်းအားစုများအပါ အဝင်လယ်ယာမြေများ၊ ပြုစုကန်များ၊ ငါးမွေးကန်များ၊ မွေးမြူရေးခြံများ၊ လုပ်ငန်းသုံး ပစ္စည်းကိရိယာများနှင့် အသုံးချပစ္စည်းကိရိယာများ အားလုံးကိုဆိုသည်ဟုပိုမိုပြည့်စုံ စေရန်အတွက် ပြင်ဆင်ပါသည်။ (၇) အခန်း (၂) ပုဒ်မ ၃ပုဒ်မခွဲ(ခ)ရှိ ကူးပြောင်းနိုင်ရန်ဟူသော စကားရပ်အား ကူးပြောင်းနိုင် ရေးအတွက်ဟုလည်းကောင်း၊ အရေးအသားပြေပြစ်စေရန်အတွက် နည်းပညာ သွင်းအားစုနှင့် ထုတ်လုပ်ခွင့်တို့ကို ပံ့ပိုးကူညီရန်ဟု ပြင်ဆင်ပါသည်။ (၈) မူလပုဒ်မ ၃ ပုဒ်မခွဲ(ဂ)နှင့် ပုဒ်မ ၅ ပုဒ်မခွဲ(က)တို့ရှိ သင့်တင့်မျှတသော ဈေးဆိုသည့်စကားရပ်အစား သင့်တင့်မျှတသော ဈေးနှုန်း ဟုပြင်ဆင်ဖြည့်စွက်ပါသည်။ (၉) အခန်း(၂)၊ ပုဒ်မခွဲ (စ)အဖြစ် ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီး ဌာနဟူသောစကားစုကို အသစ်ထပ်မံဖြည့်စွက်သည့်အပြင် ပုဒ်မ ၄ ပုဒ်မခွဲ (က)မှ (ဇ) အထိ ဝန်ကြီးဌာနများ၏အမည်ကို အစီအစဉ် ပြန်လည်စီစဉ်ခဲ့ပါသည်။ ထို့အပြင် ပုဒ်မခွဲ(၅) အား ပြည်ထောင်စုသမ္မတမြန်မာနိုင်ငံ ကုန်သည်များနှင့် စက်မှုလက်မှု လုပ်ငန်းရှင်များအသင်းချုပ်ဟူ၍ လည်းကောင်း၊ ပုဒ်မခွဲ (ဋ) အား မြန်မာနိုင်ငံပဲမျိုးစုံ နှင့်နှမ်းကုန်သည်များအသင်းဟုလည်းကောင်း၊ ပုဒ်မခွဲ(ပ)အား မြန်မာနိုင်ငံဘဏ်များ အသင်းဟုလည်းကောင်း၊ ပုဒ်မခွဲ (တ) အား အခြားသင့်လျော်သည့် ဌာန၊ အဖွဲ့အစည်း နှင့်ပုဂ္ဂိုလ်များဟုလည်းကောင်း ပြင်ဆင်ဖြည့်စွက်ပါသည်။ (၁၀) မူလ ပုဒ်မ ၅ ပုဒ်မခွဲ(ဂ) မှာ မူလ ပုဒ်မ ၅ ပုဒ်မခွဲ(က) တွင် ပါရှိသဖြင့် မလိုအပ်၍ပယ်ဖျက်ပါသည်။ (၁၁) အခန်း(၃) ပုဒ်မ ၅ ပုဒ်မခွဲ(ဃ) ၊ အခန်း(၆) ပုဒ်မ ၁ရ ပုဒ်မခွဲ(က)နှင့် ပုဒ်မ ၁၉ တို့ရှိ ဝယ်ယူမည့်ဈေးဟူသော စကားရပ်ကို ဝယ်ယူမည့်ဈေးနှုန်းဟုလည်းကောင်း ပြည်ထောင်စုလွှတ်တော်ဟူသော စကားရပ်ကို အစိုးရအဖွဲ့ဟူ၍လည်းကောင်းအသီးသီး ပြင်ဆင်ဖြည့်စွက်ပါသည်။ (၁၂) မူလ ပုဒ်မ ၅ ပုဒ်မခွဲ (စ)အား ပုဒ်မခွဲ (င) အဖြစ် ပြင်ဆင်၍ ဆောင်ရွက်နိုင်ရန် ဆိုသည့်စကားရပ်အစား ဆောင်ရွက်ရာတွင်ဟုလည်းကောင်း၊ ယင်းအဖွဲ့များ၏ ဟူသောစကားရပ်အစား ယင်းကော်မတီများ၏ဟုလည်းကောင်း ပြင်ဆင်ပါသည်။ (၁၃) မူလ ပုဒ်မ ၅ ပုဒ်မခွဲ(ဈ)အား ပုဒ်မခွဲ(ဇ)အဖြစ် ပြင်ဆင်၍ သယ်ဆောင်ရောင်းချခွင့် ရှိသည့် စကားရပ်အား သယ်ယူရောင်းချခွင့် ပြင်ဆင်ပါသည်။ (၁၄) မူလ ပုဒ်မ ၅ ပုဒ်မခွဲ(၎)အား ပုဒ်မခွဲ (ည) အဖြစ် ပြင်ဆင်၍ လယ်ယာလုပ်ငန်းများကိုဟူသောစကားရပ်အစား စိုက်ပျိုးရေးနှင့် မွေးမြူရေးလုပ်ငန်းများတွင်ဟု လည်းကောင်း၊ အကျိုးတူပူးပေါင်းဆောင်ရွက်သည့် အလေ့အကျင့်များရှိစေရန် ဟူသော စကားရပ်အစားအကျိုးတူပူးပေါင်း ဆောင်ရွက်သည့်စနစ်ကို အလေ့အကျင့်များရှိစေရန် ဟုပြင်ဆင်ပါသည်။ (၁၅) မူလ ပုဒ်မ၅ ပုဒ်မခွဲ(ဌ)အား ပုဒ်မခွဲ(၎)အဖြစ် ပြင်ဆင်၍ တိုင်းဒေသကြီး သို့မဟုတ် ပြည်နယ်အစိုးရအဖွဲ့အစည်းများ ဆိုသည့် စကားရပ်အား တိုင်းဒေသကြီးအစိုးရအဖွဲ့၊ ပြည်နယ်အစိုးရအဖွဲ့၊ နေပြည်တော်ကောင်စီ ဟု ပြင်ဆင် ဖြည့်စွက်ပါသည်။ (၁၆) မူလ ပုဒ်မ ၅ပုဒ်မခွဲ(ချ)အား ပုဒ်မခွဲ(ဌ)အဖြစ် ပြင်ဆင်၍ တိုင်းဒေသကြီး နှင့် ပြည်နယ်အသီးသီးတွင်ဆိုသည့် စကားရပ်အစား တိုင်းဒေသကြီး များ၊ ပြည်နယ်များနှင့် နေပြည်တော်တို့မှဟူ၍လည်းကောင်း၊ အကျိုးစီးပွားကာကွယ်စောင့်ရှောက်ရေး ဟူသောစကားရပ်အစား အကျိုးစီးပွားမြှင့်တင်ရေးဟုလည်းကောင်း ပြင်ဆင်ဖြည့်စွက် ပါသည်။ (၁၇) မူလ ပုဒ်မ ၅ ပုဒ်မခွဲ (ပ)အား ပုဒ်မခွဲ (၃) အဖြစ် ပြင်ဆင်၍ အစိုးရက ပေးအပ်သော တောင်သူလယ်သမားများ၏ အကျိုးစီးပွားမြှင့်တင်ရေးဆိုင်ရာ အခြားတာဝန်များဆောင်ရွက်ခြင်းဟု ပြင်ဆင်ပါသည်။ (၁၈) အခန်း (၄) ပုဒ်မ ၈ ရှိ ပြည်ထောင်စုလွှတ်တော်သို့ တင်ပြအတည်ပြုချက် ဆိုသည့်စကားရပ်အစား ပြည်ထောင်စုလွှတ်တော်၏ သဘောတူညီချက်ဟုပြင်ဆင်ပါသည်။ (၁၉) မူလ ပုဒ်မ ၁၀ ကိုဗဟိုအဖွဲ့သည် သဘာဝဘေးအန္တရာယ် ကျရောက်ခြင်း သို့မဟုတ် ကပ်ဘေးရောဂါ တစ်ခုခုကျရောက်ခြင်းတို့ကြောင့် အများပြည်သူ့ကျန်းမာရေးအလို့ငှာ ဥပဒေနှင့်အညီ သက်ဆိုင်ရာက ဖျက်ဆီးသုတ်သင်ခြင်းခံရသော မွေးမြူရေးလုပ်ငန်း လုပ်ကိုင်သည့် တောင်သူလယ်သမားများအား လိုအပ်သော အကူအညီများပေးနိုင်ရန် စီစဉ်ဆောင်ရွက်ရမည်ဟုပြင်ဆင်ပါသည်။ (၂၀) မူလ ပုဒ်မ ၁၂ ရှိ ချေးငွေနှင့် အကူအညီများပေးနိုင်ရေးအတွက်ဟူသော စကားရပ်အား ချေးငွေနှင့် အကူအညီများပေးရာတွင် ဟု ပြင်ဆင်ပါသည်။ (၂၁) အခန်း (၅) ခေါင်းစဉ်အား ရှေ့နောက် ညီညွတ်မှုရှိစေရန် နည်းပညာ၊ သွင်းအားစုနှင့် ထုတ်လုပ်ခွင့်တို့ကို ပံ့ပိုးကူညီခြင်းဟု ပြင်ဆင်ပါသည်။ (၂၂) မူလ ပုဒ်မ ၁၃ ပုဒ်မခွဲ(ဂ)အား ပိုမိုပြည့်စုံစေရန်အတွက် ဒေသ၊ ရေမြေသဘာဝနှင့်ကိုက်ညီသည့် ခေတ်မီစိုက်ပျိုးနည်းပညာ၊ စိုက်ပျိုးရေး ထုတ်ကုန်ပစ္စည်းများ အရည်အသွေးမြှင့်တင်ရေးဆိုင်ရာ နည်းပညာများကို တောင်သူလယ်သမားများအား စာတွေ့လက်တွေ့ လေ့ကျင့်ပညာပေးရေးနှင့် ကူညီဆောင်ရွက်ပေးရေးအတွက် ပြည်တွင်းပြည်ပ အဖွဲ့အစည်းများနှင့် ဆက်စပ်ဆောင်ရွက်ရန်ဟု ပြင်ဆင်ဖြည့်စွက်ပါ သည်။ (၂၃) မူလ ပုဒ်မ ၁၄ ပုဒ်မခွဲ (က) ရှိ နည်းပညာများပေးရေး စကားရပ်၏နောက်တွင်နှင့်ကူညီဆောင်ရွက်ပေးရေးဟု ဖြည့်စွက်ကာ နည်းပညာများပေးရေးနှင့် ကူညီဆောင်ရွက်ပေးရေးဟု ပြင်ဆင်ပါသည်။ (၂၄) မူလ ပုဒ်မ ၁၄ ပုဒ်မခွဲ (ခ)နှင့် ပုဒ်မခွဲ (ဂ)တို့ရှိ ဆောင်ရွက်ပေးရန်ဟူသော စကားရပ်အားဆောင်ရွက်ရန်ဟု ပြင်ဆင်ပါသည်။ (၂၅) အခန်း (၆) ပုဒ်မ ၁ရ ပုဒ်မခွဲ (ခ)အား အရေးအသားကျစ်လျစ်စေရန် ပုဒ်မခွဲ (က)အရ ဈေးနှုန်းသတ်မှတ်၍ ဝယ်ယူခြင်းသည် တောင်သူလယ်သမားများ၏ လွတ်လပ်စွာ ရောင်းဝယ်ခွင့်ကို ထိခိုက်ခြင်းမရှိစေရဟု ပြင်ဆင်ပါသည်။ (၂၆) မူလ ပုဒ်မ ၂၀ ရှိ ဗဟိုအဖွဲ့၏ ခွင့်ပြုချက်ဖြင့်ဟူသော စကားရပ်အစား ဗဟိုအဖွဲ့၏ စိစစ်ထောက်ခံချက်ဖြင့် အစိုးရအဖွဲ့၏ ခွင့်ပြုချက်အရဟုပြင်ဆင်ဖြည့်စွက်ပါသည်။ (၂၇) မူလ ပုဒ်မ ၂၂ ရှိ တိုင်းဒေသကြီး သို့ မဟုတ် ပြည်နယ်အသီးသီးတွင် တိုင်းဒေသကြီး သို့မဟုတ် ပြည်နယ်ဟူသော စကားရပ်အစား တိုင်းဒေသကြီးများ၊ ပြည်နယ်များနှင့် နေပြည်တော်တို့တွင်ဟူသော စကားရပ်အဖြစ် ပြင်ဆင်ဖြည့်စွက် ပါသည်။ (၂၈) မူလ ပုဒ်မ ၂၃ ပုဒ်မခွဲ (ခ) ရှိ သုံးစွဲမည့်ငွေများကိုဟူသော စကားရပ်အား သုံးစွဲမည့်ဘဏ္ဍာငွေများကို ဟုပြင်ဆင် ဖြည့်စွက်ပါသည်။ (၂၉) အခန်း (၇) ပုဒ်မ ၂၅ အား ဗဟိုအဖွဲ့သည် သက်ဆိုင်ရာ တိုင်းဒေသကြီး အစိုးရအဖွဲ့၊ ပြည်နယ်အစိုးရအဖွဲ့နှင့် နေပြည်တော်ကောင်စီတို့မှ သင့်လျော်သော ပုဂ္ဂိုလ်များနှင့် အခြားသင့်လျော်သော ပုဂ္ဂိုလ်များပါဝင်စေလျက် လုပ်ငန်းအဖွဲ့အသီးသီးကို ဖွဲ့စည်း ပေးရမည်ဟု ပြင်ဆင်ဖြည့်စွက်ပါသည်။ (၃၀) ပုဒ်မ ၂၈ အဖြစ် အောက်ပါအတိုင်း အသစ်ဖြည့်စွက်ပါသည် - သက်ဆိုင်ရာ တိုင်းဒေသ ကြီးအစိုးရအဖွဲ့၊ ပြည်နယ်အစိုးရအဖွဲ့ နှင့် နေပြည်တော် ကောင်စီတို့သည် - (က) ဤဥပဒေအရ ဖွဲ့စည်းသော လုပ်ငန်းအဖွဲ့၏ ကုန်ကျစရိတ်ကို ကျခံရမည်။ (ခ) ယင်းလုပ်ငန်းအဖွဲ့၏ ရုံးလုပ်ငန်းများကို ဆောင်ရွက်နိုင်ရန် စီစဉ်ပေးရမည်ဟု ပြင်ဆင်ဖြည့်စွက်ပါသည်။ (၃၁) အခန်း (၈) မူလပုဒ်မ ၂၈ ပုဒ်မခွဲ (က) အား ပုဒ်မ ၂၉ ပုဒ်မခွဲ (က) အဖြစ် အစိုးရ အဖွဲ့နှင့် သက်ဆိုင်ရာ ပြည်ထောင်စုဝန်ကြီးများသည် လိုအပ်သော နည်းဥပဒေများကို ထုတ်ပြန်နိုင်သည်ဟု ပြင်ဆင်ပါသည်။ (၃၂) အခန်း (၈) မူလပုဒ်မ ၂၈ ပုဒ်မခွဲ(ခ) အား ပုဒ်မ ၂၉ ပုဒ်မခွဲ (ခ) အဖြစ် ဗဟိုအဖွဲနှင့် ကောက်ပဲသီးနှံရောင်းဝယ်ရေးအဖွဲ့တို့ သည် လိုအပ်သော အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများကို ထုတ်ပြန်နိုင်သည်ဟု ပြင်ဆင်ပါသည်။ ၈။ သို့ဖြစ်ပါ၍ တောင်သူလယ်သမားများ၏ အကျိုးစီးပွားမြှင့်တင်ရေး ဥပဒေကြမ်းနှင့် စပ်လျဉ်း၍ လွှတ်တော်မှ ဆွေးနွေးအတည်ပြုပေးနိုင်ပါရန် ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ကြပြီး နည်းဥပဒေ ၆၃ နှင့်အညီ အစီရင်ခံတင်ပြအပ်ပါတယ်။ အားလုံးကို ကျေးဇူးတင်ပါ တယ်။(ဩဘာသံများ)</speech>
<title>တောင်သူလယ်သမားများ၏ အကျိုးစီးပွား မြှင့်တင်ရေးဥပဒေကြမ်းနှင့်စပ်လျဉ်း၍ ဆွေးနွေး လိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်းဥက္ကဋ္ဌကကြေညာခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၈၆ အရ တောင်သူလယ်သမားများ၏အကျိုးစီးပွားမြှင့်တင်ရေး ဥပဒေကြမ်းနှင့်စပ်လျဉ်း ပြီး ဆွေးနွေးမယ့်ရက်ကို ထပ်မံကြေညာပါမယ်။ ပြည်သူ့လွှတ်တော်ဆိုင်ရာနည်းဥပဒေ ၁၈၆၊ ၁၈ရ တို့ နှင့်အညီ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုသူများသည် ပြင်ဆင်လို သည့်ဥပဒေကြမ်းရဲ့ အပိုဒ်၊ အပိုဒ်ခွဲ အကြောင်းအရာကိုတိတိကျကျဖော်ပြ၍ ၂၀၁၃ ခုနှစ်၊ ဇူလိုင်လရက် (သောကြာနေ့)နောက်ဆုံးထားပြီး ပြည်သူ့လွှတ်တော်ဒုတိယညွှန်ကြားရေးမှူးချုပ်ထံ အမည် စာရင်းတင်သွင်းနိုင်ပါတယ်။ ပြင်ဆင်ချက်တင်သွင်းဆွေးနွေးလိုသော လွှတ်တော်ကိုယ်စားလှယ်များ နှင့် အခြားစိတ်ပါဝင်စား၍ ဆွေးနွေးလိုသူကိုယ်စားလှယ်များသည် စိုက်ပျိုးရေး၊ မွေးမြူရေးနှင့် ရေ လုပ်ငန်းဖွံ့ဖြိုးတိုးတက်ရေးကော်မတီ၊ ဥပဒေကြမ်းကော်မတီတို့နဲ့ ၂၀၁၃ ခုနှစ်၊ ဇူလိုင်လ ၁၈ ရက် (တနင်္လာနေ့) မတိုင်မီ ဆွေးနွေးကြရန်ဖြစ်ကြောင်း ကြေညာပါတယ်။</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့ ရပ်နားကြောင်းနှင့် အစည်းအဝေး ဒသမနေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့ လွှတ်တော် သတ္တမပုံမှန်အစည်းအဝေးရဲ့ နဝမနေ့ကိုရပ်နားပါမယ်။ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး ဒသမနေ့ကို ၂၀၁၃ ခုနှစ်၊ ဇူလိုင်လ ၁၀ ရက် (ဗုဒ္ဓဟူးနေ့) နံနက် ၁၀ နာရီ အချိန်မှာ ဆက်လက်ကျင်းပမှာဖြစ်ကြောင်းကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ပြန်လည်ထွက်ခွာပါပြီရှင်။</speech>
<speech type="mc">လွှတ်တော်ကိုယ်စားလှယ်များအားလုံး အစည်းအဝေးခန်းမအတွင်း မှထွက်ခွာနိုင်ကြပါပြီရှင်</speech>
<p>ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး နဝမနေ့ကို ၁၂း၃၀ နာရီ အချိန်တွင် ရပ်နားပါသည်။</p>
</postface>
</transcript>
</doc>
