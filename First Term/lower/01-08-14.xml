<doc>
<docinfo>
<docno>01-08-14.xml</docno>
<pdf>01-08-14.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄) ရက်မြောက်နေ့မှတ်တမ်း</title>
<date>၁၃၇၅ ခုနှစ်၊ သီတင်းကျွတ်လပြည့်ကျော် ၆ ရက် (၂၀၁၃ ခုနှစ်၊ အောက်တိုဘာလ ၂၅ ရက်) (သောကြာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ကို နံနက် ၁၁၂၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ခေတ္တညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၄) ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၄ ဦးရှိတဲ့အနက် ၃၄၅ ဦးတက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေစုစုပေါင်းရဲ့ ၈၁.၃ရ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင် ကျင်းပကြောင်းကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်။</speech>
<speech><mp id="230">ဦးအောင်ဆန်း(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ကျင်းပသော ပထမအကြိမ် ပြည်သူ့လွှတ်တော် အဋ္ဌမ ပုံမှန်အစည်းအဝေး (၁၄) ရက်မြောက်နေ့မှာ အစည်းအဝေးမတက်ရောက်နိုင်သော လွှတ်တော် ကိုယ်စားလှယ်များကို လွှတ်တော်အခွင့်အရေးကော်မတီမှ တင်ပြခွင့်ပြုပါရန် လေးစားစွာ ပန်ကြား အပ်ပါတယ်။ ယနေ့ အစည်းအဝေးသို့ တက်ရောက်ခွင့်ရှိသူကိုယ်စားလှယ် ၄၂၄ ဦး ဖြစ်ပြီးတော့ တက်ရောက်တဲ့ကိုယ်စားလှယ် ၃၄၅ ဦးဖြစ်ပါတယ်။ ခွင့်ပန်ကြားသူစုစုပေါင်း ၇၉ ဦးဖြစ်ပြီးတော့ ယခင်ကခွင့်ပန်ကြားသူ ၃၃ ဦးဖြစ်ပါတယ်။ ယနေ့ ခွင့်ပန်ကြားသူ ၄၆ ဦးမှာ (၁) ကျောင်းကုန်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၂) ဗန်းမောက်ဆန္ဒနယ်မှ ဦးကျော်သန်း ခွင့် ၁ ရက်၊ (၃) ဝန်းသိုမဲဆန္ဒနယ်မှ ဦးစိုးပိုင် ခွင့် ၁ ရက်၊ (၄) အင်းတော်မဲဆန္ဒနယ်မှ ဦးကျော်နိုင်ဌေး ခွင့် ၁ ရက်၊ (၅) ကျောက်တန်းမဲဆန္ဒနယ်မှ ဦးအောင်ကျော်ခင် ခွင့် ၁ ရက်၊ (၆) သံတောင်ကြီးမဲဆန္ဒနယ်မှ ဦးစောနေကော်ကြီး ခွင့် ၁ ရက်၊ (၇) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၈) ခန္တီးမဲဆန္ဒနယ်မှ ဦးလှထွန်း ခွင့် ၁ ရက်၊ (၉) နတ်မောက်မဲဆန္ဒနယ်မှ ဦးအောင်ကျော်စိုး ခွင့် ၁ ရက်၊ (၁၀) ကမာရွတ်မဲဆန္ဒနယ်မှ ဒေါက်တာစိုးရင် ခွင့် ၁ ရက်၊ (၁၁) ရေတာရှည်မဲဆန္ဒနယ်မှ ဦးမျိုးသန့် ခွင့် ၁ ရက်၊ (၁၂) မကွေးမဲဆန္ဒနယ်မှ ဦးမြင့်သိန်း ခွင့် ၁ ရက်၊ (၁၃) ဥတ္တရသီရိမဲဆန္ဒနယ်မှ ဦးမင်းသ ခွင့် ၁ ရက်၊ (၁၄) ကျောက်ပန်းတောင်းမဲဆန္ဒနယ်မှ ဒေါက်တာဇော်မြင့်မောင် ခွင့် ၁ ရက်၊ (၁၅) ရွှေကျင်မဲဆန္ဒနယ်မှ ဦးတင်ထွန်း ခွင့် ၁ ရက်၊ (၁၆) ထန်းတပင်မဲဆန္ဒနယ်မှ ဦးစိန်ထွန်း ခွင့် ၁ ရက်၊ (၁၇) ကျောက်မဲ မဲဆန္ဒနယ်မှ ဦးနယ်လ်ဆင်(ခ) ဦးဆောင်ဆီ ခွင့် ၁ ရက်၊ (၁၈) ပျော်ဘွယ်မဲဆန္ဒနယ်မှ ဦးမြင့်စိုး ခွင့် ၁ ရက်၊ (၁၉) လှိုင်မဲဆန္ဒနယ်မှ ဒေါက်တာဝင်းမြင့် ခွင့် ၁ ရက်၊ (၂၀) မြန်အောင်မဲဆန္ဒနယ်မှ ဦးကျော်မြင့် ခွင့် ၁ ရက်၊ (၂၁) ပျဉ်းမနားမဲဆန္ဒနယ်မှ ဦးလှမြင့်ဦး ခွင့် ၁ ရက်၊ (၂၂) သင်္ဃန်းကျွန်းမဲဆန္ဒနယ်မှ ဦးသိန်းညွန့် ခွင့် ၁ ရက်၊ (၂၃) တမူးမဲဆန္ဒနယ်မှ ဦးခင်မောင်ရွှေ(ခ) ဦးပေါ်ကာ ခွင့် ၁ ရက်၊ (၂၄) သီပေါမဲဆန္ဒနယ်မှ ဦးရဲထွန်း(ခ)ဦးမင်းထွန်း ခွင့် ၁ ရက်၊ (၂၅) ကလောမဲဆန္ဒနယ်မှ ဒေါက်တာဒေါ်သန်းငွေ ခွင့် ၁ ရက်၊ (၂၆) မအူပင်မဲဆန္ဒနယ်မှ ဦးစိန်ဝင်း ခွင့် ၁ ရက်၊ (၂၇) ဒီမောဆိုမဲဆန္ဒနယ်မှ ဦးစိုးရယ် ခွင့် ၁ ရက်၊ (၂၈) ပုသိမ်မဲဆန္ဒနယ်မှ ဦးဝင်းမြင့် ခွင့် ၁ ရက်၊ (၂၉) မဲ့စဲမဲဆန္ဒနယ်မှ ဦးကျော်ခိုင်ဝင်း ခွင့် ၁ ရက်၊ (၃၀) ဝမ်းတွင်းမဲဆန္ဒနယ်မှ ဦးသန်းမြင့် ခွင့် ၁ ရက်၊ (၃၁) ဗိုလ်တထောင်မဲဆန္ဒနယ်မှ ဦးစိန်မြင့် ခွင့် ၁ ရက်၊ (၃၂) တောင်သာမဲဆန္ဒနယ်မှ ဦးအောင်သောင်း ခွင့် ၁ ရက်၊ (၃၃) ပုဗ္ဗသီရိမဲဆန္ဒနယ်မှ ဦးဖြိုးဇေယျာသော်(ခ)ဦးဇေယျာသော် ခွင့် ၁ ရက်၊ (၃၄) ကြာအင်းဆိပ်ကြီးမဲဆန္ဒနယ်မှ ဦးစောထွဋ်ခေါင်လွင် ခွင့် ၁ ရက်၊ (၃၅) ဆားလင်းကြီးမဲဆန္ဒနယ်မှ ဦးသန်းမြင့် ခွင့် ၁ ရက်၊ (၃၆) သာပေါင်းမဲဆန္ဒနယ်မှ ဦးဝင်းသန်း ခွင့် ၁ ရက်၊ (၃၇) သဲကုန်းမဲဆန္ဒနယ်မှ ဦးစိုးအောင် ခွင့် ၁ ရက်၊ (၃၈) မြို့ သစ်မဲဆန္ဒနယ်မှ ဦးမြင့်သူ ခွင့် ၁ ရက်၊ (၃၉) စဉ့်ကူးမဲဆန္ဒနယ်မှ ဦးအောင်ဆန်း ခွင့် ၁ ရက်၊ (၄၀) မိုးကုတ်မဲဆန္ဒနယ်မှ ဦးဘဌေး ခွင့် ၁ ရက်၊ (၄၁) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၄၂) တပ်မတော်သားကိုယ်စားလှယ် ဗိုလ်မှူးချုပ်သန်းထွတ်သိန်း ခွင့် ၁ ရက်၊ (၄၃) တပ်မတော်သားကိုယ်စားလှယ် ဒုတိယဗိုလ်မှူးကြီးဇော်ဇော်မြင့် ခွင့် ၁ ရက်၊ (၄၄) လောင်းလုံမဲဆန္ဒနယ်မှ ဦးအောင်စိုး ခွင့် ၁ ရက်၊ (၄၅) ရမည်းသင်းမဲဆန္ဒနယ်မှ ဦးဘိုနီ ခွင့် ၁ ရက်နှင့် (၄၆) တာမွေမဲဆန္ဒနယ်မှ ဒေါ်လဲ့လဲ့ဝင်းဆွေ ခွင့် ၁ ရက်တို့ဖြစ်ကြပါတယ်။ ခွင့်မဲ့ ပျက်ကွက်သူမရှိပါ။ ယနေ့ခွင့်ပန်ကြားသူများကို ခွင့်ပြုပေးပါရန် လေးစားစွာ တင်ပြအပ်ပါတယ်။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၂၄ ဦး၊ ယခင်က ခွင့်ပန်ကြား၍ ခွင့်ပြု ထားသူ ၃၃ ဦး၊ ယနေ့ခွင့်ပြု ထားသူ ၄၆ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၇၉ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ လွှတ်တော်ကိုယ်စားလှယ်များ အစည်းအဝေးတက်ရောက် မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>မြို့နယ်များတွင် လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးမြို့နယ်ရုံးခွဲများ ဖွင့်လှစ် ပေးရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type="speaker">ဦးစွာ ဝမ်းတွင်းမဲဆန္ဒနယ်မှ ဦးသန်းမြင့် ကိုယ်စား သပိတ်ကျင်းမဲဆန္ဒနယ်မှ ဦးခင်မောင်ညွန့် မေးမြန်းဖို့ ဖြစ်ပါတယ်</speech>
<speech><mp id="321">ဦးခင်မောင်ညွန့်(သပိတ်ကျင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ဝမ်းတွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းမြင့်ရဲ့ ကိုယ်စား မေးခွန်းမေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတစ်ဝန်းတွင် အလုပ်သမားဝန်ကြီးဌာနနှင့် လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန အနေဖြင့် နေ့ကလေးထိန်းကျောင်းများ၊ ဘိုးဘွားရိပ်သာများ၊ လူကုန်ကူးမှုအနေအထားတားဆီးရေး၊ ပျက်စီးနေသော အမျိုးသမီးများကယ်ဆယ်ရေးစသည့် လူမှုရေးလုပ်ငန်းများအပေါ် အချိန်နှင့် တစ်ပြေးညီဆောင်ရွက်နိုင်ရန်အတွက် လူမှုဖူလုံရေးအဖွဲ့ရုံးခွဲများ၊ မြို့နယ်များဖွင့်လှစ်ထားရှိခဲ့ပါတယ်။ နိုင်ငံအတွင်းမှာ သဘာဝဘေးအန္တရာယ်ကျရောက်ပါက တိရစ္ဆာန်များ အသေအပျောက်၊ လယ်ယာမြေ၊ နေအိမ်၊ အဆောက်အဦစသည့် ပျက်ဆီးဆုံးရှုံးမှုများဖြစ်ခြင်းကြောင့် မြို့နယ်များတွင်လည်း ဌာန ဆိုင်ရာအဆောက်အဦ၊ ပုဂ္ဂလိကအဆောက်အဦ၊ စက်ရုံများပျက်စီးမှုစသည်တို့ကို အချိန်နှင့် တစ်ပြေးညီဆောင်ရွက်ရန် မြို့နယ်များအားလုံးတွင် လူမှုဖူလုံရေးရုံးအဖွဲ့ခွဲရုံးများ ဖွင့်လှစ်ထားရှိသလို လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးရုံးခွဲများ ဖွင့်လှစ်၍ဆောင်ရွက်ရန် လိုအပ် လာပြီဖြစ်ပါတယ်။ အလုပ်သမားဝန်ကြီးဌာနအနေနဲ့ လူမှုဝန်ထမ်းကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာနအနေဖြင့် နိုင်ငံ့တာဝန်၊ နိုင်ငံတစ်ဝန်းအတွင်းရှိ မြို့နယ်များနှင့် ခရိုင်အဆင့်မြို့ကြီးများတွင် ရုံးဖွင့်လှစ်ထားရှိသကဲ့သို့ မြို့နယ်များတွင်လည်းပဲ ရုံးဖွင့်လှစ်ခွင့်များပေးမည့်အစီ အစဉ်များရှိ/မရှိသိလိုကြောင်း လေးစားစွာဖြင့် မေးမြန်းအပ်ပါတယ်ခင်ဗျား။ (ဩဘာသံများ) းသန်းမြင့်၊ ဝမ်းတွင်းမဲဆန္ဒနယ်ကိုယ်စား ဦးခင်မောင်ညွန့်၊ သပိတ်ကျင်းမဲဆန္ဒနယ်မှ မေးမြန်းပါသည်</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech>ဒေါ်စုစုလှိုင်(ဒုတိယဝန်ကြီး၊ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)။ ။လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ရှင့်။ ကျွန်မကတော့ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနမှ ဒုတိယ ဝန်ကြီး ဒေါ်စုစုလှိုင် ဖြစ်ပါတယ်။ မန္တလေးတိုင်းဒေသကြီး၊ ဝမ်းတွင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးသန်းမြင့် မေးမြန်းထားတဲ့ မြို့နယ်ရုံးခွဲများဖွင့်လှစ်ပေးမယ့် အစီအစဉ်ရှိ/မရှိ မေးခွန်း နှင့်စပ်လျဉ်း၍ ရှင်းလင်းဖြေကြားသွားမှာဖြစ်ပါတယ်။ လူမှုဝန်ထမ်းကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာနကို ဦးစီးဌာန ၂ ခုဖြင့် ဖွဲ့စည်းထားရှိရာ လူမှုဝန်ထမ်းဦးစီးဌာနသည် လူမှုရေး ကာကွယ်စောင့်ရှောက်မှုလုပ်ငန်းများကိုလည်းကောင်း၊ ကယ်ဆယ်ရေးနှင့် ပြန်လည်နေရာချထားရေး ဦးစီးဌာနသည် သဘာဝဘေးကြိုတင်ကာကွယ်ရေး အသိပညာပေးလုပ်ငန်းများနှင့် ကယ်ဆယ်ရေး ထောက်ပံ့မှုလုပ်ငန်းများကိုလည်းကောင်း ဆောင်ရွက်လျက်ရှိပါတယ်။ လူမှုဝန်ထမ်းဦးစီးဌာနသည် နိုင်ငံတော်သမ္မတ၏ လမ်းညွှန်ချက်နှင့်အညီ လူမှုကာကွယ်စောင့်ရှောက်မှုလုပ်ငန်းများ ပိုမိုအောင်မြင် ဖြစ်ထွန်းလာစေရေး ထိရောက်စွာဆောင်ရွက်နိုင်ရန်အတွက် လူမှုဝန်ထမ်းဦးစီးဌာန (ရုံးချုပ်)၊ နေပြည်တော်ကောင်စီ၊ တိုင်းဒေသကြီး/ပြည်နယ်ဦးစီးမှူးရုံးများအား တိုးမြှင့်ပြင်ဆင်ဖွင့်လှစ်ခွင့်၊ ခရိုင် လူမှုဝန်ထမ်းရုံး ၆၄ ရုံးနှင့် မြို့နယ်လူမှုဝန်ထမ်းရုံး ၃၃၀ ရုံးတို့အား အသစ်ဖွင့်လှစ်ခွင့်နှင့် ခရိုင် လူမှုဝန်ထမ်းရုံး ၈ ရုံးအား တိုးမြှင့်ဖွင့်လှစ်ခွင့်၊ ဌာနငယ်/သင်တန်းကျောင်း ၅၀ ကျောင်းအား တိုးမြှင့် ဖွင့်လှစ်ခွင့်နှင့် ဌာနငယ်/သင်တန်းကျောင်း ၁၁ ကျောင်းအား အသစ်ဖွင့်လှစ်ခွင့်ရရှိရေးဆောင်ရွက် လျက်ရှိပါတယ်။ ကယ်ဆယ်ရေးနှင့် ပြန်လည်နေရာချထားရေးဦးစီးဌာနသည် သဘာဝဘေးအန္တရာယ်များနှင့် အခြားဘေးဖြစ်စဉ်များတွင် ထောက်ပံ့မှုလုပ်ငန်းများ၊ အသိပညာပေးလုပ်ငန်းများ၊ ပြန်လည်ထူထောင်ရေးလုပ်ငန်းများ၊ ကြိုတင်ကာကွယ်ရေးလုပ်ငန်းများ၊ သဘာဝဘေးစီမံခန့်ခွဲရေးလုပ်ငန်းများကို လျင်မြန်ထိရောက်စွာ အကောင်အထည်ဖော်ဆောင်ရွက်နိုင်ရန် ကယ်ဆယ်ရေးနှင့် ပြည်လည်နေရာချ ထားရေးဦးစီးဌာန(ရုံးချုပ်)၊ တိုင်းဒေသကြီး၊ ပြည်နယ်ဦးစီးမှူးရုံးများအား တိုးမြှင့်ပြင်ဆင်ဖွင့်လှစ်ခွင့်၊ နေပြည်တော်ကောင်စီဦးစီးမှူးရုံးတစ်ရုံး၊ ခရိုင်ဦးစီးမှူးရုံး ၃၁ ရုံး၊ မြို့နယ်ဦးစီးမှူးရုံး ၃၃၀ ရုံး၊ အရေး ပေါ် အခြေအနေစီမံခန့်ခွဲမှုဗဟိုဌာနတစ်ခု၊ သဘာဝဘေးအန္တရာယ်စီမံခန့်ခွဲမှု သင်တန်းကျောင်း တစ် ကျောင်းအသစ်ဖွင့်လှစ်ခွင့်နှင့် ခရိုင်ဦးစီးမှူးရုံး ၄၁ ရုံးအား တိုးမြှင့်ဖွင့်လှစ်ခွင့်ရရှိရေးကို ဆောင်ရွက် လျက်ရှိပါတယ်။ ဥက္ကဋ္ဌကြီးရှင့်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန အနေဖြင့် လုပ်ငန်းများ ပိုမိုထိရောက်အောင်မြင်စွာဆောင်ရွက်နိုင်ရန်အတွက် ဝန်ကြီးဌာနလက် အောက်မှာရှိတဲ့ ဦးစီးဌာန ၂ ခုသည် ခရိုင်၊ မြို့နယ်ရုံးများ ဖွင့်လှစ်နိုင်ရန် ဖွဲ့စည်းပုံတိုးချဲ့၊ ပြင်ဆင်၊ အသစ်ဖွင့်လှစ်ခွင့်ကို နိုင်ငံတော်သမ္မတရုံး၊ ပြည်ထောင်စုအစိုးရအဖွဲ့ရုံးတို့ရဲ့ လမ်းညွှန်ချက်နှင့်အညီ ဘဏ္ဍာရေးဝန်ကြီးဌာန၊ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနတို့ရဲ့ သဘော ထားအကြံပြုချက်များရယူရေးဆွဲ၍ စီမံကိန်းနှင့်ဖွဲ့စည်းပုံစိစစ်ရေးအဖွဲ့သို့ တင်ပြဆောင်ရွက်ထား လျက်ရှိပါကြောင်း ရှင်းလင်းဖြေကြားအပ်ပါတယ်ရှင်။ ကျေးဇူးတင်ပါတယ်ရှင်။ (ဩဘာသံများ)</speech>
</Q-A>
<Q-A>
<title>မောင်းခမ်းစံပြကျေးရွာ အထက်တန်းကျောင်းအား ၂၀၁၃-၂၀၁၄ စာသင်နှစ်တွင် စာစစ်ဌာနအဖြစ် တိုးချဲ့ဖွင့်လှစ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဟုမ္မလင်းမဲဆန္ဒနယ်မှ ဦးအေးမေးမြန်းဖို့ ဖြစ်ပါတယ်</speech>
<speech><mp id="243">ဦးအေး(ဟုမ္မလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဖိတ်ကြားထားသောဧည့်သည်တော်များ၊ ပြည်သူ့လွှတ်တော်ကိုယ်စားလှယ်များနှင့် လွှတ်တော်အတွင်း မှာရှိကြတဲ့ ဧည့်သည်တော်များအားလုံး ကိုယ်စိတ်နှစ်လုံး ရွှင်လန်းချမ်းမြေ့ပါစေကြောင်း ဆုမွန်ကောင်းတောင်းအပ်ပါတယ်။ ကျွန်တော်တို့ စစ်ကိုင်းတိုင်းဒေသကြီး၊ ဟုမ္မလင်းမြို့နယ်ဟာ ၂၀၀၉၂၀၁၀ ခုနှစ်အထိ အထက်တန်းကျောင်း ၃ ကျောင်းသာရှိခဲ့ပါတယ်။ ယခုအစိုးသစ်လက်ထက်မှာ အထက်တန်းကျောင်း ၅ ကျောင်း ထပ်မံဖွင့်လှစ်ခွင့်ပေးခဲ့တဲ့အတွက် အထက်တန်းကျောင်းပေါင်း ၈ ကျောင်းရှိခဲ့ပါတယ်။ အလယ်တန်းကျောင်း ၃ ကျောင်းနဲ့ အခြားမူလတန်းအဆင့်ကျောင်းပေါင်း ၁၀၀ ကျော်ဖွင့်လှစ်နိုင်ခဲ့ပါတယ်။ ကျွန်တော်တို့မြို့နယ်ဟာ ပညာရေးကဏ္ဍမှာ နှစ်ပေါင်း ၂၀ ကျော်လောက် နောက်ကျကျန်ရစ်ခဲ့တဲ့အခါမှာ အခုလို ကျောင်းတွေတိုးတက်ဖွင့်လှစ်ခွင့်ရတဲ့အတွက် ကျွန်တော်တို့ မြို့နယ်လူထုဟာ ဝမ်းမြောက်ဝမ်းသာရှိကြပါတယ်။ ၂၀၁၂-၂၀၁၃ စာသင်နှစ်မှာဆိုရင် ကျွန်တော်တို့ ကျောင်းတွေ ကျောင်းသားဦးရေဟာ ၄၉၀၀၀ ကျော်လောက်သာရှိပေမယ့်လို့ ကနေ့ကာလမှာတော့ ၅၂၀၀၀ ကျော်အထိ တိုးတက်လာပါတယ်။ ကျွန်တော်တို့မြို့နယ်မှာ အရင်ခေတ်ကာလက တက္ကသိုလ် ဝင်တန်းဖြေဆိုဖို့ ဟုမ္မလင်းမြို့စာစစ်ဌာနတစ်ခုတည်းသာ ရှိခဲ့ပါတယ်။ ပြီးခဲ့တဲ့ ၂၀၁၂-၂၀၁၃ မှ နောင်ပေါင်ကျေးရွာကို စာစစ်ဌာနတစ်ခုဖွင့်လှစ်ပေးနိုင်ခဲ့တဲ့အတွက် ကျောင်းသူကျောင်းသား ၂၀၀ ကျော်ဟာ အဆင်ပြေပြေနဲ့ တက္ကသိုလ်ဝင်စာမေးပွဲကို ဖြေဆိုခွင့်ရရှိခဲ့ကြပါတယ်။ ကျွန်တော်တို့ ဟုမ္မလင်းမြို့နယ်ဟာ မြို့နယ်ဧရိယာ အလွန်ကျယ်ဝန်းပါတယ်။ ကျွန်တော်ခဏခဏပြောနေသလို စစ်ကိုင်းတိုင်းဒေသကြီးထဲမှာ ကျွန်တော်တို့ ဟုမ္မလင်းမြို့နယ်ဟာ အကျယ်ဝန်းဆုံးမြို့နယ်ဖြစ်ပါတယ်။ လမ်းပန်းဆက်သွယ်ရေးလည်း အခက်ခဲဆုံးမြို့နယ် ဖြစ်ပါတယ်။ ဒါကြောင့်မို့လို့ ကျွန်တော်တို့ ဟုမ္မလင်းမြို�� ထက် နယ်မြေအကျယ်အဝန်းသေးငယ်တဲ့ လူဦးရေနည်းပါးတဲ့၊ ကျောင်းသားအင်အား လည်းနည်းပါးတဲ့ အချို့မြို့နယ်တွေမှာ စာစစ်ဌာန ၃ ခုကနေ ၄ ခုလောက်ရှိပါတယ်။ ကျွန်တော်တို့ ဟုမ္မလင်းမြို့နယ်မှာ ယနေ့ဆိုရင်စာစစ်ဌာန ၂ ခုရှိခဲ့ပါတယ်။ ဒါပေမယ့်လို့ ကျွန်တော်တို့ မြို့နယ်မှာ နောက်ထပ်စာစစ်ဌာန ၂ ခုဖွင့်လှစ်ဖို့လိုအပ်ပါသေးတယ်။ ဒါပေမယ့်လို့ ယနေ့ ၂၀၁၃-၂၀၁၄ စာသင် နှစ်မှာ မောင်းခမ်းစံပြကျေးရွာအထက်တန်းကျောင်းကို ဦးစားပေးအဖြစ် စာစစ်ဌာနတစ်ခု ဖွင့်လှစ်ပေး သင့်ပါကြောင်း တင်ပြအပ်ပါတယ်။ နှစ်စဉ်ဖြေဆိုမယ့် ကျောင်းသားကျောင်းသူ ၂၀၀ ကျော်ခန့်ရှိနိုင် ပါတယ်။ ဒါကြောင့်မို့လို့ မောင်းခမ်းစံပြကျေးရွာအထက်တန်းကျောင်းကို စာစစ်ဌာနအဖြစ် တိုးချဲ့ဖွင့် လှစ်ပေးနိုင်ရန် အစီအစဉ် ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်း အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ရသေ့တောင်မြို့နယ်၊ မြို့မ အ-ထ-က (ခွဲ)အတွက် ကျောင်းဆောင်သစ်တစ်ဆောင်ဆောက်လုပ်ပေးရန် အစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ရသေ့တောင်မဲဆန္ဒနယ်မှ ဒေါ်ခင်စောဝေမေးမြန်းဖို့ဖြစ်ပါတယ်။</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးမင်္ဂလာပါရှင်။ ကျွန်မက ရခိုင်ပြည်နယ်၊ ရသေ့တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ ရိုသေ ေးစားရပါတဲ့ ဥက္ကဋ္ဌကြီးရှင်။ ရသေ့တောင်မြို့ပေါ်မှာရှိတဲ့ အ-လ-က ကျောင်းကို ၂၀၁၃-၂၀၁၄ ခုနှစ်ပညာသင်နှစ်ကစပြီးတော့ အ-ထ-က(ခွဲ) အဖြစ်တိုးမြှင့်ပေးခဲ့ပါတယ်။ ယခုလက်ရှိ အဲ့ဒီကျောင်းမှာ ကျောင်းသားကျောင်းသူဦးရေဟာ မူကြိုကျောင်းသားကျောင်းသူက ၃၀ ဦးရှိပါတယ်။ မူလတန်း အဆင့်က ၂၈၅ ဦးရှိပြီးတော့ အလယ်တန်းအဆင့်က ၃၅၉ ဦး၊ အထက်တန်းအဆင့်က ၉၃ ဦး၊ စုစုပေါင်း ၇၀၀ကျော်ရှိပါတယ်ရှင်။ စာသင်ခန်းနှင့်ကျောင်းသားဦးရေမှာ လုံလောက်မျှတမှုမရှိတဲ့အတွက် ပညာသင်ကြားရာမှာ အလွန်အခက်အခဲဖြစ်နေပါတယ်။ ဒါ့အပြင် အဲ့ဒီကျောင်းမှာ ဒီလိုကျောင်းတိုး ပေးလိုက်တဲ့အတွက် ဝိဇ္ဇာဘာသာရပ်ကို သင်ကြားတဲ့ဆရာမတွေချည်းပဲရှိနေ ပြီးတော့သိပ္ပံပညာရပ် ကိုသင်ကြားမယ့် ဆရာဆရာမတွေမရှိတဲ့အတွက်လည်း အလွန်အခက်အခဲ ဖြစ်နေပါတယ်။ အဲ့ဒါကို လည်း ပညာရေးဝန်ကြီးဌာနအနေနဲ့ ကူညီဆောင်ရွက်ပေးစေချင်ပါတယ်ရှင်။ လာမယ့် ၂၀၁၄-၂၀၁၅ ပညာသင်နှစ်မှာ ကျောင်းသားဦးရေပိုမိုများပြားလာမှာဖြစ်တဲ့အတွက် အတန်းခွဲများကိုတိုးချဲ့ရန်လို အပ်နေပါတယ်။ သို့ဖြစ်ပါ၍ ကျွန်မရဲ့ မဲဆန္ဒနယ်ဖြစ်တဲ့ ရသေ့တောင် မြို့မ အ-လ-က ကျောင်းကနေ အ-ထ-က(ခွဲ) အတွက် ကျောင်းဆောင်သစ်ဆောက်လုပ်ပေးရန် အမှန်တကယ်လိုအပ်နေတဲ့အတွက် ပြည်သူ့လွှတ်တော်ဥက္ကဋ္ဌမှတစ်ဆင့် ဒီမေးခွန်းကိုမေးလိုက်ရခြင်း ဖြစ်ပါတယ်။ ရခိုင်ပြည်နယ်၊ ရသေ့တောင် မြို့မ အ-ထ-က(ခွဲ) အတွက်ကျောင်းဆောင်သစ် ဆောက်လုပ်ပေးရန်အစီအစဉ်ရှိ/မရှိနှင့် အစီ အစဉ်ရှိပါက မည်သည့်အချိန်တွင်ဆောက်လုပ်ပေးမည် ကိုသိလိုပါကြောင်း မေးမြန်းလိုပါတယ်ရှင်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">လွှတ်တော်ကိုယ်စားလှယ် နှစ်ဦးရဲ့ မေးမြန်းချက်ကို သက်ဆိုင်ရာပြည်ထောင်စု ဝန်ကြီးဌာနမှ တစ်ဆက်တစ်စပ်တည်းဖြေပေးဖို့ ဖြစ်ပါတယ်</speech>
<speech><agency id="91">ဒေါက်တာစန်းလွင်(ဒုတိယဝန်ကြီး၊ ပညာရေးဝန်ကြီးဌာန)</agency>ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ဧည့်သည်တော်အပေါင်း ကိုယ်စိတ်နှစ်ဖြာကျန်းမာချမ်းသာ ပါစေကြောင်း ဂါရဝပြုဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ပညာရေးဝန်ကြီးဌာန၊ ဒုတိယဝန်ကြီး ဒေါက်တာစန်းလွင် ဖြစ်ပါတယ်။ ကျွန်တော့်အနေနဲ့ ပထမဦးဆုံး ဟုမ္မလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးရဲ့ မေးခွန်းကို ဖြေကြားသွားမှာ ဖြစ်ပါတယ်။ ဟုမ္မလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအေးရဲ့ မေးခွန်းကတော့ ဟုမ္မလင်းမြို့နယ် မောင်းခမ်းစံပြကျေးရွာ အခြေခံပညာအထက်တန်းကျောင်းကို ၂၀၁၃-၂၀၁၄ ပညာသင်နှစ်မှာ စာစစ်ဌာနအဖြစ် တိုးချဲ့ဖွင့်လှစ်ပေးရန် အစီအစဉ်ရှိ/မရှိဆိုတဲ့မေးခွန်းပဲဖြစ်ပါတယ်။ (၁၀) က္ကဋ္ဌကြီးနှင့်ကိုယ်စားလှယ်ကြီးများခင်ဗျား။ တက္ကသိုလ်ဝင်စာမေးပွဲစာစစ်ဌာနအဖြစ် ဖွင့်လှစ် လိုတဲ့ အခြေခံပညာအထက်တန်းကျောင်းဟာဆိုလို့ရှိရင် သက်ဆိုင်ရာစာရွက်စာတမ်းများနှင့် အတူ စာစစ်ဌာနဖွင့်လှစ်လိုကြောင်းကို သက်ဆိုင်ရာမြို့နယ်ပညာရေးမှူးရုံးမှတစ်ဆင့် တိုင်းဒေသကြီး ဒါမှ မဟုတ် ပြည်နယ်ပညာရေးမှူးရုံးသို့ တင်ပြလျှောက်ထားရန်လိုအပ်ပါတယ်။ ကျွန်တော်တို့ တက္ကသိုလ် ဝင်စာစစ်ဌာနဖွင့်လှစ်လိုတဲ့ အခြေခံပညာအထက်တန်းကျောင်းတစ်ကျောင်းအနေနဲ့ အချက် ၁၈ ချက် နှင့် ပြည့်စုံဖို့လိုအပ်ပါတယ်။ အဲ့ဒီအချက် ၁၈ ချက်ကိုတော့ ကျွန်တော်တို့ မြန်မာနိုင်ငံစာစစ်ဦးစီးဌာန ကသတ်မှတ်ထားခြင်းဖြစ်ပါတယ်။ အဲ့ဒီသက်ဆိုင်ရာကျောင်းကတင်ပြလာတဲ့ လျှောက်လွှာကို ရရှိပြီဆို လို့ရှိရင် သက်ဆိုင်ရာတိုင်းဒေသကြီး ဒါမှမဟုတ် ပြည်နယ်ပညာရေးမှူးရုံးနဲ့ သက်ဆိုင်ရာဦးစီးဌာနတို့ က ကွင်းဆင်းစစ်ဆေးပါတယ်။ ကွင်းဆင်းစစ်ဆေးပြီးတဲ့နောက်မှာတော့ တွေ့ရှိချက်ကို မြန်မာနိုင်ငံစာ စစ်ဦးစီးဌာနကို ပြန်လည်အကြောင်းကြားရပါတယ်။ မြန်မာနိုင်ငံစာစစ်ဦးစီးကမှ ပညာရေးဝန်ကြီးဌာန စီမံခန့်ခွဲရေးကော်မတီကိုတင်ပြ အတည်ပြုချက်ရယူပြီးတော့မှ ကျွန်တော်တို့က အခြေခံပညာအထက် တန်းကျောင်းတစ်ကျောင်းကို စာစစ်ဌာနအဖြစ်ဖွင့်လှစ်ခွင့်ပြုခြင်းဖြစ်ပါတယ်။ ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ အခုစစ်ကိုင်းတိုင်းဒေသကြီး၊ ဟုမ္မလင်းမြို့ နယ်၊ မောင်းခမ်းစံပြကျေးရွာအထက်တန်းကျောင်းအနေနဲ့ စာစစ်ဌာနအဖြစ် ဖွင့်လှစ်လိုကြောင်းလျှောက်လွှာကို လိုအပ်တဲ့စာရွက်စာတမ်းများနှင့်တကွ သက်ဆိုင်ရာမြို့နယ်ပညာရေးမှူးရုံးကို ၂၀၁၃ ခုနှစ်၊ စက်တင်ဘာလ ၁၅ ရက်နေ့က လျှောက်လွှာနှင့်တကွ စာရွက်စာတမ်းများကို ပေးပို့ခဲ့ပြီးဖြစ်ပါတယ်။ ပေးပို့ခဲ့တဲ့စာရွက်စာတမ်းများ အပေါ်အခြေခံပြီးတော့ စစ်ကိုင်းတိုင်းဒေသကြီးပညာရေးမှူးရုံး နှင့် အခြေခံပညာဦးစီးဌာနအမှတ် (၁) တို့အား ကွင်းဆင်းစစ်ဆေးခဲ့ပါတယ်။ နောက်ပြီးတော့ စာစစ် ဌာနအဖြစ် ဖွင့်လှစ်ခွင့်ပြု သင့်ကြောင်းကိုလည်းပဲ ထောက်ခံတင်ပြထားပါတယ်။ ဒါကြောင့်မို့လို့ အခု ကျွန်တော်တို့နောက်ဆုံးကျန်တဲ့ လုပ်ငန်းလေးကတော့ မြန်မာနိုင်ငံစာစစ်ဦးစီးဌာနက ကျွန်တော်တို့ ပညာရေးဝန်ကြီးဌာန၊ စီမံခန့်ခွဲရေးကော်မတီကို တင်ပြအတည်ပြုချက်ရယူပြီးပြီဆိုရင်ကတော့ ဟုမ္မလင်းမြို့နယ်၊ မောင်းခမ်းစံပြကျေးရွာ အခြေခံပညာအထက်တန်းကျောင်းကို တက္ကသိုလ်ဝင် စာမေးပွဲစာစစ်ဌာနအဖြစ် ၂၀၁၃-၂၀၁၄ ပညာသင်နှစ်မှာ ဖွင့်လှစ်ခွင့်ပြု နိုင်မည် ဖြစ်ပါကြောင်း ရှင်းလင်းဖြေကြားအပ်ပါတယ်။ (ဩဘာသံများ) ုတိယအနေနဲ့ ဆက်လက်ဖြေကြားရမယ့်မေးခွန်းကတော့ ရခိုင်ပြည်နယ်၊ ရသေ့တောင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စောဝေရဲ့ မေးခွန်းပဲဖြစ်ပါတယ်။ဒေါ်ခင်စောဝေ ဲ့ မေးခွန်းကတော့ ရသေ့တောင်မြို့နယ် မြို့မ အ-ထ-က (ခွဲ) အတွက် ကျောင်းဆောင်သစ်တစ်ဆောင် ဆောက်လုပ်ပေးရန် အစီအစဉ်ရှိ/မရှိဆိုတဲ့မေးခွန်းပဲဖြစ်ပါတယ်။ ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော်တို့ ပညာရေးဝန်ကြီး ဌာနအနေနဲ့ ၂၀၁၄-၂၀၁၅ ပညာသင်နှစ်အတွက် ငွေလုံးငွေရင်းအသုံးစရိတ်နှင့် တည်ဆောက်မယ့် ကျောင်းဆောင်သစ်စာရင်းကို လျာထားပြုစုပြီးဖြစ်ပါတယ်။ အဲ့ဒီလျာထားပြုစုပြီးတဲ့စာရင်းမှာ ရခိုင် ပြည်နယ် ရသေ့တောင်မြို့နယ် မြို့မ အ-ထ-က (ခွဲ) အတွက် ကျောင်းဆောင်သစ်တစ်ဆောင်ဆောက် လုပ်ပေးဖို့ရာ လျာထားပါတယ်။ ဒါပေမယ့် ကျွန်တော်တို့ဒီလျာထားတဲ့စာရင်းကို သက်ဆိုင်ရာဝန်ကြီး ဌာန ဘဏ္ဍာရေးကော်မရှင်၊ လွှတ်တော်တို့ကိုတင်ပြပြီးတော့ စိစစ်အတည်ပြုခြင်း ခံယူရဦးမှာ ဖြစ်ပါတယ်။ ကျွန်တော်တို့ပညာရေးဝန်ကြီးဌာနအနေနဲ့ ကျွန်တော်တို့ရဲ့ တင်ပြလျာထားချက်ကို အတည်ပြု ခြင်းခံခဲ့ရလို့ရှိရင် ရသေ့တောင်မြို့နယ် မြို့မ အ-ထ-က (ခွဲ) အတွက် ကျောင်းဆောင်သစ် တစ်ဆောင် ကို ၂၀၁၄-၂၀၁၅ ပညာသင်နှစ်အတွင်းမှာ ဘဏ္ဍာငွေခွဲဝေပေးသွားရန် အစီအစဉ်ရှိပါကြောင်း လေးစားစွာဖြင့်ရှင်းလင်းဖြေကြားအပ်ပါတယ်။ (ဩဘာသံများ)</speech>
</Q-A>
<Q-A>
<title>သာကေတမြို့နယ် ပြည်သူ့ဆေးရုံတွင် ကူးစက်လူနာနှင့် သာမန်လူနာများအတွက် ဆေးရုံသီးခြား ဆောက်လုပ်ပေးနိုင်ခြင်းရှိ/မရှိ (သို့) သင့်တော်သောနေရာသို့ ပြောင်းရွှေ့ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">သာကေတမဲဆန္ဒနယ်မှ ဦးမောင်မောင်စိုး မေးမြန်းဖို့ ဖြစ်ပါတယ်</speech>
<speech><mp id="385">ဦးမောင်မောင်စိုး(သာကေတမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့် လွှတ်တော်သို့ တက်ရောက်လာကြသော ပုဂ္ဂိုလ်များအားလုံး ရွှင်လန်းချမ်းမြေ့ကြပါ စေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ သာကေတမဲဆန္ဒနယ် မှ လွှတ်တော်ကိုယ်စားလှယ် ဦးမောင်မောင်စိုး ဖြစ်ပါတယ်။ ကျွန်တော်တို့ရဲ့ သာကေတမြို့နယ်မှာ ပြည်သူ့ဆေးရုံတစ်ရုံ ရှိပါတယ်။ သာကေတမြို့နယ် ပြည်သူလူထုအားကိုးအားထားနေရတဲ့ ဆေးရုံကြီး ဖြစ်ပါတယ်။ သာကေတမြို့နယ်အပြင် နီးစပ်တဲ့ ဒဂုံမြောက်၊ ဒဂုံတောင်၊ ဒဂုံဆိပ်ကမ်းနှင့် သန်လျင်မြို့ ကပင် လာရောက်ပြီးတော့ ကုသနေတဲ့ ဆေးရုံကြီးဖြစ်ပါတယ်။ သာကေတဆေးရုံကြီးကို ၂၀၁၀ ခုနှစ် ကစပြီးတော့ ကျန်းမာရေးဝန်ကြီးဌာနက HIV နှင့်TB ဝေဒနာရှင်များ ပြောင်းရွှေ့ချထားခဲ့ပါတယ်။ ယနေ့ဆိုလို့ရှိရင် ဆေးရုံတက် HIV နှင့်TB လူနာဟာဆိုရင် ၄၀ ကျော်၊ ၅၀ ခန့် ရှိနေပြီဖြစ်ပါတယ်။ နေ့စဉ်လာရောက်ပြသတဲ့ Out Patient လူနာဆိုရင် ၈၀ ကျော်ခန့်ရှိနေပြီဖြစ်ပါတယ်။ စုစုပေါင်း ဆိုလို့ရှိရင် HIV နှင့်TB လူနာပြသမှုအင်အားမှာ ၁၀၀ ကျော်ခန့်ရှိနေပြီဖြစ်ပါတယ်။ ကျွန်တော်တို့ သာကေတဆေးရုံကြီးရဲ့ သုံးပုံနှစ်ပုံကိုလည်း အဲဒီလူနာများကုသတဲ့ ဆေးဆောင်များကို ဆေးခန်းများ အဖြစ် ကျွန်တော်တို့ယူထားပြီးဖြစ်ပါတယ်။ ဒါပေမယ့် ဆေးရုံမှာတက်ရောက်ကုသနေကြတဲ့ သာမန် မွေးလူနာ၊ ကလေးလူနာနှင့် အထွေထွေလူနာဆောင်များနှင့် HIV နှင့်TB လူနာဆောင်များဟာဆိုလို့ ရှိရင် နီးကပ်စွာထားရှိပြီးတော့ ကုသနေရတာကို ကျွန်တော်တို့ တွေ့မြင်နေရပါတယ်။ ဒီနေရာမှာ ကျွန်တော်တင်ပြချင်တာကတော့ HIV ရောဂါဆိုတာဟာ သွေးမှတစ်ဆင့်၊ လိင်ဆက်ဆံမှုမှတစ်ဆင့်သာ ကူးစက်နိုင်တဲ့အတွက် သာမန်အားဖြင့် အခြားလူနာများကို လွယ်ကူစွာကူးစက်ခြင်းမပြုနိုင်တဲ့ရောဂါ ဖြစ်တယ်ဆိုတာကို ကျွန်တော်တို့ သိပါတယ်။ HIV ရောဂါလူနာများအနေနဲ့တော့ ပြဿနာမရှိပါဘူး။ HIV လူနာများကို ခွဲခြားပြီးတော့ဆက်ဆံခြင်းမပြုရဘူးဆိုတာကိုလည်း ကျွန်တော်တို့ သိရှိနားလည် ပါတယ်။ ဒါပေမယ့် HIV လူနာများမှာ ပူးတွဲဖြစ်ပေါ်တတ်တဲ့ TB ရောဂါကတော့ ကူးစက်လွယ်ပြီးတော့ အလွန်ကြောက်ဖို့ကောင်းပါတယ်။ လေမှတစ်ဆင့် သလိပ်မှတစ်ဆင့် ကူးစက်နိုင်ပါတယ်။ HIV လူနာ များမှာ ဖြစ်ပေါ်နေတဲ့ TB ဟာဆိုရင် ဆေးယဉ်ပါးတဲ့အနေနဲ့ TB ဖြစ်တဲ့အတွက်ကြောင့် ကုသရန် အခက်ဆုံး TB လို့ကျွန်တော်တို့လေ့လာသိရှိရပါတယ်။ ဒါကြောင့် အဆောင်ကပ်ပြီးတော့ ဆေးရုံတက် နေကြတဲ့ အထွေထွေလူနာတွေ၊ ကလေးလူနာတွေနဲ့ တခြားလူနာတွေဟာဆိုလို့ရှိရင် အဲဒီကြောက်စရာကောင်းတဲ့ TB ရောဂါကို ကူးစက်မှာကြောက်ရွံ့နေကြပါတယ်။ ဒါကြောင့် ကျွန်တော် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးခွန်းမေးမြန်းလိုတာကတော့ HIV ဝေဒနာရှင်များ ဖြစ်ပွားလေ့ရှိသော TB ကူးစက်ရောဂါများ သာမန်အထွေထွေလူနာများကို ပြန့်ပွားကူးစက်ခြင်း မပြု စေနိုင်ရန် ဆေးရုံသီးသန့်ထားရှိကုသနိုင်ရေး စီစဉ်ဆောင်ရွက်ပေးနိုင်မှုရှိ/မရှိ သိရှိလိုပါ၍ လေးစားစွာဖြင့် မေးမြန်းအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>ကျေးလက်ကျန်းမာရေးကွာဟနေမှုအတွက် အနီးကပ်ကြပ်မတ်ဆောင်ရွက်ပေးမည့် မြို့နယ်၊ မြို့နယ်ခွဲ နှင့် တိုက်နယ်ဆေးရုံအချို့တို့တွင် မြို့ပြတစ်ခုနှင့်တစ်ခု ကွာဟနေမှုကို မည်ကဲ့သို့ဆောင်ရွက်ပေးမည် ကိုသိလိုသည်နှင့်စပ်လျဉ်းသည့်မေးခွန်း</title>
<speech type="speaker">ချီဖွေမဲဆန္ဒနယ်မှ ဦးဇုံတိန့် ဆက်လက်မေးမြန်းဖို့ ဖြစ်ပါတယ်</speech>
<speech><mp id="173">ဦးဇုံတိန့်(ချီဖွေမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များအားလုံးကို မင်္ဂလာပါလို့ ပထမဦးဆုံးနှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ချီဖွေမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးဇုံတိန့်ဖြစ်ပါတယ်။ မြန်မာနိုင်ငံတွင် နေထိုင်ကြသော လူဦးရေ ၇၀ ရာခိုင်နှုန်းခန့်သည် ကျေးလက်ဒေသနေပြည်သူများဖြစ်ကြပါတယ်။ လမ်းပန်းဆက်သွယ်ရေးခက်ခဲတဲ့ ကျေးလက်ဒေသနေပြည်သူများရဲ့ ကျန်းမာရေးသည်လည်း နိမ့်ကျမှုအမြင့်မားဆုံးရှိနေသည်ကို တွေ့ရှိ ရတာဖြစ်ပါတယ်။ မြန်မာနိုင်ငံ ပြည်နယ်နှင့်တိုင်းဒေသကြီးအသီးသီးတွင်ရှိတဲ့ ကျေးလက်ဒေသ အသီးသီးတွင်နေထိုင်ကြသော ပြည်သူများရဲ့ ကျန်းမာရေးစောင့်ရှောက်မှု မဆောင်ရွက်ပေးနိုင်တာကို အားနည်းနေတာကိုတော့ ပြည်သူများကနေနားလည်ကြပါတယ်။ သို့သော် ကျေးလက်ဒေသများရဲ့ လို အပ်ချက်များကို အနီးကပ်တာဝန်ယူကြပ်မတ်ဆောင်ရွက်ပေးမည့် မြို့ပြအဆောက်အဦတစ်ခုဖြစ်တဲ့မြို့ နယ်၊ မြို့နယ်ခွဲနှင့် တိုက်နယ်ဆေးရုံများအချို့တွင် ကျန်းမာရေးဝန်ကြီးဌာနမှ ချမှတ်ထားသောဆေး ပစ္စည်းကိရိယာများမပြည့်စုံမှုနဲ့ ဆရာဝန်နှင့်ဝန်ထမ်းများမပြည့်စုံ၍ လက်တွေ့မကျဘဲ ဖြစ်နေသည်ကို တော့အချို့ကျေးလက်နေပြည်သူများ ဝမ်းနည်းစွာခံစားနေရပါတယ်။ ပြည်နယ်နှင့်တိုင်းဒေသအသီး သီးရှိမြို့ပြနှင့်ကျေးလက်ကျန်းမာရေးကွာဟနေမှုကို ဦးစွာနည်းနိုင်သမျှနည်းအောင်ဆောင်ရွက်သွား ရေးလုပ်ငန်းစဉ်များတွင် အဓိကအနီးကပ်ကြပ်မတ်ဦးဆောင်သွားမယ့်မြို့နယ်၊ မြို့နယ်ခွဲနှင့် တိုက်နယ် ဆေးရုံများအချို့တွင် ဆေးပစ္စည်းနှင့်ကိရိယာများ မပြည့်စုံခြင်းနှင့်ဆရာဝန်များလစ်လပ်နေမှုနှင့် ဝန်ထမ်းများဖွဲ့စည်းပုံသာရှိပြီး လက်တွေ့မရှိဘဲဖြစ်နေသည်ကို တွေ့ရှိရတာဖြစ်ပါတယ်။ ဒါကြောင့် မို့လို့ မြို့ပြတစ်ခုနှင့်တစ်ခုလည်းမတူညီဘဲ ကွာဟနေသည်ကိုလည်းတွေ့ရှိရမှာဖြစ်ပါတယ်။ ဒါကြောင့် ထိုဒေသများတွင်နေထိုင်ကြတဲ့ ကျေးလက်နေပြည်သူများရဲ့ ကျန်းမာရေးစောင့်ရှောက်မှုသည်လည်း ပိုမိုအားနည်းနေသည်ကိုတွေ့ရှိရတာဖြစ်ပါတယ်။ သို့ဖြစ်ပါ၍ ပြည်နယ်နှင့်တိုင်းဒေသကြီးအသီးသီးရှိ မြို့ ပြမှအခြေပြု ကာ ကျေးလက်ကျန်းမာရေးကွာဟမှုကို နည်းနိုင်သမျှနည်းနိုင်ရေးအတွက် အဓိက အနီးကပ်ကြပ်မတ်ဦးဆောင်သွားမယ့် မြို့ပြအဆောက်အဦတစ်ခုဖြစ်တဲ့ မြို့နယ်၊ မြို့နယ်ခွဲနှင့် တိုက် နယ်ဆေးရုံအချို့များတွင်ကျန်းမာရေးဝန်ကြီးဌာနမှ ဖွဲ့စည်းချမှတ်ထားသော လုပ်ထုံးလုပ်နည်း၊ လုပ် ငန်းစဉ်၊ စည်းမျဉ်းစည်းကမ်းများနှင့်အညီ ဆေးပစ္စည်းကိရိယာများနှင့်ဆရာဝန်များ၊ ဝန်ထမ်းများ ဒီမြို့ပြတစ်ခုနှင့်တစ်ခုတွင် ကွာဟလိုအပ်နေမှုကို ဦးစွာမည်ကဲ့သို့ဖြည့်ဆည်းဆောင်ရွက်ပေးသွားမည့် အစီအစဉ်ကိုသိရှိလိုပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့်မေးမြန်းတင်ပြအပ်ပါ တယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">လွှတ်တော်ကိုယ်စားလှယ်နှစ်ဦးမေးမြန်းထားတဲ့ မေးခွန်းများကို သက်ဆိုင်ရာ ဝန်ကြီးဌာနမှ တစ်ပေါင်းတည်းဖြေကြားပေးဖို့ ဖြစ်ပါတယ်</speech>
<speech><agency id="98">ဒေါက်တာသန်းအောင်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ မင်္ဂလာအပေါင်းနှင့် ပြည့်စုံပါစေကြောင်း ဦးစွာနှုတ်ခွန်းဆက်သဂါရဝပြုအပ်ပါတယ်။ ကျွန်တော့်အနေနဲ့ ကျန်းမာရေး ဝန်ကြီးဌာန ပြည်ထောင်စုဝန်ကြီးရဲ့ ကိုယ်စား ပြည်သူ့လွှတ်တော် ကိုယ်စားလှယ်တော်ကြီးများမေးမြန်း ထားတဲ့ ကြယ်ပွင့်ပြမေးခွန်းများကို တင်ပြဖြေကြားသွားမှာဖြစ်ပါတယ်။ မေးခွန်းများ မကြာမီ ကိုယ်စားလှယ်တော်ကြီးများကိုတင်ပြလိုတာကတော့ မိမိအနေဖြင့် ကျန်းမာရေးဝန်ကြီးဌာနမှာ တာဝန် ထမ်းဆောင်ခြင်းဟာ ၃ လခန့်သာရှိသေးတဲ့အတွက် မိမိကိုယ်တိုင်လည်း လေ့လာဆဲ ဖြစ်ပါကြောင်းနှင့် ယခုဖြေကြားချက်များဟာ ဝန်ကြီးဌာနကစာနှင့်တရားဝင်ဖြေကြားချက်များကို လာရောက်တင်ပြခြင်း သာဖြစ်ကြောင်း မိမိအနေနှင့် ကိုယ်တိုင်ကွင်းဆင်းလေ့လာပြီး ပိုမိုကောင်းမွန်သောအဖြေရှိရင်လည်း ထပ်မံတင်ပြပေးပို့သွားမှာဖြစ်ကြောင်း တင်ပြလိုပါတယ်။ ပထမဦးစွာ မေးခွန်းဖြစ်တဲ့ သာကေတ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမောင်မောင်စိုးမေးမြန်းထားတဲ့ ကြယ်ပွင့်ပြမေးခွန်း အားတင်ပြဖြေကြားသွားပါမယ်။ ရန်ကုန်တိုင်းဒေသကြီး၊ သာကေတမြို့နယ် ၂၅ ခုတင်ဆံ့ဆေးရုံတွင် ယခင်ကာလများက ဆေးရုံသို့လာရောက်ပြသသည့် လူနာနည်းပါးသည်ကတစ်ကြောင်း၊ ရန်ကုန်မြို့ အရှေ့ဘက်ခြမ်းမှာ HIV လူနာများကုသပေးရန် ဆေးရုံမရှိသေးသည်ကတစ်ကြောင်း ဆေးရုံကို နှစ်ပိုင်းခွဲခြားပြီး အဆောင်(၁) ကိုအထွေထွေလူနာများအား ကုသပေးကာ အဆောင်(၂)မှာတော့ HIV လူနာများ HIV နှင့် TB လူနာများကို ကုသပေးလျက်ရှိကြောင်း သိရှိရပါတယ်။ အဆိုပါအဆောင် နှစ်ခုကို သံဆန်ခါများဖြင့် ခြားနားထားကြောင်း ယခုလက်ရှိမှာ အဆောင်(၁)တွင် အထွေထွေပြင်ပ လူနာများကို ကြည့်ရှုပေးလျက်ရှိရာ နေ့စဉ် ပျမ်းမျှ ၁၄ ဦးခန့်နှင့် အတွင်းလူနာ များ ၄ ဦးခန့်ရှိကြောင်း သိရှိရပါတယ်။ HIV နှင့် TB လူနာများကိုတော့ အဆောင်(၂)မှာ ကုသပေးရာ ပြင်ပလူနာ ၈၆ ဦး၊ အတွင်းလူနာ ၄၂ ဦးနေ့စဉ်ကုသနေကြောင်း သိရှိရပါတယ်။ ကိုယ်စားလှယ်တော် ကြီးမေးမြန်းခဲ့သလို လူနာဆောင်နှစ်ခုကို သံဆန်ခါခြားနားတာဟာ မသင့်တော်တဲ့အတွက် မိမိတို့ ဝန်ကြီးဌာနအနေဖြင့် HIV လူနာများကို ကုသပေးဖို့ တိုးချဲ့နှစ်ထပ်ဆောင်လူနာဆောင်တစ်ခုကို ဆောက် လုပ်နေရာ ယခု ၂၀၁၃-၂၀၁၄ ဘဏ္ဍာနှစ်မှာ သတ်မှတ်ခွင့်ပြုရန်ပုံငွေ သန်း ၂၈၈.၃ သန်းဖိုး ဆောက်လုပ်ပြီး ဖြစ်ကြောင်း၊ မူလလူနာဆောင်လျာထားချက်ရဲ့ ၄၀ ရာခိုင်နှုန်းပြီးစီးမှာဖြစ်ကြောင်း ကျန်လုပ်ငန်းများဆောင်ရွက်ရန်အတွက် ကျပ်သန်း ၁၀၀ ဖြည့်စွက်ရန်ပုံငွေတွင် တင်ပြထားပြီး ထပ်မံ ၍ကျပ်သန်း ၅၀၀ ကိုလာမယ့် ၂၀၁၄-၂၀၁၅ ဘဏ္ဍာနှစ်မှာလည်း တင်ပြတောင်းခံပြီး လုပ်ငန်းများကို ၁၀၀ ရာခိုင်နှုန်း ပြီးစီးအောင်ဆောင်ရွက်မှာဖြစ်ကြောင်း သိရှိရပါတယ်။ သို့ဖြစ်ပါ၍ ယခုလာမည့် ဘဏ္ဍာနှစ်မှာ သီးခြားလူနာဆောင်ဆောက်လုပ်ပြီးပါက HIV လူနာများကို အဆောင်ရွှေ့ပြောင်း ကုသပေးကာအုတ် တံတိုင်းကာရံခြင်း၊ သီးခြားဝင်ပေါက် ဖောက်လုပ်ခြင်းများဆောင်ရွက်ကာ လူနာများကို ခွဲခြားပေးနိုင် မှာဖြစ်ပါတယ်။ နောက်ဆုံးတင်ပြလိုတာကတော့ မိမိကိုယ်တိုင် ကွင်းဆင်းစစ်ဆေးပြီး ကူးစက်ရောဂါ နှင့် သာမန်လူနာများကို ခွဲခြားနိုင်တဲ့ နည်းလမ်းများကို ရှာဖွေကာ အထက်ဌာနများကို တင်ပြပြီး ခွင့်ပြု ချက်ရယူပြီးဆောင်ရွက်သွားမှာဖြစ်ကြောင်း ဖြေကြားတင်ပြအပ်ပါတယ်။ ဆက်လက်ပြီး ကချင်ပြည်နယ်၊ ချီဖွေမဲဆန္ဒနယ် ပြည်သူ့လွှတ်တော်ကိုယ်စားလှယ်တော်ကြီး ရဲ့မေးခွန်းကို ကျွန်တော့်အနေနဲ့ ဆက်လက်ပြီးတင်ပြသွားပါမယ်။ လေးစားရပါသော ဥက္ကဋ္ဌကြီး ခင်ဗျား။ နိုင်ငံတော်တွင် နေပြည်တော်ကောင်စီနယ်မြေ၊ တိုင်းဒေသကြီးနှင့် ပြည်နယ် ၁၄ ခုဖြင့် ခရိုင် ၇၀၊ မြို့နယ်ပေါင်း ၃၃၀ မြို့နယ်၊ မြို့နယ်ခွဲပေါင်း ၈၄ မြို့နယ်၊ မြို့ပေါင်း ၃၉၈ မြို့၊ ရပ်ကွက်ပေါင်း ၃၀၆၃ ရပ်ကွက်၊ ကျေးရွာပေါင်း ၁၃၆၁၈ အုပ်စုနှင့် ကျေးရွာပေါင်း ၆၄၁၃၄ ရွာတို့ဖြင့် ဖွဲ့စည်းထားပါ တယ်။ ၂၀၁၁-၂၀၁၂ ဘဏ္ဍာနှစ်တွင် လူဦးရေတိုးနှုန်းဟာ ၁.၀၁ ရာခိုင်နှုန်းဖြင့် မြန်မာနိုင်ငံရဲ့ လူဦးရေ စုစုပေါင်း ၆၀.၃၈ သန်းရှိကြောင်းသိရပါတယ်။ နိုင်ငံတော်အတွင်းရှိ လူဦးရေ ၇၀ ရာခိုင်နှုန်းသည် ကျေးလက်နေပြည်သူများဖြစ်ပြီး ၃၀ ရာခိုင်နှုန်းသည် မြို့ပေါ်တွင် နေထိုင်လျက်ရှိပါတယ်။ ကျန်းမာရေးဝန်ကြီးဌာနသည် ပြီးပြည့်စုံသော ကျန်းမာရေးစောင့်ရှောက်မှုရရှိစေရန်အတွက် ကျန်းမာရေးအဆင့်အတန်းမြှင့်တင်နိုင်ရေး၊ ရောဂါကာကွယ်နှိမ်နင်းရေး၊ ကုသရေးနှင့် ပြန်လည် ထူထောင်ရေးလုပ်ငန်းများကို ဆောင်ရွက်လျက်ရှိပါတယ်။ နိုင်ငံတစ်ဝန်းရှိ ပြည်သူများသည် ကျန်းမာရေးစောင့်ရှောက်မှုကို သာတူညီမျှ လက်လှမ်းမီရရှိခံစားနိုင်ရန်အတွက် ကျန်းမာရေးဆိုင်ရာ အသုံးစရိတ်များကို တိုးမြှင့်သုံးစွဲလျက်ရှိသောကြောင့် ကျန်းမာရေးလုပ်ငန်းအဆင့်အတန်း မြင့်မား လျက်ရှိပြီး ဆေးရုံများတွင် အရေးပေါ်ကုသမှု၊ မွေးမိခင်စောင့်ရှောက်မှုနှင့် ကလေးမွေးဖွားမှုများ၊ အချို့သောအထူးကုရောဂါလုပ်ငန်းများတွင် အခမဲ့ဆောင်ရွက်ပေးလျက်ရှိပါတယ်။ ဆင်းရဲနွမ်းပါးမှုအခြေအနေကို ဆန်းစစ်လျှင် အသက်ရှင်ရပ်တည်နိုင်ရေးအတွက် လိုအပ်သော အစားအစာနှင့် အခြားလိုအပ်ချက်များအတွက် လုံလောက်စွာသုံးစွဲနိုင်သော အိမ်ထောင်စုများအချိုးကို သိရှိရမည်ဖြစ်ပါတယ်။ ၎င်းအချိုးသည် ၂၀၀၅ ခုနှစ်တွင် ၃၂.၁ ရာခိုင်နှုန်းရှိရာမှ ၂၀၁၀ ခုနှစ်တွင် ၂၅.၆ ရာခိုင်နှုန်းသို့ လျော့နည်းခဲ့ပြီးဖြစ်ပါတယ်။ ကျန်းမာရေးဝန်ကြီးဌာနသည် မြို့ပြနှင့်ကျေးလက်ကျန်းမာရေး စောင့်ရှောက်မှုကွာဟချက် လျော့နည်းစေရန်အတွက် ကျန်းမာရေးအသုံးစရိတ်ကို နှစ်စဉ်တိုးတက်သုံးစွဲလျက်ရှိရာ ၂၀၀၀-၂၀၀၁ ဘဏ္ဍာနှစ်တွင် ကျပ်သန်းပေါင်း ၇၆၈၈ သန်းရှိရာမှ ၂၀၁၁-၂၀၁၂ ဘဏ္ဍာနှစ်တွင် ကျပ်သန်းပေါင်း ၁၀၀၈၂၅ သန်း၊ ၂၀၁၂-၂၀၁၃ ဘဏ္ဍာနှစ်တွင် ကျပ်သန်းပေါင်း ၃၉၂၁၉ရ သန်း၊ ၂၀၁၃-၂၀၁၄ ဘဏ္ဍာနှစ်တွင် ကျပ်သန်းပေါင်း ၄၉၉၃၀၆ သန်းအထိတိုးတက်သုံးစွဲနိုင်ခဲ့ပါတယ်။ မြို့နယ်တိုင်းတွင် ကျေးလက်နေပြည်သူများအတွက် အနည်းဆုံး ၁၆ ခုတင်ဆံ့ တိုက်နယ်ဆေးရုံ တစ်ရုံမှ နှစ်ရုံ၊ ကျေးလက်ကျန်းမာရေးဌာနခွဲ ၄ ခုမှ ရ ခုတို့ဖြင့် ကျေးလက်နေပြည်သူတို့၏ ကျန်းမာရေးစောင့်ရှောက်ပေးလျက်ရှိရာ ၎င်းဒေသတွင် ဆေးဝါးများလိုအပ်ပါက အခမဲ့ကုသပေး နိုင်ရန် ထောက်ပံ့နိုင်ခဲ့ပါတယ်။ ကျေးလက်ကျန်းမာရေးဌာနတစ်ခုလျှင် ကျေးလက်ကျန်းမာရေးဌာနခွဲ ၄ ခု အနည်းဆုံးရှိပြီး အခြေခံကျန်းမာရေးဝန်ထမ်းများဖြစ်တဲ့ လက်ထောက်ကျန်းမာရေးမှူးများ၊ အမျိုး သမီးကျန်းမာရေးဆရာမများ၊ သားဖွားဆရာမများက ကျေးလက်နေပြည်သူများအတွက် ကျန်းမာရေး စောင့်ရှောက်မှု တာဝန်ယူဆောင်ရွက်လျက်ရှိပါတယ်။ ကျန်းမာရေးဌာနများ၏ ဖွဲ့စည်းပုံတိုးချဲ့ခြင်း၊ ကျန်းမာရေးဝန်ထမ်းများအား တိုးချဲ့ခြင်းတို့ဖြင့် ပဏာမ ကျန်းမာရေးစောင့်ရှောက်မှုလုပ်ငန်းကို တစ် နိုင်ငံလုံးလွှမ်းခြုံ နိုင်ရန် ဆောင်ရွက်လျက်ရှိပါတယ်။ ပြည်သလူထုပါဝင် ပူးပေါင်းစေရန်အတွက် စေတနာ့ဝန်ထမ်း ကျန်းမာရေးလုပ်သားများကိုလည်း သင်တန်းပေး၍ ဝေးလံသောဒေသများတွင် နေထိုင်သော ကျေးလက်နေပြည်သူများကို စောင့်ရှောက်မှု ပေးလျက်ရှိပါတယ်။ မြန်မာနိုင်ငံ၏ ၇၀ ရာခိုင်နှုန်း လူဦးရေမှာ ကျေးလက်တွင် နေထိုင်တဲ့ ပြည်သူများဖြစ်သည် နှင့်အညီ ကျေးလက်ဒေသနေ မိခင်၊ မွေးကင်းစကလေးနှင့် ၅ နှစ်အောက်ကလေးများ အကျိုးခံစားခွင့် ပိုမိုရရှိနိုင်ရန်အတွက် နည်းလမ်းများရှာဖွေပြီး စွမ်းအားစုအရင်းအမြစ်များကို ပိုမိုစိုက်ထုတ်သုံးစွဲ နေပါတယ်။ ကျောင်းသားကျောင်းသူတို့၏ ကျန်းမာရေးအဆင့်အတန်းမြှင့်တင်နိုင်ရေးကိုလည်း ရည်ရွယ်၍ ကျန်းမာသောလူနေမှုဘဝ၊ ကျန်းမာရေးနှင့်ညီညွတ်သော အမူအကျင့်များကို ခံယူကျင့် သုံးစေရန် ကျန်းမာရေးအဆင့်မြင့် ကျောင်းများအစီအစဉ်ကို ထည့်သွင်းရေးဆွဲလျှက် ၁၉၉၆ ခုနှစ် မှစ၍ ကျောင်းများ၌ အသိပညာပေးလေ့ကျင့်သင်ကြားပေးလျက်ရှိပါတယ်။ အတွက် နည်းသူတို့၏ ညွတ်သော ပြည်သူ့ဆေးရုံများ၌ ဆေးရုံစတင်ဖွင့်လှစ်သည့်အချိန်မှစ၍ ဆေးရုံအဆင့်အလိုက် စံကိုက်ဆေး နှင့်ဆေးပစ္စည်းကိရိယာများ ဖြည့်ဆည်းပေးလျက်ရှိပါတယ်။ ရန်ကုန်မြို့၊ ဗဟိုဆေးသိုလှောင်ရေးဌာန မှဆေးဝါးများဝယ်ယူ၍ နှစ်စဉ် တစ်နှစ်လျှင် နှစ်ကြိမ် ပုံမှန်ဖြည့်ဆည်းပေးလျှက်ရှိသည့်အပြင် ဆေးဝါး များ အရေးပေါ်လိုအပ်ပါကလည်း ပြည်သူ့ဆေးရုံများသို့ ထောက်ပံ့လျက်ရှိပါတယ်။ ထို့အပြင် ၂၀၁၂၂၀၁၃ ခုဘဏ္ဍာနှစ်မှစတင်၍ တိုင်းဒေသကြီး/ပြည်နယ်ကျန်းမာရေးဌာနများသို့ ဘဏ္ဍာငွေများ အချိုး ကျခွဲဝေပေးပြီး သက်ဆိုင်ရာ တိုင်းဒေသကြီး/ ပြည်နယ်ကျန်းမာရေးဦးစီးဌာနမှူးများမှ အစီအစဉ်ဖြင့် ဆေးဝါးဝယ်ယူရေးကော်မတီများဖွဲ့စည်းကာ တင်ဒါစနစ်ဖြင့် ဆေးဝါးများဝယ်ယူ၍ ခရိုင်၊ မြို့နယ် အဆင့်၊ တိုက်နယ်အဆင့်နှင့် ကျေးလက်ကျန်းမာရေးဌာန၊ ကျေးလက်ကျန်းမာရေးဌာနခွဲများအတွက် ပံ့ပိုးပေးနိုင်ခဲ့ပါတယ်။ ကျန်းမာရေးဝန်ကြီးဌာနအနေဖြင့် ဆေးရုံများတွင် ထပ်မံလိုအပ်သော ဆေးရုံသုံးကိရိယာများ ကိုလုပ်ငန်းလိုအပ်ချက်နှင့်အညီစိစစ်လျှက် ဦးစားပေးအစီအစဉ်အတိုင်း ဖြည့်ဆည်းပေးလျက်ရှိရာ ဆေးရုံသုံးပစ္စည်းများလိုအပ်ပါက သတ်မှတ်ပုံစံတွင် ဖြည့်စွက်လျှက် မြို့နယ်ကျန်းမာရေး ဦးစီးမှူးနှင့် ဆေးရုံအုပ်ကြီးများကတင်ပြပြီး သက်ဆိုင်ရာတိုင်းဒေသကြီး/ပြည်နယ် ကျန်းမာရေး ဦးစီးဌာနမှူး၏ ထပ်ဆင့်ထောက်ခံချက်ဖြင့် တင်ပြတောင်းခံလာပါက စိစစ်ထောက်ပံ့ပေးလျက်ရှိပါတယ်။ ထို့အပြင် ဆေးရုံအဆင့်နှင့်လျော်ညီစွာ စံကိုက်ဆေးရုံသုံးပစ္စည်းများအား နှစ်စဉ်ပြည့်ဝအောင် ဖြည့်ဆည်းပေး လျက်ရှိရာ ၂၀၁၂-၂၀၁၃ ဘဏ္ဍာနှစ်နှင့် ၂၀၁၃-၂၀၁၄ ဘဏ္ဍာနှစ်များ၌ တိုးမြှင့်ရရှိခဲ့သော ရန်ပုံငွေ ဖြင့် ဆေးရုံသုံးပစ္စည်းများအား ပိုမိုဝယ်ယူခဲ့ပြီး မြို့နယ်နှင့်တိုက်နယ်ဆေးရုံများသို့ ဓါတ်မှန်စက်များ၊ ခွဲစိတ်ခန်းသုံးပစ္စည်းများနှင့် အခြားဆေးရုံသုံးပစ္စည်းများထောက်ပံ့ပေးခဲ့ပါတယ်။ ကျန်းမာရေးဝန်ကြီး ဌာနအနေဖြင့် ဖွဲ့စည်းပုံအရခွင့်ပြုထားသော လက်ထောက်ဆရာဝန်အင်အား ဖြည့်ဆည်းခန့်ထားနိုင် ရေးအတွက် ပြည်ထောင်စုရာထူးဝန်အဖွဲ့မှတစ်ဆင့် စီစဉ်ဆောင်ရွက်ပေးလျက်ရှိခြင်း၊ ယခင်က တိုက်နယ်ဆေးရုံအချို့တွင် ဆရာဝန်ခံထားနိုင်ခြင်းမရှိသော်လည်း ယခုအခါ တိုက်နယ်ဆေးရုံများတွင် ဖွဲ့စည်းပုံအသစ်အရ တာဝန်ခံဆရာဝန်တစ်ဦးနှင့် လက်ထောက်ဆရာဝန် တစ်ဦးစီကိုခန့်ထားပြီး၊ အချို့သော တိုက်နယ်ဆေးရုံများတွင် လက်ထောက်ဆရာဝန်တစ်ဦးစီ ခန့်ထားနိုင်ရန်စီစဉ်ခြင်း၊ လက်ရှိ အစိုးရသစ်လက်ထက်တွင် တိုက်နယ်ဆေးရုံများ၊ ကျေးလက်ကျန်းမာရေးဌာနများ၊ ကျေးလက် ကျန်းမာရေးဌာနခွဲများ အသစ်ဖွင့်လှစ်နိုင်ခဲ့ခြင်း၊ လက်ထောက်ကျန်းမားရေးမှူးများ၊ သူနာပြုများ၊ သားဖွားဆရာမများနှင့် ကြီးကြပ်(၂)များအား လေ့ကျင့်မွေးထုတ်၍ တာဝန်ပေးအပ်နိုင်ခြင်း၊ ဗဟို အဆင့်နှင့်ခရိုင်အဆင့်ဆေးရုံများမှ အထူးကုဆရာဝန်ကြီးများပါဝင်သော ဆေးကုသရေးအဖွဲ့များ မှလည်း ကျေးလက်ဒေသအထိအခါအားလျော်စွာ ကွင်းဆင်းကုသပေးခြင်းတို့ဖြင့် မြို့ပြနှင့်ကျေး လက်ဒေသ ကျန်းမာရေးကွာဟချက်များနည်းပါးစေရန်အတွက် စီစဉ်ဆောင်ရွက်လျက်ရှိပါ ကြောင်း တင်ပြဖြေကြားအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>တန်ဖိုးရှိ၍ အစွမ်းထက်သော ဆေးဘက်ဝင်အပင်များကို စိုက်ပျိုးထုတ်လုပ်သွားရန်နှင့် မြန်မာ့ တိုင်းရင်းဆေးများကို ပြည်တွင်းပြည်ပဈေးကွက်သို့ ထိုးဖောက်နိုင်ရေး အားပေးဆောင်ရွက်သွားရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ကျောက်ကြီးမဲဆန္ဒနယ်မှ ဦးဉာဏ်ဆွေဝင်း မေးမြန်းဖို့ ဖြစ်ပါတယ်</speech>
<speech><mp id="267">ဦးဉာဏ်ဆွေဝင်း (ကျောက်ကြီးမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်အပေါင်းတို့ခင်ဗျား။ မင်္ဂလာ အပေါင်းနှင့် ပြည့်စုံပါစေကြောင်း ဦးစွာဂါရဝပြုဆုတောင်းမေတ္တာပို့သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ကျောက်ကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဉာဏ်ဆွေဝင်း ဖြစ်ပါတယ်။ ကျွန်တော့်အနေနဲ့ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ယနေ့အသုံးပြုနေတဲ့ အစွမ်း ထက်နေသော မြန်မာ့တိုင်းရင်းဆေးဝါးပင်များထိန်းသိမ်းခြင်း၊ စနစ်တကျစိုက်ပျိုးခြင်း၊ ကျယ်ပြန့်စွာ သုတေသနပြုခြင်း၊ ခေတ်မီနည်းစနစ်ဖြင့် ထုတ်လုပ်ခြင်း၊ ပြည်တွင်းသာမက နိုင်ငံတကာဈေးကွက်သို့ ထိုးဖောက်တင်ပို့နိုင်ရေးအတွက် အကောင်အထည်ဖော်ရန် အစီအစဉ်ရှိ/မရှိ မေးမြန်းတင်ပြခွင့်ပြုပါ ရန် ဥက္ကဋ္ဌကြီးအား တင်ပြအပ်ပါတယ်။ ဥက္ကဋ္ဌကြီးခင်ဗျာ။ ကျွန်တော်တို့ပြည်ထောင်စုသမ္မတမြန်မာနိုင်ငံတော်ဟာ သဘာဝသစ်တော ကြီးများ၊ ဧရိယာအများဆုံးဖုံးလွှမ်းတည်ရှိနေတဲ့ နိုင်ငံဖြစ်ပြီးတော့ အပင်အမျိုးတူ၊ မျိုးကွဲ၊ မျိုးစေ့သည် မြောက်များစွာရှင်သန်ပေါက်ရောက်တဲ့ ထူးခြားတဲ့ဒေသတစ်ခု ဖြစ်ပါတယ်။ ဒီပေါက်ရောက်တဲ့ သစ်တောကြီးများမှာ သဘာဝအဖိုးထိုက်တန်တဲ့ ဆေးဘက်ဝင်သစ်ပင်၊ နွယ်ပင်၊ သစ်ဥ၊ သစ်မြစ်များ ပေါများကြွယ်ဝစွာရှိကြောင်းလည်းပဲ သိရှိရပါတယ်။ မြန်မာ့သဘာဝတောတောင်ရေမြေမှ ဖြစ်ထွန်း ပေါ်ပေါက်လာတဲ့ တိုင်းရင်းဆေးဝါးတွေကို ကျွန်တော်တို့ရဲ့ ရှေးဘိုးဘွားစဉ်ဆက်ကတည်းက တန်ဖိုး ထားပြီးတော့ စွဲမြဲစွာအသုံးပြု ကုသခဲ့တဲ့အတွက် ဘေးထွက်ဆိုးကျိုးတွေနည်းပါးစွာနဲ့ မြန်မာ့လူ့ဘောင် နဲ့မြန်မာ့သမိုင်းကို အောင်မြင်စွာနဲ့ ရှင်သန်စေခဲ့ပါတယ်။ ဒီလိုအစွမ်းထက်မြက်တဲ့ မြန်မာ့တိုင်းရင်းဆေးဝါးတွေကို ပြည်တွင်းသာမက ပြည်ပနိုင်ငံတော်တော်များများကလည်းပဲ ယုံကြည်အားကိုးစွာနဲ့ ပိုမိုတိုးတက်သုံးစွဲလာကြကြောင်းကိုလည်းပဲ ကြားသိနေရပါတယ်။ ယခုအခါမှာ မြန်မာ့သဘာဝရေမြေတောတောင်ကထွက်ရှိတဲ့ အဖိုးတန်တိုင်းရင်းဆေးဝါး ကုန်ကြမ်းများဖြစ်တဲ့ ဘုမ္မရာဇာ၊ ချဉ်ပေါင်ဖာလာ၊ တရုတ်စကားပွင့်၊ ဆေးဘက်ဝင်သစ်ခွနဲ့ အမျိုး အစားများပြားလှတဲ့ တန်ဖိုးရှိဆေးဝါးကုန်ကြမ်းတွေဟာ အိမ်နီးချင်းနိုင်ငံအချို့ကို ထိုက်တန်တဲ့ဈေးနှုန်းတွေမရရှိဘဲနဲ့ တရားမဝင်နည်းလမ်းများနဲ့ အလွန်အကျွံထွက်ရှိနေတဲ့အတွက် ကျွန်တော်တို့နိုင်ငံတော် ရဲ့ အဖိုးထိုက်တန်တဲ့ တိုင်းရင်းဆေးဝါးပင်တွေဟာ မျိုးသုဉ်းပျောက်ကွယ်မယ့်အနေအထားကို ရောက် ရှိ နေကြောင်းသိရှိရပါတယ်။ အချို့ဒေသတွေမှာလည်းပဲ အခြေခံအဆောက်အဦတွေ တိုးချဲ့ဆောက် လုပ်မှုကြောင့် ရေဝပ်ဧရိယာအတွင်းရောက်ရှိသွားခြင်း၊ သစ်တောများပြုန်းတီးမှုများလာတဲ့အတွက် သဘာဝပတ်ဝန်းကျင်ယိုယွင်းပျက်စီးခြင်းနှင့် အကန့်အသတ်မရှိ၊ အလွန်အကျွံထုတ်ယူသုံးစွဲခြင်းနဲ့ တစ်ဖက်ကပြန်လည်ပြုစုပျိုးထောင်ခြင်းမရှိတဲ့အတွက်ကြောင့် မျိုးသုဉ်းပျောက်ကွယ်မယ့် အနေအထား ကို စိုးရိမ်ဖွယ်ရာရောက်ရှိနေကြောင်း သိရှိရပါတယ်။ ဒီနေ့နေပြည်တော်မှာ ပရဆေးဥယျာဉ်ကို ပြတိုက်သဘောဖွင့်လှစ်ထားပြီးတော့ ပြည်သူကိုပြသ နေသော်လည်းပဲ တစ်နိုင်ငံလုံးကျယ်ကျယ်ပြန့်ပြန့် ကြေညာပေးနိုင်ခြင်း၊ ပြသနိုင်ခြင်းမရှိပါဘူး။ ဒီလို မျိုးသုဉ်းပျောက်ကွယ်မှုမှ ထိရောက်စွာအကာအကွယ်ပေးနိုင်ရန်၊ စနစ်တကျထုတ်လုပ်သုံးစွဲရန်နှင့် တိုင်းဒေသကြီးနှင့်ပြည်နယ်များအလိုက်ကို သက်ဆိုင်ရာပြည်နယ်တွေမှာလည်း ထူးခြားတဲ့ ဆေးဝါးပင် တွေရှိပါတယ်။ တိုင်းဒေသကြီးတွေမှာလည်း ရှိပါတယ်။ ဒါ့ကြောင့် တိုင်းဒေသကြီးနှင့် ပြည်နယ်များ အလိုက် တန်ဖိုးရှိလူသုံးများတဲ့ ပရဆေးပင်များစိုက်ပျိုးထုတ်လုပ်သူများအစုအဖွဲ့တွေကို ထူထောင်ပြီးတော့ မျိုးရိုးထိန်းသိမ်းခြင်း၊ ပညာပေးခြင်း၊ ထုတ်လုပ်ခြင်းများကို ဆောင်ရွက်သွားဖို့ လိုအပ်မယ်လို့ ယူဆမိပါတယ်။ တစ်ဖက်ကလည်း ကျန်းမာရေးဝန်ကြီးဌာနက တိုင်းရင်းဆေးပညာတက္ကသိုလ်ကြီးကို ဖွင့်လှစ် ပြီးတော့ အဆင့်အတန်းမြင့်မားတဲ့ တိုင်းရင်းဆေးပညာရှင်တွေ အဆက်မပြတ်လေ့ကျင့် မွေးထုတ် ပေးလျက်ရှိပြီးတော့ မြို့နယ်တိုင်းမှာ တိုင်းရင်းဆေးကုဌာနများ၊ ဆေးရုံများဖွင့်လှစ်ကုသပေးလျက်ရှိတဲ့ အတွက် ပြည်သူများမှလည်းပဲ ယုံကြည်အားကိုးစွာကုသမှု ခံယူမှုတိုးပွားလျက်ရှိကြောင်း သိရှိရတဲ့ အတွက် တိုင်းရင်းဆေးတက္ကသိုလ်ဆင်းများကို တိုးချဲ့ခန့်ထားခြင်း၊ သုတေသနနှင့်ထုတ်လုပ်မှုလုပ်ငန်းတွေမှာ ပိုမိုတိုးချဲ့ တာဝန်ပေးခြင်းများကိုလည်း တစ်ဖက်ကဆောင်ရွက်သွားဖို့ လိုမယ်လို့ယူဆမိပါသို့ ဖြစ်ပါသောကြောင့် လေးစားရသော ပြည်သူ့လွှတ်တော်ဥက္ကဋ္ဌကြီးမှတစ်ဆင့် အောက်ပါ မေးခွန်းများကို မေးမြန်းတင်ပြအပ်ပါတယ်။ (က) နိုင်ငံတော်အတွင်းရှိ သဘာဝအလျောက် ဖြစ်ထွန်း၍ တန်ဖိုးရှိလူသုံးများသော ဆေးဘက်ဝင်အပင်များအား အလွန်အကျွံထုတ်ယူ၍ မျိုးသုဉ်းပျောက်ကွယ် မှုမရှိစေရန်၊ အစုအဖွဲ့များဖွဲ့စည်းအားပေး၍ ပညာပေးခြင်းနှင့် စနစ်တကျ စိုက်ပျိုးထုတ်လုပ်သွားရန် အစီအစဉ်ရှိ/မရှိ သိရှိလိုပါတယ်။ (ခ) တန်ဖိုးရှိ၍ အစွမ်းထက်မြက်သော မြန်မာ့တိုင်းရင်းဆေးဝါးများ ကို ကျယ်ပြန့်စွာသုတေသနပြုခြင်း၊ မှတ်တမ်းတင်ခြင်း၊ ပြည်တွင်းပြည်ပရင်းနှီးမြှုပ်နှံမှုတို့ဖြင့် နိုင်ငံ တကာအဆင့်မီ စနစ်တကျထုတ်လုပ်ပြီးတော့ ပြည်တွင်းသုံးစွဲရန်နဲ့ ပြည်ပဈေးကွက်သို့ပါ ထိုးဖောက် တင်ပို့နိုင်ရေးအတွက် အားပေးဆောင်ရွက်သွားရန် အစီအစဉ်ရှိ/မရှိ သိရှိလိုပါကြောင်း ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="98">ဒေါက်တာသန်းအောင်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ တင်ပြပါ ပဲခူး တိုင်းဒေသကြီး၊ ကျောက်ကြီးမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး၏ မေးခွန်းကို ကျွန်တော့် အနေဖြင့် ကျန်းမာရေးဝန်ကြီးဌာနရဲ့ ကိုယ်စား တင်ပြဖြေကြားခွင့်ပြုပါရန်နှင့် တင်ပြဖြေကြားသွားမှာ ဖြစ်ကြောင်း တင်ပြအပ်ပါတယ်။ နိုင်ငံတော်အတွင်းရှိ သဘာဝအလျောက်ဖြစ်ထွန်း၍ တန်ဖိုးရှိလူသုံး များသော ဆေးဖက်ဝင်အပင်များအား အလွန်အကျွံထုတ်လုပ်၍ မျိုးသဉ်းပျောက်ကွယ်မှုမရှိစေရန် အဓိကဆောင်ရွက်လျက်ရှိသော ဌာနမှာ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာန ဖြစ်ပါတယ်။ ကျန်းမာရေးဝန်ကြီးဌာန၊ တိုင်းရင်းဆေးပညာဦးစီးဌာနအနေဖြင့် ရှားပါးသော ဆေးဖက် ဝင်အပင်များ မျိုးသုဉ်းပျောက်ကွယ်မသွားစေရန် နေပြည်တော် အမျိုးသားပရဆေးဥယျာဉ် အပါအဝင် နိုင်ငံတစ်ဝန်းလုံးတွင် ပရဆေးဥယျာဉ် ၉ ခု တည်ထောင်ကာ ရှားပါးဆေးပင်များအားရှာဖွေ စုဆောင်း ခြင်း၊ မျိုးထိန်းခြင်းနှင့် အသုံးဝင်သောဆေးဖက်ဝင်အပင်များ စိုက်ပျိုးခြင်းလုပ်ငန်း ဆောင်ရွက်လျက်ရှိကြောင်း တင်ပြအပ်ပါတယ်။ တင်ပြပါအစုအဖွဲ့များ ဖွဲ့စည်းအားပေး၍ စနစ်တကျစိုက်ပျိုးထုတ်လုပ် သွားရန် အစီအစဉ်အား ယခုလောလောဆယ်တွင်မရှိသေးပါကြောင်း ဖြေကြားအပ်ပါတယ်။ ဆက်လက်ပြီး တိုင်းရင်းဆေးပညာဦးစီးဌာနအနေဖြင့် တန်ဖိုးရှိ၍ အစွမ်းထက်သော မြန်မာ့ တိုင်းရင်းဆေးများ ကို သုတေသနနှင့် ဖွံ့ဖြိုးရေးဌာနခွဲတွင် ဆေးပင်စစ်မှန်မှု၊ ကုန်ကြမ်းစစ်မှန်မှုများကို လိုအပ်သလို ဓာတ်ခွဲစမ်းသပ်၍ သုတေသနပြု လုပ်ခြင်း၊ တန်ဖိုးရှိ၍ အစွမ်းထက်သော မြန်မာ့ တိုင်းရင်းဆေးများနှင့် စပ်လျဉ်း၍ နှီးနွယ်ဦးစီးဌာနများဖြစ်တဲ့ ဆေးသုတေသနဦးစီးဌာနများနှင့် ပူးပေါင်းကာ ဆေးဝါးသုတေသန၊ ဆေးပင်သုတေသနနှင့် ကုထုံးသုတေသန စသည့်သုတေသန လုပ်ငန်းများ ကျယ်ကျယ်ပြန့်ပြန့် ဆောင်ရွက်လျက်ရှိပါတယ်။ တိုင်းရင်းဆေးဝါးများထုပ်လုပ်ရာတွင် ရန်ကုန်နှင့် မန္တလေးမြို့များတွင် ကောင်းမွန်သော ဆေးဝါးထုတ်လုပ်မှုကျင့်စဉ် (Good Manufacturing Practice) နှင့် ညီညွတ်သော ဆေးဝါးများကို ထုတ်လုပ်နိုင်ရန် ဆောင်ရွက် လျက်ရှိပြီး ပြည်တွင်းရှိ တိုင်းရင်းဆေးဝါးထုတ်လုပ်သူများကို တိုင်းရင်းဆေးဝါးဥပဒေနှင့်အညီ ထုတ်လုပ်စေလျက်ရှိပါတယ်။ တိုင်းရင်းဆေးဝါးထုတ်လုပ်သည့် လုပ်ငန်းရှင်များအား နိုင်ငံတကာ အဆင့်မီစနစ်တကျထုတ်လုပ်၍ ပြည်တွင်းသုံးစွဲရန်နှင့် ပြည်ပဈေးကွက်သို့ပါ ထိုးဖောက်တင်ပို့နိုင်ရေး အတွက်အားပေးလျက်ရှိပါကြောင်း ဖြေကြားတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
</section>
<section value="Bill">
<bill>
<title>ဦးတင်မောင်ဦး၊ ရွှေပြည်သာမဲဆန္ဒနယ်က တင်သွင်းသော ၁၉၅၄ ခုနှစ် နိုင်ငံတော်အထိမ်းအမှတ် များဆင်ယင်ပြသမှု ကန့်သတ်ရေး အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းထားသည့် တစ်ပိုဒ်ချင်းစီအလိုက်ဆွေးနွေး၍ အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးတင်မောင်ဦး ရွှေပြည်သာမဲဆန္ဒနယ်က တင်သွင်းသော ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြသမှု ကန့်သတ်ရေးအက်ဥပဒေကို ပြင်ဆင်သည့် ဥပဒေကြမ်းကို ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး ဒုတိယနေ့ ၂-၁၀-၂၀၁၃ ရက်နေ့တွင် အစီရင်ခံစာ ဖတ်ကြားရှင်းလင်းခြင်း များပြု လုပ်ခဲ့ပြီးဖြစ်ပါတယ်။ ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြသမှု ကန့်သတ် ရေးအက်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး လွှတ်တော်အား ရှင်းလင်းတင်ပြရန် အတွက် ရွှေပြည်သာမဲဆန္ဒနယ်မှ ဦးတင်မောင်ဦးအား ဖိတ်ခေါ်ပါတယ်။</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာအပေါင်းနှင့် ပြည်စုံပါစေလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်မောင်ဦး ဖြစ်ပါတယ်။ ကျွန်တော့်အနေနဲ့ ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြသမှု ကန့်သတ် ရေးဥပဒေကို ရည်ရွယ်ချက်သုံးချက်နဲ့ ဆွေးနွေးဖို့အတွက် တင်ပြခဲ့ခြင်းဖြစ်ပါတယ်။ နံပါတ် (၁)က တော့ မူလဥပဒေမှာပါတဲ့ ဒီဥပဒေရဲ့ အသုံးအနှုန်းများသည် တရားရေးဆိုင်ရာအသုံး အနှုန်းတွေ ဟာ ယခင်ခေတ်က အသုံးအနှုန်းတွေဖြစ်တဲ့အတွက်ကြောင့် လက်ရှိခေတ်ကာလနှင့်လျော်ညီအောင် ပြင်ဆင်လိုတဲ့ရည်ရွယ်ချက်က ပထမအချက်ဖြစ်ပါတယ်။ ဒုတိယအချက်ကတော့ ကျွန်တော်တို့ ဒီဥပဒေရှိသော်ငြားလည်း ပြီးခဲ့တဲ့ကာလတွေမှာ ပြည်သူဟာ ဒီဥပဒေတွေကို မသိဘဲနဲ့ဖြစ်စေ၊ တာဝန်ရှိတဲ့ အုပ်ချုပ်ရေးအဖွဲ့အစည်းတွေက ဒီဥပဒေကို ထုတ်နုတ်သုံးစွဲခြင်းမပြုခဲ့လို့ဖြစ်စေ တိုင်းပြည်မှာ သာဓကတွေ ရှိခဲ့ဖူးပါတယ်။ ဒါ့ကြောင့် ကျွန်တော့်အနေနဲ့ ဒုတိယရည်ရွယ်ချက်ကတော့ ပြည်သူများ ဒီဥပဒေကိုသိစေလိုတဲ့ ရည်ရွယ်ချက်နဲ့ ထုတ်နုတ်တင်ပြခြင်းဖြစ်ပါတယ်။ တတိယ ရည်ရွယ်ချက်ကတော့ ဒီဥပဒေရဲ့ ပုဒ်မ ၂ အခန်း (၅) (က) မှာ အဓိပ္ပာယ်ဖွင့်ဆိုချက်မှာ နိုင်ငံတော် အထိမ်းအမှတ်ဆိုတဲ့ သဘောထဲမှာကိုက အမျိုးသားခေါင်းဆောင်ဆိုတာပါပြီး ဖြစ်ပါတယ်။ သို့သော် ကျွန်တော်တို့နိုင်ငံ၏ အမျိုးသားခေါင်းဆောင်သည် ယနေ့တပ်မတော်ရဲ့ ဖခင်လည်းဖြစ်တဲ့ နိုင်ငံတော် ရဲ့ အမျိုးသားခေါင်းဆောင်လည်းဖြစ်တဲ့ ဗိုလ်ချုပ်အောင်ဆန်းဖြစ်ပါတယ်။ ဒီဗိုလ်ချုပ်ရဲ့ ဓာတ်ပုံကို ကျွန်တော်တို့ နိုင်ငံတော်မှာ အလေးအမြတ်ထားစေလိုတဲ့ ဆန္ဒဖြစ်ပါတယ်။ ဒါ့ကြောင့် ယနေ့တွေ့ရ တဲ့အနေအထားအရ ဘယ်ပါတီ၊ ဘယ်အစိုးရ၊ ဘယ်ပုဂ္ဂိုလ်တိုင်းပြည်ကို အုပ်ချုပ်သည်ဖြစ်စေ၊ ဒီဓာတ်ပုံသည် ကျွန်တော်တို့ နိုင်ငံတော်မှာ အထိမ်းအမှတ်အဖြစ်နဲ့ရုံးဌာန၊ နေအိမ်အဆောက်အဦတွေမှာ အလေးအနက်ထားပြီးတော့ ချိတ်ဆွဲထားစေလိုပါတယ်။ ယနေ့လည်း ကျွန်တော်တို့ တပ်မတော်မှာ ဗိုလ်ချုပ်အောင်ဆန်းရဲ့ ဓာတ်ပုံကို တရားဝင်ချိတ်ဆွဲနေပြီလို့လည်း ကြားသိရပါတယ်။ ဒါ့ကြောင့် နိုင်ငံအဝန်းမှာ အမျိုးသားခေါင်းဆောင်ရဲ့ ဓာတ်ပုံကို ကျွန်တော်တို့ အလေးအနက်ထားဖို့ ရည်ရွယ်ပြီးတော့ ကျွန်တော်တို့ ဒီရည်ရွယ်ချက် သုံးချက်နဲ့ ဒီဥပဒေကိုပြင်ဆင်ဖို့အတွက် တင်ပြခြင်း ဖြစ်ပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆက်လက်ပြီး ယင်းဥပဒေကြမ်းနှင့်စပ် လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ် နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်ရမှာဖြစ်ပါတယ်။ အပိုဒ်၊ အပိုဒ်ခွဲ အစဉ် လိုက် အတည်ပြု နိုင်ရေး ဆောင်ရွက်ရာမှာ ပြင်ဆင်ချက်မပါရှိပါက မူလအဆိုပြုပြဋ္ဌာန်းချက်အတိုင်း အတည်ပြုနိုင်ရေး တင်ပြဆောင်ရွက်သွားမှာ ဖြစ်ပါတယ်။ ဆွေးနွေးဖို့ကို ကိုယ်စားလှယ်များထံဖြန့်ဝေ ထားတဲ့ ကန့်လန့်ဖြတ်ဇယား ပထမအကြိမ်ပြည်သူ့လွှတ်တော် အဋ္ဌမပုံမှန်အစည်းအဝေး ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြသမှုကန့်သတ်ရေးအက်ဥပဒေကို ပြင်ဆင်သည့် ဥပဒေကြမ်း နှင့်စပ်လျဉ်း၍ အဆိုပြု ပြဋ္ဌာန်းချက် ပြည်သူ့လွှတ်တော်က ပြင်ဆင်ချက်ဇယား တင်ပြထားပါတယ်။ စတင်ဆောင်ရွက်ပါ့မယ်</speech>
<speech type="speaker">အမှတ်စဉ် (၁) အပိုဒ် ၂၊ ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြ သမှုကန့်သတ်ရေး အက်ဥပဒေ ပုဒ်မ ၁ အထက်တွင် ခေါင်းစဉ်ဖြင့် အောက်ပါအတိုင်း ဖြည့်စွက် ရမည်။ အခန်း (၁) အမည်နှင့်အဓိပ္ပာယ်ဖော်ပြချက်ကို ဥပဒေကြမ်းကော်မတီက ပယ်ဖျက်ရန် ပြင်ဆင် အဆိုပြု ထားပါတယ်။ ဥပဒေကြမ်းကော်မတီရဲ့ ပြင်ဆင်အဆိုပြုချက်ကို လွှတ်တော်က ကန့်ကွက် ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုပြု ချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၂) အပိုဒ် ၃၊ ဥပဒေကြမ်းကော်မတီက ၁၉၅၄ ခုနှစ် နိုင်ငံတော် အထိမ်းအမှတ်များ ဆင်ယင်ပြသမှုကန့်သတ်ရေး အက်ဥပဒေ ပုဒ်မ ၃ ၏အထက်တွင် ခေါင်းစဉ်ဖြင့်အောက်ပါအတိုင်း ဖြည့်စွက်ရမည်။ အခန်း (၂) ဆင်ယင်ပြသခြင်းကို ပယ်ဖျက်ဖို့ ဖြစ်ပါတယ်။</speech>
<speech type="speaker">ဥပဒေ ကြမ်းကော်မတီရဲ့ ပြင်ဆင်အဆိုပြုချက်အား လွှတ်တော်က ကန့်ကွက်ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၃) အပိုဒ် ၄၊ ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြ သမှုကန့်သတ်ရေး အက်ဥပဒေ ပုဒ်မ ၃ တွင်ပါရှိသော ၁ ကို (က)အဖြစ်လည်းကောင်း၊ ၂ ကို (ခ) အဖြစ်လည်းကောင်း အစားထိုးရမည်ဟု ဖော်ပြချက်ကို ဥပဒေကြမ်းကော်မတီက ပယ်ဖျက်ဖို့ အဆိုပြု တင်ပြထားပါတယ်။ လွှတ်တော်က ဥပဒေကြမ်းကော်မတီရဲ့ ပြင်ဆင်အဆိုပြုချက်အား ကန့်ကွက်ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင် အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၄) အပိုဒ် ၅ ဖြစ်ပါတယ်။ ၁၉၅၄ ခုနှစ် နိုင်ငံတော်အထိမ်းအမှတ်များ ဆင်ယင်ပြသမှုကန့်သတ်ရေး အက်ဥပဒေ ပုဒ်မ ၄ ပုဒ်မခွဲ (င) အောက်၌ ပုဒ်မခွဲ(စ) ဖြင့် အောက်ပါ အတိုင်းဖြည့်စွက်ရမည်။ (စ) အမျိုးသားခေါင်းဆောင်ကြီးရဲ့ ပုံကို ရုံးဌာနများနှင့် နေအိမ်အဆောက် အဦများတွင် အလေးအမြတ်ထား၍ ချိတ်ဆွဲဆင်ယင်ခြင်းကို ဦးဝင်းမြင့်၊ ပြည်က ပယ်ဖျက်ဖို့ အဆိုပြု ထားပါတယ်။ ဦးဝင်းမြင့်၊ ပြည်ရဲ့ အဆိုပြုချက်အား လွှတ်တော်က ကန့်ကွက်ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဦးဝင်းမြင့်၊ ပြည်ရဲ့ အဆို</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>အဘတင်ပြပါအုံးမယ်ခင်ဗျား။ ဦးဝင်းမြင့်၊ ပြည်က ခွင့်ယူထားတဲ့အတွက် ပြည်ရဲ့ ကိုယ်စားပါခင်ဗျ။ ဒီကန့်လန့်ဖြတ်ဇယားမှာ ကျွန်တော်တို့က ပယ်ဖျက်ရန်လို့ ရေးထားမိပါတယ်ခင်ဗျာ။ တကယ်တမ်း ဦးဝင်းမြင့်၊ ပြည်ရဲ့ အဆိုပြု ချက်က အမျိုးသားခေါင်းဆောင်ကြီး၏ပုံကိုဆိုတဲ့စာသားအစား နိုင်ငံတော်အထိမ်းအမှတ်လို့ တင်ပြ ခြင်းဖြစ်ပါတယ်။ အဲ့ဒီတော့ နိုင်ငံတော်အထိမ်းအမှတ်လို့ တင်ပြခြင်းဟာ မူလဥပဒေကြမ်းရဲ့ ကျွန်တော် တို့ အဓိပ္ပာယ်ဖွင့်ဆိုချက်မှာ နိုင်ငံတော်အထိမ်းအမှတ်ရဲ့ အထဲမှာ အမျိုးသားခေါင်းဆောင် ကြီး၏ပုံကို ဆိုတာ ပါပြီးသားဖြစ်တဲ့အတွက် သူက နိုင်ငံတော်အထိမ်းအမှတ်လို့ရေးရင် ရပါတယ်ဆိုပြီးတော့ ပြင် ခြင်းဖြစ်ပါတယ်။ ကျွန်တော်တို့ ဥပဒေကြမ်းကော်မတီကတော့ နိုင်ငံတော်အထိမ်းအမှတ်လို့ရေးခြင်း ဟာ မှန်သော်လည်း သို့သော် သူကချိတ်ဆွဲမှာဖြစ်တဲ့အတွက် ပုံကိုဆိုတာလေးကို ပြန်ထည့်ထားခြင်း ဖြစ်ပါတယ်။ အဲ့ဒါကြောင့်မို့လို့ နိုင်ငံတော် အထိမ်းအမှတ်ဆိုတာကို ပယ်ဖျက်ရန်လို့ ရည်ညွှန်းတာကို ကျွန်တော်တို့ မှားယွင်းပြီးတော့ ရိုက်နှိပ်မိခြင်းဖြစ်ပါတယ်။ အဲ့ဒါကြောင့်မို့လို့ ဒီဥပဒေကြမ်းတစ်ခုလုံး ကိုလည်း ဦးတင်မောင်ဦးရဲ့ ရည်ရွယ်ချက်မှာက ကျွန်တော်တို့ ဒီအပိုဒ်ဟာ အဓိကဖြစ်ပါတယ်။ ဒါကို ပယ်ဖျက်လိုက်ရင် ဒါဥပဒေကြမ်းရဲ့ အနှစ်သာရလည်းပြောင်းလဲသွားမှာ ဖြစ်တဲ့အတွက် ဦးဝင်းမြင့်၊ ပြည်ရဲ့ ပယ်ဖျက်ရန်ဆိုတဲ့ စာသားဟာ ကျွန်တော်တို့ ဥပဒေကြမ်းကော်မတီက စာရိုက်တာမှားယွင်းမှု ဖြစ်တဲ့အတွက် ဒီအတိုင်းလေးပဲ ကျွန်တော်တို့ မူလပြဋ္ဌာန်းချက်အတိုင်းထားရှိ အတည်ပြုပေးနိုင်ပါရန် တင်ပြအပ်ပါတယ်။</speech>
<speech type="speaker">ဦးတင်မောင်ဦး တင်ပြလိုက တင်ပြပါ။</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ မူလတင်ပြတဲ့ အဓိကရည်ရွယ်ချက်ကတော့ ဒီအပိုဒ်ကို ထည့်သွင်းပေးစေလို၍ဖြစ်ပါတယ်။ မူလဥပဒေရဲ့ ပုဒ်မ ၂ အခန်း (က)မှာ နိုင်ငံတော်အထိမ်းအမှတ်ဆိုတဲ့အဓိပ္ပာယ် ဖွင့်ဆိုချက်မှာ အမျိုးသားခေါင်းဆောင်ပါတယ်ဆိုတာကို ကျွန်တော်တို့လက်ခံပါတယ်။ သို့ပါသော်လည်း အမျိုးသား ခေါင်းဆောင်ရဲ့ ပြယုဂ်ပျောက်နေတဲ့အတွက်ကြောင့် ကျွန်တော်တို့က ဒါကိုသီးခြားထည့် သွင်းဖော်ပြ ခြင်းဖြစ်ပါတယ်။ ယနေ့ အနေအထားနဲ့တင်ပြရမယ်ဆိုရင် အမျိုးသားခေါင်းဆောင်ရဲ့ပုံဟာ အလေး အမြတ်ထားရမှာဖြစ်ပါတယ်။ အလေးအမြတ်မထားဘဲနဲ့ သီးခြားနေရာမှာ ထုတ်နုတ်သုံးစွဲခြင်းအား ဖြင့် တစ်ချိန်ချိန်မှာ အမျိုးသားခေါင်းဆောင်ရဲ့ နေရာ မှားယွင်းသွားနိုင်ပါတယ်။ ဒါ့ကြောင့် ကျွန်တော် တို့ မူလတင်တဲ့အတိုင်း ဆောင်ရွက်ပေးနိုင်ဖို့ တင်ပြအပ်ပါတယ်ခင်ဗျား။</speech>
<speech type="speaker">မူလတင်ပြသူ ဦးတင်မောင်ဦးကလည်း မူလအတိုင်းထားရှိဖို့ရယ်၊ ဥပဒေကြမ်း ကော်မတီကလည်း စာရိုက်တဲ့နေရာမှာ မူလအဓိပ္ပာယ်အတိုင်းမဟုတ်ဘဲနဲ့ လွဲမှားသွားတယ်ဆိုတဲ့ အချက်ပေါ်မူတည်ပြီးတော့ မူလအဆိုပြုပြဋ္ဌာန်းချက်ကို လွှတ်တော်က ကန့်ကွက်ရန်ရှိပါသလား</speech>
<speech><mp id="366">ဦးဘရှိန်(ကျောက်ဖြူမဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်က ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ ဥပဒေကြမ်း ကော်မတီဝင်လည်းဖြစ်ပါတယ်။ လွှတ်တော်ကိုယ်စားလှယ်ကြီး ဦးတင်မောင်ဦး ဆွေးနွေးသွားတာ ကျွန်တော်တို့ ကြားလိုက်ရပါတယ်။ ဥပဒေမှာ ပြဋ္ဌာန်းချက်ရှိပေမယ့်လည်း လူတွေကအကောင်အထည် မဖော်တဲ့အတွက်ကြောင့်၊ အသုံးမပြုတဲ့အတွက်ကြောင့် သို့မဟုတ် လိုက်နာဖို့ ပေါ့ပေါ့လျောလျော့ နေတဲ့အတွက်ကြောင့် နောက်ထပ်ဥပဒေပြဋ္ဌာန်းပေးရတဲ့သဘောမျိုး ဖြစ်နေတဲ့သဘောတွေကြားလိုက် ရပါတယ်။ ရှိပြီးသားဥပဒေကို ကျင့်သုံးဖို့ဆိုတာ နောက်ထပ်ဥပဒေပြဋ္ဌာန်းဖို့မလိုပါဘူး။ ရှိတဲ့ဥပဒေကို လိုက်နာဖို့ပဲလိုပါတယ်။ အဲဒါကြောင့် အမှတ်စဉ် (၄) အပိုဒ် ၅ နဲ့ပတ်သက်ပြီးတော့ ကျွန်တော့် အနေနဲ့ကတော့ ထပ်မံဖြည့်စွက်ဖို့မလိုဘူးလို့ ဒီဥပဒေရဲ့အကြောင်းကို တင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">အမှတ်စဉ် (၄) အပိုဒ် ၅ နဲ့ပတ်သက်ပြီးတော့ ဒီလွှတ်တော်ထဲမှာ လောလောဆယ် အဆုံးအဖြတ်မပေးဘဲနဲ့ ဒီအပိုဒ်ကိုချန်ထားပြီးတော့ သီးခြားအကြေအလည်ညှိနှိုင်းဆွေးနွေးဖို့လိုပါ တယ်။ ဆွေးနွေးပြီးတဲ့အခါမှာ လိုအပ်မယ်ဆိုလို့ရှိရင်လည်း မိမိလွှတ်တော်ဥက္ကဋ္ဌကိုယ်တိုင် ကြားနာ ဆောင်ရွက်သွားမှာဖြစ်ပါတယ်။ ဒါကြောင့်မို့လို့ ဒီအပိုဒ်ကိုကျော်သွားပါ့မယ်။ ဖြစ်ပါတယ်။</speech>
<speech type="speaker">အမှတ်စဉ် (၅) ဖြစ်ပါတယ်။ ဥပဒေကြမ်းကော်မတီက ၁၉၅၄ ခုနှစ် နိုင်ငံတော် အထိမ်းအမှတ်များ ဆင်ယင်ပြသမှုကန့်သတ်ရေးအက်ဥပဒေ ပုဒ်မ ၆ ၏အထက်တွင် ခေါ်းစဉ်ဖြင့်အောက်ပါအတိုင်းဖြည့်စွက်ရမည်။ အခန်း (၃) စစ်ဆေးအရေးယူခြင်းကို ဥပဒေကြမ်းကော်မတီက ပယ်ဖျက်ဖို့ အဆိုပြု ထားပါတယ်။ လွှတ်တော်က ကန့်ကွက်ရန်ရှိပါသလား။ လွှတ်တော်က ကန့်ကွက် ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၆) အပိုဒ် ရ ကို ဥပဒေကြမ်းကော်မတီက ပယ်ဖျက်ဖို့ ဖော်ပြထားပါ တယ်။ အဆိုပြု ပြဋ္ဌာန်းချက်ကို သီးခြားဖတ်ကြားခြင်းမပြုပါဘူး။ ဥပဒေကြမ်းကော်မတီရဲ့ ပြင်ဆင် အဆိုပြုချက်အား လွှတ်တော်က ကန့်ကွက်ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၇) အပိုဒ် ၈၊ ဥပဒေကြမ်းကော်မတီက အဆိုပြုချက်အတိုင်းလို့ ဖော်ပြထားပါတယ်။ မိမိလွှတ်တော်ဥက္ကဋ္ဌအနေနဲ့ မရှင်းပါဘူး။ ဒါကြောင့်မို့လို့ သက်ဆိုင်ရာတာဝန် ရှိတဲ့သူက ဥက္ကဋ္ဌမှတစ်ဆင့် လွှတ်တော်သို့ ရှင်းလင်းတင်ပြဖို့ ဖြစ်ပါတယ်</speech>
<speech><mp id="224">ဦးစောလှထွန်း(အတွင်းရေးမှူး၊ဥပဒေကြမ်းကော်မတီ)</mp>လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ အမှတ်စဉ်(၇) အပိုဒ် ၈ ဖြစ်ပါတယ်။ အဆိုပြုပြဋ္ဌာန်းချက်က မူလအဆိုပြုပြဋ္ဌာန်း ချက်အတိုင်းကိုပဲ ကျွန်တော်တို့ ပြန်လည်အတည်ပြုခြင်း၊ ရေးသားခြင်းဖြစ်ပါတယ်။ ဒီနေရာမှာ ကျွန်တော်တို့ ထပ်ဆင့်ရှင်းလင်းဖို့ မူလဒီဥပဒေကြမ်းကိုတင်သွင်းတဲ့ ဦးတင်မောင်ဦးရဲ့ တင်သွင်းချက် မှာ ကျွန်တော်တို့ ပြင်ဆင်တဲ့ဥပဒေကြမ်းတစ်ရပ်ရဲ့ အင်္ဂါရပ်နဲ့မကိုက်ညီတဲ့အတွက် ကျွန်တော်တို့ ဒီက ဥပဒေရေးရာကော်မရှင်နဲ့ညှိနှိုင်းပြီးတော့ ပြင်ဆင်တဲ့ဥပဒေကြမ်းတစ်ရပ်နဲ့ ပုံစံညီအောင် ကျွန်တော်တို့ ပြင်ဆင်ရေးဆွဲပြီးတော့ လွှတ်တော်ကိုတင်ပြခဲ့ပါတယ်။ တင်ပြထားတဲ့အတွက် ရှေ့မှာပါတဲ့အပိုဒ်များ ဟာ အခန်းနံပါတ်တွေ၊ အခန်းအမည်တွေနဲ့ဖော်ပြထားတဲ့အပိုဒ်များကိုတော့ ပယ်ဖျက်ပြီးတော့ အဓိက ပြင်ဆင်လိုတဲ့အချက်များကိုသာ ကျွန်တော်တို့ကပြင်ဆင်တဲ့ ဥပဒေမှာ ဖော်ပြတဲ့အတိုင်းရေးသား ဖော်ပြခြင်း ဖြစ်ပါတယ်။ သို့ဖြစ်ပါ၍ ဒီအပိုဒ် အမှတ်စဉ် (၇) အပိုဒ် ၈ ကိုတော့ အဆိုပြု ပြဋ္ဌာန်းချက် အတိုင်းဆိုပြီးတော့ ကျွန်တော်တို့ ဒီစာတိုင်ထဲမှာပါရှိတဲ့ စကားရပ်အတိုင်း အတည်ပြုပေးပါရန် လွှတ်တော်သို့တင်ပြခြင်း ဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များရော ရှင်းပါသလား။ ရှင်းတယ်ဆိုရင် ဥပဒေ ကြမ်းကော်မတီရဲ့ အဆိုပြုချက်အား ကန့်ကွက်ရန်ရှိပါသလား။ အဆိုပြုပြဋ္ဌာန်းချက်ကို သီးခြား ဖတ်ကြားခြင်းမပြုပါဘူး။ ဒါကြောင့်ဥပဒေကြမ်းကော်မတီရဲ့ အဆိုပြုချက်ကို လွှတ်တော်က ကန့်ကွက် ရန်မရှိတဲ့အတွက်အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">စာမျက်နှာ ၃ အမှတ်စဉ် (၈) အပိုဒ် ၉ ဖြစ်ပါတယ်။ ဥပဒေကြမ်းကော်မတီက ၁၉၅၄ ခုနှစ် နိုင်ငံတော်အထိမ်းအမှတ်များ (ဆင်ယင်ပြသမှုကန့်သတ်ရေး) အက်ဥပဒေပုဒ်မ ရ ၏ အထက်တွင် ခေါင်းစဉ်အဖြစ် အောက်ပါအတိုင်းဖြည့်စွက်ရမည်။ အခန်း (၄) ပြစ်မှုနှင့်ပြစ်ဒဏ်များကို လွှတ်တော်က ဥပဒေကြမ်းကော်မတီရဲ့ ပြင်ဆင်အဆိုပြုချက်အား ကန့်ကွက်ရန်ရှိပါသလား။ ကန့်ကွက် ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၉) ဥပဒေကြမ်းကော်မတီက အဆိုပြုပြဋ္ဌာန်းချက်ကို ပြင်ဆင်ချက် အဖြစ် အမှတ်စဉ် (၄) ၁၉၅၄ ခုနှစ် နိုင်ငံတော်အထိမ်းအမှတ်များ (ဆင်ယင်ပြသမှုကန့်သတ်ရေး) အက်ဥပဒေပုဒ်မ ရ ပုဒ်မခွဲ (ကက)နှင့်(ခခ)တို့အား ပယ်ဖျက်၍ အောက်ပါအတိုင်း အစားထိုးရမည်။ (ကက) တရားဝင်အသင်းအဖွဲ့မှတစ်ပါး အခြားသူဖြစ်လျှင် ပြန်တင်ပြပါမယ်။ (ကက) တရားဝင် အသင်းအဖွဲ့မှတစ်ပါး အခြားသူဖြစ်လျှင် တစ်နှစ်အထိထောင်ဒဏ်ဖြစ်စေ၊ ကျပ် ၅၀၀၀၀ ထက်မ ပိုသောငွေဒဏ် ဖြစ်စေ၊ ဒဏ် ၂ ရပ်လုံးဖြစ်စေ ချမှတ်ခြင်းခံရမည်။ (ခခ) တရားဝင် အသင်းအဖွဲ့ ဖြစ်လျှင် ကျပ် ၁၀၀၀၀၀ ထက်မပိုသောငွေဒဏ်ချမှတ်ခြင်းခံရမည် ဆိုသည့်စကားရပ်ဖြင့် အစားထိုး ရမည်ဟု ဥပဒေကြမ်းကော်မတီက ပြင်ဆင်အဆိုပြုထားပါတယ်။ ပြင်ဆင်အဆိုပြုမှုကို လွှတ်တော်က ကန့်ကွက်ရန်ရှိပါသလား။ လွှတ်တော်ကကန့်ကွက်ရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင် အဆိုပြုချက် အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech><mp id="276">ဒေါက်တာဒေါ်အေးမြင့်(ရွှေတောင်မဲဆန္ဒနယ်)</mp>စာမျက်နှာ ၁ က အမှတ်စဉ် (၄) အပိုဒ် ၅ က ဥက္ကဋ္ဌကြီးက သီးခြားဆွေးနွေးရန်လို့ဆိုသော်လည်း အဲ့ဒီ (စ) အပိုဒ်ဟာထပ်များပါခဲ့လို့ရှိရင် ရုံးဌာနများနှင့် နေအိမ်အဆောက်အဦများတွင်ဆိုတာ အဆောက်အဦကမှားနေပါတယ်ရှင်။ သတ်ပုံ အနေနဲ့ သူကရေးထုံးနှစ်ခုရှိပါတယ်။ အဆောက်အဦလို့လည်းရှိပါတယ်။ အဆောက်အအုံလို့လည်း ရှိပါတယ်။ အဆောကအဦဆိုတာ အသုံးအဆောင်ပစ္စည်း စသည်ကိုပြောပါတယ်။ အဆောက်အအုံ ဆိုတာက ရုံး၊ ကျောင်း၊ အိမ်ကိုပြောတာပါ။ ဒါကြောင့် ဒီနေရာမှာ အဆောက်အအုံ အ သေးသေးတင်တစ်ချောင်းငင်အုံနဲ့ အဆောက်အအုံဆိုမှ မှန်ပါမယ်။ စာမျက်နှာ ၃ အမှတ်စဉ် (၉) အပိုဒ် ၁၀ မှာ ဒီဘက်ကပြည်သူ့လွှတ်တော်က ပြင်ဆင်ရန်တင်ပြချက်ဆိုတာမှာ (ကက) မှာ တရားဝင်အသင်းအဖွဲ့ မှတပါးဆိုတာ တဝမ်းပူမှာ စသတ်လေးကျန်ခဲ့ပါတယ်။ မှတစ်ပါးလို့ရေးရပါတယ်။ ဒါမှဖတ်တော့သာမှ တပါးပါ။ ရေးတော့ တဝမ်းပူမှာ စသတ်ပါပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒါ့ကြောင့် ရွှေတောင်မဲဆန္ဒနယ်မှ ဒေါက်တာဒေါ်အေးမြင့် ပြင်ဆင်တင်ပြမှုကို လွှတ်တော်က မှတ်တမ်းတင်ပြီး စာမျက်နှာ ၁ အမှတ်စဉ် ၄ အပိုဒ် ၅ ကို ဆွေးနွေးခဲ့တဲ့အခါမှာ ဆက်လက်ဆွေးနွေးဖို့ဖြစ်ပြီး စာမျက်နှာ ၂ အမှတ်စဉ် (၇)၊ စာမျက်နှာ ၃ အမှားပြင်ပါ။ စာမျက်နှာ ၃ အမှတ်စဉ် ၉၊ ၄ (ကက) တွင် တရားဝင်အသင်းအဖွဲ့မှတစ်ပါးဆိုတဲ့ သတ်ပုံရေးထုံးမှန်ခဲ့လျှင် ဥပဒေ ကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ထပ်မံကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ဥပဒေကြမ်းနဲ့ပတ်သက် ပြီး သတ်မှတ်တဲ့နေ့ရက်မှာ လွှတ်တော်မှာ ဆက်လက်ဆွေးနွေးပါ့မယ်။ ဒါ့ကြောင့် ယနေ့ပြင်ဆင်ထားတဲ့ အပိုဒ်၊ အပိုဒ်ခွဲများကို ယခုအချိန်မှာ အတည်ပြုမှာ မဟုတ်ဘဲနဲ့ နောက်ဆုံးပြင်ဆင်ချက်ပြီးတဲ့အချိန်မှာ အတည်ပြု မှာဖြစ်ကြောင်း တင်ပြပါတယ်။</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄) ရက်မြောက်နေ့ ရပ်နားကြောင်းနှင့် အစည်းအဝေး (၁၅) ရပ်မြောက်နေ့ ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး(၁၄) ရက်မြောက်နေ့ ရပ်နားပါမယ်။ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး(၁၅) ရက်မြောက်နေ့ကို ၂၀၁၃ ခုနှစ်၊ အောက်တိုဘာလ ၂၈ ရက် (တနင်္လာ နေ့) ၁၀းဝဝ နာရီအချိန်မှာ ဆက်လက်ကျင်းပမှာ ဖြစ်ကြောင်းနဲ့ ယနေ့အတွက်အစည်းအဝေးပြီးဆုံး ကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄) ရက်မြောက်နေ့ကို ၁၂၅၅ နာရီအချိန်တွင် ရပ်နားပါသည်။</p>
</postface>
</transcript>
</doc>
