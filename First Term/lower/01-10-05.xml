<doc>
<docinfo>
<docno>01-10-05.xml</docno>
<pdf>01-10-05.pdf</pdf>
<term value='01'>ပထမအကြိမ်</term>
<session value='10' />
<sittingday value='05' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး ပဉ္စမနေ့မှတ်တမ်း</title>
<date value='04-06-2014'>၁၃၇၆ ခုနှစ်၊ နယုန်လဆန်း ရ ရက် (၂၀၁၄ ခုနှစ်၊ ဇွန်လ ၄ ရက်) (ဗုဒ္ဓဟူးနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး ပဉ္စမနေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး ပဉ္စမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး ပဉ္စမနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၇ရ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၈၉.၃၄ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး ပဉ္စမနေ့အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက် သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၄-၆-၂၀၁၄ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး ပဉ္စမနေ့သို့ တက်ရောက်မယ့် ကိုယ်စားလှယ်များ အနက်မှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော် လွှတ်တော်အခွင့်အရေး ကော်မတီ အတွင်းရေးမှူးက တင်ပြခွင့်ပြုပါရန် ပန်ကြားအပ်ပါတယ်။ ယနေ့ ကျင်းပတဲ့ ပြည်သူ့ လွှတ်တော်အစည်းအဝေးသို့ တက်ရောက်ခွင့်ရှိတဲ့ဦးရေ ၄၂၂ ဦးအနက် တက်ရောက်သည့် ဦးရေ ၃၇ရ ဦးတက်ရောက်ပြီး ခွင့်ပန်ကြားသူ ၄၅ ဦးရှိပါတယ်။ ခွင့်ပန်ကြားသူများအနက် ၂၉ ဦးက ယမန်နေ့ကကြို တင်ခွင့်ပန်ကြားထားသူများဖြစ်ပြီး ယနေ့ ခွင့်ပန်ကြားသူ ၁၆ ဦး ရှိပါတယ်။ ယနေ့ ခွင့်ပန်ကြားသူများမှာ (၁) စစ်ကိုင်းမဲဆန္ဒနယ်မှ ဦးခင်မောင်သိန်း ခွင့် ၃ ရက်၊ (၂) သံဖြူဇရပ်မဲဆန္ဒနယ်မှ ဦးသိန်းအောင် ခွင့် ၁ ရက်၊ (၃) မောင်တောမဲဆန္ဒနယ်မှ ဦးအောင်ဇော်ဝင်း ခွင့် ၁၀ ရက်၊ (၄) ဆော့လော်မဲဆန္ဒနယ်မှ ဦးဇောင်းခေါင် ခွင့် ၁ ရက်၊ (၅) နောင်မွန်းမဲဆန္ဒနယ်မှ ဦးဂျီဖုန်ဆားရ် ခွင့် ၁ ရက်၊ (၆) ကျိုင်းတုံမဲဆန္ဒနယ်မှ ဦးစတီဖန် ခွင့် ၁ ရက်၊ (၇) သာယာဝတီမဲဆန္ဒနယ်မှ ဦးမောင်မောင်(ခ) ဦးခင်မောင်ဝင်း ခွင့် ၁ ရက်၊ (၈) သဲကုန်းမဲဆန္ဒနယ်မှ ဦးစိုးအောင် ခွင့် ၂ ရက်၊ (၉) စလင်းမဲဆန္ဒနယ်မှ ဦးခင်မောင်လွင် ခွင့် ၂ ရက်၊ (၁၀) ဂန့်ဂေါမဲဆန္ဒနယ်မှ ဦးအောင်မြင့် ခွင့် ၁ ရက်၊ (၁၁) ဒိုက်ဦးမဲဆန္ဒနယ်မှ ဦးမင်းဆွေ ခွင့် ၁ ရက်၊ (၁၂) သိန္နီမဲဆန္ဒနယ်မှ ဦးစိုင်းဝင်းခိုင် ခွင့် ၃ ရက်၊ (၁၃) ကောလင်းမဲဆန္ဒနယ်မှ ဦးတင်ဝင်း ခွင့် ၁ ရက်၊ (၁၄) ဖာပွန်မဲဆန္ဒနယ်မှ ဦးစိုင်းသန်းနိုင် ခွင့် ၁ ရက်၊ (၁၅) မိတ္ထီလာမဲဆန္ဒနယ်မှ ဦးဝင်းထိန် ခွင့် ၁ ရက်နှင့် (၁၆) ပခုက္ကူ မဲဆန္ဒနယ်မှ ဦးပိုက်ကို ခွင့် ၃ ရက်တို့ဖြစ်ကြပါတယ်။ ခွင့်မဲ့ပျက်ကွက်သူမရှိပါ။ ယနေ့ ခွင့်ပန်ကြားသူများအား ခွင့်ပြု ပေးပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး ယခင်ကခွင့်ပန်ကြား၍ ခွင့်ပြု ထားသူ ၂၉ ဦး ယနေ့ ခွင့်ပြု ထားသူ ၁၆ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၅ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကိုလွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြုပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများမေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>ရွှေ့ပြောင်းတောင်ယာစနစ် လျော့နည်းလာစေရေး၊ အတည်တကျတောင်ယာစိုက်ပျိုးမြေများ တိုးတက် လာစေရေးနှင့် လယ်ယာမြေလုပ်ပိုင်ခွင့်လက်မှတ် ထုတ်ပေးနိုင်ရေးကို မည်သို့အစီအမံများ ချမှတ် ဆောင်ရွက်လျက်ရှိပြီး တောင်ယာမြေများ စိုက်ပျိုးထုတ်လုပ်မှုဖွံ့ဖြိုးတိုးတက်ရေးအတွက် အထူးစီမံကိန်း တစ်ရပ် အကောင်အထည်ဖော်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဦးစွာ ယင်းမာပင်မဲဆန္ဒနယ်က ဦးသောင်းဟန်မေးမြန်းဖို့ဖြစ်ပါတယ်</speech>
<speech><mp id="225">ဦးသောင်းဟန်(ယင်းမာပင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော့်အနေနဲ့ ဖြစ်ပေါ်တိုးတက်လာတဲ့ ဒီမိုကရေစီပုံရိပ်နဲ့ ငြိမ်းချမ်းရေး၊ တည်ငြိမ်အေးချမ်းမှု အပြည့်အဝရောက်ရှိလာတော့မယ့် အချိန်အခါနှင့်အညီ တစ်ပြေးညီဖွံ့ဖြိုးတိုးတက်ရေးကို လည်းကောင်း၊ ကျွန်တော်တို့ လွှတ်တော်အနေနဲ့ ပြည်မပြည်နယ်မကျန်၊ လူနည်းစုလူများစုမကျန်၊ တန်းတူညီမျှ ဖွံ့ဖြိုးတိုးတက်စေလိုတဲ့ ဆန္ဒနဲ့လည်းကောင်း၊ အကျိုးခံစားမှုရရှိစေဖို့အတွက် လည်းကောင်း၊ တောင်ယာမြေနဲ့တောင်ယာမြေကိုအခြေပြု စိုက်ပျိုးရေးလုပ်ကိုင်စားသောက်ကြတဲ့ တောင်သူလယ်သမားများရဲ့ အကျိုးစီးပွားကို ရှေးရှုပြီးတော့ မေးခွန်းသုံးခုကို မေးမြန်းတင်သွင်း သွားမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ တောင်ယာမြေရဲ့ အနက်အဓိပ္ပာယ်ကို ယခင်ကတော့ ရွှေ့ပြောင်းတောင်ယာတစ်ခုသာ အနက်အဓိပ္ပာယ်ဖွင့်ခဲ့တယ်လို့လေ့လာသိရှိရပါတယ်။ ကျွန်တော်တို့ ဒီဘက်မှာတော့ ရွှေ့ပြောင်းတောင်ယာနဲ့ အတည်တကျ စိုက်ပျိုးတဲ့ တောင်ယာဆိုပြီးတော့ ဒီလိုပဲ အသိအမှတ်ပြု လာခဲ့ကြပါတယ်။ တကယ်တော့ ရွှေ့ပြောင်း တောင်ယာဟာ ခေတ်မမီတော့တဲ့ စိုက်ပျိုးရေးနည်းစနစ်တစ်ခုဖြစ်တဲ့အတွက် ဆိုးကျိုးများရှိခဲ့ပါတယ်။ တောခုတ်ရတဲ့အတွက် သစ်တောများပြုန်းတီးပါတယ်။ လုပ်အားတွေဆုံးရှုံးပါတယ်။ မီးရှို့ရတဲ့အတွက် ပတ်ဝန်းကျင်ထိခိုက်မှုတွေရှိပါတယ်။ လေထုညစ်ညမ်းမှုတွေဖြစ်ပါတယ်။ အတည်တကျမဟုတ်တဲ့ အတွက် နေရထိုင်ရရွှေ့ပြောင်းရတဲ့အတွက် အတည်တကျမရှိပါဘူး။ ပိုင်ဆိုင်မှုလုပ်ပိုင်မှုအနေနဲ့လည်း ရွှေ့ပြောင်းတောင်ယာကို သတ်သတ်မှတ်မှတ် လုပ်ပိုင်ခွင့်ထုတ်ပေးနိုင်ဖို့ အခက်အခဲရှိပါတယ်။ ဒါကြောင့်မို့လို့ ဒီရွှေ့ ပြောင်းတောင်ယာစနစ်ဟာ ဖွံ့ဖြိုးမှုနောက်ကျ၊ စီးပွားရေးတွက်ခြေမကိုက်တဲ့ အတွက်ဆိုးကျိုးများကို ဖြစ်ပေါ်စေပါတယ်။ ဒီရွှေ့ပြောင်းတောင်ယာစနစ် လျော့နည်းပပျောက်ဖို့ အတွက် မေးခွန်း(၁)ကို ကျွန်တော်အခုကို မေးချင်ပါတယ်။ ရွှေ့ပြောင်းတောင်ယာစနစ် တဖြည်းဖြည်းလျော့နည်းလာစေရန်နဲ့ အတည်တကျ တောင်ယာစိုက်ပျိုးမြေများ တိုးတက်ထွန်းကားလာစေရေး အတွက် ဒေသအလိုက်မည်သို့သော အစီအမံများ ချထားဆောင်ရွက်လျက်ရှိသနည်းလို့ ဒီလိုနံပါတ်(၁) အနေနဲ့ မေးခွန်းမေးလိုပါတယ်။ မေးခွန်း(၂)အနေနဲ့ကတော့ ဒီရွှေ့ပြောင်းတောင်ယာ အတည်တကျ တောင်ယာစနစ်ကတော့ ကျွန်တော်တို့ လယ်ယာမြေမှတ်ပုံတင်တွေ ဆောင်ရွက်လို့ရပါတယ်။ ရွှေ့ပြောင်းတောင်ယာကိုတော့ လယ်ယာမြေမှတ်ပုံတင်ဆောင်ရွက်ပေးနိုင်ခြင်းမရှိဘူးလို့ ဒီလို လေ့လာ သိရှိရပါတယ်။ သို့သော်လည်းပဲ ကျွန်တော်တို့ လယ်ယာမြေဥပဒေ၊ တောင်သူလယ်သမားများ အခွင့်အရေးကာကွယ်ရေးနဲ့ အကျိုးစီးပွားမြှင့်တင်ရေးဥပဒေတွေမှာတော့ လယ်ယာမြေအဓိပ္ပာယ် ဖွင့်ဆိုချက်ထဲမှာ တောင်ယာဆိုတဲ့ တောင်ယာသည် လယ်ယာမြေထဲမှာပါပါတယ်။ တောင်သူ လယ်သမားဆိုတဲ့ အဓိပ္ပာယ်ဖွင့်ဆိုချက်ထဲမှာလည်း မြေယာကိုအခြေပြု လုပ်ကိုင်တဲ့ ပုဂ္ဂိုလ်တွေဟာ တောင်သူလယ်သမားလို့ ဒီလိုအဓိပ္ပာယ်ဖွင့်ဆိုထားတဲ့အတွက် ဒီဥပဒေနှစ်ရပ်နဲ့လည်း ရွှေ့ပြောင်း တောင်ယာ လုပ်ကိုင်စားသောက်တဲ့ တောင်သူလယ်သမားတွေဟာ အကျုံးဝင်တယ်လို့ ဒီလို ကျွန်တော် နားလည်းပါတယ်။ ဒါကြောင့်မို့လို့ ဒီလိုပုဂ္ဂိုလ်တွေရဲ့ တောင်သူလယ်သမားတွေရဲ့ အကျိုးစီးပွား၊ အကူအညီတွေ ဥပဒေအရ အကူအညီတွေ အထောက်အပံ့တွေ အကာအကွယ်ပေးမှုတွေ ဒါတွေကို ပြည့်ပြည့်ဝဝ ခံစားဖို့အတွက် ရွှေ့ပြောင်းတောင်ယာလုပ်ကိုင်တဲ့ တောင်သူလယ်သမားများကို အသိအမှတ်ပြု တစ်ခုခု ဆောင်ရွက်ပေးသင့်တယ်လို့ ဒီလိုမြင်ပါတယ်။ ဒါကြောင့်မို့လို့ မေးခွန်း(၂)ကို ကျွန်တော်ဒီလို မေးချင်ပါတယ်။ ရွှေ့ပြောင်းတောင်ယာစိုက်ပျိုး လုပ်ကိုင်သူများဖြစ်သော တောင်သူလယ်သမားများအား အတည်ပြုပြဋ္ဌာန်းပြီးသည့် လယ်ယာမြေ ဥပဒေအရလည်းကောင်း၊ တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင် ရေးဥပဒေအရလည်းကောင်း၊ ခံစားခွင့်အခွင့်အရေးများနဲ့ ကူညီပံ့ပိုးမှုများအပြည့်အဝ အကျုံးဝင် ခံစားရရှိစေနိုင်ရန် ရွှေ့ပြောင်းတောင်ယာမြေများကို လက်ရှိပိုင်ဆိုင်မှု ဓလေ့ထုံးတမ်းအရဖြစ်စေ၊ အခြားသင့်လျော်သော စည်းမျဉ်းစည်းကမ်း သတ်မှတ်ချက်ဖြင့်ဖြစ်စေ၊ လယ်ယာမြေလုပ်ကိုင်ခွင့် အသိအမှတ်ပြု လက်မှတ်ထုတ်ပေးနိုင်ရေးအစီအစဉ်များ မည်သို့ဆောင်ရွက်ရန်ရှိကြောင်း ဒီလို မေးလိုပါတယ်။ တတိယမေးခွန်းကတော့ ကျွန်တော့်အနေနဲ့ ဒီရွှေ့ပြောင်းတောင်ယာတွေကို အတည်တကျ တောင်ယာနဲ့ ရွှေ့ပြောင်းတောင်ယာဒေသတွေကို ဖွံ့ဖြိုးတိုးတက်စေလိုတဲ့ ဆန္ဒနှင့် မေးခွန်းမေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ယခင်တပ်မတော်အကြီးအကဲရဲ့ အပူပိုင်းဒေသစိမ်းလန်းစိုပြေရေး အထူးစီမံကိန်းကြီးကို အမြော်အမြင်ကြီးမားစွာနဲ့ဆောင်ရွက်ခဲ့တဲ့အတွက် ယင်းရဲ့ အသီးအပွင့်များဟာ မကွေးတိုင်းဒေသကြီး၊ စစ်ကိုင်းတိုင်းဒေသကြီး၊ မန္တလေးတိုင်းဒေသကြီးစတဲ့ဒေသရှိ တောင်ကတုံး၊ တောင်ခြောက်များစွာ စိမ်းလန်းစိုပြေလာခဲ့ပါတယ်။ ပတ်ဝန်းကျင်မှာရှိတဲ့ ဆည်ငယ်၊ ကန်ငယ်များ တည်ဆောက်ခဲ့လို့လည်း ပတ်ဝန်းကျင် စိမ်းလန်းစိုပြေပြီးတော့ စိုက်ပျိုးရေပါ အကျိုးရှိနေပါတယ်။ ဒါဟာ အထူးစီမံကိန်းကြီးလုပ်ခဲ့တဲ့ သာဓကကို ကျွန်တော်တင်ပြခြင်းဖြစ်ပါတယ်။ အခုလည်းပဲ ကျွန်တော်တို့ လက်ရှိအခြေအနေမှာ နိုင်ငံတော်သမ္မတကြီးရဲ့ ငြိမ်းချမ်းရေးနဲ့ အပစ်အခတ်ရပ်စဲရေး မလွဲမသွေရရှိအောင်ဆောင်ရွက်မယ်လို့ ဆိုလာတဲ့အတွက် အပစ်အခတ်ရပ်စဲတဲ့ အဖွဲ့အစည်းတွေက အဖွဲ့ဝင်တွေဟာ တောင်တန်းဒေသ ပြည်နယ်တွေမှာ အခြေချလုပ်ကိုင်စားသောက်၊ စစ်ပြေးစစ်ရှောင် တွေဟာလည်း မကြာမီမှာ တောင်ပေါ်ဒေသတွေမှာ အခြေပြု ကြရတော့မှာဖြစ်ပါတယ်။ ယင်းတို့ရဲ့ ရပ်တည်ရေးကို နိုင်ငံတော်က အရင်းမတည်ပျိုးထောင်ပေးရမှာလည်းဖြစ်ပါတယ်။ ဒီအတွက် လက်ရှိ ရပ်တည်နေကြတဲ့ တောင်ယာလုပ်သားတိုင်းရင်းသားများနဲ့ ရောက်ရှိလာမယ့် ညီအစ်ကိုမောင်နှမ များကို စိုက်ပျိုးရေးဖွံ့ဖြိုးဖို့၊ တောင်ယာလုပ်ငန်းဖွံ့ဖြိုးဖို့အတွက် စီမံကိန်းကြီးများ ကြိုတင်ချမှတ် ပြီးတော့ ဒီအထူးစီမံကိန်းကြီးကို အကောင်အထည်ဖော်မယ့် တောင်ယာစိုက်ပျိုးမှုဖွံ့ဖြိုးရေးဦးစီးဌာန လိုဟာမျိုး ဖွင့်လှစ်ပြီးတော့ ဆောင်ရွက်မယ်ဆိုရင် ကျွန်တော်တို့ အထူးသင့်လျော်မယ်လို့ ကျွန်တော့်ပြီးတော့ ရေးဖို့၊ တောင်သားများနဲ့ ရောက်ရှိ အနေနဲ့ ယုံကြည်ပါတယ်။ ဒါကြောင့်မို့လို့ ကျွန်တော်မေးခွန်း(၃)ကို ယခုလို မေးမြန်းအပ်ပါတယ်။ ရွှေ့ပြောင်းတောင်ယာနဲ့ အတည်အကျတောင်ယာမြေများ စိုက်ပျိုးထုတ်လုပ်မှုဖွံ့ဖြိုးတိုးတက်ရေးကို သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့မှလည်းကောင်း၊ ပြည်ထောင်စုအစိုးရ အဖွဲ့မှလည်းကောင်း အထူးစီမံကိန်းကြီးတစ်ရပ် ချမှတ်အကောင်အထည်ဖော်ဆောင်ရွက်ပေးရန် အစီအစဉ်ရှိ/မရှိ မေးမြန်းတင်သွင်းအပ်ပါတယ်ခင်ဗျား။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="83">ဦးခင်ဇော်(ဒုတိယဝန်ကြီး၊ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်များ၊ ပြည်ထောင်စု ဒုတိယဝန်ကြီးများ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သရင်းနဲ့ ကျွန်တော် ဂါရဝပြု ပါတယ်။ ကျွန်တော်ကတော့ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနမှ ဒုတိယ ဝန်ကြီး ဦးခင်ဇော်ဖြစ်ပါတယ်။ စစ်ကိုင်းတိုင်းဒေသကြီး၊ ယင်းမာပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသောင်းဟန်ရဲ့ မေးမြန်းချက်နှင့်ပတ်သက်ပြီးတော့ ပြည်နယ်/တိုင်းဒေသကြီးအစိုးရ အဖွဲ့များ၏ ဖြေကြားချက်များနှင့်အတူ ကျွန်တော်ရှင်းလင်းတင်ပြသွားမှာဖြစ်ပါတယ်။ ရှေးဦးစွာ ရွှေ့ပြောင်းတောင်ယာစနစ် လျော့နည်းလာစေရန်အတွက် တိုင်းဒေသကြီး/ပြည်နယ်များအလိုက် စီစဉ် ဆောင်ရွက်နေမှု အခြေအနေများအား ရှင်းလင်းတင်ပြအပ်ပါတယ်။ ကချင်ပြည်နယ်အတွင်း တောင်ပေါ်ဒေသတွင်နေထိုင်သည့် တောင်သူများ အသက်မွေး ဝမ်းကြောင်းပြုနိုင်ရေးအတွက် ကုန်းမြင���်လယ်ယာဖော်ထုတ်သွားနိုင်ရန် ၂၀၁၄-၂၀၁၅ ဘဏ္ဍာရေး နှစ်တွင် ဧက ၂၀၀၀၊ ၂၀၁၅-၂၀၁၆ ဘဏ္ဍာရေးနှစ်တွင် ဧက ၃၀၀၀ ကိုတစ်ဧကလျှင် ကျပ် ၁၃ သိန်း နှုန်းဖြင့်တွက်ချက်၍ ပြည်နယ်ရန်ပုံငွေမှ ကျခံသုံးစွဲရန် စီမံထားရှိကြောင်း၊ ဘဏ္ဍာငွေရရှိပါက နယ်မြေ တည်ငြိမ်အေးချမ်းမှုပေါ်မူတည်၍ အတည်တကျစိုက်ပျိုးမြေများ တိုးတက်ဖြစ်ထွန်းအောင် ဆောင်ရွက် သွားမည်ဖြစ်ကြောင်း သိရှိရပါတယ်။ ကယားပြည်နယ်တွင် ရွှေ့ပြောင်းတောင်ယာစနစ်မှ အတည်တကျလှေကားထစ် တောင်ယာ စနစ်သို့ ကူးပြောင်းဆောင်ရွက်ရေးအတွက် ၂၀၁၄-၂၀၁၅ ဘဏ္ဍာရေးနှစ်အတွင်း ဒီမောဆို၊ ဖရူဆိုနှင့် မယ်စုံမြို့နယ်တို့တွင် ဧက ၁၀၀ စီဖော်ထုတ်ဆောင်ရွက်ရန် ရန်ပုံငွေရရှိပြီးဖြစ်၍ စုစုပေါင်း အတည် တကျ လှေကားထစ်တောင်ယာဧက ၃၀၀ ဖော်ထုတ်ဆောင်ရွက်သွားမည်ဖြစ်ကြောင်း၊ လာမည့်နှစ် များတွင်လည်း ဖြစ်နိုင်ချေရှိသော နေရာများရွေးချယ်၍ ရွှေ့ပြောင်းတောင်ယာစနစ်မှ လှေကားထစ် တောင်ယာစနစ်သို့ တိုးတက်ကူးပြောင်းဆောင်ရွက်နိုင်ရေး စီမံချက်ရေးဆွဲအကောင်အထည်ဖော် ဆောင်ရွက်သွားမည်ဖြစ်ကြောင်းသိရှိရပါတယ်။ ကရင်ပြည်နယ်တွင် ၂၀၁၃-၂၀၁၄ ခုနှစ် မြေအသုံးချမှုစာရင်းအရ တောင်ယာစိုက်ပျိုးမြေ ၇၀၀၀၀ ဧကကျော်ရှိပါကြောင်း၊ ဒေသခံတောင်သူများ၏ ဝမ်းစာစပါးလိုအပ်ချက်အရ တောင်ယာ စပါးမဖြစ်မနေ စိုက်ပျိုးလုပ်ကိုင်လိုသူများအတွက် အတည်တကျ တောင်ယာစိုက်ပျိုးမှုဖြစ်စေရန် ကုန်းမြင့်လှေကားထစ်လယ်ယာများ ဖော်ထုတ်နိုင်ရေးကို စီမံဆောင်ရွက်လျက်ရှိပါကြောင်း သိရှိရပါ တယ်။ ချင်းပြည်နယ်အတွင်း ရွှေ့ပြောင်းတောင်ယာစနစ် တဖြည်းဖြည်းလျော့နည်းလာစေရန် လှေကားထစ်တောင်ယာစနစ်အား ၂၀၀၂-၂၀၀၃ ခုနှစ်မှစတင်၍ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၏ ကုန်းမြင့်လယ်ယာဖော်ထုတ်ရေး စီမံကိန်းဖြင့်လည်းကောင်း၊ တောင်သူများ ကိုယ်တိုင် တစ်ပိုင်တစ်နိုင်လှေကားထစ်ဖော်ထုတ်၍လည်းကောင်း၊ NGO အဖွဲ့များ၏ ကူညီပံ့ပိုးမှု များဖြင့်လည်းကောင်း၊ နှစ်စဉ်ဖော်ထုတ်ဆောင်ရွက်လျက်ရှိကြောင်း ချင်းပြည်နယ်အတွင်း မြို့နယ် ကိုးခု၊ မြို့နယ်ခွဲ သုံးခုတွင် ယနေ့အထိ ကုန်းမြင့်လယ်ယာဦးစီးဌာနမှ ၂၅၉၀ ဧက၊ တောင်သူတစ်ပိုင် တစ်နိုင်ဖော်ထုတ်မှု ၄၈၈၈ ဧက၊ စုစုပေါင်း ၇၄၇၈ ဧက ဖော်ထုတ်ခဲ့ပြီးဖြစ်ကြောင်း အတည်တကျ တောင်ယာစိုက်ပျိုးမြေများဖြစ်ထွန်းလာစေရန် ဆောင်ရွက်လျက်ရှိပါကြောင်း သိရှိရပါတယ်။ စစ်ကိုင်းတိုင်းဒေသကြီးတွင် ရွှေ့ပြောင်းတောင်ယာစနစ်၏ဆိုးကျိုးများ ခေတ်မီတောင်စောင်း မြေယာစနစ်၏ ကောင်းကျိုးများကိုနှိုင်းယှဉ်ပြီး တောင်ပေါ်ဒေသရှိ ဒေသခံတောင်သူများအား ပညာပေးလက်ကမ်းစာစောင်များ ဖြန့်ဝေခြင်း၊ ကွင်းဆင်းစည်းရုံးခြင်းများကို ဆောင်ရွက်လျက်ရှိ ပါကြောင်း ရွှေ့ပြောင်းတောင်ယာစနစ်အများဆုံး ဆောင်ရွက်သည့် နာဂဒေသတွင် ရွှေ့ပြောင်းတောင်ယာဧက ၂၀၀၀၀ ခန့်ရှိပြီး နယ်စပ်ရေးရာဝန်ကြီးဌာန ရန်ပုံငွေဖြင့် ၂၀၁၂-၂၀၁၃ အထိ လှေကားထစ်လယ်ယာ ၄၆၈ ဧက ဖော်ထုတ်စိုက်ပျိုးလျက်ရှိပါကြောင်း၊ ဒေသခံတောင်သူများလက်တွေ့လိုက်နာဆောင်ရွက်နိုင်ရေးအတွက် ဒေသရန်ပုံငွေချမှတ်ပေး၍ စက်ယန္တရားများဝယ်ယူ ခြင်းတို့ကို ဆောင်ရွက်လျက်ရှိပါကြောင်း သိရှိရပါတယ်။ ရခိုင်ပြည်နယ်တွင် ရွှေ့ပြောင်းတောင်ယာစနစ် တဖြည်းဖြည်းလျော့နည်းလာစေရန် အတည် တကျ ကုန်းမြင့်စိုက်ပျိုးမြေများ တိုးတက်ဖြစ်ထွန်းလာစေရေးအတွက် ရခိုင်ပြည်နယ် သစ်တောဦးစီး ဌာနက ၂၀၀၂ ခုနှစ်မှစတင်၍ ဘူးသီးတောင်၊ မောင်တော၊ ကျောက်တော်၊ မင်းပြား၊ အမ်း၊ တောင်ကုတ်နှင့် ဂွမြို့နယ်တို့တွင် ကုန်းမြင့်လယ်ယာဖော်ထုတ်ရေးစီမံချက်ချ၍ အကောင်အထည် ဖော်ဆောင်ရွက်လျက်ရှိကြောင်း ရွှေ့ပြောင်းတောင်ယာနှင့် ကုန်းမြင့်လယ်ယာများ စိုက်ပျိုးထုတ်လုပ်မှု တိုးတက်စေရန် မျိုးကောင်းမျိုးသန့်ဖြန့်ဖြူးခြင်း၊ ပညာပေးဆွေးနွေးခြင်း၊ သင်တန်းပို့ချခြင်းတို့ကို နှစ်စဉ်ဆောင်ရွက်လျက်ရှိကြောင်း သိရှိရပါတယ်။ ရှမ်းပြည်နယ်တွင် ရွှေ့ပြောင်းတောင်ယာစိုက်ပျိုးမှုစနစ် ပပျောက်စေရန်ရည်ရွယ်ပြီး စက်မှု လယ်ယာဦးစီးဌာနလက်အောက်ရှိ ကုန်းမြင့်လယ်ယာ ဖော်ထုတ်ရေးစီမံကိန်းရုံး သုံးရုံးအား လာရှိုး၊ ကျိုင်းတုံ၊ တောင်ကြီးတို့တွင် ဖွဲ့စည်းထားရှိ၍ နှစ်အလိုက်လုပ်ငန်းစီမံချက်များ ချမှတ်အကောင် အထည်ဖော်လျက်ရှိကြောင်းနှင့် ၂၀၁၃-၂၀၁၄ ဘဏ္ဍာရေးနှစ်အထိ ကုန်းမြင့်လယ်ယာဖော်ထုတ်ရေး စီမံကိန်းအနေဖြင့် ၁၅၇၁၆ ဧက၊ တောင်သူအစီအစဉ်ဖြင့် တစ်ပိုင်တစ်နိုင်ဖော်ထုတ်မှု ၉၇၄၉ ဧက၊ စုစုပေါင်း ၂၅၄၆၅ ဧက ဖော်ထုတ်ပြီး ၂၀၁၄-၂၀၁၅ ဘဏ္ဍာရေးနှစ်တွင် ကုန်းမြင့်လယ်ယာဖော်ထုတ် ရေးစီမံကိန်းရုံးမှ ဧက ၃၅၀ ဆက်လက်ဖော်ထုတ်ရန် ဆောင်ရွက်လျက်ရှိပါကြောင်း တောင်စောင်း စိုက်ပျိုးနည်း ပညာပေးစာတွေ့လက်တွေ့ သင်တန်းများကို ညောင်ရွှေ၊ လောက်ကိုင်၊ ကွမ်းလုံ၊ ကျောက်မဲ၊ တာချီလိတ်၊ ကျိုင်းတုံမြို့နယ်တို့တွင် ဖွင့်လှစ်ပို့ချလျက်ရှိကြောင်း သိရှိရပါတယ်။ တနင်္သာရီတိုင်းဒေသကြီးနှင့် မကွေးတိုင်းဒေသကြီးတို့တွင် ရွှေ့ပြောင်းတောင်ယာစိုက်ပျိုးမှု အနည်းငယ်စီသာရှိပြီး ၎င်းရွှေ့ပြောင်းတောင်ယာများကို ဒုတိယနှစ်တွင် နှစ်ရှည်ရော်ဘာပင်များ၊ သစ်တောစိုက်ခင်းများ စိုက်ပျိုးစေပြီး အဆိုပါစိုက်ခင်းများကို သီးညှပ်အဖြစ် ဝမ်းစာတောင်ယာစပါး နှင့် အခြားရာသီသီးနှံများ စိုက်ပျိုးရေးဆောင်ရွက်စေလျက်ရှိကြောင်း ရွှေ့ပြောင်းတောင်ယာ ထပ်မံ ခုတ်ထွင်စိုက်ပျိုးမှုမရှိစေရန် ပညာပေးထိန်းသိမ်းကြပ်မတ်ဆောင်ရွက်လျက်ရှိကြောင်း ကျန် တိုင်းဒေသကြီးနှင့် ပြည်နယ်များတွင် ရွှေ့ပြောင်းတောင်ယာစိုက်ပျိုးမှုမရှိကြောင်း သိရှိရပါတယ်။ လယ်ယာမြေဥပဒေ အခန်း (၆) ဗဟိုလယ်ယာမြေစီမံခန့်ခွဲမှု၏ တာဝန်နှင့်လုပ်ပိုင်ခွင့်များ ပုဒ်မ ၁ရ ပုဒ်မခွဲ(ည)တွင် ရွှေ့ပြောင်းတောင်ယာခုတ်ထွင် စိုက်ပျိုးရေးနှင့်စပ်လျဉ်းပြီး လမ်းညွှန်ခြင်းနှင့် ကြီးကြပ်ကွပ်ကဲခြင်းဟု ဖော်ပြထားရှိသည့်အားလျော်စွာ တောင်သူများ ရွှေ့ပြောင်းတောင်ယာခုတ်ထွင် စိုက်ပျိုးခြင်းနှင့်စပ်လျဉ်းပြီး ဗဟိုလယ်ယာမြေ စီမံခန့်ခွဲမှုအဖွဲ့အနေဖြင့် ရေမြေတောတောင် သဘာဝ ပတ်ဝန်းကျင်အခြေအနေပျက်စီးယိုယွင်းခြင်း မဖြစ်ပေါ်စေရေး ဥတုရာသီကောင်းမွန်စေရေး၊ သဘာဝ ပတ်ဝန်းကျင်ထိန်းသိမ်းစောင့်ရှောက်ရေးတို့အတွက် ပတ်ဝန်းကျင်ထိန်းသိမ်းရေးနှင့် သစ်တောရေးရာ ဝန်ကြီးဌာနနှင့်ပူးပေါင်း၍ ကြီးကြပ်ဆောင်ရွက်လျက်ရှိပါတယ်။ လယ်ယာမြေနည်းဥပဒေ ၁၁၆ တွင် ဗဟိုလယ်ယာမြေ စီမံခန့်ခွဲမှုအဖွဲ့သည် သဘာဝ ပတ်ဝန်းကျင်ထိန်းသိမ်းရေး၊ ရေဝေရေလဲဧရိယာနှင့် သစ်တောသစ်ပင်မပြုန်းတီးရေး၊ မြေဆီလွှာ မပျက်စီးရေး၊ ရာသီဥတုထိန်းသိမ်းရေးတို့အတွက်၊ ရွှေ့ပြောင်းတောင်ယာစနစ် ပပျောက်ရေးနှင့် ကုန်းမြင့်လှေကားထစ် လယ်ယာစိုက်ပျိုးရေးစနစ်များကို တိုးတက်ကောင်းမွန်လာစေရေးကို ထိရောက် စွာ အားပေးဆောင်ရွက်ရမည်ဟု ဖော်ပြထားပါတယ်။ ရွှေ့ပြောင်းတောင်ယာခုတ်ထွင်ခြင်းသည် သစ်တောများပြုန်းတီးခြင်း၊ မြေဆီလွှာပျက်စီးခြင်း တို့ဖြစ်ပေါ်စေသောကြောင့် သစ်တောပြုန်းတီးခြင်းကို ကာကွယ်နိုင်ရန်နှင့် ရေဝေရေလဲဒေသများကို ထိန်းသိမ်းခွင့်အတွက် ခုတ်ထွင်ရန်မသင့်လျော်သော နေရာများကိုသတ်မှတ်ပြီး မိမိတို့ဒေသ ဓလေ့ ထုံးစံများနှင့်အညီ အတည်တကျ တောင်ယာစနစ်ဖြင့် စိုက်ပျိုးလုပ်ကိုင်နိုင်ရန် သက်ဆိုင်ရာသစ်တော ဦးစီးဌာနနှင့်ညှိနှိုင်း၍ မြို့နယ်လယ်ယာမြေစီမံခန့်ခွဲမှုအဖွဲ့များမှ ကြီးကြပ်ဆောင်ရွက်သွားရန်လိုအပ် ပါတယ်။ လွှတ်တော်ကိုယ်စားလှယ်ကြီး မေးမြန်းချက်တွင်ပါရှိသည့် တောင်ယာစိုက်ပျိုးမြေများအား လယ်ယာမြေလုပ်ပိုင်ခွင့်ပြုလက်မှတ် ပုံစံ(၇) ထုတ်ပေးခြင်းအတွက် မေးမြန်းထားရှိရေးနှင့် ပတ်သက်၍ ရွှေ့ပြောင်းတောင်ယာများသည် တစ်နေရာတွင် တစ်နှစ်ခန့်စိုက်ပျိုးပြီး ယင်းမြေများကို မြေလှပ်အဖြစ်ထားကာ နေရာပြောင်းလဲစိုက်ပျိုးနေခြင်းဖြစ်၍ စာရင်းနှင့်မြေပုံမှတ်တမ်းတင်နိုင်မှု မရှိခြင်း၊ စိုက်ဧကများ အမြဲပြောင်းလဲနေခြင်းတို့ကြောင့် ဗဟိုလယ်ယာမြေစီမံခန့်ခွဲမှုအဖွဲ့အနေဖြင့် ရွှေ့ပြောင်းတောင်ယာများအား လယ်ယာမြေလုပ်ပိုင်ခွင့်မှတ်ပုံတင် လက်မှတ် ပုံစံ(၇) နှင့် ထုတ်ပေးရန် အစီအစဉ်မရှိပါကြောင်း၊ ရွှေ့ပြောင်းတောင်ယာစနစ် ပပျောက်စေရေးနှင့် ကုန်းမြင့်လှေကားထစ်(၁၁)</speech>
<title>လယ်ယာစိုက်ပျိုးရေးစနစ်များ တိုးတက်ကောင်းမွန်စေရေး တောင်ယာခုတ်ထွင်ရှင်းလင်းစိုက်ပျိုးခြင်း</title> ျော့နည်းကျဆင်းစေရေးအတွက် တိုင်းဒေသကြီး/ ပြည်နယ်အစိုးရအဖွဲ့များမှ ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာနနှင့် ပူးပေါင်း၍ ကြီးကြပ်ဆောင်ရွက်သွားရမည်ဖြစ်ကြောင်း၊ လိုအပ်သည့် နည်းပညာပိုင်းဆိုင်ရာနှင့် စက်ယန္တရားများကို လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေဖြင့် အတတ်နိုင်ဆုံး ဖြည့်ဆည်းဆောင်ရွက်ပေးလျက်ရှိပါကြောင်း ရှင်းလင်းတင်ပြအပ်ပါ တယ်။ အားလုံးကိုကျေးဇူးတင်ပါတယ်။
</Q-A>
<Q-A>
<title>ကျေးလက်ဒေသဖွံ့ဖြိုးရေးနှင့် လူမှုစီးပွားဘဝမြှင့်တင်ရေး၊ ဆင်းရဲနွမ်းပါးမှုလျှော့ချရေးတို့အတွက် သမဝါယမချေးငွေများကို မည်သည့်မူ၊ မည်သည့်စည်းကမ်းချက်များအပေါ် အခြေခံသည်ကိုသိလို သည်နှင့်စပ်လျဉ်းသည့်မေးခွန်း</title>
<speech type="speaker">ဦးဝင်းမြင့်၊ ပုသိမ်မဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="1193">ဦးဝင်းမြင့်(ပုသိမ်မဲဆန္ဒနယ်)</mp>လေးစားအပ်တဲ့ လွှတ်တော်ဥက္ကဋ္ဌကြီးနှင့် အားလုံးမင်္ဂလာပါ။ ကျေးလက်ဒေသဖွံ့ဖြိုးရေးနှင့် လူမှုစီးပွားဘဝမြှင့်တင်ရေး၊ ဆင်းရဲနွမ်းပါးမှုလျှော့ချရေးတို့အတွက် မြို့နယ်များမှာ ငွေကြေးနှင့်ပစ္စည်းများကို သမဝါယမဝန်ကြီးဌာနရဲ့ အစီအစဉ်နဲ့ ထုတ်ချေးပေးအပ် ကြပါတယ်။ ရည်ရွယ်ချက်မှာ ကျေးလက်ဒေသဖွံ့ဖြိုးရေးနှင့် ဆင်းရဲနွမ်းပါးမှုလျှော့ချရေးအတွက် လက်တွေ့အကောင်အထည်ဖော်ဆောင်ရွက်ပေးခြင်းဖြစ်ပါတယ်။ ပြည်သူများအနေနဲ့ ၎င်းတို့ရဲ့ စိုက်ပျိုးရေး၊ မွေးမြူရေး၊ အိမ်တွင်းစီးပွားရေးလုပ်ငန်းများ လုပ်ကိုင်နိုင်ရန် အရင်းအနှီးမရှိသဖြင့် ပြင်ပမှအတိုးနှုန်းကြီးစွာဖြင့် ငွေချေးခဲ့ကြရပါတယ်။ ယခုအခါ သမဝါယမဝန်ကြီးဌာနက ထုတ်ချေး သည့်ချေးငွေများမှာ အတိုးနှုန်းလျှော့ချပြီး ၁ ကျပ်ပြား ၅၀ နှုန်းဖြစ်တာကြောင့် ကျေးလက်ဒေသနေ ပြည်သူများကမျှော်လင့်လျက်ရှိကြပါတယ်။ ပြည်သူ့လိုအပ်ချက်ကို အမှန်တကယ်ပံ့ပိုးနိုင်ရန် လိုလား လျက်ရှိကြပါတယ်။ ပြည်သူများ အားကိုးရလောက်အောင် ယုံကြည်မှုရှိရန်လည်း လိုအပ်ပါတယ်။ ဒါပေမယ့် ယင်းသမဝါယမချေးငွေနဲ့ပတ်သက်ပြီး ၎င်းတို့ပါတီထဲဝင်မှ ချေးမည်ဟု ပြင်ပတွင် သတင်း များထွက်ပေါ်နေကြောင်း အချို့မှာ ချေးယူသူ၏အမည်၊ မှတ်တမ်းများကိုယူပြီး ယင်းပါတီ Form များ အတွင်း ရေးသွင်းမှုများရှိသည်ဟု ကြားသိနေရကြောင်း သမဝါယမချေးငွေများမှာ အမှန်တကယ် လိုအပ်သော ပြည်သူများလက်ဝယ်သို့ မရောက်ရှိဘဲ လူတစ်စုလက်ဝယ်သို့သာ ရောက်ရှိနေကြောင်း တို့ကို ပြည်သူအချို့က ပြောကြားနေတာကို မီဒီယာများကတစ်ဆင့် ကြားသိရပါတယ်။ ဒါ့ကြောင့်ကျေးလက်ဒေသဖွံ့ဖြိုးရေးနှင့် လူမှုစီးပွားဘဝမြှင့်တင်ရေး၊ ဆင်းရဲနွမ်းပါးမှုလျှော့ချရေးတို့အတွက် သမဝါယမချေးငွေများကို မည်သည့်မူ၊ မည်သည့်စည်းကမ်းချက်များအပေါ် အခြေခံပါသနည်းဟု လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။ (ဩဘာသံများ)</speech>
<speech type="speaker">သမဝါယမဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="80">ဦးသန်းထွန်း(ဒုတိယဝန်ကြီး၊ သမဝါယမဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံကြပါစေကြောင်း ဦးစွာ ဆုတောင်းမေတ္တာပို့သ အပ်ပါတယ်။ ကျွန်တော်ကတော့ သမဝါယဝန်ကြီးဌာန ဒုတိယဝန်ကြီး ဦးသန်းထွန်းဖြစ်ပါတယ်။ ပြည်ထောင်စုဝန်ကြီးရဲ့ ကိုယ်စား ရှင်းလင်းတင်ပြသွားမှာဖြစ်ပါတယ်။ နိုင်ငံတော်အစိုးရက ကျေးလက် ဒေသဖွံ့ဖြိုး တိုးတက်ရေးနှင့် ဆင်းရဲနွမ်းပါးမှုလျှော့ချရေး လုပ်ငန်းစဉ် ရှစ်ရပ်ကို ချမှတ်အကောင် အထည်ဖော် ဆောင်ရွက်လျက်ရှိရာမှာ သမဝါယမကဏ္ဍဖွံ့ဖြိုးတိုးတက်ရေးအတွက် သမဝါယမ ဝန်ကြီးဌာနအနေနဲ့လည်း နိုင်ငံတော်အစိုးရရဲ့ မူဝါဒများနှင့်အညီ ကျေးလက်ဒေသဖွံ့ဖြိုးရေးနှင့် လူမှုစီးပွားဘဝ မြှင့်တင်ရေးအတွက် ဦးတည်ချက်နှစ်ရပ်နဲ့ လုပ်ငန်းစဉ်ငါးရပ်ကို ချမှတ်အကောင် အထည်ဖော် ဆောင်ရွက်လျက်ရှိပါတယ်။ ဦးတည်ချက်နှစ်ရပ်ကတော့ ကျေးလက်နေ ပြည်သူများနှင့် မြို့ပြနေ အခြေခံပြည်သူများရဲ့ လူမှုစီးပွားဘဝဖွံ့ဖြိုးတိုးတက်လာစေရန်နှင့် တိုင်းပြည်စီးပွားဖွံ့ဖြိုး တိုးတက်လာစေရေးအတွက် သမဝါယမစီးပွားရေးလုပ်ငန်းများဖြင့် တစ်ဖက်တစ်လမ်းမှ အမှန်တကယ် အထောက်အကူပြု ဆောင်ရွက်ပေးရန်တို့ ဖြစ်ပါတယ်။ ဦးတည်ချက်နှစ်ရပ်အောင်မြင်စေရေးအတွက် လုပ်ငန်းစဉ်ငါးရပ်ကို ချမှတ်အကောင်အထည်ဖော်ဆောင်ရွက်လျက်ရှိပါတယ်။ အဲ့ဒီ လုပ်ငန်းစဉ် ငါးရပ်ကတော့ (၁) အခြေခံသမဝါယမအသင်းများ ဖွဲ့စည်းပြီးတော့ ပြည်သူများလိုအပ်နေတဲ့ အရင်းအနှီးရရှိစေရေးအတွက် အသေးစားချေးငွေ Microfinance လုပ်ငန်းကို ဆောင်ရွက်ပေးရန်၊ (၂) အသေးစားချေးငွေလုပ်ငန်းအတွက် လိုအပ်သောအရင်းအနှီးများရရှိစေရေးအတွက် Micro finance Bank Opacossəvvgošași Aids, Grant Concessional Loan op:9742ဆောင်ရွက်ရန်၊ (၃) လူမှုစီးပွားဘဝမြင့်မားစေရေး အထောက်အကူပြုရန်နှင့် တိုင်းပြည်စီးပွားရေးကို ထိရောက်စွာ အထောက်အကူပြုနိုင်ရန်အတွက် သမဝါယမအသင်းများကို ကုန်ထုတ်လုပ်မှု၊ ကုန်သွယ် မှု၊ ဝန်ဆောင်မှု ထိထိရောက်ရောက်ဆောင်ရွက်နိုင်သော သမဝါယမအသင်းများအဖြစ် အဆင့်မြှင့်တင် ရန် (၄) သမဝါယမတက္ကသိုလ်ကောလိပ်များမှနေပြီးတော့ အမျိုးသားရေးစိတ်ဓာတ်နှင့် လူမှုရေး စိတ်ဓာတ် အခြေခံပြည့်ဝသော သမဝါယမစီးပွားရေးပညာများကို ကျွမ်းကျင်တတ်မြောက်သောပညာ တတ်များ မွေးထုတ်ပေးရန်နှင့် (၅) သမဝါယမသင်တန်းကျောင်းများမှနေပြီးတော့ အမျိုးသားရေး စိတ်ဓာတ်နဲ့ လူမှုရေးစိတ်ဓာတ်အခြေခံပြည့်ဝတဲ့ အသက်မွေးဝမ်းကျောင်းပညာ ကျွမ်းကျင်သူများ မွေးထုတ်ပေးရန်တို့ဖြစ်ပါတယ်။ သမဝါယမဝန်ကြီးဌာနအနေနဲ့ ကျေးလက်ဒေသဖွံ့ဖြိုးရေးနှင့် လူမှုစီးပွားဘဝမြှင့်တင်ရေး လုပ်ငန်းများဆောင်ရွက်ရာမှာ ပြည်သူများ လိုအပ်နေတဲ့ ရင်းနှီးမတည်ငွေများရရှိစေဖို့ သမဝါယမ အသင်းများကနေပြီး အသေးစားချေးငွေ Microfinance လုပ်ငန်းကို အဓိကထားပြီးတော့ဆောင်ရွက်နိုင်အောင် သမဝါယမရဲ့ မူဝါဒ နည်းစနစ်များနှင့်အညီ လမ်းညွှန်ကြီးကြပ်လျက်ရှိပါတယ်။ အသေးစားချေးငွေလုပ်ငန်းဆောင်ရွက်ရာမှာ ပြည်သူများအတွက် လတ်တလော သက်သာချောင်ချိမှု ရရှိစေရေးသာမကဘဲနဲ့ နောင် လေး၊ ငါးနှစ်အတွင်းမှာ ငွေချေးစရာမလိုတော့ဘဲနဲ့ မိမိဘာသာမိမိ ရပ်တည်နိုင်အောင် Self Reliance ဖြစ်အောင်နဲ့ နောင်မှာ စဉ်ဆက်မပြတ်ဖွံ့ဖြိုးတိုးတက်အောင် Sustainable Development Gécommodol cyógscopgosco:$@#:0gclosofiဆောင်ရွက်ပုံနည်းလမ်းကို ရှင်းပြရရင် သမဝါယမမူနဲ့ နည်းစနစ်များကိုလက်ခံပြီး ချေးငွေချေးယူ လိုသူပြည်သူများအား စိတ်ဆန္ဒတူတဲ့သူ၊ ယုံကြည်စိတ်ချနိုင်သူ အနည်းဆုံးမည်သူမဆို ငါးဦးစီပါဝင်တဲ့ ဝိုင်းကြီးချုပ်အဖွဲ့များကို ဖွဲ့စည်းစေပါတယ်။ ဝိုင်းကြီးချုပ်အဖွဲ့ဝင်များ လိုက်နာရန် စည်းကမ်းသုံးချက် ကိုလည်း ချမှတ်ထားရှိပါတယ်။ အဲ့ဒီ စည်းကမ်းချက် သုံးချက်ကတော့ - (၁) အဖွဲ့ဝင်များကနေပြီးတော့ ချေးငွေကို အလွဲသုံးစားမပြုဖို့ အချင်းချင်းထိန်းကျောင်းပေးခြင်း၊ (အလွဲသုံးစားပြုခြင်းဆိုတဲ့နေရာမှာ ချေးငွေဖြင့် အရက်သေစာသောက်စားခြင်း၊ လောင်းကစားခြင်းစတဲ့ အကျိုးမဲ့လုပ်ငန်းများမှာ သုံးစွဲခြင်းတို့ကို ဆိုလိုပါတယ်။) (၂) ချေးယူရရှိသောငွေကို မိမိတို့၏ စီးပွားေးလုပ်ငန်းများ၌ အမှန်တကယ် ထိရောက်စွာ အသုံးပြု စေရေး အဖွဲ့ဝင်အချင်းချင်း ထိန်းကျောင်းပေးခြင်း၊ (၃) သတ်မှတ်ကာလမှာ ချေးငွေနှင့် ဝန်ဆောင်စရိတ်အတိုးကို ပြန်လည်ပေးဆပ်ရန် အချင်းချင်းထိန်းကျောင်းခြင်း၊ အဖွဲ့ဝင်တစ်ဦးက ပြန်လည်ပေးဆပ်ရန် ပျက်ကွက်ပါက | ကျန်အဖွဲ့ဝင်များက တာဝန်ယူပြီးတော့ပေးဆပ်ရခြင်း။ ဒီလိုဖွဲ့စည်းထားတဲ့ ဝိုင်းကြီးချုပ်အဖွဲ့များကို စုပေါင်းပြီး သမဝါယမအသင်းများအဖြစ် ဖွဲ့စည်း ခြင်းဖြစ်ပါတယ်။ သမဝါယမအသင်းများ ဖွဲ့စည်းပြီးတဲ့နောက်မှာ အသင်းကို အောင်မြင်အောင် ဆောင်ရွက်ပြီး အသင်းသားအားလုံး ဦးဆောင်မှုပေးနိုင်သော အရည်အချင်းရှိသူကို အသင်းသားများက ဒီမိုကရေစီ နည်းအရ သမဝါယမအခြေခံမူများနှင့်အညီ အမှုဆောင်အဖွဲ့များကို ရွေးချယ်ဆောင်ရွက်လျက်ရှိပါ တယ်။ အဲဒီနောက် ချေးငွေများ ထုတ်ချေးတဲ့အခါမှာ အသင်းသားများက အဆိုပြုတဲ့ချေးငွေကို စိစစ် ပြီးတော့ အသင်းကနေတစ်ဆင့် အသင်းသားများထံ ထုတ်ချေးပေးပါတယ်။ ငွေချေးယူမယ့် သမဝါယမ အသင်းသားဟာ အဓိကအားဖြင့် အောက်ပါအခြေခံအချက်များနှင့် ကိုက်ညီသူဖြစ်ရပါမယ်(၁) သမဝါယမအသင်းသားအဖြစ်ပါဝင်ဖို့၊ မိမိလုပ်ငန်းအတွက် လိုအပ်တဲ့ ရင်းနှီးငွေကိုချေးယူဖို့ဆန္ဒရှိသူဖြစ်ရပါမယ်၊ (၂) လယ်ယာလုပ်ငန်း အမှန်တကယ်လုပ်ကိုင်သူ၊ လယ်ယာပိုင်ဆိုင်သူ သို့မဟုတ် သီးစားလုပ်ကိုင်နေသူ၊ မွေးမြူရေးလုပ်ငန်း အမှန်တကယ်လုပ်ကိုင်နေသူ၊ အိမ်တွင်းကုန်ထုတ် လုပ်ငန်း၊ အိမ်တွင်းစီးပွားရေးလုပ်ငန်းတစ်ခုခုကို အမှန်တကယ်လုပ်ကိုင်နေသူ ဖြစ်ရပါ(၃) အဖွဲ့ဝင် ငါးယောက်ပါဝင်တဲ့ ဝိုင်းကြီးချုပ်အဖွဲ့က လက်ခံနိုင်သူဖြစ်ရပါမယ်၊ (၄) ဝိုင်းကြီးချုပ်စည်းကမ်းသုံးချက်ကို လိုက်နာပါမယ်လို့ သဘောတူလက်မှတ်ရေးထိုးနိုင်သူဖြစ်ရပါမယ်၊ (၅) အထက်ပါ လေးချက်နှင့် ပြည့်စုံကိုက်ညီသော်လည်း အဆိုပါအသင်းသားဟာ ငွေကြေးပြည့်စုံသူဖြစ်ပါက ချေးငွေထုတ်ချေးရာ၌ ၎င်းအား ဦးစားပေးထုတ်ချေးမည်မဟုတ်ဘဲ ငွေကြေးအရင်းအနှီး ပိုမိုခက်ခဲနေသော အခြားအသင်းသားကိုသာ ဦးစားပေးထုတ်ချေး ပေးမှာဖြစ်ပါတယ်။ ဒါ့အပြင် သမဝါယမအသင်းများကို ချေးငွေထုတ်ချေးရာမှာ အောက်ပါအတိုင်း တိတိကျကျ ဆောင်ရွက်ပါတယ်(၁) သမဝါယမအသင်း အမျိုးအစားအလိုက် အမှန်တကယ် အလုပ်လုပ်ကိုင်သူကိုသာငွေချေးခြင်း၊ (၂) ထုတ်ချေးငွေကို အသင်းသားလက်ဝယ်အရောက် ထုတ်ချေးစေပြီး ဝိုင်းကြီးချုပ်အဖွဲ့ဖြင့်တစ်ဖွဲ့ခြင်း ချေးငွေစာချုပ်ပြုလုပ်၍ တစ်ဦးချင်း လက်မှတ်ရေးထိုးဆောင်ရွက်စေခြင်း၊ (၃) ချေးငွေကို ကိုယ်စားလှယ်ဖြင့် ထုတ်ယူခြင်းမပြုဘဲ အသင်းသားကိုယ်တိုင်ထုတ်ယူစေခြင်း၊ (၄) အသင်းသားများသည် အသင်းသားလက်ဝယ်ရှိ ချေးငွေထုတ်ပေးမှု မှတ်တမ်းတွင်လည်းကောင်း၊ အသင်းမှာရှိတဲ့ ချေးငွေထုတ်ပေးမှု မှတ်တမ်းတွင်လည်းကောင်း စာရင်း ရေးသွင်းလက်မှတ်ရေးထိုးစေခြင်း စတဲ့အချက်များနဲ့အညီ စိစစ်ထုတ်ချေးပေးလျက်ရှိပါအသင်းအမျိုးအစားအလိုက် အသင်းသားတစ်ဦးချင်းသို့ ထုတ်ချေးမည့်ငွေနဲ့ ချေးငွေကာလ တွေကတော့ ဌာနဆိုင်ရာငွေစုငွေချေးသမဝါယမအသင်းအတွက်ဆိုရင် ထုတ်ချေးငွေက အသင်းသား စုဆောင်းငွေရဲ့ သုံးဆချေးငွေကာလ ၁၀ လ ဖြစ်ပြီးတော့ လစဉ် အရင်းအတိုးကိုပေးဆပ်ရမှာ ဖြစ်ပါတယ်။ ရပ်ကွက်/ကျေးရွာ၊ လက်လုပ်လက်စား အသေးစားငွေစုငွေချေး သမဝါယမအသင်းများ အတွက်ဆိုရင် ထုတ်ချေးငွေက အသင်းသားတစ်ဦးလျှင် အနည်းဆုံးငွေ ၃၀၀၀၀ ကျပ်၊ ချေးငွေ ကာလဟာ သုံးလဖြစ်ပြီး၊ လစဉ်ချေးငွေကာလပြည့်ပါက အရင်းအတိုးပေးဆပ်ရမှာ ဖြစ်ပါတယ်။ ဈေးသမဝါယမ အသင်းများအတွက်ဆိုရင် ထုတ်ချေးငွေက အသင်းသားတစ်ဦးလျှင် အနည်းဆုံး ငွေကျပ် ၃၀၀၀၀၊ ချေးငွေကာလဟာ ရက် ၃၀၊ ရက် ၆၀၊ ရက် ၉၀ နေ့စဉ်ဆပ်စနစ်၊ လစဉ်ဆပ်စနစ်ဖြင့် အရင်းအတိုးပေး ဆပ်ရမှာဖြစ်ပါတယ်။ မွေးမြူရေးသမဝါယမအသင်းများအတွက်ဆိုရင် ထုတ်ချေးငွေက အသင်းသားတစ်ဦးလျှင် ငွေကျပ် ၅၀၀၀၀ ဖြစ်ပါတယ်။ ချေးငွေကာလဟာ ၁၀ လဖြစ်ပြီး၊ လစဉ်ဆပ်ချေးငွေကာလပြည့်ပါက အရင်းအတိုးပေးဆပ်ရမှာ ဖြစ်ပါတယ်။ လယ်ယာနှင့် အထွေထွေစီးပွားရေးလုပ်ငန်းသမဝါယမ အသင်း၊ စိုက်ပျိုးထုတ်လုပ်ရေးသမဝါယမအသင်းများအတွက်ဆိုရင် ထုတ်ချေးငွေက အသင်းသားမင်းသားတစ်ဦးလျှင် လဖြစ်ပါတယ်။ အစားအလိုက် အ စ်ဦးကို လယ်တစ်ဧကအတွက် ငွေကျပ် ၅၀၀၀၀ နှုန်းနှင့် အများဆုံးငွေကျပ် ၁၀၀၀၀၀ အထိ၊ ချေးငွေကာလမှာရာသီဆပ်ဖြစ်ပါတယ်။ ချေးငွေကာလပြည့်ပါက အရင်းအတိုးကို ပေးဆပ်ရမှာ ဖြစ်ပါတယ်။ အခြေခံစားကုန်အရောင်းဆိုင် လုပ်ငန်းလုပ်ကိုင်တဲ့ သမဝါယမအသင်းများအတွက်ဆိုရင် ထုတ်ချေးငွေက တစ်သင်းလျှင် အနည်းဆုံးကျပ် ၁၀ သိန်းမှ အများဆုံး ၂၅ သိန်းအထိဖြစ်ပါတယ်။ ချေးငွေကာလဟာ ၁၀ လဖြစ်ပြီး၊ လစဉ် အရင်းအတိုးပေးဆပ်ရမှာ ဖြစ်ပါတယ်။ စက်မှုလက်မှုသမ ဝါယမအသင်းများအတွက်ဆိုရင် ထုတ်ချေးငွေက အသင်းသားတစ်ဦးလျှင် အနည်းဆုံးငွေကျပ် ၃၀၀၀၀၊ ချေးငွေကာလဟာ သုံးလဖြစ်ပါတယ်။ လစဉ် အရင်းအတိုးပေးဆပ်ရမှာ ဖြစ်ပါတယ်။ အသင်း အမျိုးအစားအလိုက် အသင်း၏ဘဏ္ဍာရေးအခြေအနေအပေါ်မူတည်ပြီးတော့ ချေးငွေပမာဏ တိုးမြှင့် ထုတ်ချေးပေးခြင်းနှင့် အချိန်ကာလတိုးမြှင့် သတ်မှတ်ခြင်းတို့ကို အသင်းအမှုဆောင်အဖွဲ့၏ ဆုံးဖြတ်ချက်နှင့်အညီ ဆောင်ရွက်လျက်ရှိပါတယ်။ သမဝါယမအသင်းသားများဟာ ပထမအကြိမ် ငွေချေးယူရာမှာ အစုငွေရှယ်ယာအဖြစ် ကျပ် ၅၀၀၀ ကိုထည့်ဝင်ကြရပါမယ်။ ချေးငွေထုတ်ယူသုံးစွဲတဲ့ အသင်းသားများဟာ ဝိုင်းကြီးချုပ်စည်းကမ်း ချက်များအတိုင်း မိမိတို့လုပ်ငန်းများကို ဆောင်ရွက်ပြီး သတ်မှတ်ကာလ စေ့ရောက်တဲ့အခါမှာ ချေးငွေ အရင်းနှင့် ဝန်ဆောင်စရိတ်အတိုးပါ ပြန်လည်ပေးဆပ်ကြရပါတယ်။ အဲ့ဒီလို ပေးဆပ်ပြီးတဲ့နောက် ဒုတိယအကြိမ်၊ တတိယအကြိမ် စသည်ဖြင့် စဉ်ဆက်မပြတ် ထုတ်ချေးပေးသွားနိုင်အောင် အသင်းအမှု ဆောင်အဖွဲ့များနဲ့ သမဝါယမဦးစီးဌာနတို့က အနီးကပ်ကြီးကြပ်ဆောင်ရွက်လျက်ရှိပါတယ်။ အဲဒီလို ဒုတိယအကြိမ် ထုတ်ချေးတဲ့အခါကစပြီး ချေးယူတဲ့အသင်းသားက မိမိချေးငွေရဲ့ ၁၀ ရာခိုင်နှုန်း ဥပမာအားဖြင့် ငွေတစ်သိန်းချေးယူလျှင်၊ ၁၀၀၀၀ ကျပ်နှုန်းကို အသင်းမှာ စုဆောင်းခဲ့ရမှာ ဖြစ်ပါယခုအခါ ပျမ်းမျှအားဖြင့် အိမ်ထောင်စုတစ်စုကို ကျပ် တစ်သိန်း နှုန်းချေးပေးလျက်ရှိပါတယ်။ သို့သော်လည်း ကျပ်တစ်သိန်းနဲ့လုပ်ငန်း အရင်းအနှီး မလုံလောက်နိုင်တဲ့အတွက် မှန်မှန်ကန်ကန် လုပ်ပြီးတော့ မှန်မှန်ကန်ကန် ပြန်လည်ပေးဆပ်တဲ့ အသင်းသားများကို ကုန်ထုတ်လုပ်မှုအပေါ်မှာ စိစစ်ပြီး ကျပ်ငါးသိန်းအထိ တဖြည်းဖြည်း တိုးမြှင့်ထုတ်ချေးပေးသွားမှာ ဖြစ်ပါတယ်။ ငါးသိန်း ထုတ်ချေးပေးတဲ့အခါမှာ ချေးယူသူတိုင်းဟာ ငါးသောင်းစီစုဆောင်းကြရမှာ ဖြစ်ပါတယ်။ အဲဒီစုဆောင်းငွေများအတွက်လည်း အတိုးရရှိကြမှာ ဖြစ်ပါတယ်။ အသင်းသားများရဲ့ စုဆောင်းငွေများကို ၎င်းတို့ဆန္ဒအရ ပြန်လည်ထုတ်ယူလိုပါက အမှုဆောင်အဖွဲ့ရဲ့ ဆုံးဖြတ်ချက် မူဝါဒများချမှတ်ပြီး အရင်းအနှီးအတွက် ငွေပြန်လည်ထုတ်ယူ ခွင့်ပြုလျက်ရှိပါတယ်။ ငွေကျပ်တစ်သိန်းမှ ငါးသိန်း ထုတ်ချေးရာမှာလည်း အောက်ပါအတိုင်း စံနှုန်းများသတ်မှတ်ထားရှိပါတယ်။ ကုန်ထုတ်လုပ်ငန်းဖြစ်ရမည်။ ဥပမာ စိုက်ပျိုးရေး၊ မွေးမြူရေးနှင့် အိမ်တွင်းကုန်ထုတ်လုပ်ငန်း မျိုး။ စိုက်ပျိုးရေးဆိုပါက လယ်/ယာ/ဥယျာဉ်ခြံပိုင်ဖြစ်ရပါမယ်။ မွေးမြူရေးဆိုပါက လက်ရှိ မွေးမြူ နေသူ၊ လက်ရှိမွေးမြူခြင်း မဟုတ်သော်လည်း တကယ်မွေးမြူမယ့်သူ၊ လက်ရှိအိမ်တွင်းလုပ်ငန်း လုပ်နေသူများဖြစ်ပြီး အမှန်တကယ် အရင်းအနှီး လိုအပ်နေသူ ဖြစ်ရမည်။ လယ်ယာပိုင်ဆိုင်မှုနှင့် ၎င်း၏ ငွေအရင်းအနှီး လိုအပ်မှု၊ ကြိုးစားမှု၊ ချေးငွေတိုးမြှင့်ပေးပါက ၎င်း၏လုပ်ငန်းအောင်မြင်နိုင် ချေရှိမှုတို့အပေါ် မူတည်၍ ကျပ်ငါးသိန်းအထိ တိုးမြှင့်ထုတ်ချေးရပါမယ်။ မွေးမြူတဲ့ တိရစ္ဆာန်အမျိုး အစား၊ အရေအတွက်နှင့် ၎င်းရဲ့ ငွေအရင်းအနှီးလိုအပ်မှု၊ ကြိုးစားမှု၊ ချေးငွေတိုးမြှင့်ပေးပါက ၎င်းရဲ့ လုပ်ငန်းအောင်မြင်နိုင်ချေရှိမှုတို့အပေါ် မူတည်၍ ကျပ်ငါးသိန်းအထိ တိုးမြှင့်ထုတ်ချေးရပါမယ်။ အိမ်တွင်းလုပ်ငန်းဆိုပါကလည်း ၎င်းရဲ့ ငွေအရင်းအနှီးလိုအပ်မှု၊ ကြိုးစားမှု၊ ချေးငွေတိုးမြှင့်ထုတ်ပေး ပါက ၎င်းရဲ့ လုပ်ငန်းအောင်မြင်နိုင်ချေရှိမှုတို့အပေါ်မှာမူတည်ပြီးတော့ ကျပ်ငါးသိန်းအထိ တိုးမြှင့် ထုတ်ချေးရပါမယ်။ ချေးငွေစာချုပ်မှာ လယ်/ယာ၊ အိမ်/မြေ စသည်တို့ကို အာမခံထားပြီး ဝိုင်းကြီးချုပ် အဖွဲ့ဝင်များက အာမခံလက်မှတ်ထိုးပြီး သမဝါယမဦးစီးဌာနမှလည်း တာဝန်ခံရပါမယ်။ အထက်ပါအချက်များ ပြည့်စုံပါက ဦးစီးဌာန၊ မြို့နယ်သမဝါယမအသင်းစု၊ ကျေးရွာ သမဝါယမအသင်းနှင့် ကျေးရွာဖွံ့ဖြိုးရေး အထောက်အကူပြုအဖွဲ့များဖြင့် လူရွေးချယ်ခြင်း၊ ချေးမယ့် ငွေနှုန်း သတ်မှတ်ခြင်းတို့ကိုပြုလုပ်ရာမှာ တစ်ဦးချင်းအတွက်ဖြစ်စေ၊ စံပြအသင်းအဖြစ်ဖြစ်စေ၊ စံပြကျေးရွာအဖြစ်ရွေးချယ်၍ဖြစ်စေ လုပ်နိုင်တယ်။ စံပြကျေးရွာဆိုသော်လည်း ရွာရှိအိမ်ထောင်စု အားလုံးကိုပေးရန်မဟုတ်။ စံပြကျေးရွာ၊ စံပြအသင်းများရွေးချယ်ရာမှာ ၎င်းတို့တစ်ရွာလုံးရဲ့ ဆန္ဒနှင့် အာမခံနိုင်မှုအပေါ်မှာအခြေခံပြီး ဦးစီးဌာန၊ မြို့နယ်အုပ်ချုပ်ရေးအဖွဲ့၊ မြို့နယ်ဖွံ့ဖြိုးရေးအထောက် အကူပြုအဖွဲ့၊ မြို့နယ်သမဝါယမအသင်းစုတို့နှင့် ညှိနှိုင်းရပါမယ်။ ဥပမာအားဖြင့် သမဝါယမဦးစီး ဌာနနှင့် အသင်းအဆင့်ဆင့်မှ တာဝန်ရှိသူများကွင်းဆင်းပြီး ကျေးရွာအထောက်အကူပြု ကော်မတီ၊ မြို့နယ်အထောက်အကူပြု ကော်မတီများနှင့် စိစစ်ပြီးမှသာ ချေးငွေများ ထုတ်ချေးပေးမည်ဖြစ်ပါတယ်။ ထိုသို့ ထုတ်ချေးပေးရာမှာ လုပ်ငန်းအတွက် အမှန်တကယ် ငွေလိုအပ်နေပြီး ငွေထုတ်ချေးပေးပါက လုပ်ငန်းတကယ်အောင်မြင်နိုင်မည့်သူများကိုသာ ထုတ်ချေးပေးမည်ဖြစ်ပါတယ်။ အခုလိုဆောင်ရွက် ခြင်းအားဖြင့် အသင်းသားပြည်သူများအနေနဲ့ အသေးစားချေးငွေလုပ်ငန်းကနေပြီး လိုအပ်သော အရင်းအနှီးအတွက် ပြင်ပမှ အတိုးကြီးပေးချေးယူရခြင်း သက်သာသွားမှာဖြစ်ပါတယ်။ တစ်ဦးကို ငါးသိန်းကျပ်နှုန်းအထိ ချေးငွေကို မြှင့်တင်ပေးနိုင်တဲ့အခါမှာတော့ ပြင်ပမှအတိုးကြီးချေးယူရမှု လုံးဝ ကင်းစင်သွားတဲ့ အကျိုးကိုရရှိကြမှာဖြစ်ပါတယ်။ မိမိတို့ပိုင်ဆိုင်စုဆောင်းငွေများဟာ တဖြည်းဖြည်း များပြားလာပြီး နောင်မိမိတို့ လုပ်ငန်းအတွက် ပြန်လည်ထုတ်ယူခွင့်ရကြမှာဖြစ်ပါတယ်။ မိမိစုဆောင်း ထားတဲ့ စုဆောင်းငွေပေါ်မှာ သတ်မှတ်တဲ့ အတိုးနှုန်းဖြင့် အတိုးရရှိနေမှာဖြစ်ပါတယ်။ ထို့အတူ ကျေးရွာအခြေခံ သမဝါယမအသင်းအနေနဲ့လည်း ဗဟိုကပေးသော ချေးငွေ၊ အသေးစားချေးငွေလုပ်ငန်း လုပ်ကိုင်ရာမှာ ဝန်ဆောင်ခအတိုးကို အချိုးကျရရှိခြင်း၊ အသင်းသား များရဲ့ စုဆောင်းငွေများကြောင့် အသင်းရဲ့ ရင်းနှီးငွေများပြားလာခြင်း၊ အသင်းပိုင်ရင်းနှီးငွေဖြင့် အသေးစားချေးငွေလုပ်ငန်း လုပ်ကိုင်ရာမှာ ဝန်ဆောင်ခအတိုးကို အသင်းနှင့် အသင်းသားများက အပြည့်အဝရရှိခြင်းစတဲ့ အကျိုးတွေကို ခံစားရမှာဖြစ်ပါတယ်။ အသေးစားချေးငွေလုပ်ငန်းအောင်မြင် ရေးအတွက် ငွေချေးယူကြတဲ့ အသင်းသားများက ဝိုင်းကြီးချုပ်စည်းကမ်းများနှင့်အညီ တာဝန်ကျေပွန်အောင် ကြိုးပမ်းဆောင်ရွက်ကြရန် လိုအပ်သလို သမဝါယမဝန်ကြီးဌာနဝန်ထမ်းများ၊ သမဝါယမ အသင်းအဆင့်ဆင့်မှ အမှုဆောင်အဖွဲ့များဝန်ထမ်းများကလည်း လုပ်ငန်းဆောင်ရွက်ရာမှာ ခွင့်ပြု ပေးထားသော ရန်ပုံငွေဖြင့်သာ လုပ်ငန်းစရိတ်ကိုသုံးစွဲပြီး အခြေခံသမဝါယမအသင်းထံမှသော် လည်းကောင်း၊ ငွေချေးယူကြတဲ့ အသင်းသားများထံမှသော်လည်းကောင်း ငွေကြေးတစ်စုံတစ်ရာ ဖြတ်တောက်ခြင်းမပြုရ၊ ချေးငွေများ နောက်တစ်ကြိမ် ထုတ်ချေးတဲ့အခါမှာ အဆပ်ပြ၍ ပြန်လည် ထုတ်ချေးပေးခြင်းမပြုရ၊ အမှန်တကယ် ပေးဆပ်ပြီးမှသာ ထပ်မံထုတ်ချေးရမည်ဆိုတဲ့ သံမဏိ စည်းကမ်းနှစ်ရပ်ကို တိတိကျကျ လိုက်နာကြရမှာဖြစ်ပါတယ်။ သမဝါယမအသင်းများ ရေရှည်ဖွံ့ဖြိုးတိုးတက်စေဖို့အတွက် အသင်းသားတစ်ဦးချင်း ထိန်းသိမ်းနည်း၊ အဖွဲ့ဖြင့်ထိန်းသိမ်းနည်း၊ အသင်းမှ အသင်းသားများအား ထိန်းသိမ်းနည်းစတဲ့ (Tripartite Control System) 0$:38:$as:up:go of:88: msoos 620gošajos ရှိပါတယ်။ ငွေကြေးလုပ်ငန်းဆောင်ရွက်နေသော သမဝါယမအသင်းများဟာ ၁၉၉၂ ခုနှစ်၊ ဒီဇင်ဘာလ ၂ ရက်နေ့ ဥပဒေအမှတ်(၉/၉၂)ဖြင့် ထုတ်ပြန်ထားသော သမဝါယမအသင်းဥပဒေအရ သမဝါယမ ဦးစီးဌာနအဆင့်ဆင့်မှာ မှတ်ပုံတင်ပြီး သမဝါယမဝန်ကြီးဌာန၊ ၃၀-၉-၂၀၁၃ ရက်စွဲပါအမိန့်ကြော်ငြာစာအမှတ်(၅၂/၂၀၁၃) သမဝါယမအသင်း နည်းဥပဒေများ၊ အမိန့်ညွှန်ကြားချက်၊ လုပ်ထုံး လုပ်နည်းများနှင့်အညီ ကုန်ထုတ်လုပ်မှု၊ ဝန်ဆောင်မှု၊ ကုန်သွယ်မှုလုပ်ငန်းများ ဆောင်ရွက်နေသော အသင်းများ ဖြစ်ကြပါတယ်။ ဒါ့အပြင် သမဝါယမအသင်းနည်းဥပဒေ၊ အခန်း(၉) အပိုဒ် ၅၈ မှာ သမဝါယမအသင်းဟာ အသင်းရဲ့ စည်းကမ်းနှင့်အညီ အရပ်ရပ်ဆိုင်ရာ အစည်းအဝေးက အတည်ပြု လက်ခံထားသော လုပ်ငန်းများကို လုပ်ကိုင်ခွင့်ရှိသည်။ ယင်းသို့ လုပ်ကိုင်ရာမှာ ကုန်ထုတ်လုပ်ငန်း ဝန်ဆောင်မှုလုပ်ငန်း ကုန်သွယ်မှုလုပ်ငန်းတစ်ခုခုကို ဦးတည်လုပ်ဆောင်ရမည် အပိုဒ် ၅၉ တွင် သမဝါယမအသင်း နည်းဥပဒေ ၅၈ အရ စီးပွားရေးလုပ်ငန်းများကို လုပ်ကိုင်ရာမှာ လုပ်ငန်း၏ သဘာဝနှင့် ပမာဏ အလိုက် အရပ်ရပ်ဆိုင်ရာအစည်းအဝေးက အတည်ပြု လက်ခံထားတဲ့ လုပ်ငန်းများကို လုပ်ကိုင်နိုင် သည်ဟုဖော်ပြပါရှိပါတယ်။ သမဝါယမဝန်ကြီးဌာန၊ သမဝါယမဦးစီးဌာနဟာ သမဝါယမအသင်းဥပဒေနှင့်အညီ သမဝါ ယမအသင်းများ ဖွံ့ဖြိုးတိုးတက်စေရန် စည်းရုံးဖွဲ့စည်းခြင်း၊ ပညာပေးခြင်း၊ ထိန်းကျောင်းတည့်မတ် ခြင်းတို့ကို ကြီးကြပ်ဆောင်ရွက်လျက်ရှိပါတယ်။ မြန်မာနိုင်ငံမှာ ကျေးရွာပေါင်း ခြောက်သောင်းကျော် ရှိတဲ့အတွက် ယနေ့ထိ အသင်းပေါင်း ၂၇၀၀၀ ကျော် ဖွဲ့စည်းထားရှိပြီးဖြစ်ပါတယ်။ တစ်နိုင်ငံလုံး အတိုင်းအတာနဲ့ ကျေးရွာတစ်ရွာမှာ အနည်းဆုံး သမဝါယမအသင်းတစ်သင်း ဖွဲ့စည်းပြီး သမဝါယမ အသင်း စုစုပေါင်း ၆၀၀၀၀ ကျော်ဖွဲ့စည်းလျှင် အသင်းတစ်သင်းအား ငွေကျပ်သိန်း ၁၀၀ ထုတ်ချေး ပေးပါက အသင်းပေါင်း ၆၀၀၀၀ အတွက် ကျပ်ဘီလီယံ ၆၀၀ လိုအပ်မှာဖြစ်ပါတယ်။ အသင်း တစ်သင်းအား ငွေကျပ်သိန်း ၅၀၀ ထုတ်ချေးပေးပါက ကျပ်ဘီလီယံ ၃၀၀၀ လိုအပ်မှာဖြစ်ပါတယ်။ သမဝါယမဝန်ကြီးဌာနအနေနဲ့လည်း ၂၀၁၅ ခုနှစ်မှာ အသေးစားချေးငွေလုပ်ငန်းကို တစ်နိုင်ငံလုံး အတိုင်းအတာထိ လွှမ်းခြုံနိုင်အောင် မ��ှော်မှန်းပြီး ကြိုးပမ်းဆောင်ရွက်လျက်ရှိပါတယ်။ ကျေးလက်ဒေသဖွံ့ဖြိုးရေးနှင့် လူမှုစီးပွားဘဝမြှင့်တင်ရေး၊ ဆင်းရဲနွမ်းပါးမှုလျှော့ချရေး တို့အတွက် သမဝါယမချေးငွေများကို အထက်မှာ ရှင်းလင်းတင်ပြခဲ့တဲ့ တည်ဆဲသမဝါယမအသင်း ဥပဒေ၊ နည်းဥပဒေနဲ့ သမဝါယမဝန်ကြီးဌာနကထုတ်ပြန်ထားတဲ့ စည်းမျဉ်း၊ စည်းကမ်းများအပေါ်မှာ အခြေခံပြီး ပြည်သူများအားလုံးကို ထုတ်ချေးဆောင်ရွက်လျက်ရှိပါကြောင်း ဖြေကြားရင်း နိဂုံးချုပ် အပ်ပါတယ်ခင်ဗျား။ (ဩဘာသံများ)</speech>
<speech><mp id="1193">ဦးဝင်းမြင့်(ပုသိမ်မဲဆန္ဒနယ်)</mp>လွှတ်တော်ဆိုင်ရာနည်းဥပဒေ ၁၁၆ နည်းဥပဒေခွဲ(ဃ)အရ လွှတ်တော်ဥက္ကဋ္ဌကြီးမှတစ်ဆင့် တစ်ဆက်တစ်စပ်တည်းမေးခွန်းမေးခွင့်ပြုပါရန် ပန်ကြားအပ်ပါတယ် ခင်ဗျား။ ခုနက ဒုတိယဝန်ကြီးရှင်းပြတဲ့မူတွေ၊ စည်းကမ်းတွေနှင့်ကိုက်ညီလို့ရှိရင် မည်သည့်ပါတီဝင် မဆို ဒီငွေထုတ်ချေးနိုင်ပါသလားသိလိုပါကြောင်း လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ် ခင်ဗျား။</speech>
<speech><agency id="80">ဦးသန်းထွန်း(ဒုတိယဝန်ကြီး၊ သမဝါယမဝန်ကြီးဌာန)</agency>ကျွန်တော်တို့ သမဝါယမဝန်ကြီးဌာန အနေနဲ့ ဦးတည်ချက်ဟာ နိုင်ငံတော်ကချမှတ်ထားတဲ့ ကျေးလက်ဒေသဖွံ့ဖြိုးရေးနှင့် လူမှုစီးပွားဘဝ ဆင်းရဲမှုလျှော့ချရေးတို့အတွက် သမဝါယမဝန်ကြီးဌာနကနေပြီးတော့ ကျေးလက်ဒေသ ဒီအပေါ်မှာ မူတည်ပြီးတော့ ကျွန်တော်တို့ ကျေးလက်ဒေသနေပြည်သူများနှင့် မြို့ပြနေအခြေခံလူတန်းစားများရဲ့ လူမှုစီးပွားဘဝမြှင့်တင်ဖို့ နောက် တိုင်းပြည်ရဲ့ စီးပွားရေးကို သမဝါယမဝန်ကြီးဌာနအနေနဲ့ တစ်ဖက် တစ်လမ်းကနေပြီးတော့ အထောက်အကူပြုဖို့ဆိုပြီးတော့ ကျွန်တော်တို့ဦးတည်ချက်နှင့်ဆောင်ရွက် နေတာဖြစ်ပါတယ်။ ဒီနေ့ ကျွန်တော်တို့ သမဝါယမအသင်းများကို ဖွဲ့စည်းတဲ့နေရာမှာ အဲ့ဒီကျေးရွာ မှာရှိနေတဲ့ ပြည်သူအများစုရဲ့ ဆန္ဒအရ ကျွန်တော်တို့ သမဝါယမအသင်းထဲကို ဝင်ချင်သူများဟာ ကျွန်တော်တို့ရဲ့ သမဝါယမစည်းမျဉ်းစည်းကမ်းအတိုင်း ဝိုင်းကြီးချုပ်အဖွဲ့ ငါးယောက်တစ်ဖွဲ့ပါတဲ့ ဝိုင်းကြီးချုပ်အဖွဲ့ ဖွဲ့စည်းပြီးတော့ ကျွန်တော်တို့ ကျေးရွာမှာရှိနေတဲ့ ပြည်သူများအားလုံးပါဝင်ပြီးတော့ဆောင်ရွက်ဖို့အတွက် ကျွန်တော်တို့ဆောင်ရွက်လျက်လည်းရှိပါတယ်။ တခြားတော့ တင်ပြစရာမရှိ ပါဘူး။</speech>
<speech type="speaker">တည့်တည့်ဖြေပါနော်။ မေးတာက ဘယ်ပါတီမဆို၊ ဘယ်ပါတီဝင်မဆို ဝင်လို့ ရလား။ တည့်တည့်ဖြေပါ</speech>
<speech><agency id="80">ဦးသန်းထွန်း(ဒုတိယဝန်ကြီး၊ သမဝါယမဝန်ကြီးဌာန)</agency>ကျွန်တော်တို့ သမဝါယမဝန်ကြီးဌာန အနေနဲ့ မည်သည့်ပါတီ၊ မည်သည့်အဖွဲ့အစည်း၊ မည်သည့်ကိုးကွယ်သည့်ဘာသာဖြစ်စေ အားလုံးကို ကျွန်တော်တို့ သမဝါယမအသင်းမှာ ပါဝင်ခွင့်ရှိပါတယ်။</speech>
</Q-A>
<Q-A>
<title>သမဝါယမဝန်ကြီးဌာနအနေဖြင့် ကျေးလက်ဒေသဖွံ့ဖြိုးရေးလုပ်ငန်းများကို အထောက်အပံ့ဖြစ်စေ ရန်အတွက် ပြည်သူများအား ထုတ်ချေးပေးထားသည့် ချေးငွေများနှင့်စပ်လျဉ်း၍ မည်သို့အကျိုး သက်ရောက်မှုရှိကြောင်းကို သိရှိလိုသည်နှင့်စပ်လျဉ်းသည့်မေးခွန်း</title>
<speech type="speaker">ဦးစောလှထွန်း၊ ချောင်းဦးမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="224">ဦးစောလှထွန်း(ချောင်းဦးမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ ချောင်းဦးမဲဆန္ဒ နယ်မှဖြစ်ပါတယ်။ လက်တွေ့ဆောင်ရွက်မှုအခြေအနေများအရ မေးမြန်းရတဲ့မေးခွန်းလည်း ဖြစ်ပါတယ်။ ကျွန်တော်တို့ ပြည်သူ့လွှတ်တော်ကိုယ်စားလှယ်များ လွှတ်တော်ကိုယ်စားလှယ်အဖြစ် တာဝန်ယူ တဲ့အချိန်မှာ ကျွန်တော်တို့မြို့နယ်ကို ဘာတွေဆောင်ရွက်ပေးမလဲဆိုတဲ့အချိန်မှာ ကျွန်တော်တို့ အခြေခံ ကျတဲ့မူများ ချမှတ်ဆောင်ရွက်ခဲ့ပါတယ်။ ဒါ မူလကတော့ ကျွန်တော်တို့မလုပ်နိုင်လောက်ဘူးလို့ထင်တဲ့ လုပ်ငန်းများဖြစ်ပါတယ်။ ကျေးရွာတစ်ရွာမှာ သမဝါယမအသင်းတစ်သင်းဖွဲ့ရမယ်။ ချေးငွေရအောင် လုပ်မယ်။ ထုတ်ကုန်တစ်ခု အနည်းဆုံးရှိရမယ်။ တစ်မြို့နယ်လုံး ကျေးရွာတိုင်း လျှပ်စစ်မီးလင်းရမယ်။ ကျွန်တော်တို့ ဒီလိုကြွေးကြော်ပြီးတော့ ဆောင်ရွက်ခဲ့ပါတယ်။ ဒီနေ့ ဒီလုပ်ငန်းများဟာ အကောင် အထည်ဖော်နေပြီဖြစ်ပါတယ်။ အဲ့ဒီတော့ ဒီလုပ်ငန်းတွေလုပ်ဖို့အတွက် ကျွန်တော်တို့ ပထမဆုံး သမဝါယမဦးစီးဌာနဝန်ထမ်းတွေနဲ့ ကျွန်တော်တို့ နယ်မြေကွင်းဆင်းတယ်။ ရှင်းလင်းပြောကြားပြီးတော့ အဖွဲ့အစည်းတွေဖွဲ့စည်းခဲ့ပါတယ်။ ထုတ်ကုန်များကိုလည်း ထုတ်လုပ်ဖို့ဦးတည်စေခဲ့ပါတယ်။ ဒါကြောင့်မို့လို့လည်း ကျွန်တော်တို့ ဒီနေ့ နောက်ဆုံးအချိန်ထိ သိရတာက ကျွန်တော့်တစ်မြို့နယ်ထဲကိုပဲ ချေးငွေဟာ သိန်းသုံးထောင်ကျော်လောက်ရရှိပါတယ်။ ဒီလိုရရှိတဲ့နောက်ပိုင်းမှာ တကယ်ရော အသင်းတွေဟာ အဆင်ပြေပြေအောင်မြင်ကြရဲ့ လား။ ဆက်လက်ပြီးတော့လည်း ရပ်တည်နိုင်မှုရှိရဲ့ လား။ စောစောက ဝိုင်းကြီးချုပ်စနစ်နဲ့ပေးကောပေးဆပ်နိုင်ကြရဲ့လားဆိုတာကို ဒါတွေကျွန်တော်တို့ သိလိုပါတယ်။ အဲ့ဒီတော့ ကိုယ့်မြို့နယ်အကြောင်းကိုသိလိုတာထက် တစ်နိုင်ငံလုံးအနေနဲ့ ခြုံငုံပြီးတော့ဆောင်ရွက်မှုအခြေအနေများကို သိလို၍ ဤမေးခွန်းကိုမေးရခြင်းဖြစ်ပါတယ်။ သို့ဖြစ်ပါ၍ သမဝါယမ ဝန်ကြီးဌာနအနေဖြင့် ကျေးလက်ဒေသဖွံ့ဖြိုးရေးလုပ်ငန်းများကို အထောက်အပံ့ဖြစ်စေရန်အတွက် ချေးငွေများထုတ်ချေးလျက်ရှိကြောင်း ကြားသိရပါတယ်။ သို့ပါ၍ ပြည်သူများအား ထုတ်ချေးပေးထား သည့်ချေးငွေများနှင့်စပ်လျဉ်း၍ မည်သို့အကျိုးသက်ရောက်မှုရှိကြောင်း၊ သိရှိလိုပါကြောင်း ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးခွန်းမေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">သမဝါယမဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="80">ဦးသန်းထွန်း(ဒုတိယဝန်ကြီး၊ သမဝါယမဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် တက်ရောက်လာကြတဲ့ လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်ကြီးများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့်ပြည့်စုံကြပါစေကြောင်း ဆုတောင်းမေတ္တာပို့သအပ်ပါတယ်။ ကျွန်တော်ကတော့ သမဝါယမဝန်ကြီးဌာန ဒုတိယဝန်ကြီး ဦးသန်းထွန်းဖြစ်ပါတယ်။ ပြည်ထောင်စုဝန်ကြီးရဲ့ ကိုယ်စား ရှင်းလင်းတင်ပြသွားမှဖြစ်ပါတယ်။ သမဝါ ယမဝန်ကြီးဌာနဟာ နိုင်ငံတော်အစိုးရက ချမှတ်အကောင်အထည်ဖော် ဆောင်ရွက်လျက်ရှိတဲ့ ကျေးလက်ဒေသဖွံ့ဖြိုးရေးနှင့် ဆင်းရဲနွမ်းပါးမှုလျှော့ချရေးလုပ်ငန်းစဉ် ရှစ်ရပ်မှာပါဝင်သော အသေး စားအရင်းအနှီးချေးငွေလုပ်ငန်းနဲ့ သမဝါယမလုပ်ငန်းဖွံ့ဖြိုးတိုးတက်ရေးအတွက် ဦးတည်ချက် နှစ်ရပ် နှင့် လုပ်ငန်းစဉ်ငါးရပ်ကိုချမှတ်ပြီး စနစ်တကျအကောင်အထည်ဖော် ဆောင်ရွက်လျက်ရှိပါတယ်။ အသေးစားအရင်းအနှီးချေးငွေထုတ်ချေးခြင်း၊ စိုက်ပျိုးထုတ်လုပ်ရေးသမဝါယမအသင်းများ စက်မှု လယ်ယာစနစ်သို့ အဆင့်မြှင့်တင်နိုင်ရန်အတွက် အသင်းသားများလိုအပ်သော လုပ်ငန်းသုံး၊ လယ်ယာ သုံးပစ္စည်းများကို အရစ်ကျငွေချေ (Hire Purchase) စနစ်ဖြင့် ရောင်းချပေးခြင်း၊ သမဝါယမ အသင်းများအားအဆင့်မြှင့်တင်ခြင်းလုပ်ငန်းများကိုအဓိကထားဆောင်ရွက်လျက်ရှိပါတယ်။ အသေးစား အရင်းအနှီးချေးငွေလုပ်ငန်းဟာ လုပ်ငန်းစဉ်ငါးရပ်ရဲ့ အခြေခံဖြစ်ပြီး အတိုးနှုန်းသက်သက်သာသာဖြင့် ပြည်သူများအတွက် လတ်တလောသက်သာချောင်ချိမှု ရရှိစေရေးသာမကပဲနဲ့ နောင် လေး၊ ငါးနှစ်ကြာတဲ့ အခါမှာ ပြင်ပမှငွေချေးစရာ မလိုတော့ဘဲနဲ့ မိမိဘာသာရပ်တည်လာနိုင်အောင်နှင့် ၎င်းမှတစ်ဆင့် စဉ်ဆက်မပြတ် ဖွံ့ဖြိုးတိုးတက်လာနိုင်အောင်အထိ မျှော်မှန်းပြီးဆောင်ရွက်နေခြင်းပဲဖြစ်ပါတယ်။ သမဝါယမဝန်ကြီးဌာနအနေနဲ့ ယနေ့အချိန်ထိ နေပြည်တော်ကောင်စီအပါအဝင် တိုင်း ဒေသကြီးနှင့်ပြည်နယ် ၁၅ ခု၊ မြို့နယ် ၃၁၁ မြို့နယ်နဲ့ သမဝါယမအသင်းပေါင်း ၂၇၃၄၅ သင်း၊ ကောင်အထည်အတွက် ဦးတည်ချက်ထုတ်ချေးခြင်း၊ သုံးရာစနစ်သို့ အဆင့်အသင်းသားပေါင်း ၂၈၃၆၀၄၂ ဦးအနက် အသေးစားအရင်းအနှီး ချေးငွေလုပ်ငန်း လုပ်ကိုင်သော မြို့နယ် ၃၀၆ မြို့နယ်၊ အသင်းပေါင်း ၁၆၆၆၈ သင်း၊ အသင်းသားပေါင်း ၁၄၆၁၅၁၂ ဦးသို့ သမဝါယမ အသင်းသားများရဲ့အစု၊ စုဆောင်းငွေများဖြင့်လည်းကောင်း၊ အသင်းပိုင်ပစ္စည်းများကို သမဝါယမ ဘဏ်များတွင် အာမခံထား၍ ချေးငွေရယူပြီးလည်းကောင်း၊ အသင်းအချင်းချင်း ပံ့ပိုးငွေများဖြင့် လည်းကောင်း၊ China EXIM Bank မှလည်းကောင်း ပထမအကြိမ်ချေးငွေ အမေရိကန်ဒေါ်လာသန်း ၅၀ တို့ဖြင့်လည်းကောင်း အသေးစားအရင်းအနှီးချေးငွေ စုစုပေါင်းကျပ်သန်း ၁၄၉.၈၀ရ ဘီလီယံကို အသင်းသားများ၊ ပြည်သူများ၏ အရင်းအနှီးအတွက် ထုတ်ချေးပေးနိုင်ခဲ့ပါတယ်။ Chind EXIM Bank ထံမှ ဒုတိယအကြိမ်ချေးငွေ အမေရိကန်ဒေါ်လာ သန်း ၅၀ ကိုလည်း ၂၀၁၄ ခုနှစ်၊ မိုးသီးနှံ စိုက်ပျိုးစရိတ်အတွက် မေလမှစ၍ ချေးငွေများ ဆက်လက်ထုတ်ချေးပေးလျက် ရှိပါတယ်။ ထို့ပြင် အသင်းသားများလိုအပ်တဲ့ လယ်ယာသုံး၊ လုပ်ငန်းသုံး၊ ရေလုပ်ငန်းသုံးပစ္စည်းများကို အရစ်ကျငွေချေစနစ်ဖြင့် တိုင်းဒေသကြီး/ ပြည်နယ် ၁၀ ခု၊ မြို့နယ် ၁၇၀ မြို့နယ်၊ အသင်းပေါင်း ၁၃၀၉ သင်းမှ အသင်းသား ၇၇၀၅ ဦးသို့ တန်ဖိုးကျပ်သန်းပေါင်း ၇၉၃၂ သန်းရှိတဲ့ လယ်ယာသုံး စက်ကိရိယာ ၃၁၁၄ စီး၊ လုပ်ငန်းသုံး စက်ကိရိယာ ၄၆၁၆ စီး၊ ရေလုပ်ငန်းသုံးကိရိယာ ၅၁ စီး စတဲ့ စက်ကိရိယာအမျိုးမျိုး အရေအတွက်ပေါင်း ၇၇၈၁ ခုကို အရစ်ကျငွေချေစနစ်ဖြင့် ရောင်းချပေးနိုင် ခဲ့ပါတယ်။ အသေးစားအရင်းအနှီးချေးငွေလုပ်ငန်းမှ ငွေချေးသူ အသင်းသားများက သတ်မှတ်ကာလ အတိုင်း ပြန်လည်ပေးဆပရာမှာ အရင်းငွေနဲ့အတူ ဝန်ဆောင်စရိတ် ၁ ကျပ် ၅၀ ပြား နှုန်းပါ ပေးဆပ်ရမှာ ဖြစ်ပါတယ်။ အဲ့ဒီ ဝန်ဆောင်စရိတ် ၁ကျပ် ၅၀ ပြားအနက် Chind EXIM Bank သို့ အတိုးပေးငွေ ၃၇.၅ ပြား၊ ဗဟိုသမဝါယမအသင်းသို့ ၃၇.၅ ပြား၊ သက်ဆိုင်ရာ အခြေခံသမဝါယမ အသင်းက ၃၃.၃၃ ပြား၊ မြို့နယ်သမဝါယမအသင်းစုက ၃၃.၃၃ ပြားနဲ့ တိုင်းဒေသကြီး/ ပြည်နယ် သမဝါယမအသင်းစုချုပ်က ၈.၃၄ ပြားစီ အသီးသီးခွဲဝေရရှိကြမှာ ဖြစ်ပါတယ်။ အခြေခံသမဝါယမ အသင်း၊ မြို့နယ်သမဝါယမအသင်းစုနဲ့ တိုင်းဒေသကြီး/ပြည်နယ်သမဝါယမ အသင်းစုချုပ်များဟာ သက်ဆိုင်ရာ အသင်းသားပြည်သူများပိုင်တဲ့ အသင်းများဖြစ်ကြပြီးတော့ အဲ့ဒီအသင်းသားများက ရလာ တဲ့အကျိုးအမြတ်ကို အသင်းသား ပြည်သူများကပဲပြန်လည်ခံစားကြရမှာ ဖြစ်ပါတယ်။ ဒါကြောင့်မို့လို့ အဲ့ဒီအသင်းများကို ပြန်လည်ခွဲဝေပေးတဲ့အတိုး(ဝန်ဆောင်စရိတ်) ၇၅ ပြားဟာ အသင်းသားများကို ပြန်လည်ပေးခဲ့တာဖြစ်လို့ သေသေချာချာ စိစစ်ကြည့်မယ်ဆိုရင် အသင်းသားပြည်သူများထံမှ အမှန်တကယ်ရယူတဲ့ အတိုးနှုန်း(ဝန်ဆောင်စရိတ်)ဟာ ၇၅ ပြားသာ ဖြစ်တယ်ဆိုတာကို တွေ့ရမှာဖြစ်ပါတယ်။ တိုင်းဒေသကြီး/ပြည်နယ်သမဝါယမအသင်းစုချုပ်များကရရှိတဲ့ ၈.၃၄ ပြား၊ မြို့နယ်သမဝါယမ အသင်းစုက ရရှိတဲ့ ၃၃.၃၃ ပြားနဲ့ အခြေခံအသင်းက ရရှိတဲ့ ၃၃.၃၃ ပြားတို့ကို လုပ်ငန်းအသုံးစရိတ်၊ လုပ်ငန်းတိုးချဲ့ခြင်း၊ လိုအပ်သောဝန်ထမ်းများခန့်ထားခြင်း၊ သင်တန်းနဲ့ အသိပညာပေးရေးလုပ်ငန်း များဆောင်ရွက်ခြင်း၊ သဘာဝဘေးရန်ပုံငွေနဲ့ မမျှော်မှန်းနိုင်သော အသုံးစရိတ်ရန်ပုံငွေများ လျာထား ခြင်းစသည်တို့အတွက် လျာထားသုံးစွဲသွားမှာ ဖြစ်ပါတယ်။ အသင်းသားများဟာ ချေးငွေတစ်ကြိမ်ချေးတိုင်း ချေးငွေ၏ ၁၀ ရာခိုင်နှုန်းကို စုဆောင်းစေပါတယ်။ ဒီလို စုဆောင်းခြင်းအားဖြင့် နောင် လေး၊ ငါးနှစ်ကြာတဲ့အခါမှာ အခြေခံသမဝါယမအသင်းများဟာ မိမိတို့အသင်းသားများရဲ့ စုဆောင်းငွေ များဖြင့် အသေးစားအရင်းအနှီး ချေးငွေလုပ်ငန်းများကို ဆောင်ရွက်နိုင်ပြီးရရှိလာတဲ့ ဝန်ဆောင်စရိတ် ၁ ကျပ် ၅၀ ပြားအနက်ကနေပြီးတော့ အခြေခံသမဝါယမအသင်းက ၅၀ ပြားရရှိပြီး စုဆောင်းငွေ ပိုင်ရှင် အသင်းသားကနေပြီးတော့ ၁ ကျပ် ရရှိမှာဖြစ်ပါတယ်။ အသေးစားအရင်းအနှီးချေးငွေ လုပ်ငန်းကနေပြီးတော့ အသင်းသားပြည်သူများအနေနဲ့ လိုအပ်သောအရင်းအနှီးအတွက် ပြင်ပမှ အတိုးပေး ငွေချေးယူရခြင်းမှ သက်သာသွားမှာဖြစ်ပါတယ်။ တစ်ဦးကို ငါးသိန်းအထိ ထုတ်ချေး ပေးတဲ့အခါမှာ ပြင်ပမှအတိုးကြီးပေး၍ ငွေချေးယူရမှုမှ ကင်းစင်သွားတဲ့အကျိုးကို ရရှိမှာဖြစ်ပါတယ်။ မိမိတို့ပိုင်စုဆောင်းငွေများ တဖြည်းဖြည်းများပြားလာပြီးတော့ နောင်ကျရင် မိမိလုပ်ငန်းအတွက် ပြန်လည်ထုတ်ယူခွင့်ရကြမှာ ဖြစ်ပါတယ်။ မိမိစုဆောင်းထားတဲ့ စုဆောင်းငွေပေါ်မှာ အတိုး ၁ ကျပ်နှုန်းရရှိမှာ ဖြစ်ပါတယ်။ ထို့အတူ အခြေခံသမဝါယမအသင်းအနေနဲ့လည်း ဗဟိုကချပေးသော ငွေကြေးဖြင့် ချေးငွေလုပ်ငန်းလုပ်ရာမှာ အသင်းရန်ပုံငွေအဖြစ် ၃၃.၃၃ ပြားနှုန်း ရရှိမှာဖြစ်ပါတယ်။ အသင်းသားများရဲ့ စုဆောင်းငွေဖြင့် အသင်းရန်ပုံငွေ တဖြည်းဖြည်းများပြားလာပြီး အသင်းကိုယ်ပိုင် ငွေဖြင့်လုပ်ငန်းများကို တိုးချဲ့လုပ်ကိုင်နိုင်မှာ ဖြစ်ပါတယ်။ အသင်းပိုင်ရန်ပုံငွေဖြင့် အသေးစား အရင်းအနှီးချေးငွေလုပ်ငန်း လုပ်ကိုင်ရာမှာ ၁ ကျပ် ၅၀ ပြားနှုန်းနှင့် အတိုးရရှိကြမှာဖြစ်ပါတယ်။ ဒါ့ကြောင့် အသင်းသားများနဲ့ ကျေးရွာ အခြေခံသမဝါယမအသင်းများဟာ နောင် ၄၊ ၅ နှစ်ကြာတဲ့အခါမှာ မိမိပိုင်ငွေကြေးဖြင့် မိမိဘာသာလုပ်ငန်းများကို ရပ်တည်ဆောင်ရွက်နိုင်တဲ့အခြေအနေ၊ ၎င်းမှတစ်ဆင့် စဉ်ဆက်မပြတ်ဖွံ့ဖြိုးတိုးတက်တဲ့ အခြေအနေကို ရောက်ရှိလာနိုင်မှာ ဖြစ်ပါတယ်။ (ယခုလို အသေးစားအရင်းအနှီး ချေးငွေလုပ်ငန်းဆောင်ရွက်ပေးခြင်းကြောင့် သမဝါယမ အသင်းများအနေဖြင့် အသင်းမှချေးငွေ အတိုးနှုန်းနှင့် အခြားပြင်ပမှချေးငွေ အတိုးနှုန်းများအား နှိုင်းယှဉ်ပါက အောက်ပါအတိုင်း သက်သာကြောင်းကို ထင်ရှားစွာ တွေ့မြင်နိုင်ပါတယ်။ - သမဝါယမ အသင်းသားများဟာ ထုတ်ချေးပေးထားသော ချေးငွေ ကျပ်သန်းပေါင်း၁၄၉.၈၀ရ ဘီလီယံကို အသင်းချေးငွေ အတိုးနှုန်းဖြစ်တဲ့ ငွေ ၁၀၀ လျှင် တစ်လ ၁ ကျပ် ၅၀ ပြားနှုန်းဖြင့် ထုတ်ချေးပေးတဲ့အတွက် တစ်လအတိုးငွေ ကျပ်သန်းပေါင်းဟာ ၂၂၄၇.၁၀ရ သန်းဖြစ်ပြီးတော့ ပြင်ပအတိုးနှုန်းဖြစ်တဲ့ အနည်းဆုံး တစ်လ ၁၀ ကျပ်နှုန်း ဖြင့် ချေးယူမယ်ဆိုပါက တစ်လအတိုးငွေ ကျပ်သန်းပေါင်းဟာ ၁၄၉၈၀.၇၁၅ သန်း ကျမှာဖြစ်ပါတယ်။ နှိုင်းယှဉ်ကြည့်တဲ့အခါမှာ တစ်လကိုပေးရတဲ့ငွေ ကျပ်သန်းပေါင်း ၁၂၇၃၃.၆၀၈ သန်းသက်သာတဲ့ အကျိုးကျေးဇူးကို ရရှိမှာဖြစ်ပါတယ်။ - ၁၀ ကျပ် အတိုးနှုန်းထက် ပိုမိုမြင့်မားတဲ့ ၁၅ ကျပ်တိုး၊ ၂၅ ကျပ်တိုး၊ နေ့ပြန်တိုး၊ လုံးတိုး၊ ခွဲတိုးများနှင့်သာ နှိုင်းယှဉ်မည်ဆိုပါက အဆပေါင်းများစွာ ပြည်သူများဟာ သက်သာကြောင်းကိုတွေ့ရှိရမှာဖြစ်ပါတယ်။ ဒါကြောင့်မို့လို့ အသေးစားအရင်းအနှီးချေးငွေလုပ်ငန်းဟာ ကျေးလက်ပြည်သူများနှင့် မြို့ပြ နေအခြေခံပြည်သူများရဲ့ လူမှုစီးပွားဘဝမြှင့်တင်ရေးနဲ့ ဆင်းရဲမှုလျှော့ချရေးအတွက် အခြေခံကျ ပြီးတော့ လက်တွေ့ကျတဲ့လုပ်ငန်းစဉ်ဖြစ်ပါတယ်။ ဒီလို ထုတ်ချေးပေးနိုင်တဲ့အတွက် အသင်းသားများ အနေဖြင့် ပြင်ပမှ အတိုးကြီးပေးပြီး ငွေချေးရသောဒုက္ခမှ သက်သာခြင်း၊ ထိုအတိုးကြီး ပေးရမည့် ငွေများကို မိမိမိသားစုအရေးအတွက် ပိုမိုအသုံးပြုနိုင်ခြင်း၊ မိမိပိုင်စုဆောင်းငွေများ တဖြည်းဖြည်း များပြားလာခြင်းစတဲ့ အကျိုးကျေးဇူးတွေကို ရရှိမှာဖြစ်ပါတယ်။ ထို့အတူ အသင်းသားတောင်သူ များအား မိရိုးဖလာ လက်မှုလယ်ယာစနစ်မှ စက်မှုလယ်ယာစနစ်သို့ ကူးပြောင်းနိုင်ရေးအတွက် အသင်းသားများလိုအပ်သော လယ်ယာသုံးစက်ကိရိယာများကို အရစ်ကျငွေချေစနစ်ဖြင့် ရောင်းချပေး နိုင်ခဲ့ပြီး မြို့ပြနေအခြေခံပြည်သူများအတွက်လည်း ယာဉ်ငှား၊ ဆိုင်ကယ်၊ ဆိုက္ကားငှား၊ အပ်ချုပ် စက်ငှားပြီး အလုပ်လုပ်နေရသူဘဝမှ ယာဉ်ပိုင်၊ ဆိုင်ကယ်ပိုင်၊ ဆိုက္ကားပိုင်၊ အပ်ချုပ်စက်ပိုင်ဖြင့် အလုပ်လုပ်နိုင်သူဘဝရောက်အောင် ဆောင်ရွက်ပေးနိုင်ခဲ့ပါတယ်။ အရစ်ကျငွေချေစနစ်ဖြင့် ဝယ်ယူ ခွင့်ရကြတဲ့ အသင်းသားအငှား(ဆိုက္ကား)အနှေးယာဉ်မောင်းများဟာ ဆိုက္ကားတစ်စီးကို ၂ သိန်း ၇ သောင်းနှုန်းကို ပထမအရစ်အနေဖြင့် တန်ဘိုး၏ ၂၀ ရာခိုင်နှုန်းကိုပေးရပြီး ကျန်ငွေကို ၁ နှစ် အတွင်းမှာ ၄ ရစ်ခွဲပြီးတော့ အရစ်ကျပေးသွင်းကာ ကိုယ်ပိုင်အနှေးယာဉ်အဖြစ်ရရှိမှာ ဖြစ်ပါတယ်။ အသင်းသား အငှားကားမောင်းသူများအနေနဲ့ အငှားယာဉ်တစ်စီး တန်ဖိုးကျပ် ၉၅ သိန်းကို ပထမအရစ်အနေဖြင့် ကျပ်သိန်း ၂၀ ပေးချေပြီးတာနဲ့ ပစ္စည်းလက်ဝယ်ရရှိမှာဖြစ်ပါတယ်။ ကျန်ငွေကို ၃ နှစ်အတွင်းမှာ လစဉ်အရင်း ၂ သိန်း ၈ ထောင်၊ အတိုး ၁ ကျပ်ခွဲနှုန်းဖြင့် ပေးဆောင်ရမှာ ဖြစ်ပါတယ်။ အဲ့ဒီနည်းနဲ့ ၃ နှစ်အတွင်းမှာ အဆိုပါအသင်းသားဟာ ယာဉ်အငှားမောင်းဘဝမှနေ ပြီးတော့ ယာဉ်ပိုင်ရှင် ဖြစ်လာမှာဖြစ်ပါတယ်။ လယ်ယာသုံးစက်ကိရိယာများကို အရစ်ကျစနစ်ဖြင့် ရောင်းချပေးခဲ့ရာမှာ အသင်းသား တောင်သူတစ်ဦးဟာ အင်ဂျင်စက်တစ်လုံးကို တန်ဖိုးကျပ် ၄.၅ သောင်းကို ပထမအရစ်အနေဖြင့် ၂၀ ရာခိုင်နှုန်းပေးချေပြီး ကျန်ငွေကို အတိုးနှုန်း ၁ ကျပ်ခွဲနှုန်းနှင့် ၁ နှစ်အတွင်းမှာ ၄ ရစ်ခွဲ၍ အရစ်ကျပေးသွင်းရမှာ ဖြစ်ပါတယ်။ လယ်ယာမြေအသင့်အတင့်ရှိတဲ့ တောင်သူတစ်ဦးအနေနဲ့ စပါးရိတ်သိမ်းခြွေလေ့စက်တစ်စီး တန်ဖိုးကျပ် ၃၂၅ သိန်းကို ပထမအရစ် အနေဖြင့် ၂၀ ရာခိုင်နှုန်း ၆၅ သိန်း ပေးချေရပြီး ကျန်ငွေကို ၃ နှစ်အတွင်းမှာ အတိုးနှုန်း ၁ ကျပ် ၅၀ ပြားနှုန်းဖြင့် ၆ လတစ်ကြိမ် အရင်းနှင့်အတိုးပေးချေခြင်းဖြင့် ကိုယ်ပိုင်ရရှိမှာ ဖြစ်ပါတယ်။ ယခုလို ရောင်းချပေးနိုင်တာကြောင့် တောင်သူများအနေနဲ့ စက်မှုလယ်ယာစနစ်သို့ ကူးပြောင်းပြီး မိမိပိုင် စက်ကိရိယာများဖြင့် ရိတ်သိမ်းနိုင်ခြင်းအပြင် အခြားလယ်ယာများသို့ပါ အငှားထွန်ယက်ရိတ်သိမ်း ပေးနိုင်တာကြောင့် ဝင်ငွေတိုးတက်ရရှိတဲ့ အကျိုးကျေးဇူးများကို ရရှိကြမှာဖြစ်ပါတယ်။ သမဝါယမ ဝန်ကြီးဌာနအနေနဲ့ သမဝါယမလုပ်ငန်းများ ဖွံ့ဖြိုးတိုးတက်ရေးအတွက် အရင်းအနှီးမတည်ငွေ ရရှိမှုပေါ်မှာမူတည်ပြီး အသေးစားအရင်းအနှီးချေးငွေလုပ်ငန်းကို ၂၀၁၅ ခုနှစ်ကုန်မှာ တစ်နိုင်ငံလုံးရှိ ကျေးရွာအားလုံးကို လွှမ်းခြုံမိအောင် မျှော်မှန်းပြီး ကြိုးပမ်းဆောင်ရွက်လျက်ရှိပါတယ်။ ဒါ့အပြင် သမဝါယမအသင်းများ အဆင့်မြှင့်တင်ရန်အတွက်စံနှုန်းများ သတ်မှတ်စိစစ်ပြီး အိမ်ထောင်စုတစ်စု လျှင် ၅ သိန်းနှုန်းအထိ တိုးမြှင့်ထုတ်ချေးခြင်း ဆောင်ရွက်သွားဖို့ရည်ရွယ်ထားပါတယ်။ ဒါကြောင့်မို့လို့ သမဝါယမအသင်းများ ဆောင်ရွက်နေတဲ့ အသေးစား အရင်းအနှီးချေးငွေ လုပ်ငန်းဟာ ကျေးလက်နေပြည်သူများနဲ့ မြို့ပြနေ အခြေခံ ပြည်သူများရဲ့ လိုအပ်နေတဲ့ငွေကြေးများကို ပြင်ပမှအတိုးကြီး ပေးနေရတဲ့ဘဝမှ လွတ်မြောက်စေပြီး မိသားစုဝင်ငွေ တိုးတက်လာစေပါတယ်။ တိုးတက်လာတဲ့ဝင်ငွေများနဲ့ မိမိတို့မိသားစုအတွက် ပညာရေး၊ ကျန်းမာရေး၊ လူမှုရေးအဆင့်အတန်းမြင့်မားရေးတို့ကို များစွာအထောက်အကူပြုတဲ့ လုပ်ငန်းဖြစ်ကြောင်း တင်ပြလိုပါတယ်။ ဒါ့အပြင် အရစ်ကျငွေချေစနစ်နဲ့ ရောင်းချတဲ့(Hire Purchase) စနစ်ကလည်း သမဝါယမအသင်းများတောင်သူလယ်သမားများအတွက် လိုအပ်တဲ့လယ်ယာသုံး စက်ကိရိယာများကို စက်အမျိုးအစား အလိုက် တစ် နှစ်၊ နှစ်နှစ်၊ သုံး နှစ်အတွင်းမှာ လယ်ယာသုံးစက်ကိရိယာပိုင်ရှင်များအဖြစ် ရောက်ရှိ စေပြီးတော့ နိုင်ငံတော်ကအကောင်အထည်ဖော်ဆောင်ရွက်နေတဲ့ မိရိုးဖလာ လက်မှုလယ်ယာစနစ်မှ စက်မှုလယ်ယာစနစ် ကူးပြောင်းခြင်းကို အထောက်အကူပြုနိုင်တဲ့အတွက် များစွာအကျိုးကျေးဇူးရှိပါကြောင်းနှင့် ကျေးလက်နဲ့ မြို့ပြနေ အခြေခံပြည်သူများအတွက်လည်း အမှန်တကယ်လိုအပ်နေတဲ့ ရေလုပ်ငန်းသုံးပစ္စည်း၊ မော်တော်ယာဉ်၊ ဆိုင်ကယ်၊ အနှေးယာဉ်(ဆိုက္ကား)၊ အပ်ချုပ်စက်စတဲ့ လုပ်ငန်းသုံးပစ္စည်းများကိုလည်း အငှားဘဝမှ ကိုယ်ပိုင်ဘဝရောက်ရှိလာမှာဖြစ်တဲ့အတွက်ကြောင့် အကျိုးကျေးဇူးရှိပါကြောင်းနှင့် ကျွန်တော်တို့ ဒီဆောင်ရွက်နေတဲ့လုပ်ငန်းစဉ်ထဲမှာ ကျွန်တော်တို့ရဲ့ ပထမအကြိမ် သမဝါယမအသင်းများမှ ရှိကြတဲ့ငွေနဲ့ ချေးပေးခြင်း၊ ဒုတိယအကြိမ် ကျွန်တော်တို့ အသင်းပိုင်ပစ္စည်းများအား သမဝါယမဘဏ်မှာအပေါင်ထား၍ ချေးယူရာမှာ ယနေ့အထိ ၉ရ ရာခိုင်နှုန်းအထိ ကျွန်တော်တို့ပေးဆပ်မှု ရရှိလျက်ရှိပါတယ်။ ဒါကြောင့်မို့လို့ကြောင့် အခု ဆက်လက်ပြီး တော့ ထုတ်ချေးပေးထားတဲ့ငွေများကိုလည်း ကျွန်တော်တို့ ဒီလိုပြန်ပြီးတော့ အားလုံးရရှိနိုင်မယ်လို့ မျှော်မှန်းထားပါကြောင်း တင်ပြအပ်ပါတယ်။</speech>
<speech type="speaker">နည်းဥပဒေအရဆိုရင် မေးခွန်းများမေးမြန်းခြင်းဟာ အချိန် ၁ နာရီပဲရပါတယ်။ ဒီနှုန်းနဲ့သာသွားမယ်ဆိုရင် ကျွန်တော်တို့ဆီမှာတင်ထားတဲ့ မေးခွန်းတွေ၊ ဖြေရမယ့် အကြောင်းအရာတွေအများကြီးရှိတဲ့အတွက် ကိုယ်စားလှယ်များအနေနဲ့လည်း ပြန်လည်သုံးသပ်ဖို့လိုပါတယ်။ ပြီးခဲ့တဲ့ အပတ်က မေးခွန်းမေးရင် အချိန်ဘယ်လောက်၊ ဖြေရင်ဘယ်လောက် ဒီလိုကျွန်တော်တို့ ကန့်သတ် ထားသော်လည်း ဒီတစ်ပတ်လွှတ်တော်အစည်းအဝေးမှာပဲ မေးခွန်းမေးတဲ့အခါမှာ အချိန်မည်မျှလို တယ်။ ဒါကြောင့်မို့လို့ ကျွန်တော် ဒီနေ့ ဖွင့်ပြီးနားထောင်တဲ့အခါမှာ မြင်တဲ့အတိုင်းပဲဖြစ်ပါတယ်။ ဘာပဲလုပ်လုပ် ကျွန်တော်တို့ဟာ ကိုယ့်အကျိုး၊ အများအကျိုး ဒီလိုပဲစဉ်းစားပြီးလုပ်ရမှာဖြစ်ပါတယ်။ ဒါကြောင့် ဒီနေ့တော့ အမှန်အတိုင်းဆိုရင်၊ နည်းဥပဒေအရဆိုရင်တော့ မေးခွန်းများမေးမြန်းခြင်းအချိန် ပြီးဆုံးသွားပါပြီ။ သို့ရာတွင် ကျွန်တော်လွှတ်တော်အစမှာ တင်ပြထားသလို စိတ်ရှည်ခြင်း၊ သည်းခံခြင်း၊ နားလည်ခြင်းများနဲ့ စိတ်စေတနာကောင်းများနဲ့ယှဉ်တွဲပြီး ဆောင်ရွက်ကြပါဆိုတဲ့အနေအထား ဒီနေ့ကျန်တဲ့မေးခွန်းလည်း ခေတ္တတန်းဖြုတ်ပြီးလို့ရှိရင်တော့ ကျွန်တော်ဆက်လက်ဆောင်ရွက်သွားမှာဖြစ်ပါတယ်။</speech>
<speech type="speaker">အစည်းအဝေးကို မိနစ် ၃၀ ခန့်ခေတ္တရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည် စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
</Q-A>
<Q-A>
<title>ညောင်ရွှေမြို့နယ်၊ စကားဒေသတွင် လျှပ်စစ်ဓာတ်အား အသုံးပြု နိုင်ရေးအတွက် (၆၆/၁၁)ကေဗွီ ဓာတ်အားခွဲရုံတည်ဆောက်ပေးရန် ၂၀၁၅-၂၀၁၆ ဘဏ္ဍာရေးနှစ်အတွင်း ရန်ပုံငွေထည့်သွင်းရေးဆွဲ ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဦးဝင်းဆွေ၊ ညောင်ရွှေမဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="419">ဦးဝင်းဆွေ(ညောင်ရွှေမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဖိတ်ကြားထားသောဧည့်သည်တော် ကြီးများအားလုံး မင်္ဂလာအပေါင်းနှင့် ပြည့်စုံနိုင်ကြပါစေလို့ ဆုတောင်းမေတ္တာ ပို့သအပ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေးမှာ ရှမ်းပြည်နယ်၊ ညောင်ရွှေမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းဆွေမှ ညောင်ရွှေမြို့နယ်တောင်ပိုင်းရှိ စကားဒေသသို့ လျှပ်စစ်မီးသွယ်တန်းပေးရန် အစီအစဉ် အားမေးမြန်းခဲ့ရာ ယခင်အမှတ်(၂)လျှပ်စစ်စွမ်းအားဝန်ကြီးဌာန၊ ပြည်ထောင်စုဝန်ကြီးမှ စကားဒေသ အုပ်စု ခုနှစ်အုပ်စုအား ဓာတ်အားရယူမည်ဆိုပါက တောင်တို-အင်းလျားမှ ၁၁ ကေဗွီလိုင်း မိုင် ၂၀တည်ဆောက်၍ ဓာတ်အားပေးရမည်ဖြစ်ကြောင်း၊ ၁၁ ကေဗွီလိုင်း စုစုပေါင်း ၅၁ မိုင်ရှိသဖြင့် ဗို့အားအပြည့် အဝရရှိနိုင်မည်မဟုတ်ကြောင်း၊ သို့ဖြစ်ပါ၍ ခေါင်တိုင်မှ တောင်တို-အင်းလျားဒေသသို့ ၆၆ ကေဗွီလိုင်း ၃၁ မိုင်ဆွဲသား၍ တောင်တို-အင်းလျားတွင် ၆၆/၁၁ ကေဗွီ၊ ၅ အမ်ဗွီခွဲရုံတည်ဆောက် ကာ ယင်းခွဲရုံမှစကားရွာသို့ ၁၁ ကေဗွီလိုင်း ၂၀ မိုင်တည်ဆောက်ပြီး ဓာတ်အားပေးရမည်ဖြစ်ကြောင်း အစရှိသည်ဖြင့် ပြန်လည်ဖြေကြားခဲ့ပါတယ်။ ယခုအခါတွင် အင်းလေးဒေသအရှေ့ဘက်ကမ်း၌ ဟိုတယ်ဇုန်ကို စတင်တည်ဆောက် အကောင်အထည်ဖော်လျက်ရှိရာ ဟိုတယ်ဇုန်အတွက် ၆၆ ကေဗွီလိုင်း ရောက်ရှိနေပြီဖြစ်ပါတယ်။ ဟိုတယ်ဇုန်မှ တောင်တို-အင်းလျားဒေသ တွန်ဟွန်းတံတားသို့ ၁၅ မိုင်ခန့်သာကွာဝေးပြီး ၎င်းတွန်ဟွန်း တံတားမှ စကားဒေသသို့ ၁၅ မိုင်ခန့်သာ ကွာဝေးပါတယ်။ ဟိုတယ်ဇုန်မှတစ်ဆင့် တွန်ဟွန်းတံတား၌ ၆၆ ကေဗွီလိုင်းအား ဆက်သွယ်တည်ဆောက်ပေးမယ်ဆိုပါက ခေါင်တိုင်မှသွယ်တန်းပေးသည်ထက် စရိတ်စကမြောက်များစွာ သက်သာသွားမည် ဖြစ်ပါတယ်။ သို့ဖြစ်ပါ၍ ညောင်ရွှေမြို့နယ်တောင်ပိုင်းရှိ စကားဒေသတွင် လျှပ်စစ်ဓာတ်အားအသုံးပြုနိုင်ကြ စေရေးအတွက် ဟိုတယ်ဇုန်မှ တွန်ဟွန်းတံတားသို့ လျှပ်စစ်ဓာတ်အားလိုင်း ဆွဲပေးခြင်း၊ ၆၆/၁၁ ကေဗွီ ဓာတ်အားခွဲရုံတည်ဆောက်ပေးခြင်း ဆောင်ရွက်ပေးရန် အစီအစဉ်ရှိ/မရှိ သိလိုပါတယ်။ ဆောင်ရွက် ပေးရန်အစီအစဉ်ရှိပါက မည်သည့်အချိန်ကာလတွင် ဆောင်ရွက်ပေးနိုင်မည်ကို သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ရှမ်းပြည်နယ် အထက်ပေါင်းလောင်း ရေအားလျှပ်စစ်စီမံကိန်းကြောင့် ပြောင်းရွှေ့ကျေးရွာ (၂၃)ရွာမှ လူဦးရေ တစ်သောင်းခန့်တို့၏ နေထိုင်ရေး၊ အလုပ်အကိုင်ရရှိရေး၊ ဘဝအာမခံချက်ရရှိရေး၊ သောက်သုံး ရေရရှိရေး၊ ပညာရေးနှင့် ကျန်းမာရေးတို့ကို ကူညီဖြည့်ဆည်းပေးရန်၊ လျော်ကြေး၊ နစ်နာကြေးများကို အမှန်တကယ် နစ်နာသူများ ရရှိအောင် စီမံဆောင်ရွက်ပေးရန်နှင့် နစ်နာသူများအပေါ် မမှန်မကန် အခွင့်အရေး ရယူအလွဲသုံးစားပြု သည့် တာဝန်ရှိသူများကို ဖော်ထုတ်အရေးယူရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဒေါက်တာဒေါ်သန်းငွေ၊ ကလောမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="1192">ဒေါက်တာဒေါ်သန်းငွေ(ကလောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ရှမ်းပြည်နယ်(တောင်ပိုင်း)၊ အထက် ပေါင်းလောင်းရေအားလျှပ်စစ်စီမံကိန်းကြောင့် ရွှေ့ပြောင်းရွာသားများကို ကူညီဆောင်ရွက်ပေးရေး ကိစ္စနဲ့စပ်လျဉ်းပြီးတော့မှ ဥက္ကဋ္ဌကြီးမှတစ်ဆင့် မေးမြန်းမှာဖြစ်ပါတယ်။ မန္တလေးတိုင်းဒေသကြီးနဲ့ ရှမ်းပြည်နယ်နယ်စပ်၊ နေပြည်တော်အရှေ့ဘက် ၂၆ မိုင်မှာတည်ရှိတဲ့ အထက်ပေါင်းလောင်းရေအား လျှပ်စစ်စီမံကိန်း ဆည်တည်ဆောက်ရာမှာ ရွာ ၂၃ ရွာ၊ လူဦးရေ ၁၀၀၀၀ ခန့် ရေလွတ်ရာတောင်ပေါ် သို့ ရွှေ့ပြောင်းရေးအစီအစဉ်များ ပြုလုပ်ခဲ့ပါသည်။ ပြောင်းရွှေ့ရသူများအား နစ်နာကြေးပေးရာတွင် သက်ဆိုင်ရာတာဝန်ရှိသူများက ဝါးအိမ်တစ်အိမ် ၁၅ သိန်း၊ သစ်သားအိမ် တစ်အိမ် ၂၅ သိန်း၊ တိုက်အိမ် သိန်း ၄၀၀ ပေးလျော်မယ်လို့ ဖော်ပြထားသော်လည်း တချို့မှာ ဝါးအိမ်ကို ၉၃၀၀၀၊ သစ်သားအိမ်ကို သိန်း ၂၀၊ တိုက်အိမ်ကို ၈၅ သိန်း စသည်ဖြင့်သာရရှိကြောင်း သိရှိရပါသည်။ လယ်ယာမြေများ အစားပေးမည်ဟု ကြေညာထားသော်လည်း အခုချိန်ထိမရရှိသေးကြောင်း လည်း သိရပါသည်။ လျော်ကြေးတွက်ပြီး အိမ်ခြေ ၄၂ အိမ်ခန့်ကိုလည်း ရေမမြုပ်ဟုဆိုပြီးတော့မှ ၃ သိန်းသာပေးပြီး လက်မှတ်ထိုး၊ လက်ဗွေနှိပ်ပေးခဲ့ရခြင်း၊ အိမ်ထောင်တစ်စုလျှင် တစ်အိမ်သာ နစ်နာ ကြေးရမည်ဟုပြောပြီး နောင်အိမ်ထောင်မရှိသူများ နစ်နာကြေးရသည်များရှိခြင်း၊ ရေမမြုပ်မည့်လယ် များ နစ်နာကြေးရပြီး ရေနစ်မြုပ်မည့်လယ်မြေများအား နစ်နာကြေးမရခြင်း စတဲ့ဖြစ်ရပ်များကြောင့် ရွာသားအများစုက ရွာအုပ်ချုပ်ရေးမှူးကို မကျေမနပ်ဖြစ်ကာ သက်ဆိုင်ရာမှ လာရောက်စုံစမ်းစစ်ဆေး ပေးစေလိုကြောင်း တောင်းဆိုနေသည်ကိုလည်း သိရှိရပါသည်။ အဆိုပါရွာများတွင် လိန်းလီ၊ ဖိုကုန်း၊ ထိန်ပင် စတဲ့ရွာတွေ ၂၃ ရွာတွေမှာ တိုင်းရင်းသားလူမျိုးများဖြစ်တဲ့ ပလောင်၊ ပအို့ဝ်နဲ့ ကယားအပြင် မြန်မာအများစုများ တောင်ယာလယ်လုပ်များဖြစ်ပြီးတော့မှ ရွာသစ်ကို ပြောင်းရွှေ့ ကြရမှာလည်း ပင်လောင်းမှ ၂၅ မိုင်ခန့်ဝေးတဲ့ တောင်တက်/ဆင်းကြမ်း လမ်းကျဉ်းတဲ့ခရီးလမ်းမှာ နေကြရပြီး မိုးရွာ လို့ရှိရင် မိမိတို့နေထိုင်ရာနေရာသို့ ရေများစီးဆင်းတဲ့အတွက် သွားလာရခက်ခဲမှုများ ရှိနေပါသည်။ အလုပ်လက်မဲ့ဘဝဖြင့် ဒုက္ခရောက်နေကြသူတွေသည် ကျွန်မဆီဒီစာပို့လိုက်တဲ့အချိန်ဟာ မတ်လဆန်းမှာဖြစ်တဲ့အတွက် အဲ့ဒီအချိန်အခါတုန်းက နွေရာသီတောင်ယာမခုတ်ရ အမိန့်ကြောင့်တောင်ယာ ခုတ်စိုက်ပျိုးရတဲ့ နနွင်းစိုက်ပျိုးမှုလည်း ရပ်ဆိုင်းထားရပါသည်။ အဲ့ဒါကြောင့် လူဦးရေ ၁၀၀၀၀ ခန့်ရဲ့ အလုပ်ရရှိရေး၊ ဘဝအာမခံချက် ရရှိရေးတို့အတွက် ပူပင်နေကြသဖြင့် အမြန်ဆုံး အကူအညီပေးရန်တောင်းဆိုလာကြပါသည်။ လောလောဆယ်အချိန်မှာလည်း အကူအညီမရ၍ ရွာသစ်မှာနေ့စဉ်စားသောက်ရေးနဲ့ နေရေးခက်ခဲတဲ့အတွက်ကြောင့်မို့ ရေမမြုပ်မီ အခုချိန်ကာလမှာ ရွာဟောင်းကိုပြန်လည်ပြီးတော့မှ မူရင်းအလုပ်တွေကို သွားရောက်လုပ်ကိုင်နေရပါတယ်။ အဲ့ဒါကြောင့် အထက်ပေါင်းလောင်းရေအားလျှပ်စစ်စီမံကိန်းမှ နေပြည်တော်ရာဇဌာနီအတွက် လျှပ်စစ်မီးရရှိမည့် အကျိုးကျေးဇူးခံစားရရှိစေသကဲ့သို့ ကျေးလက်နေအခြေခံပြည်သူများအတွက် အလားတူအကျိုးကျေးဇူးအဖြစ် ဘဝလုံခြုံမှုကို အလေးထားစဉ်းစားကုစားကာကွယ်ပေးရန်ကိုလည်း လိုအပ်မည်ဟု ယူဆပါသည်။ သို့ပါ၍ မေးမြန်းလိုသည်မှာ (၁)ပြောင်းရွှေ့ကျေးရွာ ၂၃ ရွာ၊ အိမ်ခြေ ၂၀၀၀ ကျော်၊ လူဦးရေ ၁၀၀၀၀ ခန့်နေထိုင်ရေး၊ အလုပ်အကိုင်ရရှိရေး၊ ဘဝအာမခံချက်ရရှိရေး၊ သောက်သုံး ရေရှိရေးနှင့် ပညာရေး၊ ကျန်းမာရေးအတွက် အမြန်ဆုံးကူညီဖြည့်ဆည်းပေးရန် အစီအစဉ်ရှိ/မရှိနှင့် အစီစဉ်ရှိပါက မည်သည့်အချိန်ကာလအတွင်း မည်သို့စီမံဆောင်ရွက်သည်ကိုသိရှိလိုပါကြောင်း (၂) နိုင်ငံတော်မှပေးအပ်သော လျော်ကြေး၊ နစ်နာကြေးများကို အမှန်တကယ်နစ်နာသူများရရှိအောင် စီမံဆောင်ရွက်ရန်ရှိ/မရှိနှင့် ရိုးသားကြသော ကျေးလက်ပြည်သူနစ်နာသူများအပေါ် မမှန်မကန် အခွင့်အရေးအလွဲသုံးစားပြု သည့် တာဝန်ရှိသူများကို ဖော်ထုတ်စိစစ်အရေးယူရန်ရှိ/မရှိ၊ ရှိပါက မည်သို့စိစစ်ဆောင်ရွက်ပေးမည်တို့ကို သိရှိလိုပါကြောင်း နစ်နာနေကြသော ပြည်သူများကိုယ်စား ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပ���တယ်ရှင်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>မာန်အောင်မြို့ပေါ်ရပ်ကွက်(၅)ခုရှိ ကြံ့ခိုင်မှုမရှိသော ဓာတ်တိုင်များအားလုံးကို ကွန်ကရစ်တိုင်နှင့် လျှပ်စစ်မီးကြိုးများ အမြန်ဆုံးလဲလှယ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဦးအောင်စိန်၊ မာန်အောင်မဲဆန္ဒနယ်မှ ဆက်လက်မေးမြန်းဖို့ ဖြစ်ပါတယ်</speech>
<speech><mp id="367">ဦးအောင်စိန်(မာန်အောင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံးစိတ်၏ ချမ်းသာခြင်း၊ ကိုယ်၏ကျန်းမာခြင်းအပေါင်းနှင့် ပြည့်စုံကြပါစေလို့ ဆန္ဒပြုဆုတောင်းရင်း နှုတ်ခွန်းPJ ဆက်သဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ်၊ မာန်အောင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်စိန် ဖြစ်ပါတယ်။ ကျွန်တော်ဒီနေ့တင်ပြမှာကတော့ ကြံ့ခိုင်မှုမရှိတဲ့ လျှပ်စစ်ဓာတ်တိုင်များနှင့် လျှပ်စစ်မီးကြိုးများလဲလှယ်ပေးရေးကိစ္စ ဖြစ်ပါတယ်။ ကျွန်တော်တို့ မာန်အောင်မြို့နယ်မှာ ၁၉၅၇-၁၉၅၈ ကစပြီးတော့ ဒီဇယ်အင်ဂျင်စက်ဖြင့် မြို့ပေါ်ရပ်ကွက်များမှာ စတင်ပြီးတော့ လျှပ်စစ်မီးပေးခဲ့ပါတယ်။ ဓာတ်တိုင်များမှာတော့ တောသစ်တွေနဲ့ပြုလုပ်ထားတဲ့ သစ်သားတိုင်များဖြစ်ပါတယ်။ ကျွန်တော်တို့ဆီမှာက ကျွန်းတိုင်တို့၊ ပျဉ်းကတိုးတိုင်တို့ ရှားပါးပါတယ်။ နိုင်ငံတော်ငြိမ်ဝပ်ပိပြားမှု တည်ဆောက်ရေးခေတ်မှာ ကြံ့ခိုင်ခြင်းမရှိတဲ့ သစ်သားတိုင် ၁၂၆ တိုင်ကို သံတိုင်များနဲ့ လဲလှယ်ပေး ခဲ့ပါတယ်။ အခုသံတိုင်တွေကလည်း သံချေးတတ်နေပါပြီ။ ကျန်ရှိနေသော သစ်သားတိုင် ၇၅ လုံးမှာ ယခုတိုင်ရှိနေပါသောကြောင့် ရပ်ကွက်နေလူထုမှာ အန္တရာယ်များစွာနဲ့ ကြုံတွေ့နေရပါတယ်။ ဖော်ပြပါဓာတ်တိုင်များ စိတ်မချရတဲ့အပြင် ၄ မိုင်ကျော်အတွင်းမှာရှိနေတဲ့ မီတာပုံး ၇၇၈ လုံးကို တပ်ဆင်ထားတဲ့ လျှပ်စစ်မီးကြိုးများမှာလည်း နှစ်ပေါင်း ၆၀ နီးပါးရှိနေပြီး မကြာခဏ မီးကြိုးများ ပြတ်တောက်မှုများကို တွေ့မြင်နေရပါတယ်။ အဲ့တော့ မြို့နေလူထုအတွက် အသက်ဘေးအန္တရာယ် စိုးရိမ်နေရပါသောကြောင့် မာန်အောင်မြို့ပေါ်ရပ်ကွက်(၅)ခုမှာရှိတဲ့ ကြံ့ခိုင်မှုမရှိတဲ့၊ စိတ်မချရတဲ့ ဓာတ်တိုင်များအားလုံးကို ကွန်ကရစ်တိုင်များနဲ့ လဲလှယ်ပေးဖို့နှင့် လျှပ်စစ်မီးကြိုးများကိုလည်း အမြန် ဆုံးအသစ်လဲလှယ်တပ်ဆင်ပေးရန် အစီအစဉ်ရှိ/မရှိ ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">ကိုယ်စားလှယ်သုံးဦးရဲ့ မေးမြန်းချက်များကို တပေါင်းတစည်းထဲ လျှပ်စစ် စွမ်းအားဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများအားလုံး ပြည်ထောင်စု ဒုတိယဝန်ကြီးများနှင့် ဖိတ်ကြားထားသော အထူးဧည့်သည်တော်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေရန် ဆုမွန်ကောင်းတောင်း မေတ္တာပို့သအပ်ပါတယ်။ ကျွန်တော်ကတော့လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးအောင်သန်းဦး ဖြစ်ပါတယ်။ ပထမဦးစွာ ကျွန်တော့် အနေနဲ့ ရှမ်းပြည်နယ်(တောင်ပိုင်း)၊ ညောင်ရွှေမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းဆွေ ၏မေးခွန်းအား ရှင်းလင်းဖြေကြား တင်ပြသွားမှာဖြစ်ပါတယ်။ ညောင်ရွှေမြို့နယ် တောင်ပိုင်းရှိ စကား ဒေသမှာ လျှပ်စစ်ဓာတ်အား အသုံးပြုနိုင်ရေးအတွက် ၁၃၂/၆၆/၁၁ ကေဗွီ ကလောဓာတ်အားခွဲရုံမှ လက်ရှိ ၆၆ ကေဗွီဓာတ်အားလိုင်းဖြင့် ဓာတ်အားပေးထားသော ကလော-အောင်သပြေ ဓာတ်အားလိုင်း ၃၁.၅၆ မိုင်၊ အောင်သပြေ-နောင်ကား ဓာတ်အားလိုင်း ၁ရ မိုင်နှင့် နောင်ကား-ဟိုတယ်ဇုံ ဓာတ်အား လိုင်း ၂၆ မိုင် စုစုပေါင်း ၇၄.၅ မိုင် အကွာအဝေးရှိပြီဖြစ်ပါတယ်။ ဟိုတယ်ဇုံမှ တွန်ဟွန်းတံတားအထိ ဓာတ်အားလိုင်း ၁၅ မိုင် ထပ်မံတည်ဆောက်လိုက်ပါက စုစုပေါင်းလိုင်းမိုင် ၈၉.၅ မိုင် ရှည်လျား သွားမှာဖြစ်ပါတယ်။ သို့ဖြစ်ပါ၍ နည်းပညာအရ ၆၆ ကေဗွီဗို့အားစနစ်ဖြင့် တည်ဆောက်သင့်တဲ့ လိုင်းအကွာအဝေးအတွင်းမရှိတဲ့အတွက် ဟိုတယ်ဇုံမှ စကားဒေသသို့ ၆၆ ကေဗွီဓာတ်အားလိုင်းဖြင့် ထပ်မံတည်ဆောက်ဓာတ်အားပေးရန် မသင့်တော်ကြောင်း တင်ပြအပ်ပါတယ်။ သို့ဖြစ်ပါ၍ လက်ရှိ ဟိုတယ်ဇုံကို ဓာတ်အားပေးထားတဲ့ ၆၆ ကေဗွီ ဓာတ်အားလိုင်းမှာလည်း ယာယီအသုံးပြု နိုင်ရန်သာ တည်ဆောက်ထားခြင်း ဖြစ်ပါတယ်။ ဒါ့အပြင် တောင်ကြီးမြို့မှာ ၁၃၂/၆၆ ကေဗွီ ၆၀ MVA ဓာတ်အားခွဲရုံအသစ်ကို ၂၀၁၄-၂၀၁၅ ဘဏ္ဍာရေးနှစ်မှာ စတင်တည်ဆောက်ပြီးတော့မှ ၂၀၁၅-၂၀၁၆ ဘဏ္ဍာရေးနှစ်မှာ ပြီးစီးမှာဖြစ်ပါတယ်။ အဲ့ဒီ တောင်ကြီးဓာတ်အားခွဲရုံ တည်ဆောက်ပြီးစီးတဲ့အခါ မှာတော့ ၆၆ ကေဗွီ နောင်ကားဓာတ်အားခွဲရုံကတစ်ဆင့် စကားဒေသဓာတ်အားရရှိရေးအတွက်ကို ရန်ပုံငွေလျာထားပေးပြီး ဆောင်ရွက်ပေးသွားမှာဖြစ်ပါကြောင်း တင်ပြဖြေကြားအပ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့် အနေနဲ့ ရှမ်းပြည်နယ်၊ ကလောမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာဒေါ်သန်းငွေ၏ မေးခွန်းကို ဆက်လက်တင်ပြဖြေကြားသွားမှာဖြစ်ပါတယ်။ အထက်ပေါင်းလောင်း စီမံကိန်းနဲ့ပတ်သက် လို့ပြောင်းရွှေ့ တဲ့ကျေးရွာ ၂၃ ရွာ၊ အိမ်ထောင်စုပေါင်း ၂၅၂၄ စုတို့နေထိုင်ရေးအတွက် ကျေးရွာ အသစ်အဖြစ် မြေ ၆၀၄ ဧက ဖော်ထုတ်ပေးခဲ့ပါတယ်။ လူနေအိမ်များကို ကျေးရွာသူ/ကျေးရွာသားများ စိတ်ကြိုက်ပြန်လည်ဆောက်လုပ်နိုင်ရေးအတွက် လိုအပ်တဲ့အကူအညီထောက်ပံ့မှုနှင့် ငွေကြေးပံ့ပိုးပေး ခြင်း၊ ကျေးရွာချင်းဆက်လမ်း၊ ကျေးရွာတွင်းလမ်းများ ၅၂.၅ မိုင် ဖောက်လုပ်ပေးခြင်းတို့ ဆောင်ရွက် ပေးခဲ့ပါတယ်။ သောက်သုံးရေရရှိရေးအတွက် အုတ်ရေကန် ၁၇၀ လုံးနှင့် ရေပိုက်လိုင်း ၃၂၉၀၀၀ပေသွယ်တန်းပေးခဲ့ပါတယ်။ ကျေးရွာသစ်များမှာ မူလရှိရင်းထက် သာလွန်တဲ့ပုံစံဖြင့် ပြန်လည် အစားထိုးဆောက်လုပ်ပေးတဲ့ ဘာသာရေးအဆောက်အအုံများဖြစ်တဲ့ ဘုန်းကြီးကျောင်း ၁၈ ကျောင်း၊ စေတီတစ်ဆူ၊ ဇရပ် ၂၀ လုံး၊ ဓမ္မာရုံ သုံးလုံး၊ သီလရှင်ကျောင်း တစ်ကျောင်း၊ ခရစ်ယာန်ဘုရားရှိခိုး ကျောင်း တစ်ကျောင်း၊ တောရကျောင်း သုံးကျောင်း၊ အာရုံခံတန်ဆောင်း ငါးလုံး ဆောက်လုပ်ပြီး သိမ် ၁၅ လုံး ဆောက်လုပ်ပေးရမယ့်အနက် တည်ဆောက်ဆဲဖြစ်ပါတယ်။ ကျန်းမာရေး ဆေးပေးခန်း လေးလုံး၊ ပညာရေးအတွက် စာသင်ကျောင်း ၁၉ ကျောင်း၊ ဆရာ ဆရာမများနေအိမ် ၂၁ လုံး၊ အုပ်ချုပ် ရေးမှူးရုံး သုံးလုံး စသည့် အဆောက်အဦအားလုံးကိုလည်း ဆောက်လုပ်နေပြီ ဖြစ်ပါတယ်။ ကျေးရွာ သစ်များမှာ လျှပ်စစ်မီးရရှိရေးအတွက် အထက်ပေါင်းလောင်းဓာတ်အားပေးစက်ရုံမှ ဓာတ်အားလိုင်း သွယ်တန်းခြင်းနှင့် နေအိမ်များအရောက် မီတာတပ်ဆင်ခြင်းလုပ်ငန်းများဖြစ်တဲ့ ၃၃ ကေဗွီလိုင်း မိုင် ၄၀၊ ၁၁ ကေဗွီလိုင်း မိုင် ၃၀ နှင့် ၄၀၀ ဗို့လိုင်း ၃၅ မိုင်၊ ၃၃/၁၁ ကေဗွီ 5 MVA ဓာတ်အားခွဲရုံ တစ်ရုံနဲ့ အိမ်သုံးမီတာ ၂၆၁၁ လုံး တပ်ဆင်ခြင်းလုပ်ငန်းများကိုလည်း ဆောင်ရွက်ပေး လျက်ရှိပါတယ်။ တမံရေဝပ်ဧရိယာအတွင်းကျရောက်တဲ့ ရှမ်းပြည်နယ်၊ ပင်လောင်းမြို့နယ် ထိန်ပင်နှင့် သပြေကုန်းကျေးရွာ အုပ်စုနှစ်စုက ကျေးရွာပေါင်း ၂၃ ရွာ ရေလွတ်ကင်းရာနေရာကို အချိန်မီ ရွှေ့ပြောင်းရေးနှင့် ပြန်လည်ထူထောင်ရေးလုပ်ငန်းများကို လျှပ်စစ်စွမ်းအားဝန်ကြီးဌာနနဲ့ ရှမ်း ပြည်နယ်အစိုးရအဖွဲ့တို့မှ သက်ဆိုင်ရာကော်မတီများဖွဲ့စည်းပြီး ၂၀၁၂ ခုနှစ် စက်တင်ဘာလမှစတင်၍ အရှိန်အဟုန်တိုးမြှင့် အကောင်အထည်ဖော်ဆောင်ရွက်လျက်ရှိရာမှာ ယခု ၂၀၁၄ ခုနှစ် မတ်လကုန်အထိ ဆောင်ရွက်ပေး ရမယ့်လုပ်ငန်းအားလုံးရဲ့ ၉၀ ရာခိုင်နှုန်းခန့်ကို ဆောင်ရွက်ပြီး ဖြစ်ပါတယ်။ သက်ဆိုင်ရာရေဝပ်ကျေးရွာ ၂၃ ရွာမှ အုပ်ချုပ်ရေးမှူးများ၊ ကျေးရွာမှ ရွေးချယ်တင်မြှောက်တဲ့ ကျေးရွာ ရပ်မိရပ်ဖ ၁၀ ဦး ပါဝင်တဲ့အဖွဲ့များနှင့် ပူးပေါင်းပြီး ကျေးရွာတစ်ရွာချင်းမှာရှိတဲ့ အိမ်ထောင်စု တစ်စုချင်းအလိုက် အသေးစိတ်စာရင်းများကောက်ယူပြီး အခြေခံစံနှုန်းများအတိုင်း တွက်ချက်ခြင်း၊ သက်ဆိုင်ရာအိမ်ပိုင်ရှင်မှ ကျေနပ်သည်အထိ ညှိနှိုင်းပေးခြင်းများ ဆောင်ရွက်ပေးခဲ့ပါ တယ်။ ရေဝပ်ကျေးရွာပေါင်း ၂၃ ရွာရှိ အိမ်ထောင်စုပေါင်း ၂၅၂၄ စုအတွက် ထောက်ပံ့ပေးခဲ့တဲ့ အဆောက်အဦ ထောက်ပံ့ငွေ ကျပ် ၆၈၇၆.၇၄၉ သန်း၊ လယ်၊ ယာ၊ ကိုင်း၊ ကျွန်း၊ ဥယျာဉ် ထောက်ပံ့ငွေ ကျပ် ၃၉၀၅.၈ရ သန်းနဲ့ နှစ်ရှည်သီးနှံပင် ထောက်ပံ့ငွေကျပ် ၅၂၉.၁၃ သန်း၊ ဈေးဆိုင်များအတွက် ထောက်ပံ့ငွေကျပ် ၅၅.၆၄ သန်း ဒါကြောင့်မို့လို့ စုစုပေါင်း ထောက်ပံ့ကြေးငွေမှာ ၁၁၃၆၇.၃၈၉ ကျပ်သန်းပေါင်းဖြစ်ပြီး ထောက်ပံ့ကြေးများကို ၅၀ ရာခိုင်နှုန်းနှစ်ကြိမ်ခွဲပြီး သက်ဆိုင်ရာကျေးရွာများမှာ အခမ်းအနားဖြင့် အိမ်ထောင်စု တစ်စုချင်းအလိုက် ငွေသားဖြင့် လက်ဝယ်အရောက်ပေးအပ်ခဲ့ရာ ရှမ်းပြည်နယ်အစိုးရအဖွဲ့၊ လျှပ်စစ်စွမ်းအားဝန်ကြီးဌာန၊ ပင်လောင်းမြို့နယ်မှ ဌာနဆိုင်ရာများ ကြီးကြပ်ဆောင်ရွက်ခဲ့ပြီး ငွေပေး၊ ငွေယူပြေစာပုံစံမှာ သက်ဆိုင်ရာအိမ်ထောင်စု၊ အိမ်ထောင်ဦးစီးက လက်မှတ်ထိုး၊ လက်ဗွေနှိပ် ၍ လက်ခံရယူခြင်း၊ ပင်လောင်းမြို့နယ် အထွေထွေအုပ်ချုပ်ရေးဦးစီးဌာနမှ မြို့နယ်အုပ်ချုပ်ရေးမှူး၊ ဌာနဆိုင်ရာ အရာထမ်းလေးဦး၊ ကျေးရွာအုပ်စုအုပ်ချုပ်ရေးမှူးနှင့် လျှပ်စစ် စွမ်းအားဝန်ကြီးဌာနမှ တာဝန်ရှိသူ ညွှန်ကြားရေးမှူးတို့က အတည်ပြုလက်မှတ်ရေးထိုးခြင်း ဆောင်ရွက်ပေးခဲ့ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်မှ ပေးအပ်သော လျော်ကြေး၊ နစ်နာကြေးများကို အမှန်တကယ်နစ်နာသူများရရှိအောင် အိမ်ထောင်စုတစ်စုချင်းအလိုက် စနစ်တကျမျက်မြင်ကောက်ယူခြင်း၊ အိမ်ပိုင်ရှင်မှ ကျေနပ်သည်အထိညှိနှိုင်း အတည်ပြု လက်မှတ် ရေးထိုးခြင်းများကို စနစ်တကျဆောင်ရွက်ပေးအပ်ခဲ့ပြီးဖြစ်ပါတယ်။ နစ်နာမှုများရှိခြင်းကြောင့် တိုင်ကြားမှုများလက်ခံရရှိခြင်းမရှိသေးပါကြောင်းနှင့် မမှန်မကန်အခွင့်အရေးယူ အလွဲသုံးစားပြု လုပ်ခြင်းများရှိခဲ့ရင်လည်း လျှပ်စစ်စွမ်းအားဝန်ကြီးဌာန၊ ရှမ်းပြည်နယ်အစိုးရအဖွဲ့၊ ပအိုဝ်းကိုယ်ပိုင် အုပ်ချုပ်ခွင့်ရဒေသ ဦးစီးအဖွဲ့နဲ့ ပင်လောင်းမြို့နယ်၊ အထွေထွေအုပ်ချုပ်ရေးဦးစီးဌာနတို့နှင့် ပူးပေါင်း ပြီးဖြေရှင်းပေးခြင်း၊ လိုအပ်သည့်အရေးယူမှုများ ဆောင်ရွက်ပေးသွားမှာဖြစ်ပါကြောင်း တင်ပြ ဖြေကြားအပ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ ရခိုင်ပြည်နယ်၊ မာန်အောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိန်၏ မေးခွန်းကို တင်ပြရှင်းလင်း ဖြေကြားသွားမှာ ဖြစ်ပါတယ်။ မာန်အောင်မြို့ပေါ်မှာရပ်ကွက် ၅ ခုရှိပြီး ကျန်ရှိတဲ့သစ်သားတိုင် ၇၅ လုံးကို ကွန်ကရစ်တိုင်ဖြင့် အစားထိုးလဲလှယ်ခြင်းလုပ်ငန်းအား ၂၀၁၄-၂၀၁၅ ဘဏ္ဍာရေးနှစ် ရခိုင် ပြည်နယ်အစိုးရအဖွဲ့ရဲ့ ဖြည့်စွက်ရန်ပုံငွေတွင် တင်ပြတောင်းခံသွားမည်ဖြစ်ပြီး ဆောင်ရွက်ပေးသွားမှာ ဖြစ်ပါကြောင်း တင်ပြအပ်ပါတယ်။</speech>
</Q-A>
</section>
<section value="Motion">
<motion>
<title>ဦးစိန်ဝင်း၊ မအူပင်မဲဆန္ဒနယ်က မြန်မာနိုင်ငံလယ်ယာကဏ္ဍနှင့် သားငါးကဏ္ဍဖွံ့ဖြိုးတိုးတက် ခေတ်မီလာစေရန် စိုက်ပျိုးမွေးမြူရေးဖွံ့ဖြိုးတိုးတက်ရေး ဗဟိုကော်မတီတစ်ရပ်ဖွဲ့စည်း၍အထူးပြု ဆောင်ရွက်ရန် နိုင်ငံတော်သမ္မတသို့ တိုက်တွန်းကြောင်း အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">ယနေ့အတွက် မေးခွန်းများ မေးမြန်းခြင်း၊ ဖြေကြားခြင်းအစီအစဉ် ပြီးပါပြီ။ အစီအစဉ် ၆ ကို ဆက်လက်ဆောင်ရွက်ပါမယ်။ လွှတ်တော်ကိုယ်စားလှယ်များခင်ဗျား။ မအူပင် မဲဆန္ဒနယ်က ဦးစိန်ဝင်းက အဆိုတစ်ခုတင်သွင်းထားပါတယ်။ ဦးစိန်ဝင်းအား အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌနှင့် အားလုံးမင်္ဂလာပါခင်ဗျား။ ကျွန်တော့်အနေနဲ့ မြန်မာနိုင်ငံလယ်ယာကဏ္ဍနှင့် သားငါးကဏ္ဍဖွံ့ဖြိုးတိုးတက်ခေတ်မီလာစေရန် စိုက်ပျိုးမွေးမြူရေး ဖွံ့ဖြိုးတိုးတက်ရေး ဗဟိုကော်မတီတစ်ရပ်ဖွဲ့စည်း၍ အထူးပြု ဆောင်ရွက်ရန် နိုင်ငံတော်သမ္မတထံသို့ တိုက်တွန်းကြောင်းအဆိုကို တင်သွင်းသွားမှာ ဖြစ်ပါတယ်။ ဒီအဆိုကို တင်ရခြင်းရဲ့ အဓိကရည်ရွယ်ချက်ကတော့ သမ္မတကြီးရဲ့ ကျေးလက်ဒေသဖွံ့ဖြိုးတိုးတက်ရေးနှင့် မြန်မာနိုင်ငံ လယ်ယာ/သားငါးကဏ္ဍဖွံ့ဖြိုးတိုးတက်လာစေရန် ဆောင်ရွက်မည့်လုပ်ငန်းများအား ဝန်ကြီးဌာနပေါင်းစုံစုပေါင်း တာဝန်ယူအောင်မြင်စွာဆောင်ရွက်နိုင်ရန် ရည်ရွယ်၍ တင်သွင်းရခြင်း ဖြစ်ပါတယ်။ လက်ရှိမြန်မာနိုင်ငံတွင် ကျေးလက်ဒေသဆင်းရဲနွမ်းပါးမှုလျှော့ချရေးနှင့် လယ်ယာ/ သားငါးကဏ္ဍခေတ်မီဖွံ့ဖြိုးတိုးတက်လာစေရန် ဝန်ကြီးဌာနအချို့ အထူးပြု ဆောင်ရွက်လျက်ရှိကြောင်း သိရှိရပါတယ်။ ၎င်းဝန်ကြီးဌာနအနေနဲ့ (၁) ပြည်ထဲရေးဝန်ကြီးဌာန၊ (၂) သမဝါယမဝန်ကြီးဌာန၊ (၃) လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ (၄) မွေးမြူရေး၊ ရေလုပ်ငန်းနှင့် ကျေးလက်ဒေသ ဖွံ့ဖြိုးရေးဝန်ကြီးဌာန၊ (၅) စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ (၆) ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာန၊ (၇) ပို့ဆောင်ရေးဝန်ကြီးဌာန၊ (၈) ဘဏ္ဍာရေးဝန်ကြီး ဌာန၊ (၉) အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာန၊ (၁၀) မြန်မာနိုင်ငံတော် ဗဟိုဘဏ်နှင့် အခြားပြည်ထောင်စုဝန်ကြီးဌာနများ ဖြစ်ပါတယ်။ ဝန်ကြီးဌာနတစ်ခုချင်းစီအလိုက်လည်းကောင်း၊ အချို့လုပ်ငန်းများကို စုပေါင်း၍လည်းကောင်း ဆောင်ရွက်လျက်ရှိကြောင်းလည်း တွေ့ရှိရပါတယ်။ ကျွန်တော့်အနေနဲ့ နိုင်ငံတော်အစိုးရမှာလည်း ရေအကျိုးရှိရှိအသုံးချရေး (Water Management) အနေဖြင့် ဗဟိုကော်မတီဖွဲ့စည်း၍ ဆောင်ရွက် ထားသော်လည်း ၎င်းလုပ်ငန်းစဉ်တစ်ခုအနေနဲ့ လယ်ယာ/သားငါးတိုးတက်ဖွံ့ဖြိုးမှုအတွက် လုံလောက် မှုမရှိပါဘူး။ လိုအပ်နေပါတယ်။ အထူးသဖြင့် ရာသီဥတုဖောက်ပြန်မှုဒဏ်ကို ခံစားရမည့်နိုင်ငံများ စာရင်းတွင် မြန်မာနိုင်ငံပါဝင်နေသည့်အတွက် ရာသီဥတုဖောက်ပြန်မှုကြောင့် သီးနှံများ ပျက်စီးဆုံးရှုံးမှု မရှိစေရန် ကြိုတင်စီမံခန့်ခွဲ ဘက်စုံဆောင်ရွက်ဖို့ အထူးလိုအပ်လျက်ရှိပါတယ်။ ကျေးလက်ဒေသဆင်းရဲနွမ်းပါးမှုလျှော့ချရေးနဲ့ လယ်ယာ/သားငါးကဏ္ဍဖွံ့ဖြိုးတိုးတက် ခေတ်မီ လာစေရန် ဘက်စုံထောင့်စုံပူးပေါင်းကွပ်ကဲစီမံဆောင်ရွက်ရေး (Integrated Management) ဒီ အထူးအရေးကြီးသော၊ အထူးလိုအပ်နေသော ဆောင်ရွက်ရမည့်လုပ်ငန်းဖြစ်သည့်အတွက် စိုက်ပျိုး မွေးမြူရေး၊ ဖွံ့ဖြိုးတိုးတက်ရေး၊ ဗဟိုကော်မတီအဖွဲ့ ဖွဲ့စည်း၍ အထူးစီမံကိန်းများ ပူးပေါင်းချမှတ် ဆောင်ရွက်ရန် နိုင်ငံတော်သမ္မတထံသို့ တိုက်တွန်းကြောင်းအဆိုကို တင်သွင်းရခြင်း ဖြစ်ပါတယ်။ လေးစားရပါသောပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံလယ်ယာကဏ္ဍနှင့်သားငါး ကဏ္ဍဖွံ့ဖြိုးတိုးတက်မှုသည် နိုင်ငံသားအားလုံး၏ စားဝတ်နေရေးနှင့် လုပ်ငန်းအခွင့်အလမ်းများ ဝင်ငွေများတိုးတက်မြင့်မားလာနိုင်ပြီး ကျေးလက်ဒေသဆင်းရဲနွမ်းပါးမှုကို လျော့ကျနိုင်သဖြင့် နိုင်ငံတော်၏စီးပွားရေးအခြေခံဖြစ်သော စိုက်ပျိုးရေးဦးစားပေးဆောင်ရွက်သည့်အနေဖြင့် ဖော်ပြပါ ဗဟို အဖွဲ့ဖွဲ့၍ အနီးကပ်ကြီးကြပ်ဆောင်ရွက်သင့်သော အချိန်ကာလတစ်ခုဖြစ်ပါတယ်။ ၎င်းအပြင် အမှား မခံနိုင်သော အခြေအနေတွေမှာ ရှိနေပါတယ်။ သို့အတွက် နိုင်ငံ့အကျိုး၊ ပြည်သူ့အကျိုး ရည်မှန်း၍ အချိန်မီဆောင်ရွက်ရန် ဤအဆိုကို တင်သွင်းရခြင်း ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဖွဲ့စည်းပုံအခြေခံဥပဒေ အခန်း(၁) ပုဒ်မ ၂၉ မှာ နိုင်ငံတော်သည် လက်မှုလယ်ယာမှ စက်မှုလယ်ယာသို့ ကူးပြောင်းနိုင်ရန် နည်းပညာ၊ အရင်းအနှီး၊ စက်ပစ္စည်း၊ ကုန်ကြမ်း အစရှိသည်တို့ကို အတတ်နိုင်ဆုံး ဖြည့်ဆည်း ဆောင်ရွက်ရမည်ဟု ပြဋ္ဌာန်းထားပါတယ်။ ၎င်းပြဋ္ဌာန်းချက်နှင့်အညီ ဦးစားပေးအကောင်အထည်ဖော်ဖို့လည်း လိုအပ်နေ ပါတယ်။ မြန်မာနိုင်ငံသည် စိုက်ပျိုးရေးကိုအခြေခံသော နိုင်ငံဖြစ်သည့်အတွက် စိုက်ပျိုးမွေးမြူရေး လုပ်ငန်းများ အောင်မြင်စေရန်နှင့် အရေးတကြီးလိုအပ်နေသော ကျေးလက်ဒေသဆင်းရဲနွမ်းပါးမှု လျော့ကျနိုင်ရေးဆောင်ရွက်နိုင်ရန် သွက်လက်ထက်မြက်ပေါင်းစပ်ညှိနှိုင်းဘက်စုံစီမံခန့်ခွဲနိုင်တဲ့ ဤ အဆိုပြု သော၊ ဤအဆိုဖြစ်သော မြန်မာနိုင်ငံလယ်ယာကဏ္ဍနှင့် သားငါးကဏ္ဍဖွံ့ဖြိုးတိုးတက် ခေတ်မီ လာစေရန် စိုက်ပျိုးမွေးမြူရေး၊ ဖွံ့ဖြိုးတိုးတက်ရေးဗဟိုကော်မတီတစ်ရပ်ဖွဲ့စည်း၍ အထူးပြုဆောင်ရွက်ရန် နိုင်ငံတော်သမ္မတထံသို့ တိုက်တွန်းကြောင်းအဆိုကို ပြည်သူ့လွှတ်တော်ဥက္ကဋ္ဌမှ တစ်ဆင့် လေးစားစွာတင်သွင်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုကိုထောက်ခံမယ့်ကိုယ်စားလှယ်အား ဖိတ်ခေါ်ပါတယ်။</speech>
<speech><mp id="1169">ဦးမြင့်ဦး(သနပ်ပင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး ပြည်ထောင်စုဝန်ကြီးများနှင့် လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ သနပ်ပင်မြို့နယ် ပြည်သူ့လွှတ်တော်ကိုယ်စားလှယ် ကျွန်တော် ဦးမြင့်ဦးက မအူပင်မဲဆန္ဒနယ်က ဦးစိန်ဝင်းရဲ့ မြန်မာနိုင်ငံလယ်ယာကဏ္ဍနှင့် သားငါးကဏ္ဍ ဖွံ့ဖြိုးတိုးတက်ခေတ်မီ လာစေရန် စိုက်ပျိုးမွေးမြူရေး၊ ဖွံ့ဖြိုးတိုးတက်ရေး၊ ဗဟိုကော်မတီတစ်ရပ်ဖွဲ့စည်း၍ အထူးပြုဆောင်ရွက်ရန် နိုင်ငံတော်သမ္မတသို့ တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားရပါသောဥက္ကဋ္ဌကြီးခင်ဗျား။ မြန်မာနိုင်ငံဟာ လယ်ယာစိုက်ပျိုးရေးကို အခြေခံတဲ့ နိုင်ငံဖြစ်တဲ့အတွက် လယ်ယာ/သားငါးကဏ္ဍမှာ အရှိန်အဟုန်နဲ့ တိုးတက်လာမှ တိုင်းပြည်ဖွံ့ဖြိုး တိုးတက်လာမှာ ဖြစ်ပါတယ်။ လယ်ယာ/သားငါးကဏ္ဍဖွံ့ဖြိုးတိုးတက်ဖို့ (၁)လယ်ယာမြေ၊ (၂) ရေ အရင်းအမြစ်၊ (၃) ရင်းနှီးမြှုပ်နှံမှု၊ (၄) မျိုးကောင်းမျိုးသန့်၊ (၅)လယ်ယာသုံးစက်ကိရိယာ၊ (၆) ခေတ်မီ နည်းပညာ၊ (၇) သွင်းအားစုများ၊ (၈) သတင်းအချက် အလက်၊ (၉)သီးနှံသားငါး ဈေးနှုန်းဈေးကွက်၊ (၁၀) ကုန်ထုတ်ဆက်သွယ်ရေးလမ်းတံတားတွေနဲ့ ဒီရင်းနှီးမြှုပ်နှံမှုစတဲ့ လုပ်ငန်းစဉ်တွေ ကောင်းမွန် ပြည့်စုံဖို့လိုအပ်ပါတယ်။ အဲ့ဒီလုပ်ငန်းစဉ်တွေဆောင်ရွက်ရာမှာ ဌာနတစ်ခုချင်းစီ ဆောင်ရွက်ရတာ ရှိသလို သက်ဆိုင်တဲ့ဝန်ကြီးဌာန ပေါင်းစပ်ချိတ်ဆက်စီမံဆောင်ရွက်ရန် လည်းလိုအပ်တဲ့အတွက် စိုက်ပျိုးမွေးမြူရေး၊ ဖွံ့ဖြိုးတိုးတက်ရေး ဗဟိုကော်မတီတစ်ရပ်ဖွဲ့စည်း၍ အထူးပြု ဆောင်ရွက်ရန် အဆိုအား လေးလေးနက်နက်ထောက်ခံအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုနှင့်စပ်လျဉ်းပြီး သက်ဆိုင်ရာပြည်ထောင်စုဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="83">ဦးခင်ဇော်(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဒုတိယ ဝန်ကြီးများ၊ ဧည့်သည်တော်များအားလုံးကို မင်္ဂလာပါလို့ ကျွန်တော် နှုတ်ခွန်းဆက်သဂါရဝပြုအပ်ပါ တယ်။ ကျွန်တော်ကတော့ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ဒုတိယဝန်ကြီး ဦးခင်ဇော် ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနရဲ့ ဖြေကြားချက်ကို ဥက္ကဋ္ဌကြီးရဲ့ ခွင့်ပြု ချက်အရ ဖြေကြားသွားမှာဖြစ်ပါတယ်။ ဧရာဝတီတိုင်းဒေသကြီး၊ မအူပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးစိန်ဝင်းရဲ့ အဆိုကို ရှင်းလင်းဖြေကြားမှာဖြစ်ပါတယ်။ မြန်မာနိုင်ငံ လယ်ယာကဏ္ဍနှင့် သားငါးကဏ္ဍ ဖွံ့ဖြိုးတိုးတက်ခေတ်မီလာစေရန် စိုက်ပျိုးရေး၊ မွေးမြူရေးဖွံ့ဖြိုးတိုးတက်ရေး ဗဟို ကော်မတီတစ်ရပ်ဖွဲ့စည်း၍ အထူးပြု ဆောင်ရွက်ရန် အဆိုပြုချက်အပေါ် ပြည်ထောင်စုဝန်ကြီးဌာန များဖြစ်ကြသော လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနနှင့် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနတို့မှ လုပ်ငန်းများ ပိုမိုတိုးတက်ကောင်းမွန်အောင် ဆောင်ရွက်လျက်ရှိပါတယ်။ အထူးသဖြင့် လွှတ်တော် အသီးသီးမှ စိုက်ပျိုးရေးနှင့်မွေးမြူရေးကဏ္ဍ ဖွံ့ဖြိုးတိုးတက်ရေးကို အခြေခံမှစတင်၍ အကောင် အထည်ဖော်ဆောင်ရွက်သွားမည့် တောင်သူလယ်သမားများ အခွင့်အရေးကာကွယ်ရေးနှင့် အကျိုး စီးပွားမြှင့်တင်ရေးဥပဒေကို ရေးဆွဲပြဋ္ဌာန်းခဲ့ပြီးဖြစ်ပါတယ်။ အဆိုပါ ဥပဒေပုဒ်မ ၄ တွင် ပြည်ထောင်စု ဝန်ကြီး လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန၊ ပြည်ထောင်စုဝန်ကြီး မွေးမြူရေး၊ ရေ လုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနနှင့် ပြည်ထောင်စုဝန်ကြီး စီးပွားရေးနှင့် ကူးသန်းရောင်းဝယ်ရေးဝန်ကြီးတို့မှ ဦးဆောင်၍ တောင်သူလယ်သမားများ အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဦးဆောင်အဖွဲ့ကို ဖွဲ့စည်းဆောင်ရွက်ရမည်ဟု ပြဋ္ဌာန်းထားပြီးဖြစ်ပါတယ်။ ၎င်းဥပဒေပါ ပြဋ္ဌာန်းချက်များနှင့်အညီ ပြည်ထောင်စုအစိုးရအဖွဲ့ရုံးမှ ပြည်ထောင်စုဝန်ကြီး သုံးဦး၊ ဒုတိယဝန်ကြီး ကိုးဦး၊ နိုင်ငံတော်သမ္မတရုံးမှ စီးပွားရေးအကြံပေးတစ်ဦး၊ ပြည်နယ်/တိုင်းဒေသကြီးများ မှ စိုက်ပျိုးရေးနှင့်မွေးမြူရေးဝန်ကြီး ၁၄ ဦး၊ နေပြည်တော်ကောင်စီဝင်တစ်ဦး၊ ညွှန်ကြားရေးမှူးချုပ် နှင့် ဒုတိယညွှန်ကြားရေးမှူးချုပ် ၁၀ ဦး၊ အခြားအဖွဲ့အစည်းများမှ တာဝန်ရှိပုဂ္ဂိုလ် ၁၀ ဦး စုစုပေါင်း ၅၀ ဦးပါဝင်သော ဦးဆောင်အဖွဲ့ကို ဖွဲ့စည်းပေးခဲ့ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၎င်းဦးဆောင်အဖွဲ့မှ တောင်သူလယ်သမားများ အခွင့် အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ ပြဋ္ဌာန်းချက်နှင့်အညီ လုပ်ငန်းများအကောင် အထည်ဖော်ဆောင်ရွက်ရန် နည်းဥပဒေရေးဆွဲလျက်ရှိပါတယ်။ အဆိုပါဥပဒေ ပုဒ်မ ၅ တွင်လည်း ဦးဆောင်အဖွဲ့၏ လုပ်ငန်းတာဝန် ၁၃ ချက်ကို ပြဋ္ဌာန်းထားပြီးဖြစ်ပါတယ်။ လယ်ယာမြေဥပဒေ အခန်း (၃) ပုဒ်မ ၉ တွင်လည်း တောင်သူလယ်သမားများအတွက် လယ်ယာမြေလုပ်ပိုင်ခွင့်ရရှိသူ၏ အခွင့် အရေး ခြောက်ချက်ကို အတိအလင်းပြဋ္ဌာန်းပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လယ်ယာကဏ္ဍ၊ သားငါးကဏ္ဍ ဖွံ့ဖြိုးတိုးတက်ခေတ်မီလာစေရန်အတွက် တောင်သူလယ်သမားများ အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေနှင့် နည်းဥပဒေများအသက်ဝင်လာပါ က ပြည်ထောင်စုအစိုးရအဖွဲ့မှ အဖွဲ့ဝင် ၅၀ ဦးဖြင့် ဖွဲ့စည်းထားသော တောင်သူလယ်သမား အခွင့် အရေးကာကွယ်ရေးနှင့် အကျိုးစီးပွားမြှင့်တင်ရေးဦးဆောင်အဖွဲ့အနေနှင့် ဥပဒေပါ ပြဋ္ဌာန်းချက်များ နှင့်အညီ ဆောင်ရွက်ပေးနိုင်မည်ဖြစ်သည့်အပြင် လယ်ယာမြေဥပဒေပါ ပြဋ္ဌာန်းချက်များအရတောင်သူလယ်သမားများ အကျိုးခံစားခွင့်များ ရရှိနိုင်မည်ဖြစ်သဖြင့် ဧရာဝတီတိုင်းဒေသကြီး၊ မအူပင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်ဝင်း၏အဆိုအား မှတ်တမ်းတင်ထားရှိပေးနိုင် ပါရန် ရှင်းလင်းဖြေကြားအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုတင်သွင်းသွားတဲ့ ဦးစိန်ဝင်းရဲ့ သဘောထားပြောပါ။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးခင်ဗျား။ အခု ကျွန်တော် အဆို ကို တင်သွင်းသွားတာက လယ်ယာကဏ္ဍကို အခြေခံတာ၊ လုပ်ငန်းကို အခြေခံတာပါ။ အခု ဒုတိယ ဝန်ကြီး ဖြေကြားသွားတာက တောင်သူလယ်သမားဆိုတဲ့ ဒီလူကိုအခြေခံပြီးတော့ ရှင်းလင်းသွားတာ ဖြစ်ပါတယ်။ လူကိုအခြေခံသွားတဲ့လုပ်ငန်းနဲ့ လယ်ယာကဏ္ဍ၊ သားငါးကဏ္ဍတစ်ခုလုံးနဲ့ အခြေခံပြီး ကျွန်တော်အဆိုတင်သွင်းတဲ့ဟာတွေက တူသလိုလိုနဲ့ မတူပါဘူး။ တစ်နည်းအားဖြင့် ခေါင်းနဲ့ပန်းဖြစ်ပါတယ်။ တချို့ဟာတွေက ပေါင်းစပ်ပြီးလုပ်သလို တချို့ဟာတွေက တကယ်ကို စနစ်တကျနဲ့ စီမံခန့်ခွဲပြီးဆောင်ရွက်ဖို့ လိုအပ်ပါတယ်။ ဒါ့ကြောင့်မို့လို့ ကျွန်တော့်ရဲ့ အဆိုကို အတည်ပြုပေးဖို့ တင်သွင်းအပ် ပါတယ်။</speech>
<speech type="speaker">ဒါနဲ့ပတ်သက်ပြီး သက်ဆိုင်ရာပြည်ထောင်စုဝန်ကြီးသော်လည်းကောင်း၊ အခြား ပုဂ္ဂိုလ်များအနေနဲ့ ဆွေးနွေးရန်ရှိက ဆွေးနွေးဖို့ ဖြစ်ပါတယ်</speech>
<speech>ဒေါ်တင်နွယ်ဦးဒဂုံမြို့ သစ်(မြောက်ပိုင်း)။ ။လေးစားရပါသော ဥက္ကဋ္ဌကြီးရှင့်။ ဦးစိန်ဝင်း တင်ပြတာက Sector Wide လက်မှုလယ်ယာကနေ စက်မှုလယ်ယာကိုပြောင်းတယ်ဆိုတဲ့ Sector မျိုး တစ်နည်းအားဖြင့် သူက Function ကိုပြောတာပါ။ အလုပ်ကိုပြောတာပါ။ လူကိုပြောတာမဟုတ်ပါဘူး။ ဦးစိန်ဝင်းက ဒီကဏ္ဍတွေအလိုက်ရှိတဲ့ Function တစ်ခုစီ တစ်ခုစီအတွက် ဘယ်သူတွေ ဘယ်လို တာဝန်ယူမလဲဆိုတာတွေ မေးတာကို အားလုံးနားလည်အောင် ကျွန်မအဲ့လိုနားလည်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">အချိန်ပေါ်မူတည်ပြီးတော့ ကျွန်တော့်အနေနဲ့ အားလုံးလည်းပို၍ ရှင်းလင်း အောင် ကျွန်တော်ဆွေးနွေးချင်ပါတယ်။ ဒီအပေါ်မူတည်ပြီးတော့ပဲ လွှတ်တော်ကိုယ်စားလှယ်များ အနေနဲ့ အဆုံးအဖြတ်ပေးဖို့ ဖြစ်ပါတယ် အဲ့ဒီတော့ Sector Wide လူပုဂ္ဂိုလ်ပေါ်မူတည်ပြီးတော့ ဖွဲ့စည်းဖို့ ဦးစိန်ဝင်းကအဆိုတင်သွင်းတယ်။ ဒီဟာကိုလည်း ဒေါ်တင်နွယ်ဦးကနေပြီးတော့ ဒီလိုတင် သွင်းတာဖြစ်တယ်။ ဝန်ကြီးဌာနက ဖြေတာဒီလိုမဟုတ်ဘူးဆိုတဲ့သဘောမျိုး သက်ရောက်ပါတယ်။ အဲ့ဒီ Go? Sector Wide geope:CDwu geopes:f8:odssalos Sector Wide ç mo peglossad. အစည်းတွေက လယ်ယာ/သားငါးဖွံ့ဖြိုးတိုးတက်အောင် ဆောင်ရွက်ဖို့ဖြစ်တယ်ဆိုတာကိုလည်း မမေ့ဖို့ လည်းလိုပါတယ်။ ဆက်စပ်မှုရှိတယ်ဆိုတာလည်း သိဖို့လိုပါတယ်။ ဘာကြောင့် ကျွန်တော် အခုလို ဒီလိုဝင်ဆွေးနွေးရလည်းဆိုရင် ကျွန်တော်တို့တောင်သူလယ်သမားတွေများသောအားဖြင့် ဆင်းရဲကြ တယ်။ ဆင်းရဲတဲ့အတွက် တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွားမြှင့်တင် ရေးဥပဒေအတွက် ကျွန်တော်တို့ လွှတ်တော်အတွင်းမှာရော၊ လွှတ်တော်ပြင်ပမှာရော အချိန်တော် တော်ကြာ ဆွေးနွေးညှိနှိုင်းခဲ့တယ်။ နိုင်ငံတကာအဖွဲ့အစည်းများလည်းပါပါတယ်။ တချို့နိုင်ငံတကာအဖွဲ့အစည်းများက သံရုံးများလည်းပါတယ်။ ဒီဥပဒေဟာ ဒီနေ့ ပြည်ထောင်စုလွှတ်တော်က ပြဋ္ဌာန်းပြီးဖြစ်ပါတယ်။ သို့ရာတွင်အခုအချိန်ထိ ပြီးခဲ့တဲ့နှစ်အောက်တိုဘာလက ပြီးခဲ့တဲ့ ဥပဒေဟာ ဒီနေ့အထိ ၅ လပိုင်းဆို ဟိုဘက်က ၃ လ၊ ဒီဘက်က ၅ လ၊ ၈ လရှိတဲ့အချိန်အထိ နည်းဥပဒေပေါ် ထွက်လာခြင်းမရှိသေးပါဘူး။ ဒီဥပဒေရဲ့ အဓိကရည်ရွယ်ချက်ကို ရည်ရွယ်ချက်ထဲက အဓိကဆောင်ရွက်ရမယ့်ကိစ္စ ကျွန်တော် အလွတ်မှတ်မိနေပါတယ်။ (၁) ကတော့တောင်သူလယ်သမားများ ရင်းနှီးမြှုပ်နှံဖို့အတွက် သွင်းအားစုတွေထည့်ဖို့အတွက် ငွေရေးကြေးရေး မရှိကြဘူး။ မရှိတဲ့အတွက် ဒီနေ့တောင်သူလယ်သမားများကို နိုင်ငံတော်အစိုးရက ချေးပေးနေတဲ့ ချေးငှားမှုကို ဒီထက်ပိုပြီးတော့ တိုးပေးဖို့ ပြောမယ်ဆိုရင်တော့ Amount ပိုပြီးတိုးပေးဖို့။ နောက် ဒုတိယအချက်ကျတဲ့အခါကျတော့ အရင်တုန်းကချေးပေးတဲ့အခါမှာ အတိုးနှုန်းထားဟာများနေတဲ့ အတွက် အတိုးနှုန်းထားကို လျှော့ပေးဖို့။ တတိယအချက်အခါကျတော့ ဒီလိုချေးငှားတဲ့နေရာမှာ အရင်တုန်းက သုံးလ၊ လေးလ၊ ငါးလ၊ ခြောက်လပဲ ချေးလိုက်တဲ့အတွက် ရာသီတစ်ခုနဲ့တစ်ခု ကူးပြောင်းစိုက်ပျိုးတဲ့အခါမှာ လယ်သမားများအတွက် အခက်အခဲရှိတယ်။ ဒါကြောင့်မို့လို့ နှစ်ပေါက်ချေးပေးဖို့ဆိုတဲ့ ငွေရေးကြေးရေး တစ်နည်းအားဖြင့် Finance နဲ့ပတ်သက်ပြီးတော့ လယ်သမားတွေ ဒီထက်ပိုတိုးရအောင် အတိုးနှုန်းသက်သာအောင် အချိန်ကာလအဆင်ပြေအောင် ရည်ရွယ်ချက် (၁) ထားပါတယ်။ ဘာကြောင့်လည်း ခုနက အရှေ့ကဆွေးနွေးသွားသလိုပဲ လယ်သမားများဟာ ငွေမရှိတော့ဘူးဆိုရင် အပြင်ကချေးရတယ်။ အပြင်ကချေးတဲ့အခါမှာ ငါးကျပ်တိုး၊ ရှစ်ကျပ်တိုး၊ တစ်ဆယ်တိုး၊ တချို့ကြတော့ ၁၅ ကျပ်တိုးအထိ။ ငါးကျပ်တိုး၊ ရှစ်ကျပ်တိုး၊ တစ်ဆယ်တိုး၊ ၁၂ ကျပ်တိုး ဆိုတာက တစ်လမှာပြောတာ။ ဒါကြောင့်မို့လို့ ၆ လလောက်ချေးလိုက်တယ်ဆိုလို့ရှိရင် မူလချေးထားတဲ့ ငွေရဲ့ နှစ်ဆလောက်ဖြစ်သွားတယ်။ ဒါကြောင့်မို့လို့ ချေးငွေကို ဒီထက်ပိုတိုးပေးဖို့ အတိုးနှုန်းကို ဒီထက်ပိုလျော့ဖို့နဲ့ အချိန်ကာလနှစ်ပေါက်ချေးဖို့ဆိုတဲ့ ရည်ရွယ်ချက်ပါပါတယ်။ ဒါဟာငွေကြေး အတွက်။ အဲ့လိုဆောင်ရွက်တဲ့နေရာမှာ ဘာပါကျန်သေးလဲဆိုတော့ ရာသီဖောက်ပြန်လို့ ရေတွေကြီး တယ်၊ မိုးတွေခေါင်တယ်။ ရေတွေကြီးလို့ တချို့ကျတော့ လယ်တွေဟာ ရေထဲပါသွားတယ်။ တချို့ကြတော့ လယ်ပေါ်မှာသဲတွေဖုံးသွားတယ်။ အဲ့ဒီလိုပျက်စီးသွားတယ်။ စိုက်ပျိုးထားတဲ့ သီးနှံတွေဆုံးရှုံး မယ်ဆိုလို့ရှိရင်လည်း လယ်သမားများ ပြန်လည်ရင်းနှီးမြှုပ်နှံဖို့အတွက် ငွေမရှိဘူး၊ ပစ္စည်းမရှိဘူး။ အဲ့ဒီအခါကျတော့ သက်ဆိုင်ရာအဖွဲ့အစည်းက စိစစ်ပြီးတော့ ဒီပျက်စီးဆုံးရှုံးသွားတဲ့ဟာတွေကို ပြန်ပြီးတော့ ဆောင်ရွက်နိုင်ဖို့အတွက် သက်သာခွင့်ပြောမယ်ဆိုရင် loon မဟုတ်ဘဲနဲ့ ထောက်ပံ့မှုတွေ ပေးနိုင်ဖို့ ဒီဥပဒေထဲမှာရည်ရွယ်ပြီးတော့ အဲ့လိုဖြစ်လို့ရှိရင်ပေးပါ။ လယ်တင်မဟုတ်ပါဘူး။ မွေးမြူရေး နဲ့ပတ်သက်တဲ့ ကိစ္စတွေပါတယ်။ ဥပဒေတွေမှာ ဒီလိုပြဋ္ဌာန်းထားပါတယ်။ ပြောရမယ်ဆိုရင် နံပါတ်(၁) ရည်ရွယ်ချက်က ငွေရေးကြေးရေးဆုံးရှုံးသွားတဲ့အခါမှာ ပြန်ထောက်ပံ့ပေးဖို့ ရည်ရွယ်ချက် ဖြစ်ပါတယ်။ နံပါတ်(၂)ကတော့ လယ်သမားများစိုက်ပျိုးတဲ့အခါမှာ နည်းပညာတွေပေးဖို့ ဥပဒေနဲ့ပြဌာန်းပြီးတော့ နည်းပညာတွေပေးကိုပေးရမယ်။ နည်းပညာပေးတဲ့နေရာမှာခုနက စက်မှုလယ်ယာကိစ္စအပါ အဝင် ကျန်တဲ့ကိစ္စတွေ စိုက်ပျိုးရေးနည်းပညာတွေ အားလုံးပေးဖို့ဥပဒေက ပြဌာန်းပေးထားပါတယ်။ ဒါဒုတိယအချက်ပါ။ တတိယအချက်ကျတော့ လယ်သမားတွေ၊ တောင်သူတွေ ပြန်ပြီးတော့ ပစ္စည်းများ၊ လယ်ယာသီးနှံပစ္စည်းများ ရောင်းချတဲ့အခါကျတော့ အဲ့ဒီရောင်းတဲ့အချိန်မှာ ပေါ်တဲ့ အချိန်မှာကြတော့ ဈေးနှုန်းကမကောင်းဘူး။ မကောင်းတဲ့အတွက် ထိုက်သင့်တဲ့ဈေးနှုန်းရအောင်၊ မျှတသောဈေးနှုန်းရအောင် ဒီထက်ပိုပြောမယ်ဆိုလို့ရှိရင် မူလကုန်ကျစရိတ်ထက်လျော့နည်း ပြီးတော့ရမယ့် ဈေးနှုန်းများမဖြစ်အောင် ဒီဥပဒေထဲမှာ ပြဋ္ဌာန်းထားပါတယ်။ အဲ့လိုပြဋ္ဌာန်းတဲ့အခါမှာ တချို့ကပြောကြတယ်။ ဘေးနိုင်ငံမှာ ဒီလိုဖြစ်တဲ့အတွက် ဒီလိုပြဋ္ဌာန်းမယ်ဆိုရင်မဖြစ်ဘူး။ ကျွန်တော်တို့ ပြဋ္ဌာန်းတာက အဲ့ဒီလိုမဟုတ်ဘူး။ မတရားပြောမယ်ဆိုရင် ဈေးနှုန်းတွေပေးဖို့မဟုတ်ဘူး။ ထိုက်သင့်တဲ့ လယ်သမားကနောက်နှစ်မှာဆက်ပြီး အလုပ်လုပ်နိုင်မယ့်ဈေးနှုန်းများရရှိအောင် စီမံခန့်ခွဲပြီးတော့ဆောင်ရွက်ပေးဖို့ပဲဖြစ်ပါတယ်။ ဒါတွေပြန်ချုပ်လိုက်မယ်ဆိုရင်ခုနက Sector Wide ဖွဲ့စည်းတာ ဆိုရင် အဲ့ဒီ Sector Wide မှာ ရှိကြတဲ့ပုဂ္ဂိုလ်များဟာ လယ်သမားများရဲ့ အကျိုးစီးပွားကာကွယ်ဖို့နဲ့ အကျိုးစီးပွားမြှင့်တင်ပေးဖို့ပဲဖြစ်ပါတယ်။ အဲ့ဒီတော့ အခုအဆိုတင်သွင်းတဲ့နေရာမှာလည်း ဘာပဲ ဖြစ်ဖြစ် ဒီအဆိုဟာ လယ်သမားများရဲ့ အခွင့်အရေး ကာကွယ်ပေးဖို့နဲ့ လယ်သမားများအကျိုးစီးပွား မြှင့်တင်ဖို့ပဲဖြစ်ပါတယ်။ ဟိုတစ်နေ့ကပြောတဲ့ စကားနဲ့ဆက်စပ်ပြီး အရာကြီးနဲ့ ကုလားကြီးအတူတူ ပါပဲ။ လူတွေ ဖွဲ့စည်းပေးတယ်ဆိုတာ အလုပ်လုပ်ဖို့ပါပဲ။ အလုပ်တွေလုပ်ဖို့အတွက် ဖွဲ့စည်းတဲ့နေရာမှာ ခုနက ဝန်ကြီးလေးပါးအပါအဝင် ဒုတိယဝန်ကြီးနဲ့ အခြားအဖွဲ့က လူ ၅၀ ဆိုတဲ့ဟာ အင်မတန်မှ များပါတယ်။ အဲ့ဒီတော့ အရေးကြီးတာက အလုပ်ဖြစ်ဖို့ အလုပ်ဖြစ်အောင်လုပ်ဖို့ပဲ။ အလုပ်ဖြစ်အောင် လုပ်ဖို့ဆိုတဲ့နေရာမှာ ဒီနေ့အလုပ်လုပ်ဖို့ဆိုရင် ဥပဒေပြဋ္ဌာန်းဖို့လိုတယ်။ ဥပဒေနဲ့အညီ နည်းဥပဒေ၊ လုပ်ထုံးလုပ်နည်း၊ အမိန့်ကြော်ငြာစာ၊ ညွှန်ကြားချက်တွေဟာ ဆင့်ကဲဆင့်ကဲ အချိန်မီထွက်ဖို့လိုတယ်။ ခုနက ဒုတိယဝန်ကြီးက ဆွေးနွေးသွားတယ်။ ဒီဥပဒေ အသက်ဝင်လာတယ်ဆိုလို့ရှိရင် ဆောင်ရွက်လို့ ရပါတယ်။ ဒါဖြင့်ဘယ်တော့အသက်ဝင်မှာလဲ။ ဘယ်တော့အသက်ဝင်မလဲ။ နည်းဥပဒေထွက်မှပေါ့။ နည်းဥပဒေနဲ့ရပ်ထားလို့မရတော့ဘူး။ Regulation အထိ အမိန့်ကြော်ငြာစာတွေထွက်ဖို့လိုပါတယ်။ အဲ့ဒီအပိုင်းကျတဲ့အခါ တာဝန်ရှိတဲ့ အဖွဲ့အစည်း များက မိမိတို့ တာဝန်အပေါ်မူတည်ပြီးတော့ တာဝန်ခံ၊ တာဝန်ယူဆောင်ရွက်ရဖို့လိုပါတယ်။ အကြောင်းအမျိုးမျိုး ပြုပြီးတဲ့အခါမှာ ဒီဟာမထွက်လာခြင်းဟာ အခုကြည့်ပါ။ ပြီးခဲ့တဲ့ရက်ပိုင်းအတွင်းက ကျွန်တော်တို့ ပြည်ထောင်စုလွှတ်တော်အတွင်းမှာ ဘီလီယံ ၅၀၀ ဗဟိုဘဏ်ကထုတ်ပြီးတဲ့အခါမှာ လယ်သမားတွေကို ချေးဖို့။ ချေးတဲ့အခါမှာလည်း ဗဟိုဘဏ်က ထုတ်တဲ့အခါကျလို့ရှိရင် အစိုးရကလွဲလို့ ကျန်တဲ့လူချေးလို့မရဘူးဆိုတဲ့ ဒီကန့်သတ်ချက်ကြောင့် အစိုးရက ချေးတယ်။ အစိုးရက ချေးတယ်ဆိုတာ ကျွန်တော်တို့ထင်တယ်လေ။ ဟိုတစ်နေ့က တင်ပြတာ ပြည်ထောင်စုအစိုးရက ချေးပုံရတယ်။ ပြည်ထောင်စုအစိုးရက ချေးပြီးတဲ့အခါမှာ ထပ်ပြီးတော့ တစ်ခါ ပြည်နယ်နဲ့ တိုင်းဒေသကြီးအစိုးရကိုလွှဲတယ်။ အစိုးရကတစ်ခါ လယ်သမားများကို ချေးတယ်ဆိုတဲ့ နေရာမှာ လုပ်ထုံးလုပ်နည်းပိုင်းကျတဲ့ အခါကျတော့ ရှုပ်ရှုပ်ထွေးထွေးတွေများဖြစ်ခဲ့ရင် ဥပဒေနဲ့ မညီဘူးဆိုလို့ရှိရင် ကျွန်တော်တို့လုပ်တဲ့ အလုပ်တွေဟာ စေတနာပါသော်လည်း အကျိုးသက်ရောက်မှု အရ မှားသွားနိုင်တဲ့အတွက် ကျွန်တော် ခဏခဏတင်ပြပါတယ်။ ခေတ်က အမိန့်နဲ့အုပ်ချုပ်တဲ့ ခေတ်မဟုတ်ဘူး။ ညွှန်ကြားချက်နဲ့ အုပ်ချုပ်တဲ့ခေတ်မဟုတ်ဘူး။ ဥပဒေနဲ့အုပ်ချုပ်တဲ့ခေတ်။ ဒါကြောင့် မို့လို့ ဥပဒေအသက်ဝင်ဖို့ဆိုရင် ဥပဒေလေး Status Law လွှတ်တော်က ပြဋ္ဌာန်းလိုက်ရုံနဲ့ မပြီးသေး ဘူး။ ဒီဥပဒေကို အကောင်အထည်ဖော်မယ့် နည်းဥပဒေ၊ လုပ်ထုံးလုပ်နည်း၊ အမိန့်ကြော်ငြာစာ၊ ညွှန်ကြားချက်၊ စည်းမျဉ်းဥပဒေတွေ ထွက်ဖို့လိုပါတယ်။ အဲ့ဒါ ထွက်တော့မှ စပြီးလှုပ်ရှားလို့ရပါတယ်။ သို့ရာတွင်အခု ဒီဥပဒေရဲ့ အဓိကအနှစ်သာရ ရည်ရွယ်ချက်ကို ဖော်ဆောင်ပေးမယ့် လယ်သမားတွေကို ငွေချေးပေးမယ်။ ဥပဒေထဲမှာပါတယ်။ ဒါပေမယ့် ဥပဒေအရလုပ်တာမဟုတ်ဘဲနဲ့ ခုနက ဒီငွေချေးပေး ဖို့အတွက် ၅၀၀ ဘီလီယံကျပ် ဗဟိုဘဏ်ကချေးပြီးတဲ့အခါမှာ ဒီလိုလုပ်မယ်ဆိုတဲ့အခါကျတော့ ဒီဟာ သည် စဉ်းစားရမယ်ဆိုရင် အဓိပ္ပာယ်တစ်မျိုးဖြစ်ပါတယ်။ ဒါကြောင့်မို့လို့ ကျွန်တော်နှုတ်နဲ့လည်း တိုက်တွန်းထားပါတယ်။ အရင်လည်းဒီလွှတ်တော်အစည်းအဝေးခန်းမထဲမှာ ဒီဥပဒေကိုနည်းဥပဒေ ထုတ်ပေးပါ။ ဘာတွေခက်နေလို့လဲ။ ဒီဥပဒေတောင်ဆွဲပြီးပြီ။ နည်းဥပဒေဘာခက်နေလို့လဲ။ ကျွန်တော် တို့လွှတ်တော်ကလည်း ဒီလောက်တော့ဆွဲနိုင်တယ်၊ ဆွဲတတ်ပါတယ်။ ဒါပေမယ့် သက်ဆိုင်ရာဝန်ကြီး ဌာနများကို အခွင့်အရေးပေးတဲ့အနေနဲ့ ဒီလိုဆွဲခိုင်းထားတာပါ။ ဒီလိုသာ ကြန့်ကြာနေမယ်ဆိုရင် အခုလို အဆိုတွေ အခြားလည်း အဆိုတွေတင်ထားတာ။ တကယ်လို့သာ ဒီဥပဒေထွက်ပြီးတဲ့အခါမှာ နည်းဥပဒေ၊ အမိန့်ကြော်ငြာစာတွေ ထွက်လာပြီဆိုရင် ဒီလိုအဆိုတွေ တင်စရာမရှိတော့ဘူး။ ဒါကြောင့် မို့လို့ ကျွန်တော့်အနေနဲ့ ပြောရမယ်ဆိုရင် ဒီဥပဒေသာထွက်၊ ဥပဒေဆိုတဲ့နေရာမှာ ဟိုးနောက်ဆုံး အမိန့်ကြော်ငြာစာ၊ ညွှန်ကြားချက်ထည့်။ ဒီအဆိုကို ဘာမှအထွေအထူးတင်စရာမလိုဘူး။ သို့ရာတွင်အဆိုရှင်ရဲ့ စွမ်းအားဆိုတာ ဒီတင်ပြလာတဲ့ လုပ်အားပေါ်မူတည်ပြီးတော့ လွှတ်တော်ကလည်း ခုနက ဒါကိုတော့ ထိုက်သင့်သလိုအသိအမှတ်ပြု သင့်ပါတယ်။ ထိုက်သင့်သလိုပြု သင့်ပါတယ်။ ဒါကြောင့် လည်းခုနက သက်ဆိုင်ရာဒုတိယဝန်ကြီးက ဒီအဆိုကို မှတ်တမ်းတင်ထားသင့်ပါတယ်လို့ ဒီလိုပြောပါ တယ်။ အဆိုရှင်ကမေးပါတယ်။ ဒီအဆိုကို အတည်ပြုပါ သဘောကတော့ ထပ်ပြီးတော့တိုက်တွန်းပါ ဆိုရင်လည်း တိုက်တွန်းတဲ့အခါမှာလည်း ဒီမှာဥပဒေကြီးရှိပါတယ်။ ဥပဒေနဲ့ခိုင်မာတာ ဘာရှိဦးမလဲ။ ဒါကြောင့်မို့လို့ ကျွန်တော်လွှတ်တော်ကို သဘောထားမေးပါမယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဦးစိန်ဝင်း တင်သွင်းသွားတဲ့အဆိုကို သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဆွေးနွေးသွားပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ဒုတိယဝန်ကြီး ဆွေးနွေးသွားပါတယ်။ ဒီအဆိုနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်တစ်ပါတည်းရယူမှာ ဖြစ်ပါတယ်။ ဦးစိန်ဝင်း တင်သွင်းသွားတဲ့အဆိုကို မှတ်တမ်းတင် ထားရှိရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် မအူပင် မဲဆန္ဒနယ်မှ ဦးစိန်ဝင်း တင်သွင်းတဲ့အဆိုကို လွှတ်တော်က မှတ်တမ်းတင်ထားရှိမှာဖြစ်ကြောင်း ကြေညာပါတယ်။ (ဩဘာသံများ)</speech>
</motion>
</section>
<section value="Bill">
<bill>
<title>သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီက တင်သွင်းသည့် လျှပ်စစ် ဥပဒေကြမ်းနှင့်စပ်လျဉ်း၍ ပြင်ဆင်ချက်အဆိုတင်သွင်းထားသည့် တစ်ပိုဒ်ချင်းစီအလိုက် ဆွေးနွေးအတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သယံဇာတ နှင့်သဘာဝပတ်ဝန်းကျင် ထိန်းသိမ်းရေးဆိုင်ရာ ကော်မတီကတင်သွင်းသော လျှပ်စစ်ဥပဒေကြမ်းကို ပထမအကြိမ် ပြည်သူ့လွှတ်တော် နဝမပုံမှန်အစည်းအဝေး သတ္တမနေ့ ၂၇-၁-၂၀၁၄ ရက်နေ့တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပြီးဖြစ်ပါတယ်။ ဒီဥပဒေကြမ်း နှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိတို့ ပြင်ဆင်လိုသည့်အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၃၁-၁-၂၀၁၄ ရက်နေ့ နောက်ဆုံးထားပြီး အမည်စာရင်းပေးပို့ကြရန် တောင်းခံခဲ့ပါတယ်။ ပြင်ဆင်ချက်အဆို တင်သွင်းလာတဲ့ ကိုယ်စားလှယ်တစ်ဦးမှ မရှိပါ။ သယံဇာတနှင့် သဘာဝပတ်ဝန်း ကျင်ထိန်းသိမ်းရေးဆိုင်ရာကော်မတီက တင်သွင်းသော လျှပ်စစ်ဥပဒေကြမ်းကို ပထမအကြိမ် ပြည်သူ့ လွှတ်တော် နဝမပုံမှန်အစည်းအဝေး(၁၂)ရက်မြောက်နေ့ဖြစ်သော ၇-၂-၂၀၁၄ ရက်နေ့၌ အတည်ပြု ရန် လျာထားခဲ့သော်လည်း လျှပ်စစ်စွမ်းအားဝန်ကြီးဌာနမှ အကြံပြုချက်များ ထပ်မံပေးပို့ရန်ရှိကြောင်း တင်ပြလာသဖြင့် ဥက္ကဋ္ဌအနေဖြင့် ဥပဒေကြမ်းအား အတည်ပြုခြင်းကို ခေတ္တဆိုင်းငံ့ထားရန် လွှတ်တော် သို့တင်ပြ၍ ရပ်ဆိုင်းထားခဲ့ပါတယ်။ ထို့နောက် လျှပ်စစ်စွမ်းအားဝန်ကြီးဌာနက လျှပ်စစ်ဥပဒေကြမ်း တစ်ခု ထပ်မံပေးပို့လာ၍ ဆွေးနွေးတဲ့ဥပဒေကြမ်းနှင့်တပေါင်းတည်း စိစစ်သုံးသပ်ဆောင်ရွက်ခဲ့ကြပါ တယ်။ ယင်းဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီအပါအဝင် သက်ဆိုင်ရာကော်မတီများ နှင့် ဝန်ကြီးဌာနတို့ ညှိနှိုင်းဆွေးနွေးခဲ့ရာ ပြင်ဆင်ချက် ၁၂၃ ချက် စိစစ်တွေ့ရှိခဲ့ပါတယ်။ ပြင်ဆင်ချက် မိတ္တူကိုလည်း ကိုယ်စားလှယ်များထံ ဖြန့်ဝေထားပြီးဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လျှပ်စစ်ဥပဒေကြမ်းတစ်ရပ်လုံးကို ဥပဒေကြမ်းကော်မတီက ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် သယံဇာတ နှင့်သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီက တင်သွင်းသော လျှပ်စစ်ဥပဒေကြမ်း တစ်ရပ်လုံးကို ဥပဒေကြမ်းကော်မတီက ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုကြောင်း ကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး ပဉ္စမနေ့ရပ်နားကြောင်းနှင့် အစည်းအဝေး ဆဋ္ဌမနေ့ကျင်းပမည့်နေရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်မားခင်ဗျား။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး ပဉ္စမနေ့ရပ်နားပါမယ်။ ပထမအကြိမ် ပြည်သူ့လွှတ်တော် ဒသမပုံမှန်အစည်း အဝေး ဆဋ္ဌမနေ့ကို ၂၀၁၄ ခုနှစ်၊ ဇွန်လ ၅ ရက် (ကြာသပတေးနေ့) ၁၀းဝဝ နာရီအချိန်မှာ ဆက်လက် ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးရဲ့ ပဉ္စမနေ့ နေ့လယ် ၁၂၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
