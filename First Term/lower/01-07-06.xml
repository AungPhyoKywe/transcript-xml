<doc>
<docinfo>
<docno>01-07-06.xml</docno>
<pdf>01-07-06.pdf</pdf>
<term value='01'>ပထမအကြိမ်</term>
<session value='07' />
<sittingday value='06' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး အဋ္ဌမနေ့မှတ်တမ်း</title>
<date value='03-07-2013'>၁၃၇၄ ခုနှစ်၊ နယုန်လပြည့်ကျော် ၁၀ ရက် (၂၀၁၃ ခုနှစ်၊ ဇူလိုင်လ ၃ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော်သတ္တမပုံမှန်အစည်းအဝေး ဆဋ္ဌမနေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ ပြည်သူ့လွှတ်တော်ဒုတိယဥက္ကဋ္ဌအဖြစ် ဦးနန္ဒကျော်စွာက ဆောင်ရွက်ပြီး၊ အခမ်းအနားမှူး အဖြစ် ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတ မြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး ဆဋ္ဌမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော် ဒုတိယဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="vicespeaker">လွှတ်တော်ကိုယ်စားလှယ်ကြီးများအားလုံး သုမင်္ဂလာအပေါင်းနှင့် ပြည့်စုံ တော်မူကြပါစေခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် သတ္တမပုံမှန်အစည်း အဝေးရဲ့ ဆဌမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၂၆ ဦးရှိတဲ့အနက် ၃၉၃ ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေစုစုပေါင်းရဲ့ ၉၂.၂၅ ရာခိုင်နှုန်း ရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">လွှတ်တော်ကိုယ်စားလှယ်တော်ကြီးများခင်ဗျား။ ဒီကနေ့လည်း ပြည်သူ့ လွှတ်တော်ဥက္ကဋ္ဌကြီးက လွှတ်တော်ဆိုင်ရာ ဥပဒေပြုရေးကိစ္စများနှင့်ပတ်သက်ပြီးဆောင်ရွက်စရာ လေးတွေများတယ်။ အစည်းအဝေးတွေလည်းရှိနေတဲ့အတွက် ဥက္ကဋ္ဌကြီးရဲ့ ကိုယ်စား ကျွန်တော်ကပဲ ဆက်လက်ဆောင်ရွက်ပေးသွားမှာဖြစ်ပါတယ်။ ဒါကြောင့်မို့လို့ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးရဲ့ ဆဌမနေ့အစီအစဉ်များကိုတော့ ကြိုတင်ဖြန့်ဝေထားတဲ့အတိုင်းပဲ ဆက်လက်ပြီးတော့ ဆောင်ရွက်သွားမှာဖြစ်ပါတယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="vicespeaker">အခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ် များအတွက် ခွင့်ပန်ကြားရန် ဖြစ်ပါတယ်။</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၃-၇-၂၀၁၃ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး ဆဋ္ဌမနေ့သို့ တက်ရောက်မယ့် ကိုယ်စားလှယ်များ အနက်မှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော် အခွင့်အရေးကော်မတီ အတွင်းရေးမှူးက တင်ပြခွင့်ပြုပါရန် ဦးစွာတင်ပြ ပန်ကြားအပ်ပါတယ်ခင်ဗျား။ ယနေ့ကျင်းပတဲ့ ပြည်သူ့လွှတ်တော်အစည်းအဝေးသို့ တက်ရောက်ခွင့်ရှိသူဦးရေ ၄၂၆ ဦးအနက် တက်ရောက်သည့် ဦးရေ ၃၉၃ ဦးဖြစ်ပြီး ခွင့်ပန်ကြားသူစုစုပေါင်း ၃၃ ဦးရှိပါတယ်။ ခွင့်ပန်ကြားသူ ၃၃ ဦးအနက် ၂၃ ဦး ကတော့ ယမန်နေ့က ကြို တင်ခွင့်ပန်ကြားထားသူများဖြစ်ပြီး ယနေ့ခွင့်ပန်ကြားသူ ၁၀ ဦးရှိပါတယ်။ ယနေ့ခွင့်ပန်ကြားသူများမှာ (၁) လပွတ္တာမဲဆန္ဒနယ်မှ ဦးဇော်ထွန်း ခွင့် ၁ ရက်၊ (၂) သာစည်မဲဆန္ဒနယ်မှ ဦးသန်းစိုး ခွင့် ၁ ရက်၊ (၃) မိုင်းဖြတ်မဲဆန္ဒနယ်မှ ဦးစိုင်းကျောက် ခွင့် ၃ ရက်၊ (၄) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၃ ရက်၊ (၅) နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ခွင့် ၃ ရက်၊ (၆) လဲချားမဲဆန္ဒနယ်မှ ဦးစိုင်းမောင်တင် ခွင့် ၁ ရက်၊ (၇) မော်လမြိုင်မဲဆန္ဒနယ်မှ ဒေါ်ခင်ဌေးကြွယ် ခွင့် ၁ ရက်၊ (၈) ကြာအင်းဆိပ်ကြီးမဲဆန္ဒနယ်မှ ဦးစောထွဋ်ခေါင်လွင် ခွင့် ၁ ရက်၊ (၉) မိုးညှင်းမဲဆန္ဒနယ်မှ ဦးကျော်စိုးလေး ခွင့် ၃ ရက်နှင့် (၁၀) စစ်ကိုင်းမဲဆန္ဒနယ်မှ ဦးခင်မောင်သိန်း ခွင့် ၃ ရက်တို့ဖြစ်ကြပါတယ်။ ခွင့်မဲ့ပျက်ကွက် သူမရှိပါ။ ယနေ့ ခွင့်ပန်ကြားသူ ၁၀ ဦးအား ခွင့်ပြု ပေးပါရန် တင်ပြအပ်ပါတယ်ခင်ဗျား။</speech>
<speech type="vicespeaker">အားလုံးကိုခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="vicespeaker">လွှတ်တော်ကိုယ်စားလှယ်တော်ကြီးများခင်ဗျား။ ဒီကနေ့ အစည်း အဝေးမှာတက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်ကခွင့်ပန်ကြား၍ ခွင့်ပြု ထားသူ ၂၃ ဦး၊ ယနေ့ ခွင့်ပြု ထားသူ ၁၀ ဦးဖြစ်တဲ့အတွက် လွှတ်တော်က ခွင့်ပြုထားသူစုစုပေါင်း ဦးရှိပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ကိုရယူပါမယ်။ ပြည်သူ့လွှတ်တော် ကိုယ်စားလှယ်များ အစည်းအဝေးတက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="vicespeaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">လွှတ်တော်ကိုယ်စားလှယ်တော်ကြီးများခင်ဗျား။ အစီအစဉ် ၅ ကို ဆောင်ရွက်ပါမယ်။</speech>
<Q-A>
<title>နိုင်ငံတော်အစိုးရမှ တရားဝင် ခွင့်ပြုချက်မရှိဘဲ အဖျက် လုပ်ငန်းများ ဥပဒေမဲ့လုပ်ဆောင်နေသည်ကို သိရှိပါသလား၊ သိရှိသည်ဆိုပါက ၎င်းကိစ္စရပ်များကို ရှင်းလင်းဆောင်ရွက်ရန်ရှိ/မရှိနှင့် စပ်လျဉ်း သည့်မေးခွန်း</title>
<speech type="vicespeaker">ပထမဦးစွာ မေးခွန်းများမေးမြန်းဖြေကြားခြင်းအစီအစဉ်ဖြစ်တဲ့အတွက် ဓနုဖြူ မဲဆန္ဒနယ်မှ ဦးကြည်တင့်မေးမြန်းဖို့ ဖြစ်ပါတယ်</speech>
<speech><mp id="489">ဦးကြည်တင့်(ဓနုဖြူမဲဆန္ဒနယ်)</mp>လေးစားအပ်ပါသော ဒုတိယဥက္ကဋ္ဌနှင့် ပြည်သူ့ လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ မင်္ဂလာအပေါင်းနှင့် ပြည့်စုံကြပါစေလို့ ဂါရဝပြု ဆန္ဒပြုအပ်ပါတယ်။ ကျွန်တော့်အနေနဲ့ ကြယ်ပွင့်ပြမေးခွန်းအဖြစ် ဒုတိယဥက္ကဋ္ဌကြီးမှ တစ်ဆင့် အကြောင်းအရာ ၅ ခုကို အတိုချုပ်ပြီးတော့ မေးမြန်းသွားမှာ ဖြစ်ပါတယ်။ ပထမတစ်ခုကတော့ အသေးစားငွေရေးကြေးရေးဥပဒေကို ပြည်ထောင်စုလွှတ်တော် ဥပဒေအမှတ် (၁၃) အရ ၃၀-၁၁-၂၀၁၃ ရက်နေ့က တရားဝင်ပြဋ္ဌာန်းပြီးဖြစ်ပါတယ်။ လေ့လာ သိရှိချက်များအရ တရားဝင်တင်ပြ လုပ်ဆောင်လျက်ရှိတဲ့ ငွေကြေးအဖွဲ့အစည်း ၁၅၃ ဖွဲ့အထိ ရှိခဲ့ပြီးလို့လည်းသိရပါတယ်။ သို့သော် ဒီနေရာမှာ ဥပဒေလုပ်ထုံးလုပ်နည်း ညွှန်ကြားချက် ၂ ခုမှာ ဥပဒေမပါတဲ့ကိစ္စမှာ သက်ဆိုင်ရာဝန်ကြီးဌာနကနေ ညွှန်ကြားချက်နှင့်ဆောင်ရွက်တာရှိပါတယ်။ ဥပမာတစ်ခုတင်ပြရရင် ဆင်းရဲနွမ်းပါးမှု လျော့ချရေးကို အထောက်အကူပြုတဲ့ ဒီလုပ်ငန်းစဉ်ဖြစ်တဲ့ အတွက် တကယ်ငွေချေးယူမယ့်လူဆီ ၂ ကျပ် ခွဲတိုးနှင့်အရောက် ညွှန်ကြားချက်ထုတ်ထားပါတယ်။ ဒီဥပဒေအရဆောင်ရွက်မယ် ဆောင်ရွက်မယ် ဆိုရင်လည်း အပ်ငွေ၊ စုဆောင်းငွေကို လက်ခံဖို့ရှိ ပါတယ်။ အဲဒီတော့ စုဆောင်းငွေနှင့် ပတ်သက်လို့ ၁ ကျပ် ၂၅ ပြားထက်မများ ပေးလို့ရတယ်လို့ညွှန်ကြားချက်ထုတ်ထားပါတယ်။ သို့သော် တင်ပြချင်တာက တရားဝင်တင်ပြထားပြီး ဥပဒေအတိုင်း မဆောင်ရွက်တဲ့ အဖွဲ့အစည်းများရှိနေပါတယ်။ ပိုဆိုးတာက တရားဝင်လိုင်စင် မယူဘဲနဲ့ ဥပဒေမဲ့လုပ်နေတဲ့ အဖွဲ့အစည်းများရှိတဲ့အတွက် ဒါကို ဘယ်လို စီစဉ်ဆောင်ရွက်မလဲဆိုတဲ့ အပိုင်းဖြစ်ပါတယ်။ နောက်တစ်ပိုင်းကတော့ နိုင်ငံတော်ကိုဒီမိုကရေစီ လုပ်ငန်းများ အကောင် အထည်ဖော်တဲ့နေရာမှာ ကျွန်တော်တို့ ဘာပြောချင်လဲဆိုရင် ရှေ့ဆက်သွားဖို့ အတွက်နှောင့်နှေးမှုဖြစ်တဲ့ ဒါအားလုံးသိပြီးသားပါ။ မိတ္ထီလာလိုဖြစ်ရပ်မျိုးတွေဟာ မဖြစ်သင့်တဲ့ကိစ္စ များဖြစ်ပြီးတော့ ဒါကို ဝိုင်းဝန်းထိန်းသိမ်းဆောင်ရွက်ကြရမှာဖြစ်ပါတယ်။ ယခုဆိုရင် ဧရာဝတီတိုင်း ဒေသကြီးမှာ မအူပင်၊ ငပုတော၊ ဝါးခယ်မစတဲ့နေရာဒေသတွေကို တရားဝင်ခွင့်ပြုချက်မရှိဘဲနဲ့ လယ်သမားများနှင့်ပတ်သက်တဲ့ ထွန်တုံးတိုက်ပွဲတွေ များစွာဖြစ်လာတဲ့အနေအထားမှာရှိပါတယ်။ ဒါဟာ တစတစနဲ့ကူးပြောင်းလာမယ်ဆိုရင် ဘာပဲပြောပြော ရှေ့ဆက်သွားရမယ့်လုပ်ငန်းစဉ်တွေမှာ အနှောင့် အယှက်တွေအများကြီးတွေ့မှာဖြစ်ပါတယ်။ ဒါကြောင့်မို့လို့ ဒီကိစ္စတွေကိုလည်း သက်ဆိုင်ရာ အုပ်ချုပ် ရေးအဖွဲ့အစည်းတွေက အချိန်မီအခါမီလုပ်ဖို့လိုတယ်။ အချိန်မီအခါမီ မလုပ်ရင်တော့ ရှေ့ဆက်ပြီးတော့ ကျွန်တော်တို့ နှောင့်နှေးမှုကိစ္စတွေဖြစ်သလို ဒီနေရာမှာ တစ်ချက်တင်ပြချင်တာက ဒေသခံမဟုတ်ဘဲ အခြားဒေသကနေပြီးတော့ ပုံသဏ္ဍာန်အမျိုးမျိုးနဲ့ ဝင်ရောက်နေတာကို လေ့လာသိရှိရတဲ့အတွက် ဒါကို လည်းမည်ကဲ့သို့ဆောင်ရွက်ထားသည်ကို သိရှိလိုပါတယ်။ နောက်တစ်ခုကတော့ နိုင်ငံတော်မှာ တရားဝင်ဖွဲ့စည်းပေးထားတဲ့ အဖွဲ့အစည်းတွေ ရှိတယ်။ သမဝါယမအသင်းတွေရှိပါတယ်။ ကုမ္ပဏီတွေ ရှိပါတယ်။ တောင်သူလယ်သမားများ စိုက်စရိတ်ချေးငွေများထုတ်ပေးထားတာ ရှိပါတယ်။ ဒါကို ဒေသခံ မဟုတ်တဲ့လူနဲ့ ဒေသခံက အဖျက်အမှောင့်လုပ်ချင်တဲ့သူတွေပူးပေါင်းပြီးတော့ ဒီအကြွေးတွေမဆပ်နဲ့ ကြွေးတင်ရင် ရှင်ဘုရင်ဆပ်လိမ့်မယ်ဆိုတဲ့အပြောအဆိုမျိုးနဲ့ ဖျက်လိုဖျက်ဆီး လိုက်လုပ်နေတဲ့နေရာ ဒေသ တော်တော်များများလည်း တွေ့ရှိလာပါတယ်။ ဒါကြောင့်မို့လို့ ဒီကိစ္စတွေဟာ သိပါလျက်နဲ့ မလုပ် မိရင် အနှောင့်အယှက်တွေဖြစ်ပြီးတော့ ရေရှည်မှာ ပိုပြီးတော့ တိုင်းပြည်အတွက် နှောင့်နှေးစရာ ကိစ္စ များဖြစ်လာပါမယ်။ နောက်တစ်ခုကတော့ အင်းလုပ်ငန်းလုပ်တဲ့လူနဲ့ပတ်သက်ပြီးတော့အနှောင့် အယူအဖွဲ့အစည်း နိုင်ငံတော်ကနေ တရားဝင်လိုင်စင်ချပေးထားတာဖြစ်ပါတယ်။ ဒါကိုလက်ခံပါတယ်။ သို့သော် အင်းလုပ်ငန်းလုပ်ကိုင် တာသည် အင်းထဲမှာ ရှိတဲ့ငါးကို ဖမ်းဖို့ပဲရှိပါတယ်။ အင်းရဲ့ ပရဝဏ် အတွင်းမှာ ငါးကန်လုပ်ပြီးတော့ ဖမ်းတဲ့စနစ်သည် ဥပဒေမဲ့လုပ်တာဖြစ်ပါတယ်။ အင်းထဲမှာ ဒီလိုလုပ်ခဲ့ကိုင်ခဲ့တဲ့အတွက် ရေစီးရေလာ တွေပိတ်ပြီးတော့ အမှန်တကယ် စိုက်ပျိုးထုတ်လုပ်နေတဲ့ တောင်သူလယ်သမားများရဲ့ လယ်ယာမြေများ ရေမြုပ်တဲ့အတွက် ဓနုဖြူမြို့နယ်မှာပဲ ပြဿနာပေါင်းစုံကြုံတွေ့ခဲ့ရပြီးဖြစ်ပါတယ်။ ထို့အတူပဲ ဥပမာ ပေးရရင် ရှားခဲကြီးအင်းလိုဟာမျိုး သည် ကြိုတင်စီမံခန့်ခွဲမှု နှောင့်နှေးခဲ့တဲ့အတွက် လူသတ်မှုများဖြစ် တဲ့အထိ တွေ့ကြုံခဲ့ရပါတယ်။ နောက်တစ်ခုကတော့ နိုင်ငံတော်ရဲ့ အုပ်ချုပ်ရေးယန္တရားကို ဆောင်ရွက် နေတဲ့ ဝန်ကြီးဌာနများ၊ ဌာနဆိုင်ရာများဟာ ဒီကနေ့ ဒီမိုကရေစီနိုင်ငံတော်ကို သွားနေတဲ့နေရာမှာ တိတိ ကျကျဥပဒေ အတိုင်းဆောင်ရွက်နေတဲ့ အဖွဲ့အစည်းတွေရှိသလို တချို့ လည်း မရှိခဲ့တာအမြင်ဖြစ်ပါတယ်။ သို့သော်လည်း အမှန်တကယ်လုပ်နေတဲ့လူတွေကို သပုပ်လေလွင့်ပြောခြင်းအားဖြင့် ဒါဟာ မတရားပြောဆိုခြင်းကို ခံနေရတာဖြစ်တဲ့အပြင် တရားစီရင်ရေးနှင့်ပတ်သက်ပြီး ဌာနဆိုင်ရာများမှာ ဥပဒေပိုင်းမှာပြောချင်တာကျတော့ တရားသူကြီးတစ်ယောက်ဟာ တရားခံတစ် ယောက်ကို ထောင်ဒဏ် သို့မဟုတ် ငွေဒဏ်ချမှတ်တယ်။ ငွေဒဏ်မဆောင်နိုင်လို့ ထောင်ဒဏ်ကျခံတာကို နောက်တစ်ခါငွေဒဏ် ပြန်ဆောင်မယ်ဆိုပြီးတော့ လွှတ်ပေးလို့မရဘူးလို့ ကျွန်တော်တို့ လေ့လာသိရှိရပါတယ်။ ဒါတွေဟာ ဥပဒေကိုကိုင်တွယ်ဖြေရှင်းနေတဲ့ ပုဂ္ဂိုလ်များကို သပုပ်လေလွင့် စော်ကားခြင်းအားဖြင့် အရေးယူခံရတဲ့ ကိစ္စမျိုးတွေဖြစ်တဲ့အတွက် ဥပဒေကိုတိတိကျကျ လိုက်နာဆောင်ရွက်ဖို့လိုပါမယ်လို့ တစ်ချက်တင်ပြ လိုပါတယ်။ ဒါကြောင့်မို့လို့ နိုင်ငံတော်ဟာ ဒီမိုကရေစီကျင့်စဉ်ကို တစ်ဆင့်ပြီးတစ်ဆင့် တိုးတက် အောင်ဆောင်ရွက်နေစဉ်မှာ ဥပဒေပြုရေး၊ အုပ်ချုပ်ရေး၊ တရားစီရင်ရေးမဏ္ဍိုင်ကြီး ၃ ရပ်ကလည်း အချင်းချင်းအပြန်အလှန်ထိန်းကျောင်း၍ နိုင်ငံတော်ကြီး ဖွံ့ဖြိုးတိုးတက်အောင် ဆောင်ရွက်နေစဉ် အထက်ကျွန်တော်တင်ပြခဲ့တဲ့ တရားမဝင်အဖွဲ့အစည်း လူပုဂ္ဂိုလ်များဟာ ဥပဒေမဲ့လုပ်ဆောင်နေ သည်ကို နိုင်ငံတော်အစိုးရက သိရှိပါသလား။ သိရှိသည်ဆိုပါက ဥပဒေအရ ၎င်းကိစ္စရပ်များကို ရှင်းလင်းဆောင်ရွက်ရန် ရှိ/မရှိ ပြည်သူ့လွှတ်တော်ဒုတိယဥက္ကဋ္ဌကြီးမှတစ်ဆင့် ဖြေကြားပေးနိုင်ပါရန် မေးမြန်းအပ်ပါတယ်ခင်ဗျား။ (ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာန ဒုတိယဝန်ကြီး ဗိုလ်မှူးချုပ်ကျော်ဇံမြင့် ဖြစ်ပါတယ်။ ဧရာဝတီတိုင်းဒေသကြီး၊ ဓနုဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကြည်တင့်ရဲ့ နိုင်ငံတော် အစိုးရမှ တရားဝင်ခွင့်ပြုချက်မရဘဲ အဖွဲ့အစည်းအသင်းအဖွဲ့ လူပုဂ္ဂိုလ်အရောင်ပြလျက် နိုင်ငံတော် နှင့် နိုင်ငံသားများအတွက် အကျိုးမရှိသောအဖျက်လုပ်ငန်းများ ဥပဒေမဲ့လုပ်ဆောင်နေ သည်ကို အစိုးရ ကသိရှိပါသလား။ သိရှိပါက ဒီဥပဒေအရ ၎င်းကိစ္စရပ်များကို ရှင်းလင်းဆောင်ရွက်ရန်ရှိ/မရှိ ကြယ်ပွင့်ပြမေးခွန်းနှင့်စပ်လျဉ်း၍ ကျွန်တော်က ဖြေကြားမှာဖြစ်ပါတယ်။ ကျွန်တော်တို့ ပြည်ထဲရေးဝန်ကြီးဌာန အသင်းအဖွဲ့များ ဖွဲ့စည်းခွင့်ပြုရေးနှင့် ကြီးကြပ်ရေးဗဟို အဖွဲ့ဟာ အသင်းအဖွဲ့များဖွဲ့စည်းခြင်းဆိုင်ရာ ဥပဒေနှင့်အညီ မြို့နယ်၊ ခရိုင်၊ တိုင်းဒေသကြီး/ ပြည်နယ် အထွေထွေအုပ်ချုပ်ရေးဦးစီးဌာနအဆင့်ဆင့်၏ ထောက်ခံချက်၊ တိုင်းဒေသကြီး/ ပြည်နယ် အစိုးရအဖွဲ့ရဲ့ သဘောတူညီချက်ဖြင့် ပြည်တွင်းလူမူရေးအသင်းအဖွဲ့များ ကို ဖွဲ့စည်းခွင့်လျှောက်ထားစေပြီး ပြည်ထောင်စုအစိုးရအဖွဲ့၏ သဘောတူညီမှုရရှိကာ ဖွဲ့စည်းခွင့်ပြုလျက်ရှိပါတယ်။ အသင်းအဖွဲ့များ ဖွဲ့စည်းခြင်းဆိုင်ရာ ဥပဒေပုဒ်မ ၄ ပုဒ်မခွဲ(ဂ)အရ စီးပွားရေးသက်သက်ကိုသာ လုပ်ကိုင်ဆောင်ရွက် သောအသင်းအဖွဲ့များအား ဤဥပဒေအရ ဖွဲ့စည်းခွင့်လျှောက်ထားရန် ပြဋ္ဌာန်းထားပြီးလည်းဖြစ်ပါတယ်။ လွှတ်တော်ကိုယ်စားလှယ်တော်ကြီး မေးမြန်းတဲ့ မေးခွန်း(၁) အရ ဖြေကြားရမယ်ဆိုရင် ၂၀၁၁ ခုနှစ် အသေးစားငွေရေးကြေးရေး လုပ်ငန်းဥပဒေပုဒ်မ ၅၄ မှာ မည်သူမျှ လုပ်ငန်းလုပ်ကိုင်ခွင့်လိုင်စင် မရှိဘဲ အသေးစားငွေရေး ကြေးရေးလုပ်ငန်းအဖွဲ့အစည်းများ၏ လုပ်ငန်းများကို လုပ်ကိုင်ခြင်းမပြုရဟု ပြဋ္ဌာန်းထားပါတယ်။ မည်သူမဆို ပုဒ်မ ၅၄ ပါတားမြစ်ချက်ကို ဖောက်ဖျက်ကျူးလွန်ကြောင်း ပြစ်မှုထင် ရှားစီရင်ခြင်း ခံရရင် ပုဒ်မ ၅ရ အရ ထိုသူကို ငွေဒဏ်ဖြစ်စေ၊ ၅ နှစ်ထက်မပိုသော ထောင်ဒဏ်ဖြစ်စေ၊ ဒဏ် ၂ ရပ်စလုံးဖြစ်စေ ချမှတ်ခြင်းခံရမှာဖြစ်ပါတယ်။ သို့ပါ၍ ခွင့်ပြုချက်မရှိဘဲ ငွေကြေးလုပ်ငန်းလုပ်ကိုင်နေသူများကို အသေးစားငွေရေးကြေးရေးလုပ်ငန်းဥပဒေအရ အရေးယူဆောင်ရွက်လျက်ရှိ ပါကြောင်း တင်ပြအပ်ပါတယ်။ မေးခွန်း(ခ)အပါကို ပြန်လည်ဖြေကြားရရင် နိုင်ငံတော်၏ ဒီမိုကရေစီအကောင်အထည်ဖော် မှုများကို နောက်ကြောင်းပြန်လှည့်မည့် အရိပ်လက္ခဏာများဖြစ်အောင် ဖန်တီးနေခြင်း။ အသင်းအဖွဲ့ အစည်းများ ဖွဲ့စည်းခြင်းဆိုင်ရာဥပဒေပုဒ်မ ၃ ပုဒ်မခွဲ(က)မှာ အသင်းအဖွဲ့များဟာ ဖွဲ့စည်းခွင့်ရရန် သတ်မှတ်ထားသော နည်းလမ်းအတိုင်းလျှောက်ထားရမည်ဟူ၍လည်းကောင်း၊ ပုဒ်မ ၃ ပုဒ်မခွဲ(ဂ)မှာ ခွင့်ပြုချက်မရရှိသော အသင်းအဖွဲ့ကို ဖွဲ့စည်းခြင်း သို့မဟုတ် ဆက်လက်ရပ်တည်လှုပ်ရှားခြင်းမပြုရ ဟူ၍လည်းကောင်း၊ ပုဒ်မ ၅ တွင် ဖွဲ့စည်းခွင့်မရှိသော အသင်းအဖွဲ့များနှင့် ပတ်သက်၍ လည်းကောင်း ပြဋ္ဌာန်းထားရှိပြီးဖြစ်ပါတယ်။ ပုဒ်မ ၅ ပုဒ်မခွဲ (ခ)အရ တရားဥပဒေစိုးမိုးရေး၊ နယ်မြေအေးချမ်းသာယာ ရေးကိုဖြစ်စေ၊ လမ်းပန်းဆက်သွယ်မှု လုံခြုံချောမွေ့စေရေးကိုဖြစ်စေ၊ တစ်နည်းနည်းအားဖြင့် ထိခိုက် စေရန်အားထုတ်သော၊ လှုံ့ဆော်သော၊ တိုက်တွန်းအားပေးသော၊ ကူညီသော၊ ပြုလုပ်သောအသင်း အဖွဲ့များနှင့် ပုဒ်မ ၅ ပုဒ်မခွဲ(ဂ)အရ နိုင်ငံတော်အုပ်ချုပ်ရေး ယန္တရားလည်ပတ်မှုကို ထိခိုက်စေရန် သို့မဟုတ် ရပ်တန့်သွားစေရန် အားထုတ်သော၊ လှုံ့ဆော်သော၊ တိုက်တွန်းသော၊ အားပေးကူညီသော၊ ပြုလုပ်သော အသင်းအဖွဲ့များအား ဖွဲ့စည်းခြင်းမပြုရ။ ဖွဲ့စည်းထားပြီးဖြစ်လျှင်လည်း လှုပ်ရှားခြင်း မပြုရ၊ ဆက်လက်ရပ်တည်ခွင့်မရှိစေရဟူ၍ ပြဋ္ဌာန်းထားပြီးဖြစ်ပါတယ်။ နိုင်ငံတော်ရဲ့ ဒီမိုကရေစီအကောင်အထည်ဖော်မှုများကို နောက်ကြောင်းပြန်လှည့်မည့် အရိပ် လက္ခဏာဖြစ်အောင် ဖန်တီးနေသော အဖွဲ့အစည်းများသည် အသင်းအဖွဲ့များဖွဲ့စည်းခြင်း ဆိုင်ရာဥပဒေ ပုဒ်မ ၅(ဂ)နှင့် ငြိစွန်းနေသဖြင့် ပြစ်မှုထင်ရှားစီရင်ခြင်းခံရလျှင် ပုဒ်မ ၆ အရထောင်ဒဏ် ၅ နှစ်အထိ ကျခံခြင်းလည်းခံရမည်ဖြစ်ပါတယ်။ ထို့အပြင် ပုဒ်မ ရ တွင် မည်သူမဆို ပုဒ်မ ၃ ပုဒ်မခွဲ(ဂ) အရ ဖွဲ့စည်း ခွင့်ကိုဖြစ်စေ၊ ဆက်လက်ရပ်တည်ခွင့်ကိုဖြစ်စေ မရသောအသင်း အဖွဲ့ သို့မဟုတ် ပုဒ်မ ၅ အရ ဖွဲ့စည်းခွင့်မရှိသော အသင်းအဖွဲ့တစ်ခုခု ပါဝင်ကြောင်း၊ အသင်းအဖွဲ့ကို အားပေးကူညီကြောင်း သို့မဟုတ် ထိုအသင်းအဖွဲ့၏အဆောင်အယောင်ကို အသုံးပြုကြောင်း ပြစ်မှုထင်ရှားစီရင်ခြင်းခံရလျှင် ထောင်ဒဏ် ၃ နှစ်အထိ ကျခံရမှာဖြစ်ပါတယ်။ လူပုဂ္ဂိုလ်တစ်ဦးချင်းအနေဖြင့် နိုင်ငံတော်ရဲ့ ဒီမိုကရေစီ အကောင်အထည်ဖော်မှုများကို အဟန့်အတားဖြစ်အောင် ဆူပူလှုံ့ဆော်ခြင်း၊ စည်းရုံးသိမ်းသွင်းခြင်း၊ အားပေးကူညီခြင်း၊ ပါဝင်လှုပ်ရှားခြင်းများဆောင်ရွက်လာပါက ကျူးလွန်သောပြစ်မှုအကြောင်းအရာ အတိမ်အနက်ပေါ်မူတည်ပြီး ပြစ်မှုဆိုင်ရာတည်ဆဲဥပဒေများအရ အရေးယူဆောင်ရွက်သွားမည်ဖြစ်ကြောင်း ပြန်လည်ဖြေရှင်းအပ်ပါတယ်။ မေးခွန်း(ဂ)ကို ရှင်းလင်းတင်ပြရရင် နိုင်ငံတော်နှင့်တရားဝင်အဖွဲ့အစည်းများ၊ သမဝါယမ အသင်းများ၊ ကုမ္ပဏီများက တောင်သူလယ်သမားများအား စိုက်ပျိုးစရိတ်ချေးငွေများ ထုတ်ချေးမှုကို ပြန်လည်ပေးဆပ်ရန်မလိုကြောင်း၊ တရားမဝင်သော အဖျက်အမှောင့်စကားများဖြင့် သွေးထိုး လှုံ့ဆော် သောအဖွဲ့အစည်းများသည် အသင်းအဖွဲ့များ ဖွဲ့စည်းခြင်းဆိုင်ရာဥပဒေပုဒ်မ ၅(ခ)၊ (ဂ) တို့နှင့် ငြိစွန်းနေ သဖြင့် ပြစ်မှုထင်ရှားစီရင်ခြင်းခံရလျှင် ပုဒ်မ ၆ အရ အရေးယူခြင်း ခံရမည်ဖြစ်ပါတယ်။လူပုဂ္ဂိုလ်တစ်ဦး ချင်းအနေဖြင့် စိုက်ပျိုးစရိတ်ချေးငွေများ ထုတ်ချေးမှုကို ပြန်လည်ပေးဆပ်ရန် မလိုကြောင်းတရားမဝင် သောအဖျက်အမှောင့်စကားများဖြင့် သွေးထိုး လှုံ့ဆော်ခြင်းဆောင်ရွက်လာပါက ပြစ်မှုဆိုင်ရာ ဥပဒေ အပြင် တည်ဆဲဥပဒေများနှင့်အညီ အရေးယူဆောင်ရွက်သွားမှာဖြစ်ပြီး ချေးငွေထုတ်ချေးသော အဖွဲ့အစည်းများ၊ သမဝါယမအသင်း များ၊ ကုမ္ပဏီများမှချေးငွေပြန်မဆပ်သူများအား တည်ဆဲဥပဒေအရ ရာဇဝတ်ကြောင်းဖြင့် လည်းကောင်း၊ တရားမကြောင်းဖြင့်လည်းကောင်း အရေးယူဆောင်ရွက်နိုင်ပါ တယ်။ မေးခွန်း(ဃ)ပါအကြောင်းအချက်နှင့်ပတ်သက်ပြီး ဖြေရှင်းတင်ပြရရင် အင်းလုပ်ကိုင်သူများ နှင့် ရေလုပ်သားများရဲ့ အငြင်းပွားမှုကို ဥပဒေအရ ဖြေရှင်းဆောင်ရွက်ခွင့်ရှိပါလျက် လူသတ်မှုများဖြစ် သည်အထိ သွေးထိုးလှုံ့ဆော်နေသောအဖွဲ့အစည်းများသည် အသင်းအဖွဲ့ ဆိုင်ရာဖွဲ့စည်းခြင်း ဥပဒေ ပုဒ်မ ၅ (ခ)နှင့် ငြိစွန်းနေသဖြင့် ပြစ်မှုထင်ရှားစီရင်ခြင်းခံရလျှင် ပုဒ်မ ၆ အရ အရေးယူခြင်းခံရမှာ ဖြစ်ပါတယ်။ လူပုဂ္ဂိုလ်တစ်ဦးချင်းအနေဖြင့် အင်းလုပ်ကိုင်သူများနှင့် ရေလုပ်သားများ၏ အငြင်းပွားမှုကို ဥပဒေအရ ဖြေရှင်းဆောင်ရွက်ခွင့်ရှိပါလျက် လူသတ်မှုများ ဖြစ်သည်အထိ သွေးထိုးလှုံ့ဆော်ခြင်း ဆောင်ရွက်လာပါက ကျူးလွန်သောပြစ်မှုအကြောင်းအရာ အတိမ်အနက်ပေါ်မူတည်ပြီး ပြစ်မှုဆိုင်ရာ တည်ဆဲဥပဒေများအရ အရေးယူဆောင်ရွက်သွားမှာ ဖြစ်ကြောင်း ဖြေရှင်းအပ်ပါတယ်။ မေးခွန်း(င)အားရှင်းလင်းတင်ပြရရင် ဥပဒေကိုကိုင်တွယ်ဖြေရှင်းနေရသည့် ရဲတပ်ဖွဲ့များ၊ နိုင်ငံတော်အကျိုးစီးပွားကို ဖွံ့ဖြိုးတိုးတက်အောင် တာဝန်ယူဆောင်ရွက်နေသည့် ဌာနဆိုင်ရာများကို နည်းလမ်းပေါင်းစုံဖြင့် ခြောက်လှန့်ခြင်း၊ မမှန်မကန်ပြောဆိုခြင်းများပြုလုပ်သော အဖွဲ့အစည်းများ နှင့် လူပုဂ္ဂိုလ်များအား တည်ဆဲဥပဒေများနှင့်အညီ အရေးယူဆောင်ရွက်ရန် ဖြစ်ပါတယ်။ သို့ဖြစ်ပါ၍ နိုင်ငံတော်အစိုးရ၏ တရားဝင်ခွင့်ပြုချက်မရဘဲ အဖွဲ့အစည်းများ၊ အသင်းအဖွဲ့များဖွဲ့စည်း၍လူပုဂ္ဂိုလ် အရောင်ပြလျက် နိုင်ငံတော်နှင့်နိုင်ငံသားများအတွက် အကျိုးမရှိသော အဖျက်လုပ်ငန်း များ ဥပဒေမဲ့ လုပ်ဆောင်နေကြောင်း သတင်းရရှိလျှင်ဖြစ်စေ၊ တင်ပြတိုင်ကြားချက်များ ရရှိလျှင်ဖြစ်စေ လိုအပ်သော စုံစမ်းစစ်ဆေးမှုများပြုလုပ်ပြီး မှန်ကန်ကြောင်း စစ်ဆေးတွေ့ရှိရပါက အသင်း အဖွဲ့များဖွဲ့စည်းခြင်း ဆိုင်ရာဥပဒေအပြင် တည်ဆဲဥပဒေများနှင့်ပါ အရေးယူဆောင်ရွက် လျက်ရှိပါကြောင်း ရှင်းလင်း ဖြေကြားအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>မူးယစ်ဆေးဝါးပပျောက်ရေးစီမံကိန်းကို မည်သို့ ဆောင်ရွက်ထားခြင်းနှင့် သီးနှံအစားထိုးပေးခြင်း၊ ပြန်လည်ထူထောင်ခြင်းနှင့် ပညာပေးလှုံ့ဆော်မှုများပြုလုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီးတော့ ကွန်ဟိန်းမဲဆန္ဒနယ်မှ ဒေါ်နန်းဝါနုမေးမြန်းဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု(ကွန်ဟိန်းမဲဆန္ဒနယ်)</mp>မင်္ဂလာပါရှင့်။ ကျွန်မကတော့ ရှမ်းပြည်နယ် တောင်ပိုင်း၊ ကွန်ဟိန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းဝါနု ဖြစ်ပါတယ်ရှင့်။ လေးစားအပ်ပါတဲ့ ဒုတိယဥက္ကဋ္ဌကြီးရှင့်။ မြန်မာနိုင်ငံမှာ ဘိန်းစိုက်ပျိုးမှုအများဆုံးဒေသအဖြစ် ရှမ်းပြည်နယ်လည်းပါဝင်နေပါတယ်။ အထူးသဖြင့် အဲ့ဒီစာရင်းထဲမှာ ကွန်ဟိန်းမြို့နယ်လည်း ပါဝင်နေ တာကိုတွေ့ရတဲ့အတွက် ဝမ်းနည်းစိတ်မကောင်းဖြစ်ရပါတယ်ရှင့်။ ကွန်ဟိန်းမြို့နယ်က ရှမ်းပြည် တောင်ပိုင်း၊ လွိုင်လင်ခရိုင်မှာ တည်ရှိပြီး လူဦးရေ ၄၀၀၀၀ ခန့် ရှိပါတယ်။ ၁၉၉ရ မူးယစ်ဆေးဝါး ပပျောက်ရေးစီမံကိန်းနှင့် ရှမ်းပြည်နယ်၊ ကချင်ပြည်နယ်နှင့် ကယားပြည်နယ်တို့မှာ သီးနှံအစားထိုး ပေးခြင်း၊ ပြန်လည်ထူထောင်ရေးနှင့် ပညာပေးလှုံ့ဆော်မှုများ ပြုလုပ်ပေးကြောင်း သိရှိရပါတယ်။ ကွန်ဟိန်းမြို့နယ်မှာ သက်ဆိုင်ရာများမှ မူးယစ်ဆေးဝါးပပျောက်ရေး စီမံကိန်းပြု လုပ်သော်လည်း ထိရောက်မှုအလွန်အားနည်းလျက်ရှိနေပါတယ်။ အောက်ခြေသို့လည်း စီးဆင်းမှု မရှိပါ။ သီးနှံအစားထိုးပေးခြင်း၊ ပြန်လည်ထူထောင်ခြင်းနှင့် ပညာပေးလှုံ့ဆော်မှုများ မရှိသေးတဲ့အတွက် ပြည်သူများ များစွာလိုလားတောင့်တလျက်နေရှိပါတယ်။ ကွန်ဟိန်းမြို့နယ်ရှိ ရပ်မိ/ရပ်ဖများ၊ ပြည်သူလူထုများနှင့် အသင်းအဖွဲ့များက အဆိုပါစီမံကိန်းပေါ်ပေါက်စေရန် နိုင်ငံတော်မှ တစ်ပါးတခြားအားကိုးစရာမရှိပါဘူး။ အဆိုပါစီမံကိန်းအောင်မြင်စေရန် နိုင်ငံတော်အစိုးရအား ပူးပေါင်းကူညီရန် အားသန်လျက်ရှိနေပါတယ်။ မူးယစ်ဆေးဝါးရဲ့ ဆိုးရွားမှုဒဏ်ကို ပြင်းထန်စွာခံစားခဲ့ရတဲ့ မိဘပြည်သူများက မူးယစ်ဆေးဝါး ပပျောက်ရန်လိုလားလျက်ရှိနေပါတယ်ရှင့်။ ဒါ့အပြင် သီးနှံအစားထိုးပေးခြင်း၊ ပြန်လည်ထူထောင်ခြင်း နှင့် ပညာပေးလှုံ့ဆော်မှုများ ပြုလုပ်လိုကြောင်းကြားသိရပါတယ်။ ဒါကြောင့် မေးမြန်းလိုတဲ့ မေးခွန်းမှာ (က) ရှမ်းပြည်နယ်တောင်ပိုင်း၊ ကွန်ဟိန်းမြို့နယ်တွင် မူးယစ်ဆေးဝါးပပျောက်ရေးစီမံကိန်းကို မည်သို့ ဆောင်ရွက်ထားပါသနည်း။ (ခ) ကွန်ဟိန်းမြို့နယ်တွင် သီးနှံအစားထိုးပေးခြင်း၊ ပြန်လည်ထူထောင်ခြင်း နှင့် ပညာပေးလှုံ့ဆော်မှုများပြုလုပ်ပေးရန် အစီအစဉ်ရှိပါသလား။ (ဂ) မရှိဘူးဆိုပါက အဘယ်ကြောင့် နည်းဟုမေးမြန်းအပ်ပါတယ်ရှင့်။ ကျေးဇူးတင်ပါတယ်ရှင်။ (ဩဘာသံများ)</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားပေးဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များအားလုံး မင်္ဂလာပါ ခင်ဗျား။ ရှမ်းပြည်နယ် ကွန်ဟိန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်နန်းဝါနုရဲ့ မေးခွန်း နှင့်စပ်လျဉ်း၍ ဆက်လက်ဖြေကြားသွားမှာ ဖြစ်ပါတယ်။ ပြည်ထောင်စုသမ္မတ မြန်မာနိုင်ငံတော် အစိုးရအနေနဲ့ မြန်မာနိုင်ငံမှာ မူးယစ်ဆေးဝါးပပျောက်ရေးအတွက်ကို ၁၉၇၆ ခုနှစ်၊ ဖေဖော်ဝါရီလ ၁၃ ရက်နေ့မှာ မူးယစ်ဆေးဝါးအန္တရာယ်တားဆီးကာကွယ်ရေးဗဟိုအဖွဲ့နှင့် လုပ်ငန်းအဖွဲ့ ၉ ဖွဲ့၊ တိုင်းဒေသကြီး/ပြည်နယ် မြို့နယ်အဖွဲ့များကိုပါ သတ်မှတ်ပေးခဲ့ပါတယ်။ မူးယစ်ဗဟိုအဖွဲ့မှာ ဥက္ကဋ္ဌ အဖြစ် ပြည်ထဲရေးနှင့် သာသနာရေးဝန်ကြီးဌာန ဝန်ကြီး၊ အတွင်းရေးမှူးအဖြစ် ပြည်ထဲရေးနှင့် သာသနာရေးဝန်ကြီးဌာန ဒုတိယဝန်ကြီးမှဆောင်ရွက်ပြီး အဖွဲ့ဝင် ၁၀ ဦးဖြင့် ဖွဲ့စည်းဆောင်ရွက်ခဲ့ ပါတယ်။ ၁၉၈၉ ခုနှစ်၊ အောက်တိုဘာလ ၉ ရက်နေ့မှာ မူးယစ်ဆေးဝါးအန္တရာယ်တားဆီးကာကွယ်ရေး ဗဟိုအဖွဲ့အား အဖွဲ့ဝင် ၁၄ ဦးဖြင့်လည်းကောင်း၊ ၁၉၉၃ ခုနှစ်၊ စက်တင်ဘာလ ၁၀ ရက်နေ့မှာ မူးယစ်ဆေးဝါးအန္တရာယ်တားဆီးကာကွယ်ရေး ဗဟိုအဖွဲ့ကို အဖွဲ့ဝင် ၂၁ ဦးဖြင့်လည်းကောင်း၊ ၁၉၉ရ ခုနှစ်၊ ဒီဇင်ဘာလ ၃ ရက်နေ့မှာ မူးယစ်ဆေးဝါးအန္တရာယ်ကာကွယ်ရေးဗဟိုအဖွဲ့နှင့် အဖွဲ့ဝင် ၂၄ ဦး၊ လုပ်ငန်းအဖွဲ့ ၁၃ ဖွဲ့ဖြင့်လည်းကောင်း၊ ၂၀၀ရ ခုနှစ်၊ ဇန်နဝါရီလ ၂ ရက်နေ့မှာ မူးယစ်ဆေးဝါး အန္တရာယ်တားဆီးကာကွယ်ရေးဗဟိုအဖွဲ့အား အဖွဲ့ဝင် ၂၄ ဦးဖြင့်လည်းကောင်း၊ ၂၀၁၁ ခုနှစ်၊ မေလ ၂ရ ရက်နေ့မှာ မူးယစ်ဆေးဝါးအန္တရာယ်တားဆီးကာကွယ်ရေးဗဟိုအဖွဲ့အား အဖွဲ့ဝင် ၁၉ ဦးဖြင့် လည်းကောင်းပြင်ဆင်ဖွဲ့စည်းဆောင်ရွက်ခဲ့ပြီး မူးယစ်ဗဟိုအဖွဲ့အောက်ရှိ အဖွဲ့ ၁၀ ဖွဲ့ကိုလည်း ပြင်ဆင်ဖွဲ့စည်းဆောင်ရွက်ခဲ့ပါတယ်။ မူးယစ်ဆေးဝါးအန္တရာယ်တားဆီးကာကွယ်ရေးဗဟိုအဖွဲ့ဟာ ဗျူဟာ ၂ ရပ်ကို ချမှတ်ပြီး နည်းဗျူဟာ ၃ ရပ်ဖြင့် အကောင်အထည်ဖော်ဆောင်ရွက်လျက်ရှိပါတယ်။ ရှမ်းပြည်နယ် အတွင်း မူးယစ်ဆေးဝါးနှင့် စိတ်ကိုပြောင်းလဲစေသော မူးယစ်ဆေးဝါးများအန္တရာယ် တားဆီး ကာကွယ်ရေးအဖွဲ့မှာ ဥက္ကဋ္ဌအဖြစ် ပြည်နယ်အုပ်ချုပ်ရေးမှူးမှလည်းကောင်း၊ ဒုတိယဥက္ကဋ္ဌ အဖြစ် ပြည်နယ်ရဲတပ်ဖွဲ့မှူး၊ အတွင်းရေးမှူးအဖြစ် ဒုတိယပြည်နယ်ရဲတပ်ဖွဲ့မှူး၊ တွဲဖက်အတွင်းရေးမှူး အဖြစ် တောင်ကြီးမူးယစ်အထူးအဖွဲ့ ကြီးကြပ်သူအရာရှိ သို့မဟုတ် ရဲမှူးဦးစီး၊ ပြည်နယ် ရဲတပ်ဖွဲ့မှူးရုံး တို့အပါအဝင် အဖွဲ့ဝင် ရ ဦးဖြင့် ဖွဲ့စည်းဆောင်ရွက်လျက်ရှိပါတယ်။ မူးယစ်ဆေးဝါးပပျောက်ရေး ၁၅ နှစ်စီမံကိန်းကို ၁၉၉၉-၂၀၀၀ ခုနှစ်မှ စတင်ဆောင်ရွက်ခဲ့ပြီး ၂၀၁၃-၂၀၁၄ ခုနှစ်အထိ ၅ နှစ်စီ သုံးပိုင်းခွဲ ဆောင်ရွက်ခဲ့ရာ ၂၀၁၄ ခုနှစ်၊ မတ်လ ၃၁ ရက်နေ့မှာ စီမံကိန်းကာလကုန်ဆုံးမည် ဖြစ်ပါတယ်။ ၁၅ နှစ်စီမံကိန်းဆောင်ရွက်ရာမှာ ပထမ ၅ နှစ်စီမံကိန်းကို ရှမ်းပြည်နယ်မှာ ၂၂ မြို့နယ်၊ ဒုတိယ ၅ နှစ်စီမံကိန်းကို ရှမ်းပြည်နယ်နှင့် ကချင်ပြည်နယ်မှာ ၂၀ မြို့နယ်နှင့် တတိယ ၅ နှစ်စီမံကိန်းကို ရှမ်းပြည်နယ်နှင့် ကယားပြည်နယ် တို့မှာ ၉ မြို့နယ်၊ စုစုပေါင်း ၅၁ မြို့နယ်မှာ ဆောင်ရွက်ခဲ့ပါတယ်။ ကွန်ဟိန်းမြို့နယ်ဟာ မူးယစ်ဆေးဝါးပပျောက်ရေး ၁၅ နှစ်စီမံကိန်းရဲ့ ပထမ ၅ နှစ်စီမံကိန်း ၁၉၉၉-၂၀၀၀ ခုနှစ်မှ ၂၀၀၃၂၀၀၄ ခုနှစ်အထိ ပါဝင်တဲ့ စီမံကိန်းဝင်နယ်မြေဖြစ်ပါတယ်။ မူးယစ်ဆေးဝါး ပပျောက်ရေး ၁၅ နှစ်စီမံကိန်းကာလအတွင်း ကွန်ဟိန်းမြို့နယ်မှာ ပထမ ၅ နှစ်ကာလအတွင်း မူးယစ်ဆေးဝါး ၂၆ မှု၊ ဒုတိယ ၅ နှစ်ကာလအတွင်း မူးယစ်ဆေးဝါး ၁၃ မှု၊ တတိယ ၅ နှစ်ကာလ အတွင်း မူးယစ်ဆေးဝါး ၁၆ မှု၊ စုစုပေါင်း ၅၅ မှု ဖမ်းဆီးအရေးယူခဲ့ပြီးဖြစ်ပါတယ်။ အစိုးရသစ်ကာလ တားဆီးနှိမ်နင်းရေး အနေဖြင့် ၂၀၁၁ ခုနှစ်မှာ မူးယစ်ဆေးဝါး ၂ မှု၊ တရားခံကျား ၅ ဦးကို စိတ်ကြွ ရူးသွပ်ဆေးပြား ၅၉ ပြား၊ ဘိန်းစိမ်း ၁၆၉.၃ ဂရမ်၊ ၂၀၁၂ ခုနှစ်မှာ မူးယစ်ဆေးဝါးမှု ၆ မှု၊ တရားခံကျား ၈ ဦး၊ မ ၃ ဦး၊ စုစုပေါင်း ၁၁ ဦးကို စိတ်ကြွရူးသွပ်ဆေးပြား ၅၉၄၈၀ ပြား၊ ဘိန်းဖြူ ၁၇.၈၃ ဂရမ်၊ ဘိန်းဆီရေ ၁၅၀ မီလီမီတာ၊ ဘိန်းဆီခဲ ၃၆.၃ ဂရမ်၊ ၂၀၁၃ ခုနှစ် ဇန်နဝါရီလမှ ဇွန်လ ၃၀ ရက်နေ့ထိ မူးယစ်ဆေးဝါးမှု ၃ မှု၊ တရားခံကျား ၂ ဦး၊ မ ၂ ဦး၊ စုစုပေါင်း ၄ ဦးကို စိတ်ကြွရူးသွပ်ဆေးပြား ၇၅.၅ ပြား၊ ဘိန်းစိမ်း ၄၇၃.၅၅ ဂရမ်တို့နှင့်အတူ ဖမ်းဆီးရမိအရေးယူခဲ့ပြီး ဖြစ်ပါတယ်။ ဘိန်းခင်းများ ဖျက်ဆီးမှုအနေနဲ့ ၂၀၀၅-၂၀၀၆ ခုနှစ်အတွင်းမှာ ၅၃.၇၁ ဧက၊ ၂၀၀၆-၂၀၀ရ ခုနှစ်အတွင်းမှာ ၁၁၂.၁ ဧက၊ ၂၀၀၇၂၀၀၈ ခုနှစ်အတွင်းမှာ ၃၀ ဧက၊ ၂၀၀၈-၂၀၀၉ ခုနှစ်အတွင်း ၉၀ ဧက၊ ၂၀၀၉-၂၀၁၀ ခုနှစ်အတွင်းဧက၊ ၂၀၁၀-၂၀၁၁ ခုနှစ်အတွင်း ၂၅၄.၉၈ ဧက၊ ၂၀၁၁-၂၀၁၂ ခုနှစ်အတွင်း ၁၇၂.၄ ဧက၊ ၂၀၁၂-၂၀၁၃ ခုနှစ် ဇွန်လအတွင်း ၈၄.၃ ဧကတို့ကို တပ်မတော်၊ မြန်မာနိုင်ငံရဲတပ်ဖွဲ့နှင့် ပြည်သူများပူးပေါင်းပြီး ဖျက်ဆီးနိုင်ခဲ့ပြီးဖြစ်ပါတယ်။ အစားထိုးဖွံ့ဖြိုးရေးလုပ်ငန်းများကို ပြည်ထောင်စု အစိုးရအဖွဲ့ရဲ့ ထောက်ပံ့လမ်းညွှန်မှုနှင့် မူးယစ်ဗဟို၊ ကုလသမဂ္ဂမူးယစ်ဆေးဝါးနှင့် မှုခင်းဆိုင်ရာရုံး (UNOTC)၊ တရုတ်နိုင်ငံ အမျိုးသားမူးယစ်ဆေးဝါးထိန်းချုပ်ရေးကော်မရှင် (NNCC)၊ ထိုင်းနိုင်ငံ မူးယစ်ဆေးဝါးထိန်းချုပ်ရေးအဖွဲ့ (ONBC)နှင့် ကမ္ဘာ့စားနပ်ရိက္ခာအစီအစဉ် (WFP) စတဲ့ နိုင်ငံတကာအဖွဲ့အစည်းများနှင့် ပူးပေါင်းဆောင်ရွက်လျက်ရှိပါတယ်။ ကွန်ဟိန်းမြို့နယ် အတွင်း ဘိန်းအစားထိုး သီးနှံစိုက်ပျိုးရေးဆောင်ရွက်နိုင်ဖို့အတွက်ကို ၂၀၀၁ ခုနှစ်မှစ၍ ၂၀၁၁ ခုနှစ်၊ မတ်လ ၃၁ ရက်နေ့ထိ မူးယစ်ဗဟိုနှင့် ယခင်ရှမ်းပြည်နယ် အေးချမ်းသာယာရေးနှင့် ဖွံ့ဖြိုးရေးကောင်စီတို့ရဲ့ ရန်ပုံငွေအစီအစဉ်ဖြင့် ဘိန်းအစားထိုးသီးနှံများကို ဖြန့်ဝေဆောင်ရွက်ခဲ့ ပါတယ်။ ပြည်ထောင်စုသမ္မတ မြန်မာနိုင်ငံတော်အစိုးရလက်ထက်အတွင်းမှာလည်း အစားထိုးသီးနှံများကိုဖြန့်ဝေခဲ့ရာ ၂၀၁၂-၂၀၁၃ ဘဏ္ဍာရေး နှစ်အတွင်း အစားထိုးသီးနှံစိုက်ပျိုးဖို့ကျေးရွာ ၆ ရွာမှာရှိတဲ့ တောင်သူ ၁၃ ဦးကို ငွေကျပ် ၃၈၉၀၀၀၀ တန်ဘိုးရှိတဲ့ ရိုးရိုးမြေပဲ ၇၇၈ တင်းဖြန့်ဝေပေးခဲ့ပြီးဖြစ်ပါတယ်။ ၂၀၁၂-၂၀၁၃ ခုနှစ် စိုက်ပျိုးရေး ရာသီမှာ မြို့နယ်အစီအစဉ်နှင့် ဝမ်လောကျေးရွာနှင့် ဆိုက်ခေါင်ကျေးရွာအုပ်စုတို့မှာ ဘိန်းအစားထိုး သီးနှံဖြစ်တဲ့ ငွေချည်-၆ ၀ါမျိုး ၁၀ ဧကစာမျိုးစေ့ကို အခမဲ့စိုက်ပျိုးစေခဲ့ရာ တောင်သူများ နှစ်သက် သဘောကျတဲ့အတွက်နောင်နှစ်များမှာလည်း ငွေချည်-၆ ၀ါမျိုးကို ဆက်လက်ဖြန့်ဝေပေးသွားမှာ ဖြစ်ပါတယ်။ ၂၀၁၂၂၀၁၃ ခုနှစ်အတွင်း ကွန်ဟိန်းမြို့နယ်မှ မူးယစ်ဆေးဝါးပပျောက်ရေး ပညာပေး လှုံ့ဆော်မှုများ အနေနှင့် မြို့နယ်မူးယစ်ဆေးဝါးနှင့်စိတ်ကိုပြောင်းလဲစေသော ဆေးဝါးများတားဆီး အန္တရာယ် ကာကွယ်ရေးအဖွဲ့၊ ပြည်သူ့လွှတ်တော်ကိုယ်စားလှယ်များနှင့် လူမှုရေးအသင်းအဖွဲ့များက မြို့နယ်အတွင်း ပညာပေးလှုံ့ဆော်မှု၊ ဟောပြောမှုများကို ၂၅ ကြိမ်ဆောင်ရွက်နိုင်ခဲ့ပြီး တက်ရောက် သူ ၁၈၆ရ ဦးရှိပါတယ်။ အခြေခံပညာကျောင်းများမှာလည်း မူးယစ်ဆေးဝါးကင်းရှင်းရေး ဟောပြောမှုများကို ၂၅ ကြိမ်ဆောင်ရွက်နိုင်ခဲ့ပြီး ကျောင်းသူကျောင်းသား ၂၃၆ရ ဦး တက်ရောက် ခဲ့ပြီးဖြစ်ပါတယ်။ ၂၀၁၂ ခုနှစ်၊ အောက်တိုဘာလ ၅ ရက်နေ့မှာ ကျင်းပပြုလုပ်တဲ့ မူးယစ်ဗဟိုအဖွဲ့ အစည်းအဝေးအမှတ်စဉ်(၂/၂၀၁၂)မှ မူးယစ်ဆေးဝါးပပျောက်ရေး ၁၅ နှစ်စီမံကိန်းကို နောက်ထပ် ၅ နှစ် တိုးမြှင့်ပြီး ၂၀၁၄-၂၀၁၅ မှ ၂၀၁၈-၂၀၁၉ အထိ အကောင်အထည်ဖော်ဆောင်ရွက်နိုင်ရန် ဆုံးဖြတ်ချက် များချမှတ်ခဲ့တဲ့အတွက် ၅ နှစ်စီမံကိန်းမူကြမ်းကို ရေးဆွဲပြုစုလျက်ရှိရာရှမ်းပြည်နယ်မှာ ၄၁ မြို့နယ်၊ ကချင်ပြည်နယ်မှာ ၆ မြို့နယ်၊ ကယားပြည်နယ်မှာ ၃ မြို့နယ်နှင့် ချင်းပြည်နယ်မှာ ၂ မြို့နယ်၊ စုစုပေါင်း ၅၂ မြို့နယ်မှာဆောင်ရွက်သွားမှာလည်းဖြစ်ပါတယ်။ နောက်ထပ် သက်တမ်းတိုးမြှင့် ဆောင်ရွက်တဲ့ ၅ နှစ်စီမံကိန်းမှာ ကွန်ဟိန်းမြို့နယ်အပါအဝင် ရှမ်းပြည်နယ်တောင်ပိုင်းမှာ ၉ မြို့နယ်ပါဝင်ပါတယ်။ သို့ဖြစ်ရာ သီးနှံများအစားထိုးစိုက်ပျိုးရေး လုပ်ငန်းများကို စိုက်ပျိုးရေးဦးစီးဌာနမှလည်းကောင်း၊ ပြန်လည်ထူထောင်ရေးလုပ်ငန်းများကို လူမှုဝန်ထမ်းကယ်ဆယ်ရေးနှင့်ပြန်လည်နေရာ ချထားရေးဦးစီးဌာနမှလည်းကောင်း ပညာပေး လှုံ့ဆော်ရေးလုပ်ငန်းများကို ပြန်ကြားရေးနှင့်ပြည်သူ့ ဆက်ဆံရေးဦးစီး ဌာနနှင့် ပညာရေးစီမံကိန်း နှင့် လေ့ကျင့်ရေးဦးစီးဌာနတို့မှလည်းကောင်း စီမံကိန်းများအောင်မြင် အောင်ဆောင်ရွက်သွားမှာ ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ခရိုင်အဆင့်အထိ အကြမ်းဖက်မှုနှင့် အဓိကရုဏ်းနှိမ်နင်းရေးအဖွဲ့များ တိုးချဲ့ ဖွဲ့စည်းထားရှိပြီး နိုင်ငံတကာစံနှုန်းနှင့် ကိုက်ညီသော သင်တန်းပေးခြင်း၊ အင်အားတိုးချဲ့ဖွဲ့စည်းနိုင်ခြင်း ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">အခုဆက်လက်ပြီး ပျော်ဘွယ်မဲဆန္ဒနယ်မှ ဦးမြင့်စိုး မေးမြန်းဖို့ဖြစ်ပါတယ်။</speech>
<speech><mp id="333">ဦးမြင့်စိုး(ပျော်ဘွယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးနှင့်ပြည်သူ့လွှတ်တော်ကိုယ်စားလှယ်တော်များ၊ ပြည်ထောင်စုဝန်ကြီးများ၊ ဒုတိယဝန်ကြီးများ နဲ့ ဖိတ်ကြားထားသော ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံပါစေကြောင်း ဦးစွာပထမ ဆုမွန်ကောင်း တောင်းအပ်ပါတယ် ခင်ဗျား။ ကျွန်တော်ကတော့ မန္တလေးတိုင်းဒေသကြီး၊ ပျော်ဘွယ်မြို့နယ် ပြည်သူ့လွှတ်တော် ကိုယ်စားလှယ် ဦးမြင့်စိုး ဖြစ်ပါတယ်ခင်ဗျား။ ကျွန်တော့်အနေနဲ့ မြန်မာ့ဒီမိုကရေစီအရေးအတွက် အထောက်အကူဖြစ်စေရန် မေးခွန်းတစ်ခုကို ဒုတိယဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်ခင်ဗျား။ ရိုသေလေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ယခုအခါမှာ အကြမ်းဖက်မှုများ၊ အဓိကရုဏ်းများဟာ မြန်မာနိုင်ငံရဲ့ အချို့နေရာတွေမှာ အကြောင်းအမျိုးမျိုးကြောင့် ဖြစ်ပေါ်လျက်ရှိနေပါတယ်ခင်ဗျား။ အဲ့ဒီဖြစ်ရပ်များဟာ မြန်မာ့ ဒီမိုကရေစီလမ်းကြောင်းကို သွားတဲ့အခါမှာ လွန်စွာအနှောင့်အယှက် ဖြစ်စေပါတယ်။ ဤကိစ္စရပ်တွေကို နိုင်ငံတကာစံနှုန်းနဲ့အညီ ဖြေရှင်းနိုင်ရန်လည်း လိုအပ်တယ်လို့ ထင်မြင်ယူဆမိ ပါတယ်။ ဒါကြောင့် ဒီမိုကရေစီဝါရင့်နိုင်ငံများမှာ အကြမ်းဖက်မှုနဲ့ အဓိကရုဏ်းနှိမ်နင်းရေးကို ဘယ်လိုကိုင်တွယ်ဖြေရှင်းမယ်ဆိုတာကို လေ့လာပြီး ပြုလုပ်ဖို့ လိုအပ်မယ်လို့ ယူပါတယ်ခင်ဗျား။ အကြမ်းဖက်မှုနဲ့ အဓိကရုဏ်းများ နှိမ်နင်းရေးကို အချိန်နဲ့ တစ်ပြေးညီ ဆောင်ရွက်ပေးနိုင်မှ သာလျှင် ပြည်သူလူထုရဲ့ အသက်အိုးအိမ်စည်းစိမ်ကို ကာကွယ် စောင့်ရှောက်နိုင်မှာ ဖြစ်ပါတယ်။ ဒါကြောင့် ပြည်သူ့ရဲတပ်ဖွဲ့အနေနဲ့ အောက်ခြေမှာ မြို့နယ်၊ ခရိုင် အဆင့်အထိ အကြမ်းဖက်မှုနဲ့ အဓိကရုဏ်းနှိမ်နင်းရေးအဖွဲ့များကို အင်အားလုံလောက်စွာ တိုးချဲ့ဖွဲ့စည်းထားရှိပြီး နိုင်ငံတကာ စံနှုန်းနဲ့ ကိုက်ညီသောဥပဒေ၊ လုပ်ထုံးလုပ်နည်းများနဲ့အညီ ဆောင်ရွက် တတ်စေရန် သင်တန်းပေးခြင်းများပြုလုပ်ပါက ယနေ့ မြန်မာ့ဒီမိုကရေစီလမ်းကြောင်း ဖြောင့်ဖြူးရေးကို အထောက်အကူပြုနိုင်မယ်လို့ ထင်မြင်ယူဆပါသဖြင့် အချိန်နဲ့တစ်ပြေးညီ အများပြည်သူများကို ကာကွယ်ရေးအတွက် လုံလောက်ထိမိသော ဥပဒေများ ပြဋ္ဌာန်းရေးနှင့် လုံလောက်သော လူအင်အား ထပ်မံတိုးချဲ့ ဖွဲ့စည်းစီမံဆောင်ရွက်ပေးနိုင်ခြင်းရှိ/မရှိ ဒုတိယဥက္ကဋ္ဌကြီးမှတစ်ဆင့် လေးစားစွာ မေးမြန်း အပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာန က ဖြေကြားရန် ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံးမင်္ဂလာပါခင်ဗျား။ မန္တလေးတိုင်းဒေသကြီး၊ ပျော်ဘွယ်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမြင့်စိုးရဲ့ ကြယ်ပွင့်ပြမေးခွန်းကို ကျွန်တော်ကပဲ ဆက်လက်ဖြေကြားသွားမှာ ဖြစ်ပါတယ်။ ကျွန်တော်တို့ ပြည်ထဲရေးဝန်ကြီးဌာန၊ မြန်မာနိုင်ငံရဲတပ်ဖွဲ့အနေနဲ့ အကြမ်းဖက်မှုနဲ့ အဓိကရုဏ်းနှိမ်နင်းရေး ဆောင်ရွက်နိုင်ဖို့အတွက်ကို သက်ဆိုင်ရာနေပြည်တော်၊ တိုင်းဒေသကြီး/ ပြည်နယ်များမှာ ရဲတပ်ရင်းများ ကွပ်ကဲမှုအဖွဲ့မှူးရုံး ၃ ရုံး၊ ရဲတပ်ရင်းစုကွပ်ကဲမှူးရုံး ၉ ရုံးနဲ့ ရဲတပ်ရင်း ၃၄ ရင်း ဖွဲ့စည်းဆောင်ရွက်လျက်ရှိပါတယ်။ ဒါ့အပြင် မန္တလေးတိုင်းဒေသကြီး၊ မိတ္ထီလာမြို့မှာလည်း ရဲတပ်ရင်းတစ်ရင်း ထပ်မံတိုးချဲ့ဖွင့်လှစ်ရန် ဆောင်ရွက်လျက်ရှိပါတယ်။ ဒါ့အပြင် နေပြည်တော်၊ တိုင်းဒေသကြီး/ပြည်နယ်ရဲတပ်ဖွဲ့များမှာရှိတဲ့ အကူတပ်ဖွဲ့ခွဲများမှာ လုံခြုံရေးတပ်ခွဲ ၃ ခွဲစီ ထည့်သွင်း ဖွဲ့စည်းထားရှိပြီး ခရိုင်အဆင့်မှာပါ လုံခြုံရေးတပ်ခွဲတစ်ခွဲ ထပ်မံထည့်သွင်းဖွဲ့စည်းရန် ဆောင်ရွက်လျက်ရှိတဲ့အပြင် အကြမ်းဖက်မှုနှင့် အဓိကရုဏ်း နှိမ်နင်းရေးလုပ်ငန်းများကို ပူးပေါင်းဆောင်ရွက် လျက်ရှိပါတယ်။ မြန်မာနိုင်ငံရဲတပ်ဖွဲ့မှ အကြမ်းဖက်မှုနဲ့ အဓိကရုဏ်းနှိမ်နင်းရေးအတွက် တပ်ဖွဲ့၊ တပ်ရင်းများဖွဲ့စည်းဆောင်ရွက်လျက် ရှိသကဲ့သို့ လက်ရှိကိုင်တွယ်ကျင့်သုံးလျက်ရှိတဲ့ အဓိကရုဏ်း နှိမ်နင်းရေးလက်စွဲစာစောင်ကို နေပြည်တော်နဲ့ တိုင်းဒေသကြီး/ပြည်နယ်ရဲတပ်ဖွဲ့မှူးများကို ဖြန့်ဝေပြီးတော့ ဥပဒေ၊ လုပ်ထုံးလုပ်နည်းများကို အောက်ခြေအဆင့်အထိ သိရှိနားလည်တတ်ကျွမ်းအောင် လေ့လာစေခြင်း နဲ့ လေ့ကျင့်ခြင်းများကို ဆောင်ရွက်လျက်ရှိပါတယ်။ ဒါ့အပြင် မြန်မာနိုင်ငံရဲတပ်ဖွဲ့မှ ဖွင့်လှစ်တဲ့ ရဲအရာရှိ မွမ်းမံသင်တန်းများ၊ ဒု-ရဲအုပ်လောင်းသင်တန်းများနဲ့ ရဲတပ်သားသစ်သင်တန်း များမှာလည်း ဘာသာရပ်တစ်ရပ်အဖြစ် ထည့်သွင်းပို့ချလျက်ရှိပါတယ်။ ယခုအခါ အဓိကရုဏ်းနှိမ်နင်းရေးလက်စွဲစာစောင်နဲ့ ပတ်သက်လို့ မြန်မာနိုင်ငံမှာ လက်ရှိ ဖြစ်ပေါ်နေတဲ့ နိုင်ငံရေးအခြေအနေပေါ်မူတည်ပြီး Australid Federal Police(AFP) အပါအဝင် နိုင်ငံတကာနဲ့ ဒေသတွင်းနိုင်ငံများမှာရှိတဲ့ ရဲတပ်ဖွဲ့များက ကျင့်သုံးလျက်ရှိတဲ့ ဥပဒေ လုပ်ထုံးလုပ်နည်း များကို UNODC, EU, ဥရောပသမဂ္ဂတရားဥပဒေစိုးမိုးရေးလုပ်ငန်းအဖွဲ့တို့မှ တစ်ဆင့် တောင်းခံ ရယူပြီးတော့ နှိုင်းယှဉ်လေ့လာသုံးသပ်ကာ အဓိကရုဏ်းနှိမ်နင်းရေးလက်စွဲ စာစောင်များကို ပြန်လည်ပြင်ဆင်ရေးဆွဲရေးကော်မတီဖွဲ့စည်းပြီး ရေးဆွဲဆောင်ရွက်လျက်ရှိ ပါတယ်။ သို့ဖြစ်ပါ၍ လက်ရှိကိုင်တွယ်ကျင့်သုံးလျက်ရှိတဲ့ အဓိကရုဏ်းနှိမ်နင်းရေးစာစောင်ပါ လုပ်ထုံးလုပ်နည်း များနဲ့အညီ မြန်မာနိုင်ငံရဲတပ်ဖွဲ့ဝင်များကို လေ့ကျင့်သင်ကြားပေးလျက်ရှိ သကဲ့သို့ အဓိကရုဏ်းနှိမ်နင်းရေး လက်စွဲစာစောင်ကို ပြန်လည်ပြင်ဆင်ရေးဆွဲပြီးပါကလည်း နေပြည်တော်အပါအဝင် တိုင်းဒေသကြီး၊ ပြည်နယ်ရဲတပ်ဖွဲ့များသို့ ထပ်မံဖြန့်ဝေပြီး ယင်းစာစောင်ပါအတိုင်း လေ့ကျင့်စေခြင်းနှင့် မြန်မာ နိုင်ငံရဲတပ်ဖွဲ့မှ ဖွင့်လှစ်တဲ့သင်တန်းများမှာ လည်း ပြင်ဆင်ထားတဲ့စာစောင်ပါအတိုင်း ဆက်လက် လေ့ကျင့်ပေးသွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူး တင်ပါတယ်။ (ဩဘာသံများ) နိုင်ငံတော်မှ လွတ်လပ်ရေးမော်ကွန်းဝင်အဆင့်အလိုက် လူပုဂ္ဂိုလ်အရေအတွက် မည်မျှရှိခဲ့ပြီး မည်မျှ ကွယ်လွန်၍ မည်မျှကျန်ရှိပါသနည်း၊ အဆိုပါပုဂ္ဂိုလ်များအား တစ်လုံးတစ်ခဲတည်း ချီးမြှင့်ရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း<speech type="vicespeaker">ဆက်လက်ပြီးဦးတင်မောင်ဦး၊ ရွှေပြည်သာမဲဆန္ဒနယ်မှ မေးမြန်းဖို့ ဖြစ်ပါတယ်</speech></speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည် တော်များ မင်္ဂလာအပေါင်းနဲ့ ပြည့်စုံပါစေလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်မောင်ဦး ဖြစ်ပါတယ်။ ကျွန်တော့်အနေနဲ့ လွတ်လပ်ရေးမော်ကွန်းဝင်များနဲ့ ပတ်သက်တဲ့ မေးခွန်းကို မေးမြန်းမှာ ဖြစ်ပါတယ်။ ကျွန်တော်တို့ နိုင်ငံတော်ဟာ လွတ်လပ်ရေးရရှိဖို့အတွက် အမျိုးသား ခေါင်းဆောင်ကြီး ဗိုလ်ချုပ်အောင်ဆန်း ဦးဆောင်ပြီးတော့ နှစ်ပေါင်းများစွာ သက်စွန့်ဆံဖျားနဲ့ ကြိုးပမ်းဆောင်ရွက်ကြတာကို တစ်နိုင်ငံလုံးအသိဖြစ်ပါတယ်။ အဲဒီတော့ ဒီလိုလွတ်လပ်ရေးရယူဖို့အတွက် ကြိုးစားခဲ့တဲ့ အမျိုးသားခေါင်းဆောင်ကြီးအပါအဝင် လွတ်လပ် ရေးရယူဖို့အတွက် ပါဝင်ခဲ့ကြတဲ့ ပုဂ္ဂိုလ်အသီးသီးကို နိုင်ငံတော်သမ္မတကြီးကနေ ထိုခေတ်ထိုအခါ တုန်းက ဆောင်ရွက်မှုများကို အခြေခံပြီးတော့ ပထမ အဆင့်၊ ဒုတိယအဆင့်၊ တတိယအဆင့်စသဖြင့် ချီးမြှင့်ခဲ့တာကိုလည်း အားလုံးအသိပဲဖြစ်ပါတယ်။ ဒီနေ့ ထိုပုဂ္ဂိုလ်များသည် အသက်အရွယ် အားဖြင့် ၈၀ ၀န်းကျင်လောက် အိုမင်းလာခဲ့ပြီဖြစ်ပါတယ်။ ကျွန်တော်တို့ လက်တွေ့လေ့လာ ကြည့်တဲ့အခါမှာ လွတ်လပ်ရေးမော်ကွန်းဝင် ပုဂ္ဂိုလ်ကြီးများသည် စားဝတ်နေရေးဖူလုံမှု မရှိဘဲနဲ့ဘဝကို ယနေ့ အမျိုးမျိုးသော အခက်အခဲတွေနဲ့ ရင်ဆိုင်ပြီးတော့ ဖြတ်ကျော်နေရတာ ကိုလည်း တွေ့ရပါတယ်။ ဒီအတွက်ကြောင့် သူတို့နဲ့ ဆွေးနွေးကြည့်တဲ့အခါမှာ သူတို့အနေနဲ့ ဖြစ်ချင်တဲ့ဆန္ဒကတော့ သူတို့လွတ်လပ်ရေးရအောင် ယူပေးခဲ့ကြတယ်။ သူတို့ကို နိုင်ငံတော်သမ္မတကြီးကိုယ်တိုင်လက်မှတ်ရေးထိုးပြီးတော့ ချီးမြှင့်ခဲ့တယ်။ သူတို့ မကျန်တော့တဲ့ သူတို့ ဘဝကာလလေးမှာ ယနေ့ အစိုးရသစ်ပေါ်လာတဲ့အခါမှာ သူတို့ကို တစ်လုံးတစ်ခဲတည်း ချီးမြှင့်ရင် သူတို့လည်း လှူ နိုင်တန်းနိုင်မယ်။ အလားတူ လွတ်လပ်ရေးယူပေးရကျိုးနပ်တယ်ဆိုတဲ့ ခံစားမှု ပီတိလေးကို သူတို့က လိုချင်တာဖြစ်ပါတယ်။ ဒီအတွက်ကြောင့် ကျွန်တော့်အနေနဲ့ လွတ်လပ်ရေး မော်ကွန်းဝင်များနဲ့ ပတ်သက်ပြီးတော့ မေးခွန်း ၅ ချက်မေးလိုပါတယ်။ (၁)ကတော့ ကျွန်တော်တို့ ယနေ့ စတင်ပြီးတော့ ပေးခဲ့တဲ့ လွတ်လပ်ရေးမော်ကွန်းဝင်ဦးရေး ဘယ်လောက် ရှိပါသလဲ။ ဒီထဲမှာ ယနေ့ဘယ်လောက်ကျန်မလဲ။ ဒါဟာ ဘာကြောင့်မေးတာလဲဆိုရင် ကျွန်တော်တို့ ရွှေပြည်သာ မြို့နယ်မှာ ၂၀၀၅ ခုနှစ်က လွတ်လပ်ရေးမော်ကွန်းဝင် ၁၀ ဦး၊ ယနေ့ ၆ ဦးပဲ ကျန်ပါတော့ တယ်။ ၄ ယောက်က ကွယ်လွန်သွားပြီဖြစ်ပါတယ်။ ဒါခုနက မေးခွန်း(၁)ပါ။ (၂)အနေနဲ့ ကျွန်တော်တို့ ဒီပုဂ္ဂိုလ်ကြီးများကို နိုင်ငံတော်အစိုးရအနေနဲ့ တစ်လုံးတစ်ခဲတည်း ဆုချီးမြှင့်ဖို့ အစီအစဉ်ရှိပါသလား။ ရှိတယ်ဆိုရင် ဘယ်ကာလမှာ ဘယ်လောက်ထိ ချီးမြှင့်ဖို့ ရည်ရွယ်ထားပါသလဲ။ ဒါကို သိချင်ပါတယ်။ (၃) အချက်ကတော့ ယနေ့ လွတ်လပ်ရေး မော်ကွန်းဝင်များကို လစဉ်ထောက်ပံ့မှုတွေ ပေးနေပါတယ်။ ယနေ့ပေးနေတဲ့နှုန်းထားသည်ဘယ်နှုန်းထားနဲ့ ပေးနေပါသလဲ။ (၄)အချက်ကတော့ ဒီလိုပေးနေတဲ့ နှုန်းထားသည် ကျွန်တော်တို့ တစ်လတစ်ခါပေးတာလား။ တစ်နှစ်မှာတစ်ကြိမ်ထုတ်ပေးတာလား။ ဘယ်လိုစနစ်နဲ့ ထုတ်ပေး နေတာလဲ။ (၅)အချက်က ယနေ့ခေတ်ကာလဟာ ကုန်ဈေးနှုန်းအင်မတန် မြင့်မားပါတယ်။ ဝန်ဆောင်မှုစရိတ်တွေလည်း အင်မတန်မြင့်မားပါတယ်။ ဒါကြောင့် မော်ကွန်းဝင်ကြီး များကို ထောက်ပံ့နေတဲ့ ထောက်ပံ့ငွေများသည် ကျွန်တော်တို့ ခေတ်စနစ်နဲ့ လျော်ညီမှုရှိပါရဲ့လား။ မရှိရင် နိုင်ငံတော်အစိုးရအနေနဲ့ ကုန်ဈေးနှုန်းနဲ့ ကိုက်ညီအောင်တိုးမြှင့်ပြီးတော့ ထောက်ပံ့ပေးဖို့ အစီအစဉ် ရှိပါသလား။ ဘယ်လောက်ထောက်ပံ့မလဲ။ ဘယ်တော့ ထောက်ပံ့မလဲဆိုတဲ့ မေးခွန်း ၅ ချက်ကို ကျွန်တော့်အနေနဲ့ ပြန်လည်ဖြေကြားပေးဖို့ မေးမြန်းအပ်ပါတယ်။ (ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာန က ဖြေကြားပေးဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ အားလုံး မင်္ဂလာပါခင်ဗျား။ ကျွန်တော်တို့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးတင်မောင်ဦးရဲ့ မေးခွန်းကို ကျွန်တော်က ရှင်းလင်း ဖြေကြားသွားမှာဖြစ်ပါတယ်။ ကျွန်တော်တို့ မြန်မာနိုင်ငံမှာ တိုင်းပြည်နဲ့လူမျိုးလွတ်လပ်မှု အတွက် ၁၉၄၂ ခုနှစ်မှ ၁၉၄၅ ခုနှစ်အတွင်း စစ်ရေး သို့မဟုတ် နိုင်ငံရေးစွမ်းစွမ်းတမံဆောင်ရွက်ခဲ့တဲ့ မျိုးချစ်ပုဂ္ဂိုလ်များကို ဂုဏ်ပြုချီးမြှင့်အပ်နှင်း ရန်အတွက် လွတ်လပ်ရေးမော်ကွန်းဝင်ဆုများကို ၁၉၅၃ ခုနှစ်၊ နိုဝင်ဘာလ ၃ ရက်နေ့မှာ တီထွင် ပြဋ္ဌာန်းခဲ့ပြီးဖြစ်ပါတယ်။ လွတ်လပ်ရေး မော်ကွန်းတင်လုပ်ငန်းများ အကောင်အထည်ဖော်ဆောင်ရွက် နိုင်ရန်အတွက် ၁၉၅၅ ခုနှစ်မှာ လွတ်လပ်ရေးမော်ကွန်းဆိုင်ရာ စည်းမျဉ်းများကိုပြဌာန်းခဲ့ပြီး လွတ်လပ်ရေးမော်ကွန်း ကော်မတီ တစ်ရပ် ဖွဲ့စည်းပေးခဲ့ပါတယ်။ လွတ်လပ်ရေးမော်ကွန်းကော်မတီဟာ လွတ်လပ်ရေးမော်ကွန်းဝင်လျှောက်လွှာများကို ခေါ်ယူပြီး လွတ်လပ်ရေးမော်ကွန်းဝင်အဖြစ် အသိအမှတ်ပြု သင့်သူများကို စိစစ်ရွေးချယ်ခြင်းများကို ဆောင်ရွက်ခဲ့ပါတယ်။ လွှတ်တော်ကိုယ်စားလှယ်ကြီးမေးမြန်းတဲ့မေးခွန်းများကို ခြုံငုံပြီး ပြန်လည်ဖြေရှင်းတင်ပြ ရရင် လွတ်လပ်ရေးရရှိရေးအတွက်ကို ကြိုးပမ်းဆောင်ရွက်ခဲ့ကြသူများအား နိုင်ငံတော်မှ လွတ်လပ်ရေး မော်ကွန်းဝင် ပထမအဆင့်၊ ဒုတိယအဆင့်နှင့် တတိယအဆင့်ဟူ၍ အဆင့်သုံးဆင့်ခွဲခြား၍ နိုင်ငံတော် သမ္မတကိုယ်တိုင် လက်မှတ်ရေးထိုးမော်ကွန်းတင်ခဲ့တဲ့ အဆင့်အလိုက် ပုဂ္ဂိုလ်အရေအတွက် မည်မျှ ရှိခဲ့ပြီး၊ မည်မျှကွယ်လွန်၍ ယနေ့အထိ မည်မျှကျန်ရှိနေပါသလဲဆိုတဲ့ မေးခွန်းနဲ့ပတ်သက်ပြီး လွတ်လပ်ရေးမော်ကွန်းတင်လုပ်ငန်းများနဲ့ စပ်လျဉ်း၍ ပြည်ထောင်စု မြန်မာနိုင်ငံအစိုးရလက်ထက်မှာ ၁၉၅၉ ခုနှစ်မှ ၁၉၆၂ ခုနှစ်မှာ တစ်ကြိမ်၊ ပြည်ထောင်စု မြန်မာနိုင်ငံတော်လှန်ရေးအစိုးရလက်ထက် ၁၉၆၄ ခုနှစ်၊ သြဂုတ်လ ၁ ရက်နေ့မှ ၁၉၆၄ ခုနှစ်၊ ဒီဇင်ဘာလ ၃၁ ရက်နေ့အတွင်း ဒုတိယအကြိမ်နဲ့ ပြည်ထောင်စုဆိုရှယ်လစ်သမ္မတ မြန်မာနိုင်ငံတော်အစိုးရလက်ထက်၁၉၇၆ ခုနှစ်၊ သြဂုတ် ၁ ရက်နေ့မှ ၁၉၇၆ ခုနှစ်၊ အောက်တိုဘာလ ၃၁ ရက်နေ့အတွင်း တတိယအကြိမ်၊ စုစုပေါင်း ၃ ကြိမ် စိစစ်ဆောင်ရွက်ခဲ့ ပါတယ်။ စိစစ်ဆောင်ရွက်ချက်အရ နိုင်ငံတော်မှ လွတ်လပ်ရေးမော်ကွန်းဝင် ပထမ အဆင့် ၂၃၄၀ ဦး၊ ဒုတိယအဆင့် ၅၈၆ရ ဦးနှင့် တတိယအဆင့် ၁၀၆၁၉ ဦး၊ စုစုပေါင်း ၁၈၈၂၆ ဦးအား လွတ်လပ်ရေးမော်ကွန်းဝင်အဆင့်များကို စိစစ်ရွေးချယ်ချီးမြှင့်ခဲ့ပြီး ဖြစ်ပါတယ်။ လွတ်လပ်ရေး မော်ကွန်းတင်လုပ်ငန်းများ စတင်ဆောင်ရွက်ခဲ့သည်မှာ နှစ်ပေါင်း ၅၀ ကျော်ကြာမြင့်ခဲ့ပြီဖြစ်ခြင်း၊ ပြည်ထောင်စုဆိုရှယ်လစ်သမ္မတမြန်မာနိုင်ငံတော်၊ နိုင်ငံတော်ကောင်စီရုံးရဲ့ ၁၉၈၆ ခုနှစ်၊ နိုဝင်ဘာလ ၂၄ ရက် ရက်စွဲပါ လွတ်လပ်ရေးမော်ကွန်းတင်လုပ်ငန်းများနဲ့ စပ်လျဉ်း၍ သတင်း ထုတ်ပြန်ချက်အရ လွတ်လပ်ရေးမော်ကွန်းဝင်လျှောက်လွှာများကို စနစ်တကျ အကြိမ်ကြိမ်စိစစ်ဆောင်ရွက်ခဲ့ပြီး ဖြစ်သည့်အပြင် လွတ်လပ်ရေးမော်ကွန်းတင်လုပ်ငန်းများ ဆောင်ရွက်ခဲ့သည်မှာ နှစ်ပေါင်း ၃၀ ကျော် ကြာမြင့်ခဲ့ပြီဖြစ်သဖြင့် လွတ်လပ်ရေးမော်ကွန်းတင်လုပ်ငန်းများကို ရပ်ဆိုင်းလိုက်ပြီဖြစ်ကြောင်း ထုတ်ပြန်ကြေညာခဲ့ခြင်းတို့ကြောင့် ယခုအချိန်မှာ မော်ကွန်းဝင် ပုဂ္ဂိုလ်များ မည်သည့်နေရာတွင် နေထိုင်သည်၊ မည်မျှကွယ်လွန်၍ မည်မျှ ကျန်ရှိသည်ကို ရပ်ကွက်/ကျေးရွာအဆင့်အထိ အချိန်ယူ၍ စိစစ်ဆောင်ရွက်ရန် လိုအပ်ပါသဖြင့် အဆိုပါမော်ကွန်းဝင်ပုဂ္ဂိုလ်များ သက်ရှိထင်ရှား ရှိ/မရှိကို ယခုစိစစ်ဖြေကြားပေးနိုင်ခြင်း မရှိကြောင်း ဖြေကြားအပ်ပါတယ်။ ဆက်လက်ပြီးတော့ ယခုအချိန်အထိ နိုင်ငံတော်တာဝန်ယူခဲ့သော အစိုးရအဆက်ဆက်မှ လွတ်လပ်ရေးမော်ကွန်းဝင်များကို ချီးမြှင့်ဂုဏ်ပြုခဲ့ပါသော်လည်း ကျန်ရှိနေသေးသော လွတ်လပ် ရေး မော်ကွန်းဝင်အများစုမှာ အမျိုးမျိုးသော အကြောင်းအမျိုးမျိုးကြောင့်၊ အကြောင်းတရားများကြောင့် ဆင်းရဲချို့တဲ့စွာဖြင့် ဘဝကိုရင်ဆိုင်နေထိုင်နေရချိန်တွင် နိုင်ငံတော်အစိုးရအသစ်အနေနဲ့ အဆိုပါ ပုဂ္ဂိုလ်များ လွတ်လပ်ရေးရယူပေးရကျိုးနပ်သည်ဟု ခံစားမှုပြုနိုင်စေလောက်သော တစ်လုံး တစ်ခဲတည်း ချီးမြှင့်ငွေအား ချီးမြှင့်မှသာ ဘဝနေဝင်ချိန်တွင် အေးချမ်းသာယာပြည့်စုံစွာ မကြောင့်မကျ နေထိုင်လှူဒါန်းသွားနိုင်ကြမည်ဖြစ်ပြီး နိုင်ငံတော်အတွင်းရှိ မိဘပြည်သူများလည်း ထိုသို့ ဆန္ဒရှိနေကြ သဖြင့် ဆောင်ရွက်ပေးရန် အစီအစဉ် ရှိ/မရှိနဲ့ ဆက်လက်ပြီး ပေးထားတဲ့ လစဉ်ထောက်ပံ့တဲ့နှုန်းထား တစ်လတစ်ကြိမ် ဘယ်လိုစနစ်နဲ့ဆောင်ရွက်မလဲ၊ ခေတ်စနစ်လျော်ညီမှု ရှိ/မရှိနှင့်ပတ်သက်၍ ဆက်လက်ပြီးဖြေကြားရလျှင် ကျန်ရှိနေသော လွတ်လပ်ရေးမော်ကွန်းဝင်များဟာ တစ်လုံးတစ်ခဲတည်း ချီးမြှင့်ငွေများ ပေးအပ်ရေးနှင့် ပတ်သက်၍ ယခုအခြေအနေမှာ ချီးမြှင့်ခြင်း အစီအစဉ်မရှိ သေးပါ ကြောင်းနဲ့ ဆက်လက်ဆောင်ရွက်မည့် အစီအစဉ်များရှိပါက ပြည်သူ့လွှတ်တော် ကိုတင်ပြပြီး ဆက်လက်ဆောင်ရွက်သွားမည်ဖြစ်ပါကြောင်း ပြန်လည်ဖြေရှင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ဒုတိယဥက္ကဋ္ဌကြီးခင်ဗျား။ ကျွန်တော့်အနေနဲ့ အခု ကျွန်တော်တို့ ပြည်ထောင်စုဒုတိယဝန်ကြီးဖြေသွားတဲ့ အဖြေများကို အားလုံးလည်း ကြားသိပြီး ဖြစ်ပါတယ်။ ကျွန်တော်တို့ လွတ်လပ်ရေးမော်ကွန်းဝင်များသည် သမိုင်းကြောင်းအရ အလွန်တန်ဖိုး ရှိတဲ့ နိုင်ငံတော်ရဲ့ အကျိုး သယ်ပိုးခဲ့တဲ့သူများဖြစ်ပါတယ်။ ဒါကြောင့် ကျွန်တော် မေးခွန်း(၁)ဖြစ်တဲ့ အင်အားကို ကျွန်တော်တို့ ပြည်သူ့လွှတ်တော်ကို ကိုယ်စားလှယ်များအနေနဲ့ရော၊ ကျွန်တော့် အနေနဲ့ရော သိရှိလိုပါတယ်။ ဒါကြောင့်မို့လို့ နိုင်ငံတော် အစိုးရအနေနဲ့ ဆောင်ရွက်ပေးနိုင်ဖို့ မေတ္တာရပ်ခံပါတယ်။ (၂)ကတော့ ကျွန်တော်မေးသွားတဲ့ ဒုတိယမေးခွန်းဖြစ်တဲ့ ထောက်ပံ့ငွေ ဒါကလည်း ကျွန်တော်တို့ ဖြစ်သင့်တဲ့ ကိစ္စဖြစ်တဲ့အတွက်ကြောင့် အလေးအနက်ထားပြီး စဉ်းစားပြီးဆောင်ရွက်ပေးဖို့လည်း မေတ္တာရပ်ခံလိုပါတယ်။ အလားတူ ကျွန်တော့်ရဲ့ (၃)မေးခွန်းဖြစ်တဲ့ ယနေ့ လစဉ်ထောက်ပံ့တဲ့နှုန်းထားတွေ၊ (၄)မေးခွန်းဖြစ်တဲ့ ထောက်ပံ့နေတဲ့စနစ်တွေ၊ (၅) မေးခွန်းဖြစ်တဲ့ ယနေ့ ခေတ်ကာလနဲ့ လျော်ညီတဲ့ ထောက်ပံ့မှုတွေ ပေးနိုင်ဖို့အတွက် ကျွန်တော်တို့ နိုင်ငံတော် အစိုးရ ပိုင်းကနေပြီးတော့မှ ဘာမှမကျန်ရှိတော့တဲ့ ဒီမော်ကွန်းဝင်များကို အထူးအလေး ထားပြီးတော့ ဆောင်ရွက်ပေးဖို့ မေတ္တာရပ်ခံလိုပါကြောင်း တင်ပြအပ်ပါတယ်။ အားလုံး ကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနအနေနဲ့ ဘာများထပ်ပြောချင်ပါ သေးလဲ</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>ပြည်သူ့လွှတ်တော် ကိုယ်စားလှယ်ကြီး ဆွေးနွေးခဲ့တဲ့ အချက်နဲ့ပတ်သက်ပြီးတော့ကျွန်တော်တို့ဝန်ကြီးဌာနအနေနဲ့ သီးခြားမှတ်ချက်ပြုပြီး ဆွေးနွေးရန်လည်း မရှိပါဘူး။ ဒါပေမယ့် အခုဆွေးနွေးချက်ပေါ်မူတည်ပြီး ဝန်ကြီးဌာနမှာ ပြန်လည်ဆွေးနွေးပြီးတော့ ဆောင်ရွက်ချက်များကို ပြည်သူ့လွှတ်တော်ကို ပြန်လည်တင်ပြမှာ ဖြစ်ကြောင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ) <speech type="vicespeaker">ကျေးဇူးတင်ပါတယ်။ ဒီကိစ္စက တကယ်တော့ ကျွန်တော်တို့ မြန်မာ တစ်နိုင်ငံလုံး ပြည်ထောင်စုသမ္မတမြန်မာနိုင်ငံတော်တစ်ခုလုံးနဲ့ သက်ဆိုင်တဲ့ကိစ္စတစ်ခု လည်းဖြစ်ပါတယ်။ ဘာကြောင့်လဲဆိုတော့ အခုလိုအေးအေးချမ်းချမ်းနေထိုင်ဖို့အတွက် ရှေးခေတ် ကဘိုးဘွား ဘီဘင်များကနေ ထိန်းသိမ်းစောင့်ရှောက်လာခဲ့တဲ့အတွက် ကျွန်တော်တို့ အခုလို နေနိုင်တာဖြစ်ပါတယ်။ ဒီဟာကလည်းပြောရမယ်ဆိုရင် အခုနကပြောတဲ့ အဲ့ဒီတစ်ချိန်က လှည်းနေလှေအောင်း မြင်းစောင်း မကျန် အကုန်လုံးပါဝင်ပြီးတော့ တွန်းလှန်ခဲ့ကြတဲ့အတွက် တပ်မတော်ထဲမှာ ပါဝင်တဲ့လူရှိသလို၊ တပ်မတော်ထဲမှာ မပါဝင်ဘဲနဲ့ မိမိတို့အရပ်သားဘဝနဲ့ပဲတော်လှန်ရေးထဲ ပါဝင်ဆင်နွှဲခဲ့ကြတာတွေ ရှိပါတယ်။ ဒါ့ကြောင့်မို့လို့ တစ်ချိန်က ငွေတာရီ၊ မြဝတီမဂ္ဂဇင်းမှာလည်း အလှူ ဆိုတဲ့ ဝတ္ထုလေးတစ်ပုဒ် စာရေးစာရာမကြီး မမြလေး ရေးထားခဲ့တာ ရှိပါတယ်။ အလှူတစ်ခုဖြစ်မြောက်ဖို့အတွက် အလှူရှင်၊ အလှူအမ ဒီတင်မက အလှူပွဲကြီးဖြစ်ဖို့ အတွက် ထမင်းချက်ရင်း၊ ထင်းခုတ်ရင်း၊ ကြက်သွန်လှီးရင်း ဓားရှခဲ့တဲ့လူ၊ ရေနွေးပူလောင်တဲ့ လူတွေလည်း ရှိခဲ့ပါတယ်။ ဒါပေမယ်လို့ အလှူပွဲကြီးကတော့ လှလှပပနဲ့ အောင်မြင်ခဲ့ပါတယ်။ ဒီလိုပဲ လွတ်လပ်ရေးအတွက် တိုက်ပွဲဝင်ခဲ့ကြတဲ့နေရာမှာ လူမသိ၊ သူမသိနဲ့တောထဲမှာပဲ အသက်ပေးသွားကြရတဲ့ ကျွန်တော်တို့ ကျေးဇူးရှိခဲ့တဲ့ တော်လှန်ရေးရဲဘော်များ ရှိခဲ့ကြပါတယ်။ အဲ့ဒီတော့ အဆင့်မခွဲခြားဘဲနဲ့အားလုံးကို ပြောရရင်တော့ တော်လှန်ရေးရဲဘော်များ ပေါ့။ အဲ့ဒီတော့ အားလုံးက အဲ့ဒီလို တိုက်ခိုက်ခဲ့ကြလို့သာလျှင် လွတ်လပ်ရေးပြန်ရခဲ့တာပါ။ ဒါကို လည်း ဆက်လက်ပြီးတော့ တပ်မတော်က ထိန်းသိမ်းပြီးတော့ စောင့်ရှောက်ပေးနေတဲ့အတွက် ဒီနေရာ မှာ ခုနက ကိုယ်စားလှယ်ကြီးသိလိုတဲ့ ဟာလေးကတော့ အခုနက ကျေးဇူးတင်ရမယ့်နေရာမှာ သို့သော် အခုကျန်တဲ့နေရာကတော့ သူက ဆောင်ရွက်ပေးပါလို့တော့ မေတ္တာရပ်ခံပါတယ်။ အကယ်၍ ဝန်ကြီးဌာနအနေနဲ့ ဆောင်ရွက်ပေးနိုင်မယ်ဆိုရင်လည်း သက်ဆိုင်ရာကိုတင်ပြပြီးတော့ ဆောင်ရွက် ပေးစေလိုပါတယ်။ ဘာကြောင့်လဲဆိုတော့ ကျွန်တော်တို့ သိခဲ့တဲ့လူ၊ မသိလိုက်ရတဲ့လူတွေ အများကြီး ရှိပါတယ်။ ဒါ့ကြောင့်မို့လို့ ကျွန်တော်တို့အနေနဲ့ တစ်ယောက်ကို ကိုယ်စားပြု လိုက်ရင် သိတတ်တယ် ဆိုတဲ့ စိတ်ကလေးနဲ့ ကျေးဇူးကိုဆပ်တယ်ဆိုတဲ့ စိတ်ကလေးနဲ့ တော်လှန်ရေးတုန်းက ပါဝင် ပတ်သက်ခဲ့တဲ့လူများကို ပြန်လည်ပြီးတော့ သက်ကြီးရွယ်အိုများကို ကြည့်ရှုတာပဲဖြစ်ပါတယ်။ ဒါကြောင့်မို့လို့ ဒါလည်း တည့်တည့်ပြောရရင်တော့ မင်္ဂလာတစ်ပါးပဲဖြစ်ပါတယ်ခင်ဗျ။ အပြစ်ရှိတဲ့ လူတွေကို ပြစ်ဒဏ်တွေကနေ ကင်းလွတ်ခွင့်ပေးခဲ့သလိုပဲ ကျွန်တော်တို့အတွက် အကျိုးဆောင်ပေး ခဲ့တဲ့ လူတွေကိုလည်း တစ်ခေတ်တစ်ခါက တစ်ခါကြည့်ခဲ့ပြီးရင် ပြီးပြီလို့သဘော မထားစေချင် ပါဘူး။ ဒီဟာက တည့်တည့်ပြောရရင် ကျေးဇူးဆိုတဲ့ဟာ ဆပ်တယ်ဆိုတဲ့ဟာက တူညီသော ကျေးဇူးကို ဆပ်လို့ ရနိုင်မယ်မထငပါဘူး။ ကျေးဇူးကိုမကန်းဖို့။ ကျေးဇူးကိုမြင်နေဖို့ပဲ အဓိကကျနေ ပါတယ်။ ဒါ့ကြောင့်မို့လို့ ကျွန်တော့်အနေနဲ့လည်း ကျွန်တော်ရဲ့ နေရာလေးကနေ ပြောပိုင်ခွင့် ရှိသလောက် ပြောရမယ်ဆိုရင် ဝန်ကြီးဌာနကို မေတ္တာရပ်ခံပါတယ်။ အဲ့ဒီ အခုနကပြောတဲ့ အသက် ၈၀ ကျော်ဆိုတာ မက နိုင်ပါဘူး။ ဘာဖြစ်လို့လဲဆိုတော့ တော်လှန်ရေးကာလကြီးစခဲ့တာ ၁၉၄၅ ခုနှစ်မှာ အစပျိုးခဲ့တာပါ။ ဒီအပြင် ရှေ့ ၄၊၅၊ ၁၀ နှစ် ကတည်းက ဒါတွေဟာ အရှိန်ယူခဲ့ကြတာ ဖြစ်တဲ့အတွက် အသက် ၈၀ မကပါဘူး။ ဒီကနေ့ရှိမယ်ဆိုရင် အဲ့ဒီပုဂ္ဂိုလ်ကြီးများဟာ ၉၀ ကျော်နဲ့ ၁၀၀ တန်း လောက်ရှိနေပါပြီ။ ကံအားလျော်စွာ အသက်ရှည်ခွင့်ရထားတဲ့အတွက် အခုထိ ကျန်ခဲ့တဲ့သူများက ကျန်နေသေးတာ ဖြစ်ပါတယ်။ ဒါ့ကြောင့်မို့လို့ ကျွန်တော်ကပဲ ဦးတင်မောင်ဦး လည်း မေတ္တာရပ်ခံသလိုပဲ ကျွန်တော့်အနေနဲ့ပဲဖြစ်ဖြစ်၊ အများဆန္ဒနဲ့ညီရင်တော့ လွှတ်တော်အနေနဲ့ ဖြစ်ဖြစ် ကျွန်တော်ကပဲ မေတ္တာရပ်ခံပါတယ်။ ဆောင်ရွက်ပေးနိုင်သမျှ ကြည့်ပြီးတော့ ဆောင်ရွက်ပေးပါဦးလို မေတ္တာရပ်ခံတာ ပါ။ ကျေးဇူးတင်ပါတယ်။(ဩဘာသံများ)</speech></speech>
<speech type="vicespeaker">တ���်ပါတယ်။ ဒီကိစ္စက တကယ်တော့ ကျွန်တော်တို့ မြန်မာ တစ်နိုင်ငံလုံး ပြည်ထောင်စုသမ္မတမြန်မာနိုင်ငံတော်တစ်ခုလုံးနဲ့ သက်ဆိုင်တဲ့ကိစ္စတစ်ခု လည်းဖြစ်ပါတယ်။ ဘာကြောင့်လဲဆိုတော့ အခုလိုအေးအေးချမ်းချမ်းနေထိုင်ဖို့အတွက် ရှေးခေတ်ကဘိုးဘွား ဘီဘင်များကနေ ထိန်းသိမ်းစောင့်ရှောက်လာခဲ့တဲ့အတွက် ကျွန်တော်တို့ အခုလိုနေနိုင်တာ ဖြစ်ပါတယ်။ ဒီဟာကလည်းပြောရမယ်ဆိုရင် အခုနကပြောတဲ့ အဲ့ဒီတစ်ချိန်က လှည်းနေလှေ အောင်းမြင်းစောင်း မကျန် အကုန်လုံးပါဝင်ပြီးတော့ တွန်းလှန်ခဲ့ကြတဲ့အတွက် တပ်မတော်ထဲမှာ ပါဝင်တဲ့လူရှိသလို၊ တပ်မတော်ထဲမှာ မပါဝင်ဘဲနဲ့ မိမိတို့အရပ်သားဘဝနဲ့ပဲ တော်လှန်ရေးထဲ ပါဝင်ဆင်နွှဲခဲ့ကြတာတွေ ရှိပါတယ်။ ဒါ့ကြောင့်မို့လို့ တစ်ချိန်ကငွေတာရီ၊ မြဝတီမဂ္ဂဇင်းမှာလည်း အလှူ ဆိုတဲ့ဝတ္ထု လေးတစ်ပုဒ် စာရေးစာရာမကြီး မမြလေး ရေးထားခဲ့တာရှိပါတယ်။ အလှူတစ်ခု ဖြစ်မြောက်ဖို့အတွက် အလှူရှင်၊ အလှူအမ ဒီတင်မက အလှူပွဲကြီးဖြစ်ဖို့အတွက် ထမင်းချက်ရင်း၊ ထင်းခုတ်ရင်း၊ ကြက်သွန်လှီးရင်း ဓားရှခဲ့တဲ့လူ၊ ရေနွေးပူလောင်တဲ့လူတွေလည်းရှိခဲ့ပါတယ်။ ဒါပေမယ်လို့ အလှူပွဲကြီးကတော့ လှလှပပနဲ့အောင်မြင်ခဲ့ပါတယ်။ ဒီလိုပဲ လွတ်လပ်ရေးအတွက် တိုက်ပွဲဝင်ခဲ့ကြတဲ့နေရာမှာ လူမသိ၊ သူမသိနဲ့ တောထဲမှာပဲ အသက်ပေး သွားကြရတဲ့ ကျွန်တော်တို့ ကျေးဇူးရှိခဲ့တဲ့ တော်လှန်ရေးရဲဘော်များရှိခဲ့ကြပါတယ်။ အဲ့ဒီတော့ အဆင့် မခွဲခြားဘဲနဲ့အားလုံးကို ပြောရရင်တော့ တော်လှန်ရေးရဲဘော်များပေါ့။ အဲ့ဒီတော့ အားလုံးက အဲ့ဒီလို တိုက်ခိုက်ခဲ့ ကြလို့သာလျှင် လွတ်လပ်ရေးပြန်ရခဲ့တာပါ။ ဒါကိုလည်း ဆက်လက်ပြီးတော့ တပ်မတော်က ထိန်းသိမ်းပြီးတော့ စောင့်ရှောက်ပေးနေတဲ့အတွက် ဒီနေရာမှာ ခုနက ကိုယ်စားလှယ်ကြီး သိလိုတဲ့ ဟာလေးကတော့ အခုနက ကျေးဇူးတင်ရမယ့်နေရာမှာ သို့သော် အခုကျန်တဲ့နေရာကတော့ သူကဆောင်ရွက်ပေးပါလို့တော့ မေတ္တာရပ်ခံပါတယ်။ အကယ်၍ ဝန်ကြီးဌာနအနေနဲ့ဆောင်ရွက်ပေးနိုင်မယ်ဆိုရင်လည်း သက်ဆိုင်ရာကိုတင်ပြပြီးတော့ ဆောင်ရွက်ပေးစေလိုပါတယ်။ ဘာကြောင့်လဲဆိုတော့ ကျွန်တော်တို့ သိခဲ့တဲ့လူ၊ မသိလိုက်ရတဲ့လူတွေ အများကြီးရှိပါတယ်။ ဒါ့ကြောင့်မို့လို့ ကျွန်တော်တို့ အနေနဲ့ တစ်ယောက်ကို ကိုယ်စားပြုလိုက်ရင် သိတတ်တယ်ဆိုတဲ့ စိတ်ကလေးနဲ့ ကျေးဇူးကိုဆပ်တ်ဆိုတဲ့ စိတ်ကလေးနဲ့ တော်လှန်ရေးတုန်းက ပါဝင်ပတ်သက်ခဲ့တဲ့ လူများကို ပြန်လည်ပြီးတော့ သက်ကြီး ရွယ်အိုများကို ကြည့်ရှုတာပဲဖြစ်ပါတယ်။ ဒါ့ကြောင့်မို့လို့ ဒါလည်း တည့်တည့်ပြောရရင်တော့ မင်္ဂလာ တစ်ပါးပဲဖြစ်ပါတယ်ခင်ဗျ။ အပြစ်ရှိတဲ့လူတွေကို ပြစ်ဒဏ်တွေကနေ ကင်းလွတ်ခွင့်ပေးခဲ့သလိုပဲ ကျွန်တော်တို့အတွက် အကျိုးဆောင်ပေးခဲ့တဲ့ လူတွေကိုလည်း တစ်ခေတ်တစ်ခါက တစ်ခါကြည့်ခဲ့ ပြီးရင် ပြီးပြီလို့သဘော မထားစေချင်ပါဘူး။ ဒီဟာက တည့်တည့်ပြောရရင် ကျေးဇူးဆိုတဲ့ဟာ ဆပ်တယ်ဆိုတဲ့ဟာက တူညီသော ကျေးဇူးကို ဆပ်လို့ရနိုင်မယ်မထင်ပါဘူး။ ကျေးဇူးကိုမကန်းဖို့။ ကျေးဇူးကိုမြင်နေဖို့ပဲ အဓိကကျနေပါတယ်။ ဒါ့ကြောင့်မို့လို့ ကျွန်တော့်အနေနဲ့လည်း ကျွန်တော်ရဲ့ နေရာလေးကနေ ပြောပိုင်ခွင့်ရှိသလောက် ပြောရမယ်ဆိုရင် ဝန်ကြီးဌာနကို မေတ္တာရပ်ခံပါတယ်။ အဲ့ဒီ အခုနကပြောတဲ့ အသက် ၈၀ ကျော်ဆိုတာ မကနိုင်ပါဘူး။ ဘာဖြစ်လို့လဲဆိုတော့ တော်လှန်ရေး ကာလကြီးစခဲ့တာ ၁၉၄၅ ခုနှစ်မှာ အစပျိုးခဲ့တာပါ။ ဒီအပြင် ရှေ့ ၄၊၅၊ ၁၀ နှစ် ကတည်းက ဒါတွေဟာ အရှိန်ယူခဲ့ကြတာ ဖြစ်တဲ့အတွက် အသက် ၈၀ မကပါဘူး။ ဒီကနေ့ရှိမယ်ဆိုရင် အဲ့ဒီပုဂ္ဂိုလ်ကြီးများဟာ ၉၀ ကျော်နဲ့ ၁၀၀ တန်းလောက်ရှိနေပါပြီ။ ကံအားလျော်စွာ အသက်ရှည်ခွင့်ရထားတဲ့အတွက် အခုထိ ကျန်ခဲ့တဲ့ သူများက ကျန်နေသေးတာဖြစ်ပါတယ်။ ဒါ့ကြောင့်မို့လို့ ဦးတင်မောင်ဦးလည်း မေတ္တာရပ် ခံသလိုပဲ ကျွန်တော့်အနေနဲ့ပဲဖြစ်ဖြစ်၊ အများဆန္ဒနဲ့ညီရင်တော့ လွှတ်တော်အနေနဲ့ဖြစ်ဖြစ် ကျွန်တော်ကပဲမေတ္တာရပ်ခံပါတယ်။ ဆောင်ရွက်ပေးနိုင်သမျှ ကြည့်ပြီးတော့ဆောင်ရွက်ပေးပါဦးလို မေတ္တာရပ်ခံ တာပါ။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>မြစ်ဆုံစီမံကိန်းမှ ပြောင်းရွှေ့ခံထားရသော ဒေသခံများအတွက် အနာဂတ်စီမံကိန်းများ၊ မြစ်ဆုံ ရေအားလျှပ်စစ်စီမံကိန်းအတွက် ချုပ်ဆိုထားသော စာချုပ်စာတမ်းပါအကြောင်းအရာများကို သိလိုသည်နှင့်စပ်လျဉ်းသည့်မေးခွန်း</title>
<speech type="vicespeaker">အခုဆက်လက်ပြီးတော့ အင်ဂျန်းယန်မဲဆန္ဒနယ်က ဒေါ်နွဲဘူ မေးမြန်း ဖို့ဖြစ်ပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌ ကြီးနဲ့ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာ ပါလို့ ဦးစွာနှုတ်ခွန်းဆက်သအပ်ပါတယ်။ ကျွန်မကတော့ ကချင်ပြည်နယ်၊ အင်ဂျန်းယန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်နွဲဘူ ဖြစ်ပါတယ်။ ကျွန်မအနေနဲ့ မြစ်ဆုံဒေသခံများနဲ့ ပတ်သက်ပြီးမှ သိလိုတဲ့မေးခွန်းများကို ဒုတိယဥက္ကဋ္ဌကြီးမှတစ်ဆင့် မေးမြန်းသွားမှာဖြစ်ပါတယ်။ လေးစားအပ်ပါတဲ့ ဒုတိယဥက္ကဋ္ဌကြီးရှင့်။ ဧရာဝတီမြစ်ရဲ့ မြစ်ဖျားဒေသ ဖြစ်တဲ့ မေခနဲ့ မလိခတို့ဆုံတဲ့ မြစ်ဆုံအတွင်းက မြစ်ဆုံရွာအပါအဝင် ကျွန်မရဲ့ မဲဆန္ဒနယ်က ကျေးရွာတော်တော်များများဟာဆိုရင် စီမံကိန်းအတွင်းမှာ ပါဝင်ခဲ့ပါတယ်။ ဒါ့အပြင် မြစ်ဆုံစီမံကိန်းဟာ ဒေသခံများအတွက်အရေးကြီးသလိုပဲ မြန်မာနိုင်ငံ တစ်ခုလုံးအတွက်လည်း အရေးကြီးကဏ္ဍအနေနဲ့ ပြည်သူလူထုတစ်ရပ်လုံးက အလေးထားတဲ့ကိစ္စ ဖြစ်ပါတယ်။ ဒါ့ကြောင့် ၂၀၁၂ ခုနှစ်၊ အောက်တိုဘာလ ၁၈ ရက်နေ့ရက်စွဲနဲ့ မြစ်ဆုံစီမံကိန်း နဲ့ပတ်သက်တဲ့ မေးခွန်းတွေကို လွှတ်တော်ကတစ်ဆင့် ကြယ်ပွင့်ပြမေးခွန်းမေးခဲ့ပါတယ်။ အဲ့ဒီမေးခွန်း နဲ့ပတ်သက်ပြီး လွန်ခဲ့တဲ့ ဆဋ္ဌမပုံမှန်အစည်းအဝေးစတင်ကျင်းပတဲ့အချိန်မှာ ကျွန်မကို ဖြေကြားချက်ကို စာနဲ့ပေးပို့ခဲ့တာကို လက်ခံရရှိခဲ့ပါတယ်။ ယခင်မေးမြန်းချက်များကို ပြန်ပြီးတော့ တင်ပြရမယ်ဆိုရင် တော့ (၁) မြစ်ဆုံဒေသခံတိုင်းရင်းသားများကို ၎င်းတို့နေထိုင်သော မူလဒေသများသို့ ပြန်လည် အခြေစိုက် နေထိုင်ခွင့်ပြုရန် အစီအစဉ်ရှိ/မရှိ (၂) အစီအစဉ်ရှိပါက မည်သည့်ကာလအတွင်း ဖြစ်နိုင်မည် (၃) အစီအစဉ်မရှိပါက အဘယ်ကြောင့်နည်း (၄) အစီအစဉ်မရှိသေးပါက လက်ရှိ ပြောင်းရွှေ့ ထားသောဒေသခံတိုင်းရင်းသားများအတွက် မည်ကဲ့သို့သောအစီအမံများကို ပြုလုပ်ထား ရှိပါသလဲဆိုတဲ့ မေးခွန်းများအပေါ်မှာ သက်ဆိုင်ရာဝန်ကြီးဌာနရဲ့ စာဖြင့်ဖြေကြားချက် အကျဉ်းကတော့ မြစ်ဆုံရေအားလျှပ်စစ်စီမံကိန်းဆိုင်ရာ ကိစ္စရပ်များမှာချုပ်ဆိုထားသော စာချုပ်စာတမ်းဥပဒေများ နှင့်အညီ ဖြေရှင်းဆောင်ရွက်ပေးရမည်ဖြစ်ပါ၍ မြစ်ဆုံဒေသခံ တိုင်းရင်းသားများကို မူလဒေသသို့ ပြန်လည်အခြေစိုက်နေထိုင်ခွင့်ပြုရန် လောလောဆယ် အစီအစဉ်မရှိပါကြောင်းလည်း ပြန်လည် ဖြေကြားခဲ့ပါတယ်။ ဒီအဖြေမှာ ရှင်းလင်းချက်များစွာ ပါဝင်ပါတယ်။ တစ်ဆက်တစ်စပ်တည်း သိလိုတဲ့မေးခွန်းကိုလည်း ကျွန်မအနေနဲ့ စာနဲ့ဖြေကြားတဲ့ အတွက် မေးမြန်းခွင့်မရရှိခဲ့ပါဘူး။ အဲ့ဒီတော့ သိလိုတဲ့မေးခွန်းကတော့ စာချုပ်စာတမ်းပါ အကြောင်းအရာကို သိလိုပါတယ်။ နောက်တစ်ခါ ဒီရှင်းလင်းချက်မှာပါတဲ့ ဒေသခံများအတွက် အစီအမံများဟာ ယခင်ဆောင်ရွက်ပြီးတဲ့ကိစ္စရပ်များ ဖြစ်နေတာကို တွေ့ရှိရပါတယ်။ ဒေသခံများသိလိုတဲ့ကိစ္စကတော့ အနာဂတ်အစီအမံများ ဖြစ်ပါတယ်။ ဒါ့ကြောင့် အခုတစ်ခါ ပြန်လည်မေးမြန်းရခြင်းဖြစ်ကြောင်းကို ဦးစွာတင်ပြအပ်ပါတယ်။ လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌကြီးရှင့်။ ယခုအခါမှာ မလီဆို၊ တန်ဖဲနဲ့ လက်ဖက်ရွာများကို အောင်မြင်သာစံပြကျေးရွာမှာလည်းကောင်း၊ ဒေါင်းပန်နဲ့ အောင်ကြာယန်ကျေးရွာတို့ကို မလိယန် ကျေးရွာမှာလည်းကောင်း ပြောင်းရွှေ့ ထားခဲ့ပါတယ်။ ဒီလို ပြောင်းရွှေ့ခြင်းခံထားရတဲ့နေရာနဲ့ ၎င်းတို့ရဲ့ မူလနေရာများကတော့ များစွာကွာခြားလှပါတယ်။ အကျဉ်းချုပ်တင်ပြရမယ်ဆိုရင် မူလဒေသမှာတော့ စိုက်ပျိုးမြေကောင်းတဲ့အတွက် ရာသီအလိုက်သီးနှံတွေစိုက်ပျိုးနိုင်တယ်။ မိသားစုစားဖို့နဲ့ သားသမီးတွေကို ကျောင်းထားဖို့စရိတ်ရနိုင်ပါတယ်။ ယခု ပြောင်းရွှေ့ထားတဲ့ နေရာကတော့ အောက်ခံမြေက ကျောက်တွေဖြစ်တဲ့အတွက် သီးနှံပင်စိုက်ပျိုးဖို့ အတွက် မဖြစ်ထွန်းနိုင်ပါဘူး။ မြက်ပေါက်ဖို့တောင်မှပဲ အင်မတန်ခက်ခဲတဲ့ နေရာဖြစ်ပါတယ်။ နောက် ဒေသခံများရဲ့ မူလဒေသမှာ သူတို့မွေးမြူထားတဲ့ ကျွဲ၊ နွားများကိုလည်း ယခုနေရာမှာ ထားမယ့်နေရာလည်းမရှိပါဘူး။ ကျွဲ၊ နွားများကို သွားမောင်းလာတဲ့ အခါမှာလည်း စားကျက်မြေ မရှိတဲ့အတွက် ကျွဲ၊ နွားများကတော့ မူလနေရာကို ပြန်သွားပါတယ်။ အဲ့လို့ပြန်သွားရတဲ့အခါမှာ ကျွဲ၊ နွားတွေကို သွားရှာရတဲ့ ဒုက္ခလည်းရှိပါတယ်။ အဲ့ဒီအခါမှာလည်း မသွားရဘူး။ မလာရဘူး ဆိုတဲ့အတားအဆီးများကိုလည်း ဒေသခံတွေက တွေ့ကြုံ နေကြရပါတယ်။ ဒီစိုက်ပျိုးမြေတွေကို လက်ရှိနေရာရဲ့ ပတ်ဝန်းကျင်မှာ ဖော်ထုတ်ထားမှုရှိသော်လည်း သူတို့လုပ်အားနဲ့ ရရှိတဲ့ အကျိုးအမြတ်က မကာမိနိုင်ပါဘူး။ ဒီမြေမကောင်းတဲ့အတွက် သူတို့ဘာသီးနှံမှ စိုက်လို့ မဖြစ်တာကိုတွေ့ရပါတယ်။ သီးနှံမဖြစ်တဲ့အတွက် ဝင်ငွေလည်းမရှိတဲ့အခြေအနေရှိပါတယ်။ အဲ့ဒီတော့ တာဝန်ရှိတဲ့သူတွေက ဆောင်ရွက်ပေးထားမှုဟာဆိုလို့ရှိရင် သူတို့ဘဝအတွက် ဘယ်လိုမှ အဆင်မပြေနိုင်တဲ့ အနေအထားဖြစ်ပါတယ်။ အပေါ်ယံဘေးအမြင်နဲ့တော့ အဆင်ပြေနိုင်မယ်လို့ထင်ရပေမယ့်လည်း တကယ်လက်တွေ့ဘဝမှာ ယခင်ကထက် များစွာဒုက္ခရောက်နေရတာကို အကြိမ်ကြိမ်သွား ရောက်တဲ့အခါမှာ တွေ့ရှိရပါတယ်။ လက်ရှိအနေအထားမှာ အဆင်ပြေကြမယ် ဆိုလို့ရှိရင် ဒေသခံများဟာ မူလဒေသကို ပြန်ချင်ပါတယ်လို့ ဘယ်သူကမှလည်းပြောမှာ မဟုတ်ပါဘူး။ ဒေသခံများရဲ့ တညီတညွတ်တည်းသောဆန္ဒကတော့ မူလဒေသကို ပြန်ချင်ကြောင်းပြောကြပါတယ်။ ဒါ့အပြင်စီမံကိန်း စတင်ချိန်က တာဝန်ရှိသူများက မြစ်ဆုံဒေသကို လာရောက်တဲ့ အခါမှာ သူတို့ကတိကဝတ်ပေးခဲ့ပါတယ်။ အဲ့ဒီ ကတိကဝတ်ကတော့ မြစ်ဆုံဒေသတစ်ဝိုက်မှာ ရေမဝပ်မချင်းကာလပတ်လုံး လွတ်လပ်စွာ လုပ်ကိုင်စားသောက်နိုင်ခွင့်ရှိကြောင်းကို ဒေသခံများ နှင့် တွေ့ဆုံစဉ်မှာ ကတိကဝတ်ပြုခဲ့တယ်လို့ ပြောပြပါတယ်။ သို့သော် ယခုအချိန်မှာ နိုင်ငံတော်သမ္မတကြီးရဲ့ ကျေးဇူးကြောင့် မြစ်ဆုံတစ်ဝိုက်မှာ ရေမဝပ်တော့ပါဘူး။ အဲ့ဒီတော့ ရေမဝပ်ပေမယ့်လုပ်ကိုင်စားသောက်ခွင့်မရတဲ့အပြင် သွားလာခွင့်တောင် အကန့်အသတ်နဲ့ ဖြစ်သွားတဲ့အတွက် ၎င်းတို့အနေနဲ့များစွာဝမ်းနည်းကြရပါတယ်။ ဒီတော့ ဝန်ကြီးဌာနကို ကျွန်မရဲ့ မေးခွန်းနဲ့အတူ ဒေသခံများရဲ့ ဒုက္ခအခက်အခဲနဲ့ အဆင်မပြေမှုတွေကို ဓာတ်ပုံမှတ်တမ်းတွေ၊ နောက်ဒေသခံတွေရဲ့ ရင်ဖွင့်သံတွေနဲ့အတူ ပြည့်ပြည့်စုံစုံ ကျွန်မပေးအပ်ခဲ့ ပါတယ်။ ဒီနေရာမှာ သူတို့နေထိုင်တဲ့နေရာမှာရှိတဲ့ ကျောက်တုံးကျောက်ခဲတွေ၊ နေအိမ်တွေ မနှစ်ကမိုးတွင်း မှာ ရေကြီးလာတာတွေ အကုန်လုံးတင်ပြထားပါတယ်။ နောက်ပြီးမှ သူတို့အနေနဲ့ နောက်ဆုံးခရီးဖြစ်တဲ့ ဒီသင်္ချိုင်းသွားတဲ့နေရာတောင်မှ မိုးတွင်းကာလမှာဆိုလို့ရှိရင် ဒူးလောက်ရှိတဲ့ နေရာသွားမှ ဒီတောင်ကုန်းပေါ် တော်တော်လေးခက်ခက်ခဲခဲ တက်ရတယ်ဆိုတဲ့ အနေအထားမျိုး တွေ ရှိပါတယ်။ သူတို့အတွက် စားဝတ်နေရေးအဆင်မပြေတာ အပြင်နောက်ဆုံးခရီးကို သွားတဲ့ အချိန်တောင်မှ အဆင်မပြေဘူးဆိုတာ ဒေသခံတွေက ပြောပြခဲ့ပါတယ်။ ယခုအခါမှာ မြစ်ဆုံရေ ကာတာစီမံကိန်းလုပ်ငန်းတွေကိုလည်း ရပ်ဆိုင်းလိုက်ပြီဖြစ်တဲ့အတွက် ပြောင်းရွှေ့ခံထားရတဲ့ ဒေသခံများ အခက်အခဲများစွာရှိနေကြပါတယ်။ ဒါ့အပြင် စီမံကိန်းဧရိယာမှာ ပါဝင်ပြီး မပြောင်းရွှေ့သေးတဲ့ရွာ တွေလည်း ကျန်နေပါတယ်။ အဲ့ဒီရွာတွေမှာ ယခုကျောင်းတွေ မရှိတော့ပါဘူး။ စီမံကိန်းကာလအတွင်း မှာ ကျောင်းတွေမှာ အောင်မြင်သာစံပြကျေးရွာကို ရွှေ့ လိုက်ပါတယ်။ ယခု စီမံကိန်းရပ်လိုက်တဲ့အခါမှာ အောင်မြင်သာမှာရော ကျန်တဲ့နေရာမှာ ရောထပ်ပြီးတော့ နေအိမ်တွေ မဆောက်တဲ့အတွက် မူလဧရိယာမှာရှိတဲ့ အချို့အိမ်တွေဟာဆိုရင် မူလဒေသမှာပဲ ကျန်နေခဲ့ပါတယ်။ အဲ့ဒီဒေသက ကျောင်းရွှေ့လိုက်တဲ့အခါမှာ သူတို့ရဲ့ သားသမီးတွေ ဟာ ကျောင်းလုံးဝမတက်ရတော့တဲ့ အနေအထားကိုလည်း တင်ပြလိုပါတယ်။ ကျွန်မတို့ ကချင်ဒေသတွေမှာ တိုက်ပွဲတွေဖြစ်ပွားပြီးမှ ကျောင်းမတက်ရတဲ့ ကလေးတွေရှိသလို ဒီဒေသတွေ မှာ တိုက်ပွဲတွေမဖြစ်ပွားပေမယ့် မူလတန်းကလေးတွေ ကျောင်းမတက်ရတာဆိုလို့ရှိရင် သုံးနှစ်လောက်ရှိပြီဆိုတာ လွှတ်တော်ဥက္ကဋ္ဌကြီးကနေတစ်ဆင့် တင်ပြလိုပါတယ်။ လွှတ်တော် ဒုတိယဥက္ကဋ္ဌကြီးရှင့်။ မြစ်ဆုံကိစ္စဟာဆိုလို့ရှိရင် ဒေသခံတိုင်းရင်းသား များသာမကပါဘူး။ တစ်နိုင်ငံလုံးမှာရှိတဲ့ ပြည်သူလူထုက စိတ်ဝင်စားတဲ့ ပြည်သူလူထု တစ်ရပ်လုံးနဲ့ သက်ဆိုင်တဲ့ ကိစ္စလည်းဖြစ်နေပါတယ်။ ဒီကနေ့ အစိုးရရဲ့ ပွင့်လင်းမှု၊ ထင်သာမြင်သာရှိတဲ့ လုပ်ငန်းများဆောင်ရွက်မှုတွေကို ပြည်သူတစ်ရပ်လုံးကို ချပြရန်လည်းအထူးအရေးကြီးတယ်လို့ ယုံကြည် ပါတယ်။ ဒါ့ကြောင့် အောက်ပါမေးခွန်းများကို ပြည်သူ့လွှတ်တော် ဒုတိယဥက္ကဋ္ဌကြီးကနေ တစ်ဆင့် မေးမြန်းလိုပါတယ်ရှင်။ (၁) မြစ်ဆုံစီမံကိန်းမှ ပြောင်းရွှေ့ခံထားရသော ဒေသခံလူထုအတွက် အနာဂတ်အစီအမံများကို သိလိုပါသည်။ (၂) မြစ်ဆုံရေအားလျှပ်စစ်စီမံကိန်းအတွက် ချုပ်ဆိုထားသော စာချုပ်စာတမ်းပါ အကြောင်းအရာအချက်အလက်များကို သိရှိနိုင်ရန်နှင့် လွှတ်တော်တွင် ရှင်းလင်းတင်ပြပေးနိုင်ရေးတို့ကို ပြည်သူ့လွှတ်တော် ဒုတိယဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းတင်ပြအပ်ပါတယ်ရှင့်။ ကျေးဇူးတင်ပါတယ်ရှင်။ (ဩဘာသံများ)</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားပေးဖို့ ဖြစ်ပါတယ်</speech>
<speech><agency id="72">ဦးမြင့်ဇော်(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးနှင့် တက်ရောက်လာကြသော ပြည်သူ့လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်။ ကျွန်တော်ကတော့ လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးမြင့်ဇော် ဖြစ်ပါတယ်။ ကျွန်တော့်အနေနဲ့ ကချင်ပြည်နယ်၊ အင်ဂျန်းယန်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်ခွဲဘူရဲ့ ကြယ်ပွင့်ပြမေးခွန်းများအပေါ်မှာ ရှင်းလင်းဖြေကြားသွားမှာ ဖြစ်ပါတယ်။ လျှပ်စစ်စွမ်းအားဝန်ကြီးဌာနဟာ နိုင်ငံတော်ရဲ့ လျှပ်စစ်ဓာတ်အားလိုအပ်ချက်ကို ပြည့်မီစွာ ဖြည့်ဆည်းပေးနိုင်ရန်အတွက် ယခင်အမှတ်(၁) လျှပ်စစ်စွမ်းအားဝန်ကြီးဌာန လက်အောက်မှာရှိတဲ့ ရေအားလျှပ်စစ်အကောင်အထည်ဖော်ရေးဦးစီးဌာနနှင့် တရုတ်ပြည်သူ့သမ္မတနိုင်ငံအစိုးရရဲ့ EcęEsagssops: (State Own Enterprise) Sos China Power Investment Corporation (CPI) တို့ဟာ ဧရာဝတီမြစ်ဆုံ-မြစ်ညှာ မြစ်ဝှမ်း အထက်ပိုင်း ရေအားလျှပ်စစ်စီမံကိန်းများ အကောင်အထည် ဖော်ဆောင်ရွက်နိုင်ရန် ဖြစ်နိုင်/မဖြစ်နိုင် အစီရင်ခံစာ Pre-feasibility Study Peport ပြုစုနိုင်ဖို့ အတွက် စူးစမ်းလေ့လာမှုလုပ်ငန်းများဆောင်ရွက်ရန် ၂၈-၁၂-၂၀၁၆ ရက်နေ့မှာ နားလည်မှုစာချွန် လွှာ (MOU) Memorandum of Understanding ကိုလည်းကောင်း၊ သဘောတူညီမှုစာချုပ် (MOA) Memorandum of Agreement ကို ၁၆-၉-၂၀၀၉ ရက်နေ့မှာလည်းကောင်း လက်မှတ် ရေးထိုးခဲ့ကြပါတယ်။ woposeq:0ộiệod (MOA) Memorandum of Agreement op soaßicule: o ခန်းပါဝင်ပြီးတော့ အပိုဒ် ၃ အပိုဒ်ခွဲ (၃-၁-၄) အပိုဒ်ခွဲငယ်(စ)မှာ စီမံကိန်း တည်ဆောက်မှုကြောင့်ပြောင်းရွှေ့ပေးရတဲ့ ဒေသခံပြည်သူများအတွက် မူလလူနေမှုအဆင့်အတန်း ထက် မနိမ့်ကျစေဘဲ ပိုမိုမြင့်မားတဲ့လူမှုဘဝများ တည်ဆောက်ပေးရန် ဖော်ပြပါရှိပါတယ်။ ထို့အပြင် ဖက်စပ်စနစ်ဖြင့် အကျိုးတူပူးပေါင်းဆောင်ရွက်ရန်အတွက် မြစ်ဆုံစီမံကိန်းဆိုင်ရာ ဖက်စပ်သဘောတူညီချက်စာချုပ် (JVA) Joint Venture Agreement ကို ၂၀-၁၂-၂၀၀၉ ရက် နေ့မှာ လက်မှတ်ရေးထိုးခဲ့ပါတယ်။ လက်မှတ်ရေးထိုးခဲ့ပြီးတဲ့ (JVA) Joint Venture Agreement တွင် အခန်းပေါင်း ၃၃ ခန်း ပါဝင်ပြီးတော့ မြန်မာနိုင်ငံကုမ္ပဏီများအက်ဥပဒေအရ ဧရာဝတီမြစ်ဆုံ-မြစ်ညှာ မြစ်ဝှမ်း ရေအားလျှပ်စစ်ကုမ္ပဏီလီမိတက်ကို ဖွဲ့စည်းတည်ထောင်ခဲ့ပြီးဆောင်ရွက်စေခဲ့ခြင်း ဖြစ်ပါတယ်။ လျှပ်စစ်စွမ်းအားဝန်ကြီးဌာနအနေဖြင့် MOU၊ MOA JVA များချုပ်ဆိုရာမှာချုပ်ဆိုမည့် စာချုပ်မူကြမ်းများကို ပြည်ထောင်စုရှေ့နေချုပ်ရုံး၊ အမျိုးသားစီမံကိန်း နှင့် စီးပွားရေးဖွံ့ဖြိုးတိုးတက်မှု ဝန်ကြီးဌာန၊ ဘဏ္ဍာရေးနှင့်အခွန်ဝန်ကြီးဌာနတို့ရဲ့ သဘောထား မှတ်ချက်နှင့်အတည်ပြု မှတ်ချက်များ ရယူပြီးတော့ သက်ဆိုင်ရာဌာနကြီးများရဲ့ သဘောထား မှတ်ချက်များနှင့်အညီ ပြင်ဆင်ပြုစုပြီး စာချုပ် များကို လက်မှတ်ရေးထိုးခြင်း ဖြစ်ပါတယ်။ မြစ်ဆုံစီမံကိန်းတည်ဆောက်ခြင်းကြောင့် တည်ဆောက်ရေးလုပ်ငန်းခွင် ဧရိယာအတွင်းမှာ ကျရောက်တဲ့ တန်ဖဲ၊ မြစ်ဆုံ၊ ခါး၊ ဒေါင်ပန်နှင့် ကျိန်ခရန်ကျေးရွာ ၅ ရွာအတွက် မလိယန် စံပြကျေးရွာ နှင့်အောင်မြင်သာစံပြကျေးရွာသစ် ၂ ရွာကို ၂၀၁၀ ခုနှစ်၊ မေလ ၃၀ ရက်နေ့မှ စတင်ပြီးတော့ တည်ထောင်ပေးတဲ့အခါမှာ ကျေးရွာ ၅ ရွာမှ အိမ်ထောင်စုများအား ၂၈-၅-၂၀၁၀ ရက်နေ့မှ ၂၀-၅-၂၀၁၁ ရက်နေ့အတွင်း အိမ်ထောင်စု ၄၀၈ စု၊ လူဦးရေ ၂၁၄၆ ဦးအား ဒေသအာဏာပိုင် အဖွဲ့အစည်းများနှင့် ပူးပေါင်းပြီးတော့ စနစ်တကျပြောင်းရွှေ့ပေးခဲ့ပါတယ်။ အဆိုပါ ကျေးရွာ ၅ ရွာမှ အိမ်ထောင်စုများအတွက် အခြေခံအဆောက်အဦများတည်ဆောက်ခြင်း၊ လူနေအိမ်နှင့်အဆောက်အဦ များဆောက်လုပ်ခြင်း၊ လူမှုရေး၊ ဘာသာရေးအဆောက်အအုံများ ဆောက်လုပ်ခြင်း လယ်ယာမြေ ဖော်ထုတ်ခြင်း၊ သစ်သီးခြံနှင့် စီးပွားဖြစ်သစ်ပင်များအတွက် လျော်ကြေးငွေပေးအပ်ခြင်း၊ မိသားစုများ ပြောင်းရွှေ့ နေရာချထားမှုနှင့် ထောက်ပံ့မှုများ ပေးအပ်ခြင်းနှင့်အခြားကုန်ကျစရိတ်များ အပါအဝင် ပြောင်းရွှေ့ကျေးရွာ ၅ ရွာအတွက် သုံးစွဲခဲ့သည့် ပြန်လည်နေရာချထားရေး ကုန်ကျစရိတ် စုစုပေါင်းမှာ ကျပ်သန်းပေါင်း ၁၆၆၉၁.၉၃ ဖြစ်ပါတယ်။ ထို့အပြင် သောက်သုံးရေရရှိရေးအတွက်လည်း ကျိန်ခရန်ချောင်းဘေးမှာ ကွန်ကရစ် ရေလှောင်ဂါလန် ၂ သိန်းဆံ့ ရေကန်တစ်လုံးတည်ဆောက်ပြီး ၂၄ နာရီရေရရှိအောင် ဆောင်ရွက် ထားပေးခဲ့ပါတယ်။ ပညာရေး၊ ကျန်းမာရေး၊ လူမှုရေး၊ ကျေးရွာဖွံ့ဖြိုးရေးကဏ္ဍများအနေဖြင့်အောင်မြင်သာစံပြကျေးရွာမှာ အလယ်တန်းကျောင်း ၁ ကျောင်း၊ မူလတန်းကျောင်း ၂ ကျောင်း၊ ၁၆ ကုတင်ဆံ့ ပြည်သူ့ဆေးရုံ ၁ ရုံ၊ ဘုန်းတော်ကြီးကျောင်း ၁ ကျောင်းနှင့် ခရစ်ယာန်ဘုရားရှိခိုးကျောင်း ၂ ကျောင်း၊ ကျေးရွာအုပ်ချုပ်ရေးမှူးရုံး ၁ ရုံး၊ စာတိုက်ရုံး ၁ ရုံး၊ ရဲစခန်း ၁ ခုနှင့် မီးသတ်ရုံး အဆောက်အဦများကို တည်ဆောက်ပေးထားပြီးဖြစ်ပါတယ်။ ကျေးရွာအတွင်းမှာရှိတဲ့လမ်းများကို ကွန်ကရစ်လမ်းအဖြစ် ဖောက်လုပ်ပေးခဲ့ရာ ကွန်ကရစ်လမ်း ၂၄၅၀၀ ပေ ဖောက်လုပ်ပေးထားခဲ့ပြီး ဖြစ်ပါတယ်။ လျှပ်စစ်မီးရရှိရေးအနေနဲ့ ကွန်ကရစ်ဓာတ်တိုင်များဖြင့် ဓာတ်အားလိုင်းများဆောင်ရွက် ပေးထားပြီးတော့ ညစဉ်မီးစက်ဖြင့် လျှပ်စစ်မီးပေးဝေလျက်ရှိပါတယ်။ မလိယန် ကျေးရွာ၌လည်း ကျေးရွာဆေးပေးခန်း၊ မူလတန်းကျောင်း ၁ ကျောင်း၊ ဘုန်းတော်ကြီးကျောင်း ၁ ကျောင်း၊ ခရစ်ယာန် ဘုရားရှိခိုးကျောင်း ၂ ကျောင်း ဆောက်လုပ်ပေးထားခဲ့ပါတယ်။ ဤသို့ နေရာထိုင်ခင်းဆောင်ရွက်ပေးမှုများသည် MOA သဘောတူစာချုပ် အပိုဒ် ၃ အပိုဒ်ခွဲ (၃-၁-၄) အပိုဒ်ခွဲငယ်(စ)တွင် စီမံကိန်းတည်ဆောက်မှုကြောင့် ပြောင်းရွှေ့ ပေးရသည့် ဒေသခံပြည်သူ များအတွက် မူလလူနေမှုအဆင့်အတန်းထက် မနိမ့်ကျစေဘဲ ပိုမိုမြင့်မားသည့် လူမှုဘဝများ တည်ဆောက်ပေးရန်ဟူ၍ ဖော်ပြပါရှိထားသည့်အတိုင်း လျှပ်စစ်စွမ်းအား ဝန်ကြီးဌာနရဲ့ လမ်းညွှန်မှုဖြင့် ဧရာဝတီမြစ်ဆုံ၊ မြစ်ညာ-မြစ်ဝှမ်း ရေအားလျှပ်စစ်ကုမ္ပဏီလီမိတက်မှ စိုက်ထုတ်အကုန်အကျခံပြီး ဒေသခံပြည်သူများအား အဆင့်မြင့်မြင့်နေထိုင်နိုင်ရန် ဆောင်ရွက် ပေးခြင်း၊ လျော်ကြေးငွေများပေးအပ်ခြင်းနှင့် ပညာရေး၊ ကျန်းမာရေး၊ လူမှုရေးကျေးရွာဖွံ့ဖြိုးရေး ကဏ္ဍများကို ဆောင်ရွက်ပေးခဲ့ခြင်း ဖြစ်ပါတယ်။ လျှပ်စစ်စွမ်းအားဝန်ကြီးဌာနအနေနဲ့ နိုင်ငံတော်သမ္မတကြီးရဲ့ ၃၀-၉-၂၀၁၁ ရက်နေ့ လွှတ်တော်များသို့ သဝဏ်လွှာပေးပို့တဲ့ အချိန်မှစပြီး ယခုအချိန်အထိ မြစ်ဆုံစီမံကိန်းအကောင် အထည်ဖော်တည်ဆောက်ခြင်းဆိုင်ရာ လုပ်ငန်းများအားလုံးအား ရပ်ဆိုင်းထားခဲ့ပါတယ်။ စီမံကိန်းရပ် ဆိုင်းထားခြင်းကြောင့် မြစ်ဆုံစီမံကိန်းမှ တရုတ်ပြည်သူ့သမ္မတနိုင်ငံသို့ ပြန်လည်ပို့ဆောင်မည့် စက်ပစ္စည်း၊ ယာဉ်ယန္တရားမျိုးစုံ ၁၂၄၀ Sets ကိုလည်း ယခုအခါမှာ ပြန်လည် ပေးပို့ခဲ့ပြီးဖြစ်ပါတယ်။ ပြည်သူ့လွှတ်တော်ကိုယ်စားလှယ်တော်ကြီးမေးမြန်းခဲ့တဲ့ ကြယ်ပွင့်ပြမေးခွန်းအပေါ်မှာ လျှပ်စစ် စွမ်းအားဝန်ကြီးဌာနအနေဖြင့် ချုပ်ဆိုထားသော စာချုပ်စာတမ်းပါ အချက်အလက်များကို အခြေခံပြီး တော့ ဒေသခံပြည်သူများအတွက် အစီအမံများကို နဂိုမူလအနေအထားထက် မနိမ့်ကျစေသော အစီအမံများဖြင့် စီမံဆောင်ရွက်ပေးခဲ့ပြီးဖြစ်ပါတယ်။ ယခုအခါမှာ စီမံကိန်း ရပ်ဆိုင်းထားရှိမှုကြောင့် ဒေသခံပြည်သူများအတွက် ဆက်လက်ဆောင်ရွက်မည့် အစီအမံ၊ အစီအစဉ်များနှင့်စပ်လျဉ်းပြီး ကချင်ပြည်နယ် အစိုးရအဖွဲ့နှင့် ညှိနှိုင်းတိုင်ပင်ပြီးတော့ အကောင်းဆုံးဖြစ်စေမည့် အစီအမံ၊ အစီအစဉ် များကို စီမံဆောင်ရွက် ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech><mp id="171">ဒေါ်ဘူ(အင်ဂျန်းယန်မဲဆန္ဒနယ်)</mp>ကျွန်မအနေနဲ့ ဝန်ကြီးကို တစ်ဆက်တစ်စပ်တည်း တင်ပြချင်တဲ့အချက်လေးရှိပါတယ်။ မူလဒေသထက်မနိမ့်တဲ့ စီစဉ်ဆောင်ရွက်မှုဆိုတဲ့နေရာမှာ နေအိမ် မူလထက်ပိုကောင်းလာတာတွေ၊ ဘုရားကျောင်းတွေ စုစည်းထားတာတွေ အဲ့ဒါတွေနဲ့ ဒေသခံတွေက မကိုက်ညီပါဘူး။ ဒေသခံတွေကိုက်ညီတာဆိုလို့ရှိရင် ဒီဒေသမှာ စိုက်ပျိုးလုပ်ကိုင် စားသောက်ခြင်း ဖြစ်တဲ့အတွက် ခြံဝင်းကျယ်ကျယ်ရှိဖို့လိုတယ်။ ကျွဲ၊ နွားတွေထားဖို့ နေရာတွေ လိုအပ်တယ်။ သူတို့ စိုက်ပျိုးမြေကောင်းတဲ့နေရာတွေ လိုအပ်တယ်ဆိုတာ ကျွန်မအနေနဲ့ တင်ပြလို ပါတယ်။ သူတို့အနေနဲ့ မူလအခြေအနေမှာဘယ်လိုအခြေအနေနဲ့ပဲ နေထိုင်သည်ဖြစ်စေ၊ သူတို့မိသားစုဘဝကိုတော့ သူတို့ရုန်းကန်နိုင်တယ်။ အခု အခြေအနေမှာတော့ သူတို့ဟာပြောင်းချင်လို့ ပြောင်းလာတာမဟုတ်ပါဘူး။ ဒီအစိုးရရဲ့ အစီအမံကြောင့် ပြောင်းလာခြင်း ဖြစ်တဲ့အတွက် သူတို့ဘဝအာမခံချက်ကို သူတို့ကိုယ်တိုင် သူတို့မဆောင်ရွက်နိုင်တဲ့ အနေအထား ဖြစ်ပါတယ်။ ယခုဝန်ကြီးဖြေကြားသွားတဲ့အခါမှာ အကောင်းဆုံး အနေအထားကို ပြည်နယ်အစိုးရနှင့်တိုင်ပင်ပြီးဆောင်ရွက်မယ်ဆိုတဲ့အတွက်လည်း ကျွန်မအနေနဲ့ ဝမ်းသာပါတယ်။ သက်ဆိုင်ရာမဲဆန္ဒနယ်ကို ပြန်ရောက်တဲ့အခါမှာလည်း သူတို့ ဒီအစီအစဉ်ကို ပြောပြနိုင်မှာ ဖြစ်ပါတယ်။ အဲ့ဒီတော့ နောက်တစ်ခါဒီလိုမျိုးဆောင်ရွက်တဲ့အခါမှာတော့ ဒေသခံများ ရဲ့ လိုလားချက်ပါတဲ့ ဆောင်ရွက်ချက်မှုမျိုးကို ပြုလုပ်စဉ်းစားပေးပါလို့ ကျွန်မအနေနဲ့ ဒေသခံများ ကိုယ်စား အလေးအနက်ထားပြောကြားလိုပါတယ်။ ကျေးဇူးတင်ပါတယ်ရှင့်။ (ဩဘာသံများ)</speech>
<speech type="vicespeaker">ဝန်ကြီးဌာနအနေနဲ့ ပြန်လည်ရှင်းလင်းပြောပြဖို့ လိုသေးလား။ ဒီကနေ့ ပြည်သူ့လွှတ်တော်ကျင်းပနေတဲ့ အစည်းအဝေးကို ပြည်ထောင်စုသမ္မတ မြန်မာနိုင်ငံတော် ဆိုင်ရာ အမေရိကန်နိုင်ငံသံရုံးက နိုင်ငံရေးတာဝန်ခံဖြစ်တဲ့ မစ္စအယ်ရင်နှင့် အဖွဲ့ဝင်များလာ ရောက်ပြီးတော့ လေ့လာနေတာဖြစ်ပါတယ်။ လွှတ်တော်ကို အသိပေးတင်ပြတာဖြစ်ပါတယ်။</speech>
</Q-A>
<Q-A>
<title>ရွှေလီစီမံကိန်းမြစ်ကူးတံတားအတွက် ၂၀၁၃-၂၀၁၄ ဘဏ္ဍာရေးနှစ်အတွင်း တံတား၏ ပြီးစီးမှု ၅၀ ရာခိုင်နှုန်းကို ဖြည့်စွက်ရန်ပုံငွေဖြင့် ချထားပေးပြီး အပြီးသတ်ဆောက်လုပ်ရန် အစီအစဉ်ရှိ/မရှိ။ ရှိပါက မည်သည့်အချိန်တွင်ပြီးစီးမည်နှင့်စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီးတော့ မဘိမ်းမဲဆန္ဒနယ်မှ ဦးမြင့်လှိုင်မေးမြန်းဖို့ ဖြစ်ပါတယ်</speech>
<speech><mp id="452">ဦးမြင့်လှိုင်(မဘိမ်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော် ကိုယ်စားလှယ်များခင်ဗျား။ မင်္ဂလာပါလို့ နှုတ်ခွန်း ဆက်သဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်မြောက်ပိုင်း၊ မဘိမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်လှိုင် ဖြစ်ပါတယ်။ ကျွန်တော်တို့ မြို့နယ်သည် ကချင်ပြည်နယ် နှင့်ဆက်စပ်လျက်ရှိသော မြို့ဖြစ်ပါတယ်။ ဗျူဟာလမ်းကြီးမှာ မိုးကုတ်-မိုးမိတ်-မဘိမ်း-ဗန်းမော်လမ်းမကြီးဖြစ်ပါတယ်။ ၁၉၇၃ ခုနှစ် မှ စတင်ဖောက်လုပ်ခဲ့သော်လည်း နယ်မြေမအေးချမ်းမှု၊ တရားဥပဒေ မစိုးမိုးမှုကြောင့် ယနေ့အထိ နွေရာသီတွင်သာ ပိုမိုကျယ်ပြန့်စွာသွားလာနိုင်တာဖြစ်ပါတယ်။ အဓိက လမ်းမကြီးဖြစ်ပေမယ့်လည်း မိုးမိတ်မြို့နှင့် မဘိမ်းမြို့နယ် ရွှေလီစီမံကိန်းတံတားကြီးပြီးစီးမည်ဆိုလျှင် မန္တလေး-မိုးကုတ်-မိုးမိတ်-မဘိမ်းဗန်းမော် ခရီးစဉ်သွားမည့်လုပ်သားပြည်သူများ အမှန်တကယ် အကျိုးရှိမှာဖြစ်ပါတယ်။ ယခုအချိန် တွင် ရွှေလီမြစ်ကို မော်တော်ငယ်လေးနဲ့ ကူးနေရပါသဖြင့် ခရီးသွားပြည်သူများ ခရီးသွား ကြန့်ကြာမှု၊ ကုန်ဈေးနှုန်းနှစ်ဆကြီးမှုတို့ကို ခံစားနေရပါတယ်။ အမှန် တကယ်ဖြစ်ရပ်မှန် ဖြစ်ပါတယ်။ ယခုဆိုလျှင် ရွှေလီစီမံကိန်းတံတားဟာ ၅၀ ရာခိုင်နှုန်းပြီးစီးနေပြီ ဖြစ်ပါတယ်။ နောက်ထပ် ၅၀ ရာခိုင်နှုန်းပြီးစီးမှုကို ဆောင်ရွက်ပေးလျှင် ဒေသခံပြည်သူများနှင့် ဆက်စပ် လျက်ရှိသောလုပ်သားပြည်သူများ အကျိုးရှိမှာဖြစ်ပါတယ်။ သို့ဖြစ်ပါ၍ ရွှေလီစီမံကိန်းတံတားအတွက် ၂၀၁၃-၂၀၁၄ ဘဏ္ဍာရေးနှစ်အတွင်း တံတား၏ ပြီးစီးမှုရာခိုင်နှုန်း ၅၀ ရာခိုင်နှုန်းကို ဖြည့်စွက် ရန်ပုံငွေဖြင့် ချထားပေးပြီး အပြီးသတ်ဆောက်လုပ်ရန် အစီအစဉ်ရှိ/မရှိ။ ရှိပါက မည်သည့်အချိန်တွင် ပြီးစီးမည်ကိုသိလိုပါ၍ ပြည်သူများ၏ကိုယ်စား လေးစားရိုသေစွာဖြင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးပါတယ်။ (ဩဘာသံများ)</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားပေးဖို့ ဖြစ်ပါတယ်</speech>
<speech><agency id="72">ဦးမြင့်ဇော်(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော် လျှပ်စစ် စွမ်းအားဝန်ကြီးဌာန ဒုတိယဝန်ကြီး ဦးမြင့်ဇော်မှ ဆက်လက်၍ ရှမ်းပြည်နယ်မြောက်ပိုင်း၊ မဘိမ်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်လှိုင်မှ ကြယ်ပွင့်ပြမေးခွန်းအပေါ်မှာ ရှင်းလင်း ဖြေကြားသွားမှာဖြစ်ပါတယ်။ ရွှေလီ (၃)ရေအားလျှပ်စစ်စီမံကိန်းရှိ မြစ်ကူးတံတားတည်ဆောက်မှု လုပ်ငန်းနှင့် ပတ်သက်ပြီး မြစ်ကူးတံတားရဲ့ Sub Structure အပိုင်း အသေးစိတ်ဒီဇိုင်းပုံစံအချက် အလက်များကို ဆောက်လုပ်ရေးဝန်ကြီးဌာန ပြည်သူ့ဆောက်လုပ်ရေးလုပ်ငန်း တံတားဦးစီးရဲ့ အတည် ပြုချက်ရယူပြီးတဲ့နောက် လျှပ်စစ်စွမ်းအားဝန်ကြီးဌာနမှ ပြည်တွင်းတိုင်းရင်းသား ကုမ္ပဏီတစ်ခု ဖြစ်သော ရွှေတောင်ဖွံ့ဖြိုးတိုးတက်မှုကုမ္ပဏီလီမီတက်ကို လုပ်ငန်းအပ်နှံ ဆောင်ရွက် ခဲ့ရာမှာ ၂၀၁၂-၂၀၁၃ ဘဏ္ဍာရေးနှစ်အတွင်း Sub Structure အပိုင်း တည်ဆောက်မှု လုပ်ငန်းများအားလုံး ပြီးစီးခဲ့ပြီး ဖြစ်ပါတယ်။ Sub Structure အပိုင်းတည်ဆောက်မှုလုပ်ငန်းများ ရာနှုန်းပြည့်ပြီးစီးခဲ့ပြီ ဖြစ်တဲ့အတွက် မြစ်ကူးတံတား တစ်စင်းလုံးရဲ့ လုပ်ငန်းဆောင်ရွက်မှုအနေနဲ့ ၅၀ ရာခိုင်နှုန်းပြီးစီးခဲ့ပြီး ဖြစ်ပါတယ်။ တံတားတည်ဆောက်မှုလုပ်ငန်းရဲ့ ကျန်ရှိသော ဒုတိယအပိုင်း ဖြစ်တဲ့ Super Structure သံမဏိ သံပေါင် အပိုင်းတည်ဆောက်မှုလုပ်ငန်းများကို နိုင်ငံပိုင် သတင်းစာများမှ တစ်ဆင့် ပြည်တွင်းတိုင်းရင်း သား ကုမ္ပဏီများကို တင်ဒါစနစ်ဖြင့်ဖိတ်ခေါ်၍ ရွေးချယ်ကာလုပ်ငန်းအပ်နှံဆောင်ရွက်သွားမည် ဖြစ်ရာ လက်ရှိအချိန်မှာ တင်ဒါခေါ်ယူနိုင်ရေး အတွက် လိုအပ်သော တံတားSuper Structure အပိုင်း Specification များကို လျှပ်စစ်စွမ်းအားဝန်ကြီးဌာနရဲ့ အတိုင်ပင်ခံ အင်ဂျင်နီယာအဖွဲ့များနှင့် ပေါင်းစပ်ပြီး ပြုစုလျက် ရှိပြီးတော့ အတိုင်ပင်ခံအင်ဂျင်နီယာအဖွဲ့များရဲ့ အင်ဂျင်နီယာပိုင်းဆိုင်ရာ စိစစ်မှုအတည်ပြု သတ်မှတ်ချက်များဖြင့် တင်ဒါခေါ်ယူဆောင်ရွက်သွားမှာဖြစ်ပါတယ်။ အခုအခါ တင်ဒါခေါ်ယူဆောင်ရွက်နိုင်ရေးအတွက် လိုအပ်သည့်အချက်အလက်များ ပြုစုစစ်ဆေးဆဲဖြစ်ပြီး တင်ဒါခေါ်ယူခြင်း၊ အဆိုပြု တင်ဒါစိစစ်ခြင်း၊ သဘောတူစာချုပ်ချုပ်ဆိုခြင်း၊ တံတားသံမဏိသံပေါင် များထုတ်လုပ်ခြင်း၊ တပ်ဆင်တည်ဆောက်ခြင်း၊ အရည်အသွေးခံနိုင်ဝန်စစ်ဆေးခြင်းစတဲ့ လုပ်ငန်း အဆင့်များစွာ ဆက်တိုက်ဆောင်ရွက်ရမည်ဖြစ်ပါသဖြင့် လုပ်ငန်း၏သဘောသဘာဝအရ ယခု ဘဏ္ဍာရေးနှစ်အတွင်း မပြီးစီးနိုင်သဖြင့် ဖြည့်စွက်ရန်ပုံငွေ တောင်းခံခြင်းမပြုဘဲ ၂၀၁၄-၂၀၁၅ ဘဏ္ဍာရေးနှစ်မှာသာ ရန်ပုံငွေတောင်းခံ၍ ရာနှုန်းပြည့်ပြီးစီးအောင် ဆောင်ရွက်သွားမည်ဖြစ်ါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ကျွဲပွဲမြို့တွင် လက်ရှိသုံးစွဲနေသော ၃၃/၀.၄ ကေဗွီ ဓာတ်အားပေးစနစ်အစား ၃၃/၁၁.၄ ကေဗွီ ဓာတ်အားခွဲရုံတည်ဆောက်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီးတော့ ဦးစွာ အုတ်တွင်းမဲဆန္ဒနယ်မှ ဦးညီညီမြင့် မေးမြန်းဖို့ ဖြစ်ပါတယ်</speech>
<speech><mp id="269">ဦးညီညီမြင့်(အုတ်တွင်းမဲဆန္ဒနယ်)</mp>အားလုံးမင်္ဂလာပါ။လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်အပေါင်းတို့ခင်ဗျား။ ကျွန်တော်က ပဲခူးတိုင်းဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးညီညီမြင့် ဖြစ်ပါတယ်။ ကျွန်တော့်အနေနဲ့ လျှပ်စစ်စွမ်းအားဝန်ကြီးဌာနနဲ့ပတ်သက်တဲ့မေးခွန်းကို မေးမြန်းမှာဖြစ်ပါတယ်။ ကျွန်တော်တို့ ပဲခူးတိုင်းဒေသကြီး၊ အုတ်တွင်းမြို့နယ်ကျွဲပွဲမြို့ဟာဆိုလို့ရှိရင် ယခုအခါမှာ လျှပ်စစ်ဓာတ် အားလုပ်ငန်းကနေ ဖြန့်ဖြူးပေးနေတဲ့ လက်ရှိသုံးစွဲနေတဲ့ ဓာတ်အားစနစ်ကတော့ ၃၃/၀.၄ ကေဗွီစနစ် နဲ့ဖြစ်တဲ့အတွက်ကြောင့်မို့လို့ ကျွဲပွဲမြို့တစ်မြို့လုံးမှာ ဆိုလိ���့ရှိရင် အိမ်ပေါင်း ၁၈၀၀ ကျော်ရှိပြီးတော့ လုပ်ငန်းသုံးမီတာလည်း အလုံး ၄၀ ခန့်ရှိပါတယ်။ ဒါကြောင့်မို့လို့ မီးအားဟာမနိုင်တဲ့ အတွက်ကြောင့် မို့လို့ မြို့နေပြည်သူတွေဟာ ဆိုလို့ရှိရင် မှိန်ပြပြမီးရောင်လေးတွေနဲ့ ခံစားနေရတာ နှစ်ပေါင်း ၃၀ ကျော်ကြာပြီဖြစ်ပါတယ်။ ဒါကြောင့်မို့လို့ ကျွန်တော်တို့ ၃၃/၁၁.၄ ကေဗွီဓာတ်အားခွဲရုံစနစ် တပ်မယ်ဆိုလို့ရှိရင် ကျွန်တော်တို့ ကျွဲပွဲမြို့ တစ်မြို့လုံးသာမကဘူး နီးစပ်ရာကျေးရွာများအဖို့ပါ လျှပ်စစ်ဓာတ်အားပေးနိုင်တဲ့အပြင် နောက်ထပ် အိမ် ၃၀၀၀ လောက်ကိုလည်းလျှပ်စစ်ဓာတ်အား ရရှိခံစားမှာဖြစ်ပါတယ်။ သို့ဖြစ်ပါ၍ လျှပ်စစ်စွမ်းအားဝန်ကြီးဌာနအနေဖြင့် ကျွဲပွဲမြို့အား ၃၃/၁၁.၀၄ ကေဗွီစနစ်ဓာတ်အားခွဲရုံအား တည်ဆောက်ပေးရန်အစီအစဉ်ရှိပါသလား။ အစီအစဉ်ရှိပါက မည်သည့် အချိန်တွင်တည်ဆောက်ပေးမယ်ဆိုတာကို ပြည်သူ့လွှတ်တော်ဒုတိယဥက္ကဋ္ဌကြီးမှတစ်ဆင့် ရိုသေလေး စားစွာတင်ပြအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားပေးပါ</speech>
<speech><agency id="72">ဦးမြင့်ဇော်(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော် ကပဲဆက်လက်၍ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးညီညီမြင့်ရဲ့ မေးခွန်း အားပြန်လည်ဖြေကြားသွားမှာဖြစ်ပါတယ်။ အုတ်တွင်းမြို့နယ် ကျွဲပွဲမြို့ သည် မီးသုံးသူဦးရေ ၁၄၇၃ ဦး ရှိပြီးတော့ ၁၉၉၀ ခုနှစ်မှစ၍ ၃၃/၀.၄ ကေဗွီ၊ ၂၅၀ ကေဗွီအေနှင့် ၃၃/၀.၄ ကေဗွီ၊ ၁၀၀ ကေဗွီအေ ထရန်စဖော်မာ ၂ လုံးဖြင့် ဓာတ်အားဖြန့်ဖြူးပေးထားခဲ့ပါတယ်။ ၃၃/၀.၄ ကေဗွီ၊ ၁၀၀ ကေဗွီအေ ထရန်စဖော်မာရဲ့ သုံးစွဲဝန်အားများနေတဲ့အတွက် မီးသုံးသူများလျှပ်စစ်ဓာတ်အား အပြည့်အဝသုံးနိုင် ရန် ၂၂-၈-၂၀၁၂ ရက်နေ့မှာ ၃၃/၀.၄ ကေဗွီ၊ ၃၁၅ ကေဗွီအေ ထရန်စဖော်မာဖြင့် လဲလှယ်တပ်ဆင် ဓာတ်အားပေးထားခဲ့ပါတယ်။ ကျွဲပွဲမြို့ဓာတ်အားစနစ် တိုးတက်ကောင်းမွန်ရေးအတွက် ၃၃/၀.၄ ကေဗွီ ဓာတ်အားခွဲရုံအား ၃၃/၁၁ ကေဗွီဓာတ်အားခွဲရုံသို့ တိုးချဲ့ တည်ဆောက် ခြင်းလုပ်ငန်းကို ၂၀၁၄-၂၀၁၅ ဘဏ္ဍာရေးနှစ်မှာ ဖြည့်ဆည်းတပ်ဆင်ဆောင်ရွက်နို်ရေးအတွက် လျာထားပါကြောင်းဖြေကြား ရှင်းလင်းအပ်ပါတယ်။ ကျေးဇူး တင်ပါတယ်။(ဩဘာသံများ)</speech>
</Q-A>
<Q-A>
<title>လျှပ်စစ်မြစ်ရေတင်စီမံကိန်းတစ်ခုချင်းက အသုံးပြု လာမည့်ဗို့အားနှင့် စီးအားအပြည့်အဝပို့လွှတ်ရေး ကို ပုံမှန်ဓာတ်အားဖြန့်ဖြူးမှုအားထိခိုက်မှုမရှိစေဘဲရရှိစေရန် အာမခံနိုင်မှုရှိ/မရှိနှင့် ရှိပါကမည်သည့် ဒေသ တွင်ဆောင်ရွက်မည့်စီမံကိန်းများကိုသိလိုသည်နှင့်စပ်လျဉ်းသည့်မေးခွန်း</title>
<speech type="vicespeaker">ယင်းမာပင်မဲဆန္ဒနယ်မှ ဦးသောင်းဟန် မေးမြန်းဖို့ ဖြစ်ပါတယ်</speech>
<speech><mp id="225">ဦးသောင်းဟန်(ယင်းမာပင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် အစည်းအဝေးကိုတက်ရောက်လာကြတဲ့ ဧည့်သည်တော်များ၊ ပြည်သူ့လွှတ်တော် ကိုယ်စားလှယ်များ မင်္ဂလာပါလို့နှုတ်ခွန်းဆက်သအပ်ပါတယ်။ ကျွန်တော့်အနေ နဲ့ လျှပ်စစ်မြစ်ရေတင် စီမံကိန်းနှင့်ပတ်သက်တဲ့မေးခွန်းကို မေးမြန်းသွားမှာဖြစ်ပါတယ်။ လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးခင်ဗျား။ ကျွန်တော်ယနေ့မေးထားတဲ့မေးခွန်းဟာ ၂၅ ရက်နေ့က လျှပ်စစ်မြစ်ရေတင်မေးခွန်းနဲ့ တစ်ပြိုင်တည်း မေးခဲ့တဲ့မေးခွန်းဖြစ်ပါတယ်။ သို့သော်လည်းပဲ ဖြေကြားမယ့် ပြည်ထောင်စုဝန်ကြီးဌာနကွဲလွဲတဲ့ အတွက် ဒီမေးခွန်းကို ယနေ့မှမေးမြန်းခွင့်ရရှိခဲ့ခြင်းဖြစ်ပါတယ်။ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံမှာ အမြဲ တမ်းစီးဆင်းနေတဲ့ မြစ်များ၊ ချောင်းများပေါများတဲ့အတွက် ဒီပေါများတဲ့မြစ်၊ ချောင်းများရဲ့ ရေ သယံဇာတကို အသုံးချပြီးတော့ တောင်သူလယ်သမားများရဲ့အကျိုးကိုဖော်ထုတ်မယ်ဆိုပြီး လျှပ်စစ်မြစ်ရေ တင်များကို ပြီးခဲ့တဲ့တပ်မတော်အစိုးရကစေတနာထားပြီး အနာဂတ်ကိုမျှော်မှန်းပြီးတော့ဆောင်ရွက်ခဲ့ခြင်းဖြစ်တယ်လို့ ကျွန်တော် ဒီလိုခံယူသုံးသပ်ပါတယ်။ သို့သော်လည်းပဲ လျှပ်စစ်မြစ်ရေ တင်တစ်ခုဟာ တကယ်အကျိုးဖြစ်အောင်ဆောင်ရွက်နိုင်ဖို့အတွက်က အဓိကကျတဲ့ လျှပ်စစ် အပြည့်အဝရရှိမှဆောင်ရွက်နိုင်မယ်ဆိုတာ ကျွန်တော့်အနေနဲ့သုံးသပ်ရရှိပါတယ်။ လျှပ်စစ်စွမ်းအား ဝန်ကြီးဌာနကလည်း နိုင်ငံတော်ရဲ့ လျှပ်စစ်လိုအပ်ချက်ကို အပြည့်အဝရရှိနိုင်ရေး အတွက် ကြိုးပမ်း ဆောင်ရွက်နေတယ်ဆိုတာကိုလည်း ကျွန်တော်သိရှိပါတယ်။ သို့သော်လည်းပဲ ကျွန်တော့်အနေနဲ့ လျှပ်စစ်မြစ်ရေတင်များကို လျှပ်စစ်အာမခံချက်ရရှိမှုရှိ/ မရှိအနေနဲ့ မေးမြန်းရခြင်းဟာ ရည်ရွယ်ချက် နှစ်ချက်ရှိပါတယ်။ ပထမရည်ရွယ်ချက်ကတော့ လျှပ်စစ် အာမခံချက်မပေးနိုင်သေးတဲ့ ဒါမှမဟုတ်ရင် အာမခံချက်လုံးဝမရရှိနိုင်တဲ့ လျှပ်စစ်မြစ် ရေတင်စီမံကိန်းများကို ဆိုင်းငံ့ခြင်း၊ ဒီဇိုင်းပြောင်းလဲခြင်း၊ နေရာပြောင်းလဲခြင်း စသည်ဖြင့် ဒီလိုဆောင်ရွက်စေချင်တဲ့ရည်ရွယ်ချက်တစ်ချက်ရှိပါတယ်။ ဒုတိယ ရည်ရွယ်ချက်ကတော့ လျှပ်စစ် မြစ်ရေတင်စီမံကိန်းများ လျှပ်စစ်အာမခံချက်မပေးနိုင်သေးရင် ပေးနိုင် တဲ့ကာလသိရှိလိုပါတယ်။ ဒီကာလသိရှိလိုတာက လျှပ်စစ်မြစ်ရေတင်စီမံကိန်းများကို ရင်းနှီးမြှုပ်နှံ ရမည့်ဘတ်ဂျက် ကိစ္စပဲဖြစ်ပါတယ်။ ဒီဘတ်ဂျက်ကို လိုအပ်ရင်ညှိနှိုင်းပေါင်းစပ်မယ်။ လိုအပ်တဲ့ အမြန်ဆုံး အကျိုးရှိနိုင်တဲ့စီမံကိန်းများကို လျှပ်စစ်အာမခံချက်ရရှိနိုင်တဲ့စီမံကိန်းများကို ပုံအောတန်အာမယ်။ ဒီလိုမျိုး စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်မှုကော်မတီဟာ ရည်ရွယ် ချက်ထားပြီးဆောင်ရွက်လျက်ရှိပါတယ်။ ဒါကြောင့်မို့လို့ ဒုတိယရည်ရွယ်ချက်အနေနဲ့ ဘတ်ဂျက်များ တင်ပြလာခဲ့ရင် လျှပ်စစ်မြစ်ရေတင်စီမံကိန်းများဟာ လျှပ်စစ်အာမခံချက်ရရှိ/မရှိကို ကျွန်တော်တို့ လွှတ်တော်ကိုယ်စားလှယ်တွေရော၊ ကျွန်တော်တို့ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုး တိုးတက်မှုကော်မတီဝင်တွေပါသိရှိထားစေချင်တဲ့ ရည်ရွယ်ချက် ကျွန်တော့်မှာ ရှိပါတယ်။ ဒါကြောင့် မို့လို့ ကျွန်တော့်အနေနဲ့ အောက်ပါမေးခွန်းကို မေးမြန်းအပ်ပါတယ်။ ရာနှုန်းပြည့်အကောင်အထည် ဖော်ပြီးသော လျှပ်စစ်မြစ်ရေတင်များနှင့် ဆက်လက်အကောင် အထည်ဖော်ရန်ရှိသည့် နှစ်အလိုက် ပြီးစီးမည့် လျှပ်စစ်မြစ်ရေတင်စီမံကိန်းတစ်ခုချင်းက အသုံးပြုလာမည့်လျှပ်စစ်ဓာတ်အား၊ ဗို့အားနှင့် စီးအားအပြည့်အဝပို့လွှတ်ရေးကို ပုံမှန်ဓာတ်အား ဖြန့်ဖြူးမှုစနစ်အား ထိခိုက်မှုမရှိစေဘဲရရှိစေရန် အာမခံနိုင်မှုရှိ/မရှိနှင့် မရှိပါက မည်သည့် တိုင်းဒေသကြီး/ ပြည်နယ်မှ မည်သည့်ဒေသတွင်ဆောင်ရွက် မည့် မြစ်ရေတင်စီမံကိန်းများ ဖြစ်သည်ကိုသိရှိလိုကြောင်း ပြည်သူ့လွှတ်တော် ဒုတိယဥက္ကဋ္ဌကြီးမှ တစ်ဆင့် မေးမြန်း တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားပေးဖို့ ဖြစ်ပါတယ်။</speech>
<speech><agency id="72">ဦးမြင့်ဇော်(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော် ကပဲဆက်လက်ပြီးတော့ စစ်ကိုင်းတိုင်းဒေသကြီး၊ ယင်းမာပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသောင်းဟန်ရဲ့ မေးခွန်းကို ပြန်လည်ဖြေကြားသွားမှာဖြစ်ပါတယ်။ မြန်မာနိုင်ငံရဲ့ ဓာတ်အားထုတ်လုပ်မှုစနစ်ဟာ ရေအားလျှပ်စစ်ဓာတ်အားထုတ်လုပ်မှုအပေါ်မှာ Base Load အဖြစ် အခြေခံတဲ့အတွက် မိုးရာသီမှာ ဓာတ်အားလိုအပ်ချက်ထက် ပြည့်မီကျော်လွန်အောင် ထုတ်ပေးနိုင် သော်လည်းပဲ နွေရာသီမှာဓာတ်အားလိုအပ်ချက်ကို ပြည့်မီအောင်ထုတ်ပေးနိုင်ခြင်း မရှိပါဘူး။ နွေရာသီမှာ ထုတ်လုပ်မှုနှင့်သုံးစွဲမှုမမျှတခြင်းကြောင့် ဝန်အားလျော့ချရမှုများရှိသဖြင့် ဓာတ်အားစနစ် မတည်ငြိမ်မှုများဖြစ်ကာ ဓာတ်အားပြတ်တောက်မှုများပေါ်ပေါက်တတ်ပါတယ်။ မိုးရာသီမှာ ဝန်အား နိုင်နင်းစွာ ဓာတ်အားပေးနိုင်တဲ့အတွက် မြစ်ရေတင်စခန်းများမှာသာမက သုံးစွဲသူများဘက်မှ သတ်မှတ်စံချိန်စံညွှန်းများနှင့်အညီသုံးစွဲပါက ပုံမှန်ဓာတ်အားဖြန့်ဖြူးမှုစနစ်ကို ထိခိုက်မှုမရှိဘဲ လျှပ်စစ်ဓာတ်အားကို အရည်အသွေးပြည့်ဝစွာသုံးစွဲနိုင်ပါတယ်။ လျှပ်စစ်စွမ်းအား ဝန်ကြီးဌာနအနေနဲ့ မြန်မာနိုင်ငံဓာတ်အားစနစ်အတွင်း လျှပ်စစ်ဓာတ်အားကို အရည်အသွေး ပြည့်ဝပြီးတော့ တည်ငြိမ်စွာ ပို့လွှတ်နိုင်ရန် လက်ရှိ ၂၃၀ ကေဗွီ ဓာတ်အားလိုင်း ဓာတ်အားစနစ်ကို ၅၀၀ ကေဗွီ ဓာတ်အားလိုင်း ဓာတ်အားစနစ်သို့ အဆင့်မြှင့်တင်ရန် စီမံကိန်းများချမှတ် အကောင်အထည်ဖော်ဆောင်ရွက်နေပြီးတော့ ဓာတ်အားလိုင်းနှင့် ဓာတ်အားခွဲရုံ များကို အဆင့်မြှင့်တင်ခြင်း၊ ဗို့အားကျဆင်းမှုကိုထိန်းညှိရန်အတွက် Shunt Capacitor များ တပ်ဆင်ခြင်းတို့ကို ဆောင်ရွက်လျက်ရှိပါတယ်။ ဒါ့အပြင် လျှပ်စစ်ဓာတ်အား ထုတ်လုပ်မှု ပြည့်မီကျော်နှစ် မတည်ပြီး လုပ်မှုနှင့်သုံးစွဲမအပ်ချက်ကို တိုးတက်ရန်အတွက် ရေအားလျှပ်စစ်စီမံကိန်းကြီးများ၊ သဘာဝဓာတ်ငွေ့သုံးနှင့် ကျောက်မီး သွေးသုံး ဓာတ်အားပေးစက်ရုံစီမံကိန်းများ၊ နေ၊ လေစွမ်းအင်တို့ဖြင့် လျှပ်စစ်ဓာတ်အား ထုတ်လုပ်မှုစီမံကိန်းများကို အကောင်အထည်ဖော်ဆောင်ရွက်လျက်ရှိပါကြောင်း ဖြေကြားရှင်းလင်း အပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech><mp id="225">ဦးသောင်းဟန်(ယင်းမာပင်မဲဆန္ဒနယ်)</mp>ဆက်စပ်မေးခွန်းလေးတင်ပြဖို့ ဒုတိယ ဥက္ကဋ္ဌကြီးအား ပန်ကြားအပ်ပါတယ်ခင်ဗျား။ ကျွန်တော်သိလိုတဲ့အချက်နဲ့ ဝန်ကြီးဖြေကြားတဲ့ အချက်ကမကိုက်ညီသေးဘဲဖြစ်နေပါတယ်။ ကျွန်တော်ကဝန်ကြီးတို့ လျှပ်စစ်စွမ်းအားဝန်ကြီးဌာနက ကြိုးပမ်းဆောင်ရွက်နေတာတွေကို ကျွန်တော့်အနေနဲ့သိလည်းသိပါတယ်။ အသိအမှတ်လည်းပြုပါ တယ်။ သို့သော် လက်ရှိအခြေအနေမှာ စီမံကိန်းပြီးစီးသွားတဲ့ လျှပ်စစ်မြစ်ရေတင်များ ဓာတ်အား အပြည့်အဝပေးနိုင်ခြင်းရှိ/မရှိကို ကျွန်တော်သိထားလိုပါတယ်တစ်ချက်က၊ ဒုတိယတစ်ချက်က လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ဝန်ကြီးကလည်း ကျွန်တော့်ရဲ့ ပထမမေးခွန်းကို ဖြေကြားတုန်းက လျှပ်စစ်မြစ်ရေတင်များဆောင်ရွက်တဲ့အခါမှာ လျှပ်စစ်စွမ်းအားဝန်ကြီးဌာနနဲ့ ညှိနှိုင်း ဆောင်ရွက်ခဲ့ပါတယ်လို့ ဒီလိုဖြေကြားထားပါတယ်။ အဲ့ဒီတော့ ကျွန်တော်တို့ နောင်ဆက် လက်ဆောင် ရွက်နေဦးမယ့် ဆက်လက်ဆောင်ရွက်လျက်ရှိတဲ့ လျှပ်စစ်မြစ်ရေတင်များဟာ လျှပ်စစ်စွမ်းအားဝန်ကြီး ဌာနက ဘယ်နှစ်၊ ဘယ်ကာလမှာ ဓာတ်အားအပြည့်အဝပေးနိုင်မယ်လို့ ဒီလိုသိရှိလိုခြင်းဖြစ်ပါတယ်။ ဒါကြောင့်မို့လို့ ဖြေကြားပေးနိုင်မယ်ဆိုရင် ပြည်နယ်/တိုင်းအလိုက် ဘယ်လျှပ်စစ်မြစ်ရေတင်များ ကတော့ဘယ်ကာလမှာ လျှပ်စစ်အပြည့်အဝပေးစွမ်းနိုင်တယ်။ လက်ရှိစီမံကိန်းပြီးစီးတဲ့ လျှပ်စစ်မြစ် ရေတင်တွေမှာတော့ ဘယ်လိုဖြည့်သွင်းပြီး ဘယ်ကာလမှာ အပြည့်အဝပေးနိုင်ပါမယ် ဆိုတာမျိုး ကျွန်တော့်အနေနဲ့သိရှိလိုတဲ့အတွက် ဝန်ကြီးအနေနဲ့ ကျွန်တော်သိရှိလိုတဲ့ဟာလေးကို ဖြေကြားပေးနိုင် မယ်ဆိုရင်တော့ ဖြေကြားပေးပါရန် မေတ္တာရပ်ခံ အပ်ပါတယ်။</speech>
<speech type="vicespeaker">ဝန်ကြီးအနေနဲ့ဖြေပေးမယ်ဆိုရင် ဖြေပေးလို့ရပါတယ်</speech>
<speech><agency id="72">ဦးမြင့်ဇော်(ဒုတိယဝန်ကြီး၊ လျှပ်စစ်စွမ်းအားဝန်ကြီးဌာန)</agency>ကျွန်တော်ရှင်းလင်းဖြေကြားခဲ့တဲ့ အထဲထဲမှာလည်းပါဝင်ပါတယ်။ ကျွန်တော်တို့နိုင်ငံမှာ လျှပ်စစ်ဓာတ်အားဟာ Base lood ကို ရေအားလျှပ်စစ်ကနေပြီးတော့ အခြေခံပြီးတော့ သုံးစွဲနေတဲ့နိုင်ငံဖြစ်ပါတယ်။ အဲ့တော့ ကျွန်တော်တို့ ဝန်ကြီးဌာနအနေနဲ့လည်း Bose Loud ကို ရေအားအစား လောလောဆယ်ဖြေရှင်းနိုင်ဖို့အတွက် သာမန်ကနေပြီးတော့ ပြောင်းလဲဖို့လည်း ကြိုးစားဆောင်ရွက်နေပြီလည်းဖြစ်ပါတယ်။ အဲ့ဒီလိုပဲ ရေအားလျှပ်စစ် Base Load အခြေအနေအရ မိုးရာသီမှာ ကျွန်တော်ဖြေကြားခဲ့တဲ့အထဲမှာပါပါတယ်။ ဝန်အားတွေနိုင်နင်းစွာ ဓာတ်အားပေးနိုင်တဲ့အခြေအနေရှိပါတယ်။ ဝန်ကြီးဌာနအနေနဲ့လည်း တရားဝင် နေ့စဉ်သတင်းစာ များမှာလည်းပဲ ပြည်သူလူထုအတွက် ပြည်သူလူထုကို အဓိကထားပြီး မီးပေးနိုင် ရေး အတွက်ကို နွေရာသီကာလမှာကြိုးစားဆောင်ရွက်ပေးခဲ့ပါတယ်။ ဒါကြောင့်မို့လို့လည်း အထိုက်အလျောက် အားဖြင့်လည်း စက်မှုဇုန်တွေကို အချိန်ပိုင်းနဲ့ရက်ပိုင်းတွေ ရပ်ဆိုင်းထား ခဲ့တဲ့ အခြေအနေလည်း အားလုံးသိပြီးသားဖြစ်ပါတယ်။ ဒါကြောင့်မို့လို့ ကျွန်တော့်တို့အနေနဲ့ ဓာတ်အားပိုမို ထုတ်လုပ် ရရှိပြီးတော့ ဖြန့်ဖြူးနိုင်ရေးတို့အတွက်ကို ဝန်ကြီးဌာနအနေနဲ့က ကြိုးစားပေးသွားမည်ဖြစ် ကြောင်းရှင်းလင်းတင်ပြလိုပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="vicespeaker">လွှတ်တော်ကိုယ်စားလှယ်ကြီးများခင်ဗျား။ ကျွန်တော်တို့ အစည်းအဝေးကို ခေတ္တ မိနစ် ၂၀ ခန့် ရပ်နားမှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌကြီးထွက်ခွါပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>နုကိုယ်ပိုင်အုပ်ချုပ်ခွင့်ရဒေသ (၂) မြို့နယ် လျှပ်စစ်ဓာတ်အားနှင့် စွမ်းအင်ရရှိရေးလုပ်ငန်းများဆောင်ရွက်ရာတွင် တစ်ဖက်သတ်လျားထားချက်များအား နိုင်ငံတော်မှ မည်ကဲ့သို့ စီစဉ်ဆောင်ရွက် ပေးနိုင်မည်ကို သိလိုသည်နှင့် စပ်လျဉ်းသည့်မေးခွန်း</title>
<speech type="vicespeaker">ဆက်လက်ပြီး ရွာငံမဲဆန္ဒနယ်မှ ဦးအောင်သိန်း မေးမြန်းဖို့ဖြစ်ပါတယ်။</speech>
<speech><mp id="424">ဦးအောင်သိန်း(ရွာငံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့် တာဝန်ရှိ ပုဂ္ဂိုလ်များနှင့် ဧည့်သည် တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ် ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်သိန်းဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ဓနု ကိုယ်ပိုင်အုပ်ချုပ်ခွင့်ရဒေသဟာ ရှမ်းပြည်နယ်တောင်ပိုင်းမှာတည်ရှိပြီး ရွာငံမြို့နယ်နှင့် ပင်းတယ မြို့နယ် နှစ်မြို့နယ်ပါရှိပါတယ်။ ပထမအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၂၆)ရက်မြောက်နေ့ဖြစ်တဲ့ ၁၃-၃-၂၀၁၃ ရက်နေ့အစီ အစဉ်မှာ ဓနုကိုယ်ပိုင်အုပ်ချုပ်ခွင့်ရ ဒေသအတွင်း ကျေးရွာများလျှပ်စစ်မီးလင်းနိုင်စေရေးအတွက် နိုင်ငံတော်မှပံ့ပိုးပေးမည့်အစီအစဉ် ရှိ/မရှိ နှင့်စပ်လျဉ်းတဲ့မေးခွန်းကို ကျွန်တော်မှ မေးမြန်းခဲ့ရာ သက်ဆိုင်ရာပြည်ထောင်စု အဆင့်တာဝန်ရှိပုဂ္ဂိုလ်မှ မြန်မာနိုင်ငံရှိ တိုင်းဒေသကြီး၊ ပြည်နယ်များတွင် ဆင်းရဲမှုလျှော့ချနိုင်ရေး အတွက် ဂျပန်နိုင်ငံအစိုးရမှပေးမည့် တရားဝင်ကူညီချေးငွေ (ODA) အစီအစဉ်တွင် ဓနုကိုယ်ပိုင်အုပ်ချုပ်ခွင့်ရဒေသ ပင်းတယ ၁၆ ရွာသို့ဓာတ်အားပေးရန် ထည့်သွင်း ထားပါသည်။ ယင်းလုပ်ငန်းအတွက် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီ (JICA) နှင့်ဆက်သွယ်ဆောင်ရွက်လျက်ရှိပါသည်။ အဆိုပါလုပ်ငန်းတွင် ကျေးရွာများသို့ လျှပ်စစ် ဓာတ်အားရရှိစေရန် ဒီဇယ်ဓာတ်အားပေးစက်များဝယ်ယူခြင်း၊ ၁၁ ကေဗွီဓာတ်အားလိုင်း ၄၀၀ ဗို့ဓာတ်အားလိုင်းများ တည်ဆောက်ခြင်းလုပ်ငန်းများ ဆောင်ရွက်ရန်ထည့်သွင်းထားပါသည်။ ချေးငွေရရှိသည်နှင့် တစ်ပြိုင် နက် အမြန်ဆောင်ရွက်သွားမည်ဖြစ်ပါကြောင်း နိုင်ငံတော်အနေဖြင့် ပင်းတယဒေသအတွင်း ပင်းတယ ၆၆/၁၁ ကေဗွီ ၅ အမ်ဗွီအေဓာတ်အားခွဲရုံမှ ၁၁ ကေဗွီ ဓာတ်အား လိုင်းများတည်ဆောက်ပေးခဲ့ပြီးဖြစ်၍ ပင်းတယမြို့နယ်အတွင်းရှိ ကျူးကျေးရွာ၊ ပွေးလှ ကျေးရွာများ တွင် လျှပ်စစ်ဓာတ်အားရောက်ရှိ အသုံးပြုလျက်ရှိကြောင်းဟူ၍ ရှင်းလင်းဖြေကြားခဲ့ပါတယ်။ အဆိုပါ ဖြေကြားချက်တွင် ပင်းတယမြို့နယ် တစ်ခုတည်း အတွက်သာပါရှိပြီး ကျန်ဓနုဒေသ နယ်မြေတစ်ခု ဖြစ်သော ရွာငံမြို့နယ်အတွင်းမှာ လုံးဝပါဝင်ခြင်းမရှိပါ။ ဒုတိယဥက္ကဋ္ဌကြီးခင်ဗျား။ ၂၀၁၂-၂၀၁၃ ဘဏ္ဍာရေးနှစ် ဖြည့်စွက်ခွင့်ပြုမည့်စာရင်းတွင် ဆိုလာစနစ်ဖြင့် ကျေးလက် မီးလင်းရေးလုပ်ငန်းများ ဆောင်ရွက်ရန် ပင်းတယမြို့နယ် ကျေးရွာ ၅ ရွာနေ အိမ်ခြေ ၂၂၅ အိမ်ပါရှိခဲ့သော်လည်း ရွာငံမြို့နယ်အတွင်းမှာ တစ်ရွာတစ်အိမ်မှ မပါရှိခဲ့ပါ။ ၂၀၁၃-၂၀၁၄ ဘဏ္ဍာနှစ် ဝန်ကြီးဌာနအလိုက် ရသုံးလျာထားခန့်မှန်းချေငွေစာရင်းပါ နယ်စပ်ရေးရာ ဝန်ကြီးဌာန နယ်စပ်ဒေသနှင့် တိုင်းရင်းသား လူမျိုးများ ဖွံ့ဖြိုးတိုးတက်ရေးဦးစီးဌာနမှ ဓနုကိုယ်ပိုင်အုပ် ချုပ်ခွင့်ရဒေသအတွင်း ဆောင်ရန်စမ်းရေ လုပ်ငန်းများတွင် အသေးစားရေအားလျှပ်စစ်စက်ရုံ တည်ဆောက်ခြင်း၊ ကျေးရွာများကို လျှပ်စစ်မီး သွယ်တန်းခြင်းများဟူ၍ပါရှိရာ ၎င်းလုပ်ငန်းအတွက် ပင်းတယမြို့နယ် ရ ရွာ၊ တန်ဖိုးငွေအားဖြင့် ၂၂၄.၃၇၅ သန်း လျာထားပါရှိခဲ့သော်လည်း ရွာငံမြို့နယ်အတွက်မှာမူ ကိုယ်ထူကိုယ်ထ မီးလင်းပြီးရွာတစ်ရွာသာပါရှိခဲ့ပါတယ်။ ထို့အပြင် ၎င်းဝန်ကြီးဌာန ကျေးလက်ဒေသ ဖွံ့ဖြိုးတိုးတက်ရေး ဦးစီးဌာနမှာဆောင်ရွက်မည့် ကျေးလက် မီးလင်းရေးလုပ်ငန်းတွင် ရေအားလျှပ်စစ်လုပ်ငန်း ၈ ခု၊ တန်ဖိုးငွေအားဖြင့် ၄၈ သန်းမှာလည်း ပင်းတယမြို့နယ်အတွက်သာပါရှိခဲ့ပြီး ရွာငံမြို့နယ်အတွက် လုပ်ငန်းတစ်ခုမှပါဝင်ခြင်းမရှိခဲ့ပါ။ ဒုတိယဥက္ကဋ္ဌကြီးခင်ဗျား။ ဓနုကိုယ်ပိုင်အုပ်ချုပ်ခွင့်ရဒေသအတွင်း ကျေးလက်ဒေသဖွံ့ဖြိုးတိုး တက်ရေးအတွက် လျှပ်စစ်ဓာတ်အားရရှိရေးလုပ်ငန်းနှင့် စွမ်းအင်ရရှိရေး လုပ်ငန်းများဆောင်ရွက်ရာတွင် နိုင်ငံတော်လျှပ်စစ်ဓာတ်အားလိုင်းအပါအဝင် ကျန်လျှပ်စစ်စွမ်းအင် လုပ်ငန်းများ အားလုံးအနေဖြင့် ပင်းတယတစ်မြို့နယ်တည်း အတွက်သာပါရှိနေပါသည်။ ရွာငံမြို့နယ် အတွက်လုံးဝ ပါရှိခြင်းမရှိပါ။ သို့ဖြစ်၍ ဓနုကိုယ်ပိုင်အုပ်ချုပ်ခွင့်ရဒေသနှစ်မျိုးနှင့် ညီတူမျှတူဖွံ့ဖြိုး တိုးတက်လာစေရန်အတွက် ယခုကဲ့သို့တစ်ဖက်သတ်လျာထားချက်များအား နိုင်ငံတော်မှ မည်ကဲ့သို့ ညှိနှိုင်းစီစဉ်ဆောင်ရွက်ပေးနိုင်မည်ဆိုသည်ကို သိရှိလိုပါသဖြင့် ဒုတိယဥက္ကဋ္ဌကြီးမှတစ်ဆင့် ဓနုဒေသ ရွာငံမြို့နယ်အတွင်းနေ တိုင်းရင်းသားများကိုယ်စား မေးမြန်း အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="72">ဦးမြင့်ဇော်(ဒုတိယဝန်ကြီး၊လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် တက်ရောက်လာကြသော ပြည်သူ့လွှတ်တော် ကိုယ်စားလှယ် များအားလုံးမင်္ဂလာအပေါင်းနှင့် ပြည့်စုံကြပါစေလို့ ထပ်လောင်းဆုမွန်ကောင်း တောင်းအပ် ပါတယ်။ ဆက်လက်၍ ကျွန်တော်ကပဲ ရှမ်းပြည်နယ်တောင်ပိုင်း ၊ ရွာငံမဲဆန္ဒနယ် ပြည်သူ့ လွှတ်တော် ကိုယ်စားလှယ် ဦးအောင်သိန်းရဲ့ မေးခွန်းများကို ပြန်လည်ဖြေကြားသွားမှာ ဖြစ်ပါတယ်။ ရှမ်းပြည်နယ် တောင်ပိုင်းရွာငံမြို့နယ်သည် ယခင်က ကင်းတားရေအား လျှပ်စစ်စက်ရုံမှ ၁၁ကေဗွီလိုင်းဖြင့် ဓာတ်အားရယူပြီး ရွာငံတစ်မြို့ တည်းသာ မီးလင်းခဲ့ပါတယ်။ ၂၀၁၂-၂၀၁၃ ဘဏ္ဍာရေးနှစ်တွင် လျှပ်စစ်စွမ်းအားဝန်ကြီးဌာနမှ ပင်းတယ-ရွာငံ ၃၃ ကေဗွီလိုင်း၂၈.၁ မိုင်နှင့် ၃၃/၁၁ ကေဗွီ ၃ အမ်ဗွီအေ ခွဲရုံ ၁ ရုံတည်ဆောက်ပြီး ၃၀-၄-၂၀၁၃ ရက်နေ့မှာ ဓာတ်အားလွှတ်၍ မီးစတင်သုံးစွဲနေပြီဖြစ်ပါတယ်။ အဆိုပါဘဏ္ဍာရေးနှစ်အတွင်း၌ ဓနုကိုယ်ပိုင် အုပ်ချုပ်ခွင့်ရဒေသများအား လျှပ်စစ်ဓာတ်အားရရှိရေးနှင့် စွမ်းအင်ဖွံ့ဖြိုးတိုးတက်စေရန် အတွက် ပင်းတယမြို့နယ်အတွင်း ၁၁ ကေဗွီဓာတ်အားလိုင်းနှင့် ၄၀၀ ဗို့လိုင်းများတိုးချဲ့ တည်ဆောက် ရေးအတွက် ကျပ်သန်းပေါင်း ၂၉ သန်းခန့် သုံးစွဲခဲ့ပြီးတော့ ရွာငံမြို့နယ်မှာ ၃၃ ကေဗွီ ဓာတ်အားလိုင်း၊ ဓာတ်အားခွဲရုံနှင့် ၁၁ ကေဗွီ ဓာတ်အားလိုင်းများ တိုးချဲ့တည်ဆောက်ခြင်း အတွက် ကျပ်သန်းပေါင်း ၉၇၆.၁ သန်း သုံးစွဲပြီးဖြစ်ပါတယ်။ ရွာငံမြို့နယ် အတွင်းရှိ ကျေးရွာများ အတွက် တည်ဆောက်ပြီး ၃၃ ကေဗွီ ဓာတ်အားလိုင်းနှင့် ၃၃/၁၁ ကေဗွီ ၃ အမ်ဗွီအေ ဓာတ်အားခွဲရုံမှ နည်းလမ်းနှစ်ခုဖြင့် ဓာတ်အားရယူနိုင်ပါတယ်။ ပထမနည်းလမ်းကတော့ ၃၃ ကေဗွီ ဓာတ်အားလိုင်းအောက်ရှိ ကျေးရွာများအနေဖြင့် ၃၃.၄ ကေဗွီ ထရန်စဖော်မာ တည်ဆောက်ခြင်း၊ ဒုတိယတစ်ခုဖြစ်တဲ့ ရွာငံမြို့နယ်အနီး ပတ်ဝန်းကျင်ကျေးရွာများအနေနဲ့ ၃၃/၁၁ ကေဗွီ ၃ အမ်ဗွီအေ ရွာငံခွဲရုံမှ ၁၁ ကေဗွီဓာတ်အားလိုင်း တည်ဆောက်ခြင်းတို့ဖြစ်ပါတယ်။ ပင်းတယမြို့နယ် အတွင်း တည်ဆောက် ပေးထားသော ၁၁ ကေဗွီဓာတ်အားလိုင်းသည် ပင်မဓာတ်အားလိုင်းအဖြစ် တည်ဆောက်ပေးထားခြင်း ဖြစ်ပါတယ်။ ဓာတ်အားရယူလိုသော ကျေးရွာများအနေနဲ့ ပင်မဓာတ် အားလိုင်းကနေပြီးတော့ ကိုယ့်အားကိုယ်ကိုး ဓာတ်အားရယူ နိုင်ပါတယ်။ ဓနုကိုယ်ပိုင် အုပ်ချုပ်ခွင့်ရဒေသအတွင်းမှာရှိတဲ့ ပင်းတယမြို့နှင့် ရွာငံမြို့များအတွင်း JICA မှ ODA Loon ဖြင့် လျှပ်စစ်ဓာတ်အားရရှိရေး အကောင်အထည်ဖော်ဆောင်ရွက် မည့် ကျေးရွာ ၁၆ ရွာအနက် ရွာငံမြို့နယ်အတွင်းရှိ ညောင်ကုန်း၊ အလယ်ချောင်၊ မြိုင်၊ မြင်းကျဒိုး၊ ဖွေပြတ်၊ ယကြီးရွာ၊ ပွေးသာ၊ လေးရွာ၊ ညောင်ပင်ကျ၊ လက်ပံနှင့် မြေခြားရွာများ စုစုပေါင်း ၁၁ ရွာ ဓာတ်အားရရှိရေးအတွက် ကျပ်သန်းပေါင်း ၂၉၉.၄ သန်းအား လျာထားထားပြီးဖြစ်ပါ ကြောင်းဖြေကြားရှင်းလင်းအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>(၆၆)ကြိမ်မြောက် အာဇာနည်နေ့တွင် ဗိုလ်ချုပ်အောင်ဆန်းနှင့် အာဇာနည်ခေါင်းဆောင်ကြီးများ၏ ဂုဏ်ကျေးဇူးကိုအမှတ်တရသတိရပြီး အစဉ်အလာအတိုင်းဂုဏ်ပြုနိုင်ရန်အတွက် ပြည်ထောင်စု အစိုးရက မြန်မာ့အသံမှဥသြဆွဲသံကို ပြန်လည်ထုတ်လွှင့်ပေးရန် အစီအစဉ်ရှိပါသလားနှင့် စပ်လျဉ်းသည့်မေးခွန်း</title>
<speech type="vicespeaker">သင်္ဃန်းကျွန်းမဲဆန္ဒနယ်မှ ဦးသိန်းညွန့် မေးမြန်းဖို့ ဖြစ်ပါတယ်</speech>
<speech><mp id="381">ဦးသိန်းညွန့် (သင်္ဃန်းကျွန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ဒုတိယဥက္ကဋ္ဌမှ တစ်ဆင့် အောက်ပါမေးခွန်းများကို ကျွန်တော်မေးမြန်းပါမယ်(က) ၁-၆-၂၀၁၃ ရက်နေ့မှစ၍ အာဇာနည်ဗိမာန်ကို အများပြည်သူအားဝင်ရောက်ကြည့်ခွင့်ပြုခဲ့သည့်အတွက် ပြည်သူများမှဂါရဝပြုခွင့်ရသကဲ့သို့ အာဇာနည်နေ့တွင်အစိုးရ အဆက်ဆက်ကကျင့်သုံးခဲ့သော အာဇာနည်ကြီးများကျဆုံးခဲ့သည့်အချိန် နံနက် ၁၀ နာရီ ၃ရ မိနစ်တွင် မြန်မာ့အသံမှ ဥသြဆွဲသံကိုပြန်လည်ထုတ်လွှင့်ပေးနိုင်ပါရန် ပြည်ထောင်စု အစိုးရအနေဖြင့် အစီအစဉ်ရှိပါသလား။ (ခ) ပထမအကြိမ် ပြည်သူ့လွှတ်တော် ဒုတိယပုံမှန်အစည်းအဝေးတွင်ဖြေကြားခဲ့သော အာဇာနည်နေ့၌ မြန်မာ့အသံက ဥဩသံထုတ်လွှင့်ပြီး ကြားသိချိန်တွင် သွားလာနေ သည့် ယာဉ်များအားလုံးက ရုတ်တရက်ရပ်တန့်အလေးပြုမည်ဆိုပါက မလိုလားအပ် သည့် အန္တရာယ် ပြဿနာများပေါ်ပေါက်လာနိုင်ကြောင်း အကြောင်းပြချက်ကို ပြည်ထောင်စု အစိုးရက မည်ကဲ့သို့သဘောထားပါသနည်း။ ။(ဂ) (၆၆)ကြိမ်မြောက် အာဇာနည်နေ့တွင် ဗိုလ်ချုပ် အောင်ဆန်းနှင့် အာဇာနည်ခေါင်းဆောင် ကြီးများ၏ဂုဏ်ကျေးဇူးကို အမှတ်တရသတိရပြီး အစဉ်အလာ အတိုင်းဂုဏ်ပြုနိုင်ရန်အတွက် ပြည်ထောင်စုအစိုးရက အာဇာနည်နေ့၌ ြန်မာ့အသံမှဥသြဆွဲသံကို ပြန်လည် ထုတ်လွှင့်ပေးရန် ဆောင်ရွက်နိုင်ပါမည်လား။ (ဃ) မဆောင်ရွက်နိုင်ပါက အဘယ်ကြောင့်ဆိုသည်ကို သိလိုပါသည်။ အားလုံးကိုကျေးဇူးတင် ပါတယ်။ (ဩဘာသံများ)</speech>
<speech type="vicespeaker">သက်ဆိုင်ရာပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id="88">ဦးပိုက်ထွေး(ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည် တော်များအားလုံး ကိုယ်စိတ်နှစ်ဖြာ ကျန်းမာ၊ ချမ်းသာပြီး မင်္ဂလာအပေါင်းနဲ့ ပြည့်စုံပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ပြန်ကြားရေးဝန်ကြီးဌာန ဒုတိယဝန်ကြီး ဦးပိုက်ထွေးဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ သင်္ဃန်းကျွန်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ အာဇာနည်နေ့နဲ့ ပတ်သက်တဲ့မေးခွန်းကို ပြန်လည် ဖြေကြားသွားမှာဖြစ်ပါတယ်။ မြန်မာနိုင်ငံမှာ ဇူလိုင်လ ၁၉ ရက်နေ့ကို အာဇာနည်နေ့အဖြစ် နှစ်စဉ်ကျင်းပပြုလုပ်လေ့ရှိပါတယ်။ ဒီလိုကျင်းပရာမှာ ၁၉၆၁-၁၉၆၂ ခုနှစ်ကစပြီး အာဇာနည်နေ့ ဖြစ်တဲ့ ဇူလိုင်လ ၁၉ ရက်နေ့ နံနက် ၁၀ နာရီ ၃ရ မိနစ်မှာ မြန်မာ့အသံနှင့် ရုပ်မြင်သံကြား ရေဒီယိုအစီအစဉ်မှ ၂ မိနစ်ကြာဥဩဆွဲ၍ မော်တော်ယာဉ်နှင့် လူများကရပ်တန့် ဂုဏ်ပြုခဲ့ပါတယ်။ နောက်ပိုင်းကာလများမှာ အာဇာနည်နေ့မှာ ဥသြဆွဲခြင်းမပြုလုပ်တော့ဘဲ နိုင်ငံတော်ကိုယ်စားပြု အထွတ်အမြတ် အထိမ်းအမှတ်ဖြစ်တဲ့ နိုင်ငံတော်အလံကို တိုင်တစ်ဝက်လျှော့ချအလေးပြုခြင်း၊ ဂုဏ်ပြု သီချင်း အစီအစဉ်များနှင့် အခမ်းအနားသတင်းများကို ထုတ်လွှင့်ခြင်း၊ အာဇာနည်ဗိမာန်တွင် နိုင်ငံတော်တာဝန်ရှိသူများ၊ နိုင်ငံတကာအဖွဲ့အစည်းများ၊ အစိုးရမဟုတ်သောအဖွဲ့အစည်းများနှင့် ပြည်သူလူထုများသွားရောက်အလေးပြုခြင်း၊ လွမ်းသူ့ပန်းခွေချခြင်းအစီအစဉ်များကို မြန်မာ့ရုပ်မြင် သံကြား၊ သတင်းစာတို့မှ ထုတ်လွှင့်ဖော်ပြပေးခဲ့ပါတယ်။ ထို့အပြင် ၂၀၁၂ ခုနှစ် အာဇာနည်နေ့မှာ အာဇာနည်ဗိမာန်မှာ အခမ်းအနားကျင်းပပုံများကို မြန်မာ့ရုပ်မြင်သံကြားက တိုက်ရိုက်ထုတ်လွှင့် ပေးခဲ့ပါတယ်။ ကမ္ဘာပေါ်မှာ နိုင်ငံတော်အဆင့် အာဇာနည်နေ့ကျင်းပတဲ့နိုင်ငံများကို လက်လှမ်းမီ သရွေ့ရှာဖွေ လေ့လာကြည့်ရာမှာ ၁၆ နိုင်ငံရှိကြောင်းလေ့လာတွေ့ရှိရပါတယ်။ ၎င်းတို့မှာ အာဖဂန်နစ္စတန်၊ အယ်ဘေးနီယား၊ အာမေးနီးယား၊ အဇာဘိုင်ဂျန်၊ ဘင်္ဂလားဒေ့ရှ်၊ အိန္ဒိယ၊ လက်ဘနွန်၊ လစ်ဗျား၊ မာလာဝီ၊ ပါကစ္စတန်၊ ပနားမား၊ ဆီရီးယား၊ တိုဂို၊ တူနီးရှား၊ ဗီယက်နမ်နှင့် ယူဂန်ဒါနိုင်ငံ တို့ဖြစ်ပါတယ်။ အဆိုပါ နိုင်ငံများမှာ အာဇာနည်နေ့အထိမ်းအမှတ်အဖြစ် ဥဩဆွဲခြင်း၊ ယာဉ်၊ လူများအနေဖြင့် ဥဩသံကြားပါက ရပ်တန့်အလေးပြုခြင်းတို့ကိုဆောင်ရွက်ခြင်းမရှိကြောင်းသိရှိရပြီး ထိုနေ့ကို နိုင်ငံ၏ရုံးပိတ်ရက်အဖြစ် သတ်မှတ်ခြင်း၊ အာဇာနည်ဗိမာန်သို့သွားရောက် လွမ်းသူ့ပန်းခွေချ အလေးပြုခြင်းကိုသာဆောင်ရွက် ကြောင်း လေ့လာတွေ့ရှိရပါတယ်။ မြန်မာနိုင်ငံတွင် အာဇာနည်နေ့မှာဥဩဆွဲ၍ ယာဉ်၊ လူအများရပ်တန့်ဂုဏ်ပြု သည့် အစီအစဉ် ကိုပြန်လည်ဆောင်ရွက်မည်ဆိုပါက ရရှိလာမည့်အကျိုးကျေးဇူးနှင့် ပြည်သူတချို့ အတွက် အဆင်မပြေ မှုများကို ထည့်သွင်းစဉ်းစားရမှာဖြစ်ပါတယ်။ ပြည်သူလူထုသဘောထား အမြင်ကို အခြေခံထားစဉ်းစား ဆောင်ရွက်သင့်တဲ့ကိစ္စဖြစ်ကြောင်း တင်ပြအပ်ပါတယ်။ သို့ဖြစ်ပါ၍ သင်္ဃန်းကျွန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းညွန့်မေးမြန်းတဲ့ မြန်မာနိုင်ငံတွင် (၆၆)နှစ်မြောက် အာဇာနည်နေ့မှစ၍ ဥသြဆွဲသံပြန်လည်ထုတ်လွှင့်ပေးရေးနှင့် စပ်လျဉ်းတဲ့ မေးခွန်းနှင့်ပတ်သက်ပြီး လောလောဆယ်အစီအစဉ် မရှိသေးပါကြောင်း ဖြေကြားရင်း နိဂုံးချုပ်အပ်ပါတယ်။ ကျေးဇူး တင်ပါတယ်။ (ဩဘာသံများ)</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ၂၀၁၃ ခုနှစ် ပြည်သူ့လွှတ်တော်ဆိုင်ရာနည်းဥပဒေ ၁၄၄(ဃ)အရ ဆက်စပ်မေးခွန်း ကျွန်တော်မေးပါမယ်။ အခြားနိုင်ငံမှာ ဥဩမဆွဲလို့ ကျွန်တော်တို့အစဉ်အဆက် ပါလီမန်အစိုးရ အထိမပြောနဲ့ တော်လှန်ရေးကောင်စီအစိုးရလက်ထက်မှာပင်လျှင် ဥဩဆွဲတဲ့ အစီအစဉ်ကို အရင် ကျွန်တော်မေးမြန်းစဉ်တုန်းက ယာဉ်တိုက်မှုပြဿနာပေါ်မှာ ကြောက်လို့ ဒီအစီအစဉ်ကိုမလုပ်တာလို့ လွှတ်တော်မှတ်တမ်းမှာ တရားဝင်ဖြေခဲ့ပါတယ်။ အဲ့ဒါကြောင့် ယာဉ်တိုက်မှုပြဿနာမဖြစ်အောင် အာဇာနည်နေ့မှာ သက်ဆိုင်ရာဌာနများနဲ့ကြို တင်ညှိနှိုင်းမယ်။ ယာဉ်မောင်းတဲ့သူကိုလည်း ပညာပေးခြင်းအားဖြင့် ကျွန်တော်တို့နိုင်ငံအတွက် အခြားနိုင်ငံတွေမှာ မလုပ်ပေမယ့် ကျွန်တော်တို့နိုင်ငံမှာ အာဇာနည်ကြီးတွေကျဆုံးတဲ့အချိန်ကို ပြည်သူအားလုံးက ရင်တွင်းခံစားချက်တွေနဲ့ အလေးပြု တဲ့ အစီအစဉ်ကိုဆောင်ရွက်ပေးဖို့အတွက် ပြန်ကြားရေး ဝန်ကြီးဌာနအနေနဲ့ အဆင့်အမြင့်ဆုံး အာဇာနည် နေ့နှင့်ပတ်သက်တဲ့ အဆုံးအဖြတ်ပေးနိုင်တဲ့ သူတွေကို ပြန်လည်တင်ပြဖို့အစီအစဉ်ရှိပါသလား။ နောက် ဒုတိယအချက်က ပြည်သူ့အသံ၊ ပြည်သူ့ဆန္ဒကိုခံယူမယ်ဆိုရင် ပုံစံတစ်မျိုးမျိးနဲ့ အာဇာနည်နေ့ မတိုင်မီဥသြဆွဲသံ ပြည်သူက လိုလားခြင်းရှိ/မရှိကို ဆန္ဒရယူဖို့အစီအစဉ်ရှိပါသလား။ အဲဒါလေးတော့ မေးပါရစေ။</speech>
<speech type="vicespeaker">ပြည်ထောင်စုဝန်ကြီးဌာနအနေနဲ့ ဖြေဖို့အစီအစဉ်ရှိပါသလား။ ဒါမဟုတ် နောက်မှဖြေမလား</speech>
<speech><agency id="88">ဦးပိုက်ထွေး(ဒုတိယဝန်ကြီး၊ ပြန်ကြားရေးဝန်ကြီးဌာန)</agency>ပြည်သူ့ဆန္ဒ၊ ပြည်သူ့သဘော ထား ဆိုတာကတော့ ပြည်သူ့အသံ၊ ပြည်သူ့ဆန္ဒကို ပြည်သူ့ကိုယ်စားလှယ်တော်ကြီးများမှတစ်ဆင့်ဆောင်ရွက်တာ ပိုပြီးတော့အဆင်ပြေမည်ဖြစ်ကြောင်းတင်ပြလိုပါတယ်။ ကျွန်တော်တို့အနေနဲ့ ကတော့ အစီအစဉ်မရှိပါဘူး။ ကျေးဇူးတင်ပါတယ်။(ဩဘာသံများ)</speech>
<speech type="vicespeaker">ကျွန်တော်တို့ အာဇာနည်နေ့ တို့မမေ့။ အမြဲတမ်း ကျွန်တော်တို့ ကျောင်းမှာလည်းပဲ ဒါတွေကို သင်ခဲ့ကြတာပါ။ ခုနက ကျွန်တော်ပြောခဲ့တဲ့အတိုင်းပဲ မေ့သလား ဆိုတော့ မမေ့ပါဘူး။ အရေးကြီးတာက ကျေးဇူးမကန်းဖို့၊ ကျေးဇူးကိုမြင်ဖို့ပါ။ ရင်ထဲမှာရှိနေကြဖို့ အရေးကြီး ပါတယ်။ ပါးစပ်ကတော့ပြော သို့သော်လည်း ရင်ထဲမှာမပါရင် ကျွန်တော်တို့တွေက အလုပ်မဖြစ်ပါဘူး။ ဒါကြောင့်မို့လို့ နံပါတ်(၁) အဓိကကတော့ ကျွန်တော်တို့တွေရဲ့ ရင်ထဲက တကယ့်လေးစားသမှုဆန္ဒ အမှန်တွေဖြစ်ဖို့လိုပါတယ်။ သို့သော်လည်း ခေတ်စနစ်နဲ့လျော်ညီစွာ အခြေအနေတွေပြောင်းလဲလာတဲ့ အခါမှာလုပ်ရကိုင်ရတာတွေ၊ အခက်အခဲတွေလည်းရှိလာမှာ အမှန်ပဲဖြစ်ပါတယ်။ ဒါကြောင့်မို့လို့ အဆင်ပြေတဲ့ အခါကျရင်တော့ အခြေအနေတစ်မျိုး ပြောင်းလဲသွားနိုင်ပါသေးတယ်။ ဒါကြောင့် ကျွန်တော့်ရဲ့ ကိုယ်စားလှယ်ကြီးပြောသလိုပဲ ပြည်သူ့ဆန္ဒ လွှတ်တော်ဆန္ဒဖြစ်တဲ့အတွက် ပြည်သူတွေရဲ့ ဆန္ဒတွေ သိပ်ပြင်းပြလာတဲ့ အခါကျရင်တော့ ကျွန်တော်တို့လွှတ်တော်ကြီးကလည်းပဲ ဒီဆန္ဒအတိုင်းပဲ တညီတညွတ်တည်း ဆောင်ရွက်ပေးကြဖို့၊ နောက်သက်ဆိုင်ရာကို တိုက်တွန်းပေး ကြဖို့ပဲဖြစ်ပါတယ်။</speech>
<speech type="vicespeaker">ဆက်လက်ပြီးတော့ အစီအစဉ်ကိုဆောင်ရွက်မှာဖြစ်ပါတယ်။ လက်ရှိ ဆောင်ရွက်နေတဲ့မေးခွန်းများမေးမြန်း၊ ဖြေကြားခြင်းအစီအစဉ် ဒီနေ့အတွက် ပြီးဆုံးပြီဖြစ်ပါတယ်။ ဒါကြောင့်မို့လို့ အစီအစဉ် ၆ ကိုဆက်လက်ဆောင်ရွက်မှာဖြစ်ပါတယ်</speech>
</Q-A>
</section>
<section value="Bill">
<bill>
<title>ဦးသိန်းညွန့်၊ သင်္ဃန်းကျွန်းမဲဆန္ဒနယ်က ၁၉၆၃ ခုနှစ် တရား ဥပဒေများ အာဏာတည်စေခြင်းနှင့် ရပ်စဲစေခြင်းဥပဒေကို ရုပ်သိမ်းသည့်ဥပဒေကြမ်းကို လက်ခံဆွေးနွေးရန် အဆိုတင်သွင်းခြင်းနှင့် ကိုယ်စားလှယ်တစ်ဦးက ထောက်ခံခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဦးသိန်းညွန့်၊ သင်္ဃန်းကျွန်း မဲဆန္ဒနယ်က ၁၉၆၃ ခုနှစ် တရားဥပဒေများအာဏာတည်စေခြင်းနှင့် ရပ်စဲစေခြင်းဥပဒေကို ရုပ်သိမ်းသည့်ဥပဒေကြမ်းကို ပြည်သူ့လွှတ်တော်ကို ပေးပို့ထားပါတယ်။ ပြည်သူ့လွှတ်တော်ဆိုင်ရာ နည်းဥပဒေ ၁၈၂ နည်းဥပဒေခွဲ(ခ)အရ ပြည်သူ့လွှတ်တော်က လက်ခံဆွေးနွေးရန် အဆိုတင်သွင်းဖို့ ဦးသိန်းညွန့်အားဖိတ်ခေါ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ၁၉၆၃ ခုနှစ် တရားဥပဒေ ာဏာတည်စေခြင်း ရပ်စဲစေခြင်းဥပဒေကို ရုပ်သိမ်းသည့်ဥပဒေကြမ်းကို ကျွန်တော် အဆိုတင် သွင်းပါမယ်။ ဒီဥပဒေဆိုတာကို အကျဉ်းဖြင့်မရုပ်သိမ်းခင် ဖော်ပြချင်တာက ၁၉၆၃ ခုနှစ် တရားဥပဒေ များအာဏာတည်စေခြင်းနှင့် ရပ်စဲစေခြင်းဥပဒေဆိုတာ ၁၉၆၃ ခုနှစ် ပြည်ထောင်စု မြန်မာနိုင်ငံတော် တော်လှန်ရေးကောင်စီ ဥပဒေအမှတ် ၄ ဖြင့် ပြဋ္ဌာန်းခဲ့တဲ့ ဥပဒေဖြစ်ပါတယ်။ အဲဒီကာလက ဖွဲ့စည်းပုံ အခြေခံဥပဒေကို ရုပ်သိမ်းထားတဲ့ကာလမှာ ဥပဒေတစ်ရပ်ကို အာဏာတည်စေဖို့၊ ရပ်စဲဖို့ ပြဋ္ဌာန်းခဲ့တဲ့ ဥပဒေဖြစ်ပါတယ်။ အဲဒီတော့ ရပ်စဲဖို့တင်ထားတဲ့ ဥပဒေထဲက အပိုဒ်တစ်ပိုဒ်ကိုပဲ ကျွန်တော်ဖတ်ပြပါ မယ်။ ပုဒ်မ ၁ အပိုဒ်ခွဲ (၁) ဤဥပဒေကို ၁၉၆၃ ခုနှစ် တရားဥပဒေများအာဏာတည်စေခြင်းနှင့် ရပ်စဲစေခြင်းဥပဒေဟု ခေါ်တွင်စေရမည်။ အပိုဒ်ခွဲ(၂) ဤဥပဒေသည် ပြည်ထောင်စုမြန်မာနိုင်ငံ တော်လှန်ရေးအစိုးရက အမိန့်ကြော်ငြာစာဖြင့် သတ်မှတ်သည့်နယ်မြေနှင့် သက်ဆိုင်စေရမည်။ အပိုဒ်ခွဲ (၃) ဤဥပဒေသည် ချက်ချင်းအာဏာတည်စေရမည်ဆိုတဲ့ အခြေခံဥပဒေ ကင်းမဲ့တဲ့ကာလမှာ ပြဋ္ဌာန်းခဲ့တဲ့ ဥပဒေအမျိုးအစားဖြစ်ပါတယ်။ အခုဆိုရင် ကျွန်တော်တို့နိုင်ငံမှာ ၂၀၀၈ ခုနှစ် ဖွဲ့စည်းပုံ အခြေခံဥပဒေပြဋ္ဌာန်းပြီးသားဖြစ်ပါတယ်။ အဲဒီတော့ ဥပဒေပြုအာဏာများကလည်း အခြေခံဥပဒေ ပုဒ်မ ၉၅၊ ၉၆ အရ ဥပဒေပြုခြင်းများသည် ဇယား(၁)ဆိုရင်လည်း ပြည်ထောင်စုလွှတ်တော်က အတည်ပြု နေပါပြီ။ ဒီအတိုင်းပဲ ဇယား(၂)ပြဋ္ဌာန်းခဲ့တဲ့ ဥပဒေများဆိုရင်လည်း တိုင်းဒေသကြီးနှင့် ပြည်နယ်လွှတ်တော်များက အတည်ပြု နေပါပြီ။ ဇယား (၃) မှာပြဋ္ဌာန်းထားတဲ့ ဥပဒေများနှင့် ပတ်သက် ရင်လည်း ကိုယ်ပိုင်အုပ်ချုပ်ခွင့်ရဒေသ တိုင်းဦးစီးအဖွဲ့နှင့် ဒေသဦးစီးအဖွဲ့များက အတည်ပြုပြဋ္ဌာန်းနိုင်ပါတယ်။ ဒီလိုပဲ ဥပဒေကိုထုတ်ပြန်ခြင်းနှင့်ပတ်သက်ပြီးတော့ ပြည်ထောင်စု အဆင့်မှာ နိုင်ငံတော်သမ္မတကထုတ်ပြန်နိုင်ပြီး တိုင်းဒေသကြီးနှင့် ပြည်နယ်အစိုးရလက်ထက်မှာ သက်ဆိုင်ရာ ဝန်ကြီးချုပ်များက ထုတ်ပြန်နိုင်သလို တိုင်းဒေသဦးစီးနှင့် တိုင်းဒေသအဖွဲ့များရဲ့ အမိန့်များကိုလည်း သက်ဆိုင်ရာ ဝန်ကြီးချုပ်များက ထုတ်ပြန်နိုင်ပါတယ်။ အဲ့ဒါကြောင့် ဒီဥပဒေသည် ၂၀၀၈ ခုနှစ် ဖွဲ့စည်းပုံအခြေခံဥပဒေအရ ပြဋ္ဌာန်းထားတဲ့ကာလမှာ ကိုက်ညီခြင်း မရှိတော့ပါဘူး။ အဲဒီတော့ ကိုက်ညီခြင်း မရှိတဲ့ဥပဒေတစ်ရပ်ကို တည်ဆဲဥပဒေစာရင်းမှာ ထည့်သွင်းထားခြင်းဟာ မလိုလားအပ် တဲ့အပြင် ဥပဒေဖောင်းပွမှုကိုဖြစ်စေပါတယ်။ အဲဒီတော့ ကျွန်တော်တို့ ဖွဲ့စည်းပုံအခြေခံဥပဒေ ၄၄၆ မှာတည်ဆဲဥပဒေများအား ပြည်ထောင်စုလွှတ်တော်က ပယ်ဖျက်ခြင်း၊ ပြင်ဆင်ခြင်းမပြု သေးမီ ဤဖွဲ့စည်းပုံအခြေခံဥပဒေနှင့် မဆန့်ကျင်သမျှ အတည်ဖြစ်သည်ဆိုတဲ့ အပိုဒ်ပြဋ္ဌာန်းထားပါတယ်။ သို့ပင်ဖြစ်လင့် ကစား ဒီပြဋ္ဌာန်းချက်များသည် တချို့ဥပဒေများမှာ အကြုံးဝင်ပေမယ့် အခုကဲ့သို့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်းဥပဒေကတော့ ဒီနေ့ အခြေခံဥပဒေအရပဲ ကြည့်ကြည့်၊ လက်တွေ့ဥပဒေအကောင်အထည်ဖော်မှုမှာပဲကြည့်ကြည့် ကျွန်တော်တို့ပယ်ဖျက်သင့်တဲ့ ဥပဒေဖြစ်ပါတယ်။ ဥပဒေပြုခြင်းဆိုတာ ဥပဒေအသစ်ရေးဆွဲခြင်း၊ ပြင်ဆင်ခြင်းသာမက မလိုလားအပ် တဲ့ ဥပဒေများကို ဖျက်သိမ်းဖို့ လိုအပ်ပါတယ်။ ဒါ့ကြောင့် ပြည်သူ့လွှတ်တော်ကို ဤ ၁၉၆၃ ခုနှစ် တရားဥပဒေများအာဏာတည်စေခြင်းနှင့် ရပ်စဲစေခြင်းဥပဒေကို ရုပ်သိမ်းသည့် ဥပဒေကြမ်းအား လက်ခံဆွေးနွေးပေးဖို့ ကျွန်တော်လေးစားစွာတင်ပြလိုပါတယ်။ အားလုံးကိုကျေးဇူးတင်ပါတယ်။</speech>
<speech type="vicespeaker">အခု သင်္ဃန်းကျွန်းမဲဆန္ဒနယ်က ဦးသိန်းညွန့်တင်သွင်းသွားတဲ့ အဆိုကို ထောက်ခံမယ့် လွှတ်တော်ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech><mp id="424">ဦးအောင်သိန်း(ရွာငံမဲဆန္ဒနယ်)</mp>ဒုတိယဥက္ကဋ္ဌကြီးခင်ဗျား။ သင်္ဃန်းကျွန်းမဲဆန္ဒနယ်က ဦးသိန်းညွန့်တင်သွင်းသွားတဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်း ဥပဒေကို ရုပ်သိမ်းသည့်ဥပဒေကြမ်းကို ပြည်သူ့လွှတ်တော်မှ လက်ခံဆွေးနွေး ရန်သင့်တော်တဲ့ အတွက် ကျွန်တော် ရွာငံမဲဆန္ဒနယ်က ဦးအောင်သိန်းက ထောက်ခံပါကြောင်း တင်ပြအပ်ပါတယ် ခင်ဗျား။ (ဩဘာသံများ)</speech>
<speech type="vicespeaker">အခု ဦးသိန်းညွန့်တင်သွင်းသွားတဲ့ ဥပဒေကြမ်းနှင့်ပတ်သက်ပြီး ပြည်ထောင်စုအဆင့်အဖွဲ့အစည်းဝင်ရဲ့ သဘောထားကိုလည်းသိလိုပါတယ်</speech>
<speech><agency id="55">ဦးထွန်းထွန်းဦး(ဒုတိယရှေ့နေချုပ်၊ ပြည်ထောင်စုရှေ့နေချုပ်ရုံး)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ တက်ရောက်လာသော ဧည့်သည်တော်များကို ကျွန်တော် ဒုတိယရှေ့နေချုပ် ဦးထွန်းထွန်းဦးမှ စိတ်၏ချမ်းသာခြင်း၊ ကိုယ်၏ကျန်းမာခြင်းများနှင့် ပြည့်စုံပါစေရန် ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်။ ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းညွန့် တင်သွင်းတဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲခြင်းဥပဒေကို ရုပ်သိမ်းတဲ့ ဥပဒေကြမ်းကိစ္စနှင့်စပ်လျဉ်းပြီးတော့ တင်ပြအပ်ပါတယ်။ မြန်မာနိုင်ငံမှာ ကိုလိုနီခေတ်ကပြဋ္ဌာန်းခဲ့ တဲ့ဥပဒေတွေကို ယနေ့အထိလည်းတည်ဆဲ ဥပဒေတွေ အဖြစ် ဆက်လက်ကျင့်သုံးလျက်ရှိပါတယ်။ အဲ့ဒီ အချိန်ကဥပဒေတစ်ရပ်ကိုပြဋ္ဌာန်းတဲ့အခါ၊ ပြဌာန်းတဲ့အချိန်ကတည်ရှိနေတဲ့ အခြေအနေပေါ်မှာ မူတည် ပြီးတော့ ဒေသအချို့တွေမှာ အာဏာတည်စေတဲ့ဥပဒေများ ရှိခဲ့ပါတယ်။ ဒီဥပဒေတွေဟာ ပြောင်းလဲ လာတဲ့ခေတ်အခြေအနေ အရ တိုးချဲ့ပြီးတော့အာဏာတည်စေရန် လိုအပ်သည်များရှိသကဲ့သို့ အာဏာ တည်တဲ့ ဒေသအနက်မှ အချို့ဒေသမှာ အာဏာတည်ရန်မလိုတော့တဲ့ အခြေအနေများလည်း ဖြစ်ပေါ် နိုင်ပါတယ်။ ဒီအခါမျိုးမှာ တိုးချဲ့ အာဏာတည်စေရန်သော်လည်းကောင်း၊ ဒေသအချို့မှာ အာဏာတည်ခြင်းမှ ရပ်စဲစေရန်သော်လည်းကောင်း ဆောင်ရွက်ရန်လိုအပ်မှာ ဖြစ်ပါတယ်။ ယခု တည်ဆဲဥပဒေဖြစ်တဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်း ဥပဒေဟာ ဒီလိုအခြေအနေတွေ ပေါ်ပေါက်လာတဲ့အခါမှာ အမိန့်ကြော်ငြာစာ ထုတ်ပြန်ပြီးတော့ အာဏာတည်စေခြင်း၊ အာဏာတည်ခြင်းမှ ရပ်စဲစေခြင်းများကို ဆောင်ရွက်နိုင်ဖို့ ပြဋ္ဌာန်းထားတဲ့ ဥပဒေတစ်ရပ် ဖြစ်ပါတယ်။ ဒီဥပဒေကို ကျင့်သုံးဆောင်ရွက်ခြင်းဖြင့် တိုးချဲ့အာဏာတည်စေရန် ဖြစ်စေ၊ အာဏာတည်ခြင်းမှ ရပ်စဲရန်ဖြစ်စေ နိုင်ငံတော်နှင့် ပြည်သူရဲ့အကျိုးအတွက်ဆောင်ရွက်နိုင်တဲ့ သာဓကများလည်း ရှိခဲ့ပါ တယ်။ ၁၉၉ရ ခုနှစ်၊ နိုဝင်ဘာလ ၂ရ ရက်နေ့မှာ GPS600q$opęcrosssao:ssagem The Myanmar Stamp Act 1899 , The Code free Act 1870 ,The Transfer of Properties Act 1882, The Registration Act 1908 တို့ကို နိုင်ငံတစ်ဝန်းလုံးကို တိုးချဲ့အာဏာသက်ရောက်စေရန် အဆိုပါဥပဒေ ပုဒ်မ ၂ အရ အပ်နှင်းတဲ့လုပ်ပိုင်ခွင့်ကို ကျင့်သုံးပြီးတော့ အမိန့်ကြော်ငြာစာအမှတ် (၁၈/၉၇) အဖြစ် ထုတ်ပြန်ခဲ့ဖူးပါတယ်။ ဒီအမိန့်ကြော်ငြာစာမထုတ်မီက တင်ပြပါအက်ဥပဒေတွေဟာ တစ်ပြည်လုံး မှာအာဏာမတည်တဲ့အတွက်ကြောင့် ဒေသတစ်ခုနှင့်တစ်ခု အကျိုးသက်ရောက်မှု ကွဲပြား ခြားနားမှုတွေရှိခဲ့ပါတယ်။ ဒီဥပဒေတွေကို တစ်ပြည်လုံးအာဏာတည်စေရန် အမိန့်ကြော်ငြာစာ ထုတ်ပြန်ခဲ့ခြင်းဖြင့် တစ်ပြေးညီအာဏာသက်ရောက်ခဲ့ပါတယ်။ အခုခေတ်ပြဋ္ဌာန်းတဲ့ဥပဒေတွေဟာ နိုင်ငံတစ်ဝန်းလုံး အာဏာတည်တဲ့ဥပဒေတွေ ဖြစ်တဲ့အတွက်ကြောင့် ဒီဥပဒေနှင့် ဆက်ဆိုင်မှု မရှိသော်လည်းပဲ ကိုလိုနီခေတ်ကပြဋ္ဌာန်းခဲ့တဲ့ ဥပဒေတွေအနက် ဒေသအချို့မှာသာ အာဏာတည်တဲ့ဥပဒေတွေ ကိုတိုးချဲ့အာဏာတည်စေရန် ဆောင်ရွက်နိုင်ခွင့် ပေးထားခြင်း ဖြစ်ပါတယ်။ ဒီဥပဒေတစ်ရပ်ကို ရုပ်သိမ်းလိုက်ပါက နိုင်ငံတော်နှင့်ပြည်သူတို့ရဲ့အကျိုးအတွက်ဆောင်ရွက်ရန်လိုအပ်တဲ့အခါမှာ ယင်း ရုပ်သိမ်းလိုက်တဲ့ဥပဒေမရှိတော့ခြင်းကြောင့် လက်တွေ့ အကောင်အထည်ဖော်တဲ့နေရာမှာ အခက်အခဲ ကြုံ တွေ့နိုင်ပါတယ်။ ရုပ်သိမ်းခြင်းမပြုဘဲထားခြင်းဖြင့် နိုင်ငံတော်နှင့်ပြည်သူရဲ့ အကျိုးအတွက် အတား အဆီးအဟန့်အတားမဖြစ်ဘူး ဆိုလို့ရှိရင် ဆက်လက်ထားရှိခြင်းက ပိုမိုသင့်လျော်မှာဖြစ်ပါတယ်။ မြန်မာနိုင်ငံမှာတည်ဆဲ ဖြစ်သော်လည်း လက်ရှိအသုံးပြုခြင်းမရှိတဲ့ဥပဒေတွေရှိပါတယ်။ သာဓကအား ဖြင့်ခေတ် အဆက်ဆက်ပြဋ္ဌာန်းခဲ့တဲ့ စီးပွားရေးစီမံကိန်းဥပဒေတွေ၊ ဘဏ္ဍာငွေရသုံးဆိုင်ရာ ဥပဒေတွေ၊ ဥပဒေတစ်ရပ်ကို ရုပ်သိမ်းတဲ့ဥပဒေတွေ စတဲ့ဥပဒေတွေဟာ ရုပ်သိမ်းခြင်းမပြုဘဲ ဆက်လက်ထားရှိ တဲ့ ဥပဒေများဖြစ်တာကို တွေ့ရှိရပါတယ်။ ဥပမာအားဖြင့်တင်ပြရပါက နှစ်စဉ်ပြဋ္ဌာန်းခဲ့တဲ့ ဘဏ္ဍာငွေ ရသုံးဆိုင်ရာဥပဒေတွေဟာ ယနေ့အထိတည်ဆဲဥပဒေအဖြစ်ထားရှိပါတယ်။ အကြောင်း မှာ အချိန်ကာလ ကျော်လွန်ခဲ့ပြီဖြစ်သော်လည်းပဲ သက်ဆိုင်ရာနှစ်အတွက် ဘဏ္ဍာငွေဆိုင်ရာကိစ္စရပ် များပြန်လည်စိစစ်ဖို့၊ ကြည့်ရှုဖို့လိုအပ်လို့ရှိရင် ယင်းနှစ်အတွက် ပြဋ္ဌာန်းထားတဲ့ ဘဏ္ဍာငွေရသုံးဆိုင်ရာ ဥပဒေကို ပြန်လည်ကြည့်ရှုစဉ်းစားသုံးသပ်နိုင်ဖို့ ဖြစ်ပါတယ်။ ဆိုလိုတာ လက်တွေ့ဥပဒေအသုံးမပြု တော့သော်လည်း ရုပ်သိမ်းခြင်းမပြုဘဲ ထားရှိရတဲ့ဥပဒေများရှိကြောင်း တင်ပြလိုခြင်းဖြစ်ပါတယ်။ သို့ရာတွင် တည်ဆဲဥပဒေတစ်ရပ်ကိုပြင်ဆင်ခြင်း၊ ရုပ်သိမ်းခြင်း ကိစ္စရပ်များမှာ ဥပဒေပြုမှု အာဏာရှိတဲ့ ပြည်ထောင်စုလွှတ်တော်ရဲ့ လုပ်ပိုင်ခွင့်ဖြစ်ပါတယ်။ ဒီဥပဒေကိုရုပ်သိမ်းပါက တည်ဆဲ ဥပဒေတစ်ရပ်ကို အာဏာတိုးချဲ့ခြင်း၊ အာဏာတည်ခြင်းမှ ရပ်စဲခြင်းများ ပြု လုပ်လိုလျှင် ဥပဒေ တစ်ခုချင်းအလိုက် ပြင်ဆင်တဲ့ဥပဒေများ ပြဋ္ဌာန်းဆောင်ရွက်ရမှာဖြစ်ပါတယ်။ ဤဥပဒေဆက်လက် တည်ရှိပါက အထက်မှာသာဓကတင်ပြသကဲ့သို့ သက်ဆိုင်တဲ့ဥပဒေတွေကို အာဏာတိုးချဲ့ခြင်း၊ အာဏာတည်ခြင်းမှရပ်စဲခြင်းကို တစ်ပေါင်းတည်း လွယ်ကူစွာ ဆောင်ရွက်နိုင်မှာဖြစ်ပါတယ်။ သို့ဖြစ်ပါ၍ တည်ဆဲ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်းဥပဒေကို ရုပ်သိမ်း သင့်/မသင့်ကိုတော့ လွှတ်တော်ရဲ့ အဆုံးအဖြတ်ဖြင့်သာ ဆောင်ရွက်နိုင်ပါရန် တင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="vicespeaker">။ ။ဥပဒေကြမ်းကော်မတီရဲ့ သဘောထားမှတ်ချက်ကလေးလည်း ရှိရင်သိလိုပါ တယ်။</speech>
<speech><mp id="445">ဦးတီခွန်မြတ်(ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌနှင့် လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ အချက် ၂ ချက်ပဲ တင်ပြလို ပါတယ်။ ပထမအချက်ကတော့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်း ဥပဒေဘာကြောင့်ပြဋ္ဌာန်းခဲ့ရသလဲ။ နောက်တစ်ချက်ကတော့ ဒီနေ့တည်ဆဲ ဥပဒေများရဲ့ အခြေအနေကို ကျွန်တော်တင်ပြခြင်းအားဖြင့် ကျွန်တော်တို့လွှတ်တော် ကိုယ်စားလှယ်များအနေနဲ့ မှန်မှန်ကန်ကန်ဆုံးဖြတ်ပေးမယ်လို့ ကျွန်တော်ယူဆပါတယ်။ ကျွန်တော်တို့နိုင်ငံရဲ့ ဥပဒေများကို ပြန်ကြည့် လိုက်မယ်ဆိုလို့ရှိရင် လွတ်လပ်ရေးမရခင် ၁၉၃၅ ခုနှစ်၊ မြန်မာနိုင်ငံတော် စီရင်အုပ်ချုပ်မှု၊ အက်ဥပဒေအရ ဥပဒေပြုအဖွဲ့က ပြဋ္ဌာန်းထားတဲ့ အက်ဥပဒေများဟာ နိုင်ငံတစ်နိုင်ငံလုံးမှာ အာဏာ မတည်ဘဲ အာဏာတည်ရမယ့်ဒေသကို ဇယားနှင့်ခွဲခြားပြီးဖော်ပြထားပါတယ်။ နိုင်ငံတော်သမ္မတက သီးခြားအမိန့်ကြေညာစာ ထုတ်ပြန်ပြီးမှသာ အာဏာတည်စေရမယ်ဆိုပြီးမှ ကြေညာမှသာ အာဏာ တည်ကြောင်းပြဋ္ဌာန်းထား တာလည်းရှိပါတယ်။ ဒီလိုဒေသခွဲခြား အာဏာတည်စေခဲ့လို့ မြန်မာ တစ်နိုင်ငံလုံး အာဏာမတည်တဲ့ဥပဒေများ ကနေ့အထိရှိနေပါသေးတယ်။ သာဓကအားဖြင့် ပြရမယ် ဆိုလို့ရှိရင် ကျွန်တော်တို့ ၁၉၄၅ ခုနှစ် ရဲအက်ဥပဒေ အာဏာတည်တဲ့ဒေသ ခွဲခြားဖော်ပြထားပါတယ်။ ထိုနည်းအတူပဲ အကျဉ်းထောင်များ အက်ဥပဒေဟာဆိုရင်လည်း ကျွန်တော်တို့ ကချင်တောင်တန်း၊ ကရင်ပြည်နယ် နှင့် ရှမ်းပြည်နယ်တို့မှာ အာဏာမတည်ပါဘူး။ ထို့အတူပဲ ကျွန်တော်တို့ လက်နက် အက်ဥပဒေဆိုတာလည်း တစ်နိုင်ငံလုံးမှာ အာဏာမတည်ခဲ့ပါဘူး။ ဒီလိုခွဲခြားအာဏာတည် စေခဲ့တဲ့ အတွက် မြန်မာတစ်နိုင်ငံလုံး အာဏာမတည်သေးတဲ့ ဥပဒေများကို ပြင်ဖို့လိုအပ်နေတာကြောင့် ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲခြင်းဥပဒေကိုပြဋ္ဌာန်းခဲ့ခြင်း ဖြစ်ကြောင်း ပထမ အချက်အနေနဲ့ တင်ပြလိုပါတယ်။ ဒုတိယအချက်အနေနဲ့တော့ ဒီဥပဒေအရ အမိန့်ကြေညာစာထုတ်ပြန်ပြီး ပြည်နယ်များမှာ အာဏာတည်စေခဲ့တဲ့ ဥပဒေများလည်းများစွာရှိနေပါတယ်။ လက်ရှိကျွန်တော်တို့နိုင်ငံရဲ့ တည်ဆဲ ဥပဒေများကို ပြန်လည်ဆန်းစစ်ကြည့်မယ်ဆိုလို့ရှိရင်လည်း နိုင်ငံတစ်ဝန်းလုံးမှာ တစ်ပြေးညီ အာဏာမတည်သေးတဲ့ ဥပဒေများရှိနေသေးတယ်ဆိုတာကိုလည်း ကျွန်တော်တို့မြင်တွေ့ နေရပါတယ်။ ဒါကြောင့် အခုအချိန်မှာ ဒီဥပဒေဟာ လိုအပ်နေပါသေးတယ်လို့ ကျွန်တော့်အနေနဲ့ တင်ပြလိုပါတယ်။ ဒီဥပဒေတည်ခြင်းအားဖြင့်လည်း ကျွန်တော်တို့ ဥပဒေပြု လုပ်ငန်းမှာ ဘာမှ အနှောင့်အယှက်မပြုပါဘူး။ တည်ဆဲဥပဒေအားလုံး တစ်နိုင်ငံလုံးမှာ တစ်ပြေးညီတည်စေပြီးမှသာ ရုပ်သိမ်းသင့်ကြောင်း လေးစားစွာဖြင့်တင်ပြအပ်ပါတယ်။ အားလုံးကိုကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="vicespeaker">အဆိုတင်သွင်းတဲ့ ကိုယ်စားလှယ်ကြီး ဦးသိန်းညွန့်ရဲ့ သဘောထားကို ပြန်လည်သိလိုပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>အခြေခံဥပဒေပြဌာန်းခြင်းနှင့် ဆန့်ကျင် ဘက်ဥပဒေတစ်ရပ်ကို ဆက်လက်ပြီးတော့ တရားဝင်တည်ရှိခွင့် မပြုသင့်ပါဘူး။ နောက်ဒုတိယ အချက်က ဒီဟာကိုပယ်ဖျက်သင့်ကြောင်းက ကျွန်တော်တစ်ဦးတည်းရဲ့ အမြင်မဟုတ်ပါဘူး။ မနေ့တုန်းက ကျွန်တော်တို့ ဥပဒေပညာရှင်များနှင့်ပတ်သက်ပြီး ဆွေးနွေးပွဲလုပ်တဲ့အခါမှာ သူတို့က ရုပ်သိမ်းသင့်တယ်ဆိုတဲ့ ဥပဒေစာရင်းပေးပို့တဲ့အခါမှာ ပညာရှင်ဆရာမကြီးတွေရဲ့ ရုပ်သိမ်း သင့်ကြောင်း၊ အခြေခံ ဥပဒေနှင့်မညီညွတ်ကြောင်း အဲဒီစာအုပ်ထဲမှာ အတိအလင်းဖော်ပြထား ပါတယ်။ ကျွန်တော့်အမြင် တစ်ခုတည်းတင်မဟုတ်ပါဘူး။ ပညာရှင်များရဲ့ မနေ့က လွှတ်တော်က ပေးတဲ့စာအုပ်ပါပဲ။ ဒီစာအုပ်ပေါ် မှာအခြေခံပြီးတော့ ဒါကတော့ ဒီအချိန်မှာ ဒါတွေက ရပ်သင့်ပြီ။ ဘာလဲဆိုတော့ အခြေခံဥပဒေနဲ့ မညီတော့တဲ့အတွက် ကျွန်တော်တင်ပြခြင်းဖြစ်ပါတယ်။ ဒါကြောင့် ဒီဥပဒေနှင့်ပတ်သက်ပြီး လွှတ်တော်ဆက်ဆွေးနွေးခွင့် ခွင့်ပြု/မပြုဆိုတာကို လွှတ်တော်ရဲ့ အဆုံးအဖြတ်ရယူပေးဖို့ ဒုတိယဥက္ကဋ္ဌကြီးကို လေးစားစွာတင်ပြပါတယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဦးသိန်းညွန့်တင်သွင်းတဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်းကို ရုပ်သိမ်းသည့်ဥပဒေကြမ်းနှင့် စပ်လျဉ်းပြီး လက်ခံဆွေးနွေးရန် သင့်/မသင့် ဆုံးဖြတ်နိုင်ရန်အတွက် ကျွန်တော်တို့လွှတ်တော်ရဲ့ ဆန္ဒကိုရယူမှာ ဖြစ်ပါတယ်။ ဒီလိုဆန္ဒရယူဖို့အတွက် ဆောင်ရွက်ရာမှာ မတ်တတ်ရပ်ပြီး ဆန္ဒ မဲပေးတဲ့နည်းလမ်းကိုပဲ အသုံးပြု သွားမှာဖြစ်ပါတယ်။ ဒါကြောင့်မို့လို့ ဦးသိန်းညွန့် တင်သွင်းတဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲခြင်းကို ရုပ်သိမ်းသည့်ဥပဒေကြမ်းကို ထောက်ခံသူ မတ်တတ်ရပ်ပါ</speech>
<p>ထောက်ခံသူ ၄ ဦးဖြစ်ပါသည်။</p>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>ဒုတိယဥက္ကဋ္ဌကြီးခင်ဗျား။ လေးစားစွာတင်ပြလိုပါတယ်။ ဒီဥပဒေတွေဟာ ကျွန်တော်တို့အားလုံးကလည်း အသေအချာနားမလည်သေးပါဘူး။ ဒီလောက် ရှင်းပြရုံ၊ ဒီလောက်တင်ပြရုံလေးနဲ့ ကျွန်တော်တို့အားလုံးနားလည်ဖို့ နည်းနည်းခက်ခဲပါတယ်။ အဲဒီတော့ တကယ် ဆက်ဆွေးနွေးသင့်တယ် မဆွေးနွေးသင့်ဘူး သို့မဟုတ် ရုပ်သိမ်းသင့်တယ် မရုပ်သိမ်းသင့်ဘူးဆိုတာကို ကျွန်တော်တို့ လွှတ်တော်ထဲမှာ နည်းနည်းဆက်ပြီးဆွေးနွေးခွင့်ပြုပါ။ ဒါမှ ကျွန်တော်တို့ အားလုံးနားလည်ပြီး အဲဒီအချိန်ကျမှ ရုပ်သိမ်းသင့်တယ် မရုပ်သိမ်းသင့် ဘူးဆိုတာကို ဆုံးဖြတ်ပါရစေ။ ကျေးဇူးတင်ပါတယ်။</speech>
<speech type="vicespeaker">ကိုယ်စားလှယ်ကြီးပြောတဲ့ မိမိကိုယ်တိုင်နားမလည်သေးဘူးဆိုရင် နားမလည်သေးဘဲနဲ့ ဆွေးနွေးနေမယ့်အစား အရင်ဆုံး ကိုယ်စားလှယ်များအဲ့ဒီဥပဒေကို ဖတ်ရှု နားလည်ပြီးတဲ့အခါကျမှ တစ်ခါပြန်ဆွေးနွေးကျရင်ကောင်းပါတယ်။ အခုတစ်ခါ ဒီထဲမှာပဲ နားမလည် သေးလို့ပါ ဆွေးနွေးပါရစေဆိုတော့ နားမလည်ဘဲနဲ့လည်း ဆွေးနွေးလို့မဖြစ်နိုင်ဘူး။ အဲဒီတော့ ကျွန်တော်တို့တွေက ဥပဒေပြု ဖို့တွေက အဓိကကတော့ ဖြစ်နေပါတယ်။ ဒါကြောင့်မို့လို့ အခုလည်းပဲ အဆိုတင်သွင်းတဲ့ ကိုယ်စားလှယ်ကြီး ဦးသိန်းညွန့်ရဲ့ ဆန္ဒအရပဲ ကျွန်တော်တို့ဆန္ဒခံယူ လိုက်တာပဲဖြစ်ပါတယ်။ ဒါကြောင့်မို့လို့ အခုမတ်တတ်ရပ်ဆန္ဒပြုတဲ့ ဦးရေက ထောက်ခံသူနည်း ပြီးတော့ ကျွန်တော်တို့ မထောက်ခံသူက များတဲ့အတွက် ကျွန်တော်တို့ ဦးသိန်းညွန့်တင်သွင်းတဲ့ ၁၉၆၃ ခုနှစ် တရားဥပဒေများ အာဏာတည်စေခြင်းနှင့် ရပ်စဲစေခြင်းကို ရုပ်သိမ်းသည့် ဥပဒေကြမ်းကို လွှတ်တော်က လက်ခံဆွေးနွေးရန်မရှိကြောင်းကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး ဆဋ္ဌမနေ့ရပ်နားကြောင်းနှင့် အစည်းအဝေး သတ္တမနေ့ ကျင်းပမည့် နေ့ရက်နှင့် အချိန်ကို ကြေညာခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးရဲ့ ဆဋ္ဌမနေ့ကို ရပ်နားပါမယ်။ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးရဲ့ သတ္တမနေ့ကို ၂၀၁၃ ခုနှစ်၊ ဇူလိုင်လ ၄ ရက် (ကြာသပတေးနေ့) နံနက် ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်</speech>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေးရဲ့ ဆဌမနေ့ကို ၁၂:၃၀ နာရီ အချိန်တွင် ရပ်နားပါသည်။</p>
</postface>
</transcript>
</doc>
