<doc>
<docinfo>
<docno>01-10-36.xml</docno>
<pdf>01-10-36.pdf</pdf>
<term value='01'>ပထမအကြိမ်</term>
<session value='10' />
<sittingday value='36' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့မှတ်တမ်း</title>
<date value='28-07-2014'>၁၃၇၆ ခုနှစ်၊ ဝါခေါင်လဆန်း ၂ ရက် (၂၀၁၄ ခုနှစ်၊ ဇူလိုင်လ ၂၈ ရက်) (တနင်္လာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၇ရ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၉.၃၄ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစည်းအဝေးကို ကြို တင်ဖြန့်ဝေထားတဲ့ အစီအစဉ်များအတိုင်း ဆက်လက် ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech>ဦးမြင့်စိုး(အဖွဲ့ဝင်၊ လွှတ်တော်အခွင့်အရေးကော်မတီ။ ။ရိုသေလေးစားအပ်ပါသော ပြည်သူ့လွှတ်တာ်ဥက္ကဋ္ဌကြီးခင်ဗျား။ ယနေ့ ၂၈-၇-၂၀၁၄(တနင်္လာနေ့) ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေးရဲ့ (၃၆)ရက်မြောက်နေ့တွင် ခွင့်တိုင်ကြားသော ပြည်သူ့ လွှတ်တော်ကိုယ်စားလှယ်များကိုယ်စား ကျွန်တော် ပြည်သူ့လွှတ်တော် လွှတ်တော်အခွင့်အရေး ကော်မတီဝင် ဦးမြင့်စိုးမှ ခွင့်တိုင်ကြားခွင့်ပြုပါရန် လေးစားစွာ တင်ပြအပ်ပါတယ်ခင်ဗျား။ ယနေ့ အစည်းအဝေးကို တက်ရောက်ခွင့်ရှိသူ ၄၂၂ ဦးအနက် ၃၇ရ ဦး တက်ရောက်ပါတယ်ခင်ဗျား။ ယနေ့ ခွင့်ပန်ကြားသူ ၃၅ ဦး၊ ယခင်ခွင့်ပန်ကြားသူ ၁၀ ဦး စုစုပေါင်း ခွင့်ပန်ကြားသူ ၄၅ ဦးရှိပါတယ်ခင်ဗျား။ ယနေ့ ခွင့်ပန်ကြားသူ ၃၅ ဦးမှာ (၁) ကမာရွတ်မဲဆန္ဒနယ်မှ ဒေါက်တာစိုးရင် ခွင့် ၁ ရက်၊ (၂) သံတောင်ကြီးမဲဆန္ဒနယ်မှ ဦးစောနေကော်ကြီး ခွင့် ၁ ရက်၊ (၃) ပြည်ကြီးတံခွန်မဲဆန္ဒနယ်မှ ဦးမောင်ကို ခွင့် ၅ ရက်၊ (၄) လားရှိုးမဲဆန္ဒနယ်မှ ဦးစိုင်းမြင့်အေး ခွင့် ၅ ရက်၊ (၅) လှိုင်မဲဆန္ဒနယ်မှ ဒေါက်တာဝင်းမြင့် ခွင့် ၁ ရက်၊ (၆) လင်းခေးမဲဆန္ဒနယ်မှ ဦးစိုင်းလှကျော် ခွင့် ၂ ရက်၊ (၇) မူဆယ်မဲဆန္ဒနယ်မှ ဦးစိုင်းဘိုးအောင် ခွင့် ၂ ရက်၊ (၈) ကျိုက်ထိုမဲဆန္ဒနယ်မှ ဦးမြင့်လွင် ခွင့် ၁ ရက်၊ (၉) ဆင်ပေါင်ဝဲမဲဆန္ဒနယ်မှ ဦးအေးနိုင် ခွင့် ၁ ရက်၊ (၁၀) မိုင်းပန်မဲဆန္ဒနယ်မှ ဦးထွန်းမြင့်ဦး ခွင့် ၂ ရက်၊ (၁၁) လဲချားမဲဆန္ဒနယ်မှ ဦးစိုင်းမောင်တင် ခွင့် ၂ ရက်၊ (၁၂) မိုင်းကိုင်မဲဆန္ဒနယ်မှ ဦးစိုင်းထွန်းအေး ခွင့် ၂ ရက်၊ (၁၃) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၂ ရက်၊ (၁၄) နမ္မတူမဲဆန္ဒနယ်မှ ဦးစိုင်းအောင်လှ ခွင့် ၂ ရက်၊ (၁၅) ကျေးသီးမဲဆန္ဒနယ်မှ ဦးစိုင်းအွမ်ဆိုင်ပိုင်း ခွင့် ၂ ရက်၊ (၁၆) မိုးနဲမဲဆန္ဒနယ်မှ ဦးစိုင်းကျော်မြင့် ခွင့် ၂ ရက်၊ (၁၇) သိန္နီမဲဆန္ဒနယ်မှ ဦးစိုင်းဝင်းခိုင် ခွင့် ၂ ရက်၊ (၁၈) ကွန်ဟိန်းမဲဆန္ဒနယ်မှ ဒေါ်နန်းဝါနု ခွင့် ၂ ရက်၊ (၁၉) မိုင်းယောင်းမဲဆန္ဒနယ်မှ ဦးစိုင်းစောတင် ခွင့် ၂ ရက်၊ (၂၀) သီပေါမဲဆန္ဒနယ်မှ ဦးရဲထွန်း ခွင့် ၂ ရက်၊ (၂၁) တန့်ယန်းမဲဆန္ဒနယ်မှ ဦးစိုင်းထွန်းဝင်း ခွင့် ၂ ရက်၊ (၂၂) ကျောက်မဲမဲဆန္ဒနယ်မှ ဦးနယ်လ်ဆင်(ခ)ဦးဆောင်ဆီ ခွင့် ၂ ရက်၊ (၂၃) ရွှေတောင်မဲဆန္ဒနယ်မှ ဒေါက်တာဒေါ်အေးမြင့် ခွင့် ၁ ရက်၊ (၂၄) ကျောက်တံတားမဲဆန္ဒနယ်မှ ဦးစိုးဝင်း ခွင့် ၄ ရက်၊ (၂၅) ပျဉ်းမနားမဲဆန္ဒနယ်မှ ဦးလှမြင့်ဦး ခွင့် ၂ ရက်၊ (၂၆) တနိုင်းမဲဆန္ဒနယ်မှ ဦးမျိုးဆွေ ခွင့် ၁ ရက်၊ (၂၇) ငဖဲမဲဆန္ဒနယ်မှ ဦးမြင့်ဌေး ခွင့် ၁ ရက်၊ (၂၈) မင်းလှမဲဆန္ဒနယ်မှ ဦးဝင်းတင် ခွင့် ၁ ရက်၊ (၂၉) ဆီဆိုင်မဲဆန္ဒနယ်မှ ဦးဝင်းကို ခွင့် ၄ ရက်၊ (၃၀) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၃၁) တပ်မတော်သားကိုယ်စားလှယ် ဗိုလ်မှူးချုပ်သန်းထွတ်သိန်း ခွင့် ၁ ရက်၊ (၃၂) တပ်မတော်သားကိုယ်စားလှယ် ဗိုလ်မှူးသော်ဇင် ခွင့် ၅ ရက်၊ (၃၃) တပ်မတော်သားကိုယ်စားလှယ် ဗိုလ်မှူးဟန်စိုးထွဋ် ခွင့် ၅ ရက်၊ (၃၄) ရေဖြူမဲဆန္ဒနယ်မှ ဦးဝင်းဦး ခွင့် ၁ ရက်၊ (၃၅) အင်ဂျန်းယန်မဲဆန္ဒနယ်မှ ဒေါ်နွဲဘူ ခွင့် ၁ ရက်တို့ဖြစ်ပါကြောင်း ရိုသေလေးစားစွာ တင်ပြအပ်ပါတယ်ခင်ဗျား။ ခွင့်ပြုပေးပါရန် ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး၊ ယခင်ကခွင့်ပန်ကြား၍ ခွင့်ပြု ထားသူ ၁၀ ဦး၊ ယနေ့ ခွင့်ပြု ထားသူ ၃၅ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၄၅ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>မြန်မာ့ရိုးရာအားကစားဖြစ်သော လက်ဝှေ့အားကစားနည်းကို အဆင့်မြှင့်တင်ပေးရန်နှင့်စပ်လျဉ်းသည့်မေးခွန်း</title>
<speech type="speaker">ဦးစွာ မြင်းမူမဲဆန္ဒနယ်မှ ဦးဇော်ဝင်းအောင် မေးမြန်းဖို့ဖြစ်ပါတယ်။</speech>
<speech><mp id="211">ဦးဇော်ဝင်းအောင်(မြင်းမူမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာကြသော ပြည်ထောင်စုဝန်ကြီးများ၊ ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မြင်းမူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဇော်ဝင်းအောင် ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာ့လက်ဝှေ့ဟာ မြန်မာ တစ်မျိုးသားလုံးပိုင်ဆိုင်တဲ့ မြန်မာ့ရိုးရာအားကစားစစ်စစ်ဖြစ်ပါတယ်။ အမျိုးသားကိုယ်ခံပညာအဖြစ် ကမ္ဘာမှာရပ်တည်နိုင်ပြီး ကမ္ဘာ့ချန်ပီယံများနှင့်လည်း စိန်ခေါ်ထိုးသတ်အနိုင်ရခဲ့ဖူးတဲ့အစဉ်အလာများ ရှိခဲ့တဲ့အတွက် မြန်မာ့ရိုးရာလက်ဝှေ့အားကစားနည်းအဆင့်အတန်း ပိုမိုမြင့်မားလာစေလိုတဲ့ ရည်ရွယ် ချက်များနဲ့ ကြယ်ပွင့်ပြမေးခွန်းလေးခုကို မေးမြန်းရခြင်း ဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကြယ်ပွင့်ပြမေးခွန်းများကို မေးမြန်းခွင့်ပြု ပါရန် လေးစားစွာဖြင့် တင်ပြအပ်ပါတယ်။ (၁) ရိုးရာလက်ဝှေ့ပြိုင်ပွဲများ ကျင်းပခွင့်ရရှိရန်အတွက် အားကစားဝန်ကြီးဌာန သို့မဟုတ် ရိုးရာလက်ဝှေ့အဖွဲ့ချုပ်၊ ရိုးရာလက်ဝှေ့ကောင်စီသို့ ရန်ပုံငွေ ပေးသွင်းရခြင်းရှိ/မရှိနဲ့ ပေးသွင်းရခြင်းရှိပါက ရာခိုင်နှုန်းမည်မျှပေးသွင်းရသည်ကို သိရှိလိုပါတယ်။ ယှဉ်ပြိုင်ကြသော ရိုးရာလက်ဝှေ့အားကစားသမားများအတွက် ခံစားခွင့်ရာခိုင်နှုန်းမည်မျှရှိသည်ကို သိရှိလိုပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါ တယ်။ (၂) ရိုးရာလက်ဝှေ့အားကစားဟာ သာမန်အားဖြင့် လက်သီးကိုအသုံးပြုပြီး ထိုးသတ်ရသော်လည်း ခြေ၊ လက်၊ ဒူး၊ တံတောင်၊ ဦးခေါင်း၊ ခြေဖျားခတ်၊ လက်ဖြတ်ရိုက် စသဖြင့် အတင်းဝင် အတင်းထွက်၊ အင်တိုက်အားတိုက် စွယ်စုံထိုးသတ် အားကစားနည်းဖြစ်တဲ့အတွက်ကြောင့် ရိုးရာ လက်ဝှေ့အားကစား သမားများကို အသက်အာမခံထားရှိရန် စီစဉ်ပေးနိုင်ခြင်းရှိ/မရှိနဲ့ ပြည်ပမှ လာရောက်ယှဉ်ပြိုင် ကြသော လက်ဝှေ့သမားများအတွက် အသက်အာမခံမည်ကဲ့သို့ ထားရှိပေးမည်ကို သိရှိလိုပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်။ (၃) ရိုးရာလက်ဝှေ့ ဒိုင်လူကြီးများအနေနဲ့ အမှတ်စဉ်ရေတွက်ပြီး အရှုံးအနိုင်ကို ဆုံးဖြတ်ပေးခြင်းသာမက လိုအပ်ပါက အရေးပေါ်အသက်ကယ်ကုသစောင့်ရှောက်ပေးသော နည်းလမ်းများကို ထားရှိခြင်းနှင့် အပြည်ပြည်ဆိုင်ရာဆရာဝန်များအသင်းရဲ့ ခွင့်ပြုချက်အတွင်းမှာ ရှိသင့်တဲ့အဆုံးအဖြတ်များကို လိုအပ်သလို အဆုံးအဖြတ်ပေးနိုင်တဲ့ စွယ်စုံရဒိုင်လူကြီးများ ပေါ်ထွက်လာရေးအတွက် အားကစားဝန်ကြီးဌာန အနေနဲ့ ရိုးရာလက်ဝှေ့ဒိုင်လူကြီးသင်တ်းဖွင့်လှစ်ပြီး လေ့ကျင့်ပေးရန် အစီအစဉ်ရှိ/မရှိ သိရှိလို ပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်။ ကြယ်ပွင့်ပြ မေးခွန်း(၄) မြန်မာနိုင်ငံအတွင်းမှာ အားကစားရုံ၊ အားကစားခန်းမများသာ တည်ဆောက်ပေးထားတဲ့ အတွက် ရိုးရာလက်ဝှေ့ပြိုင်ပွဲများကျင်းပလိုပါက အဆိုပါ အားကစားရုံ၊ အားကစားကွင်းများကို ဈေးကြီးပေးပြီး ငှားရမ်းခြင်း၊ ရုံဝင်ကြေးများဈေးကြီးနေခြင်း ရှိနေကြောင်း သိရှိရပါတယ်။ သို့ဖြစ်ပါ၍ ပြည်နယ်နှင့် တိုင်းဒေသကြီးများမှာ ရိုးရာလက်ဝှေ့အားကစားရုံများ သီးသန့် တည်ဆောက်ပေးပြီး မြန်မာ့ရိုးရာလက်ဝှေ့အားကစားနည်းကို အဆင့်မြှင့်တင်ပေးရန် အစီအစဉ်ရှိ/မရှိ သိရှိလိုပါသောကြောင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းရခြင်း ဖြစ်ပါ တယ်ခင်ဗျား။</speech>
<speech type="speaker">အားကစားဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="70">ဦးဇော်ဝင်း(ဒုတိယဝန်ကြီး၊ အားကစားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာ ရွှင်လန်းပါစေကြောင်း ဦးစွာဂါရဝပြုနှုတ်ခွန်းဆက်ပါတယ်။ ကျွန်တော်ကတော့ အားကစားဝန်ကြီး ဌာနမှ ဒုတိယဝန်ကြီး ဦးဇော်ဝင်းဖြစ်ပြီး အားကစားဝန်ကြီးဌာနကိုယ်စား မြင်းမူမဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီး ဦးဇော်ဝင်းအောင်ရဲ့ မေးခွန်းကို ဖြေကြားသွားမှာ ဖြစ်ပါတယ်။ ရိုးရာ လက်ဝှေ့ပြိုင်ပွဲများ ကျင်းပခွင့်ပြုလုပ်ရန်အတွက်ကို အားကစားဝန်ကြီးဌာနသို့ ရိုးရာအားကစားအဖွဲ့ ချုပ်များမှ တင်ပြခြင်းရှိသော်လည်းပဲ ဒီပြိုင်ပွဲများအတွက် ရန်ပုံငွေများပေးသွင်းရခြင်း မရှိပါကြောင်း ဖြေကြားအပ်ပါတယ်။ သတ်မှတ်ထားသော နှုန်းထားများအတိုင်း အားကစားကွင်းရုံများ ငှားရမ်းခြင်း ကိုတော့ နိုင်ငံတော်သို့ ပေးသွင်းရကြောင်း ဖြေကြားလိုပါတယ်။ ရိုးရာလက်ဝှေ့အဖွဲ့ချုပ်မှလည်းပဲ ပြီးခဲ့တဲ့ ၂၀၁၂-၂၀၁၃ ခုနှစ်များမှာ ပြည်နယ်နေ့အထိမ်းအမှတ်ပွဲများ၊ ကရင်နှစ်သစ်ကူးပွဲတော် လက်ဝှေ့ပွဲများ၊ ဘုရားပွဲတော်လက်ဝှေ့ပွဲများ၊ မျိုးဆက်သစ်များဖော်ထုတ်ရန်ရည်ရွယ်ပြီးတော့ ကျင်းပ ောပွဲများကို ကောက်ခံခြင်းမရှိကြောင်း ဖြေကြားလိုပါတယ်။ နိုင်ငံတကာပြိုင်ပွဲကြီးများမှာတော့ ရန်ပုံငွေအဖွဲ့ချုပ်ကို သုံးသိန်းနဲ့ ပြည်တွင်းစိန်ခေါ်ပွဲများမှာ နှစ်သိန်း၊ မော်လမြိုင်-ပုသိမ်-တောင်ငူကဲ့သို့ တိုင်းမြို့ကြီးများမှာတော့ ရန်ပုံငွေ တစ်သိန်း ရိုးရာလက်ဝှေ့အဖွဲ့ချုပ်ရန်ပုံငွေအဖြစ် အဖွဲ့ချုပ် များကို ပေးသွင်းကြောင်း သိရှိရပါတယ်။ လက်ဝှေ့သမားများရဲ့ ဆုကြေးငွေခံစားခွင့်မှာ ပြည်တွင်း ဝင်ငွေ ရာခိုင်နှုန်းမှမဟုတ်ဘဲ ညှိနှိုင်းသတ်မှတ်ကြေးအတိုင်းရရှိကြောင်း ဖြေကြားလိုပါတယ်။ ရန်ကုန် မြို့တွင် ကျင်းပတဲ့ပွဲတစ်ပွဲမှာ လက်ဝှေ့သမားများရရှိသောဆုကြေးဟာ ပြိုင်ပွဲရဲ့ ၅၀ ရာခိုင်နှုန်းမှ ၆၅ ရာခိုင်နှုန်းရှိကြောင်း တင်ပြအပ်ပါတယ်။ နောက်တစ်ချက်ကတော့ ပြည်တွင်းရိုးရာလက်ဝှေ့သမားများကို ၂၀၁၄ ခုနှစ်၊ မေလ ၁၈ ရက် နေ့ကစတင်ပြီးတော့ အသက်အာမခံကြေးကို KBZ, GRAND GUARDIAN (ဂရင်းဂါဒီယန်)နှင့် ဧရာဝတီအာမခံကုမ္ပဏီများမှာ တစ်ပွဲချင်းမဟုတ်ဘဲ တစ်နှစ်သက်တမ်းအတွက် သုံးယူနစ်ပေးခြင်း အားဖြင့် ထိခိုက်ဒဏ်ရာရရှိလျှင် ထောက်ပံ့ကြေးငွေများ ရရှိမှာဖြစ်ပါတယ်။ ပြည်ပအားကစားသမား များအတွက်ကတော့ လောလောဆယ်အသက်အာမခံထားရှိခြင်းမရှိသေးသော်လည်း အသက်အာမခံ ထားရှိနိုင်ရေးကို စီစဉ်ဆောင်ရွက်စေလျက်ရှိပါကြောင်း ဖြေကြားအပ်ပါတယ်။ ရိုးရာလက်ဝှေ့ပွဲများမှာ စွယ်စုံရဒိုင်လူကြီးများပေါ်ထွက်ရေးအတွက်လည်း နိုင်ငံတကာအဆင့် မီ ဒိုင်လူကြီးများကို ၂၀၁၃ ခုနှစ်မှာ အရှေ့တောင်အာရှအားကစားပြိုင်ပွဲမတိုင်ခင် နှစ်ကြိမ် ဖွင့်လှစ် ခဲ့ပြီးဖြစ်ပါတယ်။ ယခု တိုင်းဒေသကြီး/ပြည်နယ်ပြိုင်ပွဲမကျင်းပမီ ဒိုင်မွမ်းမံသင်တန်းများ ဆက်လက် ဖွင့်သွားရန် အစီအစဉ်ရှိပါကြောင်း တင်ပြအပ်ပါတယ်။ တိုင်းဒေသကြီးနဲ့ ပြည်နယ်များမှာရှိတဲ့ အားကစားရုံများမှာတော့ အခုလက်ရှိ ရိုးရာလက်ဝှေ့ပြိုင်ပွဲများ ကျင်းပရန် ခွင့်ပြု ပေးထားပြီးဖြစ်တဲ့ အတွက် လက်ဝှေ့အားကစားရုံသီးခြားဆောက်လုပ်ပေးနိုင်ခြင်း အစီအစဉ်မရှိသေးပါကြောင်း ဖြေ ကြားအပ်ပါတယ်။ မြန်မာ့ရိုးရာလက်ဝှေ့အားကစားနည်းကို အဆင့်မြှင့်တင်ဆောင်ရွက်ရန်အတွက် မြန်မာ့ရိုးရာ လက်ဝှေ့အားကစားအဖွဲ့ချုပ်ဟာ ပထမအဆင့်အနေနဲ့ မျိုးဆက်သစ်အားကစားသမားများ ပေါ်ထွက် ရေးအတွက်ကို မျိုးဆက်သစ်ရိုးရာလက်ဝှေ့အားကစားသမားများကို မွေးထုတ်ပေးပြီး ရိုးရာလက်ဝှေ့ ကလပ်များကို အခြေခံလိုအပ်ကြောင်း တွေ့ရှိရပါတယ်။ ဒါ့ကြောင့်မို့လို့ ရိုးရာလက်ဝှေ့ကလပ် အသင်းများကို ကူညီထောက်ပံ့ရန်အတွက် စည်းရုံးဆောင်ရွက်လျက်ရှိပါကြောင်း ဖြေကြားအပ်ပါသို့ဖြစ်ပါ၍ သက်ဆိုင်ရာတိုင်းဒေသကြီးနှင့် ပြည်နယ်၊ အားကစားနှင့် ကာယပညာကော်မတီ များ၊ မြန်မာ့ရိုးရာလက်ဝှေ့အဖွဲ့ချုပ်၊ ဒေသခံလက်ဝှေ့ရိုးရာဝါသနာရှင်များ ပူးပေါင်းပြီးတော့ မြန်မာ့ရိုးရာလက်ဝှေ့အမွေအနှစ်ကို ဆက်လက်ထိန်းသိမ်းနိုင်ရေးအတွက် ဦးတည်ပြီးဆောင်ရွက်လျက်ရှိပါကြောင်းနှင့် မြန်မာ့ရိုးရာလက်ဝှေ့အဆင့်အတန်း တိုးတက်မြင့်မားရေးအတွက် ဆက်လက်ဆောင်ရွက် သွားမည်ဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
</Q-A>
<Q-A>
<title>အောင်ဘာလေသိန်းထီဆုနှင့်ပတ်သက်၍ လစဉ်ရောင်းရငွေနှင့် အုပ်ရေတို့ကို နိုင်ငံပိုင်သတင်းစာ များတွင် ထည့်သွင်းကြေညာပေးနိုင်ခြင်းရှိ/မရှိနှင့် အခွန်ဘဏ္ဍာငွေအဖြစ် သိမ်းဆည်းထားသော ဆုငွေ များကို မည်သို့စီမံထားသည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ဦးရဲထွဋ်ဦး၊ နတ်တလင်းမဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="282">ဦးရဲထွဋ်ဦး(နတ်တလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသောဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ပြည့်စုံပါစေလို့ ဦးစွာနှုတ်ခွန်းဆက်သဂါရဝပြုအပ်ပါ တယ်။ ကျွန်တော်ကတော့ ပဲခူးတိုင်းဒေသကြီး၊ နတ်တလင်းမဲဆန္ဒနယ်က ဦးရဲထွဋ်ဦး ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ အောင်ဘာလေသိန်းထီဖွင့်ပွဲကို လစဉ်လဆန်းတစ်ရက်နေ့မှာ ကျင်းပပေးလျက် ရှိပါတယ်။ ကျွန်တော့်အနေဖြင့် လေ့လာသိရှိရသလောက် တင်ပြရရင် အောင်ဘာလေသိန်းထီရောင်းရ ငွေအားလုံး၏ ၄၀ ရာခိုင်နှုန်းကို နိုင်ငံတော်အခွန်အဖြစ်ထားရှိပြီး ၆၀ ရာခိုင်နှုန်းကို ပြည်သူများ အတွက် ဆုငွေအဖြစ် ပြန်လည်ထုတ်ပေးကြောင်း သိရှိခဲ့ရပါတယ်။ ဆုငွေအဖြစ် သတ်မှတ်ဖော်ပြခြင်း ခံရသော ထီလက်မှတ်များထဲမှ အကြောင်းအမျိုးမျိုးကြောင့် လာရောက်မထုတ်နိုင်တဲ့ ဆုငွေများကို သတ်မှတ်ကာလအကြာတွင် အခွန်ဘဏ္ဍာအဖြစ် သိမ်းဆည်းခဲ့ခြင်းကြောင့် ပြည်သူများ၏ ရပိုင်ခွင့် ၆၀ ရာခိုင်နှုန်းအောက်လျော့နည်းခဲ့ရပါတယ်။ သို့ဖြစ်ပါ၍ ပွင့်လင်းမြင်သာမှုရှိအောင် ကျွန်တော်မေးမြန်းလိုတဲ့မေးခွန်းကတော့ (၁) လစဉ် အလိုက်ရောင်းရငွေနှင့် ထီအုပ်ရေတို့ကို အများပြည်သူများသိရှိနိုင်ရန်အတွက် နိုင်ငံပိုင်သတင်း စာများတွင် ထည့်သွင်းကြေညာပေးနိုင်ခြင်းရှိ/မရှိ၊ (၂) ဒီမိုကရေစီအစိုးရတက်ပြီး သုံးနှစ်ကျော်ကာလ အတွင်း အခွန်ဘဏ္ဍာအဖြစ်သိမ်းဆည်းထားသောဆုငွေမည်မျှရှိသနည်း။ (၃) သိမ်းဆည်းထားသော ဆုငွေများကို မည်သို့စီမံဆောင်ရွက်ထားသည်ကို သိရှိလိုပါသဖြင့် ပြည်သူများ၏ကိုယ်စား ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင် ပါတယ်။</speech>
<speech type="speaker">ဘဏ္ဍာရေးဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="87">ဒေါက်တာလင်းအောင်(ဒုတိယဝန်ကြီး၊ ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာအပေါင်း နှင့်ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ကျွန်တော်ကတော့ ဘဏ္ဍာရေးဝန်ကြီးဌာန၊ ဒုတိယဝန်ကြီး ဒေါက်တာလင်းအောင် ဖြစ်ပါတယ်။ ကျွန်တော့်အနေနဲ့ နတ်တလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရဲထွဋ်ဦး မေးမြန်းတဲ့ မေးခွန်းနဲ့ပတ်သက်ပြီး ဘဏ္ဍာရေးဝန်ကြီး ဌာနကိုယ်စား ရှင်းလင်းဖြေကြားသွားမှာ ဖြစ်ပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ မေးခွန်းသုံးခုအနက် ပထမမေးခွန်းကို ရှင်းလင်းဖြေကြားပါမယ်။ အောင်ဘာလေထီစာအုပ်များ ရိုက် နှိပ်ရောင်းချရာမှာ ဈေးကွက်လိုအပ်ချက်များအရ တစ်လနှင့်တစ်လရိုက်နှိပ် ရောင်းချတဲ့ အုပ်ရေများ မတူညီခြင်း၊ ဝယ်လိုအားပေါ်မှာ မူတည်ပြီး အက္ခရာစဉ် တိုးမြှင့်၍လည်းကောင်း၊ လျှော့ချ၍ လည်းကောင်း၊ ရိုက်နှိပ်ရောင်းချပေးရခြင်းများဖြစ်တဲ့အတွက် လစဉ်ထီရောင်းချရငွေနှင့် အက္ခရာစဉ် ထီစာအုပ်အရေအတွက်ကို ထုတ်ပြန်ကြေညာပေးခြင်းမရှိပေမယ့်လည်း အကြိမ်စဉ်အရေအတွက် ထီဆုငွေခွဲဝေပေးတဲ့ ထီဆုငွေအမျိုးအစားနှင့် ဆုမဲအရေအတွက်တွေကို အများပြည်သူသိရှိစေဖို့ နေ့စဉ်ထုတ်နိုင်ငံပိုင်သတင်းစာများမှာ ထီဖွင့်ပွဲမကျင်းပမီ ထုတ်ပြန်ကြေညာပေးလျက်ရှိပါတယ်။ ထီဖွင့်ပွဲကျင်းပပြီးတဲ့နောက်မှာ ထွက်ပေါ်လာတဲ့ ထီပေါက်ဂဏန်းများကိုလည်း ထီဖွင့်ပွဲကျင်းပပြီး နောက်ရက်များမှာ လစဉ်ပုံမှန်နိုင်ငံပိုင်သတင်းစာများမှာ ထည့်သွင်းကြေညာပေးလျက်ရှိပါတယ်။ လစဉ်အလိုက်ရောင်းရငွေနှင့် ထီအက္ခရာစဉ်၊ ထီအုပ်ရေတို့ကိုလည်း ၂၀၁၄ ခုနှစ်၊ သြဂုတ်လ ၁ ရက် နေ့မှာ ဖွင့်လှစ်မည် ၃၀ရ ကြိမ်မြောက်မှစတင်၍ နိုင်ငံပိုင်သတင်းစာများမှာ လစဉ်ပုံမှန် ထည့်သွင်း ဖော်ပြပေးသွားမှာဖြစ်ကြောင်း ဖြေကြားအပ်ပါတယ်။ ဆက်လက်ပြီးတော့ လွှတ်တော်ကိုယ်စားလှယ်ကြီးရဲ့ ဒုတိယမေးခွန်းကို ရှင်းလင်းဖြေကြားပါ မယ်။ ဒီမိုကရေစီအစိုးရတက်ပြီး ၂၀၁၁-၂၀၁၂ ဘဏ္ဍာရေးနှစ်မှ ၂၀၁၃-၂၀၁၄ ဘဏ္ဍာရေးနှစ်အတွင်း မှာ ထီဆုငွေများလာရောက်ထုတ်ယူခြင်းမရှိတဲ့အတွက် နိုင်ငံတော်ဘဏ္ဍာငွေအဖြစ် သိမ်းဆည်းထား ရှိမှုဟာ ၂၀၁၁-၂၀၁၂ ဘဏ္ဍာရေးနှစ်မှာ ဆုမဲပေါင်း ၁၆၉၀၈၉ ဆုမှာ လာရောက်ထုတ်ယူခြင်းမရှိတဲ့ဆု ၁၅၅၆၈ ဆုဖြစ်ပြီးတော့ ကျပ်သန်းပေါင်း ၂၀၃၉.၅၀ သန်းဖြစ်ပါတယ်။ ၂၀၁၂-၂၀၁၃ဘဏ္ဍာရေးနှစ်မှာ ဆုမဲပေါင်း ၁၇၇၃၁၉ ဆုမှာ လာရောက်ထုတ်ယူခြင်းမရှိတဲ့ဆုမဲပေါင်း ၁၆၉၁၃ ဆုမှ ကျပ်သန်းပေါင်း ၂၁၄၇,၃၀ သန်းနှင့် ၂၀၁၃-၂၀၁၄ ဘဏ္ဍာရေးနှစ်မှာ ဆုမဲပေါင်း ၂၄၈၈၃၅ ဆုမှာ လာရောက်ထုတ် ယူခြင်းမရှိတဲ့ ဆုမဲပေါင်း ၂၁၂၁၉ ဆုမှ ကျပ်သန်းပေါင်း ၂၇၃၀.၅၀ သန်းရှိတဲ့အတွက် ဆုမဲစုစုပေါင်း ၅၃၇၀၀ ဆုမှ ကျပ်သန်းပေါင်း ၆၉၁၇.၃၀ သန်းဖြစ်ပါတယ်။ ထီဖွင့်တဲ့လမှ တစ်နှစ်အတွင်း လာရောက် ထုတ်ယူခြင်းမရှိတဲ့ဆုမဲတွေကို ၁၁ လအရောက်မှာ နိုင်ငံပိုင်သတင်းစာ၊ တိုင်းဒေသကြီး/ ပြည်နယ် အခွန်ဦးစီးဌာနမှူးရုံးများ၊ မြို့နယ်အခွန်ဦးစီးဌာနမှူးရုံး၊ စည်ပင်သာယာရေး ကော်မတီရုံးအသီးသီးနှင့် ပြည်တွင်းအခွန်များဦးစီးဌာနရဲ့ Internet Web-Page များမှာ ထည့်သွင်းကြေညာပေးလျက်ရှိပါကြောင်းနှင့် တစ်နှစ်အတွင်းလာရောက်ထုတ်ယူခြင်းမရှိမှသာ ထီဆုငွေများကို ပြည်သူ့ဘဏ္ဍာငွေ အဖြစ် သိမ်းဆည်းဆောင်ရွက်ခြင်း ဖြစ်ပါတယ်။ ဆက်လက်ပြီး တတိယမေးခွန်းကို ဖြေကြားပါမယ်။ နိုင်ငံတော်ဘဏ္ဍာအဖြစ် သိမ်းဆည်းထားတဲ့ ဆုငွေတွေကို နိုင်ငံတော်ရဲ့ အခွန်ရငွေ ဘဏ္ဍာသိမ်းအဖြစ် နိုင်ငံတော်ရငွေစာရင်းကို ဘဏ္ဍာရေး လုပ်ထုံးလုပ်နည်းအတိုင်း ပေးသွင်းဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>အိမ်ခြံမြေရောင်းဝယ်၊ ငှားရမ်းခြင်းများအပေါ် အခွန်ငွေတွက်ချက်ရန် အိမ်ခြံမြေဈေးနှုန်း သတ်မှတ်ခြင်း အားထုတ်ပြန်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးအေးမောက်၊ မလှိုင်မဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="343">ဦးအေးမောက်(မလှိုင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော့်အနေနဲ့ အခွန်နဲ့ပတ်သက်လို့ မေးမြန်းသွားမှာဖြစ်ပါတယ်။ ကျွန်တော်တို့ နိုင်ငံအနေနဲ့ ယနေ့ အခွန်နဲ့ပတ်သက်ပြီးတော့ များစွာ တိုးတက်ရရှိတာကိုလည်း သိရပါတယ်။ သို့သော်လည်းပဲ ရရှိရန်အများအပြားကျန်နေတဲ့အတွက် ဒီနေ့ မြန်မာနိုင်ငံမှာ အဓိကအခွန်အနေနဲ့ အိမ်ခြံမြေရောင်းဝယ်ဆောက်လုပ်ငှားရမ်းတဲ့ကိစ္စတွေမှာ ရသင့် ရထိုက်တဲ့ အခွန်ငွေများဟာ ကျန်ရှိနေပါတယ်။ ဒီလိုကျန်ရှိရတဲ့အကြောင်းအရင်းကို ပြန်လည်ပြီးတော့ ကြည့်မယ်ဆိုရင် အခွန်ဆောင်ရမယ့်နှုန်းထားများဟာ တွက်ချက်ရာမှာ အခက်အခဲရှိတာရယ်၊ ပြည်သူ များအခွန်ထမ်းဆောင်ရာမှာ အခွန်ယဉ်ကျေးမှုနှင့်အားနည်းနေတာရယ်၊ အခွန်ထမ်းဆောင်ရန် အတွက် ရုံးပြင်ကနားသွားရာမှာ စိုးရိမ်ခြင်းများရှိနေခြင်းတို့ကြောင့်လို့ သုံးသပ်ရရှိပါတယ်။ ဒါကြောင့် ကျွန်တော်တို့ အိမ်ခြံမြေရောင်းဝယ်ဆောက်လုပ်ခြင်းလုပ်ငန်းများမှာ တန်ဖိုးတွက်ချက်တဲ့အခါမှာ အခြားနိုင်ငံများ ဆောင်ရွက်သကဲ့သို့ မြေ၊ အဆောက်အအုံ၊ တန်ဖိုးများ ငှားရမ်းမှု၊ ငှားရမ်းခများ သတ်မှတ်ပေးသင့်ပါကြောင်း သုံးသပ်ရရှိပါတယ်။ ဒါ့အပြင် အခွန်ထမ်းကြီးများ ဆောင်ရွက်သကဲ့သို့မိမိကိုယ်တိုင်တွက်ချက်ပြီးတော့ ဆောင်ရွက်တဲ့ SAS စနစ်လိုဟာမျိုးလည်း ကျန်တဲ့ကိစ္စတွေမှာဆောင်ရွက်ပေးသင့်ပါတယ်။ ဒါ့ကြောင့် အိမ်ခြံမြေ အဆောက်အအုံငှားရမ်းခြင်းများအား အဖွဲ့ဖြင့် သတ်မှတ်ထုတ်ပေး မည်ဆိုပါကလည်းကောင်း၊ အဆိုပါတန်ဖိုး သို့မဟုတ် အမှန်တကယ်ဆောင်ရွက် ရမယ့်တန်ဖိုးအတိုင်း တွက်ချက်ထားသောအခွန်များကို ဘဏ်များမှာ သတ်မှတ်ထားသောနည်းလမ်း အတိုင်း ချလန်များဖြင့် ပေးသွင်းအခွန်ထမ်းဆောင်ခြင်းနှင့် အခွန်ရုံးများမှာ ဝန်ထမ်းများအတွက် လုပ်ငန်းပိုမိုမြန်ဆန်လာသလို အခွန်ထမ်းများအတွက်လည်း စိတ်လက်ချမ်းသာစွာ အခွန်ထမ်းဆောင် နိုင်မည်ဖြစ်ပါတယ်။ ဒါ့ကြောင့် ကျွန်တော် မေးမြန်းလိုသည်မှာ အခွန်များ ပိုမိုရရှိလာရန်မှာ (က) အိမ်ခြံမြေရောင်းဝယ်ငှားရမ်းခြင်းအပေါ် အခွန်ငွေတွက်ချက်ရာ၌ အိမ်ခြံမြေတန်ဖိုး၊ ဈေးနှုန်းသတ်မှတ် ခြင်းကိစ္စရပ်အား နေရာဒေသအလိုက် သက်ဆိုင်ရာတာဝန်ရှိအစိုးရအဖွဲ့အစည်းများနှင့် ပူးပေါင်း၍ သတ်မှတ်ဆောင်ရွက်ထုတ်ပြန် ပေးနိုင်ခြင်းရှိ/မရှိ၊ (ခ) သတ်မှတ်ဆောင်ရွက်ပေးနိုင်ခြင်းမရှိပါက မည်သည့်အတွက်ဖြစ်သည်ကို သိလိုပါကြောင်းနှင့် သတ်မှတ်ဆောင်ရွက်ပေးနိုင်ပါက မည်ကဲ့သို့ဆောင်ရွက်ရမည်၊ အခွန်ထမ်းဆောင်ရွက်ရမည့်နည်းလမ်း (Procedure)ကို ထုတ်ပြန်ပေးနိုင်ခြင်း ရှိ/မရှိ၊ အမြန်စတင်နိုင်ရန် အကျိုးရှိမည်ဖြစ်ပါသဖြင့် မည်သည့်အချိန်မှာ စတင်အကောင်အထည် ဖော်နိုင်မည်ကို သိလိုပါကြောင်း မေးမြန်းအပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဘဏ္ဍာရေးဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="87">ဒေါက်တာလင်းအောင်(ဒုတိယဝန်ကြီး၊ ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ မလှိုင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအေးမောက် မေးမြန်းတဲ့မေးခွန်းနှင့်ပတ်သက်ပြီး ဘဏ္ဍာရေး ဝန်ကြီးဌာနကိုယ်စား ကျွန်တော်မှ ရှင်းလင်းဖြေကြားပါမယ်။ ဖြေကြားတဲ့နေရာမှာ နည်းနည်းလေး အားလုံး အသေးစိတ်ကလေးသိရအောင်လို့ နည်းနည်း အသေးစိတ်တချို့အပိုင်းလေးတွေမှာ ဖြေကြား ရတဲ့အတွက် သုံးမိနစ်ထက်အနည်းငယ်ကျော်လွန်ပြီးတော့ ဖြေကြားခွင့်ပေးဖို့ ခွင့်တောင်းခံအပ်ပါ တယ်။ လွှတ်တော်ကိုယ်စားလှယ်ကြီး မေးမြန်းတဲ့မေးခွန်းသုံးခုအနက် ပထမမေးခွန်းကို ဦးစွာရှင်းလင်း ဖြေကြားပါမယ်။ နိုင်ငံတော်မှ ရသင့်ရထိုက်တဲ့ အခွန်ငွေများရရှိရေးအတွက် အိမ်ခြံမြေရောင်းဝယ်ခြင်း အပေါ်မှာ အခွန်စည်းကြပ်ကောက်ခံရာမှာ စနစ်တကျနဲ့ညီညွတ်မျှတမှုရှိစေရေးအတွက်ကို ဘဏ္ဍာ ရေးနှင့် အခွန်ဝန်ကြီးဌာနရဲ့ ၁၈-၆-၂၀၀ရ ရက်စွဲပါ အမိန့်ကြော်ငြာစာအမှတ် (၁၀၃/၂၀၀၇)ဖြင့် တိုင်းဒေသကြီး/ပြည်နယ်အတွင်းရှိ မြို့နယ်အလိုက် ပြည်တွင်းအခွန်များဦးစီးဌာန၊ အထွေထွေအုပ်ချုပ် ရေးဦးစီးဌာန၊ မြန်မာနိုင်ငံရဲတပ်ဖွဲ့၊ ကြေးတိုင်နှင့်မြေစာရင်းဦးစီးဌာန၊ စီမံကိန်းရေးဆွဲရေးဦးစီးဌာန၊ စည်ပင်သာယာရေးကော်မတီမှ ကိုယ်စားလှယ်တစ်ဦးစီပါဝင်တဲ့ မြို့နယ်ကာလတန်ဖိုး စိစစ်သတ်မှတ် ရေးအဖွဲ့ကို ဖွဲ့စည်းတာဝန်ပေးအပ်ခဲ့ပါတယ်။ ရန်ကုန်မြို့တော်နှင့် မန္တလေးမြို့တော် စည်ပင်သာယာ ရေးနယ်နိမိတ်အတွင်းရှိ အိမ်ခြံမြေရောင်းဝယ်ခြင်းအပေါ်မှာ ဘဏ္ဍာရေးနှင့် အခွန်ဝန်ကြီးဌာနရဲ့ ၁၅-၂-၂၀၀၈ ရက်စွဲပါ အမိန့်ကြော်ငြာစာအမှတ်(၄၃/၂၀၀၈)နဲ့ တိုင်းဒေသကြီးအဆင့်ရှိ ကိုယ်စား လှယ်တစ်ဦးစီပါဝင်တဲ့ ကာလတန်ဖိုးစိစစ်သတ်မှတ်ရေးအဖွဲ့ကို ထပ်မံဖွဲ့စည်းတာဝန်ပေးအပ်ခဲ့ပါ တယ်။ ၂၀၁၃-၂၀၁၄ ဘဏ္ဍာရေးနှစ်မှ စတင်ပြီးတော့ ဘဏ္ဍာရေးနှစ်အလိုက် အိမ်ခြံမြေရောင်းဝယ် ခြင်းအပေါ် တန်ဖိုးဖြတ်ဆောင်ရွက်ရာမှာ ပြင်ပပေါက်ဈေးနဲ့ အနီးစပ်ဆုံးစံနှုန်းများကို ပြုစုပြီးတော့မှ သက်ဆိုင်ရာတိုင်းဒေသကြီး/ပြည်နယ်အစိုးရအဖွဲ့ထံသို့ တင်ပြအတည်ပြုချက်ရယူပြီးတော့ အဆိုပါ အတည်ပြုစံနှုန်းများကို အခွန်ထမ်းပြည်သူများ သိရှိစေရန်နှင့် ပွင့်လင်းမြင်သာမှုရှိစေဖို့အတွက် သက်ဆိုင်ရာတိုင်းဒေသကြီး/ပြည်နယ် အခွန်ဦးစီးဌာနမှူးရုံးများမှာ မြို့နယ်အလိုက် အတည်ပြုစံနှုန်း များကို ကြော်ငြာသင်ပုန်းများမှာ ချိတ်ဆွဲထားရှိ ဆောင်ရွက်လျက်ရှိပါတယ်။ အိမ်၊ ခြံ၊ မြေ ငှားရမ်းခြင်း အပေါ် အတည်ပြုစံနှုန်းများနှင့် သတ်မှတ်ဆောင်ရွက်နိုင်ခြင်းမရှိသေးသော်လည်း တိုင်းဒေသကြီး/ ပြည်နယ်အတွင်းမှာရှိတဲ့ မြို့နယ်အလိုက် ငှားရမ်းခတန်ဖိုးအနီးစပ်ဆုံးအပေါ် အခြေပြုပြီးတော့ အိမ်ခြံ မြေငှားရမ်းခြင်းများအပေါ်မှာ အခွန်တွက်ချက်ကောက်ခံလျက်ရှိပြီး အိမ်ခြံမြေဝယ်ယူ ရောင်းချခြင်း များကဲ့သို့ စံနှုန်းများ ထားရှိဆောင်ရွက်နိုင်ရေးလည်း စီစဉ်ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီးရဲ့ ဒုတိယမေးခွန်းကို ဆက်လက်ပြီး ရှင်းလင်းဖြေကြားပါမယ်။ အခွန်ထမ်းပြည်သူများအနေနဲ့ မြေ၊ အဆောက်အဦ၊ တိုက်ခန်း အစရှိတဲ့ အခြေပစ္စည်းများ ဝယ်ယူခြင်း၊ ရောင်းချခြင်း၊ တည်ဆောက်ခြင်း၊ ပြုပြင်ခြင်းများအပေါ်မှာ ဝင်ငွေခွန်နှင့် တံဆိပ်ခေါင်းခွန်ပေးဆောင် နိုင်ရန်အတွက် လိုက်နာဆောင်ရွက်ရမယ့်လိုက်ငန်းစဉ် (Procedure)များမှာ အခွန်ထမ်းများမှ အိမ်၊ ခြံ၊ မြေ ရောင်းဝယ်လွှဲပြောင်းခြင်းအတွက် မှတ်ပုံတင်စာချုပ်ချုပ်ဆိုရန် မြေစာရင်းဦးစီးဌာနမှာ ယာယီရောင်းဝယ်စာချုပ် ဆောင်ရွက်သည်နှင့်တစ်ပြိုင်နက်တည်း မြေစာရင်းဦးစီးဌာနမှ အိမ်ခြံမြေ ရောင်းဝယ်လွှဲပြောင်းခြင်းကို ကာလတန်ဖိုးစိစစ်သတ်မှတ်ရေးအဖွဲ့မှ တန်ဖိုးသတ်မှတ်ပေးနိုင်ဖို့ အမှုတွဲလွှဲပြောင်းပေးပို့ခြင်းကို ဆောင်ရွက်ပါတယ်။ မည်သူမဆို အခြေပစ္စည်းတစ်ခုခုကို ဝယ်ယူခြင်း၊ တည်ဆောက်ခြင်း၊ ရောင်းချခြင်းနဲ့ လွှဲပြောင်းခြင်းများဆောင်ရွက်ရာမှာ သက်ဆိုင်ရာတိုင်းဒေသကြီး၊ မြို့နယ်အခွန်ရုံးများမှာ ဖွဲ့စည်းထားတဲ့ ကာလတန်ဖိုးစိစစ်သတ်မှတ်ရေးအဖွဲ့ထံသို့ ဖော်ပြပါစာရွက် စာတမ်းအထောက်အထားများနှင့်တကွ တန်ဖိုးသတ်မှတ်ခံယူရမှာဖြစ်ပါတယ်။ ဒီအထောက်အထား တွေကတော့ ဝယ်ယူခြင်း၊ ရောင်းချခြင်းဖြစ်လို့ရှိရင် နှစ်ဦးသဘောတူ အရောင်းအဝယ်စာချုပ် မူရင်း နှင့်မိတ္တူ၊ တည်ဆောက်ခြင်းဖြစ်ပါက မြို့နယ်စည်ပင်သာယာရေးကော်မတီရဲ့ ဆောက်လုပ်ခွင့်အမိန့် မူရင်းနှင့် မိတ္တူ၊ အဆောက်အဦးဆောက်လုပ်မည့် ပုံကြမ်းနှင့်ကုန်ကျစရိတ် အသေးစိတ်တွက်ချက်မှု မူရင်းနှင့် မိတ္တူ၊ လွှဲပြောင်းပေးခြင်းဖြစ်ပါက ပေးကမ်းခြင်းစာချုပ်(မူကြမ်း)မူရင်း၊ မိတ္တူ နှင့် အခြား အမွေစားအမွေခံများရှိပါက ၎င်းတို့၏ သဘောတူညီချက် ကျမ်းကျိန်လွှာမူရင်း၊ မိတ္တူ၊ လွှဲပြောင်းရောင်းချရန်ကိစ္စအတွက် တစ်နှစ်အတွင်း ထုတ်ယူထားသည့် မြေပိုင်ဆိုင်မှုအထောက်အထားပုံစံ (၁၀၅/၁၀၆) မူရင်း၊ မိတ္တူ နှင့် မြေငှားဂရန်ရှိပါက ဂရန်မူရင်း၊ မိတ္တူ၊ ဝယ်ယူသူ၊ တည်ဆောက်သူ၊ လွှဲပြောင်းရယူမည့်သူ၏ အိမ်ထောင်စုဇယားနှင့် နိုင်ငံသားစိစစ်ရေးကတ်ပြား မူရင်းနှင့် မိတ္တူ၊ အခြေ ပစ္စည်း၏ ရှေ့၊ နောက်၊ ဘေးဓာတ်ပုံတို့ဖြစ်ပါတယ်။ အထက်ဖော်ပြပါ အထောက်အထားများဖြင့် တင်ပြလာမှုကို ကာလတန်ဖိုးစိစစ်သတ်မှတ်ရေး အဖွဲ့မှ အိမ်ခြံမြေရောင်းဝယ်လွှဲပြောင်းခြင်းအတွက် သတ်မှတ်စံနှုန်းများဖြင့် တန်ဖိုးစိစစ်သတ်မှတ်ပြီး ပါက သက်ဆိုင်ရာမြို့နယ် အခွန်ဦးစီးဌာနမှူးရုံးမှ အခွန်ထမ်းအား ဝင်ငွေရလမ်းတင်ပြနိုင်ခြင်းရှိ/မရှိ စစ်ဆေးကြားနာခြင်း ဆောင်ရွက်ပါတယ်။ ဒီနောက်မှာတော့ ကျသင့်ဝင်ငွေခွန်နှင့် တံဆိပ်ခေါင်းခွန် တန်ဖိုးများ တွက်ချက်ပြီးတော့မှ ငွေသွင်းချလန်များထုတ်ပေးပြီး သက်ဆိုင်ရာမြန်မာ့စီးပွားရေးဘဏ်ကို အခွန်ငွေများ ပေးသွင်းစေပါတယ်။ အခွန်ငွေများပေးသွင်းပြီးကြောင်း ငွေသွင်းချလန်ပြန်လည်တင်ပြ သည်နှင့် မြို့နယ်အခွန်ဦးစီးဌာနမှူးရုံးမှ အခွန်တံဆိပ်ခေါင်းများ တန်ဖိုးအတိုင်းထုတ်ပေးပြီး အခွန် ထမ်းမှ ထုတ်ယူရရှိတဲ့ အခွန်တံဆိပ်ခေါင်းစာရွက်များနှင့် စာချုပ်စာတမ်းမှတ်ပုံတင်နိုင်ရေး၊ ကြေးတိုင် နှင့်မြေစာရင်းဦးစီးဌာနမှာ ဆောင်ရွက်ပြီးတော့ အမည်ပြောင်းဆောင်ရွက်ခြင်းကို သက်ဆိုင်ရာ စည်ပင်သာယာရေးကော်မတီ သို့မဟုတ် မြို့ရွာဖွံ့ဖြိုးရေးနှင့် အိုးအိမ်ဦးစီးဌာနမှာ လုပ်ငန်းစဉ်အတိုင်းဆောင်ရွက်ရမှာဖြစ်ပါတယ်။ အိမ်ခြံမြေရောင်းဝယ် လွှဲပြောင်းခြင်းနှင့်ပတ်သက်ပြီး အခွန်ထမ်းပြည်သူ များပိုမိုရှင်းလင်းလွယ်ကူစေရန်နှင့် ပွင့်လင်းမြင်သာမှုရှိစေဖို့ အထက်ပါလုပ်ငန်းစဉ်တွေကိုလည်း သတင်းစာများမှာ ထုတ်ပြန်ကြေညာပြီးဖြစ်ပါတယ်။ တတိယမေးခွန်းကို ရှင်းလင်းဖြေကြားပါ့မယ်။ ဒီအိမ်၊ ခြံ၊ မြေ ရောင်းဝယ်လွှဲပြောင်းခြင်း လုပ်ငန်းစဉ်များကို အထက်မှာတင်ပြတဲ့အတိုင်း ၂၀၀ရ ခုနှစ်က စတင်ဆောင်ရွက်ခဲ့တာဖြစ်ပါတယ်။ သက်ဆိုင်ရာတိုင်းဒေသကြီး/ပြည်နယ်အစိုးရအဖွဲ့ရဲ့ အတည်ပြုချက်ရယူပြီးတော့မှ တန်ဖိုးသတ်မှတ်မှု စနစ်ကိုတော့ ၂၀၁၃-၂၀၁၄ ဘဏ္ဍာရေးနှစ်မှစပြီးတော့ ဆောင်ရွက်လျက်ရှိပြီးတော့ အိမ်၊ ခြံ၊ မြေ၊ ငှားရမ်းခြင်းအပေါ် စံနှုန်းသတ်မှတ်နိုင်ရေးအတွက်လည်း စီစဉ်ဆောင်ရွက်လျက်ရှိပါတယ်။ မြေ၊ အဆောက်အဦ၊ တိုက်ခန်းအစရှိတဲ့ အခြေပစ္စည်းများဝယ်ယူခြင်း၊ ရောင်းချခြင်း၊ တည်ဆောက်ခြင်း၊ ပြုပြင်ခြင်းများအပေါ် ဝင်ငွေခွန်နှင့် တံဆိပ်ခေါင်းခွန်ပေးဆောင်ရာမှာ လွယ်ကူအဆင်ပြေစေရေး အတွက် အခွန်ထမ်းများ လိုက်နာဆောင်ရွက်ရမယ့် လုပ်ငန်းစဉ်တွေကို သက်ဆိုင်ရာတိုင်းဒေသကြီး/ ပြည်နယ်/မြို့နယ် အခွန်ဦးစီးဌာနမှူးရုံးများမှာ အခွန်ထမ်းဆောင်ရွက်ရမယ့်နည်းလမ်းများကို ချိတ်ဆွဲ ြေညာထားပြီးဖြစ်တဲ့အပြင်ကို ဒီလုပ်ငန်းစဉ်တွေကို နိုင်ငံပိုင် မြန်မာ့အလင်းသတင်းစာမှာ ၂၀၁၄ ခုနှစ်၊ ဇူလိုင်လ ၂၀ ရက်နေ့မှာလည်းကောင်း၊ ကြေးမုံသတင်းစာမှာ ၂၀၁၄ ခုနှစ်၊ ဇူလိုင်လ ၂၁ ရက် နေ့မှာလည်းကောင်း ထည့်သွင်းကြေညာပြီးဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူး တင်ပါတယ်။</speech>
<speech><mp id="343">ဦးအေးမောက်(မလှိုင်မဲဆန္ဒနယ်)</mp>ထပ်ဆင့်မေးခွန်း မေးခွင့်ပြုပါခင်ဗျား။ ကျွန်တော်တို့ ခုနဖြေကြားသွားတဲ့အထဲမှာ ဒီစံနှုန်းတွေကို တွက်ချက်ပြီးတော့ တခြား Procedure တွေကို သက်ဆိုင် ရာအခွန်ဦးစီးဌာနက ကြော်ငြာသင်ပုန်းမှာ ကပ်ထားတယ်လို့ပြောပါတယ်။ ကြော်ငြာသင်ပုန်းမှာ ကပ်မယ့်အစား ကျွန်တော်တို့ ဒါတွေ အများပြည်သူသိအောင် ဆောင်ရွက်ပေးနိုင်ခြင်းရှိ/မရှိ သိလိုပါ ကြောင်း မေးမြန်းအပ်ပါတယ်။</speech>
<speech><agency id="87">ဒေါက်တာလင်းအောင်(ဒုတိယဝန်ကြီး၊ ဘဏ္ဍာရေးဝန်ကြီးဌာန)</agency>ဒီစံနှုန်းတွေကို ကျွန်တော် တို့ လက်ရှိမှာတော့ကျွန်တော်တို့က တိုင်းဒေသကြီး/ပြည်နယ်အလိုက်ကို သူ့ဒေသအလိုက် ကွဲပြားတာ ဖြစ်တဲ့အတွက် ကျွန်တော်တို့က အားလုံးကိုသတင်းစာမှာ လောလောဆယ်တော့ ကြေညာနိုင်ခြင်း မရှိသေးပါဘူး။ သို့သော်လည်းပဲ လက်ရှိမှာခုနက တင်ပြသလိုပဲ မြို့နယ်/တိုင်းဒေသကြီး/ပြည်နယ် အခွန်ဦးစီးမှူးရုံးနဲ့ မြို့နယ်မှာကြော်ငြာသင်ပုန်းတွေမှာတော့ ချိတ်ဆွဲထားရှိပါတယ်။ ဒီထက်ပိုပြီးတော့ ပွင့်လင်းမြင်သာအောင် ကျွန်တော်တို့က Plan Flot တွေနဲ့ဝေတဲ့ကိစ္စတွေ သက်ဆိုင်ရာသတင်းစာတွေမှာပေါ့ အပိုင်းလိုက်ဖြစ်ဖြစ် ထည့်သွင်းတဲ့ကိစ္စတွေ ကျွန်တော်တို့ ဆက်လက်ဆောင်ရွက်သွားမှာ ဖြစ်ပါတယ်။</speech>
</Q-A>
</section>
<section value="Bill">
<bill>
<title>ကျန်းမာရေးမြင့်တင်မှုကော်မတီက တင်သွင်းသည့် မြန်မာနိုင်ငံဆေးကောင်စီဥပဒေကြမ်းနှင့် စပ်လျဉ်း၍ တင်သွင်းထားသည့် ပြင်ဆင်ချက်အဆိုအား တစ်ပိုဒ်ချင်းစီအလိုက် ဆွေးနွေး၍အတည်ပြုရန် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ကျန်းမာရေး မြှင့်တင်မှုကော်မတီကတင်သွင်းသော မြန်မာနိုင်ငံဆေးကောင်စီဥပဒေကြမ်းကို ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၂) ရက်မြောက်နေ့ဖြစ်သော ၂၁-၇-၂၀၁၄ ရက်နေ့တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်းများ ပြုလုပ်ခဲ့ပြီးဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက် အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ် များအနေဖြင့် မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာ ရေးသားဖော်ပြ၍ ၂၅-၇-၂၀၁၄ ရက်နေ့နောက်ဆုံးထားပြီး အမည်စာရင်းပေးပို့ကြရန် တောင်းခံခဲ့ ပြီးလည်းဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါ မယ်။ ဒီလိုဆွေးနွေးရာမှာ ဥပဒေကြမ်း၏ ခေါင်းစဉ်နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်း တစ်ခုလုံးပါဝင်မှာဖြစ်ပါတယ်။ အပိုဒ်၊ အပိုဒ်ခွဲ အစဉ်လိုက် အတည်ပြုနိုင်ရေးဆောင်ရွက်ရာမှာ ပြင်ဆင်ချက်မရှိပါက မူလအဆိုပြု ပြဋ္ဌာန်းချက်အတိုင်း အတည်ပြုနိုင်ရေးတင်ပြဆောင်ရွက်သွားမှာ ဖြစ်ပါတယ်။ ပြင်ဆင်ချက်အဆိုတင်သွင်းထားတဲ့ လွှတ်တော်ကိုယ်စားလှယ်များနဲ့ ဥပဒေကြမ်းကော်မတီတို့ ညှိနှိုင်းချက်အရ ပြင်ဆင်ချက်အဆိုများကို ဥပဒေကြမ်းကော်မတီကသာ တင်သွင်း သွားမှာဖြစ်ပါတယ်။ ပြင်ဆင်ချက်ဇယားများကိုလည်း ကိုယ်စားလှယ်များထံဖြန့်ဝေထားပြီးလည်းဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်ထောင်စုလွတ်တော်ဆိုင်ရာ နည်းဥပဒေ၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀၊ နည်းဥပဒေ ခွဲ(ဃ) အရ မြန်မာနိုင်ငံဆေးကောင်စီဥပဒေကြမ်းနှင့်စပ်လျဉ်းပြီး ပြင်ဆင်ချက် ၆၉ ချက်အား ဥပဒေကြမ်း ကော်မတီက တင်သွင်းဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီဝင် ဦးခင်မောင်ရွှေဖြစ်ပါတယ်။ ကျွန်တော့်အနေဖြင့် မြန်မာနိုင်ငံ ဆေးကောင်စီဥပေဒကြမ်း နှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်က အတည် ပြု ပေးနိုင်ပါရန် ဥပဒေကြမ်းကော်မတီရဲ့ ကိုယ်စား အဆိုတင်သွင်းသွားမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ငံဆေးကောင်စီ ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းတာကတော့ ဒေါက်တာနေလင်း(ဆိပ်ကမ်း မဲဆန္ဒနယ်)၊ ဦးသောင်းဟန် (ယင်းမာပင်မဲဆန္ဒနယ်)၊ ဒေါက်တာအောင်မိုးညို (ပွင့်ဖြူမဲဆန္ဒနယ်)၊ ဒေါက်တာမျိုးအောင် (ဒဂုံဆိပ်ကမ်းမဲဆန္ဒနယ်) နှင့် ဒေါက်တာဇော်မြင့်မောင် (ကျောက်ပန်းတောင်း မဲဆန္ဒနယ်)တို့က ပြင်ဆင်ချက်အဆိုများအား တင်သွင်းလာခဲ့ပါတယ်။ ပြည်သူ့လွှတ်တော် ဥပဒေကြမ်းကော်မတီဟာ ဤဥပဒေကြမ်းနှင့်စပ်လျဉ်းပြီး ၂၅-၇-၂၀၁၄ ရက်နေ့မှာ အထက်ဖော်ပြပါ ပြင်ဆင်ချက် အဆိုတင်သွင်းခဲ့တဲ့ လွှတ်တော်ကိုယ်စားလှယ်များနှင့်အတူ မြန်မာနိုင်ငံဆေးကောင်စီဥပဒေပြန်လည် ရေးဆွဲရေးအဖွဲ့ ဥက္ကဋ္ဌ ဒေါက်တာမောင်မောင်ဝင့်၊ အတွင်းရေးမှူးပြုပြင်ရေးနှင့် ခေတ်မီဖွံ့ဖြိုး တိုးတက်ရေးကော်မတီနှင့် ကျန်းမာရေးမြှင့်တင်မှုကော်မတီ အတွင်းရေးမှူးတို့နှင့်အတူ ညှိနှိုင်းအစည်း အဝေး ကျင်းပပြုလုပ်ခဲ့ကြပါတယ်။ ယင်းညှိနှိုင်းအစည်းအဝေးရဲ့ သဘောတူဆုံးဖြတ်ချက်အရ ပြည်သူ့ လွှတ်တော်ဥပဒေကြမ်းကော်မတီရဲ့ ပြင်ဆင်ရန်တင်ပြချက် ၆၉ ချက်အား သဘောတူလက်ခံခဲ့ကြ ပြီးဖြစ်ပါတယ်။ ပြင်ဆင်ရန်တင်ပြချက်ဇယား ၆၉ ချက်ကိုလည်း လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ သို့ဖြစ်ပါ၍ မြန်မာနိုင်ငံ ဆေးကောင်စီဥပဒေကြမ်းအား ပြည်သူ့လွှတ်တော် မှ ဥပဒေကြမ်းကော်မတီ၏ ပြင်ဆင်ရန်တင်ပြချက် ၆၉ ချက်အတိုင်း အတည်ပြုပေးနိုင်ပါရန် လေးစား စွာအဆိုတင်သွင်းအပ်ပါတယ်ခင်ဗျား။</speech>
<speech type="speaker">ဒီပြင်ဆင်ချက်များကို လွှတ်တော်ကိုယ်စားလှယ်များထံ ဖြန့်ဝေထားတဲ့ ကန့်လန့်ဖြတ်ဇယားမှာ အားလုံးဖော်ပြပြီးဖြစ်ပါတယ်။ ဒီမူလဥပဒေကြမ်းမှာ အားလုံးပေါင်း ဥပဒေ ကြမ်းကော်မတီအနေနဲ့ မူလဥပဒေကြမ်းမှာ အခန်းပေါင်းဘယ်လောက်၊ ပုဒ်မပေါင်း၊ အပိုဒ်ပေါင်း ဘယ်လောက်ဖြစ်ပါတယ်။ မှတ်မိပါသလား။ အဲ့ဒီထဲမှာက ကျွန်တော်တို့ ပြင်ဆင်တာအားလုံး ၆၉ ချက် ရှိပါတယ်။ ဒါလွှတ်တော်ကိုယ်စားလှယ်များအနေနဲ့ပိုပြီးတော့ ရှင်းလင်းနားလည်အောင် တင်ပြခြင်း ဖြစ်ပါတယ်။ အဲ့ဒီမှာ အပိုဒ် ၂ မှာဖော်ပြထားသလို ဒီလိုပြင်ဆင်တဲ့နေရာမှာ ကိုယ်စားလှယ်ငါးဦး။ ဒေါက်တာနေလင်း၊ ဦးသောင်းဟန်၊ ဒေါက်တာအောင်မိုးညို၊ ဒေါက်တာမျိုးအောင်၊ ဒေါက်တာ ဇော်မြင့်မောင်တို့နှင့်အတူ ဥပဒေကြမ်းကော်မတီရယ် ဒီဥပဒေကိုစပြီးရေးဆွဲခဲ့တဲ့ ပုဂ္ဂိုလ်နဲ့သက်ဆိုင် ရာ တာဝန်ရှိတဲ့ပုဂ္ဂိုလ်များအားလုံး ညှိနှိုင်းတဲ့အခါမှာ အခုလိုပဲဥပဒေကြမ်းကော်မတီနဲ့ ဝိုင်းဝန်းဆွေးနွေးတဲ့အခါမှာ အဲ့ဒီမူလဥပဒေကြမ်းကို ၆၉ ချက်ပြင်ဆင်ဖို့ဆိုပြီးအားလုံး သဘောတူလက်ခံထားတာ ရိပါတယ်။ ဒါကို လွှတ်တော်ကို ဥပဒေကြမ်းကော်မတီက ကျန်တဲ့အဖွဲ့များကိုယ်စား တင်ပြခြင်းဖြစ်ပါတယ်။ ဒါကြောင့်မို့လို့ အခုလို ဥပဒေကြမ်းကော်မတီရဲ့ တင်သွင်းတဲ့ကိစ္စနဲ့ပတ်သက်ပြီးတော့ ကျန်းမာ ရေးဝန်ကြီးဌာနက အခုဥပဒေကြမ်းကော်မတီရဲ့ ပြင်ဆင်တင်ပြချက်ကို ကန့်ကွက်ရန်များရှိပါသလား</speech>
<speech><agency id="98">ဒေါက်တာဒေါ်သိန်းသိန်းဌေး(ဒုတိယဝန်ကြီး၊ ကျန်းမာရေးဝန်ကြီးဌာန)</agency>ရိုသေလေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများရှင်။ ကျန်းမာရေး ဝန်ကြီးဌာနအနေနဲ့ ယခုမြန်မာနိုင်ငံဆေးကောင်စီဥပဒေကြမ်း ပြင်ဆင်ခြင်းနှင့်စပ်လျဉ်း၍ ပြည်သူ့ လွှတ်တော်ဥပဒေကြမ်းကော်မတီနှင့် ညှိနှိုင်းဆွေးနွေးပြီးဖြစ်ပါသဖြင့် အထူးတင်ပြရန်မရှိပါကြောင်း လေးစားစွာတင်ပြအပ်ပါတယ်ရှင်။</speech>
<speech type="speaker">သက်ဆိုင်ရာ ကျန်းမာရေးဝန်ကြီးဌာနကလည်း ဥပဒေကြမ်းကော်မတီနဲ့အခြား သက်ဆိုင်တဲ့ ပုဂ္ဂိုလ်များရဲ့ ညှိနှိုင်းတင်ပြချက်ကို လက်ခံသဘောတူကြောင်းပြောပါတယ်။ လွှတ်တော် အနေနဲ့ ဥပဒေကြမ်းကော်မတီရဲ့ ပြင်ဆင်တင်ပြချက်ကို ကျွန်တော်ဆက်လက်ပြီးတော့ မေးမြန်းတင်ပြ ပါမယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံဆေးကောင်စီဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက် ၆၉ ချက်အား အတည်ပြုရန် လွှတ်တော်ကသဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် မြန်မာနိုင်ငံဆေး ကောင်စီဥပဒေကြမ်းနှင့်စပ်လျဉ်းပြီး ပြင်ဆင်ချက် ၆၉ ချက်ကို ဥပဒေကြမ်းကော်မတီ ရဲ့ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြု ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ကျန်းမာရေးမြှင့်တင်မှုကော်မတီက တင်သွင်းသော မြန်မာနိုင်ငံဆေးကောင်စီဥပဒေကြမ်းကို ဥပဒေကြမ်းကော်မတီက ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြု လုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များအတိုင်း ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါ တည်းအတည်ပြုချက်ရယူသွားမှာဖြစ်ပါတယ်။ ဒါကြောင့် မြန်မာနိုင်ငံဆေးကောင်စီဥပဒေကြမ်း တစ်ရပ်လုံးကို ပြင်ဆင်ထားတဲ့ အပိုဒ်၊ အပိုဒ်ခွဲအတိုင်း အတည်ပြုရန်လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် ကျန်းမာရေး မြှင့်တင်မှုကော်မတီက တင်သွင်းသော မြန်မာနိုင်ငံဆေးကောင်စီ ဥပဒေကြမ်းတစ်ရပ်လုံးကို ပြင်ဆင် ထားသည့် အပိုဒ်၊ အပိုဒ်ခွဲအတိုင်း အတည်ပြုကြောင်း ကြေညာပါတယ်။ (ဩဘာသံများ)</speech>
</bill>
<bill>
<title>အမျိုးသားလွှတ်တော်က သဘောမတူကြောင်းပြန်ကြားလာသော ၁၉၅၄ ခုနှစ်၊ နိုင်ငံတော် အထိမ်းအမှတ်များ (ဆင်ယင်ပြသမှုကန့်သတ်ရေး) အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ လွှတ်တော်သို့အသိပေးခြင်း၊ ဦးတင်မောင်ဦး၊ ရွှေပြည်သာ မဲဆန္ဒနယ်မှ ရှင်းလင်းတင်ပြခြင်းနှင့်လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေးပြီး ပြင်ဆင်ချက်များဖြင့် အတည်ပြခဲ့တဲ့ ၁၉၅၄ ခုနှစ်၊ နိုင်ငံတော် အထိမ်း အမှတ်များ (ဆင်ယင်ပြသမှုကန့်သတ်ရေး)အက်ဥပဒေကို ပြင်ဆင်သည့်ဥပေဒကြမ်းကို အမျိုးသား လွှတ်တော်သို့ပေးပို့ခဲ့ပါသည်။ အမျိုးသားလွှတ်တော်က ၁၉-၁-၂၀၁၄ ရက်နေ့မှာ ယင်းဥပဒေကြမ်းကို သဘောမတူကြောင်း ပြန်ကြားခဲ့ပါတယ်။ ၎င်းဥပဒေကြမ်းနှင့်စပ်လျဉ်း၍ ရွှေပြည်သာမဲဆန္ဒနယ်မှ ဦးတင်မောင်ဦးက လွှတ်တော်သို့ ရှင်းလင်းတင်ပြမှာ ဖြစ်ပါတယ်။ ရှင်းလင်းတင်ပြဖို့ ဦးတင်မောင်ဦး အား ဖိတ်ခေါ်ပါတယ်။</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ မင်္ဂလာအပေါင်းနှင့် ပြည့်စုံပါစေလို့ နှုတ်ခွန်း ဆက်သဂါရဝပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်မောင်ဦးဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ ၁၉၅၄ ခုနှစ်၊ နိုင်ငံတော်အထိမ်းအမှတ်များ (ဆင်ယင်ပြသမှုကန့်သတ်ရေး) အက်ဥပဒေ ၁၉၅၄ ခုနှစ် အက်ဥပဒေအမှတ် ၄ရ ဟာ ၁၉၅၈ ခုနှစ်မှာ ပြန်လည်ရိုက်နှိပ်ခဲ့တဲ့ ပုဒ်မပေါင်း ရ ခု ပါဝင် တဲ့ဥပဒေဖြစ်ပါတယ်။ ဥပဒေရဲ့ ရည်ရွယ်ချက်က နိုင်ငံတော်အတွက် အလေးအနက်ထားရမယ့် အလံ၊ ဓာတ်ပုံစသည်တို့ကို ဥပဒေနဲ့အညီ အလေးအမြတ်ထားခြင်းဖြင့် နိုင်ငံတော်ရဲ့ အနာဂတ်ကာလ တစ်လျှောက်မှာ လွတ်လပ်ရေးနှင့်အချုပ်အခြာအာဏာကို တန်ဖိုးထားတတ်စေဖို့ ဖြစ်ပါတယ်။ ဒီမူလ ဥပဒေဟာ ခေတ်ကာလအဖြစ် နှစ်ပေါင်း ၆၀ ကျော် ကြာမြင့်လာပြီဖြစ်သောငြားလည်း အနာဂတ်နိုင်ငံတော်အတွက် အလွန်အရေးကြီးတဲ့ဥပဒေဖြစ်ပြီးတော့ မရှိမဖြစ်လိုအပ်တဲ့ ဥပဒေတစ်ရပ်လည်း ဖြစ်ပါတယ်။ သို့သော် ဥပဒေမှာပါဝင်တဲ့ အချက်အလက်များနဲ့ရေးထုံးများဟာ ခေတ်ကာလနဲ့မလျော်ညီတော့တဲ့အတွက် အနှစ်သာရမပြောင်းလဲစေဘဲ ပိုမိုလေးနက်စေပြီး ခေတ်ကာလရေးထုံးများ ပြောင်းလဲ ပြီးတော့ ပြင်ဆင်ချက် ၉ ချက်နှင့် ပြင်ဆင်တင်ပြခဲ့တဲ့ ဥပဒေဖြစ်ပါတယ်။ ဒီဥပဒေကို ၁၂-၇-၂၀၁၃ ရက် နေ့မှာ ပြည်သူ့လွှတ်တော်မှာဆွေးနွေးအတည်ပြုပြီးတော့ အမျိုးသားလွှတ်တော်ကို ပေးပို့ ခဲ့တာပါ။ အမျိုးသားလွှတ်တော်က ပြင်ဆင်ချက် ၅၀ ရာခိုင်နှုန်းကျော်တဲ့အတွက် ပြင်ဆင်ချက်ကို ကန့်ကွက်ပြီး အသစ်ပြန်လည်ပြင်ဆင်ဖို့၊ ရေးဆွဲဖို့ မှတ်ချက်နဲ့ ၁၇-၁-၂၀၁၄ ရက်နေ့မှာ ပြန်လည်ပေးပို့လာတဲ့ ဥပဒေကြမ်းဖြစ်ပါတယ်။ ဒီနေရာမှာ အမျိုးသားလွှတ်တော်ရဲ့ မှတ်ချက်နဲ့ပတ်သက်လို့ နောင်ကာလ လွှတ်တော်များမှာ သတိပြု နိုင်စေဖို့ အချက် ၂ ချက်ကိုတင်ပြလိုပါတယ်။ ဒီကိစ္စနဲ့ ပတ်သက်လို့ ၁၆-၆-၂၀၁၄ ရက်နေ့မှာ ပြည်သူ့လွှတ်တော်ကိုယ်စားလှယ်များ၊ ပြည်ထဲရေးဝန်ကြီးဌာနမှ တာဝန် ရှိသူများ၊ ပြည်ထောင်စုရှေ့နေချုပ်ရုံးမှတာဝန်ရှိသူများနှင့် ဆွေးနွေးလို့ရရှိလာတဲ့ အချက်များဖြစ်ပါတယ်။ ပထမအချက်က ဥပဒေတစ်ခုကို ပြင်ဆင်တဲ့နေရာမှာ ပြင်ဆင်ချက် ၅၀ ရာခိုင်နှုန်းကျော်ရင် အသစ်ရေးဆွဲရမယ်ဆိုတဲ့အချက်က ပြဋ္ဌာန်းထားတဲ့ဥပဒေ၊ နည်းဥပဒေ၊ လုပ်ထုံး လုပ်နည်းမရှိပါဘူး။ အဓိကအားဖြင့် ဥပဒေရဲ့ အနှစ်သာရအပိုင်းမှာ ပြင်ဆင်မှု ၅၀ ရာခိုင်နှုန်း ကျော်ခဲ့ပြီးဆိုရင်တော့ ဥပဒေ ရဲ့ အနှစ်သာရကိုထိခိုက်လာနိုင်ဖို့ မပြင်ဘဲနဲ့ အသစ်ရေးဆွဲဖို့ဆိုလိုခြင်းသာဖြစ်ပါတယ်။ သို့သော် ဥပဒေတစ်ရပ်ရဲ့ အနှစ်သာရကိုမထိခိုက်ဘဲနဲ့ ရေးထုံးအရ မှ ကို ကပြင်တာတွေ၊ ယခင်ခေတ်က ခရိုင် ရာဇဝတ်တရားသူကြီးဆိုတဲ့ အသုံးအနှုန်းကို ဒီဘတ်ခေတ်မှာ ခရိုင်တရားသူကြီးလို့ စကားရပ်နှင့် အစားထိုးတာတွေ၊ အရင်တုန်းက ငွေဒဏ် ၅၀၀ ကိုဒီခေတ်မှာ ငွေဒဏ် ၅၀၀၀၀ အသစ်ပြင်ဆင်တာ စတဲ့ ပြင်ဆင်မှုတွေနဲ့ပတ်သက်လို့ မူလရှိတဲ့ ပုဒ်မရဲ့ ကိုးခု ပြင်ဆင်တာက ၁၀ ခု ဖြစ်ချင်လည်း ဖြစ်သွားနိုင်ပါတယ်။ သို့သော်ဥပဒေရဲ့ မူလအနှစ်သာရကို ထိခိုက်မှုမရှိတဲ့အတွက် အသစ်ရေးဆွဲဖို့ မလိုဘဲနဲ့ ပြင်ဆင်ခြင်းဖြင့်သာ လွှတ်တော်ရဲ့ တန်ဖိုးရှိတဲ့အချိန် ဥပဒေရဲ့ လေးနက်တဲ့ သဘောတရား အပေါ်မှာ ပြည်သူများလေးစားလိုက်နာ အသုံးချမှုတို့ကို မထိခိုက်စေမှာဖြစ်တဲ့အတွက် သင်ခန်းစာ ယူသင့်တဲ့အချက်တွေဖြစ်ကြောင်း တင်ပြလိုပါတယ်။ ဒုတိယအချက်က ယနေ့ခေတ်ကာလရဲ့ အခြေ အနေအရ ဥပဒေတစ်ရပ်ကိုပြင်ဆင်သည်ဖြစ်စေ၊ အသစ်ရေးဆွဲ သည်ဖြစ်စေ၊ ကျွန်တော်တို့ Public Company တွေများစွာပါဝင်တဲ့ ကျွန်တော်တို့ ကိုယ်စားလှယ်တွေ၊ လွှတ်တော်ကဖွဲ့ထားတဲ့ ကော်မတီတွေကနေ တင်သွင်းတဲ့ဥပဒေဖြစ်စေ၊ အစိုးရအုပ်ချုပ်ရေးအဖွဲ့ က Top Ten ပုံစံနဲ့ ပေးပို့လာတဲ့ ဥပဒေဖြစ်စေ၊ ရှေ့နေချုပ်ရုံးကို အနည်းဆုံး ရ ကြိမ်၊ အများဆုံး ၉ ကြိမ် ဆွေးနွေးခြင်း၊ အကြံပြုခြင်း ပါတယ်။ နိဂုံးချုပ်လာတဲ့ မရှိမဖြစ်လို့ တင်ပြချက်များနှင့်တွေကို ကျွန်တော်တို့လုပ်ရပါတယ်။ ဒီနေရာမှာ ပြည်သူ့လွှတ်တော် မှာလာဆွေးနွေးတုန်းက ရှေ့နေ ချုပ်ရုံးက ဦးဖြူကလာဆွေးနွေးတယ်။ အမျိုးသားလွှတ်တော်မှာ ဆွေးနွေးတော့ ဦးနီကလာဆွေးနွေး တယ်။ နောက်တစ်နေရာမှာထပ်ဆွေးနွေးတော့ ဦးပြာကဆွေးနွေးတယ် စသည်ဖြင့်များစွာဆွေးနွေးတဲ့ အတွက်ကြောင့် အကြံဉာဏ်များရယူ ကောင်းသော်ငြားလည်း ပြင်ဆင်မှုတွေများလာပါတယ်။ ဒီပြင် ဆင်မှုတွေများတာတွေကို ဥပဒေကြမ်းတစ်ရပ်ကို အဖွဲ့ တစ်ဖွဲ့နဲ့ ပုံမှန်ထားပြီးတော့ ရှေ့နေချုပ်ရုံးက စီစဉ်ပေးဖို့လိုမယ်လို့ တွေ့ရပါတယ်။ ဖြစ်နိုင်မယ်ဆိုရင် မူလတာဝန်ရှိတဲ့ ကော်မတီများမှာ ပြင်ဆင် ဆွေးနွေးကတည်းက ပါဝင်ဆောင်ရွက်ပေးနိုင်ဖို့ လိုပါလိမ့်မယ်။ ရှေ့နေချုပ်ရုံးရဲ့ အင်အားမလုံလောက်ရင်လည်း ခေတ်ကာလအလျောက်ပြင်ဆင်ဖွဲ့စည်းဖို့ လိုအပ် ကြောင်းလေ့လာဆွေးနွေး တွေ့ရှိ ရပါတယ်။ နိဂုံးချုပ်အနေနဲ့ ဒီဥပဒေဟာ နိုင်ငံတော်ရဲ့ လွပ်လပ်ရေးနှင့်အချုပ်အခြာအာဏာကို ထိန်း သိမ်းတန်ဖိုးထားဖို့ ဖြစ်ပေါ်လာတဲ့ မရှိမဖြစ်လိုအပ်တဲ့ ဥပဒေတစ်ရပ်ဖြစ်တာမို့ အမျိုးသားလွှတ်တော် ရဲ့ ကန့်ကွက်ပြန်ကြားချက်ဟာ အခုကျွန်တော့်ရဲ့ တင်ပြချက်များနှင့် မည်သို့ပင်ကွဲလွဲသည်ဖြစ်ပါစေ လွှတ်တော်တစ်ရပ်ရဲ့ အဆုံးအဖြတ်ဖြစ်တဲ့အတွက်ကြောင့် ဥပဒေအရ ဆောင်ရွက်ရန်လိုအပ်တဲ့အတွက် လေးစားရမယ့်အတွက် ပြင်ဆင်ချက်ဥပဒေအခြမ်းကို ရုပ်သိမ်းခွင့် ပြုပါရန်နှင့် ဥပဒေအသစ်အမြန်ဆုံး ပေါ်လာဖို့အတွက် ၁၇-၆-၂၀၁၄ ရက်နေ့မှာ သက်ဆိုင်ရာရှေ့နေချုပ်ရုံး၊ သက်ဆိုင်ရာဝန်ကြီးဌာနနှင့် ဆွေးနွေးပြီးတော့ ရရှိလာတဲ့အခြေအနေများနှင့် ဥပဒေအသစ် ရေးဆွဲသွားမည်ဖြစ်ပါကြောင်း လွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ အဆိုပြု တင်ပြအပ်ပါတယ်။ အားလုံးကိုကျေးဇူးတင် ပါတယ်။</speech>
<speech type="speaker">ရွှေပြည်သာမဲဆန္ဒနယ်မှ ဦးတင်မောင်ဦးရဲ့ တင်ပြချက်ကို မှတ်တမ်းထားရှိပြီး သက်ဆိုင်ရာများကိုလည်း ဆက်လက်အသိပေးဆောင်ရွက်သွားပါမယ်။ အဲဒီနေ့တော့ ရွှေပြည်သာ မဲဆန္ဒနယ်မှ ဦးတင်မောင်ဦး တင်သွင်းခဲ့တဲ့ ၁၉၅၄ ခုနှစ်၊ နိုင်ငံတော်အထိမ်းအမှတ်များ (ဆင်ယင်ပြသ ရေးအက်ဥပဒေ)ကို ပြင်ဆင်သည့်ဥပဒေကြမ်းနှင့် စပ်လျဉ်းပြီး ရုပ်သိမ်းရန်နှင့်အသစ်ရေးဆွဲရန် တင်ပြ ခြင်းကိုအတည်ပြုရန်လွှတ်တော်ရဲ့ သဘောထားရယူပါမယ်။ အတည်ပြုရန် လွှတ်တော်ကသဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့ ၁၉၅၄ ခုနှစ်၊ နိုင်ငံတော် အထိမ်းအမှတ်များ (ဆင်ယင်ပြသမှုကန့်သတ်ရေးအက်ဥပဒေကို ပြင်ဆင်သည့် ဥပဒေကြမ်းကို ရုပ်သိမ်းရန်နှင့် အသစ်ရေးဆွဲရန်တင်ပြခြင်းကို အတည်ပြုကြောင်းကြေညာပါတယ်။</speech>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့လာသော မြန်မာ့ လေကြောင်းဥပဒေကြမ်းကိုလက်ခံရရှိကြောင်းအသိပေး တင်ပြခြင်းနှင့် ဥပဒေကြမ်း ကော်မတီအား အစီရင်ခံစာဖတ်ကြားရှင်းလင်းခြင်း</title>
<speech type="speaker">အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်များဖြင့် အတည်ပြု ၍ပေးပို့လာသော မြန်မာ့လေကြောင်းဥပဒေကြမ်းကို ၂၅-၆-၂၀၁၄ ရက်နေ့တွင် လက်ခံရရှိခဲ့ပါတယ်။ ဒီဥပဒေကြမ်းကို ကိုယ်စားလှယ်များ လေ့လာနိုင်ရန် ဖြန့်ဝေထားပြီး ဖြစ်ပါတယ်။ ၎င်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီက အစီရင်ခံစာ တင်သွင်းဖို့ ဖြစ်ပါတယ်။ အစီရင်ခံစာတင် သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။</speech>
<speech><mp id="188">ဦးစိုးရယ်(အဖွဲ့ဝင်၊ ဥပဒေကြမ်းကော်မတီ)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါ တယ်။ ကျွန်တော်ကတော့ ကယားပြည်နယ်၊ ဒီမောဆိုမဲဆန္ဒနယ်က ပြည်သူ့လွှတ်တော်ကိုယ်စားလှယ်၊ ဥပဒေကြမ်းကော်မတီ အဖွဲ့ဝင် ဦးစိုးရယ်ဖြစ်ပါတယ်။ ကျွန်တော့်အနေနဲ့ အမျိုးသားလွှတ်တော်က ပြင်ဆင်ချက်များဖြင့်ပေးပို့လာသော မြန်မာ့လေကြောင်းဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်အစီရင်ခံစာကို ဥပဒေကြမ်းကော်မတီရဲ့ ကိုယ်စား လွှတ်တော်သို့ ဖတ်ကြားတင်ပြသွားမှာဖြစ်ပါတယ်။ ၁။ ပြည်ထောင်စုအစိုးရအဖွဲ့ရုံးက ပေးပို့လာသော မြန်မာ့လေကြောင်း ဥပဒေကြမ်းအား အမျိုးသားလွှတ်တော် အစည်းအဝေး၌ ၄-၃-၂၀၁၄ ရက်နေ့တွင် စတင်တင်သွင်းခဲ့ပြီး ၂၃-၆-၂၀၁၄ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုပြီး နောက် ပြည်သူ့လွှတ်တော်တွင် ဆွေးနွေးနိုင်ရန်ပေးပို့ လာပါသည်။ ၂။ ပို့ဆောင်ရေးဝန်ကြီးဌာနသည် မြန်မာ့လေကြောင်းအား ဈေးကွက်စီးပွားရေးစနစ်နှင့်အညီ Corporatization အသွင် ပြောင်းလဲဆောင်ရွက်ရာတွင် လိုက်နာကျင့်သုံးရန်အတွက် ခေတ်နှင့်အညီ ရေးဆွဲထားသော ဥပဒေပြဋ္ဌာန်းရန် ရည်ရွယ်ကြောင်း လေ့လာတွေ့ရှိရပါသည်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၂-၇-၂၀၁၄ ရက်နေ့၊ ၃-၇-၂၀၁၄ ရက်နေ့၊ ၁၆-၇-၂၀၁၄ ရက်နေ့နှင့် ၁၇-၇-၂၀၁၄ ရက်နေ့တို့တွင် ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီ ဥက္ကဋ္ဌနှင့် အဖွဲ့ဝင်များ၊ ဥပဒေရေးရာနှင့် အထူးကိ��္စရပ်များ လေ့လာ ဆန်းစစ်သုံးသပ်ရေးကော်မရှင် အဖွဲ့ဝင်များ၊ ဥပဒေပြုရေးဆိုင်ရာ ပူးပေါင်းဆောင်ရွက်ရေး လုပ်ငန်းကော်မတီ အဖွဲ့ဝင်များနှင့် ပို့ဆောင်ရေးဝန်ကြီးဌာနတို့မှ တာဝန်ရှိပုဂ္ဂိုလ်များ၊ ပြည်ထောင်စုစာရင်းစစ် ချုပ်တို့မှ တာဝန်ရှိပုဂ္ဂိုလ်များ၊ ဘဏ္ဍာရေးဝန်ကြီးဌာနတို့မှတာဝန်ရှိပုဂ္ဂိုလ်များနှင့် ညှိနှိုင်းအစည်းအဝေး ကျင်းပခဲ့ပြီး ပြည်သူ့လွှတ်တော်ဆိုင်ရာ နည်းဥပဒေ ၅၉ ပါ အခြေခံရမည့်မူ ၁၂ ချက် နှင့်အညီ လေ့လာ စိစစ်ခဲ့ကြရာ ဤဥပဒေကြမ်းတွင်ပါရှိတဲ့ အခန်းပေါင်း(၁၁)ခန်းနှင့် ပုဒ်မပေါင်း ၃၀ ခုတို့မှ တွေ့ရှိချက် နှင့် ပြင်ဆင်ရန် တင်ပြချက်များမှာ လွှတ်တော်ကိုယ်စားလှယ်များထံ ဖြန့်ဝေထားပြီး အစီရင်ခံစာပါ စာမျက်နှာ ၂ မှ ၉ အထိ အချက်ပေါင်း (၄၉) ချက်ဖြစ်ပါသည်။ အဆိုပါ အချက်ပေါင်း (၄၉) ချက်အား ဖတ်ကြားတင်ပြခြင်းမပြုတော့ပဲ ကျန်ရှိတဲ့ စာမျက်နှာ ၁၀ အပိုဒ် ၄ ကိုသာ ဆက်လက်ဖတ်ကြားတင်ပြ သွားမှာဖြစ်ကြောင်း တင်ပြအပ်ပါတယ်။ (၁) ဤဥပဒေကြမ်းတွင် အခန်းပေါင်း (၁၁) ခန်းနှင့် ပုဒ်မပေါင်း(၃၀) ခု ပါရှိပါသည်။ (၂) အမျိုးသားလွှတ်တော်၏ပြင်ဆင်ချက် (၃၁)ချက်အား သဘောတူလက်ခံပါသည်။ (၃) အခန်း(၁) အပိုဒ် ၂ အပိုဒ်ခွဲ(ခ) အား စီမံခန့်ခွဲရေးအဖွဲ့ ဆိုသည်မှာ ဤ ဥပဒေပုဒ်မ ၈ အရ ဖွဲ့စည်းသော မြန်မာအမျိုးသားလေကြောင်း စီမံခန့်ခွဲရေးအဖွဲ့ကို ဆိုသည်ဟု ပြင်ဆင်ပါသည်။ (၄) အပိုဒ် ၂ အပိုဒ်ခွဲ(ဂ)အား ဝန်ဆောင်မှုလုပ်ငန်း ဆိုသည်မှာ အခကြေးငွေ၊ အဖိုးအခ၊ အဖိုးစားနား သို့မဟုတ် သဘောတူညီချက်ဖြင့် ဆောင်ရွက်ပေးသည့်လုပ်ငန်းကိုဆို သည်။ ယင်းစကားရပ်တွင် လေကြောင်းဖြင့် ခရီးသည်နှင့် ကုန်စည်သယ်ယူပို့ဆောင် ရေးလုပ်ငန်း၊ ကုန်သွယ်မှုလုပ်ငန်း၊ မြေပြင်ဝန်ဆောင်မှုလုပ်ငန်း၊ ဖျော်ဖြေမှု လုပ်ငန်း၊ ဟိုတယ်၊ တည်းခိုခန်းနှင့် စားသောက်ဆိုင်လုပ်ငန်း၊ ခရီးသွားလာရေး လုပ်ငန်းနှင့် ပြည်ထောင်စုအစိုးရအဖွဲ့က ဝန်ဆောင်မှုလုပ်ငန်းဖြစ်သည်ဟု အခါ အားလျော်စွာ သတ်မှတ်သည့် လုပ်ငန်းများလည်း ပါဝင်သည်ဟုပြင်ဆင်ပါသည်။ (၅) အပိုဒ် ၂ အပိုဒ်ခွဲ(ဃ)အဖြစ် လေကြောင်းလုပ်ငန်းဆိုသည်မှာ ပုဒ်မ ရ ပါ မြန်မာအမျိုးသားလေကြောင်းက လုပ်ကိုင်ဆောင်ရွက်သည့် လုပ်ငန်းများကိုဆိုသည်ဟု အသစ်ဖြည့်စွက်ပါသည်။ (၆) အခန်း (၂) အပိုဒ် ၃ အပိုဒ်ခွဲ(က)အား အပိုဒ်ခွဲ(ခ)အဖြစ် မြန်မာအမျိုးသား လေကြောင်းလုပ်ငန်း ပိုမိုဖွံ့ဖြိုးတိုးတက်စေရေးနှင့် လေကြောင်းခရီးသွားလာမှုတွင် ဘေးအန္တရာယ်ကင်းရှင်းပြီး လုံခြုံမှု ရှိစေရန်ဟုပြင်ဆင်ပါသည်။ (၇) အပိုဒ် ၃ အပိုဒ်ခွဲ(ဂ)အား အပိုဒ်ခွဲ(က)အဖြစ် ပြင်ဆင်၍ ယင်းအပိုဒ်ခွဲရှိ အကောင်အထည်ဖော်ဆောင်ရွက်ရန်အတွက် စကားရပ်အား အကောင်အထည်ဖော် ဆောင်ရွက်နိုင်ရေးအတွက် ဟုပြင်ဆင်ပါသည်။ (၈) အပိုဒ် ၃ အပိုဒ်ခွဲ(ဃ)အား မြန်မာအမျိုးသားလေကြောင်းလုပ်ငန်းများကို ပြည်တွင်းပြည်ပမှ ရင်းနှီးမြှုပ်နှံသူများအား စည်းကမ်းချက်များ သတ်မှတ်၍ စနစ်တကျလုပ်ကိုင် ခွင့်ပြုနိုင်ရေးအတွက် မြန်မာအမျိုးသားလေကြောင်းကို ပြောင်းလဲဖွဲ့စည်းရန်ဟု ပြင်ဆင်ပါသည်။ (၉) အခန်း (၃) အပိုဒ် ၄ အပိုဒ်ခွဲ(က)အား အောက်ပါအတိုင်း ပြင်ဆင်ပါသည် - (က) မြန်မာအမျိုးသားလေကြောင်းကို ပြည်ထောင်စုအစိုးရအဖွဲ့က အတည်ပြုသည့်ဖွဲ့စည်းပုံအတိုင်း တည်ထောင်ထားရမည် (၁၀) အပိုဒ် ၄ အပိုဒ်ခွဲ(ခ)အား အပိုဒ် ၄ အပိုဒ်ခွဲ(ခ)အဖြစ် မြန်မာအမျိုးသားလေကြောင်းသည် ဤဥပဒေအရ သတ်မှတ်ပေးသည့် လုပ်ငန်းတာဝန်၊ ဖွဲ့စည်းပုံနှင့် လုပ်ထုံးလုပ်နည်းများကို လိုက်နာ ဆောင်ရွက်ရမည်ဟု ပြင်ဆင်ပါသည်။ (၁၁) အပိုဒ် ၅ အပိုဒ်ခွဲ(ခ)အား အပိုဒ် ၆ အပိုဒ်ခွဲ(ခ)အဖြစ် ပြင်ဆင်၍ ဥပဒေနှင့်အညီစီးပွားရေးဆန်ဆန် စကားရပ်အား ဈေးကွက်စီးပွားရေးစနစ်နှင့်အညီဟု ပြင်ဆင်ပါ သည်။ (၁၂) အပိုဒ် ၆ အား အောက်ပါအတိုင်း ပြင်ဆင်ပါသည်၅။ ဝန်ကြီးဌာနသည် - (က) ဤဥပဒေအာဏာ မတည်မီက ဖွဲ့စည်းခဲ့သည့် မြန်မာ့လေကြောင်းတွင်တာဝန်ထမ်းဆောင်ခဲ့သော ဝန်ထမ်းများ ဤဥပဒေအရ ဖွဲ့စည်းသော မြန်မာအမျိုးသားလေကြောင်းသို့ လွှဲပြောင်း တာဝန်ထမ်းဆောင်သည့် အခါ ယင်းဝန်ထမ်းများ ယခင် မြန်မာ့လေကြောင်းတွင် တာဝန်ထမ်းဆောင်ခဲ့စဉ်က ရရှိခဲ့သည့် ရာထူးတာဝန်နှင့် ရပိုင်ခွင့်ထက် လျော့နည်းခြင်းမရှိရစေရန် ညှိနှိုင်းဆောင်ရွက်ပေးရမည်။ (ခ) လွှဲပြောင်းတာဝန် ထမ်းဆောင်ရန် ဆန္ဒမပြု သော ဝန်ထမ်းများကို ပို့ဆောင်ရေးဝန်ကြီးဌာန လက်အောက်ရှိ သင့်လျော်သည့်ဌာန၊ အဖွဲ့အစည်းတစ်ခုခုသို့ လွှဲပြောင်းပေးနိုင်သည်။ (ဂ) ဤဥပဒေအရ ဖွဲ့စည်းသည့် မြန်မာအမျိုးသားလေကြောင်းသို့ ပြောင်းရွှေ့ တာဝန်ထမ်းဆောင်သော ဝန်ထမ်းများအတွက် ကရုဏာကြေး၊ ချီးမြှင့်ငွေ၊ ပင်စင်၊ အငြိမ်းစား ယူမှုဆိုင်ရာ ကိစ္စရပ်များအား ယင်းတို့ တာဝန်ထမ်းဆောင်ခဲ့သော အချိန်ကာလအတိုင်း တွက်ချက်၍ ခွင့်ပြု ပေးရမည်။ (၁၃) အခန်း(၄) အပိုဒ် ရ အပိုဒ်ခွဲ(ဂ)ရှိ လေကြောင်း စီးပွားရေးလုပ်ငန်းနှင့်သက်ဆိုင်သည့်ဆိုသည့်စကားရပ်အား ပယ်ဖျက်ပါသည်။ (၁၄) အပိုဒ် ရ အပိုဒ်ခွဲ(တ)အား ဝန်ကြီးဌာနက အခါအားလျော်စွာ သတ်မှတ်ပေးသည့်လေကြောင်းလုပ်ငန်းများကို ဆောင်ရွက်ခြင်း ဟုပြင်ဆင်ပါသည်။ (၁၅) အခန်း (၅) အပိုဒ် ၈ အပိုဒ်ခွဲ (က) အား အောက်ပါအတိုင်း ပြင်ဆင်ပါသည်၈။(က) ဝန်ကြီးဌာနသည် မြန်မာအမျိုးသားလေကြောင်းက လေကြောင်းလုပ်ငန်းများကို ဈေးကွက်စီးပွားရေးစနစ်နှင့်အညီ ဆောင်ရွက်ရာတွင် ကြီးကြပ်လမ်းညွှန် ဦးဆောင်မှုပေးနိုင်ရန် စီမံခန့်ခွဲရေး အဖွဲ့ကို ပြည်ထောင်စု အစိုးရအဖွဲ့၏ ဥက္ကဋ္ဌ ဖွဲ့ဝင် သဘောတူညီချက်ဖြင့် ကိုးဦး ထက်မပိုသော အောက်ပါပုဂ္ဂိုလ်များဖြင့် ဖွဲ့စည်း ရမည် - (၁) ဝန်ကြီးဌာနက ခန့်အပ်တာဝန်ပေးသော ပြင်ပ ပုဂ္ဂိုလ် (၂) အမှုဆောင် အရာရှိချုပ် (၃) ဘာသာရပ်ဆိုင်ရာကျွမ်းကျင်သူ ဥပဒေပညာရှင် တစ်ဦး (၄) စီးပွားရေးလုပ်ငန်း ကျွမ်းကျင်သူ တစ်ဦး (၅) စီမံခန့်ခွဲရေးလုပ်ငန်း ကျွမ်းကျင်သူ တစ်ဦး အဖွဲ့ဝင် (၆) ဝန်ကြီးဌာနကရွေးချယ်တာဝန်ပေးသည့်ကိုယ်စားလှယ်များအဖွဲ့ဝင်အဖွဲ့ဝင်အဖွဲ့ဝင်(၁၆) အပိုဒ် ၈ အပိုဒ်ခွဲ(ခ)အား ဝန်ကြီးဌာနသည် ပုဒ်မခွဲ (က) အရ ဖွဲ့စည်းသော စီမံခန့်ခွဲ ေးအဖွဲ့တွင် အတွင်းရေးမှူးအဖြစ် ဆောင်ရွက်ရန် မြန်မာမျိုးသားလေကြောင်းမှ ညွှန်ကြားရေးမှူးအဆင့်အောက်မနိမ့်သော ဝန်ထမ်းတစ်ဦးအား တာဝန်ပေးရမည်ဟု ပြင်ဆင်ပါသည်။ (၁၇) အပိုဒ် ၈ အပိုဒ်ခွဲ(ဂ)အဖြစ် စီမံခန့်ခွဲရေးအဖွဲ့ အတွင်းရေးမှူးသည် စီမံခန့်ခွဲရေးအဖွဲ့၏ ရုံးလုပ်ငန်းတာဝန်များကို ထမ်းဆောင်ရမည်။ စီမံခန့်ခွဲရေးအဖွဲ့၏ အစည်းအဝေးများ၌ န္ဒမဲပေးပိုင်ခွင့် မရှိစေရဟု ပြင်ဆင်ပါသည်။ (၁၈) အပိုဒ် ၉ ရှိ သတ်မှတ်ထားသည့် လုပ်ထုံးလုပ်နည်းများနှင့်အညီ စကားရပ်အား သတ်မှတ်ချက်များနှင့်အညီဟုပြင်ဆင်ပါသည်။ (၁၉) အပိုဒ် ၁၁ အပိုဒ်ခွဲ(က)အား ဥက္ကဋ္ဌ သို့မဟုတ် အဖွဲ့ဝင်အဖြစ် ခန့်ထားခြင်း ခံရသော ပုဂ္ဂိုလ်တစ်ဦးသည် ယင်းအား မခန့်ထားမီကာလက ဥက္ကဋ္ဌ သို့မဟုတ် အဖွဲ့ဝင်လုပ်ငန်း တာဝန်ဆောင်ရွက်ခြင်းကို ထိခိုက်ဖွယ်ရှိသည့် ငွေရေးကြေးရေး အကျိုးခံစားခွင့် သို့မဟုတ် အခြားအကျိုး သက်ဆိုင်ခွင့်များနှင့် ကင်းရှင်းသူဖြစ်ရမည်ဟု ပြင်ဆင်ပါ သည်။ (၂၀) အပိုဒ် ၁၁ အပိုဒ်ခွဲ(ခ)အား ဥက္ကဋ္ဌ သို့မဟုတ် အဖွဲ့ဝင်တစ်ဦးဦးသည် စီမံခန့်ခွဲရေး အဖွဲ့က ပြုလုပ်သည့် သို့မဟုတ် ပြုလုပ်ရန် ကြံရွယ်သည့် ပဋိညာဉ်တွင်သော် လည်းကောင်း၊ ရောင်းမှု၊ ဝယ်ယူမှု သို့မဟုတ် ငှားရမ်းမှု တစ်ခုခုတွင်သော် လည်းကောင်း၊ တိုက်ရိုက်ဖြစ်စေ၊ သွယ်ဝိုက်၍ဖြစ်စေ တနည်းနည်းဖြင့် အကျိုး သက်ဆိုင်နေပါက မိမိမည်သို့ အကျိုးသက်ဆိုင်ကြောင်းကို အဖွဲ့၏ အစည်း အဝေးတွင်ထုတ်ဖော်ပြောဆိုရမည်ဟုပြင်ဆင်ပါသည်။ (၂၁) အပိုဒ် ၁၁ အပိုဒ် (ဂ) ရှိ အဖွဲ့စကားရပ်၏ ရှေ့တွင် စီမံခန့်ခွဲရေးဆိုသည့် စကားရပ်အား ဖြည့်စွက်ပါသည်။ (၂၂) အပိုဒ် ၁၁ အပိုဒ်ခွဲ(ဂ) ၏ အောက်တွင် အပိုဒ်ခွဲ(ဃ) နှင့် (င)အဖြစ် အောက်ပါအတိုင်းအသစ်ဖြည့်စွက်ပါသည် - (ဃ) ဥက္ကဋ္ဌမှတစ်ပါး အခြားအဖွဲ့ဝင် တစ်ဦးဦးမှာ ငွေရေးကြေးရေး အကျိုးသက် | ဆိုင်ခွင့် သို့မဟုတ် အခြားအကျိုးသက်ဆိုင်ခွင့်ရှိ/မရှိဆုံးဖြတ်ရန် အကြောင်းပေါ်ပေါက်လျှင် ဥက္ကဋ္ဌ၏ ဆုံးဖြတ်ချက်သည် အပြီးအပြတ်အတည်ဖြစ်သည်။ (င) ဥက္ကဋ္ဌနှင့်ပတ်သက်၍ ငွေရေးကြေးရေးအကျိုးခံစားခွင့် သို့မဟုတ် အခြား | အကျိုးသက်ဆိုင်ခွင့်ရှိ/မရှိ ဆုံးဖြတ်ရန်ပေါ်ပေါက်လျှင် ဝန်ကြီးဌာန ဆုံးဖြတ်ချက်သည် အပြီးအပြတ်အတည်ဖြစ်သည်။ (၂၃) အပိုဒ် ၁၂ အပိုဒ်ခွဲ(က)အား အဆိုပြုပြဋ္ဌာန်းချက်အတိုင်း ထားရှိပါသည်။ (၂၄) အပိုဒ် ၁၂ အပိုဒ်(ခ)ရှိ သက်တမ်းကုန်ဆုံးသည့်အခါ စကားရပ်အား သက်တမ်းကုန်ဆုံးသော်လည်းဟုပြင်ဆင်ပါသည်။ (၂၅) အပိုဒ် ၁၂ အပိုဒ်(င)ရှိ မူလရာထူးသက်တမ်းစကားရပ်အား မူလရာထူး၏ ကျန်ရှိသည့်သက်တမ်းဟုပြင်ဆင်ပါသည်။ (၂၆) အပိုဒ် ၁၃ အား ဝန်ကြီးဌာနသည် သတ်မှတ်ထားသည့် အကြောင်းတစ်ရပ်ရပ်နှင့် ငြိစွန်းသော ဥက္ကဋ္ဌ သို့မဟုတ် အဖွဲ့ဝင်တစ်ဦးကို ရာထူးမှနုတ်ထွက်ရန် ညွှန်ကြား နိုင်သည်။ ညွှန်ကြားသည့်အတိုင်း လိုက်နာခြင်းမပြုလျှင် တာဝန်မှရပ်စဲရမည်ဟု ပြင်ဆင်ပါသည်။ (၂၇) အပိုဒ် ၁၄ အား ဥက္ကဋ္ဌနှင့် အဖွဲ့ဝင်များသည် စီမံခန့်ခွဲရေးအဖွဲ့က သတ်မှတ်ပြီး ဝန်ကြီးဌာနက သဘောတူခွင့်ပြု သည့် ချီးမြှင့်ငွေနှင့် စရိတ်တို့ကို ခံစားခွင့်ရှိသည်ဟု ပြင်ဆင်ပါသည်။ (၂၈) အပိုဒ် ၁၅ အပိုဒ်ခွဲ(က)အား ဝန်ကြီးဌာနသည် အကြောင်း တစ်ခုခုကြောင့် အဖွဲ့ဝင်ရာထူးနေရာ လစ်လပ်လျှင် လစ်လပ်သည့် နေ့ရက်မှ ရက်ပေါင်း ၃၀ အတွင်း အဖွဲ့ဝင်အသစ်ကို ဖြည့်စွက်ခန့်ထားရမည်ဟုပြင်ဆင်ပါသည်။ (၂၉) အပိုဒ် ၁၆ အပိုဒ်ခွဲ(စ) လေကြောင်းလုပ်ငန်းဌာနများကို တာဝန်ခံဝန်ထမ်းများက ယင်းတို့တာဝန်ယူသည့် လုပ်ငန်း၏ အောင်မြင်မှု၊ ဆုံးရှုံးမှုကို တာဝန်ခံစေရန် စီမံကြီးကြပ်ခြင်းဟု ပြင်ဆင်ပါသည်။ (၃၀) အပိုဒ် ၁ရ အပိုဒ်ခွဲ(က)အား မြန်မာအမျိုးသားလေကြောင်းသည် ဤဥပဒေအရလုပ်ငန်းဆောင်ရွက်နိုင်ရေးအတွက် လိုအပ်သော ငွေကြေးအရင်းအနှီးများကို ဝန်ကြီး ဌာန၏ ကြို တင်သဘော တူညီချက်ဖြင့် ပြည်တွင်း၊ ပြည်ပဘဏ်များနှင့် ငွေရေး ကြေးရေးအဖွဲ့အစည်းများထံမှ ဥပဒေနှင့်အညီ ငွေချေးယူခြင်း၊ ပြန်လည်ပေးဆပ်ခြင်း၊ ငွေထုတ်ချေးခြင်း၊ ပြန်လည်ရယူခြင်းနှင့် အထောက်အပံ့များရယူခြင်းဟု ပြင်ဆင်ပါသည်။ (၃၁) အပိုဒ် ၁ရ အပိုဒ်ခွဲ(ခ)အား မြန်မာအမျိုးသားလေကြောင်းသည် သင့်လျော်သည့် အခွန်ကင်းလွတ်ခွင့်၊ သက်သာခွင့်ရရှိရေးအတွက် သက်ဆိုင်ရာဝန်ကြီးဌာနမှ တစ်ဆင့် ပြည်ထောင်စုအစိုးအရအဖွဲ့သို့ တည်ဆဲဥပဒများနှင့်အညီ လျှောက်ထားခြင်းဟု ပြင်ဆင်ပါသည်။ (၃၂) အပိုဒ် ၁ရ အပိုဒ်ခွဲ(ဂ)ရှိ တာဝန်ပေးနိုင်သည်စကားရပ်အား တာဝန်ပေးနိုင်ခြင်းဟု ပြင်ဆင်ပါသည်။ (၃၃) အပိုဒ် ၁ရ အပိုဒ်ခွဲ(ဃ)အား အကြံပေးပုဂ္ဂိုလ်များကို လိုအပ်ပါက သတ်မှတ်ချက်နှင့် အညီ ခန့်အပ်နိုင်ခြင်း၊ ချီးမြှင့်ငွေနှင့် စရိတ်များကို သတ်မှတ်ပေးအပ်နိုင်ခြင်းဟု ပြင်ဆင်ပါသည်။ (၃၄) အပိုဒ် ၁ရ အပိုဒ်ခွဲ(င)အား နိုင်ငံတော်က လွှဲအပ်သော သို့မဟုတ် လုပ်ပိုင်ခွင့်ပေးအပ်သည့် ရွှေ့ပြောင်းနိုင်သော ပစ္စည်းနှင့် မရွှေ့မပြောင်းနိုင်သော ပစ္စည်းတို့ကို ရယူခွင့်၊ လက်ဝယ်ထားပိုင်ခွင့်နှင့် လေကြောင်းလုပ်ငန်းများတွင် အသုံးပြုပိုင်ခွင့် ရှိခြင်းဟုပြင်ဆင်ပါသည်။ (၃၅) မူလအပိုဒ် ၁၈ အပိုဒ်ခွဲ(င)အား အပိုဒ် ၁ရ အပိုဒ်ခွဲ (စ) အဖြစ် ပြင်ဆင်၍ ယင်းအပိုဒ်ရှိဆောင်ရွက်ပိုင်ခွင့် ရှိသည်ဆိုသည့်စကားရပ်အား ဆောင်ရွက်ပိုင်ခွင့်ရှိခြင်းဟု ပြင်ဆင်ပါသည်။ (၃၆) အပိုဒ် ၁ရ အပိုဒ်ခွဲ(စ)အား အောက်ပါအတိုင်း ပြင်ဆင်ပါသည် - (ဆ) လုပ်ငန်းဆိုင်ရာ ဝန်ဆောင်ခနှုန်း၊ လုပ်ခနှုန်း၊ ထုတ်လုပ်မှုနှုန်း၊ ခရီးသည်နှင့် | ကုန်စည်ပို့ဆောင်သည့် ဝန်ဆောင်ခနှုန်းများကို တည်ဆဲဥပဒေများနှင့်အညီသတ်မှတ်ခွင့်၊ ပြင်ဆင်ခွင့်ရှိခြင်း၊ (ဇ) အလုပ်ချိန်များ အလုပ်ခွင်စည်းမျဉ်းစည်းကမ်းများကို တည်ဆဲဥပဒေများနှင့် အညီ သတ်မှတ်ပိုင်ခွင့်၊ ပြင်ဆင်ပိုင်ခွင့်ရှိခြင်း၊ (၃၇) အပိုဒ် ၁ရ အပိုဒ်ခွဲ(ဆ)အား အပိုဒ်ခွဲ(ဈ) ဖြစ် ပြင်ဆင်၍ ယင်းအပိုဒ်ရှိ ဆောင်ရွက်ပိုင်ခွင့် ရှိသည်ဆိုသည့်စကားရပ်အား ဆောင်ရွက်ပိုင်ခွင့်ရှိခြင်းဟု ပြင်ဆင်ပါသည်။ (၃၈) အပိုဒ် ၁ရ အပိုဒ်ခွဲ(ဇ)အား အပိုဒ်ခွဲ(ည)အဖြစ် လေကြောင်းလုပ်ငန်းများနှင့် သက်ဆိုင်သောစက်ပစ္စည်း၊ စက်ကိရိယာ၊ မြေ၊ အဆောက်အအုံ၊ လေယာဉ်နှင့် အခြားပိုင်ဆိုင် ခွင့်များကို ပြည်တွင်း ပြည်ပလုပ်ငန်းရှင်များအား သတ်မှတ်ချက်များနှင့်အညီ ငှားရမ်းနိုင်ခြင်းဟု ပြင်ဆင်ပါသည်။ (၃၉) အပိုဒ် ၁ရ အပိုဒ်ခွဲ(ဈ)အား အပိုဒ်ခွဲ(ဋ)အဖြစ် အခနှုန်းထားများနှင့် ငှားရမ်းခ သတ်မှတ်ခြင်း၊ ပြင်ဆင်ခြင်း၊ ပြန်အမ်းခြင်းနှင့် လျှော့ပေါ့ခွင့်ပြုခြင်းဟု ပြင်ဆင်ပါသည်။ (၄၀) မူလအပိုဒ် ၁၈ အပိုဒ်ခွဲ(ဌ)ရှိ လေယာဉ်များ စက်ယန္တရားများ ပြင်ဆင်ရာမှဆိုသည့်စကားရပ်အား လေယာဉ်နှင့် စက်ယန္တရားများကို ပြင်ဆင်ရာမှဟုပြင်ဆင်၍၊ သိုလှောင် ဆိုသည့်စကားနှင့်တို့ ပြုလုပ်နိုင်သည်ဆိုသည့်စကားရပ်တို့အား ပယ်ဖျက်ပါသည်။ (၄၁) အပိုဒ် ၁ရ အပိုဒ်ခွဲ(ည)အား အပိုဒ်ခွဲ(၃)အဖြစ် ကျွမ်းကျင်သော ဝန်ထမ်းများ၊ လေ့ကျင့်မွေးထုတ်နိုင်ရေးအတွက် ပြည်တွင်းပြည်ပမှ ပညာရှင်များ၊ အဖွဲ့အစည်းများနှင့် ပူးပေါင်း၍ သင်တန်းကျောင်းများ ဖွင့်လှစ်ခြင်းနှင့် ပြည်တွင်းပြည်ပသင်တန်းများသို့စေလွှတ်ခြင်းဟု ပြင်ဆင်ပါသည်။ (၄၂) အပိုဒ် ၁၈ အား အောက်ပါအတိုင်း ပြင်ဆင်ပါသည် - ၁၈။ စီမံခန့်ခွဲရေးအဖွဲ့သည် - (က) မြန်မာအမျိုးသားလေကြောင်းရှိ အရာထမ်းများ၊ အမှုထမ်းများ၊ လေယာဉ်မှူးများ၊ အင်ဂျင်နီယာများကို ရွေးချယ်ခန့်အပ်ခြင်း၊ တာဝန် ပေးအပ်ခြင်း၊ ရာထူးတိုးမြှင့်ပေးခြင်း၊ ပြောင်းရွှေ့ခြင်း၊ အရေးယူအပြစ် ပေးခြင်း၊ အငြိမ်းစားပေးခြင်း၊ ရာထူးမှဖယ်ရှားခြင်းများကို ဆောင်ရွက်ရမည်။ (ခ) ပုဒ်မခွဲ(က)အရ အရာထမ်းများ၊ လေယာဉ်မှူးများ၊ အင်ဂျင်နီယာများကို အသက် ၆၀ ပြည့်ပါက သက်ပြည့်အငြိမ်းစားယူခွင့်ပေးခြင်း သို့မဟုတ် လုပ်ငန်းလိုအပ်ချက်အရ ကျန်းမာရေးကောင်းမွန်ပြီး ဆက်လက်တာဝန် ထမ်းဆောင်လိုသော အရာထမ်း၊ လေယာဉ်မှူး၊ အင်ဂျင်နီယာများကို အသက် ၆၅ နှစ်ပြည့်သည့် အချိန်အထိ တစ်နှစ်လျှင် တစ်ကြိမ်သက်တမ်းတိုးမြှင့်၍ ဆောင်ရွက်စေနိုင်သည်။ (၄၃) အခန်း(၇) အပိုဒ် ၂၀ အပိုဒ်ခွဲ(က)အဖြစ် မြန်မာအမျိုးသားလေကြောင်းက လွှဲပြောင်းရယူမည့် နိုင်ငံတော်ပိုင် ပုံသေပိုင်ပစ္စည်းများအား ကာလပေါက်ဈေး(Fdir Value) ဖြင့် ပြည်ထောင်စုအစိုးရအဖွဲ့၏ သဘောတူခွင့်ပြုချက်အရ တန်ဘိုးတွက်ချက်သတ်မှတ်၍ နိုင်ငံတော်၏ ရင်းနှီးမြှုပ်နှံမှုတန်ဖိုးအဖြစ် ဖော်ပြထားရမည်ဟု အသစ်ဖြည့်စွက်ပါ(၄၄) အခန်း(၇) အပိုဒ် ၂၀ အပိုဒ်ခွဲ(က)အား အပိုဒ်ခွဲ(ခ)အဖြစ် ပြင်ဆင်ပြီး နှစ်စဉ် လုပ်ငန်းစီမံချက်နှင့် အရအသုံးခန့်မှန်းခြေငွေစာရင်းတို့ကို ရေးဆွဲ၍ စီမံခန့်ခွဲရေးအဖွဲ့က အတည်ပြုပြီး ဝန်ကြီးဌာနသို့ ပေးပို့ရမည်ဟုပြင်ဆင်ပါသည်။ po (၄၅) အပိုဒ် ၂၀ အပိုဒ်ခွဲ(ဂ)အဖြစ် ဘဏ္ဍာရေးနှစ်အလိုက် စုစုပေါင်း ရငွေသုံးငွေ များအား ပြည်ထောင်စု၏ ဘဏ္ဍာငွေအရအသုံးခန့်မှန်းခြေငွေစာရင်းတွင် ဘဏ္ဍာငွေအရအသုံးဆိုင်ရာ ဥပဒေနှင့်အညီ သီးခြားဖော်ပြ၍ ထည့်သွင်းရေးဆွဲရမည်။ (၄၆) အမျိုးသားလွှတ်တော်၏ အတည်ပြုချက် အပိုဒ် ၂၀ အပိုဒ်ခွဲ (ခ) အား အပိုဒ်ခွဲ (ဃ) ဖြစ် ရငွေ၊ ပေးငွေများကို စီမံခန့်ခွဲရေးအဖွဲ့က သတ်မှတ်သည့် ပြည်တွင်းပြည်ပ ဘဏ်များတွင် ငွေစာရင်းများကို ဘဏ္ဍာရေးစည်းမျဉ်းစည်းကမ်းများနှင့်အညီ ဖွင့်လှစ်ထားရှိရမည်ဟု ပြင်ဆင်ပါသည်။ (၄၇) အပိုဒ် ၂၀ အပိုဒ်ခွဲ(ဆ)အဖြစ် ပြည်ထောင်စုအစိုးရအဖွဲ့က နှစ်စဉ်သတ်မှတ်ပေးသည့်နိုင်ငံတော်သို့ ထည့်ဝင်ငွေနှင့် တည်ဆဲဥပဒေအရ ကျသင့်သည့် အခွန်အခများကို ပေးသွင်းရမည်ဟုပြင်ဆင်ပါသည်။ ။(၄၈) အပိုဒ် ၂၀ အပိုဒ်ခွဲ(ဈ)အား အပိုဒ်ခွဲ(၃)အဖြစ် မြန်မာအမျိုးသား လေကြောင်း၏ လုပ်ငန်းနှင့်စာရင်းများကို ပြည်ထောင်စုစာရင်းစစ်ချုပ်ရုံး သို့မဟုတ် မြန်မာနိုင်ငံ စာရင်းကောင်စီတွင် မှတ်ပုံတင်ထားသော စာရင်းစစ်အဖွဲ့ သို့မဟုတ် နိုင်ငံတကာအသိအမှတ်ပြု စာရင်းစစ်အဖွဲ့၏ စစ်ဆေးမှု ခံယူရမည်ဟုပြင်ဆင်ပါသည်။ (၄၉) အပိုဒ် ၂၄ အား ပယ်ဖျက်ပါသည်။ ၄။ သို့ဖြစ်ပါ၍ မြန်မာ့လေကြောင်းဥပဒေကြမ်းအား လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ကြပြီး နည်းဥပဒေ ၆၃ နှင့်အညီ လွှတ်တော်သို့ ဖတ်ကြားရှင်းလင်းအစီရင်ခံတင်ပြအပ်ပါသည်ခင်ဗျား။ အားလုံးကို ကျေးဇူးတင်ပါ တယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာ့လေကြောင်းဥပဒေနှင့်စပ်လျဉ်းပြီး ဆွေးနွေးလိုတဲ့ ကိုယ်စားလှယ်များရှိလျှင် ဆွေးနွေးလိုတဲ့အပိုဒ်၊ အပိုဒ်ခွဲ၊ အကြောင်းအရာ အချက် အလက် တိကျစွာဖော်ပြ၍ ၃၁-၈-၂၀၁၄(ကြာသပတေးနေ့) နောက်ဆုံးထားပြီး အမည်စာရင်းပေး သွင်းကြရန် အသိပေးကြေညာပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့်ခေတ္တ ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
</bill>
</section>
<section value="Motion">
<motion>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ဦးအောင်ဇင်၊ ပုဇွန်တောင်မဲဆန္ဒနယ်၏ ပြည်ထောင်စုမြန်မာနိုင်ငံတော်နှင့် လိုက်လျောညီထွေမှု ရှိမည့် ဒီမိုကရေစီစနစ်တစ်ခုကို ပိုမိုဖော်ဆောင်နိုင်သော အချိုးကျကိုယ်စားပြုစနစ်ကို အခြေခံ သည့်ရွေးကောက်ပွဲနည်းလမ်းကို ပြည်သူ့လွှတ်တော် ရွေးချယ်တင်မြှောက်ပွဲအတွက် စီစဉ်ဆောင်ရွက်ပေးရေး အဆိုနှင့်စပ်လျဉ်း၍ ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ် ၉ ကို ဆက်လက်ဆောင်ရွက်ပါမယ်။ ဦးအောင်ဇင်၊ ပုဇွန်တောင် မဲဆန္ဒနယ်ရဲ့ အဆိုကို ပြီးခဲ့တဲ့ရက်က ၁၀ ဦးဆွေးနွေးသွားပါတယ်။ ဒီကနေ့တော့ ဦးထွန်းအောင်ခိုင်၊ ပေါက်တောမဲဆန္ဒနယ်က စတင်ဆွေးနွေးဖို့ဖြစ်ပါတယ်။</speech>
<speech type="speaker">မိုက်ပေးပါ</speech>
<speech type="speaker">မိုက်တောင်းပါ</speech>
<speech><mp id="1185">ဒေါ်ခင်ဌေးကြွယ်(မော်လမြိုင်မဲဆန္ဒနယ်)</mp>ဥက္ကဋ္ဌကြီးရှင့်။ ၂၅-၇-၂၀၁၄ အစည်းအဝေးရဲ့ (၃၅)ရက်မြောက်နေ့မှာ တင်ပြထားတဲ့အဆိုနဲ့ ယနေ့အစည်းအဝေးမှာတင်ပြထားတဲ့အဆိုဟာ ကွဲလွဲ ချက်ရှိနေပါတယ်။ ဒါကြောင့်မို့လို့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၄ အရ အဆို ကို ပြင်ဆင်ရန်လိုအပ်ပါတယ်။ ပြင်ဆင်ချက်မရှိပေမယ့် ယခုအဆိုကို ဆွေးနွေးမယ်ဆိုလို့ရှိရင် အဲ့ဒီနည်းဥပဒေ ၁၇၄ နဲ့ ကွဲလွဲနေမှာဖြစ်ပါတယ်။ ဒါကြောင့်မို့လို့ ဒီအဆိုကို ဆက်လက်ဆွေးနွေးရန် သင့်/မသင့်ဆုံးဖြတ်ပေးပါလို့ တင်ပြပါရစေ။</speech>
<speech type="speaker">ကောင်းပြီ။ ဒါကြောင့် အဲ့ဒီနေ့က၊ အဲ့ဒီနေ့ကဆိုတော့ ပြီးခဲ့တဲ့ (၃၅)ရက် မြောက်နေ့ကပေါ့။ အဲ့ဒီနေ့ Agends ပြန်တင်ပေး။ အဲ့ဒီနေ့မှာ ဒီအဆိုနဲ့ပတ်သက်ပြီးတော့ Script ထဲမှာရေးထားတဲ့ဟာ ပြန်မှတ်မိပါလိမ့်မယ်။ ရေးထားတဲ့ဟာသည် နောက်ဆုံးတင်တဲ့သူရဲ့ အဆိုနှင့် ကွဲလွဲနေတယ်။ ကွဲလွဲနေတဲ့အတွက် ကျွန်တော် Agenda ဖတ်၊ ဖတ်ပြီးတဲ့အခါမှာ ဒီအဆိုက သူတို့တင်တဲ့ခေါင်းစဉ်နဲ့မတူဘူး။ ဒါကြောင့်မို့လို့ ပြန်ပြီးတော့ ရေးသားပြန်လည်တင်ပြပါဆိုပြီးတော့ ကျွန်တော် လွှတ်တော်မှာရှိတဲ့ တာဝန်ကျတဲ့ ပုဂ္ဂိုလ်များကို ကျွန်တော် ဒီလိုပဲပေးခဲ့ပါတယ်။ (အဲ့ဒီ Agenda ပြန်ပေး။ ခဏလေး စောင့်။) ဒါကြောင့် သက်ဆိုင်ရာတာဝန်ရှိတဲ့သူကိုလည်း ကျွန်တော် အဲ့ဒီနေ့က ပြောဆိုသတိပေးခဲ့ပါတယ်။ ဒါကြောင့်မို့လို့ နောင်တင်တဲ့အခါမှာ မူလအဆိုခေါင်းစဉ်မှာ ပါတဲ့အတိုင်းပဲ ဒီအထဲမှာရေးရမယ်။ ရေးရမယ်လို့ ကျွန်တော် ဒီလိုပြောခဲ့ပါတယ်။ အဲ့ဒီနေ့အဆိုမှာ လည်း ခုနကပြောသလိုပဲ ခေါင်းစဉ်မှာပါတဲ့အတိုင်း ဆွေးနွေးသွားတယ်။ သို့ရာတွင် စပြီးတင်တဲ့အဆို ကတော့ ခုနကပြောခဲ့သလိုဖြစ်နေပါတယ်။ ဒါကိုလည်း ဒီနေ့ ဒေါ်ခင်ဌေးကြွယ်တင်လာတဲ့အတွက် ဒါကို ကျွန်တော်တို့ ပြန်ပြီး ရှင်းလင်းဖော်ပြမှာ ဖြစ်ပါတယ်။ ဦးအောင်ဇင် အဲ့ဒီနေ့က အဆိုတင်သွင်း ထားတာက ဘယ်လိုများတင်သွင်းသွားပါသလဲ။ ဒါလေးကို အခုရှိတဲ့အချိန်မှာ ပြန်ပြီးတော့ ဖတ်ကြား တင်ပြပေးပါ</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော် လွှတ်တော်မှာ တရားဝင်တင်သွင်းပြီးတော့ ဆွေးနွေးသွားတဲ့အဆိုဟာ ယခုဖော်ပြထားသော ပြည်ထောင်စုမြန်မာနိုင်ငံ နှင့်လိုက်လျောညီထွေမှုရှိမည့် ဒီမိုကရေစီစနစ်ကို ပိုမိုဖော်ဆောင်နိုင်သော အချိုးကျကိုယ်စားပြု စနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော် ရွေးချယ်တင်မြှောက်ပွဲအတွက် စီစဉ်ဆောင်ရွက်ပေးရေးအဆိုပဲ ဖြစ်ပါတယ်။ ပထမဦးဆုံး ကျွန်တော်တင်တဲ့အဆိုကို ရုပ်သိမ်း ပြီးပါပြီ ဥက္ကဋ္ဌကြီးခင်ဗျား။</speech>
<speech type="speaker">ပထမဦးဆုံးဆိုတာ။ ဟိုးစပြီးတော့</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>စစချင်းမှာ တင်ထားတဲ့အဆိုဟာ ကျွန်တော်တို့ အနေနဲ့ အောက်ကတင်ပြတဲ့အဆိုနဲ့မကိုက်ဘူး။ ခေါင်းစဉ်နဲ့မကိုက်ဘူးဆိုပြီးတော့ ကျွန်တော်က ပြည်ထောင်စုမြန်မာနိုင်ငံနှင့် လိုက်လျောညီထွေမှုရှိမယ်ဆိုတဲ့ဥစ္စာလေးနဲ့ ပြန်ပြီးတော့ တင်တာပါ။ PR ဆိုတဲ့အဆိုကို လက်မှတ်ထိုးပြီးတော့ ပြန်လည်ရုပ်သိမ်းထားပါပြီ။ ဥက္ကဋ္ဌကြီး။</speech>
<speech type="speaker">ပြောပါ။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်)</mp>ဦးအောင်ဇင်တင်ထားတဲ့အဆို ကျွန်မဆီမှာ ရှိပါတယ်</speech>
<speech type="speaker">ရှိတယ်။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်)</mp>ဟုတ်ကဲ့။ ကျွန်မ ဒါလေး ဖတ်ပြပါရစေရှင်</speech>
<speech type="speaker">ကောင်းပါပြီ။ ဖတ်ပါ</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်)</mp>၂၄ ရက်နေ့က ဦးအောင်ဇင် လွှတ်တော်ကို တရားဝင်တင်ပြီးတော့မှ ခွင့်ပြုခဲ့တဲ့အဆိုကတော့ မြန်မာနိုင်ငံနှင့်လိုက်လျောညီထွေမှုရှိမည့် ပြည်သူ့ လွှတ်တော်အတွက် ရွေးကောက်ပွဲကျင်းပမည့်စနစ်တစ်ခုကို ဖော်ဆောင်ကျင့်သုံးနိုင်ရေးအတွက် စီစဉ်ဆောင်ရွက်ပေးနိုင်ရေးတိုက်တွန်းကြောင်းအဆို ဆိုပြီးဖြစ်ပါတယ်။ ဟုတ်ကဲ့။ ကျွန်မတို့ ၂၅ ရက်နေ့မှာ လွှတ်တော်မှာ ကျွန်မတို့ ဆွေးနွေးတဲ့အချိန်မှာလည်း ဒီခေါင်းစဉ်အတိုင်းပဲ ဆွေးနွေးခဲ့ကြတာပါ။ ဒီကနေ့ ဒီကျတော့မှာမှ အခုဟာက ခေါင်းစဉ်ပြောင်းသွားခြင်းဖြစ်ပါတယ်။</speech>
<speech type="speaker">အဲ့ဒီတော့ ဒီမှာ ဦးအောင်ဇင်စပြီးတော့ တင်တဲ့အဆိုတွေရှိပါတယ်။ ဒါက ၂၀၁၂ ခုနှစ်၊ ဇူလိုင်လ ၄ ရက်က စပါတယ်။ ဥက္ကဋ္ဌ၊ ပြည်သူ့လွှတ်တော်။ အဲ့ဒီနောက်ပိုင်း ဒီလိုထပ်ဆင့် ထပ်ဆင့် တင်ပြလာတာရှိပါတယ်။ ၂၀၁၂ ခုနှစ်၊ ဇူလိုင်လ ၃၀ ရက်နေ့။ အဲ့ဒါပြီးတဲ့အခါမှာ ၂၀၁၄ ခုနှစ်၊ ဇွန်လ ၅ ရက်မှာ ခေါင်းစဉ်တစ်ခုနဲ့ထပ်ပြီးတော့ ဒီလိုတင်ပါမယ်။ အဲ့လိုနေရင်းကနေပြီးတော့ ၂၀၁၄ ခုနှစ် ပထမ ဇူလိုင်လို့ရေးထားပါတယ်။ ၅ ရက်။ ဒါပေမယ့်လို့ ဒီနေရာမှာ ဖျက်ပြီးတဲ့အခါမှာ ၂၀၁၄ ခုနှစ်၊ ဇွန်လ ၅ ရက် အကြောင်းအရာက အဆိုတင်သွင်းခြင်း၊ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးတွင် အောက်ပါအဆိုအား တင်သွင်းအပ်ပါသည်။ အဆိုမှာ ပြည်ထောင်စု သမ္မတမြန်မာနိုင်ငံတော်နှင့်လိုက်လျောညီထွေမှုရှိမည့် ဒီမိုကရေစီစနစ်ကို ပိုမိုဖော်ဆောင်နိုင်သော အချိုးကျကိုယ်စားပြုစနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့။ ဒီမှာတောင် ပြည်သူ့ဆိုတာပဲပါတယ်။ လွှတ်ဆိုတာကျန်တယ်။ တော်ရွေးချယ်တင်မြှောက်ပွဲအတွက် စီစဉ်ဆောင် ရွက်ပေးရေးဖြစ်ပါသည်။ ဦးအောင်ဇင်ဆိုပြီး လက်မှတ်ရေးထိုးထားပါတယ်။ ဒါက ကျွန်တော့်ဆီ နောက်ဆုံးတင်တဲ့အဆိုပါ။ ဒါကိုမူတည်ပြီးတော့ ကျွန်တော်တို့ ဒီအဆိုကို လက်ခံဆွေးနွေးရန်သင့်/မသင့် ကျွန်တော်တို့ ဒီလွှတ်တော်မှာ မဲခွဲဆုံးဖြတ်ခဲ့ပါတယ်။ ၄၂ ဦးက ကန့်ကွက်ပြီးတော့ ကျန်တဲ့သူများက ထောက်ခံတဲ့အတွက် ဒီအဆိုကို ဆက်ပြီးတော့ နောက်တစ် ရက်မှာ ဆွေးနွေးပါတယ်။ ဆွေးနွေးတဲ့အခါမှာ ဒါမဟုတ်ဘူး။ (မင်းတို့ Script ကိုပြောတာ။ မူလရေး ထားတဲ့ Script ကိုပြောတာ။ ဟောဒီမှာ ငါ မှတ်ချက်နဲ့ မှင်နီနဲ့ရေးထားတယ်။ အဲ့ဒီ Script ထဲမှာ ကျတော့ အခု ရှေ့ကဟာကြီးရေးထားတဲ့အတွက် ဒါမှားတယ်။ Script ကိုပြန်ရေးပါ။ (မှင်နီနဲ့မှတ်ချက် ပေးတယ်။ အဲ့ဒီဟာယူခဲ့။) ဒါကြောင့်မို့လို့ ကျွန်တော် နားလည်တာက အဲ့ဒီနေ့တုန်းက Script ထဲမှာ ရေးထားသလို Agenda ထဲမှာလည်း အခုနအတိုင်း ရေးကောင်းရေးထားလိမ့်မယ်။ ဒါပေမယ့် ကျွန်တော်က ဆွေးနွေးတဲ့အခါမှာ အခုန ကျွန်တော်တင်ပြခဲ့တဲ့ ဇွန်လ ၅ ရက်နေ့က အဆိုပြုတဲ့ အဆိုပြု ချက်အတိုင်းပဲ အဲ့ဒီပြီးခဲ့တဲ့ရက်မှာရှိတဲ့ Agenda ရော၊ မင်းတို့ Stuff ကရေးထားတဲ့ Script ကော ပြန်တင်ပေးပါ။ အင်း ကောင်းပါတယ်။ အခုလို တင်ပြလိုက်တဲ့အတွက် ကျွန်တော်တို့ ရှင်းရှင်း လင်းလင်းသိသွားတာပေါ့။ ဒီကိစ္စက ကျွန်တော်နဲ့ ဒီ Staff အပိုင်းမှာ သူတို့လုပ်ဆောင်ချက်ကို မူတည်ပြီးတော့ လိုအပ်တဲ့ဆိုဆုံးမတွေပြုပြီးသွားပါပြီ။ ဒါပေမယ့် အခု ဒီလိုတင်ပြလာတဲ့အတွက် အားလုံး ဂဃနဏသိသွားတာပေါ့။ (Agenda ပါယူခဲ့။)</speech>
<speech type="speaker">(ဘယ်မှာလဲ Agendan) အဲ့ဒီတော့ ကျွန်တော်တို့ ဒီဘက် (၃၄)ရက် မြောက်နေ့ အစီအစဉ်မှာ အခုနက Agenda နံပါတ် (၇) မှာ ရေးထားပါတယ်။ ဦးအောင်ဇင်၊ ပုဇွန်တောင်မြို့နယ်က မြန်မာနိုင်ငံနှင့် လိုက်လျောညီထွေရှိမည့် ပြည်သူ့လွှတ်တော်အတွက် ရွေးကောက်ပွဲကျင်းပမည့်စနစ်ကို ဖော်ဆောင်ကျင့်သုံးနိုင်ရေးအတွက် စီစဉ်ဆောင်ရွက်ပေးနိုင်ရေး တိုက်တွန်းကြောင်းအဆို ဆိုပြီးတော့ ဒီလိုတင်ပါတယ်။ တင်တဲ့အခါမှာ ဒီ Agenda ထဲမှာတင်တယ်။ သို့ရာတွင် အခုနက ဦးအောင်ဇင် တင်တဲ့အခါမှာ Agenda အတိုင်းမဟုတ်ဘဲနဲ့ အဲ့ဒီရဲ့ အစီအစဉ် ပြန်ကြည့်မယ်ဆိုရင် အခုနက ဒီနေ့ Agenda မှာ ဖော်ပြတဲ့အတိုင်းပဲဖြစ်ပါတယ်။ အဲ့ဒီကမှတစ်ဆင့် နောက်တစ်ရက်ကို ကျွန်တော်တို့ ဆွေးနွေးဖို့ဆုံးဖြတ်ကြတယ်။ ဆုံးဖြတ်ကြတဲ့အခါမှာ အခုနက (၃၅)ရက်မြောက် Agenda မှာလည်း ဒီလိုပဲဖော်ပြတယ်။ အဲ့ဒီဖော်ပြတဲ့အတွက် မှားနေပြီ။ ဒါကြောင့်မို့လို့ ကျွန်တော်က မှင်နီနဲ့တား။ စားပြီးတဲ့အခါမှာ လက်တွေ့ဆွေးနွေးသွားတာက ဒီမှာ ကျွန်တော် မြင်ချင်လည်းမြင်ရပါလိမ့်မယ်။ Agenda ကို မှင်နီနဲ့တား။ တားပြီးတဲ့အခါမှာ မှင်နီနဲ့ ကျွန်တော် ပြန်ရေးပြီးတဲ့အခါမှာ ဒီအတိုင်းပဲ ကျွန်တော်တို့ အဆိုမှာ ဆွေးနွေးသွားတဲ့ဟာရှိပါတယ်။ ဒါလည်း ပြန်ကြည့်ပါ။ သို့ရာတွင် အခုလို ဒီအဆိုကွဲလွဲနေတယ်။ ကွဲလွဲနေတယ်ဆိုပြီးတော့ ဒေါ်ခင်ဌေးကြွယ် ပြောတယ်။ ဒေါ်ခင်စန်းလှိုင်ကလည်း အဲ့ဒီနေ့ အဆိုကလည်း ကျွန်မဆီမှာ ရှိပါတယ်ဆိုတော့ အဲ့ဒီ ဒေါ်ခင်စန်းလှိုင် ရတဲ့အဆိုက ဘယ်ကရတဲ့အဆိုပါလဲ။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်)</mp>Agenda နှစ်ခု (၃၄)ရက်မြောက်နေ့မှာ ပေးခဲ့တဲ့ ဦးအောင်ဇင် တင်သွင်းခဲ့တဲ့ ဒီအဆိုမှာပါတဲ့ ဒီအတိုင်းနဲ့ (၃၅)ရက်မြောက်နေ့မှာ ကျွန်မတို့ လွှတ်တော် ကိုယ်စားလှယ် ၁၀ ဦးဆွေးနွေးတဲ့နေရာမှာလည်း ဒီခေါင်းစဉ်အတိုင်းပဲ ကျွန်မတို့ ဆွေးနွေးခဲ့ကြတာ ဖြစ်ပါတယ်။ အဲ့ဒီတော့ ဒီကနေ့ နောက်ထပ် ထပ်ပြီးတော့ ဆွေးနွေးမယ်ဆိုတဲ့ (၃၆)ရက်မြောက်နေ့ အစီအစဉ်ခါကျမှ ဒီ Agenda ရဲ့ ခေါင်းစဉ်ဟာ လွဲမှားနေတဲ့အကြောင်းကို ဒေါ်ခင်ဌေးကြွယ် တင်ပြခဲ့ သလို ကျွန်မကလည်း ကျွန်မမှာရှိနေတဲ့ ဒီပေးခဲ့တဲ့ Agenda အတိုင်း ဥက္ကဋ္ဌကြီးကို ပြန်လည်ပြီး ဖတ်ပြခဲ့ခြင်းဖြစ်ပါတယ်ရှင်။</speech>
<speech type="speaker">ကဲ ကောင်းပြီ။ ဒါက အခုနက Agenda အရ ပြန်ဖတ်ပြတာပေါ့။ ကဲ ကျွန်တော် နားလည်လက်ခံတာက အဲ့ဒီနေ့က အခုနက အဆိုတစ်ရပ်တင်သွင်းဖို့ ဦးအောင်ဇင်ကို ဖိတ်ခေါ်တယ်။ ဖိတ်ခေါ်တဲ့အခါမှာ ဦးအောင်ဇင်က အခုနက တင်ပြသွားတဲ့အတိုင်းပဲ အဆိုခေါင်းစဉ်ကော ဖော်ပြချက်က အားလုံးဖြစ်ပါတယ်။ သို့ရာတွင် ဒီလိုသံသယဖြစ်တဲ့နေရာမှာ အခု။ (ရပြီ သွားလို့ ရပြီ။) အဲ့ဒီတော့ ဘယ်လိုပဲဖြစ်ဖြစ်လေ။ ဒါနဲ့ပတ်သက်လို့ ကျွန်တော့်မှာ တာဝန်ရှိတယ်လို့မှတ်ယူပြီးတော့ အခုတာဝန်ရှိတဲ့အတိုင်း ဒေါ်ခင်ဌေးကြွယ်က ဒီလိုတင်ပြတဲ့ အပေါ်မူတည်ပြီးတော့ အကယ်လို့ ဒီနေ့ Agenda မှာတင်တဲ့အဆိုခေါင်းစဉ်က မူလကစပြီးတော့ ဆွေးနွေးခဲ့တဲ့အဆိုခေါင်းစဉ်နဲ့ လွဲနေ တယ်ဆိုရင် ဒီအဆိုကို ပြန်လည်ပြောင်းလဲဖို့ဆိုတဲ့ကိစ္စနဲ့ပတ်သက်ပြီးတော့ ကျွန်တော် ပြန်စဉ်းစားရ မယ့်သဘော။ တကယ်တမ်းကျတော့ အဆိုက မူလအတိုင်းပဲဖြစ်ပါတယ်။ ဒါကြောင့်မို့လို့ ကျွန်တော် လွှတ်တော်ကိုလည်း ပြန်တင်ပြပါမယ်။ Agenda မှာ မည်သို့ပင် ရေးသားဖော်ပြစေကာမူ ပြီးခဲ့တဲ့ (၃၄)ရက်မြောက် ပြည်သူ့လွှတ်တော်အစည်းအဝေးမှာ ဦးအောင်ဇင် တင်ပြသွားတဲ့အဆိုဟာ ဘယ်အဆိုဖြစ်ပါသလဲ။ ဒါကို ဦးအောင်ဇင်က ပြန်လည်တင်ပြပေးဖို့ ဖြစ်ပါတယ်။ အသံဖိုင်လည်းရှိ တယ်။ မှတ်တမ်းလည်းရှိတယ်။ အဲ့ဒီ မှတ်တမ်းပြန်ယူလိုက်။ အသံဖိုင် နောက်မှ ပြန်ဖွင့်ပါ။ ဦးအောင်ဇင် အသင့်ဖြစ်လား။ ပြီးခဲ့တဲ့ (၃၄)ရက်မြောက်နေ့မှာ ဦးအောင်ဇင် တင်သွင်းတဲ့အဆို ဘယ်လိုတင်ခဲ့သလဲ။</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>အဲ့ဒီ (၃၄)ရက်မြောက်နေ့မှာ တင်သွင်းတဲ့အဆိုက တော့ ပြည်ထောင်စုမြန်မာနိုင်ငံနှင့် လိုက်လျောညီထွေမှုရှိမည့် ဒီမိုကရေစီစနစ်ကို ပိုမိုဖော်ဆောင်နိုင် သော အချိုးကျကိုယ်စားပြုစနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော်တွင် ရွေးချယ်တင်မြှောက်ပွဲအတွက် စီစဉ်ဆောင်ရွက်ပေးရေး အဆိုပဲဖြစ်ပါတယ်။</speech>
<speech type="speaker">ပြန်ပြီးတော့ ဖတ်ပေးပါ</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>ပြည်ထောင်စုမြန်မာနိုင်ငံနှင့် လိုက်လျောညီထွေမှု ရှိမည့် ဒီမိုကရေစီစနစ်ကို ပိုမိုဖော်ဆောင်နိုင်သော အချိုးကျကိုယ်စားပြု စနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော် ရွေးချယ်တင်မြှောက်ပွဲအတွက် စီစဉ်ဆောင်ရွက်ပေး ရေး အဆိုပဲဖြစ်ပါတယ်။</speech>
<speech type="speaker">ကဲ တို့ဒီဘက်ကကော ဒီအသံဖိုင်ကို အခု ဒီမှာ ဖွင့်ပြလို့ရမလား မေးကြည့်ပါ။ ဒါကြောင့်မို့လို့ ဒီအဆိုအတိုင်း ဒီလိုတင်ပြတယ်ဆိုလို့ရှိရင် ဒီနေ့အတွက် ဒီအဆိုကို ပြင်ဆင်အဆိုပြု ချက် လုပ်ဖို့မလိုပါဘူး။ တကယ်လို့ အဲ့ဒီလိုမဟုတ်ဘူးဆိုလို့ရှိရင်တော့ ပြင်ဆင်အဆိုပြုချက် လုပ်ဖို့ လိုပါတယ်။ အဆိုတင်သွားတာကတစ်မျိုး သို့မဟုတ်လို့ရှိရင် အခုနက ဒီနေ့ ပြန်ပြီးတဲ့အခါမှာ ပြင်ဆင် ချက်တင်တယ်ဆိုရင် တစ်မျိုးဖြစ်ပါလိမ့်မယ်။ လွဲတာကတော့ သေချာတာ ကျွန်တော်တို့ ဒီဘက်မှာ Agenda ထဲမှာ ရေးထားတာကလွဲတယ်။ Script မှာ ရေးထားတာကလွဲတယ်။ လွဲတဲ့အတွက် ကျွန်တော် ပြန်ပြီးတော့ တစ်ဖက်ကတော့ ပြင်ထားပြီးပါပြီ။ ဒါကြောင့်မို့လို့ ပိုရှင်းအောင် အခုနက အသံ ဖိုင်ရယ်၊ နောက်တော့ မှတ်တမ်းတွေရှိပါတယ်</speech>
<speech type="speaker">ပြောပါ။ ဟုတ်ကဲ့</speech>
<speech><mp id="366">ဦးဘရှိန်(ကျောက်ဖြူမဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်တို့ (၃၅) ရက်မြောက်နေ့မှာ ကျွန်တော်တို့ကို အစီအစဉ်စာရွက်ဝေပေးထားပါတယ်။ ဒီအစီအစဉ်ဝေထားတဲ့ အတိုင်း လွှတ်တော်ကိုယ်စားလှယ် ၁၀ ဦး၊ ဆွေးနွေးသွားကြပြီး ဖြစ်ပါတယ်။ ဒီနေ့မှာ မူလအဆို မဟုတ်ဘဲနဲ့ အဆိုအသစ်ဖြစ်လာတဲ့အတွက်ကြောင့် ဒီမူလအဆိုမဟုတ်ဘဲနဲ့ အသစ်တင်မယ်ဆိုလို့ရှိရင် ပြင်ဆင်ချက်အဆို နည်းဥပဒေအရ တင်ရမှာဖြစ်ပါတယ်။ ပြင်ဆင်ချက်တင်လို့ လွှတ်တော်က လက်ခံရင် မူလကဆွေးနွေးထားတဲ့ ၁၀ ယောက်ရဲ့ အခွင့်အရေးကိုလည်း ကျွန်တော်တို့ ထည့်သွင်း စဉ်းစားဖို့ လိုပါတယ်။ ဘာဖြစ်လို့လဲဆိုတော့ မူလက ဆွေးနွေးတဲ့ ၁၀ ဦးဟာ ပြင်ဆင်ချက်မတင်ခင်က ဆွေးနွေးထားပါတယ်။ အခုပြင်ဆင်ချက်တင်လိုက်တဲ့အခါမှာ ဆွေးနွေးခွင့်မရတော့ဘူးဆိုရင် ဒါလွှတ်တော်ကိုယ်စားလှယ်တွေရဲ့ အခွင့်အရေးနဲ့ ဆိုင်ပါတယ်။ အဲ့ဒါကြောင့် ဘယ်နည်းပဲဆုံးဖြတ် ဆုံးဖြတ် လွှတ်တော်ကိုယ်စားလှယ်တွေရဲ့ အခွင့်အရေးကို မထိခိုက်စေဖို့ လိုအပ်ပါကြောင်း တင်ပြရခြင်းဖြစ်ပါတယ်။ ကျေးဇူးတင်ပါတယ်။</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်တို့ (၃၄) ရက်မြောက် နေ့က ဦးအောင်ဇင် တင်သွင်းသွားတဲ့အဆိုမှာကို လွှတ်တော်မှတ်တမ်းကနေပြီးတော့ ဖြန့်ဝေပေးလိုက် လို့ရှိရင် ဒီကိစ္စပိုမိုပြီးတော့ ရှင်းလင်းသွားလိမ့်မယ်လို့ နံပါတ်(၁) အကြံပြုလိုပါတယ်။ နံပါတ်(၂) ကျွန်တော်တို့ (၃၅) ရက်မြောက်နေ့မှာ ဆွေးနွေးတာသည် (၃၅) ရက်မြောက်နေ့ Agenda ပေါ်မှာ မူတည်ပြီးတော့ ဆွေးနွေးတာမဟုတ်ဘဲနဲ့ (၃၄) ရက်မြောက်နေ့က ဦးအောင်ဇင် တင်သွင်းသွားသော အဆိုပေါ်မှာမူတည်ပြီးတော့ ဆွေးနွေးသွားခြင်း ဖြစ်ပါတယ်။ ကျွန်တော့်ရဲ့ ထောက်ခံဆွေးနွေးမှု မှာလည်းပဲ ဆွေးနွေးချက်အဆိုကို အတည်ပြု ပါတယ်ဆိုတဲ့ ထောက်ခံတင်ပြသွားမယ်ဆိုတဲ့ဟာကို အတိ အလင်းဖော်ပြထားပါတယ်။ ဒါ့ကြောင့် Agenda ပေါ်မူတည်ပြီးတော့ ဆွေးနွေးတာထက် ထိုနေ့က တင်ပြသွားသောအဆိုပေါ်မှာ လွှတ်တော်က ဆက်လက်ဆွေးနွေးရန် အတည်ဖြစ်/မဖြစ် ဆုံးဖြတ်ခြင်းပေါ်မှာမူတည်ပြီးတော့ ဆောင်ရွက်တယ်ဆိုတဲ့အကြောင်း ကျွန်တော့်အနေနဲ့ ယုံကြည်တဲ့ အတွက် တင်ပြလိုသည်မှာ လွှတ်တော်မှတ်တမ်းကို လွှတ်တော်ကို အဆိုမူရင်းကို ဖြန့်ဝေပေးလိုက် တယ်ဆိုလို့ရှိရင် ဒီအဆိုကို ပြုပြင်ရန်မလိုဘဲနဲ့ ဆက်လက်ဆွေးနွေးရန်သာသင့်ကြောင်း လေးစားစွာ အကြံပြုလိုပါတယ်။ ကျေးဇူးတင်ပါတယ်ခင်ဗျား။</speech>
<speech><mp id="1193">ဦးဝင်းမြင့်(ပုသိမ်မဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်အကြံပြုချက်လေး တင်ပြ ပါရစေခင်ဗျား။ ခုနက ဥက္ကဋ္ဌကြီးပြောတဲ့ လွှတ်တော်ရဲ့ အသံဖိုင်အတိုင်းဖွင့်ပြတာ ပိုပြီးတော့မှန်ကန် ပါ့မယ်ခင်ဗျား။ အားလုံးလည်းကြားပါ့မယ်။ မှတ်တမ်းဆိုတာက မှတ်တမ်းကို ပေးလိုက်ရုံနဲ့လည်း မပြီးပါဘူးခင်ဗျား။ ဒါမှ လွှတ်တော်ရဲ့ အသံဖိုင်ဟာ အတိအကျပြောထားတာ ဖြစ်ပါတယ်။ အဲ့ဒါပိုရှင်း ပါမယ်ခင်ဗျ။</speech>
<speech type="speaker">(အသံဖိုင်ဖွင့်လို့ရပြီလား။) ကဲ သက်ဆိုင်ရာက ပြီးခဲ့တဲ့အဆိုတင်သွင်းတဲ့ (၃၄) ရက်မြောက်နေ့ ဦးအောင်ဇင် တင်သွင်းတဲ့အဆို အသံဖိုင်ဖွင့်ပြဖို့ ဖြစ်ပါတယ်</speech>
<speech type="speaker">ဒေါ်တင်နွယ်ဦး နောက်မှတောင်းပါ။ ဖုန်းပိတ်ထားပါ။ ပိတ်ထားပါ။ ဖုန်းခဏ ပိတ်ထားပါဦး။ အသံဖိုင်၊ ကိစ္စမရှိဘူး။ လွှတ်တော်ကပဲ ဒေါက်တာတင်မောင်ခိုင် ဆီမှာရှိလား။ လွှတ်တော်က ဖွင့်လို့ရပြီလား</speech>
<speech type="speaker">နာယက၊ ဥက္ကဋ္ဌအနေဖြင့် မည်သည့်ပါတီက လွှတ်တော်ကိုယ်စားလှယ်ကို မဆို ဥပဒေ၊ လုပ်ထုံးလုပ်နည်းများနှင့်အညီ အဆိုတစ်ရပ် တင်ပြတင်သွင်းလာလျှင် ခွင့်ပြု ဆောင်ရွက် ပေးရမှာဖြစ်ကြောင်း ထိုအစည်းအဝေးမှာ ရှင်းလင်းတင်ပြခဲ့ပါတယ်။ ၎င်းအပြင် လွှတ်တော်ရဲ့ အဆုံး အဖြတ်ကို ခံယူပြီး ဆက်လက်ဆောင်ရွက်သွားမယ်။ ထိုသို့ဆောင်ရွက်ရာမှာ အမျိုးသားပြန်လည်သင့် မြတ်ရေး၊ တိုင်းရင်းသားစည်းလုံးညီညွတ်ရေးကို မထိခိုက်စေရအောင် တရားမျှတစွာ ဆောင်ရွက်ပေး သွားမည်ဖြစ်ကြောင်းလည်း တင်ပြခဲ့ပါတယ်။ ယနေ့ ဒီအချိန်မှာ ဒီအဆိုနဲ့ပတ်သက်တဲ့ ဆောင်ရွက်မှု များ စတင်ဆောင်ရွက်ရမှာ ဖြစ်ပါတယ်။ ဒါ့ကြောင့် ကျွန်တော်ရှင်းလင်းတင်ပြခဲ့တဲ့အတိုင်း လွှတ်တော် မှ ပွင့်လင်းမြင်သာစွာဆွေးနွေးဆောင်ရွက်ပေးရေး၊ တရားမျှတစွာဆောင်ရွက်နိုင်ရေးအတွက် အားလုံး ဝိုင်းဝန်းဆောင်ရွက်ဖို့ လွှတ်တော်ကို တင်ပြပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပုဇွန်တောင်မဲဆန္ဒနယ်မှ ဦးအောင်ဇင်က အဆိုတစ်ရပ်တင်သွင်းထားပါတယ်။ ဦးအောင်ဇင်အား အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>မင်္ဂလာပါခင်ဗျား။ ကျွန်တော်တင်သွင်းမယ့် အဆို ကတော့ မြန်မာနိုင်ငံနှင့်လိုက်လျောညီထွေရှိမည့် ပြည်သူ့လွှတ်တော်အတွက် ရွေးကောက်ပွဲ ကျင်းပမည့်စနစ်တစ်ခုကို ဖော်ဆောင်ကျင့်သုံးနိုင်ရေးအတွက် စီစဉ်ဆောင်ရွက်ပေးနိုင်ရေးအဆိုကို လွှတ်တော်ကိုတင်သွင်းမှာ ဖြစ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်က တော့ ရန်ကုန်တိုင်းဒေသကြီး၊ ပုဇွန်တောင်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးအောင်ဇင် ဖြစ်ပါတယ်။ ဒီကနေ့ကျင်းပတဲ့ ပြည်သူ့လွှတ်တော်မှာ ကျွန်တော့်ရဲ့ အဆိုကို ဆွေးနွေးတင်ပြခွင့်ရတဲ့ အတွက် ဥက္ကဋ္ဌကြီးနှင့်လွှတ်တော်ကိုယ်စားလှယ်တော်ကြီးများအားလုံးကို အထူးပဲကျေးဇူးတင်ရှိပါ တယ်။ ကျွန်တော်တင်ပြမယ့်အဆိုကတော့ ပြည်ထောင်စုသမ္မတမြန်မာနိုင်ငံတော်နှင့် လိုက်လျော ညီထွေမှုရှိမယ့် ဒီမိုကရေစီကို ပိုမိုဖော်ဆောင်နိုင်သော အချိုးကျကိုယ်စားပြုမှုစနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော်မှာ ရွေးချယ်တင်မြှောက်ပွဲအတွက် စီစဉ်ဆောင်ရွက် ပေးရေးအဆိုပဲ ဖြစ်ပါတယ်။ ကိုယ်စားလှယ်တော်ကြီးများအားလုံး သိကြတဲ့အတိုင်း၊ ကျွန်တော်တို့ တစ်တွေ ဝိုင်းဝန်းအကောင်အထည်ဖော်နေတဲ့ ဒီမိုကရေစီစနစ်မှာ ရွေးကောက်ပွဲဟာ မပါမဖြစ်တဲ့ အဓိက အင်္ဂါရပ်တစ်ခုဖြစ်သလို၊ ရွေးကောက်ပွဲစနစ်ရဲ့ ကောင်းခြင်းလက္ခဏာနဲ့ ပြည့်စုံမှုကလည်း ဒီမိုကရေစီရဲ့ အရည်အသွေးကို များစွာအဆုံးအဖြတ်ပေးနိုင်သောကြောင့် နိုင်ငံတော်ရဲ့ အနာဂတ် အတွက် အကျိုးသက်ရောက်နိုင်ပါတယ်။ ဒီအတွက်ကြောင့် ဥက္ကဋ္ဌကြီးမှတစ်ဆင့် လွှတ်တော်သို့ မေတ္တာရပ်ခံလိုတာက ကျွန်တော်ရဲ့ အဆိုဟာ နိုင်ငံတော်နဲ့ နိုင်ငံသားများအတွက် အမှန်တကယ် လိုအပ်ပြီး ပကတိနိုင်ငံရေးအခြေအနေနဲ့ကိုက်ညီတဲ့ စနစ်တစ်ခုဖြစ်သည့်အပြင် ဖက်ဒရယ်စနစ်သို့ လားရာလမ်းကြောင်းတစ်ခုလည်းဖြစ်တယ်လို့ ယုံကြည်ပါတယ်။ ထို့ကြောင့် ကျွန်တော့်ရဲ့ အဆိုကို စဉ်းစားရာမှာ နိုင်ငံတော်နှင့်နိုင်ငံသားများ၏ အကျိုးကိုရှေ့ထားပြီး အတ္တစိတ်ကလေးကို နောက်မှာ ထားပြီး စဉ်းစားပေးစေလိုပါတယ်။ ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော်နှင့် လိုက်လျောညီထွေမှုရှိမယ့် အချိုးကျကိုယ်စားပြု စနစ်ကို စဉ်းစားမယ်ဆိုရင် ပြည်ထောင်စု၏ ပထဝီအနေအထားအရ ဖွဲ့စည်းပုံကွဲပြားလျက်ရှိပါတယ်။ ကွဲပြားနေတဲ့ ပထဝီအနေအထားအပေါ်မှာမူတည်ပြီး လူဦးရေအစိတ် အကျဲ၊ မြို့နယ်အရွယ်အစား၊ မျိုးနွယ်စုများတည်ရှိမှုတွေကလည်းပဲ ကွဲပြားလျက်ရှိပါတယ်။ အဲ့ဒီ အချက်တွေအပေါ်မှာမူတည်ပြီး ဒီမိုကရေစီကို ပိုမိုဖော်ဆောင်နိုင်သော အချိုးကျကိုယ်စားပြုမှုစနစ် ကိုအခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော်အတွက် စဉ်းစားရမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံတော်မှာ လွပ်လပ်ရေးရပြီးကတည်းက ကျင်းပပြုလုပ်ခဲ့တဲ့ ပါတီစုံအထွေထွေရွေးကောက်ပွဲတွေကို နိုင်သူအကုန်ယူ(FPTP)လို့ လူသိများတဲ့စနစ်နဲ့ ကျင်းပခဲ့တာ ချည်းဖြစ်ပါတယ်။ ဒီစနစ်ဟာ ထိုစဉ်က ပါလီမန်လွှတ်တော်မှာအင်အားကြီးပါတီတစ်ခုရဲ့ ကြီးစိုးလွှမ်းမိုး မှုကိုသာ ပေါ်ပေါက်စေခဲ့ပါတယ်။ ဒါကြောင့် ပါလီမန်ဟာ ကိုလိုနီစနစ်အောက်မှ လွတ်မြောက်စ၊ စစ်ပြီးခေတ် မြန်မာနိုင်ငံရဲ့ နိုင်ငံရေး၊ လူမှုစီးပွားရေး၊ တိုင်းရင်းသားများအရေးနဲ့ ပတ်သက်လို့ ကွဲပြားတဲ့အမြင်အမျိုးမျိုးကို ကျယ်ကျယ်ပြန့်ပြန့်ဆွေးနွေးညှိနှိုင်းဖြေရှင်းရန် စင်မြင့်မဖြစ်ခဲ့ပါဘူး။ မကျေနပ်ချက်တွေက ပေါက်ဖွားလာတဲ့ ပြည်တွင်းစစ်မီးကိုလည်းပဲ မငြိမ်းသတ်နိုင်တဲ့အပြင် နောက်ဆုံးတော့ လက်ဝယ်ရှိထားတဲ့ ဒီမိုကရေစီကိုပါ ဆုံးရှုံးလိုက်ရပါတယ်။ နောက်ပိုင်းကျင်းပတဲ့ ရွေးကောက်ပွဲတွေမှာလည်း FPTP စနစ်နဲ့သာကျင့်သုံးလာခဲ့တာမို့ မဲပေးတဲ့ပြည်သူများရဲ့ ဆန္ဒနှင့် အချိုးမညီတဲ့ရလဒ်တွေထွက်ပေါ်လာပြီး လွှတ်တော်မပေါ်ပေါက်နိုင်ဘဲ ဒီမိုကရေစီနဲ့ နှစ်ပေါင်းများစွာ ကင်းဝေးခဲ့ရပါတယ်။ သာဓကအားဖြင့် ၁၉၅၆ ခုနှစ် ရွေးကောက်ပွဲမှာ ပမညတပါတီက ဆန္ဒမဲရာခိုင် နှုန်း ၃၀ ကျော်ရပေမယ့် ၁၉ ရာခိုင်နှုန်းပဲ ကိုယ်စားလှယ်ရပါတယ်။ ၁၉၆၀ ခုနှစ် ရွေးကောက်ပွဲမှာ တည်မြဲဖဆပလပါတီက ဆန္ဒမဲရာခိုင်နှုန်း ၃၀ ကျော်ရပေမယ့် ကိုယ်စားလှယ် ၁၆ ရာခိုင်နှုန်းပဲ ရပါတယ်။ ၁၉၉၀ ရွေးကောက်ပွဲမှာ တစညပါတီက ဆန္ဒမဲရာခိုင်နှုန်း ၁၂ ကျော်ရပေမယ့် ကိုယ်စားလှယ် ၂ ရာခိုင်နှုန်းပဲရခဲ့ပါတယ်။ ၂၀၁၀ ရွေးကောက်ပွဲမှာ တဆညပါတီက ဆန္ဒမဲရာခိုင်နှုန်း ၂၀ ကျော်ရပေမယ့် ကိုယ်စားလှယ် ၃ ရာခိုင်နှုန်းပဲရပါတယ်။ လွှတ်တော်ရဲ့ အချိန်ကို လေးစားသော အားဖြင့် နိုင်တဲ့ပါတီများရဲ့ စာရင်းကို မတင်ပြတော့ပါဘူး။ ခြုံပြီးပြောရရင်တော့ FPTP စနစ်မှာ နိုင်တဲ့ပါတီဟာ နိုင်သင့်တာထက်ပိုနိုင်ပြီး ရှုံးတဲ့ပါတီက ရှုံးသင့်တာထက် ပိုရှုံးနေတာကိုတွေ့ရှိ ရမှာဖြစ်ပါတယ်။ ဒီထက်ပိုအရေးကြီးတဲ့အချက်က မဲဆန္ဒနယ်တစ်ခုမှာ နှစ်ယောက်ထဲပြိုင်ရင်တောင်မှ မဲဆန္ဒရှင် ၄၉.၉ ရာခိုင်နှုန်းအထိဟာ ကိုယ်စားပြု မခံရတာ ဖြစ်နိုင်ပါတယ်။ ထည့်လိုက်တဲ့မဲတွေဟာ ဘာမှအကျိုးမရှိဘူးလို့ ခံစားလာရတဲ့အခါ ရွေးကောက်ပွဲအပေါ်မှာ စိတ်ဝင်စားမှုလျော့နည်းပြီး မဲပေး သူဦးရေလည်း ကျဆင်းသွားနိုင်ပါတယ်။ လွှတ်တော်ဟာလည်း ပြည်သူတွေရဲ့ မတူကွဲပြားတဲ့ဆန္ဒ အမြင်တွေကို အနီးစပ်ဆုံးမထင်ဟပ်နိုင်ဘဲ တစ်ဖက်စောင်းနင်းဖြစ်သွားနိုင်ပါတယ်။ ဖြစ်လည်းဖြစ်ခဲ့ ပါတယ်။ ဥက္ကဋ္ဌကြီးခင်ဗျား။ FPTP စနစ်ရဲ့ အားနည်းချက်တွေကို အခုလိုကြုံ တွေ့သိမြင်လာတဲ့အတွက် ကမ္ဘာ့နိုင်ငံတော်တော်များများမှာ FPTP ထက်ပိုကောင်းမွန်တဲ့ အချိုးကျကိုယ်စားပြုတဲ့စနစ်ကို ပြောင်းလဲကျင့်သုံးတဲ့နိုင်ငံတွေကလည်း ပြောင်းလဲကျင့်သုံး၊ စတင်ကျင့်သုံးတဲ့နိုင်ငံတွေကလည်း စတင်ကျင့်သုံးနေကြတဲ့အတွက် အခုဆိုရင် နိုင်ငံပေါင်း ၉၀ လောက်မှာ အချိုးကျကိုယ်စားပြု စနစ်ကို သုံးစွဲနေကြပါတယ်။ ဥပမာပြောရရင် ဥရောပမှာ ၂၈ နိုင်ငံအနက် ၂၁ နိုင်ငံမှာ ကျင့်သုံးနေကြပါတယ်။ ကျွန်တော်တို့ရဲ့ အိမ်နီးချင်းနိုင်ငံတွေဖြစ်ကြတဲ့ ကမ္ဘောဒီးယား၊ ထိုင်း၊ အင်ဒိုနီးရှား၊ နီပေါ၊ အိန္ဒိယ (အထက်လွှတ်တော်) စတာတွေမှာလည်း ကျင့်သုံးနေကြပါပြီ။ ရှင်းရှင်းတင်ပြရရင်တော့ အချိုးကျ ကိုယ်စားပြုစနစ်ကျင့်သုံးတဲ့ နိုင်ငံတွေဟာ FPTP စနစ်ကျင့်သုံးတဲ့ နိုင်ငံထက် အရေအတွက် သာလွန် နေတယ်ဆိုတဲ့အချက်ပါပဲ။ အခုလို လူကြိုက်များလာရတာဟာ ၂၀ ရာစုနှောင်းပိုင်းနဲ့ ၂၁ ရာစုနှစ်များ အတွင်းမှာဖြစ်ပါတယ်။ လူကြိုက်များလာရတဲ့ အဓိကအချက်ကတော့ FPTP စနစ်မှာလို တချို့က ကိုယ်စားပြုခွင့်ရ၊ တချို့ကမရမဖြစ်ဘဲ အရေးထားလောက်တဲ့၊ ထည့်တွက်သင့်တဲ့အရေအတွက်ရှိရင် ကိုယ်စားပြုခံရနိုင်တာကြောင့်ဖြစ်ပါတယ်။ ဒီမိုကရေစီစနစ်ရဲ့ အခြေခံသဘောတရားမှာကိုက အများစု သည်အုပ်ချုပ်ခွင့်ရှိပါသည်။ သို့သော် ပြည်သူတစ်ရပ်လုံးသည် ကိုယ်စားပြု ခံရခွင့်ရှိပါမည်(Mgjority may rule, but all of the people should be represented) V 2005:ClosuSI PR စနစ်ရဲ့အားသာချက်တွေကို ခေါင်းစဉ်လောက်ပဲတင်ပြရရင် မဲဆန္ဒနယ်ရှင်တွေက မဲပေးပြီးထုတ်ဖော် ပြသတဲ့ဆန္ဒကို ပိုမိုရှင်းရှင်းလင်းလင်း ကိုယ်စားပြု ဖော်ပြနိုင်တယ်။ မဲတွေအဟောသိကံ အကျိုးမဲ့ဖြစ်မှု နည်းသွားတဲ့အတွက် မဲပေးသူများလာအောင် ဆွဲဆောင်နိုင်တယ်။ အနည်းစုပါတီငယ်များအတွက် မျှတတဲ့ကိုယ်စားပြုခွင့်ရရှိနိုင်တယ်။ ပုဂ္ဂလိက ကိုယ်စားလှယ်လောင်းများအတွက်လည်း အခွင့်အရေး ပိုရနိုင်တယ်။ အပိုင်တွက်ထားပြီး မဲမပေးဘဲနေလို့ရတယ်ဆိုတာ မရှိတော့တဲ့အတွက် ရွေးကောက်ပွဲမှာ လူထုပါဝင်မှုများလာမယ်။ မဲဆန္ဒရှင်များက ရွေးချယ်နိုင်တဲ့ ကိုယ်စားလှယ်လောင်းများလာသလို ကိုယ်စားလှယ်လောင်းတွေရဲ့ အရည်အချင်းလည်း အပြိုင်အဆိုင်တိုးတက်လာနိုင်တယ်။ နှစ်ပါတီကြီး စိုးတဲ့စနစ်ကို ဖယ်ရှားနိုင်တဲ့အတွက် စစ်မှန်တဲ့ပါတီစုံစနစ် ထွန်းကားလာနိုင်တယ်။ ပါတီတစ်ခု တည်းက လက်ဝါးကြီးအုပ်ပြီးကြီးစိုးတဲ့ ရွေးကောက်ခံအာဏာရှင်စနစ် ပေါ်ပေါက်လာမှုကို တားဆီး နိုင်မယ်။ အမျိုးသမီးများ တိုးတက်ပါဝင်လာနိုင်မယ်ဆိုတာတွေပဲဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ PR စနစ် ပြောင်းလဲကျင့်သုံးရေးနှင့်ပတ်သက်လို့ ကျွန်တော်တို့အပါအဝင် ဒီမိုကရေစီမိတ်ဆွေများပါတီက ပြည်ထောင်စုရွေးကောက်ပွဲကော်မရှင် ဥက္ကဋ္ဌ ထံလိပ်မူပြီး ၂၀၁၂ ခုနှစ်၊ ဇူလိုင်လ ၁၃ ရက်နေ့က တင်ပြခဲ့ကြပါတယ်။ ပြည်ထောင်စုရွေးကောက်ပွဲကော်မရှင်ကတင်ပြတဲ့ နိုင်ငံရေးပါတီအသီးသီးကို ဇူလိုင်လ ၂ရ ရက်နေ့မှာ ဖိတ်ကြားခေါ်ယူဆွေးနွေး ခဲ့ပါတယ်။ ကျွန်တော့်အနေနဲ့လည်း ပြည်သူ့လွှတ်တော်မှာ ဆွေးနွေးရန်အဆိုကို ၆-၇-၂၀၁၂ နေ့စွဲနဲ့ တင်ပြထားခဲ့ပါတယ်။ အချိုးကျကိုယ်စားပြု စနစ်ကို အခုလို လွှတ်တော်မှာ မဆွေးနွေးမီကတည်းက လွှတ်တော်ပြင်ပမှာ အမျိုးမျိုးစိတ်ဝင်တစား ဆွေးနွေးဝေဖန်ကြတာကို သတိပြုမိပါတယ်။ ထုံးစံ အတိုင်း ထောက်ခံသူရော၊ ကန့်ကွက်သူပါရှိကြပါတယ်။ အကြောင်းအမျိုးမျိုးပြတဲ့အထဲမှာ ဒီစနစ်ဟာ ရှုပ်ထွေးတယ်။ ပြည်သူတွေ မဲပေးတတ်မှာမဟုတ်ဘူး။ နိုင်ငံရဲ့ အခြေအနေ အထူးသဖြင့် ပြည်နယ်များ နဲ့မသင့်လျော်ဘူးဆိုတာကို အများဆုံးပြောနေကြပါတယ်။ ပထမအချက်နဲ့ပတ်သက်လို့ PR အမျိုးမျိုး ရှိတဲ့အထဲက ထိရောက်ပြီးလွယ်ကူတဲ့စနစ်ကို သုံးလို့ရပါတယ်။ အင်တာနက်စွယ်စုံကျမ်းကနေ ဘာသာ ပြန်ထားတဲ့ PR အကြောင်းတွေကို ပုံတူကူးမှာမဟုတ်ပါဘူး။ ကျွန်တော်တို့နိုင်ငံနဲ့ လိုက်လျောညီထွေ မှုရှိမယ့် ဒီမိုကရေစီကို ပိုမိုဖော်ဆောင်နိုင်တဲ့ အချိုးကျကိုယ်စားပြုစနစ်ကို အခြေခံတဲ့စနစ်ကို သုံးလို့ ရအောင်စီစဉ်ဆောင်ရွက်မှာဖြစ်ပါတယ်။ ဒုတိယအချက်အနေနဲ့ ပြည်သူတွေရဲ့ မဲပေးတတ်တဲ့ အရည် အချင်းကိုတော့ သံသယရရှိစရာမလိုပါဘူး။ နောက်ပြီးတော့ ကျွန်တော်တို့ပြည်သူတွေဟာ PR စနစ် ကျင့်သုံးတဲ့ နိုင်ငံ ၉၀ က လူတွေလောက် အရည်အချင်းမရှိဘူးဆိုတာတော့ မဖြစ်နိုင်ပါဘူး။ တတိယ ချက်အတွက် တချို့နေရာတွေမှာ မကျင့်သုံးသင့်သေးဘူးဆိုတာနဲ့ပတ်သက်လို့တော့ အငြင်းမပွားလို ပါဘူး။ သင့်တော်တဲ့အခြေအနေရောက်အောင် အချိန်ယူလို့ရပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ PR အမျိုးမျိုးအကြောင်းကို ကျွန်တော့်အနေနဲ့ အကျယ်တဝင့်မဆွေးနွေးလိုပါဘူး။ အကျဉ်းချုပ်ပြီးတင်ပြရရင် PR စနစ်ဟာ FPTP စနစ်လို မဲဆန္ဒနယ် ကျဉ်းကျဉ်း(ဥပမာ-မြို့နယ်တစ်ခု)မှာ မဲအများဆုံးရတဲ့ ကိုယ်စားလှယ်တစ်ယောက်ကိုသာ ရွေးချယ် တင်မြှောက်တာမဟုတ်ဘဲ မဲဆန္ဒနယ်ကျယ်ကျယ်(ဥပမာ- မြို့နယ် ၅ ခု၊ ၁၀ ခု ပေါင်းပြီး) လွှတ်တော် ကိုယ်စားလှယ်များ (၅ ယောက်၊ ၁၀ ယောက်) တစ်ပြိုင်တည်းရွေးကောက်ရမှာဖြစ်ပါတယ်။ မဲဆန္ဒ ရှင်တွေကတော့ ခါတိုင်းလိုပဲ တစ်မဲပဲပေးရမှာပါ။ ပါတီအသီးသီးက တင်ပြထားတဲ့ ကိုယ်စားလှယ် လောင်းစာရင်းကိုကြည့်ပြီး ကြိုက်တဲ့ပါတီကို မဲပေးလိုက်ရုံပါပဲ။ တစ်သီးပုဂ္ဂလကလည်း ပါတီတစ်ခု သဘောနဲ့ ဝင်ပြိုင်နိုင်ပါတယ်။ အနိုင်ရကိုယ်စားလှယ်သတ်မှတ်ရာမှာတော့ ဥပမာ- ၁၀ ယောက်ရွေးကောက်ခံရမယ့်နယ်မြေဆိုရင် မဲဆန္ဒ ၅၀ ရာခိုင်နှုန်းရတဲ့ပါတီက ၅ ယောက်၊ ၃၀ ရာခိုင်နှုန်းရတဲ့ပါတီ က ၃ ယောက်၊ ၂၀ ရာခိုင်နှုန်းရတဲ့ပါတီက ၂ ယောက် စသဖြင့် ပါတီစာရင်းထဲက ရွေးကောက်ကြရမှာ ဖြစ်ပါတယ်။ လူထုထောက်ခံမှု သိပ်နည်းတဲ့ပါတီ/ပုဂ္ဂိုလ်တွေကို အနိမ့်ဆုံးမဲရာခိုင်နှုန်း ၅ ရာခိုင်နှုန်း၊ ၁၀ ရာခိုင်နှုန်း စသဖြင့်သတ်မှတ်ပြီး မပြည့်မီရင်မရွေးပါဘူး။ ဥက္ကဋ္ဌကြီးခင်ဗျား။ ရှေ့အနာဂတ် ရွေးကောက်ပွဲများအတွက် ပိုမိုကောင်းမွန်သင့်တော်တဲ့ PR စနစ်ကို ပြောင်းလဲကျင့်သုံးမယ်ဆိုရင် အခြေခံဥပဒေရဲ့ သတ်မှတ်ချက်များကို မထိပါးစေရန်လည်းကောင်း၊ ဒေသဆိုင်ရာထူးခြားအခြေအနေ များကို ထည့်သွင်းစဉ်းစား၍လည်းကောင်း အကြံပြု တင်ပြလိုတာက အမျိုးသားလွှတ်တော် ရွေးကောက်ပွဲတွင် အခြေခံဥပဒေပုဒ်မ ၁၄၁ ပုဒ်မခွဲ(က)အရ လွှတ်တော်ကိုယ်စားလှယ်တစ်ဦးစီ ရွေးကောက်တင်မြှောက်ရန် သတ်မှတ်ထားသောကြောင့် ယခင် FPTP ကိုသာပဲ ကျင့်သုံးသင့်ပါတယ်။ ပြည်သူ့လွှတ်တော်ရွေးကောက်ပွဲတွင် အခြေခံဥပဒေပုဒ်မ ၁၀၉ ပုဒ်မခွဲ(က)သည် လွှတ်တော် ကိုယ်စားလှယ်ဦးရေကိုသာ သတ်မှတ်သည်ဖြစ်၍ မဲဆန္ဒနယ်ကျယ်ကျယ်သတ်မှတ်၍ ပြုလုပ်ခြင်းသည် ယင်းပုဒ်မကိုဆန့်ကျင်ရာမရောက်ဟု ယူဆပါသဖြင့် ပြည်သူ့လွှတ်တော်အတွက်သာ သင့်တော်ပါ တယ်။ ထိုသို့ဆောင်ရွက်ရာတွင် PR စနစ်နှင့် FPTP စနစ်ကို Parallel မျဉ်းပြိုင်စနစ်သုံးပြီး ဒေသခွဲ၍ သုံးသင့်ပါတယ်။ ဆိုလိုသည်မှာ ကိုယ်ပိုင်အုပ်ချုပ်ခွင့်ရဒေသနှင့် ပြည်နယ်များကို FPTP ကိုသုံးပြီး တိုင်းဒေသကြီး ခုနစ်ခုကို PR သုံးသင့်ပါတယ်။ တိုင်းဒေသကြီးနှင့် ပြည်နယ်လွှတ်တော်များအတွက်မူ အခြေခံဥပဒေရဲ့ အကန့်အသတ်များကြောင့်လည်းကောင်း၊ ဒေသဆိုင်ရာထူးခြားသော အခြေအနေများကြောင့်လည်းကောင်း PR စနစ်သို့ ပြောင်းလဲချိန်မတန်သေးဟု ယူဆပါသဖြင့် ယခင်အတိုင်း FPTP စနစ်ကိုသာ ဆက်လက်ကျင့်သုံးသင့်ပါတယ်။ သို့ဖြစ်ပါ၍ အချိုးကျကိုယ်စားပြု စနစ်ကို ပြည်သူ့ လွှတ်တော်အတွက် ဖော်ဆောင်ကျင့်သုံးသင့်ပြီး ပြည်ထောင်စုဖွဲ့စည်းတည်ရှိပုံ ပထဝီအနေအထားအရ တိုင်းဒေသကြီးများမှာသာကျင့်သုံးပြီး ပြည်နယ်များကို ယခင်စနစ်ဖြစ်သည့် FPTP သုံး၍ ပြည်ထောင်စု မြန်မာနိုင်ငံနှင့် လိုက်လျောညီထွေမှုရှိမည့် ဒီမိုကရေစီကို ပိုမိုဖော်ဆောင်နိုင်သော အချိုးကျ ကိုယ်စားပြု စနစ်ကိုအခြေခံသည့် ရွေးကောက်ပွဲနည်းလမ်းကို အကောင်အထည်ဖော် ဆောင်ရွက်ရန် အတွက် ကော်မရှင် သို့မဟုတ် ကော်မတီတစ်ရပ်ဖွဲ့စည်းပြီး ဥပဒေတစ်ရပ်ပေါ်ပေါက်နိုင်ရန် လွှတ်တော်မှ ကျွန်တော့်၏အဆိုအား အတည်ပြု ပေးပါရန် လွှတ်တော်သို့ အဆိုတင်သွင်းအပ်ပါတယ် ခင်ဗျား။ ကျေးဇူးတင်ပါတယ်ခင်ဗျား။</speech>
<speech type="speaker">ရပါပြီ။ Agenda မှာ မည်ကဲ့သို့ ရေးထားစေကာမူ အဆိုရှင်က ပြည်ထောင်စု မြန်မာနိုင်ငံတော်နှင့် လိုက်လျောညီထွေမှုရှိသည့် ဒီမိုကရေစီစနစ်ကို ပိုမိုဖော်ဆောင်နိုင်သော အချိုးကျကိုယ်စားပြု စနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော် ရွေးချယ် တင်မြှောက်ပွဲအတွက် စီစဉ်ဆောင်ရွက်ပေးရေးအဆိုပဲဖြစ်ပါတယ်။ အားလုံးကြားတဲ့အတိုင်းပါပဲ။ အခုလို ကျွန်တော်တို့ Agenda ရေးသားတဲ့နေရာမှာ လွဲမှားခဲ့သောကိစ္စအတွက် စိစစ်ထောက်ပြ ပေးနိုင်တဲ့ ဒေါ်ခင်ဌေးကြွယ်ကိုလည်း ကြိုဆိုပါတယ်။ ဒီအတွက်လည်း ကျွန်တော် လွှတ်တော်ဦးစီး အဖွဲ့မှာလိုအပ်တဲ့ ဆိုဆုံးမမှုကို ကျွန်တော်ပြုလုပ်ပြီးပြီလို့လဲ ပြောတာဖြစ်ပါတယ်။ တစ်ခါထပ်ဆင့် ပြီးတော့ ဦးဘရှိန်က ဒီအဆိုကို ခေါင်းစဉ်ပေါ်မူတည်ပြီးတော့ ဆွေးနွေးခဲ့တယ်။ ဆွေးနွေးတဲ့နေရာမှာ မတူညီသောခေါင်းစဉ်ပေါ်မှာ ဆွေးနွေးခဲ့ရတဲ့အတွက် လွှတ်တော်ကိုယ်စားလှယ်များရဲ့ အခွင့်အရေး နစ်နာသွားတယ်။ နစ်နာမှုမရှိအောင် ဆွေးနွေးခဲ့တဲ့ ပုဂ္ဂိုလ်များအတွက်လည်း ပြန်ပြီးတော့ ဆွေးနွေး ပေးဖို့ဆိုတာနဲ့ပတ်သက်ပြီး လွှတ်တော်ကိုယ်စားလှယ်တစ်ဦးဖြစ်တဲ့ ဦးသိန်းထွန်းဦးကပြန်ပြီးတော့ ရှင်းလင်းသွားတာရှိပါတယ်။ ဒါသည် လွှတ်တော်ဥက္ကဋ္ဌအနေနဲ့ သုံးသပ်ပြောဆိုရမယ်ဆိုရင် လွှတ်တော် ကိုယ်စားလှယ်များဟာ မိမိတို့ရဲ့အခွင့်အရေးကို မိမိတို့ကောင်းစွာအသုံးချပြီးဖြစ်တဲ့အတွက် သီးခြား ထပ်ပေးရန် မရှိပါဘူး။ ဒါကြောင့်မို့လို့ ဒေါ်ခင်ဌေးကြွယ် တင်ပြတဲ့ ဒီနေ့ Agenda ထဲမှာရေးထား တဲ့အဆိုဟာ အဆိုသစ်မဟုတ်ဘဲနဲ့ (၃၄) ရက်မြောက်နေ့က အဆိုကို ဆက်လက်ဆွေးနွေးနိုင်ဖို့အတွက် လွှတ်တော်ကိုယ်စားလှယ်များကို ဆွေးနွေးခိုင်းခြင်းဖြစ်ပါတယ်။ ဒါကြောင့်မို့လို့ ဆက်လက်ပြီးတော့အချိုးကျကိုယ်စားပါတယ်။ ဥက္ကဋ္ဌကြီးခင်ဗျား။ အစီအစဉ် ၉ အတိုင်းပဲ ဆက်လက်ဆောင်ရွက်သွားမှာဖြစ်ကြောင်း အသိပေးကြေညာပါတယ်။ (ဩဘာသံများ)</speech>
<speech type="speaker">ဆက်လက်ပြီး ဦးအောင်ဇင်ရဲ့ အဆိုအပေါ် ဆွေးနွေးဖို့ အလှည့်ကျတာက ဦးထွန်းအောင်ခိုင်၊ ပေါက်တောမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="362">ဦးထွန်းအောင်ခိုင်(ပေါက်တောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားတဲ့ ပုဂ္ဂိုလ်များအားလုံး မင်္ဂလာအပေါင်း နှင့်ပြည့်စုံပါစေလို့ ဆုမွန်ကောင်းတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ရခိုင်ပြည်နယ်၊ ပေါက်တောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းအောင်ခိုင်ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံနဲ့ လိုက်လျောညီထွေမှုရှိမယ့် အချိုးကျကိုယ်စားပြု စနစ်ကို စဉ်းစားကြည့်မယ်ဆိုရင် ကျွန်တော်တို့နိုင်ငံဟာ ပထဝီအနေအထားအရ ဖွဲ့စည်းပုံများ ကွဲပြား လျက်ရှိကြပါတယ်။ ကွဲပြားနေတဲ့ ပထဝီအနေအထားရယ်၊ လူဦးရေအစိတ်အကျဲရယ်၊ မြို့နယ်အရွယ် အစားကွဲပြားနေတဲ့ မျိုးနွယ်စုများအပေါ်မှာ မူတည်ပြီးတော့ ဒီမိုကရေစီစနစ်ကို ပိုမိုဖော်ဆောင်နိုင်တဲ့ အချိုးကျကိုယ်စားပြု စနစ် PR ကိုအခြေခံပြီးတော့ ရွေးကောက်ပွဲနည်းလမ်းကို ပြည်သူ့လွှတ်တော် အတွက်စဉ်းစားရမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံတော်မှာ လွပ်လပ်ရေးရပြီး ကတည်းက ကျင်းပပြုလုပ်ခဲ့တဲ့ ပါတီစုံအထွေထွေရွေးကောက်ပွဲတွေဟာ FPTP စနစ်ကို လူသိများတဲ့ နိုင်သူအကုန်ယူစနစ်နဲ့ ကျင်းပခဲ့တာရှိပြီးဖြစ်ပါတယ်။ ဒီစနစ်ဟာ ထိုအချိန်ကာလက ပါလီမန် လွှတ်တော်မှာ အင်အားကြီးပါတီတစ်ရပ်ရဲ့ ကြီးစိုးလွှမ်းမိုးမှုကိုသာ ပေါ်ပေါက်စေခဲ့ပါတယ်။ ခြုံပြီး ပြောရရင် FPTP စနစ်ဟာ နိုင်သည့်ပါတီဟာ နိုင်သင့်တာထက်ပိုနိုင်ပြီး ရှုံးတဲ့ပါတီကတော့ ရှုံးသင့်တာ ထက်ပိုရှုံးနေတာကို တွေ့ရမှာဖြစ်ပါတယ်။ ဥက္ကဋ္ဌကြီးခင်ဗျား။ FPTP စနစ်ရဲ့ အားနည်းချက်တွေကို ခြုံပြီး ကြုံတွေ့သိလာရတဲ့အတွက် ကမ္ဘာ့နိုင်ငံတော်တော်များများမှာလည်းပဲ FPTP ထက်ပိုပြီး ကောင်းမွန်တဲ့အချိုးကျကိုယ်စားပြု စနစ် PR စနစ်ကို ပြောင်းလဲကျင့်သုံးနေတဲ့အတွက် နိုင်ငံပေါင်း အခုအခါ ၉၀ ကျော်ရှိနေပြီဖြစ်ပါတယ်။ ဒီလိုပြောင်းလဲ ကျင့်သုံးလာတာလည်းပဲ ပိုမိုကောင်းမွန်လို့၊ ပိုမိုသင့်တော်လို့လဲ ကျင့်သုံးလာကြတာ ဖြစ်ပါတယ်။ PR စနစ်ရဲ့ အားနည်းချက်တွေကို၊ အားသာ ချက်တွေကို အနည်းငယ်ဆွေးနွေးတင်ပြပါမယ်။ မဲဆန္ဒရှင်တွေကမဲပေးပြီး ဖော်ထုတ်ပြသလိုတဲ့ဆန္ဒကို ပိုမိုရှင်းရှင်းလင်းလင်းကိုယ်စားပြု ဖော်ပြနိုင်ပါတယ်။ မဲများအဟောသိကံအကျိုးမဲ့ဖြစ်မှု နည်းသွားတဲ့ အတွက် မဲပေးသူများ များလာအောင် ဆွဲဆောင်နိုင်ပါတယ်။ အနည်းစုပါတီငယ်များအတွက် မျှတတဲ့ ကိုယ်စားပြုခွင့် ရရှိနိုင်ပါတယ်။ ရွေးကောက်ပွဲမှာ လူထုပါဝင်မှု၊ ပါတီပါဝင်မှု များလာနိုင်ပါတယ်။ မဲဆန္ဒရှင်များ ရွေးချယ်နိုင်တဲ့ကိုယ်စားလှယ်လောင်းများ ကိုယ်စားလှယ်လောင်း၏အရည်အချင်းဟာတွေဟာ FPTP စနစ်ကို တိုးတက်လာနိုင်ပါတယ်။ ပါတီတစ်ခုတည်းက လက်ဝါးကြီးအုပ်ကြီးစိုးတဲ့ ရွေးကောက်ခံအာဏာရှင် စနစ်ပေါ်ပေါက်လာမှုကို တားဆီးနိုင်ပါတယ်။ ဒီအချက်တွေဟာ မိမိတို့နိုင်ငံနဲ့လည်းလိုက်လျောညီထွေမှုရှိတဲ့ကောင်းတဲ့အချက်တွေပဲ ဖြစ်ပါတယ်။ ဥက္ကဋ္ဌကြီးခင်ဗျား။ PR စနစ်အမျိုးမျိုးရှိတဲ့အထဲက ထိရောက်ပြီး လွယ်ကူတဲ့စနစ်ကို သုံးလို့ရပါတယ်။ ပုံတူကူးချမှာမဟုတ်ပါဘူး။ မိမိတို့နိုင်ငံနဲ့ လိုက်လျောညီထွေမှုရှိပြီး ဒီမိုကရေစီကို ပီပီပြင်ပြင်ဖော်ဆောင်နိုင်တဲ့ မိမိနိုင်ငံနဲ့နိုင်ငံသားများ အပေါ်မှာ အကျိုးလည်းရှိ၊ ဒီစနစ်ကို စနစ်တကျ သုံးလို့လည်းရအောင်၊ အကောင်းဆုံးဖြစ်အောင်၊ ကော်မတီ၊ ကော်မရှင်ဖွဲ့ပြီးတော့ စီစဉ်ဆောင်ရွက်ကြရမှာပဲဖြစ်ပါတယ်။ တချို့ ကိုယ်စားလှယ်တွေက ဆွေးနွေးကြပါတယ်။ ပြည်သူတွေမဲမပေးတတ်ဘူး။ ဘာညာပေါ့။ ပြည်သူတွေရဲ့ မဲပေးတတ်တဲ့ အရည်အချင်းကိုတော့ သံသယဖြစ်စရာမလိုပါဘူး။ နောက်တစ်ခါ တချို့ ကိုယ်စားလှယ်တွေက တင်ပြကြပါတယ်။ အချိန်စောသေးတယ်။ အချိန်မကျသေးဘူး။ အချိန်မလုံလောက်ဘူး။ သင့်တော် တဲ့အခြေအနေရောက်အောင် အချိန်ယူလို့ရမယ်လို့ ယူဆပါတယ်။ ဥက္ကဋ္ဌကြီးခင်ဗျား။ ဦးအောင်ဇင်ရဲ့ တင်သွင်းတဲ့အဆိုထဲမှာ တင်ပြထားတာက အချိုးကျကိုယ်စားပြု စနစ်ကို ပြည်သူ့လွှတ်တော်အတွက် သာဖော်ဆောင်ကျင့်သုံးမယ်ဆိုတာကိုတော့ ထောက်ခံပါတယ်။ သို့သော်လည်း တိုင်းဒေသကြီးများ မှာပဲ ကျင့်သုံးပြီး ပြည်နယ်များကို ယခင်စနစ်ဖြစ်တဲ့ FPTP ကိုပဲ သုံးမယ်လို့တင်ပြထားတဲ့အတွက် ဒီအချက်ကိုတော့ နည်းနည်းသဘောမတူချင်ပါ။ ဒီ PR စနစ်ကို ကျင့်သုံးတဲ့တိုင်းဒေသကြီးတွေမှာ ကျင့်သုံးသင့်သလို ပြည်နယ်တွေမှာလည်း ကျင့်သုံးသင့်တယ်လို့ ကျွန်တော့်အနေနဲ့ ထင်မြင်ယူဆမိ ပါတယ်။ အမှန်တကယ်ပြောရမယ်ဆိုရင် ဒီ PR စနစ်ကို တစ်နိုင်ငံလုံးမှာ သုံးစွဲသင့်တယ်လို့ ယူဆပါတယ်။ ဒါမှလည်း ပိုမိုသင့်မြတ်မှာဖြစ်ပါတယ်။ နိဂုံးချုပ်အနေနဲ့ ကျွန်တော်အထက်က တင်ပြခဲ့သလို ၂၀၁၅ ပါတီစုံအထွေထွေရွေးကောက်ပွဲက စပြီးတော့ ရွေးကောက်ပွဲတိုင်းမှာအချိုးကျ ကိုယ်စားပြု စနစ်ဖြစ်တဲ့ PR စနစ်ကို ကျင့်သုံးသင့်ပါတယ်။ ကျင့်သုံးတဲ့နေရာမှာလည်း ခွဲခြားကျင့်သုံး တာထက် တစ်နိုင်ငံလုံးကျင့်သုံးတာက ပိုပြီးသင့်မြတ်မယ်လို့ ယူဆပါတယ်။ ကော်မတီ၊ ကော်မရှင်ဖွဲ့ ပြီးတော့ ဆောင်ရွက်သင့်ပါတယ်။ ဒါကြောင့် အားလုံးပါဝင်ဖို့ PR စနစ်ကိုကျင့်သုံးစို့လို့ တပ်လှန့် နှိုးဆော်ရင်း ဦးအောင်ဇင်ရဲ့ အဆိုကို လေးလေးနက်နက်ထောက်ခံရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။(ဩဘာသံများ)</speech>
<speech type="speaker">ဒေါက်တာအောင်မိုးညို၊ ပွင့်ဖြူမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="1171">ဒေါက်တာအောင်မိုးညို (ပွင့်ဖြူမဲဆန္ဒနယ်)</mp>လေးစားအပ်တဲ့ ဥက္ကဋ္ဌကြီးနှင့် ကိုယ်စားလှယ် တော်ကြီးများခင်ဗျား။ ကျွန်တော်တို့ ဆဌမအကြိမ် ပုံမှန်အစည်းအဝေး ဖေဖော်ဝါရီလ ရ ရက်နေ့က ကျွန်တော်တို့ လက်ခံရရှိခဲ့တဲ့ ပြည်သူ့လွှတ်တော်ဆိုင်ရာနည်းဥပဒေများ၏ အခန်း(၁၇)မှာ အဆို ပြည်သူ့လွှတ်တော်ချက်များကိုဖြစ်စေ၊ ဖောက်အစိတ်အပိုင်းကို ခွင့်မပြု နှင့်ပတ်သက်ပြီးတော့ ရှင်းလင်းထားတာတွေရှိပါတယ်။ အဆိုတစ်ခုဟာ အပိုဒ် ၁၅၈ မှာ ဖော်ပြထား တာက အဆိုများသည် အောက်ပါစည်းကမ်းချက်များနှင့် ကိုက်ညီရမည်။ ရှင်းလင်းပြတ်သား၍ တိကျ စွာဖော်ပြသော အကြောင်းအရာတစ်ခုပါရှိရမည်။ သူပြောသွားတဲ့ အကြောင်းပြချက်တွေထဲမှာ နိုင်သင့် တာထက် ပိုနိုင်ပြီး ရှုံးသင့်တာထက် ပိုရှုံးတယ်ဆိုတာ ဘာကိုဆိုလိုမှန်းမသိပါဘူး။ တိုက်တွန်းတယ်ဆို တာကလည်းပဲ ပြည်ထောင်စုအစိုးရကို တိုက်တွန်းတာလား၊ ပြည်သူ့ လွှတ်တော်ကိုတိုက်တွန်းတာလား၊ ပြည်ထောင်စုရွေးကောက်ပွဲကော်မရှင်ကို တိုက်တွန်းတာလား အတိအကျရှင်းလင်းမှုမရှိပါဘူး။ ဒီလို အဆိုတွေနဲ့ပတ်သက်ပြီးတော့ ဥက္ကဋ္ဌကြီးက လက်မခံပဲဘဲငြင်းပယ်ခွင့်ရှိပါတယ်။ ဘယ်လိုဟာမျိုး ငြင်းပယ်ရမတုန်းဆိုရင်လည်းပဲ ဥပဒေသတ်မှတ်ထားတာရှိပါတယ်။ နည်းဥပဒေအပိုဒ် ၁၅၉ မှာ ပြည်သူ့လွှတ်တော်ဥက္ကဋ္ဌသည် အဆိုတစ်ရပ်ရပ်ကို လက်ခံခွင့်ပြုရန်သင့်/မသင့် စဉ်းစားရာ၌ ဖွဲ့စည်းပုံ အခြေခံဥပဒေပါပြဋ္ဌာန်းချက်များကိုဖြစ်စေ၊ ဖောက်ဖျက်သည်ဟုသော်လည်းကောင်း၊ ထိပါးစေသည် ဟုသော်လည်းကောင်း ယူဆလျှင် အဆို သို့မဟုတ် အဆို၏အစိတ်အပိုင်းကို ခွင့်မပြုရလို့ ဖော်ပြထား တာရှိပါတယ်။ ဥက္ကဋ္ဌကြီးခင်ဗျား။ အဆိုရှင်တင်သွင်းထားတဲ့အထဲမှာ ပြည်နယ်တွေကို သမားရိုးကျစနစ်ပဲ၊ မဲအများဆုံးရတဲ့သူ အနိုင်ယူဆိုတဲ့စနစ်ကျင့်သုံးပြီးတော့ ပြည်မတွေကိုတော့ အချိုးကျစနစ် ရွေးကောက်တင်မြှောက်တဲ့စနစ် PR ကို သုံးချင်တယ်လို့ တင်ပြထားတာရှိပါတယ်။ ဒါဟာဆိုလို့ရှိရင် စေတနာထားဦးစားပေးတယ်ဆိုတဲ့သဘောဖြစ်ပေမယ်လို့ ခွဲခြားဆက်ဆံတဲ့သဘောပါပဲ။ Positive Discrimination လို့ခေါ်ပါတယ်။ ဒါကို ကျွန်တော်တို့ လက်မခံနိုင်ပါဘူး။ ဖွဲ့စည်းပုံအခြေခံဥပဒေ အရလည်း ဒါမျိုးကို လုံးဝလက်မခံဘူးဆိုတာကို ရှင်းလင်းတင်ပြပါရစေ။ အခန်း(၈) နိုင်ငံသား၊ နိုင်ငံသားများ၏ မူလအခွင့်အရေးများနှင့်တာဝန်များ ပုဒ်မ ၃၄၈။ နိုင်ငံတော်သည် ပြည်ထောင်စု သမ္မတမြန်မာနိုင်ငံတော်၏ မည်သည့်နိုင်ငံသားကိုမျှ လူမျိုး၊ ဇာတိ၊ ကိုးကွယ်ရာဘာသာ၊ ရာထူး၊ ဌာနန္တရ၊ အဆင့်အတန်း၊ ယဉ်ကျေးမှု၊ အမျိုးသား၊ အမျိုးသမီး ဆင်းရဲချမ်းသာတို့ကို အကြောင်းပြု၍ ခွဲခြားမှုမရှိစေရဟု အတိအလင်းဖော်ပြထားတာရှိပါတယ်။ ဒါကြောင့်မို့လို့ ဖွဲ့စည်းပုံအခြေခံဥပဒေပုဒ်မနှင့် ဆန့်ကျင်လို့မရပါဘူး။ ဒီလိုမျိုးသာလုပ်ခွင့်ပေး မယ်ဆိုရင် ပြည်နယ်တစ်မျိုး၊ ပြည်မတစ်မျိုးလုပ်ခွင့်ပေးမယ်ဆိုရင် နိုင်ငံတော်သီချင်းကိုလည်း စော်ကားရာရောက်ပါတယ်။ ခွင့်တူညီမျှ ဝါဒဖြူစင်တဲ့ပြည်၊ ဘယ်မလဲလေလို့ ကျွန်တော်တို့ မေးရမလို့ ဖြစ်နေပါတယ်ခင်ဗျား။ နောက်တစ်ချက်က ကျွန်တော်တို့ သမားရိုးကျကျင့်သုံးဆဲဖြစ်တဲ့ မဲပေးပုံ၊ ရွေးကောက်တင်မြှောက်ပုံစနစ်ဟာဆိုလို့ရှိရင် မဲဆန္ဒနယ်မြေရှိတယ်။ မဲဆန္ဒနယ်မြေကို ကိုယ်စားပြု ပြီးတော့ အချုပ်အခြာအာဏာပိုင်ရှင်ဖြစ်တဲ့ ပြည်သူများက ကိုယ်စားပြုခွင့်ကို လွှဲအပ်ထားတဲ့ yoscossimos:yosgososu Accountability, Responsibility opod mošcup oso onge အင်မတန်ရှင်းလင်းပြတ်သားသလို Effective Representation ဆိုတဲ့ ထိရောက်ပြတ်သားတဲ့ ကိုယ်စားပြုမှုလည်း ရှိတာအင်မတန်ထင်ရှားပါတယ်။ မဲဆန္ဒရှင် မိဘပြည်သူများကို လွှတ်တော် ကိုယ်စားလှယ်လောင်းက သူ့ရဲ့ ရိုးသားဖြောင့်မတ်မှု၊ အရည်အချင်းပြည့်ဝမှု၊ အနစ်နာခံမှု ဒါတွေကို ပြတ်ပြတ်သားသား ရှင်းရှင်းလင်းလင်းတင်ပြပြီးတော့ မဲဆန္ဒရှင်ပြည်သူတွေကို တိုက်ရိုက်ဆုံးဖြတ်ခိုင်း တဲ့စနစ်သာလျှင်ဖြစ်ပါတယ်။ ရိုးသားဖြောင့်မတ်တယ်။ အားကိုးရတယ်။ ယုံကြည်ထိုက်တယ်။ အရည် အချင်းရှိတယ်ထင်ရင် အရွေးခံရမယ်။ မရိုးသားဘူး။ မဖြောင့်မတ်ဘူး။ မင်းဘာသာမင်း ဒံပေါက် ထမင်းကျွေးကျွေး၊ ပိုက်ဆံပဲးချေး၊ ဝီစကီပဲတိုက်တိုက် စားမယ်သောက်မယ်၊ ပေးတာယူမယ် နေတဲ့။ မဲတော့မရဘူး။ တာ့တာဘိုင့်ဘိုင်။ ဒါအင်မတန်ရှင်းပါတယ်။ ဒီလောက်ရှင်းလင်းပါရဲ့ သားနဲ့ ဒီစနစ်ကို ငြင်းပယ်မယ်ဆိုတာကတော့ ရိုးသားဖြောင့်မတ်မှုရှိရဲ့ လား၊ အင်မတန်စဉ်းစားစရာပါ။ ဥက္ကဋ္ဌကြီးခင်ဗျား။ လက်ရှိအနေအထားမှာ ကျွန်တော်တို့ ပြည်ထောင်စုမြန်မာနိုင်ငံတော်ရဲ့ Human Development Index ဆိုတဲ့ ကုလသမဂ္ဂ လူသားဖွံ့ဖြိုးမှုညွှန်းကိန်းဟာဆိုလို့ရှိရင် UNDP သတ်မှတ်ချက်အရ အမှတ် ၁၄၉ ကနေ ၁၅၀ ကို ကျဆင်းသွားပါပြီ။ ဖွံ့ဖြိုးမှုဟာ တက်မလာဘဲနဲ့ ကျသွားတဲ့အနေအထားရှိပါတယ်။ တစ်ဦးချင်းဝင်ငွေအရ ကမ္ဘာပေါ်မှာ နံပါတ် (၁၂) နိုင်ငံမြောက် အဆင်းရဲဆုံး၊ အမွဲတေဆုံးနိုင်ငံဖြစ်နေပါတယ်။ ဒီလိုအနေအထားမျိုးမှာ ပြည်ထောင်စုနိုင်ငံတော်ကို နိုင်ငံခြားတိုက်ရိုက်ရင်းနှီးမှုတွေ၊ မြှုပ်နှံမှုတွေလာဖို့၊ အပြည်ပြည်ဆိုင်ရာမိသားစုရဲ့ အတတ်ပညာ၊ နည်းပညာ၊ ဘဏ္ဍာငွေကြေးအကူအညီတွေရဖို့ တင်ရှိနေတဲ့ အကြွေးတွေလျှော်ပစ်ဖို့ အင်မတန် အရေး ကြီးပါတယ်။ ဒါတွေရနိုင်ဖို့ဆိုတာဟာ ပြည်ထောင်စုမြန်မာနိုင်ငံတော်ဟာ ယုံကြည်ကိုးစားထိုက်တဲ့ နိုင်ငံဖြစ်တယ်၊ ဥပဒေကိုလေးစားလိုက်နာတဲ့နိုင်ငံ Credibility ရှိတယ်ဆိုတဲ့နိုင်ငံဖြစ်ဖို့ အင်မတန် အရေးကြီးနေပါတယ်။ ကျွန်တော်တို့နိုင်ငံ ၂၀၁၀ ပြည့်နှစ်တုန်းက အမှတ် ၁၀၀ ပေးလို့ရှိရင် ၃.၈ မှတ် ရခဲ့ပါတယ်။ တရားဥပဒေစိုးမိုးမှုညွှန်းကိန်းမှာ လက်ရှိအခြေအနေမှာဆိုရင်တော့ အမှတ် ၁၀၀ ပေးလို့ရှိရင် ၄.၂ မှတ် နည်းနည်းလေးတက်လာတာ၊ တစ်နံလေးတက်လာတာ၊ ပုစိညှောင့်တောက် တက်လာတာ အဲဒီလို အခြေအနေမျိုးမှာ ဖွဲ့စည်းပုံအခြေခံဥပဒေကို လုံးဝကို မချိုးဖောက်သင့်ပါဘူး။ ဥက္ကဋ္ဌကြီးခင်ဗျား။ ဥက္ကဋ္ဌကြီးသိပြီးဖြစ်တဲ့အတိုင်းပဲ ဖွဲ့စည်းပုံအခြေခံဥပဒေမှာ ပြဋ္ဌာန်းထားတာ တွေဟာ လူအထင်ကြီးအောင်၊ ခန့်ညားထည်ဝါအောင်၊ ဥပဒေပုံစံပေါက်အောင် သက်သက်မျှပြဋ္ဌာန်း ထားခြင်းမဟုတ်ပါဘူး။ ယခုလို တိမ်းစောင်းနေတဲ့အခြေအနေမျိုးမှာ ထိန်းကျောင်းပေးဖို့ တင်သွင်းတဲ့ အဆိုတွေက လွဲမှားနေရင် ခွဲခြားပြဖို့ ပြဋ္ဌာန်းထားခြင်းသာလျှင်ဖြစ်ပါတယ်။ ဒါတွေနဲ့ပတ်သက်ပြီးတော့ ဥပဒေ ဘယ်လိုတွေ ကွဲပြားခြားနားနေတယ်ဆိုတာ လိုက်ပြီးတင်ပြရမယ်ဆိုရင် ၂၀၀၈ ဖွဲ့စည်းပုံ အခြေခံဥပဒေရဲ့ အပိုဒ် ၁ အခန်း(၁) အပိုဒ် ၃၈ မှာဆိုလို့ရှိရင် နိုင်ငံသားတစ်ဦးတစ်ယောက်ချင်းက ဥပဒေနှင့်အညီ ရွေးကောက်တင်မြှောက်ခွင့်ရှိသလို မိမိကိုယ်တိုင်လည်း ရွေးကောက်တင်မြှောက်ခံပိုင် ခွင့်ရှိသည်ဆိုပြီးတော့ ပြဋ္ဌာန်းထားပါတယ်။ တကယ်လို့သာ ပါတီကို ရွေးကောက်တင်မြှောက်ရမယ်။ PR စနစ်ကို ကျင့်သုံးမယ်ဆိုရင် နိုင်ငံသားတိုင်းသည် ဥပဒေနှင့်အညီ နိုင်ငံရေးပါတီ တည်ထောင်ခွင့် ရှိ၍ မိမိတည်ထောင်ထားသော နိုင်ငံရေးပါတီကို ရွေးကောက်ပွဲများတွင် ရွေးကောက်တင်မြှောက်ခံ ပိုင်ခွင့်ရှိသည်ဆိုပြီးတော့ ပြင်ရပါလိမ့်မယ်ခင်ဗျား။ ဥက္ကဋ္ဌကြီးခင်ဗျား။ နိုင်ငံရေးပါတီကိုသာ ရွေးကောက်တင်မြှောက်တဲ့စနစ်ကို ပြောင်းလဲကျင့်သုံး မယ်ဆိုရင် ပြင်ဆင်ရမယ့်၊ ပြဋ္ဌာန်းပေးရမယ့် ဥပဒေပုဒ်မတွေကတော့ ဘာတွေတုန်းဆိုရင် ပုဒ်မ ၁၀၉ မြို့နယ် ၃၃၀ ကိုအခြေခံတဲ့ မဲဆန္ဒနယ် ၃၃၀ ရှိတယ်။ ဒါတွေကို ပြင်ရမယ်။ မဲဆန္ဒနယ်တွေထပ်ပြီး သတ်မှတ်ရမယ်။ အဲဒီလိုသတ်မှတ်ပြီးတော့ကာ ရွေးကောက်တင်မြှောက်သည့် ပြည်သူ့လွှတ်တော် ကိုယ်စားလှယ်များ လွှတ်တော်ကိုယ်စားလှယ်ကိုရွေးတာခင်ဗျား။ ပါတီကိုရွေးတာမဟုတ်ဘူး။ ပုဒ်မ ၁၂၀ လွှတ်တော်ကိုယ်စားလှယ်အဖြစ် ရွေးကောက်တင်မြှောက်ခံပိုင်ခွင့်ရှိသည်။ ပုဒ်မ ၁၂၁ လွှတ်တော်ကိုယ်စားလှယ်အဖြစ် ရွေးကောက်တင်မြှောက်ခံပိုင်ခွင့်မရှိစေရ။ ကိုယ်စားလှယ်အဖြစ် တစ်ဦးတစ်ယောက်ချင်းရွေးကောက်တင်မြှောက်ခွင့်ရှိတယ်။ ရွေးကောက်တင်မြှောက်ခံပိုင်ခွင့် မရှိဘူး ပြောနေတာ။ ပါတီကို ရွေးတဲ့။</speech>
<speech type="speaker">နိဂုံးချုပ်ပါ</speech>
<speech><mp id="1171">ဒေါက်တာအောင်မိုးညို (ပွင့်ဖြူမဲဆန္ဒနယ်)</mp>ပြီးတော့ ကျွန်တော်တို့ တင်ပြရမယ်ဆိုလို့ရှိရင် ဒီအတိုင်းသာ ထင်ရာစိုင်းနေကြမယ်ဆိုလို့ရှိရင် မြန်မာ့သမိုင်းမှာ သင်ခန်းစာရှိပါတယ်။ အစဉ်မသင့်လို့ ကျွန်တော်တို့ ကျွန်ခံရတဲ့ဘဝ ဘာကြောင့် ကျွန်ဖြစ်ရတယ်ဆိုတာကို ဒီလိုပြောသွားတာရှိပါတယ်။ ဗမာတွေ စည်းကမ်းဖောက်လို့ ထီးနန်းပျောက်ဖြစ်ပြီး တကယ်ထီးနန်းဆက်ခံရမယ့် ထီးညွန့်နန်းလျာ တွေကျတော့ လည်ပင်းဝါးရင်းတုတ်နဲ့ ရိုက်သတ်ပြီးတော့ မဆိုင်တဲ့သူကို ထီးနန်းတင်တယ်။ စည်းကမ်းဖောက်လို့ ထီးနန်းပျောက်ခဲ့ရတယ်တဲ့။ မှီငြမ်းထောက်သင့်တဲ့ ညစ်ပလီလူမျိုးတဲ့ မဆိုင်တဲ့သူကို ထီးနန်း တင်တာဟာ တကယ်တမ်းတော့ အသစ်ဆိုပြီးတော့ ပလီပလာနဲ့ပြောတာပါ။ တကယ်တော့ အသစ် မို့လို့မဟုတ်ဘူး။ ညစ်ပတ်ချင်တာပဲ။ မိပစ်လို့ ဖရှောင်သွေသည် ဂွကောင်တွေ ခွေးဖြစ်ပေါ့ဗို့တဲ့ အချုပ်တန်း ဆရာဖေက ရင်နာနာနဲ့ ရေးထားတာပါ။ မိပစ်လို့ ဖရှောင်သွေဆိုတာက ကျွန်တော်တို့ မိဘကို ပစ်ပယ်တာမဟုတ်ပါဘူး။ မိရိုးဖလာအစဉ်အလာတွေ အလုပ်ဖြစ်နေပါရက်နဲ့ ကျွန်တော်တို့ ဒါတီထွင်ပြီးတော့ လုပ်တဲ့သဘောလုပ်လို့မို့လို့ တိုင်းပြည်ကျွန်ဖြစ်ရတယ်ဆိုတာကို ပြောတာပါ။ ကျွန်တော်တို့ လွပ်လပ်ရေးယူဖို့အတွက်ကို လုပ်ခဲ့ကြတယ်။ ဖွဲ့စည်းပုံအခြေခံဥပဒေလိုတယ်။ ဖွဲ့စည်းပုံ အခြေခံဥပဒေရေးဆွဲဖို့ တိုင်းပြုပြည်ပြု လွှတ်တော်က အစည်းအဝေးကြီးလုပ်ပြီးသွားပြီးတော့ ဖွဲ့စည်းပုံ အခြေခံဥပဒေလုပ်တဲ့၊ ရေးတဲ့သူတွေရွေးမယ်။ သခင်အောင်ဆန်းဦးဆောင်တဲ့ ဖက်ဆစ်ဆန့်ကျင်ရေး ပြည်သူ့လွတ်လပ်ရေးအဖွဲ့ချုပ်က ကိုယ်စားလှယ်တွေ အများအပြားအရွေးခံရတယ်။ ဘယ်နည်းနဲ့ ရွေးတုန်း။ ဥက္ကဋ္ဌကြီးတို့၊ ကျွန်တော်တို့ ကိုယ်စားလှယ်တော်ကြီးတို့ရွေးတဲ့နည်းအတိုင်းပဲ အရွေးခံရတာ ပါပဲ။ အဲဒီတော့က ကျွန်တော်တို့ ပြောရမယ်ဆိုလို့ရှိရင် ဒီစနစ်က ဒီစနစ်ကိုသာ ကျင့်သုံးမယ်ဆိုလို့ရှိရင် အလွန်ကို စည်းကမ်းဖောက်တဲ့ပုံစံပေါက်နေပါတယ်။ ဖွဲ့စည်းပုံအခြေခံဥပဒေကို ပြင်သင့်ပြင်ထိုက်တဲ့အတိုင်း လေးလေးစားစား ပြင်ဖို့လိုတာတွေ ပြင်ပါ။ လောလောဆယ်ဆယ် ပြင်မယ့်အဖွဲ့က ရှာစရာမလိုပါဘူး။ ဦးအေးမောက်တို့အဖွဲ့တွေပြင် နေတာ။ ကြိုးစားနေတာရှိပါတယ်။ ပြင်နိုင်အောင်ကြိုးစားရပါလိမ့်မယ်။ တကယ်တော့ ပြောရတော့ မယ်ဆိုလို့ရှိရင် တပ်မတော်သားတွေအနေနဲ့လည်းပဲ ဖွဲ့စည်းပုံအခြေခံဥပဒေ ပုဒ်မ ၂၀ ပုဒ်မခွဲ(စ)မှာ တပ်မတော်သည် နိုင်ငံတော် ဖွဲ့စည်းပုံအခြေခံဥပဒေကို ကာကွယ်စောင့်ရှောက်ရန်တာဝန်ရှိသည်။ ယိုယွင်းတိမ်းစောင်းနေတယ်ဆိုလို့ရှိရင် ဒါတွေကို ခင်ဗျားတို့ မယိုယွင်း မတိမ်းစောင်းအောင် ကန့်ကွက်ဖို့လိုပါတယ်။ ကြားနေဖို့လည်းမရပါဘူး။ ဒီ PR စနစ်ကို ကန့်ကွက်ဖို့လိုပါတယ်။ အဲဒီတော့ မြန်မာနိုင်ငံမှာ မြန်မာလူမျိုးတွေ စည်းကမ်းမဖောက်ကြပါနဲ့ စည်းကမ်းရှိဖို့လိုပါတယ်။ နောက်ဆုံး နိဂုံးချုပ်အနေနဲ့ တင်ပြလိုတာကတော့ ကျွန်တော်တို့ ဒေါ်မာမာအေး ပြောတဲ့သီချင်း ရှိပါတယ်။ ပြန်ကာလှန်ကာစဉ်းစား မောမောမောလှတယ်လေး။ ချစ်တာလည်းသူပါပဲ။ မုန်းတာလည်း သူပါပဲလေတဲ့။ ဥက္ကဋ္ဌကြီးခင်ဗျား။ နိုင်ငံတော်တံဆိပ်ကြီးရှေ့မှာ ဥက္ကဋ္ဌကြီးရှေ့မှာ ကျမ်းကျိန်ပြီးတော့ ဒီဖွဲ့စည်းပုံအခြေခံဥပဒေကို လေးစားပါမယ်။ လိုက်နာပါမယ်။ ကာကွယ်ပါမယ်။ စောင့်ရှောက်ပါ မယ်ပြောတာလည်း ဒီလူတွေပဲ၊ ဒီဖွဲ့စည်းပုံအခြေခံဥပဒေကို စက္ကူစုတ်လို တန်ဖိုးမရှိအောင် သဘော ထားနေတဲ့လူတွေလည်းပဲ ဒီလူတွေသာဖြစ်ပါတယ်။ အားလုံး ကိုယ်စားလှယ်ကြီးများအားလုံး ကိုယ်ကျန်းမာစိတ်ချမ်းသာနဲ့ ပြည်ထောင်စုအကျိုးသယ်ပိုးဆောင်ရွက်ပေးနိုင်ကြပါစေ။ ကျမ်းစူးတဲ့ သူများ မဖြစ်ကြပါစေနဲ့လို့ ကျွန်တော် တင်ပြရင်း နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဒီနေ့ ဆွေးနွေးတဲ့နေရာမှာ အခု နောက်ဆုံးဆွေးနွေးတဲ့ ပုဂ္ဂိုလ်က ဥက္ကဋ္ဌ တစ်ယောက်ရဲ့ တာဝန်၊ လုပ်ပိုင်ခွင့်တွေကို ဝေဖန်ထောက်ပြသွားတာတွေတွေ့ရပါတယ်။ ပြန်ကြည့်ပါ။ ဖွဲ့စည်းပုံအခြေခံဥပဒေရော၊ လွှတ်တော်ရဲ့ ဥပဒေ၊ နည်းဥပဒေတွေရော ဥက္ကဋ္ဌက အဲဒီဥပဒေ၊ နည်းဥပဒေကလွဲပြီး သီးခြားတီထွင်ဆောင်ရွက်ထားတာ မရှိဘူးဆိုတာကိုလည်း အခု အဆိုပြု တဲ့ ဆွေးနွေးတဲ့ ပုဂ္ဂိုလ်ကို အသိပေးလိုပါတယ်။ သတိမပေးသေးဘူး။ အသိပေးလိုပါတယ်။ အဲဒီအတိုင်းပဲ အဆိုနဲ့ပတ်သက်ပြီးတော့ စည်းကမ်းချက်များဆိုတဲ့နေရာမှာ ဒီစည်းကမ်းချက်များကို ဆုံးဖြတ်ပေးရမှာ ဥက္ကဋ္ဌပဲဖြစ်ပါတယ်။ ဒါကြောင့်မို့လို့ ကိုယ့အလုပ်ကိုယ်လုပ်ပါ။ ကိုယ့်တာဝန်ကိုယ်ယူပါ။ ဒါနဲ့ ပတ်သက်ပြီးတော့ လွှတ်တော်ကို အခုလို ဥက္ကဋ္ဌရဲ့ အလုပ်တွေကို မှန်ကန်စွာ ဝေဖန်တင်ပြမှုပြုတာ မျိုးမဟုတ်ဘဲနဲ့ သိက္ခာကျအောင်၊ လွှတ်တော်သိက္ခာကျအောင် ဆောင်ရွက်မှုမျိုးမဖြစ်ဖို့ ခုနက ဆွေးနွေးသွားတဲ့ ဒေါက်တာအောင်မိုးညို ကို သတိပေးပါတယ်။ (ဩဘာသံများ)</speech>
<speech type="speaker">ပြီးရင်ဆွေးနွေးသွားတဲ့နေရာမှာ ဖွဲ့စည်းပုံအခြေခံဥပဒေကို ရည်ညွှန်းပြီးတော့ ပြောဆိုသွားတာတွေလည်းရှိပါတယ်။ ဖွဲ့စည်းပုံအခြေခံဥပဒေနဲ့ပတ်သက်ပြီးတော့ ဆောင်ရွက်ချက် တွေက ညီ/မညီ၊ အဆုံးအဖြတ်ပေးရမယ့်ပုဂ္ဂိုလ်များဟာ ဖွဲ့စည်းထားတဲ့ ဖွဲ့စည်းပုံအခြေခံဥပဒေဆိုင်ရာ ခုံရုံးမှာပဲ တာဝန်ရှိပါတယ်။ ဒါကြောင့်မို့လို့ ဒီလို ကိုးကားဆောင်ရွက်တဲ့နေရာမှာလည်း ဖွဲ့စည်းပုံ အခြေခံဥပဒေခုံရုံးရဲ့ အဆုံးအဖြတ်အတိုင်းသာ ဆောင်ရွက်ရမှာဖြစ်ကြောင်းလည်း အားလုံးကို အသိ ပေးလိုပါတယ်။ ဒီနေ့ အစည်းအဝေးကို ခေတ္တရပ်နားပါမယ်။ အစည်းအဝေးမရပ်နားမီ ပြီးခဲ့တဲ့ ပြည်ထောင်စုလွှတ်တော်ရက်နေ့က ကျွန်တော့်အနေနဲ့ နိုင်ငံတော်သမ္မတထံ ပြည်ထောင်စုလွှတ်တော် နာယကအနေနဲ့ သတင်းမီဒီယာနှင့်ပတ်သက်ပြီးတော့ သဝဏ်လွှာတစ်စောင်ပေးပို့ခဲ့ပါတယ်။ ဒီ သဝဏ်လွှာပေါ်မူတည်ပြီးတော့ စာအမှတ်၊ ၁၀ရ (၁)/၈/သမ္မတရုံး ရက်စွဲ၊ ၂၀၁၄ ခုနှစ်၊ ဇူလိုင်လ ၂၄ ရက် နိုင်ငံတော်သမ္မတရုံးကနေပြီးတော့ပြည်ထောင်စုသမ္မတမြန်မာနိုင်ငံတော် နိုင်ငံတော်သမ္မတရုံးစာအမှတ်၊ ၁၀ရ (၁) / ၈ / သမ္မတရုံး ရက်စွဲ၊ ၂၀၁၄ ခုနှစ်၊ ဇူလိုင်လ (၂၄) ရက် ပြည်ထောင်စုလွှတ်တော် အကြောင်းအရာ။ ။သတင်းမီဒီယာကိစ္စ ရည် ညွှန်း ချက်။ ။နိုင်ငံတော်သမ္မတထံသို့ ပြည်ထောင်စုလွှတ်တော်နာယကက ၂၂-၇-၂၀၁၄ ရက်စွဲပါစာအမှတ်၊ ၁/ပထ(စဝ)၉/၂၀၁၄-၉၆ ဖြင့် ပေးပို့သည့်စာ။ ၁။ သတင်းမီဒီယာများ ဖွံ့ဖြိုးတိုးတက်ရေးနှင့်စပ်လျဉ်း၍ အုပ်ချုပ်ရေးအဖွဲ့အစိုးရအနေဖြင့် အထူးအလေးထား ကူညီဆောင်ရွက်ပေးလျက်ရှိပါသည်။ မြန်မာနိုင်ငံ၏ သတင်းလွတ်လပ်မှုအဆင့် သည် အရှေ့တောင်အာရှတွင် ထိပ်ဆုံးအဆင့်၌ ရောက်ရှိနေသည်ကို လေ့လာတွေ့ရှိနိုင်ပါသည်။ ၂။ ဖွဲ့စည်းပုံအခြေခံဥပဒေ ပုဒ်မ ၃၅၃ နှင့် ပုဒ်မ ၃၅၄ တို့အရ နိုင်ငံသားများအနေဖြင့် အခွင့်အရေးကို လွတ်လပ်စွာ သုံးစွဲဆောင်ရွက်ခွင့်ရရှိသည့်နည်းတူ တာဝန်ရှိမှုများကိုလည်း ရှင်းလင်း စွာပြဋ္ဌာန်းထားရှိပါသည်။ အမုန်းပွားစေမည့် ရေးသားပြောဆိုမှုများနှင့် ဥပဒေမဲ့လုပ်ရပ်များကို မည်သည့်နိုင်ငံသားကမျှ လက်ခံလိုခြင်းမရှိပါ။ တရားဥပဒေစိုးမိုးမှုရှိမှသာ လူ့အဖွဲ့အစည်းတစ်ရပ်လုံးအေးချမ်းသာယာမည်ဖြစ်ပါသည်။ ၃။ ပြည်တွင်း၊ ပြည်ပ မီဒီယာအချို့၏ မသင့်လျော်သော အမုန်းပွားစေနိုင်သော ကျင့်ဝတ်နှင့် မညီသော လှုံ့ဆော်မှုများကြောင့် မိမိတို့နိုင်ငံတွင် လူအုပ်စုချင်း အကြမ်းဖက်သတ်ဖြတ်မှုများနှင့် မီးရှို့ သည့်ဖြစ်ရပ်များကို ကြုံတွေ့ခဲ့ကြရပြီးဖြစ်ပါသည်။ ကမ္ဘာ့အလယ်တွင် သိက္ခာကျဆင်းခဲ့ရမှုများလည်း ကြုံတွေ့ခဲ့ရပါသည်။ ပြည်သူများအနေဖြင့် မိမိတို့၏ မီဒီယာကို လွတ်လပ်မှုနှင့်အတူ တာဝန်သိသော တာဝန်ရှိသော ဂုဏ်သိက္ခာရှိသော မီဒီယာဖြစ်စေလိုပါသည်။ ထို့ကြောင့် ဘက်လိုက်မှုကင်းပြီး ပြည်သူကို မှန်ကန်သော အသိပညာပေးသည့် မီဒီယာဖြစ်စေရန် ကြိုးပမ်းဆောင်ရွက်လျက်ရှိပါသည်။ ၄။ မြန်မာနိုင်ငံအစိုးရ လျှို့ဝှက်ချက်အက်ဥပဒေကို ချိုးဖောက်ခြင်းကြောင့် သက်ဆိုင်သည့် အဖွဲ့အစည်းမှ တရားစွဲဆိုခြင်း၊ တရားရေးမဏ္ဍိုင်မှ ဥပဒေနှင့်အညီ လွတ်လပ်စွာ တရားစီရင်ခွင့် ရှိသည့် တရားစီရင်ရေးမူနှင့်အညီ စီရင်ဆုံးဖြတ်ခြင်းတို့သည် အုပ်ချုပ်ရေးအဖွဲ့ အစိုးရနှင့် တိုက်ရိုက် ပတ်သက်ခြင်းမရှိသည်ကို ဥပဒေများဖြင့် ပြဌာန်းသတ်မှတ်ပြီးဖြစ်ပါသည်။ နိုင်ငံတော်သမ္မတအနေဖြင့် ဖွဲ့စည်းပုံအခြေခံဥပဒေပုဒ်မ ၂၀၄ အရသာ ဆောင်ရွက်ပေးခွင့်ရှိပါသည်။ ၅။ ပြန်ကြားရေးဝန်ကြီးဌာန ပြည်ထောင်စုဝန်ကြီးသည် မြန်မာနိုင်ငံ စာနယ်ဇင်းကောင်စီ ယာယီမှ တာဝန်ရှိသူများကို ၂၁-၇-၂၀၁၄ ရက်နေ့တွင် နေပြည်တော်၌ တွေ့ဆုံရှင်းလင်းပြီး ဖြစ်ပါသည်။ အုပ်ချုပ်ရေးအဖွဲ့ အစိုးရအနေဖြင့် လွတ်လပ်မှုနှင့်အတူ ပြည်သူများအား အန္တရာယ် မဖြစ်စေရန် တရားဥပဒေစိုးမိုးရေးကိုလည်း ဟန်ချက်ညီဆောင်ရွက်ရသည်ကို နားလည်ပေးစေလို ပါတယ်။ တရားဥပဒေနှင့်အညီ နေထိုင်လုပ်ကိုင်ဆောင်ရွက်မည်ဆိုပါက မည်သည့်ပုဂ္ဂိုလ်၊ မည်သည့် အဖွဲ့အစည်းကိုမဆို အုပ်ချုပ်ရေးအဖွဲ့ အစိုးရအနေဖြင့် အကာအကွယ်ပေးသွားမည်ဖြစ်ပါကြောင်း ပြန်ကြားပါသည်။ သိန်းစိန် နိုင်ငံတော်သမ္မတ</speech>
<speech type="speaker">နိုင်ငံတော်သမ္မတဆိုပြီးတော့ ဇူလိုင်လ ၂၄ ရက်နေ့က ကျွန်တော့်ဆီ ပြန်ကြား ထားပါတယ်။ ဒီပြန်ကြားချက်ကို ပြည်ထောင်စုလွှတ်တော်မှာ ဖတ်ကြားဖို့ရှိသော်လည်း အခြေအနေ အရ ဒီနေ့ ဖတ်ကြားဖို့လိုအပ်တဲ့အတွက် ဖတ်ကြားတင်ပြခြင်းဖြစ်ပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို တစ်နာရီခန့် ခေတ္တရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို တစ်နာရီခန့် ခေတ္တရပ်နားပါသည်။</p>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်း အဝေး ပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<speech type="speaker">ဦးသန်းဝင်း၊ တောင်တွင်းကြီးမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="288">ဦးသန်းဝင်း(တောင်တွင်းကြီးမဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌကြီး နှင့်ကိုယ်စားလှယ်များ၊ ဖိတ်ကြားထားသော ဧည့်သည်တော်များ မင်္ဂလာအပေါင်းနှင့်ပြည့်စုံပါစေလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ တောင်တွင်းကြီး မဲဆန္ဒနယ်က ဦးသန်းဝင်း ဖြစ်ပါတယ်။ ကျွန်တော့်အနေနဲ့ ပုဇွန်တောင်မဲဆန္ဒနယ်က ဦးအောင်ဇင်ရဲ့ အဆိုအပေါ်မှာ ထောက်ခံဆွေးနွေးသွားမှာဖြစ်ပါတယ်။ ပုဇွန်တောင်မဲဆန္ဒနယ်က ဦးအောင်ဇင်ရဲ့ အဆိုကို လေ့လာသုံးသပ်တဲ့အခါမှာ အနာဂတ်မြန်မာနိုင်ငံအတွက် ရွေးကောက်ပွဲစနစ်နဲ့ပတ်သက်ပြီးတော့ အတိတ်ကို ဘယ်လိုသင်ခန်းစာယူကြမလဲ။ တိုင်းရင်းသားတွေရဲ့ အခွင့်အရေးအတွက် ပိုမိုအခွင့် အရေးရစေခြင်းအားဖြင့် တိုင်းရင်းသားစည်းလုံးညီညွတ်မှုကို အထောက်အကူဘယ်လိုပြု စေသလဲ။ ဒီမိုကရေစီစနစ်နဲ့ ကျင့်သုံးနေတဲ့ မြန်မာနိုင်ငံအတွက် ဒီမိုကရေစီပိုမိုဖြစ်ထွန်းရေးကို ဘယ်လိုစနစ်တွေ နဲ့ကျင့်သုံးရင် ပိုပြီးတော့ ဒီမိုကရေစီဖြစ်ထွန်းမလဲ။ ဒီအချက်တွေကို ကျွန်တော် လေ့လာတွေ့ရှိရပါ တယ်။ ဒါကြောင့်မို့လို့ ဒီအချက်သုံးချက်အပေါ်မှာ အခြေခံပြီးတော့ ဆွေးနွေးတင်ပြသွားပါ့မယ်။ ဒီကနေ့ ဒီမိုကရေစီအသွင်ကူးပြောင်းမှုနှင့်အတူ လွှတ်တော်ကြီးပေါ်ပေါက်လာခဲ့ပါတယ်။ ပြည်သူ့ ကိုယ်စားလှယ်တော်တွေဟာလည်း လွှတ်တော်ထဲရောက်ရှိပြီးတော့ နိုင်ငံတော်နှင့် နိုင်ငံသားရဲ့ အကျိုး စီးပွားအတွက် အရေးကြီးတဲ့ နိုင်ငံ့ရေးရာကိစ္စရပ်များကို ဆောင်ရွက်နိုင်ခဲ့ပါတယ်။ ဒီလိုဆောင်ရွက်နိုင် ခဲ့ခြင်းဟာ အတိတ်ကတာဝန်ရှိသူတွေရဲ့ ဖော်ဆောင်ပေးခဲ့လို့ဖြစ်ပါတယ်။ ဒီကနေ့ ကျွန်တော်တို့ဟာ လည်းပဲ အနာဂတ်အတွက် ကျွန်တော်တို့ဟာ အကောင်းဆုံးဖြစ်အောင် မြန်မာ့နိုင်ငံအရေးကို ဘယ်လို ပုံဖော်ပေးခဲ့ကြမလဲ။ ဒါအရေးကြီးပါတယ်။ ဒါကြောင့် ဒီဟာတွေကို ပုဇွန်တောင်မဲဆန္ဒနယ်က ဦးအောင်ဇင်က လေးလေးနက်နက်ထားပြီးတော့ အဆိုတင်သွင်းထားတယ်လို့ ခံယူပါတယ်။ ဒါ့ကြောင့် ကျွန်တော်တို့ အတိတ်ကို ပြန်ကြည့်တဲ့အခါမှာ လွန်ခဲ့သောနှစ်ပေါင်း ၆၀ ကျော်လောက်က ပါတီစုံစနစ် နဲ့ ပါလီမန်ကို ကျွန်တော်တို့ ရခဲ့ပါတယ်။ ကျင်းပနိုင်ခဲ့ပါတယ်။ ဒီနေရာမှာ ရွေးကောက်ပွဲကိုလည်း FPTP စနစ်နဲ့ ကျင့်သုံးခဲ့တာ တွေ့ရပါတယ်။ အင်အားကြီးတဲ့ပါတီ လွှမ်းမိုးမှုကြောင့် ဆန္ဒမတူညီသူများ ရဲ့ကိုယ်စားပြု သူများဟာ အားလုံးပါဝင်ခွင့်မရခဲ့တာကြောင့် လက်ဝယ်ရရှိပြီးတဲ့ ဒီမိုကရေစီကို ဆုံးရှုံးခံ လိုက်ရတာလည်းပဲ အဆိုရှင်က တင်ပြထားပြီးဖြစ်ပါတယ်။ ဒီမိုကရေစီနဲ့ဝေးခဲ့ရတာကိုလည်း သင်ခန်းစာယူရမယ့်ကိစ္စတစ်ရပ်ရယ်လို့ ထောက်ပြခဲ့ပါတယ်။ ဒီနေ့ပစ္စုပ္ပန်မှာ တာဝန်ရှိသူအားလုံးဟာအတိတ်သင်ခန်းစာယူပြီး အနာဂတ်မြန်မာ့နိုင်ငံရေးမှာ ဒီမိုကရေစီကို ပိုမိုအားကောင်းစေတဲ့စနစ်၊ တိုင်းရင်းသားတွေရဲ့ အခွင့်အရေးကို လက်ရှိထက် အားသာစေတဲ့စနစ်၊ နိုင်ငံရေးအင်အားစု အားလုံး ပါဝင်ခွင့်ရစေတဲ့ ရွေးကောက်ပွဲစနစ်မျိုးကို ဖော်ဆောင်ပေးဖို့ တာဝန်ရှိပါတယ်။ အခုဆိုလို့ရှိရင် ၂၀၁၅ ရွေးကောက်ပွဲမှာ ပါဝင်ယှဉ်ပြိုင်ဖို့ မှတ်ပုံတင်ပြီးတဲ့ပါတီပေါင်း ၆၅ ပါတီရှိကြောင်း သိရှိရပါတယ်။ ကချင် ၅၊ ကယား ၊ ကရင် ၄၊ ချင်း ၅၊ မွန် နှင့် ရခိုင် ၆၊ ရှမ်း ၁၃ နှင့် အခြားပါတီကြီးငယ် များပဲဖြစ်ပါတယ်။ ဒီအထဲမှာ တိုင်းရင်းသားပါတီကိုယ်စားပြု ၃၉ ပါတီရှိကြောင်းလည်း သိရပါတယ်။ ဥပမာ ကျွန်တော်တို့ ချင်းတိုင်းရင်းသားပါတီတစ်ခုက ပြည်သူ့လွှတ်တော်အတွက် ကိုယ့်ပြည်နယ်မှာ သင့်တော်တဲ့ ရွေးကောက်ပွဲစနစ်နဲ့လည်း ကိုယ်စားလှယ်တစ်ဦးရမယ်။ စစ်ကိုင်းတိုင်းဒေသကြီးနဲ့ မကွေးတိုင်းဒေသကြီးမှာလည်းပဲ ချင်းတိုင်းရင်းသားတွေ နေထိုင်နေကြတဲ့အတွက် အဲ့ဒီမှာ ဝင်ရောက် ယှဉ်ပြိုင်ခဲ့ရင် လူနည်းစုဖြစ်ပေမယ့် အချိုးကျကိုယ်စားပြုစနစ်အရ ကိုယ်စားလှယ်ထပ်ရမယ်ဆိုရင် ဒါမကောင်းဘူးလား။ တိုင်းရင်းသားပြည်သူတွေအတွက် လွှတ်တော်ထဲမှာ ကိုယ်စားလှယ်အရေ အတွက် ပိုမိုလာမှာဖြစ်ပါတယ်။ ဒါဟာ တိုင်းရင်းသားစည်းလုံးညီညွတ်ရေးကို အထောက်အကူပြု စေ တဲ့စနစ်တစ်ရပ်ရယ်လို့ ကျွန်တော် လက်ခံယုံကြည်ပါတယ်။ ဒီနေ့ ကမ္ဘာ့နိုင်ငံအသီးသီးမှာ ရွေးကောက် ပွဲစနစ်ကို လေ့လာတဲ့အခါမှာလည်း အင်္ဂလန်မှာ အစောပိုင်းက PR စနစ်၊ နောက်ပိုင်းမှာ FPTP စနစ် ကျင့်သုံးတယ်။ ဒါပေမယ့် ဒီနေ့အချိန်အထိ စကော့တလန်နှင့် ဝေလနယ်မှာ ပါလီမန်မှာ PR စနစ်ပဲ ကျင့်သုံးတယ်။ ကိုရီးယားနိုင်ငံမှာလည်း အမျိုးသားလွှတ်တော် ၃၀၀ ဦးနှင့် ၂၄၆ ဦးအတွက် ၂၄၆ နယ်မှာ FPTP စနစ်ကျင့်သုံးတယ်။ ကျန် ၅၁ ဦးအတွက် PR စနစ်ကို ကျင့်သုံးတယ်။ ထိုင်းနိုင်ငံအမတ် ၅၀၀ မှာ ၃၇၅ နေရာအတွက် FPTP စနစ်ကို ကျင့်သုံးတယ်။ ၁၂၅ နေရာမှာ PR စနစ်ကို ကျင့်သုံးတာ တွေ့ရပါတယ်။ ဆိုလိုချင်တာက နိုင်ငံ တိုင်းဟာ ရွေးကောက်ပွဲစနစ်တစ်ခုတည်းကို တရားသေကြီး ကျင့်သုံးတာမတွေ့ရဘူးဆိုတာကို ပြောလိုခြင်းဖြစ်ပါတယ်။ ၎င်းတို့နိုင်ငံနှင့်ကိုက်ညီမယ့် ရွေးကောက်ပွဲ စနစ်အမျိုးမျိုးကို ကျင့်သုံးနေကြတယ်ဆိုတာလည်း တွေ့ရပါတယ်။ ဒါကြောင့် ဘယ်နိုင်ငံမဆို ဖွဲ့စည်းပုံအခြေခံဥပဒေဘောင်အတွင်းကနေပြီးတော့ ကိုယ့်နိုင်ငံ၊ ကိုယ့်လူမျိုး၊ ကိုယ့်ပထဝီဝင်အနေ အထားနဲ့ကိုက်ညီတဲ့ ရွေးကောက်ပွဲစနစ်ကျင့်သုံးခြင်းသည်သာ နိုင်ငံရဲ့ ဒီမိုကရေစီရှင်သန်ရေးကို အထောက်အကူဖြစ်မယ်လို့ တင်ပြလိုပါတယ်။ အဆိုရှင်က ရွေးကောက်ပွဲစနစ်ဟာ ဥပဒေပြု လွှတ်တော်မှာ ပါတီကြီး၊ ပါတီငယ်တွေက ကိုယ်စားပြုသူတွေ၊ အချိုးကျပါဝင်လာစေတဲ့ အကြောင်း တရားကိုလည်း ဖော်ပြထားတာဖြစ်တဲ့အတွက် ပြည်သူအတွင်းမှာ ဆန္ဒအမှန်ရှိနေတဲ့ နိုင်ငံရေးအမြင် အမျိုးမျိုးကို နီးစပ်စွာ လွှတ်တော်အတွင်းမှာ ထင်ဟပ်ဖော်ပြဖို့ ပါတီကြီး၊ ပါတီငယ်တွေရဲ့ ကိုယ်စားပြု စနစ်အပဒေအောင် စနစ်ကျင့်သုံးရင်က သူတွေက အခွင့်အရေးရလာမှာဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒီကနေ့ နိုင်ငံ့ အတွက်အရေးကြီးတဲ့ကိစ္စရပ်ကို ကိုယ်စားလှယ်အသီးသီးက မတူညီတဲ့ဆန္ဒတွေနဲ့ ဆွေးနွေးချက်များ အပေါ်မှာ ကျွန်တော်တို့နိုင်ငံရဲ့ အနာဂတ်အရေးဟာ ဘယ်သူတွေက ဒီမိုကရေစီပိုမိုဖော်ဆောင်ရေးကို လိုလားသလဲ။ တိုင်းရင်းသားတွေအတွက် ပိုမိုအားသာတဲ့အခွင့်အရေး၊ ပါတီကြီး/ငယ် အားလုံးပါဝင် ခြင်းကို လိုလားသလဲဆိုတာကို ကြားနာပေးကြပါ။ ဆန်းစစ်ပေးကြပါ။ ပြီးရင် မှန်မှန်ကန်ကန်ဆုံးဖြတ် ပေးကြပါလို့ တိုက်တွန်းရင်း နိဂုံးချုပ်ပါတယ်ခင်ဗျား။ (ဩဘာသံများ)</speech>
<speech type="speaker">ဒေါက်တာဒေါ်သန်းငွေ၊ ကလောမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="1192">ဒေါက်တာဒေါ်သန်းငွေ(ကလောမဲဆန္ဒနယ်)</mp>အားလုံးမင်္ဂလာပါရှင်။ ကျွန်မကတော့ ပုဇွန်တောင်မဲဆန္ဒနယ် ဦးအောင်ဇင်ရဲ့ အဆိုကို ဆွေးနွေးရင်း ကန့်ကွက်သွားမှာဖြစ်ပါတယ်။ ဥက္ကဋ္ဌကြီးရှင့်။ အခုလို ပြောခွင့်ရတဲ့အတွက် ကျေးဇူးတင်ပါတယ်။ အဆိုရှင်က ဒီမိုကရေစီ ပိုမို ဖော်ဆောင်နိုင်သော PR စနစ်ကို တွေ့လိုပါတယ်လို့ သူကဆိုပါတယ်။ ကျွန်မအမြင်က PR စနစ်က ဒီမိုကရေစီကို ပိုမိုဖော်ဆောင်နိုင်တာမဟုတ်ပါဘူး။ ဒီမိုကရေစီရင့်ကျက်ပြီးသား နိုင်ငံတွေမှာသာ ဒီ PR စနစ်ကို ပြောင်းလဲကျင့်သုံးမှ ကမ္ဘာမှာဆိုရင် ဒီမိုကရေစီစနစ်ကျင့်သုံးတဲ့နိုင်ငံ ၁၆ရ နိုင်ငံအနက် ၉၀ နိုင်ငံဟာ PR စနစ်ကို လက်ခံကျင့်သုံးလာတာကို တွေ့ရပါတယ်။ PR စနစ်က ဥပဒေပြု လွှတ်တော်မှာ ပါတီအစုံအချိုးကျခွဲဝေယူရတဲ့စနစ်ဖြစ်တဲ့အတွက် ညွှန့်ပေါင်းအစိုးရဖွဲ့ပြီး ဒီမိုကရေစီယဉ်ကျေးမှုအရ ညှိနှိုင်းတိုင်ပင်ဆုံးဖြတ်ကြရတာပါ။ ဒီမိုကရေစီမရင့်ကျက်သေးရင် အချင်းချင်းညှိမရဘဲ ဆုံးဖြတ်ချက် မချနိုင်တဲ့အတွက် ပြဿနာတွေနဲ့ ကြုံတွေ့လာနိုင်ရပါတယ်။ ဥက္ကဋ္ဌကြီးရှင့်။ ကျွန်မတို့နိုင်ငံမှာ မဲအများဆုံးရသူအနိုင်ယူစနစ်ကို နှစ်ပေါင်း ၆၀ ကျော် ရွေးကောက်ပွဲငါးကြိမ်နဲ့ တစ်ပြည်လုံး ကန့်ကွက်သူမရှိ လက်ခံကျင်းပလာခဲ့တာဖြစ်ပါတယ်။ ယနေ့တိုင်းပြည်အခြေအနေအရ ဒီမိုကရေစီ တည်ထောင်ခါစ ကူးပြောင်းဆဲကာလ ဒီမိုကရေစီတင်းပြည့်မရတဲ့အချိန်မှာ PR စနစ်ကဲ့သို့သော နားလည်ရခက်ခဲတဲ့စနစ်ကို ပြည်သူတွေများ ဂဃနဏမသိရသေးဘဲနဲ့ ကျင်းပမယ်ဆိုရင် အခက်အခဲ များစွာ ကြုံရနိုင်ပါတယ်။ PR စနစ်အမျိုးမျိုးကို ပြည်သူများသဘောပေါက်အောင် အရင်ဆုံးရှင်းပြ သင့်ပါတယ်။ ရွေးကောက်ပွဲစနစ်ဆိုတာ လက်တည့်စမ်းရမယ့်အရာမဟုတ်ပါဘူး။ အစမ်းသပ်ခံစနစ် လည်း မဟုတ်ပါဘူး။ ဥက္ကဋ္ဌကြီးရှင့်။ ကျွန်မတို့နိုင်ငံဟာ တိုင်းရင်းသားစည်းလုံးညီညွတ်မှုမပြိုကွဲရေးကို လက်ကိုင် ထားပါတယ်။ တိုင်းရင်းသားများကလည်း တန်းတူအခွင့်အရေးရရှိဖို့ တိုင်းရင်းသားနိုင်ငံရေးပါတီအများကိုထူထောင်ပြီး PR စနစ်ကို ကန့်ကွက်နေချိန်ဖြစ်ပါတယ်။ ဒီစနစ်ကို ယခုမဖြစ်မနေဆောင်ရွက်ပါက တိုင်းရင်းသားစည်းလုံးညီညွတ်ရေး၊ ပြည်တွင်းငြိမ်းချမ်းမှုဖော်ဆောင်ရေးတွေမှာ အနှောင့်အယှက်ဖြစ်နိုင်ပါတယ်။ တိုင်းရင်းသားပါတီ ၄၀ ခန့်ကလည်း တိုင်းဒေသကြီးနှင့်ပြည်နယ် အသီးသီးမှာ ဝင်ရောက်ယှဉ်ပြိုင်ဖို့ စီစဉ်နေကြပါတယ်။ အဲ့ဒီတော့ ဖွဲ့စည်းပုံအခြေခံဥပဒေ ပုဒ်မ ၉ ပုဒ်မခွဲ(က)အရ တိုင်းဒေသကြီးခုနစ်ခုနဲ့ ပြည်နယ်ခုနစ်ခုတို့က တန်းတူအဆင့်အတန်းရှိရမယ်လို့ ဆိုပါတယ်။ PR စနစ်ကို တိုင်းဒေသကြီးတွေမှာသာ အသုံးပြုမယ်ဆိုရင် ဒီဥပဒေကို ချိုးဖောက်ရာ ရောက်ပါတယ်။ ယနေ့ တိုင်းရင်းသားများနှင့် ယုံကြည်မှုတည်ဆောက်ဆဲအချိန်မှာ အင်အားကြီးပါတီ အနေဖြင့် Mgjority Rule But Minority Right ဆိုတဲ့ ဒီမိုကရေစီကျင့်စဉ်ကို အလေးထားသင့်ပါ တယ်။ အဲ့ဒါကြောင့်မို့လို့ ပြည်သူ့ဆန္ဒ၊ တိုင်းရင်းသားများဆန္ဒကို အရေးတယူစဉ်းစားပေးရန် အရေးကြီးတယ်လို့ ယူဆပါတယ်။ ရွေးကောက်ပွဲစနစ်နဲ့ပတ်သက်ပြီးတော့မှ ပညာရှင်အများက အကောင်းဆုံးရွေးကောက်ပွဲစနစ်ဆိုတာ မဲဆန္ဒနယ်ရှင်များရဲ့ ဆန္ဒတွေကို အလွယ်ကူဆုံးနှင့် အမှန်ကန် ဆုံး ထင်ဟပ်စေတဲ့စနစ်ဖြစ်တယ်။ သို့သော် မည်သည့်စနစ်မှ လူတစ်ဦးချင်းစီရဲ့ ဆန္ဒကို လူအများစုရဲ့ ရွေးချယ်မှုအဖြစ်သို့ ဘက်လိုက်မှုကင်းကင်းဖြင့် အလွယ်တကူအဖြေထုတ်နိုင်မည်မဟုတ်ချေ။ ရွေးကောက်ပွဲစနစ်ပြောင်းလဲ လိုက်ရုံဖြင့် လူ့အဖွဲ့အစည်းတစ်ခုလုံး နေ့ချင်းညချင်း ပြောင်းလဲသွား မည်မဟုတ်ပါဘူး။ တဖြည်းဖြည်းချင်းပြောင်းမှသာရမယ်လို့ ပညာရှင်များက ဆိုပါတယ်။ ဥပမာ PR စနစ်ကို ပြောင်းသုံးဖို့သင့်တယ်လို့ယူဆတဲ့ ဒီမိုကရေစီအသားကျပြီးသား နယူးဇီလန်လို နိုင်ငံတွေ မှာတောင် ဒီစနစ်အကြောင်း လူထုနားလည်သဘောပေါက်အောင် ဆယ်စုနှစ်မျှအချိန်ယူပြီး ရှင်းပြ ရှင်းလင်းပြီး လူထုဆန္ဒခံယူပွဲနှစ်ကြိမ်လုပ်ပြီးမှ သဘောတူလက်ခံဆုံးဖြတ်ကြကြောင်း လေ့လာတွေ့ရှိ ရပါတယ်။ အဲ့ဒါကြောင့် မြန်မာနိုင်ငံမှာလည်း PR စနစ်ကို သုံးလိုတယ်ဆိုရင် အချိန်ယူရှင်းပြပြီး ပြည်သူ့ဆန္ဒခံယူ၍ လက်ခံကျင့်သုံးသင့်ပါတယ်။ ဥက္ကဋ္ဌကြီးရှင့်။ တိုင်းရင်းသားလူမျိုးစုများအတွက် ရွေးကောက်ပွဲစနစ်ဟာ တိုင်းရင်းသားများ အများသင့်မြတ်ပေါင်းစည်းရေးကို ဖန်တီးပေးနိုင်တဲ့စနစ်ဖြစ်ဖို့ အရေးကြီးပါတယ်။ အဲ့ဒီစနစ်ကို အနိုင်ရသူများက တိုင်းရင်သားများအား ကိုယ်ပိုင်အုပ်ချုပ်ခွင့်၊ ကိုယ်ပိုင်ပြဋ္ဌာန်းခွင့်၊ တန်းတူအခွင့် အရေး ရခွင့်အပေါ်မှာ အလျှော့အတင်းပြုလုပ်ပြီး ညှိနှိုင်းရန်အခြေအနေဖန်တီးပေးခြင်းရှိ/မရှိပေါ် မူတည်ပါတယ်။ ကျွန်မတို့နိုင်ငံမှာ အခုလက်ရှိ ရင်ဆိုင်ဖြေရှင်းနေရတဲ့ နိုင်ငံရေးအခက်အခဲနဲ့ ပြဿနာ များကတော့ ဖက်ဒရယ်ပြည်ထောင်စုတည်ထောင်ရေး၊ ပြည်တွင်းငြိမ်းချမ်းရေးထာဝရ ရရှိအောင် ကြံဆောင်ရေး၊ ဒီမိုကရေစီစနစ်ဖော်ဆောင်ရေး၊ တိုင်းပြည်ရဲ့ စီးပွားရေး၊ ပညာရေး၊ ကျန်းမာရေးတို့ နောက်ကျကျန်ခဲ့ တာကို အရှိန်မြှင့်တိုးတက်အောင် ကြိုးစားရေးပဲဖြစ်ပါတယ်။ အထူးသတိပြုရမှာက နိုင်ငံရေးပါတီများနှင့် လူမျိုးရေးကိစ္စများမှာ အစိတ်စိတ်ကွဲပြားနေလျှင် လက်ရှိပြဿနာများကို ဖြေရှင်းနိုင်မည်မဟုတ်ပါ။ အဆိုပါပြဿနာများ ဖြေရှင်းနေချိန်တွင် ရွေးကောက်ပွဲစနစ်ပြောင်းလဲရန် အချိန်လည်း မဟုတ်သေးပါ။ ဒီမိုကရေစီ ပိုမိုဖော်ဆောင်နိုင်ရေးအတွက် ခိုင်မာတဲ့အစိုးရဖွဲ့စည်းမှုနှင့် အားကောင်းတဲ့လွှတ်တော် ပေါ်ပေါက်ရန်သာ လိုအပ်တဲ့အချိန်ဖြစ်ပါတယ်။ နိဂုံးချုပ်အနေဖြင့် ရွေးကောက်ပွဲစနစ်တိုင်းမှာ အားနည်းချက်ရှိပါတယ်။ အသားကျပြီးသား FPTP စနစ်တွေမှာ အားနည်းချက်ရှိတယ်ဆိုတဲ့ အကြောင်းပြချက်နဲ့ အသားကျခြင်းမရှိသော အားနည်းချက်အမျိုးမျိုးရှိတဲ့ နောက်စနစ်သစ်တစ်ခုကို ကူးပြောင်းဖို့စဉ်းစားခြင်းဟာ မှန်ကန်တဲ့ဆုံးဖြတ်ချက်ဖြစ်ပါသလားဆိုတာကို လွှတ်တော်ကိုယ်စားလှယ်များအားလုံး စဉ်းစားနိုင်ရန် ဆွေးနွေးတင်ပြအပ်ပါတယ်။ ကျေးဇူးအများကြီး တင်ပါတယ်။</speech>
<speech type="speaker">ဦးတင်မောင်ဦး၊ ရွှေပြည်သာမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော့်အနေနဲ့ ရွေးကောက်ပွဲစနစ် ပြုပြင်ပြောင်းလဲမယ့် အချိန်ကာလကို မဆွေးနွေးပါဘူး။ အလားတူ ဖွဲ့စည်းပုံ အခြေခံဥပဒေနဲ့ပတ်သက်လို့လည်း ကောက်နုတ်မဆွေးနွေးပါဘူး။ ကျွန်တော့်အနေနဲ့ ပြည်သူလူထု ထင်ယောင်ထင်မှားဖြစ်စေမယ့် မူလအဆိုကို သွေဖယ်ပြီးတော့လည်း မဆွေးနွေးပါဘူး။ ကျွန်တော့် အနေနဲ့ နိုင်ငံတော်/နိုင်ငံသားနှင့် တိုင်းရင်းသား ၁၃၅ မျိုး အကျိုးကို ရရှိစေမယ့် မူလအဆိုရှင်ရဲ့ အဆိုကို ဖွဲ့စည်းပုံအခြေခံဥပဒေမူဘောင်ထဲကနေပြီးတော့ ရွေးကောက်ပွဲစနစ်ကို ပြုပြင်ဖို့အတွက် ဆွေးနွေးတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတစ်နိုင်ငံရဲ့ ဖွံ့ဖြိုးတိုးတက်ဖို့၊ နိုင်ငံတော်ရဲ့ အကျိုးစီးပွားအတွက် တိုးတက်ဖို့ဆိုရင် တိုင်းရင်းသားအားလုံးပါ တိုးတက်ဖို့ လိုပါတယ်။ ဒီအတွက် ဥပဒေပြုရေး၊ အုပ်ချုပ် ရေး၊ တရားစီရင်ရေးမဏ္ဍိုင်သုံးရပ်မှာ တာဝန်ပေးမယ့်သူတွေကို ရွေးချယ်တဲ့ရွေးကောက်ပွဲစနစ် မှန်ကန်ဖို့ အထူးပဲလိုအပ်ပါတယ်။ ရွေးကောက်ပွဲစနစ်ကို တစ်သမတ်တည်း ရွေးချယ်သတ်မှတ်ဆောင်ရွက်ဖို့မသင့်ဘဲနဲ့ နိုင်ငံရဲ့ ပထဝီအခြေအနေအရ နိုင်ငံရေး၊ စီးပွားရေး၊ လူမှုရေးအခြေအနေစတဲ့ အခြေအနေ အရပ်ရပ်အပေါ်မှာ အခြေခံပြီးတော့ ရွေးရမှာဖြစ်သလို နိုင်ငံအတွင်းမှာရှိတဲ့ ပြည်သူတွေရဲ့ နိုင်ငံရေး ရေချိန်မြင့်မားလာမှုပေါ် မူတည်ပြီးတော့ ပြောင်းလဲကျင့်သုံးကြတာကို တွေ့ရမှာ ဖြစ်ပါတယ်။ ကမ္ဘာမှာ ယနေ့အခြေခံကျတဲ့ ရွေးကောက်ပွဲစနစ် တင်ပြပါအတိုင်း လေးခုကနေဖြာဆင်း လာတဲ့ ၁၂ ခုတွေ့ ရမှာဖြစ်ပါတယ်။ ဒီထဲမှာ ကျွန်တော်တို့ ဆွေးနွေးနေတဲ့ FPTP တို့ PR တို့ MMP တို့ပါတာကိုလည်း တွေ့ရပါတယ်။ သို့သော် ဒီစနစ်တွေကို လုပ်ရမယ်လို့လည်း မဆိုလိုပါဘူး။ အားလုံးသည် ကိုယ့်နိုင်ငံ၊ ကိုယ့်မြေ၊ ကိုယ့်ရေ၊ ကိုယ့်အခြေအနေနဲ့ ကြိုက်နှစ်သက်ရာကို အလျဉ်းသင့် သလို အဆင်ပြေဆုံးနှင့် အဓိက နိုင်ငံတော်/နိုင်ငံသားနှင့် တိုင်းရင်းသားများအကျိုးကိုသာ ရှေးရှုပြီးတော့ ရွေးချယ်သတ်မှတ်ကြမှာ ဖြစ်ပါတယ်။ ကျွန်တော်တို့နိုင်ငံအနေနဲ့ အရင်တွေတုန်းကပြု လုပ်ခဲ့တဲ့ FPTP စနစ်။ ဒီစနစ်နဲ့ပတ်သက်လို့ တင်ပြပါအတိုင်း ကျွန်တော်အချိန်အခက်အခဲအရ မတင်ပြတော့ ပါဘူး။ အဓိက ကတော့ FPTP စနစ်က ကောင်းပါတယ်။ ယခင်တုန်းက သမိုင်းကြောင်းအရ ဗြိတိသျှနိုင်ငံရဲ့ လက်အောက်ခံဖြစ်ခဲ့တဲ့ ကိုလိုနီနိုင်ငံတွေမှာ အများဆုံးကျင့်သုံးပါတယ်။ ယနေ့ အာဖရိကမှာ ၁၅ နိုင်ငံလောက်သာ ဒီစနစ်ကို ကျင့်သုံးနေတာကိုလည်း သွားတွေ့ရမှာဖြစ်ပါတယ်။ အဓိကကတော့ ဒီမိုကရေစီ ရင့်ကျက်ပြီးသား နိုင်ငံတွေ၊ လူဦးရေများတဲ့ နိုင်ငံတွေမှာ ကျင့်သုံးတဲ့ စနစ်ဖြစ်ပါတယ်။ နောက်တစ်ခုကတော့ PR ဖြစ်ပါတယ်။ PR နဲ့ပတ်သက်လို့ PR ကိုလေ့လာရင် ဒီမိုကရေစီကျင့် သုံးစ၊ ပေါ်ထွန်းစနိုင်ငံတွေမှာ ကျင့်သုံးပါတယ်။ လူဦးရေနည်းတဲ့နိုင်ငံတွေမှာ ကျင့်သုံးပါတယ်။ PR သည် FPTP ထက်လူဦးရေ တစ်ဝက်လောက်နိမ့်တဲ့နိုင်ငံတွေမှာ ကျင့်သုံးကြတာကိုလည်း တွေ့ရမှာ ဖြစ်ပါတယ်။ ဒါတွေရဲ့ အားနည်းချက်၊ အားသာချက်တွေကို ကိုယ်စားလှယ်များ ဆွေးနွေးပြီးဖြစ်တဲ့ အတွက်ကြောင့် အကျဉ်းချုပ်တင်ပြရရင် FPTP ရဲ့ အဓိကအားသာချက်ကတော့ ဆန္ဒမဲတစ်မဲအနိုင် ရရုံနဲ့ အနိုင်ရတဲ့ အရိုးရှင်းဆုံးစနစ်ဖြစ်ပါတယ်။ တစ်ပါတီအစိုးရကို ဖြစ်ထွန်းစေပြီးတော့ နိုင်ငံရေး တည်ငြိမ်မှုကို ရှိစေပါတယ်။ အားနည်းချက်များအနေနဲ့ တစ်ပါတီ သို့မဟုတ် နှစ်ပါတီ တစ်လှည့်စီ အာဏာရယူတဲ့စနစ်ဖြစ်ပြီးတော့ တတိယပါတီအပါအဝင် ပါတီငယ်တွေကို ပျောက်ကွယ်သွားစေ ပါတယ်။ မဲအလေအလွင့်အများဆုံးစနစ် ဖြစ်ပါတယ်။ တိုင်းရင်းသားလူနည်းစုပါတီများအနေနဲ့ မဲဆန္ဒနယ်တစ်ခုထဲမှာ စုစုစည်းစည်းရှိမနေရင် လွှတ်တော်ထဲရောက်လာဖို့ သိပ်ခက်ပါတယ်။ ပါတီငယ်များ၊ လူနည်းစုပါတီများ မျှမျှတတရွေးချယ်ခံဖို့ ချန်ထားတဲ့စနစ်ဖြစ်ပါတယ်။ တိုင်းရင်းသား လူနည်းစုပါတီ ကိုယ်စားလှယ်များ အရွေးခံရဖို့အတွက် အလွန်ခက်ခဲပါတယ်။ အမျိုးသမီးများ လွှတ်တော်ကိုရောက်ဖို့ အလွန်ခက်ခဲပါတယ်။ ပါတီကြီးတစ်ခုထဲကနေ နှစ်ပေါင်းများစွာ အုပ်ချုပ်မယ့်စနစ်ဖြစ်ပါတယ်။ အလားတူ PR စနစ်ကိုလေ့လာရင် PR ရဲ့အားသာချက်တွေက မဲဆန္ဒရှင်များအနေနဲ့ ရွေးချယ်ပိုင်ခွင့်ရတဲ့အတွက်ကြောင့် မဲပေးခြင်းကို ပိုပြီးတော့ စိတ်ဝင်စားနိုင်ပါတယ်။ လွှတ်တော်ထဲမှာ နိုင်ငံရေးပါတီတွေ၊ တိုင်းရင်းသားလူမျိုးစုတွေ ပိုမိုရောက်ရှိလာနိုင်ပါတယ်။ လွှတ်တော်အတွင်း နိုင်ငံ ရေးပိုပြီးတော့ အားကောင်းလာနိုင်ပါတယ်။ လူမျိုးစုံ၊ ပါတီစုံသာမက အမျိုးသမီးများလည်း ရာခိုင်နှုန်း မြင့်မားစွာပါဝင်လာနိုင်ပါတယ်။ ပါတီကြီးတွေ၊ ပါတီငယ်တွေ အပြန်အလှန် ထိန်းကျောင်း နိုင်ပါတယ်။ နိုင်ငံရေးအင်အားစုတစ်ခုကနေ လွှတ်တော်ကို သိမ်းပိုက်ထားတာမျိုးကိုလည်း ကာကွယ်နိုင်ကြောင်း တွေ့ရှိရမှာ ဖြစ်ပါတယ်။ မဲလေလွင့်ဆုံးရှုံးမှု လျှော့ချနိုင်ပါတယ်။ ဒေသတွင်းမှာရှိတဲ့ တိုင်းရင်းသား လူနည်းစုတွေအတွက် အလွန်တရာမှ တန်ဖိုးရှိတဲ့ အခွင့်အရေးကို ရရှိစေနိုင်တဲ့စနစ် ဖြစ်ပါတယ်။ အမျိုးသားပြန်လည်သင့်မြတ်ရေး၊ ပတ်ဝန်းကျင်ကို ဖန်တီးတဲ့နေရာမှာ အချက်အချာကျရုံသာမက ဆိုးရွားတဲ့ နိုင်ငံရေးအဓိကရုဏ်းတွေကိုလည်း လျှော့ချစေနိုင်ပါတယ်။ ဥပမာတင်ပြရရင် ၁၉၉၄ ခုနှစ်၊ ဧပြီလ ရ ရက်နေ့က တောင်အာဖရိကမှာ ဖြစ်သွားတဲ့ နယ်လ်ဆင်မင်ဒဲလားရဲ့ အာဖရိက အမျိုးသားကွန်ကရက်ဖြစ်တဲ့ ANC ဟာ ဒါနဲ့ပဲ အနိုင်ရခဲ့တာဖြစ်ပါတယ်။ အားနည်းချက်အနေနဲ့ ညွန့်ပေါင်းအစိုးရ ဖြစ်ပေါ်တတ်တဲ့အတွက်ကြောင့် အုပ်ချုပ်ရေးကဏ္ဍမှာ အခက်အခဲရှိပါတယ်။ ပါတီငယ်တွေကို အချိုးအစားမမျှတမှုနှင့် စုစည်းစေပြီးတော့ အခွင့်အာဏာရသွားစေနိုင်ပါတယ်။ ကျွန်တော်တို့ ဒီစနစ်တွေကို သုံးသပ်တဲ့အခါမှာ အဓိကကတော့ အနာဂတ်နိုင်ငံတော်မှာ အတိတ်က ပစ္စုပ္ပန်အခြေအနေတွေကို လေ့လာသုံးသပ်ပြီးတော့ အနာဂတ်မှာ ကျွန်တော်တို့ ဘာစနစ်ကို ကျင့်သုံးကြမှာလဲ။ လွှတ်တော်ရဲ့ နိုင်ငံရေးမှာ တိုင်းရင်းသားအားလုံး၊ နိုင်ငံရေးပါတီအားလုံး ပါဝင်ဖို့ လိုပါတယ်။ ဒါမှသာ တိုင်းပြည်တိုးတက်မှာဖြစ်ပါတယ်။ ရောက်ရှိနေတဲ့ အခြေအနေအရ ဒီမိုကရေစီကို ပေါပေါသီသီသုံးလို့မဖြစ်ပါဘူး။ ဝါဒစွဲကြီးမားခြင်း၊ လူမျိုးစွဲကြီးမား ခြင်း၊ မိမိအကျိုးရှေးရှုလိုခြင်းတို့ကို ရှောင်ရှားရပါမယ်။ တိုင်းရင်းသားအားလုံးနှင့် နိုင်ငံသူ/နိုင်ငံသား အကျိုးစီးပွားကို ရှေးရှုရပါမယ်။ အတိတ်သမိုင်း တုန်းက ဒီမိုကရေစီပျက်သုဉ်းခဲ့ရတဲ့အကြောင်းတွေကို ပြန်လည်လေ့လာပြီးတော့ သတိပြုကြရပါမယ်။ မိမိနိုင်ငံနှင့် သင့်တော်တဲ့စနစ်ကို မှန်မှန်ကန်ကန်ရွေးချယ်ကြရပါမယ်။ ပြောင်းလဲကျင့်သုံးမယ့် ကာလ သတ်မှတ်ရပါမယ်။ ဥပဒေနှင့်အညီ လုပ်ဆောင်ကြဖို့ လိုမှာဖြစ်ပါတယ်။ လောလောဆယ် ပြည်နယ် တွေမှာ FPTP၊ တိုင်းဒေသကြီးတွေမှာ PR ဒါတွေပေါင်းစပ်လိုက်တော့ အမှန်တကယ် MMP ဒါမျိုး တွေပဲ ကျွန်တော်တို့ လေ့လာသုံးသပ်ပြီးတော့ ရွေးချယ်သင့်ပါတယ်။ လိုအပ်ချက်တွေကို ဒီမိုကရေစီနည်းလမ်းအရ ကော်မတီ၊ ကော်မရှင်ဖွဲ့ပြီးတော့ ဆောင်ရွက်ကြမှာဖြစ်ပါတယ်။ ဘယ်လိုပဲ ရွေးသည် ဖြစ်စေ၊ ကျွန်တော်တို့အနေနဲ့ နိုင်ငံတော်/နိုင်ငံသားများရဲ့ အကျိုးစီးပွားကို ရှေးရှုတဲ့အတွက်ကြောင့် ရွေးချယ်တဲ့စနစ်တိုင်းပဲ လွတ်လွတ်လပ်လပ်နဲ့တရားမျှတစွာနဲ့ ရဲရဲဝံ့ဝံ့ မှန်မှန်ကန်ကန်နဲ့ အနိုင်ရအောင် ရိုးသားကြိုးစားစွာနဲ့ အားလုံးအတွက် အမှန်တကယ်ဖွံ့ဖြိုးတိုးတက်ပြီးတော့ အေးချမ်းသာယာမှု ရရှိမယ့် ဒီမိုကရေစီစနစ်ရဲ့ အခြေခံဖြစ်တဲ့ ရွေးကောက်ပွဲစနစ်ကို ကျွန်တော်တို့ လွှတ်တော်ကြီးကနေ ဆွေးနွေးတင်ပြလို့ ထွက်ပေါ်လာတဲ့ အခြေအနေအတိုင်း အခုအဆိုရှင်ဖြစ်တဲ့ ဦးအောင်ဇင်ရဲ့ အဆိုကို ထောက်ခံတင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမန်းဂျော်နီ ဆွေးနွေးဖို့ ဖြစ်ပါတယ်</speech>
<speech><mp id="1195">ဦးမန်းဂျော်နီ(မြောင်းမြမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ ပုဇွန်တောင်မဲဆန္ဒနယ် ဦးအောင်ဇင် တင်သွားတဲ့အဆိုကို ကျွန်တော် မန်းဂျော်နီ၊ မြောင်းမြမဲဆန္ဒနယ် ပြည်သူ့လွှတ်တော်ကိုယ်စားလှယ်က ကန့်ကွက်ဆွေးနွေးသွားမှာဖြစ်ပါတယ်။ ဘာကြောင့် ကန့်ကွက်ရသလဲဆိုတော့ ကျွန်တော်က ကရင်တိုင်းရင်းသားပီပီ ရိုးရိုးနှင့်ရှင်းရှင်းပဲ တင်ပြမှာဖြစ်ပါတယ်။ အဓိကကျတဲ့အချက် (၃)ချက်ကို ကျွန်တော်တင်ပြမှာဖြစ်ပါတယ်။ ပထမအချက် ကတော့ ၂၀၁၀ ရွေးကောက်ပွဲနှင့် ၂၀၁၂ ခုနှစ် ကြားဖြတ်ရွေးကောက်ပွဲတွေဟာ နအဖလက်ထက်က အတည်ပြုပြဋ္ဌာန်းခဲ့တဲ့ ဖွဲ့စည်းပုံအခြေခံဥပဒေအတိုင်း ကျင်းပခဲ့တာဖြစ်ပါတယ်။ အခု ဦးအောင်ဇင် တင်ပြတဲ့ PR စနစ်အတိုင်း ရွေးကောက်ပွဲလုပ်မယ်ဆိုရင် ဘယ်ဖွဲ့စည်းပုံအခြေခံဥပဒေကို အခြေခံ မှာလဲ။ ၂၀၀၈ ဖွဲ့စည်းပုံအခြေခံဥပဒေဟာ လုံးဝ တရားမဝင်တော့ဘူးလား။ PR စနစ်နဲ့သာ ရွေးကောက်ပွဲလုပ်မယ်ဆိုရင် ဖွဲ့စည်းပုံအခြေခံဥပဒေကို အသစ်ရေးဆွဲရင်ဆွဲ၊ မဆွဲရင် အဓိကကျတဲ့ အချက်တွေကို ပြင်မှဖြစ်မယ်လို့ ဒီလို ကျွန်တော်မြင်ပါတယ်။ ဒုတိယအချက်အနေနဲ့ နိုင်ငံတော် မူမှာကော၊ ဖွဲ့စည်းပုံအခြေခံဥပဒေမှာကော၊ တိုင်းရင်းသားစည်းလုံးညီညွတ်ရေးဆိုတဲ့ အချက်ဟာ အဓိကပါနေပါတယ်။ အခု PR စနစ်တင်မယ်ဆိုတာနဲ့ တိုင်းရင်းသားပါတီအချို့က လွှတ်တော် ကိုယ်စားလှယ်တွေက သဘောမတူကြောင်းကို ဥက္ကဋ္ဌကြီးထံ စာနဲ့တင်ပြပြီးဖြစ်တယ်။ ဥက္ကဋ္ဌကြီး ကိုယ်တိုင်လည်း လွှတ်တော်ကိုဖတ်ပြပြီးဖြစ်ပါတယ်။ ဒါ့အပြင် တိုင်းရင်းသားလွှတ်တော်ကိုယ်စား လှယ်အချို့က လွှတ်တော်ကိုမတက်ဘဲ ဆန္ဒဖော်ထုတ်ခဲ့တာကို တစ်နိုင်ငံလုံးကလည်း သိတယ်။ တစ်ကမ္ဘာလုံးကလည်း သိပြီးနေပါပြီ။ ဒီအခြေအနေက ဘာကိုပြသလဲဆိုရင် တိုင်းရင်းသား စည်းလုံးညီညွတ်ရေးနှင့်ပတ်သက်ရင် သဘောထားကွဲလွဲတာ ထင်ရှားနေပါပြီ။ ကျွန်တော်တို့ တိုင်းရင်းသားတစ်ယောက်အနေနဲ့ ဒီကိစ္စကို ပေါ့ပေါ့တန်တန် သဘောမထားနိုင်ပါဘူး။ တစ်ချိန်တုန်းက နိုင်ငံ ရေးခေါင်းဆောင်ကြီးတစ်ယောက်က ဘာသာရေးနှင့်ပတ်သက်ပြီးတော့ ပြဋ္ဌာန်းခဲ့တဲ့အတွက်ကြောင့် တိုင်းရင်းသားအချို့ လက်နက်ကိုင်ပြီး ဖြစ်ပေါ်လာခဲ့တဲ့ပြဿနာဟာ အခုထိမပြီးဆုံးသေးပါဘူး။ အခု PR စနစ်အတည်ပြုပြီးတော့ ဆက်ပြီးလုပ်မယ်ဆိုရင် ဒီလိုဖြစ်ရပ်မျိုးပေါ်လာနိုင်မလားလို့ အထူးစိုးရိမ် မိပါတယ်။ တတိယအချက်အနေနဲ့ကတော့ အခု FPTP စနစ်ကိုကျင့်သုံးပြီး ကျွန်တော်တို့ကိုယ်တိုင် ပါဝင်နေတဲ့၊ လက်ရှိတက်နေတဲ့ အားကောင်းတဲ့ပြည်သူ့လွှတ်တော်၊ လက်ရှိခိုင်မာတဲ့ ပြည်ထောင်စု အစိုးရ၊ နိုင်ငံအတွက်၊ ပြည်သူများအတွက် အားနဲ့အင်နဲ့ အားကောင်းမောင်းသန် အလုပ်အကျွေး ပြုလို့မရလို့လားဆိုတဲ့မေးခွန်း မေးလိုပါတယ်။ ဒီတော့ ဒီလိုအားနဲ့အင်နဲ့ အားကောင်းမောင်းသန် ပြည်သူတွေအတွက် အလုပ်အကျွေးမပြုနိုင်တာသည် FPTP နိုင်ငံရေးစနစ်လား။ FPTPက ဟန့်တား နေလို့လား။ တားဆီးနေလို့လား။ စနစ်ကို ပုံမချကြပါနဲ့။ လူတွေရဲ့၊ ပြည်သူ့လွှတ်တော်ကိုယ်စားလှယ် တွေရဲ့ စေတနာသာလျှင် အရေးကြီးပါတယ်။ နောက်ဆုံးအနေနဲ့၊ နိဂုံးချုပ်အနေနဲ့ တင်ပြတဲ့ဖွဲ့စည်းပုံ အခြေခံဥပဒေကိစ္စရယ်၊ တိုင်းရင်းသားစည်းလုံးညီညွတ်မှုပျက်ပြားစေနိုင်တဲ့ အလားအလာကြောင့် ဒီ PR စနစ်ကို ကရင်တိုင်းရင်းသားတစ်ယောက်အနေနဲ့ လေးလေးနက်နက်နဲ့ကန့်ကွက်ကြောင်း တင်ပြ အပ်ပါတယ်။ ထပ်လောင်း၍ ပြောချင်တာက ဒီ PR စနစ်ကို ထောက်ခံမိခဲ့ပါက ကျွန်တာ်ဟာ သမိုင်း တရားခံမဖြစ်ချင်တဲ့အတွက် ဒီလိုဝင်ရောက်ဆွေးနွေးရခြင်းဖြစ်ပါတယ်။ အားလုံးကို ကျေးဇူးတင်ပါ<speech type="speaker">ဗိုလ်မှူးကြီးနေိုင်၊ တပ်မတော်သားကိုယ်စားလှယ်က ဆွေးနွေးဖို့ဖြစ်ပါတယ်။</speech></speech>
<speech><mp id="000">ဗိုလ်မှူးကြီးနေိုင်(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော် များ မင်္ဂလာပါလို့ ဦးစွာဂါရဝပြုအပ်ပါတယ်။ ကျွန်တော်ကတော့ တပ်မတော်သားကိုယ်စားလှယ် ဗိုလ်မှူးကြီးနေိုင် ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ ပုဇွန်တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ဇင်တင်သွင်းတဲ့အဆိုနဲ့ပတ်သက်ပြီးတော့ ဆွေးနွေးတင်ပြ သွားမှာဖြစ်ပါတယ်။ ကျွန်တော်တို့မြန်မာနိုင်ငံမှာ ၁၉၄ရ ခုနှစ်၊ ဖွဲ့စည်းပုံအခြေခံဥပဒေအရလည်း ကောင်း၊ ၂၀၀၈ ခုနှစ်၊ ဖွဲ့စည်းပုံအခြေခံဥပဒေအရလည်းကောင်း ရွေးကောက်ပွဲစနစ်ကို မဲအများရသူ သာအနိုင်ရတဲ့စနစ် (FPTP) စနစ်ကိုသာ ကျွန်တော်တို့ ကျင့်သုံးခဲ့ပါတယ်။ ဒါပေမယ့်လည်း ကျွန်တော် တို့ အချို့သောအိမ်နီးချင်းနိုင်ငံတွေနဲ့ အာဆီယံနိုင်ငံများမှာတော့ အချိုးကျ PR စနစ်ကို ကျွန်တော်တို့ ကျင့်သုံးကြောင်းတွေ့ရှိရပါတယ်။ ကျွန်တော်တို့ရဲ့ အိမ်နီးချင်းနိုင်ငံမှာဖြစ်တဲ့ ထိုင်းနိုင်ငံဆိုရင်တော့ FPTP စနစ်နဲ့ PR စနစ်ကိုရောပြီး ကျင့်သုံးတာတွေ့ရှိရပါတယ်။ ကျွန်တော်တို့နိုင်ငံမှာလည်း PR စနစ်နဲ့ ပတ်သက်ပြီးတော့ စိတ်ဝင်စားလာတာကတော့ ၂၀၁၂ ခုနှစ်၊ ဇူလိုင်လ ၃ ရက်နေ့မှာ ဒီမိုကရေစီ မိတ်ဆွေပါတီ ၁၀ ပါတီကနေပြီးတော့ ကျွန်တော်တို့ ပြည်ထောင်စုရွေးကောက်ပွဲကော်မရှင်ကို ရွေးကောက်ပွဲစနစ်ပြုပြင်ရေးနှင့်ပတ်သက်ပြီး အကြံပြုချက်တင်ပြခဲ့သလိုပဲ ၂၀၁၂ ခုနှစ်၊ သြဂုတ်လ ရ ရက်နေ့မှာ နိုင်ငံတော်သမ္မတကြီးနှင့် ရွေးကောက်ပွဲဝင်နိုင်ငံရေးပါတီများ တွေ့ဆုံခဲ့ရာမှာ ခုနက တင်ပြ ခဲ့တဲ့ ဒီမိုကရေစီမိတ်ဆွေများပါတီကနေပြီးတော့ PR စနစ်ကိုကျင့်သုံးပါက ပါတီငယ်များရဲ့ အခြား ကဏ္ဍကိုလည်း ကိုယ်စားပြုနိုင်မယ့် အခွင့်အရေးတစ်ရပ်ဖြစ်ကြောင်းနှင့် ပါတီစုံစနစ်ကို ပိုမိုအသက် ဝင်လာမှာဖြစ်ကြောင်း ဆွေးနွေးတင်ပြခဲ့ပါတယ်။ ရွေးကောက်ပွဲကော်မရှင်အနေနဲ့လည်း ကျွန်တော်တို့ ၂၀၁၃ ခုနှစ်၊ ဧပြီလ ၈ ရက်နေ့မှာ နိုင်ငံရေးပါတီ ၅၃ ပါတီမှခေါင်းဆောင်တွေ၊ နောက်တစ်ခါ ကျွန်တော်တို့ ဧပြီလ ၂၆ ရက်နေ့မှာ နိုင်ငံရေးပါတီခေါင်းဆောင်များ၊ အရပ်ဘက်လူထုအဖွဲ့ အစည်းများ၊ နိုင်ငံတကာအဖွဲ့အစည်းများနှင့်တွေ့ဆုံခဲ့ပြီးနောက်ပိုင်းမှာ ကျွန်တော်တို့ ပြည်သူတွေရော၊ နိုင်ငံရေးပါတီတွေရော ဒီ PR စနစ်နဲ့ပတ်သက်ပြီးတော့ စိတ်ဝင်စားလာတာဖြစ်ပါတယ်။ ဒါပေမယ့် လည်း အချို့သော လူပုဂ္ဂိုလ်နှင့်ပါတီတွေကနေပြီးတော့ အချို့သော လူပုဂ္ဂိုလ်နှင့်ပါတီများကို အချို့ပြောကြတာကတော့ ၂၀၁၅ ခုနှစ်၊ ရွေးကောက်ပွဲမှာအနိုင်မရနိုင်လို့ ကျင့်သုံးကြခြင်းဖြစ်တယ်လို့ ယူဆ နေတာ လည်း ကျွန်တော်တို့တွေ့မြင်နေရပါတယ်။ ကျွန်တော့်အနေနဲ့ ပထမဆုံးဆွေးနွေးတင်ပြလိုတာကတော့ ကျွန်တော်တို့မြန်မာနိုင်ငံမှာ PR စနစ် ကျင့်သုံးနိုင်/မသုံးနိုင်ဖြစ်ပါတယ်။ ကျွန်တော့်အယူအဆပြောရမယ်ဆိုရင်တော့ ဘယ်ရွေးကောက် ပွဲ စနစ်မဆို ကျွန်တော်တို့ သုံးလို့ရပါတယ်။ အချိုးကျစနစ်ဆိုတာကတော့ မျှတတဲ့စနစ် ဖြစ်ပါတယ်။ ဘာကြောင့်မျှတသလဲဆိုလို့ရှိရင်တော့ ဒါပြည်သူတွေရဲ့ ဆန္ဒ အချိုးကျမျှတစွာပါဝင်နေလို့ဖြစ်ပါတယ်။ ဒါပေမယ့် PR စနစ်မှာ အားနည်းချက်၊ အားသာချက်တွေ အများကြီးရှိပါတယ်။ ကျွန်တော်တို့နိုင်ငံ အနေနဲ့ လက်ရှိသုံးနေတဲ့ FPTP စနစ်ကိုသာ ကျွန်တော်တို့ သိရှိပြီးတော့ PR စနစ်ဆိုတာကိုတော့ အလေ့အကျင့်မရှိသလိုဘဲ လူနည်းစုလောက်သာ သိရှိတဲ့စနစ်ဖြစ်ပါတယ်။ သာမန် ပြည်သူတွေအနေ နဲ့ဆိုရင်တော့ ပိုပြီးတော့နားလည်ရခက်ခဲတဲ့စနစ်ဖြစ်ပါတယ်။ ကျွန်တော်တို့နိုင်ငံနဲ့ လိုက်လျောညီထွေ မှုရှိပြီးတော့ မိမိနိုင်ငံအတွင်းမှာရှိတဲ့ တိုင်းရင်းသားပြည်သူတွေ နိုင်ငံရေးပါတီများအားလုံးအတွက် ကိုက်ညီအောင်ရေးဆွဲမယ်ဆိုရင် အသုံးပြုနိုင်တဲ့အခြေအနေဖြစ်ပါတယ်။ ကျွန်တော်တို့နိုင်ငံမှာ Pr စနစ်ကိုကျင့်သုံးမယ်ဆိုရင်တော့ ကြို တင်လုပ်ဆောင်ရမယ့်လုပ်ငန်းအားလုံး လုပ်ဆောင်ပြီးမှသာ ကျင့်သုံးရမှာဖြစ်ပါတယ်။ ကြို တင်လုပ်ဆောင်ရမယ့်လုပ်ငန်းတွေအနက်မှာ အရေးကြီးဆုံးအချက်က တော့ ကျွန်တော်တို့ ရွေးကောက်ပွဲပါဝင်မယ့်ပါတီနဲ့ ဆန္ဒမဲပေးမယ့် ပြည်သူတွေဟာ ကျင့်သုံးမယ့်စနစ် ကို ဂဃနဏ သိရှိရေးဟာ အဓိကကျပါတယ်။ ကျွန်တော်တို့အနေနဲ့ PR စနစ်ကို ကျင့်သုံးမယ်ဆိုရင်တော့ ရွေးကောက်ပွဲကော်မရှင်အနေနဲ့ အခြေခံဥပဒေပုဒ်မ ၃၉၉ အပိုဒ်(ဂ)နှင့်(စ)အရ ကျွန်တော်တို့ ပြည်သူတွေ၊ တိုင်းရင်းသားတွေ၊ နိုင်ငံရေးပါတီအားလုံးအတွက် ကိုက်ညီတဲ့ ရွေးကောက် ပွဲစနစ်ကို ရေးဆွဲရန်လိုအပ်ကြောင်း တင်ပြလိုပါတယ်ခင်ဗျား။ ဒုတိယအချက်ကတော့ အခြေခံဥပဒေနဲ့ ကိုက်ညီမှု ရှိမည်ဖြစ်ပါတယ်။ အခြေခံဥပဒေ ပုဒ်မ ၁၀၉ ပုဒ်မခွဲ(က)မှာ မြို့နယ်ကို အခြေခံ၍ လည်းကောင်း၊ လူဦးရေကိုအခြေခံ၍လည်းကောင်း၊ မြို့နယ် ၃၃၀ ထက်ပိုမိုလာပါက အသစ် ဖွဲ့စည်းသည့်မြို့နယ်ကို တစ်ဆက်တစ်စပ်တည်းဖြစ်သော သင့်လျော်သည့်မြို့နယ်တစ်ခုနှင့် ပူးပေါင်း ၍လည်းကောင်း၊ ဥပဒေနှင့်အညီမဲဆန္ဒနယ်သတ်မှတ်၍ ရွေးချယ်တင်မြှောက်သည့် ၃၃၀ ဦး ထက် မပိုသော ပြည်သူ့လွှတ်တော်ကိုယ်စားလှယ်များလို့ ကျွန်တော်တို့ သတ်မှတ်ထားတာဖြစ်ပါတယ်။ ဒါကြောင့်မို့လို့ မြို့နယ်တစ်မြို့နယ်ကို မဲဆန္ဒနယ်တစ်နယ် သတ်မှတ်ရွေးကောက်ပေးရမယ့်သဘော ဖြစ်နေပါတယ်။ ကျွန်တော်တို့က PR စနစ်ကိုကျင့်သုံးမယ်ဆိုရင်တော့ ဒီသတ်မှတ်ချက်ကို မဆန့်ကျင် အောင်ဆောင်ရွက်ရမှာဖြစ်ပါတယ်။ ဆန့်ကျင်နေမယ်ဆိုရင်တော့ အခြေခံဥပဒေပြင်ဆင်ရေးပုဒ်မ ၄၃၆ အရ ပုဒ်မ ၁၀၉ အား လွှတ်တော်ရဲ့ ၇၅ ရာခိုင်နှုန်းအထက်ထောက်ခံရမယ့်အပြင် လူထုဆန္ဒခံယူပွဲ ကျင်းပ ပြီးမှသာလျှင် ဒီဥပဒေကို ပြင်ဆင်ရမှာဖြစ်ပါတယ်။ တတိယအချက်အနေနဲ့ကတော့ ကျွန်တော်တို့ ဖွဲ့စည်းပုံအခြေခံဥပဒေ အခန်း(၁) ပုဒ်မ ၃ မှာ နိုင်ငံတော်သည် တိုင်းရင်းသားလူမျိုး ပေါင်းစုံတို့ စုပေါင်းနေထိုင်ကြသောနိုင်ငံဖြစ်သည်ဟုဆိုထားတဲ့အတိုင်း ကျွန်တော်တို့မြန်မာနိုင်ငံမှာ တိုင်းရင်းသား လူမျိုးပေါင်းစုံ ၁၃၅ မျိုးရှိပါတယ်။ ပြည်နယ်များမှာလည်း လူမျိုးပေါင်းစုံ နေထိုင်ကြပါတယ်။ တိုင်း ဒေသကြီးများမှာလည်း ထို့အတူပဲ လူမျိုးစုံနေထိုင်ကြတာဖြစ်ပါတယ်။ လက်ရှိနိုင်ငံရေးပါတီပေါင်း ၆၅ ခုကျော်ရှိပြီးတော့ ဖြစ်ပါတယ်။ ဒါ့အပြင် ၁၉၄၈ ခုနှစ်၊ ဇန်နဝါရီလ ၄ ရက်နေ့ လွတ်လပ်ရေးရပြီး မကြာခင်နှစ်များမှာပဲ အကြောင်းအမျိုးမျိုးနဲ့ အစိုးရကို လက်နက်ကိုင်ဆန့်ကျင်တဲ့ အဖွဲ့များ များစွာ ပေါ်ပေါက်လာပါတယ်။ လက်ရှိအခြေအနေမှာ တိုင်းပြည်တည်ငြိမ်အေးချမ်းမှု ရှိသည်ဆိုသော်လည်းပဲ ပြည်သူအများလုံခြုံမှုအရ စိတ်မအေးဖွယ်ရာများ ရှိနေဆဲဖြစ်ပါတယ်။ ဒါ့အပြင် အစွန်းရောက် နိုင်ငံရေးအန္တရာယ်ကိုလည်း ပြည်သူများ စိတ်တထင့်ထင့်နဲ့ ခံစားနေရတဲ့ အချိန်လည်း ဖြစ်ပါတယ်။ လူမှုရေး၊ ဘာသာရေးပဋိပက္ခ အချို့ဒေသမှာလည်းရှိနေကြပါတယ်။ ဖြစ်နေကြဆဲလည်း ဖြစ်ပါတယ်။ ဒီမိုကရေစီနုနယ်စဉ်ကာလ ဖြစ်သော်ငြားလည်းပဲ အချို့က လက်ရှိ တိုးတက်မှုတွေကိုအားမရဘဲ ဒီမိုကရေစီကျင့်သားရပြီးတဲ့ နိုင်ငံကြီးများနှင့်နှိုင်းယှဉ်ပြီးတော့ စံနှုန်းကိုက် ဇွတ်အတင်း သွတ်သွင်းနေ ကြသူများလည်း ရှိကြပါတယ်။ ကိုယ့်ယူဆချက်နှင့်မတူလျှင် တစ်ဖက်လလို့ သတ်မှတ်တဲ့ မိမိယူဆ ချက်သာလျှင် အမှန်ယူဆနေသူများလည်း ရှိနေကြပါတယ်။ အားသာချက်ကောင်းကွက်တွေကို လျစ် လျူရှုပြီးတော့ အားနည်းချက်များသာလျှင် ဦးစားပေးသုံးသပ်ဝေဖန်နေကြသူများလည်း များစွာရှိနေပါ တယ်။ ဒါ့အပြင် ကျွန်တော်တို့ တစ်ဦးပေါ်တစ်ဦး၊ တစ်ဖွဲ့အပေါ် တစ်ဖွဲ့ နားလည်မှုမရှိကြသူများ မိမိ နာမည်ရဖို့အတွက်။</speech>
<speech type="speaker">နိဂုံးချုပ်ပါ</speech>
<speech><mp id="000">ဗိုလ်မှူးကြီးဌေးနိုင်(တပ်မတော်သားကိုယ်စားလှယ်)</mp>ပွဲလန့်တုန်းဖျာခင်းနေကြသူများ စတဲ့အယူအဆကွဲပြားနေတဲ့အခြေအနေမျိုးမှာ ကျွန်တော်တို့ ယခုလိုရွေးကောက်ပွဲစနစ်တစ်ခုကို ပြောင်းလဲကျင့်သုံးမယ်ဆိုရင် ဖြစ်နိုင်/မဖြစ်နိုင်စဉ်းစားဖို့လိုအပ်ပါတယ်။ နိဂုံးချုပ်တင်ပြလိုတာကတော့ ကျွန်တော်တို့နိုင်ငံမှာ မည်သည့်ရွေးကောက်ပွဲစနစ်မဆို ကျင့်သုံးနိုင်ပါတယ်။ သို့သော်လည်းပဲ အဲ့ဒီ စနစ်ဟာ နိုင်ငံအတွင်းမှာရှိတဲ့ တိုင်းရင်းသားပြည်သူများ၊ နိုင်ငံရေးပါတီများ အားလုံးလက်ခံကျင့် သုံးနိုင်တဲ့စနစ်၊ မျှတသောစနစ်၊ ကောင်းမွန်ရှင်းလင်းတဲ့စနစ်ဖြစ်ပြီးတော့ တို့တာဝန်အရေး(၃)ပါးကို မထိခိုက်စေဘဲနဲ့ အခြေခံဥပဒေနဲ့ ညီညွတ်အောင်ရေးဆွဲမယ်ဆိုလို့ရှိရင်တော့ ကျွန်တော်တို့ ဒီမိုကရေစီစနစ်လျှောက်လမ်းမှုကို အထောက်အကူပြုမည်ဖြစ်ပါကြောင်း သုံးသပ်ရင်း နိဂုံးချုပ်တင်ပြ အပ်ပါတယ်။ (ဩဘာသံများ)</speech>
<speech type="speaker">ဦးခင်မောင်သိန်း၊ စစ်ကိုင်းမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="1161">ဦးခင်မောင်သိန်း(စစ်ကိုင်းမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ စစ်ကိုင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးခင်မောင်သိန်း ဖြစ်ပါတယ်။ ဦးအောင်ဇင်၊ ပုဇွန်တောင်မဲဆန္ဒနယ်ရဲ့ အဆိုကို ကျွန်တော့်အနေနဲ့ ကန့်ကွက်ဆွေးနွေးတင်ပြသွားမှာ ဖြစ်ပါတယ်။ ဒီအဆိုကို ကန့်ကွက်ဆွေးနွေးခြင်းဟာ ပါတီစွဲ၊ ဂိုဏ်းဂဏစွဲလည်းမပါ။ ပြည်ထောင်စုသားတိုင်းရင်းသား၊ နိုင်ငံသူနိုင်ငံသား အားလုံးနဲ့ ကျွန်တော်တို့ တိုင်းပြည်ရဲ့ ရှေ့ရေးအတွက် ဆွေးနွေးခြင်းပဲဖြစ်ပါတယ်။ ဆုံးဖြတ်ချက်လွဲမှား ခဲ့ရင် သမိုင်းမှာ ကျွန်တော်တို့ တရားခံလည်း ဖြစ်သွားနိုင်ပါတယ်။ မြန်မာနိုင်ငံမှာ ရွေးကောက်ပွဲသမိုင်းကိုပြန်ကြည့်ရင် လွတ်လပ်ရေးအကြို ခေတ် တိုင်းပြုပြည်ပြု လွှတ်တော်ရွေးကောက်ပွဲတစ်ကြိမ်၊ ဆိုရှယ်လစ်ခေတ်လေးကြိမ် ၁၉၉၀ ခုနှစ်တစ်ကြိမ်၊ ၂၀၁၀ ခုနှစ်တစ်ကြိမ်နဲ့ ၂၀၁၂ ခုနှစ်ကြားဖြတ် ရွေးကောက်ပွဲတစ်ကြိမ်၊ ၆ရ နှစ်အတွင်းမှာ ရွေးကောက်ပွဲပေါင်း ရှစ်ကြိမ်ရှိခဲ့သော်လည်းပဲ ၁၉၉၀ ရွေးကောက်ပွဲနဲ့ ၂၀၁၀ ရွေးကောက်ပွဲသည်ပင်လျှင် နှစ်ပေါင်း နှစ်ဆယ်ကွာခြားခဲ့တာတွေ့ရပြီး မြန်မာ ပြည်သူတွေ၊ ဒီမိုကရေစီနဲ့ အလှမ်းဝေးကာ ရွေးကောက်ပွဲအတွေ့အကြုံ အလွန်နည်းပါးခဲ့ရသလို မဲကောင်းစွာမပေးတတ်ကြတာကိုလည်း တွေ့ရပါတယ်။ FPTP ရွေးကောက်ပွဲစနစ်ဟာ ကိုယ်စားလှယ် ကို သာအဓိကထားရွေးချယ်ခြင်းစနစ်ဖြစ်ပြီး ကိုယ်စားလှယ်ကလည်းပဲ မဲဆန္ဒနယ်နဲ့ မဲဆန္ဒရှင်များကို တိုက်ရိုက်ကိုယ်စားပြုပြီး အရွေးချယ်ခံတဲ့ အရွေးချယ်ခံတဲ့စနစ် မဲပေးပုံနှင့် မဲရေတွက်ရာမှာလည်းပဲ အင်မတန်ရိုးရှင်းလွယ်ကူပြီး မြန်မာနိုင်ငံသူနိုင်ငံသားများနဲ့အသင့်လျော်ဆုံးဖြစ်ပါတယ်။ PR စနစ်က တော့ ပါတီစုံတစ်ခုမှ တစ်နိုင်ငံလုံးမှာ ရရှိထားတဲ့ (သို့မဟုတ်) သတ်မှတ်ထားတဲ့ မဲဆန္ဒနယ်မြေ အတွင်းမှာရရှိတဲ့ မဲအရေအတွက်နဲ့ အမတ်အရေအတွက်အချိုးကို တတ်နိုင်သမျှ ညီမျှနိုင်စေရန် ဖန်တီးပြီး ခွဲတန်းချနေရာခွဲဝေယူတဲ့ရွေးကောက်ပွဲစနစ် ဖြစ်ပါတယ်။ PR မျိုးခွဲပေါင်းများစွာရှိပြီး မဲပေးခြင်း၊ ရေတွက်ခြင်း ခက်ခဲရှုပ်ထွေးတဲ့စနစ်ဖြစ်တာကိုလည်း တွေ့ရမှာဖြစ်ပါတယ်။ ဒီလို ခက်ခဲတဲ့ စနစ်တစ်ခုကို ခေတ်အဆက်ဆက်အစိုးရများရဲ့ နိုင်ငံခြားမှ ပုံတူကူးမချသော စနစ်ပေါင်းများစွာ အစမ်းသပ်ခံရင်း စာပင်ဖြစ်ခဲ့ရတဲ့ ပြည်သူတွေကို မစမ်းသပ်သင့်သေးပါကြောင်း တင်ပြလိုပါတယ်။ စမ်းသပ်ပြန်ရင်လည်း မြန်မာ့နည်း၊ မြန်မာ့ဟန် PR ဆိုပြီးတော့ ပြည်သူတွေ ဘာပြောကြမယ် မသိပါ ဘူး။ PR စနစ်ဟာ ဦးဆောင်မယ့်ပါတီကိုသာ မဲပေးရွေးချယ်ရခြင်းဖြစ်တဲ့အတွက် မဲဆန္ဒနယ်မြေကို ကိုယ်စားပြုမှု၊ တာဝန်ခံမှု ပျက်သုဉ်းသွားပြီး စစ်မှန်တဲ့ကိုယ်စားပြုမှုလည်း မဖြစ်နိုင်တော့ပါ။ PR ကိုယ်စားလှယ်အနေနဲ့ ပါတီခေါင်းဆောင်များကိုသာ နသားပါယားကပ်ပြီး မိမိအမတ်ဖြစ်ရေး အတွက် ကြိုးစားရင်း မဲဆန္ဒရှင်များကို ကိုယ်စားပြုမှုအားနည်းသွားမှာ ဖြစ်ပါတယ်။ FPTP စနစ်က တော့ မဲဆန္ဒနယ်မြေတိုင်းမှာ အရှုံးအနိုင်ရှိတဲ့အတွက် ရှုံးသူသည် လွှတ်တော်မှာနေရာမရှိဘူးဆိုတာတော့ သေချာပါတယ်။ ဒါကြောင့်မို့ မိမိဝင်ရောက်ယှဉ်ပြိုင်ရတဲ့ မဲဆန္ဒနယ်မြေတိုင်းမှာ မိမိကိုယ်မိမိအရည်အချင်းရှိဖို့၊ ရိုးသားဖြောင့်မတ်ဖို့ အရည်အချင်းတွေလိုအပ်ပါတယ်။ PR စနစ်ကတော့ ပါတီတိုင်းဟာ တစ်နိုင်ငံလုံး မှာရတဲ့ မဲရာခိုင်နှုန်းအတိုင်း လွှတ်တော်တွင်းမှာ အချိုးကျခွဲတမ်းရရှိတဲ့အတွက် တစ်ဦးချင်းကြိုးစား ခြင်းမရှိတော့ဘဲ လွှတ်တော်တွင်းမှာ ကိုယ်စွမ်းကိုယ်စနဲ့ ပြည်သူ့ထောက်ခံမဲမရရှိတဲ့ ဟိုနားနဲနဲ၊ ဒီနားနဲနဲရတဲ့မဲတွေစုပေါင်းပြီး ဖြစ်လာတဲ့ ကိုယ်စားလှယ်များရောက်ရှိသွားမှာ ဖြစ်ပါတယ်။ ပါတီဗဟို ကော်မတီကလည်း ကိုယ်စားလှယ်ခွဲတမ်းချရာမှာ မဲစာရင်းတန်းစီဇယားထိပ်က ပါတီဥက္ကဋ္ဌနဲ့ နီးစပ်ရာပုဂ္ဂိုလ်များကို ချထားမှာသေချာသလောက်ရှိပြီး ဒေသခံမဲဆန္ဒနယ် အမတ်လောင်းများက တော့ ဘယ်လောက်ကြိုးစားကြိုးစားသော်လည်းပဲ နောက်ကျရင်ဖြင့် အပေါက်ဝက မြောက်ကြွ မြောက်ကြွနဲ့ ကျန်ရစ်မယ့်ကိန်းဖြစ်မှာတော့လည်းပဲ သေချာသလောက်ရှိပါတယ်။ PR စနစ်ဟာ အရှုံး၊ အနိုင်မရှိတဲ့စနစ်လို့ ပြောကြသော်လည်းပဲ အမှန်ကတော့ ရှုံးမဲများနဲ့ လွှတ်တော်မှာ နေရာယူတဲ့စနစ် ဖြစ်တဲ့အတွက် ဒီမိုကရေစီယဉ်ကျေးမှုစနစ်ဖြစ်တဲ့ အရှုံးကို ရင်ဆိုင်ရဲသော၊ အနိုင်ကို အတည်ပြု ပေးနိုင် စွမ်းသော သတ္တိရှိရှိယှဉ်ပြိုင်ရဲသော အလေ့အထများ ပျက်သုဉ်းသွားပြီး ကိုယ်စားလှယ်ဟာ ကြိုးစား ရန်မလိုတော့ဘဲ မိမိပါတီအကြီးအကဲနဲ့သာ သင့်မြတ်ရန်လိုအပ်သဖြင့် တစ်ဦးချင်းစွမ်းရည်ကျဆင်းကာ လွှတ်တော်အရည်အသွေးဟာလည်းပဲ ကျဆင်းလာနိုင်ပါတယ်။ ဗိုလ်ချုပ်အောင်ဆန်းပြောခဲ့တဲ့ စားဖားတွေ ညီညွတ်တယ်လို့တောင် ပြောခံရတဲ့ အနေအထားမျိုး ရောက်သွားမှာစိုးရိမ်ရပါတယ်။ ဒါ့ကြောင့် PR စနစ်ကြောင့် မတည်ငြိမ်တဲ့ ညွန့်ပေါင်းအစိုးရများပေါ်ပေါက်လာနိုင်ခြင်း၊ စုပေါင်းစပ်ပေါင်းအစိုးရဖွဲ့ရတဲ့အခါ ဝန်ကြီးလုမှု၊ အာဏာလုမှုများ ပေါ်ပေါက်လာနိုင်ခြင်း၊ အာဏာ အဝေမတည့်ရင် အယုံအကြည်မရှိအဆိုတင်သွင်းပြီး အစိုးရပြုတ်ကျနိုင်ခြင်း၊ နိုင်ငံရေးမတည်ငြိမ်လို့၊ ပါတီအချင်းချင်းမတည့်လို့ဆိုပြီး တိုင်းပြည်ကို ထပ်မံအကယ်တင်ခံရနိုင်ခြင်းများရှိလာနိုင်သလို လူမျိုး ရေး၊ ဝါဒရေး၊ အစွန်းရောက်ပါတီများ လွှတ်တော်ထဲဝင်ရောက်လာနိုင်ခြင်း၊ မဲပေးမှု၊ မဲရေတွက်မှု ရှုပ်ထွေးသောစနစ်ဖြစ်ခြင်း၊ နိုင်ငံရေးပါတီများကို အာဏာလွန်ကဲစွာပေးအပ်ထားခြင်း၊ Right to Recall ပျောက်ဆုံးသွားတဲ့အတွက် အစိုးရနဲ့ ကိုယ်စားလှယ်ကို ပြည်သူမှ ထိန်းကျောင်းနိုင်ခွင့် ဆုံးရှုံး နိုင်ခြင်း၊ PR စနစ်ကို ကျင့်သုံးလိုသူများက FPTP စနစ်မှာ ကိုယ်စားလှယ်တစ်ဦး အနိုင်ရသွားရင် အဲ့ဒီ ကိုယ်စားလှယ်ကို မဲမပေးတဲ့ ပြည်သူများရဲ့ ဆန္ဒမဲများ အလဟဿဖြစ်သွားတယ်လို့ ပြောကြပါတယ်။ ဒီမိုကရေစီစနစ်မှာ Mgjority Rule အရ လူအများစုသဘောတူညီမှုနဲ့ အုပ်ချုပ်ကြသော်လည်း ပဲ Minority Right ကို လေးစားလိုက်နာပြီး လူနည်းစုအခွင့်အရေးကိုလည်း အဓိကထား ဆောင်ရွက် ကြရပါတယ်ဆိုတာ ဒီနေ့ကျွန်တော်တို့ ကိုယ်တိုင်လည်းပဲ ဆောင်ရွက်နေရတဲ့အတွက် အားလုံးသိပြီး ဖြစ်မှာပါ။ မိမိကိုမဲပေးသူရော၊ မပေးတဲ့ပြည်သူတွေကိုရော ကျောသားရင်သားမခွဲခြားဘဲ သူတို့အကျိုး ကို တစ်ပြေးညီဆောင်ရွက်ပေးရင်း ကျွဲကူးရေပါတစ်နိုင်ငံလုံးအကျိုးစီးပွားကို လွှမ်းခြုံ ဆောင်ရွက်ပြီး သား ဖြစ်သွားတာကတော့ အမှန်ပါပဲ။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ကျွန်တော်တို့ နိုင်ငံမှာ အမျိုးသား ပြန်လည်သင့်မြတ်ရေးကို အောင်မြင်အောင် မလုပ်နိုင်/မတည်ဆောက်နိုင်သေးဘဲ PR စနစ်ကို ကျင့်သုံးမယ်ဆိုရင် နိုင်ငံတည်ငြိမ်အေးချမ်းမှုပျက်ပြားနိုင်သလို တိုင်းဒေသကြီးများနဲ့ ပြည်နယ်တစ်ခု စီပြု လုပ်လျှင်လည်းပဲ ကိုလိုနီခေတ်က Divide and Rule စနစ်လိုဖြစ်ပြီး အသံကျယ်ကျယ်လောင်လောင်ပြောနေကြပြီဆိုတာ အားလုံးသိပြီးဖြစ်ပါတယ်။ PR ဆို လွှတ်တော်ထဲဝင်လာကတည်းက တိုင်းရင်းသားညီအစ်ကိုမောင်နှမများ စိတ်နှလုံးမချမ်းမြေ့ကြတော့ပါဘူးဆိုတာ အားလုံးသိပြီးဖြစ်မှာ ပါ။ တိုင်းရင်းသားလူမျိုးများပြားလှတဲ့ မြန်မာနိုင်ငံအနေနဲ့ တိုင်းရင်းသားစည်းလုံးညီညွတ်ရေး၊ အမျိုး သားပြန်လည်သင့်မြတ်ရေး၊ နိုင်ငံတည်ငြိမ်ရေးကို အဓိကဦးစားပေးဆောင်ရွက်နေချိန်မှာ PR စနစ်ကို စမ်းသပ်ကျင့်သုံးရန်မသင့်သေးပါကြောင်း လေးစားစွာတင်ပြအပ်ပါတယ်။ အားလုံးကိုကျေးဇူးတင်ပါ တယ်။</speech>
<speech type="speaker">ဦးရှိသီး၊ လေရှီးမဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id="244">ဦးရှိသီး(လေရှီးမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် လွှတ်တော်ကိုယ်စားလှယ်များအားလုံးမင်္ဂလာပါလို့ ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသမှ ပြည်သူ့ လွှတ်တော်ကိုယ်စားလှယ် ဦးရှိသီးဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ ပုဇွန်တောင်မဲဆန္ဒနယ်မှ ဦးအောင်ဇင် ရဲ့ အဆိုကို အနာဂတ်နိုင်ငံတော်နဲ့ နိုင်ငံသားများအကျိုး ဦးထိပ်ထားလျက် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ကျွန်တော်တို့နိုင်ငံရဲ့ အတိတ်သမိုင်းကြောင်းအရ လွတ်လပ်ရေးရပြီး ပါလီမန်ဒီမိုကရေစီ ရွေးကောက်ပွဲနှင့်အတူ ပေါက်ဖွားလာတဲ့ ပြည်တွင်းစစ်မီးဟာ ယနေ့အထိ ငြိမ်းလို့မပြီး ဖြေရှင်းလို့ မကုန်ဖြစ်နေတာဟာ ဘာကြောင့်ပါလဲ။ ရှေးက ရွေးကောက်ပွဲစနစ်တွေရဲ့ အားနည်းချက်ကြောင့် တစ်ကြောင်း၊ တိုင်းရင်းသားတို့ရဲ့ တရားမျှတမှုရရှိရေး၊ ကိုယ်ပိုင်ပြဋ္ဌာန်းခွင့်ရရှိရေး၊ Federd ပြည်ထောင်စုဖြစ်ရေး၊ လူမှုဘဝဖွံ့ဖြိုးရေးဆိုတဲ့ မျှော်လင့်ချက်တွေကြောင့် ဖြေရမှာဖြစ်ပါတယ်။ ယနေ့ နိုင်ငံတော်အစိုးရအနေနဲ့လည်းပဲ ဒို့တာဝန်အရေးသုံးပါးကို ဦးထိပ်ထားပြီးတော့မှ တိုင်းရင်းသားတို့ရဲ့ လူနေမှုဘဝဖွံ့ဖြိုးလာရေးနဲ့အမျိုးသား ပြန်လည်သင့်မြတ်ရေးအစိုးရ(National Reconciliation Government) ဖြစ်ရေးအတွက် အစွမ်းကုန်ကြိုးစားနေတာဟာ နိုင်ငံသားအားလုံးအတွက်ပဲဖြစ်မှာ ပါ။ ယနေ့ ကျွန်တော်တို့ပြောနေတဲ့ လွှတ်တော်ကိုယ်စားလှယ်တွေကို PR စနစ်ကျင့်သုံးပြီး ရွေးချယ်ခံမဟုတ်တဲ့သူများ လွှတ်တော်ထဲမှာပါလာမယ်ဆိုလို့ရှိရင် ကျွန်တော်တို့ နိုင်ငံဟာ သိက္ခာမဲ့တဲ့နိုင်ငံ ဖြစ်သွားမယ်လို့ဆိုတဲ့ဟာလည်း ကျွန်တော် ပြန်လည်သုံးသပ်ချင်ပါတယ်။ PR စနစ်ကျင့်သုံးတဲ့ နိုင်ငံ တွေအားလုံးဟာ အဲဒါဆိုလို့ရှိရင် သိက္ခာမဲ့တဲ့ နိုင်ငံအားလုံးဖြစ်သွားနိုင်ပါသလား ပြန်သုံးသပ်စေချင် ပါတယ်။ ကျွန်တော်တို့ရဲ့ ပတ်ဝန်းကျင်မှာရှိတဲ့ အိန္ဒိယနိုင်ငံကို ကျွန်တော်တို့ လေ့လာကြည့်လိုက်တဲ့ အခါမှာ လူမျိုးနွယ်စု သေးသေးလေးဖြစ်တဲ့ နာဂလန်းပြည်နယ်က ယခင်က ဒီမှာ ပြည်သူ့လွှတ်တော် ဥက္ကဋ္ဌကြီးနှင့်လာတွေ့သွားတဲ့ မစ္စတာရိယေဟာ အခုအထက် လွှတ်တော် PR စနစ်ရဲ့ကောင်းကျိုးကြောင့် နာဂမျိုးနွယ်စုသေးသေးလေးဖြစ်သော်လည်းပဲ ဗဟိုအစိုးရမှာ ပြည်နယ် ရ ခုကို အုပ်ချုပ် ရသော ပြည်နယ်အစိုးရရဲ့ ပါတီရဲ့ PR စနစ်ကြောင့်လို့ ကျွန်တော်သုံးသပ်ချင်ပါတယ်။ ထို့အတူပဲ ကျွန်တော်တို့ကနေ့ အဆိုရှင် ဦးအောင်ဇင်ရဲ့ တင်သွင်းမှုကို ကျွန်တော်တို့အနေနဲ့ နားထောင်ပြီးတော့မှ စောသေးတယ်ဆိုတဲ့အစား ကျွန်တော်တို့ နိုင်ငံနဲ့လူမျိုးအတွက်၊ တိုင်းရင်းသားစည်းလုံးညီညွတ်ရေး အတွက်အင်မတန်အရေးကြီးတယ်၊ အင်မတန်အကျိုးရှိတယ်ဆိုလို့ရှိရင် ယခုကတည်းက ကျွန်တော်တို့ ပြင်ဆင်သင့်က ပြင်သွားတာ ပိုပြီးတော့မှ သင့်လျော်တယ်လို့ ကျွန်တော် သုံးသပ်တင်ပြချင်ပါတယ်။ ကျွန်တော်တို့ အရင်တုန်းက PR စနစ်ကို စိတ်မဝင်စားဘဲနဲ့ အခုမှ ဘာကြောင့် ကောက်ကာငင်ကာ ထူးဆန်းပြီးတော့ အံ့သြဖွယ်ဖြစ်ရပါတယ်ဆိုတဲ့ဟာလည်းပဲ မဟုတ်ပါဘူးခင်ဗျ။ ကျွန်တော်တို့အားလုံး ပါဝင်စေချင်လို့ ကြီးမားတဲ့ နိုင်ငံရေးပြဿနာမဖြစ်စေဘဲနဲ့ ဒီမိုကရေစီကို ညင်ညင်သာသာနဲ့ ပြောင်းလဲပြုပြင်ရေးအတွက် ဖြစ်ပါတယ်။ ရွေးကောက်ပွဲရလဒ်ကနေ ပြီးတော့မှ ကောင်းသော နိုင်ငံ ရေးအမြတ်တစ်ခု ထွက်မလာစေချင်လို့ဖြစ်ပါတယ်။ ရွေးကောက်ပွဲစနစ်တစ်ခုဟာ အောင်မြင် ပြီးတော့မှ ကောင်တဲ့နိုင်ငံရေးအမြတ်တစ်ခု ထွက်မလာဘူးဆိုတဲ့ဟာရှိလို့ရှိရင် ဒါဟာလည်းပဲ အမျိုးသားနိုင်ငံရေးအောင်မြင်မှုမရှိဘူးလို့ သုံးသပ်ရမှာဖြစ်ပါတယ်။ ထို့အတူပဲ မတူကွဲပြားမှုကို တန်ဖိုးထားပြီးတော့မှ အနာဂတ်နိုင်ငံတော်ခရီးဖြောင့်စေချင်လို့ ဒီ PR စနစ်ကို ကျင့်သုံးသင့်ပါ တယ်လို့ ကျွန်တော် တင်ပြလိုပါတယ်။ မိမိတို့ ပါတီအနေနဲ့လည်းပဲ မည့်သည့်ရွေးကောက်ပွဲစနစ် ကျင့်သုံးပါစေ မိမိအနေနဲ့ တရားသောယှဉ်ပြိုင်မှုနဲ့ အဆင��သင့်ပြင်ထားပြီးသားဖြစ်ပါတယ်လို့လည်းပဲ တင်ပြချင်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်တို့ နိုင်ငံဟာ ကမ္ဘာ့နိုင်ငံများနဲ့မတူ တမူထူးခြားပြီးတော့မှ တိုင်းရင်းသား ၁၀၀ ကျော်နေထိုင် ပြီးတော့မှ ယနေ့ ပါတီပေါင်း ၆၀ ကျော်ဖွဲ့စည်းတည်ထောင်ထားတဲ့အတွက် တိုင်းရင်းသားပေါင်းစုံ၊ ပါတီပေါင်းစုံအချိုးကျရရှိတဲ့ မဲဆန္ဒနှင့်အညီ မျှတစွာပါဝင်မှသာလျှင် ခိုင်မာတောင့်တင်းသော ဒီမိုကရေစီ ပေါ်ထွန်းလာရေးအတွက် အဆိုရှင်တင်ပြသလို ပြည်သူ့လွှတ်တော်ရွေးကောက်ပွဲစနစ် အတွက် အချို့သော ပြည်နယ်နှင့်ကိုယ်ပိုင်အုပ်ချုပ်ခွင့်ရဒေသတွေမှာ FPTP စနစ်ကို ကျင့်သုံးသင့် ပါတယ်။ တိုင်းဒေသကြီးတွေမှာ PR စနစ်ကို ကျင့်သုံးသင့်ပါတယ်လို့ တိုက်တွန်းတာဟာ တိုင်းရင်းသား အရေးကို မျက်ကွယ်မပြု သလို တိုင်းဒေသကြီးမှာရှိတဲ့ နိုင်ငံသားတွေရဲ့ အခွင့်အရေးကိုလည်းပဲ ထည့်တွက်ရာရောက်ရှိစေမှာ ဖြစ်ပါတယ်။ ယမန်နှစ် ဆွေးနွေးပွဲတုန်းက ကျွန်တော်တို့ နိုင်တုန်းက အကုန်ယူပြီးတော့မှ ရှုံးမှာကိုကြောက်လို့ ဖုံးကွယ်ကြံစည်နေတယ်ဆိုတာလည်းပဲ ဒါမဟုတ်ပါဘူး ခင်ဗျ။ ကျွန်တော်တို့ရဲ့ အနာဂတ်ကို မိမိဘက်က အပိုင်ပဲဆိုပြီးတော့မှ တွက်ဆလို့ရှိရင် မှားပါလိမ့်မယ်။ ကျွန်တော်တို့ ပြည်သူလူထုကိုလည်းပဲ အထင်သေးရာရောက်ရှိစေပါလိမ့်မယ်။ လေးစားအပ်ပါတဲ့ လွှတ်တော်ဥက္ကဋ္ဌကြီးနဲ့ လွှတ်တော်ကိုယ်စားလှယ်များခင်ဗျား။ ကမ္ဘာ့နိုင်ငံတွေထဲက အများစုဟာ အချိုးကျ PR စနစ်ကို မိမိနိုင်ငံနဲ့ လိုက်လျောညီထွေတဲ့ အချိုးကျကိုယ်စားပြု စနစ်ကျင့်သုံးနေတာ လေ့လာတွေ့ရှိရမှာ ဖြစ်ပါတယ်။ PR စနစ်ထဲက အားသာချက်များဖြစ်တဲ့ အားလုံးပါဝင်ခွင့်ရရှိစေခြင်း၊ ရှုံးသူမရှိ ပါတီအားလုံး သူ့အတိုင်းအတာနဲ့ သူအနိုင်မဲရစေခြင်း၊ မဲအဟောသိကံမဖြစ်စေတဲ့ အတွက် မဲဆန္ဒရှင်ပါဝင်မှုများလာခြင်း၊ အရည်အချင်းရှိသော လွှတ်တော်ကိုယ်စားလှယ်များ ပါဝင်လာခြင်း၊ အမျိုးသမီးလွှတ်တော်ကိုယ်စားလှယ်ဦးရေ တိုးလာနိုင်ခြင်းတို့ကို ဖြစ်ထွန်းလာရေးအတွက်ဆောင်ရွက်သွားရမှာ ဖြစ်ပါတယ်။ PR စနစ်ကြောင့် အစွန်းရောက်ပါတီများ ရောက်ရှိမလာရေးသတိပြု သွားရမှာ ဖြစ်ပါတယ်။ ကျွန်တော်တို့ ပါတီအားလုံးအနေနဲ့ မိမိပါတီ၊ မိမိအတ္တကို ရှေ့တန်းမတင်ဘဲနဲ့ အနာဂတ်နိုင်ငံတော်နဲ့ နိုင်ငံသားအကျိုးစီးပွားအတွက် PR စနစ်ကျင့်သုံးရင် ဒီမိုကရေစီမရင့် ကျက်သေးဘူး အချိန်စောသေးတယ်ဆိုတဲ့အစား ကျွန်တော်တို့ တိုင်းရင်းသားအားလုံး အကျိုးရှိမယ် ဆိုလို့ရှိရင် တွေဝေနေမယ့်အစား ယနေ့ ကျွန်တော်တို့ လွှတ်တော် ကျွန်တော်တို့ရဲ့ လက်ထက်မှာ ပါဝင်ခွင့်ရရှိသော တိုင်းရင်းသား ကြီးငယ်အခွင့်အရေးဖြစ်စေတဲ့ အမျိုးသားပြန်လည်စည်းရုံးရေး၊ လွှတ်တော်အစိုးရပေါ်ပေါက်ရေးအတွက် ပုံတူကူးချ PR စနစ် မဟုတ်စေဘဲ မိမိနိုင်ငံနှင့် သင့်လျော်သော အချိုးကျမျှတတဲ့စနစ်ကို စောစီးစွာ အကောင်အထည်ဖော်နိုင်ရန် ပြည်သူများကို ချပြရှင်းလင်းခြင်း၊ လွှတ်တော်မှဦးဆောင်ပြီး ကော်မရှင်တစ်ရပ်ဖွဲ့စည်းပြီးတော့မှ အကောင်အထည် ဖော်ဆောင်ရွက်သွားသင့်ပါကြောင်း ဦးအောင်ဇင်ရဲ့ အဆိုကို ထောက်ခံအပ်ပါတယ်ခင်ဗျား။</speech>
<speech type="speaker">ဒေါက်တာဇော်မြင့်မောင်၊ ကျောက်ပန်းတောင်းက ဆွေးနွေးဖို့ ဖြစ်ပါတယ်</speech>
<speech><mp id="1175">ဒေါက်တာဇော်မြင့်မောင်(ကျောက်ပန်းတောင်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ကျောက်ပန်းတောင်းက ဒေါက်တာဇော်မြင့်မောင် ဖြစ်ပါတယ်။ ပုဇွန်တောင် မဲဆန္ဒနယ်က ဦးအောင်ဇင်ရဲ့ အဆိုကို အကျိုးအကြောင်းနဲ့ ကန့်ကွက်သွားမှာဖြစ်ပါတယ်။ ဥက္ကဋ္ဌကြီး ခင်ဗျား။ PR စနစ်ကိုထောက်ခံသွားကြတဲ့လူတွေအားလုံးဟာ ပြည်သူလူထုရဲ့ ဆန္ဒမဲတွေ မဆုံးရှုံးရအောင်ဆိုပြီး အကြောင်းပြနေပါတယ်။ ဒီလိုအကြောင်းပြကြေးဆိုလို့ရှိရင် ၁၉၉၀ ခုနှစ်၊ အထွေထွေ ရွေးကောက်ပွဲတုန်းက အမျိုးသားဒီမိုကရေစီအဖွဲ့ချုပ်ရခဲ့တဲ့ ၇၉ သိန်းသော မဲများဆုံးရှုံးသွားတာကို ဘာ့ကြောင့်မပြောကြတာလဲ။ ဘာ့ကြောင့်ရေငုံနှုတ်ပိတ်နေခဲ့ကြပါသလဲ။ နောင်ဒါမျိုးမဖြစ်အောင် ကျွန်တော်တို့ ဘယ်လိုစီမံဆောင်ရွက်ကြမလဲဆိုတာတွေကို ဆွေးနွေးဖို့သင့်ပါတယ်။ ဥက္ကဋ္ဌကြီး ခင်ဗျား။ ထောက်ခံဆွေးနွေးသွားသူများဟာ တိုင်းရင်းသားလူနည်းစုများရဲ့ အခွင့်အရေးကာကွယ်ဖို့ PR စနစ်ဟာ ကျွန်တော်တို့ တိုင်းဒေသကြီးတွေမှာပဲ ကျင့်သုံးသွားဖို့ သင့်ပါတယ်ဆိုပြီးတော့လည်း ဆွေးနွေးသွားကြပါတယ်။ ဒါကို ကျွန်တော်အကျိုးအကြောင်းနဲ့ ရှင်းပြချင်ပါတယ်။ ဟုတ်ပါတယ်။ တစ်ချိန်တုန်းက တိုင်းရင်းသားလူနည်းစုတွေရဲ့ အခွင့်အရေးဟာ မရခဲ့ကြပါဘူး။ အားနည်းခဲ့ကြပါ တယ်။ ဒါပေမယ့် ကနေ့လို တံတိုင်းတွေမရှိတော့တဲ့ ကမ္ဘာ့ရွာကြီးဖြစ်နေတဲ့အချိန်မှာ တိုင်းရင်းသား လူနည်းစုအခွင့်အရေးတွေကို ကာကွယ်တာဟာ PR စနစ်မဟုတ်ပါဘူး။ NGO များ၊ CSO များ၊ CBO များဟာ တိုင်းရင်းသားတွေရဲ့ အခွင့်အရေး၊ လူ့အခွင့်အရေးကိုကာကွယ်ပေးနေကြပါတယ်။ PR စနစ်ဟာ တိုင်းရင်းသားတွေရဲ့ အခွင့်အရေးကို လွှတ်တော်ထဲမှာပဲကြားအောင် ပြောနိုင်ပါတယ်။ လူ့အခွင့်အရေးကို ကာကွယ်နေတဲ့ အဖွဲ့အစည်းတွေအားလုံးဟာ တစ်ကမ္ဘာလုံးကြားအောင် ကာကွယ် ပေးနိုင်ပါတယ်။ ကျွန်တော်တို့ ကာကွယ်စဉ်းစားဖို့ သင့်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ ဒီမိုကရေစီဟာ ပြည်သူလူထုရဲ့ Mandate ကိုတောင်းခံရခြင်းဖြစ်ပါတယ်။ ဒီမိုကရေစီရဲ့ အနှစ်သာရဟာ အများစုဆန္ဒကို လေးစားတာဖြစ်တဲ့အတွက် အနိုင်အရှုံးရှိပါတယ်။ အဲ့တော့အနိုင် အရှုံးကို ကျွန်တော်တို့ လက်သင့်ခံရပါမယ်။ နိုင်ရင်နိုင်တတ်ရပါမယ်။ သဘောထားကြီးကြီးနဲ့နိုင်ရပါ မယ်။ ရုံးရင်ရှုံးတဲ့ သတ္တိရှိရပါမယ်။ အနိုင်အရှုံးကိုလက်မခံဘူးဆိုရင် ကျွန်တော်တို့အားကစားလောက ကမ္ဘာမှာ ပျောက်ကွယ်သွားပါလိမ့်မယ်။ အဲ့ဒီတော့ အနိုင်အရှုံးကို ကျွန်တော်တို့ လက်သင့်ခံရမှာပါ။ ဒါဟာ ဒီမိုကရေစီရဲ့ တန်ဖိုးဖြစ်ပါတယ်။ လေးစားအပ်သော ဥက္ကဋ္ဌကြီးခင်ဗျား။ ကျွန်တော်တို့ PR စနစ်ဟာ ကျွန်တော်တို့အာဏာရှင်စနစ်တွေ ပေါက်ဖွားလာနိုင်တယ်။ အာဏာရှင်ခေါင်းဆောင်တွေ ပေါက်ဖွားလာနိုင်တယ်ဆိုတဲ့ အစွန်းရောက် ဝါဒီတွေပေါ်ပေါက်လာနိုင်တာကို အထူးသတိပြုရပါမယ်။ အာဏာရှင် ဟစ်တလာဟာ FPTP နဲ့ရွေးကောက်ခံလာတာ မဟုတ်ပါဘူးခင်ဗျား။ PR စနစ်ကြောင့်wałopkim soos ojosopongono aduls National Socialist German Workers Partyဟာ PR စနစ်ကြောင့် ၁၀ရ နေရာရပြီးတော့ လွှတ်တော်မှာအာဏာရလာတဲ့အခါမှာ ပြည်သူလူထု တစ်ရပ်လုံးကို ဒုတိယကမ္ဘာစစ်ထဲ ဆွဲခေါ်သွားပါတယ်။ ဂျူးဆူလန်သေခဲ့ရပါတယ်။ PR စနစ်ရဲ့ ရလာဒ်တွေကို အလားတူ ၂၀၀၀ ခုနှစ်ပတ်ဝန်းကျင်မှာ ဩစတေးလျ PR စနစ်ကို ကျင့်သုံးလာပါတယ်။ ရော၌ခေတာဆိုတဲ့ ပုဂ္ဂိုလ်တစ်ဦး လက်ယာအစွန်းရောက်ဝါဒီတစ်ဦး ပေါ်လာတဲ့အတွက် ဥရောပ နိုင်ငံတွေ စိုရိမ်မကင်းဖြစ်ပြီး ပိတ်ဆို့ခဲ့ရပါတယ်။ ကံကောင်းထောက်မပါတယ်။ ရော၌ခေတာ ကားတိုက်မှုနဲ့ သူ့ဟာသူသေသွားတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော်တို့တွေ ဒီမိုကရေစီဖော်ဆောင်ပါမယ်ဆိုပြီး ပါတီတွေထူထောင်ပြီးတော့ ဒီမိုကရေစီဆောင်ရွက်နေတဲ့ကာလ ဖြစ်ပါတယ်။ အဲ့တော့ PR စနစ်က လွှတ်တော်ထဲမှာပါတီငယ်တွေ ရောက်လာတယ်။ လူနည်းစုပါတီတွေ ရောက်လာတယ်လို့ပြောပါတယ်။ အဲ့ဒီအခွင့်အရေးရတယ်လို့ ပြောကြပါတယ်။ ဒါပေမယ့် အဲ့ဒီရဲ့ ဆိုးကျိုးတစ်ခုရှိပါတယ်။ ပါတီကြီးတစ်ခုကသာဦးဆောင်ပြီး နိုင်ငံရေးမူဝါဒတွေ ပြောင်းလဲအောင် ပြည်သူလူထုအကျိုးရှိအောင် ဆောင်ရွက်နေနိုင်တာ ဖြစ်ပါတယ်။ ပါတီငယ်လေးတွေပေါ်လာတဲ့အခါ ခိုင်မာတောင့်တင်းတဲ့အစိုးရ ဖွဲ့လို့မရပါဘူး။ ညွန့်ပေါင်းအစိုးရကြီးပဲ ဖွဲ့နေပါတယ်။ အဲ့ဒီတော့ ပါတီ ငယ်လေးတွေဟာ ဘာလဲ။ PRစနစ်မှာ ကိုယ့်ပါတီကို သစ္စာခံကြတယ်။ ပြည်သူလူထုကို သစ္စာမခံဘူး။ ပါတီ Boss တွေအပေါ်မှာ သစ္စာရှိတယ်။ ပြည်သူလူထုကို မျက်ကွယ်ပြုတယ်။ အဲ့ဒီတော့ ပါတီအကျိုး မရှိတဲ့ လူထုအားလုံး အကျိုးရှိတဲ့ မူဝါဒတွေချမှတ်ရင် အဟန့်အတားဖြစ်လာပါတယ်။ မအောင်မြင် ဘူး။ အစ္စရေးနိုင်ငံဟာ ဒီကိစ္စအတွက်ခံနေရပါတယ်။ အစ္စရေးမှာအစွန်းရောက် ဘာသာရေးပါတီက ပြည်သူလူထုအတွက် အကျိုးရှိမယ့် မူဝါဒချမှတ်တိုင်း၊ ချမှတ်တိုင်း ကာကွယ်နေလို့ ကန့်ကွက်နေကြလို့ ဒီလိုအခက်အခဲ မျိုးကြုံ နေပါတယ်။ အလားတူ PR စနစ်မှာ ညွန့်ပေါင်းအစိုးရဖွဲ့နေရတဲ့အတွက် ကန့်ကွက်လိုက်၊ ရွေးကောက်ပွဲလုပ်လိုက် မူဝါဒတင်လိုက်နဲ့ ရွေးကောက်ပွဲ အကြိမ်ကြိမ်လုပ်နေရတဲ့ ဟာမျိုးကြုံတွေ့ရပါတယ်။ ဘယ်မှာတွေ့ရလဲဆိုရင် အီတလီမှာ ညွန့်ပေါင်းအစိုးရဖြစ်တဲ့အတွက် ဘယ်တော့မှမတည်မြဲပါဘူး။ မတည်မြဲတဲ့အတွက် ခဏခဏလုပ်နေရတဲ့အတွက် ဘဏ္ဍာငွေဆုံးရှုံးရ တယ်။ ကျွန်တော်တို့လို အဆင်းရဲဆုံးနိုင်ငံက လွတ်မြောက်ဖို့ ကြိုးစားနေတဲ့ နိုင်ငံငယ်လေးအတွက် PR စနစ်ဟာ လောလော ဆယ်မသင့်လျော်ပါဘူး။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ အဆိုအမိန့် တစ်ခုရှိပါတယ်။ ဂျိမ်းဖလိုင်မင်ကလပ် ကဆိုသွားတာရှိပါတယ်။ ဘာလဲလို့ဆိုလို့ရှိရင် A Politician Thinks A Next Election, Statesman Thinks of the Next Generation ကျွန်တော်တို့နောင် မျိုးဆက်သစ်အတွက်စဉ်းစားရပါမယ်။ လောလောဆယ် ကျွန်တော်တို့နိုင်ငံမှာ FPTP ကြောင့်မို့ ပြဿနာတွေဖြစ်နေပါတယ်။ နိုင်ငံရေး မတည်ငြိမ်မှုတွေဖြစ်နေပါတယ်လို့ ဘယ်နိုင်ငံ ရေးသိပ္ပံပညာရှင် ပြောနေပါသလဲခင်ဗျား။ ပါလီမန်ခေတ်က ကျွန်တော်တို့ ဒီမိုကရေစီဆုံးရှုံးသွားတယ် ဆိုတာ FPTP စနစ်ကြောင့်မဟုတ်ပါဘူး။ အာဏာသိမ်းခဲ့လို့ဖြစ်ပါတယ်။ အဲ့ဒါကိုလည်း လျစ်လျူရှုဖို့ မသင့်ပါဘူး။ ဘာကြောင့်လဲ အဲ့ဒီအချိန်အခါက ကျွန်တော်တို့အာဆီယံမှာ ကျွန်တော်တို့ဟာ အချမ်းသာဆုံးနိုင်ငံဖြစ်နေပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နောက်ဆုံးနိဂုံးချုပ် တင်ပြလိုတာကတော့ ပြည်သူတွေရွေးချယ်ပိုင်ခွင့်ရှိတဲ့ ၇၅ ရာခိုင်နှုန်းသော နေရာလေးကိုထပ်ပြီး PR လုပ်မယ်ဆိုလို့ရှိရင် ကျွန်တော်တို့ အခြေခံဥပဒေပုဒ်မ ၄ ထဲမှာပါနေတဲ့ နိုင်ငံတော်အာဏာသည် ပြည်သူထံမှ ဆင်းသက်သည်ဆိုတဲ့စကားရပ်ဟာ ကျွန်တော်တို့ စာရွက်ပေါ်မှာပဲ ရှိနေသလားဆိုပြီး မေးခွန်းထုတ်ကြပါလိမ့်မယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">ဦးစိုင်းကျောက်၊ မိုင်းဖြတ်ကဆွေးနွေးဖို့ ဖြစ်ပါတယ်</speech>
<speech><mp id="466">ဦးစိုင်းကျောက်(မိုင်းဖြတ်မဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များအားလုံး ချမ်းသာ သုခအပေါင်းနှင့် ပြည့်စုံပါစေကြောင်း မေတ္တာပို့သအပ်ပါတယ်။ ကျွန်တော်ကတော့ ရှမ်းပြည် နယ်(အရှေ့ပိုင်း)၊ မိုင်းဖြတ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းကျောက်ဖြစ်ပါတယ်။ ယနေ့ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးမှာ ပုဇွန်တောင် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ဇင်တင်သွင်းတဲ့ ပြည်ထောင်စုမြန်မာ နိုင်ငံတော်နှင့် လိုက်လျောညီထွေမှုရှိသည့် ဒီမိုကရေစီကို ပိုမိုဖော်ဆောင်နိုင်သော အချိုးကျ ကိုယ်စားပြု စနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော် ရွေးချယ် တင်မြှောက်ပွဲအတွက် စီစဉ်ဆောင်ရွက်ပေးရေးအဆိုဟာ လူမျိုးပေါင်းစုံ မှီတင်းနေထိုင်တဲ့ ကျွန်တော် တို့ နိုင်ငံအတွက် အထူးသင့်မြတ်လျော်ကန်တယ်လို့ ထင်မြင်ယူဆမိတဲ့အပြင် တိုင်းရင်းသား စည်းလုံး ညီညွတ်ရေး၊ အမျိုးသားပြန်လည်သင့်မြတ်ရေးအတွက် ဘာမှထိခိုက်ယုတ်လျော့နိုင်စရာ အကြောင်း လည်းမရှိဘူးဆိုတာ ယုံကြည်တဲ့အတွက် ဦးအောင်ဇင်ရဲ့ အဆိုကို အပြု သဘောဖြင့် ထောက်ခံဆွေးနွေး သွားမှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ရွေးကောက်ပွဲဆိုသည်မှာ နိုင်ငံတစ်နိုင်ငံရဲ့ အသက်သွေးကြောပမာဖြစ်ပြီး ဒီမိုကရေစီအရသာ အုပ်ချုပ်ရေးနဲ့ စီမံခန့်ခွဲရေး လုပ်ငန်းရပ်များကို မျှမျှတတ ပုံဖော်ပေးမယ့် လုပ်ငန်းတစ်ခုဖြစ်ပါတယ်။ ရွေးကောက်ပွဲ ကျင်းပနိုင်ခြင်းကြောင့် ပြည်သူ့ အပေါ် ကောင်းကျိုးလိုရာများကို ဆောင်ကျဉ်းပေးမည့် အစိုးရအဖွဲ့အစည်းတစ်ခု ပေါ်ပေါက်လာပြီး လိုက်လျောညီထွေတဲ့ ဥပဒေအရပ်ရပ်ကို တည့်မတ်ပြုပြင်ပြဋ္ဌာန်းနိုင်တဲ့ လွှတ်တော်အဖွဲ့အစည်းလည်း ပေါ်ပေါက်လာနိုင်မှာ ဖြစ်ပါတယ်။ ဆက်လက်ပြီး ကမ္ဘာ့နိုင်ငံအသီးသီးမှာ ရွေးကောက်ပွဲပုံစံကို မိမိ တို့ရဲ့ ကာလ၊ ဒေသ၊ လူမျိုး၊ ယဉ်ကျေးမှုနဲ့ အမျိုးသားရေးလက္ခဏာများအတိုင်း လိုက်လျော ညီထွေမည့် ရွေးကောက်ပွဲပုံစံများကို ရွေးချယ်၍ ကျင်းပလျက်ရှိပါတယ်။ ကျွန်တော်တို့ ပြည်ထောင်စု မြန်မာနိုင်ငံတော်ဟာ (FPTP) ခေါ် First Puss The Post လို့ခေါ်တဲ့ ရွေးကောက်ပွဲနည်းကို နိုင်သူ အကုန်ယူစနစ်ကျင့်သုံးခဲ့ရာမှာ အားနည်းချက်များရှိသကဲ့သို့ အားသာချက်များလည်းရှိပါတယ်။ အားနည်းချက်၊ အားသာချက်များကို လေ့လာအကဲဖြတ်ပြီး ကျွန်တော်တို့နိုင်ငံအတွက် တန်းတူ အခွင့်အရေး၊ ဒီမိုကရေစီအရေး၊ မျှတတဲ့ရွေးကောက်ပွဲပုံစံ ဖော်ညွှန်းပေးနိုင်ရေးသည် PR ခေါ်တဲ့ အချိုးကျကိုယ်စားပြု စနစ်သည်သာလျှင် အသင့်တော်ဆုံးနှင့်အလိုက် ဖက်ဆုံးဖြစ်မည်ဟု ယူဆမိပါ တယ်။ အားနည်းချက်လည်း အနည်းဆုံးဟု သုံးသပ်ဆွေးနွေးလိုပါတယ်။ ဆက်လက်ပြီး စီးဆင်း နေသော ခေတ်ကာလအတိုင်း ကျင့်စဉ်တွေ၊ စနစ်တွေလည်း လိုက်လျောညီထွေပြောင်းလဲရမှာဖြစ်ပါတယ်။ ဤသို့ပြောင်းလဲရာမှာ မဲထည့်တဲ့ မဲဆန္ဒရှင်များအတွက် လွယ်ကူရှင်းလင်းတဲ့ မဲလာရောက် ထည့်ပေးနိုင်ရေး၊ တိုင်းရင်းသားများ အခွင့်အရေး မဆုံးရှုံးစေရေး၊ လွှတ်တော်အခင်း အကျင်းအတွင်း စုံလင်စွာ အချိုးကျပါဝင်လာပြီး ဒီမိုကရေစီရဲ့ အနှစ်သာရကို ပုံဖော်နိုင်ရန် ထည့်သွင်းစဉ်းစားပေးတဲ့ စနစ်ဖြစ်ပါတယ်။ ဆက်လက်ပြီး တင်ပြရမယ်ဆိုရင် တစ်ကြိမ်တစ်ခါမျှ မကျင့်သုံးဘူးတဲ့ PR စနစ်သည် ကျွန်တော်တို့ နိုင်ငံအတွက် စတင်ပြောင်းလဲကျင့်သုံးခြင်းဖြင့် တစ်ပါတီကြီးစိုးသည့်စနစ်ကို ဖယ်ရှား နိုင်ခြင်း၊ အာဏာရှင်စနစ်ပေါ်ပေါက်လာမည်ကို တားဆီးနိုင်ခြင်း၊ ကိုယ်စားလှယ်လောင်းများရဲ့ အရည်အချင်း တိုးတက်မြင့်မားလာပြီး လွှတ်တော်ရဲ့ အဆင့်အတန်း ပိုမိုထွန်းကားလာနိုင်မည်ဟု ယုံကြည်မျှော်လင့်ပါတယ်။ ထို့အပြင် မဲဆန္ဒရှင်များရဲ့ မဲများ၊ ဆန္ဒများ အလေအလွင့်လျော့ပါးပြီး ကိုယ်စားလှယ်များ အချိုးညီညီဖြင့် အနာဂတ်မြန်မာနိုင်ငံကို ပုံဖော်ဆောင်ကျဉ်းပေးနိုင်မှာ ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ တင်ပြဆွေးနွေးလိုတာကတော့ ၂၀၁၀ ရွေးကောက်ပွဲမှာ FPTP စနစ်ကျင့်သုံးခဲ့ရာ လွှတ်တော်ခန်းမထဲတွင် ပါတီပေါင်း ၂၁ ပါတီသာ ကိုယ်စားပြု လွှတ်တော်ကိုယ်စားလှယ်ပါဝင်နိုင်ခဲ့ကြောင်း အားလုံးအသိပဲဖြစ်ပါတယ်။ မြန်မာနိုင်ငံရှိ မြို့ပေါင်း ၃၃၀ နဲ့ အချိုးချကြည့်လျှင် ကွာဟမှုများပြီး ၁၃၅ မျိုးသော လူမျိုးနွယ်စုအတွက် မလွှမ်း ခြုံနိုင်တာ သတိပြု ကြလိမ့်မယ်လို့ ယူဆပါတယ်။ ဆက်လက်ပြီး ၂၀၁၅ ရွေးကောက်ပွဲတွင် မှတ်ပုံ တင်ပြီးတော့ ပါတီပေါင်း ၆၅ ပါတီရှိသည်ဟု သိရှိရပါတယ်။ FPTP စနစ်သာ ကျင့်သုံးမယ်ဆိုရင် နောင်လွှတ်တော်ခန်းမထဲမှာ ၆၅ ပါတီသော ကိုယ်စားပြု လွှတ်တော်ကိုယ်စားလှယ် ဒီထက်လျော့နည်းကိုယ်စားပြုနိုင်မည်ဟု သုံးသပ်ရရှိပါတယ်။ PR စနစ် ကျင့်သုံးမှသာ ပါတီအားလုံး မဟုတ်တာတောင်မှ ရာခိုင်နှုန်းများစွာ ကိုယ်စားပြု နိုင်မှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ လွယ်ကူရှင်းလင်းစွာကြည့်မယ်ဆိုရင် နိစ္စဓူဝရုန်းကန် လှုပ်ရှားနေတဲ့ လူ့ဘောင်လောကကြီးမှာ တစ်ယောက်နဲ့တစ်ယောက်၊ တစ်ဦးနဲ့တစ်ဦးအကြိုက်ချင်းတော့ တစ်ထပ်တည်း မကျနိုင်ပါဘူး။ ထပ်တူ ကျနေရင်းလည်း သဘာဝမကျနိုင်ပါ။ ဒါပေမယ့် တူတာကတော့ တစ်ခုတော့ရှိပါတယ်။ နိုင်ငံတော်နဲ့ နိုင်ငံသားအတွက် ကောင်းဖို့လုပ်ဆောင်တာတွေ တူကြပါတယ်။ ဆက်လက်ပြီး နိဂုံးအနေနဲ့ နောက်နောင် ရှေ့အလားအလာပါ ထည့်သွင်းစဉ်းစားရမယ်ဆိုရင် အနာဂတ် တိုးတက်များပြားလာမယ့် နောင်လာနောက်သားတွေ၊ လူမျိုးငယ်စုတွေလည်း ကိုယ်စီကိုယ်စီ ပါတီအသီးသီး ထူထောင်လာမှာက မလွဲဧကန်ဖြစ်ပါတယ်။ ယခုတင်ပြမည့် PR စနစ်ကျင့်သုံးမှပင် ပါတီကိုယ်စားပြု လွှတ်တော် ကိုယ်စားလှယ်တွေလည်း လွှတ်တော်ခန်းမထဲမှာ ဝေဝေဆာဆာနဲ့ လူမျိုးပေါင်းစုံ၊ အရောင်ပေါင်းစုံ၊ စုံလင်စွာပါဝင်ပြီး လူစုံတက်စုံညီညီညာညာ ဒီမိုကရေစီနိုင်ငံကြီးကို လှော်ခတ်ချီတက်နိုင်ပြီး စုပေါင်း ဦးဆောင်ပါဝင်သော ပြည်ထောင်စုနိုင်ငံတော်ကြီးအဆိုကို ထောက်ခံတင်ပြနိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၂၀ ခန့် ခေတ္တ ရပ်နားပါမယ်။ အချိန် ၁၄၄၀</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များနဲ့ ဧည့်သည်တော်များခင်ဗျား။ အစည်း အဝေးကို ပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။အားလုံးထိုင် နိုင်ပါပြီခင်ဗျာ</speech>
<speech type="speaker">ဒေါ်တင်တင်ရီ၊ ကျွန်းစုမဲဆန္ဒနယ်မှဆွေးနွေးဖို့ ဖြစ်ပါတယ်</speech>
<speech><mp id="1164">ဒေါ်တင်တင်ရီကျွန်းစုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဖိတ်ကြားထားသည့်ဧည့်သည်တော်များ၊ ကိုယ်စားလှယ်တော်ကြီးများရှင့်။ မင်္ဂလာပါ။ ကျွန်မကတော့ ကျွန်းစုမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်တင်တင်ရီ ဖြစ်ပါတယ်။ ကျွန်မအကျိုးကြောင်းဖော်ပြ၍ ကန့်ကွက်ဆွေးနွေးသွားမှာ ဖြစ်ပါတယ်။ PR စနစ်သည် အမျိုး အစား ပေါင်းများစွာရှိခြင်း၊ သိမ်မွေ့နက်နဲရှုပ်ထွေးခြင်း၊ မြန်မာနိုင်ငံအတွင်းနှစ်ပေါင်း ၆၀ အတွင်း အလေ့ အကျင့်မရှိခြင်းတို့ကြောင့် PR စနစ်ကို အသုံးပြုပါက တိုင်းရင်းသားများ၊ အမျိုးသမီးများ၏ နိုင်ငံရေးပါဝင်နိုင်မှုကိုကန့်သတ်ထားသလိုဖြစ်လာနိုင်သည်။ လွှတ်တော်အတွင်းသို့ အဆိုတင်သွင်းလာခြင်းသည်ပင် တိုင်းရင်းသားများ၏ စည်းရုံးရေးကိုယိမ်းယိုင်စေပါသည်။ နိုင်သင့်သည်ထက်နိုင်၍ ရှုံးသင့်သည်ထက်ပိုရှုံးလို့ PR စနစ်ကိုပြောင်းလဲခြင်းသည် အရှုံးအနိုင်ကိုလက်မခံနိုင်ခြင်းသည် နိုင်ငံရေးသဘောတရားမဟုတ်ပါ။ ၁၉၆၀ ခုနှစ် လွတ်လပ်ရေးရပြီးကာစ FPTP စနစ်ကြောင့် အခက် အခဲတွေ့ ရသည်ဆိုရင် ၁၄ နှစ်ကြာပြု လုပ်ခဲ့သည့် အမျိုးသားညီလာခံတွင် PR စနစ်ကို အဘယ်ကြောင့် မဆွေးနွေးခဲ့ပါသလဲ၊ ၁၉၉၀ ခုနှစ် ရွေးကောက်ပွဲတွင်လည်း မဆွေးနွေးခဲ့ပါ။ ၂၀၁၀ ခုနှစ်တွင် လည်း ဆွေးနွေးခြင်းမရှိခဲ့ဘဲ ၂၀၁၂ ရွေးကောက်ပွဲကာလကျမှ ဆွေးနွေးလာခြင်းသည်တစ်ဦး၊ တစ်ယောက်၊ တစ်ပါတီအတွက်ကို ဖန်တီးထားသလိုဖြစ်နေပါသည်။ PR စနစ်ကြောင့်အမျိုးမျိုး ကွဲပြား နေသည့် အယူအဆအမျိုးမျိုးအကြောင်းအချင်းအရာများကို လွှတ်တော်ထဲသို့ရောက်အောင် သယ် ဆောင်လာခြင်းသည် Disintegrotion သို့ဦးတည်သွားနိုင်ပါသည်။ PR စနစ်ကိုသုံး၍ မှားယွင်းသွား လျှင် ဒဏ်ခံနိုင်မခံနိုင်ကို စဉ်းစားရပေမည်။ တိုင်းပြည်၏ အနာဂတ်အရေးကို အစမ်းသပ်ခံအဖြစ် မပြု လုပ်သင့်ပေ။ ကမ္ဘာ့အင်အားကြီးနိုင်ငံများဒီမိုကရေစီနိုင်ငံများကို လေ့လာပါက အမေရိကန်နိုင်ငံ၊ ဗြိတိန်နိုင်ငံနှင့် အိန္ဒိယနိုင်ငံတို့တွင် မိမိတို့နိုင်ငံရဲ့ လိုအပ်ချက်အရ FPTP စနစ်ကိုကျင့်သုံးခဲ့ပြီး အိန္ဒိယ ၏ Senator တွင် PR စနစ်ကို အနည်းငယ်ကျင့်သုံးကြောင်းသိရှိရပါသည်။ FPTP စနစ်၏အားသာ ချက်မှာ MP အရေအတွက်နဲ့အညီ မဲဆန္ဒနယ်သတ်မှတ်ဆောင်ရွက်၍ ရိုးရှင်းသော လွယ်ကူပြီး မဲဆန္ဒနယ်အတွင်း ထောက်ခံလိုလားသည့် ကိုယ်စားလှယ်များကိုရရှိနိုင်သောအရိုးရှင်းဆုံး စနစ်တစ်ခု ဖြစ်ပါသည်။ MP များသည်လည်း မိမိမဲဆန္ဒတစ်ခုလုံးကိုကိုယ်စားပြု၍ တာဝန်ခံဆောင်ရွက်ပေးခဲ့ကြ ပါသည်။ မဲမပေး သည့် မဲဆန္ဒရှင်များ၏ အခွင့်အရေးကိုဆုံးရှုံးသည်ဟုဆိုရာတွင် ဒီမိုကရေစီစံနှုန်းနှင့် ဒီမိုကရေစီအဓိပ္ပါယ်များကို ဖော်ဆောင်ရာတွင် ပြည်သူတို့၏ နားလည်မှုကိုလွဲမှား၍ အထင်အမြင် လွဲမှားသွားနိုင်ပါသည်။ ယခုလက်ရှိအခြေအနေတွင် CSO, NGO များ အင်အားကောင်းလာသည့် အချိန်အခါဖြစ်၍ မဲမပေးသည့်မဲဆန္ဒရှင်များ၏ အခွင့်အရေးနဲ့ အကျိုးစီးပွားကိုလည်းကာကွယ်ရန် တောင်းဆိုပိုင်ခွင့်ရှိပြီးလျှင် ဆိုရှယ်မီဒီယာများကလည်း တစ်ရာခိုင်နှုန်းများ၏ အကျိုးစီးပွားကိုပင် ကမ္ဘာသို့ သိအောင်တင်ပြနိုင်သည့် အခွင့်အရေးများရရှိနေပါသည်။ PR စနစ်ကို လေ့လာရာတွင် ဂျာမနီ၊ ဆွစ်ဇာလန်နှင့် နယူးဇီလန်တို့သည် ဖွံ့ဖြိုးပြီးသားနိုင်ငံဖြစ်၍ မည်သည့်စနစ်ကို သုံးစေကာမှု ၎င်းတို့၏နိုင်ငံရေး၊ စီးပွားရေးတို့မှာ ခိုင်မာတောင့်တင်းပြီးသား ဖြစ်နေသည့်အတွက် အထူးတလည်ပြောင်းလဲသွားနိုင်ခြင်းမရှိပါ။ မြန်မာနိုင်ငံအနေဖြင့် PR စနစ်ကို မလေ့လာရသေးသဖြင့် လေ့လာ သုံးသပ်ရန် အချိန်ယူရဦးမည် ဖြစ်ပါသည်။ ပြည်သူတွေအနေဖြင့် မှန်မှန်ကန်ကန်မဲပေးနိုင်ရေး အတွက် ပညာပေးလေ့ကျင့်ရဦးမည်ဖြစ်သည့်အပြင် ကျွမ်းဝင်ရင်းနှီးပြီးသား FPTP စနစ်မှာ ကျေးလက်မှာရော မြို့မှာပါ ပယ်မဲတွေများပြားနေသည်မှာ လက်တွေ့ပင်ဖြစ်ပါသည်။ ရှုပ်ထွေးလွန်းလှ သည့် PR စနစ်ကြောင့် မဲဆန္ဒရှင်များ၏ မဲများမှာအလဟဿ အဟောသိကံဖြစ်သွားနိုင်ပါသည်။ ပါတီ ကိုသာ အဓိကထားရွေးချယ်ခြင်းဖြစ်၍ ပြည်သူကိုကိုယ်စားမပြုဘဲ မိမိမဲဆန္ဒနယ်အတွင်း နှစ်သက်ရာ ကိုယ်စားလှယ်များအား တိုက်ရိုက်ရွေးချယ်ပိုင်ခွင့် ဆုံးရှုံးသွားနိုင်ပါသည်။ ၎င်းအပြင် လွှတ်တော်တွင်း ဆုံးဖြတ်ချက်တစ်ခုခုကို ထိရောက်ခိုင်မာစွာ ဆုံးဖြတ်နိုင်ခြင်း ခက်ခဲသွားမည့်အပြင် အစွန်းရောက် အုပ်စုများ ခြေကုတ်ယူစရာအုတ်မြစ် ဖြစ်လာနိုင်ပါသည်။ ရွေးချယ်ပုံစနစ်တန်းစီဇယားအရ ပါတီတွင်း စိတ်ဝမ်းကွဲမှုများနှင့် စည်းရုံးရေးကျဆင်းမှုများကို ကြုံတွေ့ရသည်သာမက ဦးစားပေးအဆင့်တွင် ပါဝင်နိုင်ရေးအတွက် ပါတီတွင်နည်းမျိုးစုံဖြင့် ချဉ်းကပ်ဆောင်ရွက်ခြင်းအားဖြင့် ပါတီတွင်းအာဏာ ရှင်ဆင့်ကို တွန်းအားပေးသလိုဖြစ်လာနိုင်ပြီး မြို့နယ်၊ ခရိုင်အလိုက် သင့်လျော်သည့် ကိုယ်စားလှယ် လောင်းများရရှိရေးမှာ မရေရာမသေချာတော့ပေ။ လွှတ်တော်တွင် တိုင်းရင်းသားများ၊ အမျိုးသမီးများ ပါဝင်နိုင်မှုမှာလည်း ပို၍အားနည်းလာပြီး အမျိုးသားကြီးစိုးရေးဝါဒသာလျှင် ထွန်းကားလာပေမည်။ PR ၏ အားနည်းချက်အားလုံးတွင် ပြည်သူတွေနားလည်စွာ ရွေးချယ်တင်မြှောက်နိုင်ခြင်းမရှိတဲ့ ချို့ယွင်းချက်ကအရေးကြီးဆုံး အားနည်းချက် ဖြစ်ပါသည်။ PR စနစ် ပြောင်းလဲအသုံးပြုခြင်းသည် နိုင်ငံအကျိုးလား၊ မိမိကိုယ်ကျိုးအတွက်လားဆိုတာ သေချာဆန်းစစ်ဖို့ လိုအပ်နေပါသည်။ ဖွံ့ဖြိုးပြီး နိုင်ငံတကာတွင် လွှတ်တော်အတွင်း၌ အမျိုးသမီးများ ပါဝင်နိုင်မှုမှာသုံးပုံတစ်ပုံဖြစ်ကြောင်း သိရှိရပြီး အာဆီယံနိုင်ငံတွင်လွှတ်တော်တွင် အမျိုးသမီးများပါဝင်မှုနှုန်းမှာ အများဆုံး မလေးရှားနိုင်ငံတွင်အောက်လွှတ်တော် ၁၀.၄ ရာခိုင်နှုန်း၊ အထက်လွှတ်တော်တွင် ၂၄.၄ ရာခိုင်နှုန်း ဖြစ်သော်လည်း မြန်မာ နိုင်ငံတွင် အောက်လွှတ်တော် ၆ ရာခိုင်နှုန်းနှင့် အထက်လွှတ်တော်တွင် ၁.၈ ရာခိုင်နှုန်းဖြင့် အနည်းဆုံး ပါဝင်ကြောင်း သိရှိရပါသည်။ နိုင်ငံတကာကိုအမှီလိုက်နိုင်ရန်မှာ အမျိုးသမီးများပါဝင်မှုနှုန်းထားကို တိုးမြှင့်ပေးရန် လိုအပ်နေပါသေးသည်။ PR စနစ်ဖြင့်သွားမည်ဆိုပါက အမျိုးသမီးများပါဝင်နိုင်မှုမှာ ကမ္ဘာနှင့် ရင်ဘောင်တန်းနိုင်ရန် မရေရာမသေချာလှသေးပါ။ မြန်မာနိုင်ငံ၏ ထက်ဝက်ကျော်သော အမျိုးသမီးထု၏ အရည်အချင်းနှင့် စွမ်းရည်များကို နိုင်ငံအတွက်အသုံးချဖို့ အထူးလိုအပ်လှပါသေး သည်။ လွှတ်တော်တွင် အမျိုးသမီးများ ပါသွားရပေမည်။ ယနေ့ဒီမိုကရေစီတိုးတက်ပြီးနိုင်ငံကြီးများ တွင် PR စနစ်ကိုအသုံးမပြုကြောင်း လေ့လာတွေ့ရှိရပါသည်။ သို့ပါ၍ ဒီမိုကရေစီအမြစ်တွယ်မှု သက်တမ်းနုနယ်သေးသည့် မြန်မာနိုင်ငံအနေဖြင့် ၎င်းစနစ်ကိုအသုံးပြုရန်မှာ အချိန်စောလွန်းသေး သည်ဟုယူဆမိပါသည်။ ဖွဲ့စည်းပုံအခြေခံဥပဒေအခန်း(၈)ပုဒ်မ ၃၈၄ တွင် နိုင်ငံသားတိုင်းသည် ဤဖွဲ့စည်းပုံအခြေခံဥပဒေပါ ပြဋ္ဌာန်းချက်များကို လိုက်နာစောင့်ထိမ်းရန် တာဝန်ရှိသည်ဟု ဖော်ပြထား ပါသည်။ လက်ရှိရွေးကောက်ပွဲစနစ်သည် ၂၀၀၈ ဖွဲ့စည်းပုံအခြေခံဥပဒေပြဌာန်းချက်အရ FPTP စနစ် သာဖြစ်သဖြင့်၊ PR စနစ်သို့ ပြောင်းလဲအသုံးပြုနိုင်ခြင်းမရှိပါ။ သို့ပါ၍ မြန်မာနိုင်ငံနှင့် လိုက်လျော ညီထွေမှုရှိသည့် FPTP စနစ်ကိုသာ ဆက်လက်ကျင့်သုံးသင့်ပါသည်။ သို့ပါ၍ မြန်မာနိုင်ငံနှင့် လိုက်လျောညီထွေမှုမရှိသည့် ပြည်သူ့လွှတ်တော်အတွက် ရွေးကောက်ပွဲကျင်းပသည့်စနစ်တွင် PR ကို ဖော်ဆောင်ကျင့်သုံးနိုင်ရေး အဆိုကိုကန့်ကွက်ရင်းဖြင့်နိဂုံးချုပ်အပ်ပါသည်။ ကျေးဇူးတင်ပါသည်။</speech>
<speech type="speaker">ဒေါ်နန်းနွံ၊ ရှားတောမဲဆန္ဒနယ်က ပြောကြားဖို့ ဖြစ်ပါတယ်။</speech>
<speech><mp id="190">ဒေါ်နန်းနွံ(ရှားတောမဲဆန္ဒနယ်)</mp>အားလုံးမင်္ဂလာပါလို့ လေးစားစွာ နှုတ်ခွန်းဆက်သ ဂါရဝပြု အပ်ပါတယ်ရှင်။ ကျွန်မကတော့ ရှားတောမဲဆန္ဒနယ်က ဒေါ်နန်းနွံ ဖြစ်ပါတယ်။ ဦးအောင်ဇင်ရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ လေးစားရပါသောဥက္ကဋ္ဌကြီးရှင်။ ပထမအကြိမ် ပြည်သူ့လွှတ်တော်သက်တမ်း ၅ နှစ်တာကာလဟာ ပြီးမြောက်ဖို့ တစ်နှစ်စွန်းစွန်းသာလိုပါတော့တယ်။ ခုလိုအချိန်မှာ နိုင်ငံတော်ရဲ့ အနာဂတ်နဲ့ တိုင်းရင်းသားပြည်သူများအတွက် သင့်တင့်မျှတကောင်းမွန်သော ရွေးကောက်ပွဲစနစ်ကို မလွဲမသွေလေ့လာသုံးသပ်စိစစ်ရွေးချယ်ပြီး ကျင့်သုံးရန်ပြင်ဆင်မှုများ ပြုလုပ်ရတော့မှာ ဖြစ်ပါတယ်။ အဲ့လိုရွေးချယ်ကျင့်သုံးရမယ့် ရွေးကောက်ပွဲစနစ်ဟာ ပြည်သူ့ဆန္ဒကို အသိအမှတ်ပြု နိုင်ရေး ဒီမိုကရေစီကျင့်စဉ်ကို ပိုမိုဖော်ဆောင်ကျင့်သုံးနိုင်ရေးကို ဦးတည်တဲ့စနစ်မျိုး ဖြစ်ရပါမယ်။ အဲ့ဒါအပြင် မြန်မာ့နိုင်ငံရေးဇာတ်ခုံမှာ တိုင်းရင်းသားလူမျိုးခေါင်းဆောင်များ ပိုမိုပါဝင် လာနိုင်ပြီး နိုင်ငံ့အရေး၊ တိုင်းရင်းသားလူမျိုးများရဲ့ အရေးကိစ္စများကို ညှိနှိုင်းတိုင်ပင် ဖော်ဆောင်နိုင် မယ့် စနစ်မျိုးဖြစ်ဖို့လည်းလိုအပ်မှာ ဖြစ်ပါတယ်။ ဒီနေရာမှာ ပြီးခဲ့တဲ့ ရွေးကောက်ပွဲတုန်းက ကျင့်သုံးခဲ့တဲ့ FPTP စနစ်ဟာ လုံးဝမကောင်း၊ မကျင့်သုံးသင့်တော့ဘူးလို့ ဆိုလိုချင်တာ မဟုတ်ပါဘူး။ မည်သည့်ရွေးချယ်တင်မြှောက်ပုံစနစ်မှာမဆို အားသာချက်၊ အားနည်းချက်ရှိကြမှာ ဖြစ်ပါတယ်။ သို့သော်လည်း FPTP စနစ်ရဲ့ အားနည်းချက်ဖြစ်တဲ့ ပါတီကြီးတစ်ခုကသာ အပြတ်အသတ်အနိုင်ရရှိ ပါက အပြန်အလှန် ထိန်းကျောင်းရန်ခက်ခဲပြီး ရွေးကောက်ခံအာဏာရှင်စနစ်သို့ရောက်ရှိသွားနိုင်ခြင်း၊ အာဏာရအနိုင်ရပါတီမှ အစိုးရအပေါ်ပါတီ၏လွှမ်းမိုးမှုကြောင့် အစိုးရ၏တာဝန်ယူမှု အားလျော့တတ် ခြင်း၊ မဲဆန္ဒရှင်များကို ကျယ်ကျယ်ပြန့်ပြန့်ကိုယ်စားမပြုနိုင်သည့်အတွက် လွှတ်တော်သည် ပြည်သူ များ၏ဆန္ဒကို ကျယ်ကျယ်ပြန့်ပြန့် ကိုယ်စားမပြု နိုင်ခြင်းစတဲ့ အချက်တွေဟာ အများပြည်သူရဲ့ဆန္ဒနဲ့ ဒီမိုကရေစီထွန်းကားရေးကို ပိုပြီးအလှမ်းဝေးစေလိမ့်မယ်လို့ ထင်မြင်မိပါတယ်။ အဲ့ဒါကိုကုစားနိုင်ဖို့ အတွက်ကတော့ အဆိုရှင်တင်ပြခဲ့တဲ့ မိမိတို့နိုင်ငံနဲ့ လိုက်လျောညီထွေဖြစ်မယ့် အချိုးကျကိုယ်စားပြု စနစ်မျိုးဟာ သင့်လျော်ကောင်းမွန်ပြီး လက်ခံသင့်တဲ့ စနစ်လို့ယူဆပါတယ်။ အချိုးကျကိုယ်စားပြု စနစ်မှာလည်း အားနည်းချက်၊ အားသာချက်များရှိပါတယ်။ အားသာချက်များဖြစ်တဲ့ ပါတီငယ်များ အား ထောက်ခံသူများအပါအဝင် နိုင်ငံရေးအုပ်စု အားလုံး တရားမျှတသော ကိုယ်စားပြုမှုကို ခံစားရရှိ ခြင်း၊ လူမျိုးစုံ၊ ဘာသာစုံအရည်အသွေးပြည့်ဝတဲ့ ကိုယ်စားလှယ်များပိုမိုပါလာရုံမက အမျိုးသမီး ကိုယ်စားလှယ်ပါဝင်နှုန်း မြင့်မားလာခြင်း၊ ပါတီကြီး တစ်ခု၏မူဝါဒနှင့် လက်တွေ့အကောင်အထည် ဖော်ဆောင်ရွက်မှုများကို အပြန်အလှန်ထိန်းကျောင်းပေးနိုင်ခြင်းစတဲ့ အချက်တွေဟာ မြေစမ်းခရမ်း ပျိုးဖြစ်နေတဲ့ ကျွန်မတို့ နိုင်ငံရဲ့ ဒီမိုကရေစီလမ်းကြောင်းကို ပိုမိုအားကောင်းလာစေပြီး ပြည်သူ့ဆန္ဒနဲ့ လည်း တစ်ထပ်တည်းကျမယ်လို့ ယုံကြည်ပါတယ်။ အဆိုမှာပါသလို အချိုးကျကိုယ်စားပြုစနစ်ကို အခြေခံပြီး မိမိတို့နိုင်ငံနဲ့လိုက်လျော ညီထွေဖြစ်မယ့်ပုံစံဆိုတာကတော့ သူများဆီက ပုံတူကူးချပြီး မဖြစ် နိုင်တာကို အတင်းအဓမ္မ သွတ်သွင်းရယူကျင့်သုံးခြင်းမျိုး မဟုတ်ပါဘူး။ PR စနစ်ကိုကျင့်သုံးတဲ့ အခြား နိုင်ငံတွေထဲမှာလည်း တချို့ဟာ ၎င်းတို့နိုင်ငံနဲ့ ဆီလျော်အပ်စပ်မယ့်နည်းစနစ်မျိုးကို ရွေးချယ်ပြီး ခက်ခဲရှုပ်ထွေးတဲ့ ပုံစံမျိုးမဟုတ်ဘဲနဲ့ လွယ်ကူရှင်းလင်းတဲ့ ပုံစံမျိုးဖြစ်အောင် သုတေသနပြု ဆန်းစစ် ပြီးဖြစ်နိုင်တဲ့ အခြေအနေကနေ စတင်ကျင့်သုံးကြခြင်းဖြစ်ပါတယ်။ မည်သည့်စနစ်မျိုးကို ကျင့်သုံး သည်ဖြစ်စေ၊ မိမိတို့နိုင်ငံအတွက် ကောင်းကျိုးဖြစ်စေမယ့်အားသာချက်များကို အမိအရဆုတ်ကိုင်ပြီး ပေါ်ပေါက်လာနိုင်တဲ့အားနည်းချက်များကို သတိကြီးစွာနဲ့ အတတ်နိုင်ဆုံး လျော့နည်းပြေပျောက် အောင်ဆောင်ရွက်ရမှာ ဖြစ်ပါတယ်။ အဓိကတာဝန်ရှိသူများကတော့ လက်တွေ့အကောင်အထည် ဖော်ပေးမယ့် ပါတီ သို့မဟုတ် ကော်မရှင်များနဲ့ နိုင်ငံရေးပါတီများအပါအဝင် သက်ဆိုင်သူများ အားလုံးပဲ ဖြစ်ပါတယ်။ အရေးအကြီးဆုံးကတော့ ဖွဲ့စည်းပုံအခြေခံဥပဒေက ခွင့်ပြု ထားတဲ့ မူဘောင် အတွင်းကပဲ ဆောင်ရွက်သွားကြဖို့ ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ တိုင်းရင်းသား ဒေသများအပါအဝင် ကျွန်မတို့ အားလုံးဟာ ပါတီစုံဒီမိုကရေစီဆိုတဲ့ နိုင်ငံရေးစနစ်အရ ပါတီမူဝါဒ မတူညီကြသော်လည်း တိုင်းရင်းသားလူမျိုးအချင်းချင်း ညီရင်းအကို၊မောင်ရင်းနှမများ ဖြစ်ကြပါတယ်။ နိုင်ငံ့အကျိုး၊ ဒေသအကျိုး၊ အများပြည်သူအကျိုးကို စိတ်ရင်းစေတနာမှန်နဲ့ ကြိုးပမ်းဆောင်ရွက်နေ ကြတာချင်းလည်း အတူတူပဲဖြစ်ပါတယ်။ လာမယ့်ရွေးကောက်ပွဲမှာလည်း မည်သည့်ရွေးချယ်ပုံစနစ် မျိုးကိုမဆို တရားသောနည်းဖြင့် ယှဉ်ပြိုင်သွားကြရမှာဖြစ်ပါတယ်။ ဒေသအခြေအနေ၊ လူဦးရေအနေ အထား၊ စာပေတတ်မြောက်မှုနဲ့ အသိပညာဖွံ့ဖြိုးမှုအခြေအနေများကွာခြားမှုကို ထောက်ထားပြီး ဝေးလံခေါင်သီတဲ့ တိုင်းရင်းသားဒေသများအပါအဝင် ကိုယ်ပိုင်အုပ်ချုပ်ခွင့်ရဒေသများလည်း ပြည်နယ်များမှာ အဆိုပါအချိုးကျကိုယ်စားပြု စနစ်ကိုကျင့်သုံးခြင်းမပြုသေးဘဲ အခြေအနေပေးသော တိုင်းဒေသကြီးများတွင်သာ စတင်ကျင့်သုံးသင့်တယ်ဆိုတဲ့ အဆိုရှင်ရဲ့ အကြံပြုချက်ဟာ အလွန်လျော် ကန်သင့်မြတ်ပြီး အများပြည်သူတို့ကလည်း နားလည်လက်ခံနိုင်လိမ့်မယ်လို့ ယုံကြည်ပါတယ်။ ဒါကြောင့် ပုဇွန်တောင်မဲဆန္ဒနယ်၊ ဦးအောင်ဇင်ရဲ့အဆိုကို ကျွန်မအနေနဲ့ အလေးအနက် ထောက်ခံ ပါကြောင်း ဆွေးနွေးရင်း နိဂုံးချုပ်အပ်ပါတယ်ရှင်။ (ဩဘာသံများ)</speech>
<speech type="speaker">ဒုတိယဗိုလ်မှူးကြီးစောရွှေ၊ တပ်မတော်သားကိုယ်စားလှယ် ဆွေးနွေးဖို့ ဖြစ်ပါ တယ်</speech>
<speech><mp id="000">ဒုတိယဗိုလ်မှူးကြီးစောရွှေ(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ ကျန်းမာ၊ ချမ်းသာပါစေကြောင်း နှုတ်ခွန်း ဆက်ဂါရဝပြုအပ်ပါတယ်။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စား ဒုတိယ ဗိုလ်မှူးကြီးစောရွှေ ဖြစ်ပါတယ်။ ရခိုင်တိုင်းရင်းသားတစ်ဦးလည်းဖြစ်ပါတယ်။ ပုဇွန်တောင်မြို့နယ် ပြည်သူ့လွှတ်တော်ကိုယ်စားလှယ် ဦးအောင်ဇင်ရဲ့ အဆိုနဲ့ပတ်သက်ပြီး မိမိနိုင်ငံနှင့် အဓိကသင့်လျော် မယ့် ရွေးကောက်ပွဲစနစ်တစ်ခုကို ရွေးချယ်ဖို့ အကြံပြု တင်ပြလိုပါတယ်။ ပြည်သူ့ လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ မြန်မာနိုင်ငံဟာ တိုင်းဒေသကြီး ခုနစ်ခု၊ ပြည်နယ်ခုနစ်ခု ဖြင့် ဖွဲ့စည်းထားတဲ့ပြည်ထောင်စုကြီးဖြစ်ပါတယ်။ တိုင်းဒေသကြီးများမှာ ဗမာတိုင်းရင်းသားမျိုးနွယ်စု ကို အခြေခံတဲ့တိုင်းရင်းသားများနှင့် ပြည်နယ်များမှာ အခြားတိုင်းရင်းသားမျိုးနွယ်စုများကို အခြေခံတဲ့ တိုင်းရင်းသားများနေထိုင်ကြပါတယ်။ ပါတီစုံစနစ်အရ ဝါဒရေးရာကို အခြေခံတဲ့ နိုင်ငံရေးပါတီများ၊ တိုင်းရင်းသားလူမျိုးများကိုအခြေခံတဲ့နိုင်ငံရေးပါတီများ၊ NGO, INGO အဖွဲ့များအပြင် တိုင်းရင်းသား လက်နက်ကိုင်အဖွဲ့အစည်းများရှိကြပါတယ်။ လက်ရှိအခြေအနေမှာ အဓိကအားဖြင့် နိုင်ငံတော် တည်ငြိမ်အေးချမ်းရေးနှင့် တရားဥပဒေစိုးမိုးရေးဆောင်ရွက်ရာမှာ တိုင်းရင်းသားလက်နက်ကိုင်အဖွဲ့ အစည်းများရှိနေတဲ့အတွက် နိုင်ငံတော်ရဲ့ အချုပ်အခြာအာဏာဟာ နိုင်ငံတစ်ဝှမ်းလုံးမှာ တစ်ပြေးညီစွာ မတည်ရှိနိုင်သေးတဲ့အပြင် နိုင်ငံတော်ဖွံ့ဖြိုးတိုးတက်မှုအတွက် တည်ဆောက်မှုများမှာ အဟန့်အတား ဖြစ်လျက်ရှိနေပါတယ်။ ပြည်သူများအနေဖြင့်လည်း ဒီမိုကရေစီအတွေ့အကြုံနှင့် ကိုယ်ပိုင်အတွေး အခေါ်မြော်မြင်နိုင်မှု၊ အသိတရားပြည့်ဝမှု လိုအပ်နေခြင်းတို့ကြောင့် ဒီမိုကရေစီဖော်ဆောင်ရာမှာ အခက်အခဲများ ရင်ဆိုင်လျက်ရှိပါတယ်။ ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ မိမိတို့တိုင်းပြည်မှာ လူမျိုးရေးပြဿနာ၊ ဘာသာရေးပြဿနာများရှိနေခြင်း၊ တိုင်းပြည်အတွင်း မိမိဩဇာအာဏာရရှိရေး အတွက်လည်းကောင်း၊ နေရာရရှိရေးအတွက်လည်းကောင်း လူထုကို ခုတုံးလုပ်၍ သွေးထိုးမြှောက်ပင့်လှုံ့ဆော်မှုများရှိနေခြင်းတို့ကြောင့် နိုင်ငံတော်တည်ဆောက်ရာမှာ ခက်ခဲမှုများ၊ အကျဉ်း အကြပ်များဖြစ်ပေါ်စေမှုများကို ဖြစ်ပေါ်စေပါတယ်။ နိုင်ငံတော်၏ စီးပွားရေးဖွံ့ဖြိုးတိုးတက်မှုများကို ဖော်ဆောင်ရာမှာ ကမ္ဘာ့နိုင်ငံအသီးသီးမှ ထောက်ခံအားပေးမှုရှိသော်လည်း ပြည်တွင်းရေးအခြေအနေ အရပ်ရပ်ကြောင့် ပြည်ပနိုင်ငံများ၏ စီးပွားရေးရင်းနှီးမြှုပ်နှံမှုများ၊ ပူးပေါင်းဆောင်ရွက်မှု အပြည့်အဝ ရရှိရန်အတွက် ယုံကြည်မှုအတွက် အတိုင်းအတာတစ်ခု လိုအပ်နေသေးသည့်အပြင် ယခုအခါစောင့်ကြည့်နေသည့်အနေအထားမှာရှိနေပါတယ်။ ဒါတွေဟာ အရေးကြီးဆုံးဖြစ်တဲ့ အမျိုးသား ပြန်လည်သင့်မြတ်ရေး၊ တိုင်းရင်းသားစည်းလုံးညီညွတ်မှုဖော်ဆောင်ရေးနှင့် ပြည်သူများ၏ စိတ်ဓာတ် နှင့်အသိတရားမြင့်မားမြှင့်တင်ကာ နိုင်ငံတော်ဖွံ့ဖြိုးတိုးတက်အောင် ဆောင်ရွက်ရေးကိစ္စရပ်များကို ကြိုးပမ်းဆောင်ရွက်ရမယ့်ကာလဖြစ်တာကို မိမိတို့ သတိပြုရပါမယ်။ ရွေးကောက်ပွဲများမှာ ပြည်သူ့ ဆန္ဒများကို အသိအမှတ်ပြု နိုင်ရေး၊ ဒီမိုကရေစီကျင့်စဉ်ကို အထောက်အကူပြုနိုင်ရေး၊ အလေးထားဆောင်ရွက်ရန်လိုပါတယ်။ ရွေးကောက်ပွဲကျင်းပသည့်စနစ်များသည်လည်း နိုင်ငံတော်အနာဂတ် အတွက် အဓိကအရေးပါတဲ့ အခန်းကဏ္ဍမှာရှိနေပါတယ်။ ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ အခြေခံအားဖြင့် လွှတ်တော်ရွေးကောက်ပွဲစနစ် နှစ်မျိုးရှိပါတယ်။ အများစုအသာမဲစနစ်နဲ့ အချိုးကျကိုယ်စားပြုစနစ်တို့ ဖြစ်ပါတယ်။ ဒီစနစ်နှစ်ခုကိုပေါင်းစပ်ထားတဲ့ စနစ်လည်းရှိပါတယ်။ အဲ့ဒီစနစ်တိုင်းမှာ အားသာချက်၊ အားနည်းချက်များရှိနေတာကြောင့် ဘယ်စနစ်က ပိုကောင်းမယ်ဆိုတာ ယေဘုယျလက်ခံထားခြင်းမရှိ ပါဘူး။ အလေးထား၍ စဉ်းစားရမယ့်အချက်နှစ်ခုမှာ ရွေးကောက်ပွဲတစ်ခုသည် ရလဒ်၌ ဆန္ဒမဲတစ်ခု ချင်း၏ သဘောတရားမျှတစွာ ထင်ဟပ်နိုင်ခြင်းရှိ/မရှိ ဒီမိုကရေစီနိုင်ငံရေးတည်မြဲမှုကို အထောက်အကူပြု/မပြုဆိုသည့် အချက်များဖြစ်ပါတယ်။ မိမိတို့နိုင်ငံဟာ ခေတ်အဆက်ဆက် နိုင်ငံရေး အခြေအနေအရပ်ရပ်တို့ကြောင့် နှစ်ပေါင်းကြာရှည်စွာ မဲများသူအနိုင်ယူစနစ် FPTP စနစ်ကို ကျင့်သုံး ခဲ့တာဖြစ်ပါတယ်။ FPTP စနစ်ဟာ မဲဆန္ဒရှင်များရဲ့ ဆန္ဒကို အမှန်တကယ်ပြည့်ပြည့်ဝဝ ကိုယ်စားပြု နိုင်ခြင်းရှိ/မရှိ၊ နိုင်ငံတော်ရဲ့ အနာဂတ်အတွက် အမှန်တကယ်ဖော်ဆောင်ပံ့ပိုးနိုင်ခြင်းရှိ/မရှိ၊ မိမိတို့ ဖြတ်သန်းခဲ့တဲ့ အတိတ်သမိုင်းကြောင်းများကိုထောက်ရှုပြီး ယနေ့ကမ္ဘာ့နိုင်ငံများမှာ အသုံးပြုလျက် ရှိတဲ့ အချိုးကျကိုယ်စားပြု ရွေးကောက်ပွဲစနစ် PR နှင့်နှိုင်းယှဉ်လေ့လာသုံးသပ်ပြီးတော့မှ အနာဂတ် နိုင်ငံတော်နှင့် မိဘပြည်သူများအတွက် တင့်သင့်မျှတကောင်းမွန်တဲ့ ရွေးကောက်ပွဲစနစ်များကို လွှတ်တော်အသီးသီးအလိုက် ရွေးချယ်ရမယ့်ကာလကို ရောက်ရှိနေပြီဖြစ်ပါတယ်။ ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ အထက်ပါ တင်ပြ ခဲ့တဲ့စနစ်နှစ်မျိုးနဲ့ အများစုအသာမဲစနစ်ကို ဦးစွာတင်ပြလိုပါတယ်။ ဒီစနစ်မှာ အမျိုးအစားကွဲများစွာ ရှိသော်လည်းပဲ များသူအနိုင်ယူစနစ်တွေဟာ လူသိအများဆုံးစနစ်ဖြစ်ပါတယ်။ မိမိနိုင်ငံမှာ လက်ရှိ ကျင့်သုံးနေတဲ့စနစ်လည်းဖြစ်ပါတယ်။ ဒီစနစ်ရဲ့ အခြေခံအယူအဆကတော့ မဲဆန္ဒနယ်ကို ကိုယ်စား ပြုရန်အတွက် အသင့်တော်ဆုံးပုဂ္ဂိုလ်ကို ရွေးချယ်ရန် ဖြစ်ပါတယ်။ ဒီစနစ်ရဲ့ အားသာချက်၊ အားနည်း ချက်တွေကို အကျယ်ချဲ့ပြီးတော့ မပြောလိုတော့ပါ။ ဒီစနစ်ရဲ့ အားသာချက်တစ်ခုကတော့ မဲဆန္ဒရှင်နဲ့ လွှတ်တော်ကိုယ်စားလှယ်တို့အကြား တိုက်ရိုက်ထိတွေ့ဆက်ဆံမှုရှိသဖြင့် ပိုမိုတာဝန်ရှိပြီး ပိုမို၍တုံ့ပြန်ဆောင်ရွက်ပေးနိုင်တဲ့ အုပ်ချုပ်မှုပေါ်ပေါက်လာနိုင်တယ်လို့ ယူဆပါတယ်။ နောက်စနစ်တစ်ခုကတော့ အချိုးကျကိုယ်စားပြု PR ဖြစ်ပါတယ်။ ဒီစနစ်မှာ မဲဆန္ဒနယ်မြေတစ်ခုမှ လွှတ်တော်ကိုယ်စားလှယ် အချို့ကို တစ်ပြိုင်တည်းရွေးချယ်မဲဆန္ဒပေးရပါတယ်။ မဲဆန္ဒနယ်မြေမှ လွှတ်တော်ကိုယ်စားလှယ် တချို့ကို တစ်ပြိုင်တည်းရွေးချယ်တင်မြှောက်ရပါတယ်။ ကိုယ်စားလှယ်ဦးရေများတဲ့အတွက် မဲဆန္ဒနယ် မြေလည်း ပိုမိုပြီးကျယ်ဝန်းလာပါတယ်။ အခြေခံအားဖြင့် နိုင်ငံရေးပါတီတိုင်းက ကိုယ်စားလှယ် လောင်းများစာရင်းကို တင်ပြရပါတယ်။ မဲဆန္ဒရှင်က ကြိုက်တဲ့ပါတီကို ရွေးချယ်မဲပေးရပါတယ်။ ပါတီများရရှိတဲ့ မဲအရေအတွက်နဲ့ အချိုးကျတဲ့ကိုယ်စားလှယ် သတ်မှတ်ပေးရပါတယ်။ ဒီစနစ်ရဲ့ အခြေ ခံအယူအဆကတော့ နိုင်ငံရေးပါတီများဟာ နိုင်ငံရေးအရ အဖြေရှာမှုတွေ အဓိကအခန်းကဏ္ဍမှာ ပါဝင်ပါတယ်။ အပြိုင်အဆိုင်ပါတီများ သင့်လျော်သည့်အရေအတွက်ရှိခြင်းသည်လည်း အကြံကောင်း ဉာဏ်ကောင်းများ။ PR စနစ်နဲ့ပတ်သက်ပြီးတော့ ကျွန်တော်တို့ရဲ့ အိမ်နီးနားချင်းနိုင်ငံဖြစ်တဲ့ အိန္ဒိယ ထက်လွှတ်တော်၊ သိရီလင်္ကာ၊ နီပေါ၊ ထိုင်း၊ ကမ္ဘောဒီးယား၊ အင်ဒိုနီးရှားတို့ အပါအဝင် ကမ္ဘာ့ ဒီမိုကရေစီနိုင်ငံ ၉၀ မှာ ကျင့်သုံးနေပြီဖြစ်ပါတယ်။</speech>
<speech type="speaker">နိဂုံးချုပ်ပါ</speech>
<speech><mp id="000">ဒုတိယဗိုလ်မှူးကြီးစောရွှေ(တပ်မတော်သားကိုယ်စားလှယ်)</mp>ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ နိဂုံးချုပ်အနေနဲ့ ပြောရမယ်ဆိုလို့ရှိရင် ရွေးကောက်မှု စနစ်ရွေးချယ်မှုဆိုင်ရာမှာ ပါဝင်သင့်သည့်အဖွဲ့အစည်းများ၊ ရွေးကောက်ပွဲဆိုင်ရာ ရှုထောင့်အသီးသီး မှ မတူကွဲပြားသော အမြင်များရှိနေသည့်အချက်ကို အထူးထည့်သွင်းစဉ်းစားရမှာဖြစ်ပါတယ်။ အုပ်စု အမျိုးမျိုးတို့က ရွေးကောက်ပွဲစနစ်ကို မိမိတို့ရဲ့အကျိုးစီးပွားနဲ့ယှဉ်ပြီး စဉ်စားကြရမှာဖြစ်သဖြင့် သက်ဆိုင်သူများအကြား ပွင့်လင်းမြင်သာ၍ အားလုံးပါဝင်ပြီး တရားမျှတသော ညှိနှိုင်းဆွေးနေးမှု ပြုလုပ်ဖို့လိုပါတယ်။ အဓိကသက်ဆိုင်သူများကတော့ အုပ်ချုပ်သူအစိုးရ၊ လွှတ်တော်၊ ရွေးကောက်ပွဲကော်မရှင်၊ နိုင်ငံရေးပါတီများ၊ တိုင်းရင်းသားလူမျိုးစုများ၊ ဥပဒေပညာရှင်များ၊ ပြည်သူလူထု ဒီမိုကရေစီနှင့် လူ့အခွင့်အရေးအဖွဲ့အစည်းများ၊ လူထုပညာပေးကျွမ်းကျင်သူများ၊ ပြန်ကြားရေးမီဒီယာ များ ဖြစ်ပါတယ်။ ဒါကြောင့် ဒီမိုကရေစီသဘောတရားနှင့်ကိုက်ညီပြီး မိမိနိုင်ငံရဲ့ အခြေအနေနှင့် လိုက်လျောညီထွေဖြစ်မယ့် ရွေးကောက်ပွဲစနစ်တစ်ခုပေါ်ထွက်ရေးကို ဝိုင်းဝန်းကြိုးပမ်းစဉ်းစား ဆုံးဖြတ်ဖို့ အကြံပြုရင်း နိဂုံးချုပ်ပါတယ်။ (ဩဘာသံများ)</speech>
<speech type="speaker">ဦးထန်းလိန်း၊ မင်းတပ်မဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထန်းလိန်း ဖြစ်ပါတယ်။ ကျွန်တော့်အနေနဲ့ ပုဇွန်တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ဇင်ရဲ့ တင်သွင်းတဲ့အဆိုအပေါ်မှာ ထောက်ခံဆွေးနွေးသွားမှာဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာ နိုင်ငံရဲ့ ရွေးကောက်ပွဲစနစ်ဟာ ပါတီများယှဉ်ပြိုင်တဲ့စနစ်ဖြစ်တာကြောင့် ပါတီစုံဒီမိုကရေစီ အထွေထွေ ရွေးကောက်ပွဲလို့ ခေါ်ရခြင်းဖြစ်တယ်လို့ မိမိအနေနဲ့ နားလည်သဘောပေါက်ထားပါတယ်။ မိမိတို့ ပါတီအနိုင်ရရှိပါက နိုင်ငံတော်ဖွံ့ဖြိုးတိုးတက်ရေးအတွက် ဆောင်ရွက်မယ့်မူဝါဒ ရည်မှန်းချက်များကို ပြည်သူလူထုသို့ ထုတ်ပြန်ကြေညာပြီး ပါတီများ ယှဉ်ပြိုင်အရွေးခံရခြင်းဖြစ်ပါတယ်။ ဒါကြောင့်မို့လို့ ပါတီစုံဒီမိုကရေစီအထွေထွေရွေးကောက်ပွဲမှာ ဒီမိုကရေစီကို ပိုမိုဖော်ဆောင်နိုင်တဲ့ အချိုးကျကိုယ်စားပြုစနစ်ကိုအခြေခံတဲ့ ရွေးကောက်ပွဲနည်းလမ်းကို ပြည်သူ့လွှတ်တော်ရွေးကောက်ပွဲ ရွေးချယ် တင်မြှောက်ပွဲအတွက် ကျင့်သုံးပါက လျော်ကန်သင့်မြတ်နိုင်တယ်လို့ သုံးသပ်ရရှိပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံရဲ့ ဖွဲ့စည်းတည်ဆောက်ပုံ အရ လူဦးရေအစိတ်အကျဲ၊ မြို့နယ်အရွယ်အစားမတူညီမှုများကြောင့် ပြည်သူ့ကိုယ်စားလှယ်များ ကိုယ်စားပြု ခွဲဝေသတ်မှတ်ပေးရာမှာ အခက်အခဲများ ကြုံတွေ့ရနိုင်တယ်လို့ ထင်မြင်ယူဆရသော် လည်း ယင်းကိစ္စမှာ မိမိတို့ပါတီအသီးသီးရဲ့ စီမံခန့်ခွဲရမယ့်လုပ်ငန်းကိစ္စသာဖြစ်ပါတယ်။ မိမိပါတီရဲ့ တာဝန်ခွဲဝေချထားမှုမှန်ကန်ပါက ပါတီစည်းရုံးရေးလုပ်ငန်းတိုးတက်ပြီး မိမိပါတီ ပိုမိုခိုင်မာ တောင့်တင်း တည်မြဲစေနိုင်မှာဖြစ်ပါတယ်။ တာဝန်ခွဲဝေချထားမှု လွဲမှားနေမယ်ဆိုရင်တော့ မိမိပါတီ ဟာ မိမိပါတီရဲ့ စည်းရုံးရေးအင်အားလျော့နည်းကျဆင်းသွားနိုင်တဲ့အတွက် အဲဒီကိစ္စကတော့ ပါတီအသီးသီးရဲ့ အရေးကိစ္စသာလျှင်ဖြစ်တယ်လို့ သုံးသပ်မိပါတယ်။ PR စနစ်ကျင့်သုံးခြင်းအားဖြင့် သင့်လျော်တဲ့အရည်အချင်းရှိတဲ့ ပါတီကိုယ်စားပြု ကိုယ်စားလှယ်များကို ရွေးချယ်ခွင့်ရရှိနိုင်မှာဖြစ်ပါတယ်။ မိမိတို့မြန်မာနိုင်ငံဟာ အခြားသော ဒီမိုကရေစီကျင့်သုံးတဲ့ နိုင်ငံများနှင့်မတူဘဲ ကွဲပြားနေတဲ့ အချက်ကတော့ ရွေးကောက်ပွဲဝင်ရောက်ယှဉ်ပြိုင်တဲ့ ပါတီအရေအတွက် အလွန်များပြားနေတဲ့အချက် ပဲဖြစ်ပါတယ်။ မြန်မာနိုင်ငံရဲ့ နိုင်ငံရေးသမိုင်းကြောင်းအရ ပါတီပေါင်းများစွာ ရွေးကောက်ပွဲဝင်ကြပြီး FPTP စနစ်ကျင့်သုံးတဲ့အတွက် နိုင်ငံရေးမတည်ငြိမ်မှုများ ကြုံတွေ့ခဲ့ရကြောင်း လေ့လာ တွေ့ရှိနိုင်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ တိုင်းရင်းသားလူမျိုးများစွာနဲ့ ဖွဲ့စည်း တည်ဆောက်တဲ့ မိမိတို့နိုင်ငံအတွက် တိုင်းရင်းသားစည်းလုံးညီညွတ်ရေးကို အထူးဂရုပြုရမှာဖြစ်တဲ့ အတွက် အားလုံးပါဝင်နိုင်ခွင့်ရှိတဲ့ ရွေးကောက်ပုံစနစ်ကျင့်သုံးပါက နိုင်ငံတော်တည်ဆောက်ရေး အတွက် အကျိုးဖြစ်ထွန်းစေနိုင်မယ်လို့ ခံယူမိပါတယ်။ ဥပမာအားဖြင့် ကျွန်တော်တို့ ချင်းတိုင်းရင်း သားများအနေနဲ့ အခြားတိုင်းဒေသကြီးနှင့် ပြည်နယ်များမှာ ပြည်သူ့ကိုယ်စားလှယ်များ ရွေးချယ်နိုင် ခွင့်အခွင့်အရေးများလည်း ရရှိနိုင်တယ်လို့ မိမိအနေနဲ့ သုံးသပ်ရရှိပါတယ်။ ထို့ကြောင့် ပါတီအရေ အတွက်များစွာ ယှဉ်ပြိုင်တဲ့ ရွေးကောက်ပွဲမှာ အချိုးကျကိုယ်စားပြုတဲ့စနစ် PR စနစ်ကျင့်သုံးပါက ပါတီစုံမှ ကိုယ်စားလှယ်များပါဝင်နိုင်ခွင့် ပိုမိုရရှိတဲ့အတွက်ကြောင့် နိုင်ငံတော်ဖွံ့ဖြိုးတိုးတက်ရေးကို အရှိန်အဟုန်နဲ့ စီမံဆောင်ရွက်နိုင်လိမ့်မယ်လို့ မိမိအနေနဲ့ ယူဆသုံးသပ်မိပါတယ်။ ဒါကြောင့် ပုဇွန်တောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ဇင်ရဲ့ အဆိုဖြစ်တဲ့ ဒီမိုကရေစီကို ပိုမိုဖော်ဆောင်နိုင်သော အချိုးကျကိုယ်စားပြု စနစ်ကိုအခြေခံတဲ့ ရွေးကောက်ပွဲနည်းလမ်းကို ပြည်သူ့လွှတ်တော်ရွေးချယ်တင်မြှောက်ပွဲအတွက် စီစဉ်ဆောင်ရွက်ပေးရေးအဆိုကို ထောက်ခံပါ ကြောင်း ဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">ဦးမင်းသူ၊ ဥတ္တရသီရိမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="1184">ဦးမင်းသူ(ဥတ္တရသီရိမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော် ဥတ္တရသီရိမဲဆန္ဒနယ်၊ ပြည်သူ့လွှတ်တော် ကိုယ်စားလှယ် ဦးမင်းသူအနေနဲ့ ပုဇွန်တောင်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးအောင်ဇင်ရဲ့ အဆိုနှင့်စပ်လျဉ်းပြီး အဆိုရှင်၏ မြန်မာနိုင်ငံရွေးကောက်ပွဲများ၌ PR ခေါ် အချိုးကျ ရွေးချယ်တင်မြှောက်သည့်စနစ် အသုံးပြု ရေးကို ကန့်ကွက်ဆွေးနွေးသွားမှာ ဖြစ်ပါတယ်။ အဆိုရှင်၏ ဆွေးနွေးချက်အရ မြန်မာနိုင်ငံရွေးကောက်ပွဲများမှာ PR စနစ်ကို အမျိုးသားလွှတ်တော်ရွေးကောက်ပွဲ နှင့်ပြည်နယ်များ၏ ပြည်သူ့လွှတ်တော်ရွေးကောက်ပွဲများ၌ မကျင့်သုံးဘဲ တိုင်းဒေသကြီးများ၏ ပြည်သူ့လွှတ်တော်ရွေးကောက်ပွဲများနှင့် ကျင့်သုံးရန်ဆွေးနွေးထားပါတယ်။ ထိုသို့အဆိုပြု ဆွေးနွေး ချက်သည် ပြည်ထောင်စုနယ်မြေအစိတ်အပိုင်းများဖြစ်သော တိုင်းဒေသကြီးနှင့် ပြည်နယ်များကို ခွဲခြားပြောဆိုခြင်း၊ ပြည်နယ်နှင့်ပြည်မသွေးကွဲစေရန်နှင့် မဲဆန္ဒရှင်ပြည်သူအပေါင်းကို ခွဲခြားဆက်ဆံနေခြင်းတို့ကြောင့် ဖွဲ့စည်းပုံအခြေခံဥပဒေပုဒ်မ ၉ ပုဒ်မခွဲ(က) အရ တိုင်းဒေသကြီး ရ ခုနှင့် ပြည်နယ် ရ ခုတို့၏ အဆင့်အတန်း တူညီသည်ဆိုသည့်အချက်ကို ထိခိုက်စေပါတယ်။ အဆိုရှင်က PR စနစ်ကို အမျိုးသားလွှတ်တော်ရွေးကောက်ပွဲတွင် မကျင့်သုံးရန် ဆွေးနွေးတင်ပြထားသော်လည်း အမျိုးသား လွှတ်တော် ကိုယ်စားလှယ်တစ်ဦးမှ အမျိုးသားလွှတ်တော်၌ PR စနစ်ကျင့်သုံးရန် အဆိုတင်သွင်းပြီး အတည်ပြုခဲ့မှုကြောင့် ကော်မရှင်တစ်ရပ်ဖွဲ့စည်း၍ PR စနစ်ကျင့်သုံးနိုင်ရေး၊ ဒီဇိုင်းဖော်ဆောင်ရေး ဆွေးနွေးပွဲများပင် ပြုလုပ်နေပြီဖြစ်ပါတယ်။ မြန်မာနိုင်ငံရွေးကောက်ပွဲများတွင် PR စနစ်ကျင့်သုံးရေးအဆို တင်သွင်းလာမှုကြောင့် ပြည်ထောင်စုလွှတ်တော်နှင့်တကွ ပြည်သူ့လွှတ်တော်၊ အမျိုးသားလွှတ်တော်များ ပေါ်ပေါက်လာအောင် ပါတီစုံဒီမိုကရေစီစနစ်ပေါ်ထွန်းလာအောင် ကနဦးပါဝင်တည်ထောင်ပေးခဲ့သော ညီနောင် တိုင်းရင်းသားပါတီများနှင့် တိုင်းရင်းသားပြည်ထောင်စုလွှတ်တော် ကိုယ်စားလှယ်များ၏ ကန့်ကွက်မှု များနှင့်တကွ စိုးရိမ်မှုများပေါ်ပေါက်နေသည့်အတွက် တိုင်းရင်းသားစည်းုံးညီညွတ်ရေး ယုံကြည်မှု အတွက်ကို ထိခိုက်စေခြင်းဖြစ်ပေါ်နေပါသည်။ တိုင်းရင်းသားပါတီများနှင့် တိုင်းရင်းသား ကိုယ်စားလှယ်များ စိုးရိမ်သလို ရွေးကောက်ပွဲများကို PR စနစ်ကျင့်သုံးပါက တိုင်းရင်းသားပါတီများ၏ အခန်းကဏ္ဍနှင့် တိုင်းရင်းသားကိုယ်စားလှယ်နေရာများ လျော့ကျပျောက်ကွယ်သွားမည့် အခြေအနေ နှင့် တိုင်းရင်းသားမဲဆန္ဒနယ်များ သို့မဟုတ် ပြည်ထောင်စုမဲဆန္ဒနယ်များ ပျက်ပြားသွားမှုအခြေအနေ များ အမှန်တကယ်ဖြစ်ပေါ်နေပါတယ်။ ကျွန်တော် ဒီအချက်ကို ၂၀၁၀ ရွေးကောက်ပွဲဆိုင်ရာရရှိထား တဲ့အချက်အလက်များအရ တင်ပြပါမယ်။ PR စနစ် ကိုကျင့်သုံးမည်ဆိုပါက ၂၀၁၀ ရွေးကောက်ပွဲ ဆန္ဒမဲပေးနိုင်သည့် ဦးရေ ၂၅ သန်းနှင့် တွက်ကြည့်ပါက သတ်မှတ်ပြည်သူ့လွှတ်တော်၏မဲဆန္ဒနယ် ၃၃၀ အတွက် မဲဆန္ဒနယ်တစ်နယ်ကို ကိုယ်စားလှယ်တစ်ဦး အချိုးကျဆန္ဒမဲ ၈၄၈၄၈ မဲရရှိရန် လိုအပ်ပါတယ်။ ယခုအချိုးအတိုင်းဆိုလျှင် ကယားပြည်နယ်မှာရှိသော မဲဆန္ဒနယ် ရ ခု၊ ချင်းပြည်နယ် မှာရှိသော မဲဆန္ဒနယ် ၉ ခုတို့အတွက် မဲဆန္ဒနယ်တစ်ခုချင်းပေးနိုင်သော၊ မဲပေးနိုင်သောဦးရေသည် ပင်လျှင် ကိုယ်စားလှယ်အချိုးကျ ၈၄၈၄၈ ထိပြည့်မီနိုင်ခြင်းမရှိခဲ့ပါ။ ကချင်ပြည်နယ် ၁၈ နေရာတွင် မြစ်ကြီးနားမဲဆန္ဒနယ် ၈၁၆၁၃ သာ ပြည့်မီရုံရှိပါသည်။ အင်ဂျန်းယန်မြို့နယ်ဆိုလျှင် ၂၀၁၀ အရ မဲပေးသူ ၈၅ရ ဦးသာရှိခဲ့ပါသည်။ ကရင်ပြည်နယ် ရ နေရာတွင်လည်း ဘားအံ ၁၁၈၁၉၀ ကလွဲ၍ ကျန်နေရာများ၌ မဲပေးနိုင်သည့်ဦးရေအချိုးသည် အချိုးကျဆန္ဒမဲကို ပြည့်မီနိုင်ခြင်း မရှိခဲ့ပါ။ မွန်ပြည်နယ် ၁၀ နေရာနဲ့ မော်လမြိုင် မုဒုံမှလွဲပြီး ကျန်နေရာများသည် သတ်မှတ်ဆန္ဒမဲရရှိမည့် မဲပေးနိုင်သည့်ဦးရေ မပြည့်မီခဲ့ပါ။ ရှမ်းပြည်နယ် ၅၅ နေရာတွင် လားရှိုး ၉၅၅၈၇၊ တောင်ကြီး ၁၆၅၉၀၁ ဦးနှင့် ညောင်ရွှေ ၈၉၄၈၂ ဦးတို့မှအပ ကျန် ၅၂ နေရာတွင် မဲပေးနိုင်သော ဦးရေသည် အချိုးကျကိုယ်စားလှယ်မဲကို ပြည့်မီနိုင်ခြင်းမရှိခဲ့ပါဘူး။ ရခိုင်ပြည်နယ် ၁ရ နေရာတွင် မောင်းတော ၂၁၁၃၂၈၊ ဘူးသီးတောင် ၁၁၅၃၅၁ နှင့် စစ်တွေ ၉၂၀၅၀ တို့မှအပ ကျန်နေရာများ၌ တစ်နယ်ချင်းစီ၏ ကိုယ်စားလှယ်စုစုပေါင်း ရရှိခြင်းသည်ပင်လျှင် အချိုးကျဆန္ဒမဲ ၈၄၈၄၈ ကိုပြည့်မီနိုင်ခြင်းမရှိခဲ့ပါ။ တွက်ချက်မှုအရ ပြည်နယ်များ၏ မဲဆန္ဒနယ် ၁၂၃ နယ်အနက် ၁၀ နေရာမှအပ ကျန် ၁၁၃ နေရာများထိ မဲပေးနိုင်သည့်ဦးရေသည် အချိုးကျကိုယ်စားလှယ်မဲပြည့်မီနိုင်ခြင်းမရှိသဖြင့် PR စနစ် ကျင်းပသော ရွေးကောက်ပွဲများတွင် မဲဆန္ဒနယ်ဒေသများနှင့် မိမိတို့တိုင်းရင်းသားလူမျိုးများအပေါ် ကိုယ်စားပြုခွင့်အခွင့်အရေးတွေ ဆုံးရှုံးမည်မှာ အထင်အရှား ဖြစ်ပါသည်။ မဲရရှိသောပါတီများ၏ လွှမ်းမိုးမှုမှာ သေချာဖြစ်ပေါ်မည် ဖြစ်ပါသည်။ ဤအခြေအနေများအပြင် တိုင်းရင်းသားဒေသများ၌ PR စနစ်ကျင့်သုံးရန် မလိုအပ်သော အကြောင်းပြဆွေးနွေးချက်တစ်ခုဖြစ်သည့် ပြည်နယ်များ၌ ပညာရေးနှင့်စီးပွားရေးဖွံ့ဖြိုးတိုးတက်မှု နောက်ကျနေရုံသက်သက်သာမကဘဲ Demogrqphic ခေါ် ပြည်မနှင့်တောင်တန်းဒေသတို့၏ သဘာဝပထဝီခွဲခြားခံရမှုနှင့် အချိုးညီလူဦးရေတိုးပွားမှု မည်သည့်အခါမှ မတူညီနိုင်သော သဘာဝ တရားတို့ကြောင့် ယခုကဲ့သို့ PR စနစ် ကျင့်သုံးရန်မဖြစ်နိုင်ပါ။ ပညာရေးနှင့်စီးပွားရေး တူညီဖွံ့ဖြိုး လာရုံမျှနှင့် ပြည်မနှင့်တောင်တန်းဒေသတို့၏ Demographic ခေါ် အချိုးညီနိုင်မည့် အခြေအနေ မရှိပါ။ အချိုးမညီနိုင်သမျှ အချိုးကျစနစ်ကို ကျင့်သုံးရန်မသင့်တော်ပါ။ ယခုကဲ့သို့ တိုင်းဒေသကြီး နှင့်ပြည်နယ်များအတွက်သာမကဘဲ ကျွန်တော်တို့ ဒီတိုင်းဒေသကြီးတွေအတွက်ပါ ထိခိုက်တဲ့ အနေအထားမျိုးကို ကျွန်တော်အား မဲဆန္ဒရွေးပေးလိုက်သော ဥတ္တရသီရိမြို့နယ်ပါဝင်တဲ့ အခြေခံ ဥပဒေအရ နိုင်ငံတော်သမ္မတတိုက်ရိုက်အုပ်ချုပ်တဲ့ နိုင်ငံတော်၏မြို့တော်ဖြစ်တဲ့ ပြည်ထောင်စု နယ်မြေဖြစ်တဲ့ နေပြည်တော်အခြေအနေကို နေပြည်တော်ကောင်စီနယ်မြေမှ အခြေအနေကို ကျွန်တော် ဆက်လက်တင်ပြလိုပါတယ်။ ၂၀၁၀ မဲပေးနိုင်သူများ၊ ဆန္ဒမဲပေးနိုင်သူများအခြေအနေအရ ဆန္ဒမဲပေးနိုင်သူ တစ်သိန်းကျော်ရှိသော ပျဉ်းမနား၊ လယ်ဝေး၊ တပ်ကုန်းမြို့နယ်များမှအပ ကျန်သီရိ ငါးမြို့နယ်များဖြစ်သော ဇေယျာသီရိ ၆၃၃၆၀၊ ပုဗ္ဗသီရိ ၅၇၁၂၅၊ ဇမ္ဗူသီရိ ၇၁၈၇၇၊ ဥတ္တရသီရိ ၃၅၁၁၀၊ ဒက္ခိဏသီရိ အချိုးကျကိုယ်စားလှယ်မဲအရေအတွက် ၈၄၈၄၈ မဲမပြည့်မီနိုင်သော အခြေအနေဖြစ်ပါသဖြင့် ဒီလိုအခြေအနေမျိုးသာ ဆက်လုပ်သွားမယ်ဆိုရင် ယခုကျွန်တော်တို့ လေးစားအပ်ပါသော နိုင်ငံတော်သမ္မတကြီးနှင့်တကွ လွှတ်တော်ဥက္ကဋ္ဌကြီးများ ဤနေရာသို့ မရောက် ရှိနိုင်မှာကို ကျွန်တော်တို့ အထူးပင်စိုးရိမ်ရတဲ့အနေအထားမျိုး ဖြစ်ပါတယ်ခင်ဗျား။ ထို့ကြောင့် မြန်မာနိုင်ငံတိုင်းရင်းသား ပြည်သူတစ်ရပ်လုံး ရှေးရိုးစဉ်လာမပျက် အသားကျနေ ပြီဖြစ်သော မိသားစုအတွင်းမှ အစပြု၍ ကျေးရွာရပ်ကွက်များ သာရေး၊ နာရေးအသင်းအဖွဲ့များ၏ ခေါင်းဆောင်မှုများနှင့် ကိစ္စရပ်များအတွက် ရွေးချယ်မှုများအလယ် ယခုလွှတ်တော်အဆုံးကျင့်သုံးဆောင်ရွက်နေသော FPTP ခေါ် မဲအသာရသူ အနိုင်ရစနစ်သာလျှင် မြန်မာနိုင်ငံရွေးကောက်ပွဲများ၌ ဆက်လက်ကျင့်သုံးအကောင်အထည်ဖော်ဆောင်ပေးပါရန် အကြံပြု တိုက်တွန်းရင်း နိဂုံးချုပ်အပ်ပါ တယ်ခင်ဗျား။</speech>
<speech type="speaker">တပ်မတော်သားကိုယ်စားလှယ် ဗိုလ်မှူးကြီးမြင့်ဟန်ဆွေးနွေးဖို့ ဖြစ်ပါတယ်</speech>
<speech><mp id="000">ဗိုလ်မှူးကြီးမြင့်ဟန်(တပ်မတော်သားကိုယ်စားလှယ်)</mp>မင်္ဂလာပါခင်ဗျား။ ပြည်သူ့ လွှတ်တော် ဒသမပုံမှန်အစည်းအဝေး (၃၄)ရက်မြောက်နေ့မှာ ပုဇွန်တောင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးအောင်ဇင် တင်သွင်းတဲ့အဆိုနဲ့ ပတ်သက်ပြီးတော့ တင်ပြဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံနှင့်လိုက်လျောညီထွေရှိမယ့် ပြည်သူ့လွှတ်တော်အတွက်ရွေးကောက်ပွဲကို PR အခြေခံပြီး ဆောင်ရွက်ဖို့ဆိုရာမှာ PR ရဲ့ သဘောသဘာဝနဲ့ မြန်မာနိုင်ငံရဲ့ ပထဝီအနေအထား၊ တိုင်းရင်းသားမျိုးနွယ်စုများရဲ့ ကျယ်ပြန့်စွာနေထိုင်ကြမှု၊ လူဦးရေ အစိတ်အကျဲ စတဲ့အချက်အလက်များကို အတိတ်ကာလမှာကျင့်သုံးခဲ့မှု၊ လက်ရှိကျင့်သုံးဆောင်ရွက်မှု၊ မိမိတို့ မျှော်မှန်းပုံဖော်လိုတဲ့ လွှတ်တော်ပုံသဏ္ဌာန်နဲ့ အစိုးရပုံသဏ္ဍာန်အနေအထားများကို ချိန်ထိုးဆန်းစစ် ကြည့်ပြီးမှ အခြေအနေအချိန်အခါနှင့် ကိုက်ညီခြင်း၊ ဆီလျော်ခြင်း၊ လိုက်လျောညီထွေခြင်း ဆိုတဲ့ အဖြေကို ရှာနိုင်မှာဖြစ်ပါတယ်။ အဲ့ဒီလိုဆောင်ရွက်နိုင်ဖို့ မဟာဗျူဟာမြော်ခေါ်တွေးဆမှု(Strategic Foresight)လုပ်ဆောင်ဖို့လိုမှာလည်း ဖြစ်ပါတယ်ခင်ဗျား။ ရွေးကောက်ပွဲပုံစံဒီဇိုင်းရဲ့ မလူးသာမလွန့် သာ အကျဉ်းအကျပ်အနေအထားဟာ မဲဆန္ဒရှင်တွေရဲ့ ကိုယ်စားပြုမှုကို ဦးစားပေးခြင်းနှင့် အားထား လောက်တဲ့အစိုးရအဖွဲ့ဆိုတဲ့ ဒီ Accountdbility Government ဆိုတဲ့နှစ်ခုကြားမှာ တည်မီနေတာကို လေ့လာတွေ့ရှိရပါတယ်ခင်ဗျား။ အဲ့ဒီလို Dark Lock အကျဉ်းအကျပ်အနေအထားတွေကို ရှောင်နိုင်ဖို့ မိမိတို့ တိကျသေချာတဲ့ဆန်းစစ်မှု လုပ်ဆောင်ရဦးမယ်လို့လည်း ထင်မြင်ပါတယ်ခင်ဗျား။ လက်တွေ့မှာ မိမိတို့ မမျှော်လင့်တဲ့စိန်ခေါ်မှုတွေကို တစ်ခုပြီးတစ်ခု သတိကြီးကြီးနဲ့ ရင်ဆိုင်ဖြေရှင်းနေရဆဲ ဖြစ်ပါတယ်။ အဲ့ဒီလို သတိကြီးကြီးနဲ့လှမ်းနေရတဲ့ခြေလှမ်းတွေဟာ အကျဉ်းအကျပ် Dark Lock တွေကြားထဲကို ပိတ်မိခံရလို့ မဖြစ်သေးပါဘူးခင်ဗျား။ အဲ့ဒီအချက်ကို အလေးအနက် သတိပြုရမှာ ဖြစ်ပါတယ်။ မည်သည့်ဒီမိုကရေစီနိုင်ငံအတွက်မဆို ရွေးကောက်ပွဲစနစ်ရွေးချယ်မှုဟာ Institution ဆိုင်ရာ အရေးကြီးဆုံးအချက်တွေထဲက ဆုံးဖြတ်ချက်တစ်ခုထဲက တစ်ခုဖြစ်ပါတယ်။ အဲ့ဒီအပြင် ရွေးကောက်ပွဲစနစ်တွေဟာ နိုင်ငံရေးအဖွဲ့အစည်းတွေအတွက် ဩဇာအသက်ရောက်ဆုံး တစ်ခုဖြစ်ပြီးတော့မှ မျက်မှောက်ပြုရှုမြင်နေကြမှုလည်း ဖြစ်ပါတယ်။ အလားတူ အုပ်ချုပ်ရေးဆိုင်ရာ ကျယ်ပြန့်တဲ့ ကိစ္စတွေအတွက် အရေးကြီးတဲ့အချက်အလက်လည်းဖြစ်ပါတယ်။ PR စနစ်ကျင့်သုံးလုပ်ဆောင်ပုံအရ အဓိကရိုက်ခတ်တဲ့ Isue တွေ များစွာရှိနေကြောင်းလည်း သိရပါတယ်။ ဒီမိုကရေစီနိုင်ငံသစ်တွေမှာ ယေဘုယျရွေးချယ်အသုံးပြုကြတဲ့ ရွေးကောက်ပွဲစနစ် ဖြစ်ပေမယ့် လက်တင်အမေရိက၊ အာဖရိကနှင့် ဥရောပတို့မှာတွင်ကျယ်နေတဲ့ ရွေးကောက်ပွဲစနစ် ဖြစ်တာကိုလည်း တွေ့ရပါတယ်။ မိမိတို့ဒေသတွင်းမှာလည်းပဲ အင်ဒိုနီးရှားနှင့်ကမ္ဘောဒီးယားတို့ဟာ LIST PR ကျင့်သုံးသလို ဖိလစ်ပိုင်နှင့်ထိုင်းတို့ဟာလည်း FPTP နဲ့ LST PR ကို အပြိုင် PARALLEL System ကျင့်သုံးနေတာလည်း လေ့လာသိရှိရပါတယ်။ ကမ္ဘောဒီးယားမှာ ၁၉၉၈ ခုနှစ်က ရွေးကောက်ပွဲမတိုင်ခင် ရက်သတ္တပတ်အနည်းငယ်အလိုမှာ ကိုယ်စားလှယ်နေရာတွက်ချက်မှု ပြောရမလိုဖြစ်ပါကောက်ပွဲအပြီး အပေးအယူအစိုးရအဖွဲ့ကို ဦတည်ရဝ ော်မြူလာပြောင်းလိုက်တဲ့အတွက်ကြောင့်မို့လို့ အင်အားကြီးပါတီက National Assembly နေရာ ၅၉ အစား ၆၄ နေရာရသွားပါတယ်။ အဲ့ဒီလို ဖော်မြူလာပြောင်းတာကို ကျယ်ကျယ်ပြန့်ပြန့် မထုတ်ပြန်နိုင်တော့ အတိုက်အခံက မဲရလဒ်ကိုလက်ခံဖို့ခက်ခဲသွားပါတယ်ခင်ဗျား။ Electoral System Designer sopuso Minor Detail ne c o saco:gəqsəeşs2000:600:MSIO ထည့်ပြီးတော့ စဉ်းစားရတဲ့သာဓကတစ်ခုကို တင်ပြခြင်း ဖြစ်ပါတယ်ခင်ဗျား။ အဲ့ဒီအပြင် New Democrdt Party ရဲ့ ဂျာမန်က ၁၉၄၉ ကနေ ၁၉၉၈ အထိ ညွန့်ပေါင်းအစိုးရ ၄၉ နှစ်မှာ ၄၁ နှစ် ညွန့်ပေါင်းအစိုးရအဖွဲ့ထဲမှာ အဲ့ဒီပါတီက အစိုးရအဖွဲ့ထဲပါနေပြီးတော့မှ သူရဲ့ မဲရလဒ်ကတော့ ၁၂ ရာခိုင်နှုန်းထက် တစ်ခါမှမပိုခဲ့တာလည်း လေ့လာတွေ့ရှိရပါတယ်။ ယေဘုယျသိထားတဲ့ PR ရဲ့ သဘောသဘာဝဟာ ပါတီများရဲ့ မဲဝေစုကနေ လွှတ်တော်ကိုယ်စားလှယ် ဝေစုကို ရယူတာဖြစ်ပါတယ်။ ကိုယ်စားပြုမှုမြင့်တယ်လို့ဆိုတာကြောင့် ညွန့်ပေါင်းအစိုးရအဖွဲ့ ကို ဦတည်ရတာဖြစ်ပြီးတော့ ပါတီ တွေအကြားမှာ ရွေးကောက်ပွဲအပြီး အပေးအယူလုပ်ညှိနှိုင်းရတဲ့ဟာ PR ရဲ့ Norm နှုန်းစံတစ်ခုလို့ ပြောရမလိုဖြစ်ပါတယ်။ ညွန့်ပေါင်းအစိုးရများဟာ တည်ဆဲမူဝါဒတွေကို လိုအပ်လို့ ပြောင်းချင်ရင် တောင်မှ ပြောင်းနိုင်စွမ်းနည်းတဲ့အတွက် မျက်မှောက်ကာလလို အပြောင်းအလဲမြန်ဆန်တဲ့ ICT ခေတ်မှာ ပေါ်လာမယ့်အခွင့်အရေးကို မြန်ဆန်စွာ ပြုပြင်ပြောင်းလဲယူနိုင်စွမ်း နည်းပါးနိုင်တယ်လို့ လည်း သုံးသပ်ရမှာဖြစ်ပါတယ်ခင်ဗျား။ ပြီးတော့ PR စနစ်ရဲ့ ရွေးကောက်ပုံရဲ့ အချို့သောရှုပ်ထွေးတဲ့ စည်းမျဉ်းတွေဟာ မဲဆန္ဒရှင်ကို မဲပေးမှုနှင့်ပတ်သက်ပြီးတော့ နားလည်မှုခက်ခဲစေ တတ်ပါတယ်။ အချို့သော PR စနစ်ပုံစံဟာ PR စနစ်မဟုတ်တဲ့ ရွေးကောက်တင်မြှောက်ပုံများထက်ပင် ပိုမိုခက်ခဲတာ လေ့လာသိရှိရပါတယ်။ ရွေးကောက်ပွဲစနစ်ဟာ ရိုးရှင်းပါမှ မဲဆန္ဒရှင်ရော၊ နိုင်ငံရေးဆောင်ရွက်သူ များပါ လွယ်ကူစွာနားလည်နိုင်မှာဖြစ်ပါတယ်။ ရွေးကောက်ပွဲစနစ် ရှုပ်ထွေးတဲ့ ရွေးကောက်ပွဲစနစ်ဟာ နားလည်မှုလွဲခြင်း၊ မမျှော်လင့်နိုင်တဲ့အကျိုးဆက်များဖြစ်ပေါ်ခြင်းနှင့် မဲဆန္ဒရှင်များဟာ မဲရလဒ် အပေါ်မှာ ယုံကြည်မှုမဲ့ခြင်းတို့ဖြစ်တတ်ပါတယ်။ လက်ရှိကျင့်သုံးနေဆဲဖြစ်ပြီးတော့ အများစုနဲ့လည်း အသားကျနေပြီဖြစ်တဲ့ FPTP စနစ်မှာပင်လျှင် ပြီးခဲ့တဲ့ရွေးကောက်ပွဲနှင့် ကြားဖြတ်ရွေးကောက်ပွဲတို့မှာ ငြင်းခုံခဲ့ရမှုများ ဖြစ်ခဲ့တာလေ့လာတွေ့ရှိရပါတယ်။ မိမိနှင့်စိမ်းပြီးတော့မှ ရှုပ်ထွေးတဲ့ရွေးကောက်ပွဲ စနစ်တစ်ခုကို ကိုယ့်ရေမြေသဘာဝ၊ စရိုက်လက္ခဏာနှင့်လိုက်လျောညီထွေဖြစ်ဖို့ဆိုတာ နောက် ၅ နှစ်၊ ၁၀ နှစ်ဆိုတဲ့အနေအထားများမှာ ဖြစ်ပေါ်လာမယ့် လွှတ်တော်ရဲ့ ပုံသဏ္ဌာန်၊ ဖြစ်ပေါ်လာမယ့် အစိုးရပုံသဏ္ဌာန် ဒါတွေကို ကျွန်တော်တို့ မြော်ခေါ်သုံးသပ်ပြီးတော့မှ မှန်းဆအဖြေကို ကြိုထုတ် ကြည့်မှသာ အကျဉ်းအကျပ်များမှ ရှောင်ထွက်နိုင်၊ ရုန်းထွက်နိုင်တဲ့နည်းလမ်းတွေကို ဖော်ဆောင်နိုင်မှာဖြစ်ပါတယ်ခင်ဗျား။ နိုင်ငံတကာစံနှုန်းကိုက် အကောင်းဆုံးဒီဇိုင်းဆင်ထားတဲ့ တစ်ခုတည်းသော ရွေးကောက်ပွဲစနစ်ဆိုတာ မိမိတို့အနေနဲ့ ကာလတိုကနေ ကာလရှည်ကို တည်ငြိမ်မှန်ကန်စွာ ဖြတ်သန်း နိုင်စွမ်းရှိရမှာဖြစ်ပါတယ်။ နုနယ်သေးတဲ့ဒီမိုကရေစီမှာ ခိုင်မာတဲ့ခြေလှမ်းများနဲ့သာ ခရီးဆက်သင့် ပါတယ်။ အထက်ပါ ဆန်းစစ်သုံးသပ်ချက်များအရ လိုက်လျောညီထွေရှိနိုင်ခြင်းအတွက် မှန်းဆအဖြေ ကိုရရှိနိုင်ရေး ရှေ့နောက်ဆက်စပ်ထားတဲ့ မဟာဗျူဟာမြော်ခေါ်တွေးဆမှု Strategic Foresight များနှင့် သတိကြီးစွာဆောင်ရွက်နိုင်ရန် အချိန်ယူဖို့ လိုအပ်နေသေးကြောင်း တင်ပြဆွေးနွေးရင်း နိဂုံးချုပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ဦးခင်မောင်ဝင်း၊ လမ်းမတော်မဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="409">ဦးခင်မောင်ဝင်း(လမ်းမတော်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များခင်ဗျား။ ကျွန်တော်ကတော့ ရန်ကုန် တိုင်းဒေသကြီး၊ လမ်းမတော်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်ဝင်း ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ ပုဇွန်တောင်မဲဆန္ဒနယ် ပြည်သူ့လွှတ်တော် ကိုယ်စား လှယ် ဦးအောင်ဇင် အဆိုပြုသွားတဲ့ မြန်မာနိုင်ငံနဲ့ လိုက်လျောညီထွေရှိမယ့် ပြည်သူ့လွှတ်တော် အတွက် ရွေးကောက်ပွဲကျင်းပမယ့်စနစ်တစ်ခုကို ဖော်ဆောင်ကျင့်သုံးနိုင်ရေးအတွက် စီစဉ်ဆောင်ရွက် ရေး တိုက်တွန်းတဲ့အဆိုကို ဓမ္မဓိဋ္ဌာန်ကျကျဝေဖန်သုံးသပ်ကန့်ကွက်သွားမှာဖြစ်ပါတယ်။ အဆိုရှင်က အဆိုပြုရာမှာ မြန်မာနိုင်ငံနဲ့ လိုက်လျောညီထွေမှုရှိမယ့် ပြည်သူ့လွှတ်တော်အတွက် ရွေးကောက်ပွဲစနစ် ဆိုတော့ ကျွန်တော် တော်တော်အံ့အားသင့်ပါတယ်။ လက်ရှိကျင့်သုံးနေတဲ့ ရွေးကောက်ပွဲစနစ်���ာ လွတ်လပ်ရေးမရခင်ကရော၊ လွတ်လပ်ရေးရပြီးနောက် ပါလီမန်ဒီမိုကရေစီခေတ်မှာရော၊ စစ်အစိုးရ လက်ထက်အပါအဝင် ကျွန်တော်တို့ အစိုးရလက်ထက်အသစ် ကျင့်သုံးခဲ့တဲ့အထိအောင် ကျင့်သုံးခဲ့ တာကို ပြည်သူ့လွှတ်တော်ကိုယ်စားလှယ်အားလုံးအသိဖြစ်ပါတယ်။ အဲဒီစနစ်ကို မြန်မာနိုင်ငံနဲ့ မလိုက်ဘူးလို့ ဆွေးနွေးခဲ့တာ၊ ဝေဖန်ခဲ့တာ၊ ကန့်ကွက်ခဲ့တာ ပြည်တွင်းမှာရော၊ ပြည်ပမှာရော မရှိဖူးပါဘူး။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ လွှတ်တော်အပါအဝင် အုပ်ချုပ်ရေးနှင့် တရားစီရင်ရေးမဏ္ဍိုင်တွေမှာ နိုင်ငံတော်နှင့် နိုင်ငံသားတွေအကျိုးအတွက် ဒီမို ကရေစီကျင့်စဉ်များနှင့်အညီ ဆောင်ရွက်ကြဖို့ ပြောင်းလဲနေတဲ့ကာလဖြစ်ပါတယ်။ ဒီအပြောင်းအလဲကို ကြိုးပမ်းရာမှာ ပြည်တွင်းစစ်ရပ်စဲဖို့၊ ထာဝရငြိမ်းချမ်းရေးဖော်ဆောင်ဖို့၊ တိုင်းရင်းသားတွေ လိုလား တောင်းတနေတဲ့ ဖက်ဒရယ်စနစ်ထူထောင်ဖို့ ဒါတွေကို အဓိကထား ကြိုးပမ်းဆောင်ရွက်နေကြပါတယ်။ တစ်ဖက်မှာလည်း အဖက်ဖက်က နိမ့်ကျနေတဲ့ပညာရေး၊ ကျန်းမာရေး၊ ဆင်းရဲမှုလျှော့ချရေး များကို ဆိုင်းပြင်းဆောင်ရွက်နေတာဖြစ်ပါတယ်။ အရှေ့တောင်အာရှနိုင်ငံများနှင့် ရင်ပေါင်တန်းနိုင် အောင် ပြည်တွင်းအရင်းအနှီးတွေ၊ အတတ်ပညာတွေ၊ နည်းပညာတွေ ဝင်ရောက်လာအောင် ပြင်ဆင် ဆောင်ရွက်နေတဲ့ ကာလလည်းဖြစ်ပါတယ်။ ဒါကြောင့် ယခုလိုအချိန်မှာ ရွေးကောက်ပွဲစနစ်ဟောင်းကနေ စနစ်သစ်ကိုပြောင်းဖို့ မလိုအပ် သေးဘူးလို့ ကျွန်တော်သုံးသပ်ရရှိပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ တစ်နိုင်ငံလုံး အပစ် အခတ်ရပ်စဲပြီး တိုင်းရင်းသားလူမျိုးတွေရဲ့ အသွေးအသားထဲက ပူးပေါင်းဆောင်ရွက်မှု ရယူချင်တဲ့ ဆန္ဒတွေ ကိန်းဝပ်နေတဲ့ ယခုလို ကာလမှာ တိုင်းပြည်အနာဂတ် သစ်လွင်တောက်ပစေချင်တယ်ဆိုရင် တိုင်းရင်းသားလူမျိုးစုခေါင်းဆောင်တွေ လက်တွေ့ကျကျ ညှိနှိုင်းဆွေးနွေးဖို့ကသာ အဓိကကျပါတယ်။ ကျွန်တော်တို့တိုင်းပြည်ရဲ့ လူဦးရေသုံးပုံနှစ်ပုံနီးပါး မှီခိုနေတဲ့ လယ်ယာကဏ္ဍမြှင့်တင်ဖို့၊ တိုင်းပြည်ရဲ့ စီးပွားရေးကျောရိုးဖြစ်တဲ့ အသေးစားနှင့် အလတ်စားစီးပွားရေးလုပ်ငန်းတွေ အရှိန်အဟုန်ရဖို့၊ နိုင်ငံခြားဘဏ်တွေဝင်ရောက်လာအောင် စနစ်တကျကြိုးပမ်းနေတဲ့အချိန်မှာ တိုင်းရင်းသား အချင်းချင်းတောင် ညီညွတ်မှုပျက်ပြားစေမယ့် အစီအမံအခင်းအကျင်းတွေကို ရှောင်ရှားရမှာဖြစ်ပါတယ်။ အခုဆိုရင် ပြည်တွင်းငြိမ်းချမ်းရေး ရှေ့မတိုးအောင် ခြိမ်းခြောက်နေတဲ့ အရိပ်အယောင်တွေ တွေ့နေ ရပါတယ်။ ဒါဟာ PR ရဲ့ အကျိုးဆက်တွေလည်းဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ PR စနစ်ကို အဆိုပြုတဲ့ အဆိုရှင်နဲ့ အဆိုကိုထောက်ခံ သူတို့က လက်ရှိမဲများသူ အနိုင်ယူစနစ်က အာဏာရှင်စနစ်ကို အသက်သွင်းမှာလို့ ဆိုပါတယ်။ ဒီအယူ အဆအတွေးအခေါ်မျိုးကို ၂၀၁၀ ခုနှစ် ရွေးကောက်ပွဲမတိုင်မီက ရဲရဲဝံ့ဝံ့ပေါ်ပေါ်လွင်လွင် ပြောခဲ့ရင် ကျွန်တော် သဘာဝကျတယ်လို့ပြောမှာပါ။ အဲဒီတုန်းက ကိုယ်တိုင်မဲများသူ အနိုင်ယူစနစ် ကိုယ်စားလှယ်ဖြစ်လာပြီး ၂၀၁၅ ခုနှစ် ရွေးကောက်ပွဲနီးမှ PR စနစ်ကို ကျင့်သုံးဖို့ ကြိုးစားတာဟာ ရိုးသားမှုရှိရဲ့ လား သံသယဖြစ်ဖို့အလွန်ကောင်းတယ်လို့ ပြည်သူတွေက ထောက်ပြဝေဖန်ကြပါတယ်။ ဒါလည်း မပြေးသော် ကန်ရာရှိဆိုသလို ၂၀၁၀ ခုနှစ် ရွေးကောက်ပွဲမှာ ပါတီတစ်ခုက လွှတ်တော်ကို စိုးမိုးနိုင်လောက်အောင် နိုင်တုန်းက ဘာအသံမှမထွက်ခဲ့ဘဲ ၂၀၁၂ ခုနှစ် ကြားဖြတ်ရွေးကောက်ပွဲမှာ အခြားပါတီတစ်ခုက မဲဆန္ဒအားလုံးနီးပါး အနိုင်ရမှ ဒီလိုပြောတာကို မရိုးသားဘူးလို့ သုံးသပ်တဲ့ ပြည်သူတွေရဲ့ အမြင်ကို မှန်တယ်လို့ ကျွန်တော်သုံးသပ်ရရှိပါတယ်။ ဥက္ကဋ္ဌကြီးခင်ဗျား။ ဥက္ကဋ္ဌကြီးပြောကြားတဲ့ မိန့်ခွန်းစကားတွေထဲမှာ မှတ်သားသင့်တဲ့အချက်ကို မှတ်သားဖူးပါတယ်။ အဲဒါကတော့ ဒီမိုကရေစီကို အနိုင်မကျင့်ပါနဲ့ဆိုတာပါပဲ။ ၂၀ ရာစုလောက်က သမိုင်းပညာရှင် လူးဝစ်နာမီရာရဲ့ အဆိုတစ်ခုမှာ သမိုင်းဆိုတာ Idea များ၊ အကြောင်းအရင်းခံများကြားကွဲလွဲမှု ပြဿနာမဟုတ်ဘူး။ Elite အလွှာများကြား ကိုင်တွယ်ဖြေရှင်းကြမှုများသာဖြစ်တယ်လို့ ပြောခဲ့ဖူးပါတယ်။ စနစ်တစ်ခုရဲ့ အပြောင်းအလဲအကျိုးရလဒ်ကို ခံစားရတဲ့သူတွေဟာ ပါတီတွေမဟုတ် ပါဘူး။ ပြည်သူတွေသာဖြစ်ပါတယ်။ ဒါကြောင့် ဘေးထွက်ဆိုးကျိုးဘယ်လောက်ဖြစ်မယ်ဆိုတာ အသေအချာ မသိနိုင်တဲ့ကိစ္စမို့ လွယ်လွယ်ကူကူမကျင့်သုံးသင့်ဘူးလို့ ကျွန်တော်မြင်ပါတယ်။ ၁၉၆၂ ခုနှစ် နောက်ပိုင်းကတည်းက ပြည်သူတွေဟာ ပညာရေး၊ နိုင်ငံရေး၊ စီးပွားရေး နယ်ပယ်အသီး သီးမှာ အစမ်းသပ်ခံနေရတဲ့ဘဝနဲ့ ရလဒ်အဖြစ် ဒီနေ့ မြင်တွေ့ရတာကတော့ လယ်မဲ့ယာမဲ့တွေနဲ့ မြင်လို့မဆုံးအောင် ဟီးထနေတဲ့ ကျူးကျော်တဲတွေပဲဖြစ်ပါတယ်။ ဥက္ကဋ္ဌကြီးခင်ဗျား။ မကြာသေးခင် မေလအတွင်းက ပူပူနွေးနွေးပဲရှိသေးတဲ့ အိန္ဒိယနိုင်ငံရဲ့ ရွေးကောက်ပွဲမှာ နှစ်ပေါင်းများစွာ ကြီးစိုးလာ တဲ့ ကွန်ဂရက်ပါတီဟာ နိုင်ငံသားအတွက် ဂုဏ်သိက္ခာရှိအောင် တိုးတက်အောင်ဆောင်ရွက်နိုင်ခြင်း မရှိဘူးဆိုတဲ့ ပြည်သူတို့ရဲ့အဆုံးအဖြတ်နဲ့ ရွေးကောက်ပွဲရှုံးနိမ့်ပါတယ်။ အလားတူအဖြစ်မျိုး ဂျပန်မှာ လည်း DP ပါတီတွေ့ကြုံ ဖူးပါတယ်။ ပါတီတစ်ခုဟာ လုပ်ရပ်မှန်ကန်ပြီး နိုင်ငံသားတို့ဘဝ တိုးတက်ကောင်းမွန်အောင်လုပ်နိုင်မှ ပြည်သူတွေက ရွေးကြမှာဖြစ်ပြီး မစွမ်းဆောင်နိုင်ရင်တော့ ရွေးကြမှာ မဟုတ်ပါဘူး။ ပါတီငယ်လေးတွေအနေနဲ့လည်း စည်းရုံးမှုနဲ့ ဦးဆောင်မှုမှန်ကန်ရင် ပြည်သူတွေက ထောက်ခံလာမှာပါ။ ဥက္ကဋ္ဌကြီးခင်ဗျား။ ခွဲတမ်းစနစ်ဆိုတာ တာဝန်ခံမှုမပီပြင်တဲ့ အဖွဲ့ခေါင်းဆောင်တွေ စိတ်ကြိုက် ချယ်လှယ်နိုင်တဲ့ စနစ်ဖြစ်ပါတယ်။ ဒီခွဲတမ်းစနစ်ကို ကျွန်တော်တို့ ပြည်သူတွေဟာ လမ်းစဉ်ပါတီ ခေတ်က နောကျေအောင် သိပြီးဖြစ်ပါတယ်။ PR ဟာ အာဏာရှင်စနစ်ကို ယုံယုံနဲ့ စနစ်တစ်ခုဟာ ဘယ်သူနိုင်နိုင် ပါတီခေါင်းဆောင်က သူကြိုက်သူကိုရွေးမယ်ဆိုတော့ ပြည်သူကို ဘယ်လိုတာဝန်ခံ မှာလဲ။ ပြည်သူတွေက ရွေးမှာ မသေချာတဲ့သူများကတော့ PR စနစ်ဟာ မျှော်လင့်ရာ အားထားရာ ဖြစ်ပါလိမ့်မယ်။ ဒီနေ့ ဒီကမ္ဘာမှာ ဒီမိုကရေစီအထွန်းကားဆုံးနဲ့ အအောင်မြင်ဆုံးနိုင်ငံဟာ အမေရိကန် နိုင်ငံဖြစ်ပါတယ်။</speech>
<speech type="speaker">နိဂုံးချုပ်ပါ။</speech>
<speech><mp id="409">ဦးခင်မောင်ဝင်း(လမ်းမတော်မဲဆန္ဒနယ်)</mp>နိဂုံးချုပ်ပါ့မယ်။ ဒီမိုကရေစီထွန်းကား အောင်မြင်တဲ့ နိုင်ငံတို့ရဲ့ စနစ်ကို မယူဘဲ ထွန်းသစ်စနိုင်ငံတွေရဲ့ စနစ်ကိုရွေးတာကို စဉ်းစားမရပါဘူး။ ဒီအပြင်လည်း PR စနစ်ဟာ ဖွဲ့စည်းပုံအခြေခံဥပဒေနဲ့မညီပါဘူး။ PR စနစ်ကို ကျင့်သုံးရင် အခြေခံ ဥပဒေကို ပြင်ရမှာဖြစ်ပါတယ်။ ကျွန်တော်တို့ ပြည်သူ့ကိုယ်စားလှယ်တွေဟာ အချိန်တန်ရင် အိမ်ပြန် ကြရမှာပါ။ ကျွန်တော်တို့ အိမ်ပြန်ပေမယ့် ပြည်သူ့လွှတ်တော်ကြီးကတော့ နှစ်ပေါင်းများစွာ တည်တံ့နေ ခဲ့မှာပါ။ လွှတ်တော်ကြီးက ကိုယ်စားလှယ်တွေရဲ့ အတွေးအခေါ် ကြံဆဆောင်ရွက်မှုတွေကို မျက်နှာမလိုက်ဘဲနဲ့ အက္ခရာတင်နေမယ့် ပြတိုက်ကြီးပါ။ ဒါ့ကြောင့် ကျွန်တော့်အနေနဲ့ ၂၀၁၅ ခုနှစ် ရွေးကောက်ပွဲမှာ PR စနစ်ကို ပြည်သူတို့ရဲ့ ဆန္ဒမပါဝင်ဘဲ ကျင့်သုံးဖော်ဆောင်ခြင်းကို အလေးအနက် ကန့်ကွက်ကြောင်း တင်ပြရင်းနိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
</motion>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့ ရပ်နားကြောင်းနှင့် အစည်းအဝေး (၃၇)ရက်မြောက်နေ့ ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့ ရပ်နားပါမယ်။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၇)ရက်မြောက်နေ့ကို ၂၀၁၄ ခုနှစ်၊ ဇူလိုင်လ ၂၉ ရက် (အင်္ဂါနေ့) ၁၀၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၆)ရက်မြောက်နေ့ကို ၁၅၅၅ နာရီ အချိန်တွင် ရပ်နားပါသည်။</p>
</postface>
</transcript>
</doc>
