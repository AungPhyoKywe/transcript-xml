<doc>
<docinfo>
<docno>01-04-06.xml</docno>
<pdf>01-04-06.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဌမနေ့မှတ်တမ်း</title>
<date value='11-07-2012'>၁၃၇၄ ခုနှစ်၊ ပထမဝါဆိုလပြည့်ကျော် ၈ ရက် (၂၀၁၂ ခုနှစ်၊ ဇူလိုင်လ ၁၁ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ကို နံနက် ၁၀းဝဝ နာရီ အချိန်၌စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထ ပုံမှန်အစည်းအဝေးရဲ့ ဆဌမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦး ရှိတဲ့အနက် ၄၀၉ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေစုစုပေါင်းရဲ့ ၉၄.၉၀ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကြောင်း ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ကုလသမဂ္ဂဒုက္ခသည်များဆိုင်ရာ မဟာမင်းကြီး မစ္စတာ အန်တိုနီယာ ဂုတ်ရက်နှင့် အဖွဲ့ဝင် ၄ ဦးဟာ ကျွန်တော်တို့ လွှတ်တော် အစည်းအဝေးသို့ တက်ရောက်လေ့လာနေကြောင်း အသိပေးလိုပါတယ်</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၄ နည်းဥပဒေခွဲ(ခ)အရ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="241">ဦးမောင်ဦး(ဥက္ကဋ္ဌ၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ)</mp>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ ဆဌမနေ့မှာ ယခင်ခွင့်ပန်ကြားထားသူ ၁၅ ဦး၊ ယနေ့ အသစ်ခွင့် ပန်ကြားသူ ရ ဦး၊ စုစုပေါင်း ၂၂ ဦး ခွင့်ပန်ထားရှိပါတယ်။ လွှတ်တော်ကိုယ်စားလှယ်များ၏ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ ဥက္ကဋ္ဌဖြစ်သူ ကျွန်တော် ဦးမောင်ဦးမှ စုပေါင်းခွင့်ပန်ကြားသွားမှာဖြစ်ပါတယ်။ ယနေ့ ခွင့်ပန်ကြားသူ ရ ဦးမှာတော့(၁) ကမာရွတ်မဲဆန္ဒနယ်မှ ဒေါက်တာစိုးရင်ဟာ နေမကောင်းပါသဖြင့် ယနေ့ ၁၁-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၃ ရက်အားလည်းကောင်း၊ (၂) ပုဏ္ဏားကျွန်းမဲဆန္ဒနယ်မှ ကိုယ်စားလှယ် ဦးထွန်းအောင်ကျော်သည် နေမကောင်းပါသဖြင့် ယနေ့ ၁၁-၇-၂၀၁၂ ရက်နေ့ကို ခွင့် ၁ ရက်အဖြစ်လည်းကောင်း၊ (၃) လမ်းမတော်မဲဆန္ဒနယ်မှ ဦးခင်မောင်ဝင်းသည် နေမကောင်းပါသဖြင့် ယနေ့ ၁၁-၇ ၂၀၁၂ ရက်နေ့ကို ခွင့် ၁ ရက်အဖြစ်လည်းကောင်း၊ (၄) ဒဂုံမြို့သစ်မြောက်ပိုင်းမဲဆန္ဒနယ်မှ ကိုယ်စားလှယ် ဒေါ်တင်နွယ်ဦးဟာ နေမကောင်းပါသဖြင့် ယနေ့ ၁၁-၇-၂၀၁၂ ရက်နေ့ကို ခွင့် ၁ ရက်အဖြစ်လည်းကောင်း၊ (၅) မြစ်ကြီးနားမဲဆန္ဒနယ်မှ ဦးသိန်းဇော်သည် ပြည်ပသို့ ဆေးကုသရန် သွားရောက်ရန် ရှိပါသဖြင့် ၁၁-၇-၂၀၁၂ ရက်နေ့မှ ၁၈-၇-၂၀၁၂ ရက်နေ့အထိ ခွင့် ၈ ရက���အား လည်းကောင်း၊ (၆) မိုးညှင်းမဲဆန္ဒနယ်မှ ဦးကျော်စိုးလေးဟာ ကျန်းမာရေးမကောင်းပါသဖြင့် ၁၁-၇-၂၀၁၂ ရက်နေ့မှ ၁၂-၇-၂၀၁၂ ရက်နေ့အထိ ခွင့် ၂ ရက်အားလည်းကောင်း၊ (၇) မဲ့စဲမဲဆန္ဒနယ်မှ ကိုယ်စားလှယ် ဦးကျော်ခိုင်ဝင်းသည် ကိုယ်တိုင်ဆောင်ရွက်ရန် ကိစ္စရှိပါသဖြင့် ၁၁-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၃ ရက်အား လည်းကောင်း၊ ခွင့်ပြု ပေးနိုင်ရန် ကိုယ်စားလှယ်များကိုယ်စား စုပေါင်း၍ ခွင့်ပန်ကြား အပ်ပါသည်ခင်ဗျား။</speech>
<speech type="speaker">ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေး တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး၊ ယခင်က ခွင့်ပန်ကြား၍ ခွင့်ပြုထားသူ ၁၅ ဦး၊ ယနေ့ ခွင့်ပြုထားသူ ရ ဦးဖြစ်၍ လွှတ်တော်က ခွင့်ပြု ထားသူစုစုပေါင်း ၂၂ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုလွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA"><Q-A>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ ပြည်သူ့လွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်း များ မေးမြန်း၊ ဖြေကြားခြင်း အစီအစဉ်စတင်ဆောင်ရွက်ပါမယ်။</speech>
<title>ရွှေလီရေအားလျှပ်စစ်စက်ရုံ(၁) သို့မဟုတ် ဆည်တော်ကြီး ရေအားလျှပ်စစ်စက်ရုံမှ လျှပ်စစ်ဓာတ်အား သွယ်တန်းဖြန့်ဖြူးထုတ်လုပ်ပေးရန်နှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ မဘိမ်းမဲဆန္ဒနယ်မှ ဦးမြင့်လှိုင်အား မေးမြန်းဖို့ ဖိတ်ခေါ်ပါတယ်</speech>
<speech><mp id="452">ဦးမြင့်လှိုင်(မဘိမ်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဖိတ်ကြားထားသော ဧည့်သည်တော်များ မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ်မြောက်ပိုင်း၊ မဘိမ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်လှိုင် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မဘိမ်းမြို့နယ်အတွင်း ရွှေလီရေအားလျှပ်စစ်စက်ရုံမှ ထုတ်လုပ်သော မဟာဓာတ်အားလိုင်းသည် တကောင်းတောင်သို့ သွယ်တန်းထားပြီးဖြစ်သဖြင့် မဘိမ်း မြို့နယ်အတွင်း ကျေးရွာများကို ဖြန့်ဖြူးပေးနိုင်ဖို့ အစီအစဉ်များရှိပါသလား။ သို့တည်းမဟုတ် ဆည်တော်ကြီးရေအားလျှပ်စစ်စက်ရုံမှ မိုးကုတ်သို့ မဟာဓာတ်အားလိုင်းဖြင့် ပို့လွှတ်သော ဓာတ်အားကို မိုးမိတ်သို့လည်းကောင်း၊ မိုးမိတ်မှ မဘိမ်းသို့လည်းကောင်း၊ တစ်ဆင့်ဆီ သွယ်တန်း ဖြန့်ဖြူးထုတ်လုပ်ပေးမည့် အစီအစဉ်များရှိပါသလား။ ရှိပါက မည်သည့်အချိန်တွင် ဆောင်ရွက်ပေး မည်နည်း။ ပြည်သူများ၏မေးမြန်းချက်အရ ရိုသေလေးစားစွာဖြင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="72">ဦးခင်မောင်စိုး(ပြည်ထောင်စုဝန်ကြီး၊ အမှတ်(၂)လျှပ်စစ်စွမ်းအားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် တက်ရောက်လာကြသော ပြည်သူ့လွှတ်တော် ကိုယ်စားလှယ်များ အားလုံးမင်္ဂလာအပေါင်းနှင့် ပြည့်စုံကြပါစေလို့ ကျွန်တော့်အနေနဲ့ နှုတ်ခွန်းဆက် သဂါရဝပြုအပ်ပါတယ်။ ကျွန်တော်ကတော့ အမှတ်(၂)လျှပ်စစ်စွမ်းအားဝန်ကြီးဌာန ပြည်ထောင်စု ဝန်ကြီးဖြစ်ပါတယ်။ ကျွန်တော့်အနေနဲ့ ရှမ်းပြည်နယ်မြောက်ပိုင်း၊ မဘိမ်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးမြင့်လှိုင်ရဲ့ မေးခွန်းနှင့်ပတ်သက်ပြီး ပြန်လည်ဖြေကြားသွားမှာ ဖြစ်ပါတယ်။ မဘိမ်းမြို့ ဟာ မိုးမိတ်မြို့မှ ၃၈ မိုင်ကွာဝေးပြီး မီးသုံးသူဦးရေ ၄၂၁ ဦးရှိပါသည်။ 150KVA မီးစက်နှင့် မီးပေးထားပါတယ်။ တစ်လကို ဒီဇယ်ဂါလန် ၅၂၀ ကုန်ကျသုံးစွဲပြီးတော့ နေ့စဉ် ၁ နာရီ ၄၅ မိနစ်ခန့် လျှပ်စစ်ဓာတ်အားပေးလျက်ရှိပါတယ်။ ရွှေလီ(၁)မှ တကောင်းတောင်ကို နီကယ်သတ္တုမိုင်းအတွက် အသုံးပြုရန် သီးခြားတည်ဆောက်ထားသော မဟာဓာတ်အားလိုင်း ဖြစ်ပါတယ်။ ဓာတ်အားစနစ်မှာလည်း 220 KV ဓာတ်အားစနစ် ဖြစ်ပါတယ်။ လက်ရှိမြန်မာနိုင်ငံ ဓာတ်အား 230kV ဓာတ်အားစနစ်ဖြစ်တဲ့အတွက်ကြောင့် ဓာတ်အားစနစ်ချင်း မတူညီတဲ့အတွက်ကြောင့် ဓာတ်အားပေးလို့ မရဘူးဖြစ်ပါတယ်။ မဘိမ်းမြို့ ကို ဓာတ်အားစနစ်မှ ဓာတ်အားပေးနိုင်ရေး အတွက် ပထမအဆင့်အနေဖြင့် လက်ပံလှခွဲရုံမှာ အဆင့်မြှင့်တင်ခြင်း၊ လက်ပံလှ-မိုးကုတ် 66 KV ဓာတ်အားလိုင်း ၅၂ မိုင်တည်ဆောက်ခြင်းနှင့် လက်ရှိမိုးကုတ် 33 KVဓာတ်အားခွဲရုံကို 66 KV ဓာတ်အားခွဲရုံအဆင့်မြှင့်တင်ခြင်းလုပ်ငန်းကို ၂၀၁၃-၂၀၁၄ ဘဏ္ဍာရေးနှစ်တွင် ဆောင်ရွက်ရန် လျာထားပြီးဖြစ်တဲ့အတွက်ကြောင့် ဘဏ္ဍာငွေခွဲဝေရရှိမှုပေါ်မူတည်ပြီးတော့ လုပ်ငန်းများ ဆက်လက် ဆောင်ရွက်ပေးသွားမှာ ဖြစ်ပါတယ်။ အထက်ကတင်ပြခဲ့တဲ့ ပထမအဆင့်လုပ်ငန်းများ ဆောင်ရွက်၍ မဘိမ်းမြို့ကို ဓာတ်အားရောက်ရှိပြီးပါက မဘိမ်းမြို့ကို ဓာတ်အားဖြန့်ဖြူးပေးရန်အတွက် ဒုတိယ အဆင့်အနေဖြင့် မိုးကုတ်မှမိုးမိတ်သို့ 66KV ဓာတ်အားလိုင်း ၂၈ မိုင်၊ မိုးမိတ်မှ 63/33KV 3MBA ခွဲရုံတစ်ရုံ တည်ဆောက်ပေးရမှာ ဖြစ်ပါတယ်။ မိုးမိတ်မြို့ တွင် 63/33KV ဓာတ်အားခွဲရုံ တည်ဆောက် ပြီးပါက မိုးမိတ်မှမဘိမ်းကို 33KV ဓာတ်အားလိုင်း ၃၈ မိုင်၊ မဘိမ်းမှ 33KV ဓာတ်အားခွဲရုံတစ်ရုံ တည်ဆောက်ပေးရမှာ ဖြစ်တဲ့အတွက်ကြောင့် ယင်းစီမံကိန်းများကို ဘဏ္ဍာရေးနှစ်အလိုက် စီမံကိန်းလျာထားချက်တွေ ပါဝင်ထည့်သွင်းပေးပြီး လာမည့်ဘဏ္ဍာရေးနှစ်များမှာ ဘဏ္ဍာငွေခွဲဝေရရှိမှုပေါ် မူတည်ပြီး ထည့်သွင်းသွားမှာ ဖြစ်ပါကြောင်း ဖြေကြားရင်း တင်ပြအပ်ပါတယ်။ (ဩဘာသံများ)</speech>
</Q-A><Q-A>
<title>မိုးကုတ်ဓာတ်အားခွဲရုံမှ မိုးမိတ်မြို့နယ်အတွက် လျှပ်စစ်ဓာတ်အား မျှဝေပေးနိုင်ရန်နှင့်စပ်လျဉ်းသည့်မေးခွန်း</title>
<speech type="speaker">ဦးကျော်မြင့်၊ မိုးမိတ်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="451">ဦးကျော်မြင့်(မိုးမိတ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်တော်များ၊ ဖိတ်ကြားထားသောဧည့်သည်တော်များ အားလုံး ကာယသုခ၊စိတ္တသုခ နှစ်ဖြာသောသုခအပေါင်းနှင့်ပြည့်စုံပါစေကြောင်း ဆုမွန်ကောင်းတောင်း ရင်းဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်မြောက်ပိုင်း၊ မိုးမိတ်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်မြင့်(ခ)ဦးဖိုးတုတ်ဖြစ်ပါတယ်။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ရှမ်းပြည်နယ်မြောက်ပိုင်း၊ မိုးမိတ်မြို့နယ်အတွင်းမှာ မြို့နဲ့ ၁၈ မိုင် ကွာဝေးတဲ့ ရွှေလီမြစ်ပေါ်မှာ ၁၀၅၀ မဂ္ဂါဝပ်ရှိတဲ့ ရွှေလီ(၃)ရေအားလျှပ်စစ်စီမံကိန်းကို အကောင် အထည်ဖော်နေသည်မှာ ၂.၃ ရာခိုင်နှုန်းပြီးစီးနေပြီဖြစ်ပါတယ်။ အဆိုပါစီမံကိန်းမှာ အသုံးပြုရန် အတွက် လျှပ်စစ်ဓာတ်အားကို မန္တလေးဆည်တော်ကြီးမှတစ်ဆင့် မိုးကုတ်ဓာတ်အားခွဲရုံ၊ မိုးကုတ် ဓာတ်အားခွဲရုံမှတစ်ဆင့် မိုးမိတ်မြို့နယ်သို့ ဖြတ်သန်းအသုံးပြုမည်လို့သိရပါတယ်။ သို့ပါ၍ ရွှေလီ(၃)ရေအားလျှပ်စစ် စီမံကိန်းအတွက် မိုးကုတ်လျှပ်စစ်ဓာတ်အားခွဲရုံမှ လျှပ်စစ်ဓာတ်အားကြိုး များသွယ်တန်းသည့်အခါ မိုးမိတ်မြို့အား ဖြတ်သန်းသွားမှာဖြစ်ပါတယ်။ ကျွန်တော် မေးလိုတဲ့ မေးခွန်းများကတော့ အဆိုပါ လျှပ်စစ်ဓာတ်အားသွယ်တန်းခြင်းပြုလုပ်ရန် အစီအစဉ်ရှိ၊ မရှိနှင့် မည်သည့်အချိန်တွင် ပြုလုပ်ဆောင်ရွက်မည်ကိုသိလိုပါတယ်။ နောက် လျှပ်စစ်ဓာတ်အားသွယ်တန်း ပြီးပါက မိုးမိတ်မြို့နယ်အား လျှပ်စစ်ဓာတ်အားသွယ်တန်းပေးနိုင်ပါမည်လား။ မျှဝေပေးနိုင်မည် ဆိုပါက မည်ကဲ့သို့ပြု လုပ်ဆောင်ရွက်ပေးမည်ကို သိလိုပါကြောင်း မေးမြန်းအပ်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="72">ဦးခင်မောင်စိုး(ပြည်ထောင်စုဝန်ကြီး၊ အမှတ်(၂)လျှပ်စစ်စွမ်းအားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် တက်ရောက်လာကြသောပြည်သူ့လွှတ်တော် ကိုယ်စားလှယ်တော်များအားလုံး မင်္ဂလာအပေါင်းနဲ့ပြည့်စုံကြပါစေလို့ ကျွန်တော့်အနေနဲ့ နှုတ်ခွန်း ဆက်သဂါရဝပြု အပ်ပါတယ်။ ကျွန်တော်ကတော့ အမှတ်(၂)လျှပ်စစ်စွမ်းအားဝန်ကြီးဌာနဝန်ကြီး ဖြစ်ပါတယ်။ ကျွန်တော့်အနေနဲ့ ရှမ်းပြည်နယ်မြောက်ပိုင်း၊ မိုးမိတ်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးကျော်မြင့်(ခ)ဦးဖိုးတုတ်ရဲ့ မေးခွန်းနှင့်ပတ်သက်ပြီး ဖြေကြားသွားမှာဖြစ်ပါတယ်။ ဦးကျော်မြင့်(ခ)ဦးဖိုးတုတ်ရဲ့ မေးခွန်းမှာဖော်ပြထားတဲ့ ရွှေလီ(၃)လျှပ်စစ်ဓာတ်အားပေးစက်ရုံ တည်ဆောက်ရေးလုပ်ငန်းနှင့်ပတ်သက်ပြီးတော့ လောလောဆယ်အစီအစဉ်မှာ ကြာမြင့်မှာဖြစ်တဲ့ အတွက်ကြောင့် ယခင်ကျွန်တော်တင်ပြခဲ့တဲ့ မဘိမ်းမြို့ကိုဓာတ်အားပေးတဲ့အစီအစဉ်နဲ့ ဆက်နွယ် ပြီးတော့ အခြေအနေများကို ဆက်လက်တင်ပြပေးသွားမှာ ဖြစ်ပါတယ်။ ရှမ်းပြည်နယ်မြောက်ပိုင်း၊ မိုးမိတ်ဟာ မိုးကုတ်မြို့မှ ၂၈ မိုင်ဝေးပြီးတော့ မီးသုံးသူ ၅၉ရ ဦးရှိပါတယ်။ ၁၅၀ ကေဗွီမီးစက်နှစ်လုံးနဲ့ တစ်လလျှင်ဒီဇယ်ဂါလံ ၆၆၀ အကုန်အကျခံပြီး နေ့စဉ် ၂ နာရီ ၅၀ မိနစ် ဓာတ်အားပေးလျက် ရှိပါတယ်။ မိုးမိတ်မြို့ကို ဓာတ်အားစနစ်မှ ဓာတ်အားပေးနိုင်ရန်အတွက် ပထမအဆင့် လက်ပံလှခွဲရုံကို အဆင့်မြှင့်တင်ခြင်း၊ ဓာတ်အားလိုင်း ၅၂ မိုင်တည်ဆောက်ခြင်းနဲ့ လုပ်ငန်းများကို ၂၀၁၃-၂၀၁၄ ဘဏ္ဍာရေးနှစ်မှာ ဆောင်ရွက်ရန်လျာထားပြီး ဖြစ်တဲ့အတွက်ကြောင့် ဘဏ္ဍာငွေခွဲဝေမှုအပေါ် မူတည် ပြီးတော့ လုပ်ငန်းဆောင်ရွက်ပေးသွားမှာ ဖြစ်ပါတယ်။ အထက်ကတင်ပြခဲ့တဲ့ ပထမအဆင့် လုပ်ငန်း များဆောင်ရွက်ပြီးလို့ရှိရင် မိုးကုတ်မြို့ ကိုဓာတ်အား ရောက်ရှိပြီးပါက မိုးမိတ်မြို့ကို ဓာတ်အားဖြန့်ဖြူး ပေးနိုင်ရန် ဒုတိယအဆင့်အနေဖြင့် မိုးကုတ်မှ မိုးမိတ်မြို့ ၆၆ ကေဗွီဓာတ်အားလိုင်း ၂၈ မိုင်၊ မိုးမိတ်မှာ ၆၆/၃ အမ်ပီအေ ခွဲရုံတစ်ရုံတည်ဆောက်ရမှာဖြစ်တဲ့အတွက် ယင်းတည်ဆောက်ရေးလုပ်ငန်းများကို ၂၀၁၄-၂၀၁၅၊ ၂၀၁၅-၂၀၁၆ ဘဏ္ဍာရေးနှစ်မှာ စီမံကိန်းများလျာထားတာဖြစ်တဲ့အတွက်ကြောင့် ဘဏ္ဍာငွေခွဲဝေပေးမှုအပေါ်မူတည်ပြီးတော့ ဆက်လက်ဆောင်ရွက်ပေးသွားမှာဖြစ်ကြောင်း ဖြေကြား ရင်း နိဂုံးချုပ်အပ်ပါတယ်။ (ဩဘာသံများ)</speech>
<title>သဘာဝချောင်း၊ တူးမြောင်း တိမ်ကောမှုအား စက်ယန္တရားများဖြင့် ပြန်လည်တူးဖော်ပေးရန်နှင့် စပ်လျဉ်း သည့်မေးခွန်း</title>
</Q-A><Q-A>
<speech type="speaker">ဦးလှမောင်၊ ချောင်းဆုံမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="348">ဦးလှမောင်(ချောင်းဆုံမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် ကြွရောက်လာ ကြသော လွှတ်တော်ကိုယ်စားလှယ်တော်ကြီးများအားလုံး၊ ဧည့်သည်တော်များအားလုံး ကိုယ်စိတ် နှစ်ဖြာကျန်းမာလို့ ချမ်းသာကြပါစေကြောင်းနှင့် နိုင်ငံ့တာဝန်များကို စွမ်းစွမ်းတမံ ထမ်းဆောင်နိုင်ကြ ပါစေကြောင်း ဆုမွန်ကောင်းတောင်း မေတ္တာပို့သပြီး မင်္ဂလာပါလို့ နှုတ်ခွန်းဆက်သဂါရဝပြုအပ်ပါ တယ်ခင်ဗျား။ ကျွန်တော်ကတော့ မွန်ပြည်နယ်၊ ချောင်းဆုံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးလှမောင်(ခ) ဦးနိုင်လှမောင် ဖြစ်ပါတယ်။ ချောင်းဆုံမြို့နယ်မှ မိုးစပါးစိုက်ပျိုးခြင်း ကိစ္စ၊ ဆောင်းသီးနှံစိုက်ပျိုးခြင်းကိစ္စ၊ ရေစီးရေလာကောင်းမွန်အောင် ပြုပြင်ရန်လိုအပ်သော ချောင်း၊ မြောင်းများပြုပြင်ရေးကိစ္စရပ်များကို ဆွေးနွေးတင်ပြသွားမည်ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ချောင်းဆုံမြို့နယ် ပထဝီအနေအထားကို ဦးစွာပထမ တင်ပြလိုပါတယ်။ ချောင်းဆုံမြို့နယ်(ခ) ဘီလူးကျွန်းသည် တောင်နှင့်မြောက် ၂၃ မိုင်ခန့်ရှည်လျားပြီး အရှေ့နှင့်အနောက် တို့မှာ ၁၀ မိုင် ခန့်သာရှည်လျားပါတယ်။ ရေပတ်လည်ဝန်းရံထားသော ကျွန်းမြို့နယ် တစ်နယ်ဖြစ်ပြီး ပင်လယ်ရေမျက်နှာပြင်ထက် ပျမ်းမျှ ၁၅ ပေခန့် မြင့်ပါတယ်။ မြို့နယ်အတွင်းရှိ ချောင်း၊ မြောင်းများတို့ဟာ ဒီရေအတက်အကျပုံမှန်ရှိသော မြို့နယ်တစ်နယ်ဖြစ်ပါတယ်။ ပင်လယ်မှ ဆားငန်ရည်ဝင်ရောက်ခြင်းကို ကာကွယ်ရန်တာတမံ ၆ ခုရှိပြီး ရေကြီးနစ်မြုပ်မှုဒဏ်ကို ကာကွယ်ရန် တူးမြောင်းချောင်း ၉ ခုရှိ၍ သဘာဝချောင်းငယ်များ ၃၀ ခန့်ရှိပါတယ်။ မြို့နယ်အတွင်းချောင်းမြောင်းအချို့ တို့ကို လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာနက နှစ်စဉ်အလှည့်ကျ တူးဖော်ပြုပြင်ပေးမှုရှိပြီး ချောင်း၊ မြောင်းများတို့သည် ရေစီးအား အထိုက်အလျောက်ကောင်းမွန်လျက်ရှိပါတယ်။ သို့သော် ၎င်းချောင်းမြောင်းများ၏ ပင်လယ်ထဲသို့ စီးဝင်သွားသည့် လမ်းကြောင်းတွင် ပင်လယ်ဝ သို့မဟုတ် မုတ္တမပင်လယ်ကွေ့ကို ဖြတ်ကျော်ရမည် ဖြစ်ပါသည်။ ၎င်းပင်လယ်ကွေ့တွင် နှုန်းမြေများ၊ သဲသောင်ခုံများဖြစ်ထွန်း၍ မြေမြင့်တက် ပိတ်ဆို့ နေပါသောကြောင့် ချောင်း၊ မြောင်းများမှ စီးလာသောရေတို့သည် မြင့်တက်နေသောသောင်ခုံကို ကျော်လွှားစီးဆင်းနိုင်ခြင်းမရှိပါသဖြင့် စိုက်ပျိုးထားသော လယ်ယာမြေကွက်များသို့ စီးဝင်ရောက်ရှိ သွားခြင်း လယ်ယာမြေကွက်များတွင် ရေလျှံ၍ စိုက်ပျိုးထားသော စပါးပင်များ ရေကြီးမှုဒဏ်ကိုခံရ၍ စပါးအထွက်နှုန်းလျော့နည်းရပါသည်။ မြန်မာနိုင်ငံတစ်လွှားဒေသအနှံ့အပြားတွင် စပါးစိုက်ပျိုးကြ သည့် တောင်သူဦးကြီးများ၏ လယ်များသည် ၁ ဧက တင်းရာကျော်ထွက်ရှိကြောင်း သတင်းကောင်း ကြားသိရ၍ ဝမ်းသာပါသော်လည်း ကျွန်တော့်ဒေသမှ တောင်သူလယ်သမားတို့ စပါး ၁ ဧက အထွက်နှုန်းမှာ တင်း ၃၀ ပတ်ဝန်းကျင်သာရရှိသည့်အတွက် ဝမ်းနည်းရပါသည်။ အထက်ဖော်ပြပါ တင်ပြချက်အရ ပင်လယ်ဝ သို့မဟုတ် မုတ္တမပင်လယ်ကွေ့ရှိ နုန်းမြေများ၊ သဲသောင်ခုံများ၊ မြေမြင့် တက်မှု၊ ပိတ်ဆို့မှုများကို ဖယ်ရှား၍ ပြင်ဆင်မှုပြုလုပ်မည်ဆိုပါက အောက်ဖော်ပြပါ တူးမြောင်း၊ ချောင်းရေစီးပိုမိုကောင်းမွန်လာပြီး ယှဉ်တွဲဖော်ပြပါ လယ်မြေဧကအရေအတွက်တို့သည် ရေကြီးနစ်မြုပ်မှု ဒဏ်မှ ကင်းလွတ်နိုင်မည်ဖြစ်ပါသဖြင့် စပါးအထွက်တိုးလာနိုင်မည်ဖြစ်ပါသည်။ ၎င်းအပြင် လုပ်ကွက် များမှ ချောင်းမြောင်းများအတိုင်း ကောင်းမွန်စွာ စီးဆင်းနိုင်သည်နှင့်အမျှ ဆောင်းဦးပေါက်တွင် အလွယ်တကူရေခမ်းခြောက်နိုင်မည်ဖြစ်ပါ၍ ဆောင်းသီးနှံကို တဖန်ပြန်လည်စိုက်ပျိုးနိုင်သည့်မျှော်လင့်နိုင်ဖွယ်ရာရှိမည်ဖြစ်ပါသည်။ သဲသောင်နုန်းပိတ်ဆို့မှုများကို ဖယ်ရှားပြုပြင်ပါက ရေစီးအား ပိုမိုကောင်းလာမည့် ချောင်း၊ မြောင်းများရေစီးမြန်စေရေးနှင့် ရေကြီးနစ်မြုပ်မှုဒဏ်မှ ကင်းနိုင်မည့် လယ်မြေဧကစာရင်းဇယား အမှတ်စဉ် တူးမြောင်းချောင်း ရေကြီးနစ်မြုပ်မှုဒဏ်မှ ကင်းလွတ်နိုင်မည့် လယ်မြေဧက အမှတ်စဉ် (၁) တော်ကနာတူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်မည့်ဧက ၁၆၆၁ ဧက (၂) ရွာလွတ်တူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်သည့်ဧက ၃၅ရ ဧက (၃) နှီးမှုတ်အပြိုင် တူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်သည့်ဧက ၇၈၁ ဧက (၄) အရောဝယ်လှ တူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်သည့်ဧက ၁၀၇၆ ဧက (၅) ကရင်ဝင်းစိန်တူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်သည့်ဧက ၉၀၀ (၆) မူးကနိတူးမြောင်း ရေကြီးနစ်မြုပ်မှုဒဏ်မှ ကင်းလွတ်နိုင်သည့်ဧက ၁၃၄၆ စုစုပေါင်း ရေကြီးနစ်မြုပ်မှုဒဏ်မှ ကင်းလွတ် နိုင်သည့်ဧက ၆၁၂၁ ဧက ဖြစ်ပါတယ်ခင်ဗျား။ အဆိုပါတူးမြောင်း၊ ချောင်းစီးဝင်သည့်လမ်းကြောင်း ဖြစ်သည့် ပင်လယ်ဝ သို့မဟုတ် မုတ္တမပင်လယ်ကွေ့တွင် နုန်းများ၊ သဲသောင်ခုံများမြင့်တက်မှုများကို ဖယ်ရှားပေးခြင်းလုပ်ငန်းမှာ ပို့ဆောင်ရေးဝန်ကြီးဌာနလက်အောက်ရှိ ရေအရင်းအမြစ်နှင့်မြစ်ချောင်း များဖွံ့ဖြိုးတိုးတက်ရေးဦးစီးဌာနအနေဖြင့် ဆောင်ရွက်ပေးရသောလုပ်ငန်းဖြစ်ကြောင်း သိရှိရပါတယ်။ သို့ဖြစ်ပါ၍ သက်ဆိုင်ရာဝန်ကြီးဌာနသို့ ကြယ်ပွင့်ပြမေးခွန်း အမှတ် (၁) အနေဖြင့်မေးလိုသည်မှာ ဖော်ပြပါ မုတ္တမပယ်လယ်ကွေ့ရှိနုန်းမြေများ၊ သဲသောင်ခုံများမြင့်တက်မှုများကို ဖယ်ရှားပေးနိုင်မည့် အစီအစဉ်ရှိ၊မရှိ သိရှိလိုပါကြောင်းနှင့် ဖယ်ရှားမည်ဆိုပါက မည်သည့်အချိန်ကာလတွင် ဖယ်ရှားပေး မည်ဖြစ်ကြောင်း သိရှိလိုပါကြောင်း မေးမြန်းတင်ပြအပ်ပါသည်။ ဆည်မြောင်းဦးစီးဌာနမှ ထိန်းသိမ်း ထားခြင်းမရှိသည့် အောက်ဖော်ပြပါသဘာဝချောင်း၊ တူမြောင်းတို့သည် နုန်းပို့ချမှုကြောင့် တိမ်ကောမှု များဖြစ်ပေါ်လာ၍ ပြန်လည်တူးဖော်ပြုပြင်ရန် လိုအပ်နေပါသဖြင့် ဆည်မြောင်းဦးစီးဌာနအစီအစဉ်ဖြင့်တူးဖော်ပေးမည် ဆိုပါက အောက်ဖော်ပြပါ ချောင်းမြောင်းတို့သည် ရေစီးပိုမိုကောင်းမွန်ပြီး ယှဉ်တွဲဖော်ပြပါ လယ်မြေဧကများအတွက် ရေကြီးနစ်မြုပ်မှုဒဏ်မှကာကွယ်ပေးနိုင်မည်ဖြစ်ပြီး စပါးလည်း အထွက်တိုးလာနိုင်မှာဖြစ်ပါတယ်။ လယ်ကွက်များရှိရေတို့သည်လည်း ချောင်း၊ မြောင်းများအတိုင်းကောင်းမွန်စွာ စီးဆင်းနိုင်ပါသဖြင့် ဆောင်းဦးပေါက်ရာသီတွင် ရေခမ်းခြောက်မည်ဖြစ်၍ ဆောင်း သီးနှံကို တဖန် ပြန်လည်စိုက်ပျိုးနိုင်သော အလားအလာကောင်းများ ရရှိနိုင်ဖွယ်ရာရှိပါသည်။ ပြန်လည်တူးဖော်ပြုပြင်ပေးရန် လိုအပ်သော ချောင်း၊ မြောင်းအမည် ၎င်းတို့၏အလျားပေနှင့် ရေကြီးနစ်မြုပ်မှုဒဏ်မှကင်းလွတ်နိုင်မည့် လယ်မြေဧကစာရင်း အမှတ်စဉ် ချောင်း၊ မြောင်းအမည် အလျားပေ ရေကြီးနစ်မြုပ်မှုဒဏ်မှ ကင်းလွတ်နိုင်မည့် လယ်မြေဧက အမှတ်စဉ် (၁) ရွာလွတ်ရွာသစ် အပြိုင်တူးမြောင်း အလျားပေ ၇၀၀၀ ရေကြီးနစ်မြုပ်မှုဒဏ်မှလွတ်ကင်းနိုင်မည့်ဧက ၄၇၅ ဧက ၊ အမှတ်စဉ် (၂) ကမန်းမိုးချောင်း တောကနာ တူးမြောင်းအခွဲ အလျားပေ ၄၈၀၀ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၃၈၅ ဧက ၊ (၃) စော်ကဲချောင်း အလျားပေ ၅၀၀၀ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၂၀၀ ဧက၊ (၄) ပိလခတ်ချောင်း အလျားပေ ၄၀၀၀ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၁၉၀ ဧက ၊ (၅) အဝပြဲချောင်း အလျားပေ ၇၅၅၀ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၃၁၉ ဧက၊ (၆) ဝယ်ကြိုက်ချောင်း အလျားပေ ၄၅၀၀ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၂၂၅ ဧက၊ စုစုပေါင်းအလျားပေ ၃၂၈၅၀ ဖြစ်ပြီးတော့ ရေကြီးနစ်မြုပ်မှုဒဏ်မှ လွတ်ကင်းနိုင်မည့်ဧက ၁၇၉၄ ဧက ဖြစ်ပါတယ်။ သို့ပါ၍ ကြယ်ပွင့်ပြမေးခွန်း အမှတ် (၂) အနေဖြင့်မေးလိုသည်မှာ ဆည်မြောင်းဦးစီးဌာနမှ ထိန်းသိမ်းစောင့်ရှောက်ထားခြင်းမရှိတဲ့ အထက်ဖော်ပြပါ သဘာဝတူးမြောင်းတို့သည် နုန်းပို့ချမှုကြောင့် တိမ်ကောမှုများဖြစ်ပေါ်လာ၍ ပြန်လည် တူးဖော်ရန်လိုအပ်နေပါသဖြင့် ဆည်မြောင်းဦးစီးဌာနအစီအစဉ်ဖြင့် တူးဖော်ပေးရန် အစီအစဉ်ရှိ၊မရှိ သိရှိလိုပါကြောင်း အစီအစဉ်ရှိမည်ဆိုပါက မည်သည့်ကာလတွင်တူးဖော်ပေးမည်ဖြစ်ကြောင်း သိရှိလို ပါသည်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးက ပြန်လည်ဖြေကြားဖို့ ဖြစ်ပါတယ်</speech>
<speech><agency id="83">ဦးအုန်းသန်း(ဒုတိယဝန်ကြီး၊လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ မင်္ဂလာပါလို့ နှုတ်ခွန်ဆက်သဂါရဝပြုအပ်ပါတယ်။ ကျွန်တော်ကတော့ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန ဒုတိယဝန်ကြီး ဦးအုန်းသန်းဖြစ်ပါတယ်။ ပထမမေးခွန်းအဖြစ်နဲ့ မုတ္တမပင်လယ်ကွေ့ရှိ နုန်းမြေ များ၊ သဲသောင်ခုံများ မြင့်တက်မှုကို ဖယ်ရှာပေးမည့်အစီအစဉ် ရှိ၊ မရှိ မေးခွန်းနှင့်ပတ်သက်၍ ပို့ဆောင်ရေးဝန်ကြီးဌာနမှ ဖြေကြားထားတာကို ရှင်းလင်းတင်ပြမှာဖြစ်ပါတယ်။ ပို့ဆောင်ရေးဝန်ကြီးဌာန၊ ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနသည် ရေကြောင်းသွားလာမှု ရှိသော အဓိကမြစ်ကြီးများတွင်သာ လုပ်ငန်းလိုအပ်ချက်အရ ဘဏ္ဍာငွေရရှိမှုအပေါ်မူတည်၍ မြစ်ကြောင်းပြုပြင်ထိန်းသိမ်းခြင်းလုပ်ငန်းများ ဆောင်ရွက်ပေးလျက်ရှိပါသည်။ လယ်ယာစိုက်ပျိုးရေး အတွက် အသုံးပြုလျက်ရှိသော ချောင်း၊ မြောင်းများ ရေစီးရေလာကောင်းမွန်ရေးနဲ့ သက်ဆိုင်သော မုတ္တမပင်လယ်ကွေ့ရှိ နုန်းမြေများ၊ သဲသောင်ခုံများ မြင့်တက်မှုကို ဖယ်ရှားပေးရန် လောလောဆယ် အစီအစဉ်မရှိပါကြောင်း ဖြေကြားတင်ပြအပ်ပါတယ်။ ဒုတိယမေးခွန်းအနေနဲ့ မွန်ပြည်နယ်၊ ချောင်းဆုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးလှမောင်(ခ) ဦးနိုင်လှမောင်ရဲ့ ချောင်းဆုံမြို့နယ်အတွင်း ဆည်မြောင်းဦးစီးဌာနမှ ထိန်းသိမ်းစောင့်ရှောက်ထားခြင်းမရှိသည့် သဘာဝချောင်း၊ တူးမြောင်း ၆ ခုကို တူးဖော်ပေးရန် အစီအစဉ်ရှိမရှိ ဟူသော ကြယ်ပွင့်ပြမေးခွန်းနှင့်ပတ်သက်၍ ရှင်းလင်းတင်ပြသွားမှာဖြစ်ပါတယ်။ ပထမဦးစွာ ဒေသ အတွင်း စိုက်ပျိုးမှု တိုးတက်ဖွံ့ဖြိုးစေရေးနှင့်ဒေသခံပြည်သူလူထုအကျိုးအတွက် မေးမြန်းပေးခဲ့သော ပြည်သူ့လွှတ်တော်ကိုယ်စားလှယ် ဦးလှမောင်(ခ) ဦးနိုင်လှမောင် အား ယခုကဲ့သို့ ဖြေကြားခွင့်ရရှိ သည့်အတွက် အထူးပင်ကျေးဇူးတင်ရှိပါကြောင်း ပြောကြားလိုပါတယ်။ ချောင်းဆုံမြို့နယ်အတွင်း ပင်လယ်ဆားငန်ရေဝင်ရောက်ခြင်းမှ ကာကွယ်ရန် ရေဘေးကာကွယ်ဧရိယာ ၁၀၀၁၃ ဧက၊ အရှည် ၂၇.၉၆ မိုင်ရှိ ရေငန်တားတာတမံ ၆ ခုကို ဆည်မြောင်းဦးစီးဌာနမှ တည်ဆောက်ပေးခဲ့ပြီးဖြစ်ပါတယ်။ နှစ်စဉ်ပျမ်းမျှမိုးရေချိန် ၂၀၀ လက်မခန့်ရရှိသည့် ဒေသဖြစ်သည့်အတွက် လယ်မြေများ ရေကြီးနစ် မြုပ်မှုဒဏ်မှကာကွယ်ရန် အကျိုးပြုဧက ၁၄၀၀၆ ဧက အလျား ၁၇.၆၅ မိုင်ရှိသည့် ရေနုတ်မြောင်း ၉ ခုကို တူးဖော်ထားပေးခဲ့ပါတယ်။ ချောင်းဆုံမြို့နယ်အတွင်း ချောင်း၊ မြောင်း စုစုပေါင်း ၃၀ ခန့်ရှိပါ တယ်။ ၂၀၁၀-၂၀၁၁ ခုနှစ်အတွင်း နှီးမှုတ်အပြိုင်ရေနုတ်မြောင်းနှင့် သက်ကနာချောင်းကိုလည်း ကောင်း ၂၀၁၁-၂၀၁၂ ခုနှစ်အတွင်း ကျွဲလမ်းရေနုတ်မြောင်း၊ ရွာလွတ်ရေနုတ်မြောင်း၊ ဘိုးနက် ချောင်းဟောင်း၊ မူးယစ်ကလေးချောင်းဟောင်း၊ ကုလားဘီချောင်းဟောင်းနှင့် တကူပတီချောင်း ဟောင်းတို့ကို ရေစီးရေလာကောင်းမွန်စေရေးအတွက် ပြန်လည်တူးဖော်ပေးခဲ့ပြီးဖြစ်ပါတယ်။ ၂၀၁၂၂၀၁၃ ခုနှစ် ပွင့်လင်းရာသီတွင် သက်ကနာတူးမြောင်း ပြန်လည်တူးဖော်ခြင်းနှင့် အဂလဲဝဲလှ ွင်း တူးဖော်ခြင်းနှင့် ဦးစီးဌာနမှ ထိန်သိမ်းလယ်တင်ပြထားသဖြင့် တိမ်ကောတူးမြောင်း အထက်ပိုင်း ပြန်လည်တူးဖော်ခြင်းလုပ်ငန်းများကို ဆက်လက်ဆောင်ရွက်သွားမှာဖြစ်ပါတယ်။ မုတ္တမပင်လယ်ကွေ့သို့ စီးဝင်သော ချောင်း၊ မြောင်းများနှင့် ရေနုတ်မြောင်းများတွင် နုန်းတား တမံများ တည်ဆောက်ပေးခြင်းဖြင့် ပင်လယ်ဘက်မှပို့ချလာသော နုန်းများ၊ ချောင်း၊ မြောင်းနင့် ရေနုတ်မြောင်းများအတွင်း ဝင်ရောက်ခြင်းမှကာကွယ်သည် မိုးရာသီတွင် နုန်းတာတမံများ အပြင်ဘက်ရှိ နုန်းများမှာလည်း မိုးရွာသွန်းမှုများပြားသည့်အခါ ချောင်း၊ မြောင်းများမှ စီးဆင်းလာ သည့် ရေအားကြောင့် ပင်လယ်အတွင်း ပြန်လည်စီးဝင်ခြင်းဖြင့် ရေစီးရေလာပြန်လည်ကောင်းမွန် လာမှာဖြစ်ပါတယ်။ ချောင်း၊ မြောင်း၊ ရေနုတ်မြောင်းများတွင်လည်း သဲနုန်းပို့ချမှုနည်းသဖြင့် တိမ်ကော မှုများကိုကာကွယ်နိုင်မှာဖြစ်ပါတယ်။ လွှတ်တော်ကိုယ်စားလှယ်တင်ပြထားသည့် ပြန်လည်တူးဖော် ပေးရန်လိုအပ်တဲ့ ဆည်မြောင်းဦးစီးဌာနမှ ထိန်းသိမ်းထားသည့် စာရင်းတွင် ပါဝင်မှုမရှိသည့် ချောင်း ၆ ချောင်း တူးဖော်ခြင်းနှင့် နုန်းတားတမံများ တည်ဆောက်ပေးနိုင်ရေးနှင့်ပတ်သက်၍ အဆိုပါ လုပ်ငန်း များမှာ ဆည်မြောင်းဦးစီးဌာနမှ စီမံကိန်းလုပ်ငန်းတစ်ရပ်အနေဖြင့် အကောင်အထည်ဖော်ဆောင်ရွက် ထားသည့်ကိစ္စမဟုတ်သည့်အတွက် အသေးစိတ်အချက်အလက်များကို ပညာရှင်အဖွဲ့များ စေလွှတ်၍ ကွင်းဆင်းစစ်ဆေးဆောင်ရွက်သွားမည် ဖြစ်ပါတယ်။ ပညာရှင်အဖွဲ့၏ စစ်ဆေးတွေ့ရှိချက် အစီရင်ခံမှု အပေါ်မူတည်၍ သုံးစွဲရမည့် ဘဏ္ဍာငွေနှင့်ရရှိမည့်အကျိုးများကို နှိုင်းယှဉ်ပြီး လူထုအတွက် အကျိုး အပြစ် အလားအလာများကို ကွင်းဆင်းလေ့လာဖော်ထုတ်၍ စီးပွားရေးအရ တွက်ခြေကိုက်မည်ဆိုပါက ပြည်ထောင်စုအစိုးရအဖွဲ့သို့ ရန်ပုံငွေတင်ပြတောင်းခံပြီး ခွင့်ပြုချက်ရရှိပြီး အကျိုးသက်ရောက်မှု ရှိမည့်လုပ်ငန်းများအလိုက် ဦးစားပေးအစီအစဉ်ဖြင့် အကောင်အထည်ဖော် ဆောင်ရွက်ပေးသွားမည် ဖြစ်ပါတယ်။ ယခု မိုးတွင်းကာလတွင် ပညာရှင်များစေလွှတ်၍ ကွင်းဆင်းလေ့လာစေပြီး ရရှိသည့် အချက်အလက်များအပေါ် စိစစ်တွက်ချက်ဆောင်ရွက်ပေးသွားမည်ဖြစ်ပြီး ပွင့်လင်းရာသီတွင် တစ်ပြိုင်နက်တည်း ဆောင်ရွက်ရမည့်လုပ်ငန်းများ အကောင်အထည်ဖော်နိုင်ရေး လုပ်ထုံးလုပ်နည်း များနှင့်အညီ ညီညွတ်စွာဆောင်ရွက် အကောင်အထည်ဖော်ပေးသွားမည်ဖြစ်ပါကြောင်း ဖြေကြားအပ် ပါတယ်။ (ဩဘာသံများ)</speech>
</Q-A><Q-A>
<title>ပျက်စီးသွားသော အဆောက်အဦနှင့် ရေပေးမြောင်းအား အရေးပေါ်ပြုပြင်ပေးရန်နှင့်စပ်လျဉ်း သည့်မေးခွန်း</title>
<speech type="speaker">တောင်သာမဲဆန္ဒနယ်မှ ဦးအောင်သောင်း မေးမြန်းဖို့ ဖြစ်ပါတယ်</speech>
<speech><mp id="327">ဦးအောင်သောင်း(တောင်သာမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်အားလုံး ကျန်းမာချမ်းသာပါစေလို့ ဆုမွန်ကောင်းပို့သရင်းနဲ့ နှုတ်ခွန်းဆက်သပါတယ်။ ကျွန်တော်ကတော့ မန္တလေးတိုင်းဒေသကြီး၊ တောင်သာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သောင်း ဖြစ်ပါတယ်။ မေလနှင့် ဇွန်လမှာ တောင်သာမြို့နယ်ပြည်သူများနှင့်တွေ့ဆုံစဉ်မှာ ကျွန်တော်တို့ ဒီဒေသမှာရှိတဲ့ လယ်သမား များက ကျောဇီမြစ်ရေတင်မှာ ပျက်စီးသွားသော မြောင်းများကို ပြုပြင်ပေးဖို့အတွက် တင်ပြခဲ့ပါတယ်။ ပြီးခဲ့တဲ့ ဧပြီလ ၁၈ ရက်နေ့က ပြင်းထန်စွာရွာတဲ့မိုးကြောင့် ကျောဇီမြစ်ရေတင်မြောင်းဟာ ပေတံအမှတ် ၆၀၀၀ ရယ်၊ ၆၂၅၀၊ ၆၉၀၀ တို့မှာ ပေ ၁၅၅၀ လောက်ပျက်စီးသွားပါတယ်။ အဲဒီပျက်စီးသွားတဲ့ နေရာအပြင် ၆ ပေ x ၅ပေ x ၆ပေ x ၆ပေစသည့်အားဖြင့် ရေခြံများ ၃ ခုလည်း ပျက်စီးသွားပါတယ်။ လယ်သမားများ အနေနဲ့က နွေစပါး ၇၇၈ ဧက စိုက်ထားပါတယ်။ ဒီဧကတွေအတွက် ရေရလို ရငြားဆိုပြီး တတ်နိုင်တဲ့နည်းလမ်းနဲ့ ဝါးကပ်များချခြင်း၊ သဲအိတ်များချခြင်းနဲ့ အခြားနည်းလမ်း များ အသုံးပြုပြီးတော့ ဆောင်ရွက်ထားပါတယ်။ သို့သော်လည်းပဲ လုံလောက်ခြင်းမရှိပါဘူး။ ရေစီးရေ လာကောင်းခြင်းလည်း မရှိပါဘူး။ ထိန်းသိမ်းနိုင်တဲ့အနေအထားလည်း မရှိပါဘူး။ နောက်မကြာမီ ဆိုရင်လည်းပဲ လျာထားသတ်မှတ်ပေးထားတဲ့ မိုးစပါး ဧက ၆၁၀၀ စိုက်ပျိုးဖို့ ရှိပါတယ်။ လာမည့် ဇူလိုင်လကုန်မှာ မြေများပြုပြင်ခြင်း၊ ပျိုးထောင်ခြင်းများ လုပ်တော့မှာဖြစ်တဲ့အတွက် ရေမြောင်းဟာ အမြန်ပြုပြင်ပေးဖို့ လိုအပ်နေတယ်လို့ တင်ပြကြပါတယ်။ ဒါကြောင့်မို့လို့ နွေစပါးအဆင်ပြေဖို့အတွက်၊ မိုးစပါးများကို အချိန်မီပျိုးထောင်စိုက်ပျိုးမြေပြင်နိုင်ဖို့အတွက် ပျက်စီးသွားသော ရေမြောင်းကို ပြင်ဆင်ပေးဖို့လိုလားပါတယ်။ ရေအရင်းအမြစ်မှာလည်း လာရောက်ပြီးတော့မှ စစ်ဆေး ပြီးတော့မှ ပြုပြင်ပေးဖို့ သက်ဆိုင်ရာသို့ တင်ပြထားတယ်လို့ တင်ပြပါတယ်။ ဒါကြောင့်မို့လို့ ကျောဇီမြစ်ရေ တင်မှာ ပျက်စီးသွားသောနေရာကို အမြန်ပြုပြင်ပေးဖို့နဲ့ ပြုပြင်ပေးနိုင်မှု အခြေအနေများကိုသိလို၍ မေးမြန်းရခြင်းဖြစ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="83">ဦးအုန်းသန်း(ပြည်ထောင်စုဝန်ကြီး၊ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီး များခင်ဗျား။ မင်္ဂလာပါလို့ နှုတ်ခွန်းဆက်သပါကြောင်းနှင့် ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းမေတ္တာပို့အပ်ပါတယ်။ မန္တလေးတိုင်းဒေသကြီး၊ တောင်သာမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်သောင်း၏ မန္တလေးတိုင်းဒေသကြီး၊ တောင်သာမြို့နယ် ကျောဇီ မြစ်ရေတင်လုပ်ငန်းတွင် ၁၈-၄-၂၀၁၂ ရက်နေ့၌ မိုးသည်းထန်စွာရွာသွန်းမှုကြောင့် မြောင်းရေလျှံပြီး လက်တံ(၂)ဘယ်ပေတိုင် ၆၀၀၀၊ ၆၂၅၀၊ ၆၉၀၀ တို့ရှိ ၆ ပေ x ၅ပေ x ၆ပေ x ၆ပေ ရေကျ အဆောက်အဦ ၃ လုံး ပြို ကျခဲ့ပြီး မြောင်းအရှည် ၁၅၅၀ ပေ ရေတိုက်စားခံခဲ့ရပါသည်။ ယခုအခါ မိုးစပါး၊ နွေစပါးများ အချိန်မီစိုက်ပျိုးနိုင်ရန် ပျက်စီးသွားသော အဆောက်အဦနှင့် ရေပေးမြောင်းများ အား အရေးပေါ်ပြုပြင်ပေးရန်နှင့် ပြုပြင်ဆောင်ရွက်ပေးနိုင်မည့် အခြေအနေကို သိရှိလိုပါကြောင်း မေးခွန်းနှင့်ပတ်သက်၍ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနမှ တင်ပြရှင်းလင်းသွားမှာ ဖြစ်ပါတယ်။ ကျောဇီလျှပ်စစ်မြစ်ရေတင်စီမံကိန်းကို ၆-၂-၂၀၀၀ ရက်နေ့မှ စတင်ဆောင်ရွက်ခဲ့ပြီး ၃၁-၃-၂၀၀၈ ရက်နေ့တွင် စီမံကိန်းလုပ်ငန်းများ ရာနှုန်းပြည့် ပြီးစီးခဲ့ပါတယ်။ ၂၀၁၁-၂၀၁၂ ခုနှစ်တွင် နွေစပါး ၆၈ရ ဧကနှင့် အခြားသီးနှံ ၂၀၀ ဧက၊ စုစုပေါင်း ၈၈ရ ဧက ရေပေးဝေစဉ် ၁၈-၄-၂၀၁၂ ရက် နေ့နှင့် ၄-၅-၂၀၁၂ ရက်နေ့တို့တွင် မိုးသည်းထန်စွာရွာသွန်းမှုကြောင့် လက်တံ(၂)ဘယ်မြောင်း ရေလျှံ ပြီး လက်တံ(၂)ဘယ် ပေတိုင် ၆၀၀၀၊ ၆၂၅၀၊ ၆၉၀၀ တို့ရှိ ၆ ပေ x ၅ပေ x ၆ပေ x ၆ပေ ရေကျ အဆောက်အဦ ၃ လုံး ပြို ကျခြင်း၊ မြောင်းအရှည် ၁၅၅၀ ပေ ရေတိုက်စားခံရခြင်းများ ဖြစ်ပေါ်ခဲ့ပါ သည်။ နွေသီးနှံရေပေးဝေမှု မထိခိုက်စေရန် ယာယီပြုပြင်ထိန်းသိမ်းမှုများ ဆောင်ရွက်၍ ရေပေးဝေ နိုင်ခဲ့ရာ သီးနှံပျက်စီးဆုံးရှုံးမှုမရှိခဲ့ကြောင်းနှင့် ၅-၇-၂၀၁၂ ရက်နေ့တွင် နွေစပါးရေပေးဝေမှုဟာ<title>အောင်မြင်စွာပြီးစီးခဲ့ပါတယ်။ နွေသီးနှံရေပေးဝေမှု ပြီးစီးသည်နှင့်တစ်ပြိုင်တည်းပျက်စီးမှုအား စတင် ပြင်ဆင်ဆောင်ရွက်လျက်ရှိရာ လက်တံ(၂)ဘယ်မြောင်းအရှည် ၁၅၅၀ ပေပြင်ဆင်ခြင်းလုပ်ငန်းခွင်သို့ ဌာနပိ��င် ဘက်ဟိုး HY 10877 သည် ၆-၇-၂၀၁၂ ရက်နေ့တွင် ရောက်ရှိပြီးရှင်းလင်းဖယ်ရှားခြင်း လုပ်ငန်းများနှင့် မြေကြီးလုပ်ငန်း ကျင်း ၄၅၀ အား ဆောင်ရွက်ပြီး ဖြစ်ပါသည်။ လက်တံ(၂)ဘယ်ရှိ ရေကျအဆောက်အဦ ၃ လုံး ပြင်ဆင်ရန် ပစ္စည်းအားလုံး စုဆောင်းထားရှိပြီး တည်ဆောက်ရေး လုပ်ငန်းများကို ၁၂-၇-၂၀၁၂ ရက်နေ့တွင် စတင်ဆောင်ရွက်သွားမည် ဖြစ်ပါသည်။ ပြင်ဆင်မှုလုပ်ငန်း များအား မိုးသီးနှံရေပေးဝေမှု မစတင်မီ ၂၀၁၂ ခုနှစ်၊ ဇူလိုင်လကုန်အပြီး ပြီးစီးနိုင်ရေးဆောင်ရွက် လျက်ရှိပါသည်။ ကျောဇီမြစ်ရေတင် လုပ်ငန်းမှ ၂၀၁၂-၂၀၁၃ ခုနှစ် မိုးစပါး ၉၅၀ ဧကနှင့် အခြားသီးနှံ ၁၀၀၀ ဧက၊ စုစုပေါင်း ၁၉၅၀ ဧက အပြည့်အဝရေပေးနိုင်ရေးအတွက် လျာထားဆောင်ရွက်လျက်ရှိပါကြောင်း ဖြေကြားတင်ပြအပ်ပါတယ်။ (ဩဘာသံများ)ဟားခါးမြို့ တွင် တက္ကသိုလ်ကျောင်း အမြန်ဆုံးဖွင့်လှစ်ပေးနိုင်ပါရန်နှင့်စပ်လျဉ်းသည့်မေးခွန်း</title></speech>
</Q-A><Q-A>
<speech type="speaker">ထန်တလန်မဲဆန္ဒနယ်မှ ဒေါ်ဇာတလဲမ်း မေးမြန်းဖို့ ဖြစ်ပါတယ်</speech>
<speech><mp id="203">ဒေါ်ဇာတလဲမ်း(ထန်တလန်မဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌကြီး၊ လွှတ်တော် ကိုယ်စားလှယ်များနှင့် ဧည့်သည်တော်များအားလုံးရှင့်။ ကျွန်မကတော့ ချင်းပြည်နယ်၊ ထန်တလန် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဇာတလဲမ်း ဖြစ်ပါတယ်ရှင့်။ ဥက္ကဋ္ဌကြီးရှင့်။ ကျွန်မတို့ ချင်းပြည်နယ်သည် အခြားပြည်နယ်နှင့်တိုင်းဒေသကြီး ၁၄ ခုထဲမှာ ချင်းပြည်နယ်မှာ တက္ကသိုလ်ကျောင်းမရှိသေးပါရှင့်။ ချင်းပြည်နယ်အတွက် ကလေးတက္ကသိုလ်ကောလိပ်ဖွင့်ပေးတယ် လို့ ကြားသိရပါတယ်ရှင့်။ ကလေးမြို့ဟာ စစ်ကိုင်းတိုင်းဒေသကြီး ဖြစ်ပါတယ်။ ချင်းတိုင်းရင်းသားများ အတွက် အကျိုးမပြုပါ။ ကလေးမြို့မှာ ကျောင်းသားတစ်ဦးကို လစဉ် ငွေ ၃ သိန်း ပေးပို့နိုင်တဲ့ သားသမီးသာ တက်နိုင်ပြီး ဆင်းရဲတဲ့သားသမီးများအတွက် အခက်အခဲ ကြုံတွေ့နေရပါတယ်။ သို့ဖြစ်ပါ၍ ဆင်းရဲတဲ့ကလေးများကို ကိုယ့်အိမ်ကိုယ့်မိသားစုနှင့်တက်နိုင်ရန် ချင်းပြည်နယ်၏ မြို့တော် ဟားခါးမြို့ တွင် တက္ကသိုလ်ကျောင်းအမြန်ဆုံးဖွင့်ပေးနိုင်ပါရန် မေးမြန်းအပ်ပါတယ်ရှင့်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးမှ ဖြေကြားဖို့ ဖြစ်ပါတယ်</speech>
<speech><agency id="76">ဦးဘရွှေ(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများအားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ချင်းပြည်နယ်၊ ထန်တလန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဇာတလဲမ်း၏ ပညာရေးကဏ္ဍဆိုင်ရာ မေးမြန်းချက်ဖြစ်တဲ့ ချင်းပြည်နယ်တွင် ကောလိပ်မရှိတဲ့ အတွက်ကြောင့်မို့လို့ ချင်းပြည်နယ်၏ မြို့တော် ဟားခါးမြို့တွင် တက္ကသိုလ် အမြန်ဆုံးဖွင့်လှစ်ပေးရန်၊ တည်ဆောက်ပေးရန် မေးခွန်းနှင့်ပတ်သက်လို့ အောက်ပါအတိုင်း ရှင်းလင်းဖြေကြားပါတယ်။ ပညာရေးဝန်ကြီးဌာနအနေနဲ့ အမျိုးသားပညာရည်မြင့်မားရေးအတွက် နှစ် ၃၀ နှစ်ရှည်စီမံကိန်း အဆင့်မြင့်ပညာကဏ္ဍမှာ လုပ်ငန်းစဉ် ၃၆ ခုကို ချမှတ်ရေးဆွဲပြီးတော့ အကောင်အထည်ဖော် ဆောင်ရွက်လျက်ရှိရာမှာ လုပ်ငန်းစဉ် ၁၂ အရ ဒေသအလိုက် အဆင့်မြင့်ပညာသင်ကြားမှု အခွင့်အလမ်းတိုးတက်မြင့်မားရေးအတွက် တက္ကသိုလ်၊ ဒီဂရီကောလိပ်၊ ကောလိပ်များ အသစ်ဖွင့်လှစ် ပေးခြင်းနှင့် ရှိပြီးတဲ့ ဒီဂရီကောလိပ်နှင့် ကောလိပ်များကို အဆင့်မြှင့်တင်ပေးခြင်းလုပ်ငန်းများကို တိုးတက်လာတဲ့နိုင်ငံတော်၏ လူမှုစီးပွားရေးအခြေအနေအရ ဖြည့်ဆည်းဆောင်ရွက်ပေးလျက် ရှိပါ တယ်။ တက္ကသိုလ်ဒီဂရီကောလိပ်တစ်ခုဖွင့်လှစ်နိုင်ဖို့ နေရာမှာ မြေနေရာ၊ အဆောက်အဦ၊ သင်ကြား ပို့ချမည့်ဆရာ ဆရာမများနှင့် ဝန်ထမ်းအင်အားများ၊ သင်ထောက်ကူပစ္စည်းနှင့် ပရိဘောဂများ ဖြည့်ဆည်းပေးရန် လိုအပ်ပါတယ်။ ဒါကြောင့် ပညာရေးဝန်ကြီးဌာနအနေနဲ့ အကြောင်းအကျိုး ညီညွတ်တဲ့ အချိန်အခါမှာ ချင်းပြည်နယ်မှာ တက္ကသိုလ်၊ ဒီဂရီကောလိပ်တစ်ခုကို ဖွင့်လှစ်ပေးသွားရန် အစီအစဉ် ရှိပါကြောင်း ရှင်းလင်းဖြေကြားအပ်ပါတယ်။ (ဩဘာသံများ)</speech>
<title>တက္ကသိုလ်များတွင် အဆင့်မီသော ဘော်ဒါဆောင်များ ဆောက်လုပ်ပေးရန်နှင့်စပ်လျဉ်းသည့်မေးခွန်း</title>
</Q-A><Q-A>
<speech type="speaker">ပျော်ဘွယ်မဲဆန္ဒနယ်မှ ဦးမြင့်စိုးမေးမြန်းဖို့ ဖြစ်ပါတယ်</speech>
<speech><mp id="333">ဦးမြင့်စိုး(ပျော်ဘွယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဖိတ်ကြားထားသော ဧည့်သည်တော်များနှင့် ပြည်သူ့လွှတ်တော်ကိုယ်စားလှယ်များနှင့် ဧည့်သည်တော် များ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဦးစွာပထမ ဆုမွန်ကောင်းတောင်းအပ်ပါတယ်ခင်ဗျား။ ကျွန်တော်ကတော့ မန္တလေးတိုင်းဒေသကြီး၊ ပျော်ဘွယ်မဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးမြင့်စိုး ဖြစ်ပါတယ်။ ကျွန်တော်မေးမြန်းလိုတဲ့ မေးခွန်းကတော့ ယခုအခါမှာ တက္ကသိုလ်များ၊ နည်းပညာတက္ကသိုလ်များမှာ ကျောင်းသား ကျောင်းသူများအတွက် ပြင်ပ မှာ အဆောင်များ ငှားရမ်းနေထိုင်ရတဲ့အတွက်ကြောင့် မိဘများမှာ ကျောင်းသား ကျောင်းသူများရဲ့ လူမှုဘဝလုံခြုံရေးမရှိဘူးလို့ ခံစားနေရပါတယ်။ ပြင်ပအဆောင်တွေမှာ ကျောင်းသား ကျောင်းသူများ အား စည်းကမ်းထိန်းသိမ်းမှု အားနည်းခြင်းကြောင့် ကျောင်းသား ကျောင်းသူများအတွက် လူမှုရေး အန္တရာယ်၊ မူယစ်ဆေးအန္တရာယ်ရှိသဖြင့် မိဘများ စိတ်ပူတာကြောင့် မဲဆန္ဒရှင်မိဘပြည်သူများမှ တင်ပြလာပါသဖြင့် နောက်ပိုင်းတွင် တက္ကသိုလ်၊ နည်းပညာတက္ကသိုလ်များတွင် ကျောင်းသား ကျောင်းသူများအတွက် စည်းကမ်းတကျ အဆင့်မီသော ဘော်ဒါဆောင်များ ဆောက်လုပ်ပေးရန် အစီအစဉ် ရှိ၊ မရှိ သိရှိလိုပါကြောင်းမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးမှ ဖြေကြားဖို့ ဖြစ်ပါတယ်</speech>
<speech><agency id="99">ဦးဘရွှေ (ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများအားလုံး ကျန်းမာ၊ ချမ်းသာသုခနှင့် ပြည့်စုံပါစေလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ပညာရေးဝန်ကြီးဌာန ရှင်းလင်း ၁၆၃ ခုကို ဖွင့်လှစ်ပြီး အဆင့်မြင့်ပညာဦးစီးဒုတိယဝန်ကြီး ဦးဘရွှေ ဖြစ်ပါတယ်။ မန္တလေးတိုင်းဒေသကြီး၊ ပျော်ဘွယ်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးမြင့်စိုး၏ ပညာရေးကဏ္ဍဆိုင်ရာ မေးမြန်းချက်ဖြစ်တဲ့ တက္ကသိုလ်၊ နည်းပညာတက္ကသိုလ်များတွင် ကျောင်းသား ကျောင်းသူများအတွက် စည်းကမ်းတကျ အဆင့်မီသော ဘော်ဒါဆောင်များဆောက်လုပ်ပေးရန် အစီအစဉ် ရှိ၊ မရှိ မေးခွန်းနှင့်ပတ်သက်၍ အောက်ပါအတိုင်း ရှင်းလင်းဖြေကြားအပ်ပါတယ်။ ပြည်ထောင်စုဝန်ကြီးဌာန ၁၃ ခုမှာ တက္ကသိုလ်၊ ဒီဂရီကောလိပ်၊ ကောလိပ်ပေါင်း ၁၆၃ ခုကို ဖွင့်လှစ်ပြီးတော့ ကျောင်းသား ကျောင်းသူ စုစုပေါင်း ၆၂၁၈၈၀ ပညာ သင်ကြားလျက်ရှိပါတယ်။ ပညာရေးဝန်ကြီးဌာန၊ အဆင့်မြင့်ပညာဦးစီးဌာနများမှာ တက္ကသိုလ်၊ ဒီဂရီကောလိပ်၊ ကောလိပ် စုစုပေါင်း ၄၆ ခုရှိရာမှာ ယခုပညာသင်နှစ်မှာ ပညာသင်ကြားနေတဲ့ ကျောင်းသား ကျောင်းသူ စုစုပေါင်း ၄၇၀၉၁၂ ဦး၊ သင်ကြားပို့ချနေတဲ့ ဆရာ ဆရာမ စုစုပေါင်း ၁၉၀၆၀ ဦးနှင့် စီမံဝန်ထမ်း စုစုပေါင်း ၈၆၁၃ ဦး တို့ ရှိပါတယ်။ အဆင့်မြင့်ပညာသင်ကြားရေးဌာနများ မှာ စိတ်ဓာတ်စည်းကမ်းကောင်းမွန်ပြီးတော့ ပညာရည်ပြည့်ဝတဲ့ လူ့စွမ်းအားအရင်းအမြစ်များ ပြုစု ပျိုးထောင်ရေးကို အထူးအာရုံပြု ဆောင်ရွက်လျက်ရှိပါတယ်။ တက္ကသိုလ်များမှာ သင်ကြားပို့ချလျက် ရှိတဲ့ ဘွဲ့ကြို၊ ဘွဲ့လွန်သင်တန်းများမှာ ပညာသင်နှစ်ကာလကို ယခုပညာသင်နှစ်မှစပြီးတော့ ၁ နှစ် တိုးမြှင့်သတ်မှတ်ထားပြီဖြစ်တဲ့အတွက် တိုးတက်လာမည့်ကျောင်းသား ကျောင်းသူဦးရေနှင့်အညီ လိုအပ်တဲ့ကျောင်း၊ စာသင်ဆောင်တွေ၊ လက်တွေ့ခန်းတွေ၊ ဓာတ်ခွဲခန်းတွေ၊ Ldb Equipment တွေနဲ့ အခြားခေတ်မီပညာရေးဆိုင်ရာကိစ္စများကို နိုင်ငံတော်ရဲ့ ခွင့်ပြုရန်ပုံငွေဖြင့် အကောင်အထည်ဖော် ဆောင်ရွက်လျက် ရှိပါတယ်။ ဒီလိုဆောင်ရွက်တဲ့နေရာမှာ တက္ကသိုလ်၊ ဒီဂရီ၊ ကောလိပ်များမှာ စာသင်ဆောင် တိုးချဲ့ဆောက်လုပ်ခြင်း၊ ဆရာ ဆရာမများနှင့် ဝန်ထမ်းများနေထိုင်ရန် ဝန်ထမ်း အိမ်ရာများဆောက်လုပ်ခြင်းတို့ကို နှစ်စဉ် နိုင်ငံတော်၏ ခွင့်ပြုရန်ပုံငွေပေါ်မူတည်၍ အဆင့်အလိုက်ဆောင်ရွက်လျက်ရှိပါတယ်။ အခြေခံပညာအထက်တန်းအဆင့်ပြီးဆုံးပြီးတော့ အဆင့်မြင့်ပညာကို သင်ယူနေကြတဲ့ ကျောင်းသားကျောင်းသူများဟာ မိမိတို့ရဲ့ ဘဝတိုးတက်ရေးအတွက် တက္ကသိုလ်ပညာ များကို လေ့လာသင်ယူတဲ့နေရာမှာ အစိုးရကျောင်းဆောင်တွင်ဖြစ်စေ၊ ပြင်ပပုဂ္ဂလိက ဘော်ဒါဆောင် တွင်ဖြစ်စေ နေထိုင်တဲ့နေရာမှာ မိမိတို့ရဲ့ အသက်အရွယ်၊ မိမိတို့ရဲ့ ပညာအရ ဆင်ခြင်တုံတရားကို အခြေခံပြီးတော့ နေထိုင်ကြရမှာ ဖြစ်ပါတယ်။ နယ်ဝေးမှ လာရောက်ပညာသင်ကြားတဲ့ ကျောင်းသား ကျောင်းသူတွေဟာ မိမိတို့ တက္ကသိုလ်အနီးမှာရှိတဲ့ ဘော်ဒါဆောင်တွေမှာ နေထိုင်ကြရတဲ့အတွက် ဘော်ဒါဆောင် ပိုင်ရှင်တွေကို သက်ဆိုင်ရာ ပါမောက္ခချုပ်များက ခေါ်ယူတွေ့ဆုံပြီးတော့ ဘော်ဒါဆောင်တွေရဲ့ စည်းကမ်းထိန်းသိမ်းရေး၊ နေထိုင်ရေး၊ စားသောက်ရေး၊ သန့်ရှင်းရေးကိစ္စတွေကို ညှိနှိုင်းမှာကြားပါတယ်။ တစ်ဆက်တည်းမှာပဲ သက်ဆိုင်ရာ ရပ်ကွက်အုပ်ချုပ်ရေးမှူးများပါဝင်တဲ့ အဆောင်သာယာရေးကော်မတီများကို ဖွဲ့စည်းပေးပါတယ်။ ဒါ့အပြင် သက်ဆိုင်ရာတက္ကသိုလ်၊ ကောလိပ်များမှာ တာဝန်ထမ်းဆောင်နေကြတဲ့ ဆရာကြီး ဆရာမကြီးများဟာ အခါအားလျော်စွာ ဘော်ဒါဆောင်တွေကို သွားရောက်ပြီးတော့ စစ်ဆေးကြီးကြပ်ကြပ်မတ်ပြီးတော့ ဆောင်ရွက်လျက်ရှိပါ တယ်။ အခုအခါမှာတော့ တက္ကသိုလ်၊ ဒီဂရီ၊ ကောလိပ်များမှာ တိုးတက်လာတဲ့ကျောင်းသား ကျောင်းသူဦးရေအရ နိုင်ငံတော်ရဲ့ ခွင့်ပြုရန်ပုံငွေပေါ်မူတည်ပြီးတော့ စာသင်ဆောင်များကိုသာ အဓိကဦးစားပေး ဆောက်လုပ်နေရသေးတဲ့အတွက် ကျောင်းဆောင် Hostels များ ဆောက်လုပ်ပေး ရန်ကိစ္စနှင့်စပ်လျဉ်း၍ တစ်နိုင်ငံလုံးအတိုင်းအတာအရ အခက်အခဲတွေရှိနေပါသေးတယ်။ ဒါကြောင့်မို့လို့ တက္ကသိုလ်အသီးသီးမှာ သင်ယူတက်ရောက်နေကြတဲ့ ဘွဲ့လွန်၊ ဘွဲ့ကြိုကျောင်းသား ကျောင်းသူများအတွက် ကျောင်းဆောင် Hostels များကို သင့်လျော်တဲ့ကာလတွင် ပြန်လည် ဖွင့်လှစ်ပေးမည်ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A><Q-A>
<title>အခွန်ဦးစီးဌာနရုံးကို ပလက်ဝမြို့သို့ ပြန်လည်ပြောင်းရွှေ့ပေးရန်နှင့်စပ်လျဉ်းသည့်မေးခွန်း</title>
<speech type="speaker">ပလက်ဝမဲဆန္ဒနယ်မှ ဦးပိုက်လင်း မေးမြန်းဖို့ ဖြစ်ပါတယ်</speech>
<speech><mp id="209">ဦးပိုက်လင်း(ပလက်ဝမဲဆန္ဒနယ်)</mp>လေးစားအပ်ပါသော ဥက္ကဋ္ဌနှင့် ကိုယ်စားလှယ် တော်ကြီးများ၊ ဧည့်သည်တော်များကို မင်္ဂလာပါဟု နှုတ်ဆက်ရင်းနဲ့ ကျွန်တော်တင်ပြလိုတာကတော့ ချင်းပြည်နယ်၊ ပလက်ဝမြို့နယ် အခွန်ဦးစီးဌာနရုံးကို ရခိုင်ပြည်နယ်၊ ကျောက်တော်မြို့ သို့ပြောင်းရွှေ့ ထားသဖြင့် မြို့နေပြည်သူများအခွန်ကိစ္စဆောင်ရွက်ရာတွင် အလွန်အခက်အခဲတွေ့ကြုံ တာ နှစ်ပေါင်း ၂၀ ကျော်ကြာပါပြီ။ သို့ပါ၍ ပလက်ဝသို့ပြန်လည်ပြောင်းရွှေ့ပေးရန်အစီအစဉ်ရှိ၊ မရှိ။ မည်သည့် ကာလတွင်ပြောင်းရွှေ့ပေးမည်ကိုသိလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ပလက်ဝအခွန်ဦးစီး ဌာနဟာ ဝေးလံခေါင်းပါးမဖွံ့ဖြိုးသေးတဲ့ မြို့နယ်အဖြစ်လည်း နှစ်စဉ်အခွန်ရငွေလျာထားချက်ပြည့်မီ ပြီးတော့ ပိုလျှံနေတဲ့အတွက်ဂုဏ်ပြုလွှာများရခဲ့တာကိုလည်းသိရပါတယ်။ သို့ပါ၍ ပလက်ဝမြို့သို့ ပြန်လည်ပြောင်းရွှေ့ပေးရန်အစီအစဉ်မရှိသေးသော်လည်းပဲ စီစဉ်ပေးပါလို့ထပ်လောင်းတောင်းဆိုလို ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးက ပြန်လည်ဖြေကြားဖို့ ဖြစ်ပါတယ်</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ပြည့်စုံပါစေလို့ ကျွန်တော့်အနေနဲ့ ရှေးဦးစွာနှုတ်ခွန်းဆက်သ အပ်ပါတယ်။ ချင်းပြည်နယ်၊ ပလက်ဝမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးပိုက်လင်းရဲ့ ပလက်ဝမြို့နယ်မှာ မြို့နယ်အခွန်ဦးစီးမှူးရုံးဖွင့်လှစ်ပေးရန်အစီအစဉ်ရှိ၊ မရှိနှင့် မည်သည့်ကာလတွင် ဖွင့်လှစ်နိုင်မည်မေးခွန်းနှင့်စပ်လျဉ်းပြီး ကျွန်တော် ဘဏ္ဍာရေးနှင့် အခွန်ဝန်ကြီးဌာနဝန်ကြီး ဦးလှထွန်း ကနေပြီးတော့ ဖြေကြားမှာဖြစ်ပါတယ်။ ချင်းပြည်နယ်အတွင်းမှာရှိတဲ့ မြို့နယ်ကိုးမြို့နယ်မှာ ပြည်တွင်းအခွန်ဦးစီးဌာနအနေနဲ့ ဟားခါးမြို့နယ်၊ ဖလမ်းမြို့နယ်၊ မင်းတပ်မြို့နယ်၊ မတူပီမြို့နယ် များမှာ အခွန်ဦးစီးမှူးရုံးများဖွင့်ထားပေးပါတယ်။ ထန်တလန်မြို့နယ်၊ တွန်းဇံမြို့နယ်၊ ပလက်ဝမြို့နယ် နှင့် ကန်ပက်လက်မြို့နယ်များမှာ မြို့နယ်အခွန်ဦးစီးမှူးရုံးများဖွင့်လှစ်ရန်ကျန်ရှိပါတယ်။ ယခင်က ချင်းပြည်နယ်၊ ကန်ပက်လက်မြို့နယ်အတွက်ကောက်ခံရမည့်အခွန်များကို မကွေးတိုင်းမှာရှိတဲ့ ဆိပ်ဖြူ မြို့နယ်ကနေပြီးတော့ ကောက်ခံပေးခဲ့ပြီးတော့ ပလက်ဝမြို့နယ်အတွက်ကောက်ခံရမယ့်အခွန်များကို ရခိုင်ပြည်နယ်၊ ကျောက်တော်မြို့နယ်ရှိ အခွန်ဦးစီးမှူးရုံးကနေကောက်ခံပေးခဲ့ပါတယ်။ ၂၀၁၂-၂၀၁၃ ဘဏ္ဍာနှစ်မှာတော့ ကန်ပက်လက်မြို့နယ်အတွက် မင်းတပ်မြို့နယ်ကနေပူးတွဲကောက်ခံနိုင်ဖို့စီစဉ်ပြီး ဖြစ်ပါတယ်။ ပလက်ဝမြို့နယ်အတွက်ကောက်ခံရရှိသောအခွန်များကိုတော့ ရခိုင်ပြည်နယ်မှ ချင်းပြည် နယ်သို့ လွှဲပြောင်းပေးလျက်ရှိတယ်။ လက်ရှိမှာ ပလက်ဝမြို့နယ်မှာ အခွန်ထမ်းဦးရေအလွန်နည်းပါး ပါတယ်။ အခွန်ကောက်ခံရန်လျာထားချက်လည်းနည်းပါတယ်။ ပလက်ဝမြို့နယ်ရဲ့ ဒေသစီးပွားရေး အခြေအနေအရကောက်ခံရမည့်အခွန်ပမာဏနည်းပါးခြင်းတို့ကြောင့် ပလက်ဝမြို့နယ်မှာ ရှေးယခင် အချိန်ကတည်းကပဲ မြို့နယ်အခွန်ဦးစီးမှူးရုံးဖွင့်လှစ်ခြင်းမရှိခဲ့တာဖြစ်ပါတယ်။ ဒါကြောင့် နိုင်ငံတော် အတွက် အခွန်စီမံခန့်ခွဲမှုစရိတ်များကြီးလေးခြင်းမရှိစေရန်နှင့် ပလက်ဝမြို့နယ်မှာ လောလောဆယ် အနေနဲ့ ရုံးသစ်ဖွင့်လှစ်ရန်အစီအစဉ်မရှိဘဲ လက်ရှိဆောင်ရွက်နေတဲ့အတိုင်းပဲ ကျောက်တော်ကနေပြီးတော့ပူးတွဲကောက်ခံစေမှာဖြစ်ပါတယ်။ နောင် စီးပွားရေးဖွံ့ဖြိုးတိုးတက်လာပြီးတော့ အခွန်ထမ်း အသစ်တွေတိုးတက်လာတဲ့အခါမှာ စီစဉ်ဆောင်ရွက်ပေးသွားမည်ဖြစ်ကြောင်း ရှင်းလင်းဖြေကြားအပ် ပါတယ်ခင်ဗျား။ (ဩဘာသံများ) ယ်ကနေပြီးတော့ မြို့နယ်ရှိ အခွန်ဦးစီးတည်မြို့နယ်ကနေဖူးတဲ့ နိုင်ပြည်နယ်</speech>
</Q-A><Q-A>
<title>ကန်ပက်လက် ကောက်ခံရန် အခွန်တံဆိပ်ခေါင်းများကို မည်သည့်အချိန်တွင် လုံလောက်စွာရောင်းချပေးနိုင်မည်ကိုသိလိုသည်နှင့် စပ်လျဉ်းသည့်မေးခွန်း</title>
<speech type="speaker">အင်းစိန်မဲဆန္ဒနယ်မှ ဦးအေးမြင့်ကိုယ်စား ဦးသာဝင်းက မေးမြန်းဖို့ဖြစ်ပါ တယ်</speech>
<speech><mp id="382">ဦးသာဝင်း(ရန်ကင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး ကိုယ်စိတ် နှစ်ပါးကျန်းမာ၊ ချမ်းသာကြပါစေကြောင်း ဆန္ဒပြုလျက်နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရန်ကင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသာဝင်းဖြစ်ပါတယ်။ ကျွန်တော့်အနေနဲ့ အင်းစိန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအေးမြင့် ခွင့်ယူထားတဲ့အတွက် ဦးအေးမြင့်ကိုယ်စား မေးမြန်းခွင့်ပြုပါရန်တင်ပြအပ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဘဏ္ဍာရေးနှင့်အခွန်ဝန်ကြီးဌာန၊ ပြည်တွင်းအခွန်များဦးစီးဌာနအနေနဲ့ နိုင်ငံတော်အခွန်ငွေရရှိစေရေးအတွက် အခွန်တံဆိပ်ခေါင်း အမျိုးမျိုး၊ တံဆိပ်ခေါင်းမျိုးမျိုးကို ပြည်သူများကို ဖြန့်ဝေရောင်းချပေးလျက်ရှိပါတယ်။ အဲ့ဒီလို ထုတ်ဝေ၊ ဖြန့်ဝေရောင်းချပေးတဲ့အခါမှာ လိုအပ်၍ဝယ်ယူတဲ့ ပြည်သူများသို့ လိုသလောက် လုံလောက်စွာရောင်းချနိုင်ခြင်းမရှိဘဲ ကန့်သတ်ချက်များဖြင့် ရောင်းချပေးလျက်ရှိတာကို တွေ့ရ ပါတယ်။ ဒါကြောင့် ပြည်သူများအနေဖြင့် ပြင်ပဆိုင်များမှာ အခွန်တံဆိပ်ခေါင်းအမျိုးမျိုးကို မူလဈေးနှုန်းထက် သုံးလေးဆပေးပြီးတော့ ဝယ်ယူနေကြရပါတယ်။ နိုင်ငံတော်အခွန်ဘဏ္ဍာငွေ ရရှိအောင် အခွန်တံဆိပ်ခေါင်းအမျိုးမျိုးကို ရောင်းချပေးနေခြင်းဖြစ်တဲ့အတွက် ပြည်သူများအနေဖြင့် သတ်မှတ်ဈေးနှုန်းဖြင့် လိုသလောက်ဝယ်ယူရရှိနိုင်အောင် စီစဉ်ဆောင်ရွက်ပေးသင့်ပါတယ်။ လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ သို့ဖြစ်ပါ၍ အဆိုပါအခွန်တံဆိပ်ခေါင်းများ ပြည်သူ အများသတ်မှတ်ဈေးနှုန်းဖြင့် လိုသလောက် ဝယ်ယူရရှိနိုင်အောင် မည်သည့်အတွက်ကြောင့် မဆောင်ရွက်ပေးနိုင်သေးသည်ကိုလည်းကောင်း၊ မည်သည့်အချိန်တွင်လုံလောက်စွာရောင်းချပေးနိုင် မည်ကိုလည်းကောင်း ဖြေကြားပေးပါရန် လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးမှ ဖြေကြားဖို့ ဖြစ်ပါတယ်</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့်အခွန်ဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ အင်းစိန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအေးမြင့် ရဲ့ အခွန်တံဆိပ်ခေါင်းများနှင့် အခွန် တံဆိပ်ခေါင်းအမျိုးမျိုးကို ပြည်သူများလိုသလောက် ဝယ်ယူရရှိအောင် မည်သည့်အတွက်ကြောင့် မဆောင်ရွက်ပေးနိုင်သည်ကိုလည်းကောင်း၊ မည်သည့်အချိန်မှာ ပြည်တွင်းအခွန်များဦးစီးဌာနမှ လုံလောက်စွာ ရောင်းချပေးနိုင်မည်ကိုလည်းကောင်း သိလိုကြောင်းမေးခွန်းနှင့်ပတ်သက်၍ ကျွန်တော် ဘဏ္ဍာရေးနှင့် အခွန်ဝန်ကြီးဌာနဝန်ကြီး ဦးလှထွန်းကနေပြီးတော့ ဆက်လက်ဖြေကြားသွားမှာ ဖြစ်ပါတယ်။ ဘဏ္ဍာရေးနှင့် အခွန်ဝန်ကြီးဌာန၊ ပြည်တွင်းအခွန်များဦးစီးဌာနဟာ မြန်မာနိုင်ငံကို တံဆိပ်ခေါင်းခွန်အက်ဥပဒေပုဒ်မ ၇၄ ပါပြဋ္ဌာန်းချက်များရ တံဆိပ်ခေါင်းများကိုနည်းဥပဒေနှင့်အညီ ရောင်းချပေးလျက်ရှိပါတယ်။ တံဆိပ်ခေါင်းရောင်းရာမှာ ကုန်စည်အနေဖြင့်ရောင်းချခြင်းထက် စာချုပ်စာတမ်းများတစ်ခုပေါ်မှာ နိုင်ငံတော်အတွက် တံဆိပ်ခေါင်းခွန်ကို ဥပဒေနှင့်အညီ အခွန် ထမ်းဆောင်စေခြင်းပင်ဖြစ်ရာ အခွန်ထမ်းဆောင်ပြီးသော အခြေအနေကို ဖော်ညွှန်းနိုင်သော အထောက်အထားအဖြစ် တံဆိပ်ခေါင်းများကို ပြည်တွင်းအခွန်များဦးစီးဌာနက ရောင်းချပေးနေတာ ဖြစ်ပါတယ်။ တစ်ဖက်က ပြည်သူများ လွယ်ကူစွာဝယ်ယူရရှိနိုင်ရေးအတွက် ပြည်သူများ၏ လိုအပ်ချက်များကို အမြဲလေ့လာဆောင်ရွက်နေသကဲ့သို့ အခြားတစ်ဖက်ကလည်း တံဆိပ်ခေါင်းများကို လုံခြုံစွာပုံနှိပ်ရောင်းချနိုင်ရေးနှင့် ဥပဒေနှင့်အညီ တံဆိပ်ခေါင်းဝယ်ယူသူများထံမှ လိုအပ်သော အချက်အလက်များကို ရယူပြီးစိစစ် ဖြန့်ဖြူးနိုင်ရေးကိုကြိုးပမ်း ဆောင်ရွက်လျက်ရှိပါတယ်။ တံဆိပ်ခေါင်းခွန်နှုန်းထားများကို ခေတ်ကာလနှင့်လျော်ညီသော အခွန်နှုန်းထားများဖြစ်စေရန် ပြင်ဆင် သတ်မှတ်ခဲ့မှုများကြောင့် ယခုအချိန်မှာ အခိုက်အတံ့အားဖြင့် တံဆိပ်ခေါင်းလိုအပ်မှုများ ဖြစ်ပေါ်ခဲ့သော်လည်းပဲ နှုန်းထားသစ်နှင့်ကိုက်ညီစွာ ဖြန့်ဖြူးနိုင်ရန်အတွက် တံဆိပ်ခေါင်းအလုံအလောက် အချိန်မီရိုက်နှိပ်ပေးနိုင်ရေး လိုအပ်သည့်အမှာစာများကို လုံခြုံရေးနှင့်ဆိုင်သော ပုံနှိပ်လုပ်ငန်း များညွှန်ကြားရေးမှူးရုံးနှင့် ညှိနှိုင်းဆောင်ရွက်နေပြီဖြစ်ပါတယ်။ မကြာမီ အခွန်ထမ်းပြည်သူများ အတွက် လုံလောက်စွာနှင့် အဆင်ပြေစွာ ရောင်းချပေးသွားနိုင်မှာ ဖြစ်ပါတယ်။ ဆက်လက်ပြီး လွှတ်တော်ကိုယ်စားလှယ်ကြီးမေးမြန်းခဲ့တဲ့ စာပို့တံဆိပ်ခေါင်းများနှင့်ပတ်သက်ပြီး ဆက်သွယ်ရေး၊ စာတိုက်နှင့်ကြေးနန်းဝန်ကြီးဌာန၊ မြန်မာ့ဆက်သွယ်ရေးလုပ်ငန်းအနေဖြင့် ထုတ်ဝေရောင်းချလျက်ရှိသော စာပို့တံဆိပ်ခေါင်းများကို သတ်မှတ်ဈေးနှုန်းအတိုင်း လွတ်လပ်စွာ အကန့်အသတ်မရှိ လုံလောက်စွာရောင်းချပေးလျက်ရှိကြောင်းကို ရှင်းလင်းဖြေကြားအပ်ပါတယ်။ အားလုံးကို ကျေးဇူးတင် ပါတယ်။ (ဩဘာသံများ)</speech>
</Q-A></section>
<section value="motion">
<motion>
<title>ဦးဌေးမောင်၊ ဆောမဲဆန္ဒနယ်၏ မြို့နယ်အဆင့်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်၊ မည်သည့်နှစ်တွင် လျှပ်စစ်ဓာတ်အားရရှိစေရမည် စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုကိုလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစည်းအဝေးစတုတ္ထနေ့မှာတင်သွင်းထားတဲ့ ဦးဌေးမောင်၊ ဆောမဲဆန္ဒနယ်၏ မြို့နယ်အဆင့်များကို မည်သည့်နှစ်တွင်မြို့ချင်းဆက်လမ်း ကောင်းမွန်စေရမည်။ မည့်သည့်နှစ်တွင် လျှပ်စစ်ဓာတ်အား ရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုနှင့် စပ်လျဉ်းပြီး ဆွေးနွေးလိုကြောင်း လွှတ်တော်ကိုယ်စားလှယ် ခြောက်ဦးက အမည်စာရင်း တင်သွင်း ထားပါတယ်။ ဦးစွာ ဖာပွန်မဲဆန္ဒနယ်မှ ဦးစိုင်းသန်းနိုင်အား ဆွေးနွေးဖို့ ဖိတ်ခေါ်ပါတယ်</speech>
<speech><mp id="196">ဦးစိုင်းသန်းနိုင်(ဖာပွန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ပြည်ထောင်စုဝန်ကြီးများနှင့် ဧည့်သည်တော်များ မင်္ဂလာအပေါင်းနှင့် ပြည့်စုံခညောင်းပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းသန်းနိုင် ဖြစ်ပါတယ်။ ကျွန်တော့်အနေနဲ့ ၉-၇-၂၀၁၂ ရက်နေ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ စတုတ္ထရက်မြောက်နေ့က မကွေးတိုင်း ဒေသကြီး၊ ဆောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဌေးမောင်တင်သွင်းသွားတဲ့ မြို့နယ်အဆင့်များကို မည်သည့်နှစ်တွင်မြို့နယ်ချင်းဆက်လမ်း ကောင်းမွန်စေရမည်၊ မည်သည့်နှစ်တွင် လျှပ်စစ်ဓာတ်အားရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက် ရေးအဆိုကို ကျွန်တော့်ရဲ့ ဖာပွန်ဒေသအခြေအနေများနဲ့ဆက်စပ်ပြီး ထောက်ခံဆွေးနွေး တင်ပြသွားမှာ ဖြစ်ပါတယ်ခင်ဗျား။ ဒီအဆိုဟာ နိုင်ငံတစ်ဝန်းလုံး တစ်ပြေးညီဖွံ့ဖြိုးတိုးတက်ရေး၊ တိုင်းရင်းသားစည်းလုံးညီညွတ်ရေး၊ ငြိမ်းချမ်းရေးနှင့် အေးချမ်းသာယာပြီး ခေတ်မီဖွံ့ဖြိုးတိုးတက်သော ဒီမိုကရေစီ နိုင်ငံတော် ကြီးဖြစ်ပေါ်လာရေးအတွက် အထေက်အကူဖြစ်စေမယ့် အကျိုးများစေမယ့်အဆိုဖြစ်တယ် လို့ ယုံကြည်ယူဆမိတဲ့အတွက် အားတက်သရော ဝင်ရောက်ဆွေးနွေးရခြင်း ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ရှေးဦးစွာ ကျွန်တော်တို့မြို့နယ်ရဲ့ လမ်းပန်းဆက်သွယ်ရေးအခြေအနေကို တင်ပြ သွားမှာဖြစ်ပါတယ်။ ကျွန်တော်တို့ဖာပွန်မြို့ဟာ ကရင်ပြည်နယ်ရဲ့ အစွန်းတစ်ရော ခရီးလမ်းဆုံး မြို့တစ်ခုဖြစ်ပါတယ်။ ဖာပွန်မြို့ကနေ အနီးဆုံးမြို့ဖြစ်တဲ့ မိုင် ၁၀၀ လောက်ဝေးတဲ့ ပြည်နယ်ရဲ့ မြို့တော် ဘားအံမြို့ ကို ဆက်သွယ်သွားဖို့ရာ လမ်းသုံးလမ်းရှိပါတယ်။ ဖာပွန်ကနေ ကမမောင်း ၅ရ မိုင် ကားလမ်း၊ ကမမောင်းကနေပြီးတော့ မြိုင်ကြီးငူကို သံလွင်မြစ်ကျော်တဲ့ စက်လှေလမ်း၊ အဲ့ဒီကနေ တစ်ဆင့် မြိုင်ကြီးငူ-ဘားအံ ၄၅ မိုင်ရှိတဲ့မော်တော်ကားလမ်းကို ဆက်သွားရပါတယ်။ ဒါပထမလမ်း ဖြစ်ပါတယ်။ အဲ့ဒီလမ်းဟာ လောလောဆယ်အနေအထားမှာ ကျွန်တော်တို့ ဖာပွန်လူထုများ အဓိက ထားခရီးသွားလာနေတဲ့လမ်း ဖြစ်ပါတယ်။ ၅ရ မိုင်ရှည်တဲ့ ဖာပွန်-ကမမောင်းလမ်းမှာ ကြမ်းတမ်း နေတာကတော့ မိုင် ၂၀ လောက်ရှိပါတယ်။ ကျောက်ခဲစားသွားရင်တောင် အစာကြေနိုင်တယ်ဆိုတဲ့ ကျွန်တော်ပြောခဲ့ဘူးတဲ့ ဒီလမ်းပိုင်းမှာ လွန်ခဲ့တဲ့နွေရာသီတုန်းက မြေနီများဖို့ပေးတဲ့ အတွက်ကြောင့် နွေရာသီကာလမှာ အထိုက်အလျောက်သွားလာ အဆင်ပြေခဲ့ပေမယ့်လည်း ယခုလို မိုးများတဲ့ ရာသီမှာတော့ ဗွက်ထလို့နေပါတယ်။ ထယ်ထိုးထားတဲ့လယ်ကွင်းထဲမှာသွားနေရတဲ့အလား ဖြစ်နေပါ တယ်ခင်ဗျား။ ဒုတိယအခက်အခဲကတော့ ကမမောင်းကနေ မြိုင်ကြီးငူကိုဖြတ်သန်းတဲ့ သံလွင်မြစ် ကိုကျော်တဲ့ စက်လှေလမ်းပဲဖြစ်ပါတယ်။ မိုးတွင်းကာလမှာ သံလွင်မြစ်ရေဟာရေစီးသန်ပြီးတော့ လှိုင်းကြီးလေထန်တဲ့အတွက်ကြောင့် စက်လှေငယ်များဖြင့် ဖြတ်သန်းသွားလာတဲ့အခါမှာ ခရီးသည် များအတွက် အသက်အန္တရာယ်စိုးရိမ်ရတဲ့အနေအထား ဖြစ်ပါတယ်။ ဒီနေရာမှာ နိုင်ငံတော်အနေနဲ့ ဇက်ရေယာဉ်များထားရှိ ဆောင်ရွက်ပေးမယ်ဆိုလို့ရှိရင် အဆင်ပြေနိုင်မယ်ဆိုတဲ့အကြောင်း တင်ပြလို ပါတယ်ခင်ဗျား။ ဒုတိယ ကျွန်တော်တို့ ဘားအံကိုရောက်နိုင်တဲ့လမ်းကတော့ ဖာပွန်ကနေ ကမမောင်း ကားလမ်းအတိုင်းသွားပြီးတော့ ကမမောင်းရောက်ရင် သံလွင်မြစ်ကြောင်းအတိုင်း မော်တော်ဘုတ် များနဲ့ ဆင်းသွားရတဲ့ရေလမ်းကြောင်း ဖြစ်ပါတယ်။ လောလောဆယ်အနေအထားမှာ ကုန်စည်များ သယ်ယူပို့ဆောင်နေတဲ့လမ်းဖြစ်ပါတယ်ခင်ဗျ။ တတိယလမ်းကတော့ ဖာပွန်ကနေ ဘားအံမြို့ ကို ကားနဲ့တိုက်ရိုက်ပေါက်နိုင်တဲ့လမ်းပဲ ဖြစ်ပါတယ်။ ဖာပွန်-ကမမောင်း ၅ရ မိုင်၊ ကမမောင်း-ဝါးပိုးတော ၃၄ မိုင်၊ ဝါးပိုးတောရောက်ရင် ကျွန်တော်တို့က ဘားအံ-သထုံကတ္တရာ လမ်းမကြီးကို ရောက်သွားတဲ့အတွက်ကြောင့် ဒီလမ်းဟာဆိုလို့ရှိရင် ကျွန်တော်တို့အတွက် ခရီးသွားလာရေး၊ ကုန်စည်သယ်ယူ ပို့ဆောင်ရေးအတွက် အဆင်အပြေနိုင်ဆုံးလမ်းဖြစ်ပါတယ်။ သို့သော်လည်းပဲ ဒီလမ်းပိုင်း နှစ်ပိုင်း လုံးမှာ မိုင် ၃၀ လောက်ဟာ လမ်းအလွန်ကြမ်းနေပါတယ်။ လွန်ခဲ့တဲ့နွေရာသီတုန်းက ဖာပွန်ကမမောင်းလမ်းပိုင်းမှာ ၅ မိုင်လောက်၊ ကမမောင်း-ဝါးပိုးတောလမ်းမှာ ၅ မိုင်လောက် ကတ္တရာလမ်း များတိုးချဲ့ခင်းပေးခဲ့ပါတယ်။ နွေရာသီကာလတုန်းကခင်းတဲ့ကတ္တရာ တချို့နေရာလမ်းပေါက်နေ ပါတယ်။ လမ်းဘေးကရေမြောင်းမရှိတော့ လမ်းပေါ်မှာရေတွေဖြတ်ပြီးတော့ ရေအိုင်တွေဖြစ်နေ ပါတယ်။ ဘယ်စံချိန်စံညွှန်းနဲ့ ဆောင်ရွက်ထားသည်ကိုတော့ မသိရပါဘူး။ ကတ္တရာတွေကလည်းပါးပါး၊ အောက်ခံကျောက်တို့ကလည်းအားနည်းတော့ ကားစီးရင်မြင်းစီးနေရသလို ခုန်ပေါက်နေပါတယ်။ နောင်အသစ်ခင်းမယ့် ကတ္တရာလမ်းတွေကိုတော့ တာဝန်ရှိသူများက အရည်အသွေးစစ်ဆေးပြီးတော့ ကြပ်မတ်ဖို့လိုအပ်မယ်လို့ ထင်မြင်မိပါတယ်ခင်ဗျား။ နောက် မြို့နယ်ချင်းဆက်လမ်းတစ်ခုကတော့ မွန်ပြည်နယ်၊ ဘီးလင်းမြို့ကို ဆက်သွယ်နိုင်တဲ့ ဖာပွန်-ဘီလင်း ၇၅ မိုင်ပဲ ဖြစ်ပါတယ်။ ဘီးလင်း မြို့နယ်အတွင်း မိုင် ၂၀ ခန့်ကိုတော့ လက်ရှိအသုံးပြု သွားလာနေကြတယ်လို့ သိရှိရပြီးတော့ ဖာပွန် မြို့နယ်အတွင်းက မိုင် ၅၀ ကျော်လမ်းကိုတော့ အသုံးမပြုနိုင်တာ ၁၀ စုနှစ် နှစ်ခုလောက်ကြာ သွားပါပြီ။ ယခင်ကတော့ တစ်နှစ်တစ်ကြိမ် တပ်မတော်ရိက္ခာစုပုံတဲ့ကာလမှာ တပ်မတော် မော်တော်ယာဉ်များအသုံးပြု သွားလာတဲ့လမ်းဖြစ်ပါတယ်။ ဒီလမ်းဟာ မွန်ပြည်နယ်၊ ဘီးလင်းမြို့ ကို ပေါက်တာမို့ ရန်ကုန်၊ နေပြည်တော်ကိုဆက်သွယ်တဲ့ အတိုဆုံးလမ်းလည်းဖြစ်ပါတယ်။ ဒီလမ်းကို အသုံးပြု နိုင်မယ်။ အသုံးချနိုင်မယ်ဆိုရင်တော့ ကျွန်တော်တို့ ဘီးလင်းချောင်းကူးတံတားကို တည်ဆောက်ပေးပြီးတော့ လမ်းများပြန်လည်မွမ်းမံပြုပြင်ဆောင်ရွက်ပေးဖို့လိုပါလိမ့်မယ်။ ဒါကြောင့် လည်း ကျွန်တော်တို့ ဖာပွန်-ကမမောင်း-ဝါးပိုးတောကားလမ်း၊ ဖာပွန်-ဘီးလင်းကားလမ်းတို့ကို ရာသီ မရွေးအဆင်ပြေလွယ်ကူချောမွေ့စွာ သွားလာနိုင်ရေးအတွက် ဆောင်ရွက်ပေးနိုင်မယ်ဆိုရင် ကျွန်တော်တို့မြို့နေလူထုတွေအပြင် ကားလမ်းတစ်လျှောက်မှာရှိတဲ့ ဒေသခံရွာသူရွာသားများရဲ့ လူမှု စီးပွားရေးဘဝများစွာဖွံ့ဖြိုးတိုးတက်လာမှာဖြစ်ကြောင်းတင်ပြလိုပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဖာပွန်မြို့မှာ လေယာဉ်ကွင်းလည်းရှိပါတယ်။ ၁၉၉၀ ခုနှစ် နောက်ပိုင်းလောက်မှာ လေယာဉ်များဆင်းသက်ခြင်းလည်းမပြုတော့ပါဘူး။ ယခင်ကလေယာဉ်နဲ့ ဆိုရင် ရန်ကုန်ကို ၄၅ မိနစ်ခန့်၊ မော်လမြိုင်၊ ဘားအံကိုဆိုရင် နာရီဝက်ခန့်နဲ့ ခရီးရောက်ခဲ့ပါတယ်။ ဖာပွန်ကိုလေကြောင်းခရီးစဉ်များပြန်လည်ပြေးဆွဲပေးနိုင်မယ်ဆိုရင်တော့ ဒေသကဌာနဆိုင်ရာဝန်ထမ်းကြံမှာ ခရမ်းချဉ်သမန်အစည်းအများ၊ ဒေသခံလူထုများအတွက် ခရီးသွားလာရေးပိုမိုလွယ်ကူအဆင်ပြေစေမှာဖြစ်ကြောင်း တင်ပြလို ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆက်လက်ပြီး ဖာပွန်မြို့က လျှပ်စစ်ဓာတ်အားသုံးစွဲရရှိမှုအခြေအနေတွေကိုတင်ပြလိုပါတယ်ခင်ဗျား။ ဖာပွန်မြို့ ဟာ အိမ်ခြေ ၃၅၀ ခန့်သာရှိတဲ့ မြို့ငယ်လေးတစ်မြို့ဖြစ်ပြီးတော့ မြို့ပေါ်အိမ်ခြေ ၂၈၀ ခန့်ကို မြို့နယ်လျှပ်စစ်ဓာတ်အား ပေးလုပ်ငန်းက ၁၆၅ ကေဗွီအေ ဒီဇယ်မီးစက်နဲ့ တစ်ရက်ကို နှစ်နာရီနှုန်းမီးပေးဝေလျက်ရှိပါတယ်။ မီးစက်ကဟောင်းနွမ်းပြီး စက်စွမ်းရည်များကျဆင်းနေပြီဖြစ်တဲ့အတွက်ကြောင့် မကြာခဏမီးပျက်ခြင်း၊ မှိန်ဖျော့ဖျော့သာလင်းခြင်း၊ တချို့ မီးသီးမီးချောင်းများလုံးဝမလင်းခြင်း၊ မီးအားမပြည့်တဲ့အတွက် မီးသီးမီးချောင်းများတာရှည်အသုံးမပြုနိုင်ဘဲ ကျွမ်းကုန်ခြင်း၊ တီဗွီကြည့်လို့မရခြင်းစတဲ့အခက်အခဲတွေ ကြုံတွေ့နေရပါတယ်။ ဒါကြောင့် ကျွန်တော်တို့မြို့က တချို့လူတွေကတော့ ကျွန်တော်တို့မြို့က ဓာတ်တိုင်ပေါ်မှာ ခရမ်းချဉ်သီးဘယ်သူများတက်ချိတ်ထားသလဲလို့တောင် လှောင်ပြောင်ပြောနေကြပါ တယ်။ ဒါကြောင့်လည်း တတိယပုံမှန်အစည်းအဝေးတုန်းက ကျွန်တော်တို့မြို့လူထုရဲ့ဆန္ဒနှင့်အညီ ကျွန်တော်တို့ရဲ့ လွှတ်တော်ဥက္ကဋ္ဌကြီးဆီကို မြို့ ရဲ့ လျှပ်စစ်မီးရရှိမှုအခြေအနေနှင့် လျှပ်စစ်မီးစွမ်းအား ပြည့်ရရှိရေး၊ အချိန်တိုးမြှင့်သုံးစွဲနိုင်ရေးအတွက် ကူညီဆောင်ရွက်ပေးစေလိုကြောင်း စာဖြင့်အကူအညီတောင်းခံတင်ပြခဲ့ပါတယ်။ လွန်ခဲ့တဲ့ဇွန်လအတွင်းကပဲ အမှတ်(၂)လျှပ်စစ်စွမ်းအားဝန်ကြီးဌာန၊ လျှပ်စစ်ဓာတ်အားဖြန့်ဖြူးရေးလုပ်ငန်း(နေပြည်တော်)က ၂၀၁၂ ခုနှစ်၊ ဇွန်လ ၂ ရက်နေ့နေ့စွဲနဲ�� ကျွန်တော့်ဆီကို စာတစ်စောင်ပြန်ကြားလာပါတယ်။ စာထဲမှာ စက်စွမ်းအားကျဆင်းနေတဲ့ ၁၆၅ ကေဗွီ အေမီးစက်နေရာမှာ ၃၀၀ ကေဗွီအေမီးစက်တစ်လုံးကို ၂၀၁၂-၂၀၁၃ ဘဏ္ဍာရေးနှစ်အတွင်း ဝယ်ယူဖြည့်တင်းသွားမှာဖြစ်ကြောင်း အကြောင်းပြန်စာရရှိခဲ့ပါတယ်။ ကျွန်တော်တို့ လွှတ်တော် ဥက္ကဋ္ဌကြီးနှင့် အမှတ်(၂)လျှပ်စစ်စွမ်းအားဝန်ကြီးဌာနကို ဒေသခံလူထုကိုယ်စားကျေးဇူးအထူးတင်ရှိ ပါကြောင်းပြောကြားလိုပါတယ်ခင်ဗျား။ အလျဉ်းသင့်တုန်း ကျေးဇူးစကားထပ်မံဆိုချင်တာက ကျွန်တော်တို့ ဖာပွန်ဒေသမှာ ဝန်ထမ်းများ လစာနှစ်ဆခံစားနေရပါတယ်။ ဆက်သွယ်ရေးကဏ္ဍ မှာလည်း CDMA တယ်လီဖုန်းများ ဆက်သွယ်အသုံးပြု နိုင်ပြီဖြစ်လို့ တိုက်တွန်းနှိုးဆော်ပေးသော လွှတ်တော်ဥက္ကဋ္ဌကြီးနှင့် ဘဏ္ဍာရေးနှင့်အခွန်ဝန်ကြီးဌာန၊ ဆက်သွယ်ရေး၊ စာတိုက်နှင့် ကြေးနန်း ဝန်ကြီးဌာနကိုလည်း အထူးကျေးဇူးတင်ရှိပါကြောင်း ထပ်လောင်းပြောကြားလိုပါတယ်ခင်ဗျား။ ဥက္ကဋ္ဌကြီးခင်ဗျား။ လျှပ်စစ်မီးသုံးစွဲချိန်ပိုမိုတိုးမြှင့် ရရှိရေးအတွက်ကတော့ ဒေသအာဏာပိုင်၊ မြို့မိမြို့ဖများနှင့် မီးသုံးစွဲသူများက မီးပေးချိန်တိုးမြှင့်ရေး ကော်မတီဖွဲ့စည်းပြီး စက်သုံးဆီ ဝယ်ယူဖြည့်တင်းပေးခြင်းနှင့် ဆောင်ရွက်ရန်အကြံပြု ပြန်ကြားလာပါတယ်။ အဲ့ဒီကိစ္စအတွက်လည်း မြို့ ကအာဏာပိုင်၊ မြို့မိမြို့ဖတချို့နဲ့ ကျွန်တော် တွေ့ဆုံဆွေးနွေးခဲ့ပါတယ်။ တစ်နေ့ကို တစ်နာရီ မီးတိုးမြှင့်ရရှိဖို့ဆိုရင် ကျွန်တော်တို့ တစ်လမှာငွေ ၄၀၀၀ နှင့် ၄၅၀၀ ခန့် တစ်အိမ်ထောင်မှာ ကုန်ကျဖို့ရှိနေပါတယ်။ ဒေသစီးပွားရေးကမကောင်း၊ မြို့လူထုကလည်း အများစုကလည်း ဆင်းရဲတဲ့ သူတွေဖြစ်တဲ့အတွက်ကြောင့် ကျွန်တော်တို့ ဒီမြို့မှာ ဒီကိစ္စအတွက် အဆင်ပြေစွာ ဆောင်ရွက်နိုင်မည် မဟုတ်ဘူးဆိုတဲ့အကြောင်းကိုလည်း သိရပါတယ်။ နိုင်ငံတော်အနေနဲ့ အထူးဦးစားပေး အစီအစဉ်နဲ့ ကူညီဆောင်ရွက်ပေးနိုင်မှသာလျှင် အဆင်ပြေနိုင်မှာဖြစ်ကြောင်းတင်ပြလိုပါတယ်။ ကျွန်တော်တို့မြို့ ဝန်းကျင်မှာ ရေအားလျှပ်စစ်ထုတ်ယူနိုင်တဲ့ ရေအရင်းအမြစ်တွေရှိပါတယ်။ အသေးစားရေအား လျှပ်စစ်အပြင် ယွန်းစလင်းချောင်းကိုပိတ်ပြီး အကြီးစားရေအားလျှပ်စစ်ထုတ်ယူနိုင်တဲ့ အနေအထား လည်းရှိပါတယ်။ ရေအားလျှပ်စစ်စက်ရုံများတည်ထောင်ပေးနိုင်ရင်တော့ ဒေသအတွက် လျှပ်စစ်မီး လိုအပ်ချက်ကို ဖြည့်ဆည်းပေးနိုင်သွားမှာဖြစ်ကြောင်းတင်ပြလိုပါတယ်ခင်ဗျား။ လေးစားအပ်ပါသောဥက္ကဋ္ဌကြီးခင်ဗျား။ နယ်မြေတစ်ခု၊ ဒေသတစ်ခုဖွံ့ဖြိုးတိုးတက်ဖို့ဆိုရာမှာ လမ်းပန်းဆက်သွယ်မှုလွယ်ကူကောင်းမွန်ရေးဟာ အဓိကကျပါတယ်။ ထိုထက်လျှပ်စစ်ဓာတ်အားကို ပြည့်ပြည့်ဝဝလုံလုံလောက်လောက်သုံးစွဲနိုင်ရင်တော့ အတိုင်းထက်အလွန် ဖွံ့ဖြိုးတိုးတက်မှုပိုမို လျင်မြန်စေမှာဖြစ်ပါတယ်။ ကျွန်တော်တို့ဒေသမှာကားလမ်းများ၊ လေယာဉ်ကွင်းများရှိသော်လည်း အားလုံးအသုံးမပြုနိုင်သေးပါ။အသုံးပြုနိုင်သော်လည်းချောမွေ့ကောင်းမွန်အောင်အသုံးမပြု နိုင်သေး တဲ့ အခြေအနေတွေရှိနေပါတယ်။ ဖွံ့ဖြိုးတိုးတက်တဲ့နိုင်ငံတစ်နိုင်ငံအဆင့်ရောက်ဖို့ဆိုရာမှာ ပြည်မ၊ ပြည်နယ်၊ မြေပြန့်၊ တောင်ပေါ် အားလုံးတစ်ပြေးညီဖွံ့ဖြိုးတိုးတက်ဖို့လိုပါတယ်။ ကျွန်တော်တို့လို ဝေးလံ ခေါင်သီပြီး အစွန်အဖျားဒေသ၊ ငြိမ်းချမ်းရေးအတွက် ရောင်နီထွန်းတဲ့ဒေသ၊ ပြည်မဒေသလို့ဆိုသော် လည်းဖွံ့ဖြိုးတိုးတက်မှုနောက်ကျကျန်နေတဲ့ဒေသမျိုးမှာ ဖွံ့ဖြိုးတိုးတက်ရန် အခြေခံလိုအပ်ချက်တွေကို ဦးစားပေး ဆောင်ရွက်ပေးစေလိုပါတယ်။ လမ်းပန်းဆက်သွယ်ရေးကောင်းမွန်ခြင်းဖြင့် တစ်နယ်နှင့် တစ်နယ်၊ ဒေသတစ်ခုနှင့် တစ်ခုကူးလူးဆက်ဆံရင်း၊ ရောင်းဝယ်ဖောက်ကားကူးသန်းသွားလာရင်း၊ အချင်းချင်း ချစ်ကြည်ရင်းနှီးမှု၊ နားလည်ယုံကြည်မှုတိုးပွားလာစေမှာဖြစ်ပါတယ်။ ထိုမှတစ်ဆင့် တိုင်းရင်းသားလူမျိုးများအကြား သွေးစည်းညီညွတ်မှုကိုပါ အထောက်အကူများစွာပြု မှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့မြို့နယ်မှာ လူဦးရေ ၁၂၀၀၀၀ ကျော်ရှိပါတယ်။ မြို့ပေါ်ရပ်ကွက် အနေနဲ့ ဖာပွန်မြို့မှာ ၄ ရပ်ကွက်၊ ကမမောင်းမြို့နယ်ခွဲမှာ ၄ ရပ်ကွက်နဲ့ ကျေးရွာအုပ်စု ၂၃ စုနှင့် ကျေးရွာပေါင်း ၃၀၀ ကျော် ရှိပါတယ်။ ပညာရေးအနေနဲ့ အထက်တန်းကျောင်း ၂ ကျောင်း၊ အလယ်တန်းကျောင်း ၃ ကျောင်း၊ မူလတန်းကျောင်း ၅၃ ကျောင်းနှင့် ကျောင်းအားလုံးပေါင်း ၅၈ ကျောင်းရှိပါတယ်။ ကျန်းမာရေးအနေနဲ့ မြို့နယ်ဆေးရုံ ၁ ရုံ၊ တိုက်နယ်ဆေးရုံ ၁ ရုံ၊ ကျေးလက်ကျန်းမာရေးဌာန ၁၀ ခုခန့်သာ ရှိပါတယ်။ ဒါကြောင့် ပညာသင်ယူခွင့်မရ၊ ကျောင်းမရှိသောရွာ ကျန်းမာရေးစောင့်ရှောက်မှုနဲ့ အလှမ်းဝေးနေသော ရွာပေါင်း ရာဂဏန်းချီရှိနေပါတယ်။ ပညာသင်ယူနိုင်မှုအားနည်းပြီး အသိပညာဗဟုသုတ အားနည်းတဲ့အတွက် ဆင်ခြင်တုံတရား၊ အမှား/အမှန် ဝေဖန်ပိုင်းခြားနိုင်စွမ်း၊ တွေးခေါ်မျှော်မြင်နိုင်စွမ်းလည်း အားနည်းပါတယ်။ အဲ့ဒီ အကျိုးဆက်ကတော့ များစွာများစွာပါပဲခင်ဗျား။ ကမ္ဘာကြီးကို ရွာကြီးလို့ တင်စားပြောဆိုနေကြတဲ့ ခေတ်ကြီးမှာ ကျွန်တော်တို့လိုဒေသကလူတွေအတွက်ကတော့ ရွာဟာ ကမ္ဘာပါပဲ။ ဘာကြောင့်လဲ ဆိုတော့ သူတို့အများစုရောက်ဖူးတဲ့ အကြီးဆုံးမြို့က အိမ်ခြေ ၃၀၀ ကျော်သာရှိတဲ့ မီးရောင်မှိန်ပြပြနဲ့ ဖာပွန်မြို့ဖြစ်လို့ပါပဲ။ လျှပ်စစ်ခေတ်၊ အိုင်တီခေတ်၊ အင်တာနက်ခေတ်ကြီးမှာ အင်တာနက်ဆိုတာ ဘာလဲ။ အင်တာနက်ရှိရင် အင်တာဖြူရောမရှိဘူးလားလို့ မေးရင်မေးနိုင်တဲ့သူရှိပါတယ်။ ဒါကြောင့် ပြည်နယ်၊ ပြည်မဖွံ့ဖြိုးမှုနောက်ကျကျန်နေသေးတဲ့ဒေသ၊ မြို့နယ်တွေမှာ ဖွံ့ဖြိုးမှုရဲ့ အခြေခံ လိုအပ်ချက်ဖြစ်တဲ့ လမ်းပန်းဆက်သွယ်မှုကောင်းမွန်ရေး၊ လျှပ်စစ်မီးရရှိရေးတို့ကို အမြန်ဦးစားပေး ဆောင်ရွက်ပေးစေလိုပါတယ်။ မြန်မြန်ဆောင်ရွက်ပေးနိုင်လေလေ အကျိုးရှိလေလေဖြစ်မှာဖြစ်ကြောင်းထင်မြင်ယူဆမိပါတယ်။ ဥက္ကဋ္ဌကြီးခင်ဗျား။ ကိုလိုနီနယ်ချဲ့ရဲ့ လက်အောက်ခံဘဝကျရောက် ခြင်းရဲ့ ဆိုးမွေ၊ အထွေထွေနောက်ကျကျန်နေခြင်းရဲ့ အကြောင်းတရားတို့ကြောင့် နှစ်ပေါင်း ၆၀ ကျော် ခါးသီးတဲ့အတွေ့အကြုံ တွေကို ကျွန်တော်တို့ ရင်နင့်ခံစားခဲ့ရဖူးပါပြီ။ တိုင်းရင်းသားညီနောင်များ အချင်းချင်း မြေမဝေးပေမယ့် အနေဝေးခဲ့ကြလို့ဆုံးရှုံးနစ်နာမှုများစွာလည်း ကျွန်တော်တို့ပေးဆပ်ခဲ့ရ ဖူးပါပြီ။ နှစ်ပေါင်း ၆၀ ကျော် ငြိမ်းချမ်းရေးရဲ့အရသာ၊ ဖွံ့ဖြိုးတိုးတက်ခြင်းရဲ့ အသီးအပွင့်တွေကို အပြည့်အဝမခံစားဖူးရလေတော့ ဒီချိုမြိန်တဲ့အရသာအသီးအပွင့်တွေကို ခံစားရကောင်းမှန်းမသိ လောက်အောင်ဖြစ်နေခဲ့ရပါတယ်။ သနားစရာကောင်းလွန်းလှပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ယခုအခါ နိုင်ငံတော်သမ္မတကြီးနှင့် နိုင်ငံ့ အကြီးအကဲများ၊ လွှတ်တော်ဥက္ကဋ္ဌကြီးများနှင့် လွှတ်တော်ကိုယ်စားလှယ်များရဲ့ နိုင်ငံတော်နှင့် နိုင်ငံသားများအပေါ်ထားရှိတဲ့စေတနာ၊ မွန်မြတ်တဲ့ ကြိုးပမ်းအားထုတ်ဆောင်ရွက်မှုတွေကြောင့် စိတ်ဝမ်းကွဲပြားနေတဲ့ တိုင်းရင်းသားညီနောင်သားချင်းများအကြား နားလည်ယုံကြည်မှုတွေရရှိလာ ပါပြီ။ ထို့မှတစ်ဆင့် ထာဝရငြိမ်းချမ်းရေးကိုတည်ဆောက်နိုင်တော့မှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ဒေသကို နာလန်ထစဒေသလို့ ကျွန်တော် ဥပမာပေးပြောကြားလိုပါတယ်။ နေမကောင်း ထိုင်မသာဖြစ်နေစဉ်က မိဘကစေတနာများစွာနဲ့ စားပါသောက်ပါလို့ပေးခဲ့ ကျွေးခဲ့ပေမယ့် မစားနိုင် မသောက်နိုင်ခဲ့ပါဘူး။ ယခု ပြန်လည်နေကောင်းကာစ နာလန်ထစအချိန်ရောက်လို့နေပါပြီ။ အရင်က ပုံမှန်တစ်နေ့ ထမင်းနှစ်နပ်စားနေရာက သုံးနပ်လေးနပ်စားနိုင်ပါပြီ။ စားချင်နေပါပြီ။ စားလာနိုင်တဲ့ အချိန်မှာ စားချင်သလောက် စားနိုင်သလောက်ကျွေးစေချင်ပါတယ်။ နောက်တစ်ကြိမ် ရောဂါမဝင် နိုင်အောင် ကိုယ်ခံအားကောင်းအောင် ဖြစ်နိုင်ရင်အားဆေးများပါ တိုက်ကျွေးပေးနိုင်ရင်တော့ အတိုင်းထက်အလွန် ကောင်းပါလိမ့်မယ်လို့ ကျွန်တော် ထင်မြင်မိပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုထဲမှာပါတဲ့အတိုင်း တစ်နိုင်ငံလုံးအတိုင်းအတာနဲ့ မြို့နယ်အဆင့်များကို ဘယ်နှစ် ဘယ်ကာလများမှာ လုပ်ငန်းများကိုဆောင်ရွက်ပေးနိုင်မယ်ဆိုတဲ့ စီမံချက်ချမှတ်ဆောင်ရွက်ခြင်း၊ စီမံချက်များကိုထင်သာမြင်သာရှိအောင် ပြည်သူလူထုအား အသိပေးခြင်း၊ ပြည်သူများရဲ့ ဆန္ဒ မျှော်လင့်ချက်များနှင့်အညီ အောင်မြင်အောင်အကောင်အထည်ဖော် ဆောင်ရွက်ပေးခြင်းအားဖြင့် ပြည်သူများရဲ့ ယုံကြည်မှု၊ အားကိုးမှု၊ ထောက်ခံမှုကိုရရှိလာမှာဖြစ်ပါတယ်။ ထိုမှတစ်ဆင့် ပူးပေါင်းပါဝင် မှုကိုရရှိပြီး နိုင်ငံတစ်ဝန်းလုံးဖွံ့ဖြိုးတိုးတက်မှုနှင့်အတူ ကျွန်တော်တို့အားလုံး မျှော်မှန်းထားတဲ့ အေးချမ်းသာယာပြီး ခေတ်မီဖွံ့ဖြိုးတိုးတက်သော ဒီမိုကရေစီနိုင်ငံတော်ကြီးကို လျင်မြန်စွာ တည်ဆောက်နိုင်မှာဖြစ်ကြောင်း ယုံကြည်ယူဆရင်းနဲ့ မကွေးတိုင်းဒေသကြီး၊ ဆောမဲဆန္ဒနယ်မှ ဦးဌေးမောင်ရဲ့ အဆိုကိုအလေးအနက် ထောက်ခံပါကြောင်းပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အစည်းအဝေးကို မိနစ် ၃၀ ခန့်ခေတ္တရပ်နားပါ့မယ်။ အချိန်၊ ၁၁ ၁၀ </speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို ၁၁၄၀ နာရီမှာ ပြန်လည်ကျင်းပမှာဖြစ်ပါတယ်။ လွှတ်တော်ကိုယ်စားလှယ်များအားလုံး အစည်းအဝေးခန်းမအတွင်းမှ ထွက်ခွာနိုင်ကြပါပြီခင်ဗျား</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည် စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">မအူပင်မဲဆန္ဒနယ်မှ ဦးစိန်ဝင်း ဆွေးနွေးဖို့ ဖိတ်ခေါ်ပါတယ်</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် နယ်ပယ်ဒေသအသီးသီးမှ ပြည်သူ့ကိုယ်စားလှယ်များခင်ဗျား။ မင်္ဂလာပါလို့ နှုတ်ခွန်းဆက်သရင်း လေးစားမိပါကြောင်း ဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ မအူပင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်ဝင်း ဖြစ်ပါတယ်။ ကျွန်တော့်အနေနဲ့ ပြည်သူ့ လွှတ်တော်၏ ၉-၇-၂၀၁၂ အစည်းအဝေးတွင် ဆောမဲဆန္ဒနယ်မှ ဦးဌေးမောင်၏ မြို့နယ်အဆင့်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်၊ လျှပ်စစ်ဓာတ်အားရရှိစေရမည် စသဖြင့် တစ်နိုင်လုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုပြုချက်အား ထောက်ခံအကြံပြု တင်ပြဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ ကိုယ်စားလှယ်များခင်ဗျား။ ကျေးရွာသာယာမှ မြို့နယ် စည်ပင်ဖွံ့ဖြိုးပါမည်။ မြို့နယ်စည်ပင်ဖွံ့ဖြိုးမှ နိုင်ငံဖွံ့ဖြိုးတိုးတက်စေပါတယ်။ သို့အတွက် မြို့နယ်စည်ပင်သာယာဝပြောအောင် ပထမအဆင့်ဆောင်ရွက်ခြင်းဖြင့် ကျေးရွာသာယာအောင်လည်း လုပ်နိုင်သလို နိုင်ငံဖွံ့ဖြိုးတိုးတက်အောင်လည်း လုပ်နိုင်ပါတယ်။ မြို့နယ်စည်ပင်သာယာဖို့အတွက် မြို့နယ်အဆင့်များကို မြို့ချင်းဆက်လမ်းများကောင်းမွန်ဖို့ လိုအပ်သလို လျှပ်စစ်ဓာတ်အား ရရှိစေဖို့လိုအပ်ပါတယ်။ လမ်းကောင်းမွန်မှု၊ လျှပ်စစ်ဓာတ်ရရှိမှု လုပ်ငန်းများအကျိုးသည် သယ်ယူပို့ဆောင်မှုမြန်ဆန်ပြီး ထုတ်လုပ်မှုကို တိုးတက်စေသဖြင့် စီးပွားတိုးတက်ကောင်းမွန်မှုကို ဖြစ်စေပါတယ်။ ကျန်းမာရေး၊ ပညာရေး၊ လူမှုရေး အဘက်ဘက်တိုးတက်အောင် အထောက်အကူဖြစ်စေပါတယ်။ တစ်နည်းအားဖြင့် နိုင်ငံတော်အစိုးရနဲ့ ပြည်သူ့ဝင်ငွေတိုးတက်မှုကို ဖြစ်စေပါတယ်။ တစ်နိုင်ငံလုံးလမ်းကောင်းမွန်ဖို့ လျှပ်စစ်ဓာတ်တွေ အပြည့်အဝရရှိဖို့ စီမံချက်ချမှတ်ဆောင်ရွက်သလို တစ်ချိန်တည်းတစ်ပြေးညီ တစ်ဖက်ကလည်း စီးပွားရေးတိုးတက်အောင် တစ်ပါတည်း ဆောင်ရွက်သွားမှသာ အဆိုပြုချက်လုပ်ငန်းများကို ဆောင်ရွက်နိုင်မှာဖြစ်ပါတယ်။ စီးပွားဖွံ့ဖြိုးတိုးတက်အောင် ဆောင်ရွက်ရာမှာလည်း လမ်းကောင်းမွန်ဖို့လျှပ်စစ်ဓာတ်ရရှိဖို့ ကျယ်ကျယ်ပြန့်ပြန့်ခိုင်ခိုင်မာမာဆောင်ရွက်နိုင်ပါတယ်။ စီးပွားရေးကောင်းမွန် တိုးတက်ဖို့အတွက်ကလည်း နိုင်ငံအတွင်း တရားဥပဒေစိုးမိုးရေးနဲ့ နိုင်ငံတည်ငြိမ်အေးချမ်းဖို့ အထူးလိုအပ်ပါတယ်။ နိုင်ငံတစ်ခုမှာ တရားဥပဒေစိုးမိုးမှုမရှိသရွေ့၊ ပြည်တွင်းငြိမ်းချမ်းရေး မရှိနေ သရွေ့ နိုင်ငံ့စီးပွားရေးအား ဖွံ့ဖြိုးတိုးတက်အောင်လုပ်ဖို့ အင်မတန်ခက်ခဲပါတယ်။ တစ်နည်းအားဖြင့် အိတ်ပေါက်နဲ့ ဖားကောက်သလို ဖြစ်တတ်ပါတယ်။ ဖားတစ်ကောင်မှမရဘဲ မိုးလင်းသွားတာမျိုး ကြုံ တတ်ပါတယ်။ ဒါကြောင့် ပြည်တွင်းစစ် ပြည်တွင်းငြိမ်းချမ်းရေးမရှိအောင် တရားဥပဒေစိုးမိုးမှု မရှိသရွေ့ ကမ္ဘာ့နိုင်ငံများကလည်း စိုးရိမ်စိတ်နဲ့ သံသယစိတ်နဲ့ ဆက်ဆံနေကြပြီး ယုံကြည်မှုကို လျော့နည်းစေပါတယ်။ ဥပမာအားဖြင့် အိမ်တစ်အိမ်မှာ ပူညံပူညံရန်ဖြစ်နေတဲ့အိမ်ကို ဘယ်ကမှ အကူအညီပေးဖို့၊ ငွေချေးဖို့၊ ယုံကြည်မှုရရှိဖို့ ခက်ခဲစေပါတယ်။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့ကိုယ်စားလှယ်များခင်ဗျား။ ပြည်ထောင်စုသမ္မတမြန်မာနိုင်ငံသည် ဒီမိုကရေစီစနစ်နဲ့ စတင်ချီတက်နေပြီဖြစ်တဲ့အတွက် တစ်နိုင်ငံလုံး လမ်းကောင်းမွန်ဖို့ လျှပ်စစ်များမြို့ တိုင်းရရှိနိုင်ဖို့သည် (၁) တရားဥပဒေစိုးမိုးရေး၊ (၂) ပြည်တွင်းငြိမ်းချမ်းရေး၊ (၃) ကောင်းမွန်သော အုပ်ချုပ်ရေး၊ သန့်ရှင်းသောအစိုးရရရှိရေး၊ (၄) ထင်သာ မြင်သာပွင့်လင်းစွာ ဆက်ဆံမှုရရှိရေး၊ (၅) လူမှုအဖွဲ့အစည်းအားလုံး ပူးပေါင်းပါဝင်ဆောင်ရွက်ရေး၊ (၆) လူထုဗဟိုပြု အကျိုးပြု စီမံကိန်းများ စနစ်တကျချမှတ်ဆောင်ရွက်ရေး၊ (၇) ပြုပြင်သင့်သော ဥပဒေများ အမြန်ဆုံးပြုပြင်ပြောင်းလဲရေး၊ (၈) နှစ်အလိုက် လုပ်ငန်းကဏ္ဍအလိုက် စီမံကိန်းများ ချမှတ်ဆောင်ရွက်ရေးတို့ကို ဆောင်ရွက်သွား မှသာ ဦးဌေးမောင်၏ အဆိုပြု လုပ်ငန်းများကို အောင်မြင်စွာလုပ်ဆောင်နိုင်ပြီး လုပ်သင့်သော လုပ်ငန်းများဖြစ်သည့်အတွက် စီးပွားတိုးတက်မှုအပေါ်အခြေခံ၍ မြို့နယ်အဆင့်များကို မည်သည့် နှစ်တွင် မြို့ ချင်းဆက်လမ်းကောင်းမွန်စေရမည်၊ မည်သည့်နှစ်တွင် လျှပ်စစ်ဓာတ်အားရရှိစေရမည် စသဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးကို ထောက်ခံတင်ပြဆွေးနွေး အပ်ပါတယ်။ နောက်ဆုံးအနေနဲ့ စီမံကိန်းများ ချမှတ်ရာတွင် ဒေသစွဲ၊ ပုဂ္ဂိုလ်စွဲမထားဘဲ ဆောင်ရွက်ဖို့ လိုပါတယ်။ တစ်နည်းအားဖြင့် ဘယ်ပုစ္ဆာကို အရင်ဖြေမလဲဆိုရင်တော့ လွယ်တဲ့ပုစ္ဆာကို အရင်ဖြေရ ပါမယ်။ ခက်တဲ့ပုစ္ဆာကို နောက်မှဖြေသွားရပါမယ်။ လွယ်တဲ့ပုစ္ဆာအရင်ဖြေခြင်းဖြင့် ခက်တဲ့ပုစ္ဆာက လွယ်သွားပါတယ်။ လွယ်သည်ခက်သည်ဆိုရာမှာ ဒေသစွဲမကြည့်ဘဲ၊ ပုဂ္ဂိုလ်စွဲမကြည့်ဘဲ စီးပွားရေး မြန်မြန်ဆန်ဆန်တိုးတက်နိုင်သော အခြေအနေဒေသပေါ်ကြည့်ပြီး ဦးစားပေးအစီအစဉ်အလိုက်ဖော်ပြပါအဆိုပြုချက်လုပ်ငန်းများကို လုပ်ဆောင်သွားနိုင်ရန် တရားဥပဒေစိုးမိုးရေးနှင့် ပြည်တွင်း ငြိမ်းချမ်းရေးကိုလည်း မဖြစ်မနေအကောင်အထည်ဖော်ဖို့၊ ဆောင်ရွက်ဖို့လိုအပ်ပါကြောင်း နိဂုံးချုပ် အနေဖြင့် လေးစားစွာ အကြံပြု တင်ပြအပ်ပါတယ်။ (ဩဘာသံများ)</speech>
<speech type="speaker">ဦးမောင်ဦး၊ ဖောင်းပြင်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="241">ဦးမောင်ဦး(ဖောင်းပြင်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး ကိုယ်စိတ်နှစ်ဖြာကျန်းမာချမ်းသာ ကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ဖောင်းပြင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်ဦး ဖြစ်ပါတယ်။ ကျွန်တော့်အနေနဲ့ ဆောမြို့နယ်မှလွှတ်တော်ကိုယ်စားလှယ် ဦးဌေးမောင် တင်သွင်းသွားတဲ့ မြို့နယ်အဆင့်များကို မည်သည့်နှစ်တွင် မြို့နယ်ချင်းဆက်လမ်း ကောင်းမွန်စေရမည်၊ မည်သည့်နှစ် တွင် လျှပ်စစ်ဓာတ်အားရရှိစေရမည် စသဖြင့် တစ်နိုင်ငံလုံးအတိုင်းအတာဖြင့် စီမံချက်များ ချမှတ်ဆောင်ရွက်ရေးအဆိုကို ထောက်ခံဆွေးနွေးတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ အနေဖြင့် လွှတ်တော်ရဲ့ ဆောင်ပုဒ်နဲ့အညီ ပြည်သူ့အသံကိုနာခံပြီး ပြည်သူ့ဆန္ဒကို လေ့လာကြတဲ့အခါမှာ လမ်းပန်းဆက်သွယ်မှုကောင်းမွန်စေရေး၊ လျှပ်စစ်မီးရရှိစေရေးတို့နဲ့ စပ်လျဉ်းပြီးတော့ တင်ပြအကြံပြု ကြတာတွေဟာ နားပြည့်လျှံအောင် ကြားသိခဲ့ရပါတယ်။ ဒါကြောင့် ပြည်သူ့လွှတ်တော် ကြယ်ပွင့်ပြမေးခွန်း၊ ကြယ်ပွင့်မပြတဲ့မေးခွန်းတွေထဲမှာ အနယ်နယ်အရပ်ရပ်က အထပ်ထပ်အခါခါ မေးမြန်းနေကြတာဖြစ်ပါတယ်။ နိုင်ငံတော်နဲ့ မြို့ရွာကျေးလက် ဖွံ့ဖြိုးတိုးတက်ရေး၊ ဆင်းရဲနွမ်းပါးမှု လျှော့ချရေး၊ စက်မှုဖွံ့ဖြိုးတိုးတက်ရေး၊ လူ့စွမ်းအားအရင်းအမြစ် တိုးတက်ဖွံ့ဖြိုးရေး စသည်တို့ဟာ လမ်းပန်းဆက်သွယ်ရေးနဲ့ လျှပ်စစ်ဓာတ်အား အပြည့်အဝရရှိစေရေးတို့မှာ အခြေခံ တယ်ဆိုရင် လူတိုင်းလက်ခံနိုင်ကြမယ်လို့ ထင်ပါတယ်။ ယခင်တပ်မတော်အစိုးရလက်ထက်မှာရော အခုအစိုးရလက်ထက်မှာပါ လမ်းတွေ၊ တံတားတွေ၊ လျှပ်စစ်ဓာတ်အားပေးစက်ရုံတွေကို နေ့မအား၊ ညမနားကြိုးစား ပမ်းစားလုပ်ဆောင်ပေးနေတာမြင်တွေ့ကြားသိနေရပါတယ်။ မြို့ပြတွေ နယ်စပ်ဒေသ တွေမှာ တစ်ရိပ်ရိပ်တိုးတက်မှုတွေကိုလည်းပဲ မြင်တွေ့နေရပါတယ်။ ကျွန်တော်တို့အနေနဲ့ မြို့ကြီး ပြကြီးတွေ ဥပဓိရုပ်ကောင်းအောင်၊ မြို့ပြတွေရဲ့ ပုံရိပ်ကောင်းမွန်နေမှသာလျှင် နိုင်ငံတော်ရဲ့ ဂုဏ်သိက္ခာဟာလည်း မြင့်မားလာမယ်ဆိုတာကို သဘောပေါက်ခံယူထားပါကြောင်း။ သို့ပါ၍ မုဒိတာတရားလည်း ပွားများမိပါကြောင်း တင်ပြလိုပါတယ်။ သို့သော်လည်း နယ်စပ်လည်းမမည်မြေပြန့်လည်း မသီတဲ့ ဝေးလံခေါင်ကြားလမ်းခုလပ်က ဒေသလေးများမှာ နေထိုင်ကြတဲ့ ပြည်သူများ အတွက်ကတော့ တိုးတက်တဲ့ ဒေသလေးတွေကို ကြည့်ပြီး အားကျနေရပါတယ်။ ကိုယ့်နယ်မြေ၊ ကိုယ့်ဒေသမှာ ဘယ်သောဘယ်အချိန်အခါမှ တိုးတက်မှုတွေရရှိလာမယ်လို့ မျှော်တွေးစောင့်စားနေကြ ရပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ နိုင်ငံတစ်နိုင်ငံရဲ့ တိုးတက်မှုစံနှုန်းအဆင့်ဆင့်ကိုဆောင်ရွက်ရာမှာ တစ်မျိုးသားလုံးရဲ့ အသားတင်ထုတ်လုပ်မှုတန်ဖိုးမှာ အခြေခံကျသလို အဲဒီနိုင်ငံရဲ့ လုပ်သားတိုးတက်မှုညွှန်းကိန်းဟာလည်း အဓိကကျတယ်လို့ မှတ်သားလိုပါတယ်။ ဒါကြောင့် နိုင်ငံတော်တိုးတက်ဖို့ဆိုရင် ကျန်းမာရေး၊ ပညာရေး၊ လူမှုရေးတွေပါ တစ်နိုင်ငံလုံးအချိုးညီ တိုးတက် စေရမှာဖြစ်ပါတယ်။ လမ်းပန်းဆက်သွယ်ရေးလွယ်ကူချောမွေ့ကောင်းမွန်ပါမှ လျှပ်စစ်ဓာတ်အား သုံးစွဲနိုင်ပါမှ လူမှုဘဝမြင့်တက်လာမှာကို အထောက်အကူပြုနိုင်မှာ ဖြစ်ပါတယ်။ ပြည်ထောင်စု အစိုးရအနေနဲ့ တတ်စွမ်းသမျှ ကြိုးပမ်းဆောင်ရွက်ပေးနေတာဟာ ပြုပြင်တည်ဆောက်ဆဲ အသွင်ကူးပြောင်းဆဲကာလမှာ အခက်အခဲတွေ၊ စိန်ခေါ်မှုတွေ အပတ်တကုတ်ကြိုးစားအားထုတ်ပြီး ရုန်းကန်နေရတာတွေကို သဘောပေါက်စာနာမိပါတယ်။ သို့သော်လည်း ကျွန်တော်တို့ အစွန်အဖျား ဒေသများပါ ဖွံ့ဖြိုးတိုးတက်ပါမှ တစ်နိုင်ငံလုံးရဲ့ တိုးတက်မှုကို လွှမ်းခြုံနိုင်မှာဖြစ်ပါတယ်။ အခုအချိန် ထိတော့ အစွန်အဖျားဒေသများရဲ့ တိုးတက်မှုနှုန်းဟာ နှေးကွေးနေပါသေးတယ်။ တစ်မြို့နဲ့တစ်မြို့ ကူးသန်းဆက်သွယ်သွားလာနိုင်မှုခက်ခဲတာကြောင့် အကြားအမြင်၊ အသိပညာ၊ ဗဟုသုတနိမ့်ကျ၊ အဘက်ဘက်မှာ နောက်ကျကျန်ရစ်နေဆဲဖြစ်တယ်ဆိုတာ အရာရာမှာ ဆိုးကျိုးတရားများသာ ပွားများ နေစေခဲ့ပါတယ်။ ဒါကြောင့် ဝေးလံခေါင်သီအစွန်အဖျားဒေသများ ဆက်သွယ်ရေးကောင်းမွန်စေရန် တင်ပြခဲ့ကြရာ လုပ်ဆောင်ပေးသင့်သလောက် လုပ်ဆောင်ပေးမှုများရှိခဲ့သလို အောင်မြင်အောင် အကောင်အထည်မဖော်နိုင်သေးတာ လေးများရှိကြောင်း တွေ့ရှိရပါတယ်။ ဒါကြောင့် တစ်မြို့နဲ့ တစ်မြို့ သွားလာမှုအခက်အခဲအနေအထားဟာ ခက်ခဲနေဆဲပဲဖြစ်ပါတယ်။ သာဓကအားဖြင့် တင်ပြရရင် ချင်းပြည်နယ် ပလက်ဝမြို့ ဟာ တိုင်းမြို့တော်ဖြစ်တဲ့ ဟားခါးမြို့ တော်ဆက်သွယ်ရာတွင် ရန်ကုန်မြို့မှ တစ်ဆင့်လှည့်ပတ်သွားနေရတဲ့ အတွက်ကြောင့်မို့လို့ အဆင်ပြေမှုမရှိကြောင်း အခက်အခဲများ တွေ့ကြုံနေရကြောင်း ကြားသိခဲ့ရပါတယ်။ နာဂကိုယ်ပိုင်အုပ်ချုပ်ခွင့်ရဒေသအပါအဝင် အထက် ချင်းတွင်းဒေသတစ်ခုလုံးဟာ မြစ်ကြောင်းလမ်းတစ်ခုတည်းသာ အဓိကအားထားအသုံးပြု နေရပြီး ကုန်းလမ်းခရီးဖြစ်တဲ့ မုံရွာ-ခန္တီ-မဟာဗျူဟာလမ်းမှာ ပွင့်လင်းရာသီမှာပင် တွင်တွင်ကျယ်ကျယ် အသုံးမပြုနိုင်သေးကြောင်း တွေ့ရှိရပါတယ်။ အထက်ချင်းတွင်းဒေသရဲ့ ထွက်ပေါက်ဖြစ်တဲ့ ဒေသ အခေါ် မြစ်ရိုးနဲ့သံလမ်းဆက်သွယ်ပေးတဲ့ ဖောင်းပြင်-ပင်လည်ဘူးမြို့ ချင်းဆက်လမ်းဟာလည်း ယခင်အာရှ ဖွံ့ဖြိုးရေးဘဏ်အကူအညီနဲ့ ဖောက်လုပ်ခဲ့တဲ့ လမ်းဟောင်းရှိသော်လည်း စီမံချက်ချမှတ် ပြင်ဆင်ဖောက်လုပ်ပေးခြင်း မရှိတဲ့အတွက် အခုအခါမှာ သုံးစွဲမရသေးတဲ့အနေအထားမှာပဲ ရှိနေပါ သေးတယ်။ အလားတူပဲ တချို့ဒေသတွေမှာ လုပ်တော့လုပ်ပါရဲ့ သို့သော်ဘယ်တော့ပြီးမယ်။ ဘယ်တော့မှ အသုံးပြု နိုင်မယ်ဆိုတာ ပြည်သူလူထုက မျှော်လင့်စောင့်စားတောင့်တနေကြရပါတယ် ခင်ဗျား။ ဥက္ကဋ္ဌကြီးခင်ဗျား။ ယနေ့ကမ္ဘာကြီးမှာ ဆက်သွယ်ရေးနည်းပညာတွေ အဆင့်မြင့်မားစွာ တိုးတက်ပြောင်းလဲလျက်ရှိပြီး ကမ္ဘာကြီးကို ရွာကြီးတစ်ရွာအဖြစ်တောင် တင်စားပြောဆိုနေကြပါတယ်။ Internet တွေ၊ Website တွေဆိုတာ မူလတန်းကလေးတွေကစပြီး မြို့ကြီးပြကြီးတွေမှာ သုံးစွဲနေကြ ပါတယ်။ ကွန်ပျူတာဆိုတာ ကစားစရာလို သဘောထားနေကြပါတယ်။ ကျွန်တော်တို့လို အစွန်အဖျား ဒေသမှာတော့ လျှပ်စစ်မီးမရှိတာကြောင့် သုံးစွဲနိုင်သူမရှိတဲ့အပြင် မတွေ့ဖူးမမြင်ဖူးသူတွေတောင် အတော်ခပ်များများ ရှိနေပါသေးတယ်။ ကျောင်းတွေ၊ စာသင်ခန်းတွေမှာတောင် မီးစက်ကလေး ခေတ္တ မောင်းပြီး မြင်ဖူးရုံနဲ့ အခြေခံသဘောတရားလောက်သာ ပြသနိုင်သေးတယ်လို့ သိရှိရပါတယ်။ ကျောင်းတွေမှာ ကွန်ပျူတာတွေ ရှိသင့်သလောက် ရှိပါသော်လည်း အသုံးမပြု တာကြာတော့ မပျက် သင့်ပဲ ပျက်စီးပြီး အဟောသိကံဖြစ်နေပါတယ်။ ကျွန်တော်တို့လို အစွန်အဖျားဒေသမှာရှိတဲ့ ကလေး သူငယ်တွေဟာ ပင်ကိုယ်အရည်အသွေး၊ ဉာဏ်ပညာ၊ အတွေးအခေါ်အယူအဆ မညံ့ကြပါဘူး။ သို့သော်လည်း ပံ့ပိုးမှုသင်ထောက်ကူပစ္စည်းချို့ငဲ့မှုတို့ကြောင့်သာလျှင် အရည်အသွေးနိမ့်ကျနေရခြင်း ဖြစ်ပါတယ်။ နိုင်ငံတော်တွင်လည်း လူ့စွမ်းအားအရင်းအမြစ်များ ဆုံးရှုံးနေရတာဖြစ်ပါတယ်။ ဒီလို ဖြစ်နေရခြင်းကို အရင်းစစ်လိုက်ပါက လျှပ်စစ်ဓာတ်အားသုံးစွဲနိုင်ခြင်း မရှိနိုင်တာကလည်း အကြောင်း အရင်းတစ်ခုအဖြစ် ပါဝင်နေတယ်ဆိုတာကို တွေ့ရှိရမှာဖြစ်ပါတယ်။ ဝေးလံခေါင်းပါးဒေသများနဲ့ မဟာဓာတ်အားလိုင်းမရရှိသေးတဲ့ မြို့တွေမှာ ဒီဇယ်ဆီသုံးမီးစက်နဲ့ လျှပ်စစ်ဓာတ်အား ဖြန့်ဝေပေးရ ပါတယ်။ လျှပ်စစ်ဓာတ်အားပို့လွှတ်ချိန်ကို တစ်ညမှာ နှစ်နာရီသာ သတ်မှတ်ထားပါတယ်။ ဆောင်းရာသီမှာ နေဝင်ချိန်က စောတာကြောင့် ခြောက်နာရီမှာ စမီးပေးပြီး ရှစ်နာရီမှာ ပိတ်ရပါတယ်။ Sky net တို့ MRTV-4 တို့ MRTV-5 တို့မဆိုထားနဲ့ မြန်မာ့ရုပ်မြင်သံကြားက ပြည်တွင်းသတင်းလေးတောင်ကြည့်လို့မရတဲ့ အနေအထားလေးရှိနေပါတယ်။ ကျောင်းသူကျောင်းသားများမှာလည်း ဖယောင်းတိုင်၊ ဘတ္ထရီမီးမလင်းတလင်းနဲ့ တစ်ညတာအတွက် ကန့်သတ်ချက်ထားပြီး ကြိုးစားကျက်မှတ်နေကြရပါတယ်။ တစ်ည နှစ်နာရီမီးပေးသည်ဆိုသော်လည်း အချို့မြို့များမှာ နှစ်ပေါင်း ၅၀ ကျော်က စကိုတာစက်များဖြင့် ပေးနေပြီး ညစဉ်လေးငါးခါလောက် ပျက်လိုက်လင်းလိုက်ဖြစ်နေ ပါတယ်။ ကိုယ်ထူကိုယ်ထ အင်ဂျင်စက်ငယ်များဝယ်ယူလှူဒါန်းပေးခဲ့ရခြင်းများလည်း ရှိခဲ့ကြပါတယ်။ ကျွန်တော်တို့ နိုင်ငံမှာ ပေါကြွယ်ဝတဲ့ သဘာဝသယံဇာတပစ္စည်းများကို အသုံးချပြီး အသေးစိတ် စီမံချက်ချကာ ဆောင်ရွက်နိုင်မယ်ဆိုရင် အနှေးနဲ့အမြန်ဆိုသလို လျှပ်စစ်ဓာတ်အားလုံလောက်မှု ရရှိလာလိမ့်မယ်လို့ ကျွန်တော် ယုံကြည်ပါတယ်။ ကျွန်တော်လက်လှမ်းမီသိရှိသလောက် တင်ပြရမယ် ဆိုလျှင် အထက်ချင်းတွင်းဒေသမှာ ထမံသီရေအားလျှပ်စစ်စီမံကိန်း၊ မော်လိုက်ရေအားလျှပ်စစ် စီမံကိန်း၊ ရွှေစာရေးရေအားလျှပ်စစ်စီမံကိန်းတို့ဟာ အသံသာကြားနေရပြီး ဘယ်အချိန်၊ ဘယ်ကာလ များပြီးစီးမယ်ဆိုတာ မှန်းဆလို့ မရဘူးဖြစ်နေပါတယ်။ ဒါ့အပြင် မကွေးတိုင်းဒေသကြီးထဲမှ ယောချောင်းနဲ့ ဆောချောင်းဆုံရာ ကြီးလျင်ဝအနီးမှာလည်း ရှေးယခင်က ရေအားလျှပ်စစ်ထုတ်လုပ် ရန်လျာထားခဲ့ဖူးကြောင်း သိရှိခဲ့ရဖူးပါတယ်။ ကလေးဝမြို့နယ်မှာလည်း ကျောက်မီးသွေးထွက်ရှိတဲ့ အတွက် ယခင်က ကျောက်မီးသွေးသုံးဓာတ်အားပေး စက်ရုံရှိခဲ့ဖူးပါတယ်။ ဒါကို ပြုပြင်ရန်ဖြစ်စေ သို့တည်းမဟုတ် အသစ်တည်ဆောက်ရန်ဖြစ်စေ စဉ်းစားဆောင်ရွက်သင့်တယ်လို့ ယူဆမိပါတယ်။ သို့တည်းမဟုတ် အထက်မြန်မာပြည်မှ ဖြန့်ဖြူးတဲ့ မဟာဓာတ်အားလိုင်းမှ လျှပ်စစ်ဓာတ်အားများကို မြန်မာပြည်အထက်ပိုင်းကို သွယ်တန်းပေးသင့်တယ်လို့ ယူဆမိပါကြောင်း တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၂ ခုနှစ်၊ ဇွန်လ ၁၉ ရက်နေ့က နိုင်ငံတော်ဖွံ့ဖြိုးတိုးတက်ရေးအတွက် ပြုပြင်ပြောင်းလဲဆောင်ရွက်သွားမယ့် လုပ်ငန်းစဉ်များနဲ့ ပတ်သက်ပြီးတော့ ပြောကြားခဲ့တဲ့ နိုင်ငံတော်သမ္မတကြီးရဲ့ မိန့်ခွန်းကိုလည်းပဲ မှတ်သားလိုက် ရပါတယ်။ နိုင်ငံတော်သမ္မတကြီးက နိုင်ငံတော်ရဲ့ ငွေကြေးသုံးစွဲမှုပိုင်းဆိုင်ရာနဲ့ ပတ်သက်ပြီး ပြောကြား ရာမှာ စီးပွားရေးအရ အကျိုးအမြတ်မဖော်နိုင်သော်လည်း နိုင်ငံနဲ့လူမျိုးအတွက် ရေရှည်အကျိုးရှိမယ့် ပညာရေး၊ ကျန်းမာရေး၊ လျှပ်စစ်၊ ဆက်သွယ်ရေး၊ လမ်း၊ တံတား၊ ဆိပ်ကမ်းစတဲ့ အခြေခံအဆောက်အဦ များဖွံ့ဖြိုးတိုးတက်ရေးလုပ်ငန်းများမှာ လိုအပ်ချက်အရ သုံးစွဲကြရန်ဖြစ်တယ်လို့ မိန့်မှာသွားပြီး လျှပ်စစ်ဓာတ်အား ဖြည့်ဆည်းပေးရေးနဲ့ စပ်လျဉ်းပြီး စီမံကိန်းကော်မရှင်မှာ နိုင်ငံတော်ရဲ့ စွမ်းရည်ကိစ္စ အရပ်ရပ်အတွက် အမျိုးသားစွမ်းရည်စီမံခန့်ခွဲမှုကော်မတီကို ဖွဲ့စည်းပြီး ရေတိုရေရှည်အစီအမံများ အတွက် အမျိုးသားလျှပ်စစ်စီမံကိန်းကို အမျိုးသားစွမ်းရည်မူဝါဒနှင့်အညီ ရေးဆွဲဆောင်ရွက်သွားမှာ ဖြစ်ပါတယ်လို့ မိန့်ကြားသွားတာကို မှတ်သားသတိမူပါတယ်။ ဒါဟာ နိုင်ငံတော်တစ်ဝန်းလုံးအတွက်များကို မည်သည့်နှစ်တွင်တစ်နိုင်ငံလုံးအတိုင်းအတွင်း။ အားလုံးကို ရေ ှန်ကန်တဲ့စေတနာ၊ စာနာတဲ့စိတ်ထားကို ပြသရာရောက်တဲ့အပြင် အရာရာမှာ ချို့တဲ့နောက်ကျပြီး သွားလာရေးခက်ခဲတဲ့မြို့နယ်မှာ ရှိတဲ့ ပြည်သူများအတွက် အားတက်စေတဲ့ အားဆေးတစ်ခွက်လို့ ယူဆမိပါတယ်။ သို့သော် လုပ်ငန်းတစ်ရပ်ကို ဆောင်ရွက်ရာမှာ စံချိန်စံညွှန်းပြီးစီးရမယ့်ကာလ သတ်မှတ်ချက်မှာစပြီးတော့ အသေးစိတ်စီမံချက်ချမှတ်ဆောင်ရွက်ထားပါမှ မှန်မှန်ကန်ကန် မြန်မြန် ဆန်ဆန်ပြီးမြောက်အောင်မြင်နိုင်မှာ ဖြစ်ပါတယ်။ ရည်မှန်းသတ်မှတ်ချက်မရှိပါက ပြီးဆုံးခြင်း မရောက်မီ လမ်းစပျောက်တတ်ပါတယ်။ ရှေ့ကလုပ်နောက်က ပျက်ရှေ့မတိုးသာ နောက်မဆုတ်သာနဲ့ ငွေကုန် လူပန်းအဖြစ်မျိုး ကြုံတွေ့ရတတ်ပါတယ်။ ရရှိလာမယ့်အကျိုးကို မျှော်ကိုးစောင့်စား နေရသူများမှာလည်း မျှော်တလင့်လင့်နဲ့ ဘဝင်မကျသောကရစေနိုင်ပါတယ်။ ဒီလို ဆိုးကျိုး အကျိုးတရားများ မဖြစ်ပေါ်စေရေးအတွက် ဆောမဲဆန္ဒနယ်မှ ဦးဌေးမောင်တင်သွင်းတဲ့ မြို့နယ်အဆင့် များကို မည်သည့်နှစ်တွင် မြို့ချင်းဆက်လမ်း ကောင်းမွန်စေရမည်၊ မည်သည့်နှစ်တွင် လျှပ်စစ် ဓာတ်အား ရရှိစေရမည်စသဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေး အဆိုကို လေးလေးနက်နက် ထောက်ခံရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင် ပါတယ်။ (ဩဘာသံများ)</speech>
<speech type="speaker">ဦးစိုင်းသီဟကျော်၊ မိုင်းရယ်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="441">ဦးစိုင်းသီဟကျော်(မိုင်းရယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်တော်များ မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်မြောက်ပိုင်း၊ မိုင်းရယ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းသီဟကျော် (ခ) စိုင်းဟပ်ဖြစ်ပါတယ်။ ကျွန်တော့်အနေနဲ့ ၉-၇-၂၀၁၂ ရက်နေ့မှာ ဆောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဌေးမောင်တင်သွင်းသွားတဲ့ မြို့နယ်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရ မည်၊ မည်သည့်နှစ်တွင် လျှပ်စစ်ဓာတ်အားရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဦးဌေးမောင်တင်သွင်းသွားတဲ့အဆိုမှာ တစ်နိုင်ငံလုံးအတိုင်း အတာဖြင့် မြို့နယ်ချင်းဆက်လမ်းများ ကောင်းမွန်ရေးနဲ့ လျှပ်စစ်ဓာတ်အားရရှိရေးဆိုပြီး ၂ ပိုင်းရှိရာ မိမိအနေနဲ့ တစ်ပိုင်းချင်းစီ ဆွေးနွေးသွားမှာဖြစ်ပါတယ်။ ပထမအပိုင်းဖြစ်သည့် မြို့ချင်းဆက်လမ်းများကောင်းမွန်ရေးနဲ့ပတ်သက်ပြီး ပထမအကြိမ် ပြည်ထောင်စုလွှတ်တော် တတိယပုံမှန်အစည်းဝေးရဲ့ ၁၃-၂-၂၀၁၂ ရက်နေ့မှာ ကျွန်တော်မှ အဆို တင်သွင်းပြီး ကိုယ်စားလှယ် ၁၂ ဦးနှင့် ပြည်ထောင်စုဝန်ကြီး ၃ ဦးမှ ပြန်လည်ဆွေးနွေးပြီး လွှတ်တော် မှအတည်ပြုခဲ့တဲ့ ပို့ဆောင်ရေးကဏ္ဍနှင့်စပ်လျဉ်းပြီး တစ်နိုင်ငံလုံးကိုလွှမ်းခြုံနိုင်သော အမျိုးသား620569:$qoqols (National Transport Network Policy) alposesiacaodegos ရန်၊ စီမံကိန်းသစ်များကို စီးပွားရေးတွက်ခြေကိုက်မှုရှိ၊မရှိ၊ ပြည်သူလူထုအတွက် အမှန်တကယ် အကျိုးကျေးဇူးရှိ၊မရှိ။ ရည်မှန်းချက်များ ပြည့်မီနိုင်ခြင်းရှိ၊ မရှိ အသေးစိတ်စစ်ဆေးပြီးမှသာ ရေးဆွဲဆောင်ရွက် ရန်နှင့် စီမံကိန်းများအလိုက် ပွင့်လင်းမြင်သာမှုရှိစေရန်အတွက် ခွင့်ပြု သည့်တန်ဖိုးငွေများကို သတင်း မီဒီယာများမှတစ်ဆင့် ပြည်သူလူထုသို့ ချပြအသိပေးရန် ပြည်ထောင်စုအစိုးရအဖွဲ့အား တိုက်တွန်းကြောင်းအဆိုနဲ့ဆက်စပ်လျက်ရှိပါတယ်။ ယင်းအဆိုကို ပြည်ထောင်စုလွှတ်တော်မှ အတည်ပြုထား ပြီးဖြစ်သော်လည်း ယနေ့အထိ အဆိုနှင့်ပတ်သက်ပြီး သက်ဆိုင်ရာဝန်ကြီးဌာနရဲ့ စီမံဆောင်ရွက်ချက် များမှာ လုံလောက်တဲ့ဆောင်ရွက်မှုများ ကျယ်ကျယ်ပြန့်ပြန့် ပြည်သူသို့ချပြအသိပေးခြင်းများ ကြားသိရ ခြင်းမရှိသေးပါ။ သို့ဖြစ်သည့်အတွက် ဦးဌေးမောင်တင်သွင်းတဲ့အဆိုနဲ့ ပြန်လည်ဆက်စပ်ဆွေးနွေး ရခြင်းဖြစ်ပါတယ်။ အကယ်၍ သက်ဆိုင်ရာဝန်ကြီးဌာနမှ အဆိုပါ အမျိုးသားပို့ဆောင်ရေး ကွန်ရက် မူဝါဒအား ချမှတ်ရေးဆွဲရာတွင် ဒေသတစ်ခုချင်းစီအလိုက် စီမံကိန်းပြီးစီးရမည့်ကာလကို ထည့်သွင်း ရေးဆွဲမည်ဆိုပါက ဦးဌေးမောင်တင်သွင်းတဲ့အဆိုရဲ့ မြို့နယ်အဆင့်များကို မည်သည့်နှစ်တွင် မြို့ ချင်း ဆက်လမ်းကောင်းမွန်စေရမည် ဆိုသည့်အချက်သည် အလိုအလျောက်ပါဝင်သွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတစ်ခုဖွံ့ဖြိုးတိုးတက်ရေးဟာ လမ်းပန်းဆက်သွယ်ရေးကောင်းမွန်မှုအပေါ် အများကြီးမူတည်လျက်ရှိပါတယ်။ မြန်မာနိုင်ငံဒေသ အတွင်းများကို နှိုင်းယှဉ်ကြည့်လျှင်သော်လည်းကောင်း၊ နိုင်ငံတကာကိုလေ့လာကြည့်လျှင်သော်လည်း ကောင်း လမ်းပန်းဆက်သွယ်ရေးကောင်းမွန်တဲ့ဒေသသည် ဖွံ့ဖြိုးတိုးတက်လျက်ရှိပြီး လမ်းပန်း ဆက်သွယ်ရေးညံ့ဖျင်းပါက ထိုဒေသ၏ အဘက်ဘက် ဖွံ့ဖြိုးတိုးတက်မှုနိမ့်ကျလျက်ရှိတာကို တွေ့မြင် ရမှာဖြစ်ပါတယ်။ ဥပမာ- မြန်မာနိုင်ငံအတွင်းဆိုရင် ချင်းပြည်နယ်နှင့် အခြားဒေသများကို နှိုင်းယှဉ် ကြည့်နိုင်ပါတယ်။ နိုင်ငံတကာကို လေ့လာကြည့်မယ်ဆိုရင်တော့ တရုတ်ပြည်သူ့သမ္မတနိုင်ငံရဲ့ လမ်းပန်းဆက်သွယ်မှုမှာ အလွန်ကောင်းမွန်တာကို တွေ့ရှိရမှာဖြစ်ပါတယ်။ ကားလမ်းများ ပင့်ကူမျှင် ကွန်ရက်သဖွယ် ဖောက်လုပ်ထားကြောင်း လေ့လာသိရှိရပါတယ်။ တိုင်းဒေသကြီးများနှင့် အကာကို လေ့လာတွေ့ရှိရမှာဖြစ်ပါ တိုင်းဒေသကြီးပြည်နယ်အသီးသီးရှိလမ်းများကို ဆောက်လုပ်ရေးဝန်ကြီးဌာနမှ ဖောက်လုပ်ပေးခြင်းရှိသလို ပုဂ္ဂလိက လုပ်ငန်းရှင်များနှင့် အကျိုးတူပူးပေါင်းပြီး BOT စနစ်ဖြင့် ဆောင်ရွက်မှုများရှိသော်လည်း ပုဂ္ဂလိက လုပ်ငန်းရှင်များ အနေဖြင့် အကျိုးအမြတ်ရရှိသော ဒေသများတွင်သာ လုပ်ကိုင်ဆောင်ရွက်ကြပါတယ်။ ကျန်ရှိသောဒေသများ၏ လမ်းမများကို နိုင်ငံတော်အစိုးရအနေဖြင့် စီးပွားရေးတွက်ခြေကိုက်မှု တစ်ခုတည်းကိုသာ မကြည့်ဘဲပြည်သူများကို၏ လိုလားတောင့်တချက်နှင့် တစ်ပြေးညီဖွံ့ဖြိုး တိုးတက်ရေးအတွက် ကျေးရွာချင်းဆက်လမ်းများ၊ မြို့ချင်းဆက်လမ်းကွန်ရက်များ၊ တိုင်းဒေသကြီးနှင့် ပြည်နယ်ချင်းဆက်လမ်းများကို ဆောင်ရွက်ပြီးစီးနိုင်မယ့်အချိန်သတ်မှတ်၍ စီမံကိန်းရေးဆွဲချမှတ် ဆောင်ရွက်သင့်ပါတယ်။ ဥက္ကဋ္ဌကြီးခင်ဗျား။ ပြည်သူ့အသံ၊ ပြည်သူ့ဆန္ဒကို လေ့လာကြည့်တဲ့အခါမှာ ပြည်နယ်နှင့် တိုင်း အသီးသီးမှ ပြည်သူကို ကိုယ်စားပြုတဲ့ လွှတ်တော်ကိုယ်စားလှယ်များရဲ့ လွှတ်တော်သို့တင်ပြမေးမြန်းသော မေးခွန်းနှင့်အဆိုကို စိစစ်ကြည့်ပါက လမ်းဖောက်ပေးရန်၊ လမ်းပြုပြင်ပေးရန်၊ အဆင့်မြှင့်တင် ပေးရန်၊ လျှပ်စစ်မီးရရှိရေးဆောင်ရွက်ပေးရန် စသည်ဖြင့် အများစုတင်ပြခဲ့ကြတာကို တွေ့ရှိရမှာ ဖြစ်ပါတယ်။ ဒါကြောင့် နိုင်ငံတော်အစိုးရအနေဖြင့် ပြည်သူမှ ရွေးခြယ်တင်မြှောက်သော ပြည်သူ့ အစိုးရဖြစ်သည်နှင့်အညီ နိုင်ငံတော်ဖွံ့ဖြိုးရေးလုပ်ငန်းများ မူဝါဒချမှတ်ရေးဆွဲတဲ့နေရာမှာ ပြည်သူ့ အသံ၊ ပြည်သူ့ဆန္ဒအတိုင်း ဦးစားပေးချမှတ်ရေးဆွဲသင့်ပါတယ်။ နိုင်ငံတော်အစိုးရမှ နိုင်ငံဖွံ့ဖြိုးတိုး တက်ရေးအတွက် ဦးစားပေးဆောင်ရွက်တဲ့လုပ်ငန်းကို စဉ်းစားမည်ဆိုပါက တစ်ပြည်လုံးအတိုင်း အတာနဲ့ ပြည်နယ်နှင့်တိုင်းဒေသကြီးများအားလုံး အချိုးညီစွာ လမ်းပန်းဆက်သွယ်ရေးကောင်းမွန်ရန် အထူးဦးစားပေးဆောင်ရွက်သင့်သကဲ့သို့ တစ်တိုင်းပြည်လုံးအညီအမျှ လျှပ်စစ်မီးအလုံအလောက် ထုတ်လုပ်ဖြန့်ဖြူးရေးသည်လည်း ဦးစားပေးစီမံချက်ရေးဆွဲ အကောင်အထည်ဖော်သင့်ပါကြောင်း တင်ပြအပ်ပါတယ်။ အမျိုးသားပို့ဆောင်ရေးကွန်ရက်မူဝါဒ ချမှတ်ရေးဆွဲဆောင်ရွက်ရန်လိုအပ် သကဲ့သို့ လျှပ်စစ်ဓာတ်အားထုတ်လုပ်ဖြန့်ဖြူးရေးကွန်ရက်မူဝါဒလည်း ရေးဆွဲချမှတ်ရန် လိုအပ်ပါ တယ်။ ရေးဆွဲဆောင်ရွက်ပြီးပါကလည်း ပြည်သူသို့အသိပေးပြီး စီမံကိန်းပြီးစီးမည့် ကာလအပိုင်း အခြားအလိုက် အနီးစပ်ဆုံး၊ အမှန်ကန်ဆုံးဖြစ်ရန် ကြပ်မတ်ဆောင်ရွက်သင့်ပါတယ်။ တိုင်းဒေသကြီးများနှင့် ပြည်နယ်များအားလုံး အချိုးညီညီမျှမျှတတ ဖွံ့ဖြိုးရေးလုပ်ငန်းများ တွန်းအားပေးဆောင်ရွက်နိုင်ခြင်းအားဖြင့် ပြည်တွင်းငြိမ်းချမ်းရေး ဖော်ဆောင်ရာတွင်လည်းကောင်း၊ တိုင်းရင်း သားစည်းလုံးညီညွတ်ရေးဖော်ဆောင်ရာတွင်လည်းကောင်း များစွာအထောက်အပံ့ဖြစ်စေမှာ ဖြစ်ပါတယ်။ ဒေသတစ်ခုဖွံ့ဖြိုးတိုးတက်ရေး၏ အဓိကအချက်မှာ အသိဉာဏ်ရည်မြင့်မားတဲ့ လူ့အဖွဲ့အစည်းဖြစ်ရန် လိုအပ်ပါတယ်။ အသိဉာဏ်ဖွံ့ဖြိုးရန် စာတတ်မြောက်မှုနှုန်း မြင့်တက်ဖို့ လိုအပ်ပြီး စာတတ်မြောက်မှုနှုန်းမြင့်ရန်မှာ စီးပွားရေးကောင်းဖို့၊ စီးပွားရေးကောင်းဖို့အတွက် လမ်းပန်း ဆက်သွယ်ရေး ကောင်းမွန်ဖို့၊ လျှပ်စစ်မီးရရှိဖို့၊ ဒေသအတွင်းငြိမ်းချမ်းဖို့စတဲ့ တစ်ခုနှင့်တစ်ခု အမှီပြုလျက်ရှိနေပါတယ်။ ဤသို့ဆိုရတဲ့အကြောင်းမှာ ဖွံ့ဖြိုးတိုးတက်မှု နောက်ကျလျက်ရှိတဲ့ ကျေးလက်ဒေသကို လေ့လာကြည့်တဲ့အခါမှာ ကျောင်းနေရွယ်ကလေးများ ကျောင်းထားရန် လိုအပ်သော်လည်း မိသားစုစားဝတ်နေရေး အခက်အခဲကြောင့် ပညာရေးဆုံးခန်းတိုင် သင်ကြားရခြင်း မရှိဘဲ ကျောင်းထွက်ကာ တောင်ယာလုပ်ငန်းများနဲ့ လယ်ယာလုပ်ငန်းများမှာ ဝင်ရောက်လုပ်ကိုင် နေကြရကြောင်း တွေ့ရပါတယ်။ ယခုအခါ လမ်းပန်းဆက်သွယ်ရေး ကောင်းမွန်လာတာက တစ်ကြောင်း တချို့ဒေသတွေမှာ ကောင်းမွန်လာပြီးတော့ ကျေးလက်ဒေသများမှာ မော်တော်ဆိုင်ကယ် နဲ့ထော်လာဂျီတွေ အသုံးပြု လာနိုင်တဲ့အတွက် လယ်ယာထွက်ကုန်သီးနှံများကို ဈေးကွက်သို့ အလွယ်တကူတစ်နိုင်တစ်ပိုင် သယ်ယူရောင်းချလာနိုင်တဲ့အတွက် စားဝတ်နေရေးချောင်လည်လာကာ စီးပွားရေးဖြစ်ထွန်းတိုးတက်လာတာကိုလည်း တွေ့ရမှာဖြစ်ပါတယ်။ ပညာတတ်ပေါများတဲ့ဒေသကို လေ့လာကြည့်မယ်ဆိုပါက ငြိမ်းချမ်းတဲ့ဒေသဖြစ်ပြီး ဖွံ့ဖြိုးတိုးတက်မှုရှိခြင်း၊ စီးပွားရေးကောင်းမွန်သော ဒေသဖြစ်ခြင်း၊ လျှပ်စစ်မီးရရှိသောဒေသဖြစ်ခြင်း၊ စီးပွားရေးကောင်းမွန်တဲ့ဒေသဟာ လျှပ်စစ်မီးနဲ့ လမ်းပန်းဆက်သွယ်ရေးကောင်းမွန်တာကိုတွေ့ရခြင်း၊ လျှပ်စစ်မီးမရရှိခင်ဒေသထက် လျှပ်စစ်မီးရရှိပြီး တဲ့နောက် လူနေမှုအဆင့်အတန်းမြင့်တက်လာခြင်း စသည်တို့ကို လေ့လာသိရှိရတဲ့အတွက် နိုင်ငံသစ် တည်ဆောက်တဲ့ နိုင်ငံတော်အစိုးရအနေနဲ့ တစ်တိုင်းပြည်လုံး ညီညီမျှမျှ ဖွံ့ဖြိုးတိုးတက်စေလိုပါက အခြားသောကဏ္ဍများထက် လမ်းပန်းဆက်သွယ်ရေးနှင့် လျှပ်စစ်ဓာတ်အား အလုံအလောက် ထုတ်လုပ်ဖြန့်ဖြူးပေးနိုင်ရန် ဦးစားပေးမူဝါဒရေးဆွဲ ချမှတ်ဆောင်ရွက်သင့်ပါကြောင်း ဆောမဲဆန္ဒနယ် မှ ဦးဌေးမောင်ရဲ့ မြို့နယ်အဆင့်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်။ မည်သည့်နှစ်တွင် လျှပ်စစ်ဓာတ်အားရရှိစေရမည် စသည်ဖြင့် တစ်နိုင်ငံလုံးအတိုင်းအတာဖြင့် စီမံချက် ချမှတ်ဆောင်ရွက်ရေးအဆိုကို ထောက်ခံဆွေးနွေး ရင်းနိဂုံးချုပ်အပ်ပါတယ်။(ဩဘာသံများ)</speech>
<speech type="speaker">ဦးဖေသန်း၊ မြေပုံမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="361">ဦးဖေသန်း(မြေပုံမဲဆန္ဒနယ်)</mp>အားလုံးမင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်၊ မြေပုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ စတုတ္ထပုံမှန်အစည်းအဝေး ပြည်သူ့လွှတ်တော် စတုတ္ထနေ့မှာ တင်သွင်းခဲ့တဲ့ ဆောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဌေးမောင်ရဲ့ အဆိုဖြစ်တဲ့ မြို့နယ်အဆင့်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်၊ မည်သည့်နှစ်တွင် လျှပ်စစ်ဓာတ်အား ရရှိ စေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုကို အဆိုရှင် နှင့် ဘဝတူခံစားမှုဖြစ်လို့ အလေးအနက်ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြို့ချင်းဆက်လမ်းကောင်းမွန်ရေး၊ လျှပ်စစ်ဓာတ်အားရရှိရေး တင်ပြတဲ့ ဦးဌေးမောင်ရဲ့ အဆိုဟာ တစ်နိုင်ငံလုံးမှာရှိတဲ့ ပြည်သူတွေရဲ့ သည်းခြေကြိုက် လိုလားချက်ကို ခြုံငုံပြီးတင်ပြလိုက်တဲ့အဆို ဖြစ်ပါတယ်။ အထူးသဖြင့် ဖွံ့ဖြိုးတိုးတက်မှု နောက်ကျလို့အောက်ကျနေတဲ့ တိုင်းရင်းသားဒေသတွေမှာရှိတဲ့ ပြည်သူတွေအတွက် ပျားရည်ထက်ချိုမြိန်တဲ့အဆို ဖြစ်ပါတယ်။ အချင်းချင်းညီတူရင် ကြည်ဖြူလာကြမှာဖြစ်လို့ ဆင်းရဲနွမ်းပါးမှုပပျောက်ရေးနဲ့ တိုင်းရင်းသားစည်းလုံး ညီညွတ်မှုတို့ အထောက်အကူပြုနိုင်တဲ့အဆိုကောင်းတစ်ခုလည်း ဖြစ်ပါတယ်။ တစ်နိုင်ငံလုံး တစ်ပြေးညီ ဖြစ်ရမယ်လို့ မတောင်းဆိုတော့ပါဘူး။ ဒါပေမယ့် လက်ချင်းယှက်ပြီး ရင်ပေါင်တန်းသွားလိုရင်တော့ နောက်ကျတဲ့လူကို စောင့်ခေါ်သင့်ပါတယ်။ အားနည်းတဲ့သူတွေ တွဲခေါ်သင့်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ရဲ့ လျှိုမြောင်တောတောင် မြစ်ချောင်းတွေ ပေါများတဲ့ ဒေသတစ်ခုဖြစ်လို့ လမ်းပန်းဆက်သွယ်ရေးအလွန်ပဲ ခက်ခဲပါတယ်။ စစ်တွေက ရန်ကုန်သွားမယ်ဆိုရင် ၂ ရက် ကြန့်ကြာပါတယ်။ လမ်းပျက်မယ်၊ တံတားပျက်မယ်၊ တောင်ပြို မယ်၊ ရာသီဥတုဆိုးရွားမယ်ဆိုလို့ရှိရင်တော့ ရက်အကန့်အသတ် မရှိကြာတတ်ပါတယ်။ လမ်းတွေ ကြမ်းတမ်းလို့ တစ်လမ်းလုံး ဘယ်ညာယိမ်းထိုးပြီး လိုက်ခဲ့ရတာကြောင့် ရန်ကုန်လည်းရောက်ရော ဖျားရာကထစ နာလန်ထလူမမာလို ၂ ရက်လောက် နုန်းခွေနေရပါတယ်။ ဘာပဲဖြစ်ဖြစ် နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ နဝတလက်ထက် က ၁၉၉၂ ခုနှစ်လောက်မှာ ဒီရန်ကုန်-အမ်း-စစ်တွေလမ်းကိုဖောက်ပေးခဲ့လို့ ဒေသခံပြည်သူတွေ အားရဝမ်းသာ ဖြစ်ကြရပါတယ်။ ဒီတော့ ဒီလမ်းကို အစိုးရသစ်လက်ထက်မှာ ရဟန်းရှင်လူပြည်သူတွေ သာဓုခေါ်နိုင်တဲ့ လမ်းတစ်လမ်း ဖြစ်လာစေချင်ပါတယ်။ ဥက္ကဋ္ဌကြီးခင်ဗျား။ အဆိုရှင်က မြို့ချင်းဆက် လမ်းလို့ အဆိုပြုထားတဲ့အတွက် မာန်အောင်မြို့နယ်အတွင်းမှာ ဘယ်နေရာမှ မရှိတဲ့ရွာချင်းဆက်လမ်း အကြောင်းတွေကို ဆွေးနွေးဖို့ မလိုအပ်တော့ပါဘူး။ မာန်အောင်မြို့နယ်ဟာ ဘယ်မြို့နဲ့မှ ကားလမ်း၊ ရထားလမ်း အဆက်အသွယ် မရှိတဲ့ တစ်ခုတည်းသော မြို့ဖြစ်ပါတယ်။ အနီးဆုံးမြို့ဖြစ်တဲ့ မင်းပြားမြို့နဲ့ မြို့ချင်းဆက်လမ်းဖြစ်ဖို့အတွက် တစ်ခုတည်းသော မြို့ဖြစ်ဖို့အတွက် ကျွန်တော်တို့ ကျောင်းသားဘဝ ပါတီကောင်စီခေတ်မှာ အဖေနဲ့အတူ ကျောက်တွေသယ်၊ မြေတွေဖို့ အကြိမ်ကြိမ်လုပ်အားပေးဖူးခဲ့ပါတယ်။ အခုတော့ အဖေဆုံးတာလည်း အနှစ် ၂၀ ကျော်ပါပြီ။ ကျွန်တော့်အသက်လည်း ၅၂ နှစ် ရှိပါပြီ။ ဒီလမ်းဟာ ခုထိကားဆိုတာ မမြင်ဖူးပါဘူး။ မြို့နှင့် ၈ မိုင်လောက်ဝေးတဲ့နေရာအထိတော့ ထော်လာဂျီ တွေ တစ်ဝုန်းဝုန်းတဒိုင်းဒိုင်း ကျွမ်းပျံမတတ် ယိမ်းထိုးပြေးလွှားနေတာ တွေ့ပါတယ်။ ဒေသခံပြည်သူ တွေရဲ့ တင်ပြချက်အရ ဒုတိယပုံမှန်အစည်းအဝေးတုန်းက မင်းပြား-မြေပုံလမ်း ၂၄ မိုင် ရ ဖာလုံကို ကတ္တရာလမ်းခင်းပေးဖို့ မေးခွန်းမေးပြီးတင်ပြခဲ့ပါတယ်။ ပြည်ထောင်စုဝန်ကြီးက ၂၀၁၁-၂၀၁၂ ဘဏ္ဍာနှစ်မှာ တံတားတွေကို ကြံ့ခိုင်အောင်လုပ်ပေးမယ်၊ ၂၀၁၂-၂၀၁၃ ဘဏ္ဍာနှစ်ကစပြီး ကျောက်ချောလမ်းဖြစ်အောင် နှစ်အလိုက်ဆောင်ရွက်သွားမယ်လို့ ဖြေပါတယ်။ ၂၀၁၁-၂၀၁၂ ဘဏ္ဍာနှစ်ကုန်သွားပြီဆိုတော့ သစ်သားတံတားတွေ သံကူကွန်ကရစ် တံတားဖြစ်နေပြီလားလို့ ပေ ၆၀လောက်ရှည်တဲ့ ပြည်လမ်းမှာ အရှည်ဆုံးဖြစ်တဲ့ ကံသာတံတား၊ ပြိုင်းချောင်းတံတား၊ ချော်ချောင်းကို သွားကြည့်တာ နဂိုအတိုင်း ထူးမခြားနားပါဘဲ တချို့ဆွေးမြေ့နေတဲ့ ယက်မချောင်းတွေ၊ သစ်သား ချောင်းတွေကို အသစ်လဲပြီး သစ်သားထောင့်တိုင်တွေနဲ့ ကြက်ခြေခတ်ထောက်ထားတာကို တွေ့ရပါတယ်။ ၂၀၁၁-၂၀၁၂ မှာ တံတားတွေကို ကြံ့ခိုင်အောင်လုပ်မယ်ဆိုတာ ဒါကိုပြောတာ ထင်ပါတယ်။ ၂၀၁၂-၂၀၁၃ ဘဏ္ဍာနှစ်မှာလည်း တစ်ဝက်ကျိုးသွားပါပြီ။ ကျောက်ခင်းလမ်းလည်း အရိပ်အယောင်တောင် မမြင်ရသေးပါဘူး။ နှစ်ပေါင်း ၄၀ ကျော်လောက် အိပ်မက်မက်ခဲ့တဲ့ ဒီအိပ်မက် ဘယ်လောက်ထိ ဆက်မက်ဦးမယ်ဆိုတာ မပြောတတ်ပါဘူးခင်ဗျား။ ဥက္ကဋ္ဌကြီးခင်ဗျား။ လျှပ်စစ်မီး ရရှိရေးအတွက် တင်ပြတာ၊ အဆိုပြု တာ မေးခွန်းမေးတာတွေကို တာလီကောက်ကြည့်မယ်ဆိုရင် ရခိုင်ပြည်နယ်က အများဆုံးဖြစ်ပါလိမ့်မယ်။ အချုပ်အနှောင်နဲ့နေရသူတွေဟာ လွတ်လပ်မှုကို တောင့်တကြသလို၊ အမှောင်ထဲမှာနေရသူတွေကလည်း အလင်းရောင်တောင့်တကြတာ သဘာဝကျ ပါတယ်။ လျှပ်စစ်ဘယ်လောက် အသုံးဝင်တယ်၊ အရေးကြီးတယ်ဆိုတာကို အထူးပြောစရာမလိုပါဘူး။ လျှပ်စစ်မရှိရင် ဘဝမရှိလို့တောင် ဆိုနိုင်ပါတယ်။ ရခိုင်ပြည်နယ်ရဲ့ မြို့တွေမှာ လျှပ်စစ်တစ်ယူနစ်ကို ၄၀၀ ကျပ်၊ ၅၀၀ ကျပ်အထိပေးပြီးတော့ သုံးနေရပါတယ်။ ဒီဈေးနှုန်းနဲ့သုံးဖို့ဆိုတာမလွယ်ပါဘူး။ ရွှေပြည်တော် မျှော်တိုင်းဝေး သူဌေးချောင်း၊ စိုင်းဒင်၊ လေးမြို့ရေအားလျှပ်စစ်စီမံကိန်း ဆိုတာ တွေကလည်း ပေါ်လာလိုက်ပျောက်သွားလိုက်နဲ့ ရွှေဂတ်ကကျောက်ဖြူမှာ အပေါက်ကလေး တစ်ပေါက် ဖောက်ရပြန်ဆိုပြန်တော့လည်း မကြိုက်၊ လက်မခံ။ ရခိုင်ပြည်နယ်အဖွဲ့ကတော့ ဒီလိုပုံနဲ့ မိုးကြီးချုပ်နေဦးမှာပါပဲ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အခြား ပြည်သူ့လွှတ်တော် ကိုယ်စားလှယ် ဦးဌေးမောင်ရဲ့ အဆိုဟာ ဆောက်လုပ်ရေးဝန်ကြီးဌာနနဲ့ စွမ်းအင် ဝန်ကြီးဌာနတို့ကို တာဝန်ရှိစေမှာဖြစ်ပါတယ်။ ပြည်သူ့ကိုယ်စားလှယ်တွေက မေးခွန်းတွေမေးပြီး တင်ပြတဲ့အခါတိုင်းမှာ သက်ဆိုင်ရာဝန်ကြီးဌာနတွေရဲ့ အမြဲတမ်းလိုလိုပါရှိတဲ့အကြောင်းရာတစ်ခုက ခွင့်ပြုတဲ့ဘဏ္ဍာရေး အခြေအနေပေါ် မူတည်ပြီးဆိုတဲ့ အသုံးအနှုန်းပဲ ဖြစ်ပါတယ်။ အဆိုရှင်ရဲ့ တစ်နိုင်လုံးအတိုင်းအတာနဲ့ စီမံချက်ချမှတ်ဆောင်ရွက်ရေးဆိုတဲ့နေရာမှာ လွှတ်တော်က ဝန်ကြီးဌာန တွေကို ဘတ်ဂျက်တွေ ဘယ်လောက်ချပေးနိုင်မလဲ၊ ခွင့်ပြု မလဲဆိုတဲ့အပေါ်မှာ မူတည်ပါလိမ့်မယ်။ နည်းနည်းနဲ့ကျဲကျဲသာဝိုင်းရမယ်ဆိုရင်တော့ နှစ်ရှည်စီမံကိန်းတွေပဲ ဖြစ်လာပါတယ်။ ဥက္ကဋ္ဌကြီး ခင်ဗျား။ နိဂုံးချုပ်အဖြစ်တင်ပြလိုတာကတော့ အဆို ဆိုတာ ဖြစ်နိုင်ခြေရှိဖို့ တိကျဖို့လိုပါတယ်။ မြို့ချင်းဆက်လမ်းကောင်းမွန်စေရမည်ဆိုရာတွင် ကားများသွားလာ နိုင်သော ကတ္တရာလမ်း သို့မဟုတ် ကွန်ကရစ်လမ်းများကို ဆိုလိုသည်ဟုလည်းကောင်း၊ လျှပ်စစ်ဓာတ်အားရရှိစေရမည်ဆိုရာတွင် ဈေးနှုန်းချိုသာစွာဖြင့် ၂၄ နာရီရရှိစေရမည်ဟူသော မည်သည့်နှစ်တွင် ဆိုရာ၌ ၅ နှစ်ထက် မပိုစေရဟုလည်းကောင်း အဆိုကို အတိအကျအဓိပ္ပာယ်ဖွင့်ပေးလျှင် ပိုပြီးတော့ကောင်းမယ် ထင်ပါတယ်။ အဆိုကို လွှတ်တော်က အတည်ပြုနိုင်ပါက တိကျတဲ့စီမံချက်များအပေါ်မှာ လိုက်လျော ညီထွေတဲ့ ဘတ်ဂျက်ငွေတွေကို လွှတ်တော်က ခွင့်ပြုရန် လိုအပ်ကြောင်း အကြံပြု တင်ပြလိုပါသည်။ ဦးဌေးမောင်ရဲ့ အဆိုကိုလည်း ကျွန်တော့်အနေနဲ့ လှိုက်လှိုက်လှဲလှဲ ထောက်ခံကြိုဆိုပါတယ်။ ဥက္ကဋ္ဌကြီးခင်ဗျား။ မိုက်သလားလို့မေးရင် ရခိုင်သားတွေအားလုံးက မိုက်တယ်လို့ဖြေကြမှာ မလွဲပါဘူး။ ဘာကြောင့်လဲဆိုတော့ ရခိုင်စကားမှာ မှောင်တာကို မိုက်တယ်လို့ ပြောပါတယ်။ ကျွန်တော်တို့လည်း မမိုက်ချင်ပါဘူးခင်ဗျား။ ခွင့်တူညီမျှ ဝါဒဖြူစင်တဲ့ပြေ၊ ဒို့ပြေ ဖြစ်အောင် အားလုံးဝိုင်းဝန်းကြိုးစား ကြပါစို့လို့ ပြောပြရင်း နိဂုံးချုပ်အပ်ပါတယ်ခင်ဗျား။ (ဩဘာသံများ)</speech>
<speech type="speaker">ဦးခင်မောင်ဌေး၊ ထီးလင်းမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="308">ဦးခင်မောင်ဌေး(ထီးလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေကြောင်း ဆုတောင်းမေတ္တာပို့သလိုက်ပါတယ်။ ကျွန်တော်ကတော့ ထီးလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ဌေးဖြစ်ပါတယ်။ ဆောမဲဆန္ဒရှင် ဦးဌေးမောင်ရဲ့ အဆိုကို မြို့နယ်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်။ မည်သည့်နှစ်တွင် လျှပ်စစ်ဓာတ်အားရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက် ချဆောင်ရွက်ရေးအဆိုကို မဲဆန္ဒရှင်ပြည်သူများ နိုင်ငံတော်နှင့် နိုင်ငံသားများအကျိုးအနေနဲ့ အပြု သဘောဆောင်ပြီး ထောက်ခံတင်ပြဆွေးနွေးသွားမှာဖြစ်ပါတယ်။ စာဖြင့်ဖတ်ကြားဆွေးနွေးခွင့်ပြုပါရန် လေးစားစွာဖြင့်တင်ပြအပ်ပါတယ်ခင်ဗျား။ လေးစားရပါသော ဥက္ကဋ္ဌကြီးခင်ဗျား။ မြန်မာနိုင်ငံဟာ နိုင်ငံတော်တိုးတက်ဖွံ့ဖြိုးမှုအတွက် ပြုပြင်ပြောင်းလဲရေးမဟာဗျူဟာ ဒုတိယအဆင့်ကို စတင်ဆောင် ရွက်နေကြောင်း သိရှိရပြီး ဆင်းရဲနွမ်းပါးမှုလျှော့ချရေးအတွက် ကော်မတီ ၈ ရပ်ဖွဲ့စည်းဆောင်ရွက် ခြင်း စီးပွားရေးမူဝါဒကြီး ၄ ရပ်ချမှတ်ဆောင်ရွက်ခြင်းစသော ဘက်ပေါင်းစုံမှ နိုင်ငံတော်ကြီး ဖွံ့ဖြိုးတိုး တက်ပြီး အေးချမ်းသာယာအောင် ဆောင်ရွက်နေကြောင်းကိုလည်း အားလုံးအသိဖြစ်ပါတယ်။ နိုင်ငံတော်သမ္မတကြီးမှလည်း ပြည်တွင်းအသားတင်ထုတ်လုပ်မှုတန်ဖိုး GDP တိုးတက်ရေးထက် ပြည်သူတစ်ဦးချင်းဝင်ငွေ၊ တစ်အိမ်ထောင်ချင်းရဲ့ ဝင်ငွေတိုးတက်ရေးနှင့် လူမှုစီးပွားဘဝမြင့်မား တိုးတက်ရေးအတွက် ပြည်သူလူထုဗဟိုပြု ဖွံ့ဖြိုးတိုးတက်ရေးလုပ်ငန်းတွေကို ဦးစားပေး လုပ်ဆောင် ကြဖို့ တိုက်တွန်းပြောကြားမိန့်မှာခဲ့ပြီးဖြစ်ပါတယ်။ လေးစားရပါသော ပြည်သူ့လွှတ်တော် ဥက္ကဋ္ဌကြီး ခင်ဗျား။ ဘက်စုံဖွံ့ဖြိုးတိုးတက်ဖို့ဆိုရင် အဆိုရှင်တင်ပြသော လျှပ်စစ်မီးရရှိရေး၊ လမ်းကောင်းမွန်ရေး လည်းအရေးပါသော အချက် ၂ ချက်ဖြစ်ပါတယ်။ လျှပ်စစ်မီးရရှိရေးအတွက် အမိမြန်မာနိုင်ငံတော် ကြီးဟာ သယံဇာတပေါကြွယ်ဝသော နိုင်ငံဖြစ်ပြီး လျှပ်စစ်ဓာတ်အားထုတ်လုပ်ရေးအတွက် စွမ်းအင် မျိုးစုံမှ ဆောင်ရွက်ပြီး မြို့၊ ကျေးလက်မီးလင်းရေးအတွက် စီမံချက်ချရေးဆွဲ ဆောင်ရွက်နေကြောင်း သိရှိရပါတယ်ခင်ဗျား။ အဆိုရှင် ဦးဌေးမောင်၏ မြို့နှင့် ထီးလင်းမြို့သည် ဂန့်ဂေါခရိုင်အတွင်း ပါဝင်ပြီး ပုံတောင်ပုံညာတောင်နှင့် ချင်းပြည်နယ်၏ကြားတွင်တည်ရှိပြီး မိုးကာလများ၌ တောင်ကျချောင်းများကြောင့် သွားလာမှုအလွန်ခက်ခဲသော ဒေသဖြစ်ပါတယ်။ ထီးလင်းမြို့ဟာ လျှပ်စစ်မီးကို MEPE မှ ဒီဇယ်မီးစက်ဖြင့် တစ်ရက် ၂၄ နာရီတွင် ည ရ နာရီမှ ၈ နာရီ ၁၅ မိနစ်အထိ ၁ နာရီ ၁၅ မိနစ်သာ ရရှိပါတယ်။ သဘာဝကပေးသော တောင်ကျချောင်းရေကို အမှီပြု၍ ယောချောင်း၊ မောချောင်းတို့မှ အသေးစားတာဘိုင်စက်များဖြင့်လည်းကောင်း၊ ဒီဇယ်စက်၊ ဆိုလာများဖြင့် တချို့သောကျေးရွာများ၌ အထိုက်အလျောက် အချိန်ပိုင်း မီးရရှိနေပါတယ်။ သို့သော် လုံလောက်သော မီးမရရှိသေးသော မြို့နယ်ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဂန့်ဂေါမြို့နယ်၌ရှိသော ရေအား လျှပ်စစ်စီမံကိန်းမှ ၂၀ မဂ္ဂါဝပ် စက် ၂ လုံးဖြင့် ၄၀ မဂ္ဂါဝပ်ရရှိမှာဖြစ်ပြီး ၂၀၁၄ ခုနှစ်တွင် စီမံကိန်းပြီးစီးမည်ဖြစ်ကြောင်း ကြားသိရ၍ ဒေသခံယောနယ်သူနယ်သားများ ဝမ်းမြောက်ဝမ်းသာပီတိဖြစ်ကြရပါ တယ်။ တဖန် ၂၀၁၂-၂၀၁၃ ဘတ်ဂျတ်၌ ဂန့်ဂေါမြို့အတွက် ကျော-ဂန့်ဂေါ-ဟားခါး မဟာဓာတ်အား လိုင်းမှ မီးလင်းတော့မည်ဖြစ်ကြောင်း သိရ၍ အားကျမိပါတယ်ခင်ဗျား။ သို့သော် ခရိုင်အတွင်း ထီးလင်းမြို့ မီးလင်းရေးအတွက် နိုင်ငံတော်အစိုးရ အကူအညီဖြင့် နီးစပ်ရာ ကျော-ဂန့်ဂေါ-ဟားခါး မဟာဓာတ်အားလိုင်းမှတစ်ဆင့် ထီးလင်းမြို့နယ် ရေမြစ်နီကျေးရွာ၌ ဓာတ်အားလိုင်းခွဲရုံတစ်ခုဆောက် လုပ်ပြီး မီးရရှိရေးကို ဆွေးနွေးရင်း တောင်းဆိုလိုက်ပါတယ်ခင်ဗျား။ နိုင်ငံအတွင်းရှိ မြို့နယ်အသီး သီး၏ မီးလင်းရေးလိုအပ်ချက်များကို လျှပ်စစ်ဓာတ်အားရရှိရေးနည်းလမ်းပေါင်းစုံမှ မြို့နယ်၊ ခရိုင်၊ တိုင်း၊ ပြည်နယ်တို့နှင့် သက်ဆိုင်ရာပြည်ထောင်စုဝန်ကြီးများ ပေါင်းစပ်ညှိနှိုင်းပြီး စီမံကိန်းများချမှတ်၍ လျှပ်စစ်ဓာတ်အား ရရှိရေးအတွက် စီမံကိန်းမျိုးစုံမှ နိုင်ငံတော်နှင့် ပြည်သူအကျိုးအတွက် ပွင့်လင်းမြင်သာအောင် နှစ်အလိုက်သတ်မှတ်ပြီး ဆောင်ရွက်ခြင်းဖြင့်လည်းကောင်း ပြည်ထောင်စု လွှတ်တော်ကြီးမှလည်း ရေအားလျှပ်စစ်စီမံကိန်းများအတွက် လာမည့်ဘတ်ဂျက်တွင် တိုးမြှင့်ပေးသင့် ပါကြောင်းနှင့် ပြည်ထောင်စုအစိုးရအဖွဲ့မှလည်း ဝန်ကြီးဌာနအလိုက် ခွင့်ပြုပေးထားသော ရန်ပုံငွေအား စနစ်တကျထိန်းညှိခြင်း၊ စစ်ဆေးခြင်း၊ အရည်အသွေးမီသော တည်ဆောက်မှုများ ပြုလုပ်နိုင်ပါရန် လေးစားစွာဖြင့် တိုက်တွန်းအပ်ပါတယ်။ မြို့ချင်းဆက်လမ်းများ ကောင်းမွန်ရေး အတွက် လျှပ်စစ်ဓာတ်အားရရှိရေး ပူးပေါင်းမှုပုံစံအတိုင်း ပေါင်းစပ်ဆောင်ရွက်ခြင်း ပြုလုပ်သင့်ကြောင်း အကြံပြု တင်ပြအပ်ပါတယ်ခင်ဗျား။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်အစိုးရမှ ပြည်နယ်/တိုင်းဒေသကြီးအလိုက် ဘက်စုံထောင့်စုံမှ လမ်းများ၊ တံတားများ တည်ဆောက်ပေးနေသောကြားမှ ဒေသအသီးသီး၌ ရံဖန်ရံခါဖြစ်တတ်သော သဘာဝဘေးကြောင့် ပျက်စီးမှုများရှိပါက ဦးစားပေးဆောင်ရွက်သင့်ပါကြောင်း အပြုသဘောဖြင့် လေးစားစွာတင်ပြအပ်ပါ တယ်ခင်ဗျား။ ဥပမာ- ၂၀၁၁ ခုနှစ်၊ ဂီရီမုန်တိုင်းကြောင့် ချင်းပြည်နယ်နှင့်ဂန့်ဂေါခရိုင်အတွက် အဓိကလမ်းဖြစ်သော ပခုက္ကူ-ပေါက်-ကျောက်ထု-ထီးလင်းလမ်းပေါ်ရှိ ရေပြာတံတား၊ ယောချောင်း တံတားနှင့် လမ်းများသည် နိုင်ငံတော်အစိုးရမှ ဆောက်လုပ်ပေးပြီး တစ် နှစ်မကြာမီ မုန်တိုင်းကြောင့် ပျက်စီးခဲ့ရပါတယ်။ ၎င်းတံတားကို ပြန်လည်တည်ဆောက်ပါက ရေကင်းလွတ်အမြင့်ကို တွက်ချက်ပြီး စနစ်တကျ တည်ဆောက်သင့်ပါကြောင့် လေးစားစွာဖြင့်အကြံပြု တင်ပြအပ်ပါတယ်။ လေးစားရ ပါသော ဥက္ကဋ္ဌကြီးခင်ဗျား။ ၎င်းတံတား နှစ် စင်းကို ယခုနှစ်မိုးရာသီ၌ မတည်ဆောက်နိုင်ပါက ဆောမြို့နယ်၊ ထီးလင်းမြို့နယ်၊ မင်းတပ်မြို့နယ်၊ မတူပီမြို့နယ်များမှ ခရီးသွားပြည်သူများ၊ ဝန်ထမ်းများယခင်လမ်းဟောင်းဖြစ်သော ပေါက်မြို့အနီး ကျောချောင်းကို မိုးရာသီတွင် ခက်ခဲစွာဖြတ်သန်းပြီး ခရီးသွားရမှာဖြစ်ပါတယ်။ တစ်ခါတစ်ရံ ကုန်စည်နှင့်လူများ တစ် ညအိပ်၊ နှစ် ညအိပ်ကြာမှာဖြစ်ပါတယ်။ ချောင်းရေများပါက ၎င်းသဲချောင်းကို လှေနှင့်တစ်ဆင့်ဖြတ်သန်း၍ တစ်ဖက်ကမ်းမှ ကားကို စီးပြီး လိုရာခရီးသွားကြရမှာဖြစ်ပါတယ်။ သို့ဖြစ်ပါ၍ ၎င်းကျောချောင်းကို ယခုနှစ်မိုးရာသီတွင် ခက်ခဲ မှုမှကျော်လွှားနိုင်စေရန်အတွက် စီမံဆောင်ရွက်ပေးနိုင်ပါရန် နိုင်ငံတော်အစိုးရနှင့် ပြည်ထောင်စု ဆောက်လုပ်ရေးဝန်ကြီးဌာနမှ ကူညီဆောင်ရွက်ပေးနိုင်ပါရန် လေးစားစွာဖြင့် တင်ပြတောင်းဆိုပါ တယ်။ မိုးကာလအခက်အခဲများကို ကျော်လွှားနိုင်ရန်အတွက် ကျောက်ထုလေယာဉ်ကွင်းသည် ပေ ၁၀၀၀၀ ကျော်အဆင့်မီသော လေယာဉ်ကွင်း ဖြစ်ပါတယ်။ ချင်းပြည်နယ်နှင့်ယောဒေသမှ ပြည်သူများအတွက် မိုးတွင်းဆိုရင်ခက်ခဲမှုကို ကျော်လွှားနိုင်ရန်အတွက် လေယာဉ်ကွင်းကို ပြန်လည် အသုံးပြုဖို့အတွက်၊ ပြည်သူအကျိုးအတွက် ပြန်လည်အသုံးပြု ပြေးဆွဲသင့်ကြောင်း တင်ပြရင်းဆောမဲဆန္ဒနယ်မှ ဦးဌေးမောင်၏အဆိုကို အပြု သဘောဖြင့် လှိုက်လှိုက်လှဲလှဲထောက်ခံဆွေးနွေး အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<title>ဦးဌေးမောင်၊ ဆောမဲဆန္ဒနယ်၏ အဆိုနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အဆိုနှင့်စပ်လျဉ်းပြီး သက်ဆိုင်ရာ ပြည်ထောင်စုဝန်ကြီးက ပြန်လည်ဆွေးနွေးဖို့ဖြစ်ပါတယ်</speech>
<speech><agency id="72">ဦးခင်မောင်စိုး(ပြည်ထောင်စုဝန်ကြီး၊ အမှတ်(၂)လျှပ်စစ်စွမ်းအားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနဲ့ ပြည်သူ့လွှတ်တော် ကိုယ်စားလှယ်တော်များ အားလုံးမင်္ဂလာအပေါင်းနှင့် ပြည့်စုံပါစေလို့ ကျွန်တော့်အနေနဲ့ ဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ကျွန်တော်ကတော့ အမှတ်(၂)လျှပ်စစ်စွမ်းအားဝန်ကြီးဌာန ပြည်ထောင်စုဝန်ကြီး ဖြစ်ပါတယ်။ ကျွန်တော့်အနေနဲ့ မကွေးတိုင်းဒေသကြီး၊ ဆောမြို့နယ် ပြည်သူ့လွှတ်တော်ကိုယ်စားလှယ် ဦးဌေးမောင်ရဲ့ အဆိုနဲ့ပတ်သက်၍ ရှင်းလင်းဆွေးနွေးတင်ပြသွားပေးမှာ ဖြစ်ပါတယ်။ ဒီအဆိုနဲ့ ပတ်သက်ပြီးတော့ ပထမပိုင်းအနေဖြင့် ဆောက်လုပ်ရေးဝန်ကြီးဌာနက တင်ပြသည့်စာကို အရင် ဖတ်ကြားတင်ပြသွားမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်၏ အသက်သွေးကြောသဖွယ်အဖြစ်ရှိသော မြစ်ကြီးများသည်မြောက်မှတောင်သို့ သွယ်တန်းစီးဆင်းနေပြီး အရှေ့ရိုးမ၊ အလယ်ရိုးမ၊ အနောက်ရိုးမကဲ့သို့ တောင်တန်းကြီးများသည်လည်း မြောက်မှတောင်သို့ သွယ်တန်း စီးဆင်းလျက်ရှိပြီး မြစ်ချောင်းအင်းအိုင်များ ပေါများသော ဒေသဖြစ်ပါတယ်။ ပြည်ထောင်စုသမ္မတ မြန်မာနိုင်ငံတော်၏ အဓိကမြစ်ကြီးလေးစင်းဖြစ်သည့် ဧရာဝတီ၊ ချင်းတွင်း၊ စစ်တောင်း၊ သံလွင်မြစ်တို့ သည် မြောက်မှတောင်သို့ စီးဆင်းလျက်ရှိသဖြင့် အရှေ့အနောက်နယ်မြေပိုင်းခြားမှု အကန့်အသတ် အခက်အခဲနည်းပါးစေရန် မြစ်ကြီးများကို ဖြတ်သန်းပြီး အရှေ့အနောက်မြစ်ကူးတံတားကြီးများ တည်ဆောက်ကာ မြစ်အရှေ့ခြမ်းနှင့် မြစ်အနောက်ခြမ်းဒေသများ အချိန်တိုအတွင်း ကူးလူးဆက်သွယ် သွားလာစေခဲ့ပါတယ်။ ယနေ့အထိ အထက်ပါအဓိကမြစ်ကြီးလေးစင်းပေါ်တွင် တည်ဆောက်ပြီးသော တံတားများမှာ ဧရာဝတီမြစ်ကူးတံတားကြီး ၁၂ စင်း၊ ချင်းတွင်းမြစ်ကူးတံတားကြီး ၂ စင်း၊ စစ်တောင်း မြစ်ကူးတံတားကြီး ၄ စင်း၊ သံလွင်မြစ်ကူးတံတားကြီး ရ စင်း ဖြစ်ပါတယ်။ အထက်ဖော်ပြခဲ့တဲ့ မြစ်ကူးတံတားကြီးများအပါအဝင် ယနေ့အထိ ပေ ၁၈၀ အထက် တံတားစုစုပေါင်း ၃၇၃ စင်း တည်ဆောက်ပြီးစီးပြီး တည်ဆောက်ဆဲ တံတားပေါင်း ၅၃ စင်း ရှိပါတယ်။ ပြည်ထောင်စုသမ္မတ မြန်မာနိုင်ငံတစ်ဝန်းတွင် ၂၀၁၁ ခုနှစ်၊ မတ်လအထိ တည်ဆောက်ပြီးသော လမ်းအရှည်များအနေဖြင့် ပြည်ထောင်စုလမ်းမကြီး ၁၁၆၄၄ မိုင် ၆ ဖာလုံ၊ မြို့ ချင်းဆက်လမ်းများ ၁၁၈၃၄ မိုင်၊ နယ်စပ်ရေးရာ ဝန်ကြီးဌာနမှ မြို့တွင်းလမ်း ၇၀၀၄ မိုင် ၄ ဖာလုံ၊ ကျေးလက်လမ်းနှင့် နယ်စပ်ဒေသလမ်းများ ၅၁၀၁၄ မိုင် ၄ ဖာလုံ၊ ရန်ကုန်မြို့တော်၊ မန္တလေးမြို့ တော်၊ နေပြည်တော်မြို့တော်စည်ပင်သာယာရေး နယ်နိမိတ်အတွင်းရှိ လမ်းများ ၄၄၈၉ မိုင် ၇.၇၅ ဖာလုံ၊ စစ်အင်ဂျင်နီယာညွှန်ကြားရေးမှူးရုံးမှ ထိန်းသိမ်းလျက်ရှိသော လမ်းများ ၅၀၀၁ မိုင် ၆ ဖာလုံ၊ အမှတ်(၁)လျှပ်စစ်စွမ်းအားဝန်ကြီးဌာနမှ ထိန်းသိမ်းလျက်ရှိသော လမ်းများ ၅၉၆ မိုင် ဖြစ်ပါတယ်။ စုစုပေါင်းမိုင်ပေါင်း ၉၁၅၈၅ မိုင် ၃.၇၅ ဖာလုံဖြစ်ကြောင်း တင်ပြအပ်ပါတယ်။ အဆိုပါလမ်းများအခြေအနေကို ကြည့်ရင် ကွန်ကရစ်လမ်း၊ ကတ္တရာလမ်း၊ ကျောက်လမ်း၊ အမာခံလမ်း၊ လမ်းစသဖြင့် လမ်းများကို ခွဲခြားထားတာဖြစ်ပါတယ်။ ပြည်ထောင်စုသမ္မတမြန်မာ နိုင်ငံတွင် ခရိုင်ပေါင်း ၆၉ ခရိုင်အား ခရိုင်ချင်းဆက်လမ်းများ၊ မြို့နယ်ပေါင်း ၃၃၀ ခု၊ မြို့နယ်ခွဲပေါင်း ၈၂ ခုတို့အား ကွန်ရက်သဖွယ် ကူးလူးဆက်သွယ်သော လမ်း-တံတားများ တည်ဆောက်ပေးလျက်ရှိပါတယ်။ ရန်ကုန်တိုင်းဒေသကြီးအတွင်းရှိ ကိုကိုးကျွန်း မြို့နယ်၊ ရခိုင်ပြည်နယ်အတွင်းရှိ မာန်အောင်ကျွန်းမြို့နယ်၊ မွန်ပြည်နယ်အတွင်းရှိ ချောင်းဆုံမြို့နယ်၊ တနင်္သာရီတိုင်းဒေသကြီးအတွင်းရှိ မြိတ်ကျွန်းစုမြို့နယ်တို့သာလျှင် တိုင်းဒေသကြီး/ပြည်နယ်ချင်းဆက်လမ်းများ ဆက်သွယ်နိုင်ရန် လမ်းကွန်ရက်စနစ် ဆက်လက်ဆောင်ရွက်ရန် ကျန်ရှိနေပါတယ်။ နိုင်ငံတော်၏ ရှေ့ဆက်သွားမည့်မူဝါဒများကို အထောက်အကူပြုမည့် အခြေခံကောင်းများကို အကောင်အထည်ဖော်ရာတွင် နှစ်တိုနှစ်ရှည်စီမံကိန်းများရေးဆွဲ၍ ကာလတိုငါးနှစ်စီမံကိန်းအလိုက် အဆင့်အလိုက် စီမံကိန်းများချမှတ်၍ နှစ် ၃၀ ရေရှည်စီမံကိန်းကို အကောင်အထည်ဖော်ဆောင်ရွက် လျက်ရှိပါတယ်။ ဆောက်လုပ်ရေးဝန်ကြီးဌာနအနေနဲ့ နှစ်ရှည်စီမံကိန်းရည်မှန်းချက်များအရ ခရိုင်ချင်း ဆက်လမ်းများ၊ မြို့ချင်းဆက်လမ်းများ၊ ကျေးရွာချင်းဆက်လမ်းများအား ဆက်သွယ်သွားလာနိုင်သော လမ်းအဆင့်မှ အဆင့်ဆင့်မြှင့်တင်ဆောင်ရွက်သွားရန် စီမံကိန်းချမှတ် အကောင်အထည်ဖော် ဆောင်ရွက်သွားမည်ဖြစ်ကြောင်း ဖော်ပြထားပါတယ်။ ဆက်လက်ပြီး ကျွန်တော့်အနေနဲ့ အမှတ်(၂)လျှပ်စစ်စွမ်းအားဝန်ကြီးဌာနရဲ့ လုပ်ငန်းတာဝန် အနေနဲ့ ဆောင်ရွက်ထားမှုအခြေအနေများကို ဆက်လက်တင်ပြသွားမှာဖြစ်ပါတယ်။ ကျွန်တော်တို့ အမှတ်(၂) လျှပ်စစ်စွမ်းအားဝန်ကြီးဌာနအနေနဲ့ ဓာတ်အားဖြန့်ဖြူးတဲ့လုပ်ငန်း၊ ပို့လွှတ်တဲ့လုပ်ငန်း၊ မဟာဓာတ်အားလိုင်းကြီးများ၊ ပင်မဓာတ်အားခွဲရုံကြီးများ၊ ဓာတ်အားဖြန့်ဖြူးရေးလိုင်းများ၊ ဓာတ်အား ခွဲရုံများ နိုင်ငံတစ်ဝန်းတည်ဆောက်လျက် ဓာတ်အားပို့လွှတ်ဖြန့်ဖြူးခြင်းလုပ်ငန်းကို ဆောင်ရွက်ရပါ တယ်။ ကျွန်တော်တို့အနေဖြင့် ပြည်သူ့လွှတ်တော်မှာလည်း ယခင်ကာလတို ငါးနှစ်စီမံကိန်းကို တစ်ကြိမ်တင်ပြခဲ့ပြီးဖြစ်ပါတယ်။ သို့ဖြစ်ရာ အမှတ်(၂)လျှပ်စစ်စွမ်းအားဝန်ကြီးဌာနဟာ မြန်မာနိုင်ငံ အတွင်း နှစ်စဉ်တိုးချဲ့ ထုတ်လုပ်လာနိုင်တဲ့ လျှပ်စစ်ဓာတ်အားများအပေါ်မူတည်၍ တစ်နိုင်ငံလုံး လျှပ်စစ်ဓာတ်အားတိုးချဲ့ ဖြန့်ဖြူးပေးနိုင်ရန် စီမံချက်များချမှတ်ပြီး ဆောင်ရွက်လျက်ရှိပါတယ်။ လက်ရှိ အခြေအနေမှာ ဓာတ်အားစနစ်မှ မြို့ပေါင်း ၂၃၀ နဲ့ ယင်းတို့နှင့် ဆက်စပ်နေသော ကျေးရွာပေါင်း ၃၁၈၃ ရွာကို လည်းကောင်း၊ အခြားနည်းလမ်းများဖြင့် မြို့ပေါင်း ၁၅၆ မြို့နှင့် ကျေးရွာပေါင်း ၁၄၁၉၅ ရွာကိုလည်းကောင်း လျှပ်စစ်ဓာတ်အားဖြန့်ဖြူးပေးလျက်ရှိပါတယ်။ အမှတ်(၂)လျှပ်စစ်စွမ်းအားဝန်ကြီး ဌာနဟာ တိုးတက်ထုတ်လုပ်လာနိုင်သော ဓာတ်အားပမာဏပေါ်မူတည်ပြီးတော့ တိုင်းဒေသကြီး/ ပြည်နယ်အသီးသီး၏ ဓာတ်အားလိုအပ်ချက် တိုးတက်ဖြည့်ဆည်းပေးနိုင်ရန် စီမံချက်ချ၍ ဆောင်ရွက် လျက်ရှိပါတယ်။ ပဉ္စမကာလတိုငါးနှစ် အမျိုးသားစီမံကိန်းကာလဖြစ်သော ၂၀၁၁-၂၀၁၂ မှ ၂၀၁၅-၂၀၁၆ ခုနှစ်ထိ ဒုတိယနှစ်မှ ပဉ္စမနှစ်ကာလအတွင်း တိုင်းဒေသကြီး/ပြည်နယ်အသီးသီးတွင် ဓာတ်အားလိုင်းတည်ဆောက်မှုအဖြစ် ၅၀၀ ကေဗွီဓာတ်အားလိုင်း ၂၆၃ မိုင်၊ ၂၃၀ ကေဗွီ ဓာတ်အား လိုင်း ၁၉၅၉ မိုင်၊ ၁၃၂ ကေဗွီ ဓာတ်အားလိုင်း ၁၀၅ မိုင်၊ ၆၆ ကေဗွီ ဓာတ်အားလိုင်း ၁၃၄၃ မိုင်၊ ကေဗွီဓာတ်အားလိုင်း ၁၁၄၆ မိုင်၊ ၁၁ ကေဗွီ ဓာတ်အားလိုင်း ၂၉၅၁ မိုင်နှင့် ၀.၄ ကေဗွီ ဓာတ်အားလိုင်း ၁၉၅၂ မိုင်တို့ကို တည်ဆောက်အကောင်အထည်ဖော်ရန် လျာထားဆောင်ရွက်လျက် ရှိပါတယ်။ ထို့အတူ ဓာတ်အားခွဲရုံများအဖြစ် ၅၀၀ ကေဗွီဓာတ်အားခွဲရုံ ၃ ရုံ၊ ၂၃၀ ကေဗွီဓာတ်အား ခွဲရုံ ၂၂ ရုံ၊ ၁၃၂ ကေဗွီဓာတ်အားခွဲရုံ ၁၀ ရုံ၊ ၆၆ ကေဗွီဓာတ်အားခွဲရုံ ၇၀ ရုံ၊ ၃၃ ကေဗွီ ဓာတ်အားခွဲရုံ ၁၄၈ ရုံ၊ ၁၁ ကေဗွီဓာတ်အားခွဲရုံ ၂၇၅၂ ရုံ ကျွန်တော်တို့ ဆက်လက်ပြီးတော့ တည်ဆောက်ရန် လျာထားပါတယ်။ အဆိုပါ စီမံကိန်းများဆောင်ရွက်ရန် ရင်းနှီးမြှုပ်နှံမှုအနေနဲ့ ၂၀၁၂-၂၀၁၃ ခုနှစ်မှာ ကျပ် ၃၀၈.၆၅၂ ဘီလီယံ၊ ၂၀၁၃-၂၀၁၄ ခုနှစ်မှာ ကျပ် ၁၁၉၁.၁၂၃ ဘီလီယံ၊ ၂၀၁၄-၂၀၁၅ ခုနှစ်မှာ ကျပ် ၁၁၇၇.၉၈၉ ဘီလီယံ၊ ၂၀၁၅-၂၀၁၆ ခုနှစ်တွင် ကျပ် ၉၄၈.၅၇၂ ဘီလီယံ ခန့်မှန်းအသုံးပြု သွားမှာဖြစ်ပါတယ်။ ဆက်လက်ပြီးတော့ ကျွန်တော်တို့ တိုင်းဒေသကြီးနဲ့ ပြည်နယ်များမှာ ဆောင်ရွက်သွားမယ့် စီမံကိန်းများကို တင်ပြပေးသွားမှာ ဖြစ်ပါတယ်။ ကျွန်တော်တို့ ဓာတ်အားလိုင်းများအနေဖြင့် ၅၀၀ကေဗွီအေ၂၆၃ မိုင်၊ ၂၃၀ ကေဗွီ ၂၃၆၃ မိုင်၊ ၁၃၀ ကေဗွီ ၁၀၅ မိုင်၊ ၆၆ ကေဗွီ ၁၁၂၅ မိုင်နဲ့ ၃၃ ကေဗွီ ၂၄ မိုင်ဖြစ်ပါတယ်။ ဒီဓာတ်အားလိုင်းအနေနဲ့ ကျွန်တော်တို့ ၂၀၁၂-၂၀၁၃ ခုနှစ်မှာ ကချင်ပြည်နယ်မှာဆောင်ရွက်ခဲ့တဲ့လုပ်ငန်းကို စတင်တင်ပြပါ့မယ်။ ၁၃၀ ကေဗွီ ဝါရှောင်၊ ဝိုင်းမော်၊ မြစ်ကြီးနား၊ မိုးကောင်းဓာတ်အားလိုင်း မိုင် ၇၀ ဆောင်ရွက်မှာ ဖြစ်ပါတယ်။ ၆၆ ကေဗွီ ဝိုင်းမော်၊ မြစ်ကြီးနားဓာတ်အားလိုင်း မိုင် ၃၀ နဲ့ ခွဲရုံ ၂ ရုံ ဆောင်ရွက်သွားမှာ ဖြစ်ပါတယ်ခင်ဗျား။ ၆၆ ကေဗွီမြစ်ကြီးနား၊ မိုးကောင်းဓာတ်အားလိုင်း ၄၂ မိုင် ဆောင်ရွက်ပေးသွားမှာ ဖြစ်ပါတယ်။ ၂၀၁၃-၂၀၁၄ ခုနှစ်မှာဆောင်ရွက်မယ့် စီမံကိန်းများအနေနဲ့ ၂၃၀ ကေဗွီ ဗန်းမော်-နဘား၊ ဝိုင်းမော်-နဘား၊ ငှက်ပျောတိုင်းအုန်းတောဓာတ်အားလိုင်း ၄၀၄ မိုင် ခွဲရုံများ ဆောင်ရွက်သွားမှာ ဖြစ်ပါတယ်။ ၁၃၂ ကေဗွီ ဧရာဝတီမြစ်ကျော်ဓာတ်အားလိုင်း ၁ မိုင် ဆောင်ရွက်မှာ ဖြစ်ပါတယ်။ ၆၆ ကေဗွီ မိုးကောင်း-ဖားကန့် ဓာတ်အားလိုင်းအတွက် မိုးကောင်းမှာ ခွဲရုံဆောက်ပေးမှာဖြစ်ပါတယ်။ ၆၆ ကေဗွီ ဗန်းမော်-မြို့ သစ်ဒေါ်ကွန်းယာဓာတ်အားလိုင်း ၃၄ မိုင်နဲ့ ဓာတ်အားခွဲရုံများ တည်ဆောက်ပေးသွားမှာ ဖြစ်ပါတယ်။ ဆက်လက်ပြီး ကယားပြည်နယ်မှာ ဆောင်ရွက်မယ့်လုပ်ငန်းများကို ဆက်လက်ပြီးတင်ပြမှာဖြစ်ပါတယ်။ ၂၀၁၂-၂၀၁၃ ခုနှစ်မှာ ဆောင်ရွက်မယ့်စီမံကိန်းများကတော့ ၂၃၀ ကေဗွီ ဘီလူးချောင်း(၂)-ရွှေမြို့ ဓာတ်အားလိုင်း မိုင် ၁၁၀ နှင့် ခွဲရုံများဖြစ်ပါတယ်။ ၁၃၂ ကေဗွီ ဘီလူးချောင်း(၃)-ဘီလူး ချောင်း(၂)ဓာတ်အားလိုင်း ၃.၅ မိုင်နှင့် ခွဲရုံဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့်စီမံကိန်းကတော့ ၂၃၀ ကေဗွီ ဘီလူးချောင်း(၂)-တောင်ငူဓာတ်အားလိုင်း ၉၆ မိုင်ခွဲရုံနှစ်ရုံတိုးချဲ့ခြင်း ဖြစ်ပါတယ်။ ဆက်လက်ပြီး ကရင်ပြည်နယ်မှာ ဆောင်ရွက်မယ့်စီမံကိန်းများကို ဖော်ပြသွားမှာ ဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့် စီမံကိန်းများကတော့ ဘုရားကုန်း-ဇာသပြင် ၆၆/၁၁ ကေဗွီ ၅ အမ်ဗွီအေခွဲရုံတစ်ရုံတည်ဆောက်မှာ ဖြစ်ပါတယ်။ ၂၀၁၄-၂၀၁၅ ခုနှစ်မှာဆောင်ရွက်မယ့် စီမံကိန်းများကတော့ မော်လမြိုင်-ကော့ကရိတ်-မြဝတီ ဓာတ်အားလိုင်း မိုင် ၈၀ နှင့် ခွဲရုံများပဲဖြစ်ပါတယ်။ ဆက်လက်ပြီး ချင်းပြည်နယ်မှာ ဆောင်ရွက်မယ့်လုပ်ငန်းများကို ဆက်လက်ပြီး တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်လုပ်ငန်းအနေနဲ့ ၆၆ ကေဗွီ ကျောဂန့်ဂေါ-ဟားခါးဓာတ်အားလိုင်း ၈၉ မိုင်နဲ့ခွဲရုံများ ဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့် စီမံကိန်းကတော့ ၆၆ ကေဗွီ ဟားခါး-ဖလမ်း-သိုင်းငင်ဓာတ်အားလိုင်း မိုင် ၅၀ နဲ့ ခွဲရုံများ ဆောင်ရွက် ပေးသွားမှာဖြစ်ပါတယ်။ ၆၆ ကေဗွီ ပေါက်-မင်းတပ်ဓာတ်အားလိုင်း ၃၅ မိုင်နဲ့ ခွဲရုံများ ဖြစ်ပါတယ်။ ၂၀၁၄-၂၀၁၅ မှာ ဆောင်ရွက်မယ့်စီမံကိန်းများကတော့ ၆၆ ကေဗွီ သိုင်းငင်-ကလေး-ကလေးဝ ဓာတ်အားလိုင်း ၃၀ မိုင်နဲ့ ခွဲရုံများ ဖြစ်ပါတယ်။ ဆက်လက်ပြီး မွန်ပြည်နယ်မှာ ဆောင်ရွက်မယ့်လုပ်ငန်းများကို ဆက်လက်ပြီး တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းကတော့ ၂၃၀ ကေဗွီ သထုံ-မော်လမြိုင် ဓာတ်အားလိုင်းက မိုင် ၅၀ နဲ့ ခွဲရုံများဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့် စီမံကိန်းကတော့ ၆၆ ကေဗွီ မော်လမြိုင်-သံဖြူဇရပ်ဓာတ်အားလိုင်း ၃၅ မိုင်နဲ့ ခွဲရုံဖြစ်ပါတယ်။ နောက်တစ်ခါ ၆၆ ကေဗွီ မော်လမြိုင်-ချောင်းဆုံဓာတ်အားလိုင်း ၁၅ မိုင်နဲ့ခွဲရုံများ ဖြစ်ပါတယ်။ ၂၀၁၄၂၀၁၅ မှာ ဆောင်ရွက်မယ့်စီမံကိန်းများကတော့ ၂၃၀ ကေဗွီ မော်လမြိုင်-ရေးဓာတ်အားလိုင်း ၈၂ မိုင်နဲ့ ခွဲရုံများ ဖြစ်ပါတယ်။ ဆက်လက်ပြီး ရခိုင်ပြည်နယ်မှာ ဆောင်ရွက်မယ့်စီမံကိန်းများကို တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းကတော့ ၂၃၀ ကေဗွီ မန်းအမ်း-ပုဏ္ဏားကျွန်းဓာတ်အားလိုင်း ၁၂၀ မိုင်နဲ့ ခွဲရုံများဖြစ်ပါတယ်။ ၂၃၀ ကေဗွီ ဥသျှစ်ပင်တောင်ကုတ်-မအီ-ဆင်တဲဓာတ်အားလိုင်း ၁၄၆ မိုင်နဲ့ခွဲရုံဖြစ်ပါတယ်။ ၆၆ ကေဗွီ ပုဏ္ဏားကျွန်းကျောက်တော်ဓာတ်အားလိုင်း ၄၀ မိုင်နဲ့ ခွဲရုံများ ဖြစ်ပါတယ်။ ၆၆ ကေဗွီ မြောက်ဦး-ပုဏ္ဏားကျွန်းစစ်တွေဓာတ်အားလိုင်း ၆၂ မိုင်နဲ့ခွဲရုံများ ဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့် စီမံကိန်းများကတော့ ၁၃၂ ကေဗွီ တောင်ကုတ်-သံတွဲဓာတ်အားလိုင်း ၃၀ မိုင်နဲ့ ခွဲရုံများဖြစ်ပါတယ်။ ၆၆ ကေဗွီ အသုတ်-ဂ္ဂဓာတ်အားလိုင်း ၆၂ မိုင်နဲ့ခွဲရုံ ဖြစ်ပါတယ်။ ၆၆ ကေဗွီ ဆင်တဲ-ရမ်းဗြဲ ာတ်အားလိုင်း ၁၄ မိုင်နဲ့ခွဲရုံဖြစ်ပါတယ်။ ၆၆ ကေဗွီ ဆင်တဲ-ကျောက်ဖြူ ဓာတ်အားလိုင်း ၃၅ မိုင်နဲ့ ခွဲရုံဖြစ်ပါတယ်။ ၂၀၁၄-၂၀၁၅ မှာ ဆောင်ရွက်မယ့်စီမံကိန်းများကတော့ ၆၆ ကေဗွီ မြောက်ဦး-မင်းပြား ဓာတ်အားလိုင်း ၂၀ မိုင်နဲ့ တိုးချဲ့ခွဲရုံဖြစ်ပါတယ်။ ၆၆ ကေဗွီ သံတွဲ-ကျိန်တလီ ဓာတ်အားလိုင်း မိုင် ၄၀ နဲ့ခွဲရုံများပဲ ဖြစ်ပါတယ်။ ဒီစီမံကိန်းများကတော့ ကျွန်တော်တို့ နိုင်ငံခြားချေးငွေနဲ့ ဆောင်ရွက်တဲ့ အတွက်ကြောင့် နိုင်ငံခြားချေးငွေရရှိမှုအပေါ်မူတည်ပြီးတော့ အနှေးအမြန်ဆောင်ရွက်ပေးသွားမှာ ဖြစ်ပါတယ်။ ဆက်လက်ပြီးတော့ ရှမ်းပြည်နယ်မှာ ဆောင်ရွက်မယ့်ဓာတ်အားလိုင်းများကို ဆက်လက် တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းကတော့ ၆၆ ကေဗွီ သိန္နီတာမိုးည-လောက်ကိုင်ဓာတ်အားလိုင်း ၇၅ မိုင်နဲ့ခွဲရုံဖြစ်ပါတယ်။ ၆၆ ကေဗွီ လားရှိုး-မိုင်းရယ်တန့်ယန်းဓာတ်အားလိုင်း ၈ရ မိုင်နဲ့ခွဲရုံဖြစ်ပါတယ်။ ၆၆ ကေဗွီ ခိုလန် ကွန်ဟိန်း ဓာတ်အားလိုင်း ၃၃ မိုင်နဲ့ ခွဲရုံများဖြစ်ပါတယ်။ ၂၀၁၃-၂၀၁၄ မှာ ဆောင်ရွက်မယ့်လုပ်ငန်းများကတော့ ၁၃၂/၆၆/၁၁ ကေဗွီ ၁၀၀ အမ်ဗွီအေ တောင်ကြီးမှာ ခွဲရုံတည်ဆောက်ခြင်း ဖြစ်ပါတယ်။ ၆၆ ကေဗွီ သိန္နီ- ကွတ်ခိုင် ၁၀၅ မိုင်၊ မူဆည်ဓာတ်အားလိုင်း ၆၀ မိုင်နဲ့ ခွဲရုံများဖြစ်ပါတယ်။ ၆၆ ကေဗွီ မိုင်းတောင်-ကျေးသီး ဓာတ်အားလိုင်း ၃၀ မိုင်နဲ့ ခွဲရုံများဖြစ်ပါတယ်။ ၆၆ ကေဗွီ မိုင်းတောင်-မိုင်းစု ဓာတ်အားလိုင်း ၃၃ မိုင်နဲ့ ခွဲရုံများဖြစ်ပါတယ်။ ၆၆ ကေဗွီ တောင်ကြီး-ဆီဆိုင်ဓာတ်အားလိုင်း ၄၄ မိုင်နဲ့ခွဲရုံများဖြစ်ပါတယ်။ ၆၆ ကေဗွီ အထက်ဘီလူးချောင်း-ကလောဓာတ်အားလိုင်း ၂၀ မိုင်နဲ့ ခွဲရုံ ဖြစ်ပါတယ်။ ၂၀၁၃-၂၀၁၄ မှာဆောင်ရွက်မယ့်စီမံကိန်းများကတော့ ၂၃၀ ကေဗွီ မန်ဆန်-သိန္နီဓာတ်အားလိုင်း ၆၀ မိုင်နဲ့ ခွဲရုံများပဲ ဖြစ်ပါတယ်။ ဆက်လက်ပြီးတော့ စစ်ကိုင်းတိုင်းဒေသကြီးမှာ ဆောင်ရွက်မယ့်စီမံကိန်းများကို ဆက်လက် ဖော်ပြပေးသွားမှာ ဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့်စီမံကိန်းကတော့ ၁၃၂/၆၆/၁၁ ကေဗွီ ၂x၅၀ အမ်ဗွီအေ ကျော်ပုထိုးဓာတ်အားခွဲရုံတည်ဆောက်ခြင်းဖြစ်ပါတယ်။ ၂၀၁၃-၂၀၁၄ မှာ ဆောင်ရွက်မယ့်စီမံကိန်းများကတော့ ၂၃၀ ကေဗွီ ညောင်ပင်ကြီး-ကလေး ဓာတ်အားလိုင်း ၉၅ မိုင်နဲ့ ခွဲရုံဖြစ်ပါတယ်။ ၁၃၂/၃၃/၃၄ ကေဗွီ ၂x၅၀ အမ်ဗွီအေ အောင်ချမ်းသာ ဓာတ်အားခွဲရုံတည်ဆောက်ခြင်းများဖြစ်ပါတယ်။ ဆက်လက်ပြီး မန္တလေးတိုင်းဒေသကြီးမှာ ဆောင်ရွက်မယ့်လုပ်ငန်းများကို တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းများကတော့ ၅၀၀ ကေဗွီ မိတ္ထီလာ-တောင်ငူ ဓာတ်အားလိုင်း ၁၄၆ မိုင်ဖြစ်ပါတယ်။ ၂၃၀ ကေဗွီ အထက်ရဲရွာ- ရွှေစာရံဓာတ်အားလိုင်း ၈၀ မိုင် ဖြစ်ပါတယ်။ ၂၃၀/၁၁ ကေဗွီ ၁၀၀ အမ်ဗွီအေ နေပြည်တော်(၂)ခွဲရုံ ဖြစ်ပါတယ်။ ၁၃၂/၁၂ အမ်ဗွီအေ မန္တလေးစက်မှုဇုန် ခွဲရုံဖြစ်ပါတယ်။ ၁၃၂/၁၁ အမ်ဗွီအေ ၆၀ အမ်ဗွီအေ လက်ပံလှနဲ့ မိုးကုတ်ခွဲရုံ တိုးချဲ့ခြင်းဖြစ်ပါတယ်။ ၁၃၂/၁၁ အမ်ဗွီအေ ၂x၅၀ အမ်ဗွီအေ တံခွန်တိုင်ခွဲရုံ ဖြစ်ပါတယ်။ ၁၃၂/၁၁ အမ်ဗွီအေ သာစည်ခွဲရုံတိုးချဲ့ခြင်းဖြစ်ပါတယ်။ ၃၃ ကေဗွီ မြို့ကြီး အင်းကုန်းဓာတ်အားလိုင်း ၂၄ မိုင် တိုးချဲ့ခြင်း ဖြစ်ပါတယ်။ ၂၀၁၃-၂၀၁၄ ခုနှစ်မှာ ဆောင်ရွက်မယ့်စီမံကိန်းများ ကတော့ ၂၃၀ ကေဗွီ သပြေဝ-မိတ္ထီလာ-ချောက်ဓာတ်အားလိုင်း ၇၅ မိုင် ဖြစ်ပါတယ်။ ၆၆/၁၁ ကေဗွီ/၂၀ အမ်ဗွီအေ မြင်းခြံဓာတ်အားခွဲရုံ တည်ဆောက်ခြင်းဖြစ်ပါတယ်။ ၂၀၁၅-၂၀၁၆ ခုနှစ်မှာ ဆောင်ရွက်မယ့် စီမံကိန်းများကတော့ ၅၀၀ အမ်ဗွီအေ သပြေဝ-မိတ္ထီလာ ခွဲရုံတည်ဆောက်ခြင်း ဖြစ်ပါတယ်။ ဆက်လက်ပြီး မကွေးတိုင်းဒေသကြီးမှာ ဆောင်ရွက်မယ့်လုပ်ငန်းများကို တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းများကတော့ ၂၃၀ ကေဗွီ တောင်တွင်းကြီးရွှေတောင် ဓာတ်အားလိုင်း မိုင် ၁၀၀ နဲ့ ခွဲရုံဖြစ်ပါတယ်။ ၂၃၀ ကေဗွီ ချောက်-မန်း ဓာတ်အားလိုင်း ၇၀ မိုင်နဲ့ ခွဲရုံဖြစ်ပါတယ်။ ၂၃၀ ကေဗွီ တောင်တွင်းကြီး-မင်းဘူးဓာတ်အားလိုင်း ၈၅ မိုင်နဲ့ ခွဲရုံဖြစ်ပါတယ်။ ၆၆ ကေဗွီ ဥသျှစ်ပင်-ကံမဓာတ်အားလိုင်း ၃၀ မိုင်နဲ့ ခွဲရုံဖြစ်ပါတယ်။ ၆၆ ကေဗွီ တညောင်ဆောဓာတ်အားလိုင်း ၄၅ မိုင်နဲ့ ခွဲရုံဖြစ်ပါတယ်။ ၆၆ ကေဗွီ တညောင်-ဆောဓာတ်အားလိုင်း ပြီးလို့ရှိရင် ကျွန်တော်တို့ ထီးလင်းဒေသဟာ လျှပ်စစ်ဓာတ်အား ရရှိသွားမှာ ဖြစ်ပါတယ်။ ၂၀၁၃-၂၀၁၄ မှာဆောင်ရွက်မယ့်စီမံကိန်းများကတော့ ၂၃၀ ကေဗွီ ကျွဲချောင်း-မန်းဓာတ်အားလိုင်း ၉၀ မိုင် နဲ့ ခွဲရုံဖြစ်ပါတယ်။ မြစ်သာရေအားလျှပ်စစ်စီမံကိန်းနဲ့ ဆက်စပ်ပြီးတော့ ဓာတ်အားလိုင်းများ ဆောင်ရွက် သွားပေးမှာ ဖြစ်ပါတယ်။ ဆက်လက်ပြီး ပဲခူးတိုင်းဒေသကြီးမှာ ဆောင်ရွက်မယ့်လုပ်ငန်းများကို တင်ပြသွားမှာဖြစ်ပါတယ်။ ၂၀၁၂-၂၀၁၃ မှာ ဆောင်ရွက်မယ့်စီမံကိန်းများကတော့ ၂၃၀ ကေဗွီ ရွှေတောင်-မြောင်းတံကာ ဓာတ်အားလိုင်း ၁၃၀ မိုင် ဖြစ်ပါတယ်။ ၂၀၁၃-၂၀၁၄ မှာ ဆောင်ရွက်မယ့်စီမံကိန်းများကတော့ ၅၀၀ ကေဗွီ တောင်ငူ-ကမာနတ်ဓာတ်အားလိုင်း ၁၁ရ မိုင် ဖြစ်ပါတယ်။ ၂၀၁၄-၂၀၁၅ မှာ ဆောင်ရွက် မယ့်လုပ်ငန်းကတော့ ၂၃၀ ကေဗွီ တောင်ငူ-ရွှေတောင် ဓာတ်အားလိုင်း ၁၁၀ မိုင် ဖြစ်ပါတယ်။ ၂၀၁၅၂၀၁၆ မှာ ဆောင်ရွက်မယ့်လုပ်ငန်းကတော့ တောင်ငူ-ကမာနတ်မှာ ၅၀၀ ကေဗွီအေ ဓာတ်အားခွဲရုံများ တည်ဆောက်ပေးသွားမှာဖြစ်ပါတယ်။ ဆက်လက်ပြီး ဧရာဝတီတိုင်းဒေသကြီးမှာ ဆောင်ရွက်မယ့်လုပ်ငန်းများကို တင်ပြသွားမှာ ဖြစ်ပါတယ်။ ၂၀၁၂-၂၀၁၃ မှာ ၂၃၀ ကေဗွီ အသုပ်-ပုသိမ် ဓာတ်အားလိုင်း ၄၀ မိုင်နဲ့ ခွဲရုံဖြစ်ပါတယ်။ ၂၃၀ ကေဗွီ ဥသျှစ်ပင်-ဟင်္သာတဓာတ်အားလိုင်း ၉၀ မိုင်နဲ့ ခွဲရုံဖြစ်ပါတယ်။ ၂၀၁၃-၂၀၁၄ မှာဆောင်ရွက်မယ့်စီမံကိန်းကတော့ ၂၃၀ ကေဗွီ လှိုင်သာယာ-ကျိုက်လတ်ဓာတ်အားလိုင်း ၃၀ မိုင်နဲ့ ခွဲရုံဖြစ်ပါတယ်။ ၆၆ ကေဗွီ ပုသိမ်ကြိုးတံတား ထိပ်ကမ်းနီဓာတ်အားလိုင်း ရ မိုင်နဲ့ ခွဲရုံဖြစ်ပါတယ်။ ၆၆ ကေဗွီ ပုသိမ်-ချောင်းသာဓာတ်အားလိုင်း ၃၅ မိုင်နဲ့ ခွဲရုံဖြစ်ပါတယ်။ ၆၆ ကေဗွီ ပုသိမ်ငွေဆောင်ဓာတ်အားလိုင်း ၃၀ မိုင်နဲ့ ခွဲရုံဖြစ်ပါတယ်။ ၂၀၁၄-၂၀၁၅ မှာ ဆောင်ရွက်မယ့် စီမံကိန်းကတော့ ၂၃၀ ကေဗွီ ဟင်္သာတ-အသုပ် ဓာတ်အားလိုင်း ၈၀ မိုင်နဲ့ ခွဲရုံတိုးချဲ့ခြင်း ဖြစ်ပါတယ်။ ၂၀၁၅-၂၀၁၆ မှာ ဆောင်ရွက်မယ့်စီမံကိန်းကတော့ ၂၃၀ ကေဗွီ မင်းလှ-ဟင်္သာတဓာတ်အားလိုင်း ၆၀ မိုင်နဲ့ တိုးချဲ့ခွဲရုံဖြစ်ပါတယ်။ ဆက်လက်ပြီး ကျွန်တော်တို့ ရန်ကုန်တိုင်းဒေသကြီးမှာ ဆောင်ရွက်မယ့်စီမံကိန်းများကို တင်ပြသွားမှာဖြစ်ပါတယ်။ ရန်ကုန်တိုင်းဒေသကြီးမှာတော့ ၂၀၁၂-၂၀၁၃ မှာ ၂၃၀ ကေဗွီ သာကေတ-ဒဂုံ(အရှေ့) ဓာတ်အားလိုင်း ၁၀ မိုင် ဖြစ်ပါတယ်။ ၂၀၁၃-၂၀၁၄ မှာတော့ ၂၃၄ ကေဗွီမြောင်းတကာ-လှိုင်သာယာ ဓာတ်အားလိုင်း ၂၈ မိုင် ဖြစ်ပါတယ်။ ၂၃၀ ကေဗွီ သာကေတ-အလုံ ဓာတ်အားလိုင်း ၁၁ မိုင် ဖြစ်ပါတယ်။ ၂၀၁၄-၁၅ မှာ ၂၃၀ ကေဗွီ ရွှေလင်ပန်းခွဲရုံမှာ ဓာတ်အား တိုးချဲ့ တည်ဆောက်ပေးခြင်းဖြစ်ပါတယ်။ ဆက်လက်ပြီး ကျွန်တော်တို့ ယခုတင်ပြထားတာကတော့ အမြင့်ဓာတ်အားလိုင်းဖြစ် တဲ့ ၂၃၀ ကေဗွီ ၆၆ ကေဗွီ ၁၃၀ ကေဗွီဖြစ်ပြီးတော့ အထက်ဖော်ပြပါဓာတ်အားလိုင်းများကနေပြီးတော့ မှ ဓာတ်အားလိုင်းကနေပြီး ဓာတ်အားအနိမ့်တွေဖြစ်တဲ့ ၃၃/၁၁/၀.၄ ကေဗွီကို ပြန်ချပေးမှ ကျွန်တော်တို့ ပြည်သူလူထုဆီ ဓာတ်အားရောက်မှာဖြစ်ပါတယ်။ ဒါကြောင့်မို့လို့ ဒါကိုတော့ ကျွန်တော် အသေးစိတ် မဖတ်ဘဲနဲ့ အကျဉ်းချုပ်ဖတ်ပြမှာဖြစ်ပါတယ်။ ဆက်လက်ပြီး ၂၀၁၂-၂၀၁၃ ကနေပြီးတော့ ၂၀၁၅၂၀၁၆ အထိ ပြည်နယ်/တိုင်းဒေသကြီး ၁၄ ခုမှာ ဆောင်ရွက်ပေးမယ့် ၃၃ ကေဗွီ ဓာတ်အားလိုင်း မိုင်ပေါင်းက ၁၀၅၀.၃၂ မိုင်ဖြစ်ပါတယ်။ ၁၁ ကေဗွီဓာတ်အားလိုင်း မိုင်ပေါင်းက ၂၅၇၁.၁၀၁ မိုင် ဖြစ်ပါတယ်။ ၀.၄ ကေဗွီ ဓာတ်အားလိုင်းကတော့ ၁၆၀၀.၅၅ မိုင်ကို ဆက်လက်ပြီးတော့ အထက်ဖော်ပြပါ ဓာတ်အားလိုင်းများနဲ့ တွဲပြီးတော့ ဆောင်ရွက်ပေးသွားမှာ ဖြစ်ပါတယ်။ ရန်ကုန် မြို့တော် လျှပ်စစ်ဓာတ်အားပေးအဖွဲ့အနေနဲ့တော့ ၆၆ ကေဗွီဓာတ်အားလိုင်း ၁၁ရ မိုင်၊ ၃၃ ကေဗွီာတ်အားလိုင်း ၇၁ မိုင်နဲ့ ၀.၄ ကေဗွီဓာတ်အားလိုင်း ၃၄၆ မိုင်ကို တင်ပြပါ ၂၀၁၃-၂၀၁၄ ဘဏ္ဍာရေး နှစ်မှာ ဆောင်ရွက်ပေးသွားမှာ ဖြစ်ပါတယ်။ ဆက်လက်ပြီးတော့ ဓာတ်အားစနစ်ကနေရယူပြီးတော့ လျှပ်စစ်မီးယူထားတဲ့ ကျေးရွာများ အခြေအနေ ဆက်လက်တင်ပြပေးသွားမှာ ဖြစ်ပါတယ်။ ကျွန်တော်တို့ တိုင်းဒေသကြီးနဲ့ ပြည်နယ် အားလုံးမှာ သတ်မှတ်ထားတဲ့ကျေးရွာပေါင်း ၆၄၃၄၆ ရွာရှိတဲ့အနက် ၂၀၁၂ ခုနှစ်အထိ မီးလင်းပြီးတဲ့ ကျေးရွာပေါင်းက ၃၁၅၂ ရွာမီးလင်းပြီး ဖြစ်ပါတယ်။ အထက်ကျွန်တော် တင်ပြခဲ့တဲ့ ဓာတ်အား လိုင်းတွေပြီးလာလို့ရှိရင် ၂၀၁၃ ခုနှစ်မှာ ကျေးရွာပေါင်း ၃၆၁ရ ရွာအထိ တိုးတက်ပြီးတော့ လျှပ်စစ်မီး ရရှိမှာဖြစ်ပါတယ်။ ၂၀၁၄ ခုနှစ်မှာဆိုရင် ကျေးရွာပေါင်း ၄၁၄၃ ရွာအထိ တိုးတက်ပြီးတော့ ဓာတ်အားရရှိလာမှာ ဖြစ်ပါတယ်။ ၂၀၁၅ ခုနှစ်မှာ ကျေးရွာပေါင်း ၄၇၄၀ ရွာအထိ တိုးတက်ပြီးတော့ ဓာတ်အားရရှိလာမှာ ဖြစ်ပါတယ်။ ၂၀၁၆ ခုနှစ်မှာတော့ ကျေးရွာပေါင်း ၅၄၁၉ ရွာအထိ တိုးချဲ့ပြီးတော့ လျှပ်စစ်မီးရရှိလာမှာ ဖြစ်ပါတယ်။ အထက်ပါစီမံကိန်းများ ဆောင်ရွက်ပေးနိုင်ခြင်းအားဖြင့် ၂၀၁၂-၂၀၁၃ ခုနှစ်မှာ ကျွန်တော်တို့ လျှပ်စစ်ဓာတ်အား တိုးတက်ရရှိသွားမှာကို ဆက်လက်တင်ပြသွားမှာ ဖြစ်ပါတယ်။ ကချင်ပြည်နယ်မှာ မြစ်ကြီးနား၊ ဝိုင်းမော်၊ မိုးကောင်း၊ မိုးညှင်းနှင့် အနီးပတ်ဝန်းကျင်ကျေးရွာများဟာ ၂၀၁၂-၂၀၁၃ ခုနှစ်မှာ တည်ဆောက်တဲ့လုပ်ငန်းများကနေပြီးတော့ ဓာတ်အားရရှိမှာ ဖြစ်ပါတယ်။ ကယားပြည်နယ်မှာ ဆိုရင်လည်း လွယ်လင်လေးနဲ့ အနီးပတ်ဝန်းကျင်ကျေးရွာများ ဓာတ်အားထပ်မံရရှိလာမှာ ဖြစ်ပါတယ်။ မကွေးတိုင်းဒေသကြီးအတွင်းမှာ ကျော၊ ဂန့်ဂေါနဲ့ အနီးပတ်ဝန်းကျင်ကျေးရွာများ လျှပ်စစ်မီးရရှိလာမှာ ဖြစ်ပါတယ်။ ရှမ်းပြည်နယ်အတွင်းမှာ တာမိုးည်၊ မိုင်းရယ်၊ မိုင်းကိုင်၊ ပင်းတယ၊ နောင်ကား၊ လဲချားမြို့များနှင့် အနီးပတ်ဝန်းကျင်ကျေးရွာအသီးသီးတို့အား လျှပ်စစ်ဓာတ်အား တိုးချဲ့ ဓာတ်အား ပေးရန် လျာထားပြီးဖြစ်ပါတယ်။ ထို့အပြင် ၂၀၁၃-၂၀၁၄ ခုနှစ်မှာ အောက်ပါလျှပ်စစ်ဓာတ်အားများကို တိုးချဲ့ ဖြန့်ဖြူးနိုင်မှာဖြစ်ပါတယ်။ ကချင်ပြည်နယ်အတွင်းမှာဆိုရင် ဖားကန့်၊ မြို့သစ်၊ ဒေါ့ဖုန်းယန် မြို့များနှင့် အနီးပတ်ဝန်းကျင်ကျေးရွာများ ဖြစ်ပါတယ်။ ကယားပြည်နယ်အတွင်းမှာဆိုရင် ရွာသစ်နှင့် အနီးပတ်ဝန်းကျင်ကျေးရွာများ ဖြစ်ပါတယ်။ ကရင်ပြည်နယ်အတွင်းမှာဆိုရင် ဘုရားကုန်း (ဇာသပြင်) နှင့်အနီးပတ်ဝန်းကျင်ကျေးရွာများ ဖြစ်ပါတယ်။ ချင်းပြည်နယ်အတွင်းမှာဆိုရင် ဖလမ်း၊ သိုင်းငင်၊ မင်းတပ်မြို့များနှင့် အနီးပတ်ဝန်းကျင်ကျေးရွာများ ဖြစ်ပါတယ်။ မွန်ပြည်နယ်အတွင်းမှာဆိုရင် သံဖြူဇရပ်၊ ချောင်းဆုံမြို့များနှင့် အနီးပတ်ဝန်ကျင်ကျေးရွာများ ဖြစ်ပါတယ်။ ရခိုင်ပြည်နယ်အတွင်းမှာဆိုရင် စစ်တွေ၊ ပုဏ္ဏားကျွန်း၊ ကျောက်တော်၊ မြောက်ဦး၊ သံတွဲ၊ တောင်ကုတ်၊ ရမ်းဗြဲ၊ ကျောက်ဖြူမြို့ များနှင့်အနီးပတ်ဝန်းကျင်ကျေးရွာများ ဖြစ်ပါတယ်။ ရှမ်းပြည်နယ်အတွင်းမှာဆိုရင် လောက်ကိုင်၊ တန့်ယန်း၊ ကွန်ဟိန်း၊ ကျေးသီး၊ မိုင်းရှူး၊ နောင်ယာဆိုင်၊ ဆိုက်ခေါင်၊ ဆီဆိုင်မြို့များနှင့် အနီး ပတ်ဝန်းကျင်ကျေးရွာများ ဖြစ်ပါတယ်။ မကွေးတိုင်းဒေသကြီးအတွင်းမှာ ကံမ၊ ဆောမြို့များနှင့် အနီးပတ်ဝန်းကျင်ကျေးရွာများ ဖြစ်ပါတယ်။ ဧရာဝတီတိုင်းဒေသကြီးအတွင်းမှာ ကျိုက်လတ်၊ ကမ်းနီ၊ ချောင်းသာ၊ ငွေဆောင်မြို့များနှင့် အနီးပတ်ဝန်းကျင် ကျေးရွာအသီးသီးတို့အား ဓာတ်အားစနစ်မှ တိုးချဲ့ ဓာတ်အားပေးရန်လျာထားပြီး ဖြစ်ပါတယ်။ ၂၀၁၄-၂၀၁၅ ခုနှစ်တွင် အောက်ပါဖော်ပြပါ လျှပ်စစ်ဓာတ်အားတိုးချဲ့ပေးရန် ဖြစ်ပါတယ်။ ကရင်ပြည်နယ်မှာ ကော့ကရိတ်၊ မြဝတီမြို့များနှင့် အနီးပတ်ဝန်းကျင်ကျေးရွာများ ဖြစ်ပါတယ်။ ကယားပြည်နယ်အတွင်းမှာ ရှားတော၊ ဟိုယာနှင့် အနီးပတ်ဝန်းကျင်ကျေးရွာများ ဖြစ်ပါတယ်။ စစ်ကိုင်း တိုင်းဒေသကြီးမှာ ကလေး၊ ကလေးဝနဲ့ အနီးပတ်ဝန်းကျင်ဒေသများ ဖြစ်ပါတယ်။ မွန်ပြည်နယ် အတွင်းမှာ ရေးမြို့နဲ့ ပတ်ဝန်းကျင်ကျေးရွာများ ဖြစ်ပါတယ်။ ရခိုင်ပြည်နယ်အတွင်းမှာ မင်းပြား၊ ကျိန္တလီ၊ ဂွမြို့များနှင့် အနီးပတ်ဝန်းကျင်ကျေးရွာများ ဖြစ်ပါတယ်။ တနင်္သာရီတိုင်းဒေသကြီးမှာဆိုရင် ထားဝယ်မြို့နှင့် အနီးပတ်ဝန်းကျင်ကျေးရွာအသီးသီးအား တိုးချဲ့ ဓာတ်အားပေးနိုင်မှာ ဖြစ်ပါတယ်။ ထို့အပြင် ၂၀၁၅-၂၀၁၆ ခုနှစ်မှာ ဆောင်ရွက်မယ့် စီမံကိန်းများက ဓာတ်အား စနစ်ပိုမိုခိုင်မာလာစေ ရန်အတွက် ၅၀၀ ကေဗွီမဟာဓာတ်အားလိုင်းကို ဆက်လက်တည်ဆောက်သွားမှာ ဖြစ်ပါတယ်။ ၅၀၀ ကေဗွီဓာတ်အားခွဲရုံများ တည်ဆောက်ခြင်း၊ ၂၃၀ ကေဗွီဓာတ်အားလိုင်းနှင့် ဓာတ်အားခွဲရုံများ တည်ဆောက်ခြင်းတို့ကို ဆောင်ရွက်သွားမှာဖြစ်ပြီး ယင်းစီမံကိန်းများ ဆောင်ရွက်ခြင်းဖြင့် တိုင်းဒေသကြီးနဲ့ ပြည်နယ်များမှာ ဓာတ်အားစနစ်မှ ဓာတ်အားရရှိပြီး အနီးပတ်ဝန်းကျင်မြို့များလည်း တိုးချဲ့ ပေးနိုင်မှာဖြစ်ပါတယ်။ အထက်ဖော်ပြပါ စီမံကိန်းများဟာ ကျွန်တော် တင်ပြသလို ၂၀၁၁-၂၀၁၂ ကနေ ၂၀၁၅-၂၀၁၆ ခုနှစ်အထိ စီမံကိန်းများနဲ့ နှစ်အလိုက် ဆောင်ရွက်ပေးနိုင်မယ့် လျှပ်စစ်ဓာတ်အားရရှိနိုင်မယ့် အခြေ အနေများကို တင်ပြခြင်းဖြစ်ပါတယ်။ ဆက်လက်ပြီး ၂၀၁၆-၂၀၁ရ ကနေပြီးတော့ ၂၀၃၀-၂၀၃၂ အထိ နှစ် ၃၀ စီမံကိန်းများကိုလည်း ဆက်လက်ဆောင်ရွက်ထားပြီးတော့ သက်ဆိုင်ရာအစိုးရအဖွဲ့ကို တင်ပြ ထားပြီးတော့မှ ရန်ပုံငွေရရှိမှုအပေါ်မူတည်ပြီးတော့ လျှပ်စစ်ဓာတ်အားလိုင်းများ တည်ဆောက်ခြင်း၊ မြို့နယ်များသို့ ဓာတ်အားရရှိရေးတို့ကိုလည်း ဆက်လက်ပြီးဆောင်ရွက်ပေးသွားမှာ ဖြစ်ပါတယ်။ အမှတ်(၂)လျှပ်စစ်စွမ်းအားဝန်ကြီးဌာနအနေနဲ့ အမှတ်(၁)လျှပ်စစ်စွမ်းအား ဝန်ကြီးဌာနက တည်ဆောက်လျက်ရှိတဲ့ ရေအားလျှပ်စစ်စီမံကိန်းများ ပြီးသည်နှင့်တစ်ပြိုင်နက် ဓာတ်အားရယူရန် အတွက် ဓာတ်အားလိုင်းနဲ့ ဓာတ်အားခွဲရုံများကို ကြိုတင်စီမံဆောင်ရွက်ရတဲ့အတွက်ကြောင့် ရေအား စက်ရုံမှ ထုတ်လုပ်နိုင်သည်နှင့်အမျှ ဓာတ်အားစနစ်ကို အမြန်ပေးပို့ပြီးတော့ နိုင်ငံတစ်ဝန်း ဓာတ်အား ရရှိစေရန် ပြည်နယ်နှင့်တိုင်းဒေသကြီးများသို့ မြို့ရွာများကို တိုးချဲ့ပြီးဓာတ်အားပေးမှာ ဖြစ်ပါတယ်။ အမှတ်(၂)လျှပ်စစ်စွမ်းအားဝန်ကြီးဌာနအနေနဲ့ ဓာတ်အားမရရှိသေးသော မြို့နယ်အဆင့် မြို့များအပါ အဝင် ကျေးလက်ဒေသတွေကို လျှပ်စစ်ဓာတ်အားဖြန့်ဖြူးပေးနိုင်ရန်အတွက် ကာလတိုငါးနှစ် စီမံကိန်းများထားပြီးတော့ အဆင့်လိုက်ထည့်သွင်းပြီး တစ်ချိန်တည်းမှာပင် အထက်ဖော်ပြပါ လုပ်ငန်းများဆောင်ရွက်ရမှာဖြစ်တဲ့အတွက်ကြောင့် ရင်းနှီးမြှုပ်နှံမှုများစွာ ကုန်ကျမှာဖြစ်ပါတယ်။ ယင်းကဲ့သို့ ရင်းနှီးမြှုပ်နှံမှုဆောင်ရွက်နိုင်ရန်အတွက် နိုင်ငံတော်မှခွင့်ပြုနိုင်သည့် ဘဏ္ဍာငွေရရှိမှု အပေါ်မူတည်ပြီး အချို့သောစီမံကိန်းများအား ချေးငွေဖြင့်ဆောင်ရွက်ခြင်း၊ အချို့သော စီမံကိန်း လုပ်ငန်းများအား ပုဂ္ဂလိကရင်းနှီးမြှုပ်နှံမှုများဖိတ်ခေါ်ပြီး ဆောင်ရွက်ခြင်းစသည့် နည်းလမ်းများဖြင့် ပြည်သူလူထုတို့ လက်ရှိလိုအပ်လျက်ရှိသော လျှပ်စစ်ဓာတ်အားဖြည့်ဆည်းဆောင်ရွက်နိုင်ရေး ဆက်လက်ကြိုးပမ်းဆောင်ရွက်သွားမည်ဖြစ်ကြောင်းကို ပြောကြားရင်း ကျွန်တော်၏ တင်ပြချက်ကို နိဂုံးချုပ်အပ်ပါတယ်။ (ဩဘာသံများ)</speech>
<speech type="speaker">အစည်းအဝေးကို နေ့လယ်စာ စားသုံးရန်အတွက် ၁ နာရီခန့် ရပ်နားပါ့မယ်</speech>
<speech type="mc">ဥက္ကဋ္ဌကြီး ပြန်လည်ထွက်ခွာပါတော့မယ်ခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များအားလုံး ထွက်ခွာနိုင်ကြပါပြီ ခင်ဗျား</speech>
<p>နေ့လယ်စာ စားသုံးရန် အစည်းအဝေးကို ၁ နာရီခန့် ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင် တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">အစီအစဉ် ၆ ဆက်လက်ဆောင်ရွက်ပါ့မယ်။ မူလ စတင်အဆိုပြုခဲ့တဲ့ ဦးဌေးမောင်၊ ဆောမဲဆန္ဒနယ်မှ မိမိရဲ့ သဘောထားနဲ့အတူ ပြန်လည်ဆွေးနွေးပေးဖို့ ဖိတ်ခေါ်ပါတယ်</speech>
<speech><mp id="309">ဦးဌေးမောင်(ဆောမဲဆန္ဒနယ်)</mp>လေးစားရသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မကွေးတိုင်းဒေသကြီး၊ ဆောမဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးဌေးမောင် ဖြစ်ပါတယ်။ ကျွန်တော်တင်သွင်းခဲ့တဲ့ မြို့နယ် အဆင့်များကို မည်သည့်နှစ်တွင် မြို့ချင်းဆက်လမ်းကောင်းမွန်စေရမည်၊ မည်သည့်နှစ်တွင် လျှပ်စစ် ဓာတ်အား ရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ် ဆောင်ရွက်ရေး အဆိုကို ကိုယ်စားလှယ် ၆ ဦးက ပြည့်စုံစွာ ဆွေးနွေးသွားတာကို တွေ့ရှိရပါတယ်။ ဆွေးနွေးပေးကြတဲ့ ကိုယ်စားလှယ်များကိုလည်း အထူးကျေးဇူးတင်ရိပါကြောင်း ပြောကြားလိုပါတယ်။ ကျွန်တော့်အဆိုနဲ့ ပတ်သက်ပြီး ပြည်ထောင်စုဝန်ကြီးကလည်း ဆောင်ရွက်နေတဲ့လုပ်ငန်းကိစ္စများကို ပြည့်စုံစွာ ရှင်းလင်း ဆွေးနွေးသွားတာကို တင်ပြသွားတာတွေ့ရှိရပါတယ်။ ပြည်ထောင်စုဝန်ကြီးကိုလည်း အထူးကျေးဇူး တင်ရှိပါကြောင်း ပြောကြားလိုပါတယ်။ ကျွန်တော့်အဆိုဟာ ယေဘုယျသဘောဖြစ်တယ်လို သုံးသပ်နိုင်သော်လည်း ကျွန်တော်တင်ပြလို့တဲ့ ရည်ရွယ်ရင်းသဘောထားကတော့ (၁) မည်သည့်နှစ်တွင် မည်သည့်မြို့များ မြို့ချင်းဆက်လမ်းကောင်းမွန်စေရမည်။ (၂) မည်သည့်နှစ်တွင် မည်သည့်မြို့များ၊ မည်သည့်မြို့နယ်ရှိ မည်သည့်ရွာများ လျှပ်စစ်ဓာတ်အားရရှိစေရမည်ဟု အတိအကျဖော်ပြ ဆောင်ရွက် စေလိုခြင်းပဲ ဖြစ်ပါတယ်။ ကျွန်တော့်အဆိုနဲ့ပတ်သက်ပြီး မြို့နယ်တိုင်းမြို့နယ်တိုင်းရဲ့ ကိုယ်စားလှယ် များဖြစ်ကြတဲ့ ပြည်သူ့လွှတ်တော်ရဲ့ သဘောထားကို ခံယူသွားမှာဖြစ်ပါတယ်ခင်ဗျား။ ကျေးဇူးတင် ပါတယ်။ (ဩဘာသံများ)</speech>
<speech type="speaker">ဦးဌေးမောင်ရဲ့ အဆိုနှင့်ပတ်သက်ပြီးတော့ ပြည်သူ့လွှတ်တော်ကိုယ်စားလှယ် ၆ ဦး ဆွေးနွေးသွားပါတယ်။ အဲဒီလိုဆွေးနွေးတဲ့အထဲမှာ ဦးစိုင်းသီဟကျော် (ခ) ဦးစိုင်းဟပ်၊ မိုင်းရယ် မဲဆန္ဒနယ်ဟာလည်း ဆွေးနွေးတဲ့နေရာမှာ ပြည်ထောင်စုလွှတ်တော်တုန်းက ဒီအဆိုနဲ့ချိတ်ဆက်လို့ ရမယ့် အဆိုတစ်ခုတင်သွင်းခဲ့တယ်ဆိုပြီးတော့ ပြန်လည်ဆွေးနွေးတင်ပြခဲ့တာလည်း ရှိပါတယ်။ ဒီအဆိုဟာ ဒီနေ့လွှတ်တော်ကိုယ်စားလှယ်များ ဆွေးနွေးသွားသလိုပဲ ဒီနေ့နိုင်ငံအတွင်းမှာရှိကြတဲ့ ပြည်သူများ ရဲ့ လိုအပ်ချက်ကို ဖြည့်ဆည်းပေးနိုင်ဖို့အတွက် တိတိကျကျသတ်မှတ်ပြီးတော့ လျှပ်စစ်မီးကိစ္စ၊ လမ်းပန်း ဆက်သွယ်ရေးကိစ္စများကို တင်ပြခြင်းပဲ ဖြစ်ပါတယ်။ အဲလိုတင်ပြဆွေးနွေးတဲ့နေရာမှာ ဒီနေ့တော့ ပြည်ထောင်စုဝန်ကြီးတစ်ဦးကပဲ ဒီအဆိုနှင့်ပတ်သက်ပြီးတော့ ပြည့်ပြည့်စုံစုံတင်ပြဆွေးနွေးနိုင်တဲ့ အနေအထားရှိပြီးတော့ ဆောက်လုပ်ရေးသက်ဆိုင်တဲ့ လမ်းပန်းဆက်သွယ်ရေးကိစ္စကတော့ ကိုယ်တိုင် မလာရောက်နိုင်တဲ့အချိန်မှာ ပြည်ထောင်စုဝန်ကြီး ဦးခင်မောင်စိုးကိုပဲ ရှင်းလင်းတင်ပြဖို့ စာရွက်နဲ့ ပေးလိုက်တာဖြစ်ပါတယ်။ ဒီအဆိုနဲ့ပတ်သက်ပြီးတော့ ပြန်လည်သုံးသပ်မယ်ဆိုလိုရှိရင်လည်း ဦးဖေသန်း၊ မြေပုံမဲဆန္ဒနယ်က ဦးဌေးမောင်တင်သွင်းတဲ့အဆိုဟာ မတိကျသလိုဖြစ်နေတယ်။ ဒါကြောင့်မို့လို့ တိတိကျကျဖြစ်သင့်တယ်ဆိုတဲ့ဟာကိုလည်း ကျွန်တော်တို့ ကြားလိုက်ရပါတယ်။ ဒီပေါ်မူတည်ပြီးတော့ အဆိုရှင်ဦးဌေးမောင်ကလည်း သူ့အဆိုဟာ ယေဘုယျဆန်ပေမယ့် အနှစ်သာရ ကတော့ ခုနတင်ပြသွားတဲ့အတိုင်းကြားလိုက်တဲ့နေရာမှာ တိကျတဲ့သဘောရှိပါတယ်။ ဒါကြောင့်မို့လို့ ကျွန်တော်တို့က ဒီနေ့ဆုံးဖြတ်တဲ့နေရာမှာ မှန်မှန်ကန်ကန် ဆုံးဖြတ်ပြီးတော့ ဆောင်ရွက်စေချင်ပါ တယ်။ အပိုင်းနှစ်ပိုင်းခွဲပြောမယ်ဆိုရင် တစ်ပိုင်းကတော့ လျှပ်စစ်ကိစ္စနှင့်ပတ်သက်လို့တော့ ပြည်ထောင်စုဝန်ကြီးကနေပြီးတော့ ရှင်းပြသွားတဲ့နေရာမှာ လုပ်ဆောင်ချက်အသေးစိတ်အားလုံး ဖော်ပြသွားပါတယ်။ ၂၀၁၅-၂၀၁၆ ထိ ဘာတွေလုပ်မလဲ။ သို့ရာတွင် မြို့အလိုက် မြို့ အတွင်းမှာရှိတဲ့ ကျေးရွာအလိုက်ကျတဲ့အခါကျတော့ ပါရှိခြင်းလည်းမရှိသေးပါဘူး။ ဘာကြောင့်လဲဆိုတဲ့အခါမှာ ဒီအဆိုကို လာဖြေတဲ့အချိန်မှာတော့ ဒီလောက်တစ်နိုင်ငံလုံးအတွင်းမှာရှိတဲ့ မြို့နယ်၊ မြို့နယ်တွေကမှ ဘယ်ကျေးရွာတွေကို ဘယ်ကာလမှာ ရောက်အောင်လုပ်ပေးမယ်ဆိုတဲ့ဟာက အင်မတန်မှ တွက်ချက် ရမယ့်၊ စဉ်းစားသုံးသပ်ရမယ့်ကိစ္စလည်း ဖြစ်ပါတယ်။ အဲဒီလိုဖြစ်တဲ့နေရာမှာ ခုနက ဆွေးနွေးသွားတဲ့ ပုဂ္ဂိုလ်များရဲ့ဆွေးနွေးချက်ထဲမှာလည်း ပါပါတယ်။ ဒါတွေဆောင်ရွက်ဖို့ဆိုရင် ဘတ်ဂျက်ကိစ္စကလည်း ပါနေတဲ့အတွက် ဒီနေ့ တတ်စွမ်းသမျှစေတနာထားပြီးတော့ ပြည်ထောင်စုဝန်ကြီးက ဆွေးနွေး သွားတယ်ဆိုပေမယ့်လို့ မူလအဆိုရှင်ရဲ့ ရည်ရွယ်ချက်ကိုတော့ ဆောင်ရွက်နိုင်တဲ့ အနေအထားမရှိ သေးပါဘူး။ ဒီမှာတစ်ခါတည်း အချိန်လည်းမကုန်ရအောင် ဒီအဆိုဟာ တင်ပြချက်အရ ကြားရ သလောက်ဆိုရင် ဒီအဆိုဟာ အဆိုကောင်းတစ်ခုဖြစ်တယ်။ ဒီအဆိုဟာ အတည်ဖြစ်ဖို့ ဖြစ်တယ်ဆိုတဲ့ သဘောသက်ရောက်ပါတယ်။ အဲဒီအတိုင်းပဲ ပြန်သုံးသပ်မယ်ဆိုလိုရှိရင် ပြီးခဲ့တဲ့အဆိုတင်သွင်းပြီး နောက်မှာ ဒီအဆိုနှင့်ပတ်သက်ပြီးဆွေးနွေးဖို့ စာရင်းပေးတဲ့အခါမှာလည်း အားလုံး အယောက် ၂၀ အထိ ပေးလာတဲ့အနေအထားရှိပါတယ်။ အချိန်ငဲ့ညှာသောအားဖြင့် သက်ဆိုင်ရာ ဦးဌေးမောင်နဲ့ သက်ဆိုင်ရာဆွေးနွေးတဲ့ပုဂ္ဂိုလ်များ ညှိနှိုင်းပြီးတော့ ၆ ယောက်ပဲ အမည် စာရင်းပေးပါဆိုတဲ့အတွက် ၆ ယောက်နဲ့ ဆွေးနွေးသွားတာဖြစ်ပါတယ်။ ဒါကြောင့်မို့လို့ ဆောမဲဆန္ဒနယ်မှ ဦးဌေးမောင်တင်သွင်းတဲ့ မြို့နယ်အဆင့်များကို မည်သည့်နှစ်တွင် မည်သည့်မြို့များ မြို့ချင်းဆက်လမ်းကောင်းမွန်စေရမည်။ မည်သည့်နှစ်တွင် မည်သည့်မြို့နယ်များရှိ မြို့များ၊ ရွာများ လျှပ်စစ်ဓာတ်အား ရရှိစေရမည်စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ် ဆောင်ရွက်ရေးအဆိုနှင့်စပ်လျဉ်းပြီး အတည်ပြု၊ မပြု ဆုံးဖြတ်နိုင်ရန် လွှတ်တော်ရဲ့ ဆန္ဒရယူမှာ ဖြစ်ပါတယ်။ ဒီနေရာမှာ စက်ခလုတ်အသုံးပြု၍ ဆန္ဒယူတဲ့ နည်းလမ်းကို အသုံးပြုမှာ ဖြစ်ပါတယ်။ ဒါကြောင့်မို့လို့ ဆန္ဒပေးနိုင်ဖို့အတွက် အသင့်ရှိစေလိုပါတယ်။ အဆိုမှာ မြို့နယ်အဆင့်များကို မည်သည့်နှစ်တွင် မည်သည့်မြို့များ မြို့ ချင်းဆက်လမ်းကောင်းမွန် စေရမည်၊ မည်သည့်နှစ်တွင် မည်သည့်မြို့နယ်များရှိ မြို့များ၊ ရွာများ လျှပ်စစ်ဓာတ်အားရရှိစေရမည် စသည်ဖြင့် တစ်နိုင်ငံလုံးအတိုင်းအတာဖြင့် စီမံချက်ချမှတ်ဆောင်ရွက်ရေးအဆိုအား ထောက်ခံ အတည်ပြုနိုင်ဖို့အတွက် ဆန္ဒမဲပေးရန် အသင့်ရှိစေလိုပါတယ်။ ထောက်ခံလျှင် ထောက်ခံ။ ကြားနေ လျှင် ကြားနေ။ ကန့်ကွက်လျှင် ကန့်ကွက်။ မိမိတို့ရှေ့မှောက်မှာရှိတဲ့ခလုတ်များကို အသုံးပြုရမှာ ဖြစ်ပါတယ်။ ဆန္ဒမဲပေးရန် အသင့်ရှိစေလိုပါတယ်။ ဆန္ဒမဲပေးနိုင်ပါပြီ။</speech>
<speech type="speaker">ဆန္ဒမဲပေးခွင့်ရှိသူပေါင်း ၄၀၉၊ ထောက်ခံမဲ ၃၄၆၊ ကန့်ကွက်မဲ ၁၀၊ ကြားနေမဲ ၁၆၊ ဆန္ဒမဲအရေအတွက် စုစုပေါင်း ၃၇၂။ လွှတ်တော်ကိုယ်စားလှယ်များခင်ဗျား။ ယခုဆန္ဒမဲပေးလို့ ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံမဲ ၃၄၆ မဲ၊ ကန့်ကွက်မဲ ၁၀ မဲ၊ ကြားနေမဲ ၁၆ မဲ ဖြစ်ပါတယ်။ ဒါကြောင့် ဦးဌေးမောင်တင်သွင်းတဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<title>ဦးအောင်သိန်းလင်း၊ တောင်ဥက္ကလာပမဲဆန္ဒနယ်၏ တောင်သူလယ်သမားများအများဆုံးကြုံတွေ့နေရသည့် မြွေကိုက်ခံရခြင်းအတွက်လိုအပ်သည့် မြွေဆိပ်ဖြေဆေးများကိုနိုင်ငံပိုင်ဆေးဝါး ထုတ်လုပ်ရေးစက်ရုံမှလုံလောက်စွာထုတ်လုပ်ဖြန့်ဖြူးပေးရန်အဆိုတင်သွင်းခြင်းနှင့် လက်ခံဆွေးနွေးရန်သင့်၊ မသင့် လွှတ်တော်၏အဆုံးအဖြတ်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဆက်လက်ပြီး တောင်ဥက္ကလာပ မဲဆန္ဒနယ်မှ လွှတ်တော်ကိုယ်စားလှယ် ဦးအောင်သိန်းလင်းအား တောင်သူလယ်သမားများအများဆုံး ကြုံတွေ့နေရသည့် မြွေကိုက်ခံရခြင်းအတွက်လိုအပ်သည့် မြွေဆိပ်ဖြေဆေးများကိုနိုင်ငံပိုင် ���ေးဝါး ထုတ်လုပ်ရေးစက်ရုံမှ လုံလောက်စွာထုတ်လုပ်ဖြန့်ဖြူးပေးရန် အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id="383">ဦးအောင်သိန်းလင်း(တောင်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌနှင့် ပြည်သူ့လွှတ်တော်သို့တက်ရောက်လာသော ပြည်သူ့လွှတ်တော်ကိုယ်စားလှယ် ၅၈၊ များခင်ဗျား။ မင်္ဂလာအပေါင်းနဲ့ပြည့်စုံပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ တောင်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိန်းလင်းဖြစ်ပါတယ်။ ကျွန်တော့်အနေနဲ့ ဒီနေ့မိမိတို့နိုင်ငံမှာ နိုင်ငံလူဦးရေရဲ့ ၇၀ ရာခိုင်နှုန်း ခန့်ရှိတဲ့ ကျေးလက်ဒေသမှာနေတဲ့ တောင်သူလယ်သမားမိသားစုတွေ အများဆုံးကြုံတွေ့နေကြရတဲ့ မြွေကိုက်ခံရခြင်းအတွက် လိုအပ်တဲ့မြွေဆိပ်ဖြေဆေးတွေကို နိုင်ငံပိုင်ဆေးဝါးပစ္စည်းထုပ်လုပ်ရေးစက်ရုံ ကနေပြီးတော့မှ လုံလုံလောက်လောက်ဖြန့်ဖြူးထုတ်လုပ်ပေးရေးအဆိုကို တင်သွင်းသွားမှာဖြစ်ပါတယ်။ ကျွန်တော့်အဆိုမှာ ကိန်းဂဏန်းတွေပါတဲ့အတွက် ဖတ်ကြားတင်သွင်းခွင့်ပြုပါရန်လည်း တင်ပြ အပ်ပါတယ်။ ကျန်းမာရေးဝန်ကြီးဌာန၊ ဆေးသုတေသနဦးစီးဌာနရဲ့ မှတ်တမ်းများအရ အဆိပ်ရှိမြွေ ကိုက်ခံရတဲ့လူနာများအနေနဲ့ မြွေဆိပ်ဖြေဆေးမထိုးနိုင်တဲ့အခါ သို့မဟုတ် အချိန်မီထိုးခွင့်မရတဲ့ မြွေကိုက်လူနာများဟာ အသက်ရှင်လမ်းမမြင်ဘဲနဲ့ သေဆုံးရသည်သာဖြစ်ကြောင်းသိရှိရပါတယ်။ အမျိုးသားကျန်းမာရေးစီမံကိန်းမှာ အရေးကြီးတဲ့ရောဂါ ၁ရ မျိုးကို ဦးစားပေးအလိုက်အဆင့်တွေ သတ်မှတ်ထားရာမှာ မြွေကိုက်ရောဂါကို အဆင့် ၁၁ မှာသတ်မှတ်ထားတယ်လို့ ကျန်းမာရေးဝန်ကြီး ဌာနကထုတ်ပြန်ထားပါတယ်။ မြွေကိုက်ရောဂါထိန်းချုပ်ရေးလုပ်ငန်းကို အမျိုးသားကျန်းမာရေး စီမံကိန်းကနေပြီးတော့မှ ၁၉၉၄ ခုနှစ်ကစပြီးတော့မှ အမျိုးသားကျန်းမာရေးဌာန၊ ကျန်းမာရေး ညွှန်ကြားမှုဦးစီးဌာနကနေ တာဝန်ယူဆောင်ရွက်ခဲ့တယ်လို့ သိရှိရပါတယ်။ မြွေကိုက်ရောဂါနှင့် ပတ်သက်ပြီးတော့မှ မြွေကိုက်ရောဂါဖြစ်ပွားမှုအားလုံးရဲ့ ၉၀ ရာခိုင်နှုန်းဟာ မြွေပွေးကိုက်ခံရတာ ဖြစ်ပြီး ကျန် ၁၀ ရာခိုင်နှုန်းကတော့ အခြားအမျိုးအစားတွေဖြစ်တဲ့ မြွေဟောက်၊ ချပ်မြွေ၊ မြွေစိမ်း စသည်တို့ ဖြစ်ကြပါတယ်။ နှစ်စဉ်မြွေကိုက်ခံရနှုန်းတွေကို သုတေသနပြု ထားတဲ့ အစီရင်ခံစာအရ လူတစ်သိန်းမှာ မြွေကိုက်ခံရသူနှုန်းထားဟာ ၁၉၉၆ ခုနှစ်မှာ ၂၀.၆ရ ၊ ၁၉၉ရ ခုနှစ်မှာ ၁၈.၈၅ ၊ ၁၉၉၈ ခုနှစ်မှာ ၁၅.၉၆ ၊ ၁၉၉၉ ခုနှစ်မှာ ၁၃.၈၅ ၊ ၂၀၀၀ ပြည်နှစ်မှာ ၁၃.၀၃ ၊ ၂၀၀၁ ခုနှစ်မှာ ၁၅.၄ ၊ ၂၀၀၂ ခုနှစ်မှာ ၁၆.၃၊ ၂၀၀၃ ခုနှစ်မှာ ၁၆.၉၂၊ ၂၀၀၄ ခုနှစ်မှာ ၁၇.၆၁ ၊ ၂၀၀၅ ခုနှစ်မှာ ၁၆.၂၆ ၊ ၂၀၀၆ ခုနှစ်မှာ ၂၂-၂၂ ၊ ၂၀၀ရ ခုနှစ်မှာ ၁၆.၉၃ ဖြစ်တဲ့အတွက် တိုးတက်လာတဲ့လူဦးရေနဲ့နှိုင်းစာရင် မြွေကိုက်ခံရနှုန်းဟာ တက်မလာတာကိုတွေ့ရပေမယ့် မြွေကိုက်ရောဂါနဲ့သေဆုံးမှုနှုန်းဟာ တက်လာ တာကိုတွေ့ရသလို လူဦးရေတိုးတက်နှုန်းနဲ့နှိုင်းယှဉ်ရင်လည်း မြွေကိုက်ရောဂါနဲ့သေဆုံးသူတွေကို ကျန်းမာရေးဌာနရဲ့ စစ်တမ်းများအရ အောက်ပါအတိုင်းတွေ့ရှိရပါတယ်။ လူတစ်သိန်းမှာ မြွေကိုက် ခံရလို့သေဆုံးမှုနှုန်းဟာ ၁၉၉၆ ခုနှစ်မှာ ၀.၆၉ ၊ ၁၉၉ရ ခုနှစ်မှာ ၀.၇၈ ၊ ၁၉၉၈ ခုနှစ်မှာ ၀.၇၉ ၊ ၁၉၉၉ ခုနှစ်မှာ ၁.၀၃ ၊ ၂၀၀၀ ပြည့်နှစ်မှာ ၀.၉၈ ၊ ၂၀၀၁ ခုနှစ်မှာ ၁.၃၄ ၊ ၂၀၀၂ ခုနှစ်မှာ ၁.၁ရ ၊ ၂၀၀၃ ခုနှစ်မှာ ၁.၂၂၊ ၂၀၀၄ ခုနှစ်မှာ ၁.၃၄ ၊ ၂၀၀၅ ခုနှစ်မှာ ၁.၄၃ ၊ ၂၀၀၆ ခုနှစ်မှာ ၁.၃၅ ၊ ၂၀၀ရ ခုနှစ်မှာ ၁.၃ ဖြစ်တာကိုတွေ့ရှိ ရပါတယ်။ မြွေကိုက်ရောဂါဟာ ကျေးလက်ဒေသ လယ်ယာမြေ လုပ်ငန်းခွင်မှာအဖြစ်များဆုံးဖြစ်သလို မြွေကိုက်ရောဂါနဲ့ သေဆုံးရသူအများစုမှာလည်း လယ်ယာ လုပ်ငန်းခွင်က တောင်သူလယ်သမားဦးကြီးများသာ ဖြစ်ကြပါတယ်။ မြွေဆိုးကိုက်ခံရတဲ့သူအနေနဲ့ မြွေဆိပ်ဖြေဆေးမထိုးနိုင်ရင် အသက်ဆုံးရှုံးရမှာ အသေအချာပဲဖြစ်ပါတယ်။ မြွေကိုက်ခံရလျှင် မြွေဆိပ် ဖြေဆေးထိုးမှသာ အသက်ရှင်နိုင်မှာ ဖြစ်သလို၊ အခြားဆေးများနှင့် အသက်ကယ်လို့မရနိုင်ပါဘူး။ ၂၀၀ရ မှာ မြွေကိုက်ခံရသူ ၉၇၆၄ ဦးရှိကြောင်း စာရင်းကောက်ယူရရှိပြီး အဲ့ဒီနှစ်က ၇၄၈ ဦး သေဆုံးကြောင်း ဆေးရုံများရဲ့ စာရင်းများအရ သိရှိရပေမယ့် ဆေးရုံမရောက်ဘဲ ကျေးလက်ဒေသမှာ သေဆုံးနေတဲ့ မြွေကိုက်ရောဂါသည်များအနေနဲ့ ဆေးရုံမှာ မြွေကိုက်ရောဂါနဲ့ သေဆုံးသူစာရင်းများ မပါဝင်နိုင်တဲ့အတွက် နိုင်ငံတစ်ဝန်းလုံးမှာ နှစ်စဉ်မြွေကိုက်ရောဂါနဲ့ သေဆုံးကြရတဲ့ တောင်သူ အရေအတွက်က နှစ်စဉ် ၂၀၀၀ ဦးအထက်မှာရှိနေမယ်လို့ ခန့်မှန်းရပါတယ်။ ဒီသေဆုံးမှုများဟာ မြွေဆိပ်ဖြေဆေးမရှိလို့ ထိုးခွင့်မရဘဲ သေဆုံးကြရတာဖြစ်တယ်လို့ သုံးသပ်ရပါတယ်။ မြွေကိုက်လူနာ တစ်ဦးအနေနဲ့ မြန်မာနိုင်ငံဆေးဝါးထုတ်လုပ်ရေးစက်ရုံ (MPF)က ထုတ်လုပ်တဲ့ မြွေဆိပ်ဖြေဆေးကို အနည်းဆုံးလေးလုံးမှ ရှစ်လုံးအထိမြွေဆိပ်ပျံ့နှံ့မှုအပေါ်မူတည်ပြီးထိုးရမှသာ လုံးဝပျောက်ကင်းပြီး အသက်ရှင်နိုင်မှာဖြစ်ပါတယ်။ ၁၉၉ရ ခုနှစ်ကပြုလုပ်တဲ့ မြန်မာနိုင်ငံလုံးဆိုင်ရာ ဆေးသုတေသန ကွန်ကရက်မှာ တင်သွင်းတဲ့စာတမ်းအရ မြန်မာနိုင်ငံဆေးဝါးပစ္စည်းထုတ်လုပ်ရေး စက်ရုံကထုတ်လုပ်သော မြွေဆိပ်ဖြေဆေးများဟာ ယိုးဒယားကြက်ခြေနီကထုတ်လုပ်တဲ့ မြွေဆိပ် ဖြေဆေး၊ အိန္ဒိယက ထုတ်လုပ်တဲ့မြွေဆိပ်ဖြေဆေးတို့ထက် သာလွန်ကောင်းမွန်ကြောင်း တွေ့ရှိရပါတယ်။ ယိုးဒယား ကြက်ခြေနီက ထုတ်လုပ်တဲ့မြွေဆိပ်ဖြေဆေးကို နှစ်ဆထိုးမှသာလျှင် မြန်မာနိုင်ငံ ဆေးဝါးပစ္စည်း ထုတ်လုပ်ရေးစက်ရုံကထုတ်လုပ်တဲ့ ဆေးရဲ့ အာနိသင်ကို မီရုံသာရှိပြီး အိန္ဒိယမှထုတ်လုပ်တဲ့ မြွေဆိပ်ဖြေဆေးအနေနဲ့ မြန်မာနိုင်ငံဆေးဝါးပစ္စည်းထုတ်လုပ်ရေးစက်ရုံက ထုတ်လုပ်တဲ့ မြွေဆိပ် ဖြေဆေးကိုမီဖို့အတွက် ၁၆ ဆကနေ ၁၂၆ ဆအထိလိုအပ်နေတယ်လို့ တွေ့ရှိရပါတယ်။ မြန်မာ နိုင်ငံဆေးဝါးပစ္စည်းထုတ်လုပ်ရေးစက်ရုံကထုတ်လုပ်တဲ့ မြွေဆိပ်ဖြေဆေးက အကောင်းဆုံးဖြစ်တာကို တွေ့ရပါတယ်။ မြန်မာနိုင်ငံဆေးဝါးပစ္စည်းထုတ်လုပ်ရေးစက်ရုံကထုတ်လုပ်တဲ့ မြွေဆိပ်ဖြေဆေး ထုတ်လုပ်နိုင်မှုက လိုအပ်ချက်ထက် ၃ ဆကျော်နည်းပါးနေသေးတာကို ကျန်းမာရေးဦးစီးဌာနရဲ့ထုတ်ပြန်ချက်အရသိရှိ ရပါတယ်။ မြွေဆိပ်ဖြေဆေးနှစ်စဉ်လိုအပ်ချက်က ၈၀၀၀၀ ခန့်ရှိပေမယ့် မြန်မာနိုင်ငံဆေးဝါးပစ္စည်းထုတ်လုပ်ရေးစက်ရုံမှ ၂၃၀၀၀ ခန့်သာထုတ်လုပ်နိုင်ကြောင်း ထုတ်ပြန်ချက် များအရသိရှိ ရပါတယ်။ အထက်ကတင်ပြခဲ့တဲ့အတိုင်း မြွေကိုက်ရောဂါသည်တစ်ယောက်အနေနဲ့ မြွေဆိပ်ဖြေဆေးမထိုးလျှင် အသက်ဆုံးရှုံးရမှာပဲဖြစ်သလို မြွေကိုက်လူနာရဲ့ အသက်ကို မြွေဆိပ်ဖြေဆေး ကပဲကယ်နိုင်တာပါ။ မြန်မာနိုင်ငံဆေးဝါးထုတ်လုပ်ရေးစက်ရုံ (MPF) အနေနဲ့ လိုအပ်တဲ့အရေအတွက် အတိုင်းမြွေဆိပ်ဖြေဆေးများကိုထုတ်လုပ်ပြီး ဝေးလံခေါင်းပါးတဲ့ကျေးလက်ဒေသတွေအထိ ပျံ့ပျံ့နှံ့နှံ့ ဖြန့်ပေးထားမယ်ဆိုရင် မြွေဆိပ်ဖြေဆေးမရှိတဲ့အတွက် အသက်မဆုံးရှုံးသင့်ပဲနဲ့ဆုံးရှုံးရတဲ့ တောင်သူ လယ်သမားတွေရှိနိုင်တော့မှာမဟုတ်တော့ပါဘူး။ ဒါကြောင့် ကျေးလက်နေ တောင်သူလယ်သမား မိသားစုများအသက်မဆုံးရှုံးသင့်ပဲ မဆုံးရှုံးအောင်နှင့် အသက်ကိုကယ်နိုင်ဖို့ သူတို့တွေ အများဆုံး ကြုံတွေ့နေရတဲ့ မြွေကိုက်ခံရခြင်းအတွက်လိုအပ်တဲ့ မြွေဆိပ်ဖြေဆေးတွေကို နိုင်ငံပိုင်ဆေးဝါး ထုတ်လုပ်ရေးစက်ရုံမှ လုံလောက်စွာထုတ်လုပ်ဖြန့်ဖြူးပေးရန်အဆိုကို တောင်သူလယ်သမားများအား စာနာသောစိတ်ဖြင့် အဆိုတင်သွင်းအပ်ပါတယ်ခင်ဗျား။ (ဩဘာသံများ)</speech>
<speech type="speaker">ဦးအောင်သိန်းလင်းတင်သွင်းတဲ့အဆိုကိုထောက်ခံမယ့် ကိုယ်စားလှယ်အား ဖိတ်ခေါ်ပါတယ်</speech>
<speech><mp id="382">ဦးသာဝင်း(ရန်ကင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ရန်ကင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသာဝင်းဖြစ်ပါတယ်။ တောင်ဥက္ကလာပမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်သိန်းလင်းတင်သွင်းသွားတဲ့အဆိုအား လေးလေးနက်နက် ထောက်ခံတင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ တောင်ဥက္ကလာပမဲဆန္ဒနယ်မှ လွှတ်တော်ကိုယ်စားလှယ် ဦးအောင်သိန်းလင်းတင်သွင်းတဲ့အဆိုကို လွှတ်တော်ကိုယ်စားလှယ် ဦးသာဝင်းက ထောက်ခံသွားပါတယ်။ ဒီအဆိုကိုလက်ခံဆွေးနွေးရန်သင့်၊ မသင့် လွှတ်တော်ရဲ့ ဆန္ဒရယူ ပါ့မယ်။ ဦးအောင်သိန်းလင်း တင်သွင်းတဲ့အဆိုကိုလက်ခံဆွေးနွေးရန် လွှတ်တော်ကသဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ လွှတ်တော်ကိုယ်စားလှယ်များခင်ဗျား။ တောင်ဥက္ကလာပမဲဆန္ဒနယ်မှ လွှတ်တော်ကိုယ်စားလှယ် ဦးအောင်သိန်းလင်းတင်သွင်းတဲ့အဆိုနှင့် စပ်လျဉ်းပြီး လွှတ်တော်ကသဘောတူတဲ့အတွက် လွှတ်တော်ကလက်ခံဆွေးနွေးရန်ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<title>ဦးအောင်သိန်းလင်း၊ တောင်ဥက္ကလာမဲဆန္ဒနယ်၏ အဆိုနှင့်စပ်လျဉ်း၍ ဆွေးနွေးလိုသည့်လွှတ်တော်ကိုယ်စားလှယ်များရှိလျှင် အမည်စာရင်း | တင်သွင်းနိုင်ကြောင်း ဥက္ကဋ္ဌကကြေညာခြင်း</title>
<speech type="speaker">ဆွေးနွေးမယ့် လွှတ်တော်ကိုယ်စားလှယ်များအနေနဲ့ ယနေ့ညနေပိုင်းမှာ ပြည်သူ့လွှတ်တော် ဒုတိယညွှန်ကြားရေးမှူးချုပ်ထံ အမည်စာရင်းတင်သွင်းကြရန် ဖြစ်ပါတယ်</speech>
<title>ဦးသိန်းညွန့်၊ သင်္ဃန်းကျွန်းမဲဆန္ဒနယ်၏ မကြာခင်က ဖြစ်ပေါ်ခဲ့သော ရန်ကုန်တိုင်းဒေသကြီးရှိ စက်ရုံ၊ အလုပ်ရုံတချို့ အပါအဝင် အလုပ်သမားများ၏ လုပ်ငန်းခွင်ဆိုင်ရာ ဆန္ဒဖော်ထုတ်မှုများနှင့် ပတ်သက်၍ ဖြစ်ပွားရသော လက်ငင်းအကြောင်းအရင်းနှင့် အရင်းခံအကြောင်းအရင်းများကို လေ့လာပြီး နိုင်ငံခြားရင်းနှီးမြှုပ်နှံမှုများကို မထိခိုက်စေဘဲ အဖြေရှာနိုင်ရန်အတွက် အများကြည်ညို လေးစားပြီး ယုံကြည်လောက်သော ပုဂ္ဂိုလ်များပါဝင်သည့် အလုပ်သမားဆန္ဒဖော်ထုတ်မှုများနှင့်ပတ်သက်သော စုံစမ်းရေး ကော်မရှင်တစ်ရပ်ဖွဲ့စည်းရန် ပြည်ထောင်စုအစိုးရအား ဤလွှတ်တော်မှ တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်၊ မသင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဆက်လက်ပြီး သင်္ဃန်းကျွန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းညွန့်အား မကြာခင်ကဖြစ်ပေါ်ခဲ့သော ရန်ကုန်တိုင်းဒေသကြီးရှိ စက်ရုံ၊ အလုပ်ရုံတချို့အပါအဝင် အလုပ်သမား များ၏ လုပ်ငန်းခွင်ဆိုင်ရာ ဆန္ဒဖော်ထုတ်မှုများနှင့်ပတ်သက်၍ ဖြစ်ပွားရသော လက်ငင်းအကြောင်းအရင်းနှင့် အရင်းခံအကြောင်းအရင်းများကိုလေ့လာပြီး နိုင်ငံခြားရင်းနှီးမြှုပ်နှံမှုများကို မထိခိုက်စေဘဲ အဖြေရှာနိုင်ရန်အတွက် အများကြည်ညို လေးစားပြီး ယုံကြည်လောက်သော ပုဂ္ဂိုလ်များပါဝင်သည့် အလုပ်သမားဆန္ဒ ဖော်ထုတ်မှုများနှင့်ပတ်သက်သော စုံစမ်းရေးကော်မရှင် တစ်ရပ်ဖွဲ့စည်းရန် အဆိုကိုတင်သွင်းဖို့ ဖိတ်ခေါ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များခင်ဗျား။ အားလုံးသိတဲ့အတိုင်း ၂၀၁၂ ခုနှစ်၊ ဧပြီလမှာ ရန်ကုန်တိုင်းဒေသကြီး စက်ရုံ၊ အလုပ်ရုံတချို့အပါအဝင် အလုပ်သမားတွေရဲ့ လုပ်ငန်းခွင် ဆန္ဒဖော် ထုတ်မှုများ ဖြစ်ခဲ့ပါတယ်။ ယနေ့ထုတ် ပြည်မြန်မာသတင်းစာအရဆိုရင် ညှိနှိုင်းရန်အခက်ဆုံး ဖာမာဆို အထည်ချုပ်စက်ရုံ ဂျပန်တွေပိုင်တဲ့စက်ရုံဟာ အခုမှ တစ်ရက်ကို ၁၀၀၀ နှုန်းဖြင့် တစ်လကျပ် ၂၆၀၀၀ သတ်မှတ်ပေးလိုက်ကြောင်း နောက်ဆုံးဖြေရှင်းချက် သတင်းကိုလည်း ယနေ့ဂျာနယ်တွေမှာ ဖတ်ရပါ တယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ အခုလို နိုင်ငံခြားရင်းနှီးမြှုပ်နှံမှုတွေ ကျွန်တော်တို့ နိုင်ငံကို ဝင်ရောက်လာမယ့်အချိန်မှာ ပေါ်ပေါက်လာတဲ့အလုပ်သမားများရဲ့ ဆန္ဒ ဖော်ထုတ်မှုများဟာ ဒီနေ့ ဒီမိုကရေစီအသွင်ကူးပြောင်းမှုမှာ ရင်ဆိုင်ရမယ့်ပြဿနာတွေထဲမှာ အရေးကြီးတဲ့ပြဿနာတစ်ရပ်ဖြစ်ပါတယ်။ ဒီပြဿနာနှင့်ပတ်သက်ရင် နိုင်ငံရဲ့အကျိုးစီးပွားအတွက် မှန်မှန်ကန်ကန်ဖြေရှင်းနိုင်ဖို့ဆိုရင် ပြဿနာရဲ့ အရင်းအမြစ်ကို သိဖို့အတွက် အခုဖြစ်တဲ့ လက်ငင်း အကြောင်းအရင်းတွေကော၊ အရင်းခံကြောင်းအရင်းတွေကိုပါ လေ့လာဖို့လိုအပ်ပါတယ်။ အားလုံး သိတဲ့အတိုင်း အလုပ်သမားတွေ ဆန္ဒပြတဲ့အထဲမှာ အဓိကကတော့ ကုန်ဈေးနှုန်းနှင့် လူနေမှုဘဝနဲ့ သူတို့ရတဲ့အခြေခံလုပ်ခ၊ လစာဟာ ဘယ်လိုမှမကိုက်ညီတော့ပါဘူး။ ဆန်အညံ့ဆုံးတစ်ပြည် ၈၅၀ ပေးပြီးတော့ ဝယ်စားနေရတဲ့အချိန်မှာ အနိမ့်ဆုံးလစာက သူတို့အတွက် အနည်းဆုံးသူတို့ရဲ့ပြောဆို ချက်အရ ကျပ် ၆၀၀၀၀ လောက်ရမှ ဘဝကို သူတို့ရပ်တည်နိုင်မှာပါ။ အခုတော့ ကျပ် ၂၀၀၀၀ ကျော်၊ တချို့နေရာမှာ ၃၀၀၀၀ ကျော်နဲ့ သူတို့တွေက လုပ်ငန်းခွင်ဝင်နေကြရပါတယ်။ အဲဒီမှာလည်း လုပ်ငန်းခွင်မှာ အလုပ်ချိန်နဲ့ပတ်သက်ရင် မနက် ရ နာရီကနေ ည ၉ နာရီအထိ အလုပ်ဆင်းရတာတွေ ပြီးတဲ့အခါကျတော့ ဒီသူတို့ရဲ့ ရတဲ့လခကျတော့ အထူးသဖြင့် ဒီမှာနမူနာတစ်ခုပြောရရင် ဟိုက်ပီ ဆံပင်အတုစက်ရုံ ဒီစက်ရုံက ဆံပင်အတုခေါင်းတစ်လုံးကို အဟောင်းတောင် မြန်မာငွေကျပ် ၁၈ သိန်း ခန့် ရောင်းရတယ်။ ဒါပေမယ့် အဲဒီမှာရှိတဲ့ အခြေခံလစာကျတော့ ၈၀၀၀ ကျပ်သာရတယ်။ အဲဒီလို အခြေအနေမျိုးမှာနေရတဲ့ အလုပ်သမားတွေရဲ့ အခြေအနေ၊ အဲဒီလို အခြေအနေမျိုးမှာ အလုပ်သမားတွေက ဆန္ဒဖော်ထုတ်တယ်ဆိုတာ ဘာမှအံ့ဩစရာမရှိပါဘူး။ နောက်ပြီးတဲ့အခါမှာ အခုလေ့လာကြည့် လိုက်တော့ တင်းကြပ်တဲ့အလုပ်ခွင်စည်းမျဉ်းတွေ၊ မြန်မာတိုင်းရင်းသားအလုပ်သမားတွေအတွက် အင်မတန်မှ ကြားရတဲ့အခါမှာ အံ့သြတုန်လှုပ်ရတဲ့အထိတောင် ဖြစ်ပါတယ်။ တချို့နေရာတွေမှာဆိုရင် အလုပ်ခွင်မှာ ထိုင်ရာမထနေခိုင်းတယ်။ ဘိနပ်ချွတ်ခိုင်းတယ်။ ဒီထက်ကို ကြေကွဲစရာကောင်းတာက တော့ အပေါ့အပါးသွားတာတောင် ခွင့်ပြုတာ နှစ်ကြိမ်ထက်ပိုပြီးတော့ အပေါ့အပါးသွားခွင့်မပြုဘူး ဆိုတဲ့အထိ အလုပ်ခွင်ထဲမှာ တင်းကြပ်တဲ့စည်းကမ်းတွေ သူတို့ရင်ဆိုင်နေရပါတယ်။ အဲဒီလို ကန့်သတ် ချုပ်ချယ်မှုတွေအပြင် သူတို့ရတဲ့လခနှင့် တော်တော်များများ ဒီအလုပ်သမားတွေဟာ နာဂစ် မုန်တိုင်းကြောင့် ဧရာဝတီတိုင်းကအပါအဝင် အများဆုံးဖြစ်ပြီး ကျန်ဒေသတွေက ပါဝင်ပါတယ်။ အဲဒီမှာ သူတို့အဆောင် ငှားနေရတဲ့ စရိတ်တွေရှိတယ်။ ကိုယ့်ဘာသာကိုယ် ချက်ပြုတ်စားသောက်ရတဲ့ စရိတ်တွေရှိတယ်။ နေရေးထိုင်ရေးဘဝတွေကလည်း သင်္ဃန်းကျွန်း လင်းထက်သိုးမွှေးစက်ရုံကို သွားလေ့လာတဲ့အခါကျတော့ အဆောင်မှာ ထားတယ်ဆိုတဲ့အခါကျတော့လည်း အောက်က အိမ်သာ ကအညစ်အကြေးတွေ စွန့်လွတ်တဲ့အပေါ်မှာ အလုပ်သမားတွေကို ပွင့်ပွင့်လင်းလင်းပြောရရင် တိရစ္ဆာန်သာသာထားတဲ့ မြင်ကွင်းမျိုးတွေကို တွေ့ခဲ့ပါတယ်။ တင်းတင်းကြပ်ကြပ်ထဲနေရ၊ စက်ရုံထဲ မှာနေရတော့လည်း အင်မတန်အဆင့်နိမ့်ကျတယ်။ အပြင်မှာနေရတော့လည်း သူတို့ရဲ့ ရတဲ့လခနဲ့ သူတို့အနေအထားတွေဟာ ဘယ်လိုမှ အခြေအနေနဲ့မဟပ်တဲ့ဘဝမျိုးကို သူတို့ခံစားရပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ တချို့က ဒီလစာတွေ မလောက်တဲ့အတွက် နောက်ဆုံး ဒီလုပ်စား နေရတဲ့အလုပ်ခွင်ကနေထွက်ပြီးတော့ လူကုန်ကူးခံရတဲ့သားကောင်တွေ ဖြစ်သွား ရတာအများကြီးပါ။ မေမြို့ သိုးမွှေးစက်ရုံမှာ အလုပ်ရမယ်ဆိုပြီးတော့ တရုတ်ပြည်အထိ အပို့ခံရတဲ့ အလုပ်သမားတွေ အကြောင်းကြားသိပါတယ်။ အဲဒီလိုပဲ တချို့ အလုပ်ခွင်ကနေ ဒီထက်ဆိုးတဲ့ဘဝမျိုး ကိုရောက်သွားရတဲ့ အလုပ်သမားတွေ အများအပြားရှိပါတယ်။ အဲဒါတွေနဲ့ပတ်သက်ပြီးတော့ ဒီပြဿနာတွေကို ရဲရဲရင်ဆိုင်ပြီးတော့ ဘယ်လိုကုစားပေးမလဲ။ ဒီနေရာမှာ အလျဉ်းသင့်လို့ အလုပ်သမားဝန်ကြီးဌာနနဲ့ပတ်သက်ပြီး အသိအမှတ်ပြုချက်တချို့ ပြောပြပါရစေ။ ဒီလွှတ်တော်မှာ အလုပ်သမားဝန်ကြီးဌာနက တင်လာတဲ့ ဥပဒေမှန်သမျှ ကျွန်တော်ပြင်ဆင်ချက်မတင်ခဲ့ဘူး။ ကျွန်တော် ရာနှုန်းပြည့်ထောက်ခံပေးခဲ့ပါတယ်။ ဘာကြောင့်လဲဆိုတော့ အလုပ်သမားဝန်ကြီးဌာနက တင်လာတဲ့ ဥပဒေတွေဟာ နိုင်ငံတကာစံနှုန်းအဆင့် အင်မတန်မီပါတယ်။ တင်ပြတဲ့ ဥပဒေပြဋ္ဌာန်းတဲ့ပုံစံ တွေလည်း ချီးကျူးလောက်တဲ့အထိရှိပါတယ်။ သို့သော် အလုပ်သမားအရေးအခင်းတွေ ပေါ်ပေါက်လာပြီးတဲ့အခါမှာ အခုကျွန်တော်တို့ ပြဋ္ဌာန်းပြီးသားဖြစ်တဲ့ အလုပ်သမားအဖွဲ့အစည်းဥပဒေ ၂၀၁၀ အလုပ်သမားရေးရာ အငြင်းပွားမှုဖြေရှင်းရေးဥပဒေတွေကို ပြန်လည်ဖတ်တဲ့အခါကျတော့ တကယ် ဒီဥပဒေတွေမှာ အလုပ်သမားတွေရဲ့ ဘဝတွေ၊ အလုပ်သမားတွေရဲ့ ဆန္ဒတွေ၊ အဲဒီအနံ့အသက်တွေ ဒီဥပဒေထဲမှာ လိုနေသေးတယ်လို့ တွေ့ရပါတယ်။ ဒါကြောင့် ဥပဒေအပိုင်းမှာ ဘာတွေပြင်စရာရှိမလဲ။ နောက်မကြာခင်တင်ပြလာမယ့် ဒီအနည်းဆုံးအခကြေးငွေ ဥပဒေတို့ နောက်ဒီလူမှုရေးအရ ကာကွယ် စောင့်ရှောက်မယ့်ဥပဒေ၊ မကြာခင် အလုပ်သမားဝန်ကြီးဌာနက တင်လာပါမယ်။ အဲဒီဥပဒေတွေ မှာလည်း နိုင်ငံတကာအဆင့်မီ တာတော့ ဟုတ်ပါတယ်။ အလုပ်သမားတွေရဲ့ ဘဝ၊ ဆန္ဒတွေကို ကိုယ်စားပြုနိုင်ဖို့လည်း လိုအပ်တယ်လို့ ကျွန်တော်ရိုးရိုးသားသား ယုံကြည်ပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီလက်ငင်းအကြောင်းအရင်း တွေကြောင့် အလုပ်သမားတွေ ဆန္ဒဖော်ထုတ်တဲ့အခါမှာ အရင်းခံအကြောင်းတွေလည်း သိဖို့လိုပါ တယ်။ အရင်းခံအကြောင်းတွေထဲမှာလည်း ဒီနေ့ စီးပွားရေးကျွမ်းကျင်တဲ့ ပညာရှင်တွေရော၊ သာမန် အလုပ်သမားတွေရဲ့ ဘဝကို အနီးကပ်စောင့်ကြည့်နေတဲ့ ပုဂ္ဂိုလ်တွေရဲ့ အမြင်ရော အချို့သော အမြင်မှာကတော့ အခုလို စက်ရုံ၊ အလုပ်ရုံတွေမှာ နိုင်ငံခြားသားတွေရဲ့ ပေးသမျှယူ၊ ကျွေးသမျှစားရတဲ့ ဘဝကို နေရတာ ဘာ့ကြောင့်လဲ။ အလုပ်သမားတွေနဲ့အနီးကပ်ထိတွေ့တဲ့အခါမှာ တော်တော်များများ အလုပ်သမားတွေဟာ အလုပ်ရှင်နဲ့သူတို့ချုပ်ဆိုခဲ့တဲ့ ပဋိညာဉ်စာချုပ်ကိုတောင် သူတို့ မဖတ်ကြရဘူး။ ဖတ်ဖို့လည်း သူတို့မသိကြဘူး။ အခုလိုပြဿနာပေါ်တဲ့အခါကျမှ စကားပြောတဲ့အခါမှာမှ အလုပ်ရှင် ဘက်က ဒီပဋိညာဉ်စာချုပ်ကို ထောက်ပြီးတော့ ပြောလာတဲ့အခါကျတော့ အလုပ်သမားတွေဘက်မှာ အများ ကြီး အခက်အခဲတွေကြုံတွေ့ခဲ့ရတာရှိပါတယ်။ သို့သော်ဘာဖြစ်ဖြစ် ဒီပြဿနာတွေကို ဖြေရှင်းဖို့ ဆိုရင် ဒီပြဿနာကလည်း အခုမှ ပေါ်ပေါက်လာတာမဟုတ်ပါဘူး။ နှစ်ပေါင်း ၁၀ စုနှစ်မျှ ကြာညောင်း ခဲ့တဲ့ အကျိုးဆက်တွေကြောင့် ပေါ်ပေါက်လာတာပါ။ အဓိကအချက်ကတော့ စီးပွားရေးပိတ်ဆို့မှုပဲ။ ဒါကြောင့် စီးပွားရေးပိတ်ဆို့မှုကို ရုပ်သိမ်းတဲ့လုပ်ငန်းစဉ်တွေ နှေးကွေးလွန်းနေခြင်းဟာ အလုပ်သမား ပြဿနာဖြေရှင်းရေးကို တစ်နည်းမဟုတ်တစ်နည်းရိုက်ခတ်ဖို့ အခြေအနေရှိပါတယ်။ အဲဒီလိုပဲ နိုင်ငံတော်က ပြုပြင်ပြောင်းလဲရေးလုပ်တယ်ဆိုပေမယ့် စီးပွားရေးပြုပြင်ပြောင်းလဲရေး လုပ်ငန်းစဉ် တွေဟာ နှေးကွေးနေပါသေးတယ်။ အဲဒီလို နှေးကွေးနေသည်နှင့်အမျှ အလုပ်သမားတွေရဲ့ ဘဝဆိုးရွား လေ၊ အဆင့်မီတဲ့ဘဝအာမခံချက်ရှိတဲ့ အလုပ်သမားတွေဖြစ်ဖို့အတွက် အများကြီးကြိုးစားရအုန်းမှာပါ။ နောက် တတိယအချက်ကတော့ ယခုအချိန်မှာ သန့်ရှင်းတဲ့အစိုးရ၊ ကောင်းမွန်တဲ့ အုပ်ချုပ်ရေးစနစ်တည်ဆောက်တဲ့ကာလမှာ စီမံခန့်ခွဲရေးဆိုင်ရာ အမှားတွေလည်း အများကြီးရှိနေပါတယ်။ အဲဒီ အခြေအနေတွေကို လက်ငင်းအကြောင်းအရင်း၊ အရင်းခံအကြောင်းအရင်းတွေကို ကျွန်တော်တို့ သိပြီဆိုရင် အခုနိုင်ငံရဲ့ ရှေ့ခရီးမှာ အင်မတန်အရေးကြီးတဲ့ နိုင်ငံခြားရင်းနှီးမြှုပ်နှံမှုမျိုးကို မထိခိုက် ဘဲနဲ့ အလုပ်သမားတွေကို ဘယ်လိုကာကွယ်မလဲ။ နိုင်ငံခြားရင်းနှီးမြှုပ်နှံသူတွေဘက်ကလည်း ကျွန်တော် တို့ဆီကို လာရောက်ဖို့အခါမှာ၊ ရင်းနှီးမြှုပ်နှံတဲ့အခါမှာ သူတို့အတွက် စီးပွားရေးအရ သူတို့ ဆောင်ရွက်အောင် ဘာတွေလုပ်သင့်သလဲ။ ဒါတွေကို အလေးအနက်စဉ်းစားဖို့ လိုတယ်။ အဲဒီမှာ မြင်တာကတော့ အခုနောက်ထပ်ရင်းနှီးမြှုပ်နှံမှုပြုမယ့် အနောက်နိုင်ငံတွေဟာ ဘာပြောပြော အလုပ်သမားတွေရဲ့ အခွင့်အရေးကို ကာကွယ်ပေးရမယ်ဆိုတာ အသိအမှတ်ပြုတဲ့နိုင်ငံတွေပါ။ အဲဒီလို ပဲ လုပ်ငန်းရှင်တွေရဲ့ ကျင့်ဝတ်တွေကို ထိန်းထိန်းသိမ်းသိမ်း ဆောင်ရွက်မယ့် ကုမ္ပဏီများလည်း ရှိကြပါ တယ်။ ဒါကြောင့်သူတို့ ရင်းနှီးမြှုပ်နှံလာအောင် ကျွန်တော်တို့ဘက်ကလည်း အလုပ်သမားတွေကို ဥပဒေကြောင်းအရ အကာအကွယ်တွေပေးထားကြပါတယ်။ အခုပြဌာန်းပြီးတဲ့ဥပဒေတွေကို လိုအပ် ရင် ပြန်လည်သုံးသပ်ရပါမယ်။ အခုတင်သွင်းလာမယ့် အနည်းဆုံးအခကြေးငွေ ဥပဒေဆိုရင် အခု အလုပ်သမားတွေတောင်းဆိုတဲ့ ဆန္ဒဖော်ထုတ်မှုနဲ့ကိုက်ညီအောင် ဘယ်လိုလုပ်ပေးကြရမလဲ။ အဲလိုပဲနောက်ထပ်အတည်ဖြစ်နေတဲ့ အလုပ်သမားဥပဒေဟာ ၁၆ ခုရှိပါတယ်။ အခုအသစ်ပြဋ္ဌာန်းထားတာ ၂ ခု၊ နောက်အသစ်ပြဋ္ဌာန်းထားတာ ၂ ခုအပြင် ဥပဒေဟောင်းတွေ ကျန်နေပါတယ်။ အဲဒီဥပဒေမှာ အခု မနက် ရ နာရီကနေ ည ၉ နာရီလုပ် အချိန်ပိုအတွက် ၇၀ ကျပ် ပေးတယ်။ တစ်နာရီကို မုန့်ဟင်းခါးတစ်ပွဲ ၂၅၀ ကျပ်ဖြစ်နေတဲ့ ပတ်ဝန်းကျင်မှာ ဒီအချိန်ပိုက ၃ နာရီ လုပ်ရင်တောင် မုန့်ဟင်းခါးတစ်ပွဲစာမရပါဘူး။ အဲဒီလိုအခြေအနေတွေမှာ ဥပဒေကို ဘာတွေပြင်ပေးရမလဲ။ ခွင့်ရက်နှင့် အလုပ်ပိတ်ရက် ဥပဒေတွေ ပြင်ပေးရမယ်။ အဲဒီစက်ရုံတွေမှာ သင်္ကြန်ကလွဲပြီးတော့ အချို့စက်ရုံတွေဆိုရင် စနေ၊ တနင်္ဂနွေအလုပ်ပိတ်ရက်တောင် မရဘူးဆိုတာ အလုပ်သမားတွေရဲ့ ဘဝကို နီးနီးကပ်ကပ်လေ့လာရင် ပိုပြီးတော့ မြင်တွေ့ကြရပါမယ်။ အဲဒီလိုပဲ အလုပ်သမားတွေနဲ့ ပတ်သက်ပြီးတော့ လယ်ယာအလုပ်သမားဆိုရင်လည်း လယ်ယာအလုပ်သမား အနည်းဆုံးအခကြေး ငွေ အက်ဥပဒေ၊ ဒါတွေ ကျွန်တော်တို့ ပြန်စဉ်းစားပေးရပါမယ်။ အခုအလုပ်သမားဝန်ကြီးဌာနက တင်သွင်းလာမယ့် အလုပ်သမားတွေရဲ့ လူမှုရေးကို ကာကွယ်မယ့်ဥပဒေမှာ ပင်စင်ကိစ္စတွေပါလာ မယ်ဆိုတာသိတဲ့အတွက် ကြိုဆိုပါတယ်။ ဒီအတိုင်းပဲ အလုပ်သမားတွေ အနည်းဆုံးအခကြေးငွေနဲ့ အိမ်ပိုင်ယာပိုင်နေနိုင်မယ့် ပြဋ္ဌာန်းချက်တွေ ပါလာမယ်ဆိုတဲ့အတွက်လည်း ဝမ်းသာပါတယ်။ သို့သော်ဘာဖြစ်ဖြစ် ဒီဥပဒေတွေ နောက်ထပ်အသစ်ပြင်နိုင်ဖို့ ဆောင်ရွက်တဲ့နေရာမှာ ပြီးခဲ့တဲ့ အလုပ်သမား ဆန္ဒဖော်ထုတ်မှုရဲ့ အကြောင်းအရင်းကဘာလဲ။ ဥပဒေအရ ဆောင်ရွက်မှုတွေကတော့ ဘယ်လောက် အထိ ပြန်လည်သုံးသပ်ဖို့လိုမှာလဲ။ အဲဒီဟာတွေ သိဖို့ဆိုရင် ကျွန်တော်တို့ စုံစမ်းရေးကော်မရှင် တစ်ရပ်ဖွဲ့ဖို့လိုတယ်။ အဲဒီစုံစမ်းရေးကော်မရှင်မှာ အဆိုမှာတင်ပြသွားတဲ့အတိုင်း အများပြည်သူ ကြည်ညို လေးစားပြီး ယုံကြည်လောက်သော ပုဂ္ဂိုလ်များပါဝင်ဖို့ဆိုရင် စုံစမ်းရေးအဖွဲ့မှာ အလုပ်သမား ဝန်ကြီးဌာနတို့ ပါဖို့လိုတယ်။ လွှတ်တေ်က အလုပ်သမားရေးရာကော်မတီတွေပါဖို့ လိုတယ်။ အဲဒီလိုပဲ ပြီးခဲ့တဲ့အလုပ်သမားအရေးအခင်းမှာ တိုင်းပြည်အတွက် ရိုးရိုးသားသားကူညီ ဖြေရှင်းပေးခဲ့တဲ့ ၈၈ မျိုး ဆက်သစ် ကျောင်းသားခေါင်းဆောင်တွေ ပါဖို့လိုတယ်။ နောက်အများက သမာသမတ်နဲ့ လုပ်တယ်လို့ သတ်မှတ်တဲ့ မီဒီယာသမားတွေ၊ ဥပဒေကျွမ်းကျင်ူတွေ ပါဝင်တဲ့ စုံစမ်းရေးကော်မရှင်တစ်ရပ်ကို ဖွဲ့စည်းပေးဖို့ ပြည်ထောင်စုအစိုးရအနေနဲ့ လိုအပ်ပါတယ်။ ဒီ စုံစမ်းရေးကော်မရှင်ကို ဖွဲ့ပြီးတော့ အစီရင်ခံစာကို ထဲထဲဝင်ဝင် အလုပ်သမားတွေနဲ့ မေးမယ်၊ မြန်းမယ်၊ ဆွေးနွေးမယ်၊ သူတို့ဆန္ဒတွေကို ရယူမယ်။ ဒီအတိုင်းပဲ အလုပ်ရှင်တွေရဲ့ အခြေအနေကို လည်းစုံစမ်းမယ်၊ မေးမြန်းမယ်၊ လေ့လာမယ်။ ပြီးတော့ နိုင်ငံခြားရင်းနှီးမြှုပ်နှံမှု ဝင်လာမယ့်အချိန်ကို မထိခိုက်စေဘဲ ခုနလက်ငင်း အကြောင်းအရင်းရော၊ အရင်းခံအကြောင်းအရင်းတွေကို ကျကျနနဖော်ထုတ်ပြီးတော့ စုံစမ်းရေးကော်မရှင်ရဲ့ သုံးသပ်ချက်၊ အကြံပြုချက်များနှင့် ပြည်ထောင်စုအစိုးရကို တင်ပြရမယ်ဆိုရင် ပြည်ထောင်စုအစိုးရ အနေနဲ့၊ အထူးသဖြင့် အလုပ်သမားဝန်ကြီးဌာနအနေနဲ့ တကယ့်ကို အလုပ်သမားတွေရဲ့ ဘဝ၊ အလုပ်သမားတွေရဲ့ ဆန္ဒ၊ အလုပ်သမားတွေရဲ့ အနံ့အသက်တွေပါတဲ့ ဥပဒေတွေကို ပိုပြီးတော့ ပြုစုနိုင်တယ်၊ ပြဋ္ဌာန်းနိုင်မယ်လို့ ယုံကြည်ပါတယ်။ ဒါကြောင့် ကျွန်တော့်အနေဖြင့် မကြာခင်က ဖြစ်ပေါ်ခဲ့သော ရန်ကုန်တိုင်းဒေသကြီးရှိ စက်ရုံ၊ အလုပ်ရုံတချို့အပါအဝင် အလုပ်သမားများ၏ လုပ်ငန်းခွင်ဆိုင်ရာ ဆန္ဒဖော်ထုတ်မှုများနှင့်ပတ်သက်၍ ဖြစ်ပွားရသော လက်ငင်းအကြောင်းအရင်း နှင့် အရင်းခံအကြောင်းရင်းများကို လေ့လာပြီး နိုင်ငံခြားရင်းနှီးမြှုပ်နှံမှုများကို မထိခိုက်စေဘဲ အဖြေရှာနိုင်ရန်အတွက် အများကြည်ညို လေးစားပြီး ယုံကြည်လောက်သော ပုဂ္ဂိုလ်များပါဝင်သည့် အလုပ်သမားဆန္ဒ ဖော်ထုတ်မှုများနှင့်ပတ်သက်သော စုံစမ်းရေးကော်မရှင်တစ်ရပ်ဖွဲ့စည်းပေးရန် ပြည်ထောင်စုအစိုးရက ဤလွှတ်တော်မှ တိုက်တွန်းကြောင်းအဆိုကို ကျွန်တော်တို့နိုင်ငံရဲ့ ရေရှည် အကျိုးစီးပွား၊ လက်ငင်းပြဿနာဖြေရှင်းရေး၊ ကျွန်တော်တို့နိုင်ငံရဲ့ စီးပွားရေးဖွံ့ဖြိုးမှုတိုးတက်ရေး အခြေခံကနေရပ်တည်ပြီးတော့ ဒီအဆိုကို တင်သွင်းရခြင်းဖြစ်ကြောင်း ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအား လေးလေးစားစား အစီရင်ခံတင်ပြရင်း အဆိုပြုအပ် ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုကို ထောက်ခံမယ့်သူအား ဖိတ်ခေါ်ပါတယ်</speech>
<speech><mp id="424">ဦးအောင်သိန်း(ရွာငံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ရှမ်းပြည်နယ်၊ ရွာငံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိန်း ဖြစ်ပါတယ်။ သင်္ဃန်းကျွန်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးသိန်းညွန့်တင်သွင်းတဲ့အဆိုကို လေးလေးနက်နက်ထောက်ခံပါကြောင်း တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ သင်္ဃန်းကျွန်းမဲဆန္ဒနယ်မှ လွှတ်တော် ကိုယ်စားလှယ် ဦးသိန်းညွန့် တင်သွင်းတဲ့အဆိုကို ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုကို လက်ခံဆွေးနွေးရန် သင့်၊ မသင့် လွှတ်တော်ရဲ့ ဆန္ဒရယူပါ့မယ်။ ဦးသိန်းညွန့် တင်သွင်းတဲ့ အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
</motion></section>
<section value="bill"><bill>
<speech type="speaker">သဘောမတူသူ ရှိပါသလားခင်ဗျား။ လွှတ်တော်ကိုယ်စားလှယ်များခင်ဗျား။ သင်္ဃန်းကျွန်းမဲဆန္ဒနယ်မှ လွှတ်တော်ကိုယ်စားလှယ် ဦးသိန်းညွန့် တင်သွင်းတဲ့အဆိုနှင့် စပ်လျဉ်းပြီး လွှတ်တော်က သဘောတူတဲ့အတွက် လက်ခံဆွေးနွေးရန် ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<title>ပြည်သူ့လွှတ်တော် ပညာရေးမြှင့်တင်မှုကော်မတီက တင်သွင်းသော ၂၀၁၂ ခုနှစ် အခြေခံပညာရေးဥပဒေကြမ်းနှင့် စပ်လျဉ်း၍ ပြင်ဆင်ချက်အဆို တင်သွင်းထားသည့် တစ်ပိုဒ်ချင်းစီအလိုက် ဆွေးနွေး၍ | အတည်ပြုရန် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ်နဲ့ မသက်ဆိုင်တဲ့ ပြည်ထောင်စုဝန်ကြီးများ ပြန်လည်ထွက်ခွာနိုင် ပါပြီ။ အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့ လွှတ်တော် တတိယပုံမှန်အစည်းအဝေး (၂၁) ရက်မြောက်နေ့တွင် ပညာရေးမြှင့်တင်မှုကော်မတီက တင်သွင်းခဲ့သော ၂၀၁၂ ခုနှစ် အခြေခံပညာရေးဥပဒေကြမ်းကို ဆွေးနွေးအတည်ပြုခြင်း ဆောင်ရွက် ပါမယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ် နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲ အစဉ်လိုက် အတည်ပြုနိုင်ရေးဆောင်ရွက်ရာမှာ ပြင်ဆင်ချက်မရှိပါက မူလအဆိုပြုပြဌာန်းချက်အတိုင်း အတည်ပြုနိုင်ရေး တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသော အပိုဒ်၊ အပိုဒ်ခွဲများအတွက် ဥပဒေကြမ်းကော်မတီနှင့် ပြင်ဆင်ချက်အဆို တင်သွင်းထားတဲ့ လွှတ်တော်ကိုယ်စားလှယ်များက သက်ဆိုင်ရာ အပိုဒ်၊ အပိုဒ်ခွဲအလိုက် ဆွေးနွေးခြင်း၊ ပြည်ထောင်စုအဖွဲ့အစည်းဝင်က ရှင်းလင်းဆွေးနွေးခြင်းများ ပြုလုပ်ပြီး လွှတ်တော်ရဲ့ ဆန္ဒသဘောထား ရယူဆုံးဖြတ်အတည်ပြု သွားမှာ ဖြစ်ပါတယ်။ လွယ်ကူ ရှင်းလင်းအောင် ဇယားကိုအသုံးပြုသွားမှာ ဖြစ်ပါတယ်။ ဒီဇယားမှာ မူလဥပဒေကြမ်းတင်သွင်းတုန်းက ဥပဒေကြမ်း ဒီနောက်မှာ သက်ဆိုင်ရာဥပဒေကြမ်းကော်မတီက စိစစ်ချက်ဇယား ဒီနောက် နောက်ဆုံး ဇယားကတော့ ပြင်ဆင်ရန်တင်ပြချက်များ ဖြစ်ပါတယ်။ အားလုံး ပြင်ဆင်ရန်တင်ပြချက်ဇယားကို လက်ကိုင်ပြုပြီးဆောင်ရွက်မှာဖြစ်ပါတယ်။ အမှတ်စဉ် ၁ ဥပဒေကြမ်းကော်မတီမှ ဆွေးနွေးဖို့ ဖိတ်ခေါ်ပါတယ်။ ဆွေးနွေးတဲ့အခါမှာ မူလပြဋ္ဌာန်းချက်၊ လွှတ်တော်ရဲ့ ပြင်ဆင်ချက်များကိုလည်း လိုအပ်တဲ့နေရာမှာ ရှင်းလင်းဖော်ပြဆွေးနွေးသွားဖို့လို ပါမယ်။</speech>
<speech><mp id="239">ဦးခင်မောင်ရွှေ(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီဝင် ဦးခင်မောင်ရွှေဖြစ်ပါတယ်။ ၂၀၁၂ ခုနှစ် အခြေခံပညာရေးဥပဒေကြမ်း ပြင်ဆင်ချက် ဇယားအမှတ်စဉ် ၁ ဥပဒေခေါင်းစီးဖြစ်ပါတယ်။ အဲဒီ ဥပဒေခေါင်းစီးမှာ ရေးထုံးများနှင့်ညီညွတ်စေရန် အတွက် ၁၃၇၃ ခုနှစ်အစား ၁၃၇၄ ခုနှစ်ဟုပြင်ဆင်ပြီး ပြဌာန်းပြီးသော ဥပဒေရေးထုံးများနှင့်ညီညွတ် စေရန်အတွက် အောက်ပါဥပဒေဆိုသည့် စကားရပ်အစား ဤဥပဒေဟုပြင်ဆင်ပြီး ပြည်ထောင်စု လွှတ်တော်သည် ဤဥပဒေကို ပြဋ္ဌာန်းလိုက်သည်ဟု အတည်ပြု ပေးနိုင်ပါရန် လေးစားစွာတင်ပြအပ် ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ တင်ပြချက်ကို သဘောတူပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက်အဆို အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ၂ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၂ မူလပြဋ္ဌာန်းချက်က အခန်း(၁) အမည်၊ အဓိပ္ပာယ်အသီးသီး နေ့ရက်နှင့် အဓိပ္ပာယ်ဖော်ပြချက်ဖြစ်ပြီး ဖွဲ့စည်းပုံအခြေခံဥပဒေပုဒ်မ ၁၀ရ နဲ့ညီညွတ်စေရန်အတွက် အဓိပ္ပာယ်ဖော်ပြချက်ဟု ပြင်ဆင်ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>တင်ပြချက်ကို သဘောတူကြောင်း တင်ပြပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက်တင်ပြချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမှတ်စဉ် ၃ ဥပဒေကြမ်းကော်မတီက တင်ပြဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၃ အခန်း (၁) အပိုဒ် ၁ အပိုဒ်ခွဲ (ခ) အရ မူလပြဋ္ဌာန်းချက် စာကြောင်းရေ ၉ နဲ့ ၁၀ မှာ ပါရှိတဲ့ ပြည်ထောင်စုအစိုးရ၊ တိုင်းဒေသကြီး၊ ပြည်နယ်အစိုးရအဖွဲ့ဆိုတဲ့ စကားရပ်အစား ပြဋ္ဌာန်းပြီးဥပဒေများရဲ့ ရေးထုံးများနှင့် ညီညွတ်စေရန်အတွက် ပြည်ထောင်စုအစိုးရအဖွဲ့၊ တိုင်းဒေသကြီး သို့မဟုတ် ပြည်နယ်အစိုးရအဖွဲ့ဟု ပြင်ဆင်အတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပြင်ဆင်ချက်ကို သဘောတူညီပါ ကြောင်းတင်ပြပါတယ်ခင်ဗျား<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက်၊ တင်ပြချက် အတည် ဖြစ်ကြောင်း ကြေညာပါတယ်။(ဩဘာသံများ)</speech></speech>
<speech type="speaker">အမှတ်စဉ် ၄ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၄ အခန်း (၁) အပိုဒ် ၁ အပိုဒ်ခွဲ(ဂ)ဟာ ဖွဲ့စည်းပုံအခြေခံဥပဒေ ၁၀ရ အရ ထည့်သွင်းရန်မလိုအပ်တဲ့အတွက် ပယ်ဖျက်ခြင်းကို အတည်ပြု ပေးနိုင်ပါရန် လေးစားစွာ တင်ပြ အပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပယ်ဖျက်ခြင်းကို သဘောတူညီပါ ကြောင်းတင်ပြပါတယ်ခင်ဗျား</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်တင်ပြချက် အတည်ဖြစ်ကြောင်း ကြေညာပါတယ်။ဩဘာသံများ)</speech>
<speech type="speaker">စာမျက်နှာ ၂ ဖြစ်ပါတယ်။ အစီအစဉ် ၅ ကို ဥပဒေကြမ်း ကော်မတီက တင်ပြဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီဝင် ဦးခင်မောင်ညို ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီ၏ကိုယ်စား ၂၀၁၂ ခုနှစ် အခြေခံပညာရေးဥပဒေမူကြမ်း အမှတ်စဉ် ၅ အခန်း (၁) ပုဒ်မ ၂ ရှိ မူလဥပဒေကြမ်း အပေါ် ပြင်ဆင်အဆိုတင်သွင်းသွားမှာဖြစ်ပါတယ်။ မူလဥပဒေကြမ်းတွင် ဤဥပဒေပါစကားရပ် များသည် အောက်ပါအတိုင်း အဓိပ္ပာယ်သက်ရောက်စေရမည်ဟု ဖော်ပြထားချက်အပေါ် ယခင်ပြဋ္ဌာန်း အတည်ပြုပြီးသော ဥပဒေရေးထုံးများနှင့်ညီညွတ်စေရန် ဤဥပဒေတွင်ပါရှိသော အောက်ပါစကားရပ် များသည် ဖော်ပြပါအတိုင်း အဓိပ္ပာယ်သက်ရောက်စေရမည်ဟု ပြင်ဆင်အတည်ပြုပေးပါရန်နှင့် ထိုအခန်း၏ ပုဒ်မ ၂ ပုဒ်မခွဲ(က)ဖြစ်သော ဤဥပဒေဆိုသည်မှာ ၂၀၁၂ ခုနှစ် အခြေခံပညာရေး ဥပဒေကို ဆိုသည်ဟူသောအပိုဒ်မှာ ဤဥပဒေ၏ ပုဒ်မ ၁ ပုဒ်မခွဲ(က)တွင် ဖော်ပြအတည်ပြုပြီးဖြစ်ပါ၍ အဆိုပါ အပိုဒ် (က)ကို ပယ်ဖျက်အတည်ပြု ပေးပါရန် လေးစားစွာအဆိုတင်သွင်းအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပြင်ဆင်ချက်နှင့် ပယ်ဖျက်ခြင်းကို သဘောတူညီပါကြောင်းတင်ပြပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်တင်ပြချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမှတ်စဉ် ၆ ဖြစ်ပါတယ်။ ဥပဒေကြမ်း ကော်မတီက တင်ပြဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပြည်သူ့လွှတ်တော်ဥပဒေကြမ်းကော်မတီ၏ကိုယ်စား ၂၀၁၂ ခုနှစ် အခြေခံပညာ ရေးဥပဒေမူကြမ်း အမှတ်စဉ် ၆ အခန်း (၁) အပိုဒ် ၂ အ ပိုဒ်ခွဲ(ခ) မူလအဆိုပြုချက်ရှိ အခြေခံ ပညာရေးကောင်စီဆိုသည်မှာ ပုဒ်မ ၅ ပုဒ်မခွဲ(က)အရ ဖွဲ့စည်းသည့် ပြည်ထောင်စုသမ္မတ မြန်မာနိုင်ငံတော် အခြေခံပညာရေးကောင်စီကို ဆိုသည်ဟူသော အပိုဒ်သည် ပုဒ်မ ၅ ပုဒ်မခွဲ(က) ဟူသော ဖော်ပြထားသည့်စကားစုအစား ဤဥပဒေအရဟုပြင်ဆင်၍ ယခင်ပြဋ္ဌာန်းအတည်ပြုပြီးသော ဥပဒေရေးထုံးများနှင့် ညီညွတ်စေရန် အခြေခံပညာရေးကောင်စီဆိုသည်မှာ ဤဥပဒေအရဖွဲ့စည်း သည့် ပြည်ထောင်စုသမ္မတမြန်မာနိုင်ငံတော် အခြေခံပညာရေးကောင်စီကိုဆိုသည်ဟု ပြင်ဆင် အဆိုပြုချက်အား လွှတ်တော်မှ အတည်ပြု ပေးပါရန် အဆိုတင်သွင်းအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပြင်ဆင်ချက်ကို သဘောတူညီပါကြောင်း တင်ပြပါတယ်ခင်ဗျား</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်တင်ပြချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ရ ဖြစ်ပါတယ်။ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ဥပဒေကြမ်းကော်မတီ၏ကိုယ်စား ၂၀၁၂ ခုနှစ် အခြေခံပညာ ရေးဥပဒေမူကြမ်း အမှတ်စဉ် ရ အခန်း (၁) အပိုဒ် ၂ အပိုဒ်ခွဲ (စ) မူလဥပဒေကြမ်းရှိ ပြည်ထောင်စု အစိုးရကဟူသောစကားစုအစား ပြဋ္ဌာန်းအတည်ပြုပြီးဖြစ်သော ဥပဒေရေးထုံးများနှင့် ညီညွတ်စေရန် အတွက်လည်းကောင်း ဤဥပဒေ၏အမှတ်အစဉ် ၃ အခန်း ၁ အပိုဒ် ၁ အပိုဒ်ခွဲ(ခ)တွင်လည်း အတည်ပြုပြီးဖြစ်၍ ဥပဒေစကားရပ်ရှေ့နောက်ညီညွတ်စေရန်ဟူ၍ ပြည်ထောင်စုအစိုးရအဖွဲ့က ပြင်ဆင်သည်မှာ ကျောင်းဆိုသည်မှာ ပြည်ထောင်စုအစိုးရအဖွဲ့ကလည်းကောင်း၊ ပြည်ထောင်စုအစိုးရ အဖွဲ့၏ခွင့်ပြုချက်အရ ဒေသဆိုင်ရာအဖွဲ့အစည်းတစ်ခုခုကလည်းကောင်း ဖွင့်ဆို၍ ပြည်ထောင်စု အစိုးရအဖွဲ့က ပြဋ္ဌာန်းသော သင်ရိုးညွှန်းတမ်းနှင့် သင်ရိုးမာတိကာများအတိုင်းဖြစ်စေ အဆိုပါသင်ရိုး ညွှန်းတမ်းနှင့် သင်ရိုးမာတိကာများအပြင် ပညာရေးဝန်ကြီးဌာနက ထပ်ဆောင်းခွင့်ပြု ထားသော ဘာသာရပ်နှင့် သင်ခန်းစာများကိုဖြစ်စေ အခြေခံပညာသင်ကြားရေးဌာနကို ဆိုသည်ဟူသော ပြင်ဆင်အဆိုပြုချက်အား လွှတ်တော်မှ အတည်ပြုပေးပါရန် အဆိုတင်သွင်းအပ်ပါတယ်ခင်ဗျား။</speech>
<speech type="speaker">ပညာရေးဝန်ကြီးဌာနရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး ပညာရေးဝန်ကြီးဌာန)</agency>ပြင်ဆင်ချက်ကို သဘောတူညီ ပါကြောင်းတင်ပြပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၈ ဖြစ်ပါတယ်။ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="224">ဦးစောလှထွန်း(အတွင်းရေးမှူး၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အခန်း (၁) အ ပိုဒ် ၂ အပိုဒ်ခွဲငယ် (စ) အခြေခံပညာဆိုသည်မှာ အသုံးလုံးပညာမှစ၍ အသက်မွေးဝမ်းကျောင်းပညာ တစ်ရပ်ကို သင်ယူရန်အတွက်သော်လည်းကောင်း တက္ကသိုလ်ဆက်လက်ဆည်းပူးရန်အတွက်သော် လည်းကောင်း နိုင်ငံသားတိုင်း တတ်မြောက်ရန်လိုအပ်သည့် ပညာအခြေခံအဖြစ် ပြည်ထောင်စု အစိုးရက အခါအားလျော်စွာ သတ်မှတ်သောပညာကို ဆိုသည်ဟူ၍ မူလပြဋ္ဌာန်းချက်မှာ ဖော်ပြထား ပါတယ်။ မူလပြဋ္ဌာန်းချက်မှာ ပါရှိတဲ့စကားရပ်များနှင့် ပြည်ထောင်စုအစိုးရအဖွဲ့ဆိုတဲ့ စကားရပ် နေရာမှာ ပြည်ထောင်စုအစိုးရအဖွဲ့ ကဟူ၍ ဥပဒေကြမ်းကော်မတီအနေနဲ့ ဦးစွာပြင်ဆင်ခဲ့ပါတယ်။ ဤပြင်ဆင်ချက်ကိုပဲ ပူးတွဲပြင်ဆင်ချက် အဆိုတင်သွင်းထားတဲ့ အင်ဂျန်းယန်မဲဆန္ဒနယ်မှ ဒေါ်နွဲဘူက အခြေခံပညာဆိုသည်မှာ စာပေစတင်သင်ကြားသည့် အသုံးလုံးအဆင့်မှစ၍ အသက်မွေး ဝမ်းကျောင်းပညာတစ်ရပ်ရပ်ကို သင်ယူရန်အတွက်သော်လည်းကောင်း တက္ကသိုလ်အဆင့် စာပေ ာသာရပ်များကို ဆက်လက်ဆည်းပူးနိုင်ရန်အတွက်သော်လည်းကောင်း နိုင်ငံသားတိုင်း တတ်မြောက်ရန်လိုအပ်သည့် စာပေပညာအခြေခံဖြင့် ပြည်ထောင်စုအစိုးရအဖွဲ့က အခါအားလျော်စွာ သင်ရိုးညွှန်းတမ်းဖြင့် သတ်မှတ်ထားသော ဘာသာရပ်ဆိုင်ရာစာပေများဆိုသည်ဟူ၍ ဒေါ်နွဲဘူမှလည်း ပြင်ဆင်ပေးထားပါတယ်။ ဒေါ်ခွဲဘူရဲ့ ပြင်ဆင်ချက်မှာပါဝင်တဲ့ အသက်မွေးဝမ်းကျောင်းပညာတစ်ရပ် ဆိုတဲ့နေရာမှာ ရပ်တစ်လုံး ထပ်မံဖြည့်စွက်၍ တစ်ရပ်ရပ်ဆိုတဲ့စကားကို ဥပဒေကြမ်းကော်မတီနှင့် ပညာရေးမြှင့်တင်မှုကော်မတီ၊ ပညာရေးဝန်ကြီးဌာနတို့အနေနဲ့ ပိုမိုပြည့်စုံတာဖြစ်တဲ့အတွက် ဥပဒေကြမ်းကော်မတီမှ အခြေခံပညာဆိုသည်မှာ အ သုံးလုံးပညာမှစ၍ အသက်မွေးဝမ်းကျောင်း ပညာတစ်ရပ်ရပ်ကို သင်ယူရန်အတွက်သော်လည်းကောင်း တက္ကသိုလ်ပညာဆက်လက်ဆည်းပူးရန် အတွက်သော်လည်းကောင်း နိုင်ငံသားတိုင်း တတ်မြောက်ရန်လိုအပ်သည့် ပညာအခြေခံဖြင့် ပြည်ထောင်စုအစိုးရအဖွဲ့က အခါအားလျော်စွာသတ်မှတ်သော ပညာကိုဆိုသည်ဟူ၍ ဥပဒေကြမ်းကော်မတီအနေနှင့်ညှိနှိုင်းရရှိပါတယ်။ သို့သော်လည်း ဒေါ်နွဲဘူ၊ အင်ဂျန်းယန်မဲဆန္ဒနယ်ရဲ့ တင်ပြထားတဲ့ စာပေသင်ကြားသည့် အ သုံးလုံးအဆင့်၊ တက္ကသိုလ်အဆင့်စာပေဘာသာရပ်များ သင်ရိုးညွှန်းတမ်းဖြင့်သတ်မှတ်ထားသော ဘာသာရပ်ဆိုင်ရာစာပေများဆိုတဲ့ စကားရပ်များဟာ ပိုမို ပေါ်လွင်အောင်ဖြည့်စွက်ထားတာကို တွေ့ရပါတယ်။ ဥပဒေကြမ်းကော်မတီရဲ့ ပြင်ဆင်ချက်အပေါ်မှာ ဒေါ်နွဲဘူရဲ့ သဘောထားဆန္ဒရယူပြီး ဥပဒေကြမ်းကော်မတီရဲ့ ပြင်ဆင်ချက်ကို အတည်ပြုပေးနိုင် ပါရန်ပူးတွဲအစီရင်ခံတင်ပြအပ်ပါတယ်။ ။</speech>
<speech type="speaker">ဒေါ်ခွဲဘူ၊ အင်ဂျန်းယန်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးရှင့်။ ကျွန်မအနေနဲ့ အမှတ်စဉ် ၈ အခန်း (၁) အပိုဒ် ၂ အပိုဒ်ခွဲ(စ) မှာ အခြေခံပညာရဲ့ အဓိပ္ပာယ်ကိုဖွင့်ဆိုရာမှာ အသုံးလုံးပညာဆိုတဲ့စကားရပ်ကို စာပေစတင်သင်ကြားသည့် အ သုံးလုံး အဆင့်လို့ ပြင်ဆင်ထားပါတယ်။ ကျွန်မအနေနဲ့ ပညာရပ်တစ်ခုမဟုတ်ဘူးလို့ ခံယူတဲ့အတွက်ဖြစ်ပါတယ်။ အသက်မွေးဝမ်းကျောင်းပညာတစ်ရပ်ဆိုတဲ့နေရာမှာ အသက်မွေးဝမ်းကျောင်းပညာ တစ်ရပ်ရပ်လို့ သုံးနှုန်းရင်ပိုမိုသင့်လျော်မယ်လို့မြင်ပါတယ်။ တက္ကသိုလ်ပညာဆိုတဲ့စကားရပ်အစား တက္ကသိုလ်အဆင့်စာပေဘာသာရပ်များကိုလို့ ပြောင်းလဲထားတဲ့အပြင် အခြေခံပညာအဆင့်ရဲ့ အနာဂတ်ဟာ တက္ကသိုလ်အဆင့်ဖြစ်တဲ့အတွက် ဆည်းပူးရန်ဆိုတဲ့နေရာမှာ ဆည်းပူးနိုင်ရန်လို့ဆိုတဲ့ စကားလုံးတစ်လုံးကို ထပ်ဖြည့်ထားပါတယ်။ ဒါ့အပြင် နိုင်ငံသားတိုင်းတတ်မြောက်ရန်လိုအပ်တဲ့ပညာအခြေခံဆိုတဲ့ စကားရပ်မှာ နိုင်ငံသားတိုင်း တတ်မြောက်ရန်လိုအပ်တဲ့ စာပေပညာအခြေခံဆိုပြီး စာပေကို ထပ်မံဖြည့်စွက်ထားပါတယ်။ ဒါ့အပြင် အခြေခံပညာဆိုတာက သင်ရိုးညွှန်းတမ်းများဖြင့်သာ သင်ကြားတဲ့စနစ်ဖြစ်တဲ့အတွက် သင်ရိုးညွှန်းတမ်းအဖြစ် သတ်မှတ်ထားသော ဘာသာရပ်ဆိုင်ရာ စာပေများဖြစ်တယ်လို့ ပြင်ဆင်ခဲ့ပါတယ်။ ဒါပေမယ့် ကျွန်မတို့ ပြန်လည်ညှိနှိုင်းတဲ့အခါမှာ ကျွန်မရဲ့ ဒီအခြေခံ ပညာဆိုတဲ့ အဓိပ္ပာယ်ဖွင့်ဆိုချက်သာဖြစ်တဲ့အတွက် ကျွန်မရဲ့ ဖြည့်စွက်ချက်ဟာဆိုလို့ရှိရင် အသေးစိတ်ဖြစ်ပါတယ်။ အဲဒီတော့ ဘာပဲပြောပြော ယေဘုယျဆန်တဲ့ ဒီဥပဒေကြမ်းရဲ့ ဆွေးနွေးမှု ကိုလည်း ကျွန်မအနေနဲ့ သဘောတူကြောင်း လွှတ်တော်ကို တင်ပြပါတယ်။ ကျေးဇူးတင်ပါတယ်ရှင်။ (ဩဘာသံများ)</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ ပြင်ဆင်ချက် အပိုဒ်ခွဲ(စ)ပါအတိုင်း ပညာတစ်ရပ်ဟုပါရှိတဲ့အစား ပညာတစ်ရပ်ရပ်လို့ ဖြည့်ပေးတယ်။ ဥပဒေကြမ်း ကော်မတီရဲ့ ပြင်ဆင်တင်ပြချက်ကို သဘောတူညီပါကြောင်းတင်ပြပါတယ်ခင်ဗျား။</speech>
<speech type="speaker">ကျွန်တော် မရှင်းတဲ့အတွက် ဒေါ်ခွဲဘူရဲ့ သဘောကိုပြောပါ ဆိုတာက ဥပဒေကြမ်းကော်မတီရဲ့ အတည်ပြုချက်ကို ဒေါ်ခွဲဘူအတည်ပြု ပေးမှာ ဟုတ်၊ မဟုတ် သိလိုပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>ကျွန်မရဲ့ ပြင်ဆင်ချက်ထဲမှာ တစ်ရပ်ရပ်ဆိုတဲ့ အချက်တစ်ချက်ကိုသာလက်ခံပြီး ကျန်အချက်ကို ဥပဒေကြမ်းကော်မတီနဲ့ညှိနှိုင်းတဲ့အခါမှာ ကျန်တဲ့ အချက်တွေလက်မခံပါဘူး။ ဒီကိစ္စဟာဆိုလို့ရှိရင် သိပ်ပြီးအငြင်းပွားမယ့်ကိစ္စမဟုတ်ပါဘူး။ ကျွန်မက အသေးစိတ်အနေနဲ့ တင်ပြထားတဲ့အတွက် ဒါ ကျွန်မတစ်ဦးတည်းရဲ့ တွေ့မြင်ချက်ဖြစ်တဲ့အတွက် ဥပဒေကြမ်းက တစ်ရပ်ရပ်ကိုလက်ခံတာကို ကျွန်မအနေနဲ့သဘောတူကြောင်း လွှတ်တော်ကိုတင်ပြ အပ်ပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်တင်ပြချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစည်းအဝေးကို ၂၅ မိနစ်ခန့်ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များအားလုံး ထွက်ခွာနိုင်ကြပါပြီ ခင်ဗျား</speech>
<p>အစည်းအဝေးကို ၂၅ မိနစ်ခန့် ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည် စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီးကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်များကိုဆက်လက် မဆောင်ရွက်မီ အနည်းငယ်ရှင်းလင်းပြောကြားလိုပါတယ်။ လွှတ်တော်ကို ဥပဒေကြမ်းတင်သွင်းဖို့ အခွင့်အရေးရှိတာက လွှတ်တော်ကိုယ်စားလှယ်များမှတင်သွင်းခြင်း၊ ပြည်ထောင်စုအဆင့်အဖွဲ့အစည်း များမှတင်သွင်းခြင်း ဆိုပြီး နှစ်မျိုးရှိပါတယ်။ ပြည်သူ့ကိုယ်စားလှယ်များ တင်သွင်းတဲ့ ဥပဒေကြမ်းကို တော့ ဒီဥပဒေကြမ်း တင်သွင်းခွင့်ပြု ရေး၊ မပြုရေးကို လွှတ်တော်ကအဆုံးအဖြတ်ရယူပြီးမှ ဆက်လက် ဆောင်ရွက်လို့ရပါတယ်။ ပြည်ထောင်စုအဆင့်က တင်သွင်းတဲ့ ဥပဒေများကိုတော့ လွှတ်တော်က လက်ခံဆွေးနွေးရမှာ ဖြစ်ပါတယ်။ တစ်ခါဥပဒေကြမ်းတစ်ခု ပြည်ထောင်စုလွှတ်တော်ကနေပြီးတော့ အမျိုးသားလွှတ်တော်ကစတင်ဆွေးနွေးပါ သို့မဟုတ်လို့ရှိရင် ပြည်သူ့လွှတ်တော်ကစပြီးတော့ ဆွေးနွေးပါ။ ဒီလိုသတ်မှတ်ပြီးတဲ့အခါမှာ ဆိုကြပါစို့ ဒီဥပဒေကြမ်းကို ပြည်သူ့ လွှတ်တော်က ဆွေးနွေး ရမယ်ဆိုရင် ဥပဒေကြမ်းရောက်လာတဲ့အခါမှာ ပြည်သူ့လွှတ်တော်ကို ဥပဒေကြမ်းရောက်ရှိကြောင်း တင်ပြရပါတယ်။ ဒီအခါမှာ ပြည်သူ့လွှတ်တော်ကနေပြီးတော့ ဥပဒေကြမ်းကော်မတီကို ထပ်ဆင့်ပို့ပေး ရပါတယ်။ ဒီအပေါ်မှာ ဥပဒေကြမ်းကော်မတီက ပေးပို့လာတဲ့ ဥပဒေကြမ်းကို သုံးသပ်ပြီးတော့ လွှတ်တော်ကိုပြန်တင်ပြရပါမယ်။ ပြည်သူ့လွှတ်တော်ကိုပြန်တင်ပြတဲ့အခါမှာ ပြည်သူ့လွှတ်တော်က တင်ပြချက်ကိုလက်ခံပြီးတဲ့အခါမှာ ဒီဥပဒေကြမ်းအပေါ်မှာ လွှတ်တော်ကိုယ်စားလှယ်များ ဆွေးနွေး နိုင်ဖို့ဖြန့်ဝေပေးပါတယ်။ အဲဒီလိုဖြန့်ဝေပေးတဲ့အခါမှာ မူလတုန်းက မိမိလွှတ်တော်ကိုရောက်လာတဲ့ ဥပဒေကြမ်းကိုလည်းရောက်တဲ့အချိန်မှာပဲ သက်ဆိုင်ရာလွှတ်တော် ကိုယ်စားလှယ်အသီးသီးကို ဖြန့်ဝေ ပေးထားခဲ့ပြီးဖြစ်ရပါမယ်။ ဒါကြောင့်မို့လို့ ခုနက ဥပဒေကြမ်းကော်မတီကနေပြီးတော့ သုံးသပ်အကြံပြု ချက်များရရှိလာတဲ့အခါမှာ လွှတ်တော်ကိုယ်စားလှယ်များအနေနဲ့ မိမိထံရောက်ရှိလာတဲ့ မူလ ဥပဒေကြမ်းရယ်၊ ဥပဒေကြမ်းကော်မတီရဲ့ သုံးသပ်အကြံပြုချက်ပေါ် မူတည်ပြီးတော့ မိမိတို့ ဒီဥပဒေကြမ်းပေါ်မှာ ပြင်ဆင်လိုတဲ့ အပိုဒ်၊ အပိုဒ်ခွဲများကိုဖော်ပြပြီးတော့ အဲဒီနေရာမှာ မည်ကဲ့သို့ ပြင်ဆင်လိုပါတယ်ဆိုတာကို စာနဲ့ရေးသားပြီးတဲ့အခါမှာ လွှတ်တော်ရုံးကို ပေးပို့ရပါတယ်။ ပေးပို့တဲ့ အခါမှာ လွှတ်တော်ရုံးရောက်တဲ့အခါမှာ လွှတ်တော်ကိုယ်စားလှယ်အသီးသီး ပေးပို့လာတာတွေ ပြန်စုစည်းပြီးတဲ့အခါမှာ သက်ဆိုင်ရာကဏ္ဍအလိုက် ဖြန့်ဝေပါတယ်။ ဒီအပေါ်မှာ ဆွေးနွေးခြင်းတွေ ပြုပါတယ်။ အဲ့ဒီလိုပြုပြီးတဲ့အခါမှာ နောက်ဆုံးကျတဲ့အခါကျတော့ ဒီနေ့ လွှတ်တော်ကိုယ်စားလှယ်များ လက်ဝယ်ရောက်လာတဲ့ ဇယားအတိုင်း ကျွန်တော်တို့ ဆွေးနွေးရတာဖြစ်ပါတယ်။ ဒီလိုဆွေးနွေးတဲ့ အခါမှာ လွှတ်တော်ကိုယ်စားလှယ်များ ယူဆောင်လာရမှာတွေကတော့ မူလမိမိကို ဖြန့်ဝေထားတဲ့ ဥပဒေကြမ်းကအစပါဖို့လိုပါတယ်။အဲ့ဒါပြီးတဲ့အခါမှာ ဥပဒေကြမ်းကော်မတီ ရဲ့ သုံးသပ်အကြံပြုချက်၊ တင်ပြချက် ပါဖို့လိုပါတယ်။ အဲ့ဒီနောက်ပိုင်းမှာမှ လွှတ်တော်ကိုယ်စားလှယ် အသီးသီးကနေပြီးတော့ ပြင်ဆင်အတည်ပြုလိုတဲ့အချက်များ ဇယားပါဖို့လိုပါတယ်။ ပြီးတဲ့အခါမှာ ဆွေးနွေးမယ်ဆိုလို့ရှိရင် ဆိုကြပါစို့ ဒီမှာ ပြင်ဆင်အဆိုပြုချက်ပါတယ်။ ဇယားထဲမှာလည်း ဆွေးနွေးဖို့ပါတယ်ဆိုလို့ရှိရင် လွှတ်တော်ဥက္ကဋ္ဌကဆွေးနွေးဖို့ခေါ်တဲ့အခါမှာ ပြန်လည်ဆွေးနွေးရတာဖြစ်ပါတယ်။ ဒါဒီနေ့ ကျွန်တော်တို့လွှတ်တော်မှာ ကျင့်သုံးနေတဲ့ ဥပဒေနဲ့နည်းလမ်းများဖြစ်ပါတယ်။ အစပထမမှာ ဒီနည်းလမ်းမတွေ့ခင် ကျွန်တော်တို့လွှတ်တော်မှာ ဆွေးနွေးရတာတွေ အချိန်တွေကုန်လူတွေပင်ပန်း ခရီးမရောက်ခဲ့ပါဘူး။ ဒါကြောင့်မို့လို့ ကောင်းမွန်တဲ့စနစ်ကို ဆောင်ရွက်တဲ့နေရာမှာ မိမိတို့ လုပ်ဆောင်ရမယ့် လုပ်ငန်းများကိုစနစ်တကျလုပ်ဆောင်နိုင်ဖို့ သတ်မှတ်ပြဋ္ဌာန်းတဲ့ဥပဒေများကို လည်းပြန်လေ့လာပါ။ ပြီးတဲ့အခါမှာ ကျွန်တော်တို့လွှတ်တော်က ဆောင်ရွက်နေတဲ့ လုပ်ငန်းစဉ်များကို လည်း သိအောင်၊ နားလည်အောင် လေ့လာထားဖို့လိုပါတယ်။ အဲဒီမှာခုနက ပြီးခဲ့တဲ့ တန်းမဖြုတ်ခင်က ဦးသိန်းညွန့်တင်ပြတဲ့အထဲမှာပါပါတယ်။ ကျွန်တော်တို့ ဥပဒေများပြုရေးနဲ့ပတ်သက်လို့ ကျွန်တော်တို့ လွှတ်တော်တွေက နိုင်ငံနှင့်နိုင်ငံသားများအကျိုးစီးပွားအတွက် အမြန်ဆုံးပြုလုပ်ပေးရတဲ့ ဥပဒေတွေ လည်းရှိခဲ့ပါတယ်။ အထူးသဖြင့်တော့ ခုနကတင်ပြတဲ့ Labour Law ကိစ္စနဲ့ပတ်သက်ပြီးတော့ ကျွန်တော်တို့ဆီမှာ အဓမ္မခိုင်းစေခြင်းကိစ္စအပါအဝင် အခြားကိစ္စတွေနဲ့ ငြိနေတဲ့အတွက် ILO ဘက် ကနေပြီးတော့ Section တစ်ခုဖြစ်အောင် ချမှတ်ထားတာရှိပါတယ်။ အဲ့ဒီတော့ ငြိနေတယ်ဆိုလို့ရှိရင် ကျွန်တော်တို့နိုင်ငံနှင့်နိုင်ငံသားများအခွင့်အရေးတွေကို ထိခိုက်စေတဲ့ GSP ခေါ် General System mote Perform ကျွန်တော်တို့ ဒီအခွင့်အရေးမရနိုင်ပါဘူး။ ဒါကြောင့်မို့လို့ ဒီတစ်ပတ် ILO ညီလာခံ မတိုင်ခင် သူတို့လိုချင်တဲ့ဥပဒေများကို အမြန်ဆုံးရေးဆွဲပြီးတော့ ကျွန်တော်တင်ပြတာရှိပါတယ်။ တချို့ ကိစ္စတွေကလည်း ကတိုက်ကရိုက်ဖြစ်နေပါတယ်။ ကတိုက်ကရိုက်မလုပ်နိုင်ဘူးဆိုလို့ရှိရင်လည်း ကျွန်တော်တို့အပေါ်မှာ ချမှတ်ထားတဲ့ Section တွေ မလွတ်ကင်းဘဲ ဖြစ်မှာလည်းရှိပါတယ်။ ဒါကြောင့်မို့လို့မှတ်မိပါလိမ့်မယ် ပြည်ထောင်စုလွှတ်တော်မှာ အရေးတစ်ကြီးနဲ့ ၁၉၀ရ ခုနှစ်မြို့ပြနှင့် ကျေးရွာအက်ဥပဒေထဲမှာပါတဲ့ အချို့အပိုဒ်တွေ ကမန်းကတန်းပြင်လိုက်ရတဲ့သဘောရှိပါတယ်။ အဲဒီအတိုင်းပဲအခု အလုပ်သမားနဲ့ပတ်သက်တဲ့ လုပ်ခလစာနဲ့ပတ်သက်တဲ့ ကိစ္စရပ်လည်း ကျွန်တော်တို့ နိုင်ငံသူနိုင်ငံသားများ ခံစားကြုံတွေ့နေရတဲ့ ဒုက္ခများကို ဖြေရှင်းအောင်ဆောင်ရွက်ပေးဖို့တင်တာ လည်းရှိနိုင်ပါတယ်။ ဥပဒေတစ်ရပ်ပြုတဲ့နေရာမှာ တည်ဆဲဥပဒေဟာ၊ တည်ဆဲဥပဒေအတိုင်း ကျွန်တော်တို့လိုက်နာရမှာဖြစ်သလို ဒီတည်ဆဲဥပဒေကိုလည်း နိုင်ငံနှင့်နိုင်ငံသားများရဲ့ အကျိုးစီးပွား အတွက် မဖြစ်ထွန်းတော့ဘူးဆိုရင်အချိန်မရွေး ပြင်နိုင်ခွင့်ရှိပါတယ်။ ဥပဒေတစ်ရပ်ပြင်ပြီးတဲ့အခါမှာ ဒီဥပဒေဟာ ခိုင်မာပြီးတော့ တောက်လျှောက်တည်တံ့နေရမယ်ဆိုတဲ့ အတွေးအခေါ်နဲ့ ဒီလိုခံယူထားလို့ လည်းမရပါဘူး။ တကယ်တော့မိမိနိုင်ငံနှင့်နိုင်ငံသားများရဲ့ အကျိုးစီးပွားအတွက် မဖြစ်ထွန်းတော့ဘူး ဆိုရင် ဒီဥပဒေတွေပြင်ဆင်ရမှာပဲ။ ရပ်ဆဲရမှာဖြစ်ပါတယ်။ ဒါကြောင့်မို့လို့ ဒီနေ့ဒီကာလမှာတော့ ကျွန်တော်တို့ ဥပဒေပြုရေးနဲ့ပတ်သက်ပြီးတော့ ဒီတစ်နှစ်ကာလအတွင်းမှာ မည်မျှအထိဥပဒေတွေ ပြုနိုင်ခဲ့တယ်။ တချို့လည်း ကျွန်တော်တို့ဘက်ကတော့ ဥပဒေတွေကိုပြဌာန်းပြီးပြီ အမျိုးသား လွှတ်တော်ကိုပို့ထားပြီးပြီ။ အမျိုးသားလွှတ်တော်ကလည်း ပြည်ထောင်စုလွှတ်တော်ကို ပို့ထားတယ် ဆိုတဲ့ဟာတွေကလည်း ဒီကြားထဲမှာ များစွာရှိနေတဲ့အတွက် ဥပဒေပြုရေးအပိုင်းကို အလေးထားပြီးတော့ ဆောင်ရွက်သွားရမယ့်သဘောရှိပါတယ်။ ဒီနေ့လည်း တချို့ ကော်မတီတွေ မိမိထံခွင့်တောင်း ပြီးတဲ့အခါမှာ ကျွန်တော်တို့နိုင်ငံအတွက် အင်မတန်အရေးကြီးတဲ့ နိုင်ငံခြားရင်းနှီးမြှုပ်နှံမှုဥပဒေ FDI Law နဲ့ပတ်သက်ပြီးတော့ သွားပြီးဆွေးနွေးနေတာ ဖြစ်ပါတယ်။ အဲဒီနည်းတူပဲ မနက်ပိုင်းကဆိုရင် ဥပဒေကြမ်းကော်မတီက ပညာရေးဥပဒေနှင့် အလုပ်သမားလုပ်ခလစာနှင့်ပတ်သက်လို့ မနက်ဖြန် ခွင့်တောင်းပြီးတော့ သက်ဆိုင်ရာကော်မတီဝင်များ ဆွေးနွေးရတာလည်းရှိပါတယ်။ အဲလို ဆွေးနွေးတဲ့ အခါမှာ ဒီနေ့ဒီကာလမှာတော့ လူတိုင်းလူတိုင်း ကော်မတီအသီးသီးမှာပါဝင်နိုင်မှု မရှိသေးပါဘူး။ သို့ရာတွင် လွှတ်တော်ကိုယ်စားလှယ်တိုင်းဟာ ကော်မတီများမှာ ပါဝင်ရမှာဖြစ်ပါတယ်။ ဒါကြောင့်မို့လို့ ကော်မတီဖွဲ့စည်းရေးနဲ့ပတ်သက်လို့ ကျွန်တော်တို့ စဉ်းစားဆောင်ရွက်နေပါတယ်။ မကြာခင်လွှတ်တော်တင်ပြီးတော့ အတည်ပြုချက်ရယူဆောင်ရွက်သွားမှာဖြစ်ပါတယ်။ ဆက်လက်ပြီးတော့ အစီအစဉ်များဆောင်ရွက်ပါမယ်။</speech>
<speech type="speaker">စာမျက်နှာ ၃ အမှတ်စဉ် ၉ ဥပဒေကြမ်းကော်မတီမှ ဆွေးနွေးပေးဖို့ ဖိတ်ခေါ်ပါ တယ်</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အမှတ်စဉ် ၉ အခန်း (၁) အပိုဒ် ၂ အပိုဒ်ခွဲ(ဇ) မူလပြဋ္ဌာန်းချက်မှာ ဆရာဆိုသည်မှာ ပြည်ထောင်စုအစိုးရက အခြေခံပညာရေးအတွက် သတ်မှတ်ထားသော သင်ရိုးညွှန်းတမ်းတွင် ပါဝင်သည့် ဘာသာရပ်များအနက် ဘာသာရပ်နှစ်ခုကို ဖြစ်စေ၊ နှစ်ခုထက်ပို၍ဖြစ်စေ ဆရာအတတ်ပညာဆိုင်ရာဘွဲ့ ဒီပလိုမာလက်မှတ် ရရှိထားပြီး ကျောင်း၌သင်ကြားပို့ချနေသော သို့မဟုတ် သင်ကြားပို့ချခဲ့သောပုဂ္ဂိုလ်ကို ဆိုသည်ဟူ၍ မူလ ပြဋ္ဌာန်းချက်မှာဖော်ပြထားပါတယ်။ မူလပြဋ္ဌာန်းချက် ပထမစာကြောင်းတွေမှာပါတဲ့ ဆရာဆိုသည်မှာ ပြည်ထောင်စုအစိုးရ ဆိုတဲ့နေရာမှာ ပြည်ထောင်စုအစိုးရအဖွဲ့ကဟူ၍ ဥပဒေကြမ်းကော်မတီအနေနဲ့ မူလကပြင်ဆင်ခဲ့ပါတယ်။ အချိန်ကိုငဲ့ကွက်ပြီး ဥပဒေများအတည်ပြု ရာတွင် အဆင်ပြေစေဖို့ မူလ ဥပဒေကိုတင်ပြခဲ့တဲ့ ကျွန်တော်တို့ ပညာရေးမြှင့်တင်မှုကော်မတီ သက်ဆိုင်ရာပညာရေးဝန်ကြီးဌာန ဒုတိယဝန်ကြီးနှင့် ကျွန်တော်တို့ အခန်း(၁) အပိုဒ် ၂ အပိုဒ်ခွဲ(ဇ)မှာ ပါဝင်တဲ့ အဆိုပြု တင်ပြထားတ့ဒေါ်နွဲဘူ၊ အင်ဂျန်းယန်မဲဆန္ဒနယ်တို့ဟာ ကျွန်တော်တို့ ကြို တင်ညှိနှိုင်းဆောင်ရွက်ခဲ့ရာမှာ စာကြောင်းရေအပိုဒ် ၄ မှာပါတဲ့ ဘာသာရပ်နှစ်ခုကိုဖြစ်စေ၊ နှစ်ခုထက်ပို၍ဖြစ်စေဆိုသော စကားရပ် နောက်တွင် သင်ကြားနိုင်သည့်ဆိုသည့် စာကြောင်းကိုထပ်မံဖြည့်စွက်ပါတယ်။ ိုသို့ ဖြည့်စွက်ခြင်း အားဖြင့် ဥပဒေဟာ ပိုမိုလေးနက်ခိုင်မာ၍ ဆရာရဲ့ အဓိပ္ပာယ်ကို ပိုမိုပြည့်စုံနိုင်တယ်လို့ သုံးသပ်ရရှိတဲ့ အတွက် ဖြည့်စွက်ပြီးတော့ ညှိနှိုင်းရရှိထားပါတယ်။ သို့ရာတွင် ထိုသို့ညှိနှိုင်းရာတွင် ဒေါ်ခွဲဘူ အင်ဂျန်းယန်မဲဆန္ဒနယ်အနေနဲ့ လွှတ်တော်ကိုယ်စားလှယ်တစ်ဦးအနေနဲ့ တစ်ခုကိုဖြစ်စေ၊ နှစ်ခုကို ဖြစ်စေဆိုပြီး ကွဲလွဲနေတဲ့ အချက်ပေါ်မှာတော့ ထပ်မံဆွေးနွေးလိုကြောင်း သူ့အနေနဲ့ တင်ပြထားတာ ရှိပါတယ်။ ပြည်သူ့လွှတ်တော် ဥပဒေကြမ်းကော်မတီအနေနဲ့ ဆရာဆိုသည်မှာ ပြည်ထောင်စု အစိုးရအဖွဲ့က အခြေခံပညာရေးအတွက် သတ်မှတ်ထားသော သင်ရိုးညွှန်းတမ်းတွင် ပါဝင်သည့် ဘာသာရပ်များအနက် ဘာသာရပ်နှစ်ခုကိုဖြစ်စေ၊ နှစ်ခုထက်ပို၍ဖြစ်စေ သင်ကြားနိုင်သည့်ဆရာအတတ်ပညာဆိုင်ရာဘွဲ့၊ ဒီပလိုမာလက်မှတ်ရရှိထားပြီး ကျောင်း၌ သင်ကြားပို့ချနေသော သို့မဟုတ် ပို့ချခဲ့သောပုဂ္ဂိုလ်ကိုဆိုသည်ဟူ၍ အဆိုပြု တင်သွင်းအပ်ပါတယ်။</speech>
<speech type="speaker">အင်ဂျန်းယန်မဲဆန္ဒနယ်မှ ဒေါ်ခွဲဘူ ဆွေးနွေးဖို့ ဖြစ်ပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးရှင်။ ဒီအပိုဒ်မှာ ကျွန်မဆွေးနွေးရခြင်းဟာဆိုရင် ကျွန်မအနေနဲ့ ပညာရေးဝန်ထမ်းလည်း မဟုတ်ပါဘူး။ ဒါပေမယ့် ကျွန်မ သာမန်ပြည်သူလူထုတစ်ယောက်အနေနဲ့ ဆရာဆိုတဲ့အမြင်အပေါ်မှာ ကျွန်မဆွေးနွေးခြင်းဖြစ်ပါတယ်။ ဒီအပိုဒ်မှာဆိုရင် ဆရာဆိုတဲ့စကားရပ်ကို အဓိပ္ပာယ်ဖွင့်ဆိုထားပါ တယ်။ဆရာဆိုတာ လက်ရှိကျောင်းမှာသင်ကြားပို့ချနေသူကိုရော၊ ယခင်ကာလများကသင်ကြားခဲ့ဖူးသူ များကိုပါ ဆိုလိုကြောင်းဒီအပိုဒ်မှာ ဆိုလိုရည်ရွယ်ကြောင်းပေါ်လွင်ပါတယ်။ ဒီအခြေခံပညာ မူလတန်း၊ အလယ်တန်း၊ အထက်တန်းများမှာ သူ့ကဏ္ဍနှင့်သူ ဆရာတွေဟာဆိုလို့ရှိရင် စာသင်တဲ့အခါမှာ ဘာသာရပ်နှစ်ခုကိုဖြစ်စေ၊ နှစ်ခုထက်ပို၍ဖြစ်စေ သင်ကြားရတဲ့မူတို့ ဒီဘာသာရပ်ဆိုင်ရာတွေမှာ ဘွဲ့နှစ်ခုထက်ပိုပြီးရရှိရမည်ဆိုတဲ့ မူတို့ရှိကောင်းရှိပါမယ်။ ဒါပေမယ့် ဒီဘာသာရပ်နှစ်ခုကိုဖြစ်စေ နှစ်ခုထက်ပို၍ဖြစ်စေ ဆရာအတတ်ပညာဆိုင်ရာဘွဲ့ ဒီပလိုမာရရှိထားပြီး ကျောင်း၌သင်ကြားပို့ချ နေသော သို့မဟုတ် သင်ကြားပို့ချခဲ့သော ပုဂ္ဂိုလ်ကိုသာ ဆရာလို့ခေါ်ရမယ်ဆိုရင်အကြောင်း အမျိုးမျိုးကြောင့် ဘွဲ့ သို့မဟုတ် ဒီပလိုမာ တစ်ခုသာရသူကတော့ ကျောင်းမှာဆရာလို့ အခေါ်မခံရတဲ့ အခြေအနေမျိုးကို ဖြစ်သွားနိုင်ပါတယ်။ အဲတော့ ကျွန်မတို့ ဝေးလံတဲ့တောင်ပေါ်ဒေသများမှာဆိုလို့ ရှိရင် ဘာဘွဲ့တစ်ခုမှမရဘဲနဲ့ ၁၀ တန်းအောင်တဲ့အဆင့် တချို့ဆိုလို့ရှိရင် ၁၀ တန်းအဆင့်၊ တချို့ဆိုလို့ရှိရင် ၉ တန်း၊ ၈ တန်း တွေဟာဆိုလို့ရှိရင် ကိုယ့်ထက်ငယ်တဲ့ကလေးတွေကို သင်ကြားနေ ရတဲ့လူတွေရှိပါတယ်။ ဒီလိုသင်ကြားနေရတဲ့သူတွေကို ကလေးတွေရော၊ ကျောင်းသားမိဘတွေရော ဆရာလို့ပဲခေါ်ပါတယ်။ ဒါကြောင့်မို့လို့ ကျွန်မအနေနဲ့ ဒီကဏ္ဍမှာဆိုလို့ရှိရင် ဒါ ဒီဘွဲ့နှစ်ခုကိုပြောလို့ ရှိရင် ဘွဲ့မရထားတဲ့သူတွေ ဒါမှမဟုတ် ဘွဲ့တစ်ခုတည်းရထားတဲ့သူတွေဟာ ဒီဥပဒေကို ကြားသွားတဲ့ အခါမှာဆိုလို့ရှိရင် သူတို့ဟာ အင်မတန်စိတ်မကောင်းဖြစ်မှာပဲလို့ တွေးမိတဲ့အတွက် ကျွန်မအနေနဲ့ တစ်ခု သို့မဟုတ် တစ်ခုထက်ပို၍ဖြစ်စေဆိုတာကို ကျွန်မအနေနဲ့ ဆွေးနွေးခြင်းဖြစ်ကြောင်း လေးစား စွာနဲ့တင်ပြအပ်ပါတယ်။ ကျေးဇူးတင်ပါတယ်ရှင်<speech type="speaker">သက်ဆိုင်ရာ ပြည်ထောင်စုဝန်ကြီးရဲ့ သဘောထားသိလိုပါတယ်</speech></speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>အချက် ၄ ချက်နဲ့ ကျွန်တော် ပြန်လည် ရှင်းလင်းတင်ပြပါမယ်ခင်ဗျား။ ပထမအချက်ကတော့ အခြေခံပညာမူလတန်းအဆင့်မှာ ကျွန်တော် လက်ရှိကျင့်သုံးနေတာ အစဉ်အဆက်ပါ။ ဘာသာရပ်ဆရာစနစ်မဟုတ်ဘဲ အတန်းပိုင် စနစ်အဖြစ် သတ်မှတ်ပါတယ်။ ဒါကြောင့် ပထမအချက်အနေဖြင့် မူလတန်းအဆင့် ဆရာ၊ဆရာမအားလုံးဟာ သူ့အတန်းလိုက် ဘာသာရပ်အားလုံးကို သင်ကြားဖို့အတွက် ဆရာအတတ်သင်ကနေ လေ့ကျင့်ပေးရ ပါတယ်။ ဒုတိယအချက်ကတော့ အလယ်တန်းနှင့် အထက်တန်းမှာ ဘာသာရပ်ဆရာအဖြစ် သင်ကြား ပေးရတာဖြစ်ပေမယ့် အနည်းဆုံး နှစ်ဘာသာသင်ကြားပေးဖို့အတွက် လေ့ကျင့်ပေးရပါတယ်။ B.Ed SAT ဆိုရင် သုံးဘာသာအထိ သင်ကြားနိုင်အောင် လေ့ကျင့်ပေးရပါတယ်။ အဆင့်မြင့်ပညာကဲ့သို့ တစ်ဘာသာ ဒါမှမဟုတ် ဘာသာစိတ်တစ်မျိုးတည်းကို သင်ကြားရုံသက်သက်နဲ့လေ့ကျင့်လို့ အခြေခံ ပညာမှာမရတဲ့အတွက် နှစ်ဘာသာအနည်းဆုံးသင်ကြားနိုင်တဲ့ အဆင့်ဖြစ်အောင် လေ့ကျင့်ပေးရပါ တယ်။ စောစောက ဆရာမကြီး ဒေါ်နွဲဘူပြောတဲ့အတိုင်း ကျွန်တော်တို့ ၈ တန်းအောင်၊ ၉ တန်းအောင် ခက်ခဲဝေးလံတဲ့ဒေသတွေမှာ ခန့်ပေးရတာရှိပါတယ်။ အဲဒီ ကလေးများ အားလုံးကိုလည်း ကျွန်တော်တို့ ဆရာအတတ်လက်မှတ်ရအောင် JATC က အလယ်တန်းပြဆရာ အဖြစ်လက်မှတ်ပါ။ PATC ကတော့ မူလတန်းပြဆရာအဖြစ် လက်မှတ်ပါ။ ဒါကို ကျွန်တော်တို့ စာပေးစာယူ အနီးကပ် ၁ လ ဆရာလက်မှတ် ရမှသာ ဘွဲ့မရသော်လည်း ဆရာလက်မှတ်ရတဲ့ဆရာအဖြစ် ဖြစ်ပါတယ်။ ဒါကြောင့်မို့လို့ ဆရာမကြီး စိုးရိမ်သလို ၈ တန်းအောင်၊ ၉ တန်းအောင် ဘွဲ့ တစ်ခုတည်းရလို့ ဆရာမဖြစ်ဘူးဆိုတာ မဖြစ်နိုင်ကြောင်းလည်း ဒီဥပဒေဟာ ကျွန်တော်တို့ ပညာရေးဝန်ကြီးဌာနမှာ လက်ရှိထမ်းဆောင်နေတဲ့ တာဝန်ရှိ ပုဂ္ဂိုလ်များရော၊ ပညာရေးကော်မတီရော နောက် ပညာရှင်ကြီးများရော အဆင့်ဆင့် ဒီအကြောင်းအရာ အားလုံးအပေါ် သုံးသပ်ခြုံငုံပြီးမှရေးသားတဲ့ဥပဒေဖြစ်တဲ့အတွက် နစ်နာစရာအကြောင်း တစ်စုံတစ်ရာ မရှိပါကြောင်း ရှင်းလင်းတင်ပြအပ်ပါတယ်ခင်ဗျား။(ဩဘာသံများ)</speech>
<speech type="speaker">ဒါကြောင့် ဒေါ်နွဲဘူအနေနဲ့ ပညာရေးဝန်ကြီးဌာနရဲ့ ရှင်းလင်းချက်အပေါ် ဘယ်လိုသဘောပေါက်သလဲ သဘောထားသိလိုပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>သဘောတူလက်ခံပါတယ်ရှင်။ (ဩဘာသံများ)</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">ဒီနေရာမှာ ပြီးခဲ့တဲ့အချိန်က ကျွန်တော်တင်ပြချက်နဲ့ဆက်စပ်ပြီးတော့ ထပ်မံ တင်ပြလိုတာရှိပါတယ်။ အခု ကျွန်တော်တို့ လက်ထဲမှာရောက်နေတဲ့ ကန့်လန့်ဖြတ်ဇယားများဟာ မူလ ဥပဒေကြမ်းရယ်၊ ဥပဒေကြမ်းကော်မတီရဲ့ သုံးသပ်ချက်အပေါ်မူတည်ပြီးတော့ လွှတ်တော်ကို ကြေညာခဲ့ပါတယ်။ ပြင်ဆင်အဆိုပြုလိုသူများအနေနဲ့ အပိုဒ်၊ အပိုဒ်ခွဲအလိုက် တိတိကျကျရေးသားပြီးတော့ ဘယ်ရက်၊ ဘယ်အချိန်အရောက် လွှတ်တော် ဒုတိယညွှန်ကြားရေးမှူးချုပ်ထံပေးပို့ပါလို့ ဒီလို တင်ပြခဲ့တာရှိပါတယ်။ ဒါကြောင့်မို့လို့ အဲ့လို သက်ဆိုင်ရာလွှတ်တော်ကိုယ်စားလှယ်များက မိမိဆီ ရောက်နေတဲ့ ဥပဒေကြမ်းများရယ်၊ ဥပဒေကြမ်းကော်မတီရဲ့ သုံးသပ်အကြံပြုချက်အပေါ်လေ့လာ သုံးသပ်ပြီး မိမိပြင်ဆင်လိုတဲ့အချက်များကို သက်ဆိုင်ရာကိုပေးပို့ထားတဲ့သူများသာလျှင် ဒီမှာဆွေးနွေး လို့ရပါတယ်။ ဒါဖြင့်ရင် ကျန်တဲ့ပုဂ္ဂိုလ်များဘာလုပ်မလဲ။ ဒီလိုတစ်ဖက်နှင့် တစ်ဖက်ဆွေးနွေးတဲ့အခါ မှာညှိနှိုင်းလို့မရဘူးဆိုလို့ရှိရင် မဲခွဲဆုံးဖြတ်တဲ့အခါမှာ မဲပေးဖို့ပဲရှိပါတယ်။ ညှိနှိုင်းတဲ့နေရာမှာ အဆင်ပြေသွားပြီဆိုရင် မဲပေးစရာမလိုဘဲနဲ့ပြီးသွားမှာဖြစ်ပါတယ်။ ဒါကြောင့်မို့လို့ မိမိ လက်ဝယ် ရောက်လာတဲ့ ဥပဒေကြမ်းမျ��း၊ ဥပဒေကြမ်းကော်မတီရဲ့ သုံးသပ်ချက်များကိုလေ့လာပြီး မူလဥပဒေကို ပြင်ဆင်ချင်တယ်ဆိုလို့ရှိရင် အပိုဒ်၊ အပိုဒ်ခွဲအလိုက်ဖော်ပြပြီးတော့ သက်ဆိုင်ရာကိုပေးပို့ရပါတယ်။ အဲ့လိုပေးပို့တဲ့သူများသာလျှင် သက်ဆိုင်ရာကော်မတီအလိုက် ဆွေးနွေးတဲ့အခါမှာရော ဟောဒီ လွှတ်တော်ထဲရောက်တဲ့အခါမှာရော ဆွေးနွေးခွင့်ရှိပါတယ်။ အခွင့်အရေးတွေအားလုံးပေးထားပြီးပြီ။ အဲ့ဒီအခွင့်အရေးတွေအသုံးပြုဖို့ဆိုလို့ရှိရင် အရင်ဘာမှမတင်ပြထားဘဲနဲ့ ဒီလွှတ်တော်ထဲရောက်မှ လာပြီးဆွေးနွေးလို့မရပါဘူး။ လေ့လာဖို့အချိန်ပေးထားတယ်။ လေ့လာပြီးတဲ့အခါမှာ မိမိတို့ပြင်ဆင် အဆိုပြုလိုတဲ့အချက်တွေပေးဖို့ အခွင့်အရေးပေးထားပြီးတော့ အဲ့ဒီဟာကို သတ်မှတ်ချိန်အတွင်းမှာ မဆောင်ရွက်နိုင်ဘဲ လွှတ်တော်ထဲရောက်မှပြင်ချင်ပါတယ်။ ဒါဆွေးနွေးချင်ပါတယ်ဆိုလို့ရှိရင် ကျွန်တော်တို့ အလုပ်ဘယ်လိုမှမဖြစ်ပါဘူး။ မဖြစ်တဲ့အတွက် ပြီးခဲ့တဲ့အတွေ့အကြုံတွေပေါ်မူတည်ပြီးတော့ ကျွန်တော်တို့ရဲ့ လိုအပ်တဲ့ဥပဒေ၊ နည်းဥပဒေနှင့် လုပ်နည်းများသတ်မှတ်ထားခြင်းဖြစ်ပါတယ်။ ဒါကိုလည်း ခုနက ဥပမာဖော်ပြလိုက်မယ်ဆိုရင် ဥပဒေကြမ်းကော်မတီကပြင်ဆင်အဆိုပြုချက်၊ ဒေါ်နွဲဘူကနေပြီးတော့ ပြင်ဆင်အဆိုပြုချက် ဒါတွေဟာ ဒီလွှတ်တော်ထဲမရောက်ခင် တင်ပြဆွေးနွေး ထားတဲ့ကိစ္စများဖြစ်တဲ့အတွက် နှစ်ဦးနှစ်ဖက်လွှတ်တော်ထဲမရောက်ခင်ညှိနှိုင်းတဲ့အခါမှာ အဆင်မပြေ သေးတဲ့အတွက် လွှတ်တော်ထဲရောက်တဲ့အခါမှာ ရှင်းလင်းဆွေးနွေးတဲ့အခြေအနေရောက်ရှိခြင်းဖြစ်ပါတယ်။ ဒါကြောင့်မို့လို့ မိမိတို့ရဲ့ ရသင့်တဲ့အခွင့်အရေးများမဆုံးရှုံးရအောင် မိမိတို့လက်ဝယ်ကိုရောက်ရှိ လာတဲ့ ဥပဒေကြမ်းများကို သေသေချာချာဖတ်ပါ။ ပြီးတဲ့အခါမှာ ဥပဒေကြမ်းကော်မတီရဲ့ သုံးသပ်ချက် များကိုသေသေချာချာဖတ်ပါ။ ဒီအပေါ်မူတည်ပြီးတော့ ပြင်ဆင်လိုတဲ့အချက်များရှိလို့ရှိရင် ပြင်ဆင်ပြီး တဲ့အခါမှာ သတ်မှတ်ချိန်အတွင်းသက်ဆိုင်ရာသို့ပို့ပါ။ အဲ့ဒါဆိုလို့ရှိရင် မိမိတို့အခွင့်အရေးများမဆုံးရှုံး ဘဲနဲ့ ဆွေးနွေးတဲ့နေရာမှာပါဝင်နိုင်ပါတယ်။</speech>
<speech type="speaker">စာမျက်နှာ ၄ ဖြစ်ပါတယ်။ အစီအစဉ် ၁၀ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်တဲ့ ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အစီအစဉ် ၁၀ ၊ အခန်း (၁) အပိုဒ် ၂ အပိုဒ်ခွဲ (ည) မှာ ပညာရေးကောလိပ်ဆိုသည့် မူလပြဋ္ဌာန်းချက် ပညာရေးကောလိပ်ဆိုသည်မှာ ပညာရေးတက္ကသိုလ်များမှ ပညာရေးဘွဲ့ သို့မဟုတ် ဒီပလိုမာသင်တန်းမဟုတ်သည့် ဆရာအတတ် ပညာသင်တန်းများကိုဖွင့်လှစ်သင်ကြားပေးသည့် ပြည်ထောင်စုအစိုးရကဖွင့်လှစ်ထားသောကောလိပ် ကိုဆိုသည် ပညာရေးကောလိပ်များသည် ပညာရေးတက္ကသိုလ်များနှင့် ပညာရေးဆိုင်ရာပေါင်းစည်း ထားသည့်ကောလိပ်များဖြစ်ရမည်ဟူ၍ မူလပြဋ္ဌာန်းချက်အပေါ်မှာ လွှတ်တော်ဥပဒေကြမ်းကော်မတီ အနေနဲ့ ပညာရေးကောလိပ်ဆိုသည်မှာဆိုပြီး အပိုင်းလေးပိုင်းခွဲပါတယ်။ ပညာရေးကောလိပ် ဆိုသည်မှာ လုပ်ငန်းခွင်အကြိုအပိုင်း၊ ဆက်လက်ပြီးလုပ်ငန်းခွင်အပိုင်း ဒါကိုလုပ်ငန်းခွင်အကြို သို့မဟုတ် လုပ်ငန်းခွင်ဆရာအတတ်ပညာဒီပလိုမာနှင့် တတိယဆရာအတတ်ပညာဒီပလိုမာနှင့် လက်မှတ်ရသင်တန်းဟူ၍ သုံးပိုင်းခွဲ၍ ကျွန်တော်တို့ အဆိုပြုထားပါတယ်။ ဒါကြောင့် အပိုဒ်ခွဲ (၅) ပညာရေးကောလိပ်ဆိုသည်မှာ လုပ်ငန်းခွင်အကြို သို့မဟုတ် လုပ်ငန်းခွင်ဆရာအတတ်ပညာ ဒီပလိုမာနှင့်လက်မှတ်ရသင်တန်းများကို ဖွင့်လှစ်သင်ကြားပေးသည့် ပြည်ထောင်စုအစိုးရအဖွဲ့က ဖွင့်လှစ်ခွင့်ပြုထားသော ကောလိပ်ကိုဆိုသည် ပညာရေးကောလိပ်များသည် ပညာရေးတက္ကသိုလ် များနှင့်သင်ကြားရေးဆိုင်ရာ ပေါင်းစည်းထားသည့်ကောလိပ်များ ဖြစ်ရမည်ဟူ၍ ပြင်ဆင်ထားခြင်း ဖြစ်ပါတယ်။ ဒီပြင်ဆင်ချက်ကို ပညာရေးမြှင့်တင်မှုကော်မတီ၊ သက်ဆိုင်ရာပညာရေးဝန်ကြီးနှင့် ပြင်ဆင်ချက်အဆိုတင်ထားတဲ့ အင်ဂျန်းယန်မဲဆန္ဒနယ်မှ ဒေါ်နွဲဘူရဲ့ ပြင်ဆင်ချက်ကိုလည်း ဝိုင်းဝန်း ညှိနှိုင်းခဲ့ကြပါတယ်။ ဒေါ်ခွဲဘူရဲ့ ပြင်ဆင်ချက်မှာပါတဲ့ ပညာရေးကောလိပ်ဆိုသည်မှာ ပြည်ထောင်စု အစိုးရအဖွဲ့ကဖွင့်လှစ်ထားသော ဆရာအတတ်ပညာလက်မှတ်ရ ဒီပလိုမာသင်တန်းကိုဆိုသည်ဟု၍ အဓိပ္ပာယ်ပိုမိုလေးနက်စေရန် ဒေါ်နွဲဘူက စေတနာနဲ့ပြင်ဆင်ပေးထားခြင်းဖြစ်ပါတယ်။ ပညာရေး ဝန်ကြီးဌာနနဲ့ညှိနှိုင်းတဲ့အခါမှာ ပညာရေးကောလိပ်တွင် အပိုင်းများခွဲ၍ရရှိပါကြောင်း လုပ်ငန်းခွင် အကြို၊ လုပ်ငန်းခွင်ဆရာအတတ်ပညာဒီပလိုမာသင်တန်း၊ လက်မှတ်ရသင်တန်းဆိုပြီးတော့ ခွဲထားတာ ဖြစ်တဲ့အတွက် အဓိပ္ပာယ်ခြုံငုံရေးသားခြင်းထက် ခွဲခြားရေးသားခြင်းဟာ မည်သည့်သင်တန်းများ ဆိုတာ ပေါ်လွင်မှာဖြစ်ကြောင်း ညှိနှိုင်းရရှိတဲ့အတွက် အပိုဒ်ခွဲ (၅) ပညာရေးကောလိပ်ဆိုသည်မှာ လုပ်ငန်းခွင်အကြို၊ သို့မဟုတ် လုပ်ငန်းခွင်ဆရာအတတ်ပညာဒီပလိုမာနှင့် လက်မှတ်ရသင်တန်းများကို ဖွင့်လှစ်သင်ကြားပေးသည့် ပြည်ထောင်စုအစိုးရအဖွဲ့ က ဖွင့်လှစ်ခွင့်ပြုထားသော ကောလိပ်ကိုဆို သည်။ ပညာရေးကောလိပ်များသည် ပညာရေးတက္ကသိုလ်များနှင့် ပညာရေးဆိုင်ရာပေါင်းစည်း ထားသည့် ကောလိပ်များဖြစ်ရမည်ဟူ၍ နောက်ဆုံးစုစည်းညှိနှိုင်းရရှိသော ဥပဒေကြမ်းကော်မတီ၏ ပြင်ဆင်ချက်ကို အတည်ပြုပေးနိုင်ပါရန် လွှတ်တော်နှင့် လွှတ်တော်ဥက္ကဋ္ဌကြီးအား တင်ပြအပ်ပါတယ်။</speech>
<speech type="speaker">ဒေါ်ခွဲဘူမှ ဆွေးနွေးပေးဖို့ ဖြစ်ပါတယ်</speech>
<speech><mp id="171">ဒေါ်ဒွါဘူ(အင်ဂျန်းယန်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးရှင့်။ အချိန်ကိုငဲ့ကွက်တဲ့အနေနဲ့ ထပ်မံမဖတ်တော့ပါဘူး။ ဒီအပိုဒ်မှာဆိုလို့ရှိရင် ကျွန်မအနေနဲ့ ပိုမိုရှင်းလင်း တိကျစေရန်ပြင်ဆင်ထားခြင်းဖြစ်ပါတယ်။ ဒါပေမယ့် ဥပဒေကြမ်းကော်မတီနှင့် ညှိနှိုင်းချက်အရ ဥပဒေကြမ်းကော်မတီရဲ့ တင်ပြချက်ကို ကျွန်မအနေနဲ့ သဘောတူလက်ခံကြောင်းတင်ပြအပ်ပါတယ်ရှင်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ တင်ပြချက်ကို သဘောတူပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ဒီမှာ ကိုယ်စားလှယ်များထပ်မံရှင်းလင်းအောင် ကျွန်တော်တင်ပြချင်ပါသေး တယ်။ ကိုယ်စားလှယ်များဆီမှာလည်း မူလအဆိုပြုဥပဒေကြမ်းရှိပါလိမ့်မယ်။ ပါလာမယ်ဆိုလို့ရှိရင်တော့ ဒီအဆိုပြုဥပဒေကြမ်းကိုပြန်ပြီးတော့ကြည့်လို့ရပါတယ်။ ကျွန်တော့်ဆီမှာတော့ ၂၀၁၂ ခုနှစ် အခြေခံပညာရေးဥပဒေ၊ ၂၀၁၂ ခုနှစ် ပြည်ထောင်စုလွှတ်တော်ဥပဒေစသဖြင့် မူလသက်ဆိုင်ရာ ကော်မတီ၊ သက်ဆိုင်ရာပြည်ထောင်စုအဆင့် သို့မဟုတ်လို့ရှိရင် သက်ဆိုင်ရာ လွှတ်တော်ကိုယ်စားလှယ်ရဲ့ အဆိုပြုပဒေကြမ်းပါလာဖို့လိုပါတယ်။ ပါတယ်ဆိုလို့ရှိရင် ခုနက ဆွေးနွေးခဲ့တဲ့ အမှတ်စဉ် ၁၀ အခန်း(၁) အပိုဒ် ၂ ဒီဥပဒေကြမ်းမှာလည်း ပြန်ကြည့်လို့ရပါတယ်။ အခန်း(၁) အပိုဒ် ၂ ။ အခန်း (၁) သည်လည်း စာမျက်နှာ ၁ မှာပဲဖြစ်ပါတယ်။ အပိုဒ်(၂) သည်လည်း စာမျက်နှာ ၁ မှာပဲဖြစ်ပါတယ်။ အပိုဒ် ၂ မှာမှ အပိုဒ်ခွဲ (ည) ဖြစ်တဲ့အတွက် ပထမစာမျက်နှာမှာမရှိဘဲနဲ့ ဒုတိယ စာမျက်နှာ အပိုဒ် ၂ ကိုရောက်သွားပါတယ်။ ပြီးတဲ့အခါမှာ သူရည်ညွှန်းထားတာ အပိုဒ်ခွဲ (ည) ဖြစ်ပါတယ်။ အပိုဒ်ခွဲ (ည) ထဲမှာ စာမျက်နှာ ၂ ရဲ့ အောက်ဆုံးအပိုဒ်ပဲဖြစ်ပါတယ်။ အပိုဒ်ခွဲ (ည) ပညာရေး ကောလိပ်ဆိုသည်မှာ ပညာရေးတက္ကသိုလ်မှ ပညာရေးဘွဲ့ သို့မဟုတ် ဒီပလိုမာသင်တန်းမဟုတ်သည့် ဆရာအတတ်ပညာသင်တန်းစသည်ဖြင့် ဒီလိုဖော်ပြထားတာရှိပါတယ်။ ဒါကြောင့်မို့လို့ စပြီးတော့ ပြင်ဆင်အဆိုပြုလိုသူများဟာ တစ်ပိုဒ်ချင်းဖတ်၊ ဖတ်ပြီးတဲ့အခါမှာ ဒီအပိုဒ်ကိုပြင်ဆင်ချင်တယ်ဆိုရင် အဲ့ဒီအပိုဒ်ကိုဖော်ပြ ဖော်ပြပြီးတဲ့အခါမှာ မိမိပြင်ဆင်လိုတာကို သက်ဆိုင်ရာကိုပေးပို့၊ သက်ဆိုင်ရာရောက်တဲ့အခါမှာ မိမိလိုပဲပြင်ဆင်ချင်တဲ့ လူတွေပူးပေါင်းပြီးတော့ ဆွေးနွေးရတာဖြစ်ပါတယ်။ ဒါကြောင့်မို့လို့ ဒီဇယားကိုရှင်းလင်းလွယ်ကူအောင် ဆောင်ရွက်ထားတာမှန်ပါတယ်။ သို့ရာတွင်ဘာနဲ့တွဲကြည့်ရမလဲဆိုတော့ မူလဥပဒေကြမ်းနဲ့တွဲကြည့်မှ အဓိပ္ပာယ်ပြည့်စုံမှာဖြစ်ပါတယ်။ ဒါကြောင့် မို့လို့ ကျွန်တော် ဒီမှာတင်ပြချင်တာက ကျွန်တော်တို့လွှတ်တော်ကိုယ်စားလှယ်များဟာ ဥပဒေကြမ်းကို ဆွေးနွေးတဲ့အခါမှာ ပါရမယ့်ပစ္စည်းများ တစ်ပါတည်းပါရှိဖို့လိုပါတယ်။ ပါရမယ့်ပစ္စည်းများ တစ်ပါတည်းဖြစ်ဖို့လည်းလိုပါတယ်။ ဒါမှသာ မိမိတို့ပြဌာန်းလိုက်တဲ့ အတည်ပြုလိုက်တဲ့ဥပဒေရဲ့ အနှစ်သာရပြည့်စုံမှာဖြစ်ပါတယ်။</speech>
<speech type="speaker">အမှတ်စဉ် ၁၁ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်မြင့်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီဝင်၊ ဇီးကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ ၂၀၁၂ ခုနှစ် အခြေခံပညာရေးဥပဒေကြမ်း မူလပြဋ္ဌာန်းချက် အမှတ်စဉ် ၁၁ အခန်း(၂) အပိုဒ် ၃ အပိုဒ်ခွဲ(က)တွင် ပြည်ထောင်စုမြန်မာနိုင်ငံသားတိုင်း အခြေခံပညာကို ကောင်းစွာတတ်မြောက်ပြီး ကျန်းမာသန်စွမ်း၍ စာရိတ္တကောင်းမွန်သည့် နိုင်ငံသားကောင်းများ ဖြစ်လာစေရန်လို့ ဖော်ပြပါရှိပါ တယ်။ အဆိုပါပြဋ္ဌာန်းချက်မှာ အခြေခံပညာရေးဥပဒေကြမ်းရဲ့ရည်မှန်းချက်အပိုင်းဖြစ်ပါတယ်။ မူလ ပြဋ္ဌာန်းချက်မှာ ပြည်ထောင်စုသမ္မတမြန်မာနိုင်ငံသားတိုင်း (၁) အခြေခံပညာကို ကောင်းစွာ တတ်မြောက်ပြီး (၂) ကျန်းမာသန်စွမ်း၍ (၃) စာရိတ္တကောင်းမွန်သည့် နိုင်ငံ့သားကောင်းများ ဖြစ်လာစေရန်ဟုဖော်ပြထားရှိပြီးဖြစ်တဲ့အတွက် ပြည့်စုံနေပြီးဖြစ်ပါတယ်။ ဥပဒေတစ်ရပ်ရေးဆွဲပြဋ္ဌာန်း ရာမှာ ဥပဒေအရေးအသားသည် အများပြည်သူနားလည်သဘောပေါက်စေရန်၊ ရှင်းလင်းလွယ်ကူ စေရန်၊ ဥပဒေရေးထုံးညီညွတ်စေရန်၊ စကားလုံးကျစ်လျစ်မှု၊ တိုက်ရိုက်ဖြစ်မှု၊ အစီအစဉ်ကျနမှုတို့ကို အခြေခံရေးသားရပါတယ်။ ယခု မူလပြဋ္ဌာန်းချက်သည် အချက်အလက်များနဲ့ ပြည့်စုံညီညွတ်နေပြီ ဖြစ်ပါသဖြင့် မူလပြဋ္ဌာန်းချက်အရသာ အတည်ပြု ပေးနိုင်ပါရန် မိမိတို့ဥပဒေကြမ်းကော်မတီအနေဖြင့် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ဦးခိုင်မောင်ရည်၊ အလုံမဲဆန္ဒနယ်မှဆွေးနွေးဖို့ ဖြစ်ပါတယ်</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>မင်္ဂလာပါခင်ဗျား။ ဒီဥပဒေကြမ်းကော်မတီအနေနဲ့ ပြင်ဆင်ထားချက်ကို ကျွန်တော့်အနေနဲ့ပြင်ဆင်ချက်အဖြစ် သုံးကြိမ်ပြင်ဆင်ကြပါတယ်။ ကြိုတင် ညှိနှိုင်းချက်အရ ပြင်ဆင်ခဲ့တာမှာတော့ မူလပြဋ္ဌာန်းချက်ဥပဒေကြမ်းမှာ ပြင်ထားတဲ့ ကော်မတီမှ ပြင်ထားတဲ့ ပြည်ထောင်စုသမ္မတမြန်မာနိုင်ငံသားတိုင်း အခြေခံပညာကို ကောင်းစွာတတ်မြောက်ပြီး ကျန်းမာသန်စွမ်း၍ဆိုတဲ့စကားလုံးနေရာမှာ ကျန်းမာသန်စွမ်း၍ဆိုသည့် စကားလုံးကိုဖျက်ပြီးတော့ ပညာ့ဂုဏ်ရည်ပြည့်ဝ၍ဆိုပြီးတော့ ပထမအကြိမ်ကပြင်ခဲ့ပါတယ်။ အခုလွှတ်တော်ကိုယ်စားလှယ်များ လက်ထဲမှာ ဖြန့်ဝေထားတဲ့စာထဲမှာ အဲ့ဒီအတိုင်းဖြစ်ပါတယ်။ သို့သော် ကြိုတင်ညှိနှိုင်းမှုအရ မူလပြဋ္ဌာန်းချက်ထဲမှာ ပြင်ဆင်ထားတဲ့အထဲမှာပဲ ကျန်းမာသန်စွမ်း၍ စာရိတ္တကောင်းမွန်သည့်ဆိုတဲ့ နေရာမှာ စာရိတ္တကောင်းမွန်သော ပညာ့ဂုဏ်ရည်ပြည့်ဝသည့် နိုင်ငံသားကောင်းများဖြစ်လာစေရန်လို့ ပြင်ဆင်ချက်ကိုသဘောတူခဲ့ပါတယ်။ ကျွန်တော်ဒီဟာနှင့်ပတ်သက်ပြီးတော့ အနည်းငယ်ရှင်းပြလိုတာ က ပညာ့ဂုဏ်ရည်ပြည့်ဝ၍ဆိုတဲ့စကားလုံးထည့်ခြင်းသည် အခြေခံပညာကိုကောင်းစွာတတ်မြောက်ပြီး ပညာ့ဂုဏ်ရည်ပြည့်ဝ၍ ကျွန်တော်ထည့်ချင်တာကတော့ အခြေခံပညာ့ဂုဏ်ရည်ပြည့်ဝ၍လို့ ထည့်ချင်တာပါ။ အခြေခံနှစ်ခါထပ်နေမှာစိုးလို့ အခြေခံပညာကိုကောင်းစွာတတ်မြောက်ပြီး အခြေခံပညာ ဂုဏ်ရည်ပြည့်ဝ၍ဆိုတာမှာ အခြေခံကိုဖြုတ်ပြီး စာရိတ္တကောင်းမွန်သည့် နိုင်ငံသားကောင်းများ ဖြစ်လာစေရန် အဲ့ဒီလိုရေးထားတာပါ။ တကယ်တော့ ကာယစွမ်းရည်၊ ဉာဏ်ဏစွမ်းရည်၊ စာရိတ္တ စွမ်းရည်တို့ပြည့်စုံခြင်းသည် ပညာ့ဂုဏ်ရည်ဆုချီးမြှင့်တဲ့ ပညာ့ဂုဏ်ရည်အခြေခံမှာပေးတဲ့ ဟာလေးတွေ ရှိပါတယ်။ ကျွန်တော့်အနေနဲ့ မူလစကားတွေကိုလေးနက်စွာထပ်မံဖော်ပြချင်လို့ ပညာကိုကောင်းစွာ တတ်မြောက်ပြီးဆိုတဲ့နေရာမှာ ကျွန်တော် ကျန်းမာသန်စွမ်း၍ဆိုတာကိုဖြုတ်တာက ဒီဆွံ့အနားမကြား မျက်မမြင်ကျောင်းသားတွေ၊ မသန်စွမ်းကျောင်းသူကလေးတွေအတွက် လက်မပါဘဲနဲ့ ခြေထောက်နဲ့ ရေးတဲ့ ထူးချွန်စွာအောင်မြင်သွားတဲ့ညောင်တုန်းမှကလေး စုပုံချစ်လိုကလေးမျိုးတွေကို သိမ်ငယ်စွာ ခံစားမှုမဖြစ်စေလိုတာကြောင့် ကျန်းမာသန်စွမ်း၍ဆိုတဲ့ စကားရပ်ကြီးကို ရှောင်ချင်တဲ့အတွက် ဒီစကားလုံးကို ကျွန်တော်ဖြု တ်လိုပါတယ်။ သို့သော် ဥပဒေကြမ်းကော်မတီနဲ့ ကြိုတင်ညှိနှိုင်းမှုမှာ ကျန်းမာသန်စွမ်း၍ဆိုတဲ့စကားသည် မသန်မစွမ်းကလေးရော၊ ဆွံ့အနားမကြားရော၊ မျက်မမြင် ကျောင်းသားတွေရော အားလုံးကို ပိုမိုကျန်းမာသန်စွမ်းစေလိုတဲ့ ဆန္ဒရှိပါတယ်လို့ပြောတဲ့အတွက် ကျွန်တော်ကမူလပြဋ္ဌာန်းချက်ကိုပဲ ကျွန်တော့်အနေနဲ့ လက်ခံပါတယ်လို့တင်ပြလိုပါတယ်။ ကျေးဇူး တင်ပါတယ်။ (ဩဘာသံများ)</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>မူလပြဋ္ဌာန်းချက်က ပြည့်စုံပြီးဖြစ်တဲ့ အတွက် မူလပြဋ္ဌာန်းချက်အတိုင်းပဲဆက်လက်ပြဋ္ဌာန်းသင့်ပါကြောင်းတင်ပြအပ်ပါတယ်။ ဒီနေရာမှာ ကျွန်တော်တို့ အခြေခံပညာနှင့်ပတ်သက်လို့အချက်ကလေးသုံးချက်တင်ပြလိုပါတယ်။ ဒါဟာနိုင်ငံတိုင်းဆောင်ရွက်နေတဲ့အချက်ကလေးဖြစ်ပါတယ်။ ပထမအချက်ကတော့ အခြေခံပညာအနေဖြင့် ပြည်သူ ပြည်သားကောင်းဖြစ်ထွန်းရေး တစ်နည်းအားဖြင့် နိုင်ငံ့သားကောင်းဖြစ်မြောက်ရေးသို့ရှေးရှုဦးတည်ပြီး ပြုစုပျိုးထောင်လေ့ကျင့်မှုပြု ပေးရန် ဖြစ်ပါတယ်။ သို့ဖြစ်ပါ၍ နိုင်ငံ့သားကောင်းဖြစ်မြောက်ရေးအတွက် ကာယ၊ ဉာဏ၊ စာရိတ္တ၊ ရသ၊ သက်မွေး ဗလငါးတန်နဲ့ ပြည့်စုံသည့် ဘက်စုံပညာရေး၊ ဘက်စုံ လွှမ်းခြုံပြည့်စုံသည့်ပညာရေးအဖြစ်ပို့ချပေးရပါတယ်။ နိုင်ငံအသီးသီက သတ်မှတ်ချက်လည်း ဖြစ်ပါတယ်။ ဒုတိယအချက်ကတော့ ဘက်စုံပညာရေးကိုဖော်ဆောင်ရာမှာ မုချလိုအပ်မည့် ကျောင်းသင်ဘာ သာရပ်ဆိုင်ရာလုပ်ငန်းများနှင့် တွဲဖက်သင်ရိုးဝင်ဘာသာရပ်ဆိုင်ရာလုပ်ငန်းများ ဟန်ချက်ညီညီ စောက်ချပြီး ဖိဖိစီးစီးအကောင်အထည်ဖော်ရမှာ ဖြစ်ပါတယ်။ တတိယအချက် ဘက်စုံပညာရေး ရဲ့အခြေခံဖြစ်တဲ့ အခြေခံပညာကိုကောင်းစွာတတ်မြောက်ပြီး ဉာဏကျန်းမာသန်စွမ်း၍ ကာယ၊ စာရိတ္တကောင်းမွန်တဲ့ စာရိတ္တစသည့်သုံးချက်မှာ နိုင်ငံတိုင်းရဲ့ အခြေခံသတ်မှတ်ချက်များဖြစ်ပါတယ်။ အခြေခံပညာအဆင့်မှာ ပညာ့ဂုဏ်ရည်ပြည့်ဝ၍ဟူသော မြင့်မားလွန်းသည့်ရည်မှန်းချက်ဟာ လက်တွေ့အကောင်အထည်ဖော်ရာမှာ ဖြစ်ဖို့ရာခဲယဉ်းလွန်းတဲ့အတွက် လက်ရှိပြဋ္ဌာန်းထားတဲ့အတိုင်း ပဲ နိုင်ငံ့သားကောင်းများ၊ တိုင်းသူပြည်သားကောင်းများဖြစ်လာစေရန်သာ ရည်မှန်းချက်ထားသင့်ပါကြောင်း ရှင်းလင်းဖြေကြားတင်ပြလိုပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
</bill></section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ ရပ်နားကြောင်းနှင့် အစည်းအဝေး သတ္တမနေ့ ကျင်းပမည့်နေ့ရက်နှင့်အချိန်ကိုကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ ဆဋ္ဌမနေ့ရပ်နားပါ့မယ်။ ပထမအကြိမ် ပြည်သူ့လွှတ်တော် စတုတ္ထပုံမှန် အစည်းအဝေး သတ္တမနေ့ကို မနက်ဖြန် ၂၀၁၂ ခုနှစ်၊ ဇူလိုင်လ ၁၂ ရက် (ကြာသပတေးနေ့) ၁၀၀၀ နာရီအချိန်မှာဆက်လက်ကျင်းပမှာဖြစ်ကြောင်းကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များအားလုံး ပြန်လည်ထွက်ခွာနိုင်ကြပါပြီ ခင်ဗျား</speech>
<p>ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့ကို ၁၅၅၀ နာရီတွင် ရပ်နားပါသည်။</p>
</postface>
</transcript>
</doc>
