<doc>
<docinfo>
<docno>01-10-04.xml</docno>
<pdf>01-10-04.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး စတုတ္ထနေ့မှတ်တမ်း</title>
<date value='03-06-2014'>၁၃၇၆ ခုနှစ်၊ နယုန်လဆန်း ၆ ရက် (၂၀၁၄ ခုနှစ်၊ ဇွန်လ ၃ ရက်) (အင်္ဂါနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး စတုတ္ထနေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး စတုတ္ထနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး စတုတ္ထနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၇၅ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၈၈.၈၆ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၃-၆-၂၀၁၄ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး စတုတ္ထနေ့သို့ တက်ရောက်မယ့် ကိုယ်စားလှယ်များ အနက်မှ ခွင့်ပန်ကြားသူများရဲ့အခြေအနေကို ကျွန်တော် ပြည်သူ့လွှတ်တော် လွှတ်တော်အခွင့်အရေး ကော်မတီ အတွင်းရေးမှူးက တင်ပြခွင့်ပြုပါရန် ဦးစွာတင်ပြပန်ကြားအပ်ပါတယ်ခင်ဗျား။ ယနေ့ ကျင်းပတဲ့ ပြည်သူ့လွှတ်တော်အစည်းအဝေးသို့ တက်ရောက်ခွင့်ရှိသူဦးရေ ၄၂၂ ဦးအနက် တက်ရောက်သည့်ဦးရေ ၃၇၅ ဦးတက်ရောက်ပြီး ခွင့်ပန်ကြားသူစုစုပေါင်း ၄ရ ဦးရှိပါတယ်။ ခွင့်ပန် ကြားသူများအနက် ၁၂ ဦးကတော့ ယမန်နေ့ကကြိုတင်ခွင့်ပန်ကြားထားသူများဖြစ်ပြီး ယနေ့ ခွင့်ပန် ကြားသူ ၃၅ ဦး ရှိပါတယ်။ ယနေ့ ခွင့်ပန်ကြားသူများမှာ (၁) တန့်ဆည်မဲဆန္ဒနယ်မှ ဦးတင်မြင့် ခွင့် ၄ ရက်၊ (၂) လဟယ်မဲဆန္ဒနယ်မှ ဦးဆာမူ ခွင့် ၄ ရက်၊ (၃) ခန္တီးမဲဆန္ဒနယ်မှ ဦးလှထွန်း ခွင့် ၁ ရက်၊ (၄) သဲကုန်းမဲဆန္ဒနယ်မှ ဦးစိုးအောင် ခွင့် ၁ ရက်၊ (၅) ဒိုက်ဦးမဲဆန္ဒနယ်မှ ဦးမင်းဆွေ ခွင့် ၁ ရက်၊ (၆) အောင်လံမဲဆန္ဒနယ်မှ းကိုကိုထွန်း ခွင့် ၁၁ ရက်၊ (၇) မင်းလှမဲဆန္ဒနယ်မှ ဦးဝင်းတင် ခွင့် ၁ ရက်၊ (၈) ချမ်းမြသာစည်မဲဆန္ဒနယ်မှ ဦးတင်မောင် ခွင့် ၄ ရက်၊ (၉) ဘူးသီးတောင်မဲဆန္ဒနယ်မှ ဦးရွှေမောင် ခွင့် ၂ ရက်၊ (၁၀) တာမွေမဲဆန္ဒနယ်မှ ဒေါ်လဲ့လဲ့ဝင်းဆွေ ခွင့် ၄ ရက်၊ (၁၁) ဗဟန်းမဲဆန္ဒနယ်မှ ဒေါက်တာမောင်မောင်ဝင့် ခွင့် ၁ ရက်၊ (၁၂) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၁၁ ရက်၊ (၁၃) ချောက်မဲဆန္ဒနယ်မှ ဦးသိန်းလွင် ခွင့် ၁ ရက်၊ (၁၄) ဒဂုံမဲဆန္ဒနယ်မှ ဦးနန္ဒကျော်စွာ ခွင့် ၁၁ ရက်၊ (၁၅) ချမ်းအေးသာစံမဲဆန္ဒနယ်မှ ဒေါက်တာကျော်မြင့် ခွင့် ၁ ရက်၊ (၁၆) ချောင်းဦးမဲဆန္ဒနယ်မှ ဦးစောလှထွန်း ခွင့် ၁ ရက်၊ (၁၇) ခင်ဦးမဲဆန္ဒနယ်မှ ဦးခင်မောင်ရွှေ ခွင့် ၄ ရက်၊ (၁၈) ဆိပ်ကမ်းမဲဆန္ဒနယ်မှ ဒေါက်တာနေလင်း ခွင့် ၁၁ ရက်၊ (၁၉) ထန်းတပင်မဲဆန္ဒနယ်မှ ဦးသိန်းရီ ခွင့် ၄ ရက်၊ (၂၀) ဒဂုံမြို့သစ်(အရှေ့ပိုင်း)မဲဆန္ဒနယ်မှ ဦးမြင့်သူ ခွင့် ၄ ရက်၊ (၂၁) ဒေါပုံမဲဆန္ဒနယ်မှ ဦးလှမြင့် ခွင့် ၄ ရက်၊ (၂၂) တောင်ဥက္ကလာပမဲဆန္ဒနယ်မှ ဦးအောင်သိန်းလင်း ခွင့် ၁ ရက်၊ (၂၃) ရွှေဘိုမဲဆန္ဒနယ်မှ ဒေါက်တာအောင်သန်း ခွင့် ၄ ရက်၊ (၂၄) သာယာဝတီမဲဆန္ဒနယ်မှ ဦးမောင်မောင်(ခ) ဦးခင်မောင်ဝင်း ခွင့် ၁ ရက်၊ (၂၅) သပိတ်ကျင်းမဲဆန္ဒနယ်မှ ဦးခင်မောင်ညွန့် ခွင့် ၁ ရက်၊ (၂၆) ကျောက်ဖြူမဲဆန္ဒနယ်မှ ဦးဘရှိန် ခွင့် ၂ ရက်၊ (၂၇) မင်္ဂလာတောင်ညွန့်မဲဆန္ဒနယ်မှ ဒေါ်ဖြူဖြူသင်း ခွင့် ၁ ရက်၊ (၂၈) မကွေးမဲဆန္ဒနယ်မှ ဦးမြင့်သိန်း ခွင့် ၂ ရက်၊ (၂၉) မြိုင်မဲဆန္ဒနယ်မှ ဦးမြင့်အောင် ခွင့် ၂ ရက်၊ (၃၀) ပွင့်ဖြူမဲဆန္ဒနယ်မှ ဒေါက်တာအောင်မိုးညို ခွင့် ၂ ရက်၊ (၃၁) ဖလမ်းမဲဆန္ဒနယ်မှ ဦးခွန်လိန်း ခွင့် ၁ ရက်၊ (၃၂) လောက်ကိုင်မဲဆန္ဒနယ်မှ ဦးကျော်နီနိုင် ခွင့် ၁ ရက်၊ (၃၃) တောင်ကြီးမဲဆန္ဒနယ်မှ ဦးစံလင်း ခွင့် ၁ ရက်၊ (၃၄) မလှိုင်မဲဆန္ဒနယ်မှ ဦးအေးမောက် ခွင့် ၁ ရက်နှင့် (၃၅) သိန္နီမဲဆန္ဒနယ်မှ ဦးစိုင်းဝင်းခိုင် ခွင့် ၁ ရက်တို့ဖြစ်ကြပါတယ်။ ခွင့်မဲ့ပျက်ကွက်သူမရှိပါ။ ယနေ့ ခွင့်ပန်ကြားသူများအား ခွင့်ပြု ပေးပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး ယခင်ကခွင့်ပန်ကြား၍ ခွင့်ပြု ထားသူ ၁၂ ဦး ယနေ့ ခွင့်ပြုထားသူ ၃၅ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၄ရ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်းအစီအစဉ်စတင်ဆောင်ရွက်ပါမယ်။</speech>
<Q-A>
<title>ဘဏ်များမှ ချေးငွေများချေးယူရာတွင် အချိန်ဆွဲမနေဘဲ လျင်မြန်စွာဆောင်ရွက်ပေးရန်နှင့် စာချုပ် စာတမ်းပါအချက် ၁၆ ချက်အား ထိုက်သင့်သလောက် ဖြေလျှော့ပေးရန် အစီအစဉ်ရှိ/မရှိနှင့်စပ်လျဉ်း သည့်မေးခွန်း</title>
<speech type="speaker">ဦးစွာ ချမ်းမြသာစည်မဲဆန္ဒနယ်မှ ဦးတင်မောင် ကိုယ်စား ပုသိမ်ကြီးမဲဆန္ဒနယ်မှ ဦးအောင်သန့် မေးမြန်းဖို့ ဖြစ်ပါတယ်</speech>
<speech><mp id="316">ဦးအောင်သန့်(ပုသိမ်ကြီးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အစိုးရအဖွဲ့ဝင်ဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး ကျန်းမာ၊ ချမ်းသာကြပါစေကြောင်း ဆုမွန်ကောင်းတောင်းရင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ ပုသိမ်ကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သန့် ဖြစ်ပါတယ်။ မန္တလေးတိုင်းဒေသကြီး၊ ချမ်းမြသာစည်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးတင်မောင်ရဲ့ ကိုယ်စား ဘဏ်များမှ ငွေချေးယူရာတွင် ပြည်သူများတွေ့ရှိနေရတဲ့ အခက်အခဲများနဲ့ပတ်သက်ပြီး မေးခွန်းများမေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ပုဂ္ဂလိက ဘဏ်များ၊ အစိုးရဘဏ်များနဲ့ သမဝါယမဘဏ်များမှာ ချေးငွေတင်ပြတောင်းခံတဲ့အခါမှာ စာချုပ် စာတမ်းအထောက်အထားများ၊ အချက် ၁၆ ချက် ရေးသွင်းပေးရခြင်း၊ ချေးငွေများရရှိရန် နှစ်လ သို့မဟုတ် သုံးလခန့်ကြာမြင့်ခြင်း၊ ဘဏ်ချေးငွေဌာနများကလည်း လာဘ်ပေးလာဘ်ယူမှုများ ပြုလုပ် နေကြခြင်း အဆောက်အဦ၊ မီးအာမခံထားရာမှာ ငွေကြေးကုန်ကျမှုများပြားခြင်း၊ ဘဏ်ချေးငွေတောင်းခံသူများကို ကြားမှဝင်၍ ဖြတ်စားလာဘ်စားလုပ်နေကြသည့် ဘဏ်ပွဲစားများ များစွာရှိနေခြင်း တို့ကို လက်တွေ့ဆောင်ရွက်ရာမှာ တွေ့ရှိနေကြရပါတယ်။ ယင်းကိစ္စများရှိနေတဲ့အတွက်ကြောင့်မို့လို့ SME အသေးစား၊ အလတ်စား လုပ်ငန်းရှင်များမှာလည်း အခက်အခဲများနဲ့ ကြုံတွေ့နေကြရတဲ့အတွက် နိုင်ငံတော်ရဲ့ မူဝါဒနဲ့ ကိုက်ညီမှုမရှိကြောင်း တွေ့ရှိရပါတယ်။ သို့ဖြစ်ပါ၍ ကျွန်တော် မေးမြန်းလိုသော မေးခွန်းမှာ ပုဂ္ဂလိကဘဏ်များ၊ အစိုးရဘဏ်များ၊ သမဝါယမဘဏ်များနဲ့ အခြားသက်ဆိုင်ရာ ဘဏ် များအသီးသီးမှ ချေးငွေများ ချေးယူတဲ့အခါမှာ (၁) အချိန်ကြာမြင့်စွာဆွဲမနေဘဲ လျင်မြန်သွက်လက် လွယ်ကူစွာ လုပ်ဆောင်ပေးနိုင်ခြင်းရှိ/မရှိနဲ့ (၂) စာချုပ်စာတမ်းပါ အချက် ၁၆ ချက်ကိုလည်း ထိုက်သင့်သလောက် ဖြေလျှော့ပေးပါရန် အစီအစဉ်ရှိ/မရှိ သိရှိလိုပါကြောင်း ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်ခင်ဗျား။</speech>
<speech type="speaker">ဗဟိုဘဏ်မှ ဆွေးနွေးဖို့ဖြစ်ပါတယ်။</speech>
<speech>ဦးစိုးမင်း(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)။ ။လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်ကြီးမျာ စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေ။ မန္တလေးတိုင်းဒေသကြီး၊ ချမ်းမြသာစည်မဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီးရဲ့ မေးမြန်းချက်နဲ့ပတ်သက်ပြီး ကျွန်တော် မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌ ဦးစိုးမင်း အား ဖြေကြားခွင့်ပြုနိုင်ပါရန် ပန်ကြားအပ်ပါတယ်။ ဘဏ်များအနေနဲ့ ချေးငွေ များထုတ်ချေးရာမှာ အများပြည်သူတွေအပ်နှံတဲ့ငွေများကို ထုတ်ချေးကြရပါတယ်။ ဒါ့ကြောင့် အပ်နှံတဲ့ ပြည်သူများ ငွေပြန်လည်ထုတ်တဲ့အခါမှာ တောင်းဆိုတဲ့အခါမှာ အပ်ငွေပြန်လည်ထုတ်ပေးနိုင်ဖို့ အတွက် ဗဟိုဘဏ်ကနေပြီးတော့ သတ်မှတ်ထားတဲ့ သီးသန့်ငွေ ၁၀ ရာခိုင်နှုန်းနဲ့ ငွေကြေးလွယ်ကူမှု အတွက် ၂၀ ရာခိုင်နှုန်း ချန်လှပ်ပြီးတော့ အဲ့ဒီပိုတဲ့ငွေကိုမှ ဘဏ်များက ချေးငွေထုတ်ချေးကြပါတယ်။ ချေးငွေများထုတ်ချေးရာမှာလည်း အများပြည်သူများရဲ့ အပ်ငွေများ ဆုံးရှုံးမှုမရှိစေရေးအတွက် ဘဏ်များအနေနဲ့ ချေးငွေဆိုင်ရာအခြေခံမူဝါဒများ ချမှတ်ထား ကြပါတယ်။ ဘဏ်များမှာ ယေဘုယျ အားဖြင့် ချေးငွေထုတ်ချေးပေးတဲ့လုပ်ငန်းဟာ အခြေခံစားကုန်နှင့် ကုန်ကြမ်းပစ္စည်း၊ ကုန်ချောပစ္စည်း ထုတ်လုပ်တဲ့လုပ်ငန်းများ၊ စိုက်ပျိုးရေးလုပ်ငန်းများ၊ မွေးမြူရေးနှင့်ရေလုပ်ငန်း၊ ဆောက်လုပ်ရေး လုပ်ငန်း၊ သယ်ယူပို့ဆောင်ရေးလုပ်ငန်းနှင့် ကုန်စည်ဖြန့်ဖြူးရေးနှင့် ရောင်းဝယ်ရေးလုပ်ငန်း၊ ဝန်ဆောင်မှုလုပ်ငန်းများကို ထုတ်ချေးပါတယ်။ ချေးငွေများထုတ်ချေးတဲ့နေရာမှာ ဘဏ်များအနေနဲ့ မြန်မာနိုင်ငံတော်ငွေရေးကြေးရေးအဖွဲ့ အစည်းများ ဥပဒေနှင့်ဗဟိုဘဏ်ညွှန်ကြားချက်၊ နောက် မိမိဘဏ်ရဲ့ ဒါရိုက်တာအဖွဲ့လမ်းညွှန်ချက်၊ ချေးငွေဆိုင်ရာမူဝါဒ၊ လုပ်ထုံးလုပ်နည်းများနှင့်အညီ ဘဏ်ကို ချေးငွေအပေါ် အာမခံအဖြစ်တင်သွင်း မယ့် မြေနှင့်အဆောက်အဦပိုင်ဆိုင်မှုဆိုင်ရာ အထောက်အထားတွေ၊ လုပ်ငန်းလုပ်ကိုင်မှုအထောက် အထားတွေ စိစစ်ကြရပါတယ်။ မြေနှင့်အဆောက်အဦပိုင်ဆိုင်မှုနှင့်ပတ်သက်လို့ ဂရန်၊ မှတ်ပုံတင် စာချုပ်၊ ဆက်စပ်စာချုပ်တွေ၊ မြေပုံ၊ မြေရာဇဝင်၊ မြေစာရင်းပုံစံ (၁၀၅) နှင့် (၁၀၆)၊ အိမ်နှင့် အဆောက် အဦဓာတ်ပုံများကိုလည်း စိစစ်ရပါတယ်။ လုပ်ငန်းနဲ့ပတ်သက်လို့ လုပ်ငန်းအမျိုးအစားအပေါ်မှာ မူတည်ပြီးတော့ သက်ဆိုင်ရာဌာနက ထုတ်ပေးတဲ့သက်တမ်းရှိတဲ့ လိုင်စင်၊ စက်မှုလုပ်ငန်းဖြစ်လို့ရှိရင် သက်တမ်းရှိတဲ့ ပုဂ္ဂလိကစက်မှုလုပ်ငန်းမှတ်ပုံတင်လက်မှတ်၊ အနီးစပ်ဆုံးဘဏ္ဍာရေးနှစ် သုံးနှစ်အပါ အဝင် ဘဏ္ဍာရေးရှင်းတမ်းနှင့် အခွန်ပြေစာတွေကို စိစစ်ရပါတယ်။ ကုမ္ပဏီဖြစ်တယ်ဆိုရင် ကုမ္ပဏီကော်မတီနဲ့ ဒါရိုက်တာကစုံထောင့်စုံစိစစ်ဆောင်မှတ်ပုံတင်နဲ့ သက်တမ်းရှိတဲ့ ထုတ်ကုန်သွင်းကုန်လိုင်စင်၊ သင်းဖွဲ့စည်းမျဉ်း၊ သင်းဖွဲ့မှတ်တမ်းနဲ့ ဒါရိုက်တာအဖွဲ့ အစည်းအဝေးဆုံးဖြတ်ချက်တွေ စာရင်းစစ်ကအတည်ပြု ထားတဲ့ လက်ကျန်ရှင်းတမ်း တွေကို စိစစ်ရပါတယ်။ လိုအပ်ချက်တွေ ပြည့်စုံတယ်ဆိုလို့ရှိရင်တော့ ဘဏ်များအနေနဲ့ ချေးငွေလျှောက်လွှာကို လက်ခံပြီးတော့ ဘဏ်ကိုအာမခံအဖြစ် တင်သွင်းတဲ့မြေနှင့်အဆောက်အဦတွေ အခြား ဘဏ်များမှာ အာမခံတင်သွင်းထားခြင်းရှိ/မရှိကိုလည်း စစ်ဆေးရပါတယ်။ အာမခံအဖြစ်တင်သွင်းတဲ့ စာချုပ်စာတမ်းများ မှန်ကန်မှုရှိ/မရှိကို Title Clearance အနေနဲ့ ကျွန်တော်တို့ဘဏ်ရဲ့ ရှေ့နေနဲ့ စစ်ဆေးခြင်းလည်း ဆောင်ရွက်ရပါတယ်။ မြေနှင့်အဆောက်အအုံတန်ဖိုးကို ဘဏ်ရာဖြတ်နဲ့ တန်ဖိုး ဖြတ်ပြီးတော့ စိစစ်ခြင်းလည်း ဆောင်ရွက်ရပါတယ်။ ဒါ့အပြင် လုပ်ငန်းအမှန်တကယ် လုပ်ကိုင်ခြင်း ရှိ/မရှိကို ကွင်းဆင်းစစ်ဆေးပြီးတော့ ငွေချေးသူရဲ့ ချေးငွေပြန်လည်ပေးဆပ်နိုင်မှု အခြေအနေကိုလည်း ဆန်းစစ်ကြရပါတယ်။ ယခုလို ဘက်စုံထောင့်စုံစိစစ်ဆောင်ရွက်ပြီးတော့ ချေးငွေအမှုတွဲကို ဘဏ်ရဲ့ချေးငွေကော်မတီနဲ့ ဒါရိုက်တာအဖွဲ့ အစည်းအဝေးကို ဆက်လက်တင်ပြတော့ ချေးငွေခွင့်ပြု/မပြုကို ဆုံးဖြတ်ပါတယ်။ ချေးငွေပေါ် အာမခံအဖြစ်တင်သွင်းတဲ့အဆောက်အဦကို နိုင်ငံတကာနည်းတူ မီးအာမခံလည်း ထားရှိပေးရပါတယ်။ ချေးငွေကို ရပြီဆိုလို့ရှိရင်တော့ ငွေချေးကတိစာချုပ် (Promissory Note) . səsulčovals (Equitable Mortgage/ Registered Mortgage) စာချုပ်တွေချုပ်ဆိုကြပါတယ်။ စာချုပ်အားလုံးချုပ်ဆိုပြီးရင်တော့ ချေးငွေထုတ်ယူခွင့် ရရှိမှာဖြစ်ပါတယ်။ နိုင်ငံပိုင်ဘဏ်ဖြစ်တဲ့ နိုင်ငံပိုင်ဘဏ်များမှာ ထုတ်ချေးတဲ့အခါမှာ ပိုမိုပြီးတော့ မြန်ဆန်ဖို့အတွက် လစဉ် နိုင်ငံပိုင်ဘဏ်များက အနည်းဆုံးနှစ်ကြိမ် အစည်းအဝေးပုံမှန်လုပ်ပြီးတော့ ချေးငွေများ ထုတ်ချေးပေးလျက်ရှိပါတယ်။ ဘဏ်များအနေနဲ့ ကျပ်သိန်းပေါင်း ၁၀၀၀ အထိကို ချေးငွေ လျှောက်ထားတဲ့နေ့မှ တစ်လအတွင်း စိစစ်ထုတ်ချေးပေးလျက်ရှိပါတယ်။ ကျပ်သိန်း ၁၀၀၀ ကနေပြီး တော့ ၄၀၀၀ အထိကိုတော့ ဘဏ္ဍာရေးဝန်ကြီးဌာန၊ ဘဏ်ချေးငွေများထုတ်ချေးရေး စိစစ်ရေးအဖွဲ့ရဲ့ ခွင့်ပြုချက်နဲ့ တစ်လ၊ တစ်လခွဲအတွင်းမှာ စိစစ်ထုတ်ချေးလျက်ရှိပါတယ်။ ကျပ်သိန်း ၄၀၀၀ အထက် ဆိုလို့ရှိရင်တော့ ချေးငွေများကို နိုင်ငံတော်စီးပွားရေးလုပ်ငန်းများ ချေးငွေစိစစ်ရေးအဖွဲ့ကို တင်ပြပြီးတော့ စိစစ်ထုတ်ချေးလျက်ရှိပါတယ်ခင်ဗျ။ ပုဂ္ဂလိကဘဏ်များအနေနဲ့တော့ တစ်ဘဏ်နှင့်တစ်ဘဏ် မတူညီကြဘဲ သာမန်အားဖြင့် ချေးငွေအမှုတွဲဟောင်းအတွက်ဆိုလို့ရှိရင်တော့ တစ်ပတ်လောက် ချေးငွေအမှုတွဲသစ်များအတွက်တော့ တစ်လအတွင်းမှာ ချေးငွေများ စိစစ်ထုတ်ချေးလျက်ရှိပါတယ်။ ဒါပေမယ့် အချို့ ဘဏ်များအနေနဲ့ ချေးငွေကော်မတီဆုံးဖြတ်ချက်ကို ဒါရိုက်တာအဖွဲ့အစည်းအဝေးကို တင်ပြပြီးတော့ အတည်ပြုချက်ရရှိပြီးမှသာ ထုတ်ချေးကြပါတယ်။ ဒါရိုက်တာအဖွဲ့ အစည်းအဝေး ကလည်း တစ်လလျှင်တစ်ကြိမ်သာကျင်းပတဲ့အတွက် ဘဏ်များအနေနဲ့ တစ်လနှင့်အထက် အများဆုံး နှစ်လခန့်အတွင်းမှာ ချေးငွေထုတ်ချေးပေးလျက်ရှိပါတယ်။ အသေးစားနှင့်အလတ်စားချေးငွေများကို ထုတ်ချေးပေးလျက်ရှိတဲ့ အသေးစားနှင့်အလတ်စား စက်မှုလုပ်ငန်းဖွံ့ဖြိုးရေးဘဏ်အနေနဲ့ကတော့ ချေးငွေထုတ်ချေးရာမှာ ကြာမြင့်မှုမရှိစေဖို့အတွက် ချေးငွေကော်မတီအစည်းအဝေးကို တစ်လကို နှစ်ကြိမ် သို့မဟုတ် သုံးကြိမ်ကျင်းပပြီး ချေးငွေများ ထုတ်ချေးပေးလျက်ရှိပါတယ်။ ဘဏ်တွေအနေနဲ့ မိမိထံလာရောက်အပ်နှံတဲ့ အများပြည်သူများရဲ့ အပ်ငွေအပေါ်အခြေခံပြီး ချေးငွေထုတ်ချေးရတာကြောင့် အပ်ငွေမရှိဘဲနဲ့ ချေးငွေထုတ်ချေးဖို့လည်းမဖြစ်နိုင်ပါဘူး။ အပ်ငွေမရှိဘဲနဲ့ ချေးငွေကို မြန်မြန် ထုတ်ပေးဖို့လည်း မရနိုင်တဲ့အတွက် အပ်ငွေမရှိလို့ရှိရင် ချေးငွေအတွက်တော့ အချိန်စောင့်ဆိုင်းရမှာ ဖြစ်ပါတယ်။ ဒါ့ကြောင့် ချေးငွေထုတ်ချေးခြင်းကို အချိန်နှင့်ကန့်သတ်လို့တော့ မဖြစ်နိုင်ပါဘူး။ ယခုကိုယ်စားလှယ်တော်ကြီးမေးမြန်းတဲ့ ချေးငွေရယူရန် လျှောက်ထားတဲ့ အချက် ၁၆ ချက်နဲ့ ပတ်သက်လို့ကတော့ နိုင်ငံပိုင်ဘဏ်များနဲ့ ပုဂ္ဂလိကဘဏ်များရဲ့ သဘောသဘာဝချင်းမတူတာကြောင့် စာရွက်စာတမ်းရယူမှုတော့ ကွဲပြားပါတယ်။ သို့သော် အခြေခံအားဖြင့်တော့ ၁၁ ချက်လောက်ကတော့ ရယူပြီးတော့ ဆောင်ရွက်တာရှိပါတယ်။ နိုင်ငံပိုင်ဘဏ်များအနေနဲ့ ချေးငွေရယူရာမှာ တင်ပြရတဲ့ အထောက်အထားများနဲ့ ဖြေလျှော့ပေးနိုင်တဲ့အချက်များကို ဖြေလျှော့ပြီး နိုင်ငံတော်ဘဏ္ဍာငွေ ဆုံးရှုံးမှု မရှိစေရေးနဲ့ ချေးငွေလျှောက်ထားသူများ အချိန်မကြန့်ကြာစေရေးတို့အတွက် ဆောလျင်စွာ စိစစ် ထုတ်ချေးလျက်ရှိပါကြောင်းနဲ့ အလားတူ ပုဂ္ဂလိကဘဏ်များအနေနဲ့လည်း အများပြည်သူအပ်နှံငွေ များ ဆုံးရှုံးမှုမရှိစေရေးနဲ့ ချေးငွေလိုအပ်ချက်ရှိသူများကို ထုတ်ချေးပေးနိုင်ရေးအတွက် ဘဏ်ရဲ့ ချေးငွေကော်မတီ၊ ဒါရိုက်တာအဖွဲ့တို့က ဘဏ်ရဲ့ အပ်ငွေအခြေအနေပေါ်မှာမူတည်ပြီးတော့ စိစစ်ထုတ် ချေးပေးလျက်ရှိပါတယ်။ အချုပ်အားဖြင့်ဆိုရလို့ရှိရင် ဘဏ်များဟာ အများပြည်သူအပ်ငွေများရဲ့ အပ်ငွေအပေါ်မှာ ချေးငွေများထုတ်ချေးတဲ့အတွက် ကျွန်တော်တို့က အများပြည်သူများအတွက် အာမခံရှိဖို့လည်း လိုအပ်သလို ဥပဒေကြောင်းအရလည်း ခိုင်မာတဲ့စာရွက်စာတမ်း အထောက် အထားများ ရရှိဖို့လိုအပ်တဲ့အတွက် ဒီအချက်အလက်တွေကို စိစစ်ရခြင်းဖြစ်ပါတယ်။ မည်သို့ပင်ဆို စေကာမူ ကျွန်တော်တို့က အများပြည်သူများ ထုတ်ချေးဖို့ဆိုလို့ရှိရင် နောက်ဆိုလို့ရှိရင် လျင်မြန်စွာနဲ့ဆောင်ရွက်ပေးနိုင်ဖို့အတွက် အားလုံးညှိနှိုင်းပြီးတော့ ဆောင်ရွက်သွားမှာဖြစ်ပါကြောင်း ဖြေကြား အပ်ပါတယ်ခင်ဗျား။ (ဩဘာသံများ)</speech>
<speech type="speaker">ဒီနေရာမှာ ဦးတင်မောင်ရဲ့ မေးခွန်းနဲ့ပတ်သက်ပြီးတော့ နောင်သတိပြုရမယ့် ကိစ္စလေးတွေကို သက်ဆိုင်ရာက ပြန်လည်ပြောကြားပေးဖို့ ဖြစ်ပါတယ်။ ဒီထဲမှာ ဘဏ်ချေးငွေ တောင်းခံသူများကို ကြားမှဝင်၍ ဖြတ်စားလာဘ်စားလုပ်နေသည့် ဘဏ်ပွဲစားများစွာရှိနေခြင်းကို တွေ့ရှိ ရပါသည် ဆိုပြီးတော့ ဒီလို ယေဘုယျဆန်တဲ့စကားတွေ ပါပါတယ်။ နောက်မေးမယ်ဆိုလို့ရှိရင် ဒါတွေ သတိပြု မေးဖို့လိုပါတယ်။ အကယ်လို့ မှန်တယ်ဆိုလို့ရှိရင်လည်း တိတိကျကျ ဘယ်သူ ဘယ်နေရာမှာ ဘယ်အချိန်က ဘာလုပ်တယ်ဆိုတဲ့ တိုင်တန်းမှုမျိုးပဲ ဖြစ်ချင်ပါတယ်။ ဌာနတစ်ခုရဲ့ ဂုဏ်သိက္ခာအပေါ် မူတည်ပြီးတော့ အမျိုးမျိုးဝေဖန်လာနိုင်တဲ့အတွက် ဒါတွေက မေးတဲ့နေရာမှာ ကိုယ်စားလှယ်များအနေနဲ့ သတိပြု မေးမြန်းဖို့ဖြစ်ကြောင်း အသိပေးပြောကြားလိုပါတယ်</speech>
</Q-A>
<Q-A>
<title>တမူးမြို့အတွင်းရှိ တမူး-ကလေး-ကလေးဝလမ်းမကြီးအား မြို့ရှောင်လမ်းဖောက်လုပ်ပေးရန် အစီအစဉ် ရှိ/မရှိနှင့် ရှိပါက မည်သည့်အချိန်တွင် ဆောင်ရွက်ပေးမည်နှင့်စပ်လျဉ်းသည့်မေးခွန်း</title>
<speech type="speaker">ဦးခင်မောင်ရွှေ၊ တမူးမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(တမူးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုမွန်ကောင်းတောင်းရင်း လေးစားစွာဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ရွှေ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ စစ်ကိုင်းတိုင်းဒေသကြီး၊ တမူးမြို့ အတွင်းမှာ တမူးကလေး-ကလေးဝလမ်းမကြီးဟာ တောင်နဲ့မြောက်ဖြတ်သန်းလျက်ရှိပါတယ်။ တမူးမြို့မှာ မိုးများတဲ့ အချိန်ကာလများမှာ အနောက်ဘက်တောင်တန်းပေါ်ကနေ စီးကျလာတဲ့ ရေများဟာ အရှေ့ဘက် မြို့တွင်းသို့စီးဆင်းရန် တမူး-ကလေး ကားလမ်းမကြီးကို ဖြတ်သန်းစီးဆင်းရပါတယ်။ အဲ့လို စီးဆင်းတ အခါမှာ ကားလမ်းမကြီးကို ဖြတ်ပြီးတော့မှ အရှေ့နဲ့အနောက် ပြွန်လုံးများမြုပ်ထားမှု အားနည်းနေတဲ့ အတွက် ရေစီးဆင်းမှုများ လျင်မြန်မှုမရှိတဲ့အတွက် တောင်ခြေမှာရှိတဲ့အိမ်များဟာ ရေနစ်မြုပ်မှုများနဲ့ ကြုံ တွေ့ကြရပါတယ်။ တစ်ခါတစ်ရံ နှစ်ရက်သုံးရက်ခန့်ထိ ကြာတတ်ကြောင်း တွေ့ရှိရပါတယ်။ မိုးကုန် သွားသော်လည်းပဲ ရေအိုင်များဖြစ်ထွန်းပြီးတော့မှ အိမ်များအကြားရေများ ကျန်ရစ်နေတာကိုလည်း တွေ့ရပါတယ်။ ဒါကြောင့်မို့လို့ ပြွန်ပိုက်လုံးများကို စနစ်တကျ နေရာအလိုက် ပြန်လည်ဖောက်လုပ် မြှုပ်နှံပေးမယ်ဆိုရင် ရေစီးရေလာကောင်းမွန်သွားပြီးတော့မှ ရေကြီးရေလျှံမှုကိုလည်းပဲ အထိုက် အလျောက် ကာကွယ်ပေးနိုင်မည်ဖြစ်ကြောင်း တွေ့ရှိရပါတယ်။ အဲ့ဒီလမ်းမကြီးဟာ ယခုအခါမှာ အဝေးပြေးလမ်းမကြီးအဖြစ် သတ်မှတ်ထားတဲ့အတွက် မြို့တွင်းလမ်းရဲ့ တစ်ဖက်တစ်ချက် ပေ ၅၀ လမ်း ရဲ့အကျယ် ပေ ၁၀၀ ကိုယူမယ်ဆိုရင် ယခုမြို့ထဲမှာရှိတဲ့အိမ်များဟာ နောင်မှာအခက်အခဲများနဲ့ တွေ့ရှိလာရမှာဖြစ်ကြောင်း ပြည်သူများက တင်ပြလာကြပါတယ်။ ဒါကြောင့်မို့လို့ ပြည်သူများက မြို့ရဲ့ အနောက်ဘက်တောင်ကြောမှာ မြို့ရှောင်လမ်းတစ်ခု ဖောက်လုပ်ပေးစေလိုကြောင်း တင်ပြလာခဲ့ပါ တယ်။ မြို့ရဲ့ Town Plan ရေးဆွဲတဲ့နေရာမှာလည်းပဲ မြို့ရှောင်လမ်းဖောက်လုပ်ဖို့အတွက် လျာထား ကြောင်းလည်းတွေ့ရှိရပါတယ်။ ဒီလမ်းကို ဖောက်လုပ်ပေးခြင်းအားဖြင့် မြို့ရှောင်လမ်းတစ်ခုတည်း သာမကဘဲနဲ့ မိမိတို့နိုင်ငံနဲ့ အိန္ဒိယနိုင်ငံနယ်နိမိတ်အားလည်းပဲ အတိုင်းအတာတစ်ခုအထိ ကာကွယ်ပြီး ဖြစ်သွားမည်ဖြစ်ကြောင်းလည်းပဲ တင်ပြလိုပါတယ်။ မြို့နယ်ဖွံ့ဖြိုးရေးအထောက်အကူပြုကော်မတီ များ၊ ရပ်ကွက်ဖွံ့ဖြိုးရေးအထောက်အကူပြု ကော်မတီများနဲ့ မြို့မိမြို့ဖများတွေ့ဆုံပွဲမှာ မိမိအား အထက်အဖွဲ့အစည်းအဆင့်ဆင့်သို့ တင်ပြပေးရန် အကြံပြု လာတဲ့အတွက် ဒေသခံပြည်သူများရဲ့ ကိုယ်စား အောက်ပါမေးခွန်းများအား လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါ တယ်။ (၁) အထက်ဖော်ပြပါ ပြည်သူများ၏လိုလားချက်ဖြစ်သော အနောက်ဘက်တောင်ကုန်း ပေါ်တွင် မြို့ရှောင်လမ်းအားဖောက်လုပ်ပေးရန် အစီအစဉ်ရှိပါသလား။ (၂) မြို့ရေကြီးရေမြုပ်ခြင်းမှ ကာကွယ်ပေးရန်အတွက် လမ်းမကြီးအားဖြတ်လျက် လိုအပ်သောနေရာများတွင် ရေထုတ်ပြွန်များကိုဆောင်ရွက်ပေးရန် အစီအစဉ်ရှိပါသလား။ (၃) ရှိပါက မည်သည့်အချိန်တွင် ဆောင်ရွက်ပေးမည်ကို သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။</speech>
</Q-A>
<Q-A>
<title>အုတ်ဖိုမြို့နယ်အတွင်းရှိ ရန်ကုန်-ပြည်ကားလမ်းမကြီးအား ချောင်းရေတိုက်စားနေသည့်အန္တရာယ်မှ ကာကွယ်ပေးနိုင်မည့် မြေထိန်းနံရံတည်ဆောက်ပေးနိုင်ခြင်း ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး အုတ်ဖိုမဲဆန္ဒနယ်မှ ဦးတင်ထွေး မေးမြန်းဖို့ဖြစ်ပါတယ်။</speech>
<speech><mp id="280">ဦးတင်ထွေး(အုတ်ဖိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအစိုးရအဖွဲ့ဝန်ကြီးများနှင့် ဒုတိယဝန်ကြီးများ ဧည့်သည်တော်များအားလုံး မင်္ဂလာအပေါင်းနှင့် ပြည်စုံကြပါစေလို့ ပထမဦးစွာ နှုတ်ခွန်းဆက်သဂါရဝ ပြုအပ်ပါတယ်ခင်ဗျား။ ကျွန်တော်ကတော့ ပဲခူးတိုင်းဒေသကြီး၊ အုတ်ဖိုမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးတင်ထွေးပဲဖြစ်ပါတယ်။ ကျွန်တော့်အနေနဲ့ အုတ်ဖိုမြို့နယ်အတွင်းမှာရှိတဲ့ ရန်ကုန်-ပြည် ကားလမ်းမကြီးအား ပန်းပင်စိတ်ချောင်းရဲ့ ရေတိုက်စားနေတဲ့အန္တရာယ်မှ ကာကွယ် ပေးနိုင်မယ့် မြေထိန်းနံရံတည်ဆောက်ပေးနိုင်ခြင်းရှိ/မရှိ မေးခွန်းမေးမြန်းသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်းဒေသကြီး အုတ်ဖိုမြို့နယ်အတွင်းရှိ ရန်ကုန်ပြည်ကားလမ်းမကြီးဟာ ဧရာဝတီတိုင်းဒေသကြီး၊ မကွေးတိုင်းဒေသကြီးနဲ့ ရခိုင်ပြည်နယ်၊ ရန်ကုန်တိုင်း ဒေသကြီးတို့န���့ အဓိကကူးသန်းသွားလာမှုအတွက် လမ်းမကြီးတစ်ခုဖြစ်ပါတယ်။ ယခုအခါမှာဆိုလို့ ရှိရင် ရန်ကုန်-ပြည် ကားလမ်းမကြီးရဲ့ မိုင်တိုင်အမှတ် (၁၁၃/၁) မှ (၁၁၃/၂) ကြားမှာရှိတဲ့ သရက်ပင် စိတ်ကျေးရွာအနီး ယာဉ်သွားလမ်းအနီးမှာ သဖန်းပင်စိတ်ချောင်းခေါ် ညောင်ချောင်းရဲ့ ရေတိုက်စား မှုများကြောင့် ကားလမ်းမကြီးနဲ့ချောင်းကမ်းပါးဟာ ၁၀ ပေခန့်သာ ကွာခြားနေပါတော့တယ်။ ယင်းချောင်းရဲ့ ရေတိုက်စားမှုကို အချိန်မီထိန်းသိမ်းကာကွယ်နိုင်ခြင်းမရှိပါက ကားလမ်းမကြီးပျက်စီး စေမှာဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ အုတ်ဖို မြို့နယ်အတွင်းရှိ ရန်ကုန်-ပြည်ကားလမ်းမကြီးအား သဖန်းပင်စိတ်ချောင်းရဲ့ ရေတိုက်စားနေတဲ့ အန္တရာယ်ကာကွယ်ပေးနိုင်မယ့် ရေထိန်းနံရံတည်ဆောက်ပေးနိုင်ခြင်းရှိ/မရှိ သိရှိလိုပါ၍ ပြည်သူ့ လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာဖြင့် မေးမြန်းတင်ပြအပ်ပါတယ်ခင်ဗျား။ ကျေးဇူး တင်ပါတယ်ခင်ဗျား။</speech>
</Q-A>
<Q-A>
<title>နေပြည်တော်-တောင်ညို-ချောင်းနက်-တောင်တွင်းကြီး လမ်းပိုင်းတွင် ဆောင်ရွက်လျက်ရှိသော ပြည်သူ့ ဆောက်လုပ်ရေးလမ်းအထူးအဖွဲ့(၅)၏ ကြီးကြပ်သူ နိုင်ငံ့ဝန်ထမ်းများအား သက်ဆိုင်ရာဌာနမှ စံပြု ထိုက်သူ နိုင်ငံ့ဝန်ထမ်းကောင်း ဂုဏ်ပြုမှတ်တမ်းလွှာဖြင့် ဂုဏ်ပြုရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">။ဆက်လက်ပြီး ဦးသန်းဝင်း၊ တောင်တွင်းကြီးမဲဆန္ဒနယ်မှ မေးမြန်းဖို့ဖြစ်ပါတယ်။</speech>
<speech><mp id="288">ဦးသန်းဝင်း(တောင်တွင်းကြီးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ အစိုးရအဖွဲ့ဝန်ကြီးများ အားလုံးမင်္ဂလာအပေါင်းနှင့် ပြည့်စုံပါစေ လို့ဆုတောင်းမေတ္တာပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ တောင်တွင်းကြီး မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသန်းဝင်းဖြစ်ပါတယ်။ ကျွန်တော့်အနေနဲ့ ဒီမေးခွန်း ကို ပထမအကြိမ် နဝမပုံမှန်အစည်းအဝေး ဖေဖော်ဝါရီလ၊ မတ်လ ကာလက ဒီလမ်းပိုင်းမှာ အသုံးပြု နေကြတဲ့ ပဲခူးတိုင်းအနောက်ခြမ်းမှ လွှတ်တော်ကိုယ်စားလှယ်တော်ကြီးများ မကွေးတိုင်းဒေသကြီးမှ ဒီလမ်းကို အသုံးပြုနေကြတဲ့ လွှတ်တော်ကိုယ်စားလှယ်များနဲ့ ပြည်သူ့အသံဖြစ်ပေါ်လာတဲ့အပေါ်မှာ တင်ပြမေးမြန်းရခြင်းဖြစ်ကြောင်း ဦးစွာပထမ တင်ပြအပ်ပါတယ်။ ကျွန်တော်တို့ နေပြည်တော် တောင်ညို -ချောင်းနက် လမ်းပိုင်းဟာ အမြန်လမ်းမကြီးမှာ မိုင် ၄၀ ရှိပြီးတော့ တောင်ပေါ် ၂၆ မိုင်မှာ အကွေ့အကောက်များစွာနဲ့ အတက်ဆင်းလမ်းပိုင်းဖြစ်ပါတယ်။ ဒီလမ်းပိုင်းကို ပြည်သူ့ဆောက်လုပ်ရေး လုပ်ငန်းက တာဝန်ယူဆောင်ရွက်လျက်ရှိပြီး ဒီလမ်းပိုင်းမှာ ဆောင်ရွက်နေကြတဲ့ နိုင်ငံ့ဝန်ထမ်း များသည် လမ်းသားတိုးချဲ့ခြင်း၊ ထပ်ပိုးလွှာ ၄ လက်မထုခင်းခြင်း၊ ကတ္တရာမခင်းမီ လေမှုတ်စက်နဲ့ ဖုန်များကို မှုတ်ထုတ်ခြင်း၊ ကတ္တရာအပြည့်အဝခင်းခြင်းနဲ့ မြေသိမ့်လွှာခင်းခြင်းများကို ကိုယ်စားလှယ် ကြီးများကလည်း လက်တွေ့ မြင်တွေ့ခဲ့ကြတာဖြစ်ပါတယ်။ ဒါကြောင့်မို့လို့ ဒီကနေ့ ဒီဆောင်ရွက်ချက် များသည် ပြည်သူများစိတ်ချမ်းသာကိုယ်ချမ်းသာနဲ့ ဒီလမ်းပိုင်းကြီးကို သွားလာနေကြရတဲ့ အသံများ ထွက်ပေါ်လျက်ရှိပါတယ်။ လုပ်ငန်းမှာတာဝန်ထမ်းဆောင်တဲ့ ကျွမ်းကျင်ဝန်ထမ်းများ ကြီးကြပ်မှုအား ကောင်းခြင်း ကျွမ်းကျင်မှုနဲ့အတူ ဥက္ကဋ္ဌကြီးမှာကြားနေတဲ့ အမြဲတမ်းပြောနေတဲ့ စိတ်ဓာတ်နှင့်စေတနာ ထည့်ပေးတာပေါ်လွင်နေကြောင်း သိရှိရတဲ့အတွက် ဒီမေးခွန်းဖြစ်ပေါ်လာခြင်း အကြောင်းတရားဖြစ်ပါတယ်။ ဒါကြောင့် ကျွန်တော်တို့ ဒီနေ့တင်ပြလိုက်တာသည် စိတ်ဓာတ်နဲ့ စေတနာကောင်းမွန်တဲ့ နိုင်ငံ့ဝန်ထမ်းကောင်းများလည်းရှိနေတယ်ဆိုတာကို အသိအမှတ်ပြုခြင်းပဲဖြစ်ပါတယ်။ ကျွန်တော်တို့ လွှတ်တော်ကိုယ်စားလှယ်များဟာ လွှတ်တော်အတွင်းမှာ နိုင်ငံတော်အစိုးရရဲ့ အားနည်းချက်၊ ပျော့ကွက်၊ ဟာကွက်များကို ထောက်ပြခြင်း၊ ဝေဖန်ခြင်း၊ တွန်းအားပေးခြင်းဟာလည်းပဲ နိုင်ငံတော်နှင့် နိုင်ငံသားများရဲ့ အကျိုးအတွက်ဖြစ်ထွန်းစေသလို ဌာနအသီးသီးမှာရှိတဲ့ နိုင်ငံ့ဝန်ထမ်းကောင်းများရဲ့ စေတနာနဲ့စိတ်ဓာတ် ဖြည့်ဆည်းပြီးဆောင်ရွက်နေကြတဲ့ နိုင်ငံ့ဝန်ထမ်းကောင်းများကို လွှတ်တော်ထဲ တစ်ဆင့် ထုတ်ဖော်ချီးမွမ်းပြောဆိုခြင်းဟာလည်းပဲ နိုင်ငံ့ဝန်ထမ်းကောင်းများအတွက် အင်အားဖြစ်စေ မယ်လို့ ယုံကြည်ပါတယ်။ ဒါကြောင့် ဒီကနေ့ ဒီလမ်းပိုင်းမှာ ဆောင်ရွက်နေကြတဲ့ ကြီးကြပ်သူ ပြည်သူ့ ဆောက်လုပ်ရေးဝန်ထမ်းအဆင့်ဆင့်တာဝန်ရှိသူများကို သက်ဆိုင်ရာဝန်ကြီးဌာနမှသော်လည်းကောင်း၊ နိုင်ငံတော်အစိုးရမှသော်လည်းကောင်း စံပြုထိုက်သူများအဖြစ် သတ်မှတ်ပြီးတော့ ဂုဏ်ပြုမှတ်တမ်းလွှာနဲ့ ဂုဏ်ပြုချီးမြှင့်ခြင်းမျိုး ဆောင်ရွက်ပေးရန် အစီအစဉ်ရှိ/မရှိ သိရှိလိုပါကြောင်း လွှတ်တော် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။</speech>
<speech type="speaker">ကိုယ်စားလှယ် သုံးဦးရဲ့ မေးမြန်းချက်များကို အစဉ်လိုက် ဆောက်လုပ်ရေး ဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ၊ ကြွရောက်လာကြတဲ့ အထူး ဖိတ်ကြားတဲ့ ပုဂ္ဂိုလ်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့်ပြည့်စုံပြီး မင်္ဂလာ အပေါင်းနှင့် ခညောင်းကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သဂါရဝပြုအပ်ပါ တယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့်ဖြစ်ပါတယ်။ ကျွန်တော့်အနေနဲ့ လွှတ်တော်ကိုယ်စားလှယ်တော်ကြီးများ မေးမြန်းသွားတဲ့ မေးခွန်းသုံးခုကို ဆက်တိုက်ဖြေကြားမှာဖြစ်ပါတယ်။ ပထမဦးစွာအနေနဲ့ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးခင်မောင်ရွှေမှ မေးမြန်းထားတဲ့ (၁) တမူးမြို့ရှောင်လမ်းအား ဖောက်လုပ်ပေးရန် အစီအစဉ်ရှိပါသလား။ (၂) မြို့ရေကြီးရေမြုပ်ခြင်းမှ ကာကွယ်ပေးနိုင်ရန် လမ်းမကြီးအားဖြတ်လျက် လိုအပ်သောနေရာများတွင် ရေထုတ်ပြွန်များဆောင်ရွက်ပေးရန် အစီအစဉ် ရှိပါသလား။ ရှိပါက မည်သည့်အချိန်တွင် ဆောင်ရွက်ပေးမည်ကို သိရှိလိုသည့်မေးခွန်းနှင့်စပ်လျဉ်းပြီး ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်ရဲ့ တင်ပြချက်များအား ပိုမိုရှင်းလင်းစေရန် အတွက် ကျွန်တော့်အနေနဲ့ Power Point လေးနဲ့ ရှင်းလင်းတင်ပြခွင့်ပြုပါခင်ဗျား။ စစ်ကိုင်းဒေသကြီး၊ တမူး ခရိုင်အတွင်းမှာရှိတဲ့ တမူး-ကလေး-ကလေးဝလမ်းဟာ မိုင်ပေါင်း ၉၉ မိုင်နဲ့ ၁ ဖာလုံရှည် တဲ့လမ်းဖြစ်ပါတယ်။ ဒါ တမူး-ကလေး-ကလေးဝလမ်းဖြစ်ပါတယ်။ လမ်းဆုံကနေပြီးတော့ ကလေးကို ခွဲသွားတဲ့ လမ်းဖြစ်ပါတယ်။ ကျွန်တော်ကိုယ်တိုင်လည်း ပြီးခဲ့တဲ့ မေလ ၃၁ ရက်နေ့က ရောက်ရှိ ခဲ့တဲ့လမ်းဖြစ်ပါတယ်။ ဒီလမ်းရဲ့ အရှည်ဟာ ၉၉ မိုင် ၁ ဖာလုံဖြစ်ပြီးတော့ ဒီလမ်းကို ၁၉၉ရ ခုနှစ်မှာ အိန္ဒိယအစိုးရကနေပြီးတော့ ဆောင်ရွက်ပေးခဲ့တဲ့လမ်းဖြစ်ပါတယ်။ ၂၀၀၁ ခုနှစ်မှာတော့ ကျွန်တော်တို့ ဆောက်လုပ်ရေးဝန်ကြီးဌာနကို ပြန်လည်လွှဲပြောင်းပေးခဲ့တဲ့ လမ်းဖြစ်တာကြောင့် ကျွန်တော်တို့ရဲ့ စီမံခန့်ခွဲတဲ့လမ်းအဖြစ်တည်ရှိနေတာဖြစ်ပါတယ်။ ဒီလမ်းပေါ်မှာတော့ လမ်းရဲ့ နယ်နိမိတ်ကို မြို့တွင်း နှင့် ရွာတွင်းတွေမှာ ပေ ၁၀၀ နဲ့ မြို့ပြင်မှာ ပေ ၂၃၀ ဆိုပြီး သတ်မှတ်ထားပြီးတော့ ဒီလမ်းရဲ့ တမူး မြို့တွင်းမှာ သွားလာနေတဲ့ ယာဉ်သွားလာမှုနှုန်းကို ကျွန်တော်တို့ ကောက်ခံတဲ့အခါမှာ တစ်နေ့ပျမ်းမျှ သွားလာတဲ့နှုန်းဟာ ၃၁၅ စီးဖြစ်ပါတယ်။ ဒါကြောင့်မို့လို့ အခုလမ်းရဲ့ အကျယ်ဟာ ၁၈ ပေ ဖြစ်နေ တဲ့အတွက် လမ်းနဲ့ယာဉ်သွားလာမှုကတော့ အခုအချိန်ထိ လုံလောက်မှုရှိနေတာ ဖြစ်ပါတယ်။ ဒီအပြင် လွှတ်တော်ကိုယ်စားလှယ်တော်ကြီး တင်ပြသွားတဲ့အတိုင်း Town Plan ရေးဆွဲတဲ့အခါမှာလည်း ဒီအပိုင်းကို မြို့ရှောင်လမ်းရေးဆွဲဖို့ဆိုတာ ထည့်သွင်းပြီးတော့ ကျွန်တော်တို့ ဌာနကပဲ ရေးဆွဲတင်ပြ ထားတာဖြစ်ပါတယ်။ ဒါကြောင့်မို့လို့ ဒါနဲ့ပတ်သက်လို့ လမ်းအူကြောင်းရှာဖွေပြီးတော့ ပထမအဆင့် အနေနဲ့ ပြည်သူ့ဆောက်လုပ်ရေးလုပ်ငန်းက ဝန်ထမ်းများကို စေလွှတ်ပြီးတော့ ကွင်းဆင်းတိုင်းတာ လျက်ရှိပါတယ်ဆိုတာကို တင်ပြအပ်ပါတယ်။ အဲဒီတော့ စစ်ကိုင်းတိုင်းဒေသကြီးအတွင်းမှာ တမူး-ကလေး-ကလေးဝ လမ်းမကြီးဟာ တောင် နှင့်မြောက်စီးဆင်းနေတဲ့လမ်းမကြီးဖြစ်ပါတယ်။ မိုးများတဲ့အခါမှာ ဒီအနောက်ဘက်တောင်တန်းကနေ ပြီးတော့ ရေများဟာ တောင်ကျရေအဖြစ် အရှိန်အဟုန်နဲ့ စီးဆင်းတဲ့အခါမှာ ကားလမ်းကြီးကို ဖြတ်သန်းပြီး စီးဆင်းတာကြောင့် ရံဖန်ရံခါမှာ တောင်ခြေမှာရှိတဲ့ အိမ်များနစ်မြုပ်မှုရှိတာကိုလည်း တွေ့ရှိရတာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီအတွက်ကြောင့် တမူးမြို့ တွင်းမှာရှိတဲ့ အိမ်များ ရေနစ်မြုပ်မှုကင်းဝေးစေရန်အတွက် ၂၀၁၄-၂၀၁၅ ဘဏ္ဍာနှစ်မှာ ပြည်ထောင်စု ငွေလုံးငွေရင်းရန်ပုံငွေကျပ် ၄၀ သန်းနဲ့ တမူးမြို့တွင်းမှာဖြစ်တဲ့ မိုင်တိုင် (၉၁/ဝ) နှင့် (၉၁/၁) ကြား တစ်နေရာ၊ (၉၂/၃) နှင့် (၉၂/၄) ကြားတစ်နေရာ ဒီနှစ်နေရာမှာ ကျွန်ော်တို့ အကျယ် (၁၀'x၃၀') ox Culvert နှစ်စီး ဆောင်ရွက်ပြီးတော့ ဒါကို လေ့လာစောင့်ကြည့်ပြီး လိုအပ်ရင်လည်း Box Cuvert တွေထပ်မံဆောင်ရွက်ပေးခြင်းအားဖြင့် လောလောဆယ်မှာတော့ ရေကြီးရေလျှံနစ်မြုပ်တဲ့ ကိစ္စကို ဖြေရှင်းပေးနိုင်မှာဖြစ်ပါကြောင်း လေးစားစွာရှင်းလင်းတင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ ပဲခူးတိုင်းဒေသကြီး၊ အုတ်ဖို မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးတင်ထွေးက မေးမြန်းထားတဲ့ အုတ်ဖိုမြို့နယ် အတွင်းရှိ ရန်ကုန်-ပြည်ကားလမ်းမကြီးအား သဖန်းပင်ဆိပ်ချောင်း၏ ရေတိုက်စားသည့် အန္တရာယ်မှ ကာကွယ်ပေးနိုင်မည့် မြေထိန်းနံရံတည်ဆောက်ပေးနိုင်ခြင်းရှိ/မရှိ သိရှိလိုသည့်မေးခွန်းများအား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်းဒေသကြီး အတွင်းမှာရှိတဲ့ ရန်ကုန်-ပြည်-မကွေးလမ်းဟာ အုတ်ဖိုမြို့နယ်အတွင်းမှာ မိုင်တိုင် (၁၀၅/၅) မှ (၁၁၉) အထိ ၁၃ မိုင်နဲ့ ၃ ဖာလုံပါဝင်ပြီးတော့ မက်စ်မြန်မာကုမ္ပဏီလီမိတက်က B.O.T စနစ်နဲ့ ဆောင်ရွက်လျက်ရှိတာဖြစ်ပါတယ်။ အုတ်ဖိုမြို့နယ်၊ သရက်ပင်ဆိပ်ရွာအနီးမှာရှိတဲ့ သဖန်းပင်ဆိပ် ချောင်းရဲ့ ရေတိုက်စားမှုအခြေအနေနှင့်ပတ်သက်ပြီးတော့ အဓိကအားဖြင့် အချက်ငါးချက်တင်ပြလိုပါ တယ်။ (၁) အချက်ကတော့ သဖန်းပင်ဆိပ်ချောင်းဟာ ယခင်နှစ်များစွာကပင် ရေစီးဆင်းမှုပမာဏ လည်း ပုံမှန်အတိုင်း စီးဆင်းလျက်ရှိပါတယ်။ (၂)ကတော့ တောင်ပေါ်မှာမိုးများတဲ့အခါမှာ တောင်ကျ ရေများပြီးတော့ ရေစီးဆင်းမှုဟာ ကျွန်တော်တို့ပူးတွဲပါ တင်ပြထားတဲ့ပုံစံအတိုင်း တံတောင်ဆစ်ကွေး စီးဆင်းရတာဖြစ်ပါတယ်။ ဒါကြောင့်မို့လို့ (၃)အချက်အနေနဲ့ မိုင် (၁၁၃/၁) အနီးမှာရှိတဲ့ သဖန်းပင် ဆိပ်ချောင်းမှာ သဲထုတ်ယူခြင်းဆောင်ရွက်မှုများ မူလကချောင်းအနက်ကို ပိုမိုနက်ရှိုင်းလာတဲ့အတွက် နှစ်ကာလကြာမြင့်လာတဲ့အခါမှာ ကမ်းပြို တဲ့အန္တရာယ်ရှိနိုင်ပါတယ်။ ဒီဟာကတော့ ကျွန်တော်တို့ ဒီနေရာလေးတွေကိုဆိုလိုခြင်းဖြစ်ပါတယ်။ ဒီနေရာမှာ ကျွန်တော်တို့ သဲထုတ်တဲ့အတွက် အခက်အခဲတွေဖြစ်လာတာကြောင့် အုတ်ဖိုမြို့နယ်အုပ်ချုပ်ရေးမှူးကလည်း ဒီမိုင်တိုင်တွေမှာ သဲမထုတ်ဖို့ ဆိုပြီးတော့ တားမြစ်ထားပြီးဖြစ်ကြောင်း ကျွန်တော်တို့သိရှိရပါတယ်။ (၄)အချက်ကတော့ သဖန်းပင် ဆိပ်ချောင်းရဲ့ အထက်ဖက်မှာ ဆည်မြောင်းဦးစီးဌာနကလည်း ဒါကကျွန်တော်တို့ အထက်ဖက် Up stream ဖြစ်ပါတယ်။ ဒီဘက်က Down stream ဖြစ်ပါတယ်။ ဒီအထက်ဖက်မှာ ဆည်မြောင်းဦးစီး ဌာနကနေပြီးတော့ ရေတံခါးတစ်ခုကို ရေစီးရေလာကောင်းမွန်ရေးအတွက် တပ်ဆင်ပြီးဖြစ်ကြောင်း ကျွန်တော်တို့စစ်ဆေးတွေ့ရှိရပါတယ်။ အဲ့တော့ ၂၀၁၄ ခုနှစ် မေလအတွင်းမှာ စစ်ဆေးချက်အရတော့ လက်ရှိချောင်းရဲ့ အနက်ဟာ ၁၀ ပေကနေပြီးတော့ ၁၂ ပေကြားရှိနေတာဖြစ်တဲ့အတွက် လွှတ်တော်ကိုယ်စားလှယ်တော်ကြီး တင်ပြတဲ့အတိုင်း ချောင်းကမ်းပါးမှာ ရန်ကုန်-ပြည်လမ်း အနီးဆုံးနေရာနဲ့ ၂ရ ပေခန့်ကွာတာ ဖြစ်ပါတယ်။ ဒါတွေကို စစ်ဆေးတွေ့ရှိတဲ့အခါမှာ ဒီအနားမှာလည်း သစ်ပင်ကြီးများ ရှိနေတဲ့အတွက် ချက်ချင်းတော့ ဒါကိုကမ်းပြို သွားဖို့ မဖြစ်နိုင်သေးသော်လည်း ရေရှည်မှာ ကမ်းပြို နိုင်စရာအကြောင်းရှိပါတယ်။ ဒီအတွက်ကြောင့် ကျွန်တော်တို့အနေနဲ့ ရန်ကုန်-ပြည်-မကွေး လမ်းရဲ့ မိုင်တိုင် (၁၁၃/၁) နဲ့ (၁၁၃/၂) ကြားမှာ ကျွန်တော့်တို့ ဒီနေရာမှာ ပေ ၁၀၀ ခန့်ရှိတဲ့ မြေထိန်းနံရံကို မက်စ်မြန်မာကုမ္ပဏီကနေပြီးတော့ အလျားပေ အရှည် ၁၀၀ နဲ့ အမြင့်ပေ ၅ ပေရှိတဲ့ ဂဝံကျောက် စီမြေထိန်းနံရံကြီးကို ၂၀၁၄-၂၀၁၅ ခုနှစ်မှာ ဆောင်ရွက်ပေးသွားမှာဖြစ်ပါကြောင်း လေးစားစွာ တင်ပြ အပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဆက်လက်ပြီးတော့ ကျွန်တော့်အနေနဲ့ မကွေးတိုင်း ဒေသကြီး၊ တောင်တွင်းကြီးမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးသန်းဝင်းမှ မေးမြန်း ထားတဲ့ (၁) လမ်းအထူးအဖွဲ့ (၅)ရဲ့ ကြီးကြပ်သူ နိုင်ငံ့ဝန်ထမ်းအဆင့်ဆင့်မှ ပုဂ္ဂိုလ်များအား သက်ဆိုင်ရာမှ စံပြထိုက်သူ နိုင်ငံ့ဝန်ထမ်းကောင်း ဂုဏ်ပြုမှတ်တမ်းလွှာဖြင့် ဂုဏ်ပြုရန်အစီအစဉ် ရှိ/မရှိ၊ (၂) အခြားလမ်းအထူးအဖွဲ့များကိုလည်း ပြည်သူ့အသံများနားထောင်ပြီး သက်ဆိုင်ရာဌာနမှ ဆုပေး/ဒဏ်ပေးစနစ်ဖြင့် ကျင့်သုံးရန် အစီအစဉ်ရှိ/မရှိ သိရှိလိုသည့်မေးခွန်းအား ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန၊ ပြည်သူ့ဆောက်လုပ် ရေးလုပ်ငန်း၊ လမ်းဆောက်လုပ်ရေးအထူးအဖွဲ့ (၅)မှ အရာထမ်း၊ အမှုထမ်းများဟာ လုပ်ငန်းဆောင်ရွက်ရာမှာ ခန့်မှန်းတွက်ချက်ခွင့်ပြုရန်ပုံငွေနဲ့ သတ်မှတ်ပစ္စည်းအမျိုးအစား၊ အရေအတွက် အပြည့်အဝသုံးပြီး စံချိန်စံညွှန်းပြည့်မီစွာ သတ်မှတ်အချိန်ကာလအတွင်း ပြီးမြောက်အောင် လုပ်ငန်းဆောင်ရွက်နိုင်မှုအပေါ် ချီးကျူးဂုဏ်ပြုတဲ့အတွက် များစွာဝမ်းမြောက်ဝမ်းသာဖြစ်ပြီးတော့ ကျေးဇူး လည်းအထူးတင်ရှိပါတယ်။ လမ်းဆောက်လုပ်ရေးအထူးစီမံကိန်း အထူးအဖွဲ့(၅)အနေနဲ့ ပြည်သူ့ ဆောက်လုပ်ရေးလုပ်ငန်းမှ သတ်မှတ်ထားတဲ့ စံချိန်စံညွှန်းအတိုင်း ဆောင်ရွက်ခဲ့ခြင်းဖြစ်လို့ တာဝန် ကျေပွန်မှုအတွက် ဌာနအနေနဲ့ မှတ်တမ်းတင် အသိအမှတ်ပြုထားပြီးဖြစ်ပါကြောင်းနဲ့ ရာထူးတိုးမြှင့် ရေးစဉ်းစားရာမှာ ဝန်ထမ်းကောင်းများရဲ့ စေတနာထားလုပ်ဆောင်ချက်များအဖြစ် အလေးထား ဂုဏ်ပြုမှတ်တမ်းတင်သွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန၊ ပြည်သူ့ဆောက်လုပ် ရေးလုပ်ငန်းအနေနဲ့ ဝန်ထမ်းစည်းမျဉ်းစည်းကမ်းနဲ့အညီ ကြိုးစားဆောင်ရွက်နေတဲ့ဝန်ထမ်းများကို ပြည်ထောင်စုအစိုးရအဖွဲ့မှချီးမြှင့်တဲ့ ပြည်သူ့ဝန်ထမ်းတံဆိပ်၊ ပြည်သူ့ဝန်ထမ်းကောင်းတံဆိပ်ရရှိရေး ထောက်ခံတင်ပြပေးလျက်ရှိပြီးတော့ တာဝန်ရှိသူအဆင့်ဆင့်မှ စစ်ဆေးကြပ်မတ်ပြီးတော့ လုပ်ငန်းများ အောင်မြင်အောင် ကြိုးစားဆောင်ရွက်တဲ့ အရာထမ်း၊ အမှုထမ်းများကိုလည်း လုပ်ငန်းတာဝန်များအား တာဝန်ပေးအပ်ခြင်း၊ ရာထူးတိုးမြှင့်ရေး ဆောင်ရွက်တဲ့အခါ ဦးစားပေးဆောင်ရွက်ပေးခြင်းများ ဆောင်ရွက်ခဲ့သလိုပဲ လုပ်ငန်းဆောင်ရွက်မှုအားနည်းတဲ့ အရာထမ်း၊ အမှုထမ်းများကိုလည်း သတိ ပေးဆုံးမခြင်း၊ နှစ်တိုးရပ်ဆိုင်းခြင်း၊ ရာထူးအဆင့်လျှော့ချခြင်းစသည်တို့ဖြင့် ဆုပေး/ဒဏ်ပေးစနစ်ဖြင့် ကျင့်သုံးလျက်ရှိပါတယ်။ နိုင်ငံ့ဝန်ထမ်းကောင်းဂုဏ်ပြုလွှာ ပေးအပ်ခြင်းနဲ့ ပတ်သက်ပြီးတော့ ကျွန်တော်တို့ ပြည်သူ့လွှတ်တော်အဆင့်ဆင့်နဲ့ အာဏာပိုင်အဖွဲ့အစည်းအဆင့်ဆင့်တို့က စိစစ်ပြီးတော့ ပေးအပ်သင့်ကြောင်း ထောက်ခံတင်ပြလာလို့ရှိရင် ဌာနအနေနဲ့ ဒါတွေကိုစိစစ်ပြီး ဆောင်ရွက် ပေးသွားမှာဖြစ်ပါကြောင်း လေးစားစွာ ရှင်းလင်းတင်ပြအပ်ပါတယ်ခင်ဗျား။ အားလုံးကို အထူး ကျေးဇူးတင်ရှိပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့အစီအစဉ် ရ မှာပါတဲ့ ပြည်သူ့ လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီရဲ့ အစီရင် ခံစာကိုဖတ်ကြားရှင်းလင်းတဲ့အခါမှာ သက်ဆိုင်ရာပြည်ထောင်စုဝန်ကြီးဌာနအသီးသီးက ဒုတိယ ဝန်ကြီး ၁၀ ဦး ဒီခန်းမအတွင်းမှာ ရောက်ရှိနေတာဖြစ်ပါတယ်။ ဒီအချိန်မှာပဲ ဆက်လက်ပြီးတော့ မေးမယ့် မေးခွန်းနှစ်ခုနဲ့ပတ်သက်ပြီး ဖြေရမယ့် သက်ဆိုင်ရာဝန်ကြီးဌာနပုဂ္ဂိုလ်က အမျိုးသား လွှတ်တော်မှာပဲ ရှိနေသေးတဲ့အတွက် ဒီအစီအစဉ် မေးခွန်းများမေးမြန်းခြင်း၊ ဖြေကြားခြင်း အပိုဒ်ခွဲ(င) နှင့် (စ)ကိုကျော်ပြီး တက်ရောက်လာကြတဲ့ ဝန်ကြီးများရဲ့ အချိန်ကိုလေးစားသောအားဖြင့် အစီအစဉ် ရ ကိုဆက်လက်ဆောင်ရွက်မှာဖြစ်ပါတယ်</speech>
</Q-A>
</section>
<section value="Report">
<report>
<title>ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေး ကော်မတီ၏ အစီရင်ခံစာတင်ပြခြင်း</title>
<speech type="speaker">ဒါ့ကြောင့် ပြည်သူ့လွှတ်တော်အစိုးရ၏အာမခံချက်များ၊ ကတိများနှင့် တာဝန် ခံချက်များစိစစ်ရေးကော်မတီရဲ့ အစီရင်ခံစာကို သက်ဆိုင်ရာက ဆွေးနွေးပေးဖို့ ဖိတ်ခေါ်ပါတယ်။ အစီရင်ခံစာမဖတ်ကြားမီ ကော်မတီအနေနဲ့ သက်ဆိုင်ရာကတိကဝတ်ဖြစ်တဲ့ သက်ဆိုင်ရာဝန်ကြီးဌာန များရဲ့ ဆောင်ရွက်ချက်များ၊ ကျန်ရှိတဲ့အချက်များကို ကျွန်တော် လွှတ်တော်ဥက္ကဋ္ဌထံ စာအုပ်သုံးအုပ်နဲ့ အစီရင်ခံတင်ပြထားတာဖြစ်ပါတယ်။ ဒီအပေါ်မှာမူတည်ပြီးတော့ သက်ဆိုင်ရာကော်မတီဥက္ကဋ္ဌက အကျဉ်းချုပ် တင်ပြမှာဖြစ်ပါတယ်။ ဒီလိုတင်ပြတဲ့အခါမှာ ကတိကဝတ်ဖြစ်ပြီးတော့ ဆောင်ရွက်ပေး ရန်ကျန်ကြသေးတဲ့ ဝန်ကြီးဌာနများဟာ အခုတင်ပြဆွေးနွေးချက်ကို အလေးအနက်ထားပြီးတော့ မိမိတို့ဆောင်ရွက်ပေးရန်ရှိတဲ့ ကိစ္စများဆောင်ရွက်ပေးနိုင်ဖို့၊ ဖြေကြားနိုင်ဖို့ လိုအပ်ကြောင်းလည်း ကျွန်တော့်အနေနဲ့ ကြို တင်တင်ပြချင်ပါတယ်။ ဒါ့ကြောင့် ဆက်လက်ပြီး သက်ဆိုင်ရာ ကော်မတီ ဥက္ကဋ္ဌအနေနဲ့ မိမိတို့ပြုစုထားတဲ့စာအုပ်ပေါ် အတိုချုပ်ပြီးတော့ ရှင်းလင်းတင်ပြပေးဖို့ ဖြစ်ပါတယ်</speech>
<speech><mp id="259">ဦးဝင်းစိန်(ဥက္ကဋ္ဌ၊ အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ)</mp>ပြည်သူ့လွှတ်တော်အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ် ရေးကော်မတီ၏ ဒသမပုံမှန်အစည်းအဝေးသို့ တင်သွင်းသည့်အစီရင်ခံစာ နိဒါန်းပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၁၁၅ ပုဒ်မခွဲ(က) ပြည်သူ့ လွှတ်တော်ဆိုင်ရာဥပဒေပုဒ်မ ၂၄ ပါပြဋ္ဌာန်းချက်များနှင့် ပြည်သူ့လွှတ်တော်ဆိုင်ရာနည်းဥပဒေ ၉၆၊ ၉၈၊ ၁၀၀ တို့တွင် ပြဌာန်းထားသည့် ပြဌာန်းချက်များနှင့်အညီ ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီသည် ပြည်သူ့လွှတ်တော် နဝမ ပုံမှန်အစည်းအဝေးတွင် ပြည်သူ့လွှတ်တော်ကိုယ်စားလှယ်များမေးမြန်းခဲ့သည့် ကြယ်ပွင့်ပြမေးခွန်းများ၊ တင်သွင်းခဲ့သည့်အဆိုများ၊ ကြယ်ပွင့်မပြမေးခွန်းများနှင့် ပတ်သက်၍ ပြည်ထောင်စုဝန်ကြီးဌာနများ၊ ပြည်ထောင်စုအဆင့်အဖွဲ့အစည်းများမှ ဆောင်ရွက်ထားရှိမှုအခြေအနေကို ပြည်သူ့လွှတ်တော် ဒသမ ပုံမှန်အစည်းအဝေးသို့ အစီရင်ခံစာပြုစုတင်ပြရခြင်း ဖြစ်ပါတယ်။ ရည်ရွယ်ချက်၁၃-၁-၂၀၁၄ မှ ၂၆-၃-၂၀၁၄ ရက်နေ့အထိ ကျင်းပခဲ့တဲ့ ပထမအကြိမ် ပြည်သူ့လွှတ်တော် နဝမပုံမှန်အစည်းအဝေးတွင် လွှတ်တော်တွင်း ကြယ်ပွင့်ပြမေးမြန်းခဲ့သည့်မေးခွန်းများ၊ တင်သွင်း ခဲ့သည့်အဆိုများ၊ ပထမပုံမှန်မှ အဋ္ဌမပုံမှန်အစည်းအဝေးများကြားတွင် ကြယ်ပွင့်ပြမေးမြန်းခဲ့သည့်မေးခွန်းများနှင့်အဆိုများအနက် မပြီးပြတ်သေးသည့်လုပ်ငန်းများ၊ တတိယပုံမှန်မှ အဋ္ဌမပုံမှန် အစည်းအဝေးအထိ ကြယ်ပွင့်မပြမေးမြန်းခဲ့သည့်မေးခွန်းများမှ မပြီးပြတ်သောလုပ်ငန်းများနှင့် နဝမပုံမှန်အစည်းအဝေးတွင် ကြယ်ပွင့်မပြ စာဖြင့်မေးသော မေးခွန်းများနှင့်ပတ်သက်၍ ပြည်ထောင်စု ဝန်ကြီးဌာနများ၊ ပြည်ထောင်စုအဖွဲ့အစည်းများမှ နောက်ဆုံးဆောင်ရွက်ချက်များအား ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးသို့ တင်ပြရန် ဖြစ်ပါတယ်။ ကော်မတီ၏လုပ်ဆောင်ချက်ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီသည် ၂၉-၄-၂၀၁၄ ရက်နေ့တွင် ပြည်ထောင်စုဝန်ကြီးဌာနများနှင့် ပြည်ထောင်စုအဆင့် အဖွဲ့အစည်းဌာနများကို ဖိတ်ကြား၍ အစည်းအဝေးတစ်ရပ်ပြုလုပ်ပြီး ဌာနအလိုက် ကတိပြုခဲ့သည့် လုပ်ငန်းများနှင့်ပတ်သက်တဲ့ လုပ်ငန်းဆောင်ရွက်ချက် နောက်ဆုံးအခြေအနေကို ညှိနှိုင်းတောင်းခံခဲ့ ပါတယ်။ ပြည်ထောင်စုဝန်ကြီးဌာနများနှင့် ပြည်ထောင်စုအဆင့်အဖွဲ့အစည်းများ၏ ဖြေကြားချက် များကို အောက်ပါအတိုင်း အပိုင်းလေးပိုင်းဖြင့် ပြုစုတင်ပြထားပါသည်(က) အပိုင်း(၁)။ ပထမအကြိမ် ပြည်သူ့လွှတ်တော် နဝမပုံမှန်အစည်းအဝေးတွင် လွှတ်တော် တွင်းမေးမြန်းခဲ့သည့် ကြယ်ပွင့်ပြမေးခွန်း ၁၉၁ ခုမှ ကတိဖြစ်တဲ့မေးခွန်း ၆၀ ခု အနက် လုပ်ငန်းဆောင်ရွက်ပြီး လုပ်ငန်းက ရှစ်ခု၊ မပြီးပြတ်သေးသည့်လုပ်ငန်း ၅၂ ခု ကျန်ရှိပါတယ်။ ၅၂ ခု ဆောင်ရွက်ဆဲလုပ်ငန်းများမှာ ၁၉ ခုရှိပြီး၊ ၂၀၁၄၂၀၁၅ ဘဏ္ဍာရေးနှစ်တွင် ဆောင်ရွက်ပေးမယ့် ကတိပြု လုပ်ငန်းက ၂၅ ခုရှိပါတယ်။ ၂၀၁၅-၂၀၁၆ ဘဏ္ဍာရေးနှစ်နောက်ပိုင်းမှ ဆောင်ရွက်ပေးမယ့် လုပ်ငန်းကရှစ်ခု ရှိပါတယ်။ ဒါကြောင့်မို့လို့ တင်သွင်းခဲ့တဲ့ အဆိုက တစ်ခုရှိပြီး တော့ အတည်မပြုခဲ့ပါဘူး။ အဲ့ဒါက ကျွန်တော်တို့ အပိုင်း(၁) ဖြစ်ပါတယ်။ (ခ) အပိုင်း(၂)။ ပထမပုံမှန်မှ အဋ္ဌမပုံမှန်အထိ ကြယ်ပွင့်ပြကတိဖြစ်ခဲ့တဲ့မေးခွန်းပေါင်း ၆၁၈ ခု အနက်မှ မပြီးပြတ်သေးတဲ့မေးခွန်းပေါင်း ၂၀၃ ခုရှိခဲ့ပါတယ်။ အတည်ပြုခဲ့သောအဆို ၇၅ ခုအနက် မပြီးပြတ်သေးသောအဆို ၁၆ ခု ကျန်ရှိပါတယ်။ အဆိုပါလုပ်ငန်းများနှင့်ပတ်သက်၍ ဆောင်ရွက်ချက်များကို အောက်ပါအတိုင်း တင်ပြအပ်ပါတယ်။ ပြည်ထောင်စုဝန်ကြီးဌာနများနှင့် ပြည်ထောင်စုအဆင့် အဖွဲ့အစည်းများမှ ဖြေကြားချက်များကို အသေးစိတ် နောက်ဆက်တွဲ (က) ဇယားဖြင့် တင်ပြထားပါတယ်။ အဲ့ဒီတော့ အဲ့ဒီကြယ်ပွင့်ပြမေးခွန်းတွေနှင့် ပတ်သက်ပြီးတော့ ကတိဖြစ်တာ ၆၁၈ ခု၊ အစိုးရအဖွဲ့ရုံးကနေ ပြီးစီးပြီးဆိုပြီး ပို့တာ ၄၁၅ ခု ရှိပါတယ်။ ၂၀၁၃-၂၀၁၄ ဆောင်ရွက်ဆဲလုပ်ငန်းက ၉၁ ခုကျန် ပါတယ်။ ၂၀၁၄-၂၀၁၅ မှာလုပ်ပေးမယ့်လုပ်ငန်းက ၈၈ ခုဖြစ်ပါတယ်။ ၂၀၁၅၂၀၁၆ နောက်ပိုင်းမှာမှ လုပ်ပေးမယ့်လုပ်ငန်းက ၂၄ ခု အားလုံးပေါင်း လုပ်ငန်း ၂၀၃ ခုဖြစ်ပါတယ်။ အဆိုကတော့ ကျွန်တော်တို့ အားလုံးပေါင်း ၇ရ ခု အတည် ပြုပါတယ်။ အစိုးရအဖွဲ့ရုံးကနေ ပြီးစီးပြီးဆိုပြီးတော့ ပြန်ကြားချက်ရထားတာ ၆၁ ခုရှိပါတယ်။ ဒါကြောင့်မို့လို့ လုပ်ငန်းဆောင်ရွက်ရန်လက်ကျန်က ၁၅ ခုဖြစ်ပါတယ်။ အဲ့ဒီထဲကမှ ၂၀၁၄-၂၀၁၅ မှာဆောင်ရွက်ပေးမှာ ၁ ခုဖြစ်ပါတယ်။အားလုံး ၁၆ ခုဖြစ်ပါတယ်။ (ဂ) အပိုင်း(၃)။ တတိယပုံမှန်မှ အဋ္ဌမပုံမှန်အထိ အစည်းအဝေးများမှာ ကြယ်ပွင့်မပြမေးခွန်းများအနက် ကတိဖြစ်ခဲ့တဲ့မေးခွန်းပေါင်းက ၁၅၂၂ ခု ရှိပြီး ပြီးပြတ်သောလုပ်ငန်း လက်ကျန်စာရင်းများမှာ မပြီးပြတ်သေးတဲ့လုပ်ငန်းက ၈၄ရ ခု ပြည်ထောင်စု ဝန်ကြီးဌာနများက ဆောင်ရွက်ထားရှိမှု အသေးစိတ်ကိုတော့ နောက်ဆက်တွဲ (ဂ)ဖြင့် ဖော်ပြထားပါတယ်။ အဲ့ဒီကြယ်ပွင့်မပြ ၁၅၂၂ ခုအနက် အစိုးရအဖွဲ့ ရုံးကနေပေးပို့တာ ၆၇၅ ခု ပြီးစီးပြီးဆိုပြီးပေးပို့ခဲ့ပါတယ်။ လက်ကျန်က ဆောင်ရွက်ဆဲလုပ်ငန်းက ၂၈၅ ခု၊ ၂၀၁၄-၂၀၁၅ မှာဆောင်ရွက်ပေးမှာက ၄၉၄ ခု၊ ၂၀၁၅-၂၀၁၆ နောက်ပိုင်းမှ ဆောင်ရွက်ပေးမယ့်လုပ်ငန်းက ၆၈ ခု စုစုပေါင်း ၈၄ရ ခု လက်ကျန်ဖြစ်ပါတယ်။ (ဃ) အပိုင်း(၄)။ ပထမအကြိမ် ပြည်သူ့လွှတ်တော် နဝမပုံမှန်အစည်းအဝေးတွင် ကြယ်ပွင့်မပြမေးခွန်း ၃၅၈ ခုအနက် ကတိဖြစ်ခဲ့တဲ့ မေးခွန်းပေါင်း ၁၆၅ ခုနှင့် ပတ်သက် ၍ ဝန်ကြီးဌာနများနှင့် ပြည်ထောင်စုအဆင့် အဖွဲ့အစည်းဌာနများမှ စာဖြင့် ဖြေကြားချက်များဟာ ဖြေကြားတဲ့ကာလမကြာမြင့်သေးသဖြင့် မူရင်းအတိုင်းသိရှိနိုင်ရန် နောက်ဆက်တွဲ(ဃ)ဖြင့် တင်ပြထားပါတယ်။ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေးမှာ ကြယ်ပွင့်ပြ မေးမြန်းခဲ့သည့်မေးခွန်းများ၊ တင်သွင်းခဲ့သည့်အဆိုများ၊ အဋ္ဌမပုံမှန်အစည်းအဝေးတွင် ကြယ်ပွင့်မပြမေးမြန်းခဲ့တဲ့ မေးခွန်းများနှင့်ပတ်သက်၍ အောက်ပါအတိုင်း ဝန်ကြီးဌာနနှင့် ပြည်ထောင်စုအဆင့် အဖွဲ့အစည်း များမှ ဖြေကြားချက်ကို အသေးစိတ်ဖော်ပြထားပါတယ်။ အသေးစိတ်ကို ပူးတွဲပါဇယားအဖြစ် CD ဖြင့်တင်ပြထားပါတယ်။ အဲ့ဒီမှာတော့ ကျန်းမာရေးဝန်ကြီးဌာနက လက်ကျန် ၂၄၆ ခု အများဆုံးဖြစ်ပါတယ်။ ပြီးလို့ရှိရင် မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန ၁၈၅ ခု လက် ကျန် ဒုတိယအများဆုံးပါ။ ဆောက်လုပ်ရေးက ၉၆ ခုလက်ကျန် ဖြစ်ပါတယ်။ တတိယပါ။ ပညာရေးက ၉၂ ခုလက်ကျန်ဖြစ်ပါတယ်။ လျှပ်စစ်က ၉၀ ခုဖြစ်ပါတယ်။ လယ်/ဆည် က ၇ရ ခုဖြစ်ပါတယ်။ ဆက်သွယ်ရေးက ၇၀ ဖြစ်ပါတယ်။ ပြည်ထဲရေးက ၃၃ ခုဖြစ်ပါတယ်။ နယ်စပ်စည်ပင်က ၂ရ ခုကျန်ပါ တယ်။ အမျိုးသားစီမံကိန်းက ရှစ်ခုကျန်ပါတယ်။ ဒါတွေကတော့ ကျွန်တော် အများဆုံး ၁၀ ခုကို ဖတ်ပြ တာဖြစ်ပါတယ်။ သို့သော် အသေးစိတ်ဇယားတွေ အခုတက်ရောက်လာတဲ့ ဝန်ကြီးတွေလည်း ကျွန်တော်တို့ဝေထားပြီးဖြစ်ပါတယ်။ လွှတ်တော်ကိုယ်စားလှယ်အားလုံးကိုလည်း CD ထဲမှာ ကျွန်တော် တို့ ဝေထားပြီးဖြစ်ပါတယ်။ အဲ့ဒါအပြင် ကျွန်တော်တို့ သက်ဆိုင်ရာတိုင်းဒေသကြီးနှင့် ပြည်နယ် ၁၃ ခု ကလည်း လွန်ခဲ့တဲ့ ကျွန်တော်တို့ အခု ဒသမပုံမှန်ဆိုတော့ သတ္တမပုံမှန်လောက်ကစပြီးတော့ သမ္မတရုံး ကနေပြီးတော့ ဒုတိယဝန်ကြီးတွေ လာလာဖြေကြားနေတာရှိပါတယ်။ အဲ့ဒီဖြေကြားတဲ့လက်ကျန်စာရင်း တွေလည်း ကျွန်တော်တို့ အဲ့ဒီဇယားမှာပဲထည့်သွင်းပြီးတော့ တင်ပြထားတာဖြစ်ပါတယ်။ ကော်မတီ၏သုံးသပ်ချက်ပြည်ထောင်စုဝန်ကြီးဌာနများ၊ ပြည်ထောင်စုအဆင့်အဖွဲ့အစည်းဌာနများမှ ပြည်ထောင်စု ဝန်ကြီးများကိုယ်တိုင် တိုင်းဒေသကြီး/ပြည်နယ်အစိုးရအဖွဲ့များမှ ဝန်ကြီးချုပ်များကိုယ်တိုင် တာဝန်ယူ၊ တာဝန်ခံပြီး စိစစ်ဖြေကြားလျက်ရှိပါသဖြင့် ပြည်ထောင်စုဝန်ကြီးဌာနများ၊ ပြည်ထောင်စုအဆင့် အဖွဲ့ အစည်းများ၊ ဌာနများ၊ တိုင်းဒေသကြီး/ပြည်နယ်အစိုးရအဖွဲ့များနှင့် ကော်မတီ၏လုပ်ဆောင်ချက်များသည် ဖွဲ့စည်းပုံအခြေခံဥပဒေ၊ ပြည်သူ့လွှတ်တော်ဆိုင်ရာဥပဒေ၊ နည်းဥပဒေတို့နှင့်အညီဆောင်ရွက်လျက်ရှိပါသဖြင့် လုပ်ငန်းဆောင်ရွက်ချက်များသည် ကောင်းမွန်ပါကြောင်း သုံးသပ်တင်ပြ အပ်ပါတယ်။ နိဂုံးအစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီသည် ဖွဲ့စည်းပုံ အခြေခံဥပဒေ၊ ပြည်သူ့လွှတ်တော်ဆိုင်ရာဥပဒေ၊ နည်းဥပဒေများအရ ကြယ်ပွင့်ပြ၊ ကြယ်ပွင့်မပြ မေးခွန်းများ၊ အဆိုများနှင့်ပတ်သက်၍ ပြည်ထောင်စုအဆင့်အဖွဲ့အစည်းများမှ အာမခံချက်များ၊ တာဝန်ခံချက်များ၊ ကတိပြုချက်များအပေါ် ဆောင်ရွက်ချက်များကို ပြည်သူနှင့် ပြည်သူ့ လွှတ်တော်ကိုယ်စားလှယ်များအား သိသာထင်ရှား၊ ပွင့်လင်းမြင်သာစွာသိရှိနိုင်ရေးအတွက် ပြည်သူ့ လွှတ်တော် ပုံမှန်အစည်းအဝေးတိုင်းတွင် လွှတ်တော်သို့ အစီရင်ခံတင်ပြလျက်ရှိပါကြောင်း တင်ပြအပ် ပါတယ်။</speech>
<p>ဇယားများကို လွှတ်တော်ကိုယ်စားလှယ်များအား CD ဖြင့်ဖြန့်ဝေထားပါသည်။</p>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များက ဆွေးနွေးခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် အစိုးရ၏အာမခံ ချက်များ၊ ကတိများနှင့် တာဝန်ခံချက်များ စိစစ်ရေးကော်မတီရဲ့ အစီရင်ခံစာနှင့်စပ်လျဉ်းပြီး ဆွေးနွေး လိုတဲ့လွှတ်တော်ကိုယ်စားလှယ်များ ဆွေးနွေးဖို့ ဖိတ်ခေါ်ပါတယ်။</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မန္တလေးတိုင်းဒေသကြီး၊ အမရပူရ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦး ဖြစ်ပါတယ်။ ကျွန်တော့်အနေနဲ့ အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ၏ အစီရင်ခံစာပေါ်မှာ ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ လွှတ်တော်ကိုယ်စားလှယ်များဟာ လွှတ်တော်အတွေ့ အကြုံ သွားရောက်ရှင်းလင်းတဲ့အခါမှာ မိမိတို့မေးမြန်းခဲ့တဲ့ မေးခွန်းများမှာရရှိတဲ့ ကတိများကို ပြည်သူ လူထုကို ရှင်းပြတဲ့နေရာမှာ ကျွန်တော်တို့ လွှတ်တော်အတွင်းမှာဖြေကြားမှုသည် ကိုယ်စားလှယ်မှ တစ်ဆင့် ပြည်သူကိုဖြေကြားခြင်း ဖြစ်ပါတယ်။ ဒီဖြေကြားမှုအပေါ်မှာ ကတိများရရှိခဲ့ပါတယ်။ ဒီကတိ များရရှိမှုအပေါ်မှာ ဒီကတိအတိုင်းဆောင်ရွက်ခြင်းရှိ/မရှိဆိုတာက ကျွန်တော်တို့ ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီက ရှိပါတယ်။ ဒီကော်မတီကနေပြီးတော့ ကျွန်တော်တို့ရဲ့ ကတိတွေကို အကောင်အထည်ဖော်ခြင်းရှိ/မရှိဆိုတဲ့ အတိုင်းအတာပေါ်မှာ အကောင်အထည်ဖော်ဆောင်ရွက်ပေးမှာ သေချာပါတယ်လို့ ကျွန်တော်တို့ တတွေ ဒီလိုပြည်သူကို ပြန်လည်ရှင်းပြရပါတယ်။ ဒီလိုရှင်းပြမှုနဲ့အညီ သက်ဆိုင်ရာဌာန၊ အဖွဲ့အစည်း အဆင့်ဆင့်ကလည်း��ဲ အကောင်အထည် ဖော်ဆောင်ရွက်ပေးဖို့ရန်အတွက် အလွန်အင်မတန်မှအရေးကြီးကြောင်း ဦးစွာပထမတင်ပြလိုပါတယ်။ ဥပမာအားဖြင့် ကျွန်တော့်အနေနဲ့ ၉-၇-၂၀၁၂ ရက်နေ့မှာ ကျင်းပပြုလုပ်ခဲ့တဲ့ ပထမအကြိမ် ပြည်သူ့ လွှတ်တော် စတုတ္ထပုံမှန်အစည်းအဝေး စတုတ္ထနေ့မှာ ကျွန်တော့်မေးခွန်းဖြစ်တဲ့ မန္တလေး စက်မှုဇုန်ရှိ အရက်ချက်စက်ရုံ၊ သကြားစက်ရုံနဲ့ အခြားစက်ရုံပေါင်းစုံက ညစ်ညမ်းစွန့်ပစ်ပစ္စည်းများအား ပတ်ဝန်းကျင်ထိန်းသိမ်းရေးဥပဒေပုဒ်မများနှင့်အညီ ဆောင်ရွက်ရန်နှင့်စပ်လျဉ်းပြီးတော့ မေးခွန်းကို မေးမြန်းခဲ့ရာ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာန၊ ပြည်ထောင်စုဝန်ကြီး ဦးဝင်းထွန်းက စက်မှုဝန်ကြီးဌာန၊ မန္တလေးမြို့တော် စည်ပင်သာယာရေးကော်မတီ၊ ပတ်ဝန်းကျင် ထိန်းသိမ်းရေးနှင့် သစ်တောရေးရာဝန်ကြီးဌာနတို့ရဲ့ ကိုယ်စားဖြေကြားသွားခဲ့ပါတယ်။ ဒီလိုဖြေကြား တဲ့နေရာမှာ ပတ်ဝန်းကျင်ထိန်းသိမ်းရေးနှင့် သစ်တောရေးရာဝန်ကြီးဌာနအနေနဲ့ ပတ်ဝန်းကျင် ထိန်းသိမ်းရေးဥပဒေ အခန်း (၇) ပုဒ်မ ၁၅ အရ မန္တလေးစက်မှုဇုန်တွင် ပတ်ဝန်းကျင်ဆိုင်ရာ ညစ်ညမ်း မှုများမပေါ်ပေါက်စေရေးအတွက် လိုအပ်သလို ကြပ်မတ်ဆောင်ရွက်သွားမည်ဖြစ်ကြောင်း ဥပဒေပုဒ်မ ရ ပုဒ်မခွဲ(ဆ) ပုဒ်မခွဲ ရ ပုဒ်မခွဲ(ည) ဥပဒေပုဒ်မ ၁၀ ပုဒ်မခွဲ(ဆ) ပုဒ်မ ၁၃ ပုဒ်မခွဲ(ခ)နဲ့ ပုဒ်မခွဲ(ည)တို့နဲ့ ပုဒ်မ ၁၄ တို့မှာ ပါဝင်ပြဋ္ဌာန်းချက်များကို လွှတ်တော်၏မေးခွန်းမှာ ဝန်ကြီးက ဖော်ပြသွားခဲ့ပြီး စက်မှုဇုန်များမှ ထွက်ရှိသည့် စွန့်ပစ်ပစ္စည်းနှင့်ပတ်သက်၍ ပတ်ဝန်းကျင်ထိန်းသိမ်းရေး ဥပဒေအရ အရေးယူဆောင်ရွက်နိုင်ရေးအတွက် ဝန်ကြီးဌာနမှ နည်းဥပဒေများ၊ အမိန့်၊ ညွှန်ကြားချက်၊ လုပ်ထုံး လုပ်နည်းများ ရေးဆွဲနေပြီဖြစ်ကြောင်း၊ ဒီရေးဆွဲနေပြီဖြစ်ကြောင်းဆိုတဲ့ အတိုင်းအတာပေါ်မှာ နည်းဥပဒေဟာ ၂၀၁၃ ခုနှစ် ဇန်နဝါရီလက ထွက်သွားပြီဖြစ်ပါတယ်။ အမြန်ဆုံးရေးဆွဲပြဋ္ဌာန်း နိုင်အောင် ဆက်လက်ဆောင်ရွက်ပြီးပါက ဥပဒေနှင့်အညီ ဆက်လက်ပြီးတော့ ကြပ်မတ်ဆောင်ရွက် သွားမည်ဖြစ်ကြောင်း လွှတ်တော်မှာ ကတိပြု ဖြေကြားခဲ့ပါတယ်။ ဒီလိုပဲ ကျွန်တော်တို့ မန္တလေးမြို့တော် စည်ပင်သာယာရေးကော်မတီကလည်းပဲ စည်ပင် သာယာရေးဥပဒေပုဒ်မ ၂၄၊ ၂၅၊ ၂၆ နှင့် ၂ရ တို့အရ တရားစွဲဆိုအရေးယူနိုင်သည်ဟု သတ်မှတ်ထား ရှိပြီးတော့ ဒီဥပဒေနှင့်အညီ ဆက်လက်ဆောင်ရွက်မည်ဖြစ်ကြောင်းဆိုတဲ့ ကတိတစ်ခုကိုလည်းပဲ ကျွန်တော်တို့ ထပ်မံရရှိခဲ့ပါတယ်။ ဒါ့အပြင် စက်မှုဝန်ကြီးဌာနအနေနဲ့လည်းပဲ ကျွန်တော်တို့ ပတ်ဝန်း ကျင်ထိန်းသိမ်းရေးနဲ့ သစ်တောရေးရာဝန်ကြီးဌာနရဲ့ ၂၃-၉-၂၀၁၁ ရက်နေ့ ရက်စွဲပါအမိန့်ကြော်ငြာစာ အမှတ်(၁၈/၂၀၁၁) ဖြင့် ဖွဲ့စည်းထားရှိတဲ့ စက်ရုံ၊ အလုပ်ရုံများမှ ထွက်ရှိတဲ့ စွန့်ပစ်ပစ္စည်းများနှင့် ရေဆိုးများကို စနစ်တကျစွန့်ပစ်၍ ကြီးကြပ်ကွပ်ကဲရေးအဖွဲ့ ဖွဲ့စည်းထားပြီးဖြစ်ရာ ယင်းအဖွဲ့သည် မန္တလေးမြို့တော် စည်ပင်သာယာရေးကော်မတီနှင့် ပူးပေါင်းပြီး စွန့်ပစ်ပစ္စည်း အညစ်အကြေးများကို ပြန်လည်သန့်စင်ခြင်း ဆောင်ရွက်ထားမှုရှိ/မရှိကို ကွင်းဆင်းစစ်ဆေးပြီးတော့ ဥပဒေနှင့်အညီ ဆောင်ရွက်ခြင်းကို ပြုလုပ်သွားမှာဖြစ်ကြောင်း ကတိတစ်ခုရရှိခဲ့ပါတယ်။ ကျွန်တော်တို့ ဒီလိုဖြေကြား တဲ့နေရာမှာ နည်းပညာအရင်းအနှီး၊ မြေအခြေအနေပေါ်မူတည်ပြီး အမြန်ဆုံးအကောင်အထည်ဖော် ဆောင်ရွက်သွားရန် စီစဉ်ထားလျက်ရှိကြောင်းကိုလည်း ကတိပြု ဖြေကြားခဲ့ပါတယ်။ ဥက္ကဋ္ဌကြီးခင်ဗျား။ စက်မှုဇုန်များအပါအဝင် စက်ရုံအမျိုးမျိုးမှ ထွက်ရှိတဲ့ ညစ်ညမ်း စွန့်ပစ်ပစ္စည်းတွေကို ထိန်းချုပ်ကြပ်မတ်ရန်လည်းကောင်း၊ စက်ရုံအနီး ပတ်ဝန်းကျင်ထိန်းသိမ်းရေးဆောင်ရွက်ရန်လည်းကောင်း၊ ပတ်ဝန်းကျင်ထိန်းသိမ်းရေးကော်မတီ၏ ကြီးကြပ်မှုဖြင့် ဖွဲ့စည်းထားတဲ့ စက်မှုစီမံကိန်းများ၊ စက်ရုံကြီးများ၊ မြို့ပြရပ်ရွာအထူးလုပ်ငန်းအဖွဲ့ကနေပြီးတော့ သက်ဆိုင်ရာ မန္တလေးမြို့တော်စည်ပင်သာယာရေးကော်မတီနဲ့ စက်မှုဝန်ကြီးဌာန၊ စက်မှုကြီးကြပ်ရေးနဲ့ စစ်ဆေးရေး ဦးစီးဌာနတို့နှင့် ပူးပေါင်းပြီးတော့ ဆက်လက်ဆောင်ရွက်သွားမည်ဖြစ်ကြောင်းဆိုတဲ့ ကတိများ စုစုပေါင်း ကတိငါးခုရခဲ့ပါတယ်။ သို့သော်လည်းပဲ ဒီကတိတွေရခဲ့တဲ့အပေါ်မှာ ကော်မတီအနေနဲ့ စစ်ဆေးမှုများ ဆောင်ရွက်ခဲ့ပါ တယ်။ ကော်မတီရဲ့ အစီရင်ခံစာ ကျွန်တော်တို့ (၃/၂၀၁၃)စာမျက်နှာ(၃) အပိုဒ်(ခ)မှာလည်းပဲ အဖွဲ့ (၂) ရဲ့ စိစစ်ချက်ကို ကျွန်တော်တို့ ဖော်ပြထားပါတယ်။ သို့သော်လည်းပဲ ဒီဖော်ပြချက်ဟာ ယေဘုယျများ ဆန်နေမလားလို့ ကျွန်တော့်အနေနဲ့ ဒါဆွေးနွေးလိုခြင်း ဖြစ်ပါတယ်။ ဘာ့ကြောင့်လဲဆိုလို့ရှိရင် ကျွန်တော်တို့ ဒီထဲမှာရရှိထားတဲ့ကတိအတိုင်း မန္တလေးမြို့ က စက်မှုဇုန်ကြီးက အမှန်တကယ်ပဲ ဒီနေ့အနံ့အသက်တွေမရှိတော့ဘူးလား။ အမှန်တကယ်ပဲ ကြီးကြပ်မှုတွေရှိနေရဲ့လား။ အမှန်တကယ် အရေးယူဆောင်ရွက်မှု ဘယ်နှစ်ခုရှိခဲ့ပြီးတော့ ဘယ်လောက်ထိတိုးတက်အောင်မြင်မှုတွေရှိပြီလဲဆိုတာ ကိုအသေးစိတ်ဖော်ပြသင့်ပါကြောင်းနှင့် ကျွန်တော်တို့ ကော်မတီအနေနဲ့လည်းပဲ စက်မှုဇုန်နှင့် ပတ်သက်လို့ သေသေချာချာ ကျွန်တော်တို့ ပေးထားသောကတိများကို သေချာစွာစိစစ်ပေးပါရန်နှင့် ဒီစိစစ်မှုများအတိုင်း ဆောင်ရွက်ခြင်းကိုလည်းပဲ ဆောင်ရွက်ပေးနိုင်ပါရန် လွှတ်တော်သို့ တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ဦးဖေသန်းက ဆက်ဆွေးနွေးပါ</speech>
<speech><mp id="361">ဦးဖေသန်း(မြေပုံမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ မြေပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီရဲ့ အစီရင်ခံစာပေါ်မှာ အပြု သဘောမျိုးနဲ့ ဆွေးနွေးတင်ပြလိုပါတယ်။ ဆွေးနွေးချင်တဲ့အချက်ကတော့ပထမကတိဖြစ်ခြင်းနဲ့မဖြစ်ခြင်း၊ ဒုတိယအချက်အနေနဲ့ ကတိကို ဖော်ဆောင်ခြင်းနဲ့ စစ်ဆေးခြင်းဆိုတဲ့ အပိုင်းနှစ်ပိုင်း ဖြစ်ပါတယ်။ ကျွန်တော်တို့ ပြည်သူ့လွှတ်တော်ကိုယ်စားလှယ်တွေဟာ လွှတ်တော် တစ်ခုနဲ့တစ်ခုကြားမှာ တစ်လကျော်လောက်ပဲ အိမ်ပြန်တဲ့အချိန် ရရှိပါတယ်။ အဲ့ဒီအချိန်မှာ ကျွန်တော်တို့ ရောက်ရှိသွားတဲ့အချိန်မှာ တင်ပြစာတွေ၊ တိုင်စာတွေ တစ်ထပ်ကြီးကို ကျွန်တော်တို့ တွေ့ကြုံရပါတယ်။ အဲ့ဒါတွေကို ကျွန်တော်တို့က နယ်ကိုဆင်းဖို့ အချိန်ကလည်း အချိန်မလောက်ငှတဲ့ အချိန်မှာ ဒါတွေပဲအားကိုးပြီးတော့ ကျွန်တော်တို့ လွှတ်တော်ကို ပြန်တင်ပြနေရတဲ့သဘောရှိပါတယ်။ ဒီနေရာမှာ အလျဉ်းသင့်လို့တင်ပြလိုတဲ့ အချက်တစ်ချက်ကတော့ ၂၀၁၂ ခုနှစ်၊ ပြည်သူ့ လွှတ်တော်ဆိုင်ရာဥပဒေပုဒ်မ ၆၄ မှာ လွှတ်တော်သည် လိုအပ်သောမြို့နယ်များတွင် လွှတ်တော် ကိုယ်စားလှယ်ရုံးများကို ဖွင့်လှစ်တည်ထောင်ခွင့်ပေးနိုင်သည်ဆိုတဲ့ ပြဋ္ဌာန်းချက် ဖြစ်ပါတယ်။ အဲ့ဒါကြောင့် ကျွန်တော်တို့က ကိုယ်စားလှယ်များဟာ အဲ့ဒီရုံးလုပ်ငန်းများကိုသာ စနစ်တကျလုပ်နိုင် ခဲ့မယ်ဆိုလို့ရှိရင် ကျွန်တော်တို့ ဒေသအနှံ့အပြားကို မရောက်ရှိသည့်တိုင်အောင် ပြည်သူရဲ့ အသံကို ကျွန်တော်တို့ စနစ်တကျကြားနာနိုင်မှာ ဖြစ်ပါတယ်။ ဒီလို လွှတ်တော်ကိုယ်စားလှယ်ရုံးတွေ သီးသန့် မရှိတဲ့အခါမှာ တချို့ဆိုရင် ပါတီရုံးတွေမှာဖွင့်လှစ်ထားရလို့ လွှတ်တော်ကိုယ်စားလှယ်တာဝန်နဲ့ ပါတီ စည်းရုံးရေးလုပ်ငန်းတွေ ရောထွေးသွားနိုင်ပါတယ်။ ဒါ့ကြောင့် အထင်မှား၊ အမြင်မှားလည်းဖြစ်နိုင် ပါတယ်။ အထူးသဖြင့် ပုဒ်မ ၉ ပုဒ်မခွဲ(င)အရ သက်ဆိုင်ရာအာဏာပိုင်အဖွဲ့အစည်းတွေနဲ့ ဆက်ဆံ တဲ့အခါမှာ အခက်အခဲဖြစ်နိုင်ပါတယ်ဆိုတဲ့အကြောင်း လွှတ်တော်ဥက္ကဋ္ဌကြီးအား လေးစားစွာတင်ပြ အပ်ပါတယ်ခင်ဗျား။ ဒါ့ကြောင့် ကျွန်တော်တို့အနေနဲ့ ကတိတစ်ခုဖြစ်တည်ရာအခြေခံဖြစ်တဲ့ ပြည်သူ့ဆန္ဒကို ရယူနိုင် ဖို့အတွက် ကိုယ်စားလှယ်ရုံးများ လိုအပ်ပါတယ်။ ကျွန်တော်တို့ ဒေသကပြည်သူတွေရဲ့ လိုအပ်ချက်တွေ၊ အခက်အခဲတွေ၊ ပြဿနာတွေကို နားထောင်ပြီး လွှတ်တော်မှာမေးခွန်းတွေ၊ အဆိုတွေ၊ ဥပဒေ ပြုခြင်းတွေနဲ့ ကြိုးစားဖြေရှင်းကြရပါတယ်။ အလွယ်ကူဆုံးနဲ့ အများဆုံးကတော့ မေးခွန်းမေးမြန်းခြင်းဖြစ်ပါတယ်။ ဒီနေရာမှာ လွှတ်တော်ကိုယ်စားလှယ်များဟာ ကတိတစ်ခုရဖို့အတွက် အစွမ်းကုန်ကြိုးစား ပြီးတော့ တင်ပြကြရပါတယ်။ ကတိတွေရလာတဲ့အခါမှာ လွှတ်တော်ကိုယ်စားလှယ်တွေဟာ ပြည်သူတွေက လွှတ်တော်ကိုယ်စားလှယ်တွေကို သူရဲကောင်းတစ်ယောက်လို ကြိုဆိုကြပေမယ့် ကတိတွေ မရရင်တော့ အကျိုးသက်ရောက်မှုဟာ ပြောင်းပြန်ဖြစ်သွားနိုင်ပါတယ်။ ဒါ့ကြောင့် လွှတ်တော်ကိုယ်စားလှယ်များနဲ့ကတိဟာ ဘယ်လောက်ထိပတ်သက်နေတယ်ဆိုတာ ကိုအထူးပြောစရာလိုမယ်မထင်ပါဘူး။ တကယ်တော့ ကတိတွေရဖို့အတွက် တင်ပြခြင်းဟာ ပြည်သူ့ လိုအပ်ချက်ကို ဖြည့်ဆည်းပေးခြင်းပဲ ဖြစ်ပါတယ်။ တစ်နည်းအားဖြင့် အစိုးရရဲ့ တာဝန်ကို ပြောင်းလာ တဲ့စနစ်အရဝင်ကူခြင်းသာ ဖြစ်ပါတယ်။ ကတိတောင်းတဲ့သူနဲ့ ကတိပေးတဲ့သူတွေဟာ ဘက်နှစ်ဖက် မဟုတ်ပါဘူး။ တစ်ခရီးထဲသွားနေကြတဲ့ တိုင်ပင်ဖော်တိုင်ပင်ဘက်၊ ကူညီဖော်ကူညီဘက်တွေ ဖြစ်ပါတယ်။ နိုင်ငံတော်တာဝ်ကို ထမ်းဆောင်နေကြတဲ့ နိုင်ငံတော်အစိုးရတာဝန်ရှိသူပုဂ္ဂိုလ်များအနေနဲ့ လက်လှမ်းမမီနိုင်၊ မသိနိုင်တဲ့အောက်ခြေရဲ့ လိုအပ်ချက်တွေကို ပြဿနာတွေ၊ အခက်အခဲတွေကို သိသိချင်း ဖြေရှင်းပေးနိုင်ခြင်းဟာ မင်္ဂလာတစ်ပါး ဖြစ်ပါတယ်။ ဒါ့ကြောင့် လွှတ်တော်ကိုယ်စားလှယ်များအနေနဲ့ မေးခွန်းမေးခြင်းဟာ အမှန်ကတော့ တင်ပြ ခြင်းဖြစ်ပါတယ်။ ဒီမေးခွန်းတွေကို အစိုးရအနေနဲ့ လုပ်ပေးဖို့လိုပါတယ်။ လုံးဝမဖြစ်နိုင်ဘူးဆိုရင်လည်း အကျိုးအကြောင်းပြပြီးတော့ ဖြေရှင်းပေး၊ ဆွေးနွေးသင့်ပါတယ်။ ကျွန်တော်တို့ ဖြေရှင်းတဲ့အချို့ အချက်တွေကို ခြုံငုံပြီးတော့ ပြောရမယ်ဆိုရင် ဝန်ကြီးတွေရဲ့ ဖြေရှင်းချက်တွေမှာ လောလောဆယ်အစီ အစဉ်မရှိသေးပါကြောင်း ဒီလိုတုံးတိတိဖြေသွားတာလည်း တွေ့ရပါတယ်။ ဘတ်ဂျက်တောင်းခံမှုရရှိက ဆောင်ရွက်ပေးပါ့မယ်။ အစိုးရဦးစားပေးအစီအစဉ်အရ ရန်ပုံငွေခွဲဝေမှုပေါ်မှာ မူတည်ပြီးတော့ ဆောင်ရွက်ပေးသွားပါမယ်ဆိုပြီးတော့ ဖြေသွားတာလည်း ကျွန်တော်တို့ တွေ့ရပါတယ်။ ပထမအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇) ရက်မြောက်နေ့မှာဆိုလို့ရှိရင် လွှတ်တော် ကိုယ်စားလှယ်တစ်ဦးရဲ့ မေးခွန်းကို တာဝန်ရှိသူက ဖြေကြားရာမှာ မြို့နယ်တစ်ခုတည်းရဲ့ ကိစ္စကို ပြည်ထောင်စုအစိုးရအနေဖြင့် သိရှိရန်မလိုအပ်ပါကြောင်း၊ တိုင်းဒေသကြီးလွှတ်တော်မှာသာ မေးမြန်း သင့်ပါကြောင်းဆိုပြီးတော့ ဖြေသွားတာလည်း တွေ့ရပါတယ်။ (၂၀)ရက်နေ့မြောက် အစည်းအဝေး မှာဆိုရင် လွှတ်တော်ကိုယ်စားလှယ်တစ်ဦးရဲ့ မေးခွန်းအပေါ်မှာဖြေဆိုရာမှာ ဒေသအထောက်အကူပြု အဖွဲ့များရဲ့ လုပ်ထုံးလုပ်နည်းနှင့်အညီ အဆင့်ဆင့်တင်ပြလာပါက လုပ်ပေးပါမယ်လို့ ဖြေသွားတာ လည်းသိရပါတယ်။ ဒီလိုဖြေကြားခြင်းမျိုးဟာ ကျွန်တော်တို့ စာတွေနဲ့လည်း ခဏခဏအဖြေခံရပါ တယ်။ ဒါတွေဟာ ဥပမာအနေနဲ့ ကျွန်တော် တင်ပြတာပါ။ ဒီလိုဖြေကြားမှုဟာ ပြည်သူတွေရဲ့ မျှော်လင့်ချက်ကို ပျက်ပြယ်စေရုံသာမက ပြည်သူ့ကိုယ်စားလှယ်တွေရဲ့ ဂုဏ်သိက္ခာကိုပါ ထိပါးစေတဲ့ အတွက် ကျွန်တော်တို့ ဒါမျိုးတွေဟာ ကျွန်တော်တို့အတွက် အခက်အခဲဖြစ်စေပါတယ်။ ပြည်ထောင်စု လွှတ်တော်မှာ အသေးအဖွဲကိစ္စတွေကို တင်ပြတောင်းခံမှု ကျွန်တော်တို့ မလုပ်ချင်ပါဘူး။ မူလတန်းကျောင်းက မူလတန်းလွန်ကျောင်းအဖြစ် အဆင့်တိုးမြှင့်ပေးဖို့၊ လမ်းတစ်မိုင်လောက်ကိစ္စကို ကတ္တရာ လမ်းခင်းပေးဖို့၊ ကျန်းမာရေးဆေးခန်းတစ်ခန်းရရှိဖို့၊ ဓာတ်မီးတိုင်တွေစိုက်ပေးဖို့ အဲ့ဒါတွေကို ကျွန်တော်တို့ လွှတ်တော်မှာ ကျွန်တော်တို့ လွှတ်တော်ကိုယ်စားလှယ်အနေနဲ့ မတင်ပြချင်ပါဘူး။ ဒါပေမယ့် သက်ဆိုင်ရာပြည်နယ်တွေမှာ တင်ပြဖို့ဆိုပြန်တော့လည်း၊ တင်ပြပြန်တော့လည်း ပြည်ထောင်စုအစိုးရကို တင်ပြရပါမယ်လို့ ဖြေတာတွေကို တွေ့ရှိရပါတယ်။ ဒါ့ကြောင့် ကျွန်တော်တို့က လွှတ်တော်အနေနဲ့ ဒီကိစ္စလေးတွေကို လွှတ်တော်မှာတင်ပြခြင်းဟာ ကျွန်တော်တို့ ဒေသခံပြည်သူ တွေကို တတ်နိုင်သလောက် ကျွန်တော်တို့ အကောင်းဖြစ်စေချင်တဲ့ စေတနာနဲ့ တင်ပြပေးခြင်းသာဖြစ်ပါတယ်။ ဒါ့ကြောင့် လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒုတိယအနေနဲ့ ကတိကို ဖော်ဆောင်ခြင်းနဲ့ စိစစ်ခြင်းအပိုင်းကို တင်ပြဆွေးနွေးလိုပါတယ်။ ကော်မတီအနေနဲ့ ကတိဖြစ် လုပ်ငန်းတွေအပေါ်မှာ ကတိအတိုင်းလုပ်ဆောင်ပေးနိုင်ခြင်းရှိ/မရှိကို သိရှိအောင်စုံစမ်းတဲ့နေရာမှာ ဦးစွာလွှတ်တော်ကိုယ်စားလှယ်တွေကို ဖိတ်ခေါ်ဆွေးနွေးပြီးမှ သက်ဆိုင်ရာဝန်ကြီးဌာန၊ အဖွဲ့အစည်း များနဲ့ တွေ့ဆုံညှိနှိုင်းခြင်းဟာ လုပ်ငန်းသဘောအရ ပိုပြီးသဘာဝကျတယ်လို့ တင်ပြလိုပါတယ်။ လွှတ်တော်ကိုယ်စားလှယ်များကိုယ်တိုင် တင်ပြပြီးရရှိတဲ့ကတိတွေအပေါ်မှာ တာဝန်ရှိသူများက ကတိ အတိုင်းဆောင်ရွက်ခြင်းရှိ/မရှိ၊ ပြီးပြတ်မှုရှိ/မရှိ၊ စံချိန်စံညွှန်းအရည်အသွေးပြည့်မီမှုရှိ/မရှိ၊ လွှတ်တော် ကိုယ်စားလှယ်များကသာ အနီးဆုံးလူ၊ အသိဆုံးလူဖြစ်ပါလိမ့်မယ်။ ဒါကြောင့် လွှတ်တော်ဆိုင်ရာ ကိုယ်စားလှယ်များရဲ့ သက်ဆိုင်ရာကိုယ်စားလှယ်များနဲ့ တင်ပြမှုအပေါ်မှာ ဝန်ကြီးဌာနနဲ့ ညှိနှိုင်း ဆွေးနွေးပြီးမှ ကတိဖြစ်တည်ခြင်းလုပ်ငန်းတွေ၊ ဒါမှမဟုတ် ထိရောက်စွာမဆောင်ရွက်နိုင်တဲ့ လုပ်ငန်း တွေကို ကွင်းဆင်းစစ်ဆေးသင့်ပါကြောင်း တင်ပြလိုပါတယ်။ ကော်မတီက ကတိများအပေါ်မှာ ဆောင်ရွက်ခြင်းရှိ/မရှိအပြင် ထိရောက်မှုမှန်ကန်စွာ ဆောင်ရွက်ခြင်းရှိ/မရှိ၊ လိုအပ်သောနေရာများကို သွားရောက်စစ်ဆေးခြင်း၊ လွှတ်တော်သို့ အစီရင်ခံ စာတင်ပြခြင်းနှင့်ပတ်သက်လို့ ပြည်သူ့လွှတ်တော်ဆိုင်ရာနည်းဥပဒေ ၉၆၊ ၉၈၊ ၁၀၀ တို့မှာ လုပ်ထုံး လုပ်နည်းများကို ဖော်ပြထားပါတယ်။ ဒါ့ကြောင့် ကော်မတီရဲ့ လုပ်ငန်းဟာအလွန်ကျယ်ပြန့်ပါတယ်။ ကော်မတီဟာ ၂၀၁၃ ခုနှစ်၊ စက်တင်ဘာလ ၁၉ ရက်နေ့ကနေပြီးတော့ ၂၈ ရက်နေ့အထိ အဖွဲ့လေးဖွဲ့ ဖွဲ့ပြီးတော့ ကတိဖြစ်သည့်လုပ်ငန်းများအနက်က ပြီးစီးကြောင်းပြန်ကြားထားတဲ့ လုပ်ငန်း ၃၂ ခုကို ကွင်းဆင်းစစ်ဆေးခဲ့ကြောင်း ကော်မတီရဲ့ အစီရင်ခံစာ(၃/၂၀၁၃)မှာ ဒါ့ကြောင့် သိရှိရပါတယ်။ ပြီးစီးသွားတဲ့လုပ်ငန်းတွေကို သွားရောက်စစ်ဆေးပြီး မပြီးသေးတဲ့ ဒါမှမဟုတ် အရည်အသွေးမပြည့်မီတဲ့ လုပ်ငန်းတွေကို ဘာကြောင့် သွားရောက်မစစ်ဆေးသလဲဆိုတာကို စဉ်းစားစရာဖြစ်ပါတယ်။ ဝန်ကြီး ဌာနများက ပြီးပါပြီဟု အကြောင်းကြားလာသော လုပ်ငန်းများအပေါ်မှာ စစ်ဆေးမယ်ဆိုရင် ရလာတဲ့ အဖြေက အားလုံးကောင်းပါသည်လို့ပဲ အဖြေရမှာ ဖြစ်ပါတယ်။ ၁၀ ရက်အတွင်းမှာ လုပ်ငန်း ၃၂ ခု ကို အရည်အချင်း၊ စံချိန်စံညွှန်းပြည့်/မပြည့်စစ်ဆေးမယ်၊ လုပ်ငန်းတစ်ခုကို နာရီပိုင်းအတွင်းသွားကြည့် မယ်ဆိုတာ ဘယ်လိုမှ အားနည်းချက်တွေကို မြင်နိုင်မှာမဟုတ်ပါဘူး။ ကော်မတီအနေနဲ့ စံချိန်စံညွှန်း မီစစ်ဆေးနိုင်ပါမှ စံချိန်စံညွှန်းမီ အစီရင်ခံစာကို တင်ပြနိုင်ပါလိမ့်မယ်။ ကော်မတီအနေနဲ့ ကတိအတိုင်းမဆောင်ရွက်တဲ့လုပ်ငန်း၊ အရည်အသွေး၊ စံချိန်စံညွှန်းမမီတဲ့ လုပ်ငန်းတွေအတွက် တစ်ခုတလေမှ သွားရောက်စစ်ဆေးခြင်းမရှိခြင်းဟာ အားနည်းချက်တစ်ခုဖြစ် တယ်လို့ ထောက်ပြလိုပါတယ်။ ပြီးစီးပြီးတဲ့လုပ်ငန်းကိုမှ သွားရောက်စစ်ဆေးခဲ့တဲ့ ကော်မတီရဲ့ ကွင်းဆင်းလေ့လာတွေ့ရှိချက်အစီရင်ခံစာအပိုင်း(၈)မှာ လုပ်ငန်းအားလုံးသည် ပြီးစီးနေပါကြောင်း တွေ့ရှိရပါသည်လို့ ထောက်ခံတင်ပြထားတာကို တွေ့ရပါတယ်။ အားနည်းချက်များမဖြစ်ပေါ်စေရန် အုပ်ချုပ်ရေးအဖွဲ့များ၊ ဝန်ထမ်းများ၊ ပြည်သူများပူးပေါင်းဆောင်ရွက်ကြဖို့ ညှိနှိုင်းအကြံပေးခဲ့ပါတယ် လို့ဖော်ပြထားပါတယ်။ ဒီခရီးစဉ်မှာ လွှတ်တော်ကိုယ်စားလှယ်တော်ကြီးများအနေနဲ့ ဘယ်လောက်ထိ အချိန်ပေးခဲ့ရ တယ်။ ပင်ပန်းခဲ့ရတယ်။ နိုင်ငံတော်ငွေကြေးဘယ်လောက်သုံးစွဲခဲ့ရတယ်ဆိုတာကို အထူးပြောစရာလို မယ်မထင်ပါဘူး။ လုပ်ငန်းရဲ့ အားနည်းချက်ကို ရှာဖွေထောက်ပြပြီးတော့ တည့်မတ်ပေးနိုင်ပါမှ ကုန်ရ ကျိုးနပ်၊ ပင်ပန်းရကျိုးနပ်၊ အကျိုးလည်းရှိမှာ ဖြစ်ပါတယ်။ အစီရင်ခံစာ(၃/၂၀၁၃)ကို ခြုံကြည့်ရင် ကော်မတီရဲ့ တွေ့ရှိချက်က အားလုံးကောင်းပါသည်။ အကြံပြုချက်က ညှိနှိုင်းဆောင်ရွက်ကြပါလို့ ဆိုပါ တယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခု ဒသမပုံမှန်အစည်းအဝေးသို့ တင်ပြတဲ့ကော်မတီရဲ့ အစီရင်ခံစာ(၂/၂၀၁၄)ဟာ ပထမပုံမှန်အစည်းအဝေးကနေ အဋ္ဌမပုံမှန်အစည်း အဝေးထိ ကြယ်ပွင့်ပြ၊ ကြယ်ပွင့်မပြမေးခွန်းများ ကတိဖြစ်/မဖြစ်၊ ပြီးစီးမှု လက်ကျန်လုပ်ငန်းများတွေ ကိုဖော်ပြထားတာဖြစ်လို့ အထူးတင်ပြစရာမလိုပါဘူး။ သို့ရာတွင် ကော်မတီရဲ့ သုံးသပ်ချက်မှာ ပြည်ထောင်စုဝန်ကြီးများ၊ တိုင်းဒေသကြီး/ပြည်နယ်အစိုးရဝန်ကြီးချုပ်များကိုယ်တိုင် တာဝန်ခံ၊ တာဝန် ယူပြီး စိစစ်ဖြေကြားလျက်ရှိသဖြင့် ပြည်ထောင်စုဝန်ကြီးဌာနများ၊ အဖွဲ့အစည်းများ၊ ဝန်ကြီးချုပ်များနှင့် ကော်မတီများ၏ဆောင်ရွက်ချက်များသည် ဖွဲ့စည်းပုံအခြေခံဥပဒေနှင့် ပြည်သူ့လွှတ်တော်ဆိုင်ရာ ဥပဒေ၊ နည်းဥပဒေတို့နဲ့အညီ ဆောင်ရွက်လျက်ရှိပါသဖြင့် လုပ်ငန်းဆောင်ရွက်ချက်များ ကောင်းမွန် ပါကြောင်း သုံးသပ်တင်ပြအပ်ပါသည်လို့ ဖော်ပြထားရှိမှုနှင့် ပတ်သက်ပြီးတော့ မေးခွန်းတွေကို စိစစ် ဖြေကြားတာကောင်းတာလား။ ပြည်သူတွေလိုချင်တဲ့ကတိကို ပေးနိုင်လို့ကောင်းတာလား။ ပြီးစီးနေတဲ့ လုပ်ငန်းတွေကပဲ ကောင်းပါတယ်လို့ပြောတာလား။ အဓိပ္ပာယ်လုံးဝပုံဖော်မရတာကြောင့် နောက်ပိုင်း အစီရင်ခံစာတွေမှာ ပီပီပြင်ပြင်ရှင်းရှင်းလင်းလင်းရေးသားဖို့ အကြံပြုလိုပါတယ်။အားလုံးကိုခြုံပြီးတင်ပြရရင်တော့ ကျွန်တော်တို့ လွှတ်တော်ကိုယ်စားလှယ်များဟာ ပြည်သူ တွေရဲ့ ကိုယ်စားလှယ်တွေပီပီ ပြည်သူတွေရဲ့ အခက်အခဲ၊ လိုအင်ဆန္ဒတွေကို ဖြည့်ဆည်းပေးနိုင်ဖို့ ကြိုးစားတဲ့နေရာမှာ မေးခွန်းမေးမြန်းခြင်းဟာ အလွန်အရေးကြီးပါတယ်။ ကတိတစ်ခုရအောင် ကြိုးစားနိုင်ဖို့က ပိုအရေးကြီးပါတယ်။ ရလာတဲ့ကတိများဟာလည်း လေထဲမှာ ပျောက်မသွားဖို့၊ အလဟဿဖြစ်မသွားဖို့ ရေရှည်အကျိုးရှိနိုင်မှ ပြည်သူတွေအကျိုးပြုရာ ပြည်သူ့ဆန္ဒကို ဖော်ဆောင် ရာရောက်မှာ ဖြစ်ပါတယ်။ လွှတ်တော်ကိုယ်စားလှယ်များဟာ ပြည်သူ့ဆန္ဒကို တိုက်ရိုက်ဖြည့်ဆည်း ပေးနိုင်တဲ့ပုဂ္ဂိုလ်များမဟုတ်ဘဲ တစ်ဆင့်တင်ပြရတဲ့ပုဂ္ဂိုလ်များ ဖြစ်ပါတယ်။ နိုင်ငံတော်အကြီးအကဲ များ၊ ပြည်ထောင်စုဝန်ကြီးများ၊ ရောက်လေရာခရီးစဉ်မှာ ပြည်သူတင်ပြချက်တွေကို တစ်ထိုင်တည်းနဲ့ လုပ်ပေးမယ်လို့ ကတိပေးနိုင်တဲ့လူတွေလည်း မဟုတ်ကြပါဘူး။ ဒါ့ကြောင့် မေးခွန်းမေးမြန်းခြင်းနဲ့ မေးခွန်းဖြေဆိုခြင်းဟာ ပြည်သူ့ကိုယ်စားလှယ်များနှင့် စီမံ အုပ်ချုပ်မှုရအာဏာပိုင်တို့ ရယူထားတဲ့အစိုးရကြားမှာ ပေါင်းစပ်ညှိနှိုင်းဖြေရှင်းခြင်းဖြစ်လို့ လွှတ်တော် နိုင်ငံရဲ့ ယဉ်ကျေးမှုလို့ဆိုနိုင်ပါတယ်။ အမြင်မှန်၊ စေတနာမှန်ပြီး အပြု သဘောနဲ့ ဆောင်ရွက်ကြမယ် ဆိုရင် ကောင်းမြတ်သောအကျိုးတရားရရှိနိုင်မယ်လို့ ယုံကြည်ပါကြောင်း ကော်မတီရဲ့ အစီရင်ခံစာ ပေါ်မှာ အပြု သဘောနဲ့ဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ပျော်ဘွယ်မဲဆန္ဒနယ်မှ ဦးမြင့်စိုး ဆွေးနွေးဖို့ ဖြစ်ပါတယ်</speech>
<speech><mp id="333">ဦးမြင့်စိုး(ပျော်ဘွယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးခင်ဗျား။ ကျွန်တော်ကတော့ ပျော်ဘွယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်စိုး ဖြစ်ပါတယ်ခင်ဗျား။ ကျွန်တော် နဝမအကြိမ်တုန်းက ပညာရေးဝန်ကြီးဌာနကနေပြီးတော့ ကျွန်တော့် အနေနဲ့ တင်ပြတဲ့အခါမှာ ကျောင်းများအဆင့်တိုး ၄၂ ကျောင်း တင်ပြတောင်းဆိုခဲ့ပါတယ်။ တောင်းဆို တဲ့အခါမှာ ၁၅ ကျောင်းကို ၂၀၁၄-၂၀၁၅ မှာစိစစ်ဆောင်ရွက်ပေးပါမယ်လို့ ကျောင်းရဲ့ အမည်များနဲ့ ကျွန်တော်တို့ကို ကတိကဝတ်အဖြစ်နဲ့လည်း အကြောင်းပြန်ခဲ့ပါတယ်။ အဲ့ဒီနေရာမှာတော့ ယခုအခါ မှာတော့ ရွှေညောင်ပု အ.ထ.က (ခွဲ) ကို အ.ထ.ကသို့ အဆင့်တိုးမြှင့်ပေးမယ်လို့ ပြောသော်လည်းပဲ မပါလာပါဘူး။ မြင်းတဲမြှောက် အ.လ.က(ခွဲ)ကို အ.လ.က သို့အဆင့်တိုးမြှင့်ပေးမယ်လို့ပြောပြီးတော့ လည်း မပါလာပါဘူးခင်ဗျား။ အဓိပ္ပါယ်ကတော့ ကျွန်တော့်အနေနဲ့ တင်ပြလိုရင်းကတော့ ကျွန်တော် တို့ရဲ့ ပြည်သူ့ကိုယ်စားလှယ်တွေက ပြည်သူတွေရဲ့ ကိုယ်စား တင်ပြတောင်းဆိုခြင်းဖြစ်ပါတယ်။ ပြည်သူ့ ကိုယ်စားလှယ်များဟာ မိမိရဲ့ မဲဆန္ဒနယ်မြေအနှံ့ကို ရောက်ရှိခဲ့သူတွေ ဖြစ်ပါတယ်။ အခုတော့ ကျွန်တော်တို့ရဲ့ တင်ပြချက်တွေဟာ ကျွန်တော်တို့ကလည်း သူတို့ရဲ့ အဖြေတွေကိုရတဲ့အခါမှာ ပြည်သူ လူထုနဲ့တွေ့ဆုံပြီးတော့ အစိုးရကတော့ ဒီလိုကတိကဝတ်ပေးတယ်၊ ဝန်ကြီးဌာနက ဒီလို ကတိကဝတ် ပေးတယ်။ ဒါတွေရတော့မယ်လို့ ကျွန်တော်တို့ကပြောခဲ့ပြီးမှ အခု မရတော့ဘူးဆိုတော့ ကျွန်တော်တို့ မှာ ပြဿနာအများကြီးတတ်ပါတယ်။ ဒါကြောင့် ဝန်ကြီးဌာနတွေနဲ့ ကျွန်တော်တို့ကို ပေးထားတဲ့ကတိ တွေတည်ဖို့ ဥက္ကဋ္ဌကြီးမှတစ်ဆင့် တင်ပြအပ်ပါတယ်။</speech>
<speech type="speaker">ဦးစိုးပိုင်၊ ဝန်းသိုမဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id="234">ဦးစိုးပိုင်(ဝန်းသိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များ၊ ကြွရောက်လာကြတဲ့ ဧည့်သည်တော်များခင်ဗျား။ ကျွန်တော် ကတော့ စစ်ကိုင်းတိုင်းဒေသကြီး၊ ဝန်းသိုမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုးပိုင် ဖြစ်ပါတယ်။ ဒီနေ့ ပြည်သူ့လွှတ်တော်အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ ကတင်သွင်းသွားတဲ့အစီရင်ခံစာအပေါ်မှာ အနည်းငယ်တင်ပြဆွေးနွေးလိုပါတယ်။ လုပ်ငန်းလက်ကျန် များအဖြစ်နဲ့ ဝန်ကြီးဌာန ၁၀ ခုရှိနေတာကိုလည်း ကော်မတီက တင်ပြသွားတာတွေ့ရပါတယ်။ ကျန်းမာ ရေး၊ မွေးမြူရေး၊ ပညာရေး၊ ဆောက်လုပ်ရေး၊ လျှပ်စစ်၊ လယ်/ဆည်၊ ဆက်သွယ်ရေး၊ ပြည်ထဲရေး၊ နယ်စပ်ရေးရာနဲ့ အမျိုးသားစီမံကိန်းဝန်ကြီးဌာနများရဲ့ လုပ်ငန်းလက်ကျန်များ ကျန်ရှိ နေသေးတာကို အစီရင်ခံစာမှာဖော်ပြထားပြီးသားဖြစ်ပါတယ်။ ဒီနေရာမှာ ကျွန်တော်တို့ ကတိကဝတ်ပြုပြီးလို့ရှိ ရင်ဆောင်ရွက်ပေးမယ်ဆိုတာလည်း ကျွန်တော်တို့ကောင်းစွာယုံကြည်ပါတယ်။ သို့သော် တချို့အဖြေ တွေဟာ ကတိကဝတ်အပေါ် တကယ်ဖြစ်လား၊ မဖြစ်လားမသိနိုင်အောင်ဖြစ်ကြရကြောင်း တင်ပြလို နယ်စပ်ရေးရာထားပြီးသားဖြစ်တော်တို့ကောင်းပါတယ်။ ဥပမာ- ကျွန်တော်တို့ ဝန်းသိုမြို့နယ်က ဒေါင်းမြူးတမံစီမံကိန်းဟာ ၁/၂၀၀၈ အထူး အစည်းအဝေးမှာ အတိအလင်းထုတ်ပြန်ခဲ့ပြီးဖြစ်ပါတယ်။ ဝန်းသိုမြို့နဲ့ ကောလင်းမြို့တို့ရဲ့ စိုက်ဧက တွေကို ရေပေးဝေနိုင်ရေးဖြစ်တယ်။ ဝန်းသိုမြို့နဲ့ကောလင်းမြို့ တို့ရဲ့ စိုက်ဧကတွေကို ရေပေးဝေနိုင် ရေးအပြင် မြို့နှစ်မြို့ရဲ့ ရေဘေးအန္တရာယ်ကာကွယ်ပေးဖို့အတွက် ချမှတ်ထားတဲ့ စီမံကိန်းဖြစ်တယ်။ ဒါကြောင့်မို့ ဒီဥစ္စာကိုဆောင်ရွက်ပေးမယ်ဆိုပြီး လွှတ်တော်ထဲမှာလည်း ဖြေကြားခဲ့ပြီးဖြစ်ပါတယ်။ ကျပ် သန်းပေါင်း ၁၈၀၀၀ ကျော်လျာထားခဲ့တဲ့ စီမံကိန်းဖြစ်ပါတယ်။ နောက်ထပ်တစ်ဖန် ကြယ်ပွင့်မပြ သဘောနဲ့ စာနဲ့ဖြေဆိုတဲ့အခါမှာတော့ ၂၀၁၇-၂၀၁၈ ဘဏ္ဍာရေးနှစ်မှာ အပြီးသတ်ဆောင်ရွက်ရန် လျာထားကြောင်း ဖြေဆိုခဲ့ပြန်ပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ အပြီးပြတ်ဆောင်ရွက်မယ် လို့လျာထားတဲ့စီမံကိန်း ကျပ်သန်းပေါင်း ၈၀၀ ကျော်သုံးစွဲပြီးတဲ့စီမံကိန်းဖြစ်ပါတယ်။ သို့သော် ဒီနေ့ ကာလမှာ ဒီစီမံကိန်းကြီးတစ်ခုလုံးဟာ ရပ်ဆိုင်းနေတာဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်မှာ အပြီးသတ်တည်ဆောက်ပေးမယ်ဆိုတဲ့ ကတိဟာ တကယ်ကောဖြစ်နိုင်လား၊ မဖြစ်နိုင်လား ကျွန်တော် တို့ ပြန်ပြီးသုံးသပ်တဲ့အခါမှာ အဲ့ဒီအချိန်ကာလဟာ လက်ရှိအစိုးရရဲ့ သက်တမ်းလည်း မဟုတ်တော့တဲ့ အတွက် လက်ရှိအခြေအနေမှာလည်း လုပ်ငန်းကြီးတစ်ခုလုံးကို ရပ်ဆိုင်းထားတဲ့အတွက် တကယ်ရော ကတိကဝတ်ဖြစ်ပါရဲ့ လားဆိုတာ စိုးရိမ်မိကြောင်းတင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">မူလ ဦးစိုင်းသိန်းအောင် တောင်းထားပါတယ်။ အဲ့ဒီနောက်မှာ ဦးခိုင်မောင်ရည်၊ အဲ့ဒါပြီးလို့ရှိရင်တော့ ဆွေးနွေးခြင်းအစီအစဉ်ရပ်ဆိုင်းပြီးတော့ ရှေ့အစီအစဉ်ဆက်ဆောင်ရွက်ပါမယ်</speech>
<speech><mp id="465">ဦးစိုင်းသိန်းအောင်(တာချီလိတ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ အားလုံးခင်ဗျား။ ကျွန်တော် ကတော့ တာချီလိတ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းသိန်းအောင် ဖြစ်ပါတယ်။ ဥက္ကဋ္ဌကြီးခင်ဗျား။ ဒီကနေ့ ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက် များစိစစ်ရေးကော်မတီ၏ အစီရင်ခံစာအပေါ်မှာ ကျွန်တော့်အနေနဲ့ အစိုးရရဲ့ တာဝန်ခံချက်များဆိုတဲ့ စကားလုံးကို အခြေခံပြီးတော့ ကျွန်တော်ဆွေးနွေးသွားချင်ပါတယ်။ ကျွန်တော်တို့ တာချီလိတ်မှာ ဝမ်ပုံ လမ်းတံတား အခွန်ငွေကောက်ခံခြင်းနဲ့ပတ်သက်ပြီးတော့ ကျွန်တော့်အနေနဲ့ ၈-၁၀-၂၀၁၁ ရက်စွဲဖြင့် ဒီလွှတ်တော်ကို ကျွန်တော်မေးခွန်း မေးခဲ့ပါတယ်။ အဲ့ဒီနောက်ပိုင်းမှာ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး (၃၅)ရက်မြောက်နေ့၌ ပြည်သူ့လွှတ်တော် ကွန်ဟိန်းမဲဆန္ဒနယ်က ဒေါ်နန်းဝါနု ဆွေးနွေးချက်နှင့်စပ်လျဉ်းပြီးတော့ ကျွန်တော်ဆွေးနွေးတဲ့အချိန်မှာလည်း ပြည်သူ့ လွှတ်တော်ဥက္ကဋ္ဌရဲ့ လမ်းညွှန်ချက်ဖြင့် ၂၀၁၂ ခုနှစ်၊ သြဂုတ်လ ၃၀ ရက်နေ့မှာ ကျွန်တော်အသေးစိတ် ဖြင့် ပြန်လည်တင်ပြဖို့ ဥက္ကဋ္ဌရဲ့ လမ်းညွှန်ချက်အရ ကျွန်တော်တင်ပြပြီးဖြစ်ပါတယ်။ အဲ့ဒါနဲ့ပတ်သက်ပြီးတော့လည်း ပြည်ထောင်စုအစိုးရအနေနဲ့ ၂၀၁၂ ခုနှစ်၊ ဒီဇင်ဘာလ ၆ ရက်နေ့ရက်စွဲပါစာဖြင့် ကျွန်တော်တို့ ရှမ်းပြည်နယ်ဝန်ကြီးချုပ်ထံ ထပ်ပြီးတော့ ဒီ Case ဟာ တစ်လဝင်ငွေ၊ တစ်ရက်ဝင်ငွေ၊ တစ်နှစ်ရဲ့ ဝင်ငွေ တွက်ချက်ပြီးတော့မှ ကျွန်တော်တို့ ပြည်ထောင်စုအစိုးရကို ပြန်လည်ပေးပို့ဖို့ စာပေးပို့သွားပါတယ်။ ဒီကိစ္စနှင့်ပတ်သက်ပြီးတော့ ယနေ့အချိန်အထိ တွက်ချက်လို့ရှိရင် သုံးနှစ်ပြည့် ဖို့ နှစ်လသာလိုပါတော့တယ်ခင်ဗျ။ အစိုးရရဲ့ တာဝန်ခံချက်များပေါ်မှာ ဒီလုပ်ငန်းစဉ်တစ်ခုပေါ်မှာ မူတည်ပြီးတော့ ကျွန်တော်တို့ လုပ်ငန်းတစ်ခုက ဒီလောက်မူတည်ပြီး သေးငယ်တဲ့လုပ်ငန်းတစ်ခု အပေါ်မှာ နှစ်နဲ့ချီပြီး တာဝန်ယူ၊ တာဝန်ခံဖြေရှင်းနေတာလည်း မဖြစ်သင့်ကြောင်း လွှတ်တော် ဥက္ကဋ္ဌကြီးမှတစ်ဆင့် လွှတ်တော်သို့ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးခိုင်မောင်ရည်၊ ဆွေးနွေးဖို့ ဖြစ်ပါတယ်</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>မင်္ဂလာပါခင်ဗျား။ လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ ယခု ကတိဖြစ်ထားတဲ့ မေးခွန်းများနဲ့ လုပ်ငန်းလက်ကျန် စုစုပေါင်း ဆိုတဲ့ဖော်ပြချက် မှာ လုပ်ငန်းလက်ကျန် စုစုပေါင်း ၈၄ရ ကျန်ပါတယ်။ ကတိဖြစ်ထားတာ ၁၅၂၂ ဆိုတဲ့အတွက်ဆောင်ရွက်ပြီးစီးတာ ၆၇၅ ပဲ ဆိုတဲ့ သဘောမျိုးဆိုတော့ တစ်ဝက်ကျော်ကျော် လုပ်ငန်းကျန်တယ်လို့ သိရပါတယ်။ တတိယပုံမှန်အစည်းအဝေးမှာ ကတိဖြစ်ခဲ့တာ ရှစ်ခု၊ အစိုးရအဖွဲ့ရုံးကို ပေးပို့တဲ့ပြီးစီး မှုက ခြောက်ခု၊ အကြောင်းအမျိုးမျိုးကြောင့် ဆောင်ရွက်နိုင်ခြင်းမရှိသေးတဲ့လုပ်ငန်းများနှင့် ဆောင် ရွက်ဆဲဆိုပြီးတော့ တစ်ခု၊ ၂၀၁၄-၂၀၁၅ ဆောင်ရွက်မယ့်လုပ်ငန်းက တစ်ခု စုစုပေါင်းလုပ်ငန်း လက်ကျန် နှစ်ခုရှိပါတယ်။ တတိယပုံမှန်အစည်းအဝေးမှာ။ ကျွန်တော့် မေးခွန်းတစ်ခုအနေနဲ့ တတိယ ပုံမှန်အစည်းအဝေးမှာ လုပ်သက်ပြည့်ဝန်ထမ်းများကို ပေးပြီးသားမြေကွက်များ နိုင်ငံတော်က ပြန် လည်သိမ်းယူသွားတဲ့ ကိစ္စနှင့်ပတ်သက်ပြီး ဝန်ထမ်းပေါင်း ၈၀၇၉ ဦးအတွက် မေးခွန်းမေးခဲ့ပါတယ်။ ဒီမေးခွန်းကို လွှတ်တော်ဥက္ကဋ္ဌကြီးမှ ဆက်လက်ပြီးတော့မှ နိုင်ငံတော်အကြီးအကဲများနှင့် ဆက်လက် ဆောင်ရွက်မယ်ဆိုတဲ့ လွှတ်တော်ဥက္ကဋ္ဌကိုယ်၌ ကတိပေးခဲ့ပြီးတော့မှ ကျွန်တော်ကို ထပ်ပြီးတော့မှ ဒီဟာနဲ့ပတ်သက်ပြီးတော့မှ အစီရင်ခံစာထပ်တင်ဖို့ ကျွန်တော်ကို ပြောခဲ့ပါတယ်။ အဲ့ဒါနဲ့ ပတ်သက်ပြီးတော့ ကျွန်တော့်အနေနဲ့ ဆက်လက်ဆောင်ရွက်လာရာ ပဉ္စမပုံမှန်အစည်းအဝေးမှာ ထပ်မံပြီးတော့မှ ဒီဝန်ထမ်းတွေကို ပေးပြီးသားမြေကွက်တွေနဲ့ ပတ်သက်ပြီးတော့မှ ဆက်လက်ရရှိရေးအတွက် ဆက်လက်တင်ပြခဲ့ပါတယ်။ သို့သော် တတိယပုံမှန်အစည်းအဝေးမှာ ကျွန်တော့်ရဲ့ မေးခွန်းသည် ကတိ ဖြစ်သလား။ မဖြစ်သလားဆိုတာ ကျွန်တော့်အနေနဲ့ မသိပါဘူး။ သို့သော် လက်ရှိ အဲ့ဒီဝန်ထမ်းတွေဟာ အခုထက်ထိ နေခွင့်မရသေးတာရယ်၊ သူတို့ရဲ့ရှိထားတဲ့ပိုင်ဆိုင်ခွင့် တစ်လကို ငွေ ၂၀၀ ကျပ်နဲ့ သူတို့ လခထဲကနေ စုပြီးတော့မှ ၁၂၀၀၀ သွင်းထားတဲ့ငွေ အဲ့ဒီ ချလန်လေးတွေရယ်၊ ရရှိထားတဲ့ မြေစာရင်း အထောက်အထားလေးတွေ ဒါလေးတွေနဲ့ အိုးအိမ်ရုံးသွားတဲ့အခါမှာ သူတို့မြေကိုတိုင်းပေးဖို့၊ နေရာ သတ်မှတ်ပေးဖို့ ဆောင်ရွက်တဲ့အခါမှာ အားလုံးအဆင်မပြေကြသေးဘူး။ အခုထိ မရကြသေးဘူး ဆိုတာ အဲ့ဒီဝန်ထမ်းတွေဟာ ၁၉၉၄၊ ၁၉၉၅၊ ၁၉၉၆ မှာ ရရှိခဲ့ကြတာဖြစ်ပြီးတော့ သူတို့ဝန်ထမ်း ဘဝတစ်လျှောက်လုံး အခွန်ငွေ၊ ဒီငွေတွေကို လခထဲက ဖြတ်ခဲ့ရပါတယ်။ ဒါပေမယ့် အခု ၁၉၉၄ ကနေ အခု ၂၀၁၄ အထိ နှစ်ပေါင်း ၂၀ ရှိပါပြီ။ သူတို့ အခုထက်ထိ နေခွင့်မရပါဘူး။ ပြီးတော့ အဲ့ဒီနေရာမှာ တချို့ မြေတွေတူးပြီး ရောင်းစားသွားတယ်။ တချို့ လယ်ကွင်းတွေဖြစ်နေတယ်။ ပြီးတော့ နဂိုတုန်းက ဂဝံခင်းထားတဲ့လမ်းတွေ ပျက်စီးကုန်ပြီးတော့မှ ဒီနေရာဟာ တောပုံစံမျိုးဖြစ်နေပါတယ်။ အဲ့တော့ မြို့ပြတည်ဆောက်ထားတဲ့အခြေအနေက ဖျက်သိမ်းလိုက်ပြီလား သို့မဟုတ် ဒါတွေကို လယ်ယာအဖြစ် နဲ့ပဲ ဆောင်ရွက်နေသလား သို့မဟုတ် ဒီဟာတွေကို လယ်ယာစိုက်ပျိုးရေးဝန်ကြီးဌာနကပဲ ကိုင် သလား။ ဆောက်လုပ်ရေးဝန်ကြီးဌာနကပဲ ကိုင်သလား။ ရန်ကုန်တိုင်းဒေသကြီးအစိုးရအဖွဲ့ကပဲ ��ိုင်သလားဆိုတဲ့ မေးခွန်းတွေနဲ့ ဒီဝန်ထမ်းတွေက ဘယ်ကိုသွားရမှာတို့၊ သူတို့ရဲ့ ပိုင်ဆိုင်မှုနဲ့ ဘယ်လို နေရမှန်းမသိခဲ့ရပါဘူး။ အဲ့ဒီမေးခွန်းထဲမှာ ကျွန်တော့်အနေနဲ့ မေးခဲ့တဲ့အခါမှာ ဒီမေးခွန်းနဲ့ပတ်သက် ပြီး ဆက်မေးတဲ့အခါမှာ ဆောက်လုပ်ရေးဝန်ကြီးဌာန ဖြေသွားပါတယ်။ ဒါနဲ့ ပတ်သက်ပြီး ဝန်ထမ်းတွေ ပြောင်းရွှေ့ ဖို့ အဆင်ပြေအောင်ဆောင်ရွက်ပေးပါ့မယ်လို့ ပြောခဲ့ပါတယ်။ နောက် ကျွန်တော့်အနေနဲ့ သီးခြားမေးမြန်း စုံစမ်းတဲ့အခါမှာ ဒီဟာတွေနဲ့ပတ်သက်ပြီးတော့ စာရင်းဇယား ခုထိ အိုးအိမ်ဦးစီးဌာန ကို တစ်ဖက်ကလည်းမလွှဲသေးဘူး။ ဘယ်ဌာနပိုင်မှန်း အခုထက်ထိ ကျွန်တော်တို့ဆောင်ရွက်ရ ခက်ခဲပါတယ်။ နောက် ဒါနဲ့ပတ်သက်ပြီးတော့မှ လက်ရှိနောက် ဒီဝန်ထမ်းတွေအနေနဲ့ လက်ရှိပိုင်ဆိုင် မှုအပြင် အခု ဝန်ထမ်းတွေဟာ ပင်စင်သွားတဲ့အခါမှာ ပိုပြီးတော့မှဆိုးဝါးပြီးတော့ အခု နေစရာမရှိ အနေအထားမျိုးထိ ရောက်လာပါတယ်။ ကျွန်တော်သိရတာတော့ အလုံမှာရှိတဲ့ သစ်တောဝန်ထမ်း ပေါင်း ၆၀ လောက်ကို တွေ့ရပါတယ်။ နောက်မေးခွန်းတစ်ခုကတော့ အဋ္ဌမပုံမှန်အစည်းအဝေးမှာ ပန်းလှိုင်မြစ်ကောနေမှုနဲ့ ပတ်သက် ပြီးတော့ မေးခွန်းမေးခဲ့ပါတယ်။ ပန်းလှိုင်မြစ်ကောတဲ့အတွက် ဒါတွေကိုမတူနိုင်ဘူးဆိုရင် မြစ်ကြောင်းတွေပြောင်းလာတာတွေရော နောက် ဒီ မြစ်ကောလာမှုပေါ်မူတည်ပြီးတော့မှ ကျူးကျော်တဲတွေ တရားမဝင်တည်ဆောက်တာနဲ့ပတ်သက်ပြီးတော့ ကျူးကျော်အိမ်ပေါင်း ထောင်နဲ့ချီပြီး ဖြစ်လာတဲ့ အတွက် ဒါတွေကိုဖယ်ရှားတဲ့ကိစ္စတွေဟာ တော်တော်ဆိုးဆိုးရွားရွားနဲ့ ဆောင်ရွက်ခဲ့ရတာကိုလည်း တွေ့ရပါတယ်။ အခု ပန်းလှိုင်မြစ်ကောမှုနဲ့ မြစ်ကြောင်းတွေပြောင်းသွားတဲ့အတွက် မြေပြိုမှုတွေဖြစ် လာပါတယ်။ ကြည့်မြင်တိုင်တစ်ဖက်ကမ်းမှာ မြေပြိုမှုတွေဖြစ်ပြီးတော့ ဘုန်းကြီးကျောင်းတစ်ကျောင်း အပါအဝင် အိမ်တချို့ ရေထဲကျသွားပါတယ်။ အဲ့ဒီတော့ မြစ်ကြောင်းတချို့တွေကို ဖော်ပေးဖို့ အဲ့ဒီ တုန်းက ကတိဖြစ်ခဲ့တယ်လို့ ကျွန်တော့်အနေနဲ့ မှတ်သားမိပါတယ်။ သို့သော် ကတိဖြစ်လား၊ မဖြစ်လား ဆိုတာ ကွဲကွဲပြားပြားမသိနိုင်တဲ့ အဖြေနဲ့ဖြေတဲ့အတွက် ကျွန်တော်တို့ အဲ့ဒါကို ဘယ်လိုမှတ်ရမှန်း မသိတဲ့ အနေအထားမျိုးရှိခဲ့ပါတယ်။ နောက်ဆုံးအနေနဲ့ နဝမအကြိမ်လွှတ်တော်မှာ လျှပ်စစ်နဲ့ ပတ်သက်ပြီးတော့မှ အန္တရာယ်ရှိတဲ့ ဓာတ်တိုင်တွေလဲပေးဖို့ ကျွန်တော့်အနေနဲ့ ရန်ကုန်တိုင်းဒေသကြီးထဲမှာရှိတဲ့ ဓာတ်တိုင်တွေကို တင်ပြ ခဲ့ပါတယ်။ ဓာတ်တိုင်နှစ်တိုင်လောက် အလုံမှာ လဲသွားတာတွေ့ပါတယ်။ တကယ့်အန္တရာယ်ရှိတဲ့ အောက်ခြေမှာပြတ်နေပြီးတော့ ဘေးနားမှာပိုးထားတဲ့တိုင်တွေ အခုထက်ထိ မလဲသေးတာ တွေ့ပါ တယ်။ အန္တရာယ်ရှိတဲ့ ဓာတ်ကြိုးတွေ လဲပေးတာ မတွေ့သေးပါဘူး။ သစ်ပင်တွေခုတ်သွားတာတော့ တွေ့ပါတယ်။ အဲ့ဒီတော့ အန္တရာယ်ရှိတဲ့ အခုမိုးဦးကာလမှာ ပြီးခဲ့တဲ့လတွေမှာ လေတွေတအား တိုက်ပါတယ်။ ဓာတ်ကြိုးတွေပြတ်ကျပါတယ်။ ဒါပေမယ့် ဆောင်ရွက်မှုကနည်းနေတာ။ ဒါလေးတွေ တင်ပြလိုပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီရင်ခံစာနဲ့ပတ်သက်ပြီး ကိုယ်စားလှယ် ခြောက်ဦးက ဆွေးနွေးသွားပြီးဖြစ်ပါတယ်။ ယခု ပြည်သူ့လွှတ်တော်ဆိုင်ရာ နည်းဥပဒေ ၁၀၀ နည်းဥပဒေခွဲ(ဃ)အရ အစိုးရ၏အာမခံချက်များ၊ ကတိများနှင့်တာဝန်ခံချက်များစိစစ်ရေးကော်မတီ ရဲ့အစီရင်ခံစာကို လွှတ်တော်ကသဘောတူလက်ခံရန် အဆိုတင်သွင်းခြင်းဆောင်ရွက်မှာ ဖြစ်ပါတယ်။ အဆိုတင်သွင်းဖို့သက်ဆိုင်သူအား ဖိတ်ခေါ်ပါတယ်</speech>
<speech><mp id="227">ဦးသန်းမြင့်(ဆားလင်းကြီးမဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့ လွှတ်တော် အစိုးရ၏အာမခံချက်များ၊ ကတိများနှင့်တာဝန်ခံချက်များစိစစ်ရေးကော်မတီရဲ့ ဒသမပုံမှန်အစည်းအဝေးကို တင်သွင်းတဲ့ အစီရင်ခံစာအား ပြည်သူ့လွှတ်တော်မှ အတည်ပြုပေးနိုင်ပါရန် ကျွန်တော် ဦးသန်းမြင့်၊ ဆားလင်းကြီးမဲဆန္ဒနယ်မှ တင်ပြအပ်ပါတယ်ခင်ဗျား။</speech>
<speech type="speaker">အစီရင်ခံစာကို အဆိုတင်သွင်းဖို့ လွှတ်တော်ကိုယ်စားလှယ်တစ်ဦးက အဆို တင်သွင်းခဲ့ပါတယ်။ အဆိုကိုအတည်ပြုမှတ်တမ်းတင်နိုင်ဖို့အတွက် လွှတ်တော်ရဲ့ သဘောထားရယူပါ</speech>
<speech type="speaker">အစိုးရ၏အာမခံချက်များ၊ ကတိများနှင့်တာဝန်ခံချက်များစိစစ်ရေးကော်မတီ ၏အစီရင်ခံစာကို အတည်ပြုမှတ်တမ်းတင်ရန် လွှတ်တော်ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်ကသဘောတူတဲ့အတွက် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီရဲ့ အစီရင်ခံစာကို လွှတ်တော်က အတည်ပြု မှတ်တမ်းတင် ကြောင်း ကြေညာပါတယ်။ (ဩဘာသံများ)</speech>
<speech type="speaker">ဒီနေ့ ကိုယ်စားလှယ် ခြောက်ဦးရဲ့ ဆွေးနွေးချက်နဲ့ ပတ်သက်ပြီး သက်ဆိုင်ရာ တာဝန်ရှိတဲ့ ဝန်ကြီးဌာနများ၊ ပြည်ထောင်စုအဆင့် အဖွဲ့အစည်းများက တင်ပြချက်များကို ကြားသိပြီး ဖြစ်တဲ့အတွက် မိမိတို့ဘက်က တင်ပြချက်များအပေါ် ပြန်လည်ဖြေကြားပေးခြင်းအားဖြင့် မိမိတို့ရဲ့တာဝန်ခံမှု၊ တာဝန်ယူမှု ပေါ်လွင်စေမှာဖြစ်လို့ လွှတ်တော်နှင့်ပူးပေါင်းဆောင်ရွက်မှုဟာလည်း ပိုမို ပြီးတော့ ကောင်းမွန်လာမှာဖြစ်တဲ့အတွက် ကျွန်တော့်အနေနဲ့ အခုဆွေးနွေးသွားတဲ့ ပုဂ္ဂိုလ်အသီးသီးရဲ့ ဆွေးနွေးချက်က မိမိတို့သက်ဆိုင်ရာ ပြည်ထောင်စုဝန်ကြီးဌာနများနဲ့ ပတ်သက်တယ်ဆိုလို့ရှိရင် ပြန်လည်အဖြေပေးဖို့ ပြောကြားလိုပါတယ်။ ဒီလိုဆောင်ရွက်နိုင်ဖို့အတွက်လည်း လွှတ်တော်ရုံးအနေနဲ့ ဒီနေ့ဆွေးနွေးချက်ပေါ်မူတည်ပြီးတော့ သက်ဆိုင်ရာဝန်ကြီးဌာနများကိုလည်း ပြန်လည်ပေးပို့ဖို့ဖြစ်ပါတယ်။ အစီအစဉ် ၅ မှာကျန်ရှိခဲ့တဲ့ မေးခွန်းနှစ်ခုမေးဖို့ မရှိတော့ပါဘူး။</speech>
</report>
</section>
<section value="Motion">
<motion>
<title>သူရဦးအေးမြင့်၊ ဝက်လက်မဲဆန္ဒနယ်က အာဟာရဖွံ့ဖြိုးရေး (Nutrition) ဆိုင်ရာလုပ်ငန်းများအား တိုးမြှင့်ဆောင်ရွက်နိုင်ရေးအတွက် နိုင်ငံတော်အစိုးရသို့ တိုက်တွန်းကြောင်းအဆိုတင်သွင်းခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ၆ ကိုဆက်လက်ဆောင်ရွက်ပါမယ်။ လွှတ်တော်ကိုယ်စားလှယ်များ ခင်ဗျား။ ဝက်လက်မဲဆန္ဒနယ်မှ သူရဦးအေးမြင့်မှ အဆိုတစ်ခုတင်သွင်းထားပါတယ်။ သူရဦးအေးမြင့် အား အဆိုတင်သွင်းဖို့ဖိတ်ခေါ်ပါတယ်</speech>
<speech><mp id="215">သူရဦးအေးမြင့်(ဝက်လက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်တော်များ၊ အစည်းအဝေးကို တက်ရောက်လာကြတဲ့ ပြည်ထောင်စုဝန်ကြီးများ၊ ဒုတိယဝန်ကြီးများနှင့် ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ရှေးဦးစွာ ဆုမွန်ကောင်းတောင်းအပ်ပါတယ်။ ကျွန်တော်ကတော့ စစ်ကိုင်းတိုင်း ဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် သူရဦးအေးမြင့်ဖြစ်ပါတယ်။ ကျွန်တော် ဒီနေ့တင်သွင်းရမယ့်အဆိုကတော့ အာဟာရဖွံ့ဖြိုးရေးဆိုင်ရာလုပ်ငန်းများအား တိုးမြှင့်ဆောင်ရွက်နိုင်ရေးအတွက် နိုင်ငံတော်အစိုးရသို့ တိုက်တွန်းကြောင်းအဆိုပဲဖြစ်ပါတယ်။ ဒီအဆိုကို ကျွန်တော့်အနေနဲ့ ပထမအကြိမ် ပြည်သူ့လွှတ်တော် နဝမပုံမှန်အစည်းအဝေး ၂၀၁၄ ခုနှစ်၊ ဇန်နဝါရီလ ၂၉ ရက်နေ့မှာ စာဖြင့်ရေးသားတင်သွင်းခဲ့တာဖြစ်ပါတယ်။ ဥက္ကဋ္ဌကြီးခင်ဗျား။ အာဟာရဖွံ့ဖြိုးရေး Nutrition ဟာ လူတိုင်းရဲ့ ခန္ဓာကိုယ်ကြီးထွားရေး၊ ဉာဏ်ရည်ဖွံ့ဖြိုးရေးနှင့် ကျန်းမာကြံ့ခိုင်ရေးတို့အတွက် အခြေခံလိုအပ်ချက်ပဲဖြစ်ပါတယ်။ နိုင်ငံသား များအာဟာရပြည့်ဝကျန်းမာခြင်းဟာ နိုင်ငံတော်ရဲ့ စီးပွားရေးနှင့်ဘက်စုံဖွံ့ဖြိုးတိုးတက်ရေးတို့အတွက် အခြေခံအုတ်မြစ်လည်းဖြစ်ပါတယ်။ နိုင်ငံသားများ အာဟာရပြည့်ဝမှသာ နိုင်ငံတော်တိုးတက်အောင်ဆောင်ရွက်နိုင်မှာဖြစ်သလို နိုင်ငံတော်တိုးတက်မှလည်း နိုင်ငံသားများရဲ့ အာဟာရအခြေအနေလည်း ဖွံ့ဖြိုးလာမှာဖြစ်ပါတယ်။ ဒါကြောင့် နိုင်ငံတကာမှာ နိုင်ငံတစ်နိုင်ငံရဲ့ ဖွံ့ဖြိုးမှုအခြေအနေကို တိုင်းတာ ရာမှာ ပြည်သူတို့ရဲ့ အာဟာရအခြေအနေကို ဖော်ပြတဲ့ အညွှန်းကိန်းများကို အသုံးပြုလေ့ရှိကြပါတယ်။ ကမ္ဘာပေါ်မှာရှိတဲ့ နိုင်ငံအသီးသီးမှာ အာဟာရပြဿနာနှင့်ကင်းတဲ့ နိုင်ငံဆိုပြီးမရှိပါဘူး။ မဖွံ့ဖြိုး သေးတဲ့ နိုင်ငံများအနေနဲ့ အာဟာရချို့တဲ့မှုများကို တိုက်ဖျက်နေကြရသလို ဖွံ့ဖြိုးပြီးနိုင်ငံများ ဟာလည်း အာဟာရလွန်ကဲမှုနှင့် နှီးနွယ်နေတဲ့ အဝလွန်ရောဂါ၊ ဆီးချို၊ သွေးတိုး၊ နှလုံးရောဂါနှင့် ကင်ဆာရောဂါစတဲ့ရောဂါများနှင့် ရင်ဆိုင်နေကြရပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံမှာ အသက် ခြောက်လမှ ငါးနှစ်အတွင်း ကလေး ၃ရ ရာခိုင်နှုန်း ကျော်ဟာ ဗီတာမင်အေ အာဟာရချို့တဲ့မှုရှိနေကြောင်းနဲ့ ငါးနှစ်အောက်ကလေးများ သေဆုံးမှုရဲ့ ထက်ဝက်ကျော်ဟာလည်း အာဟာရချို့တဲ့ခြင်းနောက်ခံကြောင့်ဖြစ်ကြောင်း နိုင်ငံရဲ့ GDP ကိုလည်း နှစ်စဉ် သုံးရာခိုင်နှုန်းလျော့ကျစေကြောင်း လေ့လာသိရှိရပါတယ်။ ကုလသမဂ္ဂရဲ့ လေ့လာချက်များ အရ မြန်မာနိုင်ငံမှာ ငါးနှစ်အရွယ်ကလေးစုစုပေါင်းရဲ့ သုံးပုံတစ်ပုံလောက်ဟာ ကြီးထွားနှုန်းနှေးကွေး လျက်ရှိကြောင်းလည်းတွေ့ရပါတယ်။ ကုလသမဂ္ဂကလေးများအသင်းရန်ပုံငွေအဖွဲ့ (UNICEF) က ကိုယ်စားလှယ်တစ်ဦးဖြစ်တဲ့ ဘက်ထွာ ဘိန်းဘဲလာ ကအရှေ့တောင်အာရှဒေသမှာ မြန်မာနိုင်ငံဟာ အာဟာရချို့တဲ့မှုနှုန်း တတိယအမြင့်ဆုံးနိုင်ငံဖြစ်ကြောင်း ကမ္ဘောဒီးယားနှင့် အရှေ့တီမောနိုင်ငံတို့ ပြီးရင် မြန်မာနိုင်ငံဟာ အာဟာရချို့တဲ့မှုအမြင့်ဆုံးနိုင်ငံဖြစ်ကြောင်း ပြောကြားသွားပါတယ်။ ဒါဟာ ကျွန်တော်တို့ အလေးထားရမယ့် အချက်ပဲဖြစ်ပါတယ်။ အလားတူ US Aid အမေရိကန် ပြည်ထောင်စု ရဲ့ နိုင်ငံတကာဖွံ့ဖြိုးရေးအစီအစဉ် အကြီးအကဲဖြစ်သူ ဒေါက်တာ ရာဂျစ်ရှား က ၂၆-၂-၂၀၁၄ ရက် နေ့မှာ ပြောကြားတဲ့နေရာမှာ မြန်မာကလေးငယ်တွေရဲ့ အရပ်အမောင်းနဲ့ ကိုယ်အလေးချိန်ဟာ နိုင်ငံ တကာသတ်မှတ်စံနှုန်းထက်နိမ့်ကျနေကြောင်း၊ ၎င်းမှာ ငတ်မွတ်မှုနှင့် အာဟာရချို့တဲ့မှုကြောင့်ဖြစ်ကြောင်း၊ ဒီကလေးငယ်များရဲ့ ဉာဏ်ရည်ဖွံ့ဖြိုးမှုဟာ တိုင်းပြည်အနာဂတ် ကိစ္စဖြစ်တာကြောင့် အရေး တကြီးလုပ်ရမယ့်ကိစ္စဖြစ်ကြောင်း ပြောသွားခဲ့ပါတယ်။ ဒီအချက်အလက်တွေဟာ ကျွန်တော်တို့ အားလုံး အလွန်ဂရုပြုသင့်တဲ့အချက်များပဲဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၀ ခုနှစ် MICS- Multiple Indicator Cluster Survey လေ့လာမှုမှာ စံနှုန်းအရ ၅ နှစ်အောက် မြန်မာကလေးငယ်များနှင့် ၂၈ ရာခိုင်နှုန်းက ကိုယ်အလေးချိန်လျော့နည်း နေပြီး ၂၈.၆ ရာခိုင်နှုန်းက အရပ်ပုနေပါတယ်။ ၇၂.ရ ရာခိုင်နှုန်းက ပိန်လှီနေကြောင်းတွေ့ရပါ တယ်။ မြန်မာနိုင်ငံရဲ့အဓိကအာဟာရအခြေအနေအရ ပိန်လှီမှု (Stunting) အဖြစ်များပြီး အဲဒီလိုဖြစ်ရခြင်း ဟာလည်း ကာလတာရှည် အာဟာရမပြည့်မီမှုကြောင့်ဖြစ်ကြောင်း လေ့လာတွေ့ရှိရပါတယ်။ လတ်တလော အာဟာရချို့တဲ့မှုကြောင့်ဖြစ်တဲ့ ပိန်လှီမှု (Wasting) ကိုလေ့လာတဲ့အခါမှာ ပြင်းထန် တဲ့လတ်တလော အာဟာရချို့တဲ့မှုဟာ ၁.၁ ရာခိုင်နှုန်းခန့်သာရှိသော်လည်း အတော်အတန် လတ်တလော အာဟာရချို့တဲ့မှုကတော့ ၆.၆ ရာခိုင်နှုန်း ခြောက်ဆရှိကြောင်း တွေ့ရှိရပါတယ်။ အဲဒီလို အတော်အတန် လတ်တလောအာဟာရချို့တဲ့သည့် ကလေးများကို အာဟာရစောင့်ရှောက်မှုမပေးနိုင် ပါက ပြင်းထန်စွာ အာဟာရချို့တဲ့မှုများဖြစ်လာနိုင်ကြောင်းလည်းသိရှိရပါတယ်။ကိုယ်အလေးချိန်မပြည့်တဲ့ကလေး မွေးဖွားမှုနှုန်းဟာ ၂၀၀၄ ခုနှစ် ကွင်းဆင်းလေ့လာချက်အရ ၁၀ ရာခိုင်နှုန်း၊ ၂၀၀၉ ခုနှစ် ကွင်းဆင်းလေ့လာချက်အရ ၇.၉ ရာခိုင်နှုန်း၊ ၂၀၁၀ ခုနှစ် ကွင်းဆင်း လေ့လာချက်အရ ၈.၆ ရာခိုင်နှုန်းရှိကြောင်းတွေ့ရှိရတဲ့အတွက်ကြောင့် ပျမ်းမျှ ၈.၈ ရာခိုင်နှုန်းရှိကြောင်းနဲ့ နှစ်စဉ်တိုးတက်လျက်ရှိကြောင်း တွေ့ရှိရမှာဖြစ်ပါတယ်။ မြန်မာနိုင်ငံမှာ ဖြစ်ပေါ်နေတဲ့ အာဟာရချို့တဲ့မှုပြဿနာ ငါးရပ်ရှိကြောင်း တွေ့ရပါတယ်။ အဲဒီပြဿနာ ငါးရပ်ကတော့ (၁) သွေးအားနည်းရောဂါ၊ (၂) အိုင်အိုဒင်းချို့တဲ့ရောဂါ (၃) ဗီတာမင်အေချို့တဲ့ရောဂါ (၄) ဗီတာမင် B, ချို့တဲ့ရောဂါ (၅) ထုံးဓာတ်ချို့တဲ့အရိုးပွရောဂါများပဲဖြစ်ပါတယ်။ မြန်မာနိုင်ငံမှာ အာဟာရလွန်ကဲပြီး ဝဖြိုးခြင်းနှင့်ပတ်သက်လို့ WHO က ၂၀၀၉-၂၀၁၀ ခုနှစ် လေ့လာတွေ့ရှိချက်အရ အသက် ၁၅ နှစ်နှင့် ၆၄ နှစ်အတွင်း လူကြီးများမှာ ၂၅,၃၈ ရာခိုင်နှုန်းဟာ ရှိသင့်တဲ့ ခန္ဓာကိုယ်ပမာဏ Body Mass Index ထက်ပိုနေပြီး ၆.၈ ရာခိုင်နှုန်းဟာ ဝဖြိုးနေကြောင်းတွေ့ရတယ်လို့ဆိုပါတယ်။ ၂၀၀၃-၂၀၀၄ ခုနှစ်မှာ ဝဖြိုးသူ ၀.၆ ရာခိုင်နှုန်းရှိကြောင်း တွေ့ရှိချက်ထက်များစွာပိုလာကြောင်း တွေ့ရမှာဖြစ်ပါတယ်။ ကျေးလက်ဒေသများမှာရှိတဲ့ အသက် ၁၈ နှစ်မှ ၆၀ နှစ်အတွင်း အမျိုးသမီးများကို လေ့လာတဲ့အခါမှာ အမျိုးသမီးများရဲ့ ၁၄.၆ ရာခိုင်နှုန်းဟာ အလေးချိန်ပိုနေပြီး ၃.၈ ရာခိုင်နှုန်းဟာ ဝဖြိုးလျက်ရှိကြောင်းနဲ့ အမျိုးသားများရဲ့ ၇.၂ ရာခိုင်နှုန်းဟာ အလေးချိန်ပိုနေပြီး ၁.၄ ရာခိုင်နှုန်းဟာ ဝဖြိုးလျက်ရှိကြောင်း တွေ့ရှိရပါတယ်။ ဥက္ကဋ္ဌကြီးခင်ဗျား။ တင်ပြခဲ့တဲ့ စာရင်းဇယားများအရ ကျွန်တော်တို့နိုင်ငံမှာ အာဟာရဖွံ့ဖြိုးရေး လုပ်ငန်းကို အမျိုးသားရေးတာဝန်တစ်ရပ်အဖြစ် ကျယ်ကျယ်ပြန့်ပြန့်ထိထိရောက်ရောက်ဆောင်ရွက် သင့်နေပြီဖြစ်ကြောင်း ထင်ရှားလျက်ရှိပါတယ်။ ငယ်စဉ်ကတည်းက အာဟာရပြည့်ဝမှုမရှိခဲ့တဲ့အတွက် ယနေ့မြန်မာနိုင်ငံလူဦးရေရဲ့ သုံးပုံတစ်ပုံဖြစ်တဲ့ လူငယ်များကိုကြည့်ရင် အများအားဖြင့် အရပ်ပု၊ သေးငယ်၊ ပိန်လှီနေတာကို တွေ့ရမှာဖြစ်ပါတယ်။ လွန်ခဲ့တဲ့ နှစ်ပေါင်း ၆၀ ကျော်လောက်က အရပ်ပု တယ်လို့ သမုတ်ခံခဲ့ကြရတဲ့ လူမျိုးတွေက ယနေ့ ကျွန်တော်တို့ကို ပုရုံမက သေးငယ်တဲ့လူမျိုးတွေလို့ ပြန်ခေါ်ရမလိုဖြစ်နေပါတယ်။ ဒီအမှန်တရားကို ကျွန်တော်တို့ လက်မခံချင်သော်လည်း လက်ခံရမှာ ဖြစ်တဲ့အတွက် သေးငယ်ပိန်လှိတဲ့ လူမျိုးဘဝက သန်မာထွားကျိုင်းပြီး နိုင်ငံတော်ရဲ့ စီးပွားရေး၊ လူမှုရေး၊ ကာကွယ်ရေးတာဝန်များကို ပြည့်ပြည့်ဝဝ ထမ်းဆောင်နိုင်တဲ့ လူမျိုးတွေဖြစ်လာအောင် မလွဲ မသွေကြိုးပမ်းကြရတော့မှာဖြစ်ပါတယ်။ ဒီတာဝန်ဟာ နိုင်ငံတော်အစိုးရအပါအဝင် အဖွဲ့အစည်း အသီးသီးနဲ့ သန်း ၆၀ သော ပြည်သူတစ်ရပ်လုံးရဲ့ အမျိုးသားရေးတာဝန်ပဲဖြစ်ပါတယ်။ သို့ဖြစ်ပါ၍ နိုင်ငံတော်အစိုးရက ဦးဆောင်ပြီး အောက်ပါလုပ်ငန်းများကို လက်တွေ့ကျကျဆောင်ရွက်သွားဖို့ လိုအပ်နေပြီဖြစ်ကြောင်း တင်ပြလိုပါတယ်(၁) အာဟာရဆိုင်ရာမူဝါဒများ ချမှတ်အကောင်အထည်ဖော်ခြင်း၊ (၂) အာဟာရဆိုင်ရာအသိပညာများကို ပြည်သူတစ်ရပ်လုံးသို့ ကျယ်ပြန့်စွာ အသိပညာပေးခြင်း၊ (၃) ပြည်သူများအား ဆေးဝါးနှင့်အာဟာရပြည့်စုံအောင် ထောက်ပံ့ခြင်း၊ (၄) အာဟာရဆိုင်ရာ လူ့စွမ်းအားအရင်းအမြစ်နှင့် စွမ်းရည်ကို မြှင့်တင်ခြင်း၊ (၅) အာဟာရဆိုင်ရာ အခြေခံအဆောက်အဦများ မြှင့်တင်ခြင်း၊ (၆) အာဟာရဓာတ်ခွဲခန်းလုပ်ငန်းများမြှင့်တင်ခြင်း၊ (၇) နှီးနွယ်သောဌာနများ၊ လုပ်ငန်းများနှင့် ပြည်တွင်းပြည်ပချိတ်ဆက်၍ ဟန်ချက်ညီဆောင်ရွက်ခြင်းတို့ပဲဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံမှာ အာဟာရဖွံ့ဖြိုးရေးတိုးမြှင့်ဆောင်ရွက်ရာမှာ ကျန်းမာရေး ဝန်ကြီးဌာနအောက်မှာ အာဟာရဖွံ့ဖြိုးရေးလုပ်ငန်းကော်မတီကို ကျယ်ကျယ်ပြန့်ပြန့် တိုးချဲ့ ဖွဲ့စည်းဖို့ လိုမှာဖြစ်ပါတယ်။ အမျိုးသားကျန်းမာရေးကော်မတီရဲ့ အကြိမ် (၂၀) မြောက် အစည်းအဝေး ဆုံးဖြတ်ချက်အရ ကျန်းမာရေးဝန်ကြီးဌာနအနေနဲ့ အစားအစာနဲ့ အာဟာရပြည့်ဝရေး ဗဟိုအဖွဲ့ကို ၁၉၉၅ ခုနှစ်က ဖွဲ့စည်းခဲ့ကြောင်း သိရပါတယ်။ အဲဒီနောက် ဦးဆောင်မြှင့်တင်ဆောင်ရွက်နိုင်ဖို့ ဆိုပြီး အစားအစာနှင့်အာဟာပြည့်ဝရေးဗဟိုအဖွဲ့ ကို ၂၀၁၃ ခုနှစ်မှာ ပြင်ဆင်ဖွဲ့စည်းခဲ့ကြောင်းလည်း သိရ ပါတယ်။ အဲဒီအဖွဲ့မှာ ကျန်းမာရေးဝန်ကြီးဌာန ပြည်ထောင်စုဝန်ကြီးက နာယက၊ ဒုတိယဝန်ကြီးက ဥက္ကဋ္ဌနှင့် လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနနှင့် မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနမှ ဒုတိယဝန်ကြီးက ဒုတိယဥက္ကဋ္ဌအဖြစ် ဆောင်ရွက်ပြီး ညွှန်ကြားရေးမှူးချုပ်များနှင့် ဦးဆောင်ညွှန်ကြားရေးမှူးများက အဖွဲ့ဝင်အဖြစ် စုစုပေါင်း ၁ရ ဦးပါဝင် ဖွဲ့စည်းထားတယ်လို့သိရပါတယ်။ သို့သော်လည်း ဗဟိုအဖွဲ့ကိုသာဖွဲ့စည်းထားရှိပြီး တိုင်းဒေသကြီးနှင့်ပြည်နယ်များ၊ ခရိုင်နှင့် မြို့နယ်များမှာ ဖွဲ့စည်းထားခြင်းမရှိကြောင်း တွေ့ရှိရပါတယ်။ ဒါကြောင့်လည်း တစ်နိုင်ငံလုံးအတိုင်း အတာနဲ့ ကျယ်ကျယ်ပြန့်ပြန့် ထိထိရောက်ရောက်ဆောင်ရွက်နိုင်ခြင်း မရှိတာကိုတွေ့နေရပါတယ်။ သို့ဖြစ်ပါ၍ အာဟာဖွံ့ဖြိုးရေးဆိုင်ရာအဖွဲ့အစည်းများကို အောက်ခြေအဆင့်အထိ ကျယ်ပြန့်စွာ တိုးချဲ့ ဖွဲ့စည်းပြီး ဦးစီးဌာနတစ်ခုအဖြစ် ထိရောက်စွာဖွဲ့စည်းဆောင်ရွက်သွားသင့်ပါကြောင်း တင်ပြအပ်ပါ တယ်။ ဥက္ကဋ္ဌကြီးခင်ဗျား။ အာဟာရဖွံ့ဖြိုးမှုနှင့် စီးပွားရေးဖွံ့ဖြိုးတိုးတက်မှုတို့ဟာ ဆက်စပ်လျက်ရှိပါ တယ်။ အာဟာရဖွံ့ဖြိုးဖို့တစ်ဆရင်းနှီးမြှုပ်နှံတိုင်း စီးပွားရေးဖွံ့ဖြိုးတိုးတက်ဖို့အတွက် ၁၆ ဆခန့် အကျိုးကျေးဇူးပြန်ရကြောင်း ကျွမ်းကျင်သူများ တွက်ချက်ထားတာကို လေ့လာဖတ်ရှုရပါတယ်။ ဒီနေရာမှာ ကျွန်တော်တို့ သတင်းစာတွေမှာ အခုတွေ့နေရတဲ့ အာဟာရပြည့်ဝဖို့၊ အရပ်တွေရှည်လာဖို့ အတွက်ဆိုပြီး မူလတန်းအဆင့် ကျောင်းသူကျောင်းသားတွေကို တစ်ခါတစ်ရံ နွားနို့တိုက်တာမျိုးဟာ တစ်ကြိမ်တစ်ခါတိုက်ရုံနဲ့ ဘယ်လိုမှ အကျိုးထူးလာမှာမဟုတ်ပါဘူး။ အသက်အရွယ်အလိုက် သတ်မှတ်အချိုးအစားအတိုင်း နေ့စဉ်တိုက်သွားနိုင်ဖို့လိုအပ်ပါတယ်။ ဒီအတွက်လည်း နိုင်ငံတော်က ရန်ပုံငွေစိုက်ထုတ်သုံးစွဲခြင်း၊ ရင်းနှီးမြှုပ်နှံခြင်း သို့မဟုတ် နိုင်ငံတကာအထောက်အပံ့များနဲ့ စနစ်တကျ တွက်ချက်စီမံဆောင်ရွက်သွားဖို့ လိုအပ်မှာဖြစ်ပါတယ်။ ဒါ့အပြင် အာဟာရဖွံ့ဖြိုးရေးမှာ သုတေသန လုပ်ငန်းဟာလည်း အရေးကြီးတဲ့အတွက် အာဟာရဓာတ်ခွဲခန်းများကို တိုးချဲ့ဖွင့်လှစ်ဖို့နဲ့ သုတေသန လုပ်ငန်းကို ကျယ်ကျယ်ပြန့်ပြန့် တိုးမြှင့်ဆောင်ရွက်သွားဖို့လည်း လိုအပ်မှာဖြစ်ပါတယ်။ အထူးသဖြင့် အာဟာရဖွံ့ဖြိုးရေးဆိုင်ရာလုပ်ငန်းများကို အထက်ကတင်ပြခဲ့တဲ့ လုပ်ငန်းစဉ်ခုနစ်ရပ်ဖြင့် စီမံချက်များ ချမှတ်ဆောင်ရွက်သွားနိုင်ဖို့အတွက် အာဟာရဖွံ့ဖြိုးရေးလုပ်ငန်းကို တိုင်းဒေသကြီး/ ပြည်နယ်၊ ခရိုင် နှင့်မြို့နယ်အဆင့်အထိ စနစ်တကျတိုးချဲ့ဖွဲ့စည်းပြီး ဦးစီးဌာနတစ်ခုဖြင့် သတ်မှတ်ဆောင်ရွက်သွား သင့်ပါကြောင်း ထပ်လောင်းတင်ပြအပ်ပါတယ်။ သို့ဖြစ်ပါ၍ နိုင်ငံတော်ရဲ့ အမျိုးသားရေးလုပ်ငန်းစဉ်များဖြစ်တဲ့ နိုင်ငံသားများ အထူးသဖြင့် လူငယ်များ အာဟာရပြည့်ဝရေး၊ ခန္ဓာကိုယ်ကြီးထွားရေး၊ ဉာဏ်ရည်ဖွံ့ဖြိုးရေးနှင့် ကျန်းမာကြံ့ခိုင်စေ ရေးတို့အတွက် မြန်မာနိုင်ငံမှာ အာဟာရဖွံ့ဖြိုးရေးဆိုင်ရာလုပ်ငန်းများကို တိုးမြှင့်ဆောင်ရွက်ပေးနိုင် ပါရန် နိုင်ငံတော်အစိုးရသို့ တိုက်တွန်းပါကြောင်းအဆိုကို လေးနက်စွာ တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">သူရဦးအေးမြင့် တင်သွင်းတဲ့အဆိုကို ထောက်ခံမယ့်ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech><mp id="229">ဦးမိုးဇော်ဟိန်း(ကသာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး ခင်ဗျား။ အာဟာရဖွံ့ဖြိုးရေးဆိုင်ရာလုပ်ငန်းများအား တိုးမြှင့်ဆောင်ရွက်နိုင်ရေးအတွက် နိုင်ငံတော် အစိုးရသို့ တိုက်တွန်းကြောင်းအဆိုသည် နိုင်ငံတော်မှာ အမှန်တကယ်ဆောင်ရွက်ရမယ့်လုပ်ငန်းများ ဖြစ်တဲ့အတွက် အဆိုကို စစ်ကိုင်းတိုင်းဒေသကြီး ကသာမဲဆန္ဒနယ်က ကျွန်တော် ဦးမိုးဇော်ဟိန်းက ထောက်ခံပါကြောင်း တင်ပြအပ်ပါတယ်။</speech>
<speech type="speaker">အဆိုနှင့်စပ်လျဉ်းပြီး သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်း ဆွေးနွေးဖို့ ဖြစ်ပါတယ်</speech>
<speech><agency id="98">ဒေါက်တာသန်းအောင်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ အားလုံးမင်္ဂလာ အပေါင်းနှင့်ပြည့်စုံပါစေလို့ နှုတ်ခွန်းဆက်သဂါရဝပြု အပ်ပါတယ်။ ဥက္ကဋ္ဌကြီးခင်ဗျား။ စစ်ကိုင်းတိုင်း ဒေသကြီး၊ ဝက်လက်မဲဆန္ဒနယ် ပြည်သူ့လွှတ်တော်ကိုယ်စားလှယ် သူရဦးအေးမြင့်၏အဆိုကို ကျန်းမာရေးဝန်ကြီးဌာနရဲ့ ကိုယ်စား ဒုတိယဝန်ကြီးဖြစ်သူ မိမိမှ ပြန်လည်ရှင်းလင်း၍ ထောက်ခံ တင်ပြသွားပါမယ်။ ကျန်းမာရေးဝန်ကြီးဌာနသည် နိုင်ငံသားတိုင်း သက်တမ်းစေ့ အသက်ရှည်စွာ နေနိုင်ရေးနှင့် နိုင်ငံသားတိုင်း ရောဂါဘယကင်းရှင်းရေးဟူသော ရည်မှန်းချက်များကို ချမှတ် အကောင်အထည်ဖော်လျက်ရှိပါတယ်။ မြန်မာနိုင်ငံသားများ၏ အာဟာရအခြေအနေ ဖွံ့ဖြိုး တိုးတက်စေရန်အတွက် အာဟာရဖွံ့ဖြိုးရေးလုပ်ငန်းများကိုလည်း ပိုမိုအရှိန်အဟုန်မြှင့်ပြီးဆောင်ရွက် လျက်ရှိပါတယ်။ ၁၉၉ရ ခုနှစ်တွင် Multiple Indicator Cluster Survey (MICS) လေ့လာမှုဖြင့် National Center for Health Statistics (NCHS) oxfisaq clişoesoos Gforęźć ကလေးငယ်များအနက် ၃၈.၆ ရာခိုင်နှုန်းသည် ကိုယ်အလေးချိန်လျော့နည်းနေပြီး၊ ၄၁.၆ ရာခိုင်နှုန်း သည် အရပ်ပုနေပါတယ်။ ထို့အတူ ၈.၂ ရာခိုင်နှုန်းသည် ပိန်လှီနေကြောင်း တွေ့ရှိခဲ့ရပါတယ်။ ၂၀၁၀ ခုနှစ် Multiple Indicator Cluster Survey ကို ဆက်လက်လေ့လာမှုပြုလုပ်ခဲ့ရာ ၂၈.၀ ရာခိုင်နှုန်း သည် ကိုယ်အလေးချိန် လျော့နည်းနေပြီး၊ ၂၈.၆ ရာခိုင်နှုန်းသည် အရပ်ပုနေကာ၊ ၇.ရ ရာခိုင်နှုန်းသည် ပိန်လှီနေကြောင်းတွေ့ရှိရသဖြင့် ငါးနှစ်အောက်ကလေးများ အာဟာရအခြေအနေမှာ တိုးတက်လာ သော်လည်း ကုလသမဂ္ဂ ထောင်စုနှစ် ရည်မှန်းချက်ဖြစ်တဲ့ ၂၀၁၅ ခုနှစ်တွင် ကိုယ်အလေးချိန် လျော့နည်းမှုနှုန်း ၁၉.၃ ရာခိုင်နှုန်းသို့ ရောက်ရှိနိုင်ရန်အတွက် အလှမ်းဝေးနေဆဲဖြစ်ကြောင်းလေ့လာ တွေ့ရှိရပါတယ်။ ကျန်းမာရေးဝန်ကြီးဌာနအနေဖြင့် ကုလသမဂ္ဂထောင်စုနှစ် ဖွံ့ဖြိုးမှုရည်မှန်းချက်များဖြစ်သော တစ်နှစ်အောက်ကလေးသေနှုန်း၊ ငါးနှစ်အောက်ကလေးသေနှုန်း၊ သားဖွားမိခင်သေနှုန်းများ လျှော့ချ နိုင်ရေးအတွက် ဆောင်ရွက်လျက်ရှိရာတွင် အခြေခံအကြောင်းအရင်းဖြစ်သော အာဟာရချို့တဲ့ခြင်းကိုအလေးထားတိုက်ဖျက်လျက်ရှိပါတယ်။ တစ်ဖက်တွင် အာဟာရချို့တဲ့မှုအတိုင်းအတာ အထိုက် အလျောက် ကျဆင်းလာသော်လည်း တစ်ဖက်တွင်လည်း အာဟာရလွန်ကဲမှုကြောင့် အဝလွန်ခြင်း၊ အာဟာရလွန်ကဲခြင်းနှင့် ဆက်စပ်ဖြစ်ပွားတတ်သော ရောဂါများကိုလည်း ပိုမိုတွေ့ရှိလာရပါတယ်။ မြန်မာနိုင်ငံသားများ၏ အာဟာရအခြေအနေဖွံ့ဖြိုးတိုးတက်စေရန်အတွက် ကျန်းမာရေးဝန်ကြီးဌာန အနေနှင့် ဆက်စပ်ဝန်ကြီးဌာနများ ဆွေးနွေးညှိနှိုင်းပြီး မြန်မာနိုင်ငံအစားအစာနှင့် အာဟာရဆိုင်ရာ လုပ်ငန်းစဉ်များကို ငါးနှစ်တစ်ကြိမ် ရေးဆွဲအကောင်အထည်ဖော်ခဲ့ပါတယ်။ ထို့အတူ မြန်မာနိုင်ငံ အနေဖြင့် အာဟာရဖွံ့ဖြိုးရေးလုပ်ငန်းကို ပိုမိုအလေးပေးဆောင်ရွက်နိုင်ရန်အတွက် ကုလသမဂ္ဂ ဦးဆောင်သော ကမ္ဘာ့အာဟာရမြှင့်တင်ခြင်းလုပ်ငန်းကို ၂၀၁၃ ခုနှစ်၊ မေလ ၁၅ ရက်နေ့၌ လက်မှတ် ရေးထိုးခြင်းကို ပါဝင်ဆောင်ရွက်လျက်ရှိပြီး နိုင်ငံတော်အစိုးရမှ ဦးဆောင်ပြီး လက်တွေ့ကျကျဆောင်ရွက်နိုင်ရန်အတွက် တင်ပြပါ အာဟာရဆိုင်ရာမူဝါဒများ ချမှတ်အကောင်အထည်ဖော်ခြင်း လုပ်ငန်းကိုလည်းဆောင်ရွက်လျက်ရှိပါတယ်။ မိခင်နို့စနစ်တကျတိုက်ကျွေးခြင်းနှင့် ကာကွယ်နိုင်ရန် နို့စို့ကလေးနှင့် ကလေးငယ်များအတွက် ဖော်စပ်ထားသော အစားအသောက်များ ဈေးကွက်မြှင့်တင်ခြင်းဆိုင်ရာအမိန့်ကိုလည်း ပြုစုထားရှိပြီး ထုတ်ပြန်နိုင်ရန်အတွက် ပြင်ဆင်လျက်ရှိပါတယ်။ အာဟာရဆိုင်ရာအသိပညာများကို ပြည်သူ တစ်ရပ်လုံးသို့ ကျယ်ပြန့်စွာပေးခြင်းနှင့် ပြည်သူများအား ဆေးဝါးနှင့် အာဟာရပြည့်စုံလုံလောက် စွာထောက်ပံ့ခြင်းများကိုလည်း ကမ္ဘာ့ကုလသမဂ္ဂကလေးများ ရန်ပုံငွေအဖွဲ့၏ပံ့ပိုးမှုဖြင့် နှစ်စဉ်တိုက် ကျွေးလျက်ရှိပါတယ်။ အလားတူစွာပဲ အာဟာရဆိုင်ရာလူ့စွမ်းအား အရင်းအမြစ်နှင့် စွမ်းရည်တိုးတက် ခြင်းကိုလည်း ဆောင်ရွက်လျက်ရှိရာ ကျန်းမာရေးဝန်ကြီးဌာနလက်အောက်ရှိ ဗဟိုအာဟာရဌာနတွင် ဝန်ထမ်းခွင့်ပြု အင်အား ၇၀ ဦးရှိပြီး၊ တာဝန်ထမ်းဆောင်နေသူ ၂၂ ဦး၊ တိုင်းဒေသကြီးနှင့် ပြည်နယ် ကျန်းမာရေးဦးစီးဌာန၌ အာဟာရ လေ့ကျင့်ကွပ်ကဲရေးအဖွဲ့များတွင် ဝန်ထမ်းခွင့်ပြု ၇၁ ဦး၊ တာဝန် ထမ်းဆောင်နေသူ ၆၅ ဦး၊ တစ်နိုင်ငံလုံး၌ အာဟာရဘွဲ့ ဘွဲ့လွန်ရရှိတာဝန်ထမ်းဆောင်နေသူ သုံးဦး၊ နိုင်ငံခြား၌ ဘွဲ့လွန်ပညာသင်သူ နှစ်ဦးသာရှိပါတယ်။ ရောဂါဝေဒနာနှင့်သင့်တော်သော အစားအစာ များကို ဆေးရုံ၌အခြေပြု၍ လမ်းညွှန်မှုပေးနိုင်မယ့် အစားအစာပညာရှင် (Dieticians) များကိုလည်း မြန်မာနိုင်ငံ၌ ယခုအချိန်အထိ ခန့်ထားနိုင်ခြင်းမရှိသေး၍ လူ့စွမ်းအားအရင်းအမြစ်မြှင့်တင်ရန် လိုအပ်နေဆဲဖြစ်ပါတယ်။ အာဟာရဆိုင်ရာ အခြေခံအဆောက်အဦများ မြှင့်တင်ခြင်းကိုလည်း ာရေးဝန်ကြီးဌာနသည် ၂ နွယ်ဌာနများ၊ လူမှုရေးအဆောင်ရွက်ဆောင်ရွက်လျက်ရှိရာ ခရိုင်၊ မြို့နယ်အဆင့်များ၌ တိုးချဲ့ဖွဲ့စည်းရန်ကိုလည်း စီစဉ်ဆောင်ရွက်လျက် ရှိပါတယ်။ အာဟာရဓာတ်ခွဲခန်းများ မြှင့်တင်ခြင်းကိုလည်း ဆောင်ရွက်လျက်ရှိပါတယ်။ နိုင်ငံတကာ အတွေ့အကြုံများကို လေ့လာပြီး အင်အားဖြည့်ဆောင်ရွက်ပြီး ဆက်လက်ဆောင်ရွက်သွားမှာ ဖြစ်ကြောင်း တင်ပြလိုပါတယ်။ ထို့အတူ နှီးနွယ်သောဌာနများ၊ လုပ်ငန်းများနှင့် ပြည်တွင်းပြည်ပနှင့် ချိတ်ဆက်၍ ဟန်ချက်ညီဆောင်ရွက်သွားမှာဖြစ်ပါတယ်။ ကျန်းမာရေးဝန်ကြီးဌာနသည် လိုအပ်သော လုပ်ငန်း ခုနစ်ရပ်ကို နှီးနွယ်ဌာနများ၊ လူမှုရေးအဖွဲ့အစည်းများ၊ ပြည်သူတစ်ရပ်လုံးနဲ့ ပူးပေါင်းဆောင်ရွက်သွားမှာဖြစ်ပြီး အစားအစာနှင့် အာဟာရဖွံ့ဖြိုးရေးလုပ်ငန်းများ၊ အဖွဲ့များကို တိုင်းဒေသနှင့် ပြည်နယ်/ခရိုင် မြို့နယ်အဆင့်အထိ ဖွဲ့စည်းနိုင်ရေးကိုလည်း စတင်ဆောင်ရွက်လျက်ရှိကြောင်း တင်ပြ လိုပါတယ်။ သို့ဖြစ်ပါ၍ အချုပ်အားဖြင့်တင်ပြလိုသည်မှာ တင်ပြပါ စစ်ကိုင်းတိုင်းဒေသကြီး၊ ဝက်လက် မဲဆန္ဒနယ် ပြည်သူ့လွှတ်တော်ကိုယ်စားလှယ် သူရဦးအေးမြင့်၏ အာဟာရဖွံ့ ဖြိုးရေး Nutrition ဆိုင်ရာ လုပ်ငန်းများအား တိုးမြှင့်ဆောင်ရွက်ရေးအတွက် နိုင်ငံတော်အစိုးရသို့ တိုက်တွန်းကြောင်းအဆိုအား ရှင်းလင်းတင်ပြရင်း ထောက်ခံတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ရှင်းလင်းတင်ပြရင်း ထောက်ခံတင်ပြတယ်ဆိုတဲ့ အဓိပ္ပာယ်က ဒီအဆိုပေါ်မူတည် ပြီးတော့ ပြည်ထောင်စုအစိုးရကိုယ်စား ပြည်ထောင်စုဝန်ကြီးဌာနအနေနဲ့ မှတ်တမ်းတင်ဆောင်ရွက် ပေးရမှာလား။ သို့မဟုတ်လို့ရှိရင် အဆိုကို အတည်ပြု ပေးဖို့ဆိုလိုတဲ့သဘောဖြစ်ပါသလား</speech>
<speech><agency id="98">ဒေါက်တာသန်းအောင်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>မှတ်တမ်းတင်ဆောင်ရွက် ပေးဖို့ဖြစ်ပါတယ်ခင်ဗျား။</speech>
<speech type="speaker">ဒါကြောင့် အဆိုတင်သွင်းတဲ့ သူရဦးအေးမြင့်အနေနဲ့ သက်ဆိုင်ရာပြည်ထောင်စု ဝန်ကြီးဌာနက အဆိုကို မှတ်တမ်းတင်ပေးမယ်ဆိုတာနဲ့ပတ်သက်ပြီးတော့ သဘောထားသိလိုပါတယ်</speech>
<speech><mp id="215">သူရဦးအေးမြင့်(ဝက်လက်မဲဆန္ဒနယ်)</mp>သဘောတူပါတယ်ခင်ဗျား။</speech>
<speech type="speaker">အဆိုကို အတည်ပြုမှတ်တမ်းတင်နိုင်ဖို့ လွှတ်တော်ရဲ့ သဘောထားရယူပါမယ်။ လွှတ်တော်ကိုယ်စားလှယ်များခင်ဗျား။ သူရဦးအေးမြင့် တင်သွင်းသွားတဲ့ အဆိုကို သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဆွေးနွေးသွားပါတယ်။ ဒီအဆိုနှင့်စပ်လျဉ်းပြီး လွှတ်တော်ရဲအဆုံးအဖြတ်တစ်ပါတည်း ရယူသွားမှာဖြစ်ပါတယ်။ သူရဦးအေးမြင့် တင်သွင်းသွားတဲ့ အဆိုကို မှတ်တမ်းတင်ထားရှိရန် လွှတ်တော်ကသဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် ဝက်လက် မဲဆန္ဒနယ်မှ သူရဦးအေးမြင့် တင်သွင်းတဲ့အဆိုကို လွှတ်တော်က မှတ်တမ်းတင်ထားရှိမှာ ဖြစ်ကြောင်း ကြေညာပါတယ်</speech>
</motion>
</section>
<section value="Bill">
<bill>
<title>ဦးခင်မောင်ရွှေ၊ တမူးမဲဆန္ဒနယ်က အဂတိလိုက်စားမှုတိုက်ဖျက်ရေးဥပဒေကို ပြင်ဆင်သည့်ဥပဒေကြမ်းကိုတင်သွင်းခြင်း</title>
<speech type="speaker">အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၈၅ နည်းဥပဒေခွဲ(က)အရ ဦးခင်မောင်ရွှေ၊ တမူး မဲဆန္ဒနယ်က အဂတိလိုက်စားမှုတိုက်ဖျက်ရေးဥပဒေကို ပြင်ဆင်သည့်ဥပဒေကြမ်း တင်သွင်းရန် ဖြစ်ပါတယ်။ ဦးခင်မောင်ရွှေ အား တင်သွင်းဖို့ ဖိတ်ခေါ်ပါတယ်</speech>
<speech><mp id="239">ဦးခင်မောင်ရွှေ(တမူးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာကျန်းမာ၊ ချမ်းသာကြပါစေကြောင်း ဆုမွန်ကောင်းတောင်းရင်း လေးစားစွာဂါရဝပြု အပ်ပါတယ်ခင်ဗျား။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ၂၀၁၃ ခုနှစ်၊ သြဂုတ်လ ရ ရက်နေ့က ပြည်ထောင်စုလွှတ်တော်ရဲ့ ဥပဒေ အမှတ်-၂၃ အဖြစ် အဂတိလိုက်စားမှုတိုက်ဖျက်ရေးဥပဒေကို ပြဋ္ဌာန်းခဲ့ပါတယ်။ အဲ့ဒီလို ဥပဒေတွေ ပြဋ္ဌာန်းခဲ့တဲ့အခါမှာ ဥပဒေခေါင်းစီးဖြစ်တဲ့ လာဘ်ပေးလာဘ်ယူမှုတိုက်ဖျက်ရေးဆိုသည့်စကားရပ် အစား အဂတိလိုက်စားမှုတိုက်ဖျက်ရေးဥပဒေဟု ပြင်ဆင်ခဲ့ပြီး ယင်းဥပဒေတစ်ခုလုံးမှာပါရှိတဲ့ ပြဋ္ဌာန်း ချက် ပုဒ်မများမှာပါရှိသော လာဘ်ပေးလာဘ်ယူမှုဆိုသည့်စကားလုံးနှင့် လာဘ်ပေးလာဘ်ယူမှု ပပျောက်ရေးဆိုသည့် စကားလုံးများအား အဂတိလိုက်စားမှု ဆိုသည့် စကားရပ်နှင့် အဂတိလိုက်စားမှု တိုက်ဖျက်ရေးဆိုသည့် စကားရပ်များအား ပြင်ဆင်ခြင်းမပြုခဲ့ကြောင်း လေ့လာတွေ့ရှိရပါတယ်။ ဒါ့အပြင် အဂတိလိုက်စားမှုတိုက်ဖျက်ရေးကော်မရှင်မှာ ပါဝင်ကြတဲ့ ဥက္ကဋ္ဌ၊ အတွင်းရေးမှူးနှင့် အဖွဲ့ဝင်များတို့ရဲ့ အဆင့်အတန်းကိုလည်းပဲ ဥပဒေပြဋ္ဌာန်းချက်မှာ ပါဝင်ခဲ့ကြောင်း မတွေ့ရှိရပါ။ ထို့ကြောင့် ကျွန်တော့်အနေဖြင့် ဥပဒေခေါင်းစီးနဲ့ လိုက်လျောညီထွေဖြစ်စေရန်နှင့် ပြဋ္ဌာန်းပြီး အခြား ဥပဒေများရဲ့ ကော်မရှင်တို့ရဲ့ အဆင့်အတန်းများလည်းပဲ ဥပဒေမှာ တစ်ပါတည်းထည့်သွင်းရန်လိုအပ် သဖြင့် ဒီဥပဒေကြမ်းအား တင်သွင်းရခြင်းဖြစ်ပါတယ်။ သို့ဖြစ်ပါ၍ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ယခု ကျွန်တော်တင်ပြခဲ့သည့် အဂတိလိုက်စားမှုတိုက်ဖျက်ရေးဥပဒေ အား လွှတ်တော်မှ လက်ခံဆွေးနွေးပေးနိုင်ပါရန် အဆိုတင်သွင်းအပ်ပါတယ်ခင်ဗျား။</speech>
<title>အကတိလိုက်စားမှု တိုက်ဖျက်ရေးဥပဒေကို ပြင်ဆင်သည့်ဥပဒေကြမ်း နှင့်စပ်လျဉ်း၍ဥပဒေကြမ်းကော်မတီက အစီရင်ခံစာ ဖတ်ကြားရှင်းလင်းခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၈၅ နည်းဥပဒေခွဲ(ခ)အရ အဂတိလိုက်စားမှုတိုက်ဖျက်ရေးဥပဒေကို ပြင်ဆင် သည့်ဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီရဲ့ စိစစ်တွေ့ရှိမှုအစီရင်ခံစာ ကို ဖတ်ကြားရှင်းလင်းရန် ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်။</speech>
<speech><mp id="305">ဦးခင်မောင်ညို (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသည့် ပြည်ထောင်စုဝန်ကြီး၊ ဒုတိယ ဝန်ကြီးများအား မင်္ဂလာပါလို့ ဦးစွာဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေး တိုင်းဒေသကြီး၊ ပေါက်မဲဆန္ဒနယ်မှ ပြည်သူ့လွှတ်တော် ဥပဒေကြမ်းကော်မတီဝင် ဦးခင်မောင်ညို ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီ၏ကိုယ်စား ကော်မတီ၏တာဝန်ပေးအပ်ချက် အရ အဂတိလိုက်စားမှုတိုက်ဖျက်ရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်သူ့ လွှတ်တော်ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာအား ဖတ်ကြားတင်ပြသွားမှာ ဖြစ်ပါတယ်။ ၁။ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ရွှေ ကတင်သွင်းသော အဂတိလိုက်စားမှုတိုက်ဖျက်ရေးဥပဒေကို ပြင်ဆင်သည့် ဥပဒေ ြမ်းအား ၂၀-၃-၂၀၁၄ ရက်နေ့တွင်ကျင်းပသည့် ပထမအကြိမ် ပြည်သူ့လွှတ်တော် နဝမပုံမှန်အစည်း အဝေး ၂၈ ရက် မြောက်နေ့တွင် လွှတ်တော်မှလက်ခံဆွေးနွေးရန် အတည်ပြုခဲ့ပါသည်။ ၂။ အဂတိလိုက်စားမှု တိုက်ဖျက်ရေးဥပဒေအား ၂၀၁၃ ခုနှစ်၊ ပြည်ထောင်စုလွှတ်တော် ဥပဒေ အမှတ်-၂၃ ဖြင့် ၇-၈-၂၀၁၃ ရက်နေ့တွင် ပြဋ္ဌာန်းခဲ့ပြီး ဥပဒေခေါင်းစီးဖြစ်သော လာဘ်ပေးလာယ်ယူမှု ပပျောက်ရေးဆိုသည့် စကားရပ်အား အဂတိလိုက်စားမှုတိုက်ဖျက်ရေးဟုသာ ပြင်ဆင်ခဲ့ပြီး ယင်းဥပဒေပါ ပြဋ္ဌာန်းချက်များရှိ လာဘ်ပေးလာဘ်ယူမှုဆိုသည့် စကားရပ်များအား ပြင်ဆင်ခြင်းမပြုခဲ့ပါသဖြင့် ဥပဒေ ခေါင်းစီးနှင့် လိုက်လျောညီထွေဖြစ်စေရန်ရည်ရွယ်၍ အဂတိလိုက်စားမှုတိုက်ဖျက်ရေးဥပဒေကို ပြင်ဆင်သည့်ဥပဒေကြမ်းအား တင်သွင်းခြင်းဖြစ်ကြောင်း ဖော်ပြထားသည်ကို တွေ့ရှိရပါသည်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၂၉-၅-၂၀၁၄ ရက်နေ့တွင် ပြည်သူ့လွှတ်တော် ပြည်သူ့ရေးရာ စီမံခန့်ခွဲမှုကော်မတီအဖွဲ့ဝင်များ၊ ဥပဒေရေးရာနှင့် အထူးကိစ္စရပ်များလေ့လာဆန်းစစ် သုံးသပ်ရေး ကော်မရှင်အဖွဲ့ဝင်များ၊ ဥပဒေပြုရေးဆိုင်ရာ ပူးပေါင်းဆောင်ရွက်ရေးလုပ်ငန်းကော်မတီ အဖွဲ့ဝင်များနှင့် ပြည်ထဲရေးဝန်ကြီးဌာနမှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးများကျင်းပ ခဲ့ပြီး ပြည်သူ့လွှတ်တော်ဆိုင်ရာနည်းဥပဒေ ၅၉ ပါ အခြေခံရမည့်မူ (၁၂)ချက်နှင့်အညီ လေ့လာစိစစ် ခဲ့ကြရာ တွေ့ရှိချက်နှင့်ပြင်ဆင်ရန် တင်ပြချက်များမှာ အောက်ပါအတိုင်းဖြစ်ပါသည် - (က) ယင်းဥပဒေကြမ်းတွင် ပုဒ်မ (၃) ခု ပါရှိပါသည်။ (ခ) ဥပဒေခေါင်းစီးရှိ ၁၃၇၅ ခုနှစ်ဆိုသည့် စကားရပ်ကို ၁၃၇၆ ခုနှစ်ဟုပြင်ဆင်ပါသည်။ (ဂ) ပုဒ်မ ၂ ပုဒ်မခွဲ (က)၊ (ခ) နှင့် (ဂ) တို့အား တပေါင်းတည်း စုစည်း၍ ပုဒ်မ ၂ အဖြစ်အဂတိလိုက်စားမှု တိုက်ဖျက်ရေးဥပဒေတွင်ပါရှိသော လာဘ်ပေးလာဘ်ယူမှု ဆိုသည့် စကားရပ်ကို အဂတိလိုက်စားမှုဆိုသည့် စကားရပ်ဖြင့်လည်းကောင်း၊ လာဘ်ပေးလာဘ်ယူမှုပပျောက်ရေးဆိုသည့် စကားရပ်ကို အဂတိလိုက်စားမှုတိုက်ဖျက်ရေးဆိုသည့်စကားရပ်ဖြင့်လည်းကောင်း အသီးသီးအစားထိုးရမည်ဟု ပြင်ဆင်ပါသည်။ (ဃ) ပုဒ်မ ၃ အား အောက်ပါအတိုင်းပြင်ဆင်ပါသည်။ အခန်း(၁၁) အထွေထွေအခန်းမှ ပုဒ်မ ၇၀ ကို ပုဒ်မ ၇၀ ပုဒ်မခွဲ(ဂ) အဖြစ်ပြောင်းလဲ၍ ပုဒ်မ ၇၀ ပုဒ်မခွဲ (က)နှင့် (ခ) အဖြစ် အောက်ပါအတိုင်း အသစ်ဖြည့်စွက်ရမည်၇၀(က) ကော်မရှင်ဥက္ကဋ္ဌကို ပြည်ထောင်စုဝန်ကြီးအဆင့်ဖြစ်လည်းကောင်း၊ အတွင်းရေးမှူးနှင့် အဖွဲ့ဝင်များကို ဒုတိယဝန်ကြီးအဆင့်ဖြင့်လည်းကောင်း သတ်မှတ်ရမည်။ ၇၀(ခ) ပုဒ်မခွဲ(က)နှင့်အညီသတ်မှတ်သော အဆင့်အတန်းနှင့်လျော်ညီသည့် ချီးမြှင့်ငွေ၊ စရိတ်နှင့်အဆောင်အယောင်များကို ခံစားခွင့်ရှိစေရမည်။ ၄။ သို့ဖြစ်ပါ၍ အဂတိလိုက်စားမှု တိုက်ဖျက်ရေး ဥပဒေကို ပြင်ဆင်သည့် ဥပဒေကြမ်းအား လွှတ်တော်မှ အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ကြပြီး နည်းဥပဒေ ၆၃ နှင့်အညီ အစီရင်ခံတင်ပြအပ်ပါသည်။ အားလုံးကို ကျေးဇူးတင် ပါသည်။</speech>
<title>ဦးခင်မောင်ရွှေ၊ တမူးမဲဆန္ဒနယ်က တင်သွင်းသည့် အဂတိလိုက်စားမှုတိုက်ဖျက်ရေး ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၈၆ နှင့် ၁၈၈ တို့နှင့်အညီ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၂၀၁၄ ခုနှစ်၊ ဇွန် ၉ ရက် (တနင်္လာနေ့)နောက်ဆုံးထားပြီး အမည်စာရင်းတင်သွင်း ရန်ဖြစ်ကြောင်း အသိပေးကြေညာပါသည်</speech>
</bill>
<bill>
<title>သတ္တုတွင်းဝန်ကြီးဌာနက မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းကို တင်သွင်းခြင်း</title>
<speech type="speaker">အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၈၅ နည်းဥပဒေခွဲ(က) အရ သတ္တုတွင်းဝန်ကြီးဌာနက မြန်မာ့ပုလဲလုပ်ငန်း ဥပဒေကိုပြင်ဆင်သည့် ဥပဒေကြမ်းကို တင်သွင်းရန် ဖြစ်ပါတယ်။ သတ္ထုတွင်း ဝန်ကြီးဌာနအား တင်သွင်းဖို့ဖိတ်ခေါ်ပါတယ်</speech>
<speech><agency id="77">ဦးသန်းထွန်းအောင်(ဒုတိယဝန်ကြီး၊ သတ္တုတွင်းဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံကြပါစေလို့ ဆုတောင်းမေတ္တာပို့သရင်း နှုတ်ခွန်းဆက်သဂါရဝပြုအပ်ပါ တယ်ခင်ဗျား။ ကျွန်တော်ကတော့ သတ္တုတွင်းဝန်ကြီးဌာနမှ ဒုတိယဝန်ကြီး ဦးသန်းထွန်းအောင် ဖြစ်ပါတယ်။ သတ္တုတွင်းဝန်ကြီးဌာန ပြည်ထောင်စုဝန်ကြီး ပြည်တွင်းခရီးစဉ်ရှိနေပါသဖြင့် ပြည်ထောင်စု ဝန်ကြီးရဲ့ ကိုယ်စား ဒုတိယဝန်ကြီး ကျွန်တော် ဦးသန်းထွန်းအောင်မှ မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းအား ပြည်သူ့လွှတ်တော်သို့ တင်သွင်းအပ်ပါတယ်။ သတ္ထုတွင်းဝန်ကြီးဌာနမှ စီမံခန့်ခွဲလျက်ရှိသော မြန်မာ့ပုလဲလုပ်ငန်းဥပဒေကို ၁၀-၇-၁၉၉၅ ရက်စွဲပါ နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် (၇/၉၅) ဖြင့် ပြဋ္ဌာန်းခဲ့ပါတယ်။ အဆိုပါ ဥပဒေအားလက်ရှိ အချိန်အခါနှင့် လိုက်လျောညီထွေမှုရှိစေရန်အတွက် လိုအပ်သည်များကို ပြန်လည်စိစစ်၍ ပြင်ဆင် ရေးဆွဲထားသော မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းအား ပြည်ထောင်စု ရှေ့နေချုပ်ရုံးသို့ သဘောထားမှတ်ချက်တောင်းခံခဲ့ရာ ပြည်ထောင်စုရှေ့နေချုပ်ရုံး၏ ၂၈-၆-၂၀၁၃ ရက်စွဲပါစာအမှတ် ၁(၁)၈-၂(၃၄၅) ဖြင့် ပြန်ကြားလာပါတယ်။ ပြည်ထောင်စုရှေ့နေချုပ်ရုံး၏ ပြန်ကြား ချက်နှင့်အညီ ပြင်ဆင်ဆောင်ရွက်ပြီး မြန်မာ့ပုလဲလုပ်ငန်းဥပဒေကို ပြင်ဆင်သည့် ဥပဒေကြမ်းအပေါ် လမ်းညွှန်မှုပြုနိုင်ရေးအတွက် နိုင်ငံတော်သမ္မတရုံးသို့ တင်ပြခဲ့ပါတယ်။ နိုင်ငံတော်သမ္မတရုံးမှ နိုင်ငံတော်သမ္မတ၏ ဥပဒေအကြံပေးအဖွဲ့က အကြံပြုချက်များအတိုင်း ပြန်လည်ပြင်ဆင်ရေးဆွဲထား သည့် မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းအား ပြည်ထောင်စုရှေ့နေချုပ်ရုံးသို့ ဥပဒေရှုထောင့်မှ စိစစ်ပြန်ကြားပေးနိုင်ပါရန် ထပ်မံ၍ သဘောထားမှတ်ချက် တောင်းခံခဲ့ရာ ပြည်ထောင်စုရှေ့နေချုပ်ရုံး၏ သဘောထားမှတ်ချက်ရရှိပြီးဖြစ်ပါတယ်။ အဆိုပါကိစ္စကို ပြည်ထောင်စု အစိုးရအဖွဲ့ လုံခြုံရေး၊ တည်ငြိမ်ရေးနှင့်တရားဥပဒေစိုးမိုးရေး ကော်မတီသို့တင်ပြခဲ့ရာ ၁၉-၃-၂၀၁၄ ရက်နေ့တွင် ကျင်းပပြုလုပ်သော ၈/၂၀၁၄ အကြိမ်မြောက် အစည်းအဝေးမှာ ပြည်ထောင်စုအစိုးရ အဖွဲ့အစည်းအဝေးသို့ ဆက်လက်တင်ပြနိုင်ရန် နိုင်ငံတော်သမ္မတ၏ ခွင့်ပြုမိန့်ရရှိရေးတင်ပြခဲ့ရာ နိုင်ငံတော်သမ္မတရုံး၏ ၂၄-၃-၂၀၁၄ ရက်စွဲပါစာအမှတ်၊ ၁၀၁(၃)/၈/သမ္မတရုံးဖြင့် လုပ်ထုံးလုပ်နည်း များနှင့်အညီ ပြည်ထောင်စုအစိုးရအဖွဲ့အစည်းအဝေးသို့ တင်ပြဆောင်ရွက်ရန် အကြောင်းကြားလာပါ တယ်။ အဆိုပါဥပဒေကြမ်းအား ၂၀၁၄ ခုနှစ်၊ ဧပြီလ ၃ ရက်နေ့တွင် ကျင်းပပြုလုပ်သော ပြည်ထောင်စု အစိုးရအဖွဲ့၏ ၇/ ၂၀၁၄ ကြိမ်မြောက်အစည်းအဝေးမှာ မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းတင်ပြခြင်းကို သဘောတူကြောင်း ဆုံးဖြတ်ခဲ့ပါတယ်။ ပြည်ထောင်စုအစိုးရအဖွဲ့ရုံး၏ ၃-၄-၂၀၁၄ ရက်စွဲပါစာအမှတ်၊ ၆/၄၃၇(၅-ပထစ)/အဖရ(၂၀၁၄) ဖြင့် အဆိုပါဥပဒေကြမ်းအား အတည်ပြုပြဋ္ဌာန်းနိုင်ရန် ပြည်ထောင်စုလွှတ်တော်သို့ တင်သွင်းနိုင်ရေးအတွက် ပေးပို့ခဲ့ပါတယ်။ သို့ဖြစ်ပါ၍ မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းအား အတည်ပြု ပြဋ္ဌာန်းနိုင်ပါရန် ပြည်သူ့လွှတ်တော်သို့ တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>မြန်မာ့ပုလဲလုပ်ငန်းဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်း၍ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ် ပြည်သူ့လွှတ်တော်ဆိုင်ရာ နည်းဥပဒေ ၁၈၅ နည်းဥပဒေခွဲ(ခ)အရ မြန်မာ့ပုလဲလုပ်ငန်းဥပဒေကိုပြင်ဆင်သည့် ဥပဒေကြမ်းနှင့် စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီရဲ့ စိစစ်တွေ့ရှိမှုအစီရင်ခံစာကို ဖတ်ကြား ရှင်းလင်းရန် ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်။</speech>
<speech><mp id="355">ဒေါက်တာစိုးမိုးအောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာကြသော ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ပြည်သူ့လွှတ်တော် ဥပဒေကြမ်းကော်မတီဝင်၊ မွန်ပြည်နယ်၊ ဘီးလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိုးမိုးအောင် ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီဥက္ကဋ္ဌရဲ့ တာဝန်ပေးချက်အရ မြန်မာ့ပုလဲလုပ်ငန်း ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာကို လွှတ်တော်သို့ဖတ်ကြားတင်သွင်းမှာ ဖြစ်ပါတယ်။ ၁။ ပြည်ထောင်စုအဖွဲ့ရုံးက ပေးပို့လာသော မြန်မာ့ပုလဲလုပ်ငန်းဥပဒေကို ပြင်ဆင်သည့် ဥပဒေကြမ်းကို ပြည်ထောင်စုလွှတ်တော်ရုံးမှ ပြည်ထောင်စုလွှတ်တော်ဆိုင်ရာနည်းဥပဒေ ၈၀ နည်းဥပဒေခွဲ(ခ)အရ ပြည်သူ့လွှတ်တော်တွင် စတင်ဆွေးနွေးရန် အထက်ရည်ညွှန်းပါစာဖြင့် ပေးပို့လာပါသည်။ ၂။ သတ္ထုတွင်းဝန်ကြီးဌာနသည် မြန်မာ့ပုလဲလုပ်ငန်းဥပဒေကိုပြင်ဆင်သည့် ဥပဒေကြမ်းအား အောက်ဖော်ပြပါ ရည်ရွယ်ချက်များဖြင့် ပြင်ဆင်ရေးဆွဲခြင်းဖြစ်ကြောင်း လေ့လာတွေ့ရှိရပါသည်(က) မြန်မာ့ပုလဲလုပ်ငန်းဥပဒေကို မူလပြဋ္ဌာန်းချက်များ၏ လိုအပ်ချက်များကို ပြင်ဆင်ဖြည့်စွက်ထားပြီး လိုက်လျောညီထွေဖြစ်ရန်နှင့် ပိုမိုပြည့်စုံရန်၊ (ခ) ပုလဲထုတ်လုပ်ရေးလုပ်ငန်း လုပ်ကိုင်ရန် ခွင့်ပြုမိန့်အတွက်ပေးသွင်းရမည့် အခကြေးငွေ၊ မှတ်ပုံတင်ကြေး၊ နှစ်စဉ်ကြေးနှင့် ဒဏ်ကြေးများကို ခေတ်ကာလနှင့်အညီ ဆီလျော်မှုရှိစေရန်၊ (ဂ) ဒုတိယဝန်ကြီး ဦးဆောင်သော ပုလဲပညာရှင်များနှင့် ကျွမ်းကျင်သူများပါဝင်သည့်တန်ဖိုးဖြတ်အဖွဲ့ကို ဖွဲ့စည်းခြင်းဖြင့် ပုလဲများ၏တန်ဖိုး သတ်မှတ်ချက်များနှင့် စနစ်တကျ တန်ဖိုးဖြတ်နိုင်ရန်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၂၃-၅-၂၀၁၄ ရက်နေ့တွင် ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ အဖွဲ့ဝင်များ၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ဥပဒေပြုရေးဆိုင်ရာ ပူးပေါင်းဆောင်ရွက်ရေး လုပ်ငန်းကော်မတီအဖွဲ့ဝင်များနှင့် သတ္တုတွင်းဝန်ကြီးဌာနမှ တာဝန်ရှိပုဂ္ဂိုလ် များနှင့်အတူ ညှိနှိုင်းအစည်းအဝေးများကျင်းပခဲ့ပြီး ပြည်သူ့လွှတ်တော်ဆိုင်ရာနည်းဥပဒေ ၅၉ ပါ အခြေခံရမည့်မူ (၁၂) ချက်နှင့်အညီ လေ့လာစိစစ်ခဲ့ကြရာ တွေ့ရှိချက်နှင့် ပြင်ဆင်ရန် တင်ပြချက် များကို အောက်ပါအတိုင်းတင်ပြအပ်ပါသည်။ လေးစားအပ်ပါသော ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ ဥပဒေကြမ်းကော်မတီရဲ့ လေ့လာစိစစ်တွေ့ရှိချက်များကို လွှတ်တော် ကိုယ်စားလှယ်ကြီးများထံ ကြို တင်ဖြန့်ဝေထားပြီးဖြစ်ပါသဖြင့် အသေးစိတ်ဆက်လက် တင်သွင်းခြင်း မပြုတော့ပါရန် ခွင့်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။ သို့ဖြစ်ပါ၍ မြန်မာ့ပုလဲ လုပ်ငန်းဥပဒေကို ပြင်ဆင်သည့် ဥပဒေကြမ်းအား လွှတ်တော်က အတည်ပြုပေးနိုင်ပါရန် ၂၀၁၃ ခုနှစ် ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ကြပြီး နည်းဥပဒေ ၆၃ နှင့်အညီ အစီရင်ခံ တင်ပြအပ်ပါသည်။ ဥပဒေကြမ်းကော်မတီ၊ အားလုံးကို ကျေးဇူးတင်ပါတယ်ခင်ဗျား။</speech>
<title>သတ္တုတွင်းဝန်ကြီးဌာနက တင်သွင်းသည့် မြန်မာ့ပုလဲလုပ်ငန်းဥပဒေကို ပြင်ဆင်သည့် ဥပဒေကြမ်း နှင့်စပ်လျဉ်း၍ ပြင်ဆင်ချက်အဆို တင်သွင်းဆွေးနွေးလိုသည့် လွှတ်တော်ကိုယ်စားလှယ်များ ရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၈၆ နှင့် ၁၈၈ တို့နှင့်အညီ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်း ဆွေးနွေးလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိ ကျကျဖော်ပြ၍ ၂၀၁၄ ခုနှစ်၊ ဇွန်လ ၉ ရက်(တနင်္လာနေ့) နောက်ဆုံးထားပြီး အမည်စာရင်းတင်သွင်း ရန်ဖြစ်ကြောင်း အသိပေးကြေညာပါတယ်</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး စတုတ္ထနေ့ ရပ်နားကြောင်းနှင့် အစည်းအဝေး ပဉ္စမနေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး စတုတ္ထနေ့ရပ်နားပါမယ်။ ပထမအကြိမ် ပြည်သူ့လွှတ်တော် ဒသမပုံမှန်အစည်း အဝေး ပဉ္စမနေ့ကို ၂၀၁၄ ခုနှစ်၊ ဇွန်လ ၄ ရက် (ဗုဒ္ဓဟူးနေ့) ၁၀းဝဝ နာရီအချိန်မှာ ဆက်လက် ကျင်းပမှာဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးရဲ့ စတုတ္ထနေ့ကို ၁၂:၃၀ နာရီ အချိန်တွင် ရပ်နားပါသည်။</p>
</postface>
</transcript>
</doc>
