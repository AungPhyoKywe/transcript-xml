<doc>
<docinfo>
<docno>01-03-07.xml</docno>
<pdf>01-03-07.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့မှတ်တမ်း</title>
<date value='21-02-2012'>၁၃၇၃ ခုနှစ်၊ တပို့တွဲလပြည့်ကျော် ၁၄ ရက် (၂၀၁၂ ခုနှစ်၊ ဖေဖော်ဝါရီလ ၂၁ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့ကို နံနက် ၁၀း၁၅ နာရီ အချိန်၌ စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးခင်မောင်ဦး၊ ညွှန်ကြားရေးမှူး၊ လွှတ်တော်ရုံးက ဆောင်ရွက်ပါသည်။</p>
<speech type="mc">ပြည်သူ့လွှတ်တော်ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ်ပြည်သူ့ လွှတ်တော် တတိယပုံမှန်အစည်းအဝေးရဲ့ သတ္တမနေ့အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော်အစည်းအဝေး အထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရုံတင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၃၉၅ ဦးရှိတဲ့အနက် ၃၅၃ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၈၉.၃ရ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစည်းအဝေး အစီအစဉ်များကို ကြို တင်ဖြန့်ဝေထားတဲ့အတိုင်း ဆောင်ရွက်ပါမယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="uam">ဦးအေးမြင့်(အတွင်းရေးမှူး၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ)</mp>။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့ ၂၁-၂-၂၀၁၂ ရက်နေ့တွင် အစည်းအဝေးမတက်ရောက်နိုင် သဖြင့် ခွင့်တိုင်ကြားသူ လွှတ်တော်ကိုယ်စားလှယ်များစာရင်းကို လွှတ်တော်ကိုယ်စားလှယ်များ စိစစ်ရေးကော်မတီဥက္ကဋ္ဌကိုယ်စား ကျွန်တော်ဦးအေးမြင့်က စုစည်းတင်ပြသွားမှာဖြစ်ပါတယ်။ ယနေ့ ခွင့်တိုင်ကြားသူ ၁၁ ဦးရှိပြီး အောက်ပါအတိုင်းဖြစ်ပါတယ်(၁) ရေဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဦးသည် ကိုယ်တိုင်ဆောင်ရွက်ရန်ကိစ္စရှိပါသဖြင့် ၂၁-၂-၂၀၁၂ မှ ၂၄-၂-၂၀၁၂ ထိ ခွင့် ၄ ရက်အဖြစ် လည်းကောင်း၊ (၂) ရေနံချောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဝင်းမော်ထွန်း သည်ကိုယ်တိုင်ဆောင်ရွက်ရန်ကိစ္စရှိပါသဖြင့် ၂၁-၂-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း၊ (၃) လှိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာဝင်းမြင့်သည် ကိုယ်တိုင်ဆောင်ရွက်ရန်ကိစ္စရှိပါသဖြင့် ၂၁-၂-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း၊ (၄) ထားဝယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကြည်မင်းသည် ပြည်ပခရီးစဉ်သွားရောက်ရန်ရှိပါသဖြင့် ၂၁-၂-၂၀၁၂ မှ ၂၄-၂-၂၀၁၂ ထိ ခွင့် ၄ ရက်အဖြစ်လည်းကောင်း၊ (၅) ပုလောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်လှ(ခ) ဦးလှမြင့် သည်ကိုယ်တိုင်ဆောင်ရွက်ရန်ကိစ္စရှိပါသဖြင့် ၂၁-၂-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း၊ (၆) မူဆယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းဘိုးအောင် သည်အရေးကြီးကိစ္စဆောင်ရွက်ရန်ရှိပါသဖြင့် ၂၁-၂-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း၊ (၇) အင်ဂျန်းယန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နွဲဘူ သည် ကိုယ်တိုင်ဆောင်ရွက်ရန်ကိစ္စရှိပါသဖြင့် ၂၁-၂-၂၀၁၂ မှ ၁-၃-၂၀၁၂ ထိ ခွင့် ၁၀ ရက်အဖြစ်လည်းကောင်း၊ (၈) တပ်မတော်သားပြည်သူ့လွှတ်တော်ကိုယ်စားလှယ် ကြည်း-၁၆၄၀၂ ဗိုလ်မှူးကြီး ဌေးနိုင်သည် ပြည်ပနိုင်ငံလေ့လာရေး ခရီးစဉ်သွားရောက်ရန်ရှိပါသဖြင့် ၂၁-၂-၂၀၁၂ မှ ၂၇-၂-၂၀၁၂ ရက်နေ့ထိ ခွင့် ရ ရက် အဖြစ်လည်းကောင်း၊ တပ်မတော်သားပြည်သူ့လွှတ်တော်ကိုယ်စားလှယ် ကြည်း-၂၇၈၃၂ ဗိုလ်မှူး သီဟန်ဦး သည် ပြည်ပနိုင်ငံလေ့လာရေးခရီးစဉ်သွားရောက်ရန်ရှိပါသဖြင့် ၂၁-၂-၂၀၁၂ မှ ၂၇၂-၂၀၁၂ ရက်နေ့ထိ ခွင့် ရ ရက်အဖြစ်လည်းကောင်း၊ (၁၀) ဇီးကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် သည်နိုင်ငံတကာလူသားချင်းစာနာထောက်ထားမှုဆိုင်ရာညီလာခံသို့ တက်ရောက်ရန် ရှိပါသဖြင့် ၂၁-၂-၂၀၁၂ ရက်နေ့မှ ၂-၃-၂၀၁၂ ရက်နေ့ထိ ခွင့် ၁၁ ရက်အဖြစ်လည်းကောင်း၊ (၁၁) ပျဉ်းမနားမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးလှမြင့်ဦးသည် အရေးကြီး | ကိစ္စဆောင်ရွက်ရန်ရှိပါသဖြင့် ၂၁-၂-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း ခွင့်အဖြစ်တင်ပြလာပါသည်။ အထက်ပါတင်ပြလာသော ကိုယ်စားလှယ်များရဲ့ ခွင့်တင်ပြမှုများအား ခွင့်အဖြစ်သတ်မှတ် ပေးပါရန် လေးစားစွာတင်ပြအပ်ပါသည်။</speech>
<speech type="speaker">ခွင့်ပြုပါတယ်။</speech>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၃၉၅ ဦး၊ ယခင်က ခွင့်ပန်ကြား၍ ခွင့်ပြု ထားသူ ၃၁ ဦး၊ ယနေ့ ခွင့်ပြုထားသူ ၁၁ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၄၂ ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေ အနေကို လွှတ်တော်ရုံအတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်း အဝေးတက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="order">
<title>ပြည်သူ့လွှတ်တော်ဥက္ကဋ္ဌမှ ပြည်ထောင်စုလွှတ်တော်နာယကထံသို့ပေးပို့သော သဝဏ်လွှာအား လွှတ်တော်သို့အသိပေးတင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဥက္ကဋ္ဌ ကျွန်တော်က ပြည်ထောင်စုလွှတ်တော်နာယကထံသို့ ပေးပို့မည့်သဝဏ်လွှာအား လွှတ်တော်သို့ အသိပေးတင်ပြ သွားမှာ ဖြစ်ပါတယ်</speech>
<speech type="speaker"> ြည်ထောင်စုသမ္မတမြန်မာနိုင်ငံတော် ပြည်သူ့ လွှတ်တော် နေပြည်တော် ပြည်ထောင်စုလွှတ်တော် အကြောင်းအရာ။ ။သဝဏ်လွှာပေးပို့ခြင်း ၁။ ပထမအကြိမ်ပြည်သူ့လွှတ်တော် တတိယပုံမှန်အစည်းအဝေးသည် ပြည်ထောင်စုသမ္မတ မြန်မာနိုင်ငံတော်အတွက်နဲ့ ပြည်ထောင်စုလွှတ်တော်အတွက် အထူးအရေးကြီးသလို သမိုင်းတွင်မည့် အစည်းအဝေးကြီးလည်း ဖြစ်ပါသည်။ နိုင်ငံတော်၏ အမျိုးသားစီမံကိန်းများနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေများ အတည်ပြုပြဋ္ဌာန်းပေးရမည့် အစည်းအဝေးကြီးလည်း ဖြစ်ပါ သည်။ ၂။ ခေတ်ပြောင်းစနစ်ပြောင်းတွင် နောင်လာနောက်သားများ၏ အတုယူဖွယ်၊ ဂုဏ်ယူဖွယ်၊ သာဓကပြဖွယ် ဖြစ်နိုင်ရေးအတွက် နာယကကြီး ဦးဆောင်သော မိမိတို့ ပြည်ထောင်စုကိုယ်စားလှယ် များက တာဝန်အရ ဆောင်ရွက်ရမည့်ကိစ္စများကို ဥပဒေနှင့်အညီ ဆွေးနွေး၊ ဆုံးဖြတ်၊ ဆောင်ရွက် သွားကြရမှာ ဖြစ်ပါတယ်။ ၃။ မိမိအနေဖြင့် ၇-၂-၂၀၁၂ ရက်နေ့က ပြည်ထောင်စုလွှတ်တော်သို့ တင်ပြချက်နှင့် အဆိုပြုချက်များကို ကန့်ကွက်သူမရှိ အားလုံးထောက်ခံခဲ့ပါသည်။ သို့ရာတွင် ၁၆-၂-၂၀၁၂ ရက်နေ့က နိုင်ငံတော်သမ္မတကိုယ်စား ပြည်ထောင်စုဝန်ကြီးများမှ ပြည်ထောင်စုလွှတ်တော်သို့ ပြန်လည်ရှင်းလင်းတင်ပြချက်များမှ အကျဉ်းချုပ်မှာ ဝန်ထမ်းများအား လစာတိုးပေးလိုသော်လည်း လက်ရှိအခြေအနေအရ တိုးမြှင့်ပေးနိုင်ခြင်းမရှိဘဲ ဝေးလံခေါင်သီသော ဒေသများသို့ သွားရောက် တာဝန်ထမ်းဆောင်သူများ၏ လစာငွေကိုတိုးမြှင့်ပေးရန်အတွက် စီစဉ်ပေးမည်ဖြစ်ကြောင်း တင်ပြခဲ့ ပါသည်။ ၄။ ထိုသို့ တင်ပြချက်များမှာ အုပ်ချုပ်ရေးအဖွဲ့က တင်ပြထားသော စီမံကိန်းများ၊ Project များ အတိုင်း ပြည်ထောင်စုလွှတ်တော်က သဘောတူခွင့်ပြု၊ ဥပဒေပြု ပေးနိုင်ရန်နှင့် ထိုဥပဒေအတိုင်းဆောင်ရွက်သွားမည်ဟု သဘောပါရှိပါသည်။ ဤဥပဒေပြု ရေးတာဝန်သည် ပြည်ထောင်စု လွှတ်တော်၏ အဓိကတာဝန်ဖြစ်ပြီး ပြဋ္ဌာန်းအတည်ပြု ထားသော ဥပဒေများအတိုင်း သက်ဆိုင်သူများ၊ အဖွဲ့အစည်းများက ဥပဒေနှင့်အညီ ညီညွတ်စွာလုပ်ဆောင်ခြင်း ရှိ၊ မရှိတို့ကို ဖွဲ့စည်းထားသော ကော်မတီ၊ ကော်မရှင်များက စောင့်ကြည့်လေ့လာသုံးသပ်ဆောင်ရွက်ကြရန် ဖြစ်ပါသည်။ ၅။ ထို့ကြောင့် တင်ပြလာသောစီမံကိန်းများ၊ Project များကို စိတ်ကောင်းစေတနာဖြင့် ပြည်သူ့အကျိုး၊ နိုင်ငံ့အကျိုးအတွက် ပြည်သူ့ဘဏ္ဍာငွေများကို စနစ်တကျ မှန်မှန်ကန်ကန် အသုံးပြု ကြစေရန် ဥပဒေပြု အဖွဲ့အစည်းများက စောင့်ကြည့်လေ့လာသုံးသပ်ပြီး ဆောင်ရွက်ကြရမည် ဖြစ်ပါသည်။ လွှတ်တော်ကျင်းပနေသည့် ယနေ့ကာလတွင် ယင်းကိစ္စကို အရေးကြီးလုပ်ငန်းတာဝန် တစ်ရပ်အဖြစ်အချိန်ပေးပြီး စေ့စေ့စပ်စပ် လေ့လာဆောင်ရွက်ရမည့်အချိန်လည်း ဖြစ်ပါသည်။ ၆။ စိစစ်လေ့လာသုံးသပ်ချက်များအရ ပိုထွက်လာသောငွေများကို ပြည်သူ့ဝန်ထမ်းများအား ၄င်းတို့၏ အခြေခံစားဝတ်နေရေးအတွက် လုပ်ခလစာများ သတ်မှတ်ဆောင်ရွက်ပေးရန် ဖြစ်သည်ဟု အစိုးရအဖွဲ့က ခံယူဆောင်ရွက်ရမည်ဖြစ်ပါသည်။ ။၇။ ယနေ့ နေပြည်တော်အတွင်းရှိ အလုပ်သမားများ၏လုပ်ခများကို လေ့လာတင်ပြလိုပါသည်(က) လုပ်ငန်းစတင်ဝင်ရောက်လုပ်ကိုင်သည့် အလုပ်ကြမ်းသမားတစ်ယောက်၏ တစ်ရက် လုပ်ခ လုပ်အားခ ၂၀၀၀ ကျပ်နှုန်းဖြစ်ပြီး တစ်လ ၆၀၀၀၀ ကျပ်၊ (ခ) လုပ်သက် တစ်နှစ်၊ နှစ်နှစ်ရှိ အလုပ်ကြမ်းသမားတစ်ယောက်၏ တစ်ရက် လုပ်အားခ ၃၀၀၀ ကျပ်နှုန်းဖြစ်ပြီး တစ်လ ၉၀၀၀၀ ကျပ်၊ (ဂ) လုပ်သက် နှစ် နှစ်၊ သုံးနှစ်ရှိ အလုပ်သမားတစ်ယောက်၏ တစ်ရက် လုပ်အားခ ၄၀၀၀ ကျပ်နှုန်းဖြစ်ပြီး တစ်လ ၁၂၀၀၀၀ ကျပ်၊ (ဃ) လုပ်သက် သုံး၊လေး၊ ငါး နှစ်ရှိ အလုပ်ကြမ်းသမားတစ်ယောက်၏ တစ်ရက် လုပ်အားခ ၅၀၀၀ ကျပ်နှုန်းဖြစ်ပြီး တစ်လ ၁၅၀၀၀၀ ကျပ် ရရှိပါသည်။ ၈။ ထို့ကြောင့် ပြည်သူ့ဝန်ထမ်းများအတွက် လုပ်ခလစာများအား နိုင်ငံတော်တွင် ငွေကြေး လုံလောက်အဆင်ပြေလျှင် အနိမ့်ဆုံးပျမ်းမျှ တစ်လ ၁၀၀၀၀၀ ကျပ်နှုန်း ဝန်းကျင် ဖြစ်သင့်ပါသည်။ အနိမ့်ဆုံးလစာ ၁၀၀၀၀၀ ကျပ် ဝန်းကျင်ရရှိသောသူအား ထိုက်သင့်သော အခွန်နုတ်ပယ်ပါက တစ်လ ၈၀၀၀၀၊ ၉၀၀၀၀ ကျပ်ပေးသင့်ပါသည်။ ငွေကြေးအလုံအလောက် အဆင်မပြေသေးပါက ဖြစ်နိုင် သလောက်တိုးမြှင့်ပေးသင့်ပါသည်။ ။၉။ ထိုသို့ လစာငွေ အနိမ့်ဆုံးပေးရန်အတွက် နိုင်ငံတော်အစိုးရ၏ အုပ်ချုပ်ရေးအဖွဲ့က ပြည်ထောင်စုလွှတ်တော်သို့ တင်ပြလာသော စီမံကိန်းများ၊ လုပ်ငန်း Project များအနက် လောလော ဆယ်ဆောင်ရွက်ရန် မသင့်သေးသောစီမံကိန်း၊ လုပ်ငန်းများကို ငြင်းပယ်ခြင်း၊ ဆိုင်းငံ့ခြင်း၊ လျှော့၍ ခွင့်ပြုခြင်းများ ပြုလုပ်ရပါမည်။ အစိုးရကိုယ်တိုင် လုပ်ဆောင်ရန်မသင့်သော လုပ်ငန်းစီမံကိန်းများ အား FDI , PPP သို့မဟုတ် ပုဂ္ဂလိကများသို့ လွှဲပြောင်းလုပ်ကိုင်စေခြင်း၊ စီမံကိန်းလုပ်င်းများအား အချိန်ဆွဲလုပ်သင့်သည့်ကိစ္စရပ်များကို အချိန်ဆွဲလုပ်ဆောင်စေခြင်းများမှ ပေါ်ထွက်လာသော ငွေများကို ဝန်ထမ်းလစာအဖြစ် ပြောင်းလဲပေးလျှင် ရာခိုင်နှုန်းတစ်ခုအထိ လာမည့် ၂၀၁၂-၂၀၁၃ ခုနှစ်၊ ဘတ်ဂျက်အစကတည်းက လစာများ တိုးမြှင့်နိုင်မည်ဟု တွေ့မြင်သိရှိထားပါသည်။ ၁၀။ ၄င်းစီမံကိန်း လုပ်ငန်းများမှာ စက်မှုဖွံ့ဖြိုးရေးစီမံကိန်းနှင့် နေပြည်တော်ဖွံ့ဖြိုးရေးစီမံကိန်း တို့ဖြစ်ပြီး ဆက်လက်စိစစ်ပါက ပေါ်ထွက်လာနိုင်သော အခြားစီမံကိန်းများလည်း ရှိနိုင်ပါသည်။ ထို့အပြင် မလိုအပ်သော အသုံးစရိတ်များကို လျှော့ချခြင်းအားဖြင့် ဆောင်ရွက်နိုင်ပါသည်။ ဝင်ငွေ တိုးတက်အောင် ဆောင်ရွက်ခြင်းတွင် အခွန်ဝင်ငွေတိုးတက်ရရှိရေးအတွက် အခွန်ဥပဒေများနှင့် အခွန် ကောက်ခံမှုစနစ်များကောင်းမွန်ရေး၊ အများပြည်သူများ အခွန်ထမ်းဆောင်လိုစိတ်ရှိသော၊ ထမ်းဆောင် နိုင်သော ဝင်ငွေလုပ်ခ လစာများသတ်မှတ်ပေးရေးနှင့် အခွန်ကောက်ခံမှုစနစ် ဥပဒေများကို အမြန်ဆုံး တင်ပြဆောင်ရွက်နိုင်ရေးအတွက် လွှတ်တော်က တိုက်တွန်းသွားရန်လည်း မိမိက အဆိုပြု လိုပါသည်။ ၁၁။ ပြည်သူများ၏ ဘဏ္ဍာငွေများကို ပြည်သူ့ကိုယ်စားလှယ်များက သေချာစွာစစ်ဆေးပြီး မသုံး သင့်သည်များ၊ မကုန်သင့်သည့်ကိစ္စရပ်များကို စနစ်တကျပြည်ထောင်စုလွှတ်တော်မှ စိစစ်ဆောင်ရွက် ပေးပါက ဝန်ထမ်းများ၏ လစာနှင့်စရိတ်အား အတိုင်းအတာတစ်ခုအထိ အမှန်တကယ်တုးမြှင့်ပေးနိုင် မည်ဖြစ်ပါသည်။ ၁၂။ ဝန်ထမ်းကောင်းမှ အစိုးရကောင်းမှာဖြစ်သလို၊ အစိုးရကောင်းမှ နိုင်ငံနှင့်ပြည်သူများအကျိုး ခံစားရမှာဖြစ်ပြီး ဝန်ထမ်းများကို နိုင်ငံတော်၏ ဥပဒေပြုရေးအဖွဲ့၊ အုပ်ချုပ်ရေးအဖွဲ့များမှ စေတနာ ထားအသိအမှတ်ပြုမှုကို လက်တွေ့ခံစားရရှိကာ စိတ်ဓာတ်နှင့်စည်းကမ်းကောင်းမွန်စွာဖြင့် အင်ပြည့် အားပြည့်ပါဝင်လာပါက နိုင်ငံတည်ဆောက်ရေးတွင် စွမ်းအင်များတိုးမြှင့်ရရှိလာမှာ ဖြစ်ပါသည်။ ၁၃။ အနာဂတ်တွင် မိမိတို့နိုင်ငံတော်က ရင်ဆိုင်ရမည့် စိန်ခေါ်မှုများကိုလည်း အောင်မြင်စွာ copya eyageclosufu Clean Government, Good Governance [9qsaozas ဆောလျင်စွာ အသက်ဝင်လာသည်နှင့်အမျှ နိုင်ငံတော်၏ရှေ့ဆက်သွားရမည့် ခရီးအတွက်လည်း ရင်အေးရမှာ ဖြစ်ပါသည်။ ၁၄။ သို့ဖြစ်ပါ၍ ယခုကျင်းပနေသော ပြည်ထောင်စုလွှတ်တော်ကြီးက နိုင်ငံတော်အစိုးရ အုပ်ချုပ်ရေးအဖွဲ့မှ တင်ပြလာသော အမျိုးသားစီမံကိန်းနှင့် ပြည်ထောင်စုဘဏ္ဍာငွေအရအသုံး ဆိုင်ရာဥပဒေမူကြမ်းများအား စေတနာအမှန်ဖြင့် လေ့လာသုံးသပ်၍ နိုင်ငံတော်နှင့် ပြည်သူများ၏ အကျိုးစီးပွား၊ နိုင်ငံတော်၏ဂုဏ်၊ ပြည်ထောင်စုလွှတ်တော်ကြီး၏ဂုဏ်၊ ပြည်ထောင်စုကိုယ်စားလှယ် များ၏ဂုဏ်ကို ဖော်ဆောင်ပေးပါရန် လိုအပ်ပါကြောင်း သဝဏ်လွှာပေးပို့ပါသည်။ သူရဦးရွှေမန်း ဥက္ကဋ္ဌ</speech>
</section>
<section value="QA"><Q-A>
<title>ပြည်သူ့လွှတ်တော် ကြယ်ပွင့်ပြထားသည့်မေးခွန်းများကို ပြည်သူ့လွှတ်တော်ကိုယ်စားလှယ်များကမေးမြန်းခြင်းနှင့်သက်ဆိုင်ရာပြည်ထောင်စုအဆင့်အဖွဲ့အစည်းဝင်များကဖြေကြားခြင်း</title>
<speech type="speaker">ကိုယ်စားလှယ်များခင်ဗျား။ မေးခွန်းများမေးမြန်းခြင်း၊ ဖြေကြားခြင်းအစီအစဉ် စတင်ဆောင်ရွက်ပါ့မယ်။</speech>
<title>ရွှေနှင့်ကျောက်မျက်တူးဖော်ခြင်းကြောင့် ရေနောက်ကိုပျက်စီးနေမှုကိုဆောင်ရွက်ပေးရန်နှင့်စပ်လျဉ်း သည့်မေးခွန်း</title>
<speech type="speaker">။ပထမဦးစွာ အင်းတော်မဲဆန္ဒနယ်မှ ဦးကျော်နိုင်ဌေး မေးမြန်းဖို့ ဖိတ်ခေါ်ပါတယ်။</speech>
<speech><mp id="230">ဦးကျော်နိုင်ဌေး(အင်းတော်မဲဆန္ဒနယ်)</mp>လေးစားရပါသောဥက္ကဋ္ဌကြီးနှင့် အစည်းအဝေး တက်ရောက်လာကြသော လူကြီးမင်းများ မင်္ဂလာပါခင်ဗျား။ ကျွန်တော့်မဲဆန္ဒနယ်ဖြစ်သော အင်းတော် မြို့နယ်ဟာ စစ်ကိုင်းတိုင်းဒေသကြီးနဲ့ အထက်ပိုင်းက မြို့နယ်တစ်မြို့နယ် ဖြစ်ပါတယ်။ မြောက်ဘက် မှာ ကချင်ပြည်နယ်၊ မိုးညှင်းမြို့နယ်နဲ့ ဆက်စပ်နေတဲ့ မြို့နယ်လည်းဖြစ်ပါတယ်။ ကျွန်တော်တို့ မြို့နယ် အတွင်းမှာ ကချင်ပြည်နယ်၊ မိုးညှင်းမြို့နယ်အတွင်းကနေ စီးဆင်းလာတဲ့ လေးတန်လို့ခေါ်တဲ့ ချောင်း တစ်ချောင်းရှိပါတယ်။ အဲဒီချောင်းဟာ မဲဇာချောင်းထဲကိုစီးဝင်သွားပြီး ဧရာဝတီမြစ်ထဲကို မဲဇာချောင်း ကြီးစီးဆင်းသွားတာ အများအသိဖြစ်ပါတယ်ခင်ဗျား။ ကျွန်တော် အဓိကတင်ပြလိုတဲ့အချက်ကတော့ အဲဒီ မြို့နယ်ထဲမှာ စီးဆင်းနေတဲ့ လေးတန်ချောင်းဟာ ၁၂ ရာသီပတ်လုံးရေများနောက်ကျိလို့နေပါ တယ်။ ကျွဲ၊ နွားတိရစ္ဆာန်တောင်မှ သောက်သုံးလို့ မရတဲ့အဆင့်အထိတောင် ရေရုံအရည်အသွေးဟာ အင်မတန်ကိုပျက်စီးနေပါတယ်။ ဒီလိုတွေဖြစ်ရတဲ့အကြောင်းဟာ ဘာကြောင့်လဲလို့ လေ့လာကြည့် တဲ့အခါမှာ ကချင်ပြည်နယ်၊ မိုးညှင်းမြို့နယ်အတွင်းမှာ နမ့်မချီဆိုတဲ့ မှော်မှာရွှေနဲ့ကျောက်မျက်များကို တူးဖော်နေတဲ့အတွက်ကြောင့်လို့ ကြားသိရပါတယ်။ ဒီအတွက် ပျက်စီးနေတဲ့ချောင်းရေများကို ဖြေရှင်း ပေးနိုင်ခြင်းရှိ၊မရှိသိလို၍ မေးမြန်းရခြင်းဖြစ်ပါတယ်ခင်ဗျာ။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးမှ ဖြေကြားဖို့ ဖြစ်ပါတယ်</speech>
<speech><agency id="77">ဦးသိန်းထိုက်(ပြည်ထောင်စုဝန်ကြီး၊ သတ္တုတွင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော် ကတော့ သတ္တုတွင်းဝန်ကြီးဌာန ပြည်ထောင်စုဝန်ကြီး ဦးသိန်းထိုက်ဖြစ်ပါတယ်။ ကျွန်တော်အခု ဖြေကြားရမှာတော့ဖြင့် စောစောကမေးခွန်းရှင်ဖြစ်တဲ့ ကချင်ပြည်နယ်၊ အင်းတော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးကျော်နိုင်ဌေး၍မေးခွန်းဖြစ်တဲ့ ကချင်ပြည်နယ်၊ မိုးညှင်းမြို့နယ် နမ့်မချီမှော်မှာ ရွှေသတ္တု နှင့်ကျောက်မျက်တူးဖော်ခြင်းလုပ်ငန်းများ လုပ်ကိုင်နေတဲ့အတွက်ကြောင့်လေးတန်ချောင်းဟာ ၁၂ လရာသီလုံး ရေတွေနောက်ကိုပျက်စီးပြီးတော့မှ ကျေးရွာပြည်သူများ ဒုက္ခ ခံစားနေရသည့်အတွက် ဖြေရှင်းဆောင်ရွက်ပေးနိုင်ခြင်း ရှိ၊ မရှိဆိုတဲ့မေးခွန်းကို ကျွန်တော်ရှင်းလင်း ဖြေကြားတင်ပြသွားမှာဖြစ်ပါတယ်။ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ သတ္တုတွင်းဝန်ကြီးဌာနသည် အခြေခံဥပဒေအရ ပြည်ထောင်စုအစိုးရက တာဝန်ပေးတဲ့အတွက် ရတနာနယ်မြေတွေမှာ ရတနာများတူးဖော်ခြင်းလုပ်ငန်းများကို တာဝန်ယူဆောင်ရွက်လျက်ရှိပါတယ်။ အလားတူ တခြားသတ္တုမျိုးစုံကိုလည်း သတ္တု တူးဖော်ရေးလုပ်ငန်းများအတွက် တာဝန်ယူစစ်ဆေးဆောင်ရွက်ခြင်း၊ လုပ်ငန်းဆောင်ရွက်ခွင့်ပြုခြင်း၊ အခွန်အခများကောက်ခံခြင်းတို့ကို ဆောင်ရွက်လျက် ရှိပါတယ်။ ဒီလို သတ္တု မျိုးစုံဆိုတဲ့နေရာမှာ အဖိုးတန်သတ္တု တွေပါပါတယ်။ ရွှေလည်းပါပါတယ်။ အလားတူပဲ သံနှင့် သံမဟုတ်သော စက်မှုလုပ်ငန်းသုံးသတ္တု တွေပါပါတယ်။ ဒါ့အပြင် စက်မှု ကုန်ကြမ်းသုံးသတ္တုတွေလည်းပါ ပါတယ်။ ဒါတွေကိုအခြေခံဥပဒေနှင့်အညီ ပြည်ထောင်စုအစိုးရက တာဝန်ပေးတဲ့အတွက် ဆောင်ရွက်နေရတာဖြစ်ပါတယ်။ အဲဒီတော့ ဦးကျော်နိုင်ဌေးတင်ပြတဲ့ မေးခွန်းမှာပါတဲ့ ကချင်ပြည်နယ်၊ မိုးညှင်းမြို့နယ် နမ့်မချီမှော်မှာ သတ္တုတွင်းဝန်ကြီးဌာနရဲ့ တာဝန်ပေးချက်အရ ဘာတွေလုပ်နေလဲဆိုတာ ကျွန်တော်ရှင်းပြသွားမှာဖြစ်ပါတယ်။ ရတနာနယ်မြေ ရ ခုထဲမှာ မိုးညှင်းရတနာမြေဟာ တစ်ခုအဖြစ်ပါဝင်ပါတယ်။ အဲဒီတော့ ဒီမိုးညှင်းရတနာနယ်မြေရှိတဲ့ လေးတန်ချောင်းအဖျားမှာတော့ဖြင့် နယူးရတနာဦးကုမ္ပဏီ၊ ရွှေပတ္တမြားကုမ္ပဏီ၊ ကျောက်စိမ်း ရှေ့ဆောင်ကုမ္ပဏီ၊ တပ်ဟိန်းကုမ္ပဏီနှင့် မြန်မာစိမ်းလဲ့အောင်ကုမ္ပဏီအစရှိတဲ့ ဒီကုမ္ပဏီတွေကို သတ္တုတွင်းဝန်ကြီးဌာန၊ မြန်မာ့ကျောက်မျက်ရတနာရောင်းဝယ်ရေးလုပ်ငန်းက ကျောက်စိမ်း၊ ကျောက်မျက်များတူးဖော်ခွင့်ထုတ်ပေးထားပါတယ်။ သို့သော် ရွှေတူးဖော်ခွင့်ပေးထားခြင်းမရှိပါဘူး။ ဒီကျောက်စိမ်းတူးဖော်ရေးကုမ္ပဏီတွေဟာ သူတို့ရဲ့ကျောက်စိမ်းတူးဖော်တဲ့လုပ်ငန်းကို ဆောင်ရွက်တဲ့ အခါမှာလည်း စာချုပ်စာတမ်းကတိကဝတ်များနှင့် အညီဆောင်ရွက်စေလျက်ရှိပါတယ်။ ဒီကုမ္ပဏီတွေ တူးဖော်တဲ့နေရာကတော့ လေးတန်ချောင်းဆုံရဲ့တောင်ဘက် ပေ ၁၅၀၀ အကွာမှာရှိတဲ့ လုပ်ကွက်တွေမှာ ကျောက်စိမ်းတူးဖော်လုပ်ကိုင်လျက်ရှိပါတယ်။ တွေ့ရှိတဲ့ကျောက်ကြောတွေကို ယန္တရားများ အထူးသဖြင့်ဘက်ဟိုးတွေနဲ့တူးဖော်ပြီးဆောင်ရွက်ပါတယ်။ ဒီကျောက်ကြောကထွက်တဲ့ မြေစာတွေကို ရေပန်းထိုးပြီးတော့မှ ရေမှုံစုပ်စက်ဖြင့်မျှော်စင်တင်ပြီးတော့ ဆေးကြောတာတွေလုပ်ပါတယ်။ ဒီမျှော်စင်ကထွက်ရှိတဲ့ ရေနောက်များကိုတော့ အနည်ထိုင်တဲ့ကန်တွေပြု လုပ်ပြီးတော့မှ ဒါတွေကို သုံးစွဲစေလျက်ရှိပါတယ်။ ရေနောက်တွေဟာ အနည်ကျစေမယ့် အနည်ဆင်းကန်တွေကနေပြီးတော့မှ ကျိုးပေါက်ခြင်း၊ လျှံကျခြင်းများဖြစ်နိုင်ပါတယ်။ ရာသီဥတုကြောင့်သော်လည်းကောင်း၊ အသုံးပြု တာ များသောကြောင့်လည်းကောင်းဖြစ်နိုင်စရာရှိပါတယ်။ သို့သော်လည်း ဒီလိုနောက်ကျိတဲ့ရေတွေကို အနည်ထိုင်ထားပြီးဖြစ်တဲ့အတွက် ကျလာတဲ့ရေများကတော့ သဘာဝကြောင့် အပြင်းအထန်မိုးရွာတဲ့ အတွက်ကြောင့်၊ မိုးများတဲ့အတွက်ကြောင့်မှအပ ပုံမှန်အားဖြင့်တော့ ဒီရေတွေဟာ နောက်ကျိခြင်း မရှိနိုင်ပါဘူး။ နောက်တစ်ခါ ဒီလုပ်ကွက်တွေကလည်း လေးတန်ချောင်းအဖျားရောက်ဖို့ဆိုရင် အခုလိုဖြစ်စဉ်မျိုးနှင့် မာ ဒီလိုဖြစ်စဥ ြောကြားမှု၊ တိုင်းကျောက်မျက်ရတနာများ က္က ဋ္ဌ ဦးစီးပြီး ဝန်ရှိသော “ ောင်ကြောများနှင့်ခံနေပြီးတော့မှ အကွာအဝေးအားဖြင့် ၁၅ မိုင်ခန့်အကွာလည်းရှိကြောင်း သိရပါတယ်။ အခုလိုဖြစ်စဉ်မျိုးနှင့်ပတ်သက်ပြီးတော့မှ ယခင်အစိုးရအဖွဲ့ ၂၀၁၁ ခုနှစ်၊ ဇန်နဝါရီလ ၂၁ ရက်နေ့မှာ ဒီလိုဖြစ်စဉ်မျိုးရှိတယ်လို့ ပြောကြားမှု၊ တိုင်ကြားမှုများအရ မိုးညှင်းခရိုင်၊ အေးချမ်း သာယာရေးနှင့် ဖွံ့ဖြိုးရေးကောင်စီဥက္ကဋ္ဌ ဦးစီးပြီးတော့မှ မြန်မာ့ကျောက်မျက်ရတနာရောင်းဝယ်ရေး လုပ်ငန်းက လက်ထောက်ညွှန်ကြားရေးမှူး၊ အခြားတာဝန်ရှိသော မြေစာရင်းဦးစီးဌာနများ၊ သက်ဆိုင်ရာရပ်ကွက် / ကျေးရွာအေးချမ်းသာယာရေးနှင့် ဖွံ့ဖြိုးရေးကောင်စီများကပါဝင်ပြီးတော့မှ အဖွဲ့အစည်းဖွဲ့စည်းပြီး ကွင်းဆင်းစစ်ဆေးသွားရောက်ကြည့်ရှုခဲ့ပါတယ်။ ဒီတွေ့ရှိတဲ့နေရာမှာ တွေ့ရှိချက်ပေါ်မူတည်ပြီးတော့မှ လေးတန်ချောင်းနှင့် လေးတန်ချောင်းကိုစီးဝင်နေတဲ့ ချောင်းတက် တွေအနီးမှာ ကျောက်စိမ်းတူးဖော်ထုတ်လုပ်တဲ့ ကုမ္ပဏီတွေကြောင့် လေးတန်ချောင်းနဲ့ သဘာဝ ပတ်ဝန်းကျင်၊ ချောင်းရေရဲ့အရည်အသွေးထိခိုက်ပျက်စီးမှုမရှိစေရေးကို စနစ်တကျလုပ်ဖို့ဆောင်ရွက် ခဲ့ပါတယ်။ ဒီလိုလုပ်ခဲ့တဲ့အတွက် ၂၀၁၁ ခုနှစ်အတွင်းမှာပင် နုံးစစ်ကန်တွေစနစ်တကျလုပ်ခဲ့တဲ့ အတွက် လေးတန်ချောင်းအတွင်းကို အဲဒီဒေသကရေကြည်များ၊ ရေလျှံလျှင်လည်း အနည်းငယ် အနည်အနောက်ပါသောရေများသာ စီးဝင်စေရေးအလေးထားဆောင်ရွက်ခဲ့ပြီးဖြစ်ကြောင်း တင်ပြ အပ်ပါတယ်။ ဒါ့အပြင် ၂၀၁၁ ခုနှစ်၊ မတ်လ ၁၅ ရက်နေ့မှာ ဒီလုပ်ငန်းတွေကို နှစ်လအကြာ လုပ်ပြီးတဲ့အခါမှာလည်း ဒီကော်မတီကပဲပြန်ပြီးတော့ စစ်ဆေးပြီးတော့ သတ်မှတ်တာတွေလုပ်ခဲ့ ပါတယ်။ မိုးညှင်းရတနာနယ်မြေ လေးတန်ချောင်းပတ်ဝန်းကျင်မှာရှိတဲ့ လုပ်ကွက်တွေကထွက်တဲ့ မြေစာနှင့် ကျောက်များကို ဒီချောင်းအတွင်းကို လုံးဝစီးဝင်စေခြင်းမရှိစေရေးအတွက် တခြားသော နေရာတွေမှာ မြေစာစွန့်ပစ်ရေးနေရာ ၄ နေရာကိုသတ်မှတ်ပြီးတော့ ဆောင်ရွက်ခဲ့ပါတယ်။ အဲ့ဒီနေရာ မှအပ အခြားသောနေရာတွေမှာ ခွင့်ပြုချက်မရှိဘဲ မြေစာစွန့်ပစ်ခြင်း လုံးဝမပြု လုပ်ဖို့ကိုလည်း ဆောင်ရွက်ထားပါတယ်။ ဒါတွေကိုလည်း ကတိကဝတ်နှင့် စာချုပ်စာတမ်းများပြု လုပ်ပြီးတော့မှ ဆောင်ရွက်ထားတာဖြစ်ပါတယ်။ ဒါ့အပြင် ချောင်းတွေအတွင်းကိုစီးဝင်တဲ့ တောင်ကျရေဆင်းလမ်း တွေလည်းရှိပါတယ်။ လျှိုမြောင်တွေလည်းရှိပါတယ်။ သူနဲ့ဆက်စပ်တဲ့မြေလည်းရှိပါတယ်။ အကယ်၍ မလွှဲမရှောင်သာစွန့်ပစ်ရမည်ဆိုပါကလည်း ဒီချောင်းတွေထဲကို တိုက်ရိုက်စွန့်ပစ်မြေတွေရောက် မသွားဖို့ အတွက် သင့်တော်တဲ့နေရာတွေမှာ နုံးစုကန်ထပ်တူးဖော်ပြီးတော့မှ ဒီနုံးစုကန်အတွင်းမှာ နုံးတွေကိုထားပြီးမှ ဒီနုံးတွေက သန့်တဲ့ရေများကိုသာ စီးဝင်သွားနိုင်ဖို့လည်း ဆောင်ရွက်ထားဖို့ဖြစ်ပါတယ်။ ဒါကိုလည်း သဘာဝပတ်ဝန်းကျင်ထိန်းသိမ်းရေးကိစ္စများနှင့် ပတ်သက်ပြီးတော့မှ မြန်မာ့ကျောက်မျက်ရတနာဥပဒေနှင့် ထုတ်ပြန်ထားသောအမိန့်နှင့်ညွှန်ကြားချက်များကို လိုက်နာဆောင်ရွက်ဖို့အတွက် တင်ပြပါကုမ္ပဏီ ၅ ခုကိုလည်း စနစ်တကျဆောင်ရွက်စေလျက်ရှိပါတယ်။ ဒီလိုဆောင်ရွက်တဲ့နေရာမှာ ဒီကုမ္ပဏီ ၅ ခုရဲလုပ်ငန်းဆောင်ရွက်မှုကြောင့် ချောင်းရေညစ်ညမ်းမှု ဖြစ်တယ်ဆိုတာကိုလည်း ပထမအကြိမ်စစ်ဆေးတုန်းက တွေ့ရှိရတဲ့အတွက် သတိပေးထားပါတယ်။ သတ်မှတ်စည်းမျဉ်းစည်းကမ်းတွေအတိုင်း လိုက်နာဆောင်ရွက်ဖို့ ညွှန်ကြားထားတာဖြစ်ပါတယ်။ ဒါကိုမလုပ်လာလို့ရှိရင် လုပ်ငန်းလုပ်ကိုင်ခွင့်တွေပိတ်သိမ်းသွားမည်ဖြစ်ကြောင်း ထုတ်ပြန်ထားပြီးဖြစ်ပါတယ်။ ၂၀၁၁ ခုနှစ်၊ မေလကတော့ စစ်ဆေးနိုင်ခဲ့ပါတယ်။ ဒီနောက်ပိုင်းမှာတော့ နယ်မြေဒေသရဲ အခြေအနေအရ အဲဒီဒေသများကိုသွားရောက်ပြီး ကွင်းဆင်းစစ်ဆေးနိုင်ခြင်းတော့ မရှိသေးပါဘူး။ ကျောက်စိမ်းသတ္တုတူးဖော်ရေးလုပ်ငန်းနဲ့ ပတ်သက်ပြီးတော့မှ ရှင်းလင်းတင်ပြခြင်းဖြစ်ပါတယ်။ ကချင်ပြည်နယ်၊ မိုးညှင်းမြို့နယ် နမ့်မချီမှော်နှင့် အင်းတော်ကြီးမြို့နယ်တွင်းတွေမှာ သတ္တုတွင်းဝန်ကြီး ဌာနက ရွှေသတ္တု တူးဖော်ခြင်းနဲ့ပတ်သက်ပြီးတော့မှ လုပ်ငန်းများကို ချပေးထားခြင်းမရှိပါဘူး။ ဆက်စပ်ပြီးတော့ မိုးညှင်းမြို့နယ်အတွင်းမှာ ရွှေသတ္တု တူးဖော်ရေးလုပ်ကွက် ၄ ကွက်ကိုတော့ ပေးထား ပါတယ်။ ဒီကုမ္ပဏီ ၄ ခုက မြန်မာအောင်နိုင်ရေးမုခ်ဦးကုမ္ပဏီ၊ ရွှေထိန်နုသတ္တုတူးဖော်ရေးကုမ္ပဏီ၊ ရွှေမိုးသွန်းအောင်ကုမ္ပဏီနှင့် ရွှေလင်းမာစက်မှုနှင့် ထုတ်လုပ်မှုကုမ္ပဏီတို့ ဖြစ်ပါတယ်။ ဒီကုမ္ပဏီတွေ ကတော့ မိုးညှင်းမြို့နယ်နှင့် အင်းတော်ကြီးမြို့နယ်ကြားမှာရှိတဲ့ လေးတန်ချောင်းနှင့်အနီးဆုံး မိုင် ၂၀ ခန့်ကွာဝေးပြီးတော့မှ အဝေးဆုံးလုပ်ကွက်က မိုင် ၅၀ ခန့်ကွာဝေးကြောင်းသိရှိရပါတယ်။ ဒါကြောင့်မို့လို့ ဒီလုပ်ကွက်များကတော့ ရွှေတူးတဲ့လုပ်ကွက်များက ရေနောက်ရေကြည်များ လေးတန်ချောင်းအတွင်း စီးဝင်ခြင်းမရှိနိုင်ကြောင်း တင်ပြအပ်ပါတယ်။ ဒါ့အပြင် ကျွန်တော်တို့ဟာ ၂၀၁၁ ခုနှစ်၊ အောက်တိုဘာလ ၁၃ ရက်နေ့မှာ သတ္တုတွင်းဝန်ကြီးဌာန စီမံခန့်ခွဲရေးကော်မတီက ဆုံးဖြတ်ပြီးတော့မှ ဧရာဝတီမြစ်၊ ချင်းတွင်းမြစ်နှင့် ဒီဧရာဝတီမြစ်နှင့်ချင်းတွင်းမြစ်ကို စီးဝင်နေတဲ့ချောင်းလက်တက်များ၊ မြောင်းလက်တက်များ၊ ဒါ့အပြင် ဥရုချောင်းနှင့် ချောင်းအတွင်းစီးဝင်နေသော ချောင်းလက်တက်များ၊ မြောင်းလက်တက်များမှာ ရွှေသတ္တု၊ အခြားသတ္တုများတူးဖော်ခြင်း လုံးဝခွင့်မပြုပါဘူး။ ဒီနေ့ထိလည်း ခွင့်ပြု မိန့်ချထားပေးခြင်းမရှိပါဘူး။ ယခင် ၂၀၁၁ ခုနှစ်၊ ဧပြီလ ၁ ရက်နေ့ မတိုင်ခင်တုန်းက ချထား ပေးခဲ့တဲ့ လုပ်ပိုင်ခွင့်နှင့် လုပ်ကွက်များကိုလည်း ပြန်လည်သိမ်းယူပြီးတော့မှ ဖျက်သိမ်းပြီးဖြစ်ပါတယ်။ ဒါ့အပြင် မည်သည့်ကျောက်လုပ်ငန်းဖြစ်စေ ချောင်းနှင့်ချောင်းချောက်တွေ ကနေပြီးတော့မှ ပေ ၃၀၀ အတွင်းမှာ တူးဖော်ခွင့်မရှိရေး အမိန့်၊ လုပ်ထုံးလုပ်နည်းများ ညွှန်ကြားပြီးတော့မှဆောင်ရွက်လျက်ရှိ<title>ပါတယ်။ ကျွန်တော်တို့မှာ အားနည်းချက်တစ်ခုရှိပါတယ်။ အဲဒါကတော့ဖြင့် နယ်မြေဒေသအခြေအနေ အရ ၂၀၁၁ ခုနှစ်၊ မေလနောက်ပိုင်းမှ ယနေ့အထိ အမှန်တကယ် အမိန့်နှင့်ညွှန်ကြားချက်အတိုင်း လက်တွေ့ကျကျဆောင်ရွက်နေခြင်းရှိ၊ မရှိကို သွားရောက်စစ်ဆေးနိုင်ခြင်းမရှိသေးပါဘူး။ ဒါကြောင့် မို့လို့ နယ်မြေဒေသလုံခြုံမှုအခြေအနေ တိုးတက်ကောင်းမွန်လာသည်နှင့်အမျှ ကျွန်တော်တို့ဝန်ကြီး ဌာနကဖွဲ့စည်းထားတဲ့စစ်ဆေးရေးအဖွဲ့များ စေလွှတ်ပြီးတော့မှ မြေပြင်ကွင်းဆင်းစစ်ဆေးပြီး လိုအပ် တာများကိုလည်း ကြပ်မတ်ဆောင်ရွက်ခြင်း၊ ပြုပြင်လုပ်ဆောင်ခြင်းများကို ဆောင်ရွက်သွားမည်ဖြစ်ကြောင်းတင်ပြအပ်ပါတယ်။ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ သတ္တု များကိုတူးဖော်တဲ့နေရာမှာ သတ္တုတွင်းဝန်ကြီးဌာနကတော့ အမိန့်များ၊ ညွှန်ကြားချက်များနှင့် အညီ တိတိကျကျထိထိရောက်ရောက်ဖြစ်အောင် ဆောင်ရွက်လျက်ရှိပါတယ်။ ကျွန်တော်တို့လိုပဲ ကျွန်တော်တို့ ဝန်ကြီးဌာနတစ်ခုတည်းသာမကဘဲနဲ့ ဒေသခံတိုင်းဒေသကြီးအစိုးရနဲ့ ပြည်နယ် အစိုးရများ ဒေသခံလူထုများကလည်း ဝိုင်းဝန်းကြပ်မတ်ထိန်းသိမ်းပေးဖို့ လိုအပ်ပါကြောင်းတင်ပြအပ် ပါတယ်။ ဒီလုပ်ငန်းတွေလုပ်တဲ့အခါမှာ ကျွန်တော်တို့ ဝန်ကြီးဌာနကတော့ တင်ပြပါအတိုင်း အမိန့်နှင့် ညွှန်ကြားချက်များ ထုတ်လုပ်ပြီးဆောင်ရွက်နေသကဲ့သို့ အချို့သော တိုင်းဒေသကြီး/ ပြည်နယ်တွေမှာ သက်ဆိုင်ရာအစိုးရအဖွဲ့တွေဟာ ဥပဒေအရလုပ်ရမယ့်လုပ်ငန်းစဉ်တွေကို လုပ်နေသလို ရွှေသတ္တု တူးဖော်ခြင်းနဲ့ ပတ်သက်လို့ အသေးစားလက်လုပ်လက်စား လုပ်ငန်းတွေကို ဥပဒေမပါဘဲနဲ့ လုပ်ကွက် များချထားပေးနေတာတွေရှိတယ်လို့ သိရပါတယ်။ ဒီလို ရွှေသတ္တု လက်လုပ်လက်စားတူးဖော်ခွင့် ပေးခြင်းဟာ လက်လုပ်လက်စားသာဆိုသော်လည်းပဲ မြေပြင်မှာကတော့ဖြင့် စက်ကိရိယာတွေ၊ ယန္တရားတွေအသုံးပြုပြီးတော့မှ ပတ်ဝန်းကျင်ထိန်းသိမ်းရေးကို အလေးမထားဘဲ ဆောင်ရွက်နေ တဲ့အတွက် သဘာဝပတ်ဝန်းကျင်ထိခိုက်မှုရှိတယ်။ စောစောက လွှတ်တော်ကိုယ်စားလှယ်ကြီးတင်ပြ သလို မြစ်ချောင်းများရဲရေအရည်အသွေးကျဆင်းစေခြင်းကိုလည်း ဖြစ်လျက်ရှိကြောင်း သိရှိရပါ တယ်။ ဒါကြောင့်မို့လို့ ကျွန်တော်တို့တွေသာမက တိုင်းဒေသကြီးနဲ့ ပြည်နယ်အစိုးရတွေမှာလည်း အထူးသဖြင့် ရွှေသတ္တု တူးဖော်ခြင်းနှင့်ပတ်သက်ပြီးတော့မှ လက်လုပ်လက်စားပြုခွင့်များကို ဥပဒေ အရပေးခွင့်မရှိကြောင်း၊ အခွင့်အာဏာမရှိကြောင်း သိရှိထားပါရန်လိုအပ်ပါကြောင်းနှင့် ပြည်သူ့ လွှတ်တော်ကိုယ်စားလှယ်ကြီးများကလည်း မိမိတို့ တိုင်းဒေသကြီး/ပြည်နယ်အလိုက်တင်ပြပါကိစ္စနှင့် ပတ်သက်ပြီးတော့ ဝိုင်းဝန်းထိန်းသိမ်းဆောင်ရွက်ပေးကြပါရန် တိုက်တွန်းနှိုးဆော်တင်ပြအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)ကိုးတန်ချောင်းတံတားအား ကြိုးတံတားအဖြစ်တည်ဆောက်ပေးရန်နှင့်စပ်လျဉ်းသည့်မေးခွန်း</title></speech>
</Q-A><Q-A>
<speech type="speaker">အစီအစဉ် ၆ (ခ) ကိုကျော်ပါမယ်။ အစီအစဉ် ၆ (ဂ) ဖြစ်ပါတယ်။ ဦးလှထွန်း၊ ခန္တီးမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="242">ဦးလှထွန်း(ခန္တီးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ ဖိတ်ကြားထားသည့် ဧည့်သည်တော်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေကြောင်း ဆုမွန်ကောင်းတောင်းလျက် နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ခန္တီးမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးလှထွန်းဖြစ်ပါတယ်။ ကျွန်တော့်အနေနဲ့ မော်လိုက်မြို့နယ်ကိုယ်စား ပြုလျက် ဒေသခံပြည်သူလူထုအကျိုးအတွက် အမာခံသံကြိုးတံတားဆောက်လုပ်ရေးနှင့်ပတ်သက်ပြီး မေးခွန်းမေးမြန်းသွားမှာဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်တော်ကြီးများခင်ဗျား။ မုံရွာ-သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်း ဟာ မြန်မာနိုင်ငံအနောက်မြောက်ဘက်ဒေသအတွက် မဟာဗျူဟာမြောက်လမ်းကြောင်းဖြစ်နေသည် ကိုလေ့လာတွေ့ရှိရပါတယ်။ ယင်းလမ်းကြောင်းဖောက်လုပ်ရန် စီမံလမ်းညွှန်မှုပေးခဲ့သော ယခင် တပ်မတော်အစိုးရကိုလည်း အထူးလေးစားဂုဏ်ပြု ရမှာဖြစ်သလို လမ်းဖောက်လုပ်ပေးခဲ့တဲ့ ပြည်သူ့ ဆောက်လုပ်ရေးဝန်ကြီးဌာနကိုလည်း များစွာကျေးဇူးတင်ရှိပါကြောင်း ပြည်သူလူထုရဲ့ကိုယ်စား ဒီနေရာကနေ ပြောကြားလိုက်ရပါတယ်။ ချင်းတွင်းမြစ်ရေဟာ တစ်နေ့ထက်တစ်နေ့ ရေနည်းပါးလာပြီး သောင်တွေထွန်းလာတဲ့အတွက်ကြောင့် အထက်ဖော်ပြပါလမ်းကြောင်းဟာ တစ်နှစ်ထက်တစ်နှစ် ပိုမို အသုံးတည့်လာသည်ကို တွေ့ရှိရပါတယ်ခင်ဗျား။ လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ မော်လိုက်မြို့နယ်အတွင်းရှိ ကိုးတန်ချောင်း ဟာ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်း မိုင်တိုင်အမှတ် ၄၄ မိုင် ရ ဖာလုံနှင့် ၄၅ မိုင်ကြား သောင်းအင်ကျေးရွာနှင့် သံနန်းတောကျေးရွာအကြား ခန့်မှန်းမြေပုံညွှန်း (SL-020018) ကြားမှာ တည်ရှိပြီးချောင်းရဲအကျယ်ဟာ နွေရာသီမှာ ပေ ၂၉၀ ခန့်ရှိပြီး မိုးတွင်းမှာဆိုလို့ ရှိရင် ပေ ၄၀၀ ခန့် ကျယ်ပြန့်ပါတယ်။ နွေရာသီမှာ ရေ ၂ ပေခန့်ရှိပြီး မိုးတွင်းမှာနွေရာသီမှာရှိတဲ့ရေထက် ၁၂ ပေ၊ ၁၃ ပေ မြင့်တက်လာသည်ကိုတွေ့ရပါတယ်။ တောင်ကျရေနှင့်အတူ သစ်ပင်တွေမျောပါလာပြီး တံတားတိုင် တွေကိုကန့်လန့်ခံကာ တံတားတွေနှစ်စဉ်ပျက်စီးလျက် နိုင်ငံတော်မှလည်း နှစ်စဉ်ငွေအကုန်အကျခံ၍သံကြိုးတံတားတွေကိုတည်ဆောက်ပေးနေတာကိုတွေ့ရပါတယ်။ ယင်းကိုးတန်ချောင်းဟာ သံကြိုး တံတားဆောက်လုပ်မှသာလျှင် အဆင်ပြေမှာဖြစ်ပါတယ်။ နိုင်ငံတော်မှ အမာခံသံကြိုးတံတား ဆောက်လုပ်မည်ဆိုပါလျှင် မော်လိုက်မြို့နယ် ပြည်သူလူထုအနေနဲ့လည်း ကျပ်သိန်း ၁၂၀ ထည့်ဝင် လှူဒါန်းမည်ဖြစ်ကြောင်းသိရှိရပါတယ်။ သို့ဖြစ်ပါ၍ နိုင်ငံတော်အနေနှင့် မော်လိုက်မြို့နယ်အတွင်းရှိသောင်းအင်ကျေးရွာနှင့် သံနန်းတောကျေးရွာကြားရှိ ကိုးတန်ချောင်းတံတားအား အမာခံသံကြိုး တံတားဆောက်လုပ်ရန် အစီအစဉ်ရှိပါသလား။ အစီအစဉ်ရှိပါလျှင် မည်သည့်အချိန်ကာလတွင် ဆောက်လုပ်ပေးမည်ကိုသိလိုပါ၍ ယခုလိုမေးမြန်းတင်ပြအပ်ပါတယ်။ အားလုံးကို ကျေးဇူးတင် ပါတယ်။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ပြည်ထောင်စုဝန်ကြီးများအားလုံး မင်္ဂလာအပေါင်းနဲ့ ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့် ဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ခန္တီးမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးလှထွန်းမှ ပြည်သူ့လွှတ်တော်အစည်းအဝေးသို့ မေးမြန်းထားသော မုံရွာမြို့မှ ခန္တီးမြို့ အထိဖောက်လုပ်ထားသော မဟာဗျူဟာလမ်းကြောင်းပေါ်ရှိ သက္ကယ်ကျင်းမှ ခါတွန်ကျေးရွာအကြား လမ်းပေါ်တွင် ကိုးတန်ချောင်းကို ကူးထားသောတံတားမှာ နှစ်စဉ်ချောင်းရေတိုက်စားပြီး ပျက်စီး နေသဖြင့် နိုင်ငံတော်မှ ကြိုးတံတားအဖြစ်တည်ဆောက်ပေးနိုင်ခြင်း ရှိ၊ မရှိ။ ကြိုးတံတားအဖြစ် တည်ဆောက်ပေးမည်ဆိုပါက မော်လိုက်မြို့နယ်မှ ငွေကျပ် သိန်း ၁၂၀ ကို ထည့်ဝင်မည်ဖြစ်ကြောင်း တင်ပြလာသည့်မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ မော်လိုက်ခရိုင်၊ မော်လိုက် မြို့နယ်၊ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်းပေါ်မှာရှိတဲ့ မိုင်တိုင် ၄၄ မိုင် ရ ဖာလုံနဲ့ ၄၅ မိုင်ကြားရှိတဲ့ တံတားအမှတ် ၃/၄၅၊ ကိုးတန်ချောင်းကူးတံတားဟာ ပေအရှည် ၂၉၀ ရှိပြီးတော့ ဒီတံတားကို ဘေလီပေ ၂၀၀၊ RSJ သံပေါင်ပေ ၃၀၊ သစ်သားပေ ၆၀ ၊ အုတ်ကမ်းကပ်ခုံဖြင့် ၂၀၀၁-၂၀၀၂ ဘ ဏ္ဍာရေးနှစ်မှာ တည်ဆောက်ပေးခဲ့တာဖြစ်ပါတယ်။ ၁၂-၉-၂၀၀၆ ရက်နေ့ညတွင်မိုးသည်းထန်စွာရွာပြီး တောင်ကျချောင်းရေအမြင့် ၁၃ ပေအထိ စီးဆင်းမှုကြောင့် ရေတိုက်စားပျက်စီး သွားတာဖြစ်ပါတယ်။ ဒီအခါမှာ ရန်ပုံငွေရရှိမှုအခြေအနေအရ တံတားပြန်လည် တည်ဆောက်နိုင်ခြင်း မရှိဘဲ နှစ်စဉ်ပွင့်လင်းရာသီမှာ ယာယီရေနိမ့်တံတားများကိုသာ ဆောင်ရွက်ပေးလျက်ရှိပါတယ်။ ဆောက်လုပ်ရေးဝန်ကြီးဌာနအနေနဲ့ တံတားများအား အမြဲတမ်းတံတားများအဖြစ် အဆင့်မြှင့် ဆောက်လုပ်ရန်အတွက် မူဝါဒများရေးဆွဲထားပါတယ်။ နံပါတ်(၁)ကတော့ ပေ ၅၀ အောက်တံတား များကို ပထမဦးစားပေးဖြစ်ပါတယ်။ နံပါတ်(၂) ကတော့ ပေ ၅၀ နှင့်အထက် ပေ ၁၀၀ အောက်တံတား များကို ဒုတိယဦးစားပေးဖြစ်ပါတယ်။ နံပါတ်(၃)ကတော့ ပေ ၁၀၀ နှင့်အထက် ၁၈၀ ပေအောက် တံတားများကို တတိယဦးစားပေးဖြစ်ပါတယ်။ နံပါတ်(၄)ကတော့ ၁၈၀ ပေနှင့် အထက်တံတားများကို ပြည်ထောင်စုအစိုးရအဖွဲ့သို့ ခွင့်ပြု မိန့်တောင်းခံ၍ တည်ဆောက်သွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ သက္ကယ်ကျင်း-ဖောင်းပြင်ဟုမ္မလင်း-ခန္တီးလမ်းပေါ်ရှိ ကိုးတန်ချောင်းကူးတံတားအား အမြဲတမ်းသံကူကွန်ကရစ်တံတား တည်ဆောက်ရန် နှစ်တို ၅ နှစ်စီမံကိန်းတွင် ထည့်သွင်းရေးဆွဲထားပြီးဖြစ်ပါ၍ ၂၀၁၃-၂၀၁၄ ဘဏ္ဍာရေးနှစ်မှာစတင်ဆောင်ရွက်သွားမှာ ဖြစ်ပါကြောင်း လေးစားစွာရှင်းလင်း တင်ပြအပ်ပါတယ်။ (ဩဘာသံများ)</speech>
<title>ရေကျော်တံတားတည်ဆောက်ပေးရန်နှင့်စပ်လျဉ်းသည့်မေးခွန်း</title>
</Q-A><Q-A>
<speech type="speaker">ဦးစိုးစိုး၊ ထီးချိုင့်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="231">ဦးစိုးစိုး(ထီးချိုင့်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနဲ့ ပြည်သူ့လွှတ်တော်ကိုယ်စားလှယ်တော်များ၊ ပြည်ထောင်စုဝန်ကြီးများနှင့် ဖိတ်ကြားထားသော ဧည့်သည်တော်များခင်ဗျား။ မင်္ဂလာအပေါင်းနဲ့ ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်း ဆက်သဂါရဝပြု အပ်ပါတယ်ခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုးစိုးဖြစ်ပါတယ်။ ကျွန်တော့်အနေနဲ့ ဒေသဖွံ့ဖြိုးရေးအတွက် ထီးချိုင့်-ကျောင်းကုန်းလမ်းအပိုင်း ကွမ်းတုံ-ကျောက်အိုက်ရွာအနီးမှာရှိတဲ့ ကွမ်းဘောင်ချောင်းမကြီး နေရာမှာ ဖြတ်သန်းတဲ့ ရေကျော်တံတားတည်ဆောက်ပေးရေးကိစ္စ တင်ပြမေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ထီးချိုင့်-ကျောင်းကုန်းလမ်းအပိုင်းဟာ အရှည် ၂၀ မိုင် ၂ ဖာလုံဖြစ်ပါတယ်။ ရွှေဘို-မြစ်ကြီးနားမဟာဗျူဟာလမ်းမကြီးပေါ်မှာရှိတဲ့အင်းတော်မြို့နယ်၊ကျောင်းကုန်းရွာသို့ဆက်သွယ် ဖောက်လုပ်ထားပါတယ်။ ၁၉၉၂ခုနှစ်က နိုင်ငံတော်က ကတ္တရာလမ်းမကြီးအဖြစ် ဆောင်ရွက်ပေးခဲ့တာဖြစ်ပါတယ်။ ကာလကြာမြင့်ခဲ့ပြီးဖြစ်တဲ့အတွက် တချို့နေရာများမှာ ပျက်စီးမှုများရှိနေပြီး ဖြစ်ပါတယ်။ ဒါကြောင့် ၂၀၁၁-၁၂ ဘဏ္ဍာရေးနှစ်မှာ နိုင်ငံတော်ကခွင့်ပြုရန်ပုံငွေကျပ် ၂၁၅၅ သိန်း ချမှတ်ပေးခဲ့ပြီး ဆောက်လုပ်ရေးဝန်ကြီးဌာနက ကတ္တရာခင်းခြင်းလုပ်ငန်းကို တာဝန်ယူဆောင်ရွက် လျက်ရှိပါတယ်။ ထီးချိုင့်-ကျောင်းကုန်းလမ်းအပိုင်းဟာ အနောက်မဟာဗျူဟာ လမ်းမကြီးဖြစ်တဲ့ ရွှေဘိုမြစ်ကြီးနားလမ်းမကြီးကို ဆက်သွယ်တဲ့လမ်းဖြစ်တဲ့အတွက် ဆက်သွယ်မှုလမ်းကြောင်းဟာ အရေးပါတဲ့ လမ်းအပိုင်းဖြစ်ပါတယ်။ ဥက္ကဋ္ဌကြီးခင်ဗျား။ ထီးချိုင့်-ကျောင်းကုန်း လမ်းအပိုင်းမှာ ကွမ်းတုံကျောက်အိုက်ရွာအနီးမှာရှိတဲ့ ကွမ်းဘောင်ချောင်းမကြီးအား ဖြတ်သန်းရမယ့် နေရာတစ် နေရာရှိနေပါတယ်။ ၎င်းချောင်းမကြီးဟာ မိုးရာသီကာလမှာ ရေစီးသန်ပြီး ရေကြီးမြင့်မှုကြောင့် ဖြတ်သန်းသွားလာမှု အခက်အခဲရှိနေတာကို တွေ့နေရပါတယ်။ ဒီလိုတံတားတည်ဆောက်ပေးမယ် ဆိုရင် ပိုမိုသင့်တော်ပြီးသွားလာမှု အဆင်ပြေစေမှာဖြစ်ပါတယ်။ ဒေသခံမိဘပြည်သူများကလည်း ရေကျော်တံတား တည်ဆောက်ပေးရန်ဆန္ဒရှိကြပါတယ်။ ချောင်းမကြီးဟာ ရေကျော်တံတား တည်ဆောက်မယ်ဆိုရင် ခန့်မှန်းအလျားပေ ၆၀၀ ခန့်ရှိပါတယ်။ ရေနည်းချိန်မှာ အနိမ့်ဆုံးရေမှတ် ၂ ပေ၊ ရေများချိန်မှာ အမြင့်ဆုံးရေမှတ် ၅ ပေခန့်ရှိကြောင်းသိရပါတယ်။ သို့ပါ၍ သွားလာမှုအဆင်ပြေ စေရန်အတွက် ရေကျော်တံတားတည်ဆောက် ပေးနိုင်ပါရန်နှင့် ဆောင်ရွက်ပေးရန် အစီအစဉ် ရှိ၊ မရှိ သိလိုတဲ့အတွက် မေးမြန်းရခြင်းဖြစ်ပါတယ်ခင်ဗျား။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာနအနေနဲ့ စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုးစိုးမှ ပြည်သူ့လွှတ်တော်သို့ မေးမြန်းသော ထီးချိုင့်-ကျောင်းကုန်း လမ်းမကြီးပေါ်ရှိ ကွမ်းတုံ-ကျောက်အိုက်၊ ကွမ်းဘောင်ချောင်းမကြီးအား ရေကျော်တံတားဆောက်လုပ်ပေးရန် အစီအစဉ် ရှိ၊ မရှိ သိရှိလိုသည့်မေးခွန်းအား ရှင်းလင်းဖြေကြား သွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ် ရှိ ထီးချိုင့်-ကျောင်းကုန်းလမ်းသည် အရှည် ၂၀ မိုင် ၂ ဖာလုံရှိပြီး ထီးချိုင့်မြို့နယ်နှင့် ရွှေဘိုမြစ်ကြီးနားလမ်းကို ဆက်သွယ်ထားသော လမ်းဖြစ်ပါတယ်။ ၂၀၁၁-၂၀၁၂ ဘဏ္ဍာရေးနှစ်အတွင်းမှာ စစ်ကိုင်းတိုင်းဒေသကြီးနဲ့ ပြင်ဆင်ထိန်းသိမ်းခြင်းရန်ပုံငွေနဲ့ လုပ်ငန်းများကို ဆောင်ရွက်ခဲ့ပါတယ်။ အဲ့ဒီလုပ်ငန်းများကတော့ (၁) ကတ္တရာထပ်ပိုးလွှာတင်ခြင်း ၅ မိုင် ၁ ဖာလုံ၊ (၂) ကတ္တရာလမ်း မျက်နှာပြင်ညှိ၍ ရေပိတ်လွှာခင်းခြင်း ၆ မိုင် ရ ဖာလုံ၊ (၃) လမ်းချောစေရန် ဂျင်းကျောက် ၃ လက်မ ထုခင်းခြင်း ရ မိုင်၊ (၄) လမ်းမြေသားတာပေါင် ၄၀ ပေ အကျယ်ချဲ့ခြင်း ၄ မိုင်၊ (၅) လမ်းဘေး ရေမြောင်းတူးခြင်း ၃ မိုင်၊ (၆) ကွန်ကရစ်တံတားတည်ဆောက်ခြင်း ၄ စင်း၊ (၇) အုတ်စီမြေကာနံရံ တည်ဆောက်ခြင်း/ရေပြွန်တိုးချဲ့ခြင်း ၁ ခု၊ (၈) တံတားများပြုပြင်ခြင်း ၅ စင်းတို့ကို တိုင်းဒေသကြီးရဲ့ ပြင်ဆင်ထိန်းသိမ်းရေးရန်ပုံငွေနဲ့ ဆောင်ရွက်လျက်ရှိပါတယ်။ ဆောက်လုပ်ရေးဝန်ကြီးဌာနအနေဖြင့် တံတားများကို အမြဲတမ်းတံတားများအဖြစ် အဆင့်မြှင့်တင်ဆောက်လုပ်ရန်အတွက် မူဝါဒရေးဆွဲရာမှာ တံတားပေအရှည်အလိုက် ဦးစားပေးဆောင်ရွက်မှာဖြစ်ကြောင်းကိုလည်း ကျွန်တော်တင်ပြခဲ့ပြီးဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ထီးချိုင့်-ကျောင်းကုန်းလမ်းဟာ တိုင်းဒေသကြီးအစိုးရ အဖွဲ့မှ စီမံခန့်ခွဲသောလမ်းဖြစ်ပါတယ်။ အဆိုပါလမ်းပေါ်ရှိ ကွမ်းဘောင်ချောင်းမကြီးဟာ မိုးရာသီမှာ အမြဲရေစီးဆင်းလျက်ရှိပြီး မိုးများချိန်မှာ ရေစီးသန်သော ချောင်းဖြစ်ခြင်းကြောင့် ရေကျော်တံတား ဆောက်လုပ်ခြင်းထက် သံကူကွန်ကရစ်တံတားဆောက်လုပ်မှသာ သင့်တော်မှာဖြစ်ပါတယ်။ သို့ပါ၍ ကွမ်းဘောင်ချောင်းတံတားအား အရှည်ပေ ၂၅၀ သံကူကွန်ကရစ်တံတား တည်ဆောက်ရန် ၂၀၁၂၂၀၁၃ ဘဏ္ဍာရေးနှစ်တွင် တိုင်းဒေသကြီးအစိုးရအဖွဲ့သို့ ရန်ပုံငွေတင်ပြတောင်းခံပြီး ဆောင်ရွက်သွား မည်ဖြစ်ပါကြောင်း လေးစားစွာရှင်းလင်းတင်ပြအပ်ပါတယ်။ (ဩဘာသံများ)</speech>
</Q-A><Q-A>
<title>မြစ်ကမ်းပြိုမှုကို ပြန်လည်ပြုပြင်ထိန်းသိမ်းပေးရန်နှင့်စပ်လျဉ်းသည့်မေးခွန်း</title>
<speech type="speaker">ဦးဝင်းမြင့်၊ ပြည်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="271">ဦးဝင်းမြင့်(ပြည်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ဖိတ်ကြားထားတဲ့ဧည့်သည်တော်များ မင်္ဂလာပါလို့ နှုတ်ခွန်းဆက်သဂါရဝပြု ပါတယ်။ ကျွန်တော်ကတော့ ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဝင်းမြင့်ဖြစ်ပါတယ်။ လေးစားရသောဥက္ကဋ္ဌကြီးခင်ဗျား။ ပဲခူးတိုင်း ဒေသကြီး၊ ပြည်မြို့နယ်ဟာ ဧရာဝတီမြစ်ရဲ့အရှေ့ဘက်ကမ်းမှာတည်ရှိတဲ့ မြို့နယ်တစ်မြို့နယ် ဖြစ်ပါတယ်။ ယခင်ဆယ်စုနှစ်များဆီက ပြည်မြို့ရုံအထက်ဘက် ဧရာဝတီမြစ်ကမ်းရိုးတစ်လျှောက် မှာရှိတဲ့ရွာများဖြစ်တဲ့ ဖိုးခေါင်ရွာ၊ လက်ခုပ်င်ရွာ၊ မြရွာ၊ ကုန်သလင်းရွာ၊ သဲဖြူရွာစတဲ့ ကျေးရွာများကစပြီးတော့ ပြည်မြို့၊ နဝင်းရပ်ကွက်အထိ နွေရာသီရောက်ပြီဆိုလျှင် မြစ်ရေကျလာပြီဆိုလျှင် မြစ်ကမ်းတစ်လျှောက်မှာ မြေနုကျွန်းကြီးများ တစ်မျှော်တစ်ခေါ်ပေါ်ပေါက်လာခဲ့ပါတယ်။ ယင်းမြေနု ကျွန်းများပေါ်မှာ ကျေးရွာသူကျေးရွာသားများက ခရမ်း၊ ဖရုံ၊ ငရုတ်စတဲ့သီးနှံတွေကို နှစ်စဉ်စိုက်ပျိုး ကြပြီး ဝင်ငွေတိုးခဲ့ကြပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ပြည်မြို့၊ မြရွာမြစ်ရေတင်စီမံကိန်း ကို ၂၀၀၅ ခုနှစ်ကတည်ဆောက်ခဲ့ပြီးတော့ မြစ်ကြောင်းထိန်းသိမ်းရေးပညာရှင်များက နွေ၊ မိုး၊ ဆောင်း ရာသီတိုင်း အဲဒီမြစ်ရေတင်နေရာကို မြစ်ရေရောက်ရှိဖို့အတွက် မြစ်ဖျံအထက်ပိုင်းမှာ ရေကာများ ရိုက်ပြီးတော့ ဧရာဝတီမြစ်ရေကြောင်းကိုပြုပြင်ခဲ့ကြပါတယ်။ မြရွာမြစ်ရေတင်နေရာကို ရည်မှန်းချက် အတိုင်း ရေရောက်ရှိခဲ့သော်လည်း ၎င်းရေလမ်းကြောင်းက ရေဦးဟာ မြစ်ရေတင်စီမံကိန်းရုံအောက်ဘက်မှာရှိတဲ့ မြရွာ၊ လက်ခုပ်ပင်ရွာ၊ ဖိုးခေါင်ရွာများအပြင် ပြည်မြို့နဝင်းရပ်ကွက်အထိ ရေထိုးပြီး ရေတိုက်စားခြင်းခံနေရပါတယ်။ အဲဒီလို ရေတိုက်စားခြင်းကြောင့် နှစ်စဉ်ပေါ်ထွန်းခဲ့တဲ့ ခုနက မြေနုကျွန်းကြီးတွေပျောက်ကွယ်သွားပြီးတော့ ကမ်းနားတစ်လျှောက်မှာ ချောက်ကမ်းပါးကြီးများ ဖြစ်ပြီး ကမ်းပါးကြီးများပြို ကျခြင်းကြောင့် ရွာမှာရှိတဲ့ ကမ်းနားမှာရှိတဲ့ လူနေအိမ်များပြောင်းရွှေ နေရပါတယ်။ ယင်းအတွက် အောက်ပါမေးခွန်းတစ်ခုကို မေးလိုပါတယ်ခင်ဗျား။ ပဲခူးတိုင်းဒေသကြီး၊ ပြည်မြို့နယ် မြရွာမြစ်ရေတင်စီမံကိန်းရေကာများရိုက်ထားခြင်းကြောင့် ရေကြောင်းများပြောင်းလဲကာ ဧရာဝတီမြစ်ရေတိုက်စားပြီး မြစ်ကမ်းတစ်လျှောက်ရွာများ၊ လူနေအိမ်များ၊ စိုက်ခင်းများ ဆုံးရှုံးမှု ဖြစ်ပေါ်နေသည်ကို ရေကြောင်းထိန်းသိမ်းရေးဦးစီးဌာနက ပြန်လည်ပြုပြင်ထိန်းသိမ်းပေးရန် အစီအစဉ် ရှိ၊ မရှိနဲ့ အစီအစဉ်ရှိပါက မည်သည့်အချိန်တွင်ပြုလုပ်ပေးမည်ကို သိလိုပါတယ်ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="90">ဦးဉာဏ်ထွန်းအောင်(ပြည်ထောင်စုဝန်ကြီး၊ ပို့ဆောင်ရေးဝန်ကြီးဌာန)</agency>ချစ်ခင်လေးစား ရပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ အားလုံး စိတ်ချမ်းသာကျန်းမာကြပါစေကြောင်း ဆုတောင်းမေတ္တာပို့သရင်း လေးစားစွာနှုတ်ခွန်းဆက်သအပ် ပါတယ်။ ကျွန်တော့်အနေနဲ့ ပဲခူးတိုင်းဒေသကြီး၊ ပြည်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမြင့်မေးတဲ့ မေးခွန်းနဲ့ပတ်သက်ပြီး တိုတိုနဲ့ရှင်းရှင်းဖြေကြားမှာဖြစ်ပါတယ်။ ကျွန်တော်တို့ ပို့ဆောင်ရေးဝန်ကြီးဌာနရဲ့ အဓိကတာဝန်ကတော့ ရေကြောင်းနဲ့လေကြောင်းပို့ဆောင်ရေးကဏ္ဍများတာဝန်ယူရတာဖြစ်ပါတယ်။ ကျွန်တော်တို့ ဝန်ကြီးဌာနရဲ့ ဘဏ္ဍာရေးရည်မှန်းချက်ကလည်း ဝန်ကြီး ဌာနတစ်ခုလုံးက ကျွန်တော်တို့ ရှာဖွေတဲ့ငွေပေါ်မှာပဲ ကျွန်တော်တို့ ရပ်တည်မှာဖြစ်ပါတယ်။ ကျွန်တော်တို့ရှာဖွေတဲ့ငွေပေါ်ရပ်တည်ပြီးတော့ နိုင်ငံတော်အတွက် အသားတင် တစ်နှစ်ကို ၄၀ ဘီလီယံရှာရမှာဖြစ်ပါတယ်။ ကျွန်တော်တို့ ဝန်ကြီးဌာနရဲ့ ရိုးရှင်းသောရည်မှန်းချက် ဖြစ်ပါတယ်။ ဒါကြောင့်မို့လို့ ကျွန်တော်တို့ ခုနက ကိုယ်စားလှယ်တော်ကြီး တင်ပြတဲ့ကိစ္စနဲ့ပတ်သက်ပြီးတော့ ရေကြောင်းထိန်းသိမ်းရေးနဲ့ပတ်သက်ပြီး မြန်မာနိုင်ငံမှာရှိတဲ့ ဧရာဝတီမြစ်၊ ချင်းတွင်းမြစ်၊ စစ်တောင်းမြစ်၊ သံလွင်မြစ် အင်မတန်မှရှည်လျားတဲ့မြစ်ကြောင်းတွေနဲ့ မြစ်ဝကျွန်းပေါ်မှာ ဖြစ်ပေါ် လျက်ရှိသော ကမ်းပြို မှုကိစ္စများကို ကျွန်တော်တို့ အားလုံးတာဝန်ယူဖို့ ကျွန်တော်တို့ ဝန်ကြီးဌာနက အင်မတန်ခက်ခဲပါတယ်။ ခုနက ကိုယ်စားလှယ်တော်ကြီး တင်ပြတဲ့မေးခွန်းနဲ့ ပတ်သက်ပြီး ကျွန်တော် လေ့လာကြည့်သလောက်တော့ ကျွန်တော်တို့ မြရွာမြစ်ရေတင်စီမံကိန်းအတွက် ရေရရှိဖို့ မြစ်ရေတင်စီမံကိန်းဟာ မြစ်ကမ်းနားမှာကပ်နေတာဖြစ်ပါတယ်။ ရေရှိဖို့အတွက် ကျွန်တော်တို့က လိုအပ်တဲ့အဆောက်အဦတွေ၊ လိုအပ်တဲ့အတိုင်းအတာတွေလုပ်ရင်းနဲ့ အဲဒီရေဟာများပြီးတော့ မြစ်ကမ်းပါးပြိုခြင်းဖြစ်ပါတယ်။ ဒီဟာနဲ့ ပတ်သက်ပြီး ကျွန်တော်တို့ အောက်ခြေအထိဆင်း ဆန်းစစ် လေ့လာပြီး ကျွန်တော်တို့ မြစ်ရေတင်အတွက် လိုအပ်တဲ့ရေထက်ပိုပြီးတော့ မများအောင် နည်းပညာနဲ့ ကျွန်တော်တို့ ဆောင်ရွက်ပေးပါ့မယ်။ သို့သော်လည်း ယေဘုယျအားဖြင့် ဆောင်ရွက်ပေးနိုင်တဲ့ ရန်ပုံငွေ ကျွန်တော်တို့ မပါပါဘူး။ မြစ်ကြောင်းတစ်လျှောက် မြန်မာနိုင်ငံမှာရှိတဲ့ ဧရာဝတီမြစ်၊ ချင်းတွင်းမြစ်၊ သံလွင်မြစ်၊ စစ်တောင်းမြစ် မြစ်ကြောင်းအားလုံးရဲ့ ကမ်းပါးပြိုမှုအတွက်တော့ ကျွန်တော်တို့မှာ ရန်ပုံငွေမပါပါဘူး။ မြစ်ဝကျွန်းပေါ်ဒီအတိုင်းပါပဲ။ ဒါကို ကိုယ်စားလှယ်တော်ကြီး သိအောင် တင်ပြခြင်းဖြစ်ပါတယ်။ ကျွန်တော်တို့ ဝန်ကြီးဌာနအနေနဲ့ လုပ်ပေးနိုင်တာကတော့ ဒီမြစ်ရေ တင်အတွက် ရေရရှိအောင်ဆောင်ရွက်ရင်းနဲ့ ရေများပြီးတော့ ကမ်းပါးပြိုခြင်းဖြစ်ပါတယ်။ ဒါဆိုလို့ ရှိရင်လည်း ကျွန်တော်တို့ မြစ်ကမ်းပါးပြို တဲ့ကိစ္စနဲ့ပတ်သက်ပြီးတော့ဆိုရင် သက်ဆိုင်ရာမြို့နယ် အုပ်ချုပ်မှုအာဏာပိုင်ကနေပြီး သက်ဆိုင်ရာပြည်နယ်အစိုးရအထိ တင်ပြရပါတယ်။ တင်ပြပြီး ပြည်နယ်အစိုးရကနေပြီးတော့ ကျွန်တော်တို့ နိုင်ငံတော်သမ္မတရုံးကိုတင်ပြရပါတယ်။ နိုင်ငံတော် သမ္မတရုံးကနေပြီးတော့ လိုအပ်တဲ့ဘတ်ဂျက်ကို သီးသန့်ချထားပြီး ဆောင်ရွက်ခြင်းဖြစ်ပါတယ်။ ကျွန်တော်တို့ ဝန်ကြီးဌာနရဲ့ ဘတ်ဂျက်ဖြင့် ဆောင်ရွက်တာမဟုတ်ကြောင်း ဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A><Q-A>
<title>ခရီးသည်တင်လေယာဉ်ငယ်များနှင့်စပ်လျဉ်းသည့်မေးခွန်း</title>
<speech type="speaker">ဦးဝင်းမြင့် မေးမြန်းဖို့ ဖြစ်ပါတယ်</speech>
<speech><mp id="271">ဦးဝင်းမြင့်(ပြည်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ပြည်မြို့နယ် အတွက် ဒုတိယမေးခွန်းတစ်ခုကို မေးခွင့်ပြုပါခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူးတိုင်း၊ ပြည်မြို့မှာ လေယာဉ်ကွင်းတစ်ကွင်းရှိပါတယ်။ အဲဒီလေယာဉ်ကွင်းကို ၁၉၅၆ ခုနှစ်က စတင်တည်ဆောက်ခဲ့ပြီးတော့ ၁၉၆၈ ခုနှစ်မှာတစ်ကြိမ်၊ ၁၉၆၉ ခုနှစ်မှာတစ်ကြိမ် လေယာဉ်လမ်းတွေ ကို တိုးချဲ့ပြင်ဆင်ထားပြီးဖြစ်ပါတယ်။ အဲဒီလေယာဉ်လမ်းတွေဟာ အလျား ၄၅၀၀ ပေ၊ အကျယ် ၃၅၀၀ ပေဖြစ်ပြီးတော့ မြေလမ်းရဲခံနိုင်အားဟာ ၄၅၀၀၀ PS၊ ရှိတဲ့အတွက် ဖော်ကာအက်ဖ်-၂ရ အမျိုးအစားလေယာဉ်များအထိ ဆင်းသက်နိုင်ကြောင်း သိရှိရပါတယ်။ ယခုအခါ ယင်းလေယာဉ် ကွင်းကို အရေးကြီးပုဂ္ဂိုလ်များရဲ့ လေယာဉ်များ၊ တပ်မတော် (လေ) မှ လေ့ကျင့်ရေးလေယာဉ်များ အခါအားလျော်စွာ အသုံးပြု နိုင်တဲ့လေယာဉ်ကွင်းကောင်းတစ်ခုဖြစ်ပါတယ်။ ဥက္ကဋ္ဌကြီးခင်ဗျား။ ယခင်က ပဲခူးတိုင်းကို ပဲခူးတိုင်းအရှေ့၊ ပဲခူးတိုင်းအနောက်ရယ်လို့ ခွဲခြား တုန်းက ကျွန်တော်တို့ ပြည်မြို့ဟာ ပဲခူးတိုင်းအနောက်ပိုင်းနဲ့ တိုင်းရုံးစိုက်ရာ မြို့ကြီးတစ်မြို့ ဖြစ်ပါတယ်။ ခရီးသွားများ၊ ဝန်ထမ်းများ၊ ကုန်သည်ပွဲစားများဖြင့် ရောင်းဝယ်ဖောက်ကား စည်ကားတဲ့ မြို့တစ်မြို့ပဲဖြစ်ပါတယ်။သရေခေတ္တရာမြို့ဟောင်းဒေသတည်ရှိနေတဲ့အတွက် နိုင်ငံခြားဧည့်သည်များ ဝင်ရောက်လှည့်လည်သော မြို့လည်းဖြစ်ပါတယ်။ ဒါကြောင့် ကုန်းလမ်း၊ ရေလမ်းအပြင် လေယာဉ် လမ်းဖြင့် ခရီးသွားလိုသော ခရီးသည်အများအပြားရှိကြပါတယ်။ ဒီအတွက်ကြောင့် ပြည်မြို့နေ မြို့သူ၊ မြို့သားများရဲ့ဆန္ဒကို ဖော်ဆောင်ပေးနိုင်ရန် အောက်ပါမေးခွန်းကို မေးလိုပါတယ်ခင်ဗျား။ ပြည်မြို့ရှိ လေယာဉ်ကွင်းကို အစိုးရပိုင်လေကြောင်းလိုင်းမှဖြစ်စေ၊ ပုဂ္ဂလိကပိုင် လေကြောင်းခရီးစဉ်မှဖြစ်စေ ခရီးသည်တင်လေယာဉ်ငယ်များ ဆင်းသက်ပြီး အများပြည်သူများကို ပို့ဆောင်ပေးနိုင်ရန် အစီအစဉ် ရှိ၊ မရှိနဲ့ အစီအစဉ်ရှိပါက မည်သည့်အချိန်တွင် စတင်မည်ကို သိလိုပါတယ်ခင်ဗျား။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="90">ဦးဉာဏ်ထွန်းအောင်(ပြည်ထောင်စုဝန်ကြီး၊ ပို့ဆောင်ရေးဝန်ကြီးဌာန)</agency>ချစ်ခင်လေးစား ရပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်တော်များခင်ဗျား။ ဆက်လက်ပြီးတော့ ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမြင့်မေးတဲ့မေးခွန်းနဲ့ ပတ်သက်ပြီး ပြန်လည်ဖြေကြားမှာဖြစ်ပါတယ်။ ကျွန်တော်တို့နိုင်ငံမှာ လက်ရှိကျင့်သုံးနေတဲ့စနစ်က ဈေးကွက်စီးပွားရေးစနစ်ဖြစ်ပါတယ်။ ကျွန်တော်တို့ မြန်မာနိုင်ငံအတွင်းမှာရှိတဲ့လေယာဉ်ကွင်းများ အနက် ခုနကကိုယ်စားလှယ်တော်မေးမြန်းထားတဲ့ပြည်လေယာဉ်ကွင်းဟာ ကျွန်တော်တို့ အရင်တုန်းက ဆင်းသက်ခဲ့တဲ့ လေယာဉ်ကွင်းဖြစ်ပါတယ်။ လက်ရှိအနေအထားအရ ကျွန်တော်တို့ ဝန်ကြီးဌာန လေကြောင်းပို့ဆောင်ရေးညွှန်ကြားမှုဦးစီးဌာနက ထိန်းသိမ်းထားတဲ့လေယာဉ်ကွင်းလည်းဖြစ်ပါတယ်။ သို့သော်လည်းပဲ လက်ရှိအနေအထားအရ စီးမယ့်ခရီးသည်မရှိတဲ့ အတွက်ကြောင့်မို့လို့ ကျွန်တော်တို့ ဒီလေယာဉ်ပျံကွင်းကို ကျွန်တော်တို့ ပျံသန်းပြေးဆွဲခြင်းမရှိပါဘူး။ တကယ်လို့ နောင်တစ်ချိန်မှာ ကိုယ်စားလှယ်တော်ကြီးများအနေနဲ့ ဒီကွင်းကိုဆင်းသက်စေချင်လို့ရှိရင် ဒီကွင်းမှာကျွန်တော်တို့ Agent ခန့်ပြီးတော့ Average ပေါ့။ ကျွန်တော်တို့ခရီးသည်ရဲ့ တစ်ဝက်ကျော်လောက်���င်းဖို့ ကိုယ်စားလှယ်လုပ်ပေးနိုင်မယ်ဆိုရင် ကျွန်တော်တို့ ဆင်းဖို့ အဆင်သင့်ရှိကြောင်း ဖြေကြားအပ်ပါ တယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A><Q-A>
<title>ချမ်းမြသာစည်လေယာဉ်ကွင်းကြီးနှင့်စပ်လျဉ်းသည့်မေးခွန်း</title>
<speech type="speaker">ဦးတင်မောင်၊ ချမ်းမြသာစည်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="313">ဦးတင်မောင်(ချမ်းမြသာစည်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များနှင့် ပြည်ထောင်စုဝန်ကြီးများ မင်္ဂလာပါလို့ နှုတ်ခွန်း ဆက်သပါရစေ။ ကျွန်တော်ကတော့ မန္တလေးတိုင်းဒေသကြီး၊ ချမ်းမြသာစည်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတင်မောင်ဖြစ်ပါတယ်။ ကျွန်တော်မေးလိုတဲ့ မေးခွန်းကတော့ ချမ်းမြသာစည်လေယာဉ်ကွင်းအကြောင်းပဲဖြစ်ပါတယ်။ ဥက္ကဋ္ဌကြီးခင်ဗျား။ ချမ်းမြသာစည် လေယာဉ်ကွင်းအဟောင်းဟာ ချမ်းမြသာစည်မြို့နယ်အတွင်း တည်ရှိပြီးတော့ ကွင်းရှဲအနောက် ဘက်မှာ ရန်ကုန်-မန္တလေးလမ်း သို့မဟုတ် ၇၈ လမ်း၊ အရှေ့ဘက်မှာ စိုက်ကွင်းတစ်ဆက်တည်း အားကစားသိပ္ပံ၊ မြောက်ဘက်မှာ ဆင်ဖြူကန်ကွင်း၊ တောင်ဘက်မှာ မန္တလေး-ပြင်ဦးလွင်ရထားလမ်း ကြားတွင် တည်ရှိနေပါတယ်။ ၎င်းလေယာဉ်ကွင်းဟာလည်းပဲ မန္တလေးမြို့တော်ကြီးရဲ့ ဗဟိုအချက် အချာကျတဲ့နေရာတစ်ခုဖြစ်ပါတယ်။ လေယာဉ်ကွင်းဟောင်း၏ အကျယ်အဝန်းမှာ ဧက ၁၂၀ ခန့် ရှိကြောင်းသိရှိရပါတယ်။ ၎င်းလေယာဉ်ကွင်းဟာ တံတားဦး အပြည်ပြည်ဆိုင်ရာလေဆိပ်ကြီး မပေါ်ထွန်းမီ ၂၀၀၀ ပြည့်နှစ်၊ စက်တင်ဘာလအထိသာ လေယာဉ်များအတက်အဆင်းရှိသည်ကိုသိရှိ ရပါတယ်။ ၎င်းနောက် လေယာဉ်အတက်အဆင်း လုံးဝမပြုလုပ်တော့ပါ။ ယခုအခြေအနေတွင် လေယာဉ်ကွင်းကြီးမှာ လုံးဝမပြုလုပ်တော့သည့်အတွက် ခြုံနွယ်ပိတ်ပေါင်းများထပ်လျက် တောကြီး သဖွယ်ဖြစ်နေသည်ကို တွေ့ရှိရပါတယ်။ အဆောက်အဦအဟောင်း၌ ဝန်ထမ်းအချို့နေထိုင်လျက်ရှိကြောင်းတွေ့ရှိရပါတယ်။ မန္တလေးမြို့တော်ကြီးအလယ်ရှိ ဧက ၁၂၀ ခန့်ရှိသော နေရာကြီး အလဟဿဖြစ်နေသည်ဟု ထင်မြင်ယူဆမိပါတယ်။ ထို့ကြောင့် မန္တလေးတိုင်းဒေသကြီး၊ ချမ်းမြ သာစည်မြို့နယ်ရှိ ချမ်းမြသာစည်လေယာဉ်ကွင်းကြီးကို မြို့တော်အင်္ဂါရပ်နဲ့အညီ ခမ်းနားထည်ဝါ စွာဖြင့် ပြည်ထောင်စုအစိုးရမှ မည်သို့ဆောင်ရွက်ရန် အစီအစဉ် ရှိ၊ မရှိ သိရှိလိုကြောင်း မေးမြန်းအပ် ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="90">ဦးဉာဏ်ထွန်းအောင်(ပြည်ထောင်စုဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ ဆက်လက်ပြီး မန္တလေးတိုင်း ဒေသကြီး၊ ချမ်းမြသာစည်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်နဲ့မေးခွန်းကို ဖြေကြားမှာဖြစ်ပါတယ်။ ဦးတင်မောင်မေးထားတဲ့ ချမ်းမြသာစည်လေယာဉ်ကွင်းနဲ့ ပတ်သက်ပြီးတော့ ချမ်းမြသာစည်လေယာဉ်ကွင်းဟာ ကျွန်တော်တို့ မြန်မာနိုင်ငံရဲ့လွတ်လပ်ရေးနဲ့ အတူ ပေါ်ပေါက်လာတဲ့ လေယာဉ်ကွင်းဖြစ်ပါတယ်။ မူလတည်ဆောက်စဉ်က အလျားပေ ၄၀၀၀ နဲ့ အနံ ၇၅ ပေဖြစ်ပါတယ်။ ယခုအချိန်မှာတော့ ကျွန်တော်တို့ အလျားပေ ၆၅၀၀ ပေနဲ့ အနံပေ ၁၀၀ ရှိပြီး တော့ ၇၅ တန်ရှိတဲ့ အက်ဖ် ၂၈ နဲ့ အထက်လေယာဉ်ပျံများဆင်းသက်နိုင်တဲ့ လေယာဉ်ကွင်းဖြစ်ပါတယ်။ ကျွန်တော်တို့ နိုင်ငံတကာမှာရှိတဲ့ မြို့ကြီးများနဲ့ပတ်သက်ပြီးတော့ ဒီခေတ်မီတိုးတက်လာတာနဲ့အမျှ ကွင်းအသစ် များရှာဖွေပြီး အသစ်ဖောက်လုပ်ခြင်းဟာ နိုင်ငံတကာရဲအစဉ်အလာဖြစ်ပါတယ်။ ကျွန်တော်တို့ မန္တလေးမြို့နဲ့ပတ်သက်ရင်လည်း နိုင်ငံတကာလေယာဉ်ပျံကြီးများ ဆင်းသက်နိုင်ဖို့အတွက် တံတား ဦးလေဆိပ်ကို ကျွန်တော်တို့ တည်ဆောက်ခဲ့တာဖြစ်ပါတယ်။ မန္တလေးချမ်းမြသာစည်လေဆိပ်ကို ၁၉၉၆ ခုနှစ်က ပေ ၆၅၀၀ အထိတိုးချဲ့ပြီးတော့ဆင်းခဲ့တာဖြစ်ပါတယ်။ တံတားဦးလေဆိပ်ကို ၂၀၀၀ ခုနှစ်၊ စက်တင်ဘာလမှာ စတင်ဖွင့်လှစ်ပြီးတော့ မန္တလေးချမ်းမြသာစည်လေဆိပ်ကို ရပ်ဆိုင်းထားတာဖြစ်ပါတယ်။ ကျွန်တော်တို့မြန်မာနိုင်ငံမှာ ဝေဟင်ပိုင်နက်ကိုဖြတ်ကျော်ပျံသန်းခဲ့တဲ့ နေ့စဉ် ပျံသန်းတဲ့ လေယာဉ်ပျံပေါင်း ၄၅၀ ကျော်ရှိပါတယ်။ အဲ့ဒီ ၄၅၀ ကျော်ဟာ ကျွန်တော်တို့ မြန်မာနိုင်ငံရဲ့ အနောက်ဘက် Border ဝင်ပေါက် ၁၃ ပေါက်ရှိပါတယ်။ အရှေ့ဘက်မှာလည်း ထွက်ပေါက် ၁၃ ပေါက်ရှိပါတယ်။ ဝင်/ထွက်တဲ့ လေယာဉ်များအားလုံးဟာ မြန်မာပြည်အထက်ပိုင်းဆိုလို့ရှိရင် ချမ်းမြသာစည်လေဆိပ်ကို သတင်းပို့ရပါတယ်။ အဲ့ဒီလေယာဉ်ပျံဟာ လေဆိပ်ကို သတင်းပို့ပြီးတော့မှ သက်ဆိုင်ရာအရှေ့၊ အနောက်လမ်းကြောင်းများကိုသွားရတာဖြစ်ပါတယ်။ မြန်မာပြည်အောက်ပိုင်း မှာတော့ ပဲခူးမှာရှိတဲ့ Station ကိုသတင်းပို့ပြီးမှသွားရတာဖြစ်ပါတယ်။ နေ့စဉ် ချမ်းမြသာစည်လေဆိပ်ကိုသတင်းပို့တဲ့ လေယာဉ်ပျံပေါင်းဟာ အစီး၂၀၀/၂၅၀ လောက်ရှိပါတယ်။ တစ်ကမ္ဘာလုံးရဲ့ လေကြောင်းပို့ဆောင်ရေးလမ်းကြောင်း (International Airways) မှာဆိုလို့ရှိရင် ချမ်းမြသာစည် လေယာဉ်ပျံကွင်းဟာ အင်မတန်အရေးကြီးတဲ့နေရာမှာပါပါတယ်။ ဒီ Computer အားလုံးမှာ လေယာဉ်ပျံကွင်းရဲ့ အကွာအဝေးကိုပါထားပြီးဖြစ်ပါတယ်။ ကျွန်တော်တို့အနေနဲ့ ဒီလေဆိပ်ကို အသုံးချဖို့အတွက် လောလောဆယ်စီမံထားပြီးဖြစ်ပါတယ်။ ကျွန်တော်တို့ ပို့ဆောင်ရေးဝန်ကြီးဌာနရဲ့ မူဝါဒမှာပါတဲ့ နိုင်ငံတကာလေကြောင်းလိုင်းများမှာ တာဝန်ထမ်းဆောင်နိုင်ဖို့ လေသူရဲများမွေးထုတ် ပေးဖို့ဆိုတာပါပါတယ်။ ချမ်းမြသာစည်လေယာဉ်ကွင်းမှာ မကြာခင်မှာပဲ အရပ်ဘက်လေယာဉ်မောင်း သင်ကျောင်းတစ်ခုဖွင့်လှစ်ပြီးတော့ လေယာဉ်မောင်းသင်ကျောင်းနှင့်အတူ Flying Club တွေလည်း ဖွင့်ဖို့ စီစဉ်ထားပြီးဖြစ်ပါတယ်။ အဲ့ဒီ လေယာဉ်မောင်းသင်ကျောင်းကိုတော့ တပ်မတော် (လေ)မှ လေယာဉ်မောင်းနည်းပြအတွေ့အကြုံရှိတဲ့ ကျောင်းအုပ်ကြီးတွေ၊ နည်းပြဆရာတွေနှင့်ဖွဲ့စည်းပြီးတော့ တည်ဆောက်ဖို့လုပ်ထားပြီးဖြစ်ပါတယ်။ ပို့ဆောင်ရေးဝန်ကြီးဌာနအောက်မှာရှိတဲ့ လေကြောင်း ပို့ဆောင်ရေးညွှန်ကြားမှုဦးစီးဌာနအောက်မှာလည်း ဖွဲ့စည်းပုံပါထားပြီးဖြစ်ပါတယ်။ နောက်ဆိုလို့ရှိရင် ချမ်းမြသာစည်လေယာဉ်ကွင်းမှာ လေယာဉ်မောင်းသင်ကျောင်းနှင့် အပျော်တမ်းပျံသန်းရေးကလပ် များစည်ကားလာမှာဖြစ်ပြီးတော့ မြို့ရဲ့ကျက်သရေဆောင် လေကြောင်းပညာပေးဌာနတစ်ခုဖြစ်လာမှာ ဖြစ်ပါတယ်။ ၎င်းအပြင်ချမ်းမြသာစည်လေယာဉ်ကွင်းဟာ ပေပေါင်း ၆၅၀၀ ရှိ တဲ့အတွက်ကြောင့်မို့လို့ တံတားဦးလေယာဉ်ပျံကွင်းရဲ့ အရေးပေါ်အရန်လေယာဉ်ပျံကွင်းအဖြစ်လည်း အသုံးပြုခြင်းဖြစ်ပါတယ်။ ကိုယ်စားလှယ်တော်ကြီးမေးမြန်းထားတဲ့မေးခွန်းနှင့်ပတ်သက်ပြီးတော့ နိဂုံးချုပ်အနေနဲ့ တင်ပြရမယ်ဆိုရင် ချမ်းမြသာစည်လေယာဉ်ကွင်းဟာ အပြည်ပြည်ဆိုင်ရာလေကြောင်းပျံသန်းမှု အတွက် Reporting Point ဖြစ်ပြီးတော့ မြို့ရဲ့ကျက်သရေဆောင်အရပ်ဘက် လေယာဉ်မောင်းသင်ကျောင်းနှင့် အပျော်တမ်းပျံသန်းရေးကလပ်များဖွင့်လှစ်နိုင်ရေးအတွက် ဆောင်ရွက်ထားလျက် ရှိကြောင်း ဖြေကြားအပ်ပါတယ်။ (ဩဘာသံများ)</speech>
</Q-A><Q-A>
<title>မြစ်ကြောင်းထိန်းသိမ်းရေးလုပ်ငန်းများနှင့်စပ်လျဉ်းသည့်မေးခွန်း</title>
<speech type="speaker">ဦးဝင်းမြင့်၊ မြင်းခြံမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="326">ဦးဝင်းမြင့်(မြင်းခြံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဖိတ်ကြား၍တက်ရောက်လာကြသော ပုဂ္ဂိုလ်ကြီးများ၊ ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မန္တလေးတိုင်းဒေသကြီး၊ မြင်းခြံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမြင့်ဖြစ်ပါတယ်။ ဥက္ကဋ္ဌကြီးခင်ဗျား။ မြင်းခြံမြို့နယ်၊ ဆီမီးခုံကျေးရွာဟာ မြင်းခြံမြို့နှင့် ၂၉ မိုင် ကွာဝေးပါတယ်။ ရပ်ကွက် ၁၁ ခုရှိပြီးတော့ ဧရာဝတီမြစ်ကမ်းနဲ့အရှေ့ဘက်ရှိ၊ မြင်းခြံမြို့ရဲ့ မြောက်ဖျားဆုံးကျေးရွာဖြစ်ပါတယ်။ ပြည်တွင်းရေကြောင်းပို့ဆောင်ရေး ရန်ကုန်-မန္တလေးခရီးစဉ်၊ မန္တလေး-ညောင်ဦးခရီးစဉ်၊ ကသာ-ရန်ကုန်ခရီးစဉ်ဈေးသင်္ဘောကြီးများ၊ ခရီးသည်ပို့ဆောင်ရေး သင်္ဘောကြီး/သင်္ဘောငယ်များဆိုက်ကပ်ရပ်နားတဲ့ သင်္ဘောဆိပ်ကမ်းကြီးဖြစ်ပါတယ်။ ကျေးရွာရှိ ရပ်ကွက် ၆ ခုဟာ ဧရာဝတီမြစ်ကမ်းဘေးမှာတည်ရှိပြီး ဧရာဝတီမြစ် မြစ်ကြောင်းပြောင်းလဲရေစူးထိုးမှု ဖြစ်ပေါ်၍ ကမ်းပါးဘေးတွင်နေထိုင်ကြသောနေအိမ်များဟာ မြစ်ရေတိုက်စားမှုကြောင့် ပြောင်းရွှေ နေထိုင်ရခြင်း၊ ငွေကြေးကုန်ကျမှု ဖြစ်ပေါ်ခြင်းတို့ရှိပါတယ်။ အလားတူပဲ ဆီမီးခုံကျေးရွာနဲ့ တောင်ဘက်မှာတည်ရှိတဲ့ ဧရာဝတီမြစ်ကမ်းဘေးကျေးရွာများဖြစ်ကြတဲ့ စားကြူးရွာ၊ စားကြူး အလယ်ရွာ၊ ကျည်ရွာကျေးရွာတွေဟာ နှစ်စဉ်နှစ်တိုင်းလိုပင်မြစ်ရေတိုက်စားမှုကြောင့် ကမ်းပါးပြို ကျ သဖြင့် လူနေအိမ်များ၊ စိုက်ပျိုးမြေများ၊ သီးနှံများဆုံးရှုံးမှုဖြစ်ပေါ်လျက်ရှိပါတယ်။ ထို့အပြင် မြင်းခြံမြို့ ရုံအနောက်တောင်ဘက်ရှိ ၁၂ မိုင်ခန့်ကွာဝေးသော လင့်ကြီးကျေးရွာဟာလည်း ၂၀၁၁ ခုနှစ်၊ သြဂုတ် လအတွင်းက ဧရာဝတီမြစ်ရေတိုက်စားမှုကြောင့် လူနေအိမ် ၃၅ လုံး၊ အိမ်ထောင်စု ၃ရ စုကို ပြောင်းရွှေ့ပေးခဲ့ရပါတယ်။ သို့ဖြစ်ပါ၍ မြင်းခြံမြို့နယ်အတွင်း ဖြတ်သန်းစီးဆင်းနေသော ဧရာဝတီမြစ် ကမ်းဘေးတွင်တည်ရှိနေသည့် ဆီမီးခုံကျေးရွာ၊ စားကြူးကျေးရွာ၊ စားကြူးအလယ်ရွာ၊ ကျည်ရွာ ကျေးရွာ၊ လင့်ကြီးကျေးရွာတို့အား မြစ်ရေတိုက်စားမှုကြို တင်ကာကွယ်တားဆီးရေး၊ မြစ်ကြောင်း ထိန်းသိမ်းမှုလုပ်ငန်းများကို ပို့ဆောင်ရေးဝန်ကြီးဌာနမှ ဆောင်ရွက်ပေးနိုင်ရန်အစီအစဉ်ရှိ၊ မရှိသိလို၍ဒေသနေ ပြည်သူများရဲ့ဆန္ဒအရ မေးမြန်းရခြင်းဖြစ်ကြောင်း တင်ပြအပ်ပါတယ်ခင်ဗျား။ ကျေးဇူးတင် ပါတယ်။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးက ဖြေကြားဖို့ ဖြစ်ပါတယ်</speech>
<speech><agency id="90">ဦးဉာဏ်ထွန်းအောင်(ပြည်ထောင်စုဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ မန္တလေးတိုင်းဒေသကြီး၊ မြင်းခြံ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမြင့်မေးတဲ့ မေးခွန်းနှင့်ပတ်သက်ပြီး ကျွန်တော်တို့ အစောပိုင်းက ပြည်မြို့က ပြည်သူ့လွှတ်တော်ကိုယ်စားလှယ် ဦးဝင်းမြင့်မေးတဲ့မေးခွန်းနဲ့ခပ်ဆင်ဆင် ဖြစ်ပါတယ်။ ကျွန်တော်တို့ တိုတိုတုတ်တုတ်ဖြေရမယ်ဆိုရင် ဆီမီးခုံမြို့ဟာဆိုရင် မြန်မာနိုင်ငံရဲ့ ဧရာဝတီမြစ်ကြောင်းအနေနဲ့ ထူးခြားတဲ့နေရာဖြစ်ပါတယ်။ မြင်းခြံမြို့ကနေ မြောက်ဘက်သွားမယ် ဆိုရင် ရန္တပိုရွာရှိပါတယ်။ သမိုင်းဝင်ရွာဖြစ်ပါတယ်။ ရန္တပိုကဆက်သွားမယ်ဆို ဆီမီးခုံရွာကိုရောက် ပါတယ်။ ဧရာဝတီမြစ်သည်တောင်မြောက်စီးဆင်းနေရာကနေပြီးတော့ ဆီမီးခုံရွာကျော်တာနဲ့ အရှေ့ အနောက်စီးဆင်းသွားတာဖြစ်ပါတယ်။ ဆီမီးခုံရွာမှာဆိုရင် ယနေ့အထိ ပို့ဆောင်ရေးဝန်ကြီးဌာနမှ သင်္ဘောများဆိုက်ကပ်ပြီးတော့ ကုန်တင်ကုန်ချလုပ်ငန်းများဆောင်ရွက်ဆဲဖြစ်ပါတယ်။ ကိုယ်စားလှယ် တော်ကြီးမေးမြန်းထားတဲ့ ဒီဆိပ်ကမ်းရှုဘေးမှာ မြစ်ကမ်းပါးပြိုမှုနှင့်ပတ်သက်ပြီးတော့ ပြင်ဆင်ပေးဖို့ အစီအစဉ်ရှိ၊ မရှိဆိုတဲ့မေးခွန်းနှင့်ပတ်သက်ပြီး ယခင်အဖြေအတိုင်းပဲ ကျွန်တော်တို့မှာ ရန်ပုံငွေ ထည့်သွင်းထားခြင်းမရှိပါဘူး။ သို့သော်လည်းပဲ ကျွန်တော် ဒီမှာတင်ပြချင်တာကတော့ ဆီမီးခုံ ဒေသမှာ စက်မှုဇုန်တည်ဆောက်ဖို့ ကိစ္စနှင့်ပတ်သက်ပြီး ပုဂ္ဂလိကလုပ်ငန်းရှင်များနှင့်ပူးပေါင်း ပြီးတော့ ဆိပ်ကမ်းကြီးတစ်ခုတည်ဆောက်ဖို့ အပိုင်းရှိပါတယ်။ အဲ့ဒီဆိပ်ကမ်းတစ်ခုတည်ဆောက်ရင်းနဲ့ မြစ်ကမ်းပါးထိန်းသိမ်းမှုလုပ်ငန်းများကိုလည်း ဆက်လက်ဆောင်ရွက်သွားမှာဖြစ်ပါတယ်။ ဥက္ကဋ္ဌကြီး ခင်ဗျား။ နိဂုံးချုပ်အနေနဲ့ ကျွန်တော်တို့ ပို့ဆောင်ရေးဝန်ကြီးဌာနနဲ့ပတ်သက်ပြီးတော့ ယခုကဲ့သို့ ရေကြောင်းဆိုင်ရာကိစ္စများ၊ လေယာဉ်ကွင်းဆိုင်ရာကိစ္စများ၊ မြစ်ချောင်းများဆိုင်ရာကိစ္စများကို ကိုယ်စားလှယ်တော်ကြီးများမေးမြန်းတဲ့အတွက်ကြောင့်မို့ ကျွန်တော်တို့အနေနဲ့လာရောက်ဖြေကြားခွင့် ရပြီး ပြည်သူ့လွှတ်တော်ကိုယ်စားလှယ်ကြီးအားလုံးဟာ ကျွန်တော်တို့ ဝန်ကြီးဌာနနဲ့ပတ်သက်တဲ့ အကြောင်းခြင်းရာအများစုကို သိရှိနားလည်နိုင်ပြီးတော့ နောင်တွင်လည်း ယခုကဲ့သို့ ပဲမေးမြန်းနိုင်ပြီး အကြံဉာဏ်များလည်းပေးနိုင်ကြောင်း တင်ပြရင်းနဲ့ နိဂုံးချုပ်အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">မေးခွန်းများမေးမြန်းခြင်း၊ ဖြေကြားခြင်းအစီအစဉ်ပြီးပါပြီ။ အစည်းအဝေးကို နာရီဝက်ခန့်ရပ်နားပါ့မယ်</speech>
</Q-A></section>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို နေ့လယ် ၁၂းဝဝ နာရီမှာ ပြန်လည်စတင်မှာဖြစ်ပါတယ်။ ကိုယ်စားလှယ်များ ထွက်ခွာနိုင်ကြပါပြီခင်ဗျား</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည် စတင် တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<section value="bill"><bill>
<title>နိုင်ငံခြားသုံးငွေဆိုင်ရာဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းထားသည့် တစ်ပိုဒ်ချင်းစီအလိုက် ဆွေးနွေး၍ အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ် ရ ဖြစ်ပါတယ်။ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး စတုတ္ထနေ့တွင်တင်သွင်းခဲ့တဲ့ နိုင်ငံခြားသုံးငွေဆိုင်ရာဥပဒေကြမ်းကို ဆွေးနွေးအတည်ပြုခြင်းဆက်လက်ဆောင်ရွက်ပါ့မယ်။ ဒီလို ဆွေးနွေးရာမှာ ဥပဒေကြမ်း၏အပိုဒ်၊ အပိုဒ်ခွဲများနှင့် ခေါင်းစဉ်၊ နိဒါန်းများမှအစဥပဒေကြမ်းတစ်ခုလုံး ပါမှာဖြစ်ပါတယ်။ အပိုဒ်၊ အပိုဒ်ခွဲအစဉ်အလိုက်အတည်ပြုနိုင်ရေးဆောင်ရွက်ရာမှာ ပြင်ဆင်ချက် မရှိပါက မူလအဆိုပြု ပြဋ္ဌာန်းတဲ့အတိုင်းအတည်ပြု နိုင်ရေး တင်ပြဆောင်ရွက်သွားရမှာဖြစ်ပါတယ်။ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများအတွက် ဥပဒေကြမ်းကော်မတီနဲ့ ပြင်ဆင်ချက်အဆိုတင်သွင်း ထားတဲ့ လွှတ်တော်ကိုယ်စားလှယ်တစ်ဦးချင်းက သက်ဆိုင်ရာအပိုဒ်၊ အပိုဒ်ခွဲအလိုက်ဆွေးနွေးခြင်း၊ ပြည်ထောင်စုအဆင့်အဖွဲ့အစည်းဝင်က ရှင်းလင်းဆွေးနွေးခြင်းများပြုလုပ်ပြီး လွှတ်တော်ရုံဆန္ဒ သဘောထားရယူဆုံးဖြတ်ဆောင်ရွက်မှာဖြစ်ပါတယ်။ ဒီလိုဆောင်ရွက်တဲ့နေရာမှာ ဥပဒေနှင့်လည်း ညီအောင်၊ အချိန်လည်းမလိုအပ်ဘဲအသုံးမပြု ရအောင် စီစဉ်ဆောင်ရွက်ထားတာကတော့ အခုပြင်ဆင် ရန်တင်ပြချက်ဇယားကို ဥပဒေကြမ်းကော်မတီကတာဝန်ပေးထားတဲ့ ပုဂ္ဂိုလ်ကဖတ်ကြားပြီး ပြင်ဆင် အဆိုပြုချက်နေရာရောက်တဲ့အချိန်မှာ သက်ဆိုင်ရာကော်မတီ သို့မဟုတ် ပုဂ္ဂိုလ်၊ ပြည်ထောင်စု အဖွဲ့အစည်းဝင်များက ဆွေးနွေးသွားဖို့ ဖြစ်ပါတယ်။ ဒါကြောင့် ဥပဒေကြမ်းကော်မတီက တာဝန် ပေးထားတဲ့ပုဂ္ဂိုလ်က ပြင်ဆင်တင်ပြချက်အပေါ်စတင်ဖတ်ကြားတင်သွင်းဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ဥပဒေကြမ်းကော်မတီဝင် ဦးသိန်းထွန်းဦးဖြစ်ပါတယ်။ ကျွန်တော့်အနေနဲ့ နိုင်ငံခြားသုံးငွေဆိုင်ရာဥပဒေကြမ်းနှင့်စပ်လျဉ်း၍ မူလပြဋ္ဌာန်းချက်နှင့် ပြင်ဆင်ရန် တင်ပြချက်ဇယားကို ဖတ်ကြားတင်ပြသွားမှာဖြစ်ပါတယ်။ အခန်း(၁) အပိုဒ် ၁ အဆိုပြု ပြဋ္ဌာန်းချက်။ အခန်း(၁) အမည်သက်ဆိုင်ခြင်းနှင့် အဓိပ္ပာယ်ဖော်ပြချက်။ ပြင်ဆင်ရန်တင်ပြချက်။ အခန်း(၁)အမည် နှင့်အဓိပ္ပာယ်ဖော်ပြချက်။ အခန်း(၁) အပိုဒ် ၂ ဤဥပဒေနှင့်သက်ဆိုင်သူများမှာ အောက်ပါတို့ဖြစ်(က) ဤဥပဒေတွင်အဓိပ္ပာယ်ဖွင့်ဆိုထားသော နိုင်ငံတော်တွင်နေထိုင်သူများနှင့် နိုင်ငံတော် တွင်နေထိုင်ခြင်းမရှိသူများ။ (ခ) ပြည်ထောင်စုသမ္မတမြန်မာနိုင်ငံတော်အစိုးရဌာန၊ အဖွဲ့အစည်းများနှင့် အစိုးရမဟုတ်သော ဌာန၊ အဖွဲ့အစည်းများ။ (ဂ) နိုင်ငံတော်တွင်နေထိုင်ခြင်းမရှိသော်လည်း နိုင်ငံတော်အတွင်း နိုင်ငံခြားသုံးငွေဖြင့်ဆောင်ရွက်ရသည့်လုပ်ငန်းများကို တရားဝင်လုပ်ကိုင်ဆောင်ရွက်သော နိုင်ငံခြားသား များနှင့် ဥပဒေနှင့်အညီဖွဲ့စည်းထားသည့်အဖွဲ့အစည်းများ။ ဤအပိုဒ် ၂ ပါပြဋ္ဌာန်းချက်များကို အဆိုပြု ဥပဒေကြမ်းအပိုဒ် ၃ အပိုဒ်ခွဲ(ဃ) အဖြစ်ပြန်လည် ထည့်သွင်းထားပါတယ်ခင်ဗျား။ ဆက်လက်ပြီးတော့ အခန်း(၁) အပိုဒ် ၃ ကိုဆက်လက်ဖတ်ကြား တင်ပြပါ့မယ်။ အဆိုပြု ဥပဒေပြဋ္ဌာန်းချက်မှာ ဤဥပဒေတွင်ပါရှိသော အောက်ပါစကားရပ်များသည် ဖော်ပြပါအတိုင်း အဓိပ္ပာယ်သက်ရောက်စေရမည်(က) နိုင်ငံတော်ဆိုသည်မှာ ပြည်ထောင်စုသမ္မတမြန်မာနိုင်ငံတော်ကိုဆိုသည်။ ကျွန်တော်တို့အပိုဒ် ၂ အနေနဲ့ ဤဥပဒေတွင်ပါရှိသော အောက်ပါစကားရပ်များသည် ဖော်ပြပါ အတိုင်း အဓိပ္ပာယ်သက်ရောက်စေရမည်(က) အဆိုပြု ပြဋ္ဌာန်းချက်အတိုင်းဖြစ်ပါတယ်။ အခန်း(၁) အပိုဒ်၃ အပိုဒ်ခွဲ (ခ) ငွေ Currency ဆိုရာတွင် ငွေဒင်္ဂါး၊ ငွေစက္ကူ၊ နိုင်ငံတော်အစိုးရ အသိအမှတ်ပြု ဘဏ်တစ်ခုခုကထုတ်ပေးသောငွေပေးကတိစာချုပ်၊ စာတိုက်ငွေပေးအမိန့်၊ ငွေပို့လွှာ၊ ချက်လက်မှတ်၊ ငွေလွှဲလက်မှတ်၊ ခရီးသွားချက်လက်မှတ်၊ ငွေထုတ်ခွင့်လက်မှတ်နှင့် ငွေပေးကတိ လက်မှတ်များပါဝင်သည်။ (ဂ) နိုင်ငံခြားသုံးငွေ (Foreign Exchange) ဟူသောစကားရပ်တွင်အောက်ပါတို့ပါဝင်သည်။ ပြင်ဆင်ရန်တင်ပြချက်က (ခ) ငွေဆိုရာတွင် ငွေဒင်္ဂါး၊ ငွေစက္ကူ၊ နိုင်ငံတော် အစိုးရ အသိအမှတ်ပြု ဘဏ်တစ်ခုခုကထုတ်ပေးသောငွေပေးကတိစာချုပ်၊ စာတိုက်ငွေပေးအမိန့်၊ ငွေပို့လွှာ၊ ချက်လက်မှတ်၊ ငွေလွှဲလက်မှတ်၊ ခရီးသွားချက်လက်မှတ်၊ ငွေထုတ်ခွင့်လက်မှတ်နှင့် ငွေပေးကတိ လက်မှတ်များပါဝင်သည်။ (ဂ) နိုင်ငံခြားသုံးငွေဟူသောစကားရပ်တွင် အောက်ပါတို့ ပါဝင်သည်။</speech>
<speech type="speaker">ပြင်ဆင်ရန်တင်ပြချက်ကိုပဲဖတ်ပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>ပြင်ဆင်ရန်တင်ပြချက်။ အပိုဒ် ၂ အပိုဒ်ခွဲ(ဃ) သက်ဆိုင်သူများဆိုသည်မှာ (၁) ဤဥပဒေတွင်အဓိပ္ပာယ်ဖွင့်ဆိုထားသော နိုင်ငံတော်တွင် နေထိုင်သူများနှင့် နိုင်ငံတော်တွင်နေထိုင်ခြင်းမရှိသူများ၊ (၂) ပြည်ထောင်စုသမ္မတ မြန်မာနိုင်ငံတော် အစိုးရဌာန၊ အဖွဲ့အစည်းများနှင့် အစိုးရမဟုတ်သောဌာန၊ အဖွဲ့အစည်းများ၊ (၃) နိုင်ငံတော်တွင် နေထိုင်ခြင်းမရှိသော်လည်း နိုင်ငံတော်အတွင်းနိုင်ငံခြားသုံးငွေဖြင့်ဆောင်ရွက်ရသည့်လုပ်ငန်းများကို တရားဝင် လုပ်ကိုင်ဆောင်ရွက်သော နိုင်ငံခြားသားများနှင့် ဥပဒေနှင့်အညီ ဖွဲ့စည်းထားသည့်အဖွဲ့ အစည်းများ။ မှတ်ချက်အနေနဲ့ ဤဥပဒေအပိုဒ်ခွဲအသစ် ထည့်သွင်းခြင်းကြောင့် မူလအပိုဒ် ၃ အပိုဒ်ခွဲ(ဃ)မှ အပိုဒ်ခွဲ(ဋ)သည် အပိုဒ် ၂ အပိုဒ်ခွဲ (င)မှ အပိုဒ်ခွဲ (ဌ) ဖြစ်သွားမည်ဖြစ်ပါတယ်။ ဆက်လက်ပြီးတော့ ကျွန်တော်တို့ အခန်း(၁) အပိုဒ် ၃ မှာ ပြင်ဆင်ရန်တင်ပြချက် အပိုဒ် ၂ အပိုဒ်ခွဲ(င) အနေနဲ့ နိုင်ငံတော်တွင်နေထိုင်သူဆိုရာတွင် အောက်ပါတို့ ပါဝင်သည်(၁) သံရုံးဝန်ထမ်း သို့မဟုတ် သံရုံးဝန်ထမ်းနှင့် အလားတူနိုင်ငံခြားအရပ်ဘက်ဆိုင်ရာဝန်ထမ်းများမှအပ မည်သည့်နိုင်ငံသားမဆို နိုင်ငံတော်တွင်၎င်းတို့၏ အဓိကအသက်မွေး ဝမ်းကျောင်းလုပ်ငန်းများရှိပြီး နိုင်ံတော်တွင်ရက်ပေါင်း ၁၈၃ ရက်ထက်ပို၍နေထိုင်သူများ၊ (၂) နိုင်ငံတော်အတွင်းရှိတည်ဆဲဥပဒေတစ်ရပ်ရပ်အရ တရားဝင်ဖွဲ့စည်းထားသော ကုမ္ပဏီ၊ အဖွဲ့အစည်း၊ ရုံးများနှင့် ယင်းတို့၏ရုံးခွဲများ၊ (၃) နိုင်ငံခြားဥပဒေတစ်ရပ်ရပ်အရ တရားဝင်ဖွဲ့စည်းထားပြီး နိုင်ငံတော်တွင်တရားဝင်လာရောက်လုပ်ကိုင်သော ကုမ္ပဏီ၊ အဖွဲ့အစည်း၊ ရုံးများနှင့် ယင်းတို့၏ရုံးခွဲများ။ အခန်း(၁) အပိုဒ် ၃ မှာ ပြင်ဆင်ရန်တင်ပြချက် (စ) နိုင်ငံတော်တွင်နေထိုင်ခြင်းမရှိသူဆိုသည် မှာ အထက်ပုဒ်မခွဲ (င) ပါပြဋ္ဌာန်းချက်တွင်အကျုံးဝင်ခြင်းမရှိသော သူများကိုဆိုသည်။ (ဆ) ဗဟိုဘဏ် ဆိုသည်မှာ မြန်မာနိုင်ငံတော်ဗဟိုဘဏ်ကိုဆိုသည်။ (ဇ) ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့ ဆိုသည်မှာ ဤဥပဒေပုဒ်မ ၅ အရတာဝန်ပေးအပ်ခြင်းခံရသူ သို့မဟုတ် အဖွဲ့ကိုဆိုသည်။ (ဈ) နိုင်ငံခြားသုံးငွေဆိုင်ရာလုပ်ငန်းဆိုသည်မှာ နိုင်ငံခြားသုံးငွေတစ်မျိုးမျိုးဖြစ်စေ၊ တစ်မျိုးမျိုးထက် ပို၍ ဖြစ်စေရောင်းချခြင်း၊ ဝယ်ယူခြင်း၊ စုဆောင်းခြင်း၊ ချေးယူခြင်း၊ ချေးငှားခြင်း၊ လွှဲပြောင်းခြင်း သို့မဟုတ် လဲလှယ်ခြင်းလုပ်ငန်းကိုဆိုသည်။ (ည) လုပ်ငန်းလိုင်စင်ဆိုသည်မှာ နိုင်ငံတော်အတွင်း နိုင်ငံခြားသုံးငွေ ဆိုင်ရာလုပ်ငန်းလုပ်ကိုင်နိုင်ရန် ဗဟိုဘဏ်၏သဘောတူညီချက်ဖြင့် ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့ကထုတ်ပေးသော ခွင့်ပြုချက်ကိုဆိုသည်။ (ည) နေရာမှာ အောင်မြေသာစံ မဲဆန္ဒနယ် ဦးကိုကြီးတင်ပြထားတာရှိပါတယ်ခင်ဗျား။</speech>
<speech type="speaker">ဦးကိုကြီး ဆွေးနွေးပေးပါ</speech>
<speech>ဦးကိုကြီး(အောင်မြေသာစံမဲဆန္ဒနယ်)။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ (ည)အပိုဒ်ကို နည်းနည်းဖြည့်စွက်ပြင်ဆင်ခြင်းဖြစ်ပါတယ်။ အခန်း(၁) အပိုဒ် ၃ အပိုဒ်ခွဲ(ည) လုပ်ငန်းလိုင်စင်ဆိုသည်မှာ နိုင်ငံတော်အတွင်း နိုင်ငံခြားသုံးငွေဆိုင်ရာလုပ်ငန်း လုပ်ကိုင်နိုင်ရန် ဗဟိုဘဏ်၏သဘောတူညီချက်ဖြင့် ကြီးကြပ်ရေးမှူးကထုတ်ပေးသော ခွင့်ပြုချက်ကို ဆိုသည်။</speech>
<speech type="speaker">ဒါကို ဦးကိုကြီးကတင်ပြထားတာရှိပါတယ်။ ဒီအပေါ် ဥဒေကြမ်းကော်မတီက ပြန်လည်ရှင်းလင်းပြောကြားဖို့ ဖြစ်ပါတယ်</speech>
<speech><mp id="488">ဦးအောင်မြသန်း (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ အခု အောင်မြေသာစံမဲဆန္ဒနယ်မှ ဦးကိုကြီးတင်ပြတဲ့အထဲမှာ လုပ်ငန်း လိုင်စင်ဆိုသည်မှာ နိုင်ငံတော်အတွင်း နိုင်ငံခြားသုံးငွေဆိုင်ရာ လုပ်ငန်းလုပ်ကိုင်နိုင်ရန် ဗဟိုဘဏ်၏ သဘောတူညီချက်ဖြင့် ကြီးကြပ်ရေးမှူးကထုတ်ပေးသော ခွင့်ပြုချက်ကိုဆိုသည်လို့ ဖော်ပြထားပါ တယ်။ ကျွန်တော်တို့ ဥပဒေကြမ်းကော်မတီကအတည်ပြုထားတာကတော့ (ည) လုပ်ငန်းလိုင်စင် ဆိုသည်မှာ နိုင်ငံတော်အတွင်း နိုင်ငံခြားသုံးငွေဆိုင်ရာ လုပ်ငန်းလုပ်ကိုင်နိုင်ရန် ဗဟိုဘဏ်၏ သဘောတူညီချက်ဖြင့် ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့ကထုတ်ပေးသော ခွင့်ပြုချက်ကို ဆိုသည်လို့ ဆိုတဲ့အတွက် ဦးကိုကြီးတင်ပြတဲ့ ကြီးကြပ်ရေးမှူးဆိုတာကလည်း ဒီထဲမှာပါဝင်ပြီးဖြစ်သလို အထက်မှာအတည်ပြုပြီးဖြစ်တဲ့ အပိုဒ်(ဇ) မှာ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့ဆိုသည်မှာ ဤဥပဒေပုဒ်မ ၅ အရ တရားဝင်တာဝန်ပေးအပ်ခြင်းခံရသူ သို့မဟုတ် အဖွဲ့ကိုဆိုသည်လို့ ဖော်ပြထား တာဖြစ်ပါတယ်။ ကြီးကြပ်ရေးမှူးဆိုတဲ့ တစ်ဦးတည်းကိုမသုံးဘဲနဲ့ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့လို့ သုံးလာခဲ့တာဖြစ်တဲ့အတွက် ရှေ့နောက်ညီညွတ်စေရန်အတွက် ဒီနေရာမှာ လည်းပဲ ဥပဒေကြမ်းကော်မတီကတင်ပြထားတဲ့အတိုင်း ကြီးကြပ်ရေးမှူး သို့မဟုတ် ကြီးကြပ်ရေး အဖွဲ့လို့ ပြင်ဆင်တာဟာ ပိုပြီးသင့်လျော်ပါကြောင်း တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">ဦးကိုကြီး သဘောထားပြောပါ</speech>
<speech><mp id="310">ဦးကိုကြီး(အောင်မြေသာစံမဲဆန္ဒနယ်)</mp>ဥပဒေကြမ်းစိစစ်ရေးကော်မတီရုံတင်ပြချက်ဟာ ပြည့်စုံလုံလောက်ပြီးဖြစ်တဲ့အတွက် လက်ခံသဘောတူကြောင်းတင်ပြအပ်ပါတယ်။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနရဲ့ သဘောထားပြောပါ</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>ပြည်ထောင်စု အဆင့်ဝန်ကြီးဌာနရဲ့ သဘောထားသီးခြားဖော်ပြရန်မရှိပါဘူး။ သဘောတူပါတယ်။ (ဩဘာသံများ)</speech>
<speech type="speaker">ဒါကြောင့် ဥပဒေကြမ်းကော်မတီရဲပြင်ဆင်ရန်တင်ပြချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ဥပဒေကြမ်းကော်မတီအဖွဲ့ဝင် ဆက်လက်ဖတ်ကြားပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>အခန်း(၁) အပိုဒ် ၃ အပိုဒ်ခွဲ (ဋ) အနေနဲ့ ပြင်ဆင်ရန်တင်ပြချက်ကိုဆက်လက်တင်ပြဖတ်ကြားသွားမှာဖြစ်ပါတယ်ခင်ဗျ။ လုပ်ငန်းလိုင်စင်ရရှိသူ ဆိုသည်မှာ နိုင်ငံခြားသုံးငွေဆိုင်ရာလုပ်ငန်းလုပ်ကိုင်ရန် ခွင့်ပြုချက်ရရှိသူ သို့မဟုတ် အဖွဲ့ကိုဆိုသည်။ (ဌ) သုံးစွဲခွင့်ဆိုရာတွင် လက်ဝယ်ထားရှိခွင့်၊ လွှဲပြောင်းခွင့်၊ သယ်ဆောင်ခွင့်၊ လဲလှယ်ခွင့်၊ စုဆောင်း ခွင့်၊ ချေးငှားခွင့်၊ ဝယ်ယူခွင့်၊ ရောင်းချခွင့်နှင့် ပေးကမ်းခွင့်တို့ပါဝင်သည်။ အခန်း(၂) ရည်ရွယ်ချက်မှာ အပိုဒ် ၃ အနေနဲ့ ဖြစ်မှာဖြစ်ပါတယ်။ (င) နိုင်ငံတကာနှင့် ငွေပေးငွေယူကိစ္စများ၊ စာရင်းရှင်းလင်းပေးချေမှုများနှင့် ကုန်သွယ်မှုကိစ္စများတွင် အဆင်ပြေချောမွေ စွာဆောင်ရွက်နိုင်ရန်၊ အခန်း(၃) ဗဟိုဘဏ်၏လုပ်ငန်းတာဝန်များ၊ အပိုဒ် ၄ ဖြစ်သွားမှာဖြစ်ပါတယ်။ (ခ) အဆိုပြု ပြဋ္ဌာန်းချက်အတိုင်းဖြစ်ပါတယ်။ ဤနေရာမှာ ကျွန်တော်တို့ ဥပဒေကြမ်းကော်မတီက အဆိုပြုပြဋ္ဌာန်းချက်အတိုင်းဖြစ်သော်လည်းပဲ အောင်မြေသာစံကိုယ်စားလှယ် ဦးကိုကြီးကတင်ပြထား တာရှိပါတယ်ခင်ဗျာ။</speech>
<speech type="speaker">ဦးကိုကြီး တင်ပြပါ</speech>
<speech><mp id="310">ဦးကိုကြီး(အောင်မြေသာစံမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး ခင်ဗျား။ အခန်း(၃) အပိုဒ် ၅ အပိုဒ်ခွဲ(ခ)နဲ့ ပတ်သက်လို့ ပြင်ဆင်တင်ပြလိုသည်မှာ ဤဥပဒေနှင့် သက်ဆိုင်သူများသုံးစွဲခွင့်ပြုနိုင်သော နိုင်ငံခြားသုံးငွေပမာဏကို ခေတ်ကာလ၊ လုပ်ငန်းအခြေအနေ၊ အမျိုးအစားအလိုက်သတ်မှတ်ခြင်း၊ နိုင်ငံခြားသုံးငွေများနှင့်စပ်လျဉ်း၍ ငွေလဲလှယ်နှုန်းထားသတ်မှတ် ခြင်းဟူ၍ ပြင်ဆင်ရန်တင်ပြအပ်ပါတယ်ခင်ဗျား။</speech>
<speech type="speaker">ဥပဒေကြမ်းကော်မတီက အဆိုပြုပြဋ္ဌာန်းချက်အတိုင်းဟု ပြင်ဆင်တင်ပြထား တာရှိပါတယ်။ ဥပဒေကြမ်းကော်မတီမှ ရှင်းလင်းပေးဖို့ ဖိတ်ခေါ်ပါတယ်</speech>
<speech><mp id="488">ဦးအောင်မြသန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီး ခင်ဗျား။ မူလအဆိုပြုချက်၊ ပြဋ္ဌာန်းချက်များဟာ ကျစ်လစ်သိပ်သည်းပြီးတော့ ဥပဒေမှာ ခေတ်ကာလ ဆိုတဲ့ အသုံးအနှုန်းဟာ ဖော်ပြရန်မလိုအပ်ပါဘူး။ ဥပဒေနှင့်မညီတဲ့အတွက် မူလအဆိုပြု ပြဋ္ဌာန်းချက် အတိုင်းသာ အတည်ပြု သင့်ပါကြောင်းတင်ပြအပ်ပါတယ်။ (ဩဘာသံများ)</speech>
<speech type="speaker">ဦးကိုကြီးရဲ့ သဘောထားပြောပါ</speech>
<speech><mp id="310">ဦးကိုကြီး(အောင်မြေသာစံမဲဆန္ဒနယ်)</mp>မူလအဆိုပြုပြဋ္ဌာန်းချက်မှာ ဖော်ပြပါဝင်ပြီးဖြစ်တဲ့ အတွက် မူလအဆိုပြု ပြဋ္ဌာန်းချက်ကိုသဘောတူလက်ခံပါကြောင်း။ (ဩဘာသံများ)</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>ပြည်ထောင်စုဝန်ကြီး ဌာနအနေနဲ့ တင်ပြပါကို သီးခြားပြင်ဆင်ရန်မရှိပါဘူး။ သဘောတူကြောင်း ထောက်ခံတင်ပြပါတယ်။ (ဩဘာသံများ)</speech>
<speech type="speaker">ပြင်ဆင်ရန်တင်ပြချက်များကို ဥပဒေကြမ်းကော်မတီကဆက်လက်ဖတ်ကြားပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>ပြင်ဆင်ရန်တင်ပြချက် အပိုဒ် ၄ အပိုဒ်ခွဲ (င) လုပ်ငန်းလိုင်စင်ထုတ်ပေးခြင်း၊ ရုပ်သိမ်းခြင်း၊ လုပ်ငန်းလိုင်စင်စည်းကမ်းချက်များ သတ်မှတ်ခြင်းနှင့် လုပ်ငန်းလိုင်စင်စည်းကမ်းဖောက်ဖျက်သူများအား အရေးယူခြင်းတို့နှင့်စပ်လျဉ်း၍ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့အား တာဝန်ပေးအပ်ခြင်း။ (စ) လုပ်ငန်းလိုင်စင်ရရှိသူ များအားကြီးကြပ်ကွပ်ကဲခြင်း၊ ၎င်းတို့၏လုပ်ငန်းကို အခါအားလျော်စွာစစ်ဆေးခြင်းနှင့် ကြီးကြပ် ရေးမှူး သို့မဟုတ် ကြီးကြပ်ရေးအဖွဲ့အားတာဝန်ပေးစစ်ဆေးစေခြင်း။ (ဆ) ဗဟိုဘဏ်သည် ဘဏ် အချင်းချင်း ငွေကြေးဈေးကွက်လုပ်ငန်းဆောင်ရွက်မှုကိုစီမံခန့်ခွဲခြင်း၊ နိုင်ငံတော်၏နိုင်ငံခြားသုံး သီးသန့်ငွေကို တိုးပွားလာစေရန်နှင့် ငွေကြေးမူဝါဒကိုချမှတ်အကောင်အထည်ဖော်ရန် ရည်ရွယ်ချက် ဖြင့် နိုင်ငံခြားသုံးငွေရောင်းဝယ်မှုတွင်ပါဝင်ဆောင်ရွက်နိုင်ခြင်း။ အပိုဒ် ၅ ဗဟိုဘဏ်သည် ဗဟိုဘဏ် ဥက္ကဋ္ဌ သို့မဟုတ် သင့်လျော်သောပုဂ္ဂိုလ်တစ်ဦးဦးအားဖြစ်စေ၊ အခြားသင့်လျော်သောပုဂ္ဂိုလ်များဖြင့် အဖွဲ့ဖွဲ့စည်း၍ဖြစ်စေ၊ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့အဖြစ် အမိန့်ကြော်ငြာစာ ထုတ်ပြန်၍ ခန့်အပ်ရမည်။</speech>
<speech type="speaker">ဒီနေရာမှာ ပြင်ဆင်တင်ပြချက် အပိုဒ်ခွဲ(ခ)မှာ ဦးကိုကြီး၊ အောင်မြေသာစံက တင်ပြထားတာရှိပါတယ်။ ဒါနဲ့ပတ်သက်လို့ ဦးကိုကြီး၊ အောင်မြေသာစံက ရှင်းလင်းပေးဖို့ ဖြစ်ပါတယ်။ ဆက်ပြီးတော့ ပြင်ဆင်ရန်တင်ပြချက် ဆက်လက်ဖတ်ကြားပါ</speech>
<speech>ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီဝင်)။ ။အခန်း(၄) ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့၏ လုပ်ငန်းတာဝန်များ၊ အပိုဒ် ၆ ကြီးကြပ်ရေးမှူး သို့မဟုတ် ကြီးကြပ်ရေး အဖွဲ့၏ လုပ်ငန်းတာဝန်များမှာ အောက်ပါအတိုင်းဖြစ်သည်။ အပိုဒ် ၆ (က) ဖြစ်ပါတယ်။ နိုင်ငံခြားသုံးငွေဆိုင်ရာလုပ်ငန်းများကို ပုံမှန်စစ်ဆေးခြင်းနှင့် လိုအပ်ပါက အထူးစစ်ဆေးခြင်း၊ (ခ) လုပ်ငန်းလိုင်စင်လျှောက်ထားခြင်းနှင့်စပ်လျဉ်း၍စိစစ်ပြီး ဗဟိုဘဏ်သို့ သဘောထားမှတ်ချက်ဖြင့် တင်ပြခြင်း၊ ဗဟိုဘဏ်၏ သဘောတူညီချက်ဖြင့် လုပ်ငန်းလိုင်စင်ထုတ်ပေးခြင်း။ အခန်း(၆) နိုင်ငံခြားသုံးငွေ ပိုင်ဆိုင်ခွင့်နှင့်သုံးစွဲခွင့်၊ အပိုဒ် ၁၀ ဤဥပဒေနှင့် သက်ဆိုင်သူများသည် နိုင်ငံတော်အတွင်း နိုင်ငံခြား သုံးငွေကို ဗဟိုဘဏ်၏ သတ်မှတ်ချက်များနှင့်အညီပိုင်ဆိုင်ခွင့် နှင့် သုံးစွဲခွင့်ရှိသည်။ အပိုဒ် ၁၄ က အပိုဒ် ၁၃ ဖြစ်သွားမှာဖြစ်ပါတယ်။ ပြင်ဆင်ရန် တင်ပြချက်မှာ(ခ) ပုဒ်မခွဲ(က)အရ ပြည်တွင်း သို့မဟုတ် ပြည်ပရှိ ဘဏ်တစ်ခုခုတွင် နိုင်ငံခြားငွေဆိုင်ရာ ငွေစာရင်းဖွင့်လှစ်ထားသူသည် မိမိပိုင်ဆိုင်အပ်နှံ ထားသော နိုင်ငံခြားငွေကို သတ်မှတ်ချက်နှင့်အညီ သုံးစွဲခွင့်ရှိသည်။ (ခ) မှာ အောင်မြေသာစံ မဲဆန္ဒနယ်မှ ကိုယ်စားလှယ် ဦးကိုကြီးက တင်ပြထားတာရှိပါတယ်ခင်ဗျား။</speech>
<speech type="speaker">ဦးကိုကြီး တင်ပြဆွေးနွေးပါ</speech>
<speech><mp id="310">ဦးကိုကြီး(အောင်မြေသာစံမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးခင်ဗျား။ အခန်း(၆) အပိုဒ် ၄ အပိုဒ်ခွဲ(ခ) တင်ပြမှာဖြစ်ပါတယ်။ ပုဒ်မခွဲ(က)အရ ပြည်တွင်း သို့မဟုတ် ပြည်ပရှိဘဏ်တစ်ခုခုတွင် နိုင်ငံခြားငွေဆိုင်ရာ ငွေစာရင်းဖွင့်လှစ်ထားသူသည် မိမိပိုင်ဆိုင်ဖွင့်လှစ်ထားသော နိုင်ငံခြားငွေကို သတ်မှတ်ချက်များနှင့်အညီ သုံးစွဲခွင့်ရှိသည်။ ၄င်းနှင့် ပတ်သက်၍ အနည်းငယ်ရှင်းလင်းတင်ပြခွင့်ပြုပါခင်ဗျား။ ကျွ���်တော်တို့ အခန်း(၆) အပိုဒ် ၁၁ မှာ နိုင်ငံခြားသုံးငွေ ပိုင်ဆိုင်ခွင့်နှင့် သုံးစွဲခွင့်ဆိုရာမှာ မူလပြဋ္ဌာန်းချက်မှာလည်းပဲ ကျွန်တော်တို့ သတ်မှတ်ချက်များနှင့်အညီ ပိုင်ဆိုင်ခွင့်ရှိသည်လို့ သူတို့ သုံးထားတာရှိပါတယ်။ ကျွန်တော်တို့ ပြင်ဆင်ရေးဥပဒေကနေပြီးတော့ ဒီရှေ့မှာသုံးနှုန်းထားသည်များနှင့်အညီ စကားလုံး၊ စကားရပ်များနှင့် အညီ တစ်ပြေးညီ ညီညွတ်အောင် ထည့်သွင်းဖြည့်စွက်ပြီး အဆိုပြု တင်ပြထားခြင်း ဖြစ်ပါတယ်ခင်ဗျား။ (ဩဘာသံများ)</speech>
<speech type="speaker">ဥပဒေကြမ်းကော်မတီရဲ့ သဘောထားပြောပါ</speech>
<speech><mp id="488">ဦးအောင်မြသန်း(အဖွဲ့ဝင်၊ ဥပဒေကြမ်းကော်မတီ)</mp>အောင်မြေသာစံမဲဆန္ဒနယ်မှ ဦးကိုကြီးရဲပြင်ဆင်ချက်အဆိုဟာ ပိုပြီးပြည့်စုံကြောင်းသိရတဲ့အတွက်ထောက်ခံပါတယ်။</speech>
<speech type="speaker">ပြည်ထောင်စုဝန်ကြီးရဲ့သဘောထားပြောပါ</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>ပြည်ထောင်စု ဝန်ကြီးဌာနအနေနဲ့ သဘောတူကြောင်း တင်ပြအပ်ပါတယ်။(ဩဘာသံများ)</speech>
<speech type="speaker">ဒါ့ကြောင့် ဦးကိုကြီး၊ အောင်မြေသာစံရဲပြင်ဆင်အဆိုပြုချက်အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">ဆက်ဖတ်ပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>အပိုဒ် ၁၃ အပိုဒ်ခွဲ (ဃ) နိုင်ငံခြားသုံးငွေ လုပ်ငန်းဆောင်ရွက်ချက်များကို ကန့်သတ်ခြင်း ၊ အပိုဒ် ၁၅ ပုဒ်မခွဲ(က)၊ ပုဒ်မ ၁၄ အရ အရေးယူခြင်း ခံရသူသည်(၁) ခုခံချေပခွင့် အပြည့်အဝရရှိစေရမည်။ (၂) ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့က ပုဒ်မ ၁၄ အရ ချမှတ်သော ပြစ်ဒဏ်နှင့်စပ်လျဉ်း၍ အမိန့်စာလက်ခံရရှိသည့်နေ့ရက်မှ ရက်ပေါင်း ၃၀ အတွင်း | ဗဟိုဘဏ်သို့ အယူခံခွင့်ရှိသည်။ အပိုဒ်ခွဲ(ခ)ဗဟိုဘဏ်၏အဆုံးအဖြတ်သည်အပြီးအပြတ်ဖြစ်စေရမည်။ အခန်း(၈) တားမြစ်ချက် နှင့်ပြစ်ဒဏ်များ၊ အခန်း(၈)နှင့်အခန်း(၉) ခေါင်းစဉ် ၂ ခု ပေါင်းလိုက်ပြီးတော့ မူလအခန်း (၁၀)နှင့် အခန်း(၉) ဖြစ်သွားမှာဖြစ်ပါတယ်။ အပိုဒ်၂၀ မည်သူမဆို ပုဒ်မ ၁၈ ပါ ပြဋ္ဌာန်းချက်တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို တစ်နှစ်အထိ ထောင်ဒဏ် ဖြစ် စေ၊ငွေဒဏ်ဖြစ်စေ၊ဒဏ်နှစ်ရပ်လုံးဖြစ်စေချမှတ်ရမည်။ နမ့်ခမ်းမဲဆန္ဒနယ်မှ ဒေါက်တာစိုင်းကျော်အုန်း ကလည်း အပိုဒ် ၂၀ နှင့်ပတ်သက်လို့ တင်ပြထားပါတယ်ခင်ဗျား။</speech>
<speech type="speaker">ဒေါက်တာစိုင်းကျော်အုန်း</speech>
<speech><mp id="444">ဒေါက်တာစိုင်းကျော်အုန်း(နမ့်ခမ်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်အားလုံး ကျန်းမာကြပါစေလို့ ဆုမွန်ကောင်းတောင်းရင်း ဂါရဝပြုအပ်ပါတယ်။ ကျွန်တော်ပြင်ဆင်မယ့် အဆိုပြုချက်ကတော့ မည်သူမဆို ပုဒ်မ ၁၈ ပါ ပြဋ္ဌာန်းချက်တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် ထိုသူကို တစ်နှစ်ထိ ထောင်ဒဏ်ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည့်အပြင် သက်သေခံ ပစ္စည်းများကိုလည်း ပြည်သူ့ဘဏ္ဍာအဖြစ်သိမ်းဆည်းရန် အမိန့်ချမှတ်ရမည်ဆိုတဲ့ စကားရပ်ကို ဖြည့်စွက်ထားခြင်းဖြစ်ပါတယ်။ ဖြည့်စွက်ရခြင်းအကြောင်းရင်းကတော့ ပြစ်ဒဏ်မှာ တစ်နှစ်ထိပဲ ပြောထားသည့်အတွက်ကြောင့် တစ်လပေးရင်လည်းရတယ်၊ ငွေဒဏ်ကလည်း ၁၀၀၀၀ ဖြစ်ဖြစ်၊ ၁၀၀၀ ဖြစ်ဖြစ်ပေးရင်လည်းရပါတယ်။ ပြစ်ဒဏ်ကို ပေါ့ပေါ့တန်တန်ပေးရင်လည်းရတယ်ဆိုတဲ့ အတွက်ကြောင့်အဲဒီပြစ်မှုကို နောက်ထပ်မကျူးလွန်စေရန် မှတ်လောက်သားလောက်ဖြစ်စေရန် ပြည်သူ့ဘဏ္ဍာအဖြစ် သိမ်းဆည်းရန်ဆိုတဲ့အချက် ဖြည့်စွက်ထားခြင်းဖြစ်ပါတယ်ခင်ဗျား။ ကျေးဇူးတင် ပါတယ်။ (ဩဘာသံများ)</speech>
<speech type="speaker">ဥပဒေကြမ်းကော်မတီရဲ့သဘောထားပြောပါ။ ဦးအောင်မြသန်း(အဖွဲ့ဝင်၊ ဥပဒေကြမ်းကော်မတီ)။ ။လေးစားအပ်တဲ့ ဥက္ကဋ္ဌကြီးခင်ဗျား။ ဒေါက်တာစိုင်းကျော်အုန်းရုံ ပြင်ဆင်အဆိုပြုချက်ဟာ လျော်ကန်သင့်မြတ်ပါတယ်။ ဘာလို့လဲဆိုတော့ တရားစီရင်တဲ့ တရားရုံးရဲ့ တရားသူကြီးများရဲ့ စီရင်ပိုင်ခွင့်ကို ကျွန်တော်တို့ လုပ်ပိုင်ခွင့် ပေးထားခြင်း ဖြစ်ပါတယ်။ အကယ်၍ ထောင်ဒဏ်ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်။ ငွေဒဏ်မပါဘူးဆိုလို့ရှိရင် နိုင်ငံခြားငွေနဲ့ပတ်သက်လို့ သတ်မှတ်ထားတဲ့ ငွေကြေးထက်ပိုပြီးတော့ တွေ့ရှိလို့သိမ်းဆည်းမှုဖြစ်လာလို့ရှိရင် ဒီကျွန်တော်တို့ သိမ်းဆည်းတဲ့ငွေကို ပြည်သူ့ဘဏ္ဍာအဖြစ် မသိမ်းဆည်းခဲ့လို့ရှိရင် ဒီငွေကိုထပ်ပြီးတော့ တရားရုံးက ဘယ်သူ့ကိုပေးရမလဲဆိုတဲ့ ပြဿနာတစ်ခု ရှိပါတယ်။ ကျင့်ထုံးမှုဥပဒေပုဒ်မ ၅(၁၇) အရ အမှုသည်က ဒီငွေကို ပြန်လည်သက်သေခံပစ္စည်း ပြန်လည်လျှောက်ထားလို့ ပြန်ရရှိခဲ့လို့ရှိရင်လည်းပဲ ကျွန်တော်တို့ ဒီအမှုသည်ကထပ်ပြီးတော့ တရားစွဲဆိုခံရမယ့် အနေအထားရှိတဲ့အတွက် ဒေါက်တာစိုင်းကျော်အုန်းရုံ ပြင်ဆင်ချက်ကို အတည်ပြု သင့်ပါကြောင်း တင်ပြအပ်ပါတယ်။ (ဩဘာသံများ)</speech>
<speech type="speaker">ဝန်ကြီးဌာနရဲသဘောထားပြောပါ</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ ဘဏ္ဍာရေးနှင့် အခွန်ဝန်ကြီးဌာန)</agency>ပြည်ထောင်စုဝန်ကြီး ဌာနအနေနဲ့ သဘောတူကြောင်းတင်ပြပါတယ်။(ဩဘာသံများ)</speech>
<speech type="speaker">ဒါ့ကြောင့် ဒေါက်တာစိုင်းကျော်အုန်းရုံ ပြင်ဆင်ရန်တင်ပြချက် အတည် ဖြစ်ကြောင်း ကြေညာပါတယ်။ (ဩဘာသံများ)</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ ကျွန်တော်တို့ အဆိုပြု ဥပဒေပြဋ္ဌာန်းချက်က အဆိုပြု ပြဋ္ဌာန်းချက်မရှိပါဘူး။ ပြင်ဆင်ရန် တင်ပြချက် အပိုဒ် ၂၁ အနေနဲ့ နမ့်ခမ်းမဲဆန္ဒနယ်မှ ဒေါက်တာစိုင်းကျော်အုန်းက ဆက်လက်ပြီးတော့ တင်ပြရမှာဖြစ်ပါတယ် ခင်ဗျား။</speech>
<speech type="speaker">ဒေါက်တာစိုင်းကျော်အုန်းဆွေးနွေးဖို့ ဖိတ်ခေါ်ပါတယ်</speech>
<speech>ဒေါက်တာစိုင်းကျော်အုန်း(နမ့်ခမ်းမဲဆန္ဒနယ်) ။ ပြည်သူ့လွှတ်တော်ဥက္ကဋ္ဌကခင်ဗျား။ ကျွန်တော့်ရဲ့ ဖြည့်စွက်တင်ပြချက်ကတော့ ပုဒ်မ ၂၁ အနေနဲ့ ဖြစ်သွားမှာ ဖြစ်ပါတယ်။ ပုဒ်မ ၁ရ ၊ ၁၈ ပါပြဋ္ဌာန်းချက် တစ်ရပ်ရပ်ကို ဖောက်ဖျက်ကျူးလွန်သူသည် ကုမ္ပဏီသို့ မဟုတ် မှတ်ပုံတင်ထားသည့် အသင်းအဖွဲ့အစည်းဖြစ်ပါက ယင်းကုမ္ပဏီ သို့မဟုတ် အသင်းအဖွဲ့၏ တာဝန်ရှိသူများသည် ပြစ်မှု ကျူးလွန်ခြင်းကို မိမိတို့မသိရှိကြောင်း သို့မဟုတ် ပြစ်မှုကျူးလွန်ခြင်းမဖြစ်စေရန် မိမိတို့ကိုယ်စွမ်း ၊ ဉာဏ်စွမ်းရှိသမျှ အဟန့်အတားပြုခဲ့ကြောင်း သက်သေခိုင်လုံစွာ တင်ပြခြင်းမပြုနိုင်ပါက ယင်းတို့ တစ်ဦးချင်းအနေဖြင့် ပြစ်မှုကျူးလွန်သည်ဟု မှတ်ယူရမည်ဆိုပြီးတော့ ဖြည့်စွက်ထားပါတယ်။ ဒါကို ကျွန်တော် ပြန်သုံးသပ်မိတာက ဥပဒေသဘောသဘာဝနဲ့ မကိုက်ညီ၊ မဆီလျော်ဘူးလို့ ယူဆတဲ့အတွက် ကြောင့် ဒီဖြည့်စွက်အဆိုတင်ပြချက်ကို ကျွန်တော် ပြန်ရုပ်သိမ်းပါတယ်ခင်ဗျား။ (ဩဘာသံများ)</speech>
<speech type="speaker">ပြည်ထောင်စုဝန်ကြီးဌာနရဲသဘောထားပြောပါ</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ဘဏ္ဍာရေးနှင့်အခွန်ဝန်ကြီးဌာန)</agency>ဒေါက်တာစိုင်းကျော်အုန်း ရုံတင်ပြချက်ကိုသဘောတူကြောင်း တင်ပြပါတယ်။ (ဩဘာသံများ)</speech>
<speech type="speaker">ဥပဒေကြမ်းကော်မတီမှ ဆက်လက်ဖတ်ကြားပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>ပြင်ဆင်ရန် တင်ပြချက် အပိုဒ် ၂၂ ပြည်ထောင်စုအစိုးရအဖွဲ့က ချမှတ်ထားသော မူဝါဒများနှင့်အညီ ဗဟိုဘဏ်သည် နိုင်ငံခြားငွေဆိုင်ရာဆောင်ရွက်မှုများကို လွတ်လပ်စွာဆောင်ရွက်ခွင့်ရှိသည်။ အပိုဒ် ၂၅ ဤ ဥပဒေကို အောင်မြင်စွာ အကောင်အထည်ဖော်ဆောင်ရွက်ရာတွင် (ခ) ဗဟိုဘဏ်ကြီးကြပ်ရေးမှူး သို့မဟုတ် ကြီးကြပ်ရေး အဖွဲ့တို့သည် လိုအပ်သော အမိန့်ကြော်ငြာစာများ၊ အမိန့်၊ ညွှန်ကြားချက်များနှင့် လုပ်ထုံးလုပ်နည်း များကိုထုတ်ပြန်နိုင်သည်။ (ခ) ကိုလည်းပဲ နမ့်ခမ်းမဲဆန္ဒနယ်မှ ဒေါက်တာစိုင်းကျော်အုန်းကလည်း တင်ပြထားပါတယ်ခင်ဗျား။</speech>
<speech type="speaker">ဒေါက်တာစိုင်းကျော်အုန်းဆွေးနွေးဖို့ ဖြစ်ပါတယ်</speech>
<speech><mp id="444">ဒေါက်တာစိုင်းကျော်အုန်း(နမ့်ခမ်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ (ခ)အပိုဒ်မှာ ကျွန်တော်အဆိုပြု ပြင်ဆင်ထားတာက ဗဟိုဘဏ်သည် လိုအပ်သော အမိန့်ကြော်ငြာစာ၊ အမိန့်၊ ညွှန်ကြားချက်များနှင့်အညီ လုပ်ထုံးလုပ်နည်းများကို ထုတ်ပြန်နိုင်သည်။ ဟိုဘဏ်မှာပဲ ရှိစေပဒေကြမ်းကော်မတီ)။ ကြီးကြပ်ရေးမှူးနဲ့ ကြီးကြပ်ရေးအဖွဲ့ကို ဖြုတ်ထားခြင်းဖြစ်ပါတယ်။ ဘာလို့လဲဆိုတော့ အဲ့ဒီအာဏာကို ဗဟိုဘဏ်မှာပဲ ရှိစေချင်တဲ့အတွက်ကြောင့် ဖြုတ်ထားရခြင်းဖြစ်ပါတယ်ခင်ဗျား။ (ဩဘာသံများ)</speech>
<speech type="speaker">ဥပဒေကြမ်းကော်မတီရဲ့ သဘောထား ပြောပါ။ ဦးအောင်သန်း(အဖွဲ့ဝင်၊ ဥပဒေကြမ်းကော်မတီ)။ ။လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်တို့ ဥပဒေကြမ်းကော်မတီက အပိုဒ်(ခ)မှာ ဗဟိုဘဏ်၊ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့တို့သည် လိုအပ်သော အမိန့်ကြော်ငြာစာများ၊ အမိန့်၊ ညွှန်ကြားချက်များနှင့် လုပ်ထုံး လုပ်နည်းများကို ထုတ်ပြန်နိုင်တယ်လို့ ကျွန်တော်တို့ ပြင်ဆင်ထားပါတယ်။ ဒါဘာလဲဆိုတော့ ဗဟိုဘဏ်က ဗဟိုဘဏ်ဥက္ကဋ္ဌ သို့ မဟုတ် ဗဟိုဘဏ်ကတာဝန်ပေးအပ်တဲ့ ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့များဟာ လုပ်ပိုင်ခွင့်ပေးထားခြင်းဖြစ်ပါတယ်။ ဒီနေရာမှာ ကျွန်တော်တို့ ဥပဒေ၊ စည်းကမ်းဥပဒေ၊ စည်းမျဉ်းဥပဒေများကိုရော ဗဟိုဘဏ်က ပြည်ထောင်စုအစိုးရအဖွဲ့ရဲညွှန်ကြားချက် နှင့်အညီထုတ်ပိုင်ခွင့်ရှိပါတယ်။ ကျွန်တော်တို့ ဗဟိုဘဏ်ကဖွဲ့ထားတဲ့ ဗဟိုဘဏ်ကြီးကြပ်ရေးမှူးတွေရယ်ကတော့ ကျွန်တော်တို့ ခုနပြောတဲ့ ဥပဒေ၊ နည်းဥပဒေ၊ အမိန့်၊ စည်းကမ်းတွေ ထုတ်ပိုင်ခွင့် မရှိသော်လည်းပဲ ကျွန်တော်တို့ အမိန့်ကြော်ငြာစာများ၊ ညွှန်ကြားချက်များနှင့် လုပ်ထုံးလုပ်နည်းများ ကိုထုတ်ပြန်နိုင်တယ်လို့ အာဏာကိုပေးထားခြင်းဖြစ်ပါတယ်။ နမ့်ခမ်းမဲဆန္ဒနယ်က ကိုယ်စားလှယ်ကြီး ဒေါက်တာစိုင်းကျော်အုန်းကတော့ သူ့ရဲအရေးအသားအရကတော့ ဗဟိုဘဏ်ကို လုပ်ထုံးလုပ်နည်း တစ်ခုတည်းကိုသာ လုပ်ပိုင်ခွင့်ပေးထားတဲ့အတွက် ဗဟိုဘဏ်ရုံလုပ်ပိုင်ခွင့်ကို ကန့်သတ်ထားရာ ကျပါတယ်။ ဒါကြောင့်မို့လို့ ဥပဒေကြမ်းကော်မတီက ပြင်ဆင်ထားတဲ့ ဗဟိုဘဏ်ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့တို့သည် လိုအပ်သော အမိန့်ကြော်ငြာစာများ၊ အမိန့်ညွှန်ကြားချက် များနှင့် လုပ်ထုံးလုပ်နည်းများကို ထုတ်ပြန်နိုင်သည်ဆိုခြင်းကသာ လျော်ကန်သင့်မြတ်ပါကြောင်း ဗဟိုဘဏ်နှင့် ကြီးကြပ်ရေးမှူး သို့မဟုတ် ကြီးကြပ်ရေးအဖွဲ့တို့ကို လုပ်ပိုင်ခွင့်ပေးထားခြင်းသာဖြစ်တဲ့ အတွက် ဒါသည် ပိုမိုကောင်းမွန်သောပြင်ဆင်ချက်ဖြစ်ပါကြောင်း တင်ပြအပ်ပါတယ်။ (ဩဘာသံများ)</speech>
<speech type="speaker">ပြည်ထောင်စုဝန်ကြီးရဲ့သဘောထားသိလိုပါတယ်</speech>
<speech><agency id="87">ဦးလှထွန်း(ပြည်ထောင်စုဝန်ကြီး၊ဘဏ္ဍာရေးနှင့်အခွန်ဝန်ကြီးဌာန)</agency>ဥပဒေကြမ်းကော်မတီရဲ့ ပြင်ဆင်တင်ပြချက်က ဆီလျော်ပါတယ်။ ဒါ့ကြောင့် သဘောတူကြောင်း တင်ပြပါတယ်။(ဩဘာသံများ)</speech>
<speech type="speaker">ဒါ့ကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">ဆက်လက်ဖတ်ကြားပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>အဆိုပြု ဥပဒေပြဋ္ဌာန်းချက်က ကျွန်တော်တို့ အပိုဒ် ၂၈ အနေနဲ့ အဆိုပြု ပြဋ္ဌာန်းခြင်းမရှိပါဘူး။ ပြင်ဆင်ရန်တင်ပြချက် အပိုဒ် ၂ရ မှာ ရုပ်သိမ်းလိုက်သည့် ၁၉၄ရ ခုနှစ် နိုင်ငံခြားသုံးငွေ စည်းမျဉ်းသတ်မှတ်ရေးအက်ဥပဒေ (The Foreign Exchange Regulation Act, 1947) အရ ပြဋ္ဌာန်းသည့် နည်းဥပဒေများ ၊ ထုတ်ပြန်သည့် စည်းမျဉ်းများ၊ စည်းကမ်းများ၊ အမိန့်၊ ညွှန်ကြားချက်များသည် ဤဥပဒေနှင့် မဆန့်ကျင်သမျှ အတည် ဖြစ်သည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံခြားသုံးငွေဆိုင်ရာဥပဒေကြမ်းကို လွှတ်တော်ကိုယ်စားလှယ်များအနေနဲ့ ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြု လုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရုံ ပြင်ဆင်အတည်ပြုချက်များကြောင့်ပြောင်းလဲသွားတဲ့ အပိုဒ်၊ အပိုဒ်ခွဲအမှတ်စဉ်များကိုလည်း တစ်ပါတည်း အတည်ပြုချက်ရယူမှာဖြစ်ပါတယ်။ ဒါ့ကြောင့် နိုင်ငံခြားသုံးငွေဆိုင်ရာဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲ အတိုင်း အတည်ပြု ရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် နိုင်ငံခြားသုံးဆိုင်ရာဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြု ကြောင်း ကြေညာပါတယ်။(ဩဘာသံများ)</speech>
</bill></section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ်ပြည်သူ့ လွှတ်တော် တတိယပုံမှန်အစည်းအဝေး သတ္တမနေ့ရပ်နားကြောင်းနှင့် အစည်းအဝေးအဋ္ဌမနေ့ကျင်းပမည့်နေ့ရက်နှင့် အချိန်ကိုကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ တရုတ်ပြည်သူ့သမ္မတနိုင်ငံ NPC (National People Congress) အမျိုးသားပြည်သူ့ကွန်ကရက်ဥက္ကဋ္ဌ မစ္စတာဘူဘန်ဂို က ကျွန်တော့်အား ဖိတ်ကြားထားပါတယ်။ ဒါ့ကြောင့် ကျွန်တော်နဲ့ ကိုယ်စားလှယ်များဟာ မနက်ဖြန် ၂၂-၂-၂၀၁၂ ရက်မှ ၂၆-၂-၂၀၁၂ ရက်အထိ တရုတ်ပြည်သူ့သမ္မတနိုင်ငံကို ချစ်ကြည်ရေးခရီးသွား ရောက်မှာဖြစ်ပါတယ်။ ဒီချစ်ကြည်ရေးခရီးမှာ တရုတ်-မြန်မာနှစ်နိုင်ငံ ချစ်ကြည်ရင်းနှီးမှု ပူးပေါင်းဆောင်ရွက်မှု ပိုမိုတိုးတက်ခိုင်မာရေးနဲ့ မိမိတို့ လွှတ်တော်နဲ့ တရုတ်ပြည်သူ့သမ္မတနိုင်ငံ National People Congress နှစ်ရပ်အကြား ချစ်ခင်ရင်းနှီးမှုပူးပေါင်းဆောင်ရွက်မှုများ ပိုမိုတိုးတက်မြင့်မားရေး အတွက်ဆောင်ရွက်မှာဖြစ်ပါတယ်။ ဒါ့ကြောင့် ဒီတစ်ပတ်အတွင်းမှာတော့ မိမိတို့ရဲ့ပြည်သူ့လွှတ်တော် အစည်းအဝေးများ ကျင်းပမှာမဟုတ်ပါဘူး။ ဒါ့ကြောင့် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့ကိုရပ်နားပါ့မယ်။ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေးအဋ္ဌမနေ့ ကျင်းပမယ့်ရက်ကိုထပ်မံကြေညာပါမယ်။ ဒါ့ကြောင့် ယခုအချိန်ကစပြီး ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး သတ္တမနေ့ရပ်နားမည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များအားလုံး ပြန်လည် ထွက်ခွာနိုင်ပါ ပြီခင်ဗျား</speech>
<p>ပထမအကြိမ်ပြည်သူ့လွှတ်တော် တတိယပုံမှန်အစည်းဝေး သတ္တမနေ့ကို ၁၃၂၅ နာရီတွင် ရပ်နားပါသည်။</p>
</postface>
</transcript>
</doc>
