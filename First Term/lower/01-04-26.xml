<doc>
<docinfo>
<docno>01-04-26.xml</docno>
<pdf>01-04-26.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး (၂၆) ရက်မြောက်နေ့မှတ်တမ်း</title>
<date value='14-08-2012'>၁၃၇၄ ခုနှစ်၊ ဒုတိယဝါဆိုလပြည့်ကျော် ၁၂ ရက် (၂၀၁၂ ခုနှစ်၊ သြဂုတ်လ ၁၄ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော် အစည်းအဝေးခန်းမတွင် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး (၂၆) ရက်မြောက်နေ့ကို နံနက် ၁၀း၁၀ နာရီအချိန်၌စတင်ကျင်းပပါသည်။ ပြည်သူ့လွှတ်တော် ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ (၂၆) ရက်မြောက်နေ့ အစီအစဉ်စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော်အစည်းအဝေးအထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး (၂၆)ရက်မြောက်နေ့မှာ ပြည်သူ့လွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိသူ ပြည်သူ့လွှတ်တော်ကိုယ်စားလှယ် ၄၃၁ ဦးရှိတဲ့အနက် ၃၉၉ ဦးတက်ရောက်ပါတယ်။ အစည်းအဝေး သို့ တက်ရောက်ခွင့်ရှိသူဦးရေစုစုပေါင်းရဲ့ ၉၂.၅၈ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ် ဖြန့်ဝေထားကြောင်း တင်ပြခြင်း</title>
<speech type="speaker">အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်ပါ့မယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="uam">ဦးအေးမြင့်(အတွင်းရေးမှူး၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် စတုတ္ထ ပုံမှန်အစည်းအဝေး (၂၆) ရက်မြောက်နေ့ ၁၄-၈-၂၀၁၂ ရက်နေ့တွင် အစည်းအဝေး မတက်ရောက် နိုင်သဖြင့် ခွင့်တိုင်ကြားသူ လွှတ်တော်ကိုယ်စားလှယ်များစာရင်းကို ပြည်သူ့လွှတ်တော် ကိုယ်စားလှယ် များ စိစစ်ရေးကော်မတီဥက္ကဋ္ဌကိုယ်စား ကျွန်တော် ဦးအေးမြင့်မှ စုစည်းတင်ပြသွားမှာ ဖြစ်ပါတယ်။ ပြည်သူ့လွှတ်တော်တွင် တက်ရောက်ခွင့်ရှိသောကိုယ်စားလှယ် ၄၃၁ ဦးရှိပြီး ယခင်ခွင့်ပန်ကြားသူ ၃၀ ဦးရှိပါတယ်။ ယနေ့ ခွင့်တိုင်ကြားသူ ၂ ဦးရှိပါတယ်။ ခွင့်တိုင်ကြားသူ ၂ ဦးကတော့ အောက်ပါအတိုင်း ဖြစ်ပါတယ်။ (၁) မတူပီမဲဆန္ဒနယ်မှ ဒေါက်တာရိုအုပ် သည် ပြည်ပသို့ ချစ်ကြည်ရေးခရီးသွားရောက်ရန်ဖြစ်ပါသဖြင့် ၁၄-၈-၂၀၁၂ ရက်နေ့မှ ၂၄-၈-၂၀၁၂ ရက်နေ့အထိ ခွင့် ၁၁ ရက် အဖြစ်လည်းကောင်း၊ ကျိုက်မရောမဲဆန္ဒနယ်မှ ဒေါ်မိယဉ်ချမ်းသည် ကိုယ်တိုင်ဆောင်ရွက်ရန် ကိစ္စရှိပါသဖြင့် ၁၄-၈-၂၀၁၂ ရက်နေ့မှ ၁၅-၈-၂၀၁၂ ရက်နေ့အထိ ခွင့် ၂ ရက်အဖြစ်လည်းကောင်းအသီးသီး တင်ပြလာပါတယ်။ အထက်ပါ ကိုယ်စားလှယ်များရဲ့ ခွင့်တင်ပြချက်များအား ခွင့်ပြုပေးပါရန် လေးစားစွာပန်ကြား အပ်ပါတယ်။</speech>
<speech type="speaker">ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး၊ ယခင်က ခွင့်ပန်ကြား၍ခွင့်ပြုထားသူ ၃၀ ဦး၊ ယနေ့ ခွင့်ပြုထားသူ ၂ ဦးဖြစ်၍ လွှတ်တော်က ခွင့်ပြု ထားသူစုစုပေါင်း ၃၂ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<title>ပြည်သူ့လွှတ်တော်ဥက္ကဋ္ဌက လွှတ်တော်ရေးရာကိစ္စရပ်များနှင့်စပ်လျဉ်း၍ ရှင်းလင်းတင်ပြခြင်း</title>
<speech type="speaker">အစီအစဉ် ၅ ဖြစ်ပါတယ်။ လွှတ်တော်ရေးရာကိစ္စရပ်များနှင့်စပ်လျဉ်း၍ ရှင်းလင်းတင်ပြခြင်းကို ကျွန်တော် လွှတ်တော်ဥက္ကဋ္ဌကစတင်ဆောင်ရွက်ပါမယ်</speech>
<speech type="speaker">ပြည်သူ့ လွှတ်တော်ကိုယ်စားလှယ်များခင်ဗျာ။ ကျွန်တော် ပြည်သူ့လွှတ်တော် ဥက္ကဋ္ဌထံသို့ ပြည်သူ့လွှတ်တော်ကိုယ်စားလှယ်ပေါင်း ၃၀၁ ဦးက လက်မှတ်ရေးထိုးပြီး နိုင်ငံတော် ဖွဲ့စည်းပုံအခြေခံဥပဒေဆိုင်ရာခုံရုံး ဥက္ကဋ္ဌနှင့် အဖွဲ့ဝင်များသည် ဖွဲ့စည်းပုံအခြေခံဥပဒေပုဒ်မ ၃၃၄ ပုဒ်မခွဲ(က) ပုဒ်မခွဲငယ် (၂) ပါ ပြဋ္ဌာန်းချက်အား ဖောက်ဖျက်ကျူးလွန်ခြင်း၊ ပုဒ်မခွဲငယ် (၅) အရ ဥပဒေ အရပေးအပ်သောတာဝန်များကို ကျေပွန်စွာ မထမ်းဆောင်နိုင်ခြင်းတို့ကြောင့် စွပ်စွဲပြစ်တင်မှု ပြုလုပ် ရန်သဘောထားကို ၂၀၁၂ ခုနှစ်၊ သြဂုတ်လ ၈ ရက်နေ့တွင် လွှတ်တော်အခွင့်အရေးကော်မတီမှ တစ်ဆင့် ဒုတိယအကြိမ်အဖြစ် ထပ်မံတင်ပြလာကြပါတယ် လွှတ်တော်ကိုယ်စားလှယ်များခင်ဗျား။ လွှတ်တော်ဥက္ကဋ္ဌတစ်ယောက်အနေဖြင့် လွှတ်တော် ကိုယ်စားလှယ်များက တရားနည်းလမ်းကျစွာ တင်ပြတောင်းဆိုလာသောကိစ္စရပ်များနှင့် တာဝန်ပေး မှုများအား လက်ခံဆောင်ရွက်ပေးရမည်ကို မိမိနားလည်သဘောပေါက်ပါတယ်။ သို့ရာတွင် ဒီလို စွပ်စွဲ ပြစ်တင်မှုကိစ္စရပ်များကို အလျဉ်းမပြုလုပ်လိုပါ။ လွှတ်တော်ကိုယ်စားလှယ်များတွင်လည်း မိမိထက် မနည်းသော စိတ်စေတနာကောင်းများ ရှိကြလိမ့်မည်ဟု ယုံကြည်ပါတယ်။ သို့ပါသောကြောင့် စွပ်စွဲ ပြစ်တင်မှုနည်းလမ်းအစား အခြားနည်းလမ်းတစ်ခုခု ဖြစ်မြောက်ရေးအတွက် ကြိုးပမ်းမှုပြု နေချိန်တွင် လွှတ်တော်ကိုယ်စားလှယ်များအနေဖြင့် သည်းခံစိတ်ထားရှိ၍ ခေတ္တခဏ စောင့်ဆိုင်းပေးစေလိုပါလွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များ၏ သဘောဆန္ဒများကို နိုင်ငံတော်သမ္မတထံ ပေးပို့အကြောင်းကြားပြီး နိုင်ငံတော်၏ ဂုဏ်သိက္ခာ၊ လွှတ်တော်၏ ဂုဏ်သိက္ခာ နှင့် ကာယကံရှင်များနှင့် ဆက်စပ်သော အဖွဲ့အစည်း၊ ပုဂ္ဂိုလ်များ မထိခိုက်စေရေးတို့အတွက် ဆက်လက်ဆောင်ရွက်ခွင့်ပြု စေလိုပါတယ်။ မိမိဆောင်ရွက်လိုသည်မှာ လွှတ်တော်ကိုယ်စားလှယ်များ အတွင်း ဖြစ်ပေါ်နေသော ဆန္ဒနှင့်သဘောထားများကို နိုင်ငံတော်သမ္မတသိရှိစေပြီး ကောင်းမွန် မှန် ကန်စွာ ဆုံးဖြတ်ဆောင်ရွက်နိုင်စေရေးအတွက် ရည်ရွယ်ပါတယ်။ ယခုကိစ္စကို စတင်ပေါ်ပေါက်စေခဲ့သော နိုင်ငံတော်သမ္မတကိုယ်စား ပြည်ထောင်စုရှေ့နေချုပ်က နိုင်ငံတော်ဖွဲ့စည်းပုံအခြေခံဥပဒေ ဆိုင်ရာခုံရုံးသို့ ၂၀၁၂ ခုနှစ်၊ ဖေဖော်ဝါရီလ ၂ ရက်နေ့ ရက်စွဲပါစာအမှတ် ၃/ညမ(၁)၃-၁(၉၂)နပတ (၇၂) အရ တင်သွင်းခဲ့သည့် တင်သွင်းလွှာအား ပြန်လည်ရုပ်သိမ်းပေးပါရန်နှင့် နိုင်ငံတော် ဖွဲ့စည်းပုံအခြေခံဥပဒေဆိုင်ရာခုံရုံးဥက္ကဋ္ဌနှင့် အဖွဲ့ဝင်များအား ၎င်းတို့၏အသိစိတ်ဓာတ်ဖြင့် တာဝန်မှ အနားယူစေခြင်းတို့ကို ဆောင်ရွက်ပေးရန်နှင့် ထိုသို့ဆောင်ရွက်ပေးမှုကို ၂၀၁၂ ခုနှစ်၊ သြဂုတ်လ ၂၁ ရက်နေ့မတိုင်မီ အပြီးဆောင်ရွက်ပေးပါရန်။ ထိုသို့ဆောင်ရွက်ပေးပါက ကိုယ်စားလှယ်များဆောင်ရွက်မည့် စွပ်စွဲပြစ်တင်ခြင်းကိစ္စအား ဆက်လက်ဆောင်ရွက်မှုပြုမည်မဟုတ်ကြောင်း နိုင်ငံတော် သမ္မတထံ သဝဏ်လွှာရေးသားပေးပို့သွားမှာ ဖြစ်ပါတယ်။ ဒီသဘောနှင့် ဆောင်ရွက်မှုကို လွှတ်တော် အား အသိပေးတင်ပြခြင်း ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မုန်းစကိုတိုစေ၊ ချစ်စကိုရှည်စေ၊ နာစရာရှိရင် လွမ်းစရာ နှင့်ဖြေဆိုတဲ့စကားအတိုင်း စာနာထောက်ထားငဲ့ညှာမှုများနှင့် ဆက်လက်ပြုမူဆောင်ရွက်သွားစေ လိုပါတယ်။ ယခုကိစ္စဖြစ်ပေါ်လာခြင်းမှာ နိုင်ငံတော်သမ္မတ၏ တင်သွင်းလွှာအပေါ် နိုင်ငံတော် ဖွဲ့စည်းပုံအခြေခံဥပဒေဆိုင်ရာခုံရုံးက ၃-၂-၂၀၁၂ ရက်နေ့တွင် ပြည်သူ့လွှတ်တော်သို့ အကြောင်း ကြားစာ ပေးပို့ခဲ့ပါတယ်။ ပြည်သူ့လွှတ်တော်မှ အခွင့်အာဏာလွှဲအပ်ခြင်းခံရသူ ဒုတိယဥက္ကဋ္ဌ ဦးနန္ဒကျော်စွာက ၁၇-၂-၂၀၁၂ ရက်နေ့တွင် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးသို့ နိုင်ငံတော်သမ္မတ တင်သွင်းလွှာအပေါ် ရှင်းလင်းချက်အား ပြန်လည်တင်သွင်းခဲ့ပါတယ်။ ၎င်းနောက် ၂၈-၃-၂၀၁၂ ရက်နေ့တွင် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးက လွှတ်တော်အသီးသီးက ဖွဲ့စည်းထားသည့် ကော်မတီ၊ ကော်မရှင်နှင့်အဖွဲ့တို့အား ပြည်ထောင်စုအဆင့် အဖွဲ့အစည်းအဖြစ် ထည့်သွင်းအဓိပ္ပာယ်ဖွင့်ဆိုခြင်းသည် ဖွဲ့စည်းပုံအခြေခံဥပဒေပါပြဋ္ဌာန်းချက်များနှင့် ညီညွတ်ခြင်း မရှိကြောင်း ဆုံးဖြတ်ခဲ့ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော်ဖွဲ့စည်းပုံအခြေခံဥပဒေဆိုင်ရာ ခုံရုံး၏ ဆုံးဖြတ်ချက်အပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် နှင့် သဘောထားမှတ်ချက်များအရ လည်းကောင်း၊ ယင်းအပေါ် ပြည်ထောင်စုလွှတ်တော် အစည်း အဝေးတွင် ပြည်ထောင်စုလွှတ်တော် ကိုယ်စားလှယ် ၁၀ ဦးက ဆွေးနွေးမှုများ ပြုလုပ်ခဲ့ရာတွင် လည်းကောင်း၊ ကိုယ်စားလှယ်များ၏ ဆွေးနွေးချက်များနှင့် သဘောထားဆန္ဒများမှာ တည်ဆဲဥပဒေ များဖြစ်သော ပြည်ထောင်စုလွှတ်တော်ဆိုင်ရာဥပဒေ၊ ပြည်သူ့လွှတ်တော်ဆိုင်ရာဥပဒေနှင့် အမျိုးသား လွှတ်တော်ဆိုင်ရာဥပဒေများတွင် အတိအလင်း ပြဋ္ဌာန်းထားသည့် ပြဋ္ဌာန်းချက်များအပေါ် ယခုကဲ့သို့ဆောင်ရွက်မှုများသည် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးအနေဖြင့် ဆုံးဖြတ်ဆောင်ရွက်ခွင့် မရှိသလို ဆုံးဖြတ်ဆောင်ရွက်ရာတွင်လည်း ဥပဒေများကို မျက်ကွယ်ပြု၍ မှားယွင်းစွာ ဆောင်ရွက်ခဲ့ကြောင်းနှင့် ဤသို့ မှားယွင်းစွာ ဆောင်ရွက်ခဲ့သည့်ကိစ္စအတွက် လွှတ်တော်များနှင့် လွှတ်တော် ကိုယ်စားလှယ်များ၏ ဂုဏ်သိက္ခာများကို ထိခိုက်ခြင်း၊ လွှတ်တော်လုပ်ငန်းများနှင့် လွှတ်တော်ကိုယ်စားလှယ်များ၏ လုပ်ငန်းတာဝန်များ ဆောင်ရွက်ရာတွင် ကန့်သတ်မှု၊ ခက်ခဲမှုနှင့် ထိခိုက်မှုများ ဖြစ်ပေါ်စေခဲ့ကြောင်း တင်ပြခဲ့ကြပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၂ ခုနှစ်၊ ဧပြီလ ၂၆ ရက် ပထမအကြိမ် ပြည်သူ့ လွှတ်တော် တတိယပုံမှန်အစည်းအဝေးတွင် ပြည်သူ့လွှတ်တော်ကိုယ်စားလှယ် ၁၉၁ ဦးက လက်မှတ် ရေးထိုး၍ နိုင်ငံတော်ဖွဲ့စည်းပုံ အခြေခံဥပဒေဆိုင်ရာခုံရုံးဥက္ကဋ္ဌနှင့် အဖွဲ့ဝင်များအား စွပ်စွဲပြစ်တင်ရန် အရေးကြီးအဆိုတင်သွင်းမည်ဖြစ်ကြောင်း လွှတ်တော်အခွင့်အရေးကော်မတီမှတစ်ဆင့် မိမိထံ အသိ ပေးတင်ပြခဲ့ကြပါတယ်။ ၎င်းကိစ္စအား ပြည်သူ့လွှတ်တော် ဥက္ကဋ္ဌအနေဖြင့် ခေတ္တဆိုင်းငံ့ထားပြီး ပြည်သူ့လွှတ်တော်မှ ကော်မတီဥက္ကဋ္ဌများ၊ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီမှ တာဝန်ရှိသူ များကို ခေါ်ယူတွေ့ဆုံ၍ ပြေလည်စွာဆောင်ရွက်ပေးနိုင်ရေးအတွက် နိုင်ငံတော်သမ္မတထံ သွားရောက် ရှင်းလင်းတင်ပြစေခဲ့ရာ နိုင်ငံတော်သမ္မတက ပြေလည်အောင် ညှိနှိုင်းဆောင်ရွက်ပေးမည်ဖြစ်ကြောင်း၊ လိုအပ်ပါက တင်သွင်းလွှာကို ပြန်လည်ရုပ်သိမ်းပေးမည်ဖြစ်ကြောင်း ပြန်ကြားလာမှုကို ကြားသိခဲ့ရ၍ စွပ်စွဲပြစ်တင်ခြင်း ဆောင်ရွက်ရမည့်ကိစ္စအား ဆက်လက်ဆောင်ရွက်ခြင်းမပြု စေဘဲ ရပ်ဆိုင်းထားခဲ့ ခြင်းကို လွှတ်တော်ကိုယ်စားလှယ်များ သိရှိပြီးဖြစ်ပါတယ်။ ဥက္ကဋ္ဌအနေဖြင့်လည်း စွပ်စွဲပြစ်တင်မှု အဆင့်အထိ မရောက်ရှိစေရေးအတွက် နိုင်ငံတော်သမ္မတနှင့်လည်းကောင်း၊ အခြားတာဝန်ရှိသူများ နှင့်လည်းကောင်း ညှိနှိုင်းဆွေးနွေးမှုများ ပြုခဲ့ပါတယ်။ ၉-၈-၂၀၁၂ ရက်နေ့တွင် နိုင်ငံတော်သမ္မတထံ လွှတ်တော်အတွင်းရှိ ကိုယ်စားလှယ်များ၏ သဘောထားဆန္ဒအခြေအနေများကို ရှင်းလင်းပြောကြား ပြီး စွပ်စွဲပြစ်တင်မှုမပြုလုပ်ဘဲ ဖြေရှင်းဆောင်ရွက်၍ ပြေလည်စေနိုင်သော အဖြစ်နိုင်ဆုံးနှင့် အကောင်းဆုံး နည်းလမ်းကို ရွေးချယ်လုပ်ဆောင်ရန် တင်ပြခဲ့ပါသေးတယ်။ သို့သော်လည်း ယခုအချိန်အထိ ပြေလည်အောင် ညှိနှိုင်းဆောင်ရွက်နိုင်ခြင်းမရှိသည့်အတွက် လွှတ်တော်ကိုယ်စားလှယ်များက ယင်းတို့၏ လွှတ်တော်ရေးရာကိစ္စရပ်များ ဆောင်ရွက်ရာတွင် အခက် အခဲများဖြစ်ပေါ်လာပြီး ခံစားမှုများ ကြီးမားလာကာ ယခုကဲ့သို့ လွှတ်တော်ကိုယ်စားလှယ် ၃၀၁ ဦးက လက်မှတ်ရေးထိုး၍ နိုင်ငံတော်ဖွဲ့စည်းပုံအခြေခံဥပဒေဆိုင်ရာ ခုံရုံးဥက္ကဋ္ဌနှင့် အဖွဲ့ဝင်များအား စွပ်စွဲ ပြစ်တင်ခြင်း ပြုလုပ်ရန် အဆင့်အထိ ဆက်လက်ဆောင်ရွက်ပေးရန် အခြေအနေသို့ ရောက်ရှိလာခဲ့ ခြင်း ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒီကိစ္စအတွက် လွှတ်တော်ကိုယ်စားလှယ်များအနေဖြင့် ဆက်လက်၍ သည်းခံစိတ်ထားရှိပြီး သတ်မှတ်ပေးထားသည့်ကာလအတွင်း နိုင်ငံတော်သမ္မတက ဆောင်ရွက်ပေးမည့်အချိန်အထိ စောင့်ဆိုင်းပေးပါရန်နှင့် မိမိတို့ကလည်း နိုင်ငံတော်သမ္မတထံ သဝဏ်လွှာပေးပို့ဆောင်ရွက်သွားပါမယ်။ သတ်မှတ်ကာလအတွင်း အဆင်ပြေခြင်းမရှိပါက လွှတ်တော်ကိုယ်စားလှယ်များ၏ ဆန္ဒအတိုင်း စွပ်စွဲပြစ်တင်မှုပြုလုပ်လိုပါက ပြုလုပ်နိုင်ကြပါကြောင်း နှင့် ယခုမူ ခေတ္တစောင့်ဆိုင်းသည်းခံပေးပါရန် မေတ္တာရပ်ခံတင်ပြအပ်ပါတယ်။ (ဩဘာသံများ)</speech>
<speech type="speaker">ဆက်လက်ပြီး ပြည်သူ့လွှတ်တော်ဒုတိယဥက္ကဋ္ဌက ရှင်းလင်းတင်ပြ ပေးဖို့ ဖိတ်ခေါ်ပါတယ်</speech>
<speech><agency id="56">ဦးနန္ဒကျော်စွာ(ဒုတိယဥက္ကဋ္ဌ)</agency>ကြည်ညို ရိုသေလေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအာလုံး သုမင်္ဂလာအပေါင်းနှင့် ပြည့်စုံတော်မူကြပါစေ။ ဒီနေရာမှာ ကျွန်တော်ကိုယ်တိုင် ပါဝင်ပတ်သက်ပြီးတော့ ဆောင်ရွက်ခဲ့ရတဲ့ ကိစ္စကို ဥက္ကဋ္ဌကြီးမှတစ်ဆင့် လွှတ်တော်ကိုတင်ပြချင်ပါတယ်။ လွှတ်တော်ကိုယ်စားလှယ်ကြီးများ သိခဲ့ကြတဲ့အတိုင်း ဥပဒေကြမ်းကော်မတီ၊ ပြည်သူ့ငွေစာရင်းကော်မတီ၊ လွှတ်တော်အခွင့်အရေး ကော်မတီနှင့် အစိုးရရဲ့ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီတို့ကို ပထမအကြိမ် ပုံမှန်အစည်းအဝေးမှာဖွဲ့စည်းခဲ့ပြီး ရေးရာကော်မတီ ၁၉ ခု နှင့် ဥပဒေရေးရာနှင့် အထူးကိစ္စရပ်များလေ့လာဆန်းစစ်သုံးသပ်ရေးကော်မရှင်ကိုတော့ ဒုတိယပုံမှန်အစည်းအဝေးမှာ ဖွဲ့စည်းခဲ့ပါတယ်။ အဲ့ဒီဖွဲ့စည်းခြင်းမှာ ဖွဲ့စည်းလိုက်တဲ့ကော်မတီ၊ ကော်မရှင်အဖွဲ့များသည် ပြည်သူ့လွှတ်တော်ဆိုင်ရာဥပဒေပုဒ်မ ၂ ပုဒ်မခွဲ (ဇ) အရ ပြည်ထောင်စုအဆင့်ဖြစ်ကြောင်း ထည့်သွင်းဖော်ပြသတ်မှတ်ပေးခဲ့ပါတယ်။ ဒါ့အပြင် ပြည်ထောင်စုရှေ့နေချုပ်ဥပဒေ၊ ပြည်ထောင်စုစာရင်းစစ်ချုပ် ဥပဒေတို့မှာလည်း ဒီအတိုင်းပဲ အဓိပ္ပာယ်ဖွင့်ဆိုပြဋ္ဌာန်းထားတာကိုတွေ့ရမှာ ဖြစ်ပါတယ်။ ဒီပြည်သူ့ လွှတ်တော်ဆိုင်ရာဥပဒေနှင့်တကွ ပြည်ထောင်စုရှေ့နေချုပ်ဥပဒေ၊ ပြည်ထောင်စုစာရင်းစစ်ချုပ်ဥပဒေ စတဲ့ဥပဒေများဟာ နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီက ဥပဒေများနှင့် ညီစွာ နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီဥက္ကဋ္ဌကိုယ်တိုင် လက်မှတ်ရေးထိုးပြီးထုတ်ပြန် ပြဋ္ဌာန်းခဲ့တာဖြစ်ပါတယ်။ ဒီကော်မတီ ၄ ရပ်နှင့်တကွ ကော်မတီအားလုံးဟာ တာဝန်၊ လုပ်ပိုင်ခွင့်၊ ရပိုင်ခွင့်အဆင့်အတန်းအားလုံးအတူတူပဲဖြစ်ပါတယ်။ ဒါ့အပြင် ဖွဲ့စည်းပုံအခြေခံဥပဒေဖြင့်ရွေးချယ် ထားတဲ့ လွှတ်တော်ဒုတိယဥက္ကဋ္ဌဟာ ရာထူးအလျောက် လွှတ်တော်အခွင့်အရေးကော်မတီ ဥက္ကဋ္ဌဖြစ်ကြောင်း ပြည်သူ့လွှတ်တော်ဆိုင်ရာဥပဒေမှာ ပြဋ္ဌာန်းထားတဲ့အတွက် ပြည်ထောင်စု အဆင့်ဖြစ်တဲ့လွှတ်တော်ဒုတိယဥက္ကဋ္ဌပါဝင်တဲ့အဖွဲ့အစည်းဟာ အလိုအလျောက်ပြည်ထောင်စုအဆင့် ဖြစ်သလို အဆင့်တူ၊ တာဝန်တူဖြစ်တဲ့ ကျန်ကော်မတီနှင့် ကော်မရှင်များဟာလည်း ပြည်ထောင်စု အဆင့်ဖြစ်တာ အငြင်းပွားစရာမရှိပါဘူး။ ဒါကြောင့် ဒီကော်မတီ၊ ကော်ရှင်အဖွဲ့များသည်ဥပဒေအရရော၊ အကြောင်းအချင်းရာအရပါ ပြည်ထောင်စုအဆင့်ပဲဖြစ်တယ်ဆိုတာ အငြင်းပွားစရာမလိုအောင် ဖြစ်ပါတယ်။ သို့သော်လည်း နိုင်ငံတော်သမ္မတရဲ့ ကိုယ်စား ပြည်ထောင်စုရှေ့နေချုပ်က ၂-၂-၂၀၁၂ ခုနှစ် နေ့စွဲဖြင့် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးသို့ လွှတ်တော်အသီးသီး၏ဥပဒေများတွင် ပြဋ္ဌာန်းထားသော ပြည်ထောင်စုအဆင့်အဖွဲ့အစည်းအဓိပ္ပာယ်ဖွင့်ဆိုချက်အား ဖွဲ့စည်းပုံအခြေခံဥပဒေ နှင့်ညီညွှတ်မှုရှိ၊ မရှိတင်သွင်းခဲ့ပါတယ်။ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးက အဆိုပါ တင်သွင်းလွှာနှင့်စပ်လျဉ်း၍ရှင်းလင်းချက်တင်သွင်းရန် ၃-၂-၂၀၁၂ ခုနှစ်နေ့စွဲဖြင့် ပြည်သူ့လွှတ်တော် ဥက္ကဋ္ဌထံအကြောင်းကြားတဲ့အတွက် သတ်မှတ်ရက် ၁၇-၂-၂၀၁၂ ရက်နေ့တွင် ရှင်းလင်းတင်ပြစာကို လွှတ်တော်ဒုတိယဥက္ကဋ္ဌကိုယ်တိုင်သွားရောက်ပေးပို့ခဲ့ပါတယ်။ အဲ့ဒီနောက် ၂၄-၃-၂၀၁၂ ရက်နေ့မှာ ပြည်သူ့လွှတ်တော်ဥက္ကဋ္ဌရဲ့ ကိုယ်စား ဒုတိယဥက္ကဋ္ဌကကိုယ်တိုင်သွားရောက်ရှင်းလင်းတင်ပြခဲ့ပါတယ်။ ၂၈-၃-၂၀၁၂ ရက်နေ့မှာတော့ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးက စီရင်ဆုံးဖြတ်ချက် ချမှတ်တာကို ပြည်သူ့လွှတ်တော်ဥက္ကဋ္ဌကြီးနှင့်တကွ ကိုယ်စားလှယ်ပေါင်း ၄၄၀ ကိုကိုယ်စားပြုပြီး ပြည်သူ့လွှတ်တော်ဒုတိယဥက္ကဋ္ဌက တစ်နာရီခန့်ကြာအောင်မတ်တတ်ရပ်ပြီးနာခံခဲ့ရပါတယ်။ ဆုံးဖြတ် ချက်ကတော့ ကိုယ်စားလှယ်ကြီးများသိပြီးဖြစ်တဲ့အတိုင်း လွှတ်တော်အသီးသီးရဲ့ ဥပဒေများတွင် ပြဋ္ဌာန်းထားသော ပြည်ထောင်စုအဆင့်အဖွဲ့အစည်းအဓိပ္ပာယ်ဖွင့်ဆိုချက်အား နိုင်ငံတော်ဖွဲ့စည်းပုံ အခြေခံဥပဒေနှင့် ညီညွတ်မှုမရှိဆိုတဲ့မှားယွင်းတဲ့ဆုံးဖြတ်ချက်ကို တစ်နာရီလောက်ကြာအောင် မတ်တတ်ရပ်နားထောင်ခဲ့ရတာနှင့်မတန်စွာကြားနာခဲ့ရပါတယ်။ အဲ့ဒီအတွက် ပြည်သူ့လွှတ်တော် ဆိုင်ရာဥပဒေကိုပြင်ဆင်ပြဋ္ဌာန်းရေးမှာပါ အဟန့်အတားဖြစ်နေခဲ့ရတာကိုလည်းပဲ ကိုယ်စားလှယ် တော်ကြီးများ အားလုံးအသိပဲဖြစ်ပါတယ်။ ဒီလိုပဲ ၂၆-၄-၂၀၁၂ ရက်နေမှာ ကိုယ်စားလှယ်ပေါင်း ၂၀၀ ခန့်က နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးသည် ဖွဲ့စည်းပုံအခြေခံဥပဒေကပေးအပ်ထား သော တာဝန်မကျေပွန်သဖြင့်လည်းကောင်း၊ ဖွဲ့စည်းပုံအခြေခံဥပဒေအခန်း (၁၄) ကူးပြောင်းရေး ကာလ ပြဋ္ဌာန်းချက်များကိုမလိုက်နာသဖြင့်လည်းကောင်း စွပ်စွဲပြစ်တင်လိုပါကြောင်းအရေးကြီးအဆို တစ်ရပ်တင်သွင်းခွင့်ကို ပြည်သူ့လွှတ်တော်ဥက္ကဋ္ဌထံ လွှတ်တော်အခွင့်အရေးကော်မတီဥက္ကဋ္ဌမှ တစ်ဆင့် တင်ပြခွင့်တောင်းခံခဲ့ပါတယ်။ ပြည်သူ့လွှတ်တော်ဥက္ကဋ္ဌကဖြေရှင်းပေးမယ်၊ သည်းခံကြပါ ဆိုတဲ့ အတွက်စောင့်ဆိုင်းနေခဲ့ပြီး ယခုအခါသတင်းစာ၊ ဂျာနယ်များမှာ ကလောင်ရှင်များစွာတို့က ပြည်ထောင်စုအဆင့်နှင့်ပတ်သက်ပြီး မှားယွင်းစွာအမျိုးမျိုးဝေဖန်ရေးသားလာခဲ့ကြတဲ့အပြင် အခု နောက်ဆုံးဖွဲ့စည်းလိုက်တဲ့ကော့မှူးမဲဆန္ဒနယ်မှ ဒေါ်အောင်ဆန်းစုကြည် ဥက္ကဋ္ဌအဖြစ်ဆောင်ရွက်မယ့် တရားဥပဒေစိုးမိုးရေးနှင့် တည်ငြိမ်အေးချမ်းရေးကော်မတီကိုဖွဲ့စည်းတဲ့အခါမှာပါ ဒီကော်မတီသည် ပြည်ထောင်စုအဆင့်ဖြစ်ကြောင်းသတ်မှတ်ခဲ့တာကိုလည်းပဲ ဖွဲ့စည်းပုံအခြေခံဥပဒေနှင့်ညီညွတ်မှု မရ���ိကြောင်း အင်တာနက်များမှာပါထပ်မံပြီးဝေဖန်တိုက်ခိုက်လာခဲ့ကြတဲ့အတွက် ကိုယ်စားလှယ် ၃၀၀ကျော်တို့က နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးဥက္ကဋ္ဌနှင့် အဖွဲ့ဝင်များအပေါ် ပြည်သူ့ လွှတ်တော်ဥပဒေပုဒ်မ ၁၃၆ အရ ဖွဲ့စည်းပုံအခြေခံဥပဒေပုဒ်မ ၃၃၄ ပုဒ်မခွဲ(က) ပုဒ်မခွဲငယ်(၂) နှင့် စွပ်စွဲပြစ်တင်ခြင်းအဆို တင်သွင်းလိုကြောင်း လွှတ်တော်အခွင့်အရေးကော်မတီဥက္ကဋ္ဌမှတစ်ဆင့် ပြည်သူ့လွှတ်တော်ဥက္ကဋ္ဌထံထပ်မံ၍ လက်မှတ်ရေးထိုးတောင်းဆိုလာခဲ့ရာမှာ အခုတစ်ကြိမ်မှာလည်း ခေတ္တစောင့်ဆိုင်းရန်နှင့် အကောင်းဆုံးဖြစ်အောင်ဆောင်ရွက်ပေးမည်ဖြစ်ကြောင်း နှစ်သိမ့်ခဲ့ပါတယ်။ ကိုယ်စားလှယ်များအနေနဲ့ ဥက္ကဋ္ဌကြီးရဲ့ မေတ္တာရပ်ခံချက်အတိုင်း ပထမတစ်ကြိမ်မှာရော၊ ဒုတိယ တစ်ကြိမ်မှာပါနားလည်လက်ခံပေးတဲ့အတွက် အထူးပဲကျေးဇူးတင်ပါတယ်။ စွပ်စွဲပြစ်တင်ဖို့တင်ပြ လာတာကိုဆောင်ရွက်ရန်ဖြစ်သော်လည်း ဥက္ကဋ္ဌကြီးကညှိနှိုင်းဆောင်ရွက်ပေးမှာဖြစ်ပြီး အဆင်မပြေတဲ့ အခါကျမှကိုယ်စားလှယ်များရဲ့ ဆန္ဒအတိုင်းဆောင်ရွက်ပေးရာမှာ ကျွန်တော်တို့ထားရှိရမယ့် မေတ္တာ၊ သစ္စာ၊ ကရုဏာတရားကိုလက်ကိုင်ထားပြီး ဒီအချိန်ကာလအထိစောင့်ဆိုင်းပေးခဲ့ကြတာဖြစ်ပါတယ်။ ဒါကြောင့် ဥက္ကဋ္ဌကြီးရဲ့ စေတနာအရစွပ်စွဲပြစ်တင်ခြင်းမပြု သေးဘဲ ညှိနှိုင်းအဆင်ပြေသွားခဲ့လျှင် အကောင်းဆုံးဖြစ်မယ်လို့ ဥက္ကဋ္ဌကြီးရဲ့ ပန်ကြားမှုအတိုင်းဖြစ်မြောက်အောင် ကြိုးစားပေးပါလို့ ကိုယ်စားလှယ်များရဲ့ ကိုယ်စား ပြည်သူ့လွှတ်တော်ဥက္ကဋ္ဌကြီးအား မေတ္တာရပ်ခံတင်ပြအပ်ပါတယ် ခင်ဗျား။ (ဩဘာသံများ)</speech>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ စွပ်စွဲပြစ်တင်မှုမပြုလုပ်ဘဲ အခြားနည်းလမ်းကိုအသုံးပြုပြီး ဆောင်ရွက်နိုင်ရေးအတွက် ကျွန်တော် လွှတ်တော်ဥက္ကဋ္ဌက နိုင်ငံတော် သမ္မတထံ သဝဏ်လွှာပေးပို့သွားမှာဖြစ်ပါတယ်။ ဒီသဝဏ်လွှာမှာရေးသားမယ့်အကြောင်းအရာများကို လွှတ်တော်ကိုယ်စားလှယ်များအား ကျွန်တော်တင်ပြသွားပါမယ် - နိုင်ငံတော်သမ္မတ ပြည်ထောင်စုသမ္မတမြန်မာနိုင်ငံတော် အကြောင်းအရာ။ ။သဝဏ်လွှာပေးပို့ခြင်း သမ္မတကြီးခင်ဗျား၁။ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၏ ဆုံးဖြတ်ချက်နှင့် ပတ်သက်၍ လွှတ်တော် ကိုယ်စားလှယ်များက ကျေနပ်လက်ခံနိုင်ခြင်းမရှိသဖြင့် သက်ဆိုင်သူများ အားလုံးအတွက် ထိခိုက် နစ်နာမှု အနည်းဆုံးနှင့် သင့်မြတ်ပြီး တရားနည်းလမ်းကျသော ဆောင်ရွက်ချက်များ ဖြစ်လာစေရန် အတွက် စေတနာကောင်းဖြင့် အကြံပြု ပေးပို့ခြင်းဖြစ်ပါတယ်။ ၂။ နိုင်ငံတော်သမ္မတကိုယ်စား ပြည်ထောင်စုရှေ့နေချုပ်က နိုင်ငံတော်ဖွဲ့စည်းပုံအခြေခံဥပဒေ ဆိုင်ရာခုံရုံးသို့ ၂၀၁၂ ခုနှစ်၊ ဖေဖော်ဝါရီလ ၂ ရက်နေ့ ရက်စွဲပါစာအမှတ်၊ ၃/ညမ-၁(၃-၁)၉၂ နပတ၇၂ အရ တင်သွင်းခဲ့သော တင်သွင်းလွှာအပေါ် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၏ ဆုံးဖြတ်ချက်ကို ပြည်သူ့လွှတ်တော်ကိုယ်စားလှယ်အများစုဖြစ်သော ကိုယ်စားလှယ်ပေါင်း ၃၀၁ ဦးက ကျေနပ်လက်ခံနိုင်ခြင်းမရှိသည့်အတွက် စွပ်စွဲပြစ်တင်မှုပြုလုပ်ပေးရန် ပြည်သူ့လွှတ်တော်ဥက္ကဋ္ဌထံသို့ ၂၀၁၂ ခုနှစ်၊ သြဂုတ်လ ၈ ရက်နေ့တွင် လွှတ်တော်အခွင့်အရေးကော်မတီမှတစ်ဆင့် ဒုတိယအကြိမ် အဆိုပြု တင်ပြလာပါသည်။ ။၃။ ၂၀၁၂ ခုနှစ်၊ ဧပြီလ ၂၆ ရက် ပထမအကြိမ် ပြည်သူ့လွှတ်တော် တတိယပုံမှန်အစည်းအဝေး ကျင်းပခဲ့သည့်အချိန်တွင် ပြည်သူ့လွှတ်တော်ကိုယ်စားလှယ် ၁၉၁ ဦးက လက်မှတ်ရေးထိုး၍ နိုင်ငံတော်ဖွဲ့စည်းပုံအခြေခံဥပဒေဆိုင်ရာ ခုံရုံးဥက္ကဋ္ဌနှင့် အဖွဲ့ဝင်များအား စွပ်စွဲပြစ်တင်ရန် အရေးကြီး အဆိုတင်သွင်းမည်ဖြစ်ကြောင်း လွှတ်တော်အခွင့်အရေးကော်မတီမှတစ်ဆင့် မိမိထံ အသိပေးတင်ပြ လာခဲ့ပါသည်။ ၎င်းကိစ္စအား ပြည်သူ့လွှတ်တော်ဥက္ကဋ္ဌအနေဖြင့် ခေတ္တဆိုင်းငံ့ထားခဲ့ပြီး ပြည်သူ့ လွှတ်တော်မှ ကော်မတီဥက္ကဋ္ဌများ၊ ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီမှ ဗဟိုအတွင်းရေးမှူး အဖွဲ့တို့ဖြင့် နိုင်ငံတော်သမ္မတထံတင်ပြခဲ့ရာ နိုင်ငံတော်သမ္မတက အဆင်ပြေကျေနပ်မှုရရှိရေးအတွက်ဆောင်ရွက်သွားမည်ဟု ပြောကြားခဲ့ကြောင်းကို လွှတ်တော်ကော်မတီဥက္ကဋ္ဌများနှင့် အတွင်းရေးမှူးများ အဖွဲ့မှ ပြန်လည်ရှင်းလင်းပြောကြားခဲ့ပါသည်။ သက်ဆိုင်သူများဖြင့် သီးခြားတွေ့ဆုံညှိနှိုင်းအဖြေရှာမှုများဆောင်ရွက်ခဲ့ရာ ယနေ့အထိ အဆင်ပြေမှုမရရှိသေးသဖြင့် လွှတ်တော်ကိုယ်စားလှယ် ၃၀၁ ဦးက လက်မှတ်ရေးထိုးပြီး နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးဥက္ကဋ္ဌနှင့် အဖွဲ့ဝင်များသည် ဖွဲ့စည်းပုံအခြေခံဥပဒေပုဒ်မ ၃၃၄ ပုဒ်မခွဲ(က) ပုဒ်မခွဲငယ် (၂) ပါပြဋ္ဌာန်းချက်များအား ဖောက်ဖျက် ကျူးလွန်ခြင်း ပုဒ်မခွဲငယ်(၅) အရ ဥပဒေကပေးအပ်သောတာဝန်များကို ကျေပွန်စွာမထမ်းဆောင် နိုင်ခြင်းတို့ကြောင့် စွပ်စွဲပြစ်တင်မှုပြုလုပ်ရန် တင်ပြလာခြင်းဖြစ်ကြောင်းလည်း သိရှိရပါသည်။ ၄။ မိမိအနေဖြင့် ဤအခြေအနေ ဤအဆင့်သို့ ရောက်ရှိလာခြင်းမရှိဘဲ နိုင်ငံတော်သမ္မတကိုယ်စား ပြည်ထောင်စုရှေ့နေချုပ်က တင်သွင်းခဲ့သော တင်သွင်းလွှာအား ပြန်လည်ရုပ်သိမ်းပြီး နိုင်ငံတော် ဖွဲ့စည်းပုံအခြေခံဥပဒေဆိုင်ရာခုံရုံးဥက္ကဋ္ဌနှင့် အဖွဲ့ဝင်များကလည်း ၎င်းတို့၏ ဆန္ဒအလျောက် တာဝန်မှ အနားယူသွားစေရေးတို့ကို ၂၀၁၂ ခုနှစ်၊ သြဂုတ်လ ၂၁ ရက်နေ့မတိုင်မီ အပြီးဆောင်ရွက်သွား ခြင်းသည်သာ သင့်လျော်၍ အဆင်ပြေဆုံးဖြစ်သည့် နည်းလမ်းတစ်ခုဖြစ်သည်ဟု ထင်မြင်ယူဆပါ သည်။ ယင်းကိစ္စနှင့်စပ်လျဉ်း၍ ပြည်သူ့လွှတ်တော်တွင် ဖွဲ့စည်းထားသော ဥပဒေရေးရာနှင့် အထူး ကိစ္စရပ်များ လေ့လာဆန်းစစ်သုံးသပ်ရေးကော်မရှင်အနေဖြင့်လည်း ဤသို့ဆောင်ရွက်ခြင်းသာ နိုင်ငံတော်နှင့် လွှတ်တော်များ၏ ဂုဏ်သိက္ခာအတွက်လည်းကောင်း၊ သက်ဆိုင်သူများအားလုံးအတွက် လည်းကောင်း ထိခိုက်နစ်နာမှုအနည်းဆုံး ဖြစ်နိုင်သော သင့်မြတ်ပြီး တရားနည်းလမ်းကျသည့်ဆောင်ရွက်ချက်ဖြစ်ကြောင်း အကြံပြု တင်ပြခဲ့ကြပါသည်။ ။၅။ သို့ဖြစ်ပါ၍ အခြေအနေအရပ်ရပ်ကို သိရှိသုံးသပ်ဆောင်ရွက်နိုင်ပါရန် သဝဏ်လွှာအား ပေးပို့ ပါသည်။ (ဩဘာသံများ)</speech>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ ပြည်သူ့လွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၆ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။</speech>
<Q-A>
<title>လျှပ်စစ်မီတာ တပ်ဆင်ခွင့်ရရှိရေးနှင့် လူနေမှုစနစ်မြင့်မားစေရေး မည်သို့ ဆောင်ရွက်ပေးရန် အစီအစဉ် ရှိ၊ မရှိနှင့်စပ်လျဉ်းသည့်မေးခွန်း</title>
<speech type="speaker">ဦးစွာ ဒဂုံမြို့သစ်တောင်ပိုင်းမဲဆန္ဒနယ်မှ ဒေါ်စုစုလှိုင်အား မေးမြန်းဖို့ ဖိတ်ခေါ်ပါတယ်</speech>
<speech><mp id="393">ဒေါ်စုစုလှိုင်(ဒဂုံမြို့သစ်တောင်ပိုင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ဒုတိယဝန်ကြီးများ၊ လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး ကျန်းမာချမ်းသာပါစေလို့ ဦးစွာဆုတောင်းမေတ္တာပို့သ ဂါရဝပြု အပ်ပါတယ်ရှင်။ ကျွန်မက တော့ ရန်ကုန်တိုင်းဒေသကြီး၊ ဒဂုံမြို့သစ်တောင်ပိုင်းမဲဆန္ဒနယ်မှ ဒေါ်စုစုလှိုင် ဖြစ်ပါတယ်ရှင် ဥက္ကဋ္ဌ ကြီးရှင့်။ နိုင်ငံတော်တွင် အစိုးရသစ်ပေါ်ထွန်းပြီးနောက် အမှတ် (၂) လျှပ်စစ်စွမ်းအားဝန်ကြီးဌာနရဲ့ဆောင်ရွက်ပေးမှုကြောင့် မြို့နယ်အများစုတွင် Transformerအသစ်များ တပ်ဆင်ပေးခြင်း၊ မီးတိုင်များ သွယ်တန်းပေးခြင်း၊ ရိုးရိုးမီတာနှင့် ပါဝါမီတာများ အချိန်တိုအတွင်း တပ်ဆင်ဆောင်ရွက်ပေးခြင်းတို့ကို တွေ့ရှိရပြီး လျှပ်စစ်စွမ်းအား အပြည့်အဝရရှိရေး ဆောင်ရွက်နေမှု အောင်မြင်ပြီးမြောက်ပါက နိုင်ငံ အဝန်း လျှပ်စစ်ဓာတ်အား လုံလောက်စွာ ဖြန့်ဝေသုံးစွဲခွင့် ရရှိတော့မှာ ဖြစ်ပါတယ်။ သို့ရာတွင် ပြည်သူ လူထုအချို့မှာ မူလ လျှပ်စစ်သုံးစွဲခြင်းမပြုရာမှ တိုးတက်ပြောင်းလဲလာသော အခြေအနေများအရ လျှပ်စစ်မီတာတပ်ဆင်ခွင့် ရရှိရေးဆောင်ရွက်ရာတွင် ကိုယ်ထူကိုယ်ထစနစ်မှ ဝန်ကြီးဌာနသို့ မလွှဲ ပြောင်းရသေးသော အခြေအနေကြောင့် တပ်ဆင်ခွင့်မရဘဲ စောင့်ဆိုင်းနေကြရသည်မှာ တစ်နှစ်ခန့် ကြာလာပြီဖြစ်ကြောင်း သိရှိရပါတယ်။ သို့ပါ၍ ကိုယ်ထူကိုယ်ထဖြစ်ပေါ်နေသော အခြေအနေများကို တာဝန်ရှိသူများမှ သိရှိခြင်းရှိ၊ မရှိနှင့် သိရှိခြင်းရှိပါက ပြည်သူများ၏ဆန္ဒ အမြန်ဆုံးပြည့်ဝ၍ လူနေမှု စနစ် မြင့်မားစေရေးအတွက် မည်သို့ဆောင်ရွက်ပေးရန် အစီအစဉ်ရှိသည်ကို သိရှိလိုကြောင်း မေးမြန်း အပ်ပါသည် ရှင်။ အားလုံးကို ကျေးဇူးတင်ပါတယ်ရှင် (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="72">ဦးအောင်သန်းဦး(ဒုတိယဝန်ကြီး၊ အမှတ်(၂)လျှပ်စစ်စွမ်းအားဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး၊ ဧည့်သည် တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုတောင်းမေတ္တာ ပို့သအပ်ပါတယ်ခင်ဗျား။ ကျွန်တော်ကတော့ အမှတ်(၂)လျှပ်စစ်စွမ်းအားဝန်ကြီးဌာနမှ ဒုတိယဝန်ကြီး ဦးအောင်သန်းဦး ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ ဒဂုံမြို့သစ်တောင်ပိုင်းမဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်စုစုလှိုင်၏ မေးခွန်းနှင့်ပတ်သက်၍ ပြန်လည်ဖြေကြားသွားမှာ ဖြစ်ပါ တယ်ခင်ဗျား။ ရန်ကုန်မြို့တော် လျှပ်စစ်ဓာတ်အားပေးရေးအဖွဲ့အနေဖြင့် ဓာတ်အားခွဲရုံကြီးများ၊ ဓာတ်အားခွဲရုံငယ်များ ဓာတ်အားလိုင်းများ တည်ဆောက်ခြင်းလုပ်ငန်းများကို နှစ်စဉ် ဘဏ္ဍာငွေခွင့်ပြု ချက်အရ တိုးချဲ့ဆောင်ရွက်လျက်ရှိပါတယ်။ ဦးစားပေးအစီအစဉ်ဖြင့် ဆောင်ရွက်လျက်ရှိရာ ဆောင် ရွက်ပေးနိုင်ခြင်း မရှိသေးသည့် ရပ်ကွက်များနှင့် ကျေးရွာများမှာ မီးလင်းရေးဆောင်ရွက်လိုပါက ကိုယ့်အားကိုယ်ကိုး မီးလင်းရေးကော်မတီ ဖွဲ့စည်းစေပြီး အများပြည်သူ ထည့်ဝင်ငွေများဖြင့် ဓာတ်အား ရရှိရေးဆောင်ရွက်မှုများကို ရန်ကုန်မြို့တော်လျှပ်စစ်ဓာတ်အားပေးရေးအဖွဲ့မှ ခွင့်ပြု ပေးနေပါတယ်။ ထရန်စဖော်မာများ၊ ဓာတ်အားလိုင်းများနှင့် မီတာများအပါအဝင် ကုန်ကျစရိတ်များအတွက် မီးလင်း ရေးကော်မတီ၏ အစီအစဉ်ဖြင့် ရန်ပုံငွေကောက်ခံစေပြီး တည်ဆောက်ရေးလုပ်ငန်းများ ဆောင်ရွက် ပြီးပါက မီးသုံးသူ တစ်ဦးချင်းစီသို့ မီတာများကို တပ်ဆင်ပေးခြင်း ခွင့်ပြု ဆောင်ရွက်ပေးလျက် ရှိပါ တယ်။ ကိုယ့်အားကိုယ်ကိုး ကျေးရွာမီးလင်းရေးဓာတ်အားလိုင်းများ တည်ဆောက်ခြင်း၊ ထရန်စဖော်မာ တပ်ဆင်ခြင်း၊ မီတာတပ်ဆင်ခြင်းကိစ္စရပ်များ ဆောင်ရွက်ပြီးစီးသော်လည်းပဲ အမှတ်(၂) လျှပ်စစ် စွမ်းအားဝန်ကြီးဌာနက လွှဲပြောင်းလက်ခံနိုင်ခြင်းမရှိသေးဘဲ ပြုပြင်ထိန်းသိမ်းခြင်း လုပ်ငန်းများကို တော့ မီးလင်းရေးကော်မတီ အစီအစဉ်ဖြင့်သာ ဆက်လက်ဆောင်ရွက်လျက် ရှိပါတယ်။ ရန်ကုန်မြို့တော်နှင့် တစ်ဆက်တစ်စပ်တည်းရှိတဲ့ ရပ်ကွက်များရဲ့ ကိုယ့်အားကိုယ်ကိုးမီးလင်း ရေး ဆောင်ရွက်ပြီးစီးမှုများဟာ သတ်မှတ်စံချိန်စံညွှန်းနှင့်အညီ တည်ဆောက်ထားကြောင်း စိစစ် တွေ့ရှိရပါက လွှဲပြောင်းလက်ခံနိုင်ပြီး မီတာများတပ်ဆင်ခြင်းကိုတော့ ကျေးရွာမီးလင်းရေးကော်မတီမှ ရန်ပုံငွေ ကောက်ခံရန်မလိုဘဲ မီးသုံးသူကိုယ်တိုင်မှ ရန်ကုန်မြို့တော် လျှပ်စစ်ဓာတ်အားပေးရေးအဖွဲ့သို့ တရားဝင်သတ်မှတ်ထားသည့် သတ်မှတ်ကြေးများကို ပေးသွင်းစေပြီး မီတာများကို တပ်ဆင်ပေးနေ ပါတယ်။ ရန်ကုန်မြို့နှင့်တစ်ဆက်တစ်စပ်တည်းရှိသော ရပ်ကွက်များမှာ ကိုယ့်အားကိုယ်ကိုး မီးလင်းရေး ဆောင်ရွက်ပြီးသည့် ဓာတ်အားလိုင်း ထရန်စဖော်မာတပ်ဆင်မှုများလည်း သတ်မှတ်စံချိန် စံညွှန်းနှင့် ကိုက်ညီမှုမရှိသေးရင် ကျေးရွာမီးလင်းရေးကော်မတီ၏ အစီအစဉ်ဖြင့် ပြန်လည်ပြုပြင်စေပြီး လွှဲ ြောင်းလက်ခံလျက်ရှိပါကြောင်းနှင့် မီတာလျှောက်ထားမှုများကိုလည်း အထက်ပါအတိုင်း တရားဝင် သတ်မှတ်ကြေးပေးသွင်းစေပြီး မီတာများ ဆက်လက်တပ်ဆင်ပေးသွားမည်ဖြစ်ပါကြောင်း ဖြေကြားရင်း နိဂုံးချုပ်အပ်ပါတယ်ခင်ဗျား။ (ဩဘာသံများ)</speech>
<speech type="speaker">လွှတ်တော်ဒုတိယဥက္ကဋ္ဌက ဆောင်ရွက်ဖွယ်ရာကိစ္စများ ဆောင်ရွက်နိုင်ပါ တယ်</speech>
</Q-A>
<Q-A>
<title>လေရှီး၊ လဟယ်၊ နန်းယွန်းမြို့နယ်များရှိ ပြည်သူ့ဆေးရုံများတွင် ခွဲစိတ်ခန်းသုံး၊ ဆေးရုံသုံးပစ္စည်းများ ဖြည့်ဆည်းပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">လဟယ်မဲဆန္ဒနယ်မှ ဦးဆားမူမေးမြန်းဖို့ ဖြစ်ပါတယ်</speech>
<speech><mp id="245">ဦးဆားမူ(လဟယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်အားလုံး မင်္ဂလာအပေါင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်ခင်ဗျား။ ကျွန်တော်ကတော့ နာဂကိုယ်ပိုင်အုပ်ချုပ်ခွင့်ရဒေသ၊ လဟယ် မဲဆန္ဒနယ် ပြည်သူ့လွှတ်တော်ကိုယ်စားလှယ်ဦးဆားမူဖြစ်ပါတယ်။ နာဂကိုယ်ပိုင်အုပ်ချုပ်ခွင့်ရ ဒေသဖြစ်သော လေရှီး၊ လဟယ်၊ နန်းယွန်းမြို့နယ်ဆေးရုံများနှင့် မြို့နယ်ခွဲတိုက်နယ်ဆေးရုံများတွင် လစ်လပ်လျက်ရှိသော ဆရာဝန်များခန့်ထားမှုအပေါ် ကျွန်တော်တို့ နိုင်ငံတော်နှင့် ကျန်းမာရေး ဝန်ကြီးဌာန ပြည်ထောင်စုဝန်ကြီးတို့ကို နာဂပြည်သူများနှင့်အတူ ကျေးဇူးတင်ရှိပါကြောင်း ပြောကြား လိုပါတယ်။ လဟယ်မြို့ပေါ်တွင် ၂၅ ခုတင်ဆံ့ ဆေးရုံဖွင့်လှစ်ပေးထားပြီး ဆရာဝန်တစ်ဦးသာလျှင် ခန့်ထားပေးလျက်ရှိပါတယ်။ ဆရာဝန်နှင့်ဆေးဝါးများ၊ ဆေးရုံသုံးပစ္စည်းကရိယာများ မပြည့်စုံသည့် အတွက် ဒေသခံလူနာရှင်များ အခက်အခဲတွေ့ကြုံနေရပါတယ်။ လဟယ်ဒေသမှ ပြည်သူများအနေဖြင့် ဆေးစစ်ဆေးခြင်းပြုလုပ်ရန်အတွက် ခန္တီး၊ မန္တလေးမြို့သို့ သွားရောက်ကြရပါတယ်။ အလားတူလေရှီးဒေသခံပြည်သူများကတော့ ဟုမ္မလင်း၊ မုံရွာသို့လည်းကောင်း၊ နန်းယွန်းဒေသခံပြည်သူများ ကတော့ တနိုင်း၊ မြစ်ကြီးနားသို့လည်းကောင်းသွားရောက်နေကြရပါတယ်။ ဒါကြောင့် ခရီးသွားလာရေး နှင့် ငွေကြေးအခက်အခဲများနှင့် တွေ့ကြုံနေကြရပါတယ်။ ဒီလိုဖြစ်ရခြင်းဟာ ဆရာဝန်နှင့် ဆေးဝါး၊ လူနာ၊ စမ်းသပ်ပစ္စည်း၊ ဓာတ်မှန်စက်နှင့် ခွဲစိတ်ခန်းသုံးပစ္စည်းများပြည့်စုံစွာ မရှိခြင်းကြောင့် ဖြစ်ပါတယ်။ ဒါကြောင့် အောက်ပါမေးခွန်းများကို မေးမြန်းအပ်ပါတယ်။ နာဂကိုယ်ပိုင်အုပ်ချုပ်ခွင့်ရ ဒေသ လေရှီး၊ လဟယ်၊ နန်းယွန်းမြို့နယ်ပြည်သူ့ဆေးရုံများတွင် လိုအပ်လျက်ရှိသော ကျန်းမာရေး စစ်ဆေးမှုကိရိယာများနှင့် ခွဲစိတ်ခန်းသုံးကိရိယာများ ခွဲဝေချထားပေးရန်အစီအစဉ် ရှိ၊ မရှိနှင့် ရှိပါက မည်သည့်အချိန်ကာလတွင် ခွဲဝေချထားပေးမည်ကို သိရှိလိုပါ၍ ဒေသခံနာဂတိုင်းရင်းသားပြည်သူ အားလုံးကိုယ်စား လေးစားစွာဖြင့် မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများခင်ဗျား။ အားလုံး မင်္ဂလာပါ။ ကျွန်တော်ကတော့ ကျန်းမာရေးဝန်ကြီးဌာနမှ ဒုတိယဝန်ကြီး ဒေါက်တာဝင်းမြင့် ဖြစ်ပါတယ်။ စစ်ကိုင်းတိုင်းဒေသကြီး၊ လဟယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဆားမူမှ နာဂ ကိုယ်ပိုင်အုပ်ချုပ်ခွင့်ရသောဒေသ လေရှီး၊ လဟယ်၊ နန်းယွန်းမြို့နယ်များရှိ ပြည်သူ့ဆေးရုံများတွင် ခွဲစိတ်ခန်းသုံး၊ ဆေးရုံသုံးပစ္စည်းများ ဖြည့်ဆည်းပေးရန် အစီအစဉ် ရှိ၊ မရှိမေးခွန်းနှင့် စပ်လျဉ်း၍ ကျွန်တော် ဖြေကြားသွားမှာ ဖြစ်ပါတယ်။ ကျွန်တော်တို့ ကျန်းမာရေးဝန်ကြီးဌာနအနေနဲ့ ဆေးရုံများတွင် ဆေးရုံသုံးပစ္စည်းများကို လုပ်ငန်းလိုအပ်ချက်နှင့်အညီ ဦးစားပေးအစီအစဉ်အတိုင်း နှစ်စဉ်ရရှိတဲ့ ဘဏ္ဍာငွေပေါ်မှာမူတည်ပြီးတော့ ဖြည့်ဆည်းဆောင်ရွက်ပေးလျက်ရှိပါတယ်။ ကျန်းမာရေးဦးစီးဌာန ဗဟိုဆေးသိုလှောင်ရေးဌာနကနေပြီးတော့ လေရှီးမြို့နယ်ဆေးရုံအတွက် ၂၀၀၄-၂၀၀၅ ခုနှစ်မှာ ဓာတ်မှန်စက်၊ မွေးခန်းသုံးပစ္စည်းများထောက်ပံ့ပေးခဲ့သလို အခု၂၀၁၂ ခုနှစ်၊ ဇွန်လအတွင်းမှာလည်း ဓာတ်မှန်စက်တစ်လုံး၊ ခွဲစိတ်ခန်းသုံး မီးစလောင်းတစ်လုံးတို့ကို ဖြန့်ဖြူးပေးခဲ့ပြီး ဖြစ်ပါတယ်။ ထို့နည်းတူစွာပဲ လေရှီးမြို့နယ် ဆွမ္မရာတိုက်နယ်ဆေးရုံအတွက် ၂၀၁၂ ခုနှစ်၊ ဇွန်လအတွင်း မွေးခုတင်တစ်လုံး၊ ခွဲစိတ်ခန်းပစ္စည်းတစ်စုံတို့ကို ထောက်ပံ့ပေးခဲ့ပြီး ဖြစ်ပါတယ်။ လဟယ်မြို့နယ် ပြည်သူ့ဆေးရုံအတွက် ၂၀၀၁၊ ၂၀၀၃၊ ၂၀၀၆ ခုနှစ်တွေမှာ ခွဲစိတ်ခန်းသုံးမီးသီး၊ ချွဲစုတ်စက်နှင့်မီးစက် များကို ထောက်ပံ့ပေးခဲ့သလို နန်းယွန်းမြို့နယ်အတွက်လည်း ၂၀၀၂၊ ၂၀၀၇၊ ၂၀၁၀၊ ၂၀၁၁တွေမှာ ဓာတ်မှန်စက်၊ သွားစိုက်ခုံ၊ ခွဲစိတ်ခန်းသုံးပစ္စည်းနဲ့ ဆေးရုံသုံးပစ္စည်းများကို ထောက်ပံ့ပေးခဲ့ပြီးဖြစ်ပါတယ်။ နန်းယွန်းမြို့နယ် ပန်ဆောင်တိုက်နယ်ဆေးရုံအတွက် ၂၀၀၂ ခုနှစ်မှာဆေးရုံးသုံးပစ္စည်းများ ဖြစ်တဲ့ လူနာတင်ထော်လီ၊ ဆေးနှင့်ပစ္စည်းတင်ထော်လီများကို ထောက်ပံ့ပေးခဲ့ပြီးဖြစ်ပါတယ်။ ယခုကိုယ်စားလှယ်တော်ကြီးတင်ပြတဲ့ လေရှီးမြို့နယ်၊ လဟယ်မြို့နယ်၊ နန်းယွန်းမြို့နယ်ဆေးရုံများ အတွက် ထပ်မံလိုအပ်တဲ့ဆေးရုံသုံး ပစ္စည်းများ၊ ခွဲစိတ်ခန်းသုံးပစ္စည်းများကို သက်ဆိုင်ရာမြို့နယ် ကျန်းမာရေးဦးစီးဌာနမှူးအား လိုအပ်ချက်များ တင်ပြတောင်းခံစေပြီးတော့ ညွှန်ကြားဆောင်ရွက် သွားမည်ဖြစ်ပါကြောင်းနှင့် လွန်ခဲ့တဲ့လအနည်းငယ်က လေရှီး၊ လဟယ်၊ နန်းယွန်းဘက်စုံ ဖွံ့ဖြိုး တိုးတက်ရေးအတွက် အဖွဲ့သွားရောက်တဲ့အခါမှာလည်း ကျန်းမာရေးဦးစီးဌာနက တာဝန်ရှိပုဂ္ဂိုလ် ကိုယ်တိုင်လိုက်ပါပြီးတော့ လိုအပ်တဲ့ပစ္စည်းများကို ယခုစိစစ်ပြီး ဖြစ်ပါတယ်။ ဒါကိုလည်း အမြန်ဆုံးဆက်လက်စိစစ်ထောက်ပံ့ပေးသွားမည်ဖြစ်ပါကြောင်း တင်ပြဖြေကြားအပ်ပါတယ်။ ကျေးဇူးတင်ပါ တယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အခုလိုမေးခွန်းများ မေးမြန်းတဲ့အခါမှာ သက်ဆိုင်ရာတာဝန်ရှိ ပြည်ထောင်စုအဆင့်အဖွဲ့အစည်းဝင်များက ပြန်လည်ဖြေကြားကြပါတယ်။ အဲ့လိုဖြေကြားတဲ့အခါမှာ မေးခွန်းမေးသူက မရှင်းလင်းဘူး။ သို့မဟုတ်ရင် ဒီမေးခွန်းနှင့် ဆက်စပ်တဲ့ ကိစ္စများမေးချင်တယ်ဆိုရင် ဥပဒေ၊ နည်းဥပဒေ၊ လုပ်ထုံးလုပ်နည်းအရ မေးပိုင်ခွင့်ရှိပါတယ်။ ဒီလို မေးတဲ့အခါမှာလည်း သက်ဆိုင်ရာပြည်ထောင်စုအဆင့်အဖွဲ့အစည်းဝင်များအနေနဲ့လည်း လွှတ်တော် ကိုယ်စားလှယ်များရဲ့ အခွင့်အရေးတစ်ရပ်ဖြစ်တဲ့ ဥပဒေ၊ နည်းဥပဒေ၊ လုပ်ထုံးလုပ်နည်းများအတိုင်းဆောင်ရွက်တယ်ဆိုတာကိုနားလည်ပြီး ပြန်လည်ဖြေကြားဖို့ ဖြစ်ပါတယ်။ ဒီဟာသည် လွှတ်တော်ရဲ့ အခွင့်အရေး၊ လွှတ်တော်ကိုယ်စားလှယ်များရဲ့ အခွင့်အရေး ဖြစ်ပြီးတော့ ဒီလိုဆောင်ရွက်မှုဟာ တရား နည်းလမ်းကျသော ဆောင်ရွက်မှုဖြစ်တယ်ဆိုတာကိုလည်း နားလည်လက်ခံပြီး လွှတ်တော် ကိုယ်စားလှယ်များအနေနဲ့လည်း မိမိတို့ရဲ့အခွင့်အရေးကို မှန်မှန်ကန်ကန်ထိထိရောက် အမှားအယွင်း မရှိအသုံးပြု သွားဖို့လိုကြောင်းတင်ပြလိုပါတယ်</speech>
</Q-A>
</section>
<section value="Motion">
<motion>
<title>ဒေါ်နန်းဝါနု၊ ကွန်ဟိန်းမဲဆန္ဒနယ်၏ ဖွဲ့စည်းပုံအခြေခံဥပဒေပုဒ်မ ၂၆၄ ပုဒ်မခွဲ(ဃ)အရ တိုင်းဒေသကြီး (သို့မဟုတ်) ပြည်နယ်ဝန်ကြီးချုပ်နှင့် ဝန်ကြီးများ၏တာဝန်များ၊ လုပ်ပိုင်ခွင့်များ နှင့် ရပိုင်ခွင့်များကို တိကျစွာသတ်မှတ်၍ ဥပဒေ၊ နည်းဥပဒေမူကြမ်းအဖြစ် ပြည်ထောင်စု လွှတ်တော်သို့ ဆောလျင်စွာတင်သွင်းရေးပြည်ထောင်စုအစိုးရအား မေတ္တာရပ်ခံ တိုက်တွန်းကြောင်း အဆိုတင်သွင်းခြင်းနှင့် လက်ခံ ဆွေးနွေးရန်သင့်၊ မသင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၇) ဖြစ်ပါတယ်။ ဒေါ်နန်းဝါနု ကွန်ဟိန်းမဲဆန္ဒနယ်မှ အဆို တင်သွင်းဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု(ကွန်ဟိန်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်တော်ကြီးများ၊ ဧည့်သည်တော်များရှင့်။ မင်္ဂလာပါလို့ နှုတ်ခွန်းဆက်သပါတယ်။ ကျွန်မကတော့ ရှမ်းပြည်နယ်၊ ကွန်ဟိန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်နန်းဝါနု ဖြစ်ပါတယ်ရှင်။ ကျွန်မတင်သွင်းမယ့်အဆိုကတော့ ၂၀၀၈ ခုနှစ် ဖွဲ့စည်းပုံအခြေခံဥပဒေပုဒ်မ ၂၆၄ ပုဒ်မခွဲ(ဃ)အရ တိုင်းဒေသကြီး သို့မဟုတ် ပြည်နယ်ဝန်ကြီးချုပ်နှင့် ဝန်ကြီးများ၏ တာဝန်များ၊ လုပ်ပိုင်ခွင့်များနှင့် ရပိုင်ခွင့်များကို တိကျစွာသတ်မှတ်၍ ဥပဒေ၊ နည်းဥပဒေမူကြမ်းအဖြစ် ပြည်ထောင်စုလွှတ်တော်သို့ ဆောလျင်စွာတင်သွင်းရေး ပြည်ထောင်စုအစိုးရအား မေတ္တာရပ်ခံ တိုက်တွန်းကြောင်း အဆိုဖြစ်ပါတယ်ရှင်။ ဥက္ကဋ္ဌကြီးရှင့်။ ကျွန်မတို့ ပြည်ထောင်စုသမ္မတ မြန်မာနိုင်ငံတော်က ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ်ကို ဖော်ဆောင်ရာမှာ တစ်နှစ်ကျော်လွန်လာခဲ့ပြီးဖြစ်ပါတယ်။ ဒီအတောအတွင်းမှာ လွှတ်တော်က ကျွန်မတို့ နိုင်ငံတော် အတွက် အရေးကြီးသော ဥပဒေများ၊ နည်းဥပဒေများကို ထုတ်ပြန်ပြဋ္ဌာန်းနိုင်ခဲ့ပြီး နိုင်ငံတော်နှင့် နိုင်ငံသားများအတွက်၊ တိုင်းရင်းသား ပြည်သူလူထုများအတွက် အလွန်အရေးကြီးသောအဆိုများ၊ မေးခွန်းများကို မေးမြန်းဆွေးနွေးနိုင်ခဲ့ပါတယ်။ ဒါ့အပြင် တိုင်းရင်းသားများအတွက် အသက်တမျှ အရေးကြီးသော တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် ဥပဒေပြဋ္ဌာန်းရေးအဆိုကိုလည်း အောင်မြင်စွာအတည်ပြု နိုင်ခဲ့ပါတယ်ရှင်။ ဥက္ကဋ္ဌကြီးရှင့်။ နိုင်ငံတော်သမ္မတမှ ဦးဆောင်သော အစိုးရအဖွဲ့လည်း ဒီမိုကရေစီ ပြုပြင်ပြောင်းလဲရေးကို အားကြိုးမာန်တက် ကြိုးပမ်း နေတာကိုတွေ့မြင်ရပါတယ်။ နိုင်ငံတော်နှင့် တိုင်းရင်းသားပြည်သူများအတွက် ထာဝရငြိမ်းချမ်းရေးကို အစွမ်းကုန်ကြိုးပမ်းနေတာ မြင်တွေ့ရတဲ့အတွက် အထူးပင်ကျေးဇူးတင်လျက် ရှိပါတယ်ရှင့်။ ဒါနှင့် လုံလောက်မှုရှိပြီလားလို့မေးရင် လုံလောက်မှုမရှိသေးပါဘူးရှင်။ ဘာကြောင့်လဲဆိုတော့ ခေတ်မီတဲ့ ဒီမိုကရေစီပြုပြင်ပြောင်းလဲရေး စနစ်ကိုဖော်ဆောင်ရာမှာ နောက်တွဲမောင်းနှင်အားဖြစ်တဲ့ ဖွဲ့စည်းပုံ အခြေခံဥပဒေ ပုဒ်မ ၂၆၄ ပုဒ်မခွဲ(ဃ)မှာပါတဲ့ တိုင်းဒေသကြီး သို့မဟုတ် ပြည်နယ်ဝန်ကြီးချုပ်နှင့် ဝန်ကြီးများ၏တာဝန်များ၊ လုပ်ပိုင်ခွင့်များနှင့် ရပိုင်ခွင့်များကို ဥပဒေအဖြစ်မထုတ်ပြန်၊ မပြဋ္ဌာန်း ရသေးလို့ဖြစ်ပါတယ်ရှင်။ ဖွဲ့စည်းပုံအခြေခံဥပဒေပုဒ်မ ၂၄၇၊ ပုဒ်မ ၂၄၈ နဲ့ ဖွဲ့စည်းထားတဲ့ တိုင်းဒေသကြီး သို့မဟုတ် ပြည်နယ်အစိုးရအဖွဲ့များ၊ ဝန်ကြီးချုပ်နှင့် ဝန်ကြီးများမှာ ရာထူးသာ ရရှိထားပြီး မိမိတို့တိုင်းဒေသကြီးနှင့် ပြည်နယ်များအတွက် တာဝန်နှင့်လုပ်ပိုင်ခွင့်များ၊ ရပိုင်ခွင့်များ အလွန်နည်းပါးနေသေးတာကို ဝမ်းနည်းဖွယ်တွေ့မြင်နေရပါတယ်ရှင်။ ဥက္ကဋ္ဌကြီးရှင့်။ ဖွဲ့စည်းပုံအခြေခံ ဥပဒေပုဒ်မ ၂၄၉ မှာ ဖွဲ့စည်းပုံအခြေခံဥပဒေပါ ပြဋ္ဌာန်းချက်များနဲ့မဆန့်ကျင်လျှင် တိုင်းဒေသကြီး သို့မဟုတ် ပြည်နယ်အစိုးရ၏ အုပ်ချုပ်မှုအာဏာသည် တိုင်းဒေသကြီး သို့မဟုတ် ပြည်နယ်လွှတ်တော် က ဥပဒေပြု နိုင်သောကိစ္စရပ်များသို့ သက်ရောက်ပျံ့နှံ့သည်။ ထို့ပြင် ပြည်ထောင်စုဥပဒေတစ်ရပ်ရပ် အရ တိုင်းဒေသကြီး သို့မဟုတ် ပြည်နယ်အစိုးရအား ဆောင်ရွက်ခွင့်ပြု သည့်ကိစ္စရပ်များသို့လည်း သက်ရောက်ပျံ့နှံ့ သည်လို့ ပြဋ္ဌာန်းထားပါတယ်။ ဒါကြောင့် ဖွဲ့စည်းပုံအခြေခံဥပဒေ၊ ပြည်ထောင်စု အစိုးရအဖွဲ့ဥပဒေနှင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့ဥပဒေများကို လေ့လာတဲ့ အခါမှာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်၊ ဝန်ကြီးများရဲ့ တာဝန်၊ လုပ်ပိုင်ခွင့်နှင့် ရပိုင်ခွင့်များဟာ တိုင်းဒေသကြီးနှင့် ပြည်နယ်အဆင့်ရဲ့ အတိုင်းအတာအရ လုံလောက်မှုမရှိသေးကြောင်း မြင်တွေ့နေရပါတယ်ရှင်။ ဥက္ကဋ္ဌကြီးရှင်။ ယခုလက်ရှိ ကျွန်မတို့နိုင်ငံမှာ တိုင်းဒေသကြီး သို့မဟုတ် ပြည်နယ်အစိုးရအဖွဲ့များ၊ ဝန်ကြီးချုပ်နှင့် ဝန်ကြီးများအတွက် တာဝန်၊ လုပ်ပိုင်ခွင့်နှင့် ရပိုင်ခွင့်များကို သတ်သတ်မှတ်မှတ် ပြဋ္ဌာန်းပေးထားတဲ့ဥပဒေ၊ နည်းဥပဒေနှင့် လုပ်ထုံးလုပ်နည်း များမရှိခဲ့လို့ ဝန်ကြီးများမှာ အလုပ်လုပ်ကိုင်ရာမှာ တိကျပြတ်သားမှု၊ ထိရောက်မှုမရှိဘဲ အလွန် ခက်ခဲပင်ပန်းနေကြရတာကို တွေ့မြင်နေရပါတယ်ရှင်။ ဒါ့အပြင် ပြည်ထောင်စုအဆင့် အဖွဲ့အစည်းဝင် များနှင့် တိုင်းဒေသကြီး သို့မဟုတ် ပြည်နယ်အစိုးရများ၏တာဝန်နှင့် လုပ်ပိုင်ခွင့်များမှာ တချို့တလေ ရောနှောနေတာကိုတွေ့မြင်နေရပါတယ်။ ဥပမာ - ပြည်ထောင်စုဥပဒေပြု ဇယား ၁ပုဒ်မ ၃ ပုဒ်မခွဲ(ပ)မှာ ပြည်ထောင်စု၏ဝန်ဆောင်မှုလုပ်ငန်းများနဲ့ တိုင်းဒေသကြီး သို့မဟုတ် ပြည်နယ် ဥပဒေပြု စာရင်းဇယား ၂ ပုဒ်မ ၁ ပုဒ်မခွဲ(စ)မှာပါတဲ့ တိုင်းဒေသကြီး သို့မဟုတ် ပြည်နယ်များ၏ ဝန်ဆောင်မှု လုပ်ငန်းများ စသည်တို့မှာ မည်ကဲ့သို့သောဝန်ဆောင်မှုများဖြစ်သည်ကို တိကျစွာ ခွဲခြားထားခြင်း မရှိပါဘူးရှင်။ ပြည်ထောင်စုဥပဒေပြုဇယား ၁ ပုဒ်မ ၄ ပုဒ်မခွဲ(က)မှာရှိတဲ့ စီပွားရေး၊ ပုဒ်မ ၄ ပုဒ်မခွဲ(ခ)မှာရှိတဲ့ ကူးသန်းရောင်းဝယ်ရေးနဲ့ တိုင်းဒေသကြီး သို့မဟုတ် ပြည်နယ်ဥပဒေပြု စာရင်း ဇယား ၂ ပုဒ်မ ၂ ပုဒ်မခွဲ (က)မှာပါတဲ့ ပြည်ထောင်စုကပြဋ္ဌာန်းသည့်ဥပဒေနှင့်အညီ တိုင်းဒေသကြီး သို့မဟုတ် ပြည်နယ်အတွင်း ဆောင်ရွက်သည့် စီးပွားရေးကိစ္စများ၊ ပုဒ်မ ၂ ပုဒ်မခွဲ(ခ)မှာ ပြည်ထောင်စု ကပြဋ္ဌာန်းသည့်ဥပဒေနှင့်အညီ တိုင်းဒေသကြီး သို့မဟုတ် ပြည်နယ်အတွင်းဆောင်ရွက်သည့် ကူးသန်းရောင်းဝယ်ရေးကိစ္စများ စသည်တို့မှာလည်း ရောထွေးနိုင်ပါတယ်။ ဘာကြောင့်လဲဆိုတော့ ဖွဲ့စည်းပုံ အခြေခံဥပဒေမှာ ပြည်ထောင်စုကပြဋ္ဌာန်းသည့် ဥပဒေနှင့်အညီလို့ဆိုလို့ပါ။ ယခုအချိန်အထိ ပြည်ထောင်စုက တိုင်းဒေသကြီး သို့မဟုတ် ပြည်နယ်အတွင်း ဆောင်ရွက်သည့် စီးပွားရေး၊ ကူးသန်းရောင်းဝယ်ရေး ကိစ္စရပ်တွေကို ဥပဒေအဖြစ် မပြဋ္ဌာန်းရသေးပါဘူးရှင်။ ဒါ့ကြောင့် နောင်ကာလမှာ အငြင်းပွားဖွယ်ရာ များမဖြစ်ပွားအောင် ဥပဒေပြဋ္ဌာန်းထားရမည်ဖြစ်ပါတယ်ရှင်။ ဥက္ကဋ္ဌကြီးရှင်။ တိုင်းဒေသကြီးနှင့် ပြည်နယ်လုပ်ပိုင်ခွင့်တချို့ကို ပြည်ထောင်စုအဆင့် အဖွဲ့အစည်းဝင်များက လွှမ်းမိုးနေကြောင်း တွေ့မြင်နေရပါတယ်ရှင်။ ဥပမာ- ဒီမိုကရေစီခေတ်မဟုတ်ခင်တုန်းက ပြည်နယ် သို့မဟုတ် တိုင်းဒေသကြီးများရဲ့ လမ်းမကြီးများဖြစ်ခဲ့သော်လည်း ယခုအခါမှာ ပြည်ထောင်စုလမ်းမကြီးဖြစ်သွားခြင်း၊ ယခင်က ဂရမ်လျှောက်ထားရာတွင် ခရိုင်အဆင့် နှင့် ပြည်နယ်အဆင့်မှာ ပြီးစီးသွားခဲ့သော်လည်း ယခုမှာ ပြည်ထောင်စုအဆင့်မှ ကိုင်တွယ်နေ၍ အယူခံ အဆင့်ပျောက်ဆုံးရခြင်းတို့ ဖြစ်ပွားနေပါတယ်။ ဒါ့အပြင် ယခင်က အမှုထမ်းများဖြစ်သောစာရေးများ နှင့် ရုံးအကူများကို သက်ဆိုင်ရာမြို့နယ်၊ ခရိုင်၊ ပြည်နယ်များက ခန့်အပ်နိုင်ခဲ့သော်လည်း ယခုအခါမှာ ရုံးချုပ်က အောက်ခြေဝန်ထမ်းများကို တိုက်ရိုက်ခန့်အပ်ခြင်း စသည်ကဲ့သို့ ဖြစ်ပေါ်နေကြောင်းကို လေ့လာတွေ့ရှိနေရပါတယ်ရှင်။ ဥက္ကဋ္ဌကြီးရှင်။ ယခုလက်ရှိ အနေအထားမှာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်တချို့က ကျန်ဝန်ကြီးများရဲ့ တာဝန်၊ လုပ်ပိုင်ခွင့်တွေကို လွှမ်းမိုး ချုပ်ကိုင်မှုပြု နေကြောင်းကိုလည်း လေ့လာတွေ့ရှိရပါတယ်။ ဥပမာ- နိုင်ငံတော်သမ္မတက ဝန်ကြီး တစ်ပါးကို လမ်းပန်းဆက်သွယ်ရေးဝန်ကြီးဌာနကို ပေးရာမှာ ၎င်းကလမ်းပန်းကိုသာပေးပြီး ဆက်သွယ်ရေးကိစ္စကို မိမိကိုယ်တိုင်စီမံခန့်ခွဲနေကြောင်း၊ မိမိနှင့်အဆင်ပြေသောသူများကိုသာ မျက်နှာ သာပေးကြောင်း၊ ပါတီစွဲ၊ ပုဂ္ဂိုလ်စွဲ၊ လူမျိုးစွဲများကို လက်ကိုင်ထားခြင်းစသောကိစ္စရပ်များ ဖြစ်ပေါ် နေကြောင်း၊ တချို့ ဝန်ကြီးများမှာ မိမိတို့၏တာဝန်နှင့်လုပ်ပိုင်ခွင့်များအတွက် လက်မှတ်ရေးထိုးခွင့် မရကြောင်း၊ တချို့ ဝန်ကြီးများမှာ Cabinet တက်ခွင့်မရကြောင်းစသည် စသည်တို့ဖြင့် တွေ့မြင်ကြား သိနေရပါတယ်ရှင်။ ဒါတွေဟာ ဒီမိုကရေစီစနစ်နဲ့လုံးဝမကိုက်ညီတော့ကြောင်း တင်ပြပါရစေရှင်။ ဒီလိုဖြစ်နေရတဲ့အကြောင်းရင်း များကိုလေ့လာကြည့်တဲ့အခါမှာ တိုင်းဒေသကြီး သို့မဟုတ် ပြည်နယ် ဝန်ကြီးချုပ်နှင့် ဝန်ကြီးများအတွက် တာဝန်နှင့်လုပ်ပိုင်ခွင့်များကို သတ်သတ်မှတ်မှတ်ပြဋ္ဌာန်းပေးခြင်း မရှိသေးလို့ဆိုတဲ့ အဖြေကိုရရှိပါတယ်။ ဒါကြောင့် ၄င်းတို့အတွက်ဥပဒေကို လျင်မြန်စွာပြဌာန်းပေးရန် လိုအပ်လျက် ရှိပါတယ်ရှင်။ ဥက္ကဋ္ဌကြီးရှင့်။ ဖွဲ့စည်းပုံအခြေခံဥပဒေပုဒ်မ ၂၅၆ ပုဒ်မခွဲ(က)မှာ တိုင်းဒေသကြီး သို့မဟုတ် ပြည်နယ်အစိုးရသည် တိုင်းဒေသကြီး သို့မဟုတ် ပြည်နယ်ဝန်ကြီးဌာန များနှင့် ယင်းတို့၏ လက်အောက်ရှိအစိုးရဌာနများအဖွဲ့အစည်းများ၏ လုပ်ငန်းဆောင်ရွက်မှုများကို ဖွဲ့စည်းပုံအခြေခံ ဥပဒေပါပြဋ္ဌာန်းချက်များနှင့်အညီဖြစ်စေရန်လည်းကောင်း၊ တည်ဆဲဥပဒေပါ ပြဋ္ဌာန်းချက်များနှင့်အညီဖြစ်စေရန်လည်းကောင်း၊ စီမံခန့်ခွဲခြင်း၊ လမ်းညွှန်ခြင်း၊ ကြီးကြပ်ခြင်း၊ စစ်ဆေးခြင်း ပြုရမည်ဟုဖော်ပြပါရှိပါတယ်ရှင်။ ဒီနေရာမှာတင်ပြချင်တာကတော့ တိုင်းဒေသကြီး သို့မဟုတ် ပြည်နယ်ဝန်ကြီးဌာနများအကြောင်းဖြစ်ပါတယ်။ ဒီကိစ္စကို နေရာတော်တော်များများမှာ အငြင်းပွားမှုများ ဖြစ်ပေါ်နေပါတယ်ရှင်။ ဥက္ကဋ္ဌကြီးရှင့်။ တချို့ဝန်ကြီးနှင့် ပြည်သူတွေက ဝန်ကြီးဌာနမရှိဘူး။ ဝန်ကြီးဌာနတွေမှာ တာဝန်ထမ်းဆောင်ဖို့ ဝန်ထမ်းတွေလည်းမရှိဘူး။ ဒါကြောင့် ဝန်ကြီးဌာနမရှိဘူးလို့ပြောကြပါတယ်။ တချို့ ဝန်ကြီးများနှင့် ပြည်သူတွေက ဖွဲ့စည်းပုံအခြေခံ ဥပဒေမှာ တိုင်းဒေသကြီး သို့မဟုတ် ပြည်နယ်ဝန်ကြီးဌာနလို့ဖော်ပြထားတယ်။ လက်တွေ့ အကောင်အထည်မဖော်သေးလို့ ဝန်ကြီးဌာနမရှိဘူးဖြစ်နေတာလို့ အငြင်းပွားနေကြပါတယ်။ ကျွန်မက တော့ ဖွဲ့စည်းပုံအခြေခံဥပဒေပုဒ်မ ၂၅၆ နှင့် ပြည်ထောင်စုအစိုးရအဖွဲ့ဥပဒေပုဒ်မ ၁၈ ပုဒ်မခွဲ(က)မှာ နိုင်ငံတော်သမ္မတသည် သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်၏ သဘောတူညီချက်ဖြင့် တိုင်းဒေသကြီး သို့မဟုတ် ပြည်နယ်ဝန်ကြီးဌာနများကို သတ်မှတ်ခြင်��၊ ပြင်ဆင် သတ်မှတ်ခြင်းများပြုနိုင်တာကို ကြည့်ပြီးတော့ တိုင်းဒေသကြီး သို့မဟုတ် ပြည်နယ်ဝန်ကြီးဌာန အခိုင်အမာရှိကြောင်း နိုင်ငံတော်မှ အကောင်အထည်ဖော်မှုမရှိသေး၍ လက်တွေ့တွင် မရှိသေးကြောင်းနဲ့ နိုင်ငံတော်မှဥပဒေပြု၍ တာဝန်၊ လုပ်ပိုင်ခွင့်နှင့် ၎င်းတို့ရဲ့ ဝန်ကြီးဌာနများအတွက် ဝန်ထမ်းများကို ခန့်အပ်ပေးမည်ဖြစ်ကြောင်း ယုံကြည်ပါတယ်ရှင့်။ အခုလက်တွေ့မှာတော့ တိုင်းဒေသကြီး သို့မဟုတ် ပြည်နယ်ဝန်ကြီးတွေမှာ လိုအပ်တဲ့ဝန်ကြီးဌာနနှင့် ဝန်ထမ်းများမရှိသေးလို့ အလုပ်လုပ်ကိုင်ရာတွင် အလွန်ခက်ခဲနေကြောင်း၊ စိတ်ဓာတ်များ ကျဆင်းနေကြကြောင်း တွေ့မြင်နေ ရပါတယ်။ ဒါ့အပြင် တိုင်းဒေသကြီး သို့မဟုတ် ပြည်နယ်ဝန်ကြီးဌာနများဖြစ်တဲ့ တိုင်းရင်းသားရေးရာ ဝန်ကြီးတွေ လက်တွေ့ လိုက်နာကျင့်သုံးဖို့ ဥပဒေမရှိသေးကြောင်း တွေ့မြင်နေရပါတယ်။ ဥက္ကဋ္ဌကြီးရှင့်။ ပြည်သူ့ကောင်စီခေတ်ကာလတွေမှာ တာဝန်နှင့်လုပ်ပိုင်ခွင့်များကို ဥပဒေပုဒ်မများဖြင့် တိတိကျကျပြဋ္ဌာန်းကာ နိုင်ငံတော်ကောင်စီရဲ့ ကြေညာချက်အမှတ် (၅/၇၆) ဖြင့် တိုင်းဒေသကြီး သို့မဟုတ် ပြည်နယ်ပြည်သူ့ကောင်စီအဆင့်ဆင့်တွေကို လုပ်ပိုင်ခွင့်ပေးအပ်ခဲ့ပါတယ်။ ဒါ့အပြင် ဌာနဆိုင်ရာအားလုံးကိုလည်း အဆိုပါကြေညာချက်ဖြင့် ကြီးကြပ်ကွပ်ကဲခဲ့ပါတယ်။ နိုင်ငံတော် ငြိမ်ဝပ်ပိပြားမှုတည်ဆောက်ရေးခေတ်နှင့် နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီခေတ် ကာလမှာ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့၏ ဥပဒေအမှတ် (၁/၈၈) စကားရပ်များ အစားထိုးခြင်းဥပဒေအရ ပြည်သူ့ကောင်စီမှကိုင်တွယ်ထားခဲ့သောလုပ်ပိုင်ခွင့်အားလုံးကို သက်ဆိုင်ရာ ဌာနများသို့ လွှဲပြောင်းပေးအပ်ခဲ့ပါတယ်။ လက်ရှိဒီမိုကရေစီခေတ်ကာလမှာ တိုင်းဒေသကြီး သို့မဟုတ် ပြည်နယ်အစိုးရအဖွဲ့အား တိုင်းဒေသကြီး သို့မဟုတ် ပြည်နယ်အစိုးရအဖွဲ့ ဥပဒေကို နိုင်ငံတော် အေးချမ်းသာယာရေးနှင့် ဖွံ့ဖြိုးရေးကောင်စီမှ ပြဋ္ဌာန်းပေးအပ်ခဲ့သော်လည်း စီမံခန့်ခွဲခြင်း၊ လမ်းညွှန်ခြင်း၊ ကြီးကြပ်ခြင်းနှင့် စစ်ဆေးခြင်းများသာ ပြုလုပ်ပေးနိုင်ပါသည်။ ဥပဒေပါအကြောင်းအရာ၊ အချက်အလက်များ ပြည့်စုံလုံလောက်မှုမရှိပါဘူးရှင်။ တိုင်းဒေသကြီး သို့မဟုတ် ပြည်နယ်အစိုးရအဖွဲ့များ၊ ဝန်ကြီးချုပ်နှင့် ဝန်ကြီးများအတွက် တာဝန်၊ လုပ်ပိုင်ခွင့်နှင့်ရပိုင်ခွင့်များကို ဥပဒေ၊ နည်းဥပဒေနှင့် လုပ်ထုံးလုပ်နည်းများ တိတိကျကျသတ်သတ်မှတ်မှတ် ပြဋ္ဌာန်းပေးခြင်းဖြင့် ပြည်ထောင်စုအဆင့် အဖွဲ့အစည်းဝင်များနှင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့များကြား၊ တိုင်းဒေသကြီး သို့မဟုတ် ပြည်နယ်ဝန်ကြီးချုပ်နှင့် ဝန်ကြီးများအကြား၊ တိုင်းဒေသကြီး သို့မဟုတ် ပြည်နယ် အစိုးရအဖွဲ့ဝင်များနှင့် ဝန်ထမ်းများကြား၊ နိုင်ငံတော်အစိုးရနှင့် ပြည်သူများကြား အထင် အမြင် လွဲမှားမှုများ၊ အယုံအကြည်ကင်းမဲ့မှုများ၊ မငြိမ်းချမ်းမှုများ ပပျောက်လာကာ တိုင်းရင်းသား ပြည်သူလူထုတစ်ရပ်လုံးက နိုင်ငံတော်အပေါ် ယုံကြည်ကိုးစားလာပြီး ခေတ်မီဖွံ့ဖြိုး တိုးတက်သော ဒီမိုကရေစီစနစ်ဖော်ဆောင်ရာတွင် အင်တိုက်အားတိုက်ပါဝင်လာကာ တိုင်းရင်းသား စည်းလုံးညီညွတ်ရေး၊ တန်းတူညီမျှရေးနှင့် ထာဝရငြိမ်းချမ်းရေးကို ဖော်ဆောင်နိုင်မှာ ဖြစ်ပါတယ်ရှင်။ ဒါကြောင့် ကျွန်မက ဖွဲ့စည်းပုံအခြေခံဥပဒေပုဒ်မ၂၆၄ ပုဒ်မခွဲ(ဃ)အရ တိုင်းဒေသကြီး သို့မဟုတ် ပြည်နယ်ဝန်ကြီးချုပ်နှင့် ဝန်ကြီးများ၏တာဝန်များ၊ လုပ်ပိုင်ခွင့်များနှင့် ရပိုင်ခွင့်များကိုတိကျစွာ သတ်မှတ်၍ ဥပဒေ၊ နည်းဥပဒေမူကြမ်းအဖြစ် ပြည်ထောင်စုလွှတ်တော်သို့ ဆောလျင်စွာ တင်သွင်းရေး ပြည်ထောင်စုအစိုးရအား မေတ္တာရပ်ခံတိုက်တွန်းကြောင်းအဆိုကို တင်သွင်းအပ်ပါ တယ်ရှင့်။ ကျေးဇူးတင်ပါတယ်ရှင်။ (ဩဘာသံများ)</speech>
<speech type="speaker">အဆိုကို ထောက်ခံမယ့်ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech>ဒေါ်နန်းစေကွာ။ ။ရိုသေလေးစားရပါသောဥက္ကဋ္ဌကြီးရှင့်။ ကွန်ဟိန်းမဲဆန္ဒနယ်မှ ဒေါ်နန်းဝါနု၏အဆိုသည် တိုင်းဒေသကြီးနှင့် ပြည်နယ်အစိုးရအဖွဲ့ဝင်များအတွက် အလွန်အရေးကြီး သောအဆို ဖြစ်သောကြောင့် ကျွန်မ ဘားအံမဲဆန္ဒနယ်မှ ဒေါ်နန်းစေကွာက လေးလေးနက်နက် ထောက်ခံအပ်ပါတယ်ရှင်။ ကျေးဇူးတင်ပါတယ်ရှင်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ကွန်ဟိန်းမဲဆန္ဒနယ်မှ လွှတ်တော် ကိုယ်စားလှယ် ဒေါ်နန်းဝါနုတင်သွင်းတဲ့အဆိုကို ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုကို လက်ခံဆွေးနွေးရန်သင့်၊ မသင့်လွှတ်တော်ရဲ့ ဆန္ဒ ရယူပါ့မယ်။ ဒေါ်နန်းဝါနုတင်သွင်းတဲ့ အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်ကိုယ်စားလှယ်များ ခင်ဗျား။ ကွန်ဟိန်းမဲဆန္ဒနယ်မှ လွှတ်တော်ကိုယ်စားလှယ် ဒေါ်နန်းဝါနု တင်သွင်းတဲ့အဆိုနှင့် စပ်လျဉ်းပြီး လွှတ်တော်က သဘောတူတဲ့အတွက် လက်ခံဆွေးနွေးရန် ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<title>ဒေါ်နန်းဝါနု ကွန်ဟိန်းမဲဆန္ဒနယ်၏ အဆိုနှင့်စပ်လျဉ်း၍ ဆွေးနွေးလိုသည့် လွှတ်တော် ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ဥက္ကဋ္ဌကကြေညာခြင်း</title>
<speech type="speaker">အဆိုနှင့်စပ်လျဉ်းပြီး ဆွေးနွေးလိုကြတဲ့ လွှတ်တော်ကိုယ်စားလှယ်များအနေဖြင့် ၂၀၁၂ ခုနှစ်၊ သြဂုတ်လ ၁၅ ရက် ၁၃၀၀ နာရီအရောက် ပြည်သူ့လွှတ်တော် ဒုတိယ ညွှန်ကြားရေးမှူးချုပ်ထံ အမည်စာရင်း တင်သွားကြရန် ဖြစ်ပါတယ်</speech>
<speech type="speaker">ယခု အစည်းအဝေးကို မိနစ် ၃၀ ခန့်ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ကိုယ်စားလှယ်အားလုံး ထွက်ခွာနိုင်ကြပါပြီ။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</motion>
</section>
<section value="Bill">
<bill>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်က ဖွဲ့စည်းထားတဲ့ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် ဖွဲ့စည်းရခြင်းရဲ့ ရည်ရွယ် ချက်၊ တာဝန်များကို ထိရောက်အောင်မြင်စွာ အကောင်အထည်ဖော်ဆောင်ရွက်နိုင်ရေးအတွက် ထပ်မံ ခန့်အပ်တဲ့ ကော်မရှင်အဖွဲ့ဝင်များရဲ့ အမည်နှင့် အချက်အလက်များကို လွှတ်တော်သို့ တင်ပြရန် ရှိပါ ထပ်မံခန့်အပ်တဲ့ ကော်မရှင်အဖွဲ့ဝင်များဦးစိုးသိန်း ဒုတိယညွှန်ကြားရေးမှူးချုပ်(ငြိမ်း) ရသုံးမှန်းခြေငွေစာရင်းဦးစီးဌာန ဦးကျော်စန်း တိုင်းဒေသကြီးအုပ်ချုပ်ရေးမှူး(ငြိမ်း) အထွေထွေအုပ်ချုပ်ရေးဦးစီးဌာန ဦးခင်စိုး ညွှန်ကြားရေးမှူးချုပ်(ငြိမ်း) နိုင်ငံခြားရင်းနှီးမြှုပ်နှံမှုနှင့် ကုမ္ပဏီများညွှန်ကြားမှုဦးစီးဌာန ဒေါ်မြတ်မြတ်စိုး ညွှန်ကြားရေးမှူးချုပ်(ငြိမ်း) နိုင်ငံခြားစီးပွားဆက်သွယ်ရေး ဦးစီးဌာန ဦးညွန့်ဝင်း ရဲမှူးကြီး(ငြိမ်း) မှုခင်းတပ်ဖွဲ့မှူးရုံး(နေပြည်တော်) တို့ဖြစ်ပါတယ်။</speech>
<title>နိုင်ငံခြားရင်းနှီးမြှုပ်နှံမှုဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းထားသည့် ကိုယ်စားလှယ်များက တစ်ပိုဒ်ချင်းစီအလိုက်ဆက်လက်ဆွေးနွေးခြင်းနှင့် ပြည်သူ့လွှတ်တော်၏ အဆုံးအဖြတ်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် စတုတ္ထပုံမှန် အစည်းအဝေး (၂၅)ရက်မြောက်နေ့က ဆွေးနွေးခဲ့တဲ့ နိုင်ငံခြားရင်းနှီးမြှုပ်နှံမှု ဥပဒေကြမ်းနှင့်စပ်လျဉ်း ပြီး လွှတ်တော်ကိုယ်စားလှယ်များအနေဖြင့် အမှတ်စဉ် ၃၆ အခန်း (၄) အပိုဒ် ရ အပိုဒ်ခွဲ(က)အထိ ဆွေးနွေးအတည်ပြုခဲ့ပြီးဖြစ်ပါတယ်။ ယခုကျန်ရှိတဲ့ အပိုဒ်၊ အပိုဒ်ခွဲအလိုက် ဆက်လက်ဆွေးနွေးပြီး လွှတ်တော်ရဲ့ အဆုံးအဖြတ်ရယူဆောင်ရွက်သွားပါမယ်။ လွှတ်တော်အနေနဲ့ကော၊ လွှတ်တော်ဥက္ကဋ္ဌ အနေနဲ့ကော၊ နိုင်ငံခြားရင်းနှီးမြှုပ်နှံမှုဥပဒေကြမ်း အမြန်ပြီးစီးရေးအတွက် ဆောင်ရွက်ခဲ့ပါတယ်။ သို့ရာတွင် ဒီလိုဆောင်ရွက်တဲ့နေရာမှာ မြန်တိုင်းမကောင်းဘဲနှင့် မှန်မှန်နှင့်မြန်မြန်ဖြစ်ဖို့အတွက်ဆောင်ရွက်တဲ့နေရာမှာ မနေ့က သင်္ဃန်းကျွန်းမဲဆန္ဒနယ်က ဦးသိန်းညွန့်က ကန့်ကွက်အဆိုပြုမှု ပေါ်မူတည်ပြီးတော့ ထိုက်သင့်တဲ့အချိန် အနည်းအကျဉ်းထပ်မံကြာသွားပါတယ်။ လွှတ်တော်ဥက္ကဋ္ဌ အနေနဲ့လည်း ဒီကိစ္စကို လွှတ်တော်ပြင်ပမှာ ဆွေးနွေးညှိနှိုင်းပြီး လွှတ်တော်ကို ပြန်တင်ပြပါဆိုတဲ့ နေရာမှာ သိရသလောက် ညှိနှိုင်းလို့အဆင်မပြေဘူးဆိုတာ သိရပါတယ်။ ဒါကြောင့်မို့လို့ ဒီအဆိုပြု ဆွေးနွေးမှုကစပြီးတော့ ဆက်လက်ဆွေးနွေးသွားမှာ ဖြစ်ပါတယ်။ ဒါကြောင့် ကန့်လန့်ဖြတ်ဇယား စာမျက်နှာ ၁ အမှတ်စဉ် ၂ အခန်း(၁) အပိုဒ် ၂ နှင့်ပတ်သက်ပြီး ဦးဝင်းသန်း၊ သာပေါင်းမဲဆန္ဒနယ် သို့မဟုတ် သက်ဆိုင်တဲ့သူမှ ပြင်ဆင်ရေးသားထားတဲ့ အဆို တင်ပြဖို့ ဖိတ်ခေါ်ပါတယ်</speech>
<speech type="speaker">ဦးဝင်းသန်း ခဏလေးထိုင်ပေးပါ။ ဘာကြောင့်လဲ။ မနေ့က ဒီကိစ္စကို ဥပဒေကြမ်းကော်မတီနှင့် ဥပဒေကော်မရှင်ကို တာဝန်ပေးထားတာဖြစ်ပါတယ်။ ဒါကြောင့် ဥပဒေကြမ်း ကော်မတီဥက္ကဋ္ဌက တင်ပြဖို့ ဖြစ်ပါတယ်</speech>
<speech><mp id="445">ဦးတီခွန်မြတ်(ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ ဥပဒေကြမ်းကော်မတီအပါအဝင် ဥပဒေရေးရာကော်မရှင်နှင့် ပညာရှင်များ ညှိနှိုင်းဆွေးနွေးချက်ကို ကျွန်တော့်အနေနဲ့ ထပ်မံပြီးတင်ပြသွားမှာ ဖြစ်ပါတယ်။ ဤနိုင်ငံခြားသား ရင်းနှီးမြှုပ်နှံမှုဥပဒေဟာ စီးပွားရေးဥပဒေပဲ ဖြစ်ပါတယ်။ ဒီဥပဒေရဲ့ ပြဋ္ဌာန်းချက် ပုဒ်မ ၂ ပုဒ်မခွဲ (ဃ) နှင့် (င) မူလပြဋ္ဌာန်းချက်မှာ ပြထားတဲ့ နိုင်ငံသား၊ နိုင်ငံခြားသားဆိုတာ တစ်ခုတည်းနှင့် မလုံလောက်ကြောင်း လေ့လာတွေ့ရှိရပါတယ်။ နိုင်ငံသား သို့မဟုတ် နိုင်ငံခြားသား ဆိုတဲ့စကားရပ်နောက်မှာ စီးပွားရေးကုမ္ပဏီတွေ၊ စီးပွားရေးအဖွဲ့အစည်းများ မလွဲမသွေ အကျုံးဝင်လာရမှာ ဖြစ်ပါတယ်။ ဒါကြောင့် ဦးသိန်းညွန့် တင်ပြထားတဲ့ နိုင်ငံသားဥပဒေနှင့်လည်း လိုက်လျောညီထွေမှုရှိအောင် ဥပဒေကြောင်းအရ ရေးထုံးနှင့်လည်းညီညွတ်အောင် နောက်ပြီးတော့ ဥပဒေရဲ့ ရည်ရွယ်ချက်နှင့်လည်း ပြည့်မီအောင်စကားရပ်ကို ဖြည့်ဆည်းထားတာ ရှိပါတယ်။ ပုဒ်မ ၂ ပုဒ်မခွဲ (ဃ) နိုင်ငံသားဆိုရာတွင် ဧည့်နိုင်ငံသား သို့မဟုတ် နိုင်ငံသားပြုခွင့်ရသူလည်း ပါဝင်သည်။ ဤဥပဒေအလို့ငှာ ယင်းစကားရပ်တွင် နိုင်ငံသားများဖြင့်သာ ဖွဲ့စည်းထားသော စီးပွားရေး အဖွဲ့အစည်းလည်း ပါဝင်သည်ဟု အတည်ပြု ပြဋ္ဌာန်းသင့်ကြောင်း တင်ပြလိုပါတယ်။ ဒီနေရာမှာ ကျွန်တော့်အနေနဲ့ ဤဥပဒေအလို့ငှာ ထည့်သွင်းရတဲ့ အကြောင်းအရင်းကို တင်ပြမယ်ဆိုလို့ရှိရင် ဒီစကားရပ်ဟာ နိုင်ငံခြားရင်းနှီးမြှုပ်နှံမှုဥပဒေတစ်ခုတည်းနှင့်သာ သက်ဆိုင်ကြောင်းကို ဖော်ညွှန်း ထားခြင်းပဲ ဖြစ်ပါတယ်။ အစောတုန်းက တင်ပြသလို နိုင်ငံသားဥပဒေနှင့်လည်း လိုက်လျော ညီထွေမှုရှိပြီး ဒီဥပဒေရည်ရွယ်ချက်နှင့် ပြည့်စုံအောင် ဤဥပဒေအလို့ငှာ ဆိုတဲ့စကားရပ်ကို တင်သွင်းထားခြင်းဖြစ်ကြောင်းကိုလည်း တင်ပြလိုပါတယ်။ အလားတူ ပုဒ်မ ၂ ပုဒ်မခွဲ (င)လည်းပဲ နိုင်ငံခြားသားဆိုသည်မှာ နိုင်ငံသားမဟုတ်သူကို ဆိုသည်။ ဤဥပဒေအလို့ငှာ ယင်းစကားရပ်တွင် နိုင်ငံခြားသားများပါဝင် ဖွဲ့စည်းထားသော စီးပွားရေးအဖွဲ့အစည်းလည်း ပါဝင်သည်ဟု အတည်ပြု ပြဋ္ဌာန်းပေးသင့်ကြောင်း ထပ်မံတင်ပြအပ်ပါတယ်။ အားလုံးကို ကျေးဇူးတင်ပါတယ် ခင်ဗျား။ (ဩဘာသံများ)</speech>
<speech type="speaker">ဥပဒေကြမ်းကော်မတီရဲ့ ပြင်ဆင်တင်ပြချက် ဒီထက်ပိုပြီးတော့ ပြည့်စုံအောင် ပြောမယ်ဆိုရင် ထပ်မံတင်ပြချက် ဖြစ်ပါတယ်။ ဒါကြောင့်မို့လို့ ကိုယ်စားလှယ်အားလုံး သိရှိအောင် ထပ်ပြီးတော့ တင်ပြပါမယ်။ အစီအစဉ် ၂ ဇယားတိုင် ၃ပြင်ဆင်အဆိုပြုချက်အောက်မှာ အပိုဒ်ခွဲ (ဃ) ဖြစ်ပါတယ်။ နိုင်ငံသားဆိုရာတွင် ဧည့်နိုင်ငံသား သို့မဟုတ် နိုင်ငံသားပြုခွင့်ရသူလည်း ပါဝင်သည်။ အဲဒီနောက်ပိုင်းမှာ ထို့ပြင်ဆိုတဲ့စကားကို ဖျက်ပါတယ်။ ဖျက်ပြီးတဲ့အခါမှာ ဤဥပဒေအလို့ငှာ ထည့်ပါ တယ်။ အဲဒီနောက် ကျန်တာဆက်သွားပါတယ်။ ဒီအတိုင်းပဲ အပိုဒ်ခွဲ(င)မှာလည်း နိုင်ငံခြားသားဆိုသည် မှာ နိုင်ငံသားမဟုတ်သူကို ဆိုသည်။ ထို့ပြင်ဆိုတဲ့စကားလုံး နှစ်လုံးကို ဖျက်ပါတယ်။ ဤဥပဒေအလို့ငှာ ဆိုတာ ထပ်မံရေးသွင်းထားပါတယ်။ ဒါကြောင့် ဒီလိုထပ်မံပြင်ဆင်အဆိုပြုချက်အပေါ် ပြည်ထောင်စု အစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်။</speech>
<speech type="speaker">မူလကန့်ကွက်အဆိုပြု ထားတဲ့ ဦးသိန်းညွန့်ရဲ့ သဘောထားပြောပါ</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားအပ်သော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ ဒီနေ့အချိန်အထိ နိုင်ငံမှာ အင်မတန်မှ အရေးကြီးတဲ့ လူမျိုးမပျောက်ဖို့အတွက် ၁၉၈၂ ခုနှစ် ပြည်သူ့ လွှတ်တော် ဥပဒေအမှတ် ၄ မြန်မာနိုင်ငံ သားဥပဒေဟာ ဒီနေ့အထိ အင်မတန်မှ အရေးကြီးပါတယ်။ ဒါကြောင့် ဒီဥပဒေမှာ ပုဒ်မ ၂ မှာ ဤဥပဒေတွင်ပါရှိသော အောက်ပါစကားရပ်များသည် ဖော်ပြပါအတိုင်း အဓိပ္ပာယ်သက်ရောက်ရ မည်။ နိုင်ငံသားဆိုသည်မှာ မြန်မာနိုင်ငံသားကို ဆိုသည်။ နိုင်ငံခြားသားဆိုသည်မှာ နိုင်ငံသားမဟုတ်သောသူ သို့မဟုတ် ဧည့်နိုင်ငံသားမဟုတ်သောသူ သို့မဟုတ် နိုင်ငံသားပြုခွင့်ရသူ မဟုတ်သောသူကို ဆိုသည် ဆိုပြီးတော့ အဓိပ္ပာယ်ရှင်းရှင်းလင်းလင်း ဖွင့်ဆိုထားပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ဥပဒေကြမ်းရေးဆွဲတဲ့ အခါမှာ ဒါရှေ့နေချုပ်ရုံးကထုတ်ခဲ့တဲ့ ဥပဒေရေးဆွဲရေး လက်စွဲကျမ်းအရကိုပဲ အဓိပ္ပာယ်အမျိုးမျိုးကောက်ယူနိုင်ပြီးတော့ ရှုပ်ထွေးတဲ့စကားရပ်အသုံးအနှုန်းများကို ရှောင်ကြဉ်ဖို့လိုပါတယ်။ နောက် ဥပဒေပြဋ္ဌာန်းချက်တစ်ရပ်ကို လက်တွေ့အကောင်အထည်ဖော်တဲ့အခါမှာ အခက်အခဲဖြစ်နိုင်တဲ့ အချက်တွေကို ရှောင်ရှားပြီးတော့ လက်တွေ့လွယ်ကူစွာ ဆောင်ရွက်နိုင်ဖို့အတွက် ရည်မှန်းရေးဆွဲဖို့ လိုပါတယ်။ ဟိုနေ့ကလည်း ကျွန်တော် တင်ပြခဲ့ပါပြီ။ နိုင်ငံသားသည် သက်ရှိပုဒ်၊ ကုမ္ပဏီများသည်သက်မဲ့ပုဒ် ဒီအပေါ်မှာမူတည်ပြီးတော့ အခုပြဋ္ဌာန်းတဲ့ နိုင်ငံခြားရင်းနှီးမြှုပ်နှံမှုဥပဒေပဲ နိုင်ငံသား ဥပဒေမှ မဟုတ်ဘဲ။ အဲဒီလိုသာ မြန်မြန်ဆန်ဆန်ဆုံးဖြတ်လိုက်မယ်ဆိုရင် နောက်ဒီနေ့ အားလုံးသိတဲ့ အတိုင်း တိုင်းရင်းသားမဟုတ်တဲ့ပုဂ္ဂိုလ်တွေက ဆောက်လုပ်ရေးကုမ္ပဏီတွေ အဲဒီမှာ အများကြီး ငွေအရင်းအနှီးပေါင်း မြှုပ်နှံထားပါတယ်။ အဲဒီအခါမှာ ဥပဒေရဲ့ ဟာကွက်၊ ဥပဒေရဲ့ ယိုပေါက်တွေက နေ ဒီနေ့ အရေးဆိုနိုင်တဲ့အခြေအနေမျိုး ပေါ်ပေါက်တဲ့ဟာကို ခွင့်မပြု သင့်ဘူးလို့ ရိုးသားစွာ ယုံကြည် ပါတယ်။ အဲဒါကြောင့် မူလ ၁၉၈၂ မြန်မာနိုင်ငံသားဥပဒေအတိုင်း အဓိပ္ပာယ်ဖွင့်ပါတယ်။ ဒါဟာ ရင်းနှီးမြှုပ်နှံမှုနှင့်ဆိုင်တယ်၊ စီးပွားရေးနှင့်ဆိုင်တယ် ကျွန်တော်မငြင်းပါဘူး။ အဲဒါကို နည်းဥပဒေမှာ ထည့်မလား။ ဥပဒေမှာပဲ ရှင်းလင်းချက် သို့မဟုတ် ခြွင်းချက် ဥပဒေသာလျှင်ရှိတာပဲ။ အခြားနေရာ မှာထည့်မလား။ ထည့်ပါ။ သို့သော် နိုင်ငံသားနှင့် နိုင်ငံခြားသားဖွင့်ဆိုမှုကိုတော့ ထပ်မံပြီးတော့ ရှုပ်ထွေးသွားအောင် ဥပဒေဟာကွက်တွေကို အသုံးချနိုင်အောင် လမ်းဖွင့်မပေးသင့်ဘူးလို့ ယူဆပါတယ်။ ဒါကြောင့် အခုပေါ်ပေါက်နေတဲ့ ရခိုင်ပြည်နယ်အရေးအခင်းလိုကာလကြီးမျိုးက ကျွန်တော်တို့ကို တပ်လှန့်သံပေးနေတဲ့အချိန်မှာ စီးပွားရေးတစ်ခုတည်းနှင့် နိုင်ငံရဲ့ နောင်အလားအလာကို ထိခိုက်တဲ့ ဥပဒေပြဋ္ဌာန်းချက်မှန်သမျှကို ကျွန်တော်သဘောမတူကြောင်း လွှတ်တော်ကို တင်ပြအပ်ပါတယ်။ လွှတ်တော်၏ အဆုံးအဖြတ်ကို လေးလေးစားစား နာခံပါမယ်။ (ဩဘာသံများ)</speech>
<speech type="speaker">ဒါကြောင့် ဥပဒေကြမ်းကော်မတီသည် ကော်မရှင်ကိုယ်စား ဥပဒေကြမ်း ကော်မတီက ထပ်မံရှင်းလင်းရန် လိုအပ်ရင် ထပ်မံရှင်းလင်းဖို့ ဖိတ်ခေါ်ပါတယ်</speech>
<speech><mp id="445">ဦးတီခွန်မြတ်(ဥက္ကဋ္ဌ၊ ဥပဒေကြမ်းကော်မတီ)</mp>စောစောတုန်းက တင်ပြသွားတဲ့အပိုင်းမှာ သက်ရှိနှင့် သက်မဲ့ဆိုတာ ဖော်ပြသွားတာ၊ ဖော်ညွှန်းသွားတာကို တွေ့ရှိရပါတယ်။ ကုမ္ပဏီ အက်ဥပဒေ မှာ ကုမ္ပဏီဟာဆိုလို့ရှိရင် Artificid legd Person ဒါနှင့် အစောတုန်းက အကျုံးမဝင်ဘူးဆိုတဲ့ အကြောင်းလည်း တင်ပြလိုပါတယ်။ နောက်တစ်ချက်ကတော့ အခုတင်ပြတဲ့နေရာမှာ မြန်မာနိုင်ငံသား ဥပဒေနှင့်လည်း ဆန့်ကျင်ပြီး ပြဋ္ဌာန်းထားတာမဟုတ်ပါဘူး။ ဤဥပဒေအလို့ငှာ လုပ်ငန်းအကောင် အထည်ဖော်ဆောင်ရွက်နိုင်ရန် ဤအပိုင်းကို ပြဋ္ဌာန်းထားခြင်းဖြစ်ကြောင်း ရှင်းလင်းတင်ပြအပ်ပါ တယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">ဒါကြောင့် လွှတ်တော်ရဲ့ အဆုံးအဖြတ်ကို ခံယူဆောင်ရွက်သွားမှာဖြစ်ပါတယ်</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်အဆုံးအဖြတ်မခံယူခင်မှာ လွှတ်တော်အဆုံးအဖြတ်တစ်ခုခံယူမယ်ဆိုရင် မူရင်းအဆိုရှင်က ကျွန်တော်ဖြစ်ပါတယ်။ ဥပဒေကြမ်း ကော်မတီကတော့ ဝင်ရှင်းပေးတာတစ်ခုပဲရှိပါတယ်။ ကျွန်တော် ဒါကြောင့်မို့လို့ မနေ့က ကန့်ကွက်ချက် တက်ကတည်းက မူရင်းအဆိုရှင်အလှည့်တစ်ခါမှ မရောက်သေးပါဘူး။ မူရင်းအဆိုရှင်ရဲ့ တင်ပြချက်ကို လွှတ်တော်ကနားထောင်ပြီးမှသာလျှင် ဆုံးဖြတ်တာဟာ ဥပဒေနှင့်ညီမှာဖြစ်တဲ့အတွက် တင်ပြခွင့်ပြုပါ ဥက္ကဋ္ဌကြီးခင်ဗျား။ ဒီနိုင်ငံခြားရင်းနှီးမြှုပ်နှံမှု ဥပဒေကြမ်းအမှတ်စဉ် ၂၊ ၃ မှာပါတဲ့ စကားရပ်တွေဟာ ကျွန်တော်တို့ ရမ်းသမ်းပြီးတော့ ဖြည့်စွက်ခဲ့တာမဟုတ်ပါဘူး။ ဒီဥပဒေကြမ်းနဲ့ အဲဒီစကားလုံးနှစ်လုံးမပါ ဥပဒေကြမ်းဆုံးတဲ့အထိ ကြည့်မယ်ဆိုရင် ၃၂ လုံးတိတိရှိပါတယ်။ အဲဒီ ၃၂ လုံး တိတိကို ကုမ္ပဏီတွေ၊ အဖွဲ့အစည်းတွေ အစအဆုံးဖောင်းပွပြီး ပြန်ရေးရမှာစိုးတဲ့အတွက် ပြန်ညွှန်းလို့လွယ်အောင် အဓိပ္ပာယ်ဖွင့်ဆိုချက်ထဲမှာ ရအောင်ထည့်တာ ဖြစ်ပါတယ်။ ပြည်သူ့လွှတ်တော်ဆိုင်ရာ နည်းဥပဒေ ၁၅၈ အရ ဒီလွှတ်တော်ထဲကျမှ ရုတ်တရက် ကန့်ကွက်ချက်ထပြီးတော့ တင်ခဲ့သော်လည်းပဲ ဒီလွှတ်တော်ရဲ့ ဆုံးဖြတ်ချက်ထဲမှာ မဖြစ်သင့်တာတွေ ပါသွားမှာ စိုးလို့ဆိုပြီးတော့ စေတနာနဲ့ဆောင်ရွက်တယ်လို့ ယုံကြည်ပါတယ်။ ဒီအတွက် ကိုယ်စားလှယ် တော်ကြီး ဦးသိန်းညွန့်ကို ကျေးဇူးတင်ပါတယ်။ ဘာကြောင့်လဲဆိုတော့ အဆိုရှင်က ကျွန်တော်ဖြစ် ပေမယ်လို့ အတည်ပြုချက်က လွှတ်တော်က အတည်ပြုရမှာဖြစ်လို့ လွှတ်တော်ရဲ့ ဂုဏ်သိက္ခာကလည်း အရေးကြီးတဲ့အကြောင်း သဘောပေါက်ပါတယ်။ ဒီအတွက်ကြောင့်လည်း ကျွန်တော်တို့နှင့်ကော်မတီ တွေဟာ သက်ဆိုင်သူ ကိုယ်စားလှယ်အဆိုရှင်တွေဟာ လွှတ်တော်ချိန်ထဲမှာသာမက လွှတ်တော်ပြင်ပ ချိန်အထိ I ဆောင်များပါမကျန် ကျွန်တော်တို့ မိုးချုပ်တဲ့အထိ ရက်ပေါင်းများစွာ ညှိနှိုင်းခဲ့ကြပါ တယ်။ အစိုးရအဖွဲ့ကိုယ်စားလှယ်တွေကလည်း အကြိမ်ပေါင်းများစွာ တက်ရောက်အကြံပြု ရေး လုပ်ခဲ့ ပါတယ်။ ဥက္ကဋ္ဌကြီးခင်ဗျား။ ပြည်သူ့လွှတ်တော်မှာသုံးသပ်တဲ့ ဥပဒေကြမ်းတွေအားလုံးထဲမှာ ဒီဥပဒေ ကြမ်းဟာ စာရွက်စာတမ်းအသုံးပြုမှု အများဆုံး ဖြစ်ပါတယ်။ စာရွက်စာတမ်း ဖြန့်ဝေမှုအကြိမ်ရေ လည်း အများဆုံးဖြစ်ပါတယ်။ ကိုယ်စားလှယ်တော်ကြီးများ ရှေ့စားပွဲပေါ်ကို ရုတ်တရက် ရောက်ရှိလာ တာမျိုးလည်း မဟုတ်ပါဘူး။ တဖန် အခု ငြင်းဆိုချက်မှာရှိတဲ့ အဓိပ္ပာယ်ဖွင့်ဆိုချက်အပိုဒ် ၂ ပိုဒ်ဟာ ဥပဒေကြမ်းရဲ့ အလယ်စာပိုဒ်တွေမှာ ညှပ်နေခြင်း၊ အမှတ်တမဲ့ပျောက်ကွယ်နေခြင်းမဟုတ်ပါဘူး။ ပြင်ဆင်ချက်ဇယားရဲ့ ရှေ့ဆုံးစာမျက်နှာမှာ ကောက်ဖတ်လိုက်တာနဲ့ ခေါင်းစဉ်အောက်က အလွယ် တကူထင်ထင်ကြီးပေါ်နေတဲ့ အပိုဒ်ဖြစ်ပါတယ်။ ဒါကို အကြိမ်ဖန်များစွာ သုံးသပ်ဖို့ လွှတ်တော်ရဲ့ အချိန်များမှာ သက်ဆိုင်ရာဆွေးနွေးတဲ့ အခန်းများကို ဖိတ်ခေါ်ခြင်း၊ သွားရောက်ခြင်းလည်း အားလုံး အသိဖြစ်ပါတယ်။ ဒီလိုလုပ်ကြရတာလည်း လွှတ်တော်ရဲ့ တန်ဖိုးရှိတဲ့အချိန်ကို ထိရောက်စွာ သုံးစေလိုလို့ သက်ဆိုင်ရာ အစည်းအဝေးခန်းတွေမှာ အားမနာတမ်း မတည့်တည့်အောင်၊ မညီညီအောင် ဆွေးနွေးနိုင်ခြင်းဆိုတဲ့ အကျိုးကျေးဇူးတွေရရှိဖို့ ဖြစ်ပါတယ်။ ဒီလို ထင်ထင်ရှားရှား လုပ်ဆောင် ခဲ့ပါလျက်နဲ့ အခု ဦးသိန်းညွန့်ကနေပြီးတော့ လွှတ်တော်ထဲရောက်မှ ရုတ်တရက်ကန့်ကွက်တဲ့အခါမှာ နည်းဥပဒေ ၁၅၈ အရ ဥက္ကဋ္ဌက ခွင့်ပြုလို့ တင်ပြနိုင်တဲ့အခွင့်အရေး ရှိသော်ငြားလည်း ဒီအပိုဒ်ကို စိုးရိမ်ရင်း စိုးရိမ်ရင်း လူဝင်မှုဆိုင်ရာဌာနက တိတိကျကျအဖြေပေးဖို့ ကျွန်တော်ကလည်း တောင်းဆို ခွင့်ရှိနေပါတယ်။ ဥက္ကဋ္ဌကြီးခင်ဗျား။ ဒီလွှတ်တော်ထဲမှာ အမျိုးသားစီမံကိန်းနှင့် စီးပွားရေးဖွံ့ဖြိုး တိုးတက်မှုဝန်ကြီးဌာန၊ ဘဏ္ဍာရေးနှင့် အခွန်ဝန်ကြီးဌာနစသဖြင့် ပြည်ထောင်စုအစိုးရအဖွဲ့ ကိုယ်စားလှယ်များ အဘယ်ကြောင့် ရောက်ရှိနေပါသလဲ။ ဒီဥပဒေကြမ်းကို အကောင်အထည်ဖော်ရ မယ့် သက်ဆိုင်ရာဌာနများရဲ့ လက်တွေ့လုပ်ဆောင်တဲ့နေရာမှာ ဆန့်ကျင်ဘက်မဖြစ်စေဖို့ အဆုံးအား ဖြင့် ပြည်သူတကယ်အကျိုးရှိဖို့ ဖြစ်ပါတယ်။ ဒါကြောင့် မူလအဆိုရှင် ကျွန်တော်ကသာ လူဝင်မှု ကြီးကြပ်ရေးနှင့် ပြည်သူ့အင်အားဝန်ကြီးဌာနကို တောင်းဆိုမယ်ဆိုရင် ဒီဥပဒေကြမ်းကို နိုင်ငံသားတို့ အတွက်မြန်စေလိုလို့ လုပ်ကာမှပိုမိုပြီး နှေးသွားနိုင်ပါတယ်။ ဒါကြောင့် ကျွန်တော်ရွေးချယ်လိုတဲ့ လမ်းကြောင်းနှင့်အထောက်အထားများကိုလည်း တင်ပြလိုပါတယ်။ ဖွဲ့စည်းပုံအခြေခံဥပဒေ အခန်း(၈) နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များပြဋ္ဌာန်းခြင်းအောက်မှာ ပထမဆုံးပုဒ်မ ၃၄၅ မှာဆိုလို့ရှိရင် အောက်ဖော်ပြပါအရည်အချင်းတစ်ရပ်ရပ်နှင့် ပြည့်စုံ သူများသည် ပြည်ထောင်စု သမ္မတမြန်မာနိုင်ငံတော်၏ နိုင်ငံသားများဖြစ်ကြသည်လို့ ပါပါတယ်။ ဒါဆိုရင် ဦးသိန်းညွန့် မနေ့က ကန့်ကွက်ချက်တင်ခဲ့သလို ဖွဲ့စည်းပုံအခြေခံဥပဒေကြီးကရော နိုင်ငံသား နှင့်ပတ်သက်လို့ အဓိပ္ပာယ် ဖွင့်ဆိုတာဟာ မလုပ်သင့်မလုပ်ထိုက်တဲ့အလုပ်ကို အပြိုင်လုပ်တာ ဖွဲ့စည်းပုံအခြေခံဥပဒေအရပြန်ဖြေ ချင်ထားတာရှိပါတယ်။ ပုဒ်မ ၃၄၆ နိုင်ငံသားဖြစ်ခြင်း၊ နိုင်ငံသားပြုခြင်းနှင့် နိုင်ငံသားအဖြစ်မှ ရပ်စဲခြင်းတို့သည် ဥပဒေအဖြစ်ပြဋ္ဌာန်းသည့်အတိုင်း ဖြစ်ရမည်လို့ပါပါတယ်။ ဒါကြောင့်မို့လို့ ဥပဒေ နှစ်ခုဟာ အပြိုင်ဖြစ်စရာအကြောင်းမရှိပါဘူး။ ထို့အတူပါပဲ။ ဒီရင်းနှီးမြှုပ်နှံမှု ဥပေဒကြမ်းမှာပါတဲ့ အသုံးအနှုန်းတွေဟာ ခုနက ဥပဒေကြမ်းကော်မတီကလည်း ထောက်ခံတင်ပြပြီးပါပြီ။ နိုင်ငံသား ဖြစ်ခြင်း၊ ပြုခြင်း၊ ရပ်စဲခြင်းတို့ကို သွားရောက်ပြီးတော့ အနှောင့်အယှက်မဖြစ်ပါဘူး။ သွားပြီးတော့ ဒါကိုအမှီပြုပြီးတော့ နိုင်ငံသားဖြစ်ဖို့ လျှောက်လွှာတင်လို့လည်းမရပါဘူး။ ဒီအပိုင်းကို ကျွန်တော်တို့ ကုမ္ပဏီဥပဒေ၊ တည်ဆဲကုမ္ပဏီအက်ဥပဒေမှာလည်း တင်ပြလိုပါတယ်။ ကုမ္ပဏီအဖွဲ့အစည်းတွေက လုပ်ပိုင်ခွင့်နဲ့ပတ်သက်လို့ ဥပဒေတိတိကျကျ ပြဋ္ဌာန်းထားပါတယ်။ မူရင်းဥပဒေမှာ The Power of Corporation Setup Under The Complete Art and Limited by the Object Setup in Memorandum of association that a company can only contract within the object setup in the Memorandum of association géolosufu aproposmeon mpyros အက်ဥပဒေအရ ဖွဲ့စည်းထားသော ကော်ပိုရေးရှင်းများ၏ပါဝါသည် ထိုအဖွဲ့အစည်းတည်ထောင်သောရည်ရွယ်ချက် စည်းမျဉ်းစည်းကမ်းမူဘောင်အတွင်းမှသာ ကန့်သတ်ထားပါသည်။ ထိုကန့်သတ် ချက်ကျော်လွန်ပါက အရည်အချင်း ပျက်ယွင်းပါသည်ဆိုတော့ ကုမ္ပဏီအဖွဲ့အစည်းတွေ ဒီထဲမှာထည့် အဓိပ္ပာယ်ဖွင့်တာနဲ့ နိုင်ငံသားပြုခွင့်သွားလျှောက်လို့ မရပါဘူး။ ဒုတိယတစ်ခု သက်ရှိနှင့်သက်မဲ့ သဘော၊ အဖွဲ့အစည်းသက်မဲ့သဘောကို သက်ရှိသဘောမှာ ထည့်လို့မဖြစ်ပါဘူးလို့ ကန့်ကွက်ချက် ရှိပါတယ်။ ဒါကလည်း နမူနာရှိပါတယ်။ ဖွဲ့စည်းပုံအခြေခံဥပဒေရဲ့ နောက်ဆုံး၊ နောက်ဆုံး ပုဒ်မဖြစ်ပါတယ်။ အထွေထွေပြဋ္ဌာန်းချက်မှာ ပုဒ်မ ၄၅ရ ပုဒ်မခွဲ (ခ) ပြည်ထောင်စုသမ္မတမြန်မာနိုင်ငံတော် သည် ပြည်ထောင်စုသမ္မတမြန်မာနိုင်ငံတော်၏အမည်ဖြင့် တရားစွဲဆိုနိုင်သည်။ ထိုနည်းတူပင် တရား စွဲဆိုခြင်း ကိုခံနိုင်သည်။ ဒါဟာ သက်မဲ့သဘောကို သက်ရှိသဘောနဲ့ ဖွဲ့စည်းပုံအခြေခံဥပဒေမှာလည်း ပြဋ္ဌာန်းထားတာဖြစ်ပါတယ်။ ဒါကို ရေးထုံးကိုမှီငြမ်းပြီးတော့ ကုမ္ပဏီတွေ အဖွဲ့အစည်းတွေ ဆောင်ရွက် တဲ့အခါမှာလည်း ကိုယ်ကလည်း တရားစွဲနိုင်တယ်။ ကိုယ်ကလည်း တရားစွဲခံနိုင်တယ်ဆိုတဲ့ သော ကို ဒီဥပဒေမှာ တိတိကျကျဖော်ပြလိုခြင်းဖြစ်ပါတယ်။ ဒါကြောင့်မို့လို့ ကျွန်တော်တို့ရဲ့ ပြင်ဆင် အဆိုပြုချက်ဟာ ဥပဒေကြမ်းကော်မတီက ထည့်တဲ့စာသားနဲ့ပြင်လိုက်မယ်ဆိုလို့ရှိရင် ဘယ်လိုမှ ဥပဒေနှစ်ခု ဆန့်ကျင်ဘက်အကြောင်းမရှိတဲ့အပြင် ပြည်သူလည်းအကျိုးရှိမှာဖြစ်ပါတယ်။ အချုပ်အား ဖြင့် ကျွန်တော်ရဲ့ ကိုးကားတင်ပြချက်များအရ ဥပဒေကြမ်းကော်မတီရဲ့ နောက်ဆုံးပြင်ဆင်ချက်အား ထောက်ခံလိုပါကြောင်း တင်ပြအပ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ဒါကြောင့် လွှတ်တော်ရဲ့ အဆုံးအဖြတ်ခံယူနိုင်ဖို့အတွက် ဆန္ဒမဲပေးရန်အသင့် ရှိစေလိုပါတယ်။ ရှင်းအောင်ထပ်ပြီးတော့ တင်ပြရမယ်ဆိုရင် ဥပဒေကြမ်းကော်မတီ၊ ကော်မရှင်နှင့် ဦးဝင်းသန်းရဲ့ အဆိုကို ထောက်ခံဖို့၊ ကန့်ကွက်ဖို့ပဲဖြစ်ပါတယ်။ ဆန္ဒမဲပေးရန် အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ ထောက်ခံမဲ ၂၆၁၊ ကန့်ကွက်မဲ ၉၇၊ ကြားနေမဲ ၃၁ ဖြစ်တဲ့အတွက် ဦးဝင်းသန်း၊ သာပေါင်းမဲဆန္ဒနယ်ရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ထိုနည်းတူစွာပဲ အမှတ်စဉ် ၃ လည်းအကျုံးဝင်တဲ့အတွက် အမှတ်စဉ် ၃ အပိုဒ်ခွဲ(င) သာပေါင်းမဲဆန္ဒနယ်မှ ဦးဝင်းသန်းရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ကန့်လန့်ဖြတ်ဇယား စာမျက်နှာ ၆ အမှတ်စဉ် ၃၆ ရင်းနှီးမြှုပ်နှံမှုကော်မတီမှ ထပ်မံအဆိုပြုဖို့ ဖိတ်ခေါ်ပါတယ်။ ဒီကိစ္စဟာလည်း ယမန်နေ့က အငြင်းပွားမှုဖြစ်ခဲ့တဲ့ကိစ္စဖြစ်ပါတယ်။ ပြင်ပမှာရှင်းလင်းပြီးဖြစ်သော်လည်း လွှတ်တော်ရဲ့ အတည်ပြုချက်ရယူမှာဖြစ်တဲ့အတွက် ရင်းနှီးမြှုပ်နှံမှု ကော်မတီက တင်ပြဖို့ ဖြစ်ပါတယ်</speech>
<speech><mp id="250">ဦးဝင်းဦး (ရေဖြူမဲဆန္ဒနယ်)</mp>ရိုသေလေးစားရပါသော ဥက္ကဋ္ဌကြီးခင်ဗျား။ ကျွန်တော်တို့မနေ့က လွှတ်တော်ပြင်ပမှာ ကော်မတီများနှင့် ကော်မရှင်သက်ဆိုင်ရာ ပြည်ထောင်စု ဝန်ကြီးဌာနများနှင့် ညှိနှိုင်းဆွေးနွေးသဘောတူညီချက်ကို တင်ပြပါ့မယ်ခင်ဗျား။ မနေ့ကကျွန်တော်တို့ ဆွေးနွေးတဲ့အတိုင်းပဲ ပုဒ်မ(က) (၄)ဟာ အတည်ပြုပြီးသား ဖြစ်ပါတယ်။ ပုဒ်မ(က) (၂) ကိုလည်း ပယ်ဖျက်ရန်မလိုဘဲ ပယ်ဖျက်ခြင်းမပြုဘဲ အဓိပ္ပာယ်ယူဆချက်နှင့် ဥပဒေအရ ရှင်းလင်းစွာ ပြဋ္ဌာန်း နိုင်ရန်အတွက် အနည်းငယ်ဖြည့်စွက်ပြင်ဆင်ခြင်းသာ ပြုပါ့မယ်။ ဖြည့်စွက်ပြင်ဆင်လိုသော အပိုဒ်မှာ ပုဒ်မ ၉ ပုဒ်မခွဲ (ခ) ပါ ဖက်စပ်လုပ်ငန်းအဖြစ်ဖွဲ့စည်းပါက ကော်မရှင်က ကန့်သတ်ထားသည့် လုပ်ငန်းများမှအပ နိုင်ငံခြားမတည်ငွေသည် စုစုပေါင်းမတည်ငွေရင်း၏ ၃၅ ရာခိုင်နှုန်း အနည်းဆုံး ပါဝင်ရမည်ဟု ဖြည့်စွက်ပြင်ဆင်လိုခြင်း ဖြစ်ပါတယ်ခင်ဗျာ။ ကျေးဇူးတင်ပါတယ်ခင်ဗျား။</speech>
<speech type="speaker">ဒါနဲ့ပတ်သက်ပြီးတော့ အစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ကျွန်တော် ညှိနှိုင်းထားပြီးသား ဖြစ်တဲ့အတွက် သဘောတူပါတယ်။</speech>
<speech type="speaker">ကောင်းပါပြီ။ မနေ့က ဆွေးနွေးတဲ့နေရာမှာ ဦးမောင်မောင်သိမ်းအနေနဲ့ လည်း ဆွေးနွေးတာရှိတဲ့အတွက် ဦးမောင်မောင်သိမ်းမှ ဆွေးနွေးဖို့ ဖိတ်ခေါ်ပါတယ်</speech>
<speech><mp id="398">ဦးမောင်မောင်သိမ်း(ခရမ်းမဲဆန္ဒနယ်)</mp>ညှိနှိုင်းထားပြီးသားဖြစ်တဲ့အတွက်ကြောင့်မို့လို့ ကျွန်တော်သဘောတူပါတယ်။</speech>
<speech type="speaker">ဒါကြောင့် ရင်းနှီးမြှုပ်နှံမှုကော်မတီရဲ့ ဆွေးနွေးချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၃ရ ဖြစ်ပါတယ်။ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="224">ဦးစောလှထွန်း (အတွင်းရေးမှူး၊ ဥပဒေကြမ်းကော်မတီ)</mp>ရိုသေလေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြင်ဆင်ချက်ဇယားစာမျက်နှာ ၆ အမှတ်စဉ် ၃ရ ဥပဒေကြမ်းကော်မတီရဲ့ ပြင်ဆင်တင်ပြချက်ကို ကော်မတီရဲ့ ကိုယ်စား တင်ပြသွားမှာဖြစ်ပါတယ်။ မူလ အဆိုပြုပြဋ္ဌာန်းချက်မှ အခန်း(၄) အပိုဒ် ရ အပိုဒ်ခွဲ (ခ) မှာ ပထမဆုံးစာကြောင်းက ရင်းနှီးမြှုပ်နှံမှု ပုံစံဖွဲ့စည်းရာတွင်လည်းကောင်းဆိုတဲ့ စကားရပ်ကိုပယ်ဖျက်မှာဖြစ်ပါတယ်။ ဒုတိယစာကြောင်းမှာ လုပ်ငန်းဆောင်ရွက်ရသည်ရဲ့နောက်ကလည်းကောင်းဆိုလည်း ပယ်ဖျက်မှာဖြစ်ပါတယ်။ တဖန် စာကြောင်းရေ ၆ မှာ အခြားတည်ဆဲဥပဒေများကို လိုက်နာကျင့်သုံးရမည်ဆိုတဲ့စကားရပ်မှာ အခြား ဆိုတဲ့စာသားကို ပယ်ဖျက်ပြီးတော့ တည်ဆဲဥပဒေများနှင့်အညီ လိုက်နာကျင့်သုံးဆောင်ရွက်ရမည်လို့ ပြင်ဆင်သွားမှာဖြစ်ပါတယ်။ ပြင်ဆင်ရခြင်း အကျိုးအကြောင်း ဖော်ပြချက်ကတော့ မူလပြဋ္ဌာန်းချက်မှာ အကြောင်းအချင်းအရာ ပြောင်းလဲမှုမရှိဘဲ ဖတ်ရှုရာမှာ ရှင်းလင်းလွယ်ကူစေရန်နှင့် အရေးအသား ပိုမိုကျစ်လျစ်စေရန် ပြင်ဆင်ခြင်းဖြစ်တဲ့အတွက် ဥပဒေကြမ်းကော်မတီရဲ့ ပြင်ဆင်တင်ပြချက် အပိုဒ် ၁၀ အပိုဒ်ခွဲ (ခ)၊ ပုဒ်မခွဲ(က) အရ ရင်းနှီးမြှုပ်နှံမှုလုပ်ငန်းဆောင်ရွက်ရာတွင် ပဋိညာဉ်စာချုပ်ပါ သက်တမ်း မကုန်ဆုံးမီ လုပ်ငန်းရပ်စဲခွင့်ရရှိ၍ စာရင်းရှင်းလင်းဖျက်သိမ်းရာတွင်လည်းကောင်း၊ လုပ်ငန်းပြီးဆုံး၍ စာရင်းရှင်းလင်းဖျက်သိမ်းရာတွင်လည်းကောင်း နိုင်ငံတော်၏တည်ဆဲဥပဒေများနှင့်အညီ လိုက်နာ ကျင့်သုံးဆောင်ရွက်ရမည်လို့ ပြင်ဆင်တင်ပြချက်ကို အတည်ပြု ပေးပါရန် လေးစားစွာ တင်ပြ အပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင် (အတွင်းရေးမှူး ၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ညှိထားပြီးဖြစ်တဲ့ အတွက် သဘောတူပါတယ်။</speech>
<speech type="speaker">ကန့်ကွက် ဆွေးနွေးရန်ရှိပါသလား။ ကန့်ကွက် ဆွေးနွေးရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုပြုချက်အတည်ဖြစ်က���ောင်းကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၃၈ ဦးသာဝင်း၊ ရန်ကင်းမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="382">ဦးသာဝင်း(ရန်ကင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်များ ခင်ဗျား။ အမှတ်စဉ် ၃၈ အခန်း(၅) အပိုဒ် ၈ ဖြစ်ပါတယ်။ မူလအဆိုပြု ပြဋ္ဌာန်းချက်ကတော့ အစိုးရသည် (က) ရင်းနှီးမြှုပ်နှံမှုလုပ်ငန်းများနှင့်စပ်လျဉ်း၍ ဤဥပဒေပါလုပ်ငန်းတာဝန်များကို ဆောင်ရွက်နိုင်ရန် သင့်လျော်သောပုဂ္ဂိုလ်တစ်ဦးအား ဥက္ကဋ္ဌအဖြစ်လည်းကောင်း၊ သက်ဆိုင်ရာပြည်ထောင်စုဝန်ကြီးဌာန၊ အစိုးရဌာန၊ အဖွဲ့အစည်းများမှ သင့်လျော်သောပုဂ္ဂိုလ်များအား အဖွဲ့ဝင်များ အဖြစ်လည်းကောင်း ပါဝင်စေလျက် မြန်မာနိုင်ငံရင်းနှီးမြှုပ်နှံမှုကော်မရှင်ကို ဖွဲ့စည်းရမည်ဟု ဖော်ပြ ထားပါတယ်။ ကျွန်တော့်အနေနဲ့ ဖော်ပြပါပုဂ္ဂိုလ်များအပြင် စီးပွားရေးနယ်ပယ်အသီးသီးမှာ စီးပွားရေး လုပ်ငန်းများကို ကျွမ်းကျင်သူများထဲကနေပြီးတော့မှ သင့်လျော်တဲ့ပုဂ္ဂိုလ်များကိုလည်းပဲ အဖွဲ့ဝင်အဖြစ် ပါဝင်ဖွဲ့စည်းစေလိုတဲ့အတွက် ကျွန်တော်တင်ပြတဲ့ ပြင်ဆင်ချက်အဆိုကတော့ ၁၁ (က) ပြည်ထောင်စု အစိုးရအဖွဲ့သည် (၁) ရင်းနှီးမြှုပ်နှံမှုလုပ်ငန်းများနှင့်စပ်လျဉ်း၍ ဤဥပဒေပါ လုပ်ငန်းတာဝန်များကိုဆောင်ရွက်ရန် သင့်လျော်သော ပြည်ထောင်စုအဆင့်ပုဂ္ဂိုလ်တစ်ဦးအား ဥက္ကဋ္ဌအဖြစ်လည်းကောင်း၊ သက်ဆိုင်ရာ ပြည်ထောင်စုဝန်ကြီးဌာန၊ အစိုးရဌာန၊ အဖွဲ့အစည်းများနှင့် စီးပွားရေးနယ်ပယ်အသီးသီး ရှိ စီးပွားရေးကျွမ်းကျင်သူများထဲမှ သင့်လျော်သောပုဂ္ဂိုလ်များအား အဖွဲ့ဝင်များအဖြစ်လည်းကောင်း ပါဝင်စေလျက် မြန်မာနိုင်ငံရင်းနှီးမြှုပ်နှံမှုကော်မရှင်ကို ဖွဲ့စည်းရမည်လို့ ပြင်ဆင်ချက်အဆိုတင်ပြ ထားခြင်းဖြစ်ပါတယ်။ အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက်ဆွေးနွေးရန်ရှိပါသလား။ ကန့်ကွက်ဆွေးနွေးရန်မရှိတဲ့အတွက် ဦးသာဝင်း၊ ရန်ကင်းမဲဆန္ဒနယ်က ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာ သုံးဆောင်ရန်အတွက် အစည်းအဝေးကို ၁ နာရီခန့်ရပ်နားပါမယ်။ အချိန်၊ ၁၂:၅၅ </speech>
<speech type="mc">ပြည်သူ့လွှတ်တော်ဥက္ကဋ္ဌကြီးပြန်လည်ထွက်ခွာပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များအားလုံးထွက်ခွာနိုင်ကြပါပြီခင်ဗျား။</speech>
<p>နေ့လယ်စာ သုံးဆောင်ရန်အတွက် အစည်းအဝေးကို ၁ နာရီခန့်ရပ်နားပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သာပေါင်းမဲဆန္ဒနယ်မှ ဦးဝင်းသန်း အနေနဲ့ လွှတ်တော်ကိုယ်စားလှယ်တစ်ယောက်ရဲ့ အခွင့်အရေးကို မှန်မှန်ကန်ကန် ဥပဒေနှင့်အညီ ပွင့်ပွင့်လင်းလင်း ရဲရဲဝင့်ဝင့်တောင်းခံသွားတဲ့အတွက် မိမိအနေနဲ့ လေးစားပါတယ်။ အဲဒီအတိုင်းပဲ လွှတ်တော်ကိုယ်စားလှယ်များအနေနဲ့လည်း မိမိတို့ရဲ့ အခွင့်အရေးများကို ပြည်သူ့အတွက်၊ နိုင်ငံ အတွက် ပွင့်ပွင့်လင်းလင်းနဲ့ လွှတ်တော်အတွင်းမှာ တောင်းခံဆွေးနွေးနိုင်ကြောင်းလည်း ထပ်လောင်း ၍ လွှတ်တော်ကို တင်ပြပါတယ်</speech>
<speech type="speaker">အမှတ်စဉ် ၃၉ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ အမှတ်စဉ် ၃၉ အသစ်ဖြည့်စွက်ချက် ဖြစ်ပါတယ်။ အထက်အတည်ပြု ခဲ့တဲ့ မြန်မာနိုင်ငံရင်းနှီးမြှုပ်နှံမှုကော်မရှင်မှာ နိုင်ငံ့ဝန်ထမ်းမဟုတ်တဲ့ ပုဂ္ဂိုလ်များလည်းပဲ ပါဝင်ဖွဲ့စည်း မှာဖြစ်တဲ့အတွက် အဲဒီအဖွဲ့ဝင်များအတွက် ခံစားခွင့်များကို ပြဋ္ဌာန်းပေးရမှာ ဖြစ်ပါတယ်။ ဒါကြောင့် မို့လို့ နိုင်ငံ့ဝန်ထမ်းမဟုတ်သော ကော်မရှင်အဖွဲ့ဝင်များသည် အမျိုးသားစီမံကိန်းနှင့် စီးပွားရေးဖွံ့ဖြိုး တိုးတက်မှုဝန်ကြီးဌာနက ခွင့်ပြု သောလစာ၊ စရိတ်နှင့် ချီးမြှင့်ငွေများကို ခံစားခွင့်ရှိသည်ဟု အတည်ပြု ပြဋ္ဌာန်းပေးနိုင်ပါရန် လေးစားစွာတင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ပေးသင့်ပါတယ်<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech></speech>
<speech type="speaker">အမှတ်စဉ် ၄၀ ဦးစိုးသာ ဆွေးနွေးဖို့ ဖိတ်ခေါ်ပါတယ်။</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ အပိုဒ် ၄၀ မှာ အဆိုပြုလွှာကို စိစစ်တဲ့ ကိစ္စရပ်ဖြစ်ပါတယ်။ ဒီထည့်တဲ့စာပိုဒ်ကလေးဟာ စိစစ်တဲ့အခါမှာ အခန်း(၂) မှာပါတဲ့ အခြေခံမူနှင့် ကိုက်ညီမှုရှိ၊ မရှိဆိုတာ ဒါအဓိကကျပါတယ်။ လွှတ်တော်မှာလည်း ဥပဒေကို စိစစ်တဲ့အခါမှာ အခြေခံမူနှင့် ကိုက်ညီ၊ မညီကိုသာ စိစစ်ကြရပါတယ်။ ဒါကြောင့်မို့လို့ ပိုပြီးတော့ အဓိကစစ်ရမယ့်ကိစ္စလေးကို ပြည့်စုံစွာပါရှိစေချင်တဲ့အတွက် ရင်းနှီးမြှုပ်နှံမှုအဆိုပြုချက်များကို စစ်ဆေးရာတွင် အဆိုပြုချက်သည် ဤဥပဒေအခန်း(၂)ပါ အခြေခံမူများနှင့်ကိုက်ညီမှုရှိ၊ မရှိ။ ငွေရေး ကြေးရေးယုံကြည်စိတ်ချရမှု၊ လုပ်ငန်း၏ စီးပွားရေးတွက်ခြေကိုက်မှု၊ စက်မှုနည်းပညာဆီလျော်မှု၊ ပတ်ဝန်းကျင်ထိန်းသိမ်းကာကွယ်မှု စသည့်အချက်အလက်များကို သုံးသပ်ခြင်းလို့ ပြည့်စုံအောင် အနက်နှင့် ပြထားတဲ့ စာပိုဒ်ကလေးတွေကို ထပ်ဖြည့်ခြင်းသာ ဖြစ်ကြောင်း တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ပိုမိုပြီးတော့ ပြည့်စုံတဲ့အတွက် လက်ခံပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးစိုးသာရဲ့ အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၁ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၄၁ မူလအဆိုပြုချက်နှင့် အဓိပ္ပာယ်ကွဲပြားမှုမရှိဘဲ အရေး အသား ကျစ်လစ်စေရန်အတွက် ပြင်ဆင်ထားခြင်း ဖြစ်ပါတယ်။ ပြင်ဆင်ချက်ကတော့ အဆိုပြုချက်များ ကို တည်ဆဲဥပဒေပါ ပြဋ္ဌာန်းချက်များနှင့် ဆန့်ကျင်ခြင်းရှိ၊ မရှိနှင့် စိစစ်ခြင်းဟု အတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြု ရန် မရှိတဲ့အတွက် ဥပဒေကြမ်းကော်မတီရဲ့ အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၂ ဦးဝင်းဦး၊ ရေဖြူမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>ရိုသေလေးစားအပ်ပါသော ဥက္ကဋ္ဌကြီးခင်ဗျား။ ဒီအမှတ်စဉ် ၄၂ မှာ မူလပြဋ္ဌာန်းချက်ကို အမျိုးသားလွှတ်တော်ကနေ အနည်းငယ်ပြင်ဆင်ပြီးတော့ အတည်ပြု ထားတာ ရှိပါတယ်။ ကျွန်တော်တို့အနေနဲ့ကတော့ ပြည်တွင်းပြည်ပရင်းနှီးမြှုပ်နှံမှုတွေရဲ့ တိုးတက်မှုရှိ၊ မရှိ။ နိုင်ငံတော်နှင့် နိုင်ငံသားများရဲ့ အကျိုးစီးပွားများ ကာကွယ်ပေးဖို့ ရှိ၊ မရှိ။ နိုင်ငံတော်နှင့် နိုင်ငံသားများရဲ့ အကျိုးစီးပွားများ တိုးတက်မှုရှိ၊ မရှိ ကိုသိရှိ သုံးသပ်နိုင်ပါရန်အတွက် ပြင်ဆင်တင်ပြတောင်းဆိုလိုခြင်း ဖြစ်ပါတယ်။ ကျွန်တော်တို့ တင်ပြချက်ကတော့ လုပ်ငန်းဆောင်ရွက်ချက်များကို ပြည်ထောင်စုအစိုးရအဖွဲ့မှတစ်ဆင့် ပြည်ထောင်စုလွှတ်တော်သို့ ၆ လတစ်ကြိမ် တင်ပြအစီရင်ခံခြင်း ဖြစ်ပါတယ်။ ခွင့်ပြုပေးပါခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုအစိုးရအဖွဲ့မှ သဘောထား ပြောရန် ဖြစ်ပါတယ်။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံပါတယ်<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းဦး၊ ရေဖြူမဲဆန္ဒနယ်ရဲ့ အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech></speech>
<speech type="speaker">အမှတ်စဉ် ၄၃ ဦးစိုးသာ၊ တွံတေးမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ဒီအသစ် ဖြည့် စွက်တဲ့ စာပိုဒ်ကတော့ ရင်းနှီးမြှုပ်နှံမှုလုပ်ငန်းတွေကို ကော်မရှင်က ခွင့်ပြုပြီးတော့ သက်ဆိုင်ရာ ရင်းနှီးမြှုပ်နှံတဲ့ ပုဂ္ဂိုလ်တွေက လုပ်ငန်းဆောင်ရွက်တဲ့အခါမှာ ဒီကော်မရှင်အနေနဲ့ ရင်းနှီးမြှုပ်နှံပြီး တကယ်ဆောင်ရွက်နေတဲ့ လုပ်ငန်းတွေဟာ တကယ်ထုတ်ပြန်ထားတဲ့ ဥပဒေအစရှိသည်ဖြင့် နည်း ဥပဒေ၊ အမိန့်ကြော်ငြာစာ ဒါတွေနဲ့ လိုက်နာဆောင်ရွက်ရဲ့ လား။ ဒီဟာတွေနှင့် ညီ၊ မညီဆိုတာတော့ စိစစ်ဖို့လိုပါတယ်။ လုပ်ငန်းခွင့်ပြုပြီးလို့ရှိရင် ကုမ္ပဏီတွေက ရင်းနှီးမြှုပ်နှံမှုပြု သူတွေက တချို့တစ်လေ လိုက်နာခြင်းမရှိတဲ့ကိစ္စရပ်တွေလည်း ရှိနိုင်ပါတယ်။ ဒါကြောင့်မို့လို့ သူတို့ဟာ စာချုပ်ချုပ်တဲ့ နဂိုတုန်း က စာချုပ်ချုပ်တဲ့ စည်းကမ်းပါအတိုင်း နိုင်ငံတော်က ချမှတ်ထားတဲ့ ဥပဒေအကုန်သာ လိုက်နာကြောင်းကိုသာ စိစစ်ဖို့လိုပါတယ်။ မလိုက်နာရင်လည်း ဒါလိုက်နာနိုင်အောင် ဒါဥပဒေနဲ့အညီ အရေးယူပေးဖို့ လိုပါတယ်။ ဒါမှသာ ဒီနိုင်ငံတော်ကထုတ်ထားတဲ့ စည်းကမ်းစည်းမျဉ်းအတိုင်း လာရောက် ရင်းနှီးမြှုပ်နှံတဲ့ကုမ္ပဏီတွေက ဂရုစိုက်ပြီးဆောင်ရွက်မှာ ဖြစ်ပါတယ်။ ဒါကြောင့်မို့လို့ ဒီအပိုဒ်ကို ထပ်ပြီးတော့ ဖြည့်စွက်ရခြင်းဖြစ်ပါတယ်။ ဖတ်ကြားတင်ပြပါ့မယ်။ ၁၂ (ဇ) အပိုဒ် ၄၅ ရင်းနှီးမြှုပ်နှံသူက ရင်းနှီးမြှုပ်နှံဖို့ လုပ်ငန်းများအား ဥပဒေ၊ နည်းဥပဒေများ၊ အမိန့်ကြော်ငြာစာ၊ အမှတ်စဉ် ၄၃၊ အမှားပြင်ပါခင်ဗျား။ ၄၃ ခင်ဗျား။ ဟုတ်ကဲ့ ၁၂ (စ) ပြည်ထောင်စုအစိုးရအဖွဲ့၏ ကြို တင်သဘောတူညီချက်ဖြင့် ရင်းနှီးမြှုပ်နှံမှုအမျိုးအစား၊ ရင်းနှီးမြှုပ်နှံ မှု တန်ဖိုးပမာဏနှင့် လုပ်ငန်းသက်တမ်းတို့ကို သတ်မှတ်ခြင်းနှင့် ယင်းတို့ကို ပြဋ္ဌာန်း သတ်မှတ်ခြင်း၊ ဒီမှာ ကော်မရှင်ကိုတော့ လုပ်နိုင်တဲ့ကိစ္စတွေကိုတော့ ဒီထဲမှာ သတ်မှတ်ထားပြီးသား ဖြစ်ပါတယ်။ ဒီရင်းနှီးမြှုပ်နှံမှုအမျိုးအစား ဒါတွေကျတဲ့အခါကျတော့ ဒါတွေက ကျွန်တော်တို့ နောက် နည်းဥပဒေနဲ့ ပြဋ္ဌာန်းရမယ့်ကိစ္စမျိုးတွေပါ ဖြစ်လာပါတယ်။ အဲဒီအခါ သူတို့ရှိရင် ကော်မရှင်က တိုက်ရိုက်မလုပ်ဘဲနဲ့ အစိုးရအဖွဲ့ရဲ့ ကြို တင်သဘောတူညီချက်ယူပြီးမှ ဒါဆောင်ရွက်လို့ရှိရင် ပိုပြီးသင့်မြတ်မှာ ဖြစ်တဲ့ အတွက်ကြောင့် ကော်မရှင်ကို တိုက်ရိုက်ပေးမယ့်အစား အစိုးရကို တင်ပြပြီးမှ သူရဲ့ သဘောတူညီမှုနဲ့ ဆောင်ရွက်ရအောင် တင်ပြခြင်းဖြစ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားကို ပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ညှိနှိုင်း ထားပြီး ဖြစ်တဲ့အတွက် သဘောတူပါတယ်။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးစိုးသာရဲ့ ပြင်ဆင်ချက်အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၄၊ ဗိုလ်မှူးကြီးမြင့်ကိုကို ဆွေးနွေးဖို့ ဖြစ်ပါတယ်</speech>
<speech><mp id="000">ဗိုလ်မှူးကြီးဌေးနိုင်(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးကြီးနေိုင် ဖြစ်ပါတယ်။ မူလပြင်ဆင်ချက်အဆို တင်သွင်း ထားတဲ့ ဗိုလ်မှူးကြီးမြင့်ကိုကို နိုင်ငံခြားခရီစဉ်သွားတာဖြစ်တဲ့အတွက် ကျွန်တော့်အနေနဲ့ တင်ပြ သွားမှာဖြစ်ပါတယ်ခင်ဗျား။ အမှတ်စဉ် ၄၄ ဖြစ်ပါတယ်။ အခန်း(၆) အပိုဒ် ၁၂ အပိုဒ်ခွဲ(ဆ) ဖြစ်ပါတယ်။ ကျွန်တော်တင်သွင်းမယ့်အဆိုကတော့ ကျွန်တော်တို့ အသစ်ဖြည့်စွက်ခြင်းဖြစ်ပါတယ်။ ဖြည့်စွက် မယ့်အကြောင်းအရာကတော့ အသုံးပြုခွင့်ရရှိတဲ့မြေရဲ့ မြေပေါ်မြေအောက်မှာ ခွင့်ပြုသည့်လုပ်ငန်းနဲ့ မသက်ဆိုင်ဘဲ မူလစာချုပ်တွင် မပါဝင်သော သဘာဝသယံဇာတပစ္စည်းများကိုဖြစ်စေ၊ ရှေးဟောင်း ဝတ္ထုပစ္စည်းများကိုဖြစ်စေ တွေ့ရှိလျှင် ကော်မရှင်က ချက်ချင်းသိရှိရန်နှင့် အရေးယူနိုင်ရန် စီစဉ် ဆောင်ရွက်ခြင်းဖြစ်ကြောင်း တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထား ပြောပါ။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဗိုလ်မှူးကြီးမြင့်ကိုကိုရဲ့ အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၅၊ ဦးစိုးသာ ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>အားလုံးကျွန်တော် အပိုဒ်ချော်သွားတာကို တောင်းပန် ပါတယ်ခင်ဗျား။ ၄၅ ကတော့ စောစောတုန်းက ကျွန်တော်တို့ တော်တော်လေးရှင်းပြပြီး ဖြစ်ပါတယ်။ ဒါကြောင့် စာသားပဲဖတ်ပြီး ထပ်ပြီးရှင်းလင်းတင်ပြပါ့မယ်။ အဆိုပြုချက်က အပိုဒ် ၄၅ ရင်းနှီး မြှုပ်နှံသူက ရင်းနှီးမြှုပ်နှံမှုလုပ်ငန်းများအား ဥပဒေ၊ နည်းဥပဒေများ၊ အမိန့်ကြော်ငြာစာ၊ ညွှန်ကြား ချက်များ၊ စာချုပ်ပါအချက်များနဲ့အညီ လိုက်နာဆောင်ရွက်မှု ရှိ၊ မရှိ စိစစ်ခြင်း၊ လိုက်နာဆောင်ရွက်မှု မရှိပါက ဥပဒေ၊ နည်းဥပဒေများ၊ အမိန့်ကြော်ငြာစာ၊ ညွှန်ကြားချက်များ၊ စာချုပ်ပါအချက်များနဲ့အညီ လိုက်နာဆောင်ရွက်စေခြင်းနှင့် လိုက်နာဆောင်ရွက်မှုမရှိသောလုပ်ငန်းများကို ဥပဒေနဲ့အညီ အရေးယူ ခြင်းတို့ ဒါ အသစ်ဖြည့်စွက် တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြု ရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးစိုးသာရဲ့ ပြင်ဆင်အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၆ ဖြစ်ပါတယ်။ ဦးစိုးသာမှ ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>အစီအစဉ် ၄၆ ဖြစ်ပါတယ်။ ဒီဟာလေးကို ကျွန်တော်တို့ ဒီမှာတော့ ကျွန်တော်တို့ ၁၂ (စျ)လို့ ရေးသားပြီး တင်ပြထားပါတယ်။ ကျွန်တော်တို့ လွှတ်တော်ရုံးကို ဒီဟာလေးကို စာသားနည်းနည်းပြင်ပြီးတော့ ဒါကျွန်တော်တို့ တင်ပြထားပါတယ်။ ကျွန်တော်တို့ Screen မှာ စာသားတွေလည်း တင်ပြပါတယ်။ ဒါလေးကို နည်းနည်းလေး ရှင်းလင်း ခွင့်ပြုရန် တင်ပြအပ်ပါတယ်။ ကျွန်တော်တို့ အရင်က ရင်းနှီးမြှုပ်နှံမှုကိစ္စတွေကို ခွင့်ပြုခဲ့တဲ့ အတွေ့ အကြုံရယ်၊ အခြားနိုင်ငံများနဲ့လည်း ကျွန်တော်တို့ ဖြစ်ပေါ်ခဲ့တဲ့ အတွေ့အကြုံအရ ကျွန်တော်တို့ ဟာ ၁၀၀ ရာခိုင်နှုန်းနိုင်ငံခြားသားကို ရင်းနှီးမြှုပ်နှံမှုပြုလိုက်တဲ့အခါမှာ တောက်လျှောက် နိုင်ငံခြား သားပိုင်ပဲ ဖြစ်သွားပြီးတော့ ဒီနိုင်ငံရဲ့ ကိုယ့်နိုင်ငံသားတွေက ပိုင်ဆိုင်ခွင့်မရှိပါဘူး။ ဒါပေမယ့် အတွေ့အကြုံအရ လူများနိုင်ငံရော ကျွန်တော်တို့ နိုင်ငံမှာရော တချို့လုပ်ငန်းတွေက ကျွန်တော်တို့ လူတွေ တတ်ကျွမ်းပြီးလို့ရှိရင် ကျွန်တော်တို့ နိုင်ငံကို တကယ်အကျိုးရှိနိုင်တဲ့ကိစ္စတွေ Nctiond Interest နဲ့ ကျွန်တော်တို့ နိုင်ငံသားတွေက ရာခိုင်နှုန်းတစ်ခုလောက်အထိတော့ တစ်ချိန်ကျရင် ပြန်ပြီးတော့ ပိုင်ဆိုင်ခွင့်ပြုဖို့ ပိုင်ဆိုင်နိုင်တဲ့အခွင့်အရေးရှိဖို့ လိုအပ်တယ်ဆိုတာလေး သွားပြီးတော့ကမ္ဘာမှာအရရော ကျွန်တော်တို့ နိုင်ငံမှာအရရော တွေ့ပါတယ်။ ဒါကြောင့်မို့လို့ ကျွန်တော်တို့က အရင်မှာရေးထားတဲ့ Clouse တွေ ပြန်ကြည့်လို့ရှိရင် ၁၀၀ ရာခိုင်နှုန်း ရင်းနှီးမြှုပ်နှံခွင့် ပေးလိုက် လို့ရှိရင် ကျွန်တော်တို့က အဲဒီနိုင်ငံ ရင်နှီးမြှုပ်နှံသူက သဘောမတူမချင်း အဲဒီနိုင်ငံက ပြန်ပြီးတော့ Q2ca qulopou ou coa qulopou 338:VEE: supofulopill osęposseit 2. Market Value $. ကျွန်တော်တို့ Share တွေကို ပြန်ပြီးယူခြင်းဖြစ်ပါတယ်။ ဒီမှာ အရေးကြီးတာက သိမ်းယူခြင်း မဟုတ်ပါဘူး။ နိုင်ငံတော်ပိုင်လုပ်ခြင်းမဟုတ်ပါဘူး။ ဒါပေမယ့် ကိုယ့် National Interest က ဒီလုပ်ငန်းမျိုးက ကိုယ့်နိုင်ငံသားတွေ ပြန်ပြီးတော့ အကျိုးတစ်ခုလောက်ထိ ပိုင်ဆိုင်ထားသင့် တယ်ဆိုတဲ့ကိစ္စမျိုးတွေက ပေါ်ပေါက်လာပါတယ်။ အဲဒါကြောင့်မို့လို့ အဲဒါမျိုးကိစ္စ ပေါ်ပေါက်လို့ရှိရင် ကိုယ့်နိုင်ငံသားတွေ ကိုယ့်နိုင်ငံနဲ့လူမျိုးအတွက် နိုင်ငံတော်အနေနဲ့ တစ်ချိန်ကျရင် ကြိုပြီးတော့ သဘောတူညီထားရမယ်။ သဘောတူပြီးတော့ တစ်ချိန်ကျလို့ရှိရင်တော့ လက်မှတ်ထိုးပြီးတော့ ၁၅ နှစ် ဖြစ်ရင်ဖြစ်မယ်။ ၂၀ ဖြစ်ရင်ဖြစ်မယ်။ ၃၀ ဖြစ်ရင်ဖြစ်မယ်။ ဒါပေမယ့် တစ်ချိန် ကျလို့ရှိရင် နိုင်ငံသားတွေအနေနဲ့ ပြန်ဝယ်ရင် ဝယ်ခွင့်ရှိတဲ့အခွင့်အရေး ရဖို့လိုပါတယ်ဆိုပြီးတော့ အဲဒီလို Concept နဲ့ ဒီအပိုဒ်ကို ထည့်ခြင်း ဖြစ်ပါတယ်။ ပိုပြီးတော့ ပထမရေးထားတဲ့စာပိုဒ်က ကျွန်တော်တို့ ခြုံငုံမိပေမယ့် ပိုပြီးတော့ တိကျအောင်လို့ အခုကျွန်တော်တို့ Screen မှာ တင်ပြတဲ့အတိုင်းကို ကျွန်တော်တို့ ပြင်ဆင်ပြီးတော့ တင်ပြပါတယ်။ ဖတ်ကြားတင်ပြအပ်ပါတယ်။ ၄၆ နဲ့ ၄ရ က တစ်ဆက်တည်းဖြစ်တဲ့အတွက် ဒီနှစ်ခုကို တစ်ဆက်တည်း တင်ပြပါရစေ။ ကျွန်တော်တို့ ၁၂() ပြည်ထောင်စုအစိုးရအဖွဲ့၏ သဘောတူညီချက်ဖြင့် အခန်း(၄) ပုဒ်မ ၆ တွင် ဖော်ပြထားသည့် ရင်းနှီး မြှုပ်နှံမှုပုံစံတစ်ခုခုဖြင့် ဆောင်ရွက်ရန် သတ်မှတ်ထားသော လုပ်ငန်းတစ်ရပ်ရပ်အား နိုင်ငံသားများ၏ အကျိုးစီးပွား လိုအပ်ချက်အရ မြန်မာနိုင်ငံသားများ ပြန်လည်ဝယ်ယူပိုင်ဆိုင်ခွင့်ပြုနိုင်သည့် ပိုင်ဆိုင်ခွင့်ပြုနိုင်သည့် ရင်းနှီးမြှုပ်နှံမှုအချိုး၊ အဆိုပါအမျိုးကို အချိုးပြည့် သို့မဟုတ် တစ်စိတ် တစ်ပိုင်းအား မြန်မာနိုင်ငံသားများက ပြန်လည်ဝယ်ယူခွင့်ရှိသည့် သတ်မှတ်ချက်နှင့် ရှယ်ယာအချိုးပြောင်းလဲခွင့်တို့ကို စာချုပ်ချုပ်ဆိုလုပ်ကိုင်ခွင့်ပြုရာတွင် ထည့်သွင်းဖော်ပြချုပ်ဆိုခြင်း။ ၁၂ (ည) ပုဒ်မခွဲ(ဈ)အရ စာချုပ်တွင် သတ်မှတ်ထားသော ရင်းနှီးမြှုပ်နှံမှုအချိုးကို ရင်းနှီးမြှုပ်နှံသူက မြန်မာ နိုင်ငံသားများအား ပြန်လည်ရောင်းချစေရန် ဆောင်ရွက်ခြင်း စောစောတုန်းက တင်ပြတဲ့ ရည်ရွယ် ချက်များနဲ့ ဒီစာပိုဒ်နှစ်ပိုဒ်ကို ကျွန်တော်တို့ အသစ်ဖြည့်စွက်ထားပါကြောင်း တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန်မရှိတဲ့အတွက် ဦးစိုးသာရဲ့ အမှတ်စဉ် ၄၆၊ ၄ရ အား အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၈ ဖြစ်ပါတယ်။ စီးပွားရေးနှင့် ကုန်သွယ်လုပ်ငန်း ဖွံ့ဖြိုးတိုးတက်မှုကော်မတီမှ တင်ပြဖို့ ဖြစ်ပါတယ်</speech>
<speech><mp id="460">ဦးဝင်းသန်း(အဖွဲ့ဝင်၊ စီးပွားရေးနှင့် ကုန်သွယ်လုပ်ငန်းဖွံ့ဖြိုးတိုးတက်မှုကော်မတီ)</mp>ယခု အခန်းကတော့ ရင်းနှီးမြှုပ်နှံမှုကော်မရှင်ရဲ့ တာဝန်နဲ့ လုပ်ပိုင်ခွင့်အခန်းဖြစ်ပါတယ်။ ဒီစာပိုဒ်များဟာ တာဝန်ပေးအပ်တဲ့အပိုင်း ဖြစ်ပါတယ်။ သက်ဆိုင်ရာကဏ္ဍအလိုက် ယခုဥပဒေကြမ်း မှာပါတဲ့အတိုင်း နိုင်ငံခြားရင်းနှီးမြှုပ်နှံသူကို အခွန်ကင်းလွတ်ခွင့်သက်သာခွင့်များ မက်လုံးပေးထား တာရှိပါတယ်။ သို့ရာတွင် ဥပဒေအရ အရာခပ်သိမ်းကိုတော့ မက်လုံးပေးထားတာလည်း မရှိသေးပါဘူး။ ဒါကို ဒီမှာအသေးစိတ်ဖော်ပြမယ်ဆိုရင်လည်း မဖြစ်နိုင်တဲ့အပြင်မှာ ရင်းနှီးမြှုပ်နှံမှု ကော်မရှင်ရဲ့ လုပ်ပိုင်ခွင့် အဖြစ် သက်ဆိုင်ရာလုပ်ထုံးလုပ်နည်း၊ အမိန့်ကြော်ငြာစာများ ထုတ်ပြန်ဖို့လည်း အခွင့်အရေးပေးရမှာ ဖြစ်ပါတယ်။ ဒါကြောင့်မို့လို့ ဒါကို လုပ်ပိုင်ခွင့်ရှိစေရန်အတွက် ဒီအပိုဒ်ကို ထည့်သွင်းပြီးတော့ ပြဋ္ဌာန်း ပေးခြင်းဖြစ်ပါတယ်။ ကော်မရှင်ရဲ့ တာဝန်နဲ့လုပ်ပိုင်ခွင့်ဖြစ်ပါတယ်။ တင်ပြလိုသည့်အဆိုပြုလွှာမှာ အပိုဒ် ၁၂ အပိုဒ်ခွဲ (ဋ) အခွန်ကင်းလွတ်ခွင့်နှင့် သက်သာခွင့်ပေးရန် မလိုသော ရင်းနှီးမြှုပ်နှံမှု လုပ်ငန်းများကို သတ်မှတ်ပေးခြင်းဟု အတည်ပြုပေးနိုင်ပါရန် အဆိုတင်သွင်းအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန်မရှိတဲ့အတွက် စီးပွားရေးနှင့် ကုန်သွယ်လုပ်ငန်း ဖွံ့ဖြိုးတိုးတက်မှုကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၉ ဖြစ်ပါတယ်။ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၄၉ အသစ်ဖြည့်စွက်ခြင်း ဖြစ်ပါတယ်။ ကော်မရှင်ရဲ့ လုပ်ငန်းတာဝန်ကို အခြေအနေအချိန်အခါအရ ပြောင်းလဲလာရမှာဖြစ်ပါတယ်။ အဲဒီအခါမှာ ကော်မရှင်အနေနဲ့ ပြည်ထောင်စုအစိုးရအဖွဲ့ က ပေးအပ်တဲ့တာဝန်တွေကိုလည်းပဲ ထမ်းဆောင်ရမှာဖြစ်တဲ့အတွက် ဒီအပိုဒ် ကိုဖြည့်စွက်ရခြင်းဖြစ်ပါတယ်။ ဒါကြောင့်မို့လို့ အပိုဒ် ၁၂ အပိုဒ်ခွဲ(ဌ) ပြည်ထောင်စုအစိုးရအဖွဲ့က အခါအားလျော်စွာ ပေးအပ်သောတာဝန်များကို ထမ်းဆောင်ခြင်းဟု အတည်ပြုပေးနိုင်ပါရန် လေးစား စွာတင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက်အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၅၀ ဦးစိုးသာ ဆွေးနွေးရန် ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ အပိုဒ် ၅၀ ကတော့ နိုင်ငံတော်၏အကျိုးစီးပွားကို ဖြစ်ထွန်းစေနိုင်သည်ဟုယူဆပြီး တည်ဆဲဥပဒေ တစ်ရပ်ရပ်နှင့်လည်း မဆန့်ကျင်သည့်အဆိုပြုချက်ကို ပထမမူလမှာက လက်ခံခြင်းပါပါတယ်။ ကျွန်တော်က ထပ်ပြီးဖြည့်တာကတော့ လိုအပ်သောစိစစ်မှုများပြုလုပ်၍ ဆိုတဲ့စာပိုဒ်ကလေးထည့်ခြင်း ပဲဖြစ်ပါတယ်။ အဲဒီတော့ ဒီအဆိုပြုချက်ကို လိုအပ်သော စိစစ်မှုများပြုလုပ်၍ လက်ခံခြင်းတို့သာ ဖြည့်စွက်ဖြစ်ကြောင်း တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်၊ အဆိုပြု ရန်ရှိပါသလား။ ကန့်ကွက်၊ အဆိုပြုရန်မရှိတဲ့အတွက် ဦးစိုးသာရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၅၁ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ပေါက် မဲဆန္ဒနယ်မှ ပြည်သူ့လွှတ်တော်ဥပဒေကြမ်းကော်မတီဝင် ဦးခင်မောင်ညို ဖြစ်ပါတယ်။ ကျွန်တော့် အနေနဲ့ ဥပဒေကြမ်းကော်မတီ၏ကိုယ်စား နိုင်ငံခြားရင်းနှီးမြှုပ်နှံမှုဥပဒေကြမ်း၏ အမှတ်စဉ် ၅၁ အခန်း(၆) အပိုဒ် ၁၀ အပိုဒ်ခွဲ(ခ) မူလဥပဒေကြမ်းအဆိုပြုချက်အပေါ် မိမိတို့ ဥပဒေကြမ်းကော်မတီ၊ အနေဖြင့် ပိုမိုကျစ်လျစ်သော စကားစုများနှင့် အဓိပ္ပာယ်တိကျသော စကားစုများ ခြုံငုံမိစေရန်နှင့် ဥပဒေရေးထုံးများနှင့်ညီညွတ်စေရန် အောက်ပါအတိုင်း ပြင်ဆင်အဆိုပြု ရခြင်း ဖြစ်ပါတယ်။ အဆိုပြု ချက်ကိုလက်ခံလျှင် ခွင့်ပြုမိန့်ကို ကမကထပြုသူ သို့မဟုတ် ရင်းနှီးမြှုပ်နှံသူအား ထုတ်ပေးခြင်း ဟူသော ပြင်ဆင်အဆိုပြုချက်အား လွှတ်တော်မှအတည်ပြု ပေးနိုင်ပါရန် လေးစားစွာအဆိုတင်သွင်း အပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၅၂ ဦးဝင်းထိန်၊ မိတ္ထီလာမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်သော လွှတ်တော်က္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များခင်ဗျား။ အမှတ်စဉ် ၅၂ မှာ ကျွန်တော်ဖြည့်စွက်ပြင်ဆင်တာကတော့ ပိုပြီးတော့ အဆိုကို သပ်ရပ်ပိရိသွားအောင်လို့ တင်ပြခြင်းဖြစ်ပါတယ်။ မူလအဆိုပြုချက်ကတော့ (ဂ) ခွင့်ပြုမိန့်သက်တမ်း သို့မဟုတ် သဘောတူညီချက်ကို တိုးမြှင့်ပေးရန်ဖြစ်စေ၊ ပြင်ဆင်ပေးရန်ဖြစ်စေ သက်ဆိုင်ရာတို့က လျှောက်ထားလာလျှင် သင့်လျော်သည်ဟုယူဆပါက ခွင့်ပြုခြင်း အဲဒီအစား သင့်လျော်သည်ဟုယူဆပါက စကားရပ်အစား ကျွန်တော် အသစ်တင်သွင်းချင်တဲ့ အဆိုကတော့ ၁၃ (ဂ) ခွင့်ပြုမိန့်သက်တမ်း သို့မဟုတ် သဘောတူညီချက်ကို တိုးမြှင့်ပေးရန်ဖြစ်စေ၊ ပြင်ဆင်ပေးရန် ဖြစ်စေ သက်ဆိုင်ရာတို့က လျှောက်ထားလာလျှင် သတ်မှတ်ချက်များနှင့်အညီ စိစစ်၍ ခွင့်ပြုခြင်း သို့မဟုတ် ငြင်းပယ်ခြင်းဆိုတဲ့အဆိုဖြစ်ပါတယ်။ ဒါကို အတည်ပြုဖို့ မေတ္တာရပ်ခံပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန်မရှိတဲ့အတွက် ဦးဝင်းထိန်၊ မိတ္ထီလာမဲဆန္ဒနယ်ရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅၃ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ဥပဒေကြမ်းကော်မတီ၏ကိုယ်စား နိုင်ငံခြားရင်းနှီးမြှုပ်နှံမှုဥပဒေကြမ်း၏ အမှတ်စဉ် ၅၃ အခန်း(၆) အပိုဒ် ၁၀ အပိုဒ်ခွဲ(ဃ) မူလအဆိုပြုချက်တွင်ပါရှိသည် လိုအပ်သည်ဟု ထင်မြင်သည့်ဟူသော စကားစုမှာ ယေဘုယျဆန်ပြီး အဓိပ္ပာယ်နှစ်ခွ ကောက်ယူနိုင်သောစကားစု ဖြစ်နေ၍ ၎င်းစကားစုအစား အဓိပ္ပာယ်တိကျသော စကားလုံးများနှင့်အညီ ဥပဒေရေးထုံးညီညွတ် စေရန်အတွက် အောက်ပါအတိုင်း ပြင်ဆင်အဆိုပြု အပ်ပါတယ်။ ကမကထပြု သူထံမှလည်းကောင်း၊ ရင်းနှီးမြှုပ်နှံသူထံမှလည်းကောင်း လိုအပ်သည့်အထောက်အထားများကိုဖြစ်စေ၊ အချက်အလက်များ ကိုဖြစ်စေ တင်ပြရန်တောင်းဆိုခြင်းဟူသော ပြင်ဆင်အဆိုပြုချက်အား လွှတ်တော်မှအတည်ပြု ပေးနိုင် ပါရန်အဆိုတင်သွင်းအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။</speech>
<speech type="speaker">ကန့်ကွက်အဆိုပြု ရန်ရှိပါသလား။ ကန့်ကွက်အဆိုပြု ရန်မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅၄ ဦးစိုးသာမှ ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ အစီအစဉ် ၅၄ မှ မူလပြဋ္ဌာန်းချက်က ကော်မရှင်သည် ကော်မတီများနှင့် အဖွဲ့ငယ်များကို လိုအပ်သလို ဖွဲ့စည်းနိုင်သည်လို့ အဲဒီတော့ ကျွန်တော်တင်ပြချင်တာကတော့ ကော်မတီနှင့်ကော်မရှင်ဟာ မိမိ လုပ်တဲ့ တာဝန်တွေနဲ့ ပတ်သက်တဲ့ကိစ္စကိုသာ ကော်မတီဖွဲ့ဖို့ ဖြစ်ပါတယ်။ အဲဒီလိုပဲ ကျွန်တော်တို့ မှတ်ယူပါမယ်။ ဒါကြောင့်မို့လို့ ကော်မရှင်သည် မိမိ၏ လုပ်ငန်းတာဝန်များကို ဆောင်ရွက်ရာတွင်ကော်မတီများနှင့် အဖွဲ့ငယ်များကို လိုအပ်သလိုဖွဲ့စည်းနိုင်သည်ဟု ဒါ ကျွန်တော်တို့ ပြင်ဆင်အဆိုပြု ခြင်းဖြစ်ကြောင်း တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ပြည့်စုံတဲ့ အတွက် လက်ခံပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးစိုးသာရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅၅ မူလပြဋ္ဌာန်းချက်မရှိပါဘူး။ အသစ်ဖြည့်စွက်ခြင်းဖြစ်ပါတယ်။ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><agency id="56">ဦးခင်မောင်ညို (အဖွဲ့ဝင်၊ဥပဒေကြမ်းကော်မတီဝင်)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ဥပဒေကြမ်းကော်မတီ၏ကိုယ်စား နိုင်ငံခြားရင်းနှီးမြှုပ်နှံမှုဆိုင်ရာ ဥပဒေကြမ်း၏ အမှတ်စဉ် ၅၅ အခန်း (၆) အပိုဒ် ၁၁ ၏အောက်တွင် အမျိုးသားလွှတ်တော်မှ အသစ်ပြင်ဆင်ဖြည့်စွက်ချက်အပေါ် မိမိတို့ ဥပဒေကြမ်းကော်မတီအနေဖြင့် အမျိုးသားလွှတ်တော်၏ အတည်ပြုချက်တွင်ပါရှိသော စကားစုအချို့တို့ကို ပြင်ဆင်ဖြည့်စွက်၍ တိကျမှု၊ ကျစ်လစ်မှု၊ အဓိပ္ပာယ်ပြည့်စုံမှု၊ ဝါကျတိုတောင်းမှုစသည့် ဥပဒေရေးထုံးများနှင့်ညီညွတ်စေရန်အတွက် အောက်ပါ အတိုင်း ပြင်ဆင်အဆိုပြုချက်တင်ပြအပ်ပါတယ်။ ကော်မရှင်ကခွင့်ပြု သော လုပ်ငန်းများ၏ ဆောင်ရွက် ပြီးစီးမှုနှင့် တိုးတက်ဖြစ်ပေါ်မှုအခြေအနေများကို သုံးလတစ်ကြိမ် ပြည်ထောင်စုအစိုးရအဖွဲ့သို့ အစီရင်ခံတင်ပြရမည်ဟူသော ပြင်ဆင်အဆိုပြုချက်အပေါ် လွှတ်တော်မှအတည်ပြု ပေးနိုင်ပါရန် လေးစားစွာအဆိုတင်သွင်းအပ်ပါတယ်ခင်ဗျား။</speech>
<speech type="speaker">ပြည်ထေ���င်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ ပြင်ဆင်အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅၆ ဦးအောင်သိန်းလင်း ဆွေးနွေးဖို့ ဖြစ်ပါတယ်</speech>
<speech><mp id="383">ဦးအောင်သိန်းလင်း(တောင်ဥက္ကလာပမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီး ခင်ဗျား။ ကျွန်တော့်အနေနဲ့ ဒီအပိုဒ်ကို အသစ်ဖြည့်စွက်ထားခြင်း ဖြစ်ပါတယ်။ နိုင်ငံခြားရင်းနှီးမြှုပ်နှံမှု အနေနဲ့ လာရောက်ရင်းနှီးမြှုပ်နှံတဲ့ နိုင်ငံခြားသားတွေအနေနဲ့ ကျွန်တော်တို့ ရင်းနှီးမြှုပ်နှံမှုလုပ်ငန်း လုပ်တဲ့အခါမှာ အငြင်းပွားတာဖြစ်လာတာမျိုးလည်း ရှိလာနိုင်ပါတယ်။ အဲဒီအခါမျိုးမှာ ကျွန်တော်တို့ နိုင်ငံရဲ့ တည်ဆဲဥပဒေတွေကို လိုက်နာပြီးတော့မှ အဲဒီတည်ဆဲဥပဒေတွေနဲ့ ဖြေရှင်းနိုင်ဖို့ရည်ရွယ် ပါတယ်။ နောက်တစ်ချက်ကလည်း ဖွဲ့စည်းပုံအခြေခံဥပဒေကို လိုက်နာဖို့အတွက်လည်း ရည်ရွယ်ပါ တယ်။ အဲဒီ ရည်ရွယ်ချက်နှစ်ခုနဲ့ အပိုဒ် ၁ရ အပိုဒ်ခွဲ(က) ပြည်ထောင်စုသမ္မတမြန်မာနိုင်ငံတော်ရဲ့ တည်ဆဲ ဥပဒေများကို လိုက်နာခြင်းဆိုတာ ရင်းနှီးမြှုပ်နှံလို့လိုက်နာရမယ့်အချက်ထဲမှာ ထည့်ထားတာ ဖြစ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးအောင်သိန်းလင်းရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅ရ ဦးစိုးသာမှ ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသောဥက္ကဋ္ဌကြီးခင်ဗျား။ ဒီဖြည့်စွက်တဲ့ အပိုဒ်ကတော့ ကျွန်တော်တို့ ကော်မတီအနေနဲ့၊ ကော်မရှင်အနေနဲ့ ဒီနိုင်ငံခြားရင်းနှီးမြုပ်နှံသူတွေဟာ မြန်မာနိုင်ငံကိုလာပြီးတော့ ရင်းနှီးမြှုပ်နှံမှုလုပ်တဲ့အခါမှာ ကျွန်တော်တို့ ဒီအတိုင်းလုပ်လို့မရပါဘူး။ ကျွန်တော်တို့ မြန်မာနိုင်ငံရဲ့ တည်ဆဲဥပဒေများအရ ကုမ္ပဏီအဖွဲ့အစည်းများကသာ လုပ်ငန်းဆောင် ရွက်ကြမှာဖြစ်ပါတယ်။ ဒါကြောင့်မို့လို့ ဒါလေးကတော့ ကျွန်တော်တို့ လုပ်ကိုလုပ်ရမယ့် ကိစ္စဖြစ်တဲ့ အတွက်ကြောင့် ဒါကျွန်တော်တို့ အပိုဒ် ၁ရ အပိုဒ်ခွဲ(ခ)အနေနဲ့ ရင်းနှီးမြှုပ်နှံသူသည် မြန်မာနိုင်ငံ၏ တည်ဆဲ ဥပဒေများအရ ကုမ္ပဏီဖွဲ့စည်းပြီး လုပ်ငန်းများဆောင်ရွက်ခြင်းလို့ ဒါလေးကို အသစ်ဖြည့်စွက် ကြောင်း အဆိုပြုကြောင်းတင်ပြအပ်ပါတယ်။ ။</speech>
<speech type="speaker">ပြည်ထောင်စုအစိုးရရဲ့ သဘောထား သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးစိုးသာရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၅၈ ဒေါ်တင်နွယ်ဦး ဆွေးနွေးဖို့ ဖြစ်ပါတယ်</speech>
<speech><mp id="391">ဒေါ်တင်နွယ်ဦး(ဒဂုံမြို့သစ်မြောက်ပိုင်းမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးရှင်။ အမှတ်စဉ် ၅၈ အခန်း (၇) အပိုဒ် ၁၃ ကျွန်မက (ဆ) အဖြစ်နဲ့ ၁ရ (ဆ)အဖြစ်နဲ့ ပြင်ဆင်ဖြည့်စွက်ခြင်း ဖြစ်ပါတယ်။ ကျွန်မအနေနဲ့ သာမန်အားဖြင့် ကျွန်မတို့နိုင်ငံ မှာဆိုရင် တွင်းထွက်အဖိုးတန်ကျောက်မျက် ရတနာတွေကို မိုးကုတ်ရတနာမြေ၌သာ ထွက်ရှိမြဲဖြစ်ပေမဲ့ ယခုအခါမှာဆိုရင် ကရင်ပြည်နယ် ကြာအင်းဆိပ်ကြီးမှာလည်း အဖိုးတန်ခရမ်းဆွဲ ကျောက်မျက် ရတနာတွေထွက်နေတာကို သာဓကပြုပြီးတော့ ရတနာသိုက်ဆိုတဲ့ စကားလုံးကို ထပ်မံဖြည့်စွက်ရခြင်း ဖြစ်ပါတယ်။ အဲတော့ ကျွန်မပြန်ဖတ်ပြရမယ်ဆိုရင် မိမိငှားရမ်းခွင့် (သို့မဟုတ်) အသုံးပြုခွင့်ရရှိသော မြေ၏ မြေပေါ်မြေအောက်၌ ခွင့်ပြု သည့်လုပ်ငန်းနှင့် မသက်ဆိုင်ပဲ မူလစာချုပ်တွင် မပါဝင်သော သဘာဝသယံဇာတ တွင်းထွက်ပစ္စည်းကိုဖြစ်စေ၊ ရှေးဟောင်းဝတ္တုပစ္စည်းရတနာသိုက်ကို ဖြစ်စေတွေ့ရှိလျှင် ကော်မရှင်သို့ ချက်ချင်းအကြောင်းကြားခြင်း ကော်မရှင်က ခွင့်ပြုလျှင် ယင်းမြေပေါ်၌ ဆက်လက်လုပ်ကိုင်နိုင်ခြင်း၊ ခွင့်ပြုချက်မရလျှင် အစားထိုးစီစဉ်ပေးသည့် နေရာသို့ပြောင်းရွှေ့ ပြင်ဆင်ဖြည့်စွက်ခြင်း ဖြစ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်။</speech>
<speech type="speaker">ကန့်ကွက် အဆိုပြုရန် ရှိပါသလား။ကန့်ကွက် အဆိုပြုရန် မရှိတဲ့အတွက် ဒေါ်တင်နွယ်ဦးရဲ့ အဆိုကို အတည်ဖြစ်ကြောင်းကြေညာပါတယ်။ ဦးဝင်းထိန် ဆွေးနွေးဖို့ ဖြစ်ပါတယ်</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးချင်ဗျား။ ဒီအပိုဒ်မှာ လည်း အဓိပ္ပာယ်အားဖြင့် ပိုပြီးတော့ ပြည့်စုံသွားအောင်ရယ်၊ အသုံးအနှုန်းကျစ်လျစ်သွား အောင်ရယ် ရည်ရွယ်ပြီးတော့ ပြင်ဆင်ထားခြင်း ဖြစ်ပါတယ်။ ခုနအဆိုအရတော့ ၁၃ (စ) က ရင်းနှီးမြှုပ်နှံမှုနဲ့ စပ်လျဉ်း၍ တည်ဆဲဥပဒေများနဲ့အညီ သဘာဝပတ်ဝန်းကျင်ညစ်ညမ်းမှုနှင့် ရေထု၊ လေထုမဖြစ်စေရန်ဆောင်ရွက်ခြင်း၊ ဒါကျွန်တော်က ၁ရ (ဇ)အနေနဲ့ ရင်းနှီးမြှုပ်နှံမှုနဲ့ စပ်လျဉ်း၍ တည်ဆဲဥပဒေများနဲ့ အညီ ပတ်ဝန်းကျင်ညစ်ညမ်းမှု၊ ပျက်စီးမှုမဖြစ်စေရန်ဆောင်ရွက်ခြင်း ဆိုပြီးတော့ တင်ပြခြင်းဖြစ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သိထားပြီး ဖြစ်တဲ့အတွက် သဘောတူပါတယ်။</speech>
<speech type="speaker">ကန့်ကွက် အဆိုပြု ရန် ရှိပါသလား။ကန့်ကွက် အဆိုပြုရန် မရှိတဲ့အတွက် ဦးဝင်းထိန်ရဲ့ အဆို အတည်ဖြစ်ကြောင်းကြေညာပါတယ်။ အမှတ်စဉ် ၆၀ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ဥပဒေကြမ်းကော်မတီ၏ကိုယ်စား နိုင်ငံခြားရင်းနှီးမြှုပ်နှံမှုဥပဒေကြမ်း ၏မူလပြဋ္ဌာန်းချက်၏ အစ၌ ၆၀ အခန်း (၇) အပိုဒ် ၁၃ မူလအဆိုပြုချက်အောက်တွင် အမျိုးသား လွှတ်တော်မှ အသစ်ပြင်ဆင်ဖြည့်စွက်ချက်အပေါ် မိမိတို့ ဥပဒေကြမ်းကော်မတီအနေဖြင့် နိုင်ငံခြား ကုမ္ပဏီများနှင့် အစုရှယ်ယာပါဝင် လုပ်ကိုင်ကြသော နိုင်ငံသားများ နစ်နာမှုမရှိနိုင်စေရန်ရည်ရွယ်၍ ပြင်ဆင်ဖြည့်စွက်ကာ နိုင်ငံခြားကုမ္ပဏီဖြစ်ပါက မိမိအစုရှယ်ယာအားလုံးကို နိုင်ငံခြားသားတစ်ဦးဦး သို့မဟုတ် နိုင်ငံသားတစ်ဦးဦးကို အပြီးအပိုင်လွှဲပြောင်းရောင်းချလျှင် ကော်မရှင်၏ ကြိုတင်ခွင့်ပြု ချက်ရယူ၍ ခွင့်ပြုမိန့်ပြန်လည်အပ်နှံပြီးမှသာ တည်ဆဲဥပဒေနှင့်အညီ အစုရှယ်ယာလွှဲပြောင်းခြင်းကို မှတ်ပုံတင်ခြင်းဟူသော ပြင်ဆင်အဆိုပြုချက်အပေါ် လွှတ်တော်မှ အတည်ပြု ပေးပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက် အဆိုပြုရန် ရှိပါသလား။ကန့်ကွက် အဆိုပြုရန်မရှိတဲ့အတွက် ဥပဒေကြမ်း ကော်မတီရဲ့ အဆိုကို အတည်ဖြစ်ကြောင်း ကြေညာပါတယ်။ အစီအစဉ် ၆၁ ဦးဝင်းထိန် ဆွေးနွေးဖို့ ဖြစ်ပါတယ်</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးချင်ဗျား။ ကျွန်တော်ရဲ့ အဆိုတစ်ရပ်ကတော့ အသစ်ဖြည့်စွက်ခြင်းဖြစ်ပါတယ်။ ဖြည့်စွက်ရတဲ့ အဓိကအကြောင်းကတော့ ဆိုလို့ရှိရင် ရင်းနှီးမြှုပ်နှံတဲ့ နိုင်ငံခြားကုမ္ပဏီတွေဟာ တစ်ချိန်ချိန်မှာ သူတို့ရဲ့အစုရှယ်ယာတွေကို သူတို့နိုင်ငံခြားသားကိုသော်လည်းကောင်း၊ ပြည်တွင်းကသူတို့နဲ့ အလျဉ်းသင့်ရာကိုသော် လည်းကောင်း ပြောင်းမယ် သို့မဟုတ် ရောင်းချမယ်ဆိုလို့ရှိရင် ဖြစ်သင့်ဖြစ်ထိုက်တဲ့ စည်းကမ်းသတ်မှတ်ပေးဖို့ကို တင်ပြခြင်း ဖြစ်ပါတယ်။ ကျွန်တော် ဖတ်ပြပါမယ်။ ၁ရ (ည) နိုင်ငံခြားကုမ္ပဏီ ဖြစ်ပါက မိမိ၏အစုရှယ်ယာတချို့ကို နိုင်ငံခြားသား သို့မဟုတ် နိုင်ငံသားတစ်ဦးဦးကို လွှဲပြောင်း ရောင်းချပါက ကော်မရှင်သို့ ခွင့်ပြုမိန့်ပြန်လည်ရယူပြီးမှသာ တည်ဆဲဥပဒေများနဲ့အညီ အစုရှယ်ယာ လွှဲပြောင်းခြင်း ကိုမှတ်ပုံတင်ခြင်း အဲလိုတင်ပြခြင်းဖြစ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။</speech>
<speech type="speaker">ကန့်ကွက် အဆိုပြုရန် ရှိပါသလား။ ကန့်ကွက်အဆိုပြု ရန် မရှိတဲ့အတွက် ဦးဝင်းထိန်ရဲ့ အဆိုအတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">စာမျက်နှာ -၁၁၊ အစီအစဉ် ၆၂ ဖြစ်ပါတယ်။ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ နိုင်ငံခြားရင်းနှီးမြှုပ်နှံမှုဥပဒေကြမ်း အမှတ်စဉ် ၆၂ အခန်း (၇) အပိုဒ် ၁၃ အပိုဒ်တစ်ပိုဒ်အဖြစ် အသစ်ဖြည့်စွက် ပြင်ဆင်ရန် မိမိတို့ ဥပဒေကြမ်းကော်မတီမှ ဖြည့်စွက်ရန်တင်ပြထားခြင်းမှာ အပိုဒ် ၁ရ (ဋ) ရင်းနှီးမြှုပ်နှံသူသည် မိမိဆောင်ရွက်နေသည့်လုပ်ငန်းဆိုင်ရာ အဆင့်မြင့်ကျွမ်းကျင်မှုနည်းပညာရပ်များကို သက်ဆိုင်သည့် လုပ်ငန်းဌာန သို့မဟုတ် အဖွဲ့ အစည်းများသို့ စာချုပ်ပါအတိုင်း စနစ်တကျလွှဲပြောင်းပေးအပ်ရေးဆောင်ရွက်ခြင်းဟု အသစ်ဖြည့်စွက်ရန် တင်ပြထားရှိခြင်း ဖြစ်ပါတယ်။ အသစ်ဖြည့်စွက်ရတဲ့ အကြောင်းအရင်းကတော့ လုပ်ငန်းဆိုင်ရာ အဆင့်မြင့်ကျွမ်းကျင်မှုနည်းပညာရပ်များ လွှဲပြောင်းရာတွင် စနစ်တကျရှိစေရေးအတွက် ဥပဒေတွင် လိုအပ်သည့်အတွက် မိမိတို့ဥပဒေကြမ်းကော်မတီအနေဖြင့် ဖြည့်စွက်ရခြင်းဖြစ်ပါကြောင်း လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်</speech>
<speech>ူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)။ ဖြစ်တဲ့အတွက် သဘောတူပါတယ်။ ။သိထားပြီး ဖော်ပြပါရှိပါတယ်။ ပယ်ဖျက်ရန် လည်းချက်ကတော့ ဤ</speech>
<speech type="speaker">ကန့်ကွက် အဆိုပြုရန် ရှိပါသလား။ ကန့်ကွက် အဆိုပြု ရန် မရှိတဲ့အတွက် ဥပဒေကြမ်း ကော်မတီရဲ့ အဆိုကို အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၆၃ ဥပဒေကြမ်း ကော်မတီမှဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး ခင်ဗျား။ နိုင်ငံခြားရင်းနှီးမြှုပ်နှံမှု ဥပဒေကြမ်းအမှတ်စဉ် ၆၃ အခန်း (၇) အပိုဒ် ၁၄ အပိုဒ်ခွဲ(က) မူလအဆိုပြု ပြဋ္ဌာန်းချက်တွင် နိုင်ငံခြားသား သို့မဟုတ် နိုင်ငံခြားကုမ္ပဏီတစ်ခုခုဖြစ်ပါက နိုင်ငံသား သို့မဟုတ် မြန်မာကုမ္ပဏီတစ်ခုခုအား တည်ဆဲဥပဒေနှင့်အညီ အစုရှယ်ယာလွှဲပြောင်းရောင်းချခြင်း၊ လုပ်ငန်းလွှဲပြောင်းခြင်းပြုလုပ်လိုလျှင် ကော်မရှင်၏ ကြို တင်ခွင့်ပြုချက်ရရှိပြီးမှသာ နိုင်ငံသားများက တည်ဆဲဥပဒေနှင့်အညီ လုပ်ကိုင်ဆောင်ရွက်ခြင်းဟု ဖော်ပြပါရှိပါတယ်။ မိမိတို့ ဥပဒေကြမ်းကော်မတီအနေဖြင့် ယင်းအပိုဒ်အားပယ်ဖျက်ရန် တင်ပြထားရှိပါတယ်။ ပယ်ဖျက်ရတဲ့ ကျိုးကြောင်းဖော်ပြချက်ကတော့ ဤဥပဒေကြမ်းအမှတ်စဉ် ၆၀ အခန်း (၇) အပိုဒ် ၁ရ (ဈ) အဖြစ် လည်းကောင်း အပိုဒ် ၁ရ (ည) အဖြစ်လည်းကောင်း မူလပြဋ္ဌာန်းချက်ပါအကြောင်းအချက်များပါရှိပြီး ဖြစ်ပါသဖြင့် ထည့်သွင်းရန်မလိုအပ်တော့သည့်အတွက် မိမိတို့ ဥပဒေကြမ်းကော်မတီမှ လေးစားစွာ တင်ပြရခြင်းဖြစ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားကို သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်။</speech>
<speech type="speaker">ကန့်ကွက် အဆိုပြုရန် ရှိပါသလား။ ကန့်ကွက် အဆိုပြု ရန် မရှိတဲ့အတွက် ဥပဒေကြမ်းကော်မတီရဲ့ အဆိုကို အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၆၄ ၊ ဦးဝင်းထိန် ဆွေးနွေးဖို့ ဖြစ်ပါတယ်</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၆၄ အဆိုပြု ပြဋ္ဌာန်းချက် မူလပြဋ္ဌာန်းချက်မှာ ကျွန်တော်ဖတ်ပြရမယ်ဆိုရင် ၁၄ (ခ) မြေရှင်ရင်းနှီးမြှုပ်နှံမှု လုပ်ငန်းဆောင်ရွက်နိုင်စေရန် အားပေးသည့်အနေဖြင့် အခြေပစ္စည်းကို ရောင်းချရန် လဲလှယ်ခြင်း သို့မဟုတ် အခြားနည်းဖြင့် လွှဲပြောင်းခြင်းပြုလျှင် လုပ်ငန်းအမျိုးအစား ရင်းနှီးမြှုပ်နှံမှုတန်ဖိုးရောင်းရသည့် တန်ဖိုးအပေါ်မူတည်ပြီးရရှိသော အမြတ်အစွန်းငွေ၏ ၅၀ ရာခိုင်နှုန်းထက်မပိုသည့် ကော်မရှင်က သတ်မှတ်သော ငွေပမာဏကို နိုင်ငံတော်သို့ ပေးသွင်းရခြင်း ဒါနဲ့ပတ်သက်လို့ ကော်မတီမှာ တင်ပြတဲ့အခါမှာ ဒီရင်းနှီးမြှုပ်နှံမှုကော်မတီတွေကို မက်လုံးပေါ့ incentive ပေးတဲ့အနေနဲ့ ဒီအဆိုပြုချက်အစား ကျွန်တော်ပြင်ဆင်တင်ပြချင်တဲ့ အဆိုပြုချက်ကတော့ ၁၈ (ခ) ကော်မရှင်၏ သဘောတူခွင့်ပြုချက်ဖြင့် အခြေပစ္စည်းကို ရောင်းချခြင်း၊ လဲလှယ်ခြင်း သို့မဟုတ် အခြားနည်းဖြင့် လွှဲပြောင်းခြင်းတို့ကိုတည်ဆဲ ဥပဒေတို့နှင့်အညီ ပြု လုပ်ခွင့်ရရှိခြင်းဆိုတဲ့ အဆိုဖြစ်ပါတယ် ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားကို ပြောပါ။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။ ကန့်ကွက် အဆိုပြုတယ်။ (ဩဘာသံများ)</speech>
<speech type="speaker">ကန့်ကွက် အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းထိန် ရဲ့ အဆိုအတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၆၅ ဥပဒေကြမ်း ကော်မတီ ကဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးခင်ဗျား။ နိုင်ငံခြားရင်းနှီးမြှုပ်နှံမှုဥပဒေကြမ်းအမှတ်စဉ် ၆၅ အခန်း (၈) မူလအဆိုပြု ပြဌာန်းချက်တွင် အပိုဒ် ၁၅ ပဋိဉာဉ်စာချုပ် အပိုဒ် ၁၅ ခွင့်ပြုမိန့်ဖြင့် စီးပွားရေးလုပ်ငန်းဖွဲ့စည်းရာတွင် ပဋိညာဉ်စာချုပ်ကို လိုအပ်သလို ချုပ်ဆိုရမည်ဟု ဖော်ပြထားရှိပါတယ်။ မိမိတို့ ဥပဒေကြမ်းကော်မတီအနေဖြင့် ပဋိညာဉ်စာချုပ်အစား ခွင့်ပြုမိန့် လျှောက်ထားခြင်းဟူ၍ ခေါင်းစီးကို ဥပဒေ ရေးထုံးနှင့် ညီညွတ်စေရန် ပြင်ဆင်ထားရှိပါတယ်။ ထို့အတူ အခန်း (၉) အပိုဒ် ၁၉ အဖြစ် နိုင်ငံခြားရင်းနှီးမြှုပ်နှံမှု ပြုလုပ်လိုပါက ရင်းနှီးမြှုပ်နှံသူ သို့မဟုတ် ကမကထပြု သူသည် ခွင့်ပြုမိန့် ရရှိရန် ကော်မရှင်သို့ သတ်မှတ်ချက်များနှင့်အညီ အဆိုပြုချက် တင်သွင်းရမည်ဟု ပြင်ဆင်ရန် တင်ပြထားရှိပါတယ်။ ကျိုးကြောင်းဖော်ပြချက်ကတော့ လုပ်ငန်းအကောင် အထည်ဖော်ရာတွင် လုပ်ငန်းစဉ်အရ ဆောင်ရွက်ရန်အစီအစဉ် တိကျပြတ်သားစေရန် မိမိတို့ ဥပဒေကြမ်းကော်မတီ အနေဖြင့် ပြင်ဆင်ရန်တင်ပြရခြင်း ဖြစ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထား သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ထောက်ခံ ပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၆၆ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံခြားရင်းနှီးမြှုပ်နှံမှုဥပဒေကြမ်း အမှတ်စဉ် ၆၆ အခန်း (၉) ခွင့်ပြုမိန့်လျှောက်ထားခြင်းနှင့် ပတ်သက်၍ အပိုဒ် ၂၀ မှာ အသစ်ဖြည့်စွက်ခြင်း ဖြစ်ပါတယ်။ ရင်းနှီးမြှုပ်နှံမှုကော်မရှင်ရဲ့ လိုက်နာဆောင်ရွက်ပေးရမယ့်အချက်များ ဖြစ်ပါတယ်။ အသစ်ဖြည့်စွက်ချက်မှာ ကော်မရှင်သည် အပိုဒ်ခွဲ(က) ပုဒ်မ ၁၉ အရ တင်သွင်းသော အဆိုပြုချက်ကို ရရှိပါက လိုအပ်သောစီစစ်မှုများ ပြုလုပ်ပြီး ၁၅ ရက် အတွင်း အဆိုပြုချက်ကို လက်ခံခြင်း သို့မဟုတ် ငြင်းပယ်ခြင်း ပြုလုပ်နိုင်သည်ဟူ၍ ဖြစ်ပါကြောင်းနှင့် အတည် ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech></speech>
<speech type="speaker">အစီအစဉ် ၆ရ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၆ရ အပိုဒ်ခွဲ(ခ) အသစ်ဖြည့်စွက်ချက်ဖြစ်ပါတယ်။ ဖြည့်စွက်ချက်မှာ အပိုဒ်ခွဲ(ခ) အဆိုပြုချက်ကို လက်ခံပါက အဆိုပြုချက်တင်သွင်းသူအား ခွင့်ပြုခြင်း သို့မဟုတ် ခွင့်မပြုခြင်းကို ရက်ပေါင်း ၉၀ အတွင်း ဆောင်ရွက်ပေးရမည်ဟူ၍ ဖြစ်ပါကြောင်းနှင့် အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားကိုပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်။</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">စာမျက်နှာ ၁၂ အမှတ်စဉ် ၆၈ ဥပဒေကြမ်းကော်မတီမှ ဆွေးနွေးဖို့ ဖြစ် ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၆၈ အခန်း (၉) အပိုဒ် ၂၁ မှာ အသစ်ဖြည့်စွက်ခြင်းဖြစ်ပါတယ်။ ရင်းနှီးမြှုပ်နှံသူ သို့မဟုတ် ကမကထဖြစ်သူရဲ့ လိုက်နာ ဆောင်ရွက်ရမယ့်အချက် ဖြစ်ပါတယ်။ အသစ်ဖြည့်စွက်ချက်မှာ အပိုဒ် ၂၁ ရင်းနှီးမြှုပ်နှံသူ သို့မဟုတ် ကမကထပြု သူသည် ကော်မရှင်ကထုတ်ပေးသော ခွင့်ပြုမိန့်ကို ရရှိပါက သက်ဆိုင်ရာ အစိုးရဌာနအစိုးရအဖွဲ့ အစည်း သို့မဟုတ် ပုဂ္ဂိုလ်၊ အဖွဲ့အစည်းနှင့် လိုအပ်သော ပဋိညာဉ်စာချုပ်ချုပ်ဆို၍ ရင်းနှီးမြှုပ်နှံမှုလုပ်ငန်း တည်ထောင်ရမည်ဟူ၍ ဖြစ်ပါကြောင်းနှင့် အတည်ပြုပေးနိုင်ပါရန် လေးစားစွာ ဖြင့်တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင် (အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြု ရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၆၉ ဦးစိုးသာ ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ ၆၉ မှာ မူလအဆိုပြုပြဌာန်းချက်က ကော်မရှင်သည် သက်ဆိုင်ရာတို့က လျှောက်ထားလာလျှင် ပဋိညာဉ် စာချုပ်ပါသက်တမ်း သို့မဟုတ် သဘောတူညီချက်ကို သင့်လျော်သလို တိုးမြှင့်ရန်ဖြစ်စေ၊ လျှော့ပေါ့ရန် ဖြစ်စေ၊ ပြင်ဆင်ရန်ဖြစ်စေ ခွင့်ပြုနိုင်သည်တဲ့။ ဒီမှာ သင့်လျော်ဆိုတဲ့ သင့်လျော်သလိုဆိုတဲ့စကားလုံး အစား ပိုပြီးတော့တိကျစေရန် အဲဒီစာလုံးအစား ဤဥပဒေနှင့်အညီလို့ ပြောင်းလဲပြီးတော့ ဖြည့်စွက် ခြင်း ဖြစ်ပါတယ်။ ဒါကြောင့်မို့ စာပိုဒ်အသစ်က ကျွန်တော်တို့ ကော်မရှင်သည် သက်ဆိုင်ရာတို့က လျှောက်ထားလာလျှင် ပဋိဉာဉ်စာချုပ်ပါသက်တမ်း သို့မဟုတ် သဘောတူညီချက်ကို ဤဥပဒေ နှင့်အညီ တိုးမြှင့်ရန်ဖြစ်စေ၊ လျှော့ပေါ့ရန်ဖြစ်စေ၊ ပြင်ဆင်ရန်ဖြစ်စေ၊ ခွင့်ပြုနိုင်သည်လို့ ပြင်ဆင် အဆိုပြုကြောင်း တင်ပြအပ်ပါတယ်ခင်ဗျား။</speech>
<speech type="speaker">အစိုးရအဖွဲ့ရဲ့ သဘောထား သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ဒီနေရာတော့ ဤဥပဒေနှင့်အညီ သင့်လျော်သလိုဆိုတာ ထည့်ချင်တယ်။ ဘာဖြစ်လို့လဲဆိုတော့ အချိန် ကာလတစ်ခု၊ တစ်နှစ်လား၊ နှစ်နှစ်လား ဒါကို သတ်မှတ်ချင်တယ်။</speech>
<speech type="speaker">ဦးစိုးသာရဲ့ သဘောထားပြန်ပြောပါ။ ပြည်ထောင်စုအစိုးရရဲ့ ပြန်လည် ရှင်းလင်းချက် ဦးစိုးသာ ကြားမယ်ထင်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>ဆိုလိုတာက သင့်လျော်သလို ဤဥပဒေနှင့်အညီလား မပြောတတ်ပါဘူးခင်ဗျား။ ဤဥပဒေနှင့်အညီ ပါလို့ရှိရင်တော့ သင့်မြတ်ပါတယ်လို့ တင်ပြအပ်ပါ တယ်။</speech>
<speech type="speaker">ဤဥပဒေနှင့်အညီ သင့်လျော်သလို။ မှန်ပါတယ်။ ဥက္ကဋ္ဌလည်း ဤဥပဒေနှင့်အညီ သင့်လျော်သလိုဆိုတာလည်း ဥပဒေနှင့်ညီပါတယ်လို့ ယူဆပါတယ်။ ဒါကြောင့်မို့လို့ ဦးစိုးသာ အဆိုပြုတဲ့ ဥပဒေနှင့်အညီဆိုတဲ့နေရာမှာ ထပ်ဆင့်ပြီးတော့ သင့်လျော်သလိုဆိုတဲ့စကားရပ် ထပ်တိုးပါတယ်။ ဤဥပဒေနှင့်အညီ သင့်လျော်သလို တိုးမြှင့်ရန်ဖြစ်စေ၊ လျော့ပေါ့ရန်ဖြစ်စေ၊ ပြင်ဆင်ရန်ဖြစ်စေ ခွင့်ပြုနိုင်သည်နဲ့ပတ်သက်ပြီးတော့ ကန့်ကွက်အဆိုပြုရန်ရှိပါသလား။ ကန့်ကွက် အဆိုပြုရန် မရှိတဲ့အတွက် ဦးစိုးသာရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် (၇၀) ဦးဝင်းသန်း ဆွေးနွေးဖို့ ဖြစ်ပါတယ်</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ယခု ပြင်ဆင်ချက်အဆို တင်သွင်းရမည့်အပိုဒ်မှာ ဥပဒေကြမ်းပါအမှုထမ်းများနှင့် အလုပ်သမားများ ခန့်ထားခြင်းဆိုတဲ့ အခန်းအောက်မှာ ပထမဦးဆုံးအရေးအကြီးဆုံး အပိုဒ်ဖြစ်ပါတယ်။ ဘယ်သူတွေကို ခန့်ထားဖို့လဲဆိုရင် နိုင်ငံခြားရင်းနှီးမြှုပ်နှံသူက ပြည်တွင်းနိုင်ငံသား တိုင်းရင်းသားတွေကို ရာခိုင်နှုန်း အချိုးကျနှစ်အလိုက်ခန့်ထားဖို့ ဖြစ်ပါတယ်။ မူလပြဋ္ဌာန်းချက်နှင့် အမျိုးသားလွှတ်တော်ရဲ့ အဆိုပြု ပြဋ္ဌာန်းချက်မှာ ၂၅ ရာခိုင်နှုန်းတစ်ခါ၊ ၅၀ ရာခိုင်နှုန်းတစ်ခါ၊ ၇၅ ရာခိုင်နှုန်းတစ်ခါ ဖြစ်ပါတယ်ခင်ဗျာ။ ၂၅ ရာခိုင်နှုန်းကို ပထမ ၅ နှစ်ကုန်ဆုံးမှ ခန့်ခွင့်ရှိပါတယ်။ ၅၀ ရာခိုင်နှုန်းကို ဒုတိယ ၅ နှစ်ကုန်မှ ခန့်ခွင့်ရှိပါတယ်။ တတိယ ၇၅ ရာခိုင်နှုန်းကိုတော့ တတိယငါးနှစ်ကုန်မှ ခန့်ခွင့်ရှိတဲ့အတွက် စုစုပေါင်း ဆန်းစစ်ကြည့်ရင် ၅ နှစ်ကုန်မှ နိုင်ငံသားလေးပုံတစ်ပုံ၊ ၁၀ နှစ်ကုန်မှ နိုင်ငံသားတစ်ဝက်၊ ဆယ့်ငါးနှစ် ကုန်မှ နိုင်ငံသားလေးပုံသုံးပုံသာခန့်ထား အလုပ်ရရှိမှာဖြစ်ပါတယ်။ လုပ်ငန်းတချို့ရဲ့ သဘောသဘာဝ အရ ဥပမာလမ်းစီမံကိန်းတစ်ခု လေးနှစ်နဲ့ပြီးသွားမယ်ဆိုရင် နိုင်ငံသားတစ်ယောက်မှ အလုပ်မခန့်လည်း ဥပဒေနဲ့အကျုံးဝင်ပြီးသားဖြစ်ပါတယ်။ နိုင်ငံတကာ Global Corporation များဟာ ၎င်းတို့ရဲ့ ရှေ့နေတွေဟာ အင်မတန်စေ့စပ်သေချာပါတယ်။ နယ်စပ်ဒေသများရဲ့ ကန်ထရိုက်တချို့ကို ကြည့်ရင် လည်း ဒီဥပဒေမတိုင်ခင်မှာတောင်မှ ထမင်းချက်၊ အဝတ်လျှော်၊ ဒရိုင်ဘာကအစ သူတို့နိုင်ငံဘက် ကနေ ခေါ်ယူလာတဲ့အတွက် အဲ့ဒီအလုပ်ကိုတောင် နိုင်ငံသားတွေမရတော့တာကို လက်ငင်းအတွေ့ အကြုံလည်းရှိပါတယ်။ ဒါကြောင့်မို့လို့ ပြင်ဆင်ချက်အဆိုတင်သွင်းခြင်းဖြစ်ပါတယ်။ ကျွန်တော်၏ ပြင်ဆင်ချက် အဆိုမှာ ၂၅ ၊ ၅၀၊ ၇၅ ရာခိုင်နှုန်းကို မပြောင်းပါဘူး။ သို့ရာတွင် ပထမ ၂ နှစ်အတွင်း၌ ၂၅ ရာခိုင်နှုန်း၊ ဒုတိယ ၂ နှစ်အတွင်း၌ ၅၀ ရာခိုင်နှုန်း၊ တတိယ ၂ နှစ်အတွင်း၌ ၇၅ ရခိုင်နှုန်းဟု ပြောင်းခြင်း ဖြစ်ပါတယ်။ စုစုပေါင်း ပြန်ပေါင်းကြည့်ရင် ၅ နှစ်အစား ၂ နှစ်အတွင်းမှာ လေးပုံတစ်ပုံ ရပါမယ်။ ၁၀ နှစ်အစား ၄ နှစ်အတွင်းမှာ တစ်ဝက်ရပါမယ်။ ၁၅ နှစ်အစား ၆ နှစ်အတွင်းမှာ သုံးပုံလေးပုံ ရမှာဖြစ်တဲ့အတွက် သင့်လျော်မှုရှိကြောင်းကိုလည်း အစိုးရအဖွဲ့ရဲ့ ကိုယ်စားလှယ်နဲ့ ကျွန်တော်တို့ အကျေအလည်ဆွေးနွေးဖြစ်ပါတယ်။ ထို့ကြောင့် တင်သွင်းလိုသည့်အဆိုမှာ ဤပြင်ဆင်ချက်ဇယား၏ အပိုဒ် ၇၀၊ မူလဥပဒေ အခန်း (၁၀) ပုဒ်မ ၁၈ ယခု ၂၄(က) ဖြစ်ပါတယ်။ ကျွမ်းကျင်မှုဆိုင်ရာ လုပ်ငန်းများအတွက် နိုင်ငံသားကျွမ်းကျင်သူ အလုပ်သမားများ၊ အတတ်ပညာ ရှင်များနှင့် ဝန်ထမ်းများကို ခန့်ထားရာတွင် လုပ်ငန်းစတင်သည့်နှစ်မှ ပထမ ၂ နှစ်အတွင်း၌ နိုင်ငံသား အနည်းဆုံး ၂၅ ရာခိုင်နှုန်း၊ ဒုတိယ ၂ နှစ်အတွင်း၌ အနည်းဆုံး ၅၀ ရာခိုင်နှုန်း၊ တတိယ ၂ နှစ်အတွင်း ၌ အနည်းဆုံး ၇၅ ရာခိုင်နှုန်း ခန့်ထားပြီးဖြစ်ရမည်ဆိုသောအဆိုအား အတည်ပြု ပေးနိုင်ပါရန် တင်ပြ အပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ံရင်းနှီးမြှုပ်နှံမှုကော်မရှင်)</agency>ဒါနဲ့ ပတ်သက်ပြီးတော့ Flexible ဖြစ်သင့်တယ်လို့ ထင်ပါတယ်။ သာမန်လုပ်ငန်းတွေမှာ အားလုံးဟာ အခုတင်ပြတဲ့အတိုင်း ဖြစ်နိုင်ပါတယ်။ ဒါပေမယ့် အခုက Knowledge Industry တွေ ရောက်လာတဲ့ အခါကျတော့ နည်းပညာက သိပ်မြင့်ပါတယ်။ အခြေခံလိုအပ်ချက်တွေက မြင့်လာတယ်။ ဒါကြောင့်မို့လို့ အဲဒီဥစ္စာတွေအတွက်ကိုတော့ အဲလိုကိစ္စရပ်တွေဖြစ်ရင် ဒါဟာ ကော်မရှင်က စဉ်းစား သင့်တယ်ဆိုတဲ့ စဉ်းစားတွေးမိတယ်ဆိုပြီး သတ်မှတ်ဖို့ လိုပါတယ်။</speech>
<speech type="speaker">ဒါကြောင့် ပြည်ထောင်စုဝန်ကြီးဘက်ကလည်း ဒီသဘောထား တင်ပြလာပါ တယ်။ ဒါကြောင့် ဦးဝင်းသန်း ပြည်ထောင်စုဝန်ကြီး၊ ဥပဒေကြမ်းကော်မတီတို့ ရပ်နားချိန်မှာ ဆွေးနွေးညှိနှိုင်းပြီးတော့ ပြန်ပြီးတင်ပြပေးပါ။ အခုအစည်းအဝေးကို မိနစ် ၂၀ ခန့် ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ကိုယ်စားလှယ်များအားလုံး ထွက်ခွာနိုင်ကြပါပြီ။</speech>
<p>အစည်းအဝေးကို မိနစ် ၂၀ ခန့်ရပ်နားပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">အစီအစဉ် ၇၀ ဦးဝင်းသန်း၊ သာပေါင်းမဲဆန္ဒနယ်မှ ပြင်ဆင်ချက်အဆို ထပ်မံ တင်ပြရန် ဖြစ်ပါတယ်။ခင်ဗျား</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>ဥက္ကဋ္ဌကြီးခင်ဗျား။ ဒီအပိုဒ်ရဲ့ အနှစ်သာရဟာ (၁)နှစ် အကန့်အသတ် ဖြစ်ပါတယ်။ (၂)ခန့်ထားရေး ရာခိုင်နှုန်းဖြစ်ပါတယ်။ ပြည်ထောင်စုအစိုးရအဖွဲ့ရဲ့ ကိုယ်စားလှယ်မှ ထပ်မံထည့်သွင်းလိုသောအချက်မှာ အသိပညာအခြေခံတဲ့လုပ်ငန်း (Knowledge Base Industry) မှာတော့ နှစ်မလုံလောက်ဘူးလို့ အဆိုပြုလာပါတယ်။ အစိုးရအဖွဲ့ဘက်မှ အဆိုပြု ချက်ဟာ နောက်ကတွဲပြီးတော့ တစ်ပါတည်းထည့်ပေးရင် ရနိုင်တယ်လို့ သုံးသပ်ရရှိပါတယ်။ အဆို ပြုချက်အပြည့်အစုံဟာ ကျွမ်းကျင်မှုဆိုင်ရာလုပ်ငန်းများအတွက် နိုင်ငံသားကျွမ်းကျင်သူ အလုပ်သမား၊ အတတ်ပညာဝန်ထမ်းများကို ခန့်ထားရာတွင် လုပ်ငန်းစတင်သည်နှစ်မှ ပထမ ၂ နှစ်အတွင်း၌ နိုင်ငံသားအနည်းဆုံး ၂၅ ရာခိုင်နှုန်း၊ ဒုတိယ ၂ နှစ်အတွင်း၌ အနည်းဆုံး ၅၀ ရာခိုင်နှုန်း၊ တတိယ ၂နှစ်အတွင်း၌ အနည်းဆုံး ၇၅ ရာခိုင်နှုန်းခန့်ထားပြီး ဖြစ်ရမည်။ သို့ရာတွင် အသိပညာအခြေခံသည့် လုပ်ငန်း (Knowladge Base Industry) များတွင် ကော်မရှင်က သင့်လျော်သလို အချိန် ကန့်သတ်ချက် တိုးမြှင့်ပြောင်းလဲနိုင်သည်ဆိုပြီး ဖြည့်စွက်ချက်ဖြစ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ညှိနှိုင်းပြီး ဖြစ်တဲ့ အတွက် သဘောတူပါတယ်။</speech>
<speech type="speaker">ကန့်ကွက်အဆိုပြု ရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းသန်းရဲ့ ထပ်မံဖြည့်စွက်ချက် အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၇၁ ဖြစ်ပါတယ်။ ဒေါ်တင်နွယ်ဦး ဆွေးနွေးဖို့ ဖြစ်ပါတယ်</speech>
<speech><mp id="391">ဒေါ်တင်နွယ်ဦး(ဒဂုံမြို့သစ်မြောက်ပိုင်းမဲဆန္ဒနယ်)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးရှင့်။ အမှတ်စဉ် ၇၀ အခန်း(၁၀)မှာ အသစ်ထပ်မံဖြည့်စွက်ချင်တာ ဖြစ်ပါတယ်။ အသစ် ထပ်မံဖြည့်စွက်ချင်တဲ့အကြောင်းက ပြောရမယ်ဆိုရင်တော့ အခုပြဋ္ဌာန်းလာတော့မယ့် နိုင်ငံခြားရင်းနှီး မြှုပ်နှံမှုဥပဒေမှာ ဥပဒေအရ လာရောက်ကြမယ့် နိုင်ငံခြားသားတွေရောက်လာမယ်။ အဲဒီအခါမှာ နိုင်ငံခြားရင်းနှီးမြှုပ်နှံမှုတွေ မြန်မာပြည်ကို ရောက်လာတဲ့အခါမှာ မြန်မာနိုင်ငံသား အလုပ်အကိုင် ဖွံ့ဖြိုးတိုးတက်လာဖို့အတွက် နောက်တစ်ခါ နိုင်ငံသားတွေရဲ့ လုပ်ငန်းစွမ်းဆောင်ရည်တိုးဖို့ ပညာရှင် အဆင့်အတန်း အချိုးကျခွဲဝေမှုကို ဆိုလိုတာပါ။ အဲဒီတော့ ကမ္ဘာ့ကုလသမဂ္ဂကနေ ပြဋ္ဌာန်းထားတဲ့ ကမ္ဘာလုံးဆိုင်ရာ လူ့အခွင့်အရေးကြော်ငြာစာတမ်း အခန်း(၂) အပိုဒ် ၂၃ မှာ ဖော်ပြထားတဲ့ လူတိုင်း တူညီသောအလုပ်အတွက် တူညီသောလုပ်ခကို ခွဲခြားမှုမရှိစေဘဲ ရရှိခွင့်လို့ ရေးထားတာရှိပါတယ်။ လိုက်နာဆောင်ရွက်ဖို့အတွက် အခုမြန်မာပြည်မှာ လာပြီးတော့ရင်းနှီးမြှုပ်နှံတဲ့ ကုမ္ပဏီတွေ ပျက်ကွက် လျက်ရှိတာကို တွေ့ရပါတယ်။ အထူးအားဖြင့် ရေနံကုမ္ပဏီမှာဆိုရင် နိုင်ငံခြားသားဝန်ထမ်းတွေကို ၂၅၀၀၀ ပေးတဲ့နေရာမှာ ကျွန်မတို့နိုင်ငံသားတွေကို ၅၀၀၀ ပဲပေးတယ်ဆိုတော့ အခွင့်အရေးတွေကို နှိမ့်ချပြီးတော့ ဆက်ဆံတာတွေရှိခဲ့ပါတယ်။ အဲဒီတော့ ကျွန်မအနေနဲ့နိုင်ငံသား ဝန်ထမ်းအဆင့် ရာထူး တိုးမြှင့်ခန့်ထားရတဲ့ မြန်မာနိုင်ငံသားဝန်ထမ်းများအားလည်း နိုင်ငံခြားသားဝန်ထမ်းများ နည်းတူ အခွင့်အရေးများ ဆောင်ရွက်ပေးရေးအစီအမံများကို ထည့်သွင်းဆောင်ရွက်သင့်ကြောင်း ဆိုပြီးတော့ အခုလို အသစ်ဖြည့်စွက်အဆိုပြုခြင်း ဖြစ်ပါတယ်။ အဲဒီတော့ ၂၄(စ) ဆိုလို့ရှိရင် ပညာရှင်အဆင့် အချိုးကျခွဲဝေမှုအဖြစ် နိုင်ငံခြားသားဝန်ထမ်းများနည်းတူ မြန်မာနိုင်ငံသားဝန်ထမ်းများအား လုပ်ခ အဆင့်ကို ခွဲခြားမှုမရှိစေရန် အခွင့်အရေးများ စီမံဆောင်ရွက်ပေးရမည်ဟု ဖြည့်စွက်ခြင်း ဖြစ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဒေါ်တင်နွယ်ဦးရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၂ ဥပ���ကြေမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="355">ဒေါက်တာစိုးမိုးအောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဥပဒေကြမ်းကော်မတီအနေနဲ့ ပြင်ဆင်ချက်အဖြစ် အပိုဒ် ၂၆ အပိုဒ်ခွဲ(ဂ) အလုပ်ရှင်အချင်းချင်း၊ အလုပ်သမားအချင်းချင်း၊ အလုပ်ရှင်နှင့် အလုပ်သမား၊ အလုပ် သမားနှင့် အတတ်ပညာရှင် သို့မဟုတ် ဝန်ထမ်းတို့အကြား ပေါ်ပေါက်လာသည့် အငြင်းပွားမှုများကို သက်ဆိုင်ရာ တည်ဆဲဥပဒေများနှင့်အညီ ဖြေရှင်းရမည့် ပြင်ဆင်ချက်ကို တင်သွင်းအပ်ပါသည်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားပြောပါ။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါ တယ</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၃ ဦးကြည်သာ၊ ဂွမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="372">ဦးကြည်သာ(ဂွမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ မူရင်း အခန်း(၁၁) ကင်းလွတ်ခွင့်နှင့် သက်သာခွင့်ကိစ္စ ပုဒ်မ ၂၅ ပုဒ်မခွဲ(ဂ) ဖြစ်ပါတယ်။ နိုင်ငံခြားမှလာပြီး ရင်းနှီးမြှုပ်နှံ တဲ့သူတွေအတွက် သူတို့ရဲ့ ပုံသေပိုင်ပစ္စည်းတို့၊ ပစ္စည်းကိရိယာတို့အတွက် ပစ္စည်းတန်ဖိုးလို့ခေါ်တဲ့ ပစ္စည်းတန်ဖိုးလျှော့တဲ့ အမြတ်ခွန်မှ နုတ်ပယ်ခွင့် ပေးထားပါတယ်။ ဒီနေရာမှာ နိုင်ငံခြားကလာတဲ့ သူတွေဟာ သူတို့ တိုင်းပြည်ကရှိတဲ့ ပစ္စည်းတန်ဖိုးလျှော့ပေါ့တဲ့နှုန်းတွေနဲ့ လာပြီးတော့ အငြင်းပွား ပြီးတော့ တောင်းနိုင်ရင်လည်း တောင်းနိုင်တယ်။ ရှိတာမို့လို့ ကျွန်တော့်အနေနဲ့ နိုင်ငံတော်က သတ်မှတ်တဲ့ နှုန်းထားနှင့်ပဲ ပြု လုပ်ရမယ်ဆိုတဲ့ ဖြည့်စွက်တင်ပြခြင်း ဖြစ်ပါတယ်။ တင်ပြချက် အပြည့်အစုံမှာ ဝင်ငွေခွန်စည်းကြပ်ရန်အလို့ငှာ စက်ပစ္စည်း၊ စက်ကိရိယာ၊ အဆောက်အအုံ သို့မဟုတ် လုပ်ငန်းသုံးအခြားမတည်ပစ္စည်းများပေါ်တွင် နိုင်ငံတော်မှ သတ်မှတ်ထားသည့် ပစ္စည်းတန်ဖိုး လျှော့ သည့် နှုန်းထားအတိုင်းတွက်ချက်ပြီး ပစ္စည်းတန်ဖိုးလျှော့သင့်ငွေကို အမြတ်ငွေမှ နုတ်ပယ်ခွင့်ဟု ဖြည့်စွက်လိုပါကြောင်း တင်ပြခြင်းဖြစ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံပါတယ်။</speech>
<speech type="speaker">ကန့်ကွက်အဆိုပြု ရန်ရှိပါသလား။ ကန့်ကွက်အဆိုပြု ရန်မရှိတဲ့အတွက် ဦးကြည်သာရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၇၄ ဦးဝင်းသန်း ဆွေးနွေးဖို့ ဖြစ်ပါတယ်</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ဒီအခန်းက တော့ နိုင်ငံခြားသားရင်းနှီးမြှုပ်နှံသူကိုဆွဲဆောင်တဲ့ Incentive ပေးတဲ့မက်လုံးအခန်းဖြစ်ပါတယ်။ သို့ရာတွင် ယခုအပိုဒ်၌ နိုင်ငံခြားသားကုမ္ပဏီမှာပါတဲ့ နိုင်ငံခြားသားကို နိုင်ငံခြားသားက သူပေးဆောင် ရန်ရှိတဲ့အခွန်ကို သူ့အင်နီဘယ်ရှယ် မပေးဘဲနဲ့ ကုမ္ပဏီပိုင်ရှင်က ၊ ကုမ္ပဏီရဲ့ စီမံခန့်ခွဲရေးရုံးက သွားပေးရင် အဲ့ဒီအတွက် Test နဲ့ပတ်သက်တဲ့ အက်စ်စတေဘယ် ဖြစ်တဲ့အပိုင်းက နုတ်ပေးဖို့ဆိုတာ အင်မတန်သေးငယ်တဲ့ ကုမ္ပဏီရဲ့ အစိတ်အပိုင်းဖြစ်တဲ့အတွက် မူလရည်မှန်းထားတဲ့နိုင်ငံခြား ရင်းနှီးမြှုပ်နှံသူကို ဆွဲဆောင်ဖို့ အဓိကမကျပါဘူး။ ဒါကပထမ အကြောင်းပြချက်ဖြစ်ပါတယ်။ ဒုတိယ အကြောင်းပြချက်ကတော့ ကျွန်တော်တို့နိုင်ငံသားတွေ တစ်ဖက်နိုင်ငံကိုအသီးသီး သွားအလုပ်လုပ် ကြရင် သက်ဆိုင်ရာအခွန်ပြဋ္ဌာန်းချက်များကို ဆောင်ရတာဖြစ်ပါတယ်။ ကျွန်တော်တို့ နိုင်ငံမှာ လာရောက်ရင်းနှီးမြှုပ်နှံမယ့် တိုးတက်ပြီးသားနိုင်ငံတွေဟာ အခွန်နှင့် GDP အချိုး ကျွန်တော်တို့ နိုင်ငံထက်အများကြီး မြင့်ပါတယ်။ အခွန်ရှောင်တဲ့ကိစ္စရပ်ကို ရာဇဝတ်မှုသဖွယ် အင်မတန် စက်ဆုပ်တဲ့ နိုင်ငံတွေလည်း ဖြစ်ပါတယ်။ ဒါကြောင့်မို့လို့ ဒီအပိုဒ်ကို ကင်းလွတ်ခွင့်အနေနဲ့ မပေးခြင်းဟာ သူတို့ အတွက် သိပ်ပြီးတော့ ထူးဆန်းတဲ့မက်လုံးရှိစရာခေါင်းစဉ်လည်း မဟုတ်ပါဘူးခင်ဗျား။ နောက်တစ်ခု ကတော့ အရင်တုန်းက ကျွန်တော်တို့ရဲ့ ဘဏ်လုပ်ငန်းစနစ်တွေမှာ နိုင်ငံခြားသားတစ်ဦးချင်းရဲ့ အခွန်ငွေကို လိုက်ကောက်ဖို့က အတန်ငယ်အခက်အခဲ ရှိပါတယ်။ ကုမ္ပဏီကိုတိုက်ရိုက် ဆက်ဆံပြီး ကောက်ခံတာ များပါတယ်။ သူတို့နိုင်ငံတွေမှာတော့ On Line ကပဲ တစ်ခါတည်း ကောက်ပါတယ်။ ကျွန်တော်တို့ဆီမှာ အခုအခါမှာတော့ ဘဏ်လုပ်ငန်းတွေလည်း ပြင်လာပြီ။ ပုဂ္ဂလိကဘဏ်လုပ်ငန်း တွေမှာ နိုင်ငံခြားငွေသုံးခွင့်ပါ ကျွန်တော်တို့ နိုင်ငံသားသည်ပင်လျှင် သင့်လျော်သလို တရားဝင် Account များဖွင့်နိုင်မည်ဖြစ်တဲ့အတွက် ဒီလိုဝင်ငွေခွန်ကောက်တာကို သက်ဆိုင်ရာရင်းနှီးမြှုပ်နှံမှု ကုမ္ပဏီရုံးတွေကို အားကိုးနေရတဲ့အနေအထားလည်း မရှိတော့တဲ့အတွက် သက်ဆိုင်ရာဝင်ငွေခွန်နှင့် ပတ်သက်တဲ့ဥပဒေအတိုင်းသာ သွားတာကပိုပြီးတော့ သင့်လျော်မှုရှိပါတယ်။ ဒါကြောင့်မို့လို့ အမျိုးသားလွှတ်တော်မှ ရောက်ရှိလာတဲ့ မူလအခန်း(၁၁) အပိုဒ် ၂၁ အပိုဒ်ခွဲ(င) လုပ်ငန်းတွင်နိုင်ငံခြားမှ လာရောက်အမှုထမ်းဆောင်နေသော နိုင်ငံခြားသားများအတွက် နိုင်ငံတော်သို့ ပေးဆောင် ရမည့်ဝင်ငွေခွန်ကို ရင်းနှီးမြှုပ်နှံသူက ကျခံပေးဆောင်ခွင့်၊ ယင်းသို့ပေးဆောင်သည့် ဝင်ငွေခွန်ကို အခွန်စည်းကြပ်ထိုက်သောဝင်ငွေမှ နုတ်ပယ်ခွင့်ဆိုသောအပိုဒ်အား ပယ်ဖျက်ပေးပါရန်အဆို တင်သွင်း အပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်ရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းသန်းရဲ့ အဆိုအတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၅ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ အမျိုးသားလွှတ်တော်က ပြင်ဆင်အတည်ပြုချက်အခန်း(၁၂) အပိုဒ် ၂၄ အစား အပိုဒ် ၂၈ ၏ ပြင်ဆင်ချက်အဆိုမှာ ပြည်ထောင်စုအစိုးရအဖွဲ့သည် ခွင့်ပြုမိန့်ဖြင့် ဖွဲ့စည်းသည့် စီးပွားရေးလုပ်ငန်းကို ပဋိညာဉ်စာချုပ်ပါသက်တမ်း သို့မဟုတ် ယင်းသက်တမ်းကိုတိုးမြှင့် ပေးလျှင် ယင်းသို့ တိုးမြှင့်ပေးသည့်သက်တမ်းအတွင်း အများပြည်သူအကျိုးအတွက် ဈေးကွက်တွင် ဖြစ်ပေါ်နေ သည့် ဈေးနှုန်းများအတိုင်း တန်ဖိုးသင့်ကာ လျော်ကြေးပေး၍ ဆောင်ရွက်ခြင်းမှတပါး နိုင်ငံပိုင် ပြုလုပ်ခြင်းမပြုဟု အာမခံသည်ဟူသော ပြင်ဆင်ချက်အား အတည်ပြု ပေးပါရန်လေးစားစွာ တင်ပြ အပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက်အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၆ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၇၆ အခန်း(၁၂) အပိုဒ် ၂၉ ကိုအသစ်ဖြည့်စွက်ထားပါတယ်။ ယင်းသို့ ဖြည့်စွက်ချက်မှာ ကော်မရှင်၏ခွင့်ပြုမိန့်အရ ဆောင်ရွက်လျက်ရှိသည့် ရင်းနှီးမြှုပ်နှံမှုလုပ်ငန်းတစ်ခုခုအား ခွင့်ပြုချက် သက်တမ်းမကုန်ဆုံးမီ လုံလောက်သောအကြောင်းတစ်စုံတစ်ရာ မရှိဘဲရပ်ဆိုင်းခြင်း မပြုရန် ပြည်ထောင်စုအစိုးရအား အာမခံသည်ဟူ၍ရှိပါတယ်။ ယင်းသို့ ပြင်ဆင်ချက်အား အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထား သိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက်အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇ရ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးဂွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ အမှတ်စဉ် ၇ရ အခန်း(၁၃) မြေအသုံးပြုပိုင်ခွင့်လို့ ရေးသားထားသည်ကို အခန်း(၁၄) မြေအသုံးပြုပိုင်ခွင့်လို့ ပြင်ဆင် ထားပါတယ်။ ယင်းသို့ပြဋ္ဌာန်းပြင်ဆင်ချက်အား အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၈ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်သော ဥက္ကဋ္ဌကြီးခင်ဗျား။ အမှတ်စဉ် ၇၈ အခန်း(၁၃) အပိုဒ် ၂၈ နှင့် ၂၉ ကို ပြင်ဆင်ချက် ၃၂ ဖြင့် ပုဒ်မတစ်ခုတည်း တပ်ဆင်ပြီးတော့ ပြင်ဆင်ထားပါတယ်။ ယင်းပြင်ဆင်ချက်မှာ ကော်မရှင်သည် နိုင်ငံတော်၏ စီးပွားရေး ပိုမိုဖွံ့ဖြိုးတိုးတက်စေရန်အလို့ငှာ မြေငှားရမ်းခွင့်ရှိသူ သို့မဟုတ် မြေအသုံးပြုခွင့်ရသူထံမှ ကနဦး သဘောတူညီချက်ရယူပြီး ပြည်ထောင်စုအစိုးရအဖွဲ့၏ ကြိုတင်သဘောတူညီချက်ဖြင့် ယင်းမြေပေါ် တွင် ရင်းနှီးမြှုပ်နှံမှုပြုလုပ်ရန် ခွင့်ပြု နိုင်သည်ဟူ၍ ဖော်ပြထားပါတယ်။ ယင်းဖော်ပြချက်အား အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech><mp id="398">ဦးမောင်မောင်သိမ်း(ခရမ်းမဲဆန္ဒနယ်)</mp>၂၈ ကြားမှာ ကျွန်တော်တို့ မြေအသုံးပြုခွင့်နှင့် ပတ်သက်ပြီးတော့ ပုဒ်မ ၃၀ မှာ မူလပြဋ္ဌာန်းတာက ကော်မရှင်သည်ရင်းနှီးမြှုပ်နှံသူအား အမှန်လိုအပ် သည့်မြေငှားရမ်းခွင့်ကာလ သို့မဟုတ် မြေအသုံးပြုခွင့်ကာလကို စီးပွားရေးလုပ်ငန်း၊ စက်မှု လုပ်ငန်း သို့မဟုတ် စိုက်ပျိုးမွေးမြူရေးလုပ်ငန်းဆိုပြီးတော့ ဒီနေရာမှာ စိုက်ပျိုးမွေးမြူရေးလုပ်ငန်းပါ နေပါတယ်။ ရှေ့နှင့် ပြင်ခဲ့တာနှင့်ညီညွတ်ဖို့အတွက်ကို သို့မဟုတ် စိုက်ပျိုးမွေးမြူရေးလုပ်ငန်းကို ပြန်လည်ပယ်ဖျက်ပြီးတော့ စီးပွားရေးလုပ်ငန်း၊ စက်မှုလုပ်ငန်းအမျိုးအစားနှင့် ရင်းနှီးမြှုပ်နှံမှုပမာဏ အပေါ်မူတည်၍ ကနဦးနှစ် ၅၀ အထိခွင့်ပြုနိုင်သည်ဆိုတာကိုပြင်ဆင်ပေးဖို့အတွက်တင်ပြအပ်ပါတယ် ခင်ဗျား။</speech>
<speech type="speaker">ဦးမောင်မောင်သိမ်းဆွေးနွေးတာက အခန်း(၁၄) မြေအသုံးပြုခွင့်ခေါင်းစဉ် အောက်ကဖြစ်ပါသလား။</speech>
<speech><mp id="398">ဦးမောင်မောင်သိမ်း(ခရမ်းမဲဆန္ဒနယ်)</mp>မှန်ပါတယ်</speech>
<speech type="speaker">အဲ့ဒီမှာမှ အခုပြင်ဆင်မယ့်အဆိုဟာ အပိုဒ် ၃၀ ဖြစ်ပြီးတော့ ကော်မရှင်သည် ရင်းနှီးမြှုပ်နှံသူအား အမှန်လိုအပ်သည့် မြေငှားရမ်းခွင့်ကာလ သို့မဟုတ် မြေအသုံးပြုခွင့်ကာလကို စီးပွားရေးလုပ်ငန်း၊ စက်မှုလုပ်ငန်း ကြားမှာမူလပါခဲ့တဲ့ သို့မဟုတ် စိုက်ပျိုးမွေးမြူရေးလုပ်ငန်းကို ပယ်ဖျက်မယ်ဖြုတ်မယ်</speech>
<speech><mp id="398">ဦးမောင်မောင်သိမ်း(ခရမ်းမဲဆန္ဒနယ်)</mp>မှန်ပါတယ်ခင်ဗျ။</speech>
<speech type="speaker">ကျန်တာဆက်ပါမယ်။ အမျိုးအစားနှင့် ရင်းနှီးမြှုပ်နှံမှုပမာဏအပေါ် မူတည်၍ ကနဦးနှစ် ၅၀ အထိခွင့်ပြုနိုင်သည်ဆိုတဲ့ကိစ္စနှင့် ပတ်သက်ပြီးတော့ ဒါမှန်တယ်ဆိုရင် သက်ဆိုင်ရာ ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် မူလ စီးပွားကုန်သွယ်ကော်မတီက တင်ပြထားတဲ့ ပြင်ဆင်ချက်အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၇၉ ဦးစိုးသာက ဆွေးနွေးဖို့ ဖြစ်ပါတယ်</speech>
<speech><mp id="399">ဦးစိုးသာ(တွံတေးမဲဆန္ဒနယ်)</mp>လေးစားအပ်သော ဥက္ကဋ္ဌကြီးခင်ဗျား။ ကျွန်တော်တို့ ၇၉ မူလ အဆိုပြုပြဋ္ဌာန်းချက်ဖြစ်ပါတယ်။ ဒီဟာက ကော်မရှင်သည် နိုင်ငံတစ်ဝန်းလုံးတွင် ဖွံ့ဖြိုးတိုးတက်စေရန် အလို့ငှာ စီးပွားရေးဖွံ့ဖြိုးမှုနည်းပါးပြီး ဆက်သွယ်သွားလာရေးခက်ခဲသော ဒေသများတွင် ရင်းနှီးမြှုပ်နှံ သူများအတွက် ဤဥပဒေပါမြေငှားရမ်းခွင့်ကာလ သို့မဟုတ် မြေသုံးခွင့်ကာလထက် ပိုမို၍ခံစားခွင့်ရှိ စေရန် သတ်မှတ်နိုင်သည်လို့ ဖော်ပြပါတယ်။ ပြင်ဆင်ချက်အဆိုကတော့ ကော်မရှင်သည် နိုင်ငံ တစ်ဝန်းလုံးတွင် ဖွံ့ဖြိုးတိုးတက်စေရန်အလို့ငှာ စီးပွားရေးဖွံ့ဖြိုးမှုနည်းပါးပြီး ဆက်သွယ်သွားလာရေး ခက်ခဲသော ဒေသများတွင် ရင်းနှီးမြှုပ်နှံသူများအတွက် ဤဥပဒေပါမြေငှားရမ်းခွင့်ကာလ သို့မဟုတ် မြေသုံးခွင့်ကာလထက် ပိုမို၍ခံစားခွင့်ရရှိစေရန် ပြည်ထောင်စုအစိုးရအဖွဲ့၏ သဘောတူညီချက်ဖြင့် သတ်မှတ်နိုင်သည်လို့ ပြင်ဆင်အဆိုပြု အပ်ပါတယ်။ အဆိုပြု ရတဲ့အကြောင်းကတော့ နဂိုမူလဥပဒေ အတိုင်းဆိုရင် ကော်မရှင်ကလုပ်နိုင်ပါတယ်။ ဒါက နဂိုမူလပါ ဥပဒေထက်ပိုပြီးတော့ ပေးရမှာဖြစ်တဲ့ အတွက်ကြောင့် ကော်မရှင်မှာမယူဘဲနဲ့ ပြည်ထောင်စုအစိုးရအဖွဲ့ကို တင်ပြီးမှတိုးပေးခြင်းဟာ ပိုပြီးတော့ သင့်လျော်တယ်လို့ တွေ့မြင်ရတဲ့အတွက်ကြောင့် ယခုလို စာပိုဒ်အသစ်နဲ့ ပြည်ထောင်စု အစိုးရအဖွဲ့ရဲ့ သဘောတူညီချက်ဖြင့်ဆိုတာကိုယူပြီးမှ သတ်မှတ်ဖို့ တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြု ရန်ရှိပါသလား။ ကန့်ကွက်အဆိုပြုရန်မရှိတဲ့အတွက် ဦးစိုးသာရဲ့ အဆို အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈၀ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးသောင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်တဲ့ ဥက္ကဋ္ဌကြီးခင်ဗျား။ အမှတ်စဉ် ၈၀ အခန်း(၁၅) အပိုဒ် ၃၃ ကို ပြင်ဆင်ချက်အနေနဲ့ အပိုဒ် ၃၈ အဖြစ် ပြင်ဆင်ထားပါတယ်။ ရင်းနှီးမြှုပ်နှံသူသည် အောက်ပါငွေများကို သက်ဆိုင်ရာနိုင်ငံခြားငွေဖြင့် သတ်မှတ်သည့် ငွေလဲလှယ် နှုန်းအတိုင်း နိုင်ငံတော်အတွင်းရှိ နိုင်ငံခြားဘဏ်လုပ်ငန်း လုပ်ကိုင်ခွင့်ရှိသော ဘဏ်မှတစ်ဆင့် နိုင်ငံခြားသို့ လွှဲပြောင်းနိုင်ခွင့်ရှိသည်ဆိုပြီး ဥပဒေကြမ်းကော်မတီက ပြင်ဆင်ထားပါတယ်။ ၎င်းအတိုင်း အတည်ပြုပေးပါရန် လေးစားစွာဖြင့် တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင် (အတွင်းရေးမှူး ၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်။</speech>
<speech type="speaker">ကန့်ကွက်၊ အဆိုပြုရန်ရှိပါသလား။ ကန့်ကွက်၊ အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၈၁ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးသောင်း(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၈၁ အခန်း(၁၆) စာပိုဒ် ၃၄ အား ကျွန်တော်တို့ ၃၈ အတိုင်းပဲ နိုင်ငံတော်အတွင်းရှိ နိုင်ငံခြားဘဏ်လုပ်ငန်းလုပ်ကိုင်ခွင့်ရှိသော ဘဏ်မှ တစ်ဆင့် နိုင်ငံခြားသို့ လွှဲပြောင်းခွင့်ရှိသည်ဆိုတဲ့အချက်ကို ကျွန်တော်ပြင်ဆင်ထားပါတယ်။ ၎င်းအတိုင်း အတည်ပြုပေးပါလို့ လေးစားစွာဖြင့်တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈၂ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><mp id="240">ဦးသောင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်တဲ့ ဥက္ကဋ္ဌကြီးခင်ဗျား။ အမှတ်စဉ် ၈၂ အခန်း(၁၇) အပိုဒ် ၃၆ ကိုပြင်ဆင်ချက်အနေနဲ့ ၄၁ မှာဖော်ပြထားပါတယ်။ ကော်မရှင်သည် ဤဥပဒေပါပြဋ္ဌာန်းချက်၊ ဤဥပဒေအရ ထုတ်ပြန်သည့် နည်းဥပဒေများ၊ စည်းမျဉ်းစည်းကမ်းများ၊ လုပ်ထုံးလုပ်နည်းများ၊ အမိန့်ကြော်ငြာစာ၊ အမိန့်၊ ညွှန်ကြားချက် သို့မဟုတ် ခွင့်ပြုမိန့်ပါ စည်းကမ်းချက်တစ်ရပ်ရပ်ကို ဖောက်ဖျက်သည့် ရင်းနှီးမြှုပ်နှံသူအား အောက်ပါ စီမံခန့်ခွဲရေးဆိုင်ရာ ပြစ်ဒဏ်တစ်ရပ်ရပ်ကိုဖြစ်စေ ချမှတ်နိုင်သည်လို့ ကျွန်တော် ပြင်ဆင်ထားပါတယ်။ ၎င်းပြင်ဆင်ထားတဲ့ အတိုင်းအတည်ပြု ပေးပါလို့ လေးစားစွာဖြင့် တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်။</speech>
<speech type="speaker">ကန့်ကွက်ဆွေးနွေးရန် ရှိပါသလား။ ကန့်ကွက်ဆွေးနွေးရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈၃ ဦးဝင်းဦး၊ ရေဖြူမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>လေးစားအပ်သော ဥက္ကဋ္ဌကြီးခင်ဗျား။ အခန်း(၁၈) အပိုဒ် ၃ရ ပုဒ်မခွဲ (ခ) အပိုဒ်ခွဲ (၁) မှာ မူလအဆိုပြုချက်မှာ မြန်မာနိုင်ငံ၏ တည်ဆဲဥပဒေများနှင့်အညီ လိုက်နာဆောင်ရွက်ရမည်လို့ ရေးထားတာကို ကျွန်တော်တို့အနေနဲ့ နိုင်ငံတော်၏ တည်ဆဲဥပဒေများ နှင့်အညီ လိုက်နာဆောင်ရွက်ရမည်လို့ အဆိုပြု တင်ပြခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ။</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါ-ရဦးသောင်းထောင်စုအစိုး<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းဦးရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech></speech>
<speech type="speaker">အမှတ်စဉ် ၈၄ ဦးဝင်းဦး ဆွေးနွေးဖို့ ဖြစ်ပါတယ်</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>လေးစားအပ်သော ဥက္ကဋ္ဌကြီးခင်ဗျား။ ဒီအခန်း (၁၉) အပိုဒ် ၃၈ က မူလအဆိုပြုချက်အပေါ်မှာ အမျိုးသားလွှတ်တော်ကနေ အနည်းငယ်ပြင်ဆင်ပြီးတော့အတည်ပြုထားတာရှိပါတယ်။ ဒီအပိုဒ်က ရှည်လျားပြီးတော့ အကြောင်းအရာ မျိုးစုံပါပါတယ်။ ကျွန်တော်တို့ ဒီအပိုဒ်ကို လေ့လာတဲ့အခါမှာ အရှေ့ပိုင်းကနေ ရည်ညွှန်းချက်တွေ ကျွန်တော်တို့ ပြန်ပြန် ပြီးတော့ ရှာပြီးတော့ ကြည့်ရပါတယ်။ အဲဒီအတွက်ကြောင့် ကျွန်တော်တို့အနေနဲ့ ဒီတစ်ပိုဒ်လုံးကို ဖတ်လိုက်တာနဲ့ အကြောင်းအရာ ပြည့်စုံအောင်နဲ့ လိုအပ်တဲ့ပြင်ဆင်မှုလေးတွေကို ပြင်ဆင်ထည့်သွင်း ထားခြင်းဖြစ်ပါတယ်။ ဒီအပိုဒ်ကြီးမှာ တော်တော်ရှည်လျားပြီးတော့ ကျွန်တော်တို့အချိန်ကို ငဲ့ညှာသော အားဖြင့် ကျွန်တော်အစအဆုံးမဖတ်တော့ပါဘူးခင်ဗျား။ အားလုံးကိုလည်းဝေထားပြီးဖြစ်တဲ့အတွက် ကြောင့် ဒီအတိုင်းအတည်ပြု ပေးပါလို့ ကျွန်တော်တင်ပြလိုပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုအစိုးရ ဖတ်ပြီးဖြစ်ပါလိမ့်မယ်။ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>အကြိမ်ကြိမ် ဖတ်ပြီးဖြစ်ပါတယ်။ သဘောတူပါတယ်။</speech>
<speech type="speaker">ကန့်ကွက်၊ အဆိုပြုရန်ရှိပါသလား။ ကန့်ကွက်၊ အဆိုပြုရန်မရှိတဲ့အတွက် ဦးဝင်းဦးရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">စာမျက်နှာ ၁၆ အမှတ်စဉ် ၈၅ ဥပဒေကြမ်းကော်မတီမှ ဆွေးနွေးဖို့ဖြစ် ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၈၅ အား ဥပဒေကြမ်းကော်မတီမှ ပြင်ဆင်ချက်အဆို တင်သွင်းသွားမှာဖြစ်ပါတယ်။ အပိုဒ် ၄၄ ဤဥပဒေကို မပြဋ္ဌာန်းမီ ပြည်ထောင်စုမြန်မာနိုင်ငံတော် နိုင်ငံခြားရင်းနှီးမြှုပ်နှံမှုဥပဒေ နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် (၁၀/၁၉၈၈) အရ ရင်းနှီးမြှုပ်နှံသူအား ဤဥပဒေအရ သတ်မှတ်သည့် ရင်းနှီးမြှုပ်နှံသူများဖြစ်သည်ဟု မှတ်ယူရမည်ဟု ပြင်ဆင်အတည်ပြု ပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ပိုမိုပြည့်စုံ တဲ့အတွက် လက်ခံပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈၆ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်ဥပဒေကြမ်းကော်မတီ)</mp>အမှတ်စဉ် ၈၆ အား ဥပဒေကြမ်း ကော်မတီမှပြင်ဆင်ချက်အဆိုမှာ အပိုဒ် ၄ရ ကော်မရှင်သည် အစည်းအဝေးများကို သတ်မှတ်ချက်များ နှင့်အညီ ကျင်းပရမည်ဟု အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>လက်ခံ ပါတယ်ခင်ဗျား။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈ရ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီး ခင်ဗျား။ အမှတ်စဉ် ၈ရ အခန်း(၁၉) မူလပြဋ္ဌာန်းချက် အပိုဒ် ၄၂ အစား ဥပဒေကြမ်းကော်မတီရဲ့ ပြင်ဆင်တင်ပြချက် အပိုဒ် ၄၈ မှာ ဤဥပဒေက အပ်နှင်းသော လုပ်ပိုင်ခွင့်အရ ကော်မရှင်ကချ မှတ်သော အဆုံးအဖြတ်သည် အပြီးအပြတ် အတည်ဖြစ်သည်လို့ ပြင်ဆင်ချက်အားအတည်ပြု ပေးနိုင် ပါရန်တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက် အဆိုပြုရန်ရှိပါသလား။ ကန့်ကွက် အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၈၈ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ဥပဒေကြမ်းကော်မတီ)</mp>အမှတ်စဉ် ၈၈ မူလပြဋ္ဌာန်းချက် အပိုဒ် ၄၃ အစား ဥပဒေကြမ်းကော်မတီရဲ့ ပြင်ဆင်တင်ပြချက် အပိုဒ် ၄၉ မှာ ဤဥပဒေအရ အပ်နှင်း ထားသော လုပ်ပိုင်ခွင့်များနှင့်အညီ သဘောရိုးဖြင့်ဆောင်ရွက်ကြောင်း သက်သေအထောက်အထား ခိုင်လုံသည့် ကိစ္စတစ်ရပ်ရပ်အတွက် ကော်မရှင်အဖွဲ့ဝင်တစ်ဦးဦးကိုဖြစ်စေ၊ ကော်မတီ သို့မဟုတ် အဖွဲ့ငယ်၏ အဖွဲ့ဝင်တစ်ဦးဦးကိုဖြစ်စေ၊ နိုင်ငံဝန်ထမ်းတစ်ဦးဦးကိုဖြစ်စေ၊ တရားမကြောင်းဖြင့်သော်လည်းကောင်း၊ ပြစ်မှုကြောင်းဖြင့်သော်လည်းကောင်း တရားစွဲဆိုခြင်း အရေးယူခြင်းမရှိစေရလို့ ပြင်ဆင်ချက်အား အတည်ပြု ပေးနိုင်ပါရန်တင်ပြအပ်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘော တူပါတယ်ခင်ဗျား။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆိုအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ဦးဝင်းထိန်၊ မိတ္ထီလာမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်သော ဥက္ကဋ္ဌကြီးခင်ဗျား။ အမှတ်စဉ် ၈၉ အပိုဒ် ၄၄ ရဲ့ မူလအဆိုပြု ပြဋ္ဌာန်းချက်ရော၊ အမျိုးသားလွှတ်တော်ပြင်ဆင်အတည်ပြုချက်ပေါ်မှာက ဒီဥပဒေပါပြဌာန်းချက်များကို ဆောင်ရွက်နိုင်စေရန် သက်ဆိုင်ရာပြည်ထောင်စုဝန်ကြီးဌာနသည်ဆိုပြီးတော့ ယေဘုယျအားဖြင့် ဖော်ပြထားပါတယ်။ ကျွန်တော်တင်ပြတဲ့အချက်မှာကတော့ လုပ်ငန်းသဘာဝ အရ ရင်းနှီးမြှုပ်နှံတဲ့ကုမ္ပဏီတွေဟာ လုပ်ငန်းသဘောအရ အဆက်အဆက်အများဆုံး တိုက်ရိုက် တာဝန်အရှိဆံး ဝန်ကြီးဌာနဖြစ်သင့်တယ်လို့ ယူဆတဲ့အတွက်ကြောင့်မို့လို့ ကျွန်တော်ရဲ့ အဆိုပြုချက်က ကျွန်တော်ဖတ်ပြပါမယ်။ အပိုဒ် ၅၀ ဤဥပဒေပါပြဋ္ဌာန်းချက်များကို ဆောင်ရွက်နိုင်စေရန် အမျိုးသား စီမံကိန်းနှင့်စီးပွားရေးဖွံ့ဖြိုးတိုးတက်မှုဝန်ကြီးဌာနသည်ဆိုပြီးတော့ ထည့်ထားပေးပါတယ်။ ဒီအချက်ကို တင်ပြပါတယ်ခင်ဗျား။</speech>
<speech type="speaker">ပြည်ထောင်စုအစိုးရ သဘောထားသိလိုပါတယ်</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ဒီဟာတော့ Ecco cossup:op:93 Investment Trade oooo:03 0f slempece Trade ocu: တာလည်းရှိပါတယ်။ များသောအားဖြင့် နိုင်ငတွေမှာတော့ Industry ကယူပါတယ်။ ဒါကြောင့်မို့လို့ ကျွန်တော်တို့ ဒါတော့ အရှင်ထားဖို့လိုပါတယ်။ နဂိုအတိုင်းပဲ။ ဤဥပဒေပါပြဋ္ဌာန်းချက်များကိုဆောင်ရွက်နိုင်စေရန် အစိုးရက သတ်မှတ်တာဝန်ပေးအပ်သော သက်ဆိုင်ရာ ပြည်ထောင်စုဝန်ကြီး ဌာနသည် ကော်မရှင်၏ဆိုထားပါတယ်။</speech>
<speech type="speaker">ဒါကြောင့်မို့လို့ ဝန်ကြီးဆိုလိုတာက ပြန်ဖတ်ပြလိုက်ပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ကျွန်တော် ပြန်ဖတ်ပြပါမယ်။ ဤဥပဒေပါ ပြဋ္ဌာန်းချက်များကို ဆောင်ရွက်နိုင်စေရန် အစိုးရက သတ်မှတ်တာဝန် ပေးအပ်သော သက်ဆိုင်ရာ ပြည်ထောင်စုဝန်ကြီးဌာနသည် ကော်မရှင်၏ စက်မှုဝန်ကြီးဌာနနှင့် ဆက်စပ်နေပါတယ်။</speech>
<speech type="speaker">ဒါပေမယ့် ဒီအတိုင်းဆိုရင်ရော လုံလောက်မလား။ ဝန်ကြီးဌာနမဟုတ်ဘဲနဲ့ saēs: Board of Coporation of cop obocopę@op:c0saameos? malộcossos ecos အခုသဘောကတော့ ဝန်ကြီးဌာနကို တာဝန်ပေးတယ်။ တခြားနိုင်ငံမှာတော့ ဝန်ကြီးဌာနမဟုတ်ဘဲနဲ့ အခြား Board တို့၊ Coporation တို့ရော မပေးနိုင်ဘူးလား။ နောင်တစ်ချိန်ရော ဒီလိုမဖြစ်လာနိုင်ဘူး လား</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ကျွန်တော် တို့အဓိကတော့ Policy နောက်ကနေ အစိုးရရပ်တည်ပေးနိုင်ဖို့အရေးကြီးတဲ့အတွက်ကြောင့် တချို့ နိုင်ငံတွေမှာ ဥပမာဆိုရင် ကျွန်တော်တို့ ကမ္ဘောဒီးယား နောက် ထိုင်းနိုင်ငံဆိုရင် သူ့ရဲ့ ဝန်ကြီးချုပ်က ဥက္ကဋ္ဌလုပ်ပါတယ်။ အဲဒီတော့ သူက ပြည်ထောင်စုဝန်ကြီးဌာန ဘာဖြစ်လို့လဲဆိုတော့ အစိုးရအဖွဲ့ရဲ့ Backing လိုပါပဲ။</speech>
<speech type="speaker">သဘောပေါက်ပါတယ်။ ပြည်ထောင်စုဝန်ကြီးကတာဝန်ယူတယ်ဆိုတဲ့ အခါ ကျတော့ ဒါဝန်ကြီးဌာန ဒီထဲမှာပါပါတယ်။ အစိုးရကသတ်မှတ်ထားသော ဝန်ကြီးဌာန တကယ်လို့ ဝန်ကြီးဌာနမဟုတ်ဘဲနဲ့ တခြားနိုင်ငံမှာရှိတဲ့ ဥပမာအားဖြင့်ပြောပါတယ်။ တရုတ်နိုင်ငံမှာဆိုရင် ပြုပြင်ပြောင်းလဲရေးကော်မရှင်ဆိုတာရှိတယ်။ တကယ်လို့ ပြုပြင်ပြောင်းလဲရေးကော်မရှင်မျိုး မြန်မာနိုင်ငံမှာရှိလို့ ပေါ်ပေါက်လာတယ်ဆိုရင်ရော ဝန်ကြီးဌာနဆိုတဲ့စကားလုံးတစ်ခုတည်းနဲ့တော့ Cover မဖြစ်နိုင်ဘူး။ ဒါကြောင့်မို့လို့ ပြင်မယ်ဆိုရင် အစိုးရကသတ်မှတ်ပေးထားသော ဝန်ကြီးဌာန သို့မဟုတ် အဖွဲ့အစည်းတစ်ခုခုအားဆိုရင် ပိုပြီးတော့ မပြည့်စုံဘူးလား</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်။</speech>
<speech><mp id="251">ဦးဌေးမြင့်(မြိတ်မဲဆန္ဒနယ်)</mp>ဥက္ကဋ္ဌကြီးခင်ဗျား။ အပိုဒ် ၅၀ က အထွေအထွေအခန်း ဖြစ်ပါတယ်။ ဥပဒေတစ်ခုလုံးပြန်ကြည့်မယ်ဆိုရင် ခုနက ဦးဝင်းထိန်တင်ပြသွားတာ ဤဥပဒေပါပြဋ္ဌာန်း ချက်ကို ဆောင်ရွက်နိုင်ရန် အမျိုးသားစီမံကိန်းနှင့် စီပွားရေးဖွံ့ဖြိုးတိုးတက်မှုဝန်ကြီးဌာနသည်ကော်မရှင်၏ (က) ရုံးလုပ်ငန်းများကိုတာဝန်ယူဆောင်ရွက်ရမည်။ (ခ) ကုန်ကျစရိတ်များကို ကျခံရ မည်။ ဒီအပိုဒ်မှာ ဆိုလိုတဲ့စာသားက ဒီကော်မရှင်ကို ရုံးလုပ်ငန်းက ဘယ်သူကတာဝန်ယူမှာလဲ။ ဒီကုန်ကျစရိတ် ဘယ်ဝန်ကြီးဌာနက တာဝန်ယူမှာလဲလို့ ညွှန်းတဲ့အတွက်ကြောင့်မို့လို့ ခုနက ဦးဝင်းထိန်ပြောတာသော်လည်းကောင်း မူလအဖွဲ့အစည်းတစ်ခုထည့်လို့မရပါဘူးခင်ဗျား။ အဲဒီတော့ ခုနက တကယ်လို့ အစိုးရအဖွဲ့က ပြောတဲ့အခါပြောမယ်ဆိုရင်လည်းပဲ သက်ဆိုင်ရာဝန်ကြီးဌာန တစ်ခုဆိုရင်လည်းရပါတယ်။ ဒါပေမယ့် အဲဒီအနေနဲ့ ဆွေးနွေးတော့ ဦးဝင်းထိန်က ပြောပါတယ်။ Definitely အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနကနေပြီးတော့ ရုံးလုပ်ငန်း ကို Definitely ပေးထားတယ်ဆိုရင် ဒါသင့်တော်ပါတယ်ဆိုပြီး ဆွေးနွေးတဲ့အတွက်ကြောင့် အဲဒီလိုဖြစ် လာပါတယ်။ ဘာဖြစ်လို့လဲဆိုတော့ (က)နှင့် (ခ)နဲ့ပါမှ အသစ်ဝင်တဲ့သဘောဖြစ်ပါတယ်ခင်ဗျား။ ဒါကြောင့် ဦးဝင်းထိန်ကယူလည်းရတယ်။ ဒါမှမဟုတ် အစိုးရအဖွဲ့ ဒုတိယဝန်ကြီးပြောတာလည်း ရပါတယ်။ အမျိုးသားလွှတ်တော်ကတင်ထားတာယူလည်းရပါတယ်။</speech>
<speech type="speaker">ကျွန်တော်တို့ကတော့ လောလောဆယ် အမှတ်စဉ် ၈၉၊ စာပိုဒ် ၅၀ ကို ဦးဝင်းထိန်က ဆွေးနွေးတယ်။ ဆွေးနွေးတဲ့အခါမှာ တိတိကျကျနဲ့ အမျိုးသားစီမံကိန်းနှင့် စီးပွား ဖွံ့ဖြိုးတိုးတက်မှုဝန်ကြီးဌာနလို့ ဒီလို အတိအကျဖော်ပြထားတယ်။ ဒါကို ပြည်ထောင်စုအစိုးရအဖွဲ့က ဒီလို တိတိကျကျ ဖော်ပြထားခြင်းသည် တစ်ချိန်ချိန်မှာ ဒီဝန်ကြီးဌာနမဟုတ်ဘဲနဲ့ တခြားဌာန တစ်ခုလည်း ပေးကောင်းပေးမှာပါ။ အဲဒီအခါကျလို့ရှိရင် အခုလို တိတိကျကျဖော်ပြတဲ့အတွက် အခက်အခဲတွေဖြစ်လာနိုင်တယ်။ ဥပဒေမှာ ဒီလို တိတိကျကျပြဋ္ဌာန်းတဲ့အတွက် လုပ်မရတာတွေ ဖြစ်နိုင်တယ်။ ဒါကြောင့်မို့လို့ သက်ဆိုင်ရာပြည်ထောင်စုဝန်ကြီးရဲ့ သဘောထားကို မိမိ နားလည် တာက ဒါကြောင့်မို့လို့ အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဆိုတဲ့ဟာ မထည့်ဘဲနဲ့ အစိုးရက သတ်မှတ်ပေးထားသော ဝန်ကြီးဌာနဆိုရင် ပိုပြီးတော့ သင့်လျော်တယ်လို့ယူဆတယ်။ သို့ရာတွင် ဒီနေရာမှာ အစိုးရကသတ်မှတ်ထားတဲ့ ဝန်ကြီးဌာနမဟုတ်ဘဲနဲ့ Board တို့၊ Corporation တို့၊ Commission တို့၊ အဖွ���့တို့ဆိုရင် ခုနက ပြည့်စုံလုံလောက်မှုမရှိတဲ့အတွက် အဲဒါ တွေထည့်မှ ပြည့်စုံလုံလောက်မယ်လို့ မိမိကပြောခြင်းဖြစ်တယ်။ ဦးဌေးမြင့်ပြောတာက ဝန်ကြီးဌာနရဲ့ သို့မဟုတ်ရင် ကော်မရှင်ရဲ့ လုပ်ငန်းအသုံးစရိတ်များကို ဘယ်သူက ကျခံရမှာလဲလို့ပြောတာဖြစ်တယ်။ ဒါကြောင့် မို့လို့ အဆိုပြုချက်နဲ့ ဦးဌေးမြင့် ဆွေးနွေးတာဟာ မကိုက်ညီပါဘူး</speech>
<speech><mp id="251">ဦးဌေးမြင့်(မြိတ်မဲဆန္ဒနယ်)</mp>ကျွန်တော်တို့ ဒီ အပိုဒ် ၅၀ မှာ တစ်ခုထပ်ပြောရင် ရုံးလုပ်ငန်းများကို တာဝန်ယူဆောင်ရွက်ရမည်။ နောက်တစ်ခါ (ခ)မှာ ကုန်ကျစရိတ်များကို ကျခံရမည် လို့ပဲရေးထားပါတယ်ခင်ဗျား။ အဲတော့ ဒီအပိုဒ်သည် ရုံးလုပ်ငန်းလုပ်တဲ့အခါနှင့် ကုန်ကျစရိတ် ကျခံမှုနှင့် ဘတ်ဂျက် Cost press မဟုတ်ဘဲနဲ့ ရည်ညွှန်းထားတဲ့စာပိုဒ်ဖြစ်ပါတယ်။ ဒါကြောင့်မို့လို့ ဒီဟာ ဝန်ကြီးဌာနတစ်ခုခုပေးရန်လို့ဆိုလည်းပဲ အဆင်ပြေပါတယ်။</speech>
<speech type="speaker">အခု ဒီဟာလည်း ဦးသောင်းလွင် ပြော</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ကျွန်တော် တစ်ခုတင်ပြလိုပါတယ်။ ဒီအပိုဒ် ၅၀ ကို ဤဥပဒေပါ ပြဋ္ဌာန်းချက်များကို ဆောင်ရွက်နိုင်စေရန် အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနသည် ကော်မရှင်ရုံးလုပ်ငန်းများကို တာဝန်ယူဆောင်ရွက်ရမည်။ နောက်ကုန်ကျစရိတ်များကို ကျခံရမည်ဆိုတာ ကျွန်တော်တို့ဆိုတဲ့အဖွဲ့ ရှိပါတယ်။ ကုမ္ပဏီများမှတ်ပုံတင်ရေးနဲ့ ရင်းနှီးမြှုပ်နှံမှုဦးစီးဌာန အဲဒီဌာနသည် အခုကလက်ရှိက အမျိုးသားစီမံကိန်းနှင့်စီးပွားရေးဖွံ့ဖြိုးတိုးတက်မှုဝန်ကြီး ဌာနအောက်က ဌာနတစ်ခုဖြစ်ပါတယ်။ ဒါကြောင့်မို့လို့ သူဟာ ဒီဟာကို အထောက်အကူပြု ရမယ်။ ရုံးလုပ်ငန်းတွေကို ဆောင်ရွက်ရမယ်။ ဘာလို့ဆိုတော့ ကျွန်တော်တို့ ရင်းနှီးမြှုပ်နှံမှုကုမ္ပဏီများ မှတ်ပုံတင်ခြင်းနှင့် ရင်းနှီးမြှုပ်နှံမှုဦးစီးဌာန ဆိုတာရှိတယ်။ အဲဒါက ရုံးလုပ်ငန်းများကို တာဝန်ယူထမ်းဆောင်ရမယ်။ ကုန်ကျစရိတ်များကို ကျခံရမယ်လို့ သတ်မှတ်ထားတယ်။ တစ်ချိန်မှာ ဒီဟာသည် တခြားဝန်ကြီးဌာနတစ်ခုအောက်ကိုလည်း ရောက်သွားနိုင်တယ်။ ဒါကြောင့်မို့ ဒီဟာထည့်ထားတာပါ။</speech>
<speech type="speaker">ကဲ ဒါကြောင့်မို့လို့ ဝန်ကြီးဌာနမဟုတ်ဘဲနဲ့ တစ်ချိန်ချိန်မှာ အဖွဲ့အစည်းတစ် ခုကို သက်ဆိုင်ရာက အစိုးရက ပြည်ထောင်စုအစိုးရက တာဝန်ပေးမယ်ဆိုရင် အဲဒီအဖွဲ့၊ အဲဒီကော်မရှင်က ဆောင်ရွက်မယ်ဆိုရင်လည်း ဆောင်ရွက်နိုင်အောင် ခုနက ဒုတိယဝန်ကြီးပြောတဲ့ဟာ ဖြည့်စွက်မှ Cover ဖြစ်ပါမယ်။ အဲလိုဖြည့်လိုက်တဲ့အတွက် ကျန်တဲ့အပိုင်းတွေကလည်း သူ့ဟာသူ အလိုအလျောက် ပြောင်းသွားမယ့်သဘောဖြစ်ပါတယ်။ ဒါကြောင့်မို့လို့ ပြည်ထောင်စုအစိုးရအဖွဲ့က အခုပြင်ဆင်ချက် ဒါ ဦးဝင်းထိန် စပြီးအဆိုပြု တာကို ပြည့်စုံလျော်ညီအောင် ပြည်ထောင်စုအစိုးရ အဖွဲ့က တင်ပြတယ်။ ဒီဟာ ကျွန်တော်က ပြန်ပြီးဖြည့်စွက်တယ်။ ဒီအဆိုနဲ့ပတ်သက်လို့ ဦးဝင်းထိန် အနေနဲ့ သဘောထားပြောပြပေးပါ။</speech>
<speech><mp id="1183">ဦးဝင်းထိန်(မိတ္ထီလာမဲဆန္ဒနယ်)</mp>လေးစားအပ်သော ဥက္ကဋ္ဌကြီးခင်ဗျား။ ခုနက ဒုတိယ ဝန်ကြီး ဦးသောင်းလွင် ပြောတဲ့အထဲမှာလည်းပါပါတယ်။ ကျွန်တော်ကိုယ်တိုင်လည်း လုပ်ငန်းတွေ လုပ်ခဲ့ဖူးတဲ့အခါကျတော့ အဲ့ဒီ လက်ရှိလုပ်နေတဲ့ ရင်းနှီးမြှုပ်နှံတဲ့ကုမ္ပဏီဟာ ရုံးကိစ္စပဲဖြစ်ဖြစ်၊ ငွေရေးကြေးရေးပဲဖြစ်ဖြစ် ဆက်ဆံရမယ်ဆိုရင် အမြန်ဆုံး၊ အထိရောက်ဆုံး ဆက်ဆံနိုင်ဖို့ဆိုရင် ဒီဝန်ကြီးဌာနနာမည်ကို ထည့်ထားခြင်းဖြစ်တယ်။ နောက်တစ်ခုက ခုနက ဦးသောင်းလွင်ပြောတဲ့ အထဲမှာလည်းပါတယ်။ ဝန်ကြီးဌာနနဲ့ မဆက်ဆံရင်တောင်မှ အဲဒီဌာနအောက်မှာရှိတဲ့ ဌာနလေးက လုပ်ပေးပါဆိုတော့ ငွေရေးကြေးရေးကအစ၊ ရုံးလုပ်ငန်းကအစ တာဝန်ယူတဲ့အခါမှာ ပိုပြီးတော့ ပြေပြစ်စေချင်လို့ လုပ်ဖို့အတွက် တင်ပြခြင်းဖြစ်ပါတယ်။ သို့မဟုတ်ဘဲ ဥက္ကဋ္ဌကြီးနှင့်တကွ ဒီက ပုဂ္ဂိုလ်များက သင့်တော်မယ်ဆိုလို့ရှိရင်လည်း ပြင်ဆင်ဖို့အတွက် သဘောတူပါတယ်။</speech>
<speech type="speaker">အခု ဦးဝင်းထိန်နဲ့ ပြည်ထောင်စုအစိုးရအဖွဲ့ရဲ့ သဘောထားအပေါ် ကန့်ကွက် အဆိုပြု လိုသူရှိက ကန့်ကွက်အဆိုပြုနိုင်ပါတယ်။ ကန့်ကွက်အဆိုပြု ရန်မရှိရင် ဦးဝင်းထိန်နဲ့ ပြည်ထောင်စုအစိုးရရဲ့ ဖြည့်စွက်အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၀ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၉၀ ဥပဒေကြမ်းကော်မတီ ၅၁ ဤဥပဒေဖြင့် ရုပ်သိမ်းမည့် ပြည်ထောင်စုမြန်မာနိုင်ငံတော် နိုင်ငံခြားရင်းနှီးမြှုပ်နှံမှုဥပဒေ၊ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ် (၁၀/၁၉၈၈) အရ ကော်မရှင်၏ ခွင့်ပြုမိန့်ဖြင့် လုပ်ကိုင်လျက်ရှိသော ရင်းနှီးမြှုပ်နှံသူသည် ခွင့်ပြုမိန့်ပါစည်းကမ်းချက်များ သက်ဆိုင်ရာသဘောတူစာချုပ်ပါ စည်းကမ်းချက်များနှင့်အညီ သက်တမ်းကာလ ကုန်ဆုံးသည် အထိ ဆက်လက်လုပ်ကိုင်ခွင့် အကျိုးခံစားခွင့်ရှိစေရမည်ဟု ဥပဒေကြမ်းရဲ့ ပြင်ဆင်ချက်ကို အတည်ပြုပေးပါရန် တင်ပြအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၁ စာမျက်နှာ ၁ရ ဖြစ်ပါတယ်။ ဦးဝင်းမြင့်မှ ဆွေးနွေးဖို့ ဖြစ်ပါတယ်</speech>
<speech><mp id="326">ဦးဝင်းမြင့်(မြင်းခြံမဲဆန္ဒနယ်)</mp>လေးစားရပါသော ဥက္ကဋ္ဌကြီးခင်ဗျား။ ကျွန်တော်ရဲ့ ပြင်ဆင်ရန် တင်ပြချက်ဟာ မူလပြဋ္ဌာန်းချက်မှာ မပါဝင်ပါဘူး။ ကျွန်တော်ရဲ့ ပြင်ဆင်ရန် တင်ပြချက်ဟာ အပိုဒ် ၅၂ အနေနဲ့ ဖြည့်စွက်တင်ပြခြင်းဖြစ်ပါတယ်။ ဖြည့်စွက်ချက်ကို တင်ပြပါ့မယ်ခင်ဗျား။ အပိုဒ် ၅၂ ကော်မရှင်သည် ပုဒ်မ ၃ နှင့် ပုဒ်မ ၅ တို့အရ နိုင်ငံခြားရင်းနှီးမြှုပ်နှံမှုလုပ်ငန်းများကို ခွင့်ပြုရာ တွင်အရေးကြီးသည့် ကိစ္စရပ်အဖြစ် နိုင်ငံတော်နှင့် နိုင်ငံသားတို့၏ အကျိုးစီးပွားကို ထိခိုက်လာပါက ပြည်ထောင်စုအစိုးရအဖွဲ့မှတစ်ဆင့် အနီးကပ်ဆုံးပြည်ထောင်စုလွှတ်တော်အစည်းအဝေးသို့ တင်ပြဆောင်ရွက်ရမည်လို့ ကျွန်တော်အဆိုပြုထားပါတယ်။ အဲဒီတော့ကျွန်တော့်ကို အနည်းငယ် ရှင်းလင်း တင်ပြခွင့်ပြုပါခင်ဗျား။ ဒီအပိုင်းမှာ ကျွန်တော် နှစ်ပိုင်းရှင်းလင်းတင်ပြပါမယ်ခင်ဗျား။ ကျွန်တော်ဟာကော်မရှင်သည် အရေးအသားကျစ်လျစ်ရန်အတွက် ပုဒ်မ ၃ နှင့် ပုဒ်မ ၅တို့အရလို့ ကျွန်တော်ဒီမှာ တင်ပြထားပါတယ်။ ပုဒ်မ ၃ က ကျွန်တော်တို့ ပြင်ဆင်ချက်ဇယားနှင့် အပတ်စဉ် ၁၁ မှာ အတည်ပြုပြီး ဖြစ်တဲ့ ဦးစိုးသာ၊ တွံတေးရဲ့ ဤဥပဒေသည် ပြည်ထောင်စုအစိုးရအဖွဲ့၏ ကော်မရှင်က အမိန့်ကြော်ငြာစာထုတ်ပြန်သော စီးပွားရေးလုပ်ငန်းများနှင့် သက်ဆိုင်စေရမည်ဟူသော ပုဒ်မ ၃ ရဲ့ အရှည် ဖြစ်ပါတယ်။ နောက်တစ်ခါ ပုဒ်မ ၅ ဆိုတာကတော့ ကျွန်တော်တို့ ပြင်ဆင်ချက်ဇယား စာမျက်နှာ ၄ မှာ စဉ် ၂၁ မှာ ပုဒ်မ ၅၊ ပုဒ်မ ၄ အရကန့်သတ်သည့် သို့မဟုတ် တားမြစ်သည့် ရင်းနှီးမြှုပ်နှံမှုလုပ်ငန်းများ ကို နိုင်ငံတော် သို့မဟုတ် နိုင်ငံသားများပါဝင်သည့် ဖက်စပ်လုပ်ငန်းအဖြစ် လုပ်ကိုင်ပါက ကော်မရှင် သည် နိုင်ငံတော်နှင့်နိုင်ငံသား ပြည်သူများ၏အထူးသဖြင့် တိုင်းရင်းသားပြည်သူများ၏ အကျိုးစီးပွား အလို့ငှာ ပြည်ထောင်စုအစိုးရအဖွဲ့၏ အတည်ပြုချက်ကို ရယူ၍ခွင့်ပြုနိုင်သည်ဟု ဆိုပြီးတော့ ကျွန်တော်တို့ ကန့်သတ်တဲ့လုပ်ငန်းတွေကို ကျွန်တော်တို့ ခွင့်ပြုထားတာဖြစ်ပါတယ်။ ဒီကန့်သတ် ထားတဲ့ လုပ်ငန်းတွေကို ခွင့်ပြုတဲ့အခါမှာ နိုင်ငံတော်နဲ့ နိုင်ငံသားများ အကျိုးစီးပွားကို ထိခိုက် လာတယ်လို့ ယူဆလာပါက ကျွန်တော်တို့ ပြည်ထောင်စုလွှတ်တော်၊ လွှတ်တော်များရဲ့ Check and Bdlance တာဝန်အရ ကော်မရှင်ဟာ ပြည်ထောင်စုအစိုးရအဖွဲ့မှတစ်ဆင့် ကျွန်တော်တို့ လွှတ်တော်ကို အနီးကပ်ဆုံး ကျင်းပတဲ့ ပြည်ထောင်စုလွှတ်တော်အစည်းအဝေးမှာ တင်ပြဆောင်ရွက် ရမည် ဆိုပြီးတော့ Check and Balance ဒါထိန်းညှိထားတဲ့အတွက် ဒါကို ဤလွှတ်တော်မှ အတည်ပြု ပေးပါရန် လေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထား ပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်ခင်ဗျား။</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြုရန် မရှိတဲ့အတွက် ဦးဝင်းမြင့်ရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၂ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၉၂ ဥပဒေကြမ်း ကော်မတီရဲ့ ပြင်ဆင်ချက်က ၅၃ ဤဥပဒေပါပြဋ္ဌာန်းချက်များကို အကောင်အထည်ဖော် ဆောင်ရွက်ရာတွင် (က) အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနသည် ပြည်ထောင်စုအစိုးရအဖွဲ့၏ သဘောတူညီချက်ဖြင့် လိုအပ်သော နည်းဥပဒေ၊ စည်းမျဉ်းစည်းကမ်း၊ လုပ်ထုံးလုပ်နည်း၊ အမိန့်၊ အမိန့်ကြော်ငြာစာနှင့် ညွှန်ကြားချက်များကို ဤဥပဒေ အတည်ဖြစ်သောနေ့မှ ရက်ပေါင်း ၉၀ အတွင်း ထုတ်ပြန်ရမည်။ (ခ) ကော်မရှင်သည် လိုအပ်သော အမိန့်၊ အမိန့်ကြော်ငြာစာ၊ ညွှန်ကြားချက်များကို ထုတ်ပြန်နိုင်သည်လို့ ဥပဒေကြမ်းရဲ့ ပြင်ဆင်ချက်ကို အတည်ပြု ပေးပါရန် တင်ပြအပ်ပါတယ်ရှင့်။</speech>
<speech type="speaker">ပြည်ထောင်စုအစိုးရရဲ့ သဘောထား ပြောပါ</speech>
<speech><agency id="60">သူရဦးသောင်းလွင်(အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>ကျွန်တော်တို့ နိုင်ငံခြားရင်းနှီးမြှုပ်နှံမှုဦးစီးဌာနအနေနဲ့ အမျိုးသားစီမံကိန်းနှင့် စီးပွားရေးဖွံ့ဖြိုး တိုးတက်မှုဝန်ကြီးဌာန လက်အောက်ခံဖြစ်တဲ့အတွက် ကျွန်တော်တို့ သဘောတူပါတယ်ခင်ဗျား။</speech>
<speech type="speaker">ကန့်ကွက်အဆိုပြု ရန် ရှိပါသလား။ ကန့်ကွက်အဆိုပြုရန် မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၃ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="458">ဦးစတီဖန်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ နိုင်ငံခြားရင်းနှီးမြှုပ်နှံမှုဥပဒေကြမ်း အမှတ်စဉ် ၉၃ မူလပြဋ္ဌာန်းချက်မရှိပါဘူး။ ကျွန်တော်တို့ ပြည်သူ့လွှတ်တော် ဥပဒေကြမ်းကော်မတီအနေနဲ့ အပိုဒ် ၅၄ ဤဥပဒေပါ ပြဋ္ဌာန်းချက် တစ်ရပ်ရပ်သည် ပြည်ထောင်စုသမ္မတမြန်မာနိုင်ငံတော်က အတည်ပြု လက်ခံထားသော အပြည်ပြည်ဆိုင်ရာစာချုပ်များနှင့် သဘောတူညီချက်ပါ အချက်တစ်ရပ်ရပ်ဖြင့် ဆန့်ကျင်ကွဲလွဲပါက အပြည်ပြည်ဆိုင်ရာစာချုပ်များနှင့် သဘောတူညီချက်ပါအချက်များကို လိုက်နာရမည်ဟု ပြင်ဆင် ဖြည့်စွက်ထားပါတယ်။ ဖြည့်စွက်ထားချက်ကို လက်ခံပေးပါရန် တင်ပြအပ်ပါတယ်။</speech>
<speech type="speaker">ပြည်ထောင်စု အစိုးရရဲ့ သဘောထားသိလိုပါတယ်</speech>
<speech type="speaker">ကန့်ကွက်အဆိုပြုရန်ရှိပါသလား။ ကန့်ကွက်အဆိုပြု ရန် မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၄ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၉၄ အသစ်ဖြည့်စွက်ချက် ဖြစ်ပါတယ်။ ဤဥပဒေကို ပြဋ္ဌာန်းပြီးနောက် နည်းဥပဒေ၊ လုပ်ထုံးလုပ်နည်းများ ပြဋ္ဌာန်းခြင်း မပြုသေးသည့်ကာလအတွင်း ဤဥပဒေနှင့်မဆန့်ကျင်လျှင် ယခင်ဥပဒေအရ ထုတ်ပြန်ခဲ့သော နည်းဥပဒေ၊ လုပ်ထုံးလုပ်နည်းများအား ဆက်လက်ကျင့်သုံးနိုင်သည်လို့ ဥပဒေကြမ်းကော်မတီက ပြင်ဆင်ထားပါတယ်။ နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ်၊ (၁၀/၁၉၈၈) ကို ရုပ်သိမ်းပြီးနောက် ဤဥပဒေနှင့်အညီ နည်းဥပဒေ၊ လုပ်ထုံးလုပ်နည်းများ မထုတ်ပြန်နိုင်မီ ယခင်ဆောင်ရွက်ခဲ့သော နိုင်ငံခြားရင်းနှီးမြှုပ်နှံ မှုလုပ်ငန်းများ ဆက်လက်ရှင်သန်နိုင်စေရေးအတွက် ထည့်သွင်းပြဋ္ဌာန်း ရခြင်းဖြစ်တဲ့အတွက်ကြောင့် ဥပဒေကြမ်းကော်မတီရဲ့ ပြင်ဆင်ချက်ကို အတည်ပြု ပေးပါရန် တင်ပြအပ်ပါတယ်ရှင့်။</speech>
<speech type="speaker">ပြည်ထောင်စုအစိုးရအဖွဲ့ရဲ့ သဘောထားသိလိုပါတယ်</speech>
<speech><agency id="60">သူရဦးသောင်းလွင် (အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူပါတယ်။</speech>
<speech type="speaker">ကန့်ကွက်အဆိုပြု ရန် ရှိပါသလား</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>ယခင်ဥပဒေဆိုတာ ကျွန်တော်တို့ မသုံးနှုန်းသင့်ပါ ဘူးခင်ဗျား။ အတိအကျပဲ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၁၀/၁၉၈၈၊ ပြည်ထောင်စုသမ္မတ မြန်မာနိုင်ငံတော် နိုင်ငံခြားရင်းနှီးမြှုပ်နှံမှုဥပဒေအရလို့ပဲ သုံးနှုန်းမှာဖြစ်ပါတယ်။ ယခင်ဥပဒေဆိုတာ တိကျတဲ့အချက်မဟုတ်ပါဘူးခင်ဗျ။</speech>
<speech type="speaker">အခု ထပ်မံပြင်ဆင်အဆိုပြုချက် ယခင်အစား တိတိကျကျဖော်ပြပေးမယ် ဆိုတဲ့အကြောင်းကို ဥပဒေကြမ်းကော်မတီက သဘောတူပါသလား</speech>
<speech>အဖွဲ့ဝင်တစ်ဦး ၊ ဥပဒေကြမ်းကော်မတီ)။ ။သဘောတူပါတယ်။</speech>
<speech type="speaker">ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၉၄ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="431">ဒေါ်နန်းဝါနု (အဖွဲ့ဝင်၊ ဥပဒေကြမ်းကော်မတီ)</mp>ဥက္ကဋ္ဌကြီးရှင့်။ ဒီပုဒ်မ ၅၅ မှာ ဥပဒေ ပြဋ္ဌာန်းပြီးနောက် နည်းဥပဒေ၊ လုပ်ထုံးလုပ်နည်းများ ပြဋ္ဌာန်းခြင်းမပြုရသေးမီကာလအတွင်း ဥပဒေ နှင့်မဆန့်ကျင်လျှင်ဆိုပြီးတော့ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ် (၁၀/၁၉၈၈) ဆိုတာကို ထည့်သွင်းပေးခြင်းအားဖြင့် ပိုပြီးမှအဓိပ္ပာယ်လေးနက်ပြီး ပြည့်စုံစေ ပါတယ်ရှင့်။</speech>
<speech type="speaker">ပြည်ထောင်စုအစိုးရရဲ့ သဘောထားပြောပါ</speech>
<speech><agency id="60">သူရဦးသောင်းလွင် (အတွင်းရေးမှူး၊ မြန်မာနိုင်ငံရင်းနှီးမြှုပ်နှံမှုကော်မရှင်)</agency>သဘောတူ ပါတယ်။</speech>
<speech type="speaker">ကန့်ကွက်အဆိုပြုရန် ရှိပါသလား။ ကန့်ကွက်အဆိုပြုရန်မရှိတဲ့အတွက် ဥပဒေကြမ်းကော်မတီရဲ့ အဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">တချို့တော့ လက်ဆွဲနှုတ်ဆက်နေကြတယ်။ အောင်မြင်သွားပြီ။ အချိန်ကလည်း ကွတ်တိဖြစ်နေပြီ။ ဒီမှာ ဥပဒေကြမ်းကော်မတီအနေနဲ့ စာမျက်နှာ ၁ရ မှတ်ချက် ဖော်ပြထားပါတယ်။ လွှတ်တော်မှ လွှတ်တော်ကိုယ်စားလှယ်များ၏ ပြင်ဆင်ချက်အဆိုများကို အတည်ပြုပြီးပါက ပုဒ်မ၊ ပုဒ်မခွဲအလိုက်စီခြင်း၊ အခန်းအလိုက်ပြောင်းလဲခြင်းများကို ဥပဒေကြမ်းကော်မတီမှ စိစစ်အတည်ပြု ပြင်ဆင်ပေးသွားမည်ဖြစ်ပါကြောင်း ကြို တင်အစီရင်ခံတင်ပြအပ်ပါ သည်ဆိုပြီးတော့မှ ဖော်ပြ ထားတယ်။ ဒါတောင် မနေ့ကနဲ့ ဒီနေ့ ဆွေးနွေးတဲ့အခါမှာ ပြန်လည်ပြီးတော့ ထပ်မံပြင်ဆင်ရတဲ့ စကားစု၊ စကားရပ်တွေရှိပါတယ်။ ဒါကို မှန်မှန်ကန်ကန်နဲ့ တိတိကျကျဖြစ်သွားအောင် ဆက်လက် ဖော်ပြပေးပါ။ ဖော်ပြပေးတဲ့အကြောင်းကိုလည်း ပြည်သူ့လွှတ်တော်က အမျိုးသားလွှတ်တော်ကို ပေးပို့တဲ့အခါမှာ ခုနက မှန်ကန်သောပြင်ဆင်မှုများပါသွားဖို့ ဥပဒေကြမ်းကော်မတီက တာဝန်ယူ ဆောင်ရွက်ဖို့ လွှတ်တော်က တာဝန်ပေးလိုပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံခြားရင်းနှီးမြှုပ်နှံမှုဥပဒေကြမ်းကို လွှတ်တော်ကိုယ်စားလှယ်များအနေနဲ့ ဆွေးနွေးခြင်း၊ ပြင်ဆင်ချက် အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီး ဖြစ်ပါတယ်။ ဒီလို ဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကို လည်း တစ်ပါတည်းအတည်ပြုချက်ရယူမှာ ဖြစ်ပါတယ်။ ဒါကြောင့် နိုင်ငံခြားရင်းနှီးမြှုပ်နှံမှု ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူ မရှိတဲ့အတွက် နိုင်ငံခြားရင်းနှီးမြှုပ်နှံမှု ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုကြောင်း ကြေညာပါတယ်။ (သြဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အခုလို လွှတ်တော်ကိုယ်စားလှယ် များ အနေနဲ့ ဤဥပဒေကြမ်းအပေါ် ဆွေးနွေးတဲ့နေရာမှာ စေတနာအပြင် အရည်အချင်းများ ပေါ်လွင်ကြောင်း ဒီဆွေးနွေးမှုများက ဖော်ပြနေပါတယ်။ ဒါကြောင့် လွှတ်တော်ကိုယ်စားလှယ်များ အားလုံး အထူးသဖြင့်တော့ စိတ်ဝင်စားပြီးတော့ အပင်ပန်းခံဆွေးနွေးခဲ့ကြတဲ့ လွှတ်တော် ကိုယ်စားလှယ်များအားလုံးကို ပြည်သူ့လွှတ်တော်အနေနဲ့ မှတ်တမ်းတင်ထားရှိရမှာ ဖြစ်ပါတယ်။ ဒီနေရာမှာ ဒီနိုင်ငံခြားရင်းနှီးမြှုပ်နှံမှုဥပဒေကြမ်းသည် အမျိုးသားလွှတ်တော်မှ ပြည်သူ့လွှတ်တော် ကို ပေးပို့ပြီး ပြည်သူ့လွှတ်တော်မှလည်း အမျိုးသားလွှတ်တော်ကို ပြန်ပေးခဲ့တဲ့ ဥပဒေကြမ်း တစ်ခုဖြစ်တယ်ဆိုတာ အားလုံးသိပြီးဖြစ်ပါတယ်။ သို့ရာတွင် ၃၀ရက် ပြီးခဲ့တဲ့ ရလပိုင်းက ၃၀-၇-၂၀၁၂ က MICT ရန်ကုန်မှာ ကျင်းပတဲ့ ပြည်သူများရဲ့ အသံကို လွှတ်တော်တာဝန်ရှိတဲ့ပုဂ္ဂိုလ်များ နာခံပြီး ဒီဥပဒေကို ပြန်လည်သုံးသပ်ရန်လိုတဲ့အတွက် အမျိုးသားလွှတ်တော်မှ ပြန်လည်တောင်း ခံခဲ့ပါတယ် တောင်းခံခဲ့ပြီး လွှတ်တော်ကိုယ်စားလှယ်များရဲ့ စေတနာ၊ ဘာစေတနာလဲဆိုတော့ နိုင်ငံနှင့်နိုင်ငံသား များ အကျိုးစီးပွားအတွက် စေတနာ။ ဒီစေတနာကို လွှတ်တော်ကိုယ်စားလှယ်များ တွေ့ကြုံခဲ့ရတဲ့ တွေ့ကြုံမှုတွေ ကနေပေါ်ပေါက်လာတဲ့ အရည်အချင်းများကြောင့် အဲဒီဥပဒေကြမ်းကို ပြန်လည် သုံးသပ်စိစစ်တဲ့ အခါမှာ ဒီနေ့လွှတ်တော်ကိုယ်စားလှယ်များသိပြီးဖြစ်တဲ့အတိုင်း အမှတ်စဉ် ၉၄ အထိ ပြင်ဆင်အဆိုပြု နိုင်တာရှိပါတယ်။ တချို့ဆိုလို့ရှိရင် မပါတဲ့အပိုဒ်များကို ထည့်သွင်း ဆွေးနွေးနိုင်တာ လည်း ရှိပါတယ်။ ဒါသည်ပင်လျှင် လွှတ်တော်ကိုယ်စားလှယ်များ၊ ပြည်သူ့ကိုယ်စားလှယ်များက နိုင်ငံနှင့်နိုင်ငံသားအကျိုးစီးပွားအတွက် ဘယ်လောက်စေတနာထားတယ်ဆိုတာ ပေါ်လွင်ပါတယ်။ ဒီနေရာမှာလည်း မနက်က လွှတ်တော်ကိုယ်စားလှယ်တစ်ဦး တင်ပြတဲ့ ရှေ့နေချုပ်ရုံးက ဥပဒေများ ပြဋ္ဌာန်းတဲ့နေရာမှာ သတိပြုဖို့၊ လိုက်နာဆောင်ရွက်ဖို့ဆိုတဲ့အချက်တွေ ဖော်ပြဆွေးနွေးသွားတာလည်း အားလုံးကြားသိခဲ့မှာ ဖြစ်ပါတယ်။ တကယ်တမ်းကျတော့ လွှတ်တော် သည်သာ ဥပဒေပြုရေးအတွက် အဓိကတာဝန်ရှိသူများ ဖြစ်ပါတယ်။ ဥပဒေစကားနှင့် မည်သို့ပင် ရှေ့နေချုပ်ရုံးက အကြံပြု ဖော်ပြထားသည်ဖြစ်စေ၊ လွှတ်တော်ကိုယ်စားလှယ်များကသာလျှင် ဥပဒေပြုရေးအတွက် အဓိက တာဝန်ရှိတဲ့အတွက် ဒီနေ့ နိုင်ငံတော်နှင့်နိုင်ငံသားများအကျိုးစီးပွားကို ဖြစ်ထွန်းစေသော ဥပဒေများ ပေါ်ပေါက်ရေးနှင့် ပေါ်ပေါက်လာတဲ့ဥပဒေများဟာ လက်တွေ့အကောင်အထည်ဖော်နိုင်ရေးဟာ 3969:03:closušu o $28:02920 8800 ccm wošanjệzo: osor Treaty Gogi Convention တွေကိုလည်း လိုက်နာဆောင်ရွက်မှာ ဖြစ်ပါတယ်။ ဒီကိစ္စများကိုတော့ ဒီနေ့ မိမိတို့ပြည်သူ့ လွှတ်တော်က ပြည်သူ့လွှတ်တော်ကိုယ်စားလှယ်များနှင့်အတူ သက်ဆိုင်ရာဝန်ကြီးဌာနက ပုဂ္ဂိုလ်များ အပါအဝင် ဆွေးနွေးခဲ့တယ်။ ထိုနည်းတူစွာပဲ ပြည်သူ့လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်ရဲ့ အထောက်အကူပြုများဟာလည်း ပါဝင်ခဲ့ပါတယ်။ ကျွန်တော်တင်ပြချင်တာကတော့ ကျွန်တော်တို့တစ်တွေ ဆက်လက်ဆောင်ရွက်သွားမယ့်နေရာမှာ နိုင်ငံနှင့်နိုင်ငံသားအကျိုးစီးပွားအတွက် အဓိကထားပြီး ဆောင်ရွက်ဖို့သာဖြစ်ပါတယ်။ လူပုဂ္ဂိုလ်၊ လူတစ်ဖွဲ့အတွက် မဟုတ်ဘူးဆိုတာကို တင်ပြရင်းနဲ့ ဒီနေ့လွှတ်တော်ရဲ့ အစီအစဉ် ဒီမှာပဲ ရပ်နားပါမယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော် ဥက္ကဋ္ဌက ပထမအကြိမ် ပြည်သူ့လွှတ်တော် စတုတ္ထ ပုံမှန်အစည်းအဝေး (၂၆)ရက်မြောက်နေ့ ရပ်နားကြောင်းနှင့် အစည်းအဝေး (၂၇) ရက်မြောက်နေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး (၂၇) ရက်မြောက်နေ့ကို မနက်ဖြန် ၂၀၁၂ ခုနှစ်၊ သြဂုတ်လ ၁၅ ရက်နေ့ (ဗုဒ္ဓဟူးနေ့) နေ့လယ် (၁၃၀၀) နာရီမှာ ဆက်လက်ကျင်းပမှာ ဖြစ်ပါတယ်။ ပြည်ထောင်စုလွှတ်တော်ကတော့ မနက် (၁၀းဝဝ) နာရီမှာ ကျင်းပမယ့် လို့ ကြေညာထားပါတယ်ခင်ဗျား</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များ အားလုံးပြန်လည် ထွက်ခွာ နိုင်ကြပါပြီခင်ဗျား</speech>
<p>ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေ (၂၆) ရက်မြောက်နေ့ကို ၁၆၁၀ နာရီတွင် ရပ်နားပါသည်။</p>
</postface>
</transcript>
</doc>
