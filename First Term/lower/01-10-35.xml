<doc>
<docinfo>
<docno>01-10-35.xml</docno>
<pdf>01-10-35.pdf</pdf>
<term value='01'>ပထမအကြိမ်</term>
<session value='10' />
<sittingday value='35' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့မှတ်တမ်း</title>
<date value='25-07-2014'>၁၃၇၆ ခုနှစ်၊ ဝါဆိုလပြည့်ကျော် ၁၄ ရက် (၂၀၁၄ ခုနှစ်၊ ဇူလိုင်လ ၂၅ ရက်) (သောကြာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၅၀ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၂.၉၄ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">အစည်းအဝေးကို ကြိုတင်ဖြန့်ဝေထားတဲ့ အစီအစဉ်များအတိုင်း ဆက်လက် ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၅-၇-၂၀၁၄ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့သို့ တက်ရောက်ရန် ခွင့်ပန်ကြား သူများရဲ့ စာရင်းကို ပြည်သူ့လွှတ်တော် လွှတ်တော်အခွင့်အရေးကော်မတီ အတွင်းရေးမှူးအနေဖြင့် တင်ပြခွင့်ပြုပါရန် ပန်ကြားအပ်ပါတယ်။ ယနေ့ ခွင့်ပန်ကြားသူများမှာ (၁) မယ်စဲမဲဆန္ဒနယ်မှ ဦးကျော်ခိုင်ဝင်း ခွင့် ၁ ရက်၊ (၂) ပျော်ဘွယ်မဲဆန္ဒနယ်မှ ဦးမြင့်စိုး ခွင့် ၁ ရက်၊ (၃) ရမည်းသင်းမဲဆန္ဒနယ်မှ ဦးဘိုနီ ခွင့် ၁ ရက်၊ (၄) တိုက်ကြီးမဲဆန္ဒနယ်မှ ဦးဟန်စိန် ခွင့် ၁ ရက်၊ (၅) ဒေးဒရဲမဲဆန္ဒနယ်မှ ဦးတင်ဝင်း ခွင့် ၁ ရက်၊ (၆) သံတောင်ကြီးမဲဆန္ဒနယ်မှ ဦးစောနေကော်ကြီး ခွင့် ၁ ရက်၊ (၇) လေးမျက်နှာမဲဆန္ဒနယ်မှ ဦးဘဌေး ခွင့် ၁ ရက်၊ (၈) ရွှေတောင်မဲဆန္ဒနယ်မှ ဒေါက်တာဒေါ်အေးမြင့် ခွင့် ၁ ရက်၊ (၉) မြို့သစ်မဲဆန္ဒနယ်မှ ဦးမြင့်သူ ခွင့် ၁ ရက်၊ (၁၀) ဗိုလ်တထောင်မဲဆန္ဒနယ်မှ ဦးစိန်မြင့် ခွင့် ၁ ရက်၊ (၁၁) ဆော့လော်မဲဆန္ဒနယ်မှ ဦးဇောင်းခေါင် ခွင့် ၁ ရက်၊ (၁၂) ပူတာအိုမဲဆန္ဒနယ်မှ ဦးဃောဒီေ ခွင့် ၁ ရက်၊ (၁၃) ပန်းတောင်းမဲဆန္ဒနယ်မှ ဦးခင်ဝင်း ခွင့် ၁ ရက်၊ (၁၄) လင်းခေးမဲဆန္ဒနယ်မှ ဦးစိုင်းလှကျော် ခွင့် ၁ ရက်၊ (၁၅) မိုးနဲမဲဆန္ဒနယ်မှ ဦးစိုင်းကျော်မြင့် ခွင့် ၁ ရက်၊ (၁၆) လဲချားမဲဆန္ဒနယ်မှ ဦးစိုင်းမောင်တင် ခွင့် ၁ ရက်၊ (၁၇) မူဆယ်မဲဆန္ဒနယ်မှ ဦးစိုင်းဘိုးအောင် ခွင့် ၁ ရက်၊ (၁၈) ကျေးသီးမဲဆန္ဒနယ်မှ ဦ��စိုင်းအွမ်ဆိုင်မိုင်း ခွင့် ၁ ရက်၊ (၁၉) မိုင်းပန်မဲဆန္ဒနယ်မှ ဦးထွန်းမြင့်ဦး ခွင့် ၁ ရက်၊ (၂၀) မိုင်းယောင်းမဲဆန္ဒနယ်မှ ဦးစိုင်းစောတင် ခွင့် ၁ ရက်၊ (၂၁) မိုင်းကိုင်မဲဆန္ဒနယ်မှ ဦးစိုင်းထွန်းအေး ခွင့် ၁ ရက်၊ (၂၂) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁ ရက်၊ (၂၃) နမ္မတူမဲဆန္ဒနယ်မှ ဦးစိုင်းအောင်လှ ခွင့် ၁ ရက်၊ (၂၄) တန့်ယန်းမဲဆန္ဒနယ်မှ ဦးစိုင်းထွန်းဝင်း ခွင့် ၁ ရက်၊ (၂၅) သိန္နီမဲဆန္ဒနယ်မှ ဦးစိုင်းဝင်းခိုင် ခွင့် ၁ ရက်၊ (၂၆) ကွန်ဟိန်းမဲဆန္ဒနယ်မှ ဒေါ်နန်းဝါနု ခွင့် ၁ ရက်၊ (၂၇) သီပေါမဲဆန္ဒနယ်မှ ဦးရဲထွန်း ခွင့် ၁ ရက်၊ (၂၈) ရွာငံမဲဆန္ဒနယ်မှ ဦးအောင်သိန်း ခွင့် ၁ ရက်၊ (၂၉) ရေးမဲဆန္ဒနယ်မှ ဒေါ်မိမြင့်သန်း ခွင့် ၁ ရက်၊ (၃၀) ကျိုက်မရောမဲဆန္ဒနယ်မှ ဒေါ်မိယဉ်ချမ်း ခွင့် ၁ ရက်၊ (၃၁) ပုဏ္ဏားကျွန်းမဲဆန္ဒနယ်မှ ဦးထွန်းအောင်ကျော် ခွင့် ၁ ရက်၊ (၃၂) ရသေ့တောင်မဲဆန္ဒနယ်မှ ဒေါ်ခင်စောဝေ ခွင့် ၁ ရက်၊ (၃၃) နတ်မောက်မဲဆန္ဒနယ်မှ ဦးအောင်ကျော်စိုး ခွင့် ၁ ရက်၊ (၃၄) စဉ့်ကူးမဲဆန္ဒနယ်မှ ဦးအောင်ဆန်း ခွင့် ၁ ရက်၊ (၃၅) သာစည်မဲဆန္ဒနယ်မှ ဦးသန်းစိုး ခွင့် ၁ ရက်၊ (၃၆) မြစ်သားမဲဆန္ဒနယ်မှ ဦးကြည်မောင် ခွင့် ၁ ရက်နှင့် (၃၇) တပ်မတော်သားကိုယ်စားလှယ် ဗိုလ်မှူးချုပ်တောက်ထွန်း ခွင့် ၁ ရက်တို့ဖြစ်ပါတယ်။ ခွင့်ပန်ကြားသူများအား ခွင့်ပြုပေးပါရန် ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး၊ ယခင်ကခွင့်ပန်ကြား၍ ခွင့်ပြုထားသူ ၃၅ ဦး၊ ယနေ့ ခွင့်ပြု ထားသူ ၃ရ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၇၂ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို လွှတ်တော်က အတည်ပြုပါသလားခင်ဗျား။ |</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်</speech>
<Q-A>
<title>နိုင်ငံတော်အလံအပါအဝင် အခြားအထိမ်းအမှတ်အလံများကို အလွဲအသုံးပြုခြင်းနှင့်စပ်လျဉ်း၍ အရေး ယူကြပ်မတ်နိုင်ရန် မည်သို့စီစဉ်ထားသည်ကိုသိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ဦးစွာ မြဝတီမဲဆန္ဒနယ်မှ ဦးသန်းဦး မေးမြန်းဖို့ဖြစ်ပါတယ်။</speech>
<speech><mp id="198">ဦးသန်းဦး(မြဝတီမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များအားလုံး ကိုယ်စိတ်နှစ်ဖြာကျန်းမာ၊ ချမ်းသာပါစေကြောင်း ဦးစွာ ဆုမွန်ကောင်း တောင်းအပ်ပါတယ်။ ကျွန်တော်ကတော့ ကရင်ပြည်နယ်၊ မြဝတီမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးသန်းဦး ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတော်အလံအပါအဝင် တိုင်းရင်းသား လူမျိုးများရဲ့ အထိမ်းအမှတ်အလံတွေ၊ အဖွဲ့အစည်းအလံတွေ၊ အထူးသဖြင့် သာသနာတော်ဆိုင်ရာ အလံတွေ လွှင့်ထူအသုံးပြု ကြရာမှာ သက်ဆိုင်ရာဥပဒေ၊ နည်းဥပဒေ၊ လုပ်ထုံးလုပ်နည်း၊ စည်းမျဉ်း စည်းကမ်းများကို လိုက်နာကြရသည်ဟု သိရှိထားပါတယ်။ ဒါပေမယ့် အချို့သော ပြည်သူများကတော့ နိုင်ငံတော်အလံ အပါအဝင် အခြားအထိမ်းအမှတ်အလံများ အသုံးပြုရာမှာ တည်ဆဲဥပဒေ၊ နည်းဥပဒေ၊ လုပ်ထုံးလုပ်နည်းများနှင့်မညီဘဲနဲ့ တလွဲအသုံးပြုခြင်းများရှိနေတာ တွေ့ရပါတယ်။ ဥပမာ သာသနာ့အလံကို နိုင်ငံတော်အဆင့် သာသနာရေးဆိုင်ရာကိစ္စများမှာပဲ လွှင့်ထူတပ်ဆင်အသုံးပြုခွင့်ရှိ ပေမယ့် အချို့သောဘုရားဖူးယာဉ်များမှာ တပ်ဆင်အသုံးပြုခြင်း၊ တိုင်းရင်းသားအလံများကို သက်ဆိုင်ရာ အခမ်းအနားမှာ အသုံးမပြုဘဲ သင်္ကြန်ကဲ့သို့သော နေ့ရက်များမှာ အလံကို အသုံးပြုခြင်း၊ အခြားနိုင်ငံအလံများကိုလည်း အလွဲသုံးစားခြင်းများ တွေ့မြင်ရတဲ့အတွက်ကြောင့် နှစ်ဖက်အုပ်စု အငြင်းပွားမှုပြဿနာတွေပေါ်ပေါက်တာ တွေ့ရပါတယ်။ ကျွန်တော်တို့ မြဝတီ အမှတ်(၂)ရပ်ကွက်မှာ လွန်ခဲ့တဲ့ သင်္ကြန်ကာလမှာ တိုကျို အုပ်စုလူငယ်များက ဂျပန်အလံတွေကိုင်ဆောင်ပြီး ကရင်အမျိုးသား အလံကို မလျော်သုံးစွဲခဲ့ခြင်းကြောင့် နှစ်ဖက်အုပ်စုပြဿနာဖြစ်ပွားခဲ့ရပြီး ရပ်ကွက်အုပ်ချုပ်ရေးမှူး တွေ၊ ဒေသဆိုင်ရာအာဏာပိုင်တွေ ပြဿနာမကြီးထွားအောင် ဖြေရှင်းခဲ့ရပါတယ်။ ဒါကြောင့် ကျွန်တော် မေးမြန်းလိုတာကတော့ ပြည်ထောင်စုသမ္မတမြန်မာနိုင်ငံတော် အလံအပါအဝင် အခြား အထိမ်းအမှတ်အလံများ တလွဲအသုံးပြုခြင်းနှင့်စပ်လျဉ်းပြီးတော့ နိုင်ငံတော်က အရေးယူဆောင်ရွက် နိုင်ရန် မည်သို့စီစဉ်ထားကြောင်း သိရှိလိုပါသဖြင့် ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါ သည်။ ကျေးဇူးတင်ပါတယ်ခင်ဗျား။</speech>
<speech type="speaker">ပြည်ထဲရေးဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်။</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဦးစွာ ဆုတောင်းမေတ္တာပို့သအပ်ပါတယ်။ ကျွန်တော် ကရင်ပြည်နယ်၊ မြဝတီမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းဦးရဲ့ ကြယ်ပွင့် ပြမေးခွန်းနှင့်စပ်လျဉ်း၍ ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ဗိုလ်မှူးချုပ်ကျော်ဇံမြင့်က ပြန်လည်ရှင်းလင်းဖြေကြားသွားမှာဖြစ်ပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၄၃ရ မှာ ပြည်ထောင်စုသမ္မတမြန်မာနိုင်ငံတော်အလံကို ပြဋ္ဌာန်းသတ်မှတ်ထားရှိပြီး ၂၀၁၀ ခုနှစ်၊ နိုင်ငံတော် အလံဥပဒေအရလည်းကောင်း၊ ပြည်ထောင်စုသမ္မတမြန်မာနိုင်ငံတော်အထိမ်းအမှတ်ကို ၂၀၁၀ ပြည့် နှစ်၊ နိုင်ငံတော်အထိမ်းအမှတ်တံဆိပ်ဥပဒေအရလည်းကောင်း၊ မြန်မာနိုင်ငံနယ်နိမိတ်အတွင်း အသုံး ပြုတဲ့ အချုပ်အခြာအာဏာပိုင် နိုင်ငံတစ်ခုရဲ့ သို့မဟုတ် လက်အောက်ခံနိုင်ငံတစ်ခု၏ သို့မဟုတ် ထိုနိုင်ငံတစ်စိတ်တစ်ဒေသ၏ အလံတံခွန်၊ အခြားအထိမ်းအမှတ် အမျိုးသားခေါင်းဆောင်များပုံ၊ နိုင်ငံတော်အထိမ်းအမှတ်နှင့် ဆင်တူယိုးမှားဖြစ်စေသော အရာဝတ္ထုများနှင့်စပ်လျဉ်း၍ ၁၉၅၄ ခုနှစ်၊ နိုင်ငံတော်အထိမ်းအမှတ်များ စီရင်ပြသမှုကန့်သတ်ရေးအက်ဥပဒေအရလည်းကောင်း စီမံခန့်ခွဲဆောင်ရွက်လျက်ရှိပါတယ်။ ၂၀၁၀ ပြည့်နှစ်၊ နိုင်ငံတော်အလံဥပဒေပုဒ်မ ရ မှာ နိုင်ငံတော်အလံကို ရုံးဖွင့်ရက်များနှင့် ပြည်ထောင်စုသမ္မတမြန်မာနိုင်ငံတော်အစိုးရအဖွဲ့က သတ်မှတ်ထားသော နေ့ကြီး ရက်ကြီးများတွင် လွှင့်ထူရမည်ဟုလည်းကောင်း၊ ပုဒ်မ ၈ မှာ ပြည်ထောင်စုသမ္မတမြန်မာနိုင်ငံတော် အစိုးရအဖွဲ့ အခါအားလျော်စွာ ကြေညာသည့်နေ့ရက်များ၌ နိုင်ငံတော်အလံကို သတ်မှတ်သည့် နည်းလမ်းများအတိုင်း လွှင့်ထူရမည်ဟုလည်းကောင်း သတ်မှတ်ပြဋ္ဌာန်းထားရှိပါတယ်။ ယင်းဥပဒေ၏ ပုဒ်မ ၉ မှာ နိုင်ငံတော်အစိုးရက သတ်မှတ်ကြေညာသည့်နေ့ရက်များ၌ နိုင်ငံတော်တစ်ဝှမ်းရှိ အစိုးရ အဆောက်အအုံများနှင့် နေအိမ်များ၊ ဥပစာများ၊ မော်တော်ယာဉ်၊ ရထား၊ သင်္ဘော၊ လေယာဉ်စသည်တို့တွင် လွှင့်ထူနိုင်သည်ဟူ၍လည်းကောင်း၊ ပုဒ်မ ၁၃ မှာ နိုင်ငံတော်အလံ ပေါ်တွင် စာလုံး၊ ဂဏန်း၊ ရုပ်ပုံနှင့် သင်္ကေတစသော အမှတ်အသားတစ်ခုခုကို ရေးသားခြယ်လှယ်ခြင်း၊ တွယ်ကပ်ခြင်း၊ ပုံနှိပ်ခြင်း၊ နိုင်ငံတော်အလံကို အဆင်းအရွယ်ပုံသဏ္ဍာန် သို့မဟုတ် အချိုးအစား ပျက်ပြားစေရန်ပြုခြင်း၊ ပြဋ္ဌာန်းခွင့်ပြုထားခြင်းမရှိသည့်နေရာ၊ ဒေသနှင့်ကိစ္စများတွင်အသုံးပြုခြင်း၊ မလေးမစားပြုခြင်း၊ နိုင်ငံတော်အလံ၏ အထက်နှင့်တန်းတူတွင် ပြည်တွင်းရှိ အဖွဲ့အစည်းများ၏ အလံ တစ်ခုခုလွှင့်ထူခြင်းမပြုရဟူ၍လည်းကောင်း၊ ပုဒ်မ ၁၄ မှာ မည်သူမျှ နိုင်ငံတော်အလံ လွှင့်ထူ ကိုင်ဆောင်အသုံးပြုခြင်းနှင့် စပ်လျဉ်း၍ ပြည်ထောင်စုသမ္မတမြန်မာနိုင်ငံတော်အစိုးရ၏ အမိန့်မရဘဲ နိုင်ငံတော်အလံကို တိုင်ဝက်လွှင့်ခြင်း၊ ကျောက်ရုပ်၊ ကျောက်တိုင်နှင့် ရုပ်ထုအစရှိသော အထိမ်းအမှတ်ပွဲများ၌ နိုင်ငံတော်အလံနှင့် ဖုံးအုပ်ထားခြင်း၊ နိုင်ငံတော်အခမ်းအနား သို့မဟုတ် စစ်အခမ်း အနားဖြင့် သင်္ဂြိုဟ်ရာတွင်မှအပ ကွယ်လွန်သူ၏ ရုပ်ကလာပ်ကို နိုင်ငံတော်အလံနှင့် ဖုံးလွှမ်းခြင်း၊ ကွယ်လွန်သူ၏ ရုပ်ကလာပ်နှင့်အတူ နိုင်ငံတော်အလံကို သဂြိုဟ်ခြင်း၊ နိုင်ငံတော်အလံနှင့် သင်္ချိုင်း မြေထိခြင်း၊ နိုင်ငံတော်အလံအား အတင်အချပြုရာနှင့် အသုံးပြု ရာတွင် နိုင်ငံတော်အလံအောက်ရှိ မြေပြင်၊ ရေပြင်၊ ကြမ်းပြင်တို့နှင့်ထိခြင်း၊ နိုင်ငံတော်အလံကို ဆုတ်ဖြဲဖျက်ဆီးခြင်း၊ ဂုဏ်ကျက်သရေ ပျက်ပြားစေရန် တမင်သက်သက်ပြုခြင်းကို မဆောင်ရွက်ရန်ဟူ၍ ပြဋ္ဌာန်းထားရှိပြီးဖြစ်ပါတယ်။ ဒါ့အပြင် အဆိုပါ ဥပဒေပုဒ်မ ၁၅ မှာ မည်သူမျှ နိုင်ငံတော်အလံကို ပစ္စည်းတစ်စုံတစ်ရာထုပ်ပိုး၊ အခင်းအဖြစ်အသုံးပြုခြင်း၊ နိုင်ငံတော်၏ကိုယ်စားသော်လည်းကောင်း၊ တစ်မျိုးသားလုံး၏ ကိုယ်စားသော်လည်းကောင်း ဆောင်ရွက်ခြင်းမှအပ ပစ္စည်းတစ်ခုခု၏ အမှတ်တံဆိပ်အဖြစ်လည်းကောင်း၊ အဝတ်အထည်ချုပ်လုပ်မှုဖြင့်လည်းကောင်း၊ ဆင်ယင်မှုအဖြစ်လည်းကောင်း၊ သုံးစွဲခြင်းမပြုရဟူ၍ ပြဋ္ဌာန်းထားရှိပါတယ်။ ယင်းဥပဒေပုဒ်မ ၁၆ မှာ မည်သူမဆို ပုဒ်မ ၁၃၊ ပုဒ်မ ၁၄ နှင့် ပုဒ်မ ၁၅ ပါ တားမြစ်ချက်တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် သုံးနှစ်ထက် မပိုသော ထောင်ဒဏ်ဖြစ်စေ၊ ကျပ်သုံးသိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်ဟူ၍လည်း ပြဋ္ဌာန်းထားရှိပြီးဖြစ်ပါတယ်။ ၂၀၁၀ ပြည့်နှစ်၊ နိုင်ငံတော်အထိမ်းအမှတ်တံဆိပ်ဥပဒေ ပုဒ်မ ၆ မှာ မည်သူမျှ နိုင်ငံတော် အထိမ်းအမှတ်တံဆိပ်ကိုအသုံးပြုခြင်း၊ နိုင်ငံတော်အထိမ်းအမှတ်တံဆိပ်တစ်ခုလုံးကိုဖြစ်စေ၊ အစိတ် အပိုင်းတစ်ခုခုကိုဖြစ်စေ ဖျက်စီးခြင်း သို့မဟုတ် ဖျက်စီးစေခြင်း၊ အတုအပပြုလုပ်၍ ကိုယ်ကျိုး အတွက်အသုံးပြုခြင်း၊ အသုံးပြု စေခြင်း၊ ကြော်ငြာရန်ဖြစ်စေ၊ ကုန်ပစ္စည်းတံဆိပ်အမှတ်အသားပြုလုပ် ရန်ဖြစ်စေ၊ အသုံးပြုခြင်းမပြုလုပ်ရဟူ၍ ပြဋ္ဌာန်းထားရှိပြီး ထိုသို့ဆောင်ရွက်ပါက ယင်းဥပဒေပုဒ်မ ရ မှာ ထိုသူကို သုံးနှစ်ထက်မပိုသော ထောင်ဒဏ်ဖြစ်စေ၊ ကျပ်သုံးသိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေချမှတ်ရမည်ဟူ၍လည်း ပြဌာန်းထားရှိပြီးဖြစ်ပါတယ်။ ၁၉၅၄ ခုနှစ်၊ နိုင်ငံတော်အထိမ်းအမှတ်များ(ဆင်ယင်ပြသမှုကန့်သတ်ရေး)အက်ဥပဒေပုဒ်မ ၂ ပုဒ်မခွဲ(က)မှာ နိုင်ငံတော်အထိမ်းအမှတ်ဆိုသည်မှာ အချုပ်အခြာအာဏာပိုင်နိုင်ငံတစ်ခု၏ သို့တည်း မဟုတ် လက်အောက်ခံနိုင်ငံတစ်ခု၏ သို့တည်းမဟုတ် ထိုနိုင်ငံ၏ တစ်စိတ်တစ်ဒေသ၏ အလံ သို့တည်းမဟုတ် တံခွန်နှင့် အခြားအထိမ်းအမှတ်ကို ဆိုလိုသည်ဟူ၍ ပြဋ္ဌာန်းထားတဲ့အတွက် ပြည်နယ်/တိုင်းဒေသကြီးများ၏ အလံများသည် နိုင်ငံတော်အထိမ်းအမှတ်ဆိုသည့် စကားရပ်မှာ အကျုံးဝင်သည်ဟု မှတ်ယူရမည်ဖြစ်သည့်အပြင် ယင်းဥပဒေပုဒ်မ ရ ပုဒ်မခွဲငယ်(ကက)အရ မည်သူ မဆို မြန်မာနိုင်ငံနယ်နိမိတ်အတွင်း အသုံးပြု သည့် အချုပ်အခြာအာဏာပိုင် နိုင်ငံတစ်ခု၏ သို့မဟုတ် လက်အောက်ခံနိုင်ငံတစ်ခု၏ သို့မဟုတ် ထိုနိုင်ငံတစ်စိတ်တစ်ဒေသ၏ အလံ၊ တံခွန်၊ အခြားအထိမ်း အမှတ်၊ အမျိုးသားခေါင်းဆောင်များ၏ပုံ၊ နိုင်ငံတော်အထိမ်းအမှတ်နှင့် ဆင်တူယိုးမှားဖြစ်စေသော အရာဝတ္ထုများအား နိုင်ငံတော်သမ္မတ၏ ကင်းလွတ်ခွင့်အမိန့်အားဆန့်ကျင်၍ ပြည်သူအများ သို့တည်း မဟုတ် ပြည်သူအချို့ သွားလာခွင့်ရှိသည့် လမ်းကြီး၊ လမ်းငယ်၊ တံတား၊ လမ်းကြား သို့တည်းမဟုတ် လူသွားလမ်းများပေါ်တွင်လည်းကောင်း၊ ပြည်သူများက သို့မဟုတ် ပြည်သူအချို့က အခကြေးငွေပေး ၍ဖြစ်စေ၊ အခြားနည်းဖြင့်ဖြစ်စေ၊ ဝင်ထွက်နိုင်သည့် ဥပစာတွင်သော်လည်းကောင်း၊ နိုင်ငံတော် အထိမ်းအမှတ်တစ်ခုခုကို ဆင်ယင်ပြသလျှင် သို့တည်းမဟုတ် အဆိုပါလမ်းကြီး၊ လမ်းငယ်၊ တံတား၊ လမ်းကြား၊ လူသွားလမ်း သို့တည်းမဟုတ် ဥပစာတစ်ခုခုတွင် သွားလာဝင်ထွက်နေသော သို့တည်း မဟုတ် ရှိနေသော ပြည်သူများအနက် တစ်ဦးဦးမြင်သာအောင် ပြင်ဆင်ပြသလျှင် ထိုသူအား ခြောက်လအထိ ထောင်ဒဏ်ဖြစ်စေ၊ ကျပ်ငါးရာထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ စီရင်ခြင်းခံရမည်ဟူ၍လည်း ပြဋ္ဌာန်းထားရှိပါတယ်။ သို့သော် ယင်းဥပဒေပုဒ်မ ရ ပုဒ်မခွဲငယ်(ခခ) ပြစ်မှုကျူးလွန်သူသည် တရားဝင်အဖွဲ့ဖြစ်လျှင် ကျပ်တစ်ထောင်ထက်မပိုသော ငွေဒဏ်စီရင်ခြင်းခံရ မည်ဟူ၍လည်း ပြဋ္ဌာန်းထားရှိပါတယ်။ သာသနာရေးဝန်ကြီးဌာနက စီမံခန့်ခွဲတဲ့ သံဃနာယကလက်စွဲအပိုဒ် ၃၁ရ မှာ သာသနာ့ အလံကို ရဟန်းတော်များပါသည်ဖြစ်စေ၊ မပါသည်ဖြစ်စေ ဘုရားဖူးယာဉ်အမျိုးမျိုး၌ တပ်ဆင်ခြင်း၊ လမ်းဘေး၊ လမ်းဆုံ၊ လမ်းခွ၊ မော်တော်ယာဉ်ဆိပ်၊ ရေဆိပ်၊ ဈေး စသော ဌာနတို့၌ အကြောင်းမဲ့ သက်သက် အသုံးပြုခြင်း၊ မော်တော်ယာဉ်များကို သာသနာ့အလံတော်များဖြင့် ရပ်တန့်တားဆီး၍ ခရီးသွားများထံမှ အလှူခံခြင်း၊ သာသနာ့အလံတော်ကို မရိုမသေ မလေးမစားပြုခြင်း၊ သာသနာ့အလံ ကို မည်သူသို့မျှ သို့မဟုတ် မည်သည့်အရာဝတ္ထု ကိုမျှ ညွှတ်ခြင်း၊ အလံတော်ကို တစ်နည်းနည်းဖြင့် အလွယ်တကူစုတ်ပြတ်အောင်၊ ညစ်ထေးစွန်းထင်းအောင်၊ ပျက်စီးအောင်၊ လွှင့်ထူခြင်း၊ ဆင်ယင်ပြသ ခြင်း၊ အသုံးပြုခြင်း၊ နဖူးစည်းအဖြစ် အသုံးပြုခြင်း၊ အလံတော်နှင့် ပစ္စည်းထုတ်ရန်၊ ကုန်အမှတ်တံဆိပ်ကြော်ငြာအဖြစ် အသုံးပြုခြင်း၊ သာသနာ့အလံ လွှင့်ထူထားသော အလံတိုင်တွင် ကြေညာစာများကပ် ခြင်း၊ ချိပ်ခြင်း၊ အလံတော်နှင့် ချည်နှောင်ရစ်ပတ်ထုံးဖွဲ့ခြင်း၊ မြေပြင်၊ ကြမ်းပြင်၊ အခြားဝတ္ထုတို့နှင့် ထိစေခြင်း၊ အခင်းအဖြစ် အသုံးပြုခြင်း၊ သာသနာ့အလံ၏ အထက်တွင် အလံတစ်ခုခုကို လွှင့်ထူခြင်း၊ ကျောက်ရုပ်၊ ကျောက်တိုင်၊ ရုပ်တုတို့ကို အလံတော်ဖြင့် ဖုံးအုပ်ထားခြင်း၊ စွန့်ပစ်ခြင်းတို့ကို မပြုလုပ်ရ ဟူ၍ ပြဋ္ဌာန်းထားပါတယ်။ ယင်းလက်စွဲအပိုဒ် ၃၁၈ အရ အထက်ပါ တားမြစ်ချက်များကို မလိုက် နာလျှင် ဓမ္မဝိနာယနှင့်အညီ အရေးယူပေးရန် သံဃနာယကအဖွဲ့များက အာဏာပိုင်အဖွဲ့အစည်း များသို့ မေတ္တာရပ်ခံရမည်ဟူ၍လည်း ပြဋ္ဌာန်းထားရှိပါတယ်။ ဒါ့အပြင် သာသနာ့အလံများနှင့်စပ်လျဉ်း၍ အလွဲသုံးခြင်း၊ မဖွယ်မရာပြုခြင်းတို့ကို ပြစ်မှု ဆိုင်ရာဥပဒေပုဒ်မ ၂၉၅၊ ပုဒ်မ ၂၉၅ ပုဒ်မခွဲ(က) တို့ဖြင့် အရေးယူဆောင်ရွက်လျက်ရှိပါတယ်။ သို့ရာတွင် တိုင်းရင်းသားလူမျိုးများ၏ အထိမ်းအမှတ်အလံများ၊ အဖွဲ့အစည်းအလံများ၊ အသင်းအဖွဲ့ အလံများ၊ အခြားအလံများနှင့်ပတ်သက်၍ သက်ဆိုင်ရာတိုင်းရင်းသားလူမျိုးများ၊ အသင်းအဖွဲ့များ၊ အဖွဲ့အစည်းများ၏ စည်းမျဉ်းစည်းကမ်းအရ လွှင့်ထူဆောင်ရွက်ရမည်ဖြစ်သကဲ့သို့ အဆိုပါအလံများ နှင့်စပ်လျဉ်း၍ တစ်နည်းနည်းဖြင့် အလွဲသုံးခြင်း၊ စွန့်ပစ်ခြင်းအပါအဝင် မဖွယ်မရာပြုလုပ်ခြင်း ခံရပါက နစ်နာဆုံးရှုံးသည့် သက်ဆိုင်သူများ၏ တိုင်ကြားချက်အရ ပြစ်မှုဆိုင်ရာဥပဒေများအရလည်း အရေးယူဆောင်ရွက်နိုင်မည်ဖြစ်ပါတယ်။ သို့ဖြစ်ပါ၍ နိုင်ငံတော်အလံနှင့် အခြားအထိမ်းအမှတ်များ အလံများနှင့်စပ်လျဉ်း၍ အလွဲအသုံးပြုခြင်းများအပေါ် နိုင်ငံတော်အလံဥပဒေ၊ နိုင်ငံတော် အထိမ်း အမှတ်(ဆင်ယင်ပြသမှုကန့်သတ်ရေး)အက်ဥပဒေ၊ ပြစ်မှုဆိုင်ရာဥပဒေတို့ဖြင့် အရေးယူဆောင်ရွက် လျက်ရှိရာမှာ ၂၀၁၃ ခုနှစ်အတွင်းမှာ နိုင်ငံတော်အလံဥပဒေ ပုဒ်မ ၁၆ ဖြင့် အမှုနှစ်မှု၊ တရားခံ နှစ်ဦးနှင့် ၂၀၁၄ ခုနှစ်၊ ဇူလိုင်လ ၂၄ ရက်နေ့အထိ ပြစ်မှုဆိုင်ရာဥပဒေပုဒ်မ ၂၉၅ ဖြင့် တစ်မှု၊ တရားခံ တစ်ဦးတို့ကို အရေးယူဆောင်ရွက်နိုင်ခဲ့ပါကြောင်း ရှင်းလင်းဖြေကြားအပ်ါတယ်။ အားလုံးကို ကျေးဇူး တင်ပါတယ်။</speech>
</Q-A>
<Q-A>
<title>လယ်ယာနှင့် အခြားသီးနှံများ စိုက်ပျိုးရေးနည်းပညာနှင့် ပတ်သက်သော အချက်အလက်များကို Website ဖွင့်၍ တင်ထားပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးဝင်းဆွေ၊ ညောင်ရွှေမဲဆန္ဒနယ်က မေးမြန်းဖို့ဖြစ်ပါတယ်။</speech>
<speech><mp id="419">ဦးဝင်းဆွေ(ညောင်ရွှေမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဖိတ်ကြားထားသော ဧည့်သည်တော် ကြီးများအားလုံး မင်္ဂလာအပေါင်းနှင့် ပြည့်စုံနိုင်ကြပါစေ။ ကျွန်တော်ကတော့ ရှမ်းပြည်နယ် (တောင်ပိုင်း)၊ ညောင်ရွှေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဆွေဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆက်သွယ်ရေးနှင့် Internet စာမျက်နှာ များကို နိုင်ငံလုံးဆိုင်ရာ ကျောင်းသူ/ကျောင်းသားများ၊ အလုပ်သမား၊ လယ်သမားများ၊ လူကြီးလူငယ် မကျန် ခေတ်နဲ့အညီ သုံးစွဲလျက်ရှိကြရာ အချို့မှာ အင်္ဂလိပ်ဘာသာမှအစပြု၍ အခြားဘာသာများပါ တတ်မြောက်ကြသဖြင့် လိုအပ်သည်များကို ရှာဖွေဖတ်ရှုနေနိုင်ကြပြီဖြစ်ပါတယ်။ မြန်မာနိုင်ငံအတွင်းရှိတောင်သူဦးကြီးများမှာ အချို့က အင်္ဂလိပ်စာဖြင့် သိလိုသည်များကို ရှာဖွေဖတ်ရှုနိုင်ကြသော်လည်း အချို့မှာ ဘာသာစကားအခက်အခဲများရှိနေကြပါသဖြင့် စိုက်ပျိုးရေးအဓိက နိုင်ငံဖြစ်သော ပြည်ထောင်စုသမ္မတမြန်မာနိုင်ငံအတွင်းရှိ တောင်သူဦးကြီးများအနေဖြင့် လွယ်လွင့်တကူ စိုက်ပျိုးရေး နည်းပညာများကို Internet မှတစ်ဆင့် မြန်မာစာဖြင့် ကြည့်ရှုလေ့လာနိုင်ရန် ဥပမာ- မှိုစိုက်ပျိုးရန် လိုအပ်သော မျိုး၊ စိုက်ပျိုးနည်း၊ သီးနှံစုံစိုက်ပျိုးနည်း၊ စိုက်ပျိုးရေးနည်းပညာများကို လယ်ယာ စိုက်ပျိုးရေးနှင့်ဆည်မြောင်းဝန်ကြီးဌာနမှ Internet Website ပေါ်တွင်တင်ပေးနိုင်ရန် အစီအစဉ် ရှိ/မရှိ တောင်သူဦးကြီးများရဲ့ ကိုယ်စား သိရှိလိုပါသဖြင့် ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">။လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနက ပြန်လည်ဖြေကြားဖို့ဖြစ်ပါတယ်။</speech>
<speech><agency id="83">ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>ရိုသေ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန ဒုတိယဝန်ကြီး ဦးအုန်းသန်းဖြစ်ပါတယ်။ ရှမ်းပြည် နယ်၊ ညောင်ရွှေမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းဆွေရဲ့ ကြယ်ပွင့်ပြမေးခွန်း အပေါ်မှာ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနကိုယ်စား ဖြေကြားသွားမှာ ဖြစ်ပါတယ်။ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနဟာ တောင်သူလယ်သမားများ ဝင်ငွေတိုးတက်စေ ေးအတွက် ဒေသရာသီဥတုနှင့်ကိုက်ညီသော သက်တမ်းတို ဈေးကွက်ဝင်တဲ့ အထွက်ကောင်းသီးနှံ မျိုးများ စိုက်ပျိုးထုတ်လုပ်နိုင်ရေးအတွက် တိုင်းဒေသကြီးနှင့် ပြည်နယ်အသီးသီးတွေမှာ စံပြစိုက်ကွင်း ကြီးများ ထူထောင်စိုက်ပျိုးပြသဆောင်ရွက်လျက်ရှိပါတယ်။ ထို့အပြင် သိပ္ပံနည်းကျ စိုက်ပျိုးနည်း စနစ်များနှင့် ဈေးကွက်ဝင်သီးနှံများ စိုက်ပျိုးနည်းပညာများကို တောင်သူလယ်သမားများ အလွယ် တကူ ကြည့်ရှုလေ့လာနိုင်ဖို့အတွက် တောင်သူလယ်သမား ကဏ္ဍရုပ်သံလိုင်း (Former Channel) တစ်ခုကို ပြန်ကြားရေးဝန်ကြီးဌာနနှင့် ပူးပေါင်းပြီး ၂၀၁၃ ခုနှစ်၊ စက်တင်ဘာလမှ စတင်ပြီးထုတ်လွှင့် ပြသပေးလျက် ရှိပါတယ်။ သီးနှံအမယ်အလိုက် စိုက်ပျိုးထုတ်လုပ်ခြင်းနည်းပညာများ၊ သိပ္ပံနည်းကျစိုက်ပျိုးနည်းစနစ်များ၊ ရေမြေဒေသအခြေခံအလိုက် စိုက်ပျိုးသင့်တဲ့ သီးနှံပုံစံများ၊ ပိုးမွှားရောဂါကာကွယ်နှိမ်နင်းနည်းများ၊ သိုလှောင်ခြင်းနည်းပညာများ၊ ဈေးနှုန်းသတင်းအချက်အလက်များအား Internet စာမျက်နှာပေါ်မှာ http://www.moai.gov.mm လိပ်စာနှင့် ၂၀၀၅ ခုနှစ်ကတည်းက Website တည်ထောင်၍ လွှင့်တင်ခဲ့သော်လည်းပဲ ၁၆-၈-၂၀၁၃ ရက်နေ့မှာ Web Server မှ Hard Disk ပျက်စီးသွားပြီးတော့ လွှင့်တင်မှုကိုရပ်နားခဲ့ရပါတယ်။ ယခုအခါမှာ ၂၀၁၄ ခုနှစ်၊ မတ်လမှစ၍ မြန်မာ-အင်္ဂလိပ် နှစ်ဘာသာဖြင့် လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေနဲ့ http://www.modi. gov.mm လိပ်စာနဲ့ ပြန်လည်လွှင့်တင်ပေးလျက်ရှိပါကြောင်း ရှင်းလင်းဖြေကြားအပ်ပါတယ်။ အားလုံး ကိုကျေးဇူးတင်ပါတယ်။</speech>
</Q-A>
<Q-A>
<title>ချင်းပြည်နယ်တွင် ပိန်းဥအဝယ်ဒိုင်များ ဖွင့်လှစ်ပြီး ဈေးနှုန်းမှန်ဖြင့် ပုံမှန်ဝယ်ယူနိုင်ရေး စီမံဆောင်ရွက် ပေးရန် အစီအစဉ်ရှိ/မရှိနှင့်စပ်လျဉ်းတဲ့မေးခွန်း</title>
<speech type="speaker">ဦးထန်းလိန်း၊ မင်းတပ်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>ရိုသေလေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ ပြည်ထောင်စုအဆင့် ဒုတိယဝန်ကြီးများနှင့် ဧည့်သည်တော်ကြီးများ အားလုံး မင်္ဂလာအပေါင်းနှင့် ပြည့်စုံကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်က တော့ ချင်းပြည်နယ်၊ မင်းတပ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထန်းလိန်းဖြစ်ပါတယ်။ ကျွန်တော်မေးမြန်းလိုတဲ့ မေးခွန်းကတော့ ချင်းပြည်နယ်တွင် ပိန်းဥအဝယ်ဒိုင်များ ဖွင့်လှစ်ပြီး ဈေးနှုန်း မှန်ဖြင့် ပုံမှန်ဝယ်ယူနိုင်ရေး စီမံဆောင်ရွက်ပေးနိုင်ရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်း ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနဲ့ လွှတ်တော်ကိုယ်စားလှယ်များခင်ဗျား။ ၃၀-၃-၂၀၁၄ ရက်နေ့ထုတ် Chin World Weekly Journal ရဲ့ ရေးသားဖော်ပြချက်အရ ချင်းပြည်နယ်မှာ ပိန်းဥဧက စုစုပေါင်း ၁၅၆၂ ဧက စိုက်ပျိုးဖြစ်ထွန်းလျက်ရှိပြီး ပိန်းဥအလေးချိန် ၅၃၅၃၀၁၂ ပိဿာထွက်ရှိကြောင်း တွန်းဇံမြို့နယ်တစ်မြို့နယ်တည်းမှာပင် ၁၁၆၂ ဧက စိုက်ပျိုး ဖြစ်ထွန်းအောင်မြင်လျက်ရှိကြောင်း သိရှိရပါတယ်။ သို့ဖြစ်ပါ၍ ချင်းပြည်နယ်မှာ ပိန်းဥစိုက်၍ အသုံးချတဲ့ မြေအတွက် မြေခွန်ရရှိထားမှုအခြေအနေ သိရှိလိုပါတယ်။ နောက်ချင်းပြည်နယ်မှာထွက်တဲ့ ပိန်းဥ ၅၃၅၃၀၁၂ ပိဿာတန်ချိန်အားဖြင့် ၈၆၀၀ တန်ခန့်အနက် ဒေသအတွင်းစားသုံးမှုနဲ့ အခြားသို့ တင်ပို့ရောင်းချတဲ့အတွက် ဝင်ငွေရရှိမှုအခြေအနေ သိရှိလိုပါတယ်။ ပြည်ပနိုင်ငံများကနေပြီးတော့ ချင်း ပြည်နယ်မှာ ပိန်းဥအဝယ်ဒိုင်များဖွင့်လှစ်ပြီး ဈေးနှုန်းမှန်နှင့်ပုံမှန်ဝယ်ယူပေးနိုင်စေရန် ပြည်ထောင်စု အစိုးရက ပေါင်းစပ်ညှိနှိုင်း စီမံဆောင်ရွက်ပေးနိုင်ခြင်းရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">။လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနက ပြန်လည်ဖြေကြားဖို့ဖြစ်ပါတယ်။</speech>
<speech><agency id="83">ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန)</agency>ဆက်လက် ပြီးတော့ ချင်းပြည်နယ်၊ မင်းတပ်မြို့နယ်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးထန်းလိန်းရဲ့ ကြယ်ပွင့်ပြမေးခွန်းအပေါ်မှာ ဆက်လက်ရှင်းလင်းဖြေကြားသွားမှာဖြစ်ပါတယ်။ ကျွန်တော်တို့ ရှင်းလင်းမဖြေကြားမီမှာ ပိန်းဥနဲ့ပတ်သက်တဲ့အချက်အလက်တွေကို အနည်းငယ် အကျဉ်းချုပ်ပြီး ရှင်းလင်းတင်ပြမှာဖြစ်ပါတယ်။ ဒီနေ့ ကျွန်တော်တို့မြန်မာနိုင်ငံမှာ ပိန်းဥစိုက်ပျိုးရေးနဲ့ပတ်သက်လို့ တဖြည်းဖြည်းနဲ့ ခေတ်စားလာပြီးတော့ စီးပွားဖြစ်စနစ်အဖြစ် စိုက်ပျိုးလာနိုင်အောင် ကြိုးပမ်းဆောင်ရွက်လျက်ရှိပါတယ်။ အဓိက ပိန်းဥစိုက်ပျိုးရတဲ့အကြောင်းအရင်းကတော့ ကျန်းမာရေး ရှုထောင့်ကကြည့်မယ်ဆိုရင်လည်းပဲ ပိန်းဥကိုစားသုံးခြင်းနဲ့ ရရှိလာတဲ့ ကောင်းကျိုးတွေကတော့ အဆုတ်နဲ့ နှလုံးကြွက်သားကင်ဆာကို တားဆီးနိုင်ခြင်း၊ ခန္ဓာကိုယ်အတွင်းရှိတဲ့ ဆဲလ်နဲ့ အရေကြည် အိတ်များကို သက်တမ်းရှည်စေခြင်း၊ သွေးတိုးနဲ့နှလုံးရောဂါများကို သက်သာစေခြင်း၊ အရေပြား နှင့်ခံတွင်း ကင်ဆာများကာကွယ်နိုင်ခြင်းနဲ့ အမြင်အာရုံကို ပိုမိုကောင်းမွန်စေခြင်းတို့ကြောင့် ဒီနေ့ ပိန်းဥစိုက်ပျိုးမှုဟာ ခေတ်စားလာတာဖြစ်ပါတယ်။ အလားတူ ဒီနေ့ ကမ္ဘာ့နိုင်ငံတော်တော်များများမှာ ကျွန်တော် တို့စားနပ်ရိက္ခာဖူလုံရေးနဲ့ ကျန်းမာရေးရှုထောင့်အပေါ် မူတည်ပြီးတော့ စိုက်ပျိုးထုတ်လုပ်မှုကို ဆောင်ရွက်လာတာဖြစ်ပါတယ်။ အဓိကတော့ Food Security and Nutrition ဆိုတဲ့ ကျွန်တော်တို့ ခေါင်းစဉ်နဲ့ပဲ အဓိက ဒီနေ့ ပြောင်းလဲစိုက်ပျိုးလာတာဖြစ်ပါတယ်။ ဒါ့အပြင် ဒီနေ့ ပိန်းဥစိုက်ပျိုးရေးနဲ့ ပတ်သက်လို့ကြည့်မယ်ဆိုရင် စီးပွားရေးအရလည်း တွက်ခြေကိုက်တဲ့ သီးနှံအမယ်သစ်တစ်မျိုး ဖြစ်လာပါတယ်။ ပိန်းဥတစ်ဧကစိုက်ပျိုးမယ်ဆိုရင် သုံးသိန်းကနေ ငါးသိန်းလောက်ထိ ကုန်ပြီးတော့ သူ့ရဲ့အထွက်ပေါ်မှာမူတည်ပြီးတော့ ဝင်ငွေဟာ ၁၀ သိန်းကနေ ၁၅ သိန်းအထိ လူတွေရရှိနေကြပါတယ်။ ဒါကြောင့် အသားတင်အမြတ်အနေနဲ့ ပိန်းဥ တစ်ဧက စိုက်မယ်ဆိုရင် ၅ သိန်းကနေ ၁၀ သိန်းအထိ အနည်းဆုံး ရရှိလာတာဖြစ်ပါတယ်။ ဒါကြောင့် ဒီနေ့ ပိန်းဥစိုက်ပျိုးရေးကို ကျွန်တော်တို့ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေနဲ့ လည်းတွန်းအားပေးပြီးတော့ သင်တန်းများပေးခြင်း၊ မျိုးကောင်းမျိုးသန့်များဖြန့်ခြင်းများ ဆောင်ရွက် လျက်ရှိပါတယ်။ အဲ့လိုဆောင်ရွက်လျက်ရှိတဲ့အပေါ်မှာပဲ လွှတ်တော်ကိုယ်စားလှယ်ကြီး တော်တော် များများကလည်းပဲ ဒီနေ့ ပိန်းဥစိုက်ပျိုးဖို့အတွက် မျိုးများကို ကျွန်တော်တို့ဝန်ကြီးဌာနကို လာရောက်တောင်းဆိုလျက်ရှိတဲ့အတွက် ကျေးဇူးအထူးတင်ရှိကြောင်း တင်ပြလိုပါတယ်။ ဆက်လက်ပြီးတော့ ကျွန်တော်တို့ ချင်းပြည်နယ်ရဲ့ မေးခွန်းအပေါ်မှာ တင်ပြရမယ်ဆိုရင် ၂၀၁၃-၂၀၁၄ ခုနှစ်မှာ ချင်းပြည်နယ်အတွင်းမှာ ပိန်းဥစိုက်ပျိုးမှုမှာ တီးတိန်မြို့နယ်မှာ ၃၁၅ ဧက၊ တွန်းဇံမြို့နယ်မှာ ၁၁၆၂ ဧက၊ ကျီခါးမြို့နယ်မှာ ၁၅၀ ဧက၊ ထန်တလန်မြို့နယ်မှာ ၂၃၅ ဧက၊ ဖလမ်းမြို့နယ်မှာ ၆၅ ဧက၊ ရိခေါဒါရ်မြို့နယ်မှာ ၁၀ ဧက၊ ဟားခါးမြို့နယ်မှာ ၉၉ ဧက၊ ကန်ပက်လက်မြို့နယ်မှာ ၂၈ ဧက၊ ချင်းပြည်နယ်တစ်ပြည်နယ်လုံး ပိန်းဥစိုက်ဧကဟာ ၂၅၆၂ ဧက စိုက်ပျိုးခဲ့ပါတယ်။ တောင်ယာမြေမှာ ၁၆၈ရ ဧကအား အခင်းလိုက်စိုက်ပျိုးပြီးတော့ အိမ်ခြံဥယျာဉ်မြေတွေမှာ သီးညှပ်အဖြစ်နဲ့ ၈၇၅ ဧက စိုက်ပျိုးကြောင်း တွေ့ရှိရပါတယ်။ လွှတ်တော်ကိုယ်စားလှယ်ကြီး မေးမြန်း ထားတဲ့ မြေခွန်စည်းကြပ်ရာမှာလည်းပဲ ဘဏ္ဍာရေးနှင့်အခွန်ဝန်ကြီးဌာနရဲ့ ၁၀-၁၁-၁၉၆ရ ရက်စွဲပါ အမိန့်ကြော်ငြာစာအမှတ် ၄၂၅ အရ လိုက်နာဆောင်ရွက်ရတဲ့အတွက် အမိန့်ကြော်ငြာစာ ပြဋ္ဌာန်းချက် ပါအတိုင်း တစ်ဧကစိုက်လျှင် မြေခွန်အဖြစ်နဲ့ ၁ ကျပ်နှုန်းဖြင့်သာ စည်းကြပ်ကောက်ခံရသဖြင့် အခင်း လိုက်စိုက်ပျိုးတဲ့ ၁၆၈ရ ဧကအတွက် (ခိုင်ကြေးငွေမပါ) မြေခွန် ၁၆၈ရ ကျပ် စည်းကြပ်ခဲ့ပါတယ်။ လက်ရှိဘဏ္ဍာရေးဝန်ကြီးဌာနရဲ့ မြေခွန်စည်းကြပ်ခြင်းအတွက် အမိန့်ပြဋ္ဌာန်းချက်မှာ တည်ဆဲဖြစ် လျက်ရှိပါတယ်။ ချင်းပြည်နယ်အတွက် ပိန်းဥ၊ ကန်စွန်းနှင့် ဝဥများကိုသာ ဒေသတွင်းဖြည့်စွက်စားသုံးနိုင် ရန်သာ တောင်သူများ တစ်ပိုင်တစ်နိုင် စိုက်ပျိုးခြင်းဖြစ်ပြီးတော့ စီးပွားဖြစ်ထုတ်လုပ်ရောင်းချနိုင်ဖို့ အတွက် စိုက်ပျိုးခြင်းမရှိသေးကြပါ။ ဈေးကွက်ဝင်ရောင်းချနိုင်ဖို့အတွက် ပိန်းဥအရည်အသွေး မြင့်မား မှသာလျှင် ရောင်းတန်းဝင်ဈေးကွက်ရရှိနိုင်မှာဖြစ်သဖြင့် မျိုးကောင်းများပြောင်းလဲစိုက်ပျိုးရန် ချင်းပြည်နယ်၊ စိုက်ပျိုးရေးဦးစီးဌာနက ပိန်းဥမျိုးကောင်းများ ပြောင်းလဲစိုက်ပျိုးနိုင်ရေးအတွက် စီမံ ဆောင်ရွက်ပေးလျက်ရှိပါတယ်။ ဒါ့အပြင် ကျွန်တော်တို့ ပိန်းဥနဲ့ပတ်သက်ပြီးတော့ လယ်ယာစိုက်ပျိုးရေးနှင့်ဆည်မြောင်းဝန်ကြီး ဌာန စိုက်ပျိုးရေးဦးစီးဌာနမှ ညွှန်ကြားရေးမှူးတစ်ဦးဟာ ၂၆-၅-၂၀၁၄ ရက်နေ့မှာမင်းတပ်မြို့နယ်၊ မြို့နယ်အုပ်ချုပ်ရေးမှူးအပါအဝင် ဒေသမျိုးဖြစ်တဲ့ ဝဥနှင့် ပိန်းဥ စိုက်ပျိုးသော တောင်သူ ၇၄ ဦးနှင့် တွေ့ဆုံပြီးတော့ ဝဥနှင့် ပိန်းဥ စနစ်တကျစိုက်ပျိုးရေးနှင့် တွေ့ကြုံရတဲ့အခက်အခဲများကို ဆွေးနွေးပြီး ကျွန်တော်တို့ သင်တန်းများပေးပို့ခဲ့ပြီးဖြစ်ပါတယ်။ နေပြည်တော်၊ ပုဗ္ဗသီရိမြို့နယ်၊ စက်စက်ယိုစိုက်ကွင်းမှာ နယ်မြေအရပ်ရပ်က စိတ်ပါဝင်စားသူ များကို သတင်းစာကနေပြီးတော့ ဖိတ်ခေါ်ပြီး ၂၀၁၄ ခုနှစ်၊ ဇူလိုင်လ ၂၆ ရက်နေ့မှ ၂ရ ရက် မနက်ဖြန်ခါနဲ့သန်ဘက်ခါ နှစ်ရက်မှာ ဈေးကွက်ဝင် ပိန်းဥ၊ ကန်စွန်းဥနှင့် ကညွတ် စိုက်ပျိုးထုတ်လုပ်မှု နည်းပညာများကို ဆွေးနွေးသင်တန်းပို့ချပေးမည်ဖြစ်ကြောင်း သတင်းကောင်းပါးအပ်ပါတယ်။ ချင်းပြည်နယ်မှထွက်ရှိတဲ့ ပိန်းဥများကို နယ်နိမိတ်ချင်းထိစပ်နေတဲ့ အိန္ဒိယနိုင်ငံသို့လည်း တင်ပို့မှု မရှိကြောင်း တွေ့ရပါတယ်။ ထို့အပြင် ပိန်းဥများဟာ မြန်မာနိုင်ငံအတွင်းရှိ အခြားပြည်နယ်၊ တိုင်းဒေသကြီးများသို့လည်း တင်ပို့လျှင်လည်း သယ်ယူပို့ဆောင်ခ ချင်းပြည်နယ်ကနေပြီး တွက်ခြေ မကိုက်ဖြစ်နေကြောင်း တွေ့ရှိရပါတယ်။ အရည်အသွေးပြည့်မီတဲ့ ပိန်းဥ အဓိကဝယ်လိုတဲ့ နိုင်ငံတွေ ကတော့ ဂျပန်နိုင်ငံ၊ ကိုရီးယားနိုင်ငံ၊ တရုတ်နိုင်ငံနှင့် ထိုင်းနိုင်ငံတွေကနေပြီးတော့ နှစ်စဉ် တန်ချိန် ၂ သိန်းကျော် ဝယ်ယူလိုကြောင်း ဒီနေ့ကမ်းလှမ်းလာတာ ရရှိပါတယ်။ ချင်းပြည်နယ်မှ ထွက်ရှိတဲ့ ပိန်းဥများနဲ့ပတ်သက်ပြီးတော့ နိုင်ငံတော်ရဲ့ စီးပွားရေးစနစ်ဟာ ဈေးကွက်စီးပွားရေးစနစ်ဖြစ်သည်နှင့် အညီ ပြည်ပဈေးကွက်ရရှိစေရေးအတွက် ဒေသတွင်းရှိ ကုန်သည်လုပ်ငန်းရှင်များအနေနဲ့ ပြည်ထောင်စုသမ္မ��မြန်မာနိုင်ငံ ကုန်သွယ်များနှင့်စက်မှုလက်မှု လုပ်ငန်းရှင်များအသင်းချုပ် မြန်မာ နိုင်ငံ သစ်သီးဝလံနှင့်ဟင်းသီးဟင်းရွက် စိုက်ပျိုးထုတ်လုပ်တင်ပို့ရောင်းချသူများအသင်းတို့နဲ့ ချိတ်ဆက်ပြီး ပိန်းဥအပါအဝင် မိမိဒေသမှ စိုက်ပျိုးထုတ်လုပ်သည့်သီးနှံများ ဈေးကွက်ရရှိရန်ဆောင်ရွက်ရန်လိုအပ်မည်ဖြစ်ပါကြောင်းနဲ့ လက်ရှိအခြေအနေအရ ပြည်ပနိုင်ငံများမှ ချင်းပြည်နယ် တွင် ပိန်းဥအဝယ်ဒိုင်များ လာရောက်ဖွင့်လှစ်ဝယ်ယူမည့် အစီအစဉ် လောလောဆယ်မရှိသေး ပါကြောင်း ဖြေကြားအပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယနေ့အတွက် မေးခွန်းများ မေးမြန်း၊ ဖြေကြားခြင်း အစီအစဉ် ပြီးဆုံးပါပြီ။</speech>
</Q-A>
</section>
<section value="Bill">
<bill>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့သော မြန်မာ့သတ္တုတွင်း ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ တင်သွင်းထားသည့် ပြင်ဆင်ချက် အဆိုအားတစ်ပိုဒ်ချင်းစီအလိုက်ဆွေးနွေး၍အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">ဆက်လက်ပြီး အစဉ်အစဉ် ၆ ကို ဆက်လက်ဆောင်ရွက်ပါမယ်။ အမျိုးသား လွှတ်တော်မှာ စတင် တင်သွင်းပြီး ပြင်ဆင်ချက်များဖြင့် အတည်ပြု၍ ပေးပို့လာသော မြန်မာ့သတ္တု တွင်း ဥပဒေကို ပြင်ဆင်သည့် ဥပဒေကြမ်းကို ပထမအကြိမ် ပြည်သူ့လွှတ်တော် ဒသမပုံမှန်အစည်း အဝေး (၂၀)ရက်မြောက်နေ့ဖြစ်သော ၂၇-၆-၂၁၀၄ ရက်တွင် ဥပဒေကြမ်းကော်မတီရဲ့ အစီရင်ခံစာ ဖတ်ကြားရှင်းလင်းခြင်း ပြုလုပ်ခဲ့ပြီးဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်း ဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိတို့ပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၁-၇-၂၀၁၄ ရက်နေ့ နောက်ဆုံးထားပြီး အမည်စာရင်းပေးသွင်းရန်ဖြစ်ကြောင်း ကြေညာခဲ့ပြီးလည်း ဖြစ်ပါတယ်။ ယင်းဥပဒေကြမ်းနှင့် စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်း၏ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲအစဉ်လိုက် အတည်ပြု နိုင်ရေး ဆောင်ရွက်ရာမှာ ပြင်ဆင်ချက်မရှိပါက အမျိုးသားလွှတ်တော် ရဲ့ ပြင်ဆင်အတည်ပြုချက်အတိုင်း အတည်ပြု ရေးတင်ပြဆောင်ရွက်သွားမှာ ဖြစ်ပါတယ်။ ပြင်ဆင်ချက် ရှိသော အပိုဒ်၊ အပိုဒ်ခွဲများအတွက် ပြင်ဆင်ချက်အဆို တင်သွင်းထားတဲ့ ဥပဒေကြမ်းကော်မတီနဲ့ ဆွမ်ပရာဘွမ်မဲဆန္ဒနယ်မှ ဦးခမိုင်မုံကွမ်တို့က သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်း၊ လိုအပ်က ပြည်ထောင်စုအဆင့်အဖွဲ့အစည်းဝင်က ရှင်းလင်းဆွေးနွေးခြင်းများပြုလုပ်ပြီး လွှတ်တော်ရဲ့ ဆန္ဒ၊ သဘောထားရယူ၍ ဆုံးဖြတ်အတည်ပြု သွားမှာဖြစ်ပါတယ်</speech>
<speech type="speaker">ယင်းဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီမှ အမျိုးသား လွှတ်တော်ရဲ့ ပြင်ဆင်ချက် ၆၈ ချက်အနက် ၁၉ ချက်ကို သဘောတူကြောင်းနှင့် ၄၈ ချက်အား သဘော မတူဘဲပြင်ဆင်ခဲ့ပါတယ်။ သဘောတူသည့် ၁၉ ချက်နှင့် ပြင်ဆင်ချက် ၄၈ ချက်အား တင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်</speech>
<speech><mp id="305">ဦးခင်မောင်ညို (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသည့် ပြည်ထောင်စု ဒုတိယဝန်ကြီးများနှင့် လွှတ်တော်လေ့လာရေးအဖွဲ့များအားလုံး မင်္ဂလာပါလို့ ဦးစွာဂါရဝပြု နှုတ်ခွန်း ဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ပေါက်မဲဆန္ဒနယ်မှ ပြည်သူ့ လွှတ်တော်ဥပဒေကြမ်းကော်မတီဝင် ဦးခင်မောင်ညို ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီကိုယ်စား မြန်မာ့သတ္တုတွင်းဥပဒေကို ပြင်ဆင်တဲ့ဥပဒေကြမ်းနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ အရ လွှတ်တော်က အတည်ပြုပေးနိုင်ပါရန် လွှတ်တော် သို့ အဆိုတင်သွင်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီဥပဒေနဲ့ပတ်သက် ပြီးခါကျမှ မိမိတို့ဥပဒေကြမ်းကော်မတီနှင့် အောက်ဖော်ပြပါ ပြည်သူ့လွှတ်တော်ကိုယ်စားလှယ်များ ပြင်ဆင်အဆိုပြု ထားတဲ့ ကိုယ်စားလှယ်များမှာ (က) ဦးသန်းမြင့်၊ ဆားလင်းကြီးမဲဆန္ဒနယ်၊ (ခ) ဦးခင်မောင်ဌေး၊ ထီးလင်းမဲဆန္ဒနယ်၊ (ဂ) ဦးခမိုင်မုံကွမ်၊ ဆွမ်ပရာဘွမ်မဲဆန္ဒနယ်၊ (ဃ) ဦးခွန်မောင်သောင်း၊ ပင်လောင်းမဲဆန္ဒနယ်၊ (င) ဦးဖြိုးမင်းသိန်း၊ လှည်းကူးမဲဆန္ဒနယ်၊ (စ) ဦးစိုင်းမောင်တင်၊ လဲချားမဲဆန္ဒနယ်၊ (ဆ)ဒေါ်ခင်စန်းလှိုင်၊ ပုလဲမဲဆန္ဒနယ်၊ (ဇ) ဦးမင်းသူ၊ ဥတ္တရသီရိ မဲဆန္ဒနယ်စသည့် ပြည်သူ့လွှတ်တော် ဥပဒေကြမ်းကော်မတီသည် ဥပဒေကြမ်းနှင့်စပ်လျဉ်းပြီး ၂၅-၆၂၀၁၄ နဲ့ ၂၆-၆-၂၀၁၄၊ ၄-၇-၂၀၁၄၊ ၁၅-၇-၂၀၁၄ နဲ့ ၁၈-၇-၂၀၁၄ နေ့များမှာ ပြင်ဆင်အဆို တင်သွင်းထားတဲ့ ဖော်ပြပါ ပြည်သူ့လွှတ်တော်ကိုယ်စားလှယ်များနှင့် သယံဇာတနှင့် သဘာဝပတ်ဝန်း ကျင်ထိန်းသိမ်းရေးကော်မတီအဖွဲ့ဝင်များ၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင် အဖွဲ့ဝင်များ၊ ဥပဒေရေးရာဆိုင်ရာပူးပေါင်းဆောင်ရွက်ရေးလုပ်ငန်းကော်မတီ အဖွဲ့ဝင်များ၊ သတ္တု လုပ်ငန်းရှင်အသင်းနှင့် သတ္တုတွင်းဝန်ကြီးဌာနမှ တာဝန်ရှိပုဂ္ဂိုလ်များပါဝင်ပြီး ညှိနှိုင်းအစည်းအဝေးများ ကျင်းပခဲ့ပါတယ်။ ပြည်သူ့လွှတ်တော်ဥပဒေကြမ်းကော်မတီ ၁၅-၇-၂၀၁၄ ရက်နေ့တွင် ကျင်းပတဲ့အစည်းအဝေးသို့ အမျိုးသားလွှတ်တော် သတ္တုနှင့်သယံဇာတကော်မတီ ဥက္ကဋ္ဌ၊ အတွင်းရေးမှူးနှင့် အဖွဲ့ဝင်တစ်ဦးတို့ တက်ရောက်ခဲ့ပါတယ်။ ဤဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအတိုင်း ပြည်သူ့လွှတ်တော် ဥပဒေကြမ်းကော်မတီက သဘောတူလက်ခံသည့်အချက် ၁၉ ချက်မှာ အောက်ပါအတိုင်းဖြစ်ပြီး လွှတ်တော်ကိုယ်စားလှယ် များထံလည်း ဖြန့်ဝေထားပြီး ဖြစ်ပါတယ်။ အစဉ် ၁ စာမျက်နှာ ၁ အမှတ်စဉ် ၁ အပိုဒ် ၁။ အစဉ် ၂ စာမျက်နှာ ၁ အမှတ်စဉ် ၄ အပိုဒ် ၂ အပိုဒ်ခွဲ(ဂ)။ အစဉ် ၃ စာမျက်နှာ ၄ နှင့် ၅ အမှတ်စဉ် ၁၀ အပိုဒ် ၂ အပိုဒ်ခွဲ(စ)။ အစဉ် ၄ စာမျက်နှာ ၅ အမှတ်စဉ် ၁၃ အပိုဒ် ၂ အပိုဒ်ခွဲ(ည)။ အစဉ် ၅ စာမျက်နှာ ၆ အမှတ်စဉ် ၁၉ အပိုဒ် ၂ အပိုဒ်ခွဲ(ပ)။ အစဉ် ၆ စာမျက်နှာ ၈ အမှတ်စဉ် ၂၄ အပိုဒ် ၄ ရှိ ပုဒ်မ ၄ ပုဒ်မခွဲ(ခ)၊ (ဂ)နဲ့ (ဃ)။ အစဉ် ရ စာမျက်နှာ ၁၁ အမှတ်စဉ် ၃၀ အပိုဒ် ၆ ရှိ ပုဒ်မ ၈ ပုဒ်မခွဲ(ဂ)။ အစဉ် ၈ စာမျက်နှာ ၁ရ အမှတ်စဉ် ၄၂ အပိုဒ် ၁၂။ အစဉ် ၉ စာမျက်နှာ ၁ရ အမှတ်စဉ် ၄၄ မှ ၄၆ အပိုဒ် ၁၄၊ အပိုဒ် ၁၅၊ အပိုဒ် ၁၆။ အစဉ် ၁၀ စာမျက်နှာ ၁၈ အမှတ်စဉ် ၄၈ အပိုဒ် ၁၈။ အစဉ် ၁၁ စာမျက်နှာ ၁၉ အမှတ်စဉ် ၅၂ အပိုဒ် ၂၂။ အစဉ် ၁၂ စာမျက်နှာ ၂၀ အမှတ်စဉ် ၅၅ အပိုဒ် ၂၅။ အစဉ် ၁၃ စာမျက်နှာ ၂၁ အမှတ်စဉ် ၅ရ နှင့် ၅၉ အပိုဒ် ၂၇၊ အပိုဒ် ၂၉။ အစဉ် ၁၃ စာမျက်နှာ ၂၂ အမှတ်စဉ် ၆၁ အပိုဒ် ၃၁၊ အစဉ် ၁၄ စာမျက်နှာ ၂၃ နဲ့ ၂၄ အမှတ်စဉ် ၆၄ နှင့် ၆၆ အပိုဒ် ၃၃၊ အပိုဒ် ၃၅။ ဤဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို သဘောမတူဘဲ ပြည်သူ့လွှတ်တော် ဥပဒေကြမ်းကော်မတီက ပြင်ဆင်သည့်အချက် ၄၈ ချက်မှာ အောက်ပါအတိုင်းဖြစ်ပါသည်အစဉ် ၁ စာမျက်နှာ ၁ အမှတ်စဉ် ၂ နှင့် ၃ အပိုဒ် ၂ အပိုဒ်ခွဲ(က) အပိုဒ်ခွဲ(ခ)။ အစဉ် ၂ စာမျက်နှာ ၁ မှ ၃ အမှတ်စဉ် ၅ မှ ၉ အပိုဒ် ၂ အပိုဒ်ခွဲ(ဃ) အပိုဒ်ခွဲ(င) အပိုဒ်ခွဲ(စ) အပိုဒ်ခွဲ(ဆ)အပိုဒ် (င)။ အစဉ် ၃ စာမျက်နှာ ၄ အမှတ်စဉ် ၁၁ နဲ့ ၁၂ အပိုဒ် ၂ အပိုဒ်ခွဲ(ဆ) အပိုဒ်ခွဲ (၅)။ အစဉ် ၄ စာမျက်နှာ ၅ နှင့် ၆ အမှတ်စဉ် ၁၄ မှ ၁၈ အပိုဒ် ၂ အပိုဒ်ခွဲ(ဋ) အပိုဒ်ခွဲ(ဌ) အပိုဒ်ခွဲ(ပ) အပိုဒ်ခွဲ(ဒ) ပုဒ်မခွဲ(ပ)။ အစဉ် ၅ စာမျက်နှာ ၆ နှင့် ရ အမှတ်စဉ် ၂၁ နှင့် ၂၂ အပိုဒ် ၃ နဲ့ အပိုဒ်ခွဲ(က) အပိုဒ် ၃ အပိုဒ်ခွဲ(ခ)။ အစဉ် ၆ စာမျက်နှာ ရ အမှတ်စဉ် ၂၂ နဲ့ ၂၃ အပိုဒ် ၄ ရှိ ပုဒ်မ ၄ အပိုဒ် ၄ ရှိ ပုဒ်မ ၄ ပုဒ်မခွဲ (က)။ အစဉ် ရ စာမျက်နှာ ၈ အမှတ်စဉ် ၂၅ အပိုဒ် ၄ ရှိ ပုဒ်မ ၅။ အစဉ် ၈ စာမျက်နှာ ၉ အမှတ်စဉ် ၂၆ အပိုဒ် ၄ ရှိ ပုဒ်မ ၆။ အစဉ် ၉ စာမျက်နှာ ၉ နဲ့ ၁၀ အမှတ်စဉ် ၂ရ အပိုဒ် ၅။ အစဉ် ၁၀ စာမျက်နှာ ၁၀ အမှတ်စဉ် ၂၈ အပိုဒ် ၆ ရှိ ပုဒ်မ ရ ပုဒ်မခွဲ(က)နှင့် (ခ)။ အစဉ် ၁၁ စာမျက်နှာ ၁၁ အပိုဒ် ၂၉ အပိုဒ် ၆ ရှိ ပုဒ်မခွဲ ၈ ပုဒ်မ (က)နှင့် (ခ)။ အစဉ် ၁၂ စာမျက်နှာ ၁၂ အမှတ်စဉ် ၃၁ အပိုဒ် ၆ ရှိ ပုဒ်မ ၉။ အစဉ် ၁၃ စာမျက်နှာ ၁၂ အမှတ်စဉ် ၃၂ အပိုဒ် ၆ ရှိ ပုဒ်မ ၁၀။ အစဉ် ၁၄ စာမျက်နှာ ၁၃ အမှတ်စဉ် ၃၃ အပိုဒ် ၆ ရှိ ပုဒ်မ ၁၁။ အစဉ် ၁၅ စာမျက်နှာ ၁၃ နှင့် ၁၄ အမှတ်စဉ် ၃၄ နှင့် ၃၅ အပိုဒ် ရ အပိုဒ် ၈။ အစဉ် ၁၆ စာမျက်နှာ ၁၄ အမှတ်စဉ် ၃၆ အပိုဒ် ၉ ရှိ ပုဒ်မ ၁၂ ပုဒ်မခွဲ(ဆ)။ အစဉ် ၁ရ စာမျက်နှာ ၁၄ နဲ့ ၁၅ အမှတ်စဉ် ၃၅၊ ၃ရ အပိုဒ် ၉ ရှိ ပုဒ်မ ၁၂ ပုဒ်မခွဲ(ဇ)။ အစဉ် ၁၈ စာမျက်နှာ ၁၅ အမှတ်စဉ် ၃၈ အသစ်ဖြည့်စွက်ချက်။ အစဉ် ၁၉ စာမျက်နှာ ၁၅ အမှတ်စဉ် ၃၉ အပိုဒ် ၁၀။ အစဉ် ၂၀ စာမျက်နှာ ၁၆ အမှတ်စဉ် ၄၀ အပိုဒ် ၁၁ ရှိ ပုဒ်မ ၁၈။ အစဉ် ၂၁ စာမျက်နှာ ၁ရ အမှတ်စဉ် ၄၁ အပိုဒ် ၁၁ ရှိ ပုဒ်မ ၁၉ အမှတ်စဉ်၂၂ စာမျက်နှာ ၁ရ အမှတ်စဉ် ၄၃ အပိုဒ် ၁၃။ အစဉ် ၂၄ စာမျက်နှာ ရ အမှတ်စဉ် ၄ရ အပိုဒ် ၁၇။ အစဉ် ၂၅ စာမျက်နှာ ၁၈ အမှတ်စဉ် ၄၉ နှင့် ၅၀ အပိုဒ် ၁၉ အပိုဒ် ၂၀။ အစဉ် ၂၆ စာမျက်နှာ ၁၉ နှင့် ၂၀ အမှတ်စဉ် ၅၂ မှ ၅၄ အပိုဒ် ၂၂ အပိုဒ် ၂၃ အပိုဒ် ၂၄။ အစဉ် ၂ရ စာမျက်နှာ ၂၀ အမှတ်စဉ် ၅၆ အပိုဒ် ၂၆။ အစဉ် ၂၈ စာမျက်နှာ ၂၁ အမှတ်စဉ် ၅၈ အပိုဒ် ၂၈။ အစဉ် ၂၉ စာမျက်နှာ ၂၂ အမှတ်စဉ် ၆၀ အပိုဒ် ၃၀။ အစဉ် ၃၀ စာမျက်နှာ ၂၂ နဲ့ ၂၃ အမှတ်စဉ် ၆၂ နှင့် ၆၃ အပိုဒ် ၃၂ အသစ်ဖြည့်စွက်ချက်။ အစဉ် ၃၁ စာမျက်နှာ ၂၃ အမှတ်စဉ် ၆၅ အပိုဒ် ၃၄။ အစဉ် ၃၂ စာမျက်နှာ ၂၄ အမှတ်စဉ် ၆ရ နှင့် ၆၈ အပိုဒ် ၃၅ ရှိ ပုဒ်မ ၃၉ အပိုဒ်ခွဲ(ခ) အပိုဒ်ခွဲ(ဂ) ို့ဖြစ်ပါ၍ အထက်ဖော်ပြပါ အမျိုးသားလွှတ်တော်၏အတည်ပြုချက်အတိုင်း သဘောတူ ထားသည့် အချက် ၁၉ ချက်နှင့် ပြည်သူ့လွှတ်တော်ဥပဒေကြမ်းကော်မတီ၏ ပြင်ဆင်ရန်တင်ပြချက် ၄၈ ချက်အား လွှတ်တော်မှ အတည်ပြု ပေးနိုင်ပါရန် အဆိုတင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သတ္တုတွင်းဥပဒေကြမ်းနှင့် ပတ်သက် ပြီး ပြည်သူ့လွှတ်တော်ကိုယ်စားလှယ်များ၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီအဖွဲ့ဝင်များ၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ဥပဒေပြုရေးဆိုင်ရာ ပူးပေါင်းဆောင်ရွက်ရေး လုပ်ငန်းကော်မတီအဖွဲ့ဝင်များ၊ သတ္တု လုပ်ငန်းရှင်အသင်းနဲ့ သတ္တုတွင်းဝန်ကြီးဌာနတို့မှ တာဝန်ရှိပုဂ္ဂိုလ်များပါဝင်ပြီး ညှိနှိုင်းအစည်းအဝေး များကျင်းပပြီး တင်ပြသွားတဲ့ ပြည်သူ့လွှတ်တော်ဥပဒေကြမ်းကော်မတီက အမျိုးသားလွှတ်တော်ရဲ့ ပြင်ဆင်ချက် ၁၉ ချက်အား လွှတ်တော်က အတည်ပြုပေးနိုင်ပါရန်နှင့် အမျိုးသားလွှတ်တော်ရဲ့ ပြင်ဆင်ချက်များကို သဘောမတူဘဲ ပြည်သူ့လွှတ်တော်ဥပဒေကြမ်းကော်မတီက ပြင်ဆင်သည့် အချက် ၄၈ ချက်အား ဥပဒေကြမ်းကော်မတီက တင်ပြသွားပါတယ်။ ဒီတင်ပြချက်နှင့် ပတ်သက်ပြီး အဆိုပြု ချက်နှင့်ပတ်သက်ပြီး သတ္တုတွင်းဝန်ကြီးဌာနက ကန့်ကွက်ရန်ရှိပါသလားခင်ဗျား။</speech>
<speech><agency id="77">ဦးသန်းထွန်းအောင်(ဒုတိယဝန်ကြီး၊ သတ္တုတွင်းဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ သတ္တုတွင်းဝန်ကြီးဌာနအနေနဲ့ ကန့်ကွက်ရန်မရှိကြောင်း တင်ပြအပ်ပါ တယ်။ ကျေးဇူးတင်ပါတယ်။</speech>
<speech type="speaker">သတ္တုတွင်းဝန်ကြီးဌာနက ကန့်ကွက်ရန်မရှိကြောင်း တင်ပြသွားပါတယ်။ ဒီ ပြင်ဆင်ချက်၊ အဆိုပြုချက်များအား လွှတ်တော်က ကန့်ကွက်ရန်ရှိပါသလား</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော် ဒီဥပဒေကြမ်းရဲ့ အပိုဒ်စဉ် ၂၈ နဲ့ ၂၉ ကလွဲလို့ ကျန်တာအားလုံးသဘောတူပါတယ်။ ဒီ ၂၈ နဲ့ ၂၉ မှာတော့ ဒီဥပဒေကို အတည်ပြု လိုက်ရင် အနည်းငယ် လွဲမှားသွားမှာစိုးတဲ့အတွက် ကျွန်တော့် အနေနဲ့ တင်ပြချင်ပါတယ်ခင်ဗျား။ အမှတ်စဉ် ၂၈ စာမျက်နှာ ၁၀ အပိုဒ် ၆ မြန်မာ့သတ္တုတွင်းဥပဒေ ပုဒ်မ ရ နှင့် မြန်မာ့သတ္တုတွင်းဥပဒေပုဒ်မ ၈ တို့ ဖြစ်ပါတယ်။</speech>
<speech type="speaker">စာမျက်နှာ ဘယ်လောက်လဲ</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>စာမျက်နှာ ၁၀ နဲ့ ၁၁ ဖြစ်ပါတယ်ခင်ဗျား။ အမှတ်စဉ် ၂၈ နဲ့ ၂၉ ဖြစ်ပါတယ်။</speech>
<speech type="speaker">ကန့်လန့်ဖြတ်ဇယားလား။ ပြောပါ</speech>
<speech><mp id="250">ဦးဝင်းဦး(ရေဖြူမဲဆန္ဒနယ်)</mp>ကန့်လန့်ဖြတ်ဇယား၊ ဟုတ်ပါတယ်ခင်ဗျား ။ အဲ့ဒီမှာ အစဉ် ၂၈ အပိုဒ် ၆ မြန်မာ့သတ္တုတွင်းဥပဒေ ပုဒ်မ ရ ကို အောက်ပါအတိုင်း အစားထိုးရမည်ဆိုတဲ့နေရာမှာ ဥပဒေပုဒ်မ ရ က ဝန်ကြီးဌာနကနေပြီးတော့ ကျွန်တော်တို့ ပြည်ထောင်စုအစိုးရအဖွဲ့ Cabinet ကနေခွင့်ပြုချက်ယူပြီးတော့မှ လုပ်ကိုင်ခွင့်ပြုရမယ့် လုပ်ငန်းတွေကို ရေးထားတာဖြစ်ပါတယ်။ အဲ့ဒီမှာ ပုဒ်မ ရ အပိုဒ်(က)မှာ နိုင်ငံခြားရင်းနှီးမြှုပ်နှံမှုပါရှိတဲ့ သတ္တုနဲ့စက်မှုတွင်းထွက်တွေအတွက် ခွင့်ပြုချက် ဖြစ်ပါတယ်ခင်ဗျား။ အဲ့ဒီအပိုဒ်မှာ အကြီးစားထုတ်လုပ်ခြင်းတစ်ခုထဲကိုပဲ ထည့်ထားပါတယ်။ တကယ် တမ်းကတော့ နိုင်ငံခြားရင်းနှီးမြှုပ်နှံမှုဟာ အကြီးစားရော၊ အလတ်စားမှာပါ ဖြစ်နိုင်ပါတယ်။ ဒါ့ကြောင့်မို့လို့ အကြီးစားတစ်ခုတည်းမဟုတ်ဘဲနဲ့ အလတ်စားတစ်ခုထပ်မံ ဖြည့်ထည့်ပေးဖို့ ကျွန်တော်တင်ပြချင်ပါတယ်။ နောက်တစ်ခါ အဲ့ဒီအပိုဒ် ရ ရဲ့ (ခ) မှာ ဒါကတော့ နိုင်ငံသားရင်းနှီးမြှုပ်နှံ မှုဖြစ်ပါတယ်။ နိုင်ငံသားရင်းနှီးမြှုပ်နှံမှုကို ဝန်ကြီးဌာနကနေပြီးတော့ Cabinet ရဲ့ ခွင့်ပြုချက်နဲ့ ခွင့်ပြု ပေးရတဲ့အခါမှာ ဒီနိုင်ငံသားရင်းနှီးမြှုပ်နှံမှုမှာလည်း အကြီးစားရော၊ အလတ်စားရော၊ အသေးjo စားရောထည့်ထားတာ တွေ့ရပါတယ်။ အမှန်တကယ်ကတော့ နိုင်ငံသားရင်းနှီးမြှုပ်နှံမှုမှာ အလတ်စား နှင့် အသေးစားသည် ဝန်ကြီးဌာနရဲ့ လုပ်ပိုင်ခွင့်အောက်မှာ ရှိရမှာဖြစ်ပါတယ်။ Cabinet ကို အားလုံး တင်ဖို့ မလိုအပ်ပါဘူး။ ဒါ့ကြောင့်မို့လို့ အပိုဒ်(ခ) မှာ အလတ်စားထုတ်လုပ်ခြင်းနဲ့ အသေးစား ထုတ်လုပ်ခြင်းဆိုတဲ့စကားရပ်ကို အပိုဒ်(ခ)ကနေ ပယ်ဖျက်ပေးရမှာဖြစ်ပါတယ်။ တစ်ခါအမှတ်စဉ် ၂၉ မြန်မာ့သတ္တုတွင်းဥပဒေပုဒ်မ ၈ မှာ ဒါကတော့ ကျွန်တော်တို့ စက်မှုတွင်း ထွက်ကုန်ကြမ်းများ ဖြစ်တဲ့အတွက်ကြောင့် နိုင်ငံသားရင်းနှီးမြှုပ်နှံမှုနဲ့ ကျောက်ကို အကြီးစား၊ အသေး စား၊ အလတ်စားထုတ်လုပ်ခြင်းဟာ ဒါဝန်ကြီးဌာနရဲ့ ခွင့်ပြုချက်၊ ဝန်ကြီးဌာနရဲ့ လုပ်ပိုင်ခွင့်အောက်မှာ ရှိပါတယ်။ မှန်ပါတယ်ခင်ဗျား။ အပိုဒ်(ခ)မှာတော့ ပယ်ဖျက်သည်။ တည်ဆဲဥပဒေအတိုင်းထားရှိရန်လို့ ဖြစ်နေတဲ့အတွက်ကြောင့် အမှန်ကတော့ အပိုဒ်(ခ)မှာ ဒီစောစောက ကျွန်တော်တို့ ပထမမှာထုတ်ခဲ့တဲ့ အလတ်စားထုတ်လုပ်ခြင်းနဲ့ အသေးစားထုတ်လုပ်ခြင်းကို အပိုဒ်(ခ)အနေနဲ့ ပြန်လည်ထည့်ပေးရမှာ ဖြစ်ပါတယ်။ အဲ့ဒါလေးကို မှန်ကန်သွားအောင်လို့ ကျွန်တော်တင်ပြလိုခြင်းဖြစ်ပါတယ်ခင်ဗျား။ ကျေးဇူး တင်ပါတယ်။</speech>
<speech type="speaker">အခုတင်ပြချက်နှင့် ပတ်သက်ပြီးတော့ ဥပဒေကြမ်းကော်မတီရယ်၊ သတ္တုနဲ့ သယံဇာတကော်မတီရယ်၊ သတ္တုတွင်းဝန်ကြီးဌာနက အခုတင်ပြချက်ကို ပြန်လည်ဆွေးနွေးညှိနှိုင်းပေး စေလိုပါတယ်။</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>ကျွန်တော် ဦးဝင်းဦးရဲ့ တင်ပြ ချက်ဟာ ကျွန်တော်တို့ ဥပဒေကြမ်းကော်မတီမှာ ကျေကျေလည်လည် စဉ်းစားဆောင်ရွက်ခဲ့တဲ့အပိုင်း ဖြစ်ကြောင်း ဦးစွာတင်ပြလိုပါတယ်။ ဒါက ကျွန်တော်တို့ ဥပဒေကြမ်းဆွေးနွေးချက်အပေါ်မှာ ပြန်လည် ရှင်းလင်းခြင်းဖြစ်ပါတယ်။ ဒုတိယအချက်ကတော့ ဒီလိုကျွန်တော်တို့ အတည်ပြု တဲ့အချိန်မှာ ဥပဒေ ကြမ်းကော်မတီမှာ ကျွန်တော်တို့ ဆွေးနွေးမှုကို ကျေကျေလည်လည် အကြိမ်ကြိမ်လုပ်ပြီးတဲ့အချိန်မှာ အတည်ပြု ခါနီးမှ ဒီလိုကန့်ကွက်တဲ့၊ ဆွေးနွေးတဲ့အပေါ်မှာလည်း ဒါကျွန်တော့်အနေနဲ့ ကန့်ကွက်လိုကြောင်းလည်း ဖြည့်စွက်ပြောကြားလိုပါတယ်။ သို့သော် ဒါကတစ်ပိုင်းဖြစ်ပြီးတော့ ဒီအကြောင်းအရာ ပေါ်မှာ တင်ပြပါ့မယ်။ အဲ့တော့ ကျွန်တော်တို့ရဲ့ ပြင်ဆင်ချက်မှာတော့ ဝန်ကြီးဌာနက နိုင်ငံခြားရင်းနှီး မြှုပ်နှံမှုနှင့် ပတ်သက်လို့ရှိရင် အကြီးစားကိုပဲရေးထားပါတယ်။ ကျန်တဲ့အသေးစား၊ အလတ်စားမလုပ် နိုင်ဘူးလို့ ယူဆထားခြင်းဖြစ်ပါတယ်။ တကယ်တော့ အသေးစားရော၊ အလတ်စားရောလုပ်မယ်ဆိုရင် နိုင်ငံခြားရင်းနှီးမြှုပ်နှံမှုပါလို့ရှိရင် လုပ်ပိုင်ခွင့်ရှိပါတယ်။ သို့သော် နိုင်ငံခြားရင်းနှီးမြှုပ်နှံမှုလို့ပါလာလို့ရှိရင်တော့၊ နိုင်ငံခြားသားပါလာရင်တော့ အကြီးစားလို့ပဲသတ်မှတ်မယ်။ အသေးစားလုပ်လုပ်၊ အလတ် စားလုပ်လုပ် အကြီးစားလို့ပဲသတ်မှတ်မယ်ဆိုတဲ့ မူကိုကိုင်စွဲချင်တဲ့အတွက် ဒီမှာ အကြီးစားလို့ပဲ ေး ထားခြင်းဖြစ်ကြောင်း ပြင်ဆင်ချက် ရ (က)ကို တင်ပြလိုပါတယ်။ ဒုတိယတင်ပြလိုတဲ့အချက်ကတော့ နိုင်ငံသားတွေဟာ သတ္တုထုတ်လုပ်တဲ့နေရာမှာ အကြီးစား၊ အလတ်စား၊ အသေးစား ထုတ်လုပ်ခြင်းကို ဝန်ကြီးဌာနကို တင်ပြရမယ်လို့ဖြစ်ပါတယ်။ ဘာ့ကြောင့်လဲဆိုတော့ အကြီးစားထုတ်လုပ်ခြင်းဟာ ၂၅ နှစ်ထိ လုပ်ခွင့်ပေးထားပါတယ်။ အလတ်စားလုပ်ခွင့်ကို ၁၅ နှစ်ထိ ပေးထားပါတယ်။ အသေးစား လုပ်ခွင့်ကို ငါးနှစ်အထိပေးထားပါတယ်။ အဲ့ဒီအပြင် သတ်မှတ်တဲ့မြေဧရိယာလည်း ကျယ်ဝန်းပါတယ်။ အဲ့ဒီတော့ အင်မတန်တိုင်းပြည်အတွက် အရေးကြီးတဲ့သယံဇာတနဲ့သက်ဆိုင်တဲ့ ကိစ္စမျိုးတွေမှာဆိုရင် တော့ ကျွန်တော်တို့ ဒီကိစ္စဟာ ဝန်ကြီးဌာနတစ်ခုတည်းမဟုတ်ဘဲနဲ့ ပြည်ထောင်စုအစိုးရကိုတင်ပြပြီး တော့မှသာ ဆောင်ရွက်သင့်တယ်ဆိုတဲ့ အနေအထားနဲ့ ၇(ခ)ကို ပြဋ္ဌာန်းခြင်းဖြစ်ကြောင်း တင်ပြလိုပါ တယ်။ နောက်ပြင်ဆင်ချက်အမှတ်(၂၉)မှာကတော့ ၈(က) ဖြစ်ပါတယ်။ နိုင်ငံသားရင်းနှီးမြှုပ်နှံမှုတွေ ဖြင့် စက်မှုတွင်းထွက်ကုန်ကြမ်းပစ္စည်းကို သို့မဟုတ် ကျောက်ကို အကြီးစားထုတ်လုပ်ခြင်း၊ အလတ်စား ထုတ်လုပ်ခြင်း၊ အသေးစားထုတ်လုပ်ခြင်း၊ ဆင့်တက်ပြုပြင်ခြင်း၊ ရောင်းချခြင်း၊ ဝယ်ယူခြင်းများကို တော့ ဝန်ကြီးဌာနဟာ သတ္တု မပါပါဘူး။ သတ္တုတူးဖော်ခြင်းမပါတဲ့အတွက် ပြည်ထောင်စုအစိုးရကို တင်ပြစရာမလိုဘဲနဲ့ ဆောင်ရွက်နိုင်တဲ့အကြောင်းဖြစ်ပါတယ်။ အဲ့ဒီတော့ အမှတ်စဉ် ၂၉ စာမျက်နှာ ၁၁ အမှတ်စဉ် ၂၉ ၈(ခ)မှာတော့ ကျွန်တော်တို့က ပယ်ဖျက်ထားပါတယ်။ ဘာကြောင့် ပယ်ဖျက်ထားသလဲဆိုလို့ရှိရင် သူက လုပ်ငန်းများကို ခွဲထားပါတယ်။ စမ်းသပ် တိုင်းတာတယ်။ ဖြစ်မြောက်နိုင်စွမ်းလေ့လာတယ်။ အလတ်စားထုတ်လုပ်တယ်။ အသေးစားထုတ်လုပ် တယ်။ ဒါကို ဆင့်တက်ပြုပြင်ခြင်းကို ရောင်းခြင်းနဲ့ဝယ်ခြင်းတို့မှာ အနည်းဆုံးလုပ်ငန်းသုံးရပ်ကို တပေါင်းတည်းလုပ်ကိုင်ခြင်း တချို့က တစ်ခုတည်းတင်ပြီးတော့ တစ်ခုတည်းလုပ်သွားမှာစိုးလို့ပါ။ တချို့နယ်မြေတွေမှာ ဝင်ပြီးတော့ စွက်ဖက်ပြီးတော့ ရောင်းတာဝယ်တာလေးတစ်ခုတည်းနဲ့လာ ပြီးတော့ လုပ်သွားမှာစိုးတဲ့အတွက် ဒီလိုဆောင်ရွက်ရင်တော့ အနည်းဆုံးသုံးခုကိုတော့ တပေါင်းတည်း လုပ်ရမယ်လို့ ခွင့်ပြုမိန့်လျှောက်ထားတဲ့အခါမှာ ခွင့်ပြုမိန့်ပေးတဲ့အခါမှာ လုပ်ဖို့ဆိုတဲ့အနေအထားနဲ့ ကျွန်တော်တို့ ဥပဒေကြမ်းကော်မတီက ဒါပယ်ဖျက်ထားခြင်းဖြစ်ပါတယ်။ အဲ့ဒီတော့ ဒီမှာ ပယ်ဖျက် လိုက်တဲ့အတွက် လုံးဝဒါပျောက်သွားတာမဟုတ်ပါဘူး။ တစ်ဖက်မှာရှိတဲ့ ကျွန်တော်တို့ မူလဥပဒေ တိုင်း အတည်ဖြစ်မှာ ဖြစ်ပါတယ်။ ဒါကြောင့်မို့လို့ တည်ဆဲဥပဒေအတိုင်းထားရှိရန်လို့ ပြင်ဆင်ခြင်း ဖြစ်ကြောင်း လွှတ်တော်သို့ အသိပေးတင်ပြအပ်ပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီနဲ့ သတ္တု တွင်းဝန်ကြီးဌာနက ဘာများဆွေးနွေးရန်ရှိပါသလဲ</speech>
<speech><mp id="287">ဦးသိန်းလွင်(ချောက်မဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်တို့ ဒီဥပဒေဟာ ဥက္ကဋ္ဌ ကြီးလည်း ကျွန်တော်တို့ တင်ပြထားတဲ့အတိုင်းပေါ့။ အင်မတန်မှ အရေးကြီးပါတယ်။ အရေးကြီးတဲ့ အတွက် ကျွန်တော်တို့ အမျိုးသားလွှတ်တော်ကနေ လက်ခံရရှိပြီး ခုနစ်ကြိမ်တိုင်တိုင် ကျွန်တော်တို့ အကြိတ်အနယ်ဆွေးနွေးကြပါတယ်။ ဆွေးနွေးခဲ့တဲ့အခါမှာ ကျွန်တော်တို့ နိုင်ငံတော်ရဲ့ အရေးကြီးတဲ့ သယံဇာတတွေကို ထုတ်ဖော်သုံးစွဲနေရာမှာ ကျွန်တော်တို့ လက်ရှိ ကျွန်တော်တို့ မျိုးဆက်တင်မကဘူး။ နောင်မျိုးဆက်များတွက်ပါ Sustainable Development ဆိုတဲ့ အနေအထားနဲ့ ကျွန်တော်တို့ Reserve လုပ်ပြီးထားရမယ့် အနေအထားလေးတွေရှိတဲ့အခါမှာ ကျွန်တော်တို့အနေနဲ့ ကျယ်ကျယ် ပြန့်ပြန့် ညှိနှိုင်းဆွေးနွေးခဲ့ကြပါတယ်။ ကျယ်ကျယ်ပြန့်ပြန့်ဆွေးနွေးတဲ့အခါမှာ စောစောက ကျွန်တော် တို့ ဥပဒေကြမ်းကော်မတီက တင်ပြသလို အမျိုးသားလွှတ်တော်က ကိုယ်စားလှယ်များပါ လာရောက် ပြီးတော့ ညှိနှိုင်းဆွေးနွေးခဲ့တဲ့ အနေအထားလေးကို ကျွန်တော် ရောက်ခြင်းဖြစ်ပါတယ်။ အဲ့ဒီတော့ အကျေအလည်ဆွေးနွေးပြီးတဲ့ အချိန်တုန်းက ပါဝင်ပတ်သက်မယ်ဆိုရင်တော့ ကျွန်တော်တို့ ဒါဟာ ကျွန်တော်တို့က အကျေအလည်ရှင်းပြလို့ရပါတယ်။ အခုအချိန်ကျမှ ဆွေးနွေးတဲ့အပိုင်းကျတော့ ဒါကတော့ ကျွန်တော်တို့ လွှတ်တော်ရဲ့ လုပ်ထုံးလုပ်နည်း၊ နည်းဥပဒေအရသာလျှင် ဆောင်ရွက်သင့်ပါ ကြောင်း ကျွန်တော့်အနေနဲ့ လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">သတ္တုတွင်းဝန်ကြီးဌာနက</speech>
<speech><agency id="77">ဦးသန်းထွန်းအောင်(ဒုတိယဝန်ကြီး၊ သတ္တုတွင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများခင်ဗျား။ သတ္တုတွင်းဝန်ကြီး ဌာနအနေနဲ့ ဒီဆွေးနွေးသွား ကြတဲ့အချက်များအပေါ်မှာ ကျွန်တော်တို့ သတ္တုတွင်းဝန်ကြီးဌာနက ဥပဒေကြမ်းကော်မတီရဲ့ တင်ပြချက်ကိုပဲ သဘောတူတဲ့အကြောင်း တင်ပြအပ်ပါတယ်။ ကျေးဇူးတင် ပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ တင်ပြချက်မှာ အမျိုးသားလွှတ်တော်ရဲ့ ပြင်ဆင်ချက်အတိုင်း သဘောတူညီတဲ့အချက် ၁၉ ချက်၊ ဥပဒေကြမ်းကော်မတီရဲ့ ပြင်ဆင်ချက် ၄၈ ချက် ကို အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် မြန်မာ့ သတ္တုတွင်းဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ အမျိုးသားလွှတ်တော်ရဲ့ ပြင်ဆင်ချက် များအတိုင်း သဘောတူသည့် ၁၉ ချက်နှင့် ဥပဒေကြမ်းကော်မတီရဲ့ ပြင်ဆင်ချက် ၄၈ ချက်အား အတည်ပြုကြောင်း ကြေညာပါတယ်။ (ဩဘာသံများ)</speech>
<speech type="speaker">ဦးခမိုင်မုံကွမ် တင်ပြဖို့ ဖြစ်ပါတယ်</speech>
<speech><mp id="183">ဦးခမိုင်မုံကွမ်(ခ)ဦးခမိုင်တန်(ဆွမ်ပရာဘွမ်မဲဆန္ဒနယ်)</mp>အားလုံးမင်္ဂလာပါ။ လေးစား အပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ပြည်ထောင်စုဝန်ကြီးများ အားလုံး မင်္ဂလာပါ။ ကျွန်တော်ကတော့ ဆွမ်ပရာဘွမ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခမိုင်မုံကွမ်(ခ)ဒူဝါခမိုင်တန် ဖြစ်ပါတယ်။ ကျွန်တော်တင်ပြအဆိုပြုလိုသော အခန်းကဏ္ဍများမှာ ကျွန်တော်တို့ အမှတ်စဉ် ၅၁ နဲ့ အပိုဒ် ၂၁ ပြစ်မှုဆိုင်ရာထောင်ဒဏ်နှင့်ပတ်သက်ပြီးမှ ကျွန်တော် ဆွေးနွေးအဆိုပြုခြင်းဖြစ်ပါတယ်။ အစမှာ တစ်ပြေးညီ သတ္တု ကဏ္ဍနှင့်ပတ်သက်ပြီးမှ သတ္တုထုတ်လုပ် ခြင်းနှင့် ရှာဖွေကိုင်ဆောင်ခြင်းနှင့်ပတ်သက်ပြီးမှ တစ်ပြေးညီပေါ့။ ဒီဥစ္စာက ငွေဒဏ် သို့မဟုတ်ထောင်ဒဏ် ၁၀ နှစ်၊ အစမှာတော့ သတ္တုတွင်းကချမှတ်ထားတဲ့ အပိုင်းကတော့ ထောင်ဒဏ် ခုနစ်နှစ်၊ ငွေဒဏ် ၅၀၀၀၀ တပေါင်းတည်းချမှတ်ခြင်းဖြစ်သည်ဆိုတဲ့ သဘောနဲ့ ဖြစ်တယ်။ အဲဒီတော့ ကျွန်တော် တို့က ပြင်ဆင်ထားတဲ့ ကဏ္ဍအပိုင်းမှာကျတော့ ကျွန်တော်တို့က လုပ်ငန်းရှင်ပြည်သူများ၊ မရှိဆင်းရဲ သားများကို ခွဲခြားပြီးမှ အပြစ်ပေးနိုင်ရေးအတွက် ဒေသခံမရှိဆင်းရဲသားတွေ ဒုက္ခကြုံတွေ့မှုမရှိစေ ရန်အတွက် ပြင်ဆင်ထားရှိခြင်းဖြစ်ပါတယ်။ ကျွန်တော် ဒီပြင်ဆင်ထားတဲ့ အပိုင်းမှာ၊ အဆိုပြုလိုတဲ့ ကဏ္ဍမှာ မြန်မာ့သတ္တုတွင်း ပုဒ်မ ၃၀ ကို အောက်ပါအတိုင်း အစားထိုးရမည်။ ပုဒ်မ ၃၀ ပုဒ်မခွဲ(က) လက်လုပ်လက်စားလုပ်ကိုင်ခြင်း ခွင့်ပြုမိန့်ရရှိသူမှအပ မည်သူမဆို ဤဥပဒေအရ ထုတ်ပေးသည့် ခွင့်ပြုမိန့်မရရှိဘဲ အောက်ပါလုပ်ငန်းတစ်ရပ်ရပ်ကို လုပ်ကိုင်ကြောင်း ပြစ်မှုတစ်ရပ်ထင်ရှားစီရင်ခြင်း ခံရရင် ထိုသူကို ထောင်ဒဏ် ၁၀ နှစ်အထိဖြစ်စေ၊ ငွေဒဏ် ကျပ်သိန်း ငါးဆယ်ဖြစ်စေ၊ ဒဏ်နှစ်ရပ်လုံး ဖြစ်စေချမှတ်ရမည်။ (၁) သတ္တု ရှာဖွေခြင်း၊ စမ်းသပ်တိုင်းတာခြင်း၊ ထုတ်လုပ်ခြင်း၊ စမ်းသပ်ပြုပြင်ခြင်း သို့မဟုတ် ရောင်းချခြင်းနှင့် ဝယ်ယူခြင်း၊ (၂) စက်မှုတွင်းထွက် ကုန်ကြမ်းပစ္စည်းရှာဖွေခြင်း၊ စမ်းသပ် တိုင်းတာခြင်း၊ ထုတ်လုပ်ခြင်း၊ ဆင့်တက်ပြုပြင်ခြင်း သို့မဟုတ် ရောင်းချခြင်းနှင့် ဝယ်ယူခြင်း၊ (၃) ျောက်ရှာဖွေခြင်း၊ စမ်းသပ်တိုင်းတာခြင်း၊ ထုတ်လုပ်ခြင်း၊ ဆင့်တက်ပြုပြင်ခြင်း သို့မဟုတ် ရောင်းချ ခြင်းနှင့် ဝယ်ယူခြင်း၊ (ခ) ဤဥပဒေအရ ထုတ်ပေးသည့် လက်လုပ်လက်စားထုတ်လုပ်ခြင်း ခွင့်ပြုမိန့် မရရှိဘဲ လုပ်ကိုင်ကြောင်း ပြစ်မှုထင်ရှားစီရင်ခြင်းခံရရင် အနည်းဆုံး တစ်လမှ အများဆုံး သုံးလ ောင်ဒဏ်ဖြစ်စေ၊ ငွေဒဏ်ကျပ်တစ်သိန်းဖြစ်စေ ဆိုသည့်စကားရပ်နဲ့ ကျွန်တော်ပြုပြင်ထားခြင်းဖြစ်ပါတယ်။ အဲဒီတော့ ကျွန်တော်ရဲ့ ပြည်သူလူထု မရှိဆင်းရဲသားကို ထောက်ထားညှာတာ၍ ကျွန်တော် ပြုပြင်မှုအပေါ်မှာ ဥက္ကဋ္ဌကြီးနှင့် လွှတ်တော်ကိုယ်စားလှယ် အားလုံးအနေနဲ့ ခွင့်ပြု အတည်ပြု ပေးပါရန် လေးစားစွာဖြင့် တင်ပြအဆိုပြု အပ်ပါတယ်ခင်ဗျား။</speech>
<speech type="speaker">ဦးခမိုင်မုံကွမ် အဆိုပြုချက်ကို ဥပဒေကြမ်းကော်မတီရဲ့ သဘောထားပြောပါ</speech>
<speech><mp id="240">ဦးစောလှထွန်း(အဖွဲ့ဝင်၊ဥပဒေကြမ်းကော်မတီ)</mp>အများပြည်သူ ပိုပြီးတော့ ရှင်းရှင်း လင်းလင်းသိရှိနိုင်ရန်အတွက် ဦးခမိုင်မုံကွမ်ရဲ့ အချက်လေးကို ဖြည့်စွက်ရှင်းလင်းခွင့်ပြုပါခင်ဗျား။ အဲဒီတော့ ဦးခမိုင်မုံကွမ်အပြင် လွှတ်တော်ကို ကျေးဇူးတင်သင့်တဲ့အကြောင်းလေး တင်ပြစရာလည်း ရှိပါတယ်။ ဒါကတော့ ဥပဒေကြမ်းကော်မတီအနေနဲ့ လွှတ်တော်ကို အစီရင်ခံတင်ပြပြီးတဲ့နေ့မှာ ဒီဥပဒေကြမ်းအပေါ်မှာ ပြင်ဆင်ချက်အဆိုတင်ထားကြတဲ့ ပုဂ္ဂိုလ်များ များစွာရှိပါတယ်။ သို့သော် ကျွန်တော်တို့ ဒီဟာကို အကြိမ်ကြိမ် ညှိနှိုင်းပြီးတဲ့အခါမှာ ဥပဒေကြမ်းကော်မတီအနေနဲ့ မေတ္တာရပ်ခံခဲ့ ပါတယ်။ ကျွန်တော်တို့ အချိန်ကို သွက်သွက်လက်လက်ဖြစ်ဖို့နဲ့ ဒီဥပဒေကို အတည်ပြုတဲ့နေရာမှာ မြန်ဆန်စေဖို့အတွက် လွှတ်တော်ကိုယ်စားလှယ်ကြီးများရဲ့ ပြင်ဆင်ချက်များကို ကျွန်တော်တို့ ဥပဒေကြမ်းကော်မတီကပဲ တပေါင်းတည်းတင်ပြလိုပါတယ်လို့ မေတ္တာရပ်ခံတဲ့အခါမှာ အများစုက လက်ခံပြီးတော့ ဒါအချိန်မြန်ဆန်ဖို့အတွက် သီးခြားမတင်ပြတော့ဘဲနဲ့ ဥပဒေကြမ်းကော်မတီကပဲ ပူးပေါင်းတင်ပြပါလို့ ခွင့်ပြုပေးတဲ့အတွက် ဒီလွှတ်တော်ကိုယ်စားလှယ်တော်ကြီးများကို အထူးကျေးဇူးတင်ပါတယ်။ အလားတူပဲ မနေ့က ကျွန်တော်တို့ အတည်ပြုနိုင်တဲ့ အမျိုးသားပညာရေး ဥပဒေကြမ်းမှာလည်း ဒီလိုလက်ခံပေးကြတဲ့ လွှတ်တော်ကိုယ်စားလှယ်တော်ကြီးများ၊ ပြင်ဆင်ချက် အဆိုတင်ထားတဲ့ ကိုယ်စားလှယ်ကြီးများကို ကျေးဇူးတင်ပါကြောင်း ဥပဒေကြမ်းကော်မတီအနေနဲ့ ပြောလိုပါတယ်။ ဦးခမိုင်ကွမ်၊ ဆွမ်ပရာဘွမ်မဲဆန္ဒနယ်က တင်သွားတဲ့အချက်လေးဟာ အင်မတန် ပြည်သူများအတွက် အကျိုးသက်ရောက်မှုရှိပါတယ်။ ခွင့်ပြုမိမူလသတ္တုတွင်းဥပဒေမှာ ပြဋ္ဌာန်းထားတဲ့အချက်ကတော့ ကျွန်တော်တို့ သတ္တုမှာ ခွင့်ပြုမိန့် မရှိဘဲ ဆောင်ရွက်လို့ရှိရင် ထောင်ဒဏ် ၁၀ နှစ် ဖြစ်တယ်။ ပြီးတော့ ဒဏ်ငွေကလည်း သိန်းငါးဆယ် ချပါတယ်။ တကယ့်လက်တွေ့အခြေအနေမှာတော့ လုပ်ငန်းရှင်ကြီးများဟာ ထောင်ကျရိုးထုံးစံမရှိပါ ဘူး။ ထောင်ကျခဲပါတယ်။ အများစုကတော့ ကျွန်တော်တို့ လက်လုပ်လက်စားပြည်သူပြည်သား ဆင်းရဲသားများသာ ထောင်ကျကြတာဖြစ်ပါတယ်။ ဒီအချက်လေးကို ဦးခမိုင်မုံကွမ်အနေနဲ့ ပြင်ဆင်ချက်တောင်းပါတယ်။ ပြင်ဆင်ချက်တင်ပြပါတယ်။ အဲဒီအပေါ်မှာ ဝိုင်းဝန်းစဉ်းစားပြီးတော့ ဒါဆိုရင်တော့ မှန်ပါတယ်။ လက်လုပ်လက်စားကို သီးခြားခွဲလိုက်ပါတယ်။ ရှေ့ပိုင်းမှာရှိတဲ့ လုပ်ငန်း ကြီးများကိုတော့ ဒါသတ္တုတွင်းမှာ ခွင့်ပြုမိန့်တောင်းရမယ်။ သတ္တု ကို ရှာဖွေမယ်၊ စမ်းသပ်မယ်။ တိုင်းတာမယ်။ ထုတ်လုပ်မယ် စသဖြင့် ဆင့်တက်ပြုပြင်မယ်။ ဒီအလုပ်တွေလုပ်တာကို ခွင့်ပြုချက် မရှိဘဲလုပ်ရင်တော့ သူ့ကို ကျွန်တော်တို့က ၁၀ နှစ်နဲ့ ကျပ်သိန်းငါးဆယ်ချမှာဖြစ်ပါတယ်။ လက်လုပ် လက်စားများကိုတော့ ကျွန်တော်တို့ ခွဲထုတ်လိုက်ပါတယ်။ ဤဥပဒေအရ ထုတ်ပေးလိုက်တဲ့ လက်လုပ် လက်စားထုတ်လုပ်ခြင်းကို ခွင့်ပြုမိန့်မရှိဘဲ လုပ်လို့ရှိရင်တော့ သူတို့ကို တစ်လကနေ သုံးလ ောင်ဒဏ်ချနိုင်တဲ့အပြင် ဒဏ်ငွေတစ်သိန်းလို့ ဦးခမိုင်မုံကွမ်က ပြင်ဆင်ချက်အဆိုတင်သွင်းခြင်းဖြစ်ပါတယ်။ ဒါကို ဥပဒေကြမ်းကော်မတီက သဘောတူထောက်ခံပါကြောင်း လွှတ်တော်သို့ တင်ပြအပ် ပါတယ်။</speech>
<speech type="speaker">သတ္တုတွင်းဝန်ကြီးဌာနက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="77">ဦးသန်းထွန်းအောင်(ဒုတိယဝန်ကြီး၊ သတ္တုတွင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ယခုတင်ပြသွားတဲ့ ပြည်သူ့လွှတ်တော်ကိုယ်စားလှယ် ဦးခမိုင်မုံကွမ်ရဲ့ ပြင်ဆင်တင်ပြချက်သည် ရည်ရွယ်ချက် အင်မတန် မွန်မြတ်ပြီးတော့မှ သင့်လျော်တဲ့ ပြင်ဆင်တင်ပြချက်ဖြစ်ပါတယ်။ လက်လုပ်လက်စားများအတွက် အလေးထားစဉ်းစားပေးတဲ့အတွက်လည်း အင်မတန်မှ ကျေးဇူးတင်ကြောင်း ပြောကြားလိုပါတယ်။ ဒီလို စဉ်းစားပေးတဲ့အပြင် ပြစ်မှုပြစ်ဒဏ်များအနေနဲ့လည်း သင့်လျော်တဲ့ ပြစ်မှုပြစ်ဒဏ်များဖြစ်တဲ့ အတွက်ကြောင့်မို့လို့ သတ္တုတွင်းဝန်ကြီးဌာနအနေနဲ့ သဘောတူလက်ခံပါကြောင်းနဲ့ ဥပဒေကြမ်းကော်မတီရဲ့ တင်ပြချက်အတိုင်းပဲ ကျွန်တော်တို့ သဘောတူပါကြောင်း လေးစားစွာတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးခမိုင်မုံကွမ် အဆိုပြု တင်ပြချက်ကို လွှတ်တော်က ကန့်ကွက်ရန်ရှိပါသလား။ လွှတ်တော်က ကန့်ကွက်ရန်မရှိတဲ့အတွက် ဦးခမိုင်မုံကွမ် ပြင်ဆင်အဆိုပြုချက်အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာ့သတ္တုတွင်းဥပဒေကို ပြင်ဆင် သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ ပြီးဖြစ်ပါတယ်။ ဒီလိုဆောင်ရွက်ရာမှာ ပြည်သူ့လွှတ်တော်နှင့် အမျိုးသားလွှတ်တော်တို့က ပြင်ဆင်ခြင်း မပြု တဲ့ အ��ိုဒ်၊ အပိုဒ်ခွဲများကို မူလအဆိုပြုချက်အတိုင်း အတည်ပြု သွားမှာဖြစ်ပါတယ်။ ဒီနေရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ်များကို လည်း တစ်ပါတည်းအတည်ပြုချက်ရယူမှာဖြစ်ပါတယ်။ ဒါကြောင့် မြန်မာ့သတ္တုတွင်းဥပဒေကို ပြင်ဆင်သည့် ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် အမျိုးသား လွှတ်တော်မှာစတင်တင်သွင်းပြီး ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ပေးပို့လာတဲ့ မြန်မာ့သတ္တုတွင်းဥပဒေကို ပြင်ဆင်သည့် ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း အသိပေးကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါ့မယ်။</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</bill>
</section>
<section value="Motion">
<motion>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်း အဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ဦးအောင်ဇင်၊ ပုဇွန်တောင်မဲဆန္ဒနယ်၏ မြန်မာနိုင်ငံနှင့် လိုက်လျောညီထွေမှုရှိမည့် ပြည်သူ့ လွှတ်တော်အတွက် ရွေးကောက်ပွဲကျင်းပမည့် စနစ်တစ်ခုကို ဖော်ဆောင်ကျင့်သုံး နိုင်ရေးအတွက် စီစဉ်ဆောင်ရွက်ပေးနိုင်ရေး တိုက်တွန်းကြောင်းအဆိုနှင့် စပ်လျဉ်း၍ ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစည်း အဝေး (၃၄)ရက်မြောက်နေ့မှာ အဆိုအဖြစ်တင်သွင်းသွားတဲ့ မြန်မာနိုင်ငံနှင့်လိုက်လျောညီထွေရှိမည့် ပြည်သူ့လွှတ်တော်အတွက် ရွေးကောက်ပွဲစနစ်တစ်ခုကို ဖော်ဆောင်ကျင့်သုံးနိုင်ရေးအတွက် စီစဉ်ဆောင်ရွက်ပေးနိုင်ရေးတိုက်တွန်းကြောင်းအဆို။ ဒီအဆိုနဲ့ပတ်သက်ပြီးတော့ ဆွေးနွေးဖို့ကိုယ်စားလှယ် ၄ရ ဦး စာရင်းပေးထားပါတယ်။ စာရင်းပေးတဲ့နေရာမှာ ထောက်ခံ၊ ကန့်ကွက်၊ ကြားနေ အကြမ်းဖျင်း ကျွန်တော်တို့စာရင်းယူကြည့်ပါတယ်။ ထောက်ခံကန့်ကွက် အရေအတွက်ညီတူညီမျှ နီးပါးလောက်ရှိ ပါတယ်။ ဒီလိုဆွေးနွေးတဲ့နေရာမှာ ပိုပြီးတော့ အသက်ဝင်ပြီးတော့၊ ပိုပြီးတော့ ထိရောက်စွာဆွေးနွေး နိုင်ဖို့အတွက် ထောက်ခံ၊ ထောက်ခံပြီးလို့ရှိရင် ကန့်ကွက်။ ဒီလိုအလှည့်ကျဆွေးနွေးခြင်းအားဖြင့် ပိုပြီးတော့ ကောင်းမယ်လို့ ကျွန်တော့်အနေနဲ့ ယူဆပါတယ်။ ဒါ့အပြင် အချိန်ခန့်ခွဲတဲ့နေရာမှာ အားလုံးပေါင်း ဆွေးနွေးဖို့ လူတစ်ဦးကို ၆ မိနစ်၊ နောက် အရန်အတွက်က သီးခြားတွက်ချက်ပြီးတဲ့ အခါမှာ လူတစ်ဦး ပြန်လည်ဆွေးနွေးမှာနဲ့ဆို လူပေါင်း ၅၀ ရှိပါတယ်။ ဒါကြောင့်မို့လို့ ၆ မိနစ်ဆို မိနစ်ပေါင်း ၃၀၀ ဖြစ်ပါတယ်။ အရန်အတွက် မိနစ် ၁၀၀ ထားပါတယ်။ ဒီလိုထားခြင်းဟာ ၆ မိနစ် ပြည့်တဲ့အခါမှာ သတိပေးပါမယ်။ သတိပေးတဲ့အခါမှာ နိဂုံးချုပ်ဖြစ်ပါတယ်။ ဒါကြောင့်မို့လို့ လွန်သွား မယ်ဆို ၁ မိနစ်၊ ၂ မိနစ် လွန်သွားနိုင်မှာဖြစ်တဲ့အတွက် အားလုံးပေါင်း မိနစ် ၁၀၀ ဖြစ်ပါတယ်။ ဒါကြောင့်မို့လို့ စုစုပေါင်း မိနစ် ၄၀၀ ကုန်ကျမှာဖြစ်ပါတယ်။ မိနစ် ၄၀၀ ဖြစ်တဲ့အတွက် ၆ နာရီ နဲ့ မိနစ် ၄၀ ကြာမှာဖြစ်ပါတယ်။ ဒီအခြေအနေကို ဒီနေ့ နေ့တစ်ဝက်၊ နေ့တစ်ဝက်ဆိုတာ ဒီနေ့ ၁၂ နာရီ ခွဲ၊ ၁ နာရီလောက်အထိဆွေးနွေးပြီးတော့ ဒီနေ့အတွက် ဆက်လက်ဆွေးနွေးမှာမဟုတ်ဘဲနဲ့ လာမယ့်တနင်္လာ၊ အင်္ဂါမှာ ဆက်လက်ဆွေးနွေးပြီးတော့ အပြီးသတ်ဆောင်ရွက်မှာဖြစ်ပါတယ်။ ဒါကြောင့်မို့လို့ လွှတ်တော်ကို ကျွန်တော့်အနေနဲ့ တင်ပြချင်တာကတော့ ထောက်ခံ၊ ကန့်ကွက်ကို အလှည့်ကျဆောင် ရွက်သွားပါမယ်။ ထိုနည်းတူစွာပဲ ဆွေးနွေးတဲ့အခါမှာ တစ်ဦးလျှင် ၆ မိနစ်၊ ၆ မိနစ်ပြည့်တဲ့အချိန်မှာ ပြီးရင် ပြီးပါပြီ။ တကယ်လို့မပြီးသေးဘူးဆိုရင် နိဂုံးချုပ်ဖို့အတွက် သတိပေးပါမယ်။ အဲ့ဒီကျရင် နိဂုံး ချုပ်ပါ။ အခု ကျွန်တော်တင်ပြခဲ့တဲ့ကိစ္စနှင့်ပတ်သက်လို့ လွှတ်တော်ရဲ့ သဘောထားရယူတင်ပြသွားပါ မယ်။ ကျွန်တော်တင်ပြဆွေးနွေးခဲ့တဲ့ လွှတ်တော်ကိုယ်စားလှယ်များ ထောက်ခံ၊ ကန့်ကွက် တစ်လှည့်စီ ဆွေးနွေးဖို့ကိစ္စရယ်၊ ဆွေးနွေးတဲ့အခါမှာ ၆ မိနစ် ကန့်သတ်ချက်ထားပြီးတော့ ၆ မိနစ်နဲ့ မပြီးတဲ့ အချိန်မှာ သတိပေးလို့ရှိရင် ကျွန်တော်တို့ နိဂုံးချုပ်ဖို့ ဖြစ်ပါတယ်။ ကျွန်တော့်ရဲ့ တင်ပြချက်ကို လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် ကျွန်တော် တင်ပြခဲ့တဲ့ ထောက်ခံ၊ ကန့်ကွက် တစ်လှည့်စီဆွေးနွေးပြီး ဆွေးနွေးချိန်ကို ၆ မိနစ်။ ၆ မိနစ်ပြည့်လို့မှ မပြီးသေးဘူးဆိုရင် နိဂုံးချုပ်အတွက် သတိပေးပြီး ဆက်လက်ဆောင်ရွက်သွားမှာဖြစ်ကြောင်း ကြေညာ ပါတယ်</speech>
<speech type="speaker">အဆိုနဲ့ပတ်သက်ပြီးတော့ အစဉ်လိုက် စာရင်းပေးထားတဲ့ ဦးဇုံတိန့် စတင် ဆွေးနွေးဖို့ ဖိတ်ခေါ်ပါတယ်</speech>
<speech><mp id="173">ဦးဇုံတိန့်ချီဖွေမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်ဂါရဝပြု အပ်ပါတယ်။ ရန်ကုန် တိုင်းဒေသကြီး၊ ပုဇွန်တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ဇင်ရဲ့ ပြည်ထောင်စုမြန်မာနိုင်ငံနှင့် လိုက်လျောညီထွေရှိမည့်၊ ဒီမိုကရေစီကိုဖော်ဆောင်နိုင်မည့် အချိုးကျ ကိုယ်စားပြု စနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော်ကိုယ်စားလှယ် ရွေးချယ်တင်မြှောက်ပွဲဖော်ဆောင်နိုင်ရေးအတွက် အဆိုကို ကချင်ပြည်နယ်၊ ချီဖွေမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဇုံတိန့်မှ ထောက်ခံဆွေးနွေးတင်ပြသွားမှာဖြစ်ပါတယ်။ ဒီမိုကရေစီ စနစ်မှာ ရွေးကောက်ပွဲသည် အဓိကအရေးကြီးသလို ထိုရွေးကောက်ပွဲစနစ်သည်လည်း ဒီမိုကရေစီ လမ်းစဉ်နှင့်ကိုက်ညီမှ ပြည်သူများမှ ကျေနပ်မှုကို ခံယူကြရမှာဖြစ်ပါတယ်။ ရွေးကောက်ပွဲသည် ပြည်သူကို အခြေခံရမည်ဖြစ်ပါတယ်။ ပြည်သူ၏ဆန္ဒလိုလားချက်များကို ဖော်ထုတ်ပေးသော ရွေးကောက်ပွဲ ဖြစ်ပါတယ်။ မဲဆန္ဒရှင်အများစု၏လိုလားချက်ကို ဖော်ဆောင်ပေးသလို မဲဆန္ဒရှင် အနည်းစု၏ဆန္ဒကိုလည်း ထောက်ရှုပေးမှ စစ်မှန်သော ဒီမိုကရေစီရွေးကောက်ပွဲစနစ်တစ်ခုအဖြစ် လက်ခံကြမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ ကမ္ဘာပေါ်မှာ ဒီမိုကရေစီရွေးကောက်ပွဲစနစ် အမျိုးမျိုးရှိပါတယ်။ အဓိက FPTP နဲ့ PR စနစ်ကိုအများဆုံးကျင့်သုံးကြပါတယ်။ အချိုးကျ PR စနစ်ကို ကျင့်သုံးသော နိုင်ငံလည်း ၉၀ အထိရှိလာတာကို တွေ့ရှိရပါတယ်။ ကျွန်တော်တို့ ပြည်ထောင်စု မြန်မာနိုင်ငံလည်း ပြုပြင်ပြောင်းလဲနေသည်နှင့်အညီ ရွေးကောက်ပွဲစနစ်ကိုလည်း ပြုပြင်ပြောင်းလဲ ကျင့်သုံးသွားနိုင်ရန် ဆွေးနွေးနေကြခြင်းဖြစ်ပါတယ်။ ဥပမာ- ပြည်ခိုင်ဖြိုးပါတီအနေနဲ့ FPTP ရွေးကောက်ပွဲစနစ်ပဲဖြစ်စေ၊ အချိုးကျ PR စနစ်ပဲဖြစ်စေ၊ မည်သည့်ရွေးကောက်ပွဲစနစ်ကိုမဆို ရင်ဆိုင် သွားရမှာဖြစ်ပါတယ်။ ဒီမိုကရေစီအနှစ်သာရနဲ့ ပိုမိုပီပြင်သောစနစ်ဆိုရင် ဘယ်လိုစနစ်မျိုးပဲဖြစ်ပါစေ ပါဝင်ထောက်ခံသွားမှာဖြစ်ပါတယ်။ နိုင်ငံတော်ရဲ့ အနာဂတ်နဲ့ နိုင်ငံသားများအတွက် အမှန်တကယ် လိုအပ်ပြီး ပကတိနိုင်ငံရေးအခြေအနေနဲ့ ကိုက်ညီတဲ့ရွေးကောက်ပွဲစနစ်ဖြစ်ရန် လိုအပ်ပါတယ်။ ပထဝီ အနေအထားအရ ကွဲပြားနေသောအနေအထားပေါ်မူတည်ပြီး ဒေသဆိုင်ရာထူးခြားသော အခြေအနေ များကို ထည့်သွင်းစဉ်းစားရန် လိုအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ တိုင်းရင်းသားများ နေထိုင်ကြသော ပြည်နယ်နဲ့ ကိုယ်ပိုင်အုပ်ချုပ်ခွင့်ရဒေသများတွင် တိုင်းရင်းသားပါတီများကို အလေးထား၍ ဒို့တာဝန်အရေး(၃) ပါးကိုအခြေခံသော တန်းတူညီမျှသည့် အခွင့်အရေးများကို ကာကွယ်ဆောင်ရွက်ပေးရန် လိုအပ်နေ ခြင်းကြောင့် ပြည်နယ်နှင့်ကိုယ်ပိုင်အုပ်ချုပ်ခွင့်ရဒေသတို့တွင် အချိုးကျကိုယ်စားပြု PR စနစ်နှင့် သဟဇာတမရှိသေး၍ FPTP စနစ်ကို ဆက်လက်ကျင့်သုံးသင့်ကြောင်း ထောက်ခံဆွေးနွေးလိုပါတယ်။ တိုင်းဒေသကြီးများတွင်နေထိုင်ကြသော တိုင်းရင်းသားများအတွက် အချိုးကျ PR စနစ်ကို ကျင့်သုံး ခြင်းဖြင့် တိုင်းရင်းသားပါတီများမှ အချိုးကျကိုယ်စားလှယ်များ ပိုမိုရရှိလာမှာဖြစ်ပါတယ်။ လူဦးရေ ထူထပ်သော တိုင်းဒေသ၊ မြို့ကြီးများတွင်နေထိုင်ကြသော ပြည်သူများ၏ဆန္ဒမဲအများစုရရှိမှုကို အနိုင် ပေးသော်လည်း ဆန္ဒမဲအနည်းစုရရှိသူတို့ကိုလည်း ပစ်ပယ်ထားရန်မသင့်တော်သည့်ကိစ္စရပ် ဖြစ်ပါတယ်။ ဆန္ဒမဲအများဆုံးရရှိတဲ့ပါတီသည် စိတ်ချမ်းသာသော်လည်း ဆန္ဒမဲအနည်းစုသာရရှိတဲ့ ပါတီရဲ့ ဆန္ဒမဲပေးသူများမှာ အခွင့်အရေးဆုံးရှုံးနေ၍ ထိုရွေးကောက်ပွဲစနစ်ကို ကျေနပ်ကြမှာ မဟုတ်ပါဘူး။ ဒါကြောင့် ဒီမိုကရေစီစနစ်ရဲ့ အနှစ်သာရကို မဲဆန္ဒရှင်များမှလည်း ဆက်လက်အားပေးမှုမရှိဘဲ ီမိုကရေစီလမ်းကြောင်းပေါ်မှ သွေဖည်မသွားရန် အထူးအလေးထားရမှာဖြစ်ပါတယ်။ ဒါကြောင့် ပထဝီအနေအထားအရ လူဦးရေ အစိပ်အကျဲနှင့် မြို့နယ်အရွယ်အစားပေါ်မူတည်ပြီး ဒီမိုကရေစီ အနှစ်သာရပိုမိုဖော်ဆောင်နိုင်သော အချိုးကျကိုယ်စားပြု PR စနစ်ကို တိုင်းဒေသကြီး ခုနစ်ခုတွင် ပြည်သူ့လွှတ်တော်အတွက် ကျင့်သုံးသွားမည်ဆိုပါက ပိုမိုသင့်တော်မည်ဟု တင်ပြလိုပါတယ်။ ဤစနစ် ကို ပြည်သူများမှ အတွေ့အကြုံ မရင့်ကျက်၍ နားမလည်ဘဲ မဲမပေးတတ်ဘူးဆိုတာ ကိုယ့်နိုင်ငံ၊ ကိုယ့် လူမျိုးဂုဏ်သိက္ခာ သိမ်ငယ်စေရာရောက်မှာဖြစ်ပါတယ်။ မြန်မာ့နိုင်ငံရေးကို ရေခံ၊ မြေခံနှင့် ကိုက် ညီသော အချိုးကျကိုယ်စားပြု PR စနစ်ကို ဘယ်လိုမျိုးနေရာမှာကျင့်သုံးပါက ပိုမိုသင့်တော်မည်ကို ကော်မတီ သို့မဟုတ် ကော်မရှင်ကိုဖွဲ့စည်းပြီး ပြည်ထောင်စုမြန်မာနိုင်ငံနှင့် လိုက်လျောညီထွေမှုရှိမည့် ဒီမိုကရေစီပိုမိုဖော်ဆောင်နိုင်မည့် အချိုးကျကိုယ်စားပြုစနစ်ကို လွှတ်တော်သို့ ပြန်လည်တင်ပြပြီး ဥပဒေတစ်ရပ်ပေါ်ထွက်လာရေးအတွက် ဆောင်ရွက်သွားနိုင်ရန် ထောက်ခံဆွေးနွေးတင်ပြရင်း နိဂုံး ချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဝင်းမြင့်၊ ပုသိမ်မဲဆန္ဒနယ်ကဆွေးနွေးဖို့ ဖြစ်ပါတယ်</speech>
<speech><mp id="1193">ဦးဝင်းမြင့်(ပုသိမ်မဲဆန္ဒနယ်)</mp>လေးစားအပ်တဲ့ လွှတ်တော်ဥက္ကဋ္ဌကြီးနှင့် ကိုယ်စားလှယ် များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ပုသိမ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဝင်းမြင့် ဖြစ်ပါတယ်။ ကျွန်တော့်အနေနဲ့ ပုဇွန်တောင်မဲဆန္ဒနယ်မှ ဦးအောင်ဇင်ရဲ့ အဆိုနှင့်စပ်လျဉ်းပြီး ကန့်ကွက်ဆွေးနွေးသွားမှာဖြစ်ပါတယ်။ ဒီဖွဲ့စည်းပုံအခြေခံဥပဒေကို ၁၉၉၃ ခုနှစ်၊ ဇန်နဝါရီလ ၉ ရက်နေ့မှ စပြီးတော့ ၂၀၀ရ ခုနှစ်၊ စက်တင်ဘာလ ၃ ရက်နေ့အထိ အမျိုးသားညီလာခံ ၌ ၁၄ နှစ်ကျော်ကြာ ဆွေးနွေးခဲ့ကြတယ်လို့ ဂုဏ်ယူပြီးပြောခဲ့ကြပါတယ်။ အဲ့ဒီတုန်းက မဲများသူ အနိုင် ယူစနစ်ဖြစ်တဲ့ FPTP စနစ်နဲ့ဆိုင်တဲ့ အခြေခံရမယ့်မူများ၊ အသေးစိတ်အခြေခံရမယ့်မူများကို ညီလာခံ ကိုယ်စားလှယ်များက ဆွေးနွေးခဲ့ကြပါတယ်။ ထောက်ခံလည်းထောက်ခံခဲ့ကြပါတယ်။ ဘယ်လောက် တောင်ထောက်ခံလိုက်သလဲဆိုရင် ဥပဒေပြုရေး၊ အုပ်ချုပ်ရေး၊ တရားစီရင်ရေးအခန်းများအတွက် တင်ပြနိုင်ရန် သက်ဆိုင်ရာအစုအဖွဲ့များက စာတမ်းများပြုစုနေဆဲအချိန်မှာ ထိုစဉ်က တစ်ခုတည်းသောလူမှုရေးအသင်းကြီးက ၁၅-၉-၁၉၉၄ ရက်နေ့မှာ နှစ်ပတ်လည်သင်းလုံးကျွတ် အထူးအစည်း အဝေးပြုလုပ်ပြီး ညီလာခံကျင်းပရေးလုပ်ငန်းကော်မတီ ဥက္ကဋ္ဌရဲ့ ရှင်းလင်းပြောကြားချက်တွေကို လုံးဝ ောက်ခံခဲ့ကြပါတယ်။ ဒါဟာ FPTP စနစ်ကျင့်သုံးဖို့ လက်ခံခဲ့ကြခြင်းဖြစ်ပါတယ်။ အဲ့ဒီတုန်းက PR စနစ်ကျင့်သုံးဖို့ ဘာကြောင့်မဆွေးနွေးခဲ့ကြပါသလဲ၊ ယခုမှ ကောက်ကာငင်ကာ ဘာကြောင့်ကျင့်သုံးချင်ကြပါသလဲဆိုတာကို ထူးခြားဆန်းကြယ်အံ့ဩဖွယ်ဖြစ်ရပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေကို ဖတ်ရှုလေ့လာကြည့်တဲ့အခါ နိုင်ငံ တော်အခြေခံမူများ၊ ပုဒ်မ ၁၂ ပုဒ်မခွဲ(ခ)မှာ ပြည်ထောင်စုလွှတ်တော်တွင် မြို့နယ်ကိုအခြေခံ၍လည်း ကောင်း၊ လူဦးရေကိုအခြေခံ၍လည်းကောင်း ရွေးကောက်တင်မြှောက်ရန်၊ ပုဒ်မ ၃၈ ပုဒ်မခွဲ(ခ)တွင် ရွေးကောက်ထားသော ပြည်သူ့ကိုယ်စားလှယ်ကို သက်ဆိုင်ရာမဲဆန္ဒရှင်များက ဤဖွဲ့စည်းပုံအခြေ ခံဥပဒေတွင် ပြဋ္ဌာန်းထားချက်များနှင့်အညီ တာဝန်မှပြန်လည်ရုပ်သိမ်းခွင့်ရှိရန်၊ ဥပဒေပြု ရေး ပုဒ်မ ၇၄ ပုဒ်မခွဲ(က)မှာ ပြည်ထောင်စုလွှတ်တော်၌ ပုဒ်မ ၁၀၉ ပါပြဋ္ဌာန်းချက်များနှင့်အညီ မြို့နယ်ကိုအခြေခံ၍ လည်းကောင်း၊ လူဦးရေကိုအခြေခံ၍လည်းကောင်း၊ ရွေးကောက်တင်မြှောက်သည့် လွှတ်တော် ကိုယ်စားလှယ်များပါဝင်ရန်၊ ပုဒ်မ ၁၀၉ ပုဒ်မခွဲ(က)တွင် မြို့နယ်ကိုအခြေခံ၍လည်းကောင်း၊ လူဦး ရေကိုအခြေခံ၍လည်းကောင်း၊ မြို့နယ် ၃၃၀ ထက်ပိုမိုလာပါက အသစ်ဖွဲ့စည်းသည့်မြို့နယ်ကို တစ်ဆက်တစ်စပ်တည်းဖြစ်သော သင့်လျော်သည့်မြို့နယ်တစ်ခုခုနှင့် ပူးပေါင်း၍လည်းကောင်း၊ ဥပဒေ နှင့်အညီ မဲဆန္ဒနယ်သတ်မှတ်၍ ရွေးကောက်တင်မြှောက်သည့် ၃၃၀ ဦးထက်မပိုသော ပြည်သူ့ လွှတ်တော်ကိုယ်စားလှယ်များ ရွေးကောက်တင်မြှောက်ခြင်းအခန်းမှာ ပုဒ်မ ၃၉၃ ပုဒ်မခွဲ(က)တွင် လွှတ်တော်ကိုယ်စားလှယ်လောင်းတစ်ဦးသည် ရွေးကောက်ပွဲတစ်ရပ်တွင် လွှတ်တော်တစ်ရပ်အတွက် သာ ရွေးကောက်တင်မြှောက်ခံပိုင်ခွင့်ရှိသည်။ ပုဒ်မခွဲ(ခ) မဲဆန္ဒနယ်တစ်နယ်တွင် ရွေးကောက်တင် မြှောက်ခံရန် ယှဉ်ပြိုင်ခွင့်ရှိသည်။ နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များ ပုဒ်မ ၃၆၉ ပုဒ်မခွဲ(ခ)တွင် သက်ဆိုင်ရာမဲဆန္ဒနယ်ရှင်များသည် လွှတ်တော်တစ်ရပ်ရပ်မှ လွှတ်တော် ကိုယ်စားလှယ်ကို ဥပဒေနှင့်အညီ တာဝန်မှပြန်လည်ရုပ်သိမ်းခွင့်ရှိသည်။ လွှတ်တော်ကိုယ်စားလှယ် တာဝန်မှ ပြန်လည်ရုပ်သိမ်းခြင်းမှာဆိုရင်လည်း ပုဒ်မ ၃၉၆ ပုဒ်မခွဲ(ခ)တွင် သက်ဆိုင်ရာမဲဆန္ဒနယ်၏ မူလမဲဆန္ဒရှင်များအနက် အနည်းဆုံးတစ်ရာခိုင်နှုန်းတို့က တာဝန်မှပြန်လည်ရုပ်သိမ်းလိုသော လွှတ်တော်ကိုယ်စားလှယ်နှင့်ပတ်သက်သည့် တိုင်တန်းချက်များကို ပြည်ထောင်စုရွေးကောက်ပွဲ ကော်မရှင်ထံ တင်ပြရမည်စသည်တို့ကို ပြဌာန်းခဲ့ပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ ဤပြဋ္ဌာန်းချက်များအရ ဒီဖွဲ့စည်းပုံ အခြေခံဥပဒေတွင် မဲများသူ အနိုင်ယူသည့်စနစ် FPTP ရွေးကောက်ပွဲစနစ်အတွက်သာ ရေးဆွဲထား သည်ကို လေ့လာတွေ့ရှိရပါတယ်။ ဒီဖွဲ့စည်းပုံအခြေခံဥပဒေကို ၂၉-၅-၂၀၀၈ ရက်နေ့တွင် အတည်ပြု ပြဋ္ဌာန်းကြောင်း ကြေညာခဲ့ပါတယ်။ အဲ့ဒီလိုအာဏာသက်ရောက်ပြီးမှ နိုင်ငံရဲ့ အထွတ်အထိပ်ဥပဒေ၊ အခြေခံအကျဆုံးဥပဒေဖြစ်တဲ့ ဒီဖွဲ့စည်းပုံအခြေခံဥပဒေအပေါ်မှာ မူတည်ပြီး ၂၀၁၀ ခုနှစ်မှာ ပြည်ထောင်စုရွေးကောက်ပွဲကော်မရှင်ဥပဒေ၊ ပြည်သူ့ လွှတ်တော် ရွေးကောက်ပွဲဥပဒေနှင့် နည်းဥပဒေ၊ အမျိုးသားလွှတ်တော် ရွေးကောက်ပွဲဥပဒေနှင့် နည်းဥပဒေတို့ကို FPTP စနစ်ကျင့်သုံးနိုင်ရန် ပြဌာန်းခဲ့ ခြင်းဖြစ်ပါတယ်။ ဒါက ဘာကိုဆိုလိုသလဲဆိုရင် ဖွဲ့စည်းပုံအခြေခံဥပဒေကို ကျော်လွန်ပြီး၊ ဆန့်ကျင်ပြီး ကျန်ဥပဒေများကို ရေးဆွဲပြဋ္ဌာန်းလို့ မရဘူးဆိုတဲ့ ဥပဒေရဲ့ ပင်မအခြေခံသဘောတရားဖြစ်ပါတယ်။ ယခု PR စနစ်ကျင့်သုံးချင်တယ်ဆိုရင်၊ ကျင့်သုံးမယ်ဆိုရင် အဲ့ဒီစနစ်ကို ကျင့်သုံးနိုင်ဖို့ ဖွဲ့စည်းပုံအခြေခံ ဥပဒေပြဋ္ဌာန်းပြီးပြီလား ဦးစွာကြည့်ရမှာ ဖြစ်ပါတယ်။ မပြဋ္ဌာန်းရသေးရင် ဖွဲ့စည်းပုံအခြေခံဥပဒေကို ဆန့်ကျင်ပြီး PR နဲ့ဆိုင်တဲ့ ရွေးကောက်ပွဲဥပဒေများကို ရေးဆွဲပြဌာန်းဖို့ ဘယ်လိုမှမရနိုင်ပါ။ PR စနစ် ကျင့်သုံးနိုင်ရန်ဆိုရင် ယခုတင်တဲ့အဆိုဟာ ဖွဲ့စည်းပုံအခြေခံဥပဒေကို ပြင်ဆင်ရမယ့်အခြေအနေဖြစ် တဲ့အတွက် ဖွဲ့စည်းပုံအခြေခံဥပဒေ အခန်း(၁၂)မှာ ပြဋ္ဌာန်းထားတဲ့ ဖွဲ့စည်းပုံအခြေခံဥပဒေပြင်ဆင်ခြင်း နည်းလမ်းများအရသာ ဆောင်ရွက်ရမှာဖြစ်ပါတယ်။ ဖွဲ့စည်းပုံအခြေခံဥပဒေပြင်ဆင်ခြင်းနှင့် သက်ဆိုင် နေတဲ့အဆိုတစ်ရပ် ဖြစ်နေပါတယ်။ ပုဒ်မ ၄၃၃ အရ ဥပဒေမူကြမ်းအဖြစ် အဆိုတင်။</speech>
<speech type="speaker">နိဂုံးချုပ်ပါ။</speech>
<speech><mp id="1193">ဦးဝင်းမြင့်(ပုသိမ်မဲဆန္ဒနယ်)</mp>ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဥပဒေတစ်ခုဟာ ဖွဲ့စည်းပုံအခြေခံဥပဒေနှင့် မဆန့်ကျင်မှသာ အာဏာသက်ရောက်မှာဖြစ်ပါတယ်။ ဒါကြောင့်မို့လို့ ဥပဒေပြုရေး၊ အုပ်ချုပ်ရေး၊ နိုင်ငံတော်အခြေခံမူများနှင့်အညီ အလေးဂရုပြုဆောင်ရွက်ရမှာဖြစ်တယ်ဆိုတဲ့အကြောင်း ပညာရှိ သတိဖြစ်ခဲ မဖြစ်စေဖို့ အထူးသတိပြု ကြရမှာဖြစ်ပါတယ်။ ဥပဒေပြုသူသည် ဥပဒေချိုးဖောက်သူမဖြစ်စေရဆိုတဲ့ ဆိုရိုးစကားကို မမေ့မလျော့ကြရန် အထူး လိုအပ်ပါတယ်။ ကျွန်တော်တို့ နိုင်ငံတွင် ဒီမိုကရေစီအမြစ်တွယ်၍ ကြိုးစားနေကြတဲ့ ကျွန်တော်တို့ ကိုယ်စားလှယ်တွေဟာ ဒီမိုကရေစီအမြစ်ဖယ်ရေးမဖြစ်စေဖို့ သတိပြု ကြရမှာဖြစ်ပါတယ်။ တိုင်းရင်း သားစည်းလုံးညီညွတ်ရေးနှင့် ပြည်တွင်းငြိမ်းချမ်းရေးတို့ကိုလည်း ထိခိုက်ဆုံးရှုံးမှုမရှိစေရန် အလေး အနက်ထားရမှာဖြစ်ပါတယ်။ သတိကြီးစွာထားပြီး ဆုံးဖြတ်ကြရမှာဖြစ်ပါတယ်။ ကျွန်တော်တို့ ကိုယ်စား လှယ်များရဲ့ ယနေ့ ဆုံးဖြတ်ချက်များဟာ ပြည်ထောင်စုမြန်မာနိုင်ငံတော်ရဲ့ အနာဂတ်လည်း ဖြစ်ပါတယ်။ တစ်မြေတည်းနေ တစ်ရေတည်းသောက် ပြည်ထောင်စုသားများရဲ့ ဘဝကံကြမ္မာလည်းဖြစ်ပါတယ်။ ဤလွှတ်တော်ကြီးရဲ့ သမိုင်းပုံရိပ်လည်းဖြစ်ပါတယ်။ ကျွန်တော်တို့ ကိုယ်စားလှယ်များရဲ့ ဖျောက်ဖျက်လို့မရတဲ့ သမိုင်းမှတ်တိုင်လည်းဖြစ်ပါကြောင်း ဆွေးနွေးတင်ပြအပ်ပါတယ်ခင်ဗျား။</speech>
<speech type="speaker">ဦးဉာဏ်ဆွေဝင်း၊ ကျောက်ကြီးမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="267">ဦးဉာဏ်ဆွေဝင်း(ကျောက်ကြီးမဲဆန္ဒနယ်)</mp>ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံး မင်္ဂလာအပေါင်းနှင့်ပြည့်စုံကြပါစေခင်ဗျာ။ ကျွန်တော့် အနေနဲ့ ပုဇွန်တောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်ဇင် အဆိုတင်သွင်းသွားတဲ့ အဆိုနဲ့ပတ်သက်လို့ စိစစ်သုံးသပ်ပြီးတော့မှ ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ နိုင်ငံတော်ဟာ ပါတီစုံဒီမိုကရေစီစနစ်ကို ကျင့်သုံးလာတာနှင့်အမျှ တိုင်းပြည်ရဲ့ အစိုးရကို ပြည်သူတွေက ရွေးချယ်တင်မြှောက်ရမှာပဲ ဖြစ်ပါတယ်။ ရွေးချယ်တင်မြှောက်တဲ့စနစ်ဟာလည်း မှန်ကန်လွတ်လပ်ပြီး တရားမျှတဖို့လိုသလို အားလုံးပါဝင်နိုင်တဲ့အခွင့်အလမ်းလည်း ရှိရမှာဖြစ်ပါတယ်။ ရွေးချယ်တင်မြှောက်တဲ့နည်းစနစ်မှန်ကန်မှသာ ပြည်သူများက ပြည်သူ့ကိုယ်စားလှယ်တွေကို မှန်ကန်စွာ ရွေးချယ်တင်မြှောက်နိုင်မှာဖြစ်တဲ့အတွက် မြန်မာနိုင်ငံအနေနဲ့ မှန်ကန်တဲ့ရွေးချယ် တင်မြှောက်တဲ့စနစ်ကိုကျင့်သုံးဖို့ လိုအပ်လျက်ရှိနေတာဖြစ်ပါတယ်။ မြန်မာနိုင်ငံဟာ နှစ်ပေါင်းများစွာ အင်္ဂလိပ်ကိုလိုနီနိုင်ငံဖြစ်ခဲ့ပြီး အင်္ဂလိပ်က ဖော်စပ်ကျင့်သုံးခဲ့တဲ့ မဲများသူအနိုင်ယူစနစ်ကို ပြီးခဲ့တဲ့ ၂၀၁၂ ခုနှစ် ကြားဖြတ်ရွေးကောက်ပွဲအထိ အမြစ်တွယ်ကျင့်သုံးခဲ့ပါတယ်။ မဲများသူအနိုင်ယူစနစ် သို့မဟုတ် နိုင်သူအကုန်ယူစနစ်ရဲ့ အားနည်းချက်ဖြစ်တဲ့ အင်အားကြီးပါတီမှ တစ်ဖက်သတ် လွှမ်းမိုးခြယ်လှယ်ခြင်း၊ အနိုင်မရတဲ့ ကိုယ်စားလှယ်ကို မဲပေးခဲ့တဲ့ ပြည်သူတွေ ကိုယ်စားပြုမှု ဆုံးရှုံးခြင်း၊ လူမျိုးစုပါတီငယ်များ၊ အခြားပါတီငယ်များ နိုင်ငံရေးစည်းဝိုင်းအပြင်ဘက်ကို ရောက်ရှိ သွားနိုင်ခြင်း၊ ရွေးကောက်ခံအာဏာရှင်စနစ် ထွန်းကားပေါ်ပေါက်လာနိုင်ခြင်းတို့ကြောင့် မဲဆန္ဒရှင် များရဲ့ ကိုယ်စားပြုမှုတွေမဆုံးရှုံးရအောင်နဲ့ အထက်ကဆိုးကျိုးတွေကို ရှောင်လွှဲနိုင်ဖို့လည်းပဲ ကမ္ဘာ့ နိုင်ငံအသီးသီးက စဉ်းစားခဲ့ကြပါတယ်။ ဒီလိုဝေဖန်သုံးသပ်ဖော်ထုတ်ရာမှ အချိုးကျကိုယ်စားပြု စနစ်ကို ဒီမိုကရေစီနိုင်ငံကြီးအချို့နှင့် ထွန်းသစ်စ ဒီမိုကရေစီနိုင်ငံများပါ ကျင့်သုံးလာတဲ့နေရာမှာ အာရှဥရောပအပါအဝင် ကမ္ဘာ့ဒီမိုကရေစီနိုင်ငံ ၉၀ ကျော်မှာ ကျင့်သုံးအောင်မြင်လာကြတာဖြစ်ပါတယ်။ အချိုးကျကိုယ်စားပြု စနစ်ပုံစံနဲ့ ရွေးချယ်တင်မြှောက်ခြင်းဟာ ဒီမိုကရေစီပုံစံပိုပြီး တောင်ကျတဲ့ စနစ်ဖြစ်တယ်ဆိုတာ ကမ္ဘာ့နိုင်ငံရေးသိပ္ပံပညာရှင်များက အသိအမှတ်ပြုပြီးတော့ အမှတ်ပေးလာကြပါ တယ်။ အတွေ့အကြုံအရ ၁၉၉၀ ခုနှစ် ရွေးကောက်ပွဲဟာ FPTP စနစ်ကို ကျင့်သုံးခဲ့ပါတယ်။ ပါတီကြီး နှစ်ခု အဓိကယှဉ်ပြိုင်ရာမှာ ပါတီကြီးတစ်ခုက ခိုင်လုံမဲ ၅၉.၈ ရာခိုင်နှုန်းရရှိပြီးတော့ ပြိုင်ဘက်ပါတီက ၂၅.၁ ရာခိုင်နှုန်းရရှိခဲ့ကြပါတယ်။ ၅၉.၈ ရာခိုင်နှုန်းရရှိတဲ့ပါတီက အမတ် ၃၉၂ ဦး တောင်ပြို ကမ်းပြို ရရှိခဲ့ပြီးတော့ ၂၅.၁ ရာခိုင်နှုန်းရရှိခဲ့တဲ့ပါတီက ၁၀ ယောက်သာရရှိခဲ့တဲ့အတွက် ပါတီတစ်ခုအတွက်ထောက်ခံမဲ သန်းနဲ့ချီပြီး အဟောသိကံဖြစ်ခဲ့ရသလို ကိုယ်စားလှယ်အချိုးအစားကလည်းပဲ ကမောက် ကမဖြစ်ခဲ့ရတဲ့အတွက် ကမ္ဘာကလည်းပဲ အံ့ဩခဲ့ရပါတယ်။ ၂၀၁၀ ရွေးကောက်ပွဲမှာလည်းပဲ FPTP စနစ်ကြောင့် ကိုယ်စားလှယ်အချိုးအစားများဟာ ယုံကြည်ဖွယ်ရာမရှိလောက် အောင်ကမောက်ကမ ဖြစ်ခဲ့ရပါတယ်။ ဒီအားနည်းချက်များဟာ နိုင်ငံရေးမဏ္ဍိုင်ကြီးသုံးရပ်ကို တည်ငြိမ်အောင် ထိန်းသိမ်း နိုင်ရေးအတွက် အထူးပဲအရေးကြီးတဲ့အချက်ဖြစ်ပါတယ်။ ဥက္ကဋ္ဌကြီးခင်ဗျား။ ထူးခြားမှတ်သားဖွယ်ရာ ရွေးကောက်ပွဲဖြစ်စဉ်တစ်ခုကို တင်ပြလိုပါတယ်။ ဟိမဝန္တာနိုင်ငံတစ်နိုင်ငံဖြစ်တဲ့ အာရှနိုင်ငံ၊ နီပေါနိုင်ငံဟာ ၂၀၀၈ ခုနှစ်က ပါတီစုံဒီမိုကရေစီ ရွေးကောက်ပွဲကို ကျင်းပခြင်းဖြင့် ၂၃၉ နှစ်တိုင်တိုင် သက်ဆိုးရှည်ခဲ့တဲ့ သက်ဦးဆံပိုင်ဘုရင်စနစ်ကို အဆုံးသတ်ခဲ့ပြီး ပါတီစုံဒီမိုကရေစီစနစ်ကို ကျင့်သုံးခဲ့ပါတယ်။ အမေရိကန်သမ္မတဟောင်း ဂျင်မီကာတာ ဦးဆောင်ဖွဲ့စည်းခဲ့တဲ့ ကာတာစင်တာက ကမကထပြု လုပ်ကျင်းပပေးခဲ့ပြီးတော့ ကမ္ဘာ့ နိုင်ငံအသီးသီးက မြန်မာနိုင်ငံအပါအဝင် စောင့်ကြည့်လေ့လာသူများရဲ့ ရှေ့မှောက်မှာ ကျင်းပခဲ့တာ လည်းဖြစ်ပါတယ်။ နိပေါနိုင်ငံဟာ နိုင်ငံရေးပါတီပေါင်း ၁၂၂ ပါတီရှိပြီး အဓိကနိုင်ငံရေးပါတီကြီး သုံးခုရှိပါတယ်။ FPTP စနစ်နဲ့ PR စနစ်နှစ်မျိုးကို ပြိုင်တူကျင်းပတဲ့ ထူးခြားတဲ့ရွေးကောက်ပွဲလည်းပဲ ဖြစ်ပါတယ်။ FPTP စနစ်မှာ မဲပေးသူ ၇၈.၃၄ ရာခိုင်နှုန်းရှိပြီး PR စနစ်မှာ မဲပေးသူကတော့ ၇၉.၈၂ ရာခိုင်နှုန်းရှိတဲ့အတွက် ပြည်သူ တွေဟာ PR စနစ်မှာ ၁.၄၈ ရာခိုင်နှုန်းပိုပြီးတောင် စိတ်ပါဝင်စားစွာနဲ့ မဲပေးခဲ့ကြတာကို လေ့လာသုံးသပ်တွေ့ရှိခဲ့ကြရပါတယ်။ ပယ်မဲအနေနဲ့ကြည့်မယ်ဆိုလည်းပဲ FPTP စနစ်မှာ ၄.၉၆ ရာခိုင်နှုန်း ပယ်မဲရှိခဲ့ပြီးတော့ PR စနစ်မှာ ၃.၂ ရာခိုင်နှုန်းသာရှိတဲ့အတွက် PR စနစ်ကို ပေးတဲ့ပြည်သူတွေဟာ ၁.၆၆ ရာခိုင်နှုန်း ပယ်မဲလျော့နည်းခဲ့တာကို လေ့လာသုံးသပ်တွေ့ရှိရပါတယ်။ အရွေးခံတဲ့အခြေအနေ ကိုကြည့်တဲ့အခါမှာ FPTP စနစ်မှာ ပါတီကြီးသုံးခုအပါအဝင် ပါတီ ၁၀ ပါတီပဲ အရွေးချယ်ခံရပြီးတော့ PR စနစ်မှာ ပါတီပေါင်း ၃၀ တိတိ ကိုယ်စားပြု အရွေးချယ်ခံရတာကို တွေ့တဲ့ အတွက် ပါတီငယ် ၂၀ ပိုပြီးတောင် အရွေးချယ်ခံတာကိုလေ့လာတွေ့ရှိရပါတယ်။ လောကမှာ အရာရာ တိုင်းဟာ အကောင်းချည်းမရနိုင်ပါဘူး။ ကောင်းကျိုးများတာကို စိစစ်သုံးသပ်ရွေးချယ်ပြီး ဘေးထွက် ဆိုးကျိုးကို နည်းနိုင်သမျှနည်းအောင် ဘယ်လိုထိန်းချုပ်မလဲ။ ပြည်သူ့အကျိုးစီးပွားများ နိုင်သလောက် များအောင် ဆောင်ရွက်ပေးနိုင်ပြီးကာမှ ပြည်သူ့အကျိုးစီးပွားကို အားနည်းစေမယ့်အချက်တွေကို ဘယ်လိုကြိုတင်စီမံကာကွယ်မလဲဆိုတဲ့အချက်ဟာလည်း အလေးထားစီစဉ်ရမယ့်အချက်ဖြစ်ပါတယ်။ ဥက္ကဋ္ဌကြီးခင်ဗျား။ ပြည်သူများ ဆန္ဒမဲကို စိတ်ပါဝင်စားစွာ မဲလာပေးခြင်းဟာ Quantity ဆိုတဲ့ အရေအတွက်သဘောပဲဖြစ်ပါတယ်။ လာရောက်မဲဆန္ဒပေးသူများ ဖြစ်ပါတယ်။ ဒါကြောင့်မို့လို့ Quantity $ Quality şocail:09:05) 69.eson$232osongulosusu daşqêop:qlaşdup: အဟောသိကံမဖြစ်စေဘဲနဲ့ ထင်ဟပ်နိုင်ခြင်းဟာ ဒီမိုကရေစီပိုင်ခွင့်ရဲ့ အမြင့်ဆုံးတန်ဖိုးပဲဖြစ်ပါတယ်။ Majority 93937:#bajos wurę Minority g Right swperò səcm:003:culosusi တစ်နည်းအားဖြင့် All Inclusive ကို ဖော်ထွန်းခြင်းဖြစ်ပါတယ်။ All Inclusive အားလုံးပါဝင်ဆောင်ရွက်နိုင်တဲ့စကားလုံးဟာ ကုလသမဂ္ဂအထူးကိုယ်စားလှယ်ဖြစ်တဲ့ မစ္စတာဂန်ဘာရီ မြန်မာပြည် ကိုရောက်လာပြီးတောင်မှ မြန်မာပြည်မှာ ကျွန်တော်တို့ တွင်တွင်ကျယ်ကျယ်သုံးသွားတယ်လို့ပဲ လူတွေ ကပြောကြပါတယ်။ တကယ့်တကယ်တော့ ဂန်ဘာရီမမွေးခင် ပဝေသဏီကတည်းက မြန်မာ့နယ်ပယ် မှာပိုမိုလေးနက်စွာကျင့်သုံးခဲ့တာဖြစ်ပါတယ်။ ပထမဆုံး ၁၉၄ရ ခုနှစ် ပါလီမန်ဒီမိုကရေစီကျင်းပတဲ့ ရွေးကောက်ပွဲရဲ့ နိုင်ငံတော်တံဆိပ်မှာ သက်မဲ့ခန္ဓာသဘောသုခေါ်ဆိုပြီးတော့ အတိအလင်းပါရှိပါ တယ်။ ၁၉၄ရ နဲ့ ၁၉၈၀ ခုနှစ် ဖွဲ့စည်းပုံအခြေခံဥပဒေမှာလည်းပဲ လောကပါလတရားဖြစ်တဲ့ တရား မျှတခြင်း၊ လွတ်လပ်ခြင်းနှင့် ညီမျှခြင်းဆိုတာတွေဟာ အလွန်လေးနက်တဲ့အချက်တွေပဲဖြစ်ပါတယ်။ ဒီအခြေအနေအရပ်ရပ်တွေကို ထင်ဟပ်သုံးသပ်ပြီးတော့မှ တိုင်းရင်းသားပြည်သူတစ်ရပ်လုံး၊ နိုင်ငံရေး ပါတီအားလုံး တရားဝင်မျှမျှတတ အချိုးကျအကျိုးရှိနိုင်ဖို့အတွက် အားနည်းချက်တွေကို နည်းနိုင်သမျှ နည်းအောင် ရွေးကောက်ပွဲဒီဇိုင်းကို အသေးစိတ်တွက်ချက် ရေးဆွဲဖို့လိုအပ်ပါတယ်။</speech>
<speech type="speaker">နိဂုံးချုပ်ပါ</speech>
<speech><mp id="267">ဦးဉာဏ်ဆွေဝင်း(ကျောက်ကြီးမဲဆန္ဒနယ်)</mp>သို့ဖြစ်ပါ၍ နိဂုံးချုပ်ပါတော့မယ် ဥက္ကဋ္ဌကြီး ခင်ဗျား။ (၁) ရွေးကောက်တင်မြှောက်ပုံစနစ်ဟာ ဒီမိုကရေစီပုံစံ ပိုမိုပီပြင်ဖို့လိုပါတယ်။ (၂) ရွေးချယ် တင်မြှောက်ပုံစနစ်ဟာ ဒီမိုကရေစီအသွင်ကူးပြောင်းရေးလုပ်ငန်းစဉ်များကို ပိုမိုအထောက်အကူပြုဖို့ လိုပါတယ်။ (၃) မြန်မာနိုင်ငံမှာ မဖြစ်မနေအလွန်လိုအပ်နေတဲ့ အမျိုးသားပြန်လည်စုစည်းညီညွတ် သင့်မြတ်ရေးအတွက် ဒီမိုကရေစီလုပ်ငန်းစဉ်များမှာ အားလုံးပါဝင်နိုင်မှုကို ဖြစ်စေဖို့လိုပါတယ်။ (၄) မဲဆန္ဒနယ်ရှင်များရဲ့ မဲပေးမှုဟာ ပါတီပုံရိပ်ကို ပိုမိုလွှမ်းမိုးစေပြီး မိမိတို့ရဲ့ မဲဆန္ဒကို ယုံယုံကြည်ကြည်နဲ့ အကျိုးရှိစွာအသုံးချစေဖို့ အထူးလိုအပ်လျက်ရှိကြောင်း အလေးထားတင်ပြရင်း ပုဇွန်တောင်မဲဆန္ဒနယ် က ဦးအောင်ဇင်တင်သွင်းတဲ့အဆိုအား ထောက်ခံကြောင်း လေးစားစွာ တင်ပြအပ်ပါတယ်။</speech>
<speech type="speaker">ဒေါ်ဇာတလဲမ်း၊ ထန်တလန်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="203">ဒေါ်ဇာတလဲမ်း(ထန်တလန်မဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ၊ ဧည့်သည်တော်များရှင်။ ကျွန်မကတော့ ချင်းပြည်နယ်၊ ထန်တလန်မဲဆန္ဒနယ်က ဒေါ်ဇာတလဲမ်းဖြစ်ပါတယ်။ ပုဇွန်တောင်မဲဆန္ဒနယ်မှ ဦးအောင်ဇင်ရဲ့ အဆိုကို ကျွန်မကန့်ကွက်ဆွေးနွေးမှာဖြစ်ပါတယ်။ ဥက္ကဋ္ဌကြီးရှင်။ ဘာကြောင့်ကန့်ကွက်လဲဆိုတော့ (၁) ပြည်နယ်တိုင်းရင်းသားများအတွက် လုံးဝမကောင်းခြင်း၊ (၂) ကျွန်မတို့ ဒီမိုကရေစီဟာ အလွန်နုနယ်သေးတဲ့အတွက် စနစ်တစ်ခုမှ တစ်ခု ခဏခဏပြောင်းလဲခြင်းမှာ ပြည်သူများမဲမပေးတတ်ခြင်း၊ (၃) PR စနစ်ကို ပိုပြီးတော့ လေ့လာသုံးသပ်ပြီး သုတေသနများစွာ ပြုလုပ်သင့်ကြောင်း၊ (၄) သို့ဖြစ်ပါ သောကြောင့် ယခုလတ်တလောအချိန်မှာ ကျွန်မတို့ ကျင့်သုံးရန် မသင့်သေးကြောင်းဖြင့် ကန့်ကွက် ဆွေးနွေးအပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဒေါ်ခွဲဘူ၊ အင်ဂျန်းယန်မဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="171">ဒေါ်နွဲဘူ(အင်ဂျန်းယန်မဲဆန္ဒနယ်)</mp>ရိုသေလေးစားအပ်ပါတဲ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များအားလုံးကို မင်္ဂလာပါလို့ ဦးစွာနှုတ်ခွန်းဆက်အပ်ပါတယ်။ ကျွန်မအနေနဲ့ ပုဇွန်တောင်မဲဆန္ဒနယ်က ဦးအောင်ဇင်ရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ဒီအဆိုကို ထောက်ခံဆွေးနွေးတဲ့အခါမှာ ဦးအောင်ဇင်ရဲ့ တင်ပြထားတဲ့ ကိုယ်အုပ်ချုပ်ခွင့်ရ ဒေသနဲ့ ပြည်နယ်များကို FPTP စနစ်ကိုသုံးမှ တိုင်းဒေသကြီးခုနစ်ခုကို PR စနစ်ကျင့်သုံးသင့်ပါ တယ်ဆိုတဲ့ အဆိုအပေါ်မှာ ကျွန်မထောက်ခံဆွေးနွေးမှာဖြစ်ပါတယ်။ ဥက္ကဋ္ဌကြီးရှင်။ ဒီကဏ္ဍမှာဆိုလို့ရှိရင် တိုင်းရင်းသားအရေးဆိုတဲ့အခါမှာ လူနည်းစု တိုင်းရင်းသားအရေးရဲ့ ရှုထောင့်နဲ့ အမျိုးသမီးများပါဝင်မှုရှုထောင့်ကို အဓိကထားပြီး ကျွန်မဆွေးနွေး သွားမှာဖြစ်ပါတယ်။ အဲဒီတော့ ကျွန်မအနေနဲ့ကတော့ ဒီ PR စနစ်ကို ယေဘုယျအားဖြင့် သုံးသပ်မယ် ဆိုလို့ရှိရင် ဒီစနစ်ဟာဆိုလို့ရှိရင် ဒီမိုကရေစီစနစ်ကို တည်ဆောက်တဲ့အခါမှာသော်လည်းကောင်း၊ နောက်မှ Federal စနစ်ကို ပုံဖော်တဲ့အခါမှာသော်လည်းကောင်း ကောင်းတဲ့စနစ်တစ်ခုဖြစ်တယ်။ နောက်ပြီးမှ ဒီပါတီတစ်ခုပဲ ကြီးစိုးတာမဟုတ်ဘဲနဲ့ ကျွန်မတို့ ပါတီအားလုံးပါဝင်မှုရှိတယ်။ ပြီးလို့ရှိရင် ဘယ်ပါတီမှ အပြတ်အသတ်နိုင်ခြင်းမရှိဘူး။ မျှမျှတတပါဝင်နိုင်မယ်။ လွှတ်တော်ထဲမှာလည်း ကျွန်မတို့ ပါတီစုံဒီမိုကရေစီစနစ်ကို ပိုပြီးတော့ ပုံဖော်နိုင်တဲ့အတွက် ကျွန်မတို့ လွှတ်တော်တွေအားကောင်းလာ မယ်။ လွှတ်တော်တွေအားကောင်းတယ်ဆိုလို့ရှိရင် ကျွန်မတို့ ဒီမိုကရေစီကို ပိုပြီးမှ ဖော်ဆောင်နိုင် မယ်။ ပြီးလို့ရှိရင် ကျွန်မတို့ လွှတ်တော်ထဲမှာ အမျိုးသမီးပါဝင်မှုတွေလည်း ပိုမိုပြီးအားကောင်းလာမယ်။ နောက်ပြီးမှ Check and Balance လုပ်တဲ့အခါမှာလည်း ပိုပြီးအားကောင်းလာမယ်လို့ ကျွန်မနေနဲ့ ဒီ PR စနစ်အပေါ် သုံးသပ်ရရှိပါတယ်။ သို့သော်ငြားလည်း ကျွန်မတို့ စနစ်တစ်ခုတိုင်း တစ်ခုတိုင်းမှာဆိုလို့ရှိရင် ကျွန်မတို့ အားသာချက်၊ အားနည်းချက်တွေရှိပါတယ်။ လက်ရှိ ကျွန်မတို့မြန်မာနိုင်ငံကို ကြည့်မယ်ဆိုလို့ရှိရင် ကျွန်မတို့ ဒီ PR စနစ်ဟာဆိုလို့ရှိရင် ကောင်းတယ်လို့ယူဆပေမယ့် ကျွန်မတို့တိုင်းရင်းသားဒေသ တွေမှာ လက်ရှိအနေအထားအရ ဒီစနစ်ကိုနားလည်ဖို့အတွက် အချိန်ပေးရမယ်။ နောက်မှ ကျွန်မ မဲဆန္ဒနယ်မှာဆိုလို့ရှိရင် PR စနစ်မပြောနဲ့ ကျွန်မတို့ ဒီလက်ရှိစနစ်ကိုတောင်မှ မဲမပေးရသေးတဲ့ ဒေသတွေ၊ မဲမပေးဘူးသေးတဲ့ ဒေသတွေရှိပါတယ်။ အဲဒါကြောင့်မို့လို့ ကျွန်မအနေနဲ့ ဒီစနစ်ကို ကောင်းတယ်လို့ သုံးသပ်သော်လည်း လက်ရှိ ကျွန်မတို့ပြည်နယ်တွေမှာဆိုလို့ရှိရင်တော့ ဒီစနစ်က ဆိုလို့ရှိရင် သုံးဖို့အတွက် နည်းနည်းစောနေပါသေးတယ်။ အဲဒီတော့ ယခု ဦးအောင်ဇင်ဆွေးနွေးတဲ့ နေရာမှာ ကျွန်မတို့ PR စနစ် ဟာဆိုလို့ရှိရင် ကျွန်မတို့တိုင်းပြည်အတွက် လက်ရှိအနေအထားမှာ အင်မတန်သင့်တော်တဲ့ အနေအထားဖြစ်တဲ့အနေမှာ ကျွန်မတို့ ကိုယ်ပိုင်အုပ်ချုပ်ခွင့်ရဒေသနှင့် ပြည်နယ်များမှာ ဒီစနစ်ကို မကျင့်သုံးဘဲနဲ့ တိုင်းဒေသကြီးခုနစ်ခုမှာ ကျင့်သုံးမယ်ဆိုတဲ့ ကိစ္စရပ်ကို ကျွန်မအလေးအနက်ထောက်ခံပါတယ်။ ဘာကြောင့်လဲဆိုလို့ရှိရင် ယခု ကျွန်မတို့ ကြည့်တဲ့အခါမှာ တိုင်းဒေသကြီးတွေမှာ ဥပမာရန်ကုန်တိုင်းဒေသကြီးတစ်ခုပဲကြည့်မယ်ဆိုလို့ရှိရင် ရန်ကုန်တိုင်းဒေသကြီးမှာ ကျွန်မတို့ လူနည်းစု တိုင်းရင်းသားများဖြစ်တဲ့ ကချင်တိုင်းရင်းသားတွေလည်း အများကြီးရှိပါတယ်။ ရခိုင်တိုင်းရင်းသားတွေ ရှိပါတယ်။ ကရင်တိုင်းရင်းသားတွေရှိပါတယ်။ ဒါပေမယ့် လက်ရှိစနစ်ကို ကျင့်သုံးတဲ့အခါမှာ ကျွန်မတို့ ဒီလွှတ်တော်ကို တိုင်းရင်းသားလူနည်းစုတွေဟာဆိုရင် တိုင်းဒေသကြီးအနေနဲ့ ရောက်လာတာမရှိပါ ဘူး။ နောက်ပြီး စစ်ကိုင်းတိုင်းဒေသကြီးမှာဆိုလို့ရှိရင်လည်း ကျွန်မတို့ ချင်းတိုင်းရင်းသားတွေ အခြား တိုင်းရင်းသားတွေရှိပါတယ်။ အဲဒီလိုရောက်လာတာမရှိပါဘူး။ တကယ်လို့ ဒီတိုင်းဒေသကြီးတွေမှာ ကျွန်မတို့ PR စနစ်ကိုကျင့်သုံးလိုက်မယ်ဆိုလို့ရှိရင် ကျွန်မတို့ တိုင်းရင်းသားအရေးကိုလည်း အလေး ထားတဲ့အချိန်အခါရောက်နေတဲ့အတွက် ဒီတိုင်းဒေသကြီးတွေမှာရှိတဲ့ လူနည်းစုတိုင်းရင်းသားတွေဟာ လွှတ်တော်မှာ ရောက်လာပြီးမှ ကျွန်မတို့ တိုင်းရင်းသားအရေးကို ပါဝင်ဆောင်ရွက်နိုင်မှာဖြစ်ပါတယ်။ အဲဒီတော့ ကျွန်မတို့ တိုင်းရင်းသားတွေရဲ့ အနေအထားဟာဆိုလို့ရှိရင် ပိုမိုတိုးတက်လာတဲ့အနေအထား အဖြစ် တွေ့မြင်ရမှာဖြစ်ပါတယ်။ နောက်မှ ဦးအောင်ဇင်တင်ပြသွားတဲ့ အခုကိစ္စမှာဆိုလို့ရှိရင် ကျွန်မတို့ဟာ နှစ်ခုပေါင်းပြီး သုံးတဲ့စနစ်ဖြစ်တဲ့အတွက် ဒီ PR စနစ်ရဲ့ အားသာချက်၊ အားနည်းချက် ဘယ်လိုအားကောင်းလာလဲ။ ကျွန်မတို့နိုင်ငံမှာ ဆက်ပြီး နောင်အခါမှာ ကျင့်သုံးသင့်လား၊ မကျင့်သုံး သင့်ဘူးလားဆိုတာလည်း ကျွန်မတို့ တိုင်းရင်းသားတွေလည်း လေ့လာခွင့်ရမှာဖြစ်ပါတယ်။ လက်ရှိအခြေအနေကို မပျက်ဘဲနဲ့ ကျွန်မတို့ လေ့လာခွင့်ရနိုင်တဲ့အပြင် ထပ်ပြီးတော့ တိုင်းဒေသကြီးတွေမှာရှိတဲ့ ကျွန်မတို့တိုင်းရင်းသားတွေ ပါဝင်နိုင်မှုအားကောင်းလာမယ်လို့ ကျွန်မ အနေနဲ့ခံယူပါတယ်။ နောက်တစ်ချက်ကတော့ ဒီစနစ်ကို ကျင့်သုံးမယ်ဆိုလို့ရှိရင် ကျွန်မတို့ ဒီလွှတ်တော်ထဲမှာ အမျိုးသမီးဦးရေများလာနိုင်ပါတယ်။ ဘာလဲဆိုရင် ပါတီတွေကနေမှ တော်တဲ့ အမျိုးသမီးတွေကို ရွေးချယ်နိုင်ပါတယ်။ ပြည်သူတွေအနေနဲ့ဆိုရင် ဘယ်သူတော်တယ်၊ ဘယ်သူ မတော်ဘူးဆိုတာ ရွေးချယ်ဖို့ နည်းနည်းအလှမ်းဝေးပါတယ်။ ပါတီတွေအနေနဲ့ တော်တဲ့အမျိုးသမီးတွေ၊ အရည်အချင်းရှိတဲ့ အမျိုးသမီးတွေကို ကျွန်မတို့ လွှတ်တော်ထဲရောက်လာနိုင်မယ်ဆိုလို့ရှိရင် အမျိုးသမီးတွေဟာ လုပ်ပိုင်ခွင့်ရှိတဲ့နေရာရောက်လာပြီး ကျွန်မတို့ နိုင်ငံတော်အတွက် ပိုမိုပြီး စွမ်းဆောင်နိုင်မှာဖြစ်ပါတယ်။ အဲဒီတော့ ဒီကနေ့ ကျွန်မတို့ နိုင်ငံမှာဆိုလို့ရှိရင် အမျိုးသမီးဦးရေ ဟာဆိုလို့ရှိရင် နိုင်ငံတော်ရဲ့ လူဦးရေထက်ဝက်ကျော်ရှိပါတယ်။ ဒီအမျိုးသမီးဦးရေကို ကျွန်မတို့ အသုံးချဖို့လိုပါတယ်။ အဲဒီတော့ ဒီ PR စနစ်ဟာဆိုလို့ရှိရင် ဒီအမျိုးသမီးတွေများဖို့အတွက် လွှတ်တော် ထဲမှာများဖို့ဟာဆိုလို့ရှိရင် ဒါအင်မတန်ကောင်းတဲ့ စနစ်ဖြစ်ပါတယ်။ လွန်ခဲ့တဲ့ကာလတွေမှာ ကျွန်မ အနေနဲ့ East Timor ကို သွားရောက်လေ့လာတဲ့အခါမှာ သူတို့က ကျွန်မကို ဒီလွှတ်တော်ထဲမှာ ဒီကိစ္စနဲ့ပတ်သက်ပြီးတော့မှ PR စနစ်ကျင့်သုံးပြီး အမျိုးသမီးဦးရေများဖို့အတွက် တင်ပါလားလို့ ကျွန်မကိုတိုက်တွန်းခဲ့ပါတယ်။ နောက်ပြီးမှ ကျွန်မတို့လေ့လာခဲ့တဲ့ ဒိန်းမတ်နိုင်ငံတို့၊ အခြား နိုင်ငံတော်တော်များများမှာလည်း အမျိုးသမီးတွေဟာဆိုလို့ရှိရင် စွမ်းဆောင်ရည် အင်မတန်မြင့်မား တဲ့အမျိုးသမီးတွေ ပါဝင်လာတာဆိုလို့ရှိရင် PR စနစ်ကျင့်သုံးခြင်းရဲ့ ရလဒ်ဖြစ်ပါတယ်။ ဒါကြောင့်မို့လို့ ကျွန်မတို့ဟာဆိုလို့ရှိရင် PR စနစ်ကို စတင်ကျင့်သုံးပြီးတော့ ကျွန်မတို့အမျိုးသမီးတွေပါဝင်လာမယ် ဆိုလို့ရှိရင် ကျွန်မတို့နိုင်ငံအတွက် အများကြီးအထောက်အကူဖြစ်လာနိုင်တဲ့အနေအထားဖြစ်ပါတယ်။ ဒါကြောင့် ဒီကနေ့ ဦးအောင်ဇင်တင်ပြထားတဲ့ စနစ်ဟာဆိုလို့ရှိရင် ကျွန်မတို့ ရှေ့နိုင်ငံအတွက် အလား အလာအများကြီးကောင်းတဲ့ စနစ်တစ်ခုဖြစ်တဲ့အပြင် ကျွန်မတို့ တိုင်းရင်းသားတွေအတွက်လည်း အများ ကြီးအထောက်အကူဖြစ်တယ်။ ပိုမိုအားကောင်းတဲ့အနေအထားကို ဖော်ဆောင်နိုင်မယ့်အနေအထားဖြစ်တဲ့အတွက် ကျွန်မအနေနဲ့ ဦးအောင်ဇင်ရဲ့ အဆိုကို လှိုက်လှိုက်လှဲလှဲထောက်ခံပါကြောင်း ဆွေးနွေးရင်းနဲ့ နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးစောသိန်းအောင်၊ လှိုင်းဘွဲမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="195">ဦးစောသိန်းအောင်(လှိုင်းဘွဲမဲဆန္ဒနယ်)</mp>အားလုံးကို မင်္ဂလာပါလို့ နှုတ်ခွန်းဆက်သပါ တယ်။ ကျွန်တော်ကတော့ ကရင်ပြည်နယ်၊ လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစောသိန်းအောင် ဖြစ်ပါတယ်။ ကျွန်တော့်အနေနဲ့ လက်ရှိ လွှတ်တော်ရဲ့ အနေအထား ပြည်သူတွေရဲ့ ဒီမိုကရေစီအတွေးအခေါ်ပေါ်မှာ ရင့်ကျက်မှုအခြေအနေပေါ်မှာ PR စနစ်ကျင့်သုံးခြင်း၊ မကျင့်သုံးခြင်း နဲ့ပတ်သက်ပြီးတော့ ဆွေးနွေးတင်ပြသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ရဲ့ လွှတ်တော်ဟာ လွှတ်တော်သက်တမ်းရဲ့ လေးနှစ်ကျော်ကျော်သာရှိ ပါသေးတယ်။ နှစ်ပေါင်း ၁၀၀ ကျော်၊ ၂၀၀ ၀န်းကျင် ဒီမိုကရေစီအလေ့အကျင့်ရှိခဲ့တဲ့ နိုင်ငံတွေနဲ့စာ လိုက်ရင် ဒီမိုကရေစီအတွေ့အကြုံများစွာနုနယ်ပါသေးတယ်။ ဥပမာပေးရရင် ကျွန်တော်တို့ရဲ့ နိုင်ငံသားတွေဟာ နှစ်ပေါင်း ၁၀၀ ကျော်၊ ၂၀၀ နီးပါး ဒီမိုကရေစီကျင့်သားရခဲ့တဲ့ နိုင်ငံနဲ့စာလိုက်ရင် ကျွန်တော်တို့နိုင်ငံသားတွေဟာ လေးလသားအရွယ် ကလေးသူငယ်လောက်သာ ဒီမိုကရေစီအသိ ဉာဏ်ဖွံ့ဖြိုးစရှိပါသေးတယ်။ ၂၀၁၀ ခုနှစ် ရွေးကောက်ပွဲမှာ မဲအများဆုံးလူ အနိုင်ယူစနစ်နဲ့ ရွေးကောက်ပွဲအောင်မြင်လာ ခဲ့လို့ ယခုဆိုရင် ပါတီစုံဒီမိုကရေစီအဖြစ် လွှတ်တော်မှာ ပါတီစုံတိုင်းရင်းသားလူမျိုးစုံ လွှတ်တော် တာဝန်ကို ကိုယ်စီကိုယ်ငှယူရင်း လက်ရှိအနေအထားအရ လွှတ်တော်မှာ ဥပဒေပြုခြင်း၊ အာဏာ သုံးရပ်အချင်းချင်း စောင့်ကြည့်ထိန်းညှိခြင်း၊ ပြည်သူ့အသံ၊ ပြည်သူ့ဆန္ဒ၊ ပြည်သူ့မျှော်လင့်ချက်များကို လက်တွေ့အကောင်အထည်ဖော်ပေးခြင်း ပြည်ထောင်စုအစိုးရနှင့်လက်တွဲကာ တိုင်းရင်းသားများ မျှော်လင့်နေကြတဲ့ အပစ်အခတ်ရပ်စဲရေး၊ ငြိမ်းချမ်းရေးဖော်ဆောင်ရေးကိစ္စများကို အရှိန်အဟုန်မြှင့်ဆောင်ရွက်ရာမှာ ထိုက်သင့်တဲ့အတိုင်းအတာတစ်ခုရရှိနေပြီဖြစ်ပါတယ်။ ဒို့တာဝန်အရေးသုံးပါးဖြစ်တဲ့ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ ခိုင်မြဲရေးကို ဦးထိပ်ပန်ဆင်လျက် သမိုင်းပေးတာဝန်ကို လက်တွေ့အကောင်အထည်ဖော်နေကြခြင်း ဖြစ်တဲ့အတွက် ရရှိလာတဲ့အောင်မြင်မှုအတိုင်းအတာကို ရှေ့ဆက်ပိုမိုအောင်မြင်အောင် စစ်မှန်တဲ့ ငြိမ်းချမ်းရေးမှ ထာဝရငြိမ်းချမ်းရေးရအောင် အရိုးကြေကြေအရေခမ်းခမ်း ကြိုးပမ်းတဲ့ကာလလည်း ဖြစ်ပါတယ်။ အချိန်ကာလအနေနဲ့လည်း လွှတ်တော်ရဲ့ ပထမအကြိမ် သက်တမ်းလေးနှစ်ကျော်လွန်လာပြီး တစ်နှစ်ကျော်လောက်သာကျန်ပါတော့တယ်။ ဒီလိုမျိုး လွှတ်တော်ရဲ့ ဆောင်ရွက်မှု၊ နိုင်ငံတော် အစိုးရရဲ့ ဆောင်ရွက်မှုကို ကမ္ဘာက စိတ်ဝင်တစားရှိပြီး အားပေးနေဆဲကာလမှာ ၂၀၁၅ ခုနှစ် အလွန် ပိုင်းမှာ အထွေထွေရွေးကောက်ပွဲကျင်းပဖို့အတွက် ရွေးကောက်ပွဲစနစ်ပြောင်းဖို့ အမျိုးသား လွှတ်တော်မှ စတင်ပြီး PR စနစ်ကို တောင်းဆိုလာကြပါတယ်။ ယခုသည်လည်းပဲ ပြည်သူ့ လွှတ်တော်မှာ PR စနစ်ကို လက်ခံခြင်း၊ မခံခြင်းကိစ္စဆွေးနွေးနေ ပါပြီ။ လွှတ်တော်ထဲရောက်ရှိကြတဲ့ တိုင်းရင်းသားပါတီများ တော်တော်များများအနေနဲ့ လက်မခံနိုင်ကြ သလို NLD ပါတီကလည်း လက်မခံနိုင်ပါ။ သက်ဆိုင်ရာပြည်နယ်တွေမှာသာ အားထားရတဲ့ ယှဉ်ပြိုင် ရတဲ့တိုင်းရင်းသားပါတီများအနေနဲ့ PR ဟာ တိုင်းရင်းသားများရဲ့ အခွင့်အရေးကို ပိုမိုဆုံးရှုံးစေတယ်လို့ ရှုမြင်ကြပါတယ်။ တစ်နိုင်ငံလုံးရဲ့ မဲဆန္ဒနဲ့သာ အချိုးချမယ်ဆိုရင် နိုင်ငံအတွင်းမှာ ကွက်ကွက်ကလေး သာရှိတဲ့ တိုင်းရင်းသားများရဲ့ ရရှိနိုင်တဲ့ မဲအချိုးရေဟာ တစ်နိုင်ငံလုံးမှာရှိတဲ့ မဲအချိုးရေနဲ့ ဘယ်လိုမှ ယှဉ်သာခြင်းမရှိနိုင်တဲ့အတွက် တရားနည်းလမ်းမကျတဲ့ ရွေးကောက်ပွဲတစ်ခုဖြစ်ကြောင်း တိုင်းရင်း သားပါတီများက ယုံကြည်လက်ခံထားကြပါတယ်။ မြန်မာနိုင်ငံမှာ PR နဲ့ရွေးချယ်ရင် အစိုးရအနေနဲ့ အခက်အခဲမရှိပေမယ့် လွှတ်တော် လုပ်ငန်းမှာ တော်တော်လေး ငြင်းခုံမှုများပြားနေမှာဖြစ်ပါတယ်။ ယခုလက်ရှိအနေအထားမှာလည်းပဲ တိုင်းရင်းသားပါတီများအနေနဲ့ ဒီ PR စနစ်ကို သူတို့လက်မခံနိုင်တဲ့အတွက် ခွင့်တိုင်ပြီးတော့ လွှတ်တော်မှာ မိမိတို့ရဲ့ ဆန္ဒသဘောထားကို လွှတ်တော်မတက်ဘဲနဲ့ နေတဲ့အနေအထားမှာရှိပါတယ်။ PR စနစ်ကိုလေ့လာတဲ့အခါမှာ ဒီမိုကရေစီအသားကျနေတဲ့ အီတလီနိုင်ငံမှာတောင်မှ ဒီစနစ်နဲ့ အလုပ် မဖြစ်ကြောင်းကြားသိရပါတယ်။ အိမ်နီးချင်း ထိုင်းနိုင်ငံမှာတောင် ၁၉၃၂ ခုနှစ်ကနေစပြီးတော့ ဘုရင် စနစ်ကနေ ဒီမိုကရေစီစနစ်ကို ပြောင်းလာခဲ့ပေမယ့် ၆၅ နှစ်ရှိမှ ၁၉၉ရ ခုနှစ်လောက်မှသာ ဒီမိုကရေစီစနစ်ကို ဒီ PR စနစ်ကို စတင်အသုံးပြုခဲ့ကြောင်း သိရှိရပါတယ်။ ဒါကြောင့် ဒီမိုကရေစီ သက်တမ်းနုနယ်သေးတဲ့ မြန်မာနိုင်ငံအနေနဲ့ PR စနစ်ကို အလောတကြီး ဆန္ဒစောပြီး အခုချိန်မှာ စတင်သုံးမယ်ဆိုရင် လေးလသားမိခင်နို့ရည်ကို မှီဝဲနေရတဲ့ကလေးကို ချိုချဉ်စပ်ဖန်ရံခါး ရောပြွန်း ထားတဲ့ထမင်းနဲ့ ထမင်းကျွေးမိသလို ကလေးဒုက္ခရောက်မှာဖြစ်ပါတယ်။ စေတနာရေစီးကမ်းပြို ဖြစ်ပြီး အရာမထင် အကျိုးယုတ်စေနိုင်မှာသာဖြစ်ပါတယ်။ ကျွန်တော်တို့ တိုင်းရင်းသားပါတီများအနေနဲ့ PR ကို လုံးဝလုံးဝသဘောမတူလို့တော့မဟုတ်ပါ။ ဒီမိုကရေစီကျင့်သားရပြီး ရင့်ကျက်လာတဲ့အချိန်မှာ ကျင့်သုံးရင်ပိုမို အကျိုးဖြစ်ထွန်းမှာဖြစ်တဲ့အတွက်လာမယ့် ဒုတိယအကြိမ် ၂၀၁၅ ခုနှစ် ရွေးကောက်ပွဲမှာ ကျင့်သုံးခဲ့တဲ့ မဲအများဆုံးအနိုင်ရတဲ့ FPTP စနစ်ကိုသာကျင့်သုံးပြီး PR စနစ်ကို ပြည်သူများ ဒီမိုကရေစီအလေ့အကျင့် ရင့်ကျက်မှသာကျင့်သုံးသင့်ကြောင်း ပြည်သူများကိုယ်စား ဆွေးနွေးတင်ပြလိုပါတယ်။ မည်သို့ပင်ဖြစ်နေပါစေ ပထမအကြိမ် ဒသမ ပုံမှန် လွှတ်တော်အစည်းအဝေးမှာ လွှတ်တော်နာယကနှင့် ပြည်ထောင်စုရွေးကောက်ပွဲကော်မရှင် ဥက္ကဋ္ဌကနေပြီး လွှတ်တော်မှာရှိတဲ့ တိုင်းရင်းသားခေါင်းဆောင်များ၊ နယ်မှာရှိတဲ့ တိုင်းရင်းသား ခေါင်းဆောင်များကို PR နှင့်ပတ်သက်လို့ မျှမျှတတဖြစ်အောင် ဆောင်ရွက်ပေးမယ်ဆိုတဲ့ ကတိကဝတ် ကိုရထားပြီးသားဖြစ်ပါတယ်။ အဲဒီတော့ ကတိသစ္စာတည်သောအခါဝယ် အရသာလေးနဲ့ အပေါ်ဆီ တက်၍ နွယ်မြက်သစ်ပင်ဆေးဖက်ဝင်၏ဆိုတဲ့ အလင်္ကာဆောင်ပုဒ်လေးလို ကျွန်တော်တို့ တိုင်းရင်းသားနဲ့ ပြည်သူများက ဒီနွယ်မြက်သစ်ပင်ဆေးဖက်ဝင်မယ့်အချိန်အခါကို စောင့်မျှော်နေ ပါကြောင်း တင်ပြရင်း နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဦးသိန်းထွန်းဦး၊ အမရပူရမဲဆန္ဒနယ်က ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ ကျွန်တော်ကတော့ မန္တလေးတိုင်းဒေသကြီး၊ အမရပူရ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦး ဖြစ်ပါတယ်။ ကျွန်တော့်အနေနဲ့ ပုဇွန်တောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ဇင် တင်သွင်းသော ပြည်ထောင်စု မြန်မာနိုင်ငံနှင့် လိုက်လျောညီထွေမှုရှိမည့် ဒီမိုကရေစီကို ပိုမိုဖော်ဆောင်နိုင်သော အချိုးကျကိုယ်စား ပြုစနစ်ကို အခြေခံသည့် ရွေးကောက်ပွဲနည်းလမ်းကို ပြည်သူ့လွှတ်တော်ရွေးကောက်ပွဲအတွက် စီစဉ်ဆောင်ရွက်ပေးရေးအဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော့်အနေနဲ့ ဒီအဆိုကို ဘာကြောင့်ဆွေးနွေးရတာဆိုတာကို ဦးစွာတင်ပြရရင် အခြေခံဥပဒေ ပုဒ်မ ရ မှာ နိုင်ငံတော်သည် စစ်မှန်၍ စည်းကမ်းပြည့်ဝသော ပါတီစုံဒီမိုကရေစီစနစ်ကို ကျင့်သုံးသည်ဟုလည်းကောင်း၊ ဖွဲ့စည်းပုံ အခြေခံဥပဒေပုဒ်မ ၄ မှာ နိုင်ငံတော်၏ အချုပ်အခြာအာဏာသည် နိုင်ငံသားများထံမှ ဆင်းသက်ပြီး နိုင်ငံတော်တစ်ဝှမ်းလုံး၌ တည်သည်ဟုဖော်ပြုပြဋ္ဌာန်းထားပါတယ်။ ဒီနေ့ ဒီအချိန်ဟာ အခြေခံဥပဒေ ပုဒ်မ ၄ရ နှင့်အညီ နိုင်ငံတော်ဆိုတဲ့ ကျွန်တော်တို့ ကိုယ်စားလှယ်တွေ ဥပဒေပြုမှုအခွင့်အာဏာကို ရှိထားသော လွှတ်တော်အဖွဲ့အစည်းဟာ နိုင်ငံတော်နှင့် နိုင်ငံသားများ၏ ကောင်းကျိုးမှန်သမျှကိုဆောင်ရွက်ရန် အချိန်အခါကောင်းမှာ ဆောင်ရွက်သင့်သောလုပ်ငန်းများဖြစ်တဲ့ အခြေခံဥပဒေပုဒ်မ ၄ နှင့် အခြေခံဥပဒေပုဒ်မ ရ တို့ကို ပိုမိုဖော်ဆောင်ကျင့်သုံးနိုင်စေရန်နှင့် လွှတ်တော်အတွင်း ဒီမိုကရေစီကျင့်စဉ်နှင့်အညီ တိုင်းရင်းသားခေါင်းဆောင်များ၊ ပါတီစုံမှပုဂ္ဂိုလ်များ ပူးပေါင်းပါဝင်ဆောင်ရွက်နိုင် စေရန်အတွက် ဆွေးနွေးရခြင်း ဖြစ်ပါတယ်။ ဒီလိုဆွေးနွေးတဲ့နေရာမှာ တချို့ထင်မြင်ယူဆမှုအမျိုးမျိုးနဲ့ သုံးသပ်ဝေဖန်မှု၊ ဆွေးနွေးမှုများ ရှိနေကြောင်းကိုလည်း သိရှိရပါတယ်။ ကျွန်တော်တို့ဟာ ပါတီကြီးဖြစ်သလို ၂၀၁၀ မှာလည်း အနိုင်ရရှိ ခဲ့သော ပါတီလည်းဖြစ်ပါတယ်။ နောင်လာမယ့် ရွေးကောက်ပွဲမှာလည်း ယှဉ်ပြိုင်ရန်၊ အနိုင်ရရှိရန်၊ အဆင်သင့် ပြင်ဆင်ထားပြီးလည်း ဖြစ်ပါတယ်။ ဒါဆိုရင် ဘာ့ကြောင့် မိမိတို့ အနိုင်ရရှိခဲ့ဖူးတဲ့ FPTP စနစ်ကနေ ယခုအဆိုပြုတဲ့ PR စနစ်ကို ထောက်ခံဆွေးနွေးရသလဲ ဆိုရင် အဆိုရှင်၏တင်ပြချက်မှာ ပါဝင်တဲ့ နိုင်ငံတော်နှင့် နိုင်ငံသားများ၏ အကျိုးကိုရှေ့မှာထားပြီး မိမိတို့ရဲ့ အတ္တစိတ်ကို နောက်မှာ ထားကာ ဆောင်ရွက်ပေးစေလိုသောဆန္ဒအရ ဖြစ်ပါတယ်။ လွှတ်တော်ကိုယ်စားလှယ်များကလည်း ဒီလိုစိတ်မျိုးထားရှိပြီး ဆွေးနွေးဆုံးဖြတ် အတည်ပြုမယ်ဆိုရင် နိုင်ငံတော်နှင့် နိုင်ငံသားများ၏ ကောင်းကျိုးကို ပိုမိုဖော်ဆောင်ပေးနိုင်လိမ့်မယ်လို့လည်း မျှော်လင့်မိပါတယ်။ ဥက္ကဋ္ဌကြီးခင်ဗျား။ ကမ္ဘာပေါ်မှာ ဒီမိုကရေစီစနစ်ကျင့်သုံးတဲ့နိုင်ငံပေါင်း ၁၆ရ နိုင်ငံရှိတဲ့အနက် နိုင်ငံပေါင်း ၈ရ နိုင်ငံက PR စနစ်ကို လက်ခံကျင့်သုံးလျက်ရှိတာကို တွေ့ရှိရပါတယ်။ အချိုးကျ ကိုယ်စားပြုစနစ်အား ကျင့်သုံးတဲ့နိုင်ငံများမှာ အာဂျင်တီးနား၊ ဘယ်လ်ဂျီယံ၊ ချီလီ၊ ကိုလံဘီယာ စတဲ့ နိုင်ငံများဖြစ်ပြီးတော့ အချိန်ကိုငဲ့ကွက်သောအားဖြင့် ကျွန်တော့်အနေနဲ့ ဆက်လက်မဖော်ပြဘဲ အချိုး ကျကိုယ်စားပြု စနစ် PR ရဲ့ အားသာချက်တွေကတော့ ပါတီငယ်များအား ထောက်ခံသူများ အပါအဝင် နိုင်ငံရေး အုပ်စုအားလုံးသည် တရားမျှတသော ကိုယ်စားပြုမှုကို ခံစားရခြင်း၊ မဲဆန္ဒရှင်များအဖို့ ရွေးချယ်ခွင့်ပိုရစေ၍ စိတ်ဝင်စားမဲထည့်သူအရေအတွက်ပိုလာပြီး လူထုပါဝင်မှုရေချိန် မြင့်တက်လာ နိုင်ခြင်း၊ လွှတ်တော်တွင် နိုင်ငံရေးပါတီအရေအတွက် ပိုလာသဖြင့် ကိုယ်စားပြု ဖော်ပြသည့် အမြင် အမျိုးမျိုးကို သိရှိခွင့်ရခြင်း၊ ပါတီမှတင်ပြသည့် ကိုယ်စားလှယ်လောင်းများစာရင်းတွင် အရည်အချင်း ပြည့်မီသူများ ကိုယ်စားလှယ်လောင်းများ၏ အရည်အသွေးတိုးတက်လာခြင်း၊ လူမျိုးစုလူမျိုးစုံ၊ ဘာသာမျိုးစုံကိုယ်စားလှယ်များ ပိုမိုလာရုံသာမက အမျိုးသမီးကိုယ်စားလှယ်များ ပါဝင်မှုနှုန်း မြင့်တက်လာခြင်း၊ ပါတီကြီးတစ်ခု၏မူဝါဒနှင့် လက်တွေ့အကောင်အထည်ဖော်ဆောင်ရွက်မှုများကို အပြန်အလှန်ထိန်းကျောင်းပေးနိုင်ခြင်း၊ နိုင်ငံရေးအင်အားစတစ်ခုက လွှတ်တော်အား သိမ်းပိုက်မှုကို ကာကွယ်နိုင်ခြင်း၊ ကိုယ်စားလှယ်လောင်းသည် သတ်မှတ်မဲမရရှိပါက မဲအနည်းဆုံးရရှိသော ကိုယ်စားလှယ်လောင်းကို ထုတ်ပယ်ပြီး အခြားကိုယ်စားလှယ်များထံ ပြန်လည်ဝေငှခြင်းဖြစ်၍ မျှတ ောစနစ်ဖြစ်ခြင်း၊ ရွေးကောက်ပွဲလွန်ကာလများတွင် နိုင်ငံတော်တည်ဆောက်မှုယန္တရားများ တည်ငြိမ် အေးချမ်းစွာဖြစ်ထွန်းပေါ်ပေါက်ရေးသည် လွန်စွာအရေး ကြီးပါတယ်။ နိုင်ငံ၏ အတိတ်သမိုင်းကြောင်း၊ ကမ္ဘာ့နိုင်ငံများ၏ အတွေ့အကြုံများအားလုံးကို ခြုံငုံသုံးသပ်၍ အကောင်းဆုံးသောနည်း လမ်းကို မိမိတို့နိုင်ငံအနေဖြင့် ရွေးချယ်နိုင်ခွင့်ရှိသည့်ကာလအတွင်းတွင် ပြတ်သားစွာဆုံးဖြတ်ရွေးချယ် ရမည်ဖြစ်ကြောင်းကိုလည်းပဲ တင်ပြအပ်ပါတယ်။ ဤကဲ့သို့ နိုင်ငံပေါင်းမြောက်များစွာသည် PR စနစ်ကို ကျင့်သုံးခဲ့ကြသကဲ့သို့ ကျွန်တော်တို့ မြန်မာနိုင်ငံသည်လည်း ယနေ့ပုံဖော်နေသော အေးချမ်းသာယာပြီး ခေတ်မီဖွံ့ဖြိုးတိုးတက်သော နိုင်ငံတော်တည်ဆောက်မှုနှင့်လည်းကောင်း၊ ဒီမိုကရေစီကျင့်စဉ်နှင့်လည်းကောင်း၊ ပါတီစုံစနစ်တွင် ပါတီများ၏ရှင်သန်နိုင်မှု၊ အချင်းချင်းပူးပေါင်းညှိနှိုင်းဆောင်ရွက်နိုင်မှုနှင့်လည်းကောင်း၊ သက်ဆိုင်ရာ ပါတီနှင့် တိုင်းရင်းသားခေါင်းဆောင်များ၊ နိုင်ငံအတွက်အားထားရမည့်ပုဂ္ဂိုလ်များ လွှတ်တော်အတွင်း ဝင်ရောက်၍ နိုင်ငံ့အရေးပါဝင်ပူးပေါင်းဆောင်ရွက်နိုင်ရန်အတွက်လည်းကောင်း၊ ပြည်ထောင်စု မြန်မာနိုင်ငံနှင့် လိုက်လျောညီထွေမှုရှိမည့် ဒီမိုကရေစီကို ပိုမိုဖော်ဆောင်နိုင်သော အချိုးကျ ကိုယ်စားပြု စနစ်ကိုအခြေခံသည့် ရွေးကောက်ပွဲနည်းလမ်းကို အကောင်အထည်ဖော်ဆောင်ရွက်ရန် အတွက် ကော်မရှင် သို့မဟုတ် ကော်မတီတစ်ရပ်ဖွဲ့စည်းပြီး ဥပဒေတစ်ရပ်ရေးဆွဲပြဋ္ဌာန်း ဆောင်ရွက် ပေးနိုင်ပါရန် တင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးခွန်လိန်း၊ ဖလမ်းမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="201">ဦးခွန်လိန်း(ဖလမ်းမဲဆန္ဒနယ်)</mp>ရိုသေလေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့် အနေနဲ့ ဒီရွေးကောက်ပွဲစနစ်အကြောင်းကို ဆွေးနွေးတင်ပြတဲ့အခါမှာ တင်ပြရမယ့်အချက်က ကွဲပြား နေသလိုဖြစ်နေပါတယ်။ ဘာကြောင့်လဲဆိုတော့ အဆိုတင်သွင်းထားတဲ့ ပုဂ္ဂိုလ်ရဲ့ အဆိုမှာ ပြည်နယ် ရ ပြည်နယ်မှာ မကျင့်သုံးဘဲ တိုင်းဒေသကြီးတွေမှာပဲ ကျင့်သုံးဖို့ဆိုပြီးတော့ အဆိုတင်သွင်းခဲ့ပါတယ်။ အဲ့ဒီအဆိုကိုကြည့်လို့ရှိရင် ကျွန်တော်တို့ တိုင်းရင်းသားပါတီအများစုကတော့ ကျွန်တော်တို့ ဒေသ တွေမှာ ဒီကိစ္စကို၊ ဒီစနစ်ကိုဖော်ဆောင်ဖို့ရန် လောလောဆယ်အနေနဲ့ လုံးဝအဆင်သင့်မဖြစ်သေးပါ ဘူးဆိုတာတော့ ထင်ရှားနေပါတယ်။ ဒါကြောင့်မို့လို့ ဒီကိစ္စကို ကျွန်တော်တို့ ဆွေးနွေးတဲ့ အခါမှာ ကျွန်တော့်အနေနဲ့ တိုင်းပြည်တစ်ပြည်ဖြစ်တဲ့အတွက်ကြောင့် တိုင်းပြည်တစ်ပြည်အနေနဲ့ပဲ ကျွန်တော် အနည်းငယ် ဆွေးနွေးလိုပါတယ်။ နောက်ဆုံး ဒီတိုင်းပြည်ကို ကျွန်တော်တို့ တည်ထောင်တာ အခု လက်ရှိအခြေအနေထိ ကျွန်တော်တို့ ရောက်နိုင်တာဟာဖွဲ့စည်းပုံအခြေခံဥပဒေ အတည်ပြုပြဋ္ဌာန်းပြီး တဲ့အတွက်ကြောင့် အဲ့ဒီအခြေခံဥပဒေအရ ကျွန်တော်တို့ ယနေ့လွှတ်တော်သည် အခုလိုနိုင်ငံရဲ့ ဥပဒေပြု Body အနေနဲ့ ရှိနေတာဖြစ်ပါတယ်။ ဒါ့ကြောင့် ဒီဥပဒေကို ကျွန်တော်တို့ကြည့်လို့ရှိရင် ကျွန်တော့်အနေနဲ့ အသေးစိတ်မပြောလိုတော့ပါဘူး။ ကြည့်လို့ရှိရင် လောလောဆယ် ကျွန်တော်တို့ ရွေးကောက်ပွဲစနစ်ကို တခြားနည်းနဲ့ ပြောင်းလဲကျင့်သုံးမယ်ဆိုရင် ပထမဦးစွာ ဒီအခြေခံဥပဒေ ပြဋ္ဌာန်းချက်နှင့်ညီအောင် ကျွန်တော်တို့ ဒီအခြေခံဥပဒေပြဋ္ဌာန်းချက်တချို့တွေကို အရင်ပြင်ဖို့လိုလိမ့် မယ်လို့ထင်ပါတယ်။ အဲ့လိုပြင်ပြီးမှသာလျှင် ကျွန်တော်တို့ ရွေးကောက်ပွဲစနစ်တစ်ခုကို ကူးပြောင်း ဖို့ဟာ မှန်ကန်မယ်လို့ ကျွန်တော်ယူဆပါတယ်။ ဘာ့ကြောင့်လဲဆိုတော့ တခြားနေရာတွေမှာတော့ ကျွန်တော်တို့ အခြေခံဥပဒေဟာ နိုင်ငံရဲ့ အုတ်မြစ်အကြီးဆုံး၊ နိုင်ငံမှာစွမ်းအားအကြီးဆုံး၊ နိုင်ငံမှာ ပါဝါအကြီးဆုံးဖြစ်တဲ့အတွက်ကြောင့် ဒီအခြေခံဥပဒေကြီးကို ကျွန်တော်တို့ ကျော်ဖြတ်လို့၊ ကျော်လွန် ပြီးတော့ ကျွန်တော်တို့ တစ်ခုခုပြဋ္ဌာန်းမယ်ဆိုရင် မဖြစ်နိုင်တာ ဖြစ်ပါတယ်။ ဒါ့ကြောင့်မို့လို့ ဒီအခြေခံ ဥပဒေကြီးကို ကျွန်တော်တို့ အရင်ပြင်ကြရအောင်လို့ ကျွန်တော့်အနေနဲ့ တင်ပြလိုပါတယ်။ နောက်ပြီးတော့ ဒီအခြေခံဥပဒေ၊ နိုင်ငံတော်ရဲ့ အခြေခံမူတွေမှာ ကျွန်တော်တို့ ကြည့်လို့ရှိရင် ကျွန်တော်တို့နိုင်ငံမှာ အဓိကဖော်ပြနေတာကတော့ ဘာလဲဆိုတော့ ကျွန်တော်တို့ တိုင်းရင်းသား စည်းလုံးညီညွတ်ရေးဖြစ်ပါတယ်။ တိုင်းရင်းသားစည်းလုံးညီညွတ်ရေးကို ဒီအခြေခံဥပဒေမှာလည်း အလေးထားပြီးတော့ ဖော်ပြထားပါတယ်။ ကျွန်တော်တို့ အစိုးရအနေနဲ့သော်လည်းကောင်း၊ လွှတ်တော်အနေနဲ့သော်လည်းကောင်း တိုင်းရင်းသားစည်းလုံးညီညွတ်ရေးကိုပဲ အဓိကထားပြီးတော့ အခုကျွန်တော်တို့ ဆောင်ရွက်နေကြတာဖြစ်တဲ့အတွက်ကြောင့် အခုလို ရွေးကောက်ပွဲစနစ် ပုံစံပြောင်း ခြင်းအားဖြင့် ရှုပ်ရှုပ်ထွေးထွေးနဲ့ ကျွန်တော်တို့ နေရာဒေသအတော်များများမှာ ဘယ်လိုပြောရမလဲ ဆိုရင်တော့ နားမလည်နိုင်လို့၊ သဘောမပေါက်နိုင်လို့ မဖြစ်သင့်တာတွေဖြစ်နိုင်တဲ့ အခြေအနေတောင်ရှိကောင်းရှိနိုင်ပါတယ်။ အဲ့ဒီလိုဖြစ်လာလို့ရှိရင် ကျွန်တော်တို့ တိုင်းရင်းသားစည်းလုံးညီညွတ်မှု ထိခိုက်သွားမှာဖြစ်တဲ့အတွက်ကြောင့် ဒီ PR စနစ်ဟာ အချိန်ယူပြီးတော့၊ ကျွန်တော်တို့လေ့လာပြီးတော့၊ သင်ကြားပြီးတော့ ဥပဒေနှင့်ညီအောင် ပြုလုပ်ပေးမှသာလျှင် ကျွန်တော်တို့အနေနဲ့ ကျင့်သုံးရင် ပိုပြီးတော့ ကျွန်တော်တို့နိုင်ငံအတွက် အကျိုးရှိမယ်လို့ ကျွန်တော် ယူဆပါတယ်။ ဒါကြောင့်မို့လို့ လောလောဆယ်အနေနဲ့ ဒီ PR စနစ်ကို မကျင့်သုံးသေးဘဲနဲ့ လက်ရှိအခြေအနေအရပဲ ကျွန်တော်တို့ ဆက်လက်ပြီးတော့သွားရင် ပိုပြီးတော့ နိုင်ငံအတွက်အကျိုးရှိမယ်လို့ ကျွန်တော်တင်ပြရင်းနိဂုံးချုပ် ပါတယ်။</speech>
<speech type="speaker">ဦးသာဝင်း၊ ရန်ကင်းမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="382">ဦးသာဝင်း(ရန်ကင်းမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ဧည့်သည်များအားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ရန်ကင်းမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးသာဝင်းဖြစ်ပါတယ်။ ကျွန်တော့်အနေနဲ့ ပုဇွန်တောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ဇင်တင်သွင်းတဲ့ မြန်မာနိုင်ငံနှင့်လိုက်လျောညီထွေမှုရှိမယ့် ပြည်သူ့လွှတ်တော်အတွက် ရွေးကောက်ပွဲကျင်းပမည့်စနစ်တစ်ခု ဖော်ဆောင်ကျင့်သုံးရေးအတွက် စီစဉ်ဆောင်ရွက်ပေးနိုင်ရေး တိုက်တွန်းကြောင်းအဆိုကို ရိုးရိုးလေးရှုမြင်ပြီး ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီး ခင်ဗျား။ ယခုအချိန်ဟာ ကျွန်တော်တို့ နိုင်ငံတော်ကြီးကို အေးချမ်းသာယာပြီး ခေတ်မီဖွံ့ဖြိုး တိုးတက်တဲ့ ဒီမိုကရေစီနိုင်ငံအဖြစ် ပီပြင်စွာဖော်ဆောင်လာရေး၊ ဖြစ်ပေါ်လာရေးအတွက် ကြိုးပမ်း တည်ဆောက်နေတဲ့ကာလဖြစ်ပါတယ်။ ယခုအခါမှာ နိုင်ငံတော်ဖွဲ့စည်းပုံအခြေခံဥပဒေနဲ့အညီ ပါတီစုံ ဒီမိုကရေစီစနစ်ကို ပြောင်းလဲကျင့်သုံးဆောင်ရွက်နိုင်ခဲ့ပြီး ပို၍ပို၍ ကောင်းမွန်ပြည့်စုံတဲ့ ဒီမိုကရေစီ စနစ်ကို ပြောင်းလဲဖော်ဆောင်နေတဲ့ကာလဖြစ်တဲ့အတွက် ပြုပြင်ပြောင်းလဲသင့်တာကို ကျွန်တော်တို့ တတွေ ပြုပြင်ပြောင်းလဲဆောင်ရွက်နေကြတာဖြစ်ပါတယ်။ ယနေ့ ကျွန်တော်တို့ လွှတ်တော်များအနေနဲ့ နိုင်ငံအတွင်းတည်ရှိပြီးဖြစ်တဲ့ဥပဒေများကို ဒီမိုကရေစီကျင့်စဉ်နဲ့ကိုက်ညီတဲ့ ဥပဒေများဖြစ်ဖို့အတွက် ပြင်သင့်တာပြင်၊ ဖြည့်သင့်တာဖြည့်၊ အသစ်ရေးဆွဲသင့်တာ အသစ်ရေးဆွဲပြဋ္ဌာန်းပြီး ဆောင်ရွက်လျက် ရှိနေကြပါတယ်။ ထို့နည်းတူပဲ တိုင်းရင်းသားစည်းလုံးညီညွတ်ရေး၊ အမျိုးသားပြန်လည်သင့်မြတ်ရေး၊ ငြိမ်းချမ်းရေးနဲ့ နိုင်ငံရေးပါတီများ ပြည်သူ့ကိုယ်စားပြု လွှတ်တော်အသီးသီးမှာ ပါဝင်ဆောင်ရွက်နိုင် ရေးနှင့် ဒီမိုကရေစီစနစ်ကို ပီပြင်စွာကျင့်သုံးနိုင်ရေးအတွက် ကျွန်တော်တို့နိုင်ငံရဲ့ ရွေးကောက်ပွဲ စနစ်ကိုလည်းပဲ အခြားနိုင်ငံများနည်းတူ ကျင့်သုံးဖော်ဆောင်ရန်လိုအပ်တဲ့အတွက် ယခုလိုထောက်ခံ ဆွေးနွေးခြင်းပဲဖြစ်ပါတယ်။ ဥက္ကဋ္ဌကြီးခင်ဗျား။ ဒီမိုကရေစီစနစ်မှာ နိုင်ငံရေးပါတီများတည်ရှိမှု ရွေးကောက်ပွဲနှင့် ပြည်သူ့ ကိုယ်စားလှယ်များပါဝင်တဲ့ လွှတ်တော်များတည်ရှိမှုဟာ အဓိကကျတဲ့ အင်္ဂါရပ်များဖြစ်ပါတယ်။ ကျွန်တော်တို့ထက်အရင် ဒီမိုကရေစီကျင့်သုံးနေတဲ့ နိုင်ငံများရဲ့ နိုင်ငံရေး၊ စီးပွားရေး၊ ဒီမိုကရေစီရေး၊ ရွေးကောက်ပွဲစနစ်စတဲ့နယ်ပယ်အသီးသီးမှာ အောင်မြင်စွာ ဆောင်ရွက်နေမှုများကို လေ့လာလျက် ကျွန်တော်တို့နိုင်ငံနဲ့ နိုင်ငံသားများရဲ့ အကျိုးစီးပွားအတွက် ကျွန်တော်တို့ နိုင်ငံနှင့်သင့်လျော်တဲ့ကိစ္စများကိုလေ့လာသုံးသပ်ရယူပြီး ယခုအခြေအနေထက် ကောင်းမွန်မှန်ကန်မယ်ဆိုတဲ့ကိစ္စတွေကို ရယူဆောင်ရွက်ကြရမှာပဲဖြစ်ပါတယ်။ ရွေးကောက်ပွဲနဲ့ပတ်သက်ပြီး ကမ္ဘာတစ်ဝှမ်း ဒီမိုကရေစီစနစ်ကို ကျင့်သုံးနေကြတဲ့ နိုင်ငံပေါင်း ၁၆ရ နိုင်ငံရှိတဲ့အနက်မှ နိုင်ငံပေါင်း ၉၀ နီးပါးမှာ အချိုးကျကိုယ်စားပြု ရွေးကောက်ပွဲစနစ်ကို လက်ခံကျင့်သုံးလျက်ရှိတာ လေ့လာတွေ့ရှိရပါတယ်။ လူမျိုးများစွာနဲ့ ပြည်ထောင်စုပုံသဏ္ဍာန်စုစည်းထားတဲ့ နိုင်ငံအတော်များများမှာ ကျင့်သုံးလျက်ရှိတာ လေ့လာတွေ့ရှိ ရပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ တိုင်းရင်းသားလူမျိုးများစုပေါင်းနေထိုင်ကြရပြီး ဒီမို ကရေစီစနစ်ကို ဖော်ဆောင်ကျင့်သုံးလျက်ရှိရာမှာ တိုင်းရင်းသားပြည်သူများရဲ့ ကိုယ်စား နိုင်ငံရဲ့ အရေးအရာကိစ္စများကို ဖော်ဆောင်ပေးနိုင်ဖို့ ဖွဲ့စည်းတည်ထောင်ထားတဲ့ နိုင်ငံရေးပါတီပေါင်း ၆၅ ပါတီရှိပါတယ်။ ဒါကြောင့် နိုင်ငံရေးပါတီအားလုံး ပြည်သူ့ကိုယ်စားပြု နိုင်ငံ့အရေးအရာကိစ္စတွေမှာ ပါဝင်ဆောင်ရွက်ခွင့်ရရှိနိုင်ဖို့နဲ့ ဒီမိုကရေစီစနစ်ပီပြင်စွာဖြစ်ပေါ်လာရေးအတွက် ရွေးကောက်ပွဲစနစ် ကိုလည်း နိုင်ငံတော်ဖွဲ့စည်းပုံအခြေခံဥပဒေကပေးထားတဲ့ မူဘောင်အတွင်းကနေပြီးတော့မှ ကျွန်တော် တို့နိုင်ငံနဲ့ သင့်လျော်တဲ့ ပြည်သူ့လွှတ်တော်အတွက် ရွေးကောက်ပွဲစနစ်တစ်ခု အသစ်ပြဋ္ဌာန်း ဆောင်ရွက်သင့်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ကမ္ဘာ့နိုင်ငံများရဲ့ ရွေးကောက်ပွဲစနစ်များကို လေ့လာတဲ့အခါ အခြေခံ အားဖြင့် လွှတ်တော်ရွေးကောက်ပွဲ နှစ်မျိုးကျင့်သုံးဆောင်ရွက်နေတာတွေ့ရပါတယ်။ ဒါပေမယ့် မဲအများဆုံးရသူ အနိုင်ရတဲ့စနစ် (FPTP) နဲ့ အချိုးကျကိုယ်စားပြုစနစ် (PR) တို့ဖြစ်ပါတယ်။ အဆိုပါ ရွေးကောက်ပွဲနှစ်မျိုးကို ပေါင်းစပ်ထားတဲ့ ကိုယ်စားလှယ်အချိုးကျ MMP ကိုလည်း ကျင့်သုံးဆောင်ရွက်နေကြတာတွေ့ရပါတယ်။ ရွေးကောက်ပွဲစနစ်အားလုံးမှာ အားသာချက်၊ အားနည်းချက် များရှိသော်လည်းပဲ ဒီမိုကရေစီကျင့်သုံးတဲ့နိုင်ငံများရဲ့ ၅၃ ရာခိုင်နှုန်းကျော်တဲ့ နိုင်ငံများဟာ အချိုးကျ ကိုယ်စားပြု စနစ်ကို ကိုယ့်နိုင်ငံရဲ့ အခြေအနေပေါ်မူတည်ပြီး မွမ်းမံပြုပြင်ကျင့်သုံးနေကြတာ လေ့လာ တွေ့ရှိပါတယ်။ လူမျိုးစု၊ လူနည်းစုရှိတဲ့နိုင်ငံများ၊ ပါတီများစွာဖွဲ့စည်းတည်ရှိတဲ့ နိုင်ငံများအတွက် အချိုးကျကိုယ်စားပြု ပုံစံနဲ့ လွှတ်တော်အမတ်များရွေးချယ်တဲ့စနစ်ဟာ ဒီမိုကရေစီနည်းလမ်းကျတဲ့ ရွေးကောက်ပွဲစနစ်ဖြစ်တယ်လို့ ပညာရှင်များက အမှတ်ပေးထားကြောင်း လေ့လာတွေ့ရှိရပါတယ်။ ဥက္ကဋ္ဌကြီးခင်ဗျား။ ယနေ့နိုင်ငံမှာ ကျင့်သုံးဆောင်ရွက်နေကြတဲ့ ရွေးကောက်ပွဲစနစ်များအပေါ် လေ့လာတွေ့ရှိချက်အရလည်းကောင်း၊ ကျွန်တော်တို့နိုင်ငံမှာ တိုင်းရင်းသားများ စုပေါင်းနေထိုင်မှုနဲ့ နိုင်ငံရေးပါတီပေါင်း ၆၀ ကျော်ရှိမှုအခြေအနေအရလည်းကောင်း၊ ဒီမိုကရေစီစနစ်ပီပြင်စွာ ပေါ်ထွန်း ရေးအတွက်လည်းကောင်း၊ ပြည်သူ့လွှတ်တော်ကိုယ်စားလှယ် ရွေးကောက်ပွဲစနစ်ကို PR စနစ်၊ ကိုယ်စားလှယ်နှောအချိုးကျစနစ်ကို အခြေခံတဲ့ရွေးကောက်ပွဲစနစ်တစ်ခု အသစ်ပြဋ္ဌာန်း ကျင့်သုံးနိုင် ရေးအတွက် ရွေးကောက်ပွဲစနစ်လေ့လာသုံးသပ်ရေး ကော်မရှင်၊ ကော်မတီများ ဖွဲ့စည်းစီစဉ်။ နိဂုံးချုပ် တင်ပြလိုတာကတော့ ကျွန်တော်တို့နိုင်ငံအပါအဝင် ယနေ့ကမ္ဘာတစ်ဝှမ်းကျင့်သုံးနေကြတဲ့ ဒီမိုကရေစီ ဟာကိုယ်စားပြုဒီမိုကရေစီဖြစ်ပါတယ်။ တိုင်းရင်းသားပြည်သူများကို ကိုယ်စားပြုရာမှာ ကျယ်ပြန့် နိုင်သမျှ ကျယ်ပြန့်စွာကိုယ်စားပြုနိုင်သလောက် ဒီမိုကရေစီကျင့်စဉ်တစ်ရပ်လည်း အတိုင်းအတာ အားဖြင့် ပြည့်စုံလာမှာဖြစ်ပါတယ်။ သူတို့နိုင်ငံအတွင်း တည်ငြိမ်အေးချမ်းရေး၊ တိုင်းရင်းသားစည်းလုံး ညီညွတ်ရေးနဲ့ ပါတီငယ်များလည်း ပါဝင်ဆောင်ရွက်ခွင့်ရရှိရေးကို ဦးတည်တဲ့ ကျွန်တော်တို့နိုင်ငံနဲ့ လိုက်လျောညီထွေဖြစ်မယ့် ပြည်သူ့လွှတ်တော် ရွေးကောက်ပွဲစနစ်တစ်ခု ပြောင်းလဲကျင့်သုံးနိုင် ရေးဟာ ဒီမိုကရေစီကျင့်စဉ်များ ပီပြင်စွာဖြစ်ပေါ်လာရေးကို တစ်ဆင့်တက်ပြီး ကြိုးပမ်းဆောင်ရွက် ရေးအတွက် အဆိုပြု တင်ပြခြင်းဖြစ်တဲ့အတွက် ပုဇွန်တောင်မြို့နယ်က ပြည်သူ့လွှတ်တော် ကိုယ်စားလှယ် ဦးအောင်ဇင်ရဲ့ အဆိုကိုထောက်ခံကြောင်း ဆွေးနွေးရင်းနိဂုံးချုပ်အပ်ပါတယ်ခင်ဗျား။</speech>
<speech type="speaker">ဒေါ်ခင်သန္တာ၊ တံတားဦးမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="1177">ဒေါ်ခင်သန္တာ(တံတားဦးမဲဆန္ဒနယ်)</mp>မင်္ဂလာပါရှင်။ လေးစားအပ်ပါသော ဥက္ကဋ္ဌကြီးရှင်။ ရွေးကောက်ပွဲစန���် ပြောင်းလဲကျင့်သုံးမှုနဲ့ပတ်သက်ပြီးတော့ ၂၀၁၂ ခုနှစ်မှာ ရွေးကောက်ပွဲကော်မရှင် ဥက္ကဋ္ဌကနေပြီးတော့ တင်ပြတဲ့အချိန်မှာ ကျွန်မတို့ ပြည်ထောင်စုလွှတ်တော်နာယကက ဖွဲ့စည်းပုံ အခြေခံဥပဒေပြင်ဆင်ချိန်ကျမှ ပြင်ရမယ်ဆိုပြီးတော့မှ ပြောသွားပါတယ်။ လွှတ်တော်ကိုယ်စားလှယ် တော် ၇၅ ရာခိုင်နှုန်းကျော်ရဲ့ ထောက်ခံမှုနှင့်တင်မကဘဲနဲ့ တစ်နိုင်ငံလုံး လူထုဆန္ဒရယူပြီးမှသာ တစ်နည်းအားဖြင့်ပြောရင် ပြည်လုံးကျွတ်ဆန္ဒခံယူပြီးမှသာ ရွေးကောက်ပွဲစနစ်ကို ပြောင်းလဲလို့ ရမယ်လို့ထင်ပါတယ်။ အခု အဲ့ဒီဟာနဲ့ပတ်သက်ပြီးတော့မှ တစ်နိုင်ငံလုံးမှာရှိတဲ့ ပြည်သူသိန်း ၅၀ကျော်ကနေပြီးတော့မှ လက်မှတ်ထိုးဆန္ဒတွေပြု ထားကြတဲ့ ပုဒ်မ ၄၃၆ ပုဒ်မခွဲ(က) မှာပါပါတယ်။ ပြည်ထောင်စုရွေးကောက်ပွဲကော်မရှင်ကလည်းပဲ ၂၀၁၃ ခုနှစ်အတွင်းမှာပဲ စတင်ဆောင်ရွက်မှ သာလျှင် အချိန်လုံလောက်မယ်၊ စနစ်ပြောင်းလဲဖို့ဟာ အချိန်လုံလောက်မယ်ဆိုတဲ့သဘောမျိုး ဆွေးနွေးသွားခဲ့ပါတယ်။ ဥက္ကဋ္ဌကြီးရှင်။ ကျွန်မတို့ ကျင့်သုံးခဲ့တဲ့ ဒီ FPTP စနစ်မှာ မြို့ တိုင်းမှာရှိတဲ့ မဲဆန္ဒရှင် ပြည်သူ တွေက ကိုယ်မဲပေးလိုက်တဲ့ ဒါမှမဟုတ် ကိုယ်မဲမပေးလိုက်တဲ့ ကိုယ်စားလှယ် အားလုံးကိုသိပါတယ်။ လျှို့ဝှက်မဲပေးတဲ့စနစ်ဖြစ်တဲ့အတွက်လည်း ကိုယ်က ဒီကိုယ်စားလှယ်ကို မဲပေးခဲ့တယ်၊ မပေးခဲ့တယ် ဆိုတာကိုလည်းပဲ ဒီကိုယ်စားလှယ်က အနိုင်ရရှိသွားတဲ့ကိုယ်စားလှယ်က မသိခဲ့ပါဘူး။ ဒါကြောင့်မို့လို့ အနိုင်ရသွားတဲ့ကိုယ်စားလှယ်နဲ့ တိုင်ပင်ဆွေးနွေးတင်ပြလို့ရပါတယ်။ အဲ့ဒီအတွက် ရှုံးမဲတွေဖြစ်သွားတဲ့ မဲဆန္ဒရှင်တွေရဲ့ မဲဟာ လုံးဝဆုံးရှုံးမှုမရှိပါဘူး။ ပြည်သူမဲဆန္ဒရှင်များ ဆုံးရှုံးမှုလုံးဝမရှိပါဘူး။ အခုလက်ရှိ အခြေအနေမှာလည်းပဲ။ မနေ့တုန်းက အဆိုတင်သွားတဲ့ အဆိုကိုကန့်ကွက်ဖို့ ပြောသွားခဲ့တဲ့၊ ဆွေးနွေး သွားခဲ့တဲ့ လွှတ်တော်ကိုယ်စားလှယ်ပြောသလိုပါပဲ။ ကျွန်မတို့အနေနဲ့ တိုင်းရင်းသားစည်းလုံးညီညွတ် ရေးအင်မတန်အရေးကြီးပါတယ်။ ကျွန်မတင်ပြလိုပါတယ်။ လွှတ်တော်အတွင်းမှာရှိတဲ့ တိုင်းရင်းသား ပါတီအားလုံးနီးပါးက အပြင်းအထန်ကိုပဲတစ်ညီတစ်ညွတ်ထဲ ကန့်ကွက်နေကြပါတယ်။ လွှတ်တော်ထဲ မရောက်ရှိကြသေးတဲ့ တိုင်းရင်းသားပါတီတွေကလည်းပဲ လက်မခံ၊ ကန့်ကွက်ကြောင်းကြားသိရပါ တယ်။ နောက်တစ်ချက်က ရွေးကောက်ပွဲစနစ်ကို ပြောင်းလဲကျင့်သုံးတာသည် နိုင်ငံရဲ့ ဒီမိုကရေစီ အရေးအတွက်လား။ ပါတီများအတွက်လားဆိုတာကိုလည်းပဲ သေသေချာချာ ပြန်လည်ဆန်းစစ်စေလို ပါတယ်။ ပါတီစုံဖြစ်ဖို့ဆိုလို့ရှိရင်လည်းပဲ အခုလွှတ်တော်တွင်းမှာလည်းပဲ ပါတီအစုံရှိပါတယ်။ အဲ့ဒီ ပါတီအစုံကပဲ နိုင်ငံရဲ့ ဒီမိုကရေစီအရေးအတွက်ရှေးရှုပြီး လက်မခံဘဲ ကန့်ကွက်နေကြတာပါ။ နိုင်ငံရဲ့ပြောင်းလဲစ ဒီမိုကရေစီအစမှာအင်မတန် ရှုပ်ထွေးတဲ့ ဒီလိုပြောင်းလဲတဲ့စနစ်ကို ဆွဲထုတ် ပြီးတော့မှ မြေစမ်း၊ ခရမ်းပျိုးရမယ့်အခြေအနေဟာ နိုင်ငံရဲ့ ဒီမိုကရေစီလမ်းကို ကောက်ကွေ့အောင်လုပ်သလိုဖြစ်ပါလိမ့်မယ်။ ဒီစနစ်ဟာအမတ်လောင်းများဟာ ဒီမိုကရေစီရဲ့ အခြေခံမူအတိုင်း များဖြစ်တဲ့ ပြည်သူ့ရဲ့မျက်နှာကိုမကြည့်ဘဲ ပါတီရဲ့ နေရာပေးမှုကို အရယူဖို့ပဲ ကြိုးစားကြပါလိမ့်မယ်။ ကျွန်မအနေနဲ့ အလေးအနက်တင်ပြလိုတာက ကိုယ့်ရဲ့ မဲဆန္ဒနယ် ဒေသခံပြည်သူအများစုရဲ့ ယုံကြည်မှု၊ ထောက်ခံမှုမရှိလို့ ရှုံးသွားတဲ့မဲများ တစ်နည်းအားဖြင့်ပြောရရင် ဒေသခံပြည်သူအများစုကလက်မခံတဲ့ ကိုယ်စားလှယ်သည် ရှုံးသွားတဲ့မဲများကို တစ်နိုင်ငံလုံးမှစု၊ ရှုံးမဲများကို ကောက်သင်းကောက်ပြီး နိုင်ငံကိုဦးဆောင်တဲ့အပိုင်းမှာ ဝင်ထိုင်ခွင့်ပေးတဲ့ ဒီစနစ်ဟာဆိုရင် ပြည်သူကန့်ကွက်ပါရဲ့ နဲ့ မျက်နှာ ပြောင်တိုက်ပြီး ခေါင်းဆောင်များနေရာဝင်ထိုင်သူအဖြစ်နဲ့ ပြည်သူများက ကျွန်မတို့ကိုယ်စားလှယ် များကိုဝေဖန်ကြမှာဖြစ်ပါတယ်။ အခုလက်ရှိအခြေအနေမှာလည်းပဲ အခုကျွန်မတို့ရဲ့ အုပ်ချုပ်ရေး အဖွဲ့အစည်းအဆင့်ဆင့်ကိုလည်းပဲ ကျွန်မတို့ပြည်သူတွေက ရွေးချယ်ခွင့်မရပါဘူး။ တရားစီရင်ရေး မဏ္ဍိုင်မှာလည်းပဲ ပြည်သူ့ဆန္ဒမပါပါဘူး။ အခု တစ်ခါဥပဒေပြုရေးမှာပါ ဒီစနစ်ကြောင့် ပြည်သူ့ကိုယ်စားလှယ်များကိုတိုက်ရိုက်မဲပေးခွင့်၊ တိုက်ရိုက်ရွေးချယ်ခွင့်မရှိတော့ဘူးဆိုရင် ကျွန်မတို့နိုင်ငံဟာ ဘာနိုင်ငံဖြစ်နေပြီဆိုတာ ကမ္ဘာမှာချပြဖို့ အင်မတန်ခက်ခဲပါလိမ့်မယ်။ ဒီမိုကရေစီနိုင်ငံပါလို့ ကြွေးကြော်ပြရုံသက်သက်ပဲ ဖြစ်နေပါလိမ့်မယ်။ နိဂုံးချုပ်အနေနဲ့တင်ပြလိုတာကတော့ ဒီမိုကရေစီ စနစ်မှာ ကျွန်မတို့တွေအားလုံးဟာ အနိုင်၊ အရှုံးကိုရင်ဆိုင်ရဲရပါလိမ့်မယ်။ ပြည်သူရဲ့ ရွေးချယ်မှုကို သတ္တိရှိရှိ၊ သိက္ခာရှိရှိလက်ခံရပါလိမ့်မယ်။ အမြဲတမ်းအနိုင်၊ အမြဲတမ်းအရှုံးဆိုတာ ဒီမိုကရေစီမှာရှိမှာ မဟုတ်ပါဘူး။ ကျွန်မတို့ရွေးကောက်ခံကိုယ်စားလှယ်များရဲ့ သတ္တိနဲ့သိက္ခာကို ရွေးကောက်ပွဲစနစ် တစ်ခုကို ပြောင်းလဲကျင့်သုံးစေခြင်းဖြင့် အပြစ်မဟုတ်သလို မဖုံးကွယ်ပါရစေနှင့် မဖုံးကွယ်ကြပါနဲ့လို့ တိုက်တွန်းရင်းအဆိုကို ကန့်ကွက်ကြောင်း အဆိုပြု တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့အတွက် ဒီမှာပဲ ဆွေးနွေးမှုကို ရပ်နားပါမယ်</speech>
</motion>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၅)ရက်မြောက်နေ့ ရပ်နားကြောင်းနှင့် အစည်းအဝေး (၃၆)ရက်မြောက်နေ့ ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး (၃၅)ရက်မြောက်နေ့ ရပ်နားပါမယ်။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး (၃၆)ရက်မြောက်နေ့ကို ၂၀၁၄ ခုနှစ်၊ ဇူလိုင်လ ၂၈ ရက် (တနင်္လာနေ့) ၁၀၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးရဲ့ (၃၅)ရက်မြောက်နေ့ကို ၁၂၄၅ နာရီအချိန်တွင် ရပ်နားပါသည်။</p>
</postface>
</transcript>
</doc>
