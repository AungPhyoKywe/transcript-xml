<doc>
<docinfo>
<docno>01-10-07.xml</docno>
<pdf>01-10-07.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့မှတ်တမ်း</title>
<date value='09-06-2014'>၁၃၇၆ ခုနှစ်၊ နယုန်လဆန်း ၁၂ ရက် (၂၀၁၄ ခုနှစ်၊ ဇွန်လ ၉ ရက်) (တနင်္လာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး သတ္တမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး သတ္တမနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၄၄ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၈၁.၅၂ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင် ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="405">ဦးစိုးဝင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားရပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့ ဖြစ်တဲ့ ၉-၆-၂၀၁၄ ရက်နေ့ ဒီနေ့မှာ အစည်းအဝေးမတက်ရောက်နိုင်သဖြင့် ခွင့်ပန်ကြားသူများ အမည်စာရင်းကို ပြည်သူ့လွှတ်တော် လွှတ်တော်အခွင့်အရေးကော်မတီဝင် ကျွန်တော် ဦးစိုးဝင်းက တင်ပြပန်ကြားသွားမှာဖြစ်ပါတယ်။ ဒီနေ့ အစည်းအဝေးသို့ မတက်ရောက်နိုင်သဖြင့် ခွင့်ပန်ကြား ထားသူ ၇၈ ဦးအနက် ယမန်နေ့က ခွင့်ပန်ကြားထားသူ ၁ရ ဦးရှိပြီး ယနေ့ခွင့်ပန်ကြားထားသူ ၆၁ ဦး(၁) ချောက်မဲဆန္ဒနယ်မှ ဦးသိန်းလွင် ခွင့် ၅ ရက်၊ (၂) ထန်းတပင်မဲဆန္ဒနယ်မှ ဦးသိန်းရီ ခွင့် ၅ ရက်၊ (၃) ဒဂုံမြို့သစ်(အရှေ့ပိုင်း)မဲဆန္ဒနယ်မှ ဦးမြင့်သူ ခွင့် ၅ ရက်၊ (၄) ဒေါပုံမဲဆန္ဒနယ်မှ ဦးလှမြင့် ခွင့် ၅ ရက်၊ (၅) ကမာရွတ်မဲဆန္ဒနယ်မှ ဒေါက်တာစိုးရင် ခွင့် ၁ ရက်၊ (၆) ကန့်ဘလူမဲဆန္ဒနယ်မှ ဒေါက်တာချမ်းငြိမ်း ခွင့် ၁၆ ရက်၊ (၇) ကျိုက်ထိုမဲဆန္ဒနယ်မှ ဦးမြင့်လွင် ခွင့် ၅ ရက်၊ (၈) ဂွမ်ဆန္ဒနယ်မှ ဦးကြည်သာ ခွင့် ၅ ရက်၊ (၉) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၁၀) အရာတော်မဲဆန္ဒနယ်မှ ဦးကျော်မြင့် ခွင့် ၃ ရက်၊ (၁၁) ညောင်တုန်းမဲဆန္ဒနယ်မှ ဦးအောင်မြသန်း ခွင့် ၁ ရက်၊ (၁၂) ပုလောမဲဆန္ဒနယ်မှ ဦးမောင်လှ ခွင့် ၃ ရက်၊ (၁၃) စစ်ကိုင်းမဲဆန္ဒနယ်မှ ဦးခင်မောင်သိန်း ခွင့် ၁ ရက်၊ (၁၄) လောက်ကိုင်မဲဆန္ဒနယ်မှ ဦးကျော်နီနိုင် ခွင့် ၁ ရက်၊ (၁၅) ဆီဆိုင်မဲဆန္ဒနယ်မှ ဦးဝင်းကို ခွင့် ၅ ရက်၊ (၁၆) အိမ်မဲ မဲဆန္ဒနယ်မှ ဦးစောဂျိမ်း ခွင့် ၁ ရက်၊ (၁၇) ဗိုလ်တထောင်မဲဆန္ဒနယ်မှ ဦးစိန်မြင့် ခွင့် ၅ ရက်၊ (၁၈) အမ်းမဲဆန္ဒနယ်မှ ဦးသိန်းဆွေ ခွင့် ၁ ရက်၊ (၁၉) ဘားအံမဲဆန္ဒနယ်မှ ဒေါ်နန်းစေချာ ခွင့် ၂ ရက်၊ (၂၀) ငပုတောမဲဆန္ဒနယ်မှ ဒေါ်ခင်သန်းမြင့် ခွင့် ၂ ရက်၊ (၂၁) ဒေးဒရဲမဲဆန္ဒနယ်မှ ဦးတင်ဝင်း ခွင့် ၅ ရက်၊ (၂၂) ကျောင်းကုန်းမဲဆန္ဒနယ်မှ ဦးသိန်းထွန်း ခွင့် ၂ ရက်၊ (၂၃) ဆော့လော်မဲဆန္ဒနယ်မှ ဦးဇောင်းခေါင် ခွင့် ၂ ရက်၊ (၂၄) မြစ်ကြီးနားမဲဆန္ဒနယ်မှ ဦးသိန်းဇော် ခွင့် ၁ ရက်၊ (၂၅) ဖာဆောင်းမဲဆန္ဒနယ်မှ ဦးရဲထွဋ်တင် ခွင့် ၅ ရက်၊ (၂၆) ဟိုပုန်းမဲဆန္ဒနယ်မှ ဦးခွန်သိန်းဖေ ခွင့် ၅ ရက်၊ (၂၇) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၁ ရက်၊ (၂၈) နတ်မောက်မဲဆန္ဒနယ်မှ ဦးအောင်ကျော်စိုး ခွင့် ၅ ရက်၊ (၂၉) မြို့သစ်မဲဆန္ဒနယ်မှ ဦးမြင့်သူ ခွင့် ၅ ရက်၊ (၃၀) ငဖဲမဲဆန္ဒနယ်မှ ဦးမြင့်ဌေး ခွင့် ၃ ရက်၊ (၃၁) ဇီးကုန်းမဲဆန္ဒနယ်မှ ဦးခင်မောင်မြင့် ခွင့် ၂ ရက်၊ (၃၂) ပန်းတောင်းမဲဆန္ဒနယ်မှ ဦးခင်ဝင်း ခွင့် ၁ ရက်၊ (၃၃) ပေါင်းတည်မဲဆန္ဒနယ်မှ ဦးအောင်မြင့်သိန်း ခွင့် ၂ ရက်၊ (၃၄) မဘိမ်းမဲဆန္ဒနယ်မှ ဦးမြင့်လှိုင် ခွင့် ၅ ရက်၊ (၃၅) ပင်းတယမဲဆန္ဒနယ်မှ ဦးဝင်းကြည် ခွင့် ၅ ရက်၊ (၃၆) နမ့်စန်မဲဆန္ဒနယ်မှ ဦးဌေးလွင် ခွင့် ၅ ရက်၊ (၃၇) ဘူးသီးတောင်မဲဆန္ဒနယ်မှ ဦးရွှေမောင် ခွင့် ၅ ရက်၊ (၃၈) ဗဟန်းမဲဆန္ဒနယ်မှ ဒေါက်တာမောင်မောင်ဝင့် ခွင့် ၁ ရက်၊ (၃၉) ဖရူဆိုမဲဆန္ဒနယ်မှ ဦးဦးရယ် ခွင့် ၅ ရက်၊ (၄၀) ဗန်းမောက်မဲဆန္ဒနယ်မှ ဦးကျော်သန်း ခွင့် ၃ ရက်၊ (၄၁) မြောင်မဲဆန္ဒနယ်မှ ဦးအုန်းငွေ ခွင့် ၁ ရက်၊ (၄၂) ကြည့်မြင်တိုင်မဲဆန္ဒနယ်မှ ဦးသန်းစိန် ခွင့် ၅ ရက်၊ (၄၃) မြစ်သားမဲဆန္ဒနယ်မှ ဦးကြည်မောင် ခွင့် ၂ ရက်၊ (၄၄) ပြည်ကြီးတံခွန်မဲဆန္ဒနယ်မှ ဦးမောင်ကို ခွင့် ၂ ရက်၊ (၄၅) မဟာအောင်မြေမဲဆန္ဒနယ်မှ ဦးအုန်းကြိုင် ခွင့် ၅ ရက်၊ (၄) ကျိုက်မရောမဲဆန္ဒနယ်မှ ဒေါ်မိယဉ်ချမ်း ခွင့် ၁ ရက်၊ (၄၇) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁ ရက်၊ (၄၈) တာချီလိတ်မဲဆန္ဒနယ်မှ ဦးစိုင်းသိန်းအောင် ခွင့် ၁ ရက်၊ (၄၉) ကျောက်မဲ မဲဆန္ဒနယ်မှ ဦးနယ်လ်ဆင်(ခ) ဦးဆောင်ဆီ ခွင့် ၁ ရက်၊ (၅၀) အောင်မြေသာစံမဲဆန္ဒနယ်မှ ဦးကိုကြီး ခွင့် ၅ ရက်၊ (၅၁) တပ်ကုန်းမဲဆန္ဒနယ်မှ ဦးမောင်ဦး ခွင့် ၁ ရက်၊ (၅၂) ကလောမဲဆန္ဒနယ်မှ ဒေါက်တာဒေါ်သန်းငွေ ခွင့် ၂ ရက်၊ (၅၃) ချမ်းမြသာစည်မဲဆန္ဒနယ်မှ ဦးတင်မောင် ခွင့် ၅ ရက်၊ (၅၄) လယ်ဝေးမဲဆန္ဒနယ်မှ ဦးဌေးဝင်း ခွင့် ၁ ရက်၊ (၅၅) တန့်ဆည်မဲဆန္ဒနယ်မှ ဦးတင်မြင့် ခွင့် ၅ ရက်၊ (၅၆) မင်းဘူးမဲဆန္ဒနယ်မှ ဦးအေးသူ ခွင့် ၁ ရက်၊ (၅၇) ပွင့်ဖြူမဲဆန္ဒနယ်မှ ဒေါက်တာအောင်မိုးညို ခွင့် ၂ ရက်၊ (၅၈) ရေတာရှည်မဲဆန္ဒနယ်မှ ဦးမျိုးသန့် ခွင့် ၁ ရက်၊ (၅၉) ယင်းမာပင်မဲဆန္ဒနယ်မှ ဦးသောင်းဟန် ခွင့် ၃ ရက်၊ (၆၀) ကြို့ပင်ကောက်မဲဆန္ဒနယ်မှ ဦးသန့်ဇင် ခွင့် ၁ ရက်၊ (၆၁) လဟယ်မဲဆန္ဒနယ်မှ ဦးဆာမူ ခွင့် ၅ ရက်တို့ဖြစ်ပါတယ်။ ခွင့်မဲ့ပျက်ကွက်သူမရှိပါ။ ခွင့်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး ယခင်ကခွင့်ပန်ကြား၍ ခွင့်ပြု ထားသူ ၁ရ ဦး ယနေ့ ခွင့်ပြု ထားသူ ၆၁ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၇၈ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>ပြည်သူ့လွှတ်တော် စီးပွားရေးနှင့် ကုန်သွယ်လုပ်ငန်းဖွံ့ဖြိုးတိုးတက်ရေးကော်မတီတွင် အတွင်းရေးမှူး ပြောင်းလဲဖွဲ့စည်းကြောင်းနှင့် လစ်လပ်သောကော်မတီအဖွဲ့ဝင်များနေရာတွင် ဖြည့်သွင်း<title>ဖွဲ့စည်းကြောင်း လွှတ်တော်သို့ အသိပေးတင်ပြခြင်း</title>
<speech type="speaker">အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်က ဖွဲ့စည်းထားသော စီးပွားရေးနှင့် ကုန်သွယ်လုပ်ငန်းဖွံ့ဖြိုးတိုးတက်ရေးကော်မတီတွင် ဦးဝင်းသန်း၊ သာပေါင်းမဲဆန္ဒနယ်အား အတွင်းရေးမှူးအဖြစ်လည်းကောင်း၊ ဦးခင်မောင်ဦး၊ မုံရွာ မဲဆန္ဒနယ်က အဖွဲ့ဝင်အဖြစ်လည်းကောင်း ပြောင်းလဲဖွဲ့စည်းကြောင်းနှင့် စီမံကိန်းများနှင့် ဘဏ္ဍာ ရေးဖွံ့ဖြိုးတိုးတက်မှုကော်မတီတွင် ဦးဉာဏ်ဆွေဝင်း၊ ကျောက်ကြီးမဲဆန္ဒနယ်အား အဖွဲ့ဝင်အဖြစ် လည်းကောင်း၊ စီးပွားရေးနှင့် ကုန်သွယ်လုပ်ငန်းဖွံ့ဖြိုးတိုးတက်ရေးကော်မတီတွင် ဒေါ်စန္ဒာမင်း၊ ဇမ္ဗူသီရိမဲဆန္ဒနယ်အား အဖွဲ့ဝင်အဖြစ်လည်းကောင်း၊ တရားစီရင်ရေး၊ ဥပဒေရေးရာနှင့် တိုင်ကြားစာ များ၊ အသနားခံစာများ စိစစ်ဆောင်ရွက်ရေးကော်မတီတွင် တပ်မတော်သား ပြည်သူ့လွှတ်တော် ကိုယ်စားလှယ် ဒုတိယဗိုလ်မှူးကြီးညီညီလွင်အား အဖွဲ့ဝင်အဖြစ်လည်းကောင်း၊ ပြုပြင်ပြောင်းလဲရေး နှင့်ခေတ်မီဖွံ့ဖြိုးတိုးတက်မှုစိစစ်ရေးကော်မတီတွင် ဦးအောင်ဇင်၊ ပုဇွန်တောင်မဲဆန္ဒနယ်အား အဖွဲ့ဝင် အဖြစ်လည်းကောင်း ဖြည့်စွက်ဖွဲ့စည်းကြောင်း လွှတ်တော်သို့ အသိပေးကြေညာပါတယ်။</speech>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။</speech>
<Q-A>
<title>မြန်မာနိုင်ငံအတွင်း ဖြစ်ပေါ်နေသည့် မြင့်မားနေသော မြေဈေးနှုန်းကို သင့်လျော်သော ဈေးနှုန်းတစ်ရပ် ဖြစ်စေရန်အတွက် ထိန်းညှိဆောင်ရွက်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဦးစွာ လှည်းကူးမဲဆန္ဒနယ်မှ ဦးဖြိုးမင်းသိန်း မေးမြန်းဖို့ဖြစ်ပါတယ်။</speech>
<speech><mp id="1190">ဦးဖြိုးမင်းသိန်း(လှည်းကူးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝင်များ၊ ဖိတ်ကြားထားသော ဧည့်သည်များအားလုံး မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သအပ်ပါတယ်။ လေးစား ရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံအတွင်းမှာ မြေဈေးနှုန်းများ ကြီးမြင့် နေမှုဟာ ပြည်တွင်း/ပြည်ပကုန်ထုတ်လုပ်မှုလုပ်ငန်းအများစု၊ ရင်းနှီးမြှုပ်နှံမှုစရိတ် မြင့်မားစေပါတယ်။ ဒီလိုကုန်ထုတ်လုပ်မှုရင်းနှီးမြှုပ်နှံမှုစရိတ်မြင့်မားမှုကြောင့် အကျိုးသက်ရောက်မှုဟာ အထွေထွေကုန် ဈေးနှုန်းကြီးမြင့်မှုများကို ပြည်သူလူထုခံစားကြရပါတယ်။ နိုင်ငံအတွင်းမှာ မြေဈေးဟာ အဆမတန် မြင့်တက်မှုကြောင့် နိုင်ငံခြားရင်းနှီးမြှုပ်နှံမှုလာမယ့်သူတွေဟာ မြန်မာနိုင်ငံပေါ်မှာ စဉ်းစားစရာဖြစ် လာပါတယ်။ အခက်အခဲဖြစ်လာပါတယ်။ ပြည်သူများ မြေဈေးမြင့်မားမှုကြောင့် ပိုင်ဆိုင်နိုင်ရန်၊ နေထိုင် နိုင်ရန်အတွက်လည်း အခက်အခဲဖြစ်စေပါတယ်။ ကျူးကျော်နေထိုင်မှုများ ပေါ်လာခြင်းကိစ္စရပ် များလည်း များပြားစွာဖြစ်လာပြီး နိုင်ငံတော်ရဲ့ ဖွံ့ဖြိုးတိုးတက်မှုကို နှောင့်နှေးကြန့်ကြာစေပါတယ်။ အဆိုပါကိစ္စရပ်များကို ဖြေရှင်းနိုင်ရန်အတွက် နိုင်ငံသားတစ်ဦးအဖြစ် လိုအပ်သည်ထက် ပိုပြီး မြေပိုင်ဆိုင်မှုများရှိနေခြင်း၊ မြေဈေးနှုန်းများမတည်ငြိမ်စေရန် မြေဈေးကစားမှုများပေါ်ထွန်းလာမှုတွင်ပြည်တွင်း/ပြည်ပပုဂ္ဂလိကများ၊ အဖွဲ့အစည်းများ၊ ကုမ္ပဏီများ၊ ငွေကြေးချမ်းသာသူများ၏ မြေယာ အပေါ်မှာ ဆောင်ရွက်နေမှုများကို စိစစ်ကြပ်မတ်နိုင်ရန်အတွက် ပိုင်ဆိုင်ခွန် (Property Tax) ောက်ယူရန်အတွက် လက်ရှိနိုင်ငံအတွင်းမှာ ဖြစ်ပေါ်နေတဲ့ အဆမတန်မြေဈေးကြီးမားမှုတွေကို ထိန်းသိမ်းနိုင်လိမ့်မယ်လို့ ယူဆပါတယ်။ ဒါ့ကြောင့် နိုင်ငံတွင်းမှာ ဖြစ်ပေါ်နေတဲ့ အဆမတန်မြင့်မားနေ တဲ့ မြေဈေးကို မြေယာပိုင်ဆိုင်မှုအပေါ်မှာ အခွန်ကောက်ခံမှုဆောင်ရွက်ရန်၊ သင့်လျော်သော ဈေးနှုန်း တစ်ခုဖြစ်ရန်အတွက် ပြည်ထောင်စုအစိုးရမှ ဆောင်ရွက်ရန်အစီအစဉ်ရှိ/မရှိကို သိရှိလိုပါသဖြင့် ဥက္ကဋ္ဌကြီးမှတစ်ဆင့်လေးစားစွာမေးမြန်းအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="69">ဦးစိုးမောင်(ပြည်ထောင်စုဝန်ကြီး၊ သမ္မတရုံးဝန်ကြီးဌာန-၂)</agency>ပြည်သူ့လွှတ်တော် ဥက္ကဋ္ဌကြီးနှင့် ကိုယ်စားလှယ်များ ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေလို့ ဆုမွန်ကောင်းတောင်းအပ်ပါတယ်။ ကျွန်တော်ကတော့ သမ္မတရုံးဝန်ကြီးဌာန-၂၊ ပြည်ထောင်စုဝန်ကြီး ဦးစိုးမောင် ဖြစ်ပါတယ်။ ရန်ကုန်တိုင်းဒေသကြီး၊ လှည်းကူးမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဖြိုးမင်းသိန်းရဲ့ ကြယ်ပွင့်ပြမေးခွန်းနှင့်ပတ်သက်လို့ ဖြေကြားသွားမှာ ဖြစ်ပါတယ်။ ဥက္ကဋ္ဌနှင့် လွှတ်တော်ကိုယ်စားလှယ်များခင်ဗျား။ ပိုင်ဆိုင်မှုအခွန် (Property Tax) ဆိုတာ မြေဖြစ်စေ၊ အဆောက်အဦဖြစ်စေ၊ မြေနဲ့အဆောက်အဦဖြစ်စေ၊ ၎င်းတို့ရဲ့ နှစ်စဉ်တန်ဖိုးအပေါ်မှာ သတ်မှတ်ထား တဲ့ ရာခိုင်နှုန်းဖြင့် ကောက်ခံတဲ့အခွန်ကိုဆိုလိုပါတယ်၊ အဓိပ္ပာယ်ဖွင့်ဆိုထားပါတယ်။ အဲ့ဒီအခွန်ကို ဒေသအစိုးရများမှ ကောက်ခံပြီး ဒေသတွင်းဖွံ့ဖြိုးရေးလုပ်ငန်းများမှာ အသုံးပြု ရန်ကောက်ခံလျက်ရှိကြောင်း တွေ့ရှိရပါတယ်။ မြန်မာနိုင်ငံမှာ ပိုင်ဆိုင်မှုအခွန်အနေနဲ့ ဒေသတွင်း မြေ အဆောက်အဦနဲ့ နေထိုင်သူအားလုံးအပေါ်မှာ ကောက်ခံရတဲ့အမျိုးအစားဖြစ်သောကြောင့် ဒေသ အလိုက် ရာဖြတ်အဖွဲ့များရဲ့ တန်ဖိုး သတ်မှတ်ချက်နဲ့ လက်ရှိပြည်သူများ တစ်ဦးစီရဲ့ ဝင်ငွေပေါ်ချိန်ဆ ပြီး အများပြည်သူများပေးဆောင်နိုင်တဲ့ အခွန်နှုန်းထားဖြင့် ကောက်ခံလျက်ရှိပါတယ်။ နိုင်ငံသားတစ်ဦး အနေနဲ့ နေရေးလိုအပ်ချက်အတွက် မြေ၊ အိမ်၊ အဆောက်အအုံကို တစ်ကြိမ်တစ်ခါဝယ်ယူမှုနှင့် ပတ်သက်ပြီးတော့ အခွန်ဝန်ထုပ်ဝန်ပိုးနည်းနည်းဖြင့် အခွန်ဆောင်နိုင်ရန် ချွင်းချက်အဖြစ် သတ်မှတ် ပေးထားတဲ့ သက်သာတဲ့နှုန်းထားဖြင့် အခွန်ပေးဆောင်ရမှာဖြစ်ပေမယ့် မြေကို ကုန်စည်တစ်ခုလို ရောင်းဝယ်နေသူများအတွက် အခွန်နှုန်းဖြစ်တဲ့ ၃၀ ရာခိုင်နှုန်းနဲ့ ဝင်ငွေခွန်စည်းကြပ်ကောက်ခံခြင်းဖြင့် ထိန်းညှိဆောင်ရွက်လျက်ရှိပါတယ်။ မြန်မာနိုင်ငံမှာ နိုင်ငံသားတစ်ဦးအနေနဲ့ မြေကွက်မည်၍မည်မျှသာ ဝယ်ယူပိုင်ဆိုင်ခွင့်ရှိသည် ဟုဥပဒေတစ်ရပ်အနေနဲ့ ပြဋ္ဌာန်းထားချက်မရှိတဲ့အတွက် ငွေရှင်၊ ကြွေးရှင်များ၊ ချမ်းသာကြွယ်ဝသူ များက ငွေကြေးအထိုက်အလျောက်ရှိပြီး ဝယ်ရောင်းပြုသူများက မြေကွက်များကို ကုန်ပစ္စည်းသဖွယ် အကျိုးအမြတ်အတွက် ဝယ်ယူရင်းနှီးမြှုပ်နှံခြင်း၊ ဈေးကစားခြင်းတို့ကြောင့် မြေယာဈေးဟာ မတည် မငြိမ်ဖြစ်ပြီး အဆမတန် ဈေးနှုန်းကြီးမြင့်လျက်ရှိတာကို တွေ့ရပါတယ်။ အိမ်၊ ခြံ၊ မြေယာများကို တရားဝင်မှတ်ပုံတင်စာချုပ်စာတမ်းဖြင့် ဝယ်ယူပြီးတော့ မြို့ပြစီမံကိန်း နှင့်မြေစီမံခန့်ခွဲမှုဌာနမှာ မြေအမည်ပြောင်းခြင်း၊ အခွန်ဌာနမှာ အိမ်ခွန်အမည်ပြောင်းခြင်းများ ဆောင် ရွက်ပါက မြို့တော်စည်ပင်သာယာရေးကော်မတီမှ မြေခွန်၊ အိမ်ခွန်များကို စည်းကြပ်ကောက်ခံလျက် ရှိပါတယ်။ အချို့သောငွေရှင်ကြေးရှင် မြေပွဲစားများက မြေယာကွက်များကို တရားဝင်အရောင်းအဝယ် မှတ်ပုံတင် စာချုပ်စာတမ်းပြု လုပ်ခြင်းမရှိဘဲ မြေကွက်ပိုင်ရှင်များထံကနေပြီးတော့ Generdi Power, Specid Power များဖြင့် ဝယ်ယူထားတဲ့အတွက် နိုင်ငံတော်အတွက် အခွန်အခနစ်နာပြီး၊ မြို့ပြဖွံ့ဖြိုး တိုးတက်မှုမရှိတဲ့အပြင် အိမ်၊ မြေယာဈေးတွေကလည်းပဲ တည်ငြိမ်မှုမရှိဘဲ ဈေးနှုန်းကြီးမြင့်လျက် ရှိကြောင်းတွေ့ရှိရပါတယ်။ ၂၀၁၂ ခုနှစ်၊ လယ်ယာမြေဥပဒေနှင့် နည်းဥပဒေမှာလည်းပဲ လယ်ယာမြေကို ရောင်းချခြင်း၊ ပေါင်နှံခြင်း၊ ငှားရမ်းခြင်း၊ လဲလှယ်ခြင်း၊ ပေးကမ်းခြင်းကိစ္စရပ်များအတွက် စာချုပ်ပါထိုက်သင့်တဲ့ တံဆိပ်ခေါင်းခွန်နဲ့ စာချုပ်စာတမ်းမှတ်ပုံတင်ကြေးတို့ကို ပေးသွင်းရမယ်လို့ပါရှိပေမယ့် ပိုင်ဆိုင်ခွင့် အခွန်ကောက်ခံရန် ပြဋ္ဌာန်းထားမှုမရှိပါ။ ဥက္ကဋ္ဌနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ငံသား မည်သူမဆို တစ်ဦးလျှင် တစ်ကြိမ် ခံစားခွင့်ရရှိမယ့် မြေ၊ အဆောက်အဦ၊ တိုက်ခန်း၊ ယာဉ်နှင့်လုပ်ငန်းဆိုင်ရာ မတည်ပစ္စည်း ဝယ်ယူခြင်း၊ တည်ဆောက်ခြင်း၊ ရယူခြင်းတို့အပေါ်မှာ အခွန်နှုန်းသက်သာခွင့်ရရှိပါတယ်။ ပိုင်ဆိုင်ခွင့် အခွန်ကောက်ခံရန် ဥပဒေပြဋ္ဌာန်းချက်မရှိပါသဖြင့် တည်ဆဲဥပဒေများနှင့်အညီ ကောက်ခံပြီးတော့ ထိန်းညှိကြောင်း တွေ့ရှိရပါတယ်။ မရွှေ့မပြောင်းနိုင်တဲ့ပစ္စည်း လွှဲပြောင်းခြင်းကို ကန့်သတ်တဲ့ဥပဒေပုဒ်မ ၃ နဲ့ ၄ မှာတော့ မည်သူ မှ နိုင်ငံခြားသားနှင့်ဖြစ်စေ၊ နိုင်ငံခြားသားပိုင်ကုမ္ပဏီနှင့်ဖြစ်စေ၊ မည်သည့်နိုင်ငံခြားသား သို့မဟုတ် နိုင်ငံခြားသားပိုင် ကုမ္ပဏီထံမှဖြစ်စေ မရွှေ့မပြောင်းနိုင်တဲ့ပစ္စည်းကို ရောင်းချခြင်း၊ ဝယ်ယူခြင်း၊ ပေးကမ်းခြင်း၊ ပေးကမ်းသည်ကို လက်ခံခြင်း၊ ပေါင်နှံခြင်း၊ ပေါင်နှံသည်ကို လက်ခံခြင်း၊ လဲလှယ်ခြင်း သို့မဟုတ် အခြားနည်းတစ်ရပ်ရပ်ဖြင့် လွှဲပြောင်းခြင်း၊ လွှဲပြောင်းသည်ကို လက်ခံခြင်းမပြုရလို့ ကန့်သတ်ထားပါတယ်။ စီးပွားရေးဖွင့်ပေးကာစကာလများမှာတော့ စက်ရုံ၊ အလုပ်ရုံ၊ ဟိုတယ်၊ အိမ်ယာများ၊ ဈေးများကို အပြိုင်အဆိုင် အလုအယက် ဆောက်လုပ်လေ့ရှိတဲ့အတွက်ကြောင့် မြေရောင်းဝယ်မှုတွေကလည်း များပြားတဲ့အတွက်ကြောင့် မြေဈေးနှုန်းမြင့်တက်ပြီးမတည်ငြိမ်ဖြစ်လေ့ဖြစ်ထရှိပါတယ်။ ယခုအခါမှာ တော့ ကျွန်တော်တို့စက်ရုံ၊ အလုပ်ရုံ၊ ဟိုတယ်နှင့် အိမ်ယာများဈေးများကို သူ့နေရာနှင့်သူဆောက်လုပ် ဖို့အတွက် Town Plan များရေးဆွဲပြီးတော့ဆောင်ရွက်လျက်ရှိတဲ့အတွက် မြေဈေးနှုန်းများ တဖြည်း ဖြည်း တည်ငြိမ်လာမယ်လို့ ယူဆရပါတယ်။ မြေဈေးနှုန်းသတ်မှတ်ခြင်းကိုလည်းပဲ ယခင်ကတော့ အခွန် ဦးစီးမှူးတစ်ဦးတည်း ဆုံးဖြတ်ခဲ့ပေမယ့် ယခုအခါမှာတော့ အုပ်ချုပ်ရေးမှူး၊ စည်ပင်သာယာ အဖွဲ့ဝင်၊ မြန်မာနိုင်ငံရဲတပ်ဖွဲ့ဝင်၊ ရပ်မိရပ်ဖနဲ့ အခွန်ဦးစီးမှူးတို့ပါဝင်တဲ့ ငါးဦးကော်မတီနဲ့ ဆုံးဖြတ် သတ်မှတ်ပေးလျက်ရှိပါတယ်။ မြေယာများကိုအများအပြားပိုင်ဆိုင်ထားပြီး မြေကိုကုန်စည်တစ်ခုလိုရောင်းဝယ်ပြီးတော့ မြေ ဈေးနှုန်းမတည်မငြိမ်ဖြစ်အောင် ဈေးကစားနေသူများအတွက်တော့ နိုင်ငံတကာမှာ ပိုင်ဆိုင်မှုအခွန် ကောက်ခံတဲ့ နည်းစနစ်များကိုလေ့လာပြီး ပြည်နယ်နှင့် တိုင်းဒေသကြီးလွှတ်တော်ကိုယ်စားလှယ်များ၊ ဒေသအလိုက်လုပ်ငန်းရှင်ကြီးများ၊ ပြည်နယ်နှင့်တိုင်းဒေသကြီးအစိုးရအဖွဲ့ဝင်များ အပြန်ပြန်အလှန် လှန်ဆွေးနွေးပြီး ဒေသအလိုက်ကိုက်ညီသော ပိုင်ဆိုင်မှုအခွန် (Property Tax) အခွန်ကောက်စနစ် ပေါ်ပေါက်လာရန် ပြည်နယ်နှင့်တိုင်းဒေသကြီး အစိုးရအဖွဲ့များကို အကြံပြု သွားမှာဖြစ်ပြီးတော့ ဥပဒေ ပြုရန်လိုအပ်ပါက ကျွန်တော်တို့ ဘဏ္ဍာရေးဝန်ကြီးဌာနမှ ဆက်လက်ဆောင်ရွက်သွားမည်ဖြစ်ကြောင်း ဖြေကြားအပ်ပါတယ်ခင်ဗျား။ အားလုံးကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>သိန္နီမြို့၌ FM ရေဒီယို အစီအစဉ်ထုတ်လွှင့်မှုများ ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးစိုင်းဝင်းခိုင်၊ သိန္နီမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="440">ဦးစိုင်းဝင်းခိုင်(သိန္နီမဲဆန္ဒနယ်)</mp>မင်္ဂလာပါ။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များအားလုံး ကျန်းမာ ချမ်းသာပါစေလို့ ဆုမွန်ကောင်းတောင်းအပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ် (မြောက်ပိုင်း)၊ သိန္နီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းဝင်းခိုင်ဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံတွင် ကျေးလက်နေပြည်သူလူထုသည် တစ်နိုင်ငံလုံး လူဦးရေ၏ ၇၅ ရာခိုင်နှုန်းခန့်ရှိပြီး ကျေးလက်နေပြည်သူလူထု၏ လူမှုစီးပွားဘဝကို မြှင့်တင်ရေးသည် အဓိကကျ သောလုပ်ငန်းတစ်ရပ်ဖြစ်ပါတယ်။ နိုင်ငံတော်သည်လည်း ကျေးလက်နေပြည်သူလူထု၏ လူမှုစီးပွား ဖွံ့ဖြိုးတိုးတက်ရေးနှင့် ဆင်းရဲနွမ်းပါးမှုလျှော့ချရေးအတွက် အကောင်အထည်ဖော် ဆောင်ရွက်လျက် ရှိပါတယ်။ ပြန်ကြားရေးဝန်ကြီးဌာန မြန်မာ့အသံနှင့်ရုပ်မြင်သံကြားသည် ပြုပြင်ပြောင်းလဲရေးဆောင်ရွက်မှုများနှင့်အတူ မြန်မာ့အသံ၊ ရေဒီယိုအစီအစဉ်များကိုလက်ရှိ ထုတ်လွှင့်နေသည့် (Medium Wave)၊ (Short Wave)စနစ်ထက် ပိုမိုအရည်အသွေးကောင်းမွန်သော FM စနစ်ဖြင့် တိုးချဲ့ထုတ်လွှင့်ဆောင်ရွက်နိုင်ရေးအတွက် ဆောင်ရွက်လျက်ရှိရာ ပထမအဆင့်အနေဖြင့် ၂၀၁၃၂၀၁၄ ဘဏ္ဍာရေးနှစ်တွင် စက်ရုံ ၁၈ ရုံအတွက် စက်ပစ္စည်းများဝယ်ယူခဲ့ပြီး မြန်မာနိုင်ငံ မြို့ကြီး ၁၅ မြို့ အတွက် အပတ်စဉ်ထုတ်လွှင့်မှုများ စတင်ဆောင်ရွက်နေတယ်လို့သိရှိရပါတယ်။ ရှမ်းပြည်နယ် (မြောက်ပိုင်း) လားရှိုးမြို့တွင် 91.3 MHZ ဖြင့် ၁၂-၂-၂၀၁၄ ရက်နေ့မှစ၍ ထုတ်လွှင့်လျက်ရှိပြီး မြို့ပေါ် ၁၂ ရပ်ကွက်အပြင် ကျေးရွာအုပ်စုမှ ကျေးရွာအထိ ဖမ်းယူနားဆင်နိုင်ပြီဖြစ်ပါတယ်။ တိုးချဲ့ ထုတ်လွှင့်နိုင်ရေးအတွက် ဆောင်ရွက်လျက်ရှိရာ ဒုတိယအဆင့်အဖြစ် ၂၀၁၄-၂၀၁၅ ဘဏ္ဍာရေးနှစ် တွင်စက်ရုံ ၂၅ ရုံ၌ FM ထပ်မံတိုးချဲ့တပ်ဆင်သွားမည်ဖြစ်ပါကြောင်း သိရှိရပါတယ်။ ရှမ်းပြည်နယ် (မြောက်ပိုင်း) သိန္နီမြို့တွင်နေထိုင်ကြသော ပြည်သူလူထုများသည်လည်း အခြားမြို့များကဲ့သို့ Fmရေဒီယိုလိုင်းအစီအစဉ်များကို ဖမ်းယူနားဆင်လိုပါကြောင်း လွှတ်တော်အတွေ့အကြုံ ရှင်းလင်းပွဲ ပြုလုပ်သည့်အချိန်တိုင်း လွှတ်တော်ကိုယ်စားလှယ်ထံ တင်ပြတောင်းဆိုလာခဲ့ပါတယ်။ ဥက္ကဋ္ဌကြီး ခင်ဗျား။ သို့ဖြစ်ပါ၍ အောက်ဖော်ပြပါမေးခွန်းကို လွှတ်တော်ဥက္ကဋ္ဌကြီးမှတစ်ဆင့် ရိုသေစွာမေးမြန်း အပ်ပါသည်။ (၁) ရှမ်းပြည်နယ်(မြောက်ပိုင်း)၊ သိန္နီမြို့၌ FM ရေဒီယိုအစီအစဉ် တပ်ဆင်ထုတ်လွှင့်မှုများဆောင်ရွက်ပေးရန် အစီအစဉ်ရှိ/မရှိ သိရှိလိုပါတယ်။ (၂) အစီအစဉ်မရှိပါက မည်သည့်အတွက်ကြောင့်နည်း။ (၃) အစီအစဉ်ရှိပါက မည်သည့်အချိန်ကာလတွင် တပ်ဆင်ထုတ်လွှင့်ဆောင်ရွက်ပေး မည်နည်း။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ပြန်ကြားရေးဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="88">ဦးပိုက်ထွေး(ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ဖိတ်ကြားထားသော ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေလို့ ဆုမွန်ကောင်းတောင်းရင်း မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပြန်ကြားရေးဝန်ကြီးဌာန ဒုတိယဝန်ကြီး ဦးပိုက်ထွေးဖြစ်ပါတယ်။ ရှမ်းပြည်နယ်(မြောက်ပိုင်း) သိန္နီမဲဆန္ဒနယ်မှ ပြည်သူ့လွှတ်တော်ကိုယ်စား လှယ်ဦးစိုင်းဝင်းခိုင်ရဲ့ မေးခွန်းကို ကျွန်တော့်အနေနဲ့ ဝန်ကြီးဌာနကိုယ်စား ရှင်းလင်းဖြေကြားသွားမှာ ဖြစ်ကြောင်းတင်ပြအပ်ပါတယ်။ ပြန်ကြားရေးဝန်ကြီးဌာန မြန်မာ့အသံနှင့် ရုပ်မြင်သံကြားအနေနဲ့ နေ့စဉ်မြန်မာ့အသံရေဒီယိုအစီအစဉ်များကို လှိုင်းလတ် (Medium Wave)၊ လှိုင်းတို (Short Wave) များနှင့်ထုတ်လွှင့်ပေးလျက်ရှိပါတယ်။ ယခုအခါမှာ လက်ရှိထုတ်လွှင့်မှုထက် အသံအရည်အသွေးပိုမို ကောင်းမွန်စွာ ပြည်သူများ နားဆင်နိုင်ဖို့အတွက် FM စနစ်နဲ့ ထုတ်လွှင့်နိုင်ရေး စီစဉ်ဆောင်ရွက် လျက်ရှိပါတယ်။ ၂၀၁၃-၂၀၁၄ ဘဏ္ဍာနှစ်မှာ FM စက်ရုံ ၁၅ ရုံ၊ ၂၀၁၄-၂၀၁၅ ဘဏ္ဍာနှစ်မှာ FM စက်ရုံ ၂၅ ရုံ၊ ၂၀၁၅-၂၀၁၆ ဘဏ္ဍာနှစ်မှာ FM စက်ရုံ ၅၀ ကိုတိုးချဲ့ တပ်ဆင်ထုတ်လွှင့်သွားရန် လျာထားဆောင်ရွက်လျက်ရှိကြောင်း တင်ပြအပ်ပါတယ်။ ယခုအခါမှာ ပထမအဆင့် ၁၅ ရုံအနက် ပျဉ်းမနား၊ စစ်ကိုင်း၊ လားရှိုး၊ မင်းဘူး၊ ပုသိမ်၊ မော်လမြိုင်၊ ပုပ္ပါး၊ ပဲခူးနှင့် လွိုင်ကော် စတဲ့စက်ရုံ ကိုးရုံမှာ စက်များတပ်ဆင်ပြီးဖြစ်လို့ FM စနစ်နဲ့ ရေဒီယိုအစီအစဉ်များ ထုတ်လွှင့်လျက်ရှိပါတယ်။ ကျန်ရှိတဲ့ စက်ရုံ ခြောက်ရုံကိုလည်း တပ်ဆင်ရေးလုပ်ငန်းများ ဆက်လက်ဆောင်ရွက်ဆဲဖြစ်ကြောင်း တင်ပြအပ်ပါတယ်။ လွှတ်တော်ကိုယ်စားလှယ် ဦးစိုင်းဝင်းခိုင် မေးမြန်းတဲ့ သိန္နီစက်ရုံမှာ အခု ၂၀၁၄၂၀၁၅ ဘဏ္ဍာနှစ်ဆောင်ရွက်မယ့် ၂၅ ရုံမှာ ပါဝင်ကြောင်း တင်ပြအပ်ပါတယ်။ ဆောင်ရွက်မယ့် ၂၅ ရုံအတွက် စက်ပစ္စည်းများ စာချုပ်ချုပ်ဆိုဝယ်ယူပြီး ဖြစ်ပါတယ်။ စက်ပစ္စည်များရရှိရေး စီစဉ်ဆောင် ရွက်လျက်ရှိပြီးတော့ အမြန်ဆုံးထုတ်လွှင့်နိုင်ရေး စီစဉ်ဆောင်ရွက်သွားမှာဖြစ်ကြောင်းနဲ့ တင်ပြပါ၂၀၁၄-၂၀၁၅ ဘဏ္ဍာနှစ်အတွင်းမှာ ထုတ်လွှင့်ပေးသွားနိုင်မှာ ဖြစ်ကြောင်းဖြေကြားရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>မိုင်းပြင်းမြို့နယ်၊ တုံတာမြို့နယ်ခွဲ၊ မိုင်းရှဲန်ကျေးရွာအုပ်စုအတွင်း ရာသီမရွေးသွားလာနိုင်သော မော်တော် ကားလမ်းများကို ကျေးလက်ဒေသဖွံ့ဖြိုးရေးဦးစီးဌာနမှ နှစ်စဉ်စီမံကိန်းချမှတ်၍ ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးစိုင်းထွန်းစိန်၊ မိုင်းပြင်းမဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="463">ဦးစိုင်းထွန်းစိန်(မိုင်းပြင်းမဲဆန္ဒနယ်)</mp>ရိုသေဂါရဝပြုအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဖိတ်ကြားထား တဲ့ဧည့်သည်တော်များ၊ ပြည်သူ့လွှတ်တော်သို့ လေ့လာရေးအဖြစ်ရောက်ရှိနေကြတဲ့ သင်တန်းသူ၊ သင်တန်းသားများအားလုံး ကိုယ်စိတ်နှစ်ပါး ကျန်းမာချမ်းမြေ့ပါစေကြောင်း ပဏာမဆုတောင်း မေတ္တာ ပို့သအပ်ပါတယ်။ ကျွန်တော်ကတော့ ရှမ်းပြည်နယ်(အရှေ့ပိုင်း)၊ မိုင်ပြင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစိုင်းထွန်းစိန်ဖြစ်ပါတယ်။ ယနေ့ ကျင်းပလျက်ရှိတဲ့ ပထမအကြိမ် ဒသမပုံမှန်အစည်းအဝေးမှာ က���ေးလက်လူထုများရဲ့ လမ်းပန်းဆက်သွယ်ရေးနှင့်ပတ်သက်ပြီး မေးခွန်း အဖြစ် တင်ပြမေးမြန်းလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ရှမ်းပြည်နယ်၊ မိုင်းပြင်းမြို့နယ်၊ တုံတာမြို့နယ်ခွဲ၊ မိုင်းရှဲန်ဆိုတဲ့ ကျေးရွာအုပ်စုတစ်စုရှိပါတယ်။ အဲဒီ မိုင်းရှဲန် ကျေးရွာအုပ်စုအတွင်းမှာ ကျွန်တော်တို့ ရှမ်း တိုင်းရင်းသားများ၊ လားဟူတိုင်းရင်းသားများ၊ ပလောင်တိုင်းရင်းသားများနှင့် သိုက်ခလိုလို့ခေါ်တဲ့ ရှမ်းတိုင်းရင်းသားများ အတူတကွစုပေါင်းနေထိုင်လျက်ရှိပါတယ်။ ယခင်တုန်းက အဲဒီနယ်မြေမှာ အစစအရာရာ ဖွံ့ဖြိုးတိုးတက်မှုနောက်ကျခဲ့ပေမယ့် ယခု နိုင်ငံတော်ရဲ့ ချမှတ်ထားတဲ့ မူဝါဒအရ ဖွံ့ဖြိုး မှုအသီးအပွင့်များ အတော်အသင့်ရရှိလာပြီဖြစ်ပါတယ်။ ဒီဒေသမှာ ပညာရေး၊ ကျန်းမာရေး၊ စီးပွားရေး အရ အတော်အသင့်တိုးတက်ကောင်းမွန်လာသော်လည်း လမ်းပန်းဆက်သွယ်ရေးအရ ကျေးရွာသူ၊ ကျေးရွာသားများက ကိုယ်ထူကိုယ်ထ မော်တော်ဆိုင်ကယ်လမ်းတစ်လမ်းသာ အသုံးပြုပြီး သွားလာ ရေးအတွက် ခက်ခက်ခဲခဲ ဆောင်ရွက်လျက်ရှိပါတယ်။ ဒါကြောင့်မို့လို့ ကျွန်တော် မေးခွန်းအဖြစ် တင်ပြလိုသည်မှာ ကျွန်တော်တို့ မိုင်းပြင်းမြို့နယ်၊ တုံတာမြို့နယ်ခွဲ၊ မိုင်းရှဲန်ကျေးရွာအုပ်စုအတွင်း ရာသီမရွေးသွားလာနိုင်တဲ့ မော်တော်ကားလမ်းကို ကျေးလက်ဒေသဖွံ့ဖြိုးရေးဦးစီးဌာနက နှစ်အလိုက်စီမံကိန်းချမှတ်ပြီး ဆောင်ရွက်ပေးရန် အစီအစဉ်ရှိ/မရှိသိရှိလို၍ မေးမြန်းတင်ပြရခြင်း ဖြစ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>ရပ်စောက်မြို့နယ်အတွင်းရှိ တီတောက်ကုန်းတံတား၊ ဟွေးတံတား၊ ပါပန်တံတား၊ နန်းဟူးတံတား၊ ဆင်သေတံတားများကို နှစ်အလိုက် စီမံချက် ချမှတ်ပေးရန်နှင့် လတ်တလောပြုပြင်ရန် မလိုအပ်သေး သောသစ်သားတံတားငယ် ၄ စင်းအား ပြောင်းလဲတည်ဆောက်ပေးရန် အစီအစဉ်ရှိ/မရှိနှင့်စပ်လျဉ်း သည့်မေးခွန်း</title>
<speech type="speaker">ဆက်လက်ပြီး ဦးခင်မောင်မြင့်၊ ရပ်စောက်မဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="425">ဦးခင်မောင်မြင့်(ရပ်စောက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်(တောင်ပိုင်း)၊ ရပ်စောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်မြင့်ဖြစ်ပါတယ်။ ကျွန်တော့်အနေနဲ့ ရပ်စောက်မြို့နယ်အတွင်းရှိ ကျေးရွာ များနှင့် မြို့ဆက်သွယ်လျက်ရှိသော ချောင်းကူးတံတားများပြန်လည်ပြုပြင်တည်ဆောက်ပေးနိုင်ရေး ကိစ္စနှင့်စပ်လျဉ်းသည့်မေးခွန်းများကို မေးမြန်းတင်ပြသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ရှမ်းပြည်နယ်(တောင်ပိုင်း)၊ ရပ်စောက်မြို့နယ်သည် ပင်လယ်ရေမျက်နှာပြင်အထက် ပေ ၃၀၅၀ တွင်တည်ရှိပြီး အကျယ်အဝန်းမှာ ဧရိယာစတုရန်းမိုင် ၂၀၅၀ စတုရန်းမိုင်ကျယ်ဝန်းပါတယ်။ မြို့နယ်၏အလယ်တွင် ဇော်ဂျီမြစ်ချောင်း ဖြတ်သန်းစီးဆင်းလျက်ရှိပါ၍ မြို့နှင့်ကျေးရွာများ ဆက်သွယ်လျက်ရှိသော အဓိကဒေသထွက်ကုန် ကုန်ထုတ်ကျေးလက်မြစ်ချောင်းကူးတံတားများ ပြုပြင်ပေးရန် သို့မဟုတ် အသစ်တည်ဆောက်ပေးရန် လိုအပ်လျက်ရှိပါတယ်။ ဥက္ကဋ္ဌကြီးခင်ဗျား။ ပထမအကြိမ် ပြည်သူ့လွှတ်တော် သတ္တမပုံမှန်အစည်း အဝေးနှင့် အဋ္ဌမပုံမှန်အစည်းအဝေးများတွင် ကြယ်ပွင့်မပြမေးခွန်းများအဖြစ် မေးမြန်းခဲ့ပြီးသော ရင်ထောင်ကျေးရွာအုပ်စု ဇော်ဂျီချောင်းကူးတံတား၊ တီတောက်ကုန်းနှင့် ဟွေးကျေးရွာအုပ်စု လွယ်စင်၊ ဟွေး၊ ဇော်ဂျီချောင်းကူးတံတားများနှင့်ပတ်သက်ပြီး သက်ဆိုင်ရာ ပြည်ထောင်စုဝန်ကြီးဌာနမှ ၂၀၁၃၂၀၁၄ ဘဏ္ဍာရေးနှစ်တွင် ရန်ပုံငွေပါဝင်ခြင်းမရှိပါကြောင်းနှင့် ကျေးရွာလိုအပ်ချက်များ တင်ပြရာတွင်ကျေးရွာဖွံ့ဖြိုးမှုအထောက်အကူပြု အဖွဲ့မှ စာရင်းပြုစု၍ မြို့နယ်ဖွံ့ဖြိုးရေးအထောက်အကူပြု အဖွဲ့၏ စိစစ်ထောက်ခံချက်များနှင့် ဦးစားပေးအစီအစဉ်ဖြင့်တင်ပြပြီး ပြည်နယ်အစိုးရအဖွဲ့မှတစ်ဆင့် တင်ပြ တောင်းခံသွားရန်နှင့် နီးစပ်ရာဘဏ္ဍာရေးနှစ်တွင် လျာထားတင်ပြတောင်းခံပြီး ရန်ပုံငွေရရှိလာပါက ဆောင်ရွက်ပေးသွားမည်ဖြစ်ပါကြောင်း ဖြေကြားချက်များ ရရှိခဲ့ပါတယ်။ သို့သော်လည်း ကျေးလက် ဒေသဖွံ့ဖြိုးတိုးတက်ရေးဦးစီးဌာန၏ ၂၀၁၄-၂၀၁၅ ဘဏ္ဍာရေးနှစ်တွင် ဆောင်ရွက်မည့် ကျေးလက် တံတားလုပ်ငန်းများစာရင်းတွင် ပါဝင်လာခြင်းမတွေ့ရှိရပါ။ ၂၀၁၄-၂၀၁၅ ဘဏ္ဍာရေးနှစ်တွင်ဆောင်ရွက်မည့် ကျေးလက်တံတားစာရင်းမှ ရပ်စောက်-မန်ကျည်းကုန်း လမ်းတံတားအပိုင်း အမှတ်(၉)၊ အမှတ်(၁၀)၊ အမှတ်(၁၁)၊ အမှတ်(၁၂) သစ်သားတံတားငယ်များသည် လတ်တလောဆောင်ရွက်ရန်မလိုအပ်သေးသော တံတားငယ်များဖြစ်ပါ၍ ၎င်းတို့အစား အခြားအရေးကြီးအန္တရာယ် ရှိတံတားများ ပြောင်းလဲတည်ဆောက်ပေးရန် အကြံပြုတင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြို့နယ်စီမံခန့်ခွဲရေးကော်မတီ အစည်းအဝေးများတွင် ကျေးရွာအုပ်စု အုပ်ချုပ်ရေးမှူးများနှင့် ကျေးရွာဖွံ့ဖြိုးမှု အထောက်အကူပြုအဖွဲ့မှ တင်ပြကြသော အန္တရာယ်ရှိတံတားများဖြစ်သည့် ဇော်ဂျီချောင်းကူးတံတားများဖြစ်ကြသော (၁) ဇော်ဂျီချောင်းကူး တီတောက်ကုန်းတံတား (၅၉'x၁၄'x၁၇)၊ (၂) ဇော်ဂျီချောင်းကူး ဟွေးတံတား (၉၃'x၁၄'x၂၁)၊ (၃) ော်ဂျီချောင်းကူး ပါပန်းတံတား (၈၀'x၁၄'x၂၈)၊ (၄) ဇော်ဂျီချောင်းကူး နန်းဟူးတံတား (၅၉'x၁၄'x၁၇')၊ (၅) ဇော်ဂျီချောင်းကူး ဆင်သေတံတား (၁၇၇'x၁၄'x၂၀') စသည့်တံတားများ ပြန်လည်ပြုပြင်တည်ဆောက်နိုင်ရန်အတွက် ကျွန်တော်တို့ လွှတ်တော်ကိုယ်စားလှယ်များ၊ သက်ဆိုင်ရာ ဌာနတာဝန်ရှိသူများ၊ မြို့နယ်ဖွံ့ဖြိုးမှု အထောက်အကူပြု အဖွဲ့များ ကွင်းဆင်းစစ်ဆေးခဲ့ပြီး ခရိုင်၊ ပြည်နယ်အဆင့်သို့လည်း တင်ပြခဲ့ပြီးဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျွန်တော်မေးမြန်းလိုသည်မှာ သက်ဆိုင်ရာဝန်ကြီးဌာနများအနေဖြင့် ကျေးလက်ဇော်ဂျီချောင်းကူး တံတား ငါးစင်းဖြစ်သည့် တီတောက်ကုန်းတံတား၊ ဟွေးတံတား၊ ပါပန်းတံတား၊ နန်းဟူးတံတား၊ ဆင်သေတံတားများကို နှစ်အလိုက် စီမံချက်ချမှတ် ဆောင်ရွက်ပေးမည့်အစီအစဉ်များရှိ/မရှိနှင့် လတ်တလောပြုပြင်ရန်မလိုအပ်သေးသော သစ်သားတံတားငယ်လေးစင်း ပေ ၆၀ အစား အခြား အရေးကြီး အန္တရာယ်ရှိတံတားများကို ပြောင်းလဲတည်ဆောက်ပေးရန် အစီအစဉ်များရှိ/မရှိ။ ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် တင်ပြမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ဖြေကြားပေးဖို့ ဖြစ်ပါတယ်</speech>
<speech><agency id="86">ဦးတင်ငွေ(ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များနှင့်အားလုံးကို စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဦးစွာပထမ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနမှ ဒုတိယဝန်ကြီး ဦးတင်ငွေ ဖြစ်ပါတယ်။ ကျွန်တော်တို့ ပြည်သူ့လွှတ်တော်ကိုယ်စားလှယ်တော်ကြီးများဖြစ်ကြတဲ့ ဦးစိုင်းထွန်းစိန်နှင့် ဦးခင်မောင်မြင့်တို့၏ မေးခွန်းများကို ကျွန်တော်ဖြေကြားသွားမှာဖြစ်ပါတယ်။ ပြည်သူ့လွှတ်တော် ကိုယ်စားလှယ်တော်ကြီးများမှ ယခုလို ကျေးလက်ဒေသဖွံ့ဖြိုးရေးအတွက် စိတ်ဝင်စားစွာ ကျေးရွာ များကို ကွင်းဆင်းပြီးတော့ မေးမြန်းသည့်အတွက် အထူးပင် ကျေးဇူးတင်ပါကြောင်း ဦးစွာတင်ပြ လိုပါတယ်။ ပြည်သူ့လွှတ်တော်ဥက္ကဋ္ဌကခင်ဗျား။ ရှမ်းပြည်နယ်၊ မိုင်းပြင်းမြို့နယ်၊ တုံတာမြို့နယ်(ခွဲ)၊ မိုင်းရှဲန်ကျေးရွာအုပ်စုအတွင်းမှာရှိတဲ့ မိုင်းနွဲ့-ဝမ်းကျောင်းကျေးရွာချင်းဆက်လမ်းဟာ အရှည်အားဖြင့် မိုင် ၂၀ ရှိပါတယ်။ အကျယ်ကတော့ လေးပေပဲရှိပြီးတော့ မော်တော်ဆိုင်ကယ်များ မြေသားလမ်းဖြစ်ပါတယ်။ ကျေးရွာ ၁၆ ရွာ၊ အိမ်ခြေ ၅၅၂ ရွာ၊ လူဦးရေအားဖြင့် ၂၂၅၄၈ ဦး အကျိုးပြုပါတယ်။ ဒီလမ်းကို ၁၈ ပေလမ်းချဲ့ပြီးတော့ မြေသားလမ်းအဖြစ် အဆင့်မြှင့်မယ်ဆိုလို့ရှိရင် ကျပ်သန်း ၃၀၀ ခန့်ကုန်ကျမယ်လို့ ခန့်မှန်းရရှိပါတယ်။ အဲဒီလမ်းပေါ်မှာပဲ ကျွန်တော်တို့ မိုင် ၂၀ ကို ရာသီမရွေးသွားနိုင်အောင် လုပ်ပြီးတော့ ကျွန်တော်တို့ အဲဒီမှာရှိတဲ့ ၁၅ ပေ အကျယ်ရှိတဲ့ ကွန်ကရစ်တံတား ငါးစင်းကိုဆောက်ပေးရမှာဖြစ်ပါတယ်။ အဲဒါဆိုလို့ရှိရင် ကျွန်တော်တို့ ကုန်ကျငွေ ၁၅ သန်းခန့် ကုန်ကျမှာဖြစ်တဲ့ အတွက်ကြောင့်မို့လို့ အားလုံးပေါင်း စုစုပေါင်း ၃၁၅ သန်းခန့် ကုန်ကျမယ်လို့ ခန့်မှန်းပါတယ်။ ကျွန်တော်တို့ ရှမ်းပြည်နယ်ချုပ်အနေဖြင့် မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနအနေနဲ့ ၂၀၁၄-၂၀၁၅ ဘဏ္ဍာရေးနှစ်မှာ ကျွန်တော်တို့လျာထားငွေက ၁၀၄၃၀.၅၉၄ သန်းဖြစ်ပါတယ်။ တင်ပြ ရင်တော့ ၁၀.၄၃ ဘီလီယံခန့်ဖြစ်ပါတယ်။ ကျွန်တော်တို့ ဆောင်ရွက်မယ့်လမ်းကတော့ ကတ္တရာလမ်း ၂၄ မိုင်၊ ကျောက်ချောလမ်း ၁၁၃ မိုင်၊ မြေသားလမ်း ၁၅ရ မိုင်နဲ့ သစ်သားလမ်းတံတားပေ အရှည် ပေါင်း ၁၆၄၅၊ ရေပြွန် ၁၅၂ရ ပေကို ဆောင်ရွက်မှာဖြစ်ပါတယ်။ ဒါ ရှမ်းပြည်နယ်ချုပ်အတွက် တင်ပြ ခြင်းဖြစ်ပါတယ်။ မိုင်းပြင်းမြို့နယ်အနေနဲ့ဆိုလို့ရှိရင် ၂၀၁၄-၂၀၁၅ ဘဏ္ဍာရေးနှစ်မှာ ကျောက်ချောလမ်း အားဖြင့် ၆ ဖာလုံ၊ မြေသားလမ်း ၁၄ မိုင်၊ ရေပြွန်နှင့် ၄၅ ပေ၊ စုစုပေါင်း ရန်ပုံငွေ ၃၁၁.၈၅၂ သန်းနဲ့ ခွင့်ပြုပြီးလည်းဖြစ်ပါတယ်။ လွှတ်တော်ကိုယ်စားလှယ်ကြီးမှ မေးမြန်းတဲ့ မိုင်းပြင်းမြို့နယ်၊ တုံတာ မြို့နယ်(ခွဲ)၊ မိုင်းရှဲန်ကျေးရွာအုပ်စုအတွင်းမှာရှိတဲ့ မိုင်းနွဲ့ -ဝမ်ကျောင်း ကျေးရွာချင်းဆက်လမ်းကို ၂၀၁၄-၂၀၁၅ ဘဏ္ဍာရေးနှစ်မှာတော့ ရန်ပုံငွေမှာ လျာထားတင်ပြထားခြင်း မရှိပါဘူး။ သို့သော်လည်း လာမယ့် ၂၀၁၅-၂၀၁၆ ဘဏ္ဍာရေးနှစ်မှာတော့ အသေးစိတ်ကွင်းဆင်းတိုင်းတာပြီးတော့ ဦးစားပေး အစီအစဉ်အတိုင်း ရန်ပုံငွေတင်ပြဆောင်ရွက်ပေးမှာဖြစ်ပါကြောင်း ဖြေကြားအပ်ပါတယ်ခင်ဗျား။ (ဆက်လက်ပြီးတော့ ရှမ်းပြည်နယ်၊ ရပ်စောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်မြင့် မေးမြန်းချက်နှင့်ပတ်သက်ပြီးတော့ ဆက်လက်တင်ပြမှာဖြစ်ပါတယ်။ ဥက္ကဋ္ဌကြီး ခင်ဗျား။ ရှမ်းပြည်နယ်၊ ရပ်စောက်မြို့နယ်၊ မြို့နှင့်ကျေးရွာချင်း ဆက်တဲ့ ဇော်ဂျီမြစ် ချောင်းကူးတံတား ငါးစင်းမှာ ခုနက တင်ပြသွားတဲ့ တီတောက်ကုန်းတံတား ၅၉ ပေအရှည် ဖြစ်ပါတယ်။ ဟွေးတံတား ၉၃ ပေအရှည်ဖြစ်ပါတယ်။ ပါပန်းတံတား ပေ ၈၀၊ နန်းဟူးတံတား ပေ ၁၇၀ နဲ့ ဆင်သေတံတား ၅၉ ပေ၊ စုစုပေါင်း ၄၆၁ ပေ ရာသီမရွေးသွားနိုင်တဲ့ တံတားဖြစ်အောင် ဆောင်ရွက်လို့ရှိရင် ငွေကျပ် ၂၃၀.၅၀ သန်းခန့် ကုန်ကျမယ်လို့ခန့်မှန်းရရှိပါတယ်။ ရှမ်းပြည်နယ်ချုပ်အနေနဲ့ ခုနကလိုတင်ပြရရင် ၂၀၁၄-၂၀၁၅ ဘဏ္ဍာရေးနှစ်မှာ ကတ္တရာလမ်း ၂၄/ဝ မိုင်၊ ကျောက်ချောလမ်း ၁၁၃/ဝ မိုင်၊ မြေသားလမ်း ၁၅ရ မိုင်၊ သစ်သားတံတား ၁၆၄၅ ပေ၊ ရေပြွန် ၁၅၂ရ ပေ၊ ငွေအားဖြင့် ရန်ပုံငွေ ၁၀.၄၃ ဘီလီယံကျပ် ကျွန်တော်တို့ခွင့်ပြုထားပြီးဖြစ်ပါတယ်။ ရပ်စောက်မြို့နယ်အနေနဲ့ကတော့ ၂၀၁၄-၂၀၁၅ ဘဏ္ဍာရေးနှစ်မှာ ၅၇၂ သန်း လမ်းအားဖြင့်ကျောက်ချောလမ်း ၁၅ မိုင်၊ မြေသားလမ်း ၁၄ မိုင်ခွဲနှင့် သစ်သားတံတား ပေ ၆၀ တို့ဆောင်ရွက်ရန် ခွင့်ပြုပြီးဖြစ်ပါတယ်။ အခု ပြည်သူ့လွှတ်တော်ကိုယ်စားလှယ်ကြီးမှ မေးမြန်းတဲ့ ရပ်စောက်မြို့နယ်ကျေးရွာများကို ဆက်သွယ်တဲ့ ဇော်ဂျီချောင်းကူးတံတား ငါးစင်းကို ကျေးလက်ဒေသဖွံ့ဖြိုး တိုးတက်ရေးဦးစီးဌာန၏ ၂၀၁၄-၂၀၁၅ ဘဏ္ဍာရေးနှစ်မှာ ရန်ပုံငွေအတွက် သစ်သားတံတားအတွက် မူလလျာထားငွေထက်နည်းပါးတဲ့အတွက်ကြောင့် ကျွန်တော်တို့ ခုနကတင်ပြပါအတိုင်း စုစုပေါင်း သစ်သားတံတား ငါးခုဟာ ၄၆၁ ပေဖြစ်ပါတယ်။ ဒီနှစ်ခွင့်ပြုထားတာကတော့ သစ်သားတံတားကို ပေ ၆၀ ခွင့်ပြု ထားတာဖြစ်ပါတယ်။ အဲဒီတော့ အဲဒါနဲ့ပတ်သက်ပြီးတော့ ရန်ပုံငွေနည်းပါးတဲ့ အတွက်ကြောင့် လုပ်ငန်းပြောင်းပြီးတော့ သုံးလို့ရှိရင်လည်း ထိရောက်မှာမဟုတ်တဲ့အတွက်ကြောင့်လက်ရှိအတိုင်းထားပြီးတော့ ယခု ပြည်သူ့လွှတ်တော် ကိုယ်စားလှယ်တော်ကြီးတင်ပြတဲ့ တံတား ငါးစင်းကိုပဲ ကျွန်တော်တို့ လာမယ့် ၂၀၁၅-၂၀၁၆ ဘဏ္ဍာရေးနှစ်မှာ ဦးစားပေးထဲမှာထည့်သွင်းပြီးတော့လျာထားမှာဖြစ်ပါတယ်။ တင်ပြအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>ကဝမြို့နယ်ရှိ သက္ကလ-သရက်ကုန်း-အေးမွန်လမ်းအား မိုးတွင်းကာလတွင် သွားလာနိုင်ရေးအတွက် ဂဝံ ခင်းပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ကဝမဲဆန္ဒနယ်မှ ဦးဝင်းစိန် မေးမြန်းဖို့ ဖြစ်ပါတယ်</speech>
<speech><mp id="259">ဦးဝင်းစိန်(ကဝမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော်ကတော့ ပဲခူးတိုင်းဒေသကြီး၊ ကဝ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းစိန်ဖြစ်ပါတယ်။ ကျွန်တော်ဒီနေ့မေးမြန်းမှာက တော့ ပဲခူးတိုင်းဒေသကြီး ကဝမြို့နယ်အတွင်းရှိ သက္ကလ-သရက်ကုန်း-အေးမွန်ကျေးလက်လမ်းဂဝံ ခင်းပေးရန်ကိစ္စတင်ပြမှာဖြစ်ပါတယ်။ အဲ့ဒီလမ်းကို ကျွန်တော်တို့ ၂၀၁၃-၂၀၁၄ ခုနှစ်မှာ ဂဝံတစ်မိုင် ခင်းပေးခဲ့ပြီးဖြစ်ပါတယ်။ ခင်းပေးတာကတော့ ကျွန်တော်ကနေပြီးတော့ လွှတ်တော်မှာ တင်ပြတဲ့ အတွက်ကြောင့် လွှတ်တော်က ကတိပေးပြီးတော့ဆောင်ရွက်တဲ့လုပ်ငန်းဖြစ်ပါတယ်။ အဲ့ဒီတော့ ကျွန်တော်တင်ပြစဉ်တုန်းက နှစ်စဉ်ဆက်တိုက် ဂဝံခင်းပေးမယ်ဆိုပြီးတော့ ကတိပေးခဲ့ပါတယ်။ ကတိ ပေးခဲ့တဲ့အတိုင်း ကျွန်တော်ဒီနှစ် ၂၀၁၄-၂၀၁၅ ဘတ်ဂျတ်မှာကြည့်ပါတယ်။ ကြည့်တဲ့အခါကျတော့ ဒီလမ်းကို ဂဝံခင်းပေးဖို့ပါမလာပါဘူး။ ပါမလာတဲ့အတွက်ကြောင့် ကျွန်တော်ဒီနေ့တင်ပြရခြင်း ဖြစ်ပါတယ်။ အလားတူပဲ ကျွန်တော်က ကတိကဝတ်ကော်မတီဥက္ကဋ္ဌလည်းဖြစ်တဲ့အတွက်ကြောင့် ၃-၆၂၀၁၄ ရက်နေ့က ကျွန်တော့်ရဲ့ အစီရင်ခံစာကို လွှတ်တော်ကို တင်ပြခဲ့ပါတယ်။ တင်ပြခဲ့တဲ့အတွက်ကြောင့် လွှတ်တော်ကိုယ်စားလှယ်ခြောက်ဦးက ဆွေးနွေးခဲ့ပါတယ်။ အဲ့ဒီဆွေးနွေးတဲ့ အကြောင်းအရာ တွေကို အကျဉ်းချုံးပြီးတော့ ကျွန်တော်တင်ပြလို့ရှိရင် ကတိကဝတ်ပေးပြီးတော့ မလုပ်ပေးတဲ့ လုပ်ငန်းတွေဖြစ်ပါတယ်။ အဲ့ဒါကြောင့်မို့လို့ ပြည်ထောင်စုအဆင့်တွေ၊ ပြည်ထောင်စုဝန်ကြီးဌာန တွေက ကိုယ်ကတိပေးထားတဲ့လုပ်ငန်းတွေကို ဆက်တိုက်ဆောင်ရွက်ပေးဖို့ ကျွန်တော် မေတ္တာရပ်ခံ ရခြင်းဖြစ်ပါတယ်။ အဲ့ဒီတော့ ကဝမြို့နယ်ရဲ့ ခုနက သက္ကလ-သရက်ကုန်း-အေးမွန်လမ်း ဆိုလို့ရှိရင် အားလုံး ၁၂ မိုင်ရှိပါတယ်။ ၁၂ မိုင်မှာ တချို့နေရာတွေကတော့ ကျွန်တော်တို့ စက်လှေတွေ သွားတဲ့အတွက်ကြောင့် ရေတိုက်စားပြီးတော့ မြေပြို တဲ့နေရာတွေလည်းရှိပါတယ်။ လမ်းလည်း တချို့ နေရာတွေမှာ ပြန်ပြုပြင်ဖို့လိုပါတယ်။ လိုသလို တစ်မိုင်ခန့်တော့ ဂဝံခင်းပြီးဖြစ်တဲ့အတွက်ကြောင့်ကျန်တဲ့ ၁၁ မိုင်ကို ဆက်ပြီးတော့ ခင်းပေးဖို့ ကျွန်တော်ဒီနေ့တင်ပြရခြင်းဖြစ်ပါတယ်။ အဲ့ဒါကြောင့်မို့လို့ အဲ့ဒါကို ဆောင်ရွက်ပေးဖို့ရှိ/မရှိ။ ရှိလို့ရှိရင်လည်း ဘယ်တော့ဆောင်ရွက်ပေးမလဲဆိုတာကို ဥက္ကဋ္ဌကြီး မှတစ်ဆင့် ကျွန်တော်မေးမြန်းအပ်ပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ကျောက်တံခါးမြို့နယ်ရှိ ကျန်စစ်သားကျေးရွာမှ ခလောင်ကျေးရွာသို့ ဆက်သွယ်သော ဖွံ့ဖြိုးရေးလမ်း မကြီးအား မြေသားလမ်းပြုပြင်ပြီး ဂဝံလမ်းခင်းပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">။ဒေါက်တာခင်မောင်ဆွေ၊ ကျောက်တံခါးမဲဆန္ဒနယ်မှ ဆက်လက်မေးမြန်းဖို့ဖြစ်ပါတယ်။</speech>
<speech><mp id="262">ဒေါက်တာခင်မောင်ဆွေ(ကျောက်တံခါးမဲဆန္ဒနယ်)</mp>ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး၊ ကြွရောက်လာကြသော ပြည်ထောင်စုဝန်ကြီးများ၊ ဒုတိယဝန်ကြီးများနှင့် အထူးဖိတ်ကြားထားသော ဧည့်သည်တော် များအားလုံး ကျန်းမာချမ်းသာကြပါစေလို့ ဆုမွန်ကောင်းတောင်းရင်းနဲ့ မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ကျောက်တံခါးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာခင်မောင်ဆွေဖြစ်ပါတယ်။ ဒီကနေ့ ကျွန်တော့်အနေနဲ့ ကျေးလက်နေတောင်သူလယ်သမားများအတွက် လမ်းပန်းဆက်သွယ်ရေး အဆင်ပြေချောမွေ့စေရန်ကိစ္စနဲ့ ပတ်သက်ပြီးမေးခွန်းတစ်ခု မေးမြန်းလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကျောက်တံခါး မြို့နယ် ရန်ကုန်-မန္တလေးလမ်းဟောင်းနဘေးရှိ ကနက်ကျေးရွာအုပ်စု ကျန်စစ်သားကျေးရွာမှ ဂုံမင်း ကင်းကျေးရွာအုပ်စု ခလောင်ကျေးရွာသို့ ဖွံ့ဖြိုးရေးလမ်းတစ်လမ်းရှိခဲ့ပါတယ်။ ထိုလမ်းသည် အရှည် အားဖြင့် ရ မိုင် ၁ ဖာလုံခွဲခန့်ရှိပြီး အကျယ်အားဖြင့် ပေ ၂၀ ခန့်ရှိပါတယ်။ ထိုလမ်းကို မှီခိုအားထား၍ သွားလာနေသော ကျေးရွာများမှာ ကျန်စစ်သားကျေးရွာ-ဆီပူလမ်း ကျေးရွာ၊ ကလချီကျေးရွာ၊ ဆိပ်ဖလူကျေးရွာ၊ ကျန်တလီးကျေးရွာ၊ ခင်ဦးကျေးရွာ၊ ဂုံမင်းကင်းကျေးရွာ၊ ဥသျှစ်ကုန်းကျေးရွာ၊ ရှမ်းရွာ၊ ခလောင်ကျေးရွာစသည်ဖြင့် ကျေးရွာပေါင်း ၁၅ ရွာမှ အိမ်ခြေ ၁၀၂၂ အိမ်နှင့် လူဦးရေ ၁၂၀၀၀ကျော်ခန့်အသုံးပြု နေကြပါတယ်။ ထိုလမ်းသည် ကျောက်တံခါး၊ ကျန်စစ်သားကျေးရွာကနေပြီးတော့ ခလောင်ရွာမှတစ်ဆင့်တောင်ဘက် ညီမခင်းကျေးရွာကိုဖြတ်ကာ သူဌေးကုန်း-ကင်းရွာသို့ဆက်သွယ် ထားသော ကျောက်ချောလမ်းမကြီးသို့ပေါက်ပြီး ထိုမှတစ်ဆင့် မြို့ကျောင်းကျေးရွာသို့ရောက်ကာ ရန်ကုန်/မန္တလေးအမြန်လမ်းမကြီးသို့ လျင်မြန်စွာရောက်ရှိသွားနိုင်ပါတယ်။ ထို့အတူ ခလောင်ရွာမှ တစ်ဆင့် မြောက်ဘက် အင်းပတ်လယ်အုပ်စုကျေးရွာများကိုဖြတ်ကာ ကျောက်တံခါး-အင်းပတ်လယ်ဂဝံလမ်းသို့ပေါက်ပြီး ထိုမှတစ်ဆင့် ရန်ကုန်-မန္တလေး အမြန်လမ်းမကြီးသို့ အလွယ်တကူရောက်ရှိ သွားနိုင်ပါသည်။ ယခုအခါ ထိုလမ်းမကြီးသည် လွန်စွာမှ ပျက်စီးနေပြီး နွေ၊ မိုး၊ ဆောင်း သုံးရာသီစလုံး သွားလာရေးအလွန်တရာ ခက်ခဲလျက်ရှိပါတယ်။ အထူးသဖြင့် မိုးရာသီတွင် လုံးဝသွားလာ၍မရ။ ထိုလမ်းမကြီးပေါ်တွင် တည်ရှိနေသော တံတားများမှာလည်း ပျက်စီးယိုယွင်းလျက်ရှိပါတယ်။ ထို့ကြောင့် ထိုလမ်းမကြီးကိုမှီခိုနေသော ဒေသတွင်းရှိ ကျေးရွာများမှာ လမ်းပန်းဆက်သွယ်မှု လုံးဝ မကောင်းသောကြောင့် ပညာရေး၊ ကျန်းမာရေး၊ ဘာသာရေး၊ လူမှုရေး၊ စီးပွားရေး အခက်အခဲများစွာ ကြုံတွေ့နေရပါတယ်။ သို့ဖြစ်ပါ၍ နိုင်ငံတော်အနေဖြင့် ဤလမ်းမကြီးပျက်စီးနေသည်ကို သိရှိပါ သလား။ သိရှိပါလျှင် ဤလမ်းမကြီးကို မြေသားလမ်းအဖြစ်ပြုပြင်ပေးပြီး ဂဝံလမ်းအဖြစ် ခင်းကျင်း ပေးနိုင်ပါရန် အစီအစဉ်ရှိ/မရှိနှင့် ရှိပါလျှင် မည်သည့်အချိန်တွင် ခင်းကျင်းပေးမည်ကို ပြည်သူများ ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">ကိုယ်စားလှယ်နှစ်ဦးရဲ့ မေးမြန်းချက်ကို သက်ဆိုင်ရာ ပြည်ထောင်စုဝန်ကြီး ဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="86">ဦးတင်ငွေ(ဒုတိယဝန်ကြီး၊ မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ပုဂ္ဂိုလ်များအားလုံး ကိုယ်စိတ်နှစ်ဖြာ ကျန်းမာချမ်းသာစေဖို့ ဆုမွန်ကောင်းတောင်း ရင်း နှုတ်ခွန်းဆက်သအပ်ပါတယ်။ ကျွန်တော်ကတော့ မွေးမြူရေး၊ ရေလုပ်ငန်းနှင့် ကျေးလက်ဒေသ ဖွံ့ဖြိုးရေးဝန်ကြီးဌာန ဒုတိယဝန်ကြီး ဦးတင်ငွေဖြစ်ပါတယ်။ မေးခွန်းနှစ်ခုကို ကျွန်တော် ဖြေကြားသွား မှာဖြစ်ပါတယ်။ ပဲခူးတိုင်းဒေသကြီး၊ ကဝမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းစိန်၏ ကြယ်ပွင့်ပြမေးခွန်းနှင့်ပတ်သက်ပြီးတော့ ဦးစွာပထမတင်ပြပါမယ်။ ပြည်သူ့လွှတ်တော်ဥက္ကဋ္ဌကြီး ခင်ဗျား။ ပဲခူးတိုင်းဒေသကြီး၊ ကဝမြို့နယ် သက္ကလ-သရက်ကုန်း-အေးမွန်လမ်းဟာ ဂဝံလမ်း တစ်မိုင်၊ မြေသားလမ်း ၁၁ မိုင် စုစုပေါင်း ၁၂ မိုင်ရှိပြီးတော့ ကျေးရွာ ၂၂ ရွာ လူဦးရေ ၄၈၃၁၁ ဦးနဲ့ အကျိုးပြု ပါတယ်။ အဆိုပါလမ်းကို ကျောက်ချောလမ်းအဖြစ် ခင်းလို့ရှိရင် ကျွန်တော်တို့ ကုန်ကျမယ့်ခန့်မှန်းခြေ ကတော့ ပျက်စီးနေတဲ့ မြေသားလမ်းရှစ်မိုင်အား မြေသားဖို့တင်ခြင်း၊ ကျောက်ချောလမ်းခင်းခြင်း ၁၂ မိုင်၊ တံတား လေးစင်း ပေ ၂၄၀ ပြုပြင်ခြင်း စုစုပေါင်း ကုန်ကျမယ့်ငွေကတော့ ၉၈၀.၃၆ သန်းလို့ခန့်မှန်းရရှိပါတယ်။ ကျွန်တော်တို့ ပဲခူးတိုင်းတိုင်းချုပ်အနေနဲ့ ပဲခူးတိုင်းဒေသကြီးအတွင်းကို မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာနအနေနဲ့ ၂၀၁၄-၂၀၁၅ ယခုနှစ် ဘဏ္ဍာနှစ်ရန်ပုံငွေမှာ ၁၉.၁၂၆ ဘီလီယံ၊ ကျပ်သန်းပေါင်း ၁၉၁၂၆.၀၃၉ သန်းခွင့်ပြုထားတာဖြစ်ပါတယ်။ အဲ့ဒီလမ်းတွေကတော့ ကတ္တရာလမ်းအဖြစ် ၂၁ မိုင် ၁ ဖာလုံ၊ ကျောက်ချောလမ်း ၁၅၂ မိုင်၊ မြေသားလမ်း ၂၇၀ မိုင် ၆ ဖာလုံ၊ ကွန်ကရစ်တံတား ၆၀ ပေ၊ သစ်သားတံတား ၅၂၆၅ ပေ၊ ကွန်ကရစ် ရေကျော် ၈၅၉ ပေနှင့် ရေပြွန်ပေါင်း ၈၈၀ ပေတို့အား ဆောင်ရွက်ရန် ခွင့်ပြု ထားတာဖြစ်ပါတယ်။ ကဝမြို့နယ်ချုပ်အနေနဲ့ ပြန်ပြီးတင်ပြရမယ်ဆိုရင် ယခုနှစ် ၂၀၁၄-၂၀၁၅ မှာ ကျွန်တော်တို့ စုစုပေါင်း ရန်ပုံငွေအားဖြင့် ၁.၁၉ ဘီလီယံ၊ သန်းပေါင်း ၁၅၁၉.၀၉၉ သန်းဖြင့် မြေသားလမ်း ၃၉ မိုင်၊ သစ်သား တံတား ၄၃၂ ပေ၊ ရေပြွန် ၁၀၅ ပေတို့အား ဆောင်ရွက်ရန်ခွင့်ပြုပြီးဖြစ်ပါတယ်။ ပြည်သူ့လွှတ်တော် ကိုယ်စားလှယ်ကြီးများမေးမြန်းတဲ့ ကဝမြို့နယ်အတွင်းမှာရှိတဲ့ သက္ကလ-သရက်ကုန်း-အေးမွန်လမ်းကို မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးတိုးတက်ရေးဝန်ကြီးဌာနအနေနဲ့ ၂၀၁၄-၂၀၁၅ ဘဏ္ဍာနှစ်ရန်ပုံငွေကို လျာထားခြင်းမရှိသဖြင့် ၂၀၁၅-၂၀၁၆ မှာတော့ ကျွန်တော်တို့ ကျောက်ချော လမ်းငါးမိုင်ကို ကျန်တဲ့ ၁၁ မိုင်ထဲက ငါးမိုင်နဲ့ သစ်သားတံတားလေးခုကို ဦးစားပေးအစီအစဉ်အတိုင်း ရန်ပုံငွေတင်ပြတောင်းခံပေးဖို့ စီစဉ်သွားမည်ဖြစ်ကြောင်း ပြန်လည်ဖြေကြားအပ်ပါတယ်ခင်ဗျား။ တစ်ဆက်တည်းမှာပဲ ကျွန်တော်တို့ ပဲခူးတိုင်းဒေသကြီး၊ ကျောက်တံခါးမဲဆန္ဒနယ် ပြည်သူ့ လွှတ်တော်ကိုယ်စားလှယ်တော်ကြီး ဒေါက်တာခင်မောင်ဆွေ၏ ကြယ်ပွင့်ပြမေးခွန်းနှင့် ပတ်သက်၍ တင်ပြရရင် ကျွန်တော်တို့ ပဲခူးတိုင်းဒေသကြီးအတွင်းမှာရှိတဲ့ ကျောက်တံခါးမြို့နယ်မှာ ကျန်စစ်သားခလောင်ကျေးရွာချင်းဆက်လမ်း အရှည်အားဖြင့် ခုနှစ်မိုင် မြေသားလမ်းဖြစ်ပါတယ်။ ကျေးရွာပေါင်း ၃၉ ရွာနှင့် ပြည်သူပေါင်း ၁၈၂၇၀ ဦးကို အကျိုးပြုပါတယ်။ အဆိုပါလမ်း ခုနှစ်မိုင်ကို ကျောက်ချော လမ်းခင်းဖို့ ကျွန်တော်တို့ တွက်ချက်ကြည့်တဲ့အခါမှာ ခန့်မှန်းအားဖြင့် သန်း ၄၅၁.၇၁ သန်းခန့် ကုန်ကျမှာဖြစ်ပါတယ်။ ခုနက တင်ပြပါအတိုင်း ပဲခူးတိုင်းဒေသကြီးတစ်ခုလုံးမှာ ကျွန်တော်တို့ ခွင့်ပြု ထားတဲ့ငွေဟာ ဒီလမ်းနဲ့ပတ်သက်လို့ ၂၀၁၄-၂၀၁၅ ယခုနှစ်မှာ ဘဏ္ဍာငွေ ၁၉.၁၂၆ ဘီလီယံရှိပါ တယ်။ တကယ်လို့ကျောက်တံခါးမြို့နယ်အနေနဲ့လည်း ကျွန်တော်တို့ ဒီ ၂၀၁၄-၂၀၁၅ မှာ ကျွန်တော်တို့ ဘဏ္ဍာငွေရန်ပုံငွေလျာထားတာ ၉၇၉.၇၁၆ သန်းဖြစ်ပါတယ်။ ကျောက်ချောလမ်း ၁၀ မိုင် ၂ ဖာလုံ၊ မြေသားလမ်း ၉ မိုင် ၆ ဖာလုံ ဆောင်ရွက်ခွင့်ပြုထားပြီးဖြစ်ပါတယ်။ ပြည်သူ့လွှတ်တော်ကိုယ်စားလှယ်ကြီး မေးမြန်းထားတဲ့ ကျောက်တံခါးမြို့နယ်အတွင်းမှာ ကျန်စစ်သား- ခလောင်ကျေးရွာချင်းဆက်လမ်းကို ၂၀၁၄-၂၀၁၅ မှာတော့ ကျွန်တော်တို့ ရန်ပုံငွေ လျာထားခြင်းမရှိပါဘူး။ ၂၀၁၅-၂၀၁၆ မှာတော့ ကျွန်တော်တို့ အသေးစိတ် ကျွန်တော်တို့ ကွင်းဆင်း တိုင်းတာပြီးလို့ရှိရင် ဦးစားပေးအစီအစဉ်အတိုင်း ထည့်သွင်းတောင်းခံသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။ အားလုံးကိုလေးစားပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့အတွက်မေးခွန်းများ၊ မေးမြန်း ဖြေကြားခြင်းအစီအစဉ် ပြီးပါပြီ။ အစည်းအဝေးကို မိနစ် ၃၀ ခန့်ခေတ္တရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</Q-A>
</section>
<section value="Motion">
<motion>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်း အဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ဦးသိန်းညွန့်၊ သင်္ဃန်းကျွန်းမဲဆန္ဒနယ်က အိမ်အကူ၊ အိမ်ဖော်အလုပ်သမားများအပါအဝင် မြန်မာ နိုင်ငံသား ၃ သန်းခန့်သည် နိုင်ငံခြားတွင် သွားရောက်၍ အလုပ်လုပ်ကိုင်နေရပါ သည်။ မိမိ၏ကာယအား၊ ဉာဏအားကိုအသုံးပြု၍ လုပ်ကိုင်၍ ရရှိသောလုပ်ခဖြင့် အသက်မွေးဝမ်းကျောင်း ပြုနေရသော နိုင်ငံသားတချို့မှာ ဖိနှိပ်ညှဉ်းပန်းခံရမှု၊ လုပ်ခလစာအခွင့်အရေး တန်းတူ ရည်တူမရမှုစသည့် ခွဲခြားဆက်ဆံမှုများခံ နေရကြောင်း သတင်းများကြားသိရပါသည်။ ည်ထောင်စုသမ္မတမြန်မာ နိုင်ငံတော် ဖွဲ့စည်းပုံ အခြေခံဥပဒေ(၂၀၀၈) ပုဒ်မ ၃၈၀ ၌ နိုင်ငံခြားတိုင်း တစ်ပါးနှင့်ဆက်ဆံသော နိုင်ငံသားတိုင်းသည် ပြည်တွင်း၌ဖြစ်စေ၊ ပြည်ပ၌ ဖြစ်စေ၊ နိုင်ငံတော်၏ ကာကွယ်စောင့်ရှောက်မှုကို တောင်းခံခွင့်ရှိသည်။ ပြဋ္ဌာန်းချက်များ အထမြောက်စေရန်အတွက်လည်းကောင်း၊ ကမ္ဘာ့လူ့အခွင့်အရေး ကြေညာစာတမ်းပါ အပိုဒ် ၂၃ အရ တရားမျှတ၍ အဆင်ပြေမှုရှိသော လုပ်ငန်းခွင်အခြေအနေများ၊ ရပိုင်ခွင့်၊ လူ့ဂုဏ်သိက္ခာနှင့် ထိုက်တန်သော ဘဝရပ်တည်မှုကို အာမခံနိုင်မည့် အခကြေးငွေများ၊ ရပိုင်ခွင့်နှင့် လူမှုရေးကာကွယ်စောင့်ရှောက်မှုများ ရရှိရန်လိုအပ်ပါသည်။ သို့ဖြစ်ရာ နိုင်ငံ ဖြတ်ကူးသွားရောက်နေသော အိမ်ဖော်၊ အိမ်အကူများအပါအဝင် မြန်မာနိုင်ငံသား အလုပ် သမားများအတွက် ဘဝလုံခြုံမှုကို အကာအကွယ်ပေးနိုင်သော နိုင်ငံခြားရောက် အလုပ် သမားများဆိုင်ရာ အထူးဥပဒေတစ်ရပ် အလျင်အမြန်ပြဋ္ဌာန်းပေးပါရန် ပြည်ထောင်စု အစိုးရအဖွဲ့အားပြည်သူ့လွှတ်တော်မှအလေးအနက် တိုက်တွန်းကြောင်းအဆိုတင်သွင်းခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သင်္ဃန်း ကျွန်းမဲဆန္ဒနယ်မှ ဦးသိန်းညွန့်က အဆိုတစ်ခု တင်သွင်းထားပါတယ်။ ဦးသိန်းညွန့်အား အဆို တင်သွင်းဖို့ ဖိတ်ခေါ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရသော ပြည်သူ့လွှတ်တော် ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များခင်ဗျား။ နိုင်ငံတော်နှင့် နိုင်ငံသားများ အကျိုးစီးပွားအတွက် ကျွန်တော် ဒီအဆိုကို တင်သွင်းပါမယ်။ ဦးဆုံး အဆိုနှင့်ပတ်သက်ပြီးတော့ အရင် ကျွန်တော်ဦးစွာ ဖတ်ကြားပါရစေ။ အိမ်အကူ၊ အိမ်ဖော်အလုပ်သမားများအပါအဝင် မြန်မာနိုင်ငံသား ၃ သန်းခန့်သည်နိုင်ငံခြားတွင်သွားရောက်၍ အလုပ်လုပ်ကိုင်နေရပါသည်။ မိမိ၏ကာယအား၊ ဉာဏအားကို အသုံးပြု၍ လုပ်ကိုင်၍ ရရှိသောလုပ်ခဖြင့် အသက်မွေးဝမ်းကျောင်းပြုနေရသော နိုင်ငံသားတချို့မှာ ဖိနှိပ်ညှဉ်းပန်းခံရမှု၊ လုပ်ခလစာအခွင့်အရေး တန်းတူရည်တူမရမှု စသည့်ခွဲခြားဆက်ဆံမှုများခံနေ ရကြောင်း သတင်းများကြားသိရပါသည်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ(၂၀၀၈) ပုဒ်မ ၃၈၀ ၌ နိုင်ငံခြားတိုင်းတစ်ပါးနှင့် ဆက်ဆံသော နိုင်ငံသားတိုင်းသည် ပြည်တွင်း ၌ဖြစ်စေ၊ ပြည်ပ၌ဖြစ်စေ၊ နိုင်ငံတော်၏ ကာကွယ်စောင့်ရှောက်မှုကို တောင်းခံခွင့်ရှိသည်။ ပြဋ္ဌာန်းချက် များအထမြောက်ရန်အတွက်လည်းကောင်း၊ ကမ္ဘာ့လူ့အခွင့်အရေး ကြေညာစာတမ်းပါ အပိုဒ် ၂၃ အရ တရားမျှတ၍ အဆင်ပြေမှုရှိသော လုပ်ငန်းခွင်အခြေအနေများ၊ ရပိုင်ခွင့်၊ လူ့ဂုဏ်သိက္ခာနှင့် ထိုက်တန်သောဘဝရပ်တည်မှုကို အာမခံနိုင်မည့် အခကြေးငွေများ၊ ရပိုင်ခွင့်နှင့် လူမှုရေးကာကွယ် စောင့်ရှောက်မှုများ ရရှိရန်လိုအပ်ပါသည်။ သို့ဖြစ်ရာ နိုင်ငံဖြတ်ကူးသွားရောက်နေသော အိမ်ဖော်၊ အိမ်အကူများအပါအဝင် မြန်မာနိုင်ငံသား အလုပ်သမားများအတွက် ဘဝလုံခြုံမှုကို အကာအကွယ် ပေးနိုင်သော နိုင်ငံခြားရောက် အလုပ်သမားများဆိုင်ရာ အထူးဥပဒေတစ်ရပ် အလျင်အမြန် ပြဋ္ဌာန်း ပေးပါရန် ပြည်ထောင်စုအစိုးရအဖွဲ့အား ပြည်သူ့လွှတ်တော်မှ အလေးအနက် တိုက်တွန်းကြောင်း အဆိုဖြစ်ပါတယ်။ လေးစားရသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဤအဆိုကို ကျွန်တော်တင်သွင်းဖို့ စိတ်ကူးရခဲ့တာကတော့ ၂၀၁၃ ခုနှစ်၊ မတ်လ ၁၈ ရက်နေ့ထုတ် Voice သတင်းစာမှာပါတဲ့ ကျွန်တော်တို့ ကရင်မိန်းကလေးကို ရေနွေးလောင်းနှိပ်စက်သော ထိုင်းအလုပ်ရှင်ကို တစ်လကြာ သည်ထိ မဖမ်းနိုင်ဆိုတဲ့သတင်းကိုဖတ်ရပါတယ်။ အဲ့ဒါကတော့ မြန်မာနိုင်ငံ အလုပ်အကိုင်နှင့် လူမှုဖူ လုံရေးဝန်ကြီးဌာန၊ အလုပ်သမားညွှန်ကြားရေးဦးစီးဌာနမှ ညွှန်ကြားရေးမှူးချုပ် ဦးမျိုးအောင် ကိုယ်တိုင်ပြောကြားတဲ့သတင်းပါ။ အဲ့ဒီမှာ ကရင်အမျိုးသမီးလေး အမ်းမူခေါ်တဲ့ အသက် ၁၂ နှစ် အရွယ်မိန်းကလေးကို ထိုင်းနိုင်ငံ၊ ကန်ဖရပ်ဗစ်ခရိုင်မှာ ထိုင်းအလုပ်ရှင်က ခိုင်းတဲ့အတိုင်းမလုပ်ဘူး။ ဒါကြောင့် သူ့ကိုခွေးလှောင်အိမ်ထဲထည့်ပြီးတော့ ရေနွေးပူလောင်းနှိပ်စက်ခဲ့တယ်။ အဲ့ဒါကြောင့် အရေပြားပျက်စီးပြီးတော့ အရေပြားတွန့်ရှုပ်မှုကြောင့် လက်နှစ်ဖက်လုံးမြှောက်၍မရတဲ့အပြင် ကြွက်သားများလည်း ပျက်စီးခဲ့တယ်ဆိုပြီးတော့ Voice ဂျာနယ်မှာ အလုပ်သမားဝန်ကြီးဌာနရဲ့ ကိုယ်ရေးအရာရှိကြီးများကိုယ်တိုင် ဖော်ပြခဲ့တဲ့သတင်းဖြစ်ပါတယ်။ ဖြစ် လုပ်ကိုင်တဲ့သူဟာ အခါမှာ အခုလိုအိမ်ရှင်များမူ၊ လုပ်အားလခအပြ တချို့ဟာ ဒီအိမ်ရှင်များရဲ့စော်ကားမှုခံရတဲ့သတင်း ကြွယ်ဝတဲ့ အဖိုးကြီးလေးစားရသော ဥက္ကဋ္ဌကြီးခင်ဗျား။ ဒါက လူသိရှင်ကြားဖော်ပြတဲ့သတင်းပါ။ အဲ့ဒီလို အမ်းမူလို ၁၂ နှစ်အရွယ်မိန်းကလေးကို ကျွန်တော်တို့ မြန်မာနိုင်ငံမှ နိုင်ငံခြားသို့ သွားရောက်အလုပ်လုပ်ကိုင် နေရတဲ့ အိမ်ဖော်အလုပ်သမားအများအပြားကလည်း အခုလိုဖြစ်ရပ်မျိုးနဲ့ နီးစပ်မှုဒီဂရီသာခံမယ်။ ဒီခွဲခြ���းဆက်ဆံမှု၊ ညှင်းပန်းမှုတွေခံနေရပါတယ်။ စင်ကာပူနိုင်ငံမှာဆိုရင် အခုအိမ်ဖော်အလုပ်သမား များအဖြစ် လုပ်ကိုင်တဲ့သူဟာ ၂၅၀၀၀ နဲ့ ၃၀၀၀၀ ကြားရှိပါတယ်။ အဲ့ဒီထဲမှာလည်း အလုပ်လုပ်တဲ့ အခါမှာ အခုလိုအိမ်ရှင်များရဲ့ ခွဲခြားဆက်ဆံမှု၊ လုပ်အားလခအပြည့်မရမှုစတဲ့ဟာတွေမကဘဲနဲ့ အချို့ အိမ်ဖော်အလုပ်သမား အမျိုးသမီးတချို့ဟာ ဒီအိမ်ရှင်များရဲ့ လိင်ပိုင်းဆိုင်ရာစော်ကားမှုခံရတဲ့သတင်း တွေလည်း ကျွန်တော်တို့ကြားရပါတယ်။ အဲ့ဒီအပြင် တချို့ချမ်းသာကြွယ်ဝတဲ့ အဖိုးကြီးတွေဆိုရင် မြန်မာ့အိမ်ဖော်အမျိုးသမီးတွေ စနေ၊ တနင်္ဂနွေနေ့မှာ အပျော်မယားအဖြစ် အသုံးချကြောင်း ဝမ်းနည်း ဖွယ်ရာသတင်းများကိုလည်း ကြားသိရပါတယ်။ ဒီလိုအခြေအနေမှာ ကျွန်တော်တို့က အိမ်ဖော်သွား လုပ်တဲ့အမျိုးသမီးတွေကို အပြစ်တင်ရမှာလား။ ကျွန်တော်တို့ ဂုဏ်သိက္ခာလို့ ပြောနေတဲ့အချိန်မှာ ငါ့ဝမ်းပူဆာမနေသာတဲ့ဘဝကို တကယ်ကြုံလာရင်၊ ဆင်းရဲခြင်းကို တကယ်ကြုံတဲ့အခါကျရင် ဘယ်လို ဂုဏ်သိက္ခာမျိုးကိုထားနိုင်ပါ့မလဲ။ ဒါတွေ ကျွန်တော်တို့ ပြန်စဉ်းစားဖို့လိုပါတယ်။ နောက်တစ်ခုက သူတို့တွေ နိုင်ငံခြားသွားပြီးတော့ အိမ်ဖော်အလုပ်အပါအဝင်၊ ဒီလိုအင်မတန်မှ အကန့်အသတ်မရှိတဲ့ ခိုင်းစေမှုခံရတဲ့အလုပ်တွေလုပ်တာ ဘာ့ကြောင့်လဲ။ ကျွန်တော်တို့ ပွင့်ပွင့်လင်းလင်း ပြန်လည်ပြီးတော့ အရင်းခံအကြောင်းတွေကို ဆန်းစစ်ဖို့လိုပါတယ်။ ကျွန်တော်တို့နိုင်ငံဟာ လွတ်လပ်ရေးရပြီး နောက်ပိုင်းမှာ အမျိုးသားစည်းလုံးညီညွတ်မှုပြိုကွဲပြီးတော့ ပြည်တွင်းစစ်ဖြစ်ခဲ့ရပါတယ်။ အဲဒီ နောက်ပိုင်းမှာလည်း အကြောင်းကြောင်းကြောင့် ကျွန်တော်တို့ အမျိုးသားပြန်လည်သင့်မြတ်ရေးမရ ခဲ့တဲ့အခါမှာ ၁၉၉၆ ခုနှစ်ကစပြီးတော့ ဘေးထွက်ဆိုးကျိုးအနေနဲ့ နိုင်ငံခြားကို သွားရောက်အလုပ် လုပ်တဲ့အခါမှာ လုပ်ရတဲ့သူတွေက အိမ်ဖော်အပါအဝင်၊ ရွှေ့ပြောင်းအလုပ်သမားတွေအများကြီးပါ။ ဒီနေ့ရေးသားနေတဲ့ စာရင်းအရဆိုရင် ၃ သန်း ကျော်တောင်ရှိပါတယ်။ လေးစားရသော ဥက္ကဋ္ဌကြီးခင်ဗျား။ အခုဆိုရင် ကျွန်တော်တို့ ဒီအိမ်ဖော်အလုပ်ကို ဟောင်ကောင်နဲ့ ဟောင်ကောင်ကျွန်းအထိ ကျွန်တော်တို့ပို့ပေးတော့ ဆောင်ရွက်ဖို့စီစဉ်နေတယ်၊ ဆောင်ရွက်နေတယ်ဆိုပြီးတော့ သတင်းမီဒီယာတွေမှာ ရေးသားဖော်ပြထားတာရှိပါတယ်။ အဲ့တော့ ကျွန်တော်တို့ ဒီမှာ တကယ်အလုပ်သွားလုပ်နေတဲ့လူတွေဟာ သူတို့မိသားစုအတွက် နိုင်ငံအတွက် အလုပ်လုပ်နေတာဖြစ်တဲ့အတွက် သူတို့တွေရဲ့ ဘဝလုံခြုံမှု၊ သူတို့တွေနဲ့ပတ်သက်တဲ့ အကာအကွယ်တွေ၊ ကျွန်တော်တို့ပေးဖို့လိုပါတယ်။ ကျွန်တော်တို့ အင်ဒိုနီးရှားနိုင်ငံဆိုရင် အိမ်ဖော်အလုပ်လုပ်တဲ့ သူဟာ ၆.၂ သန်းကျော်ရှိပါတယ်။ အဲ့ဒီ ၂ သန်းကျော်ဟာ ဟောင်ကောင်တို့မှာလည်း အခုလို ဇာတ်လမ်းမျိုးတွေ ရက်ရက်စက်စက်ရိုက်နှက်ခံရလို့ အင်ဒိုနီးရှားတစ်နိုင်ငံလုံး အမျိုးသားစိတ်ဓာတ် ပေါက်ကွဲပြီးတော့ မကျေနပ်မှု ပေါ်ပေါက်ရတဲ့သတင်းတွေ၊ ကျွန်တော်တို့ဖတ်ရပါတယ်။ အဲ့ဒီမှာ အဓိကကဘာလဲ၊ အဲ့ဒီမှာရောက်နေတဲ့လူတွေကို ကျွန်တော်တို့ ဘယ်လို အကာ အကွယ်တွေပေးမှာလဲ။ ကျွန်တော်တို့ သံရုံးတွေ၊ နိုင်ငံခြားရေးဌာနက အလုပ်သမားဌာနတို့ဟာ ဖြစ်ရပ်တစ်ခုချင်းအပေါ်မှာ တစ်ကြိမ်တစ်ခါသွားရောက်ပြီးတော့ ဆောင်ရွက်ပေးတာတွေရှိပါတယ်။ နောက်ထိုင်းနိုင်ငံမှာဆိုရင် လည်း ဒီမြန်မာ့အလုပ်သမားတွေကို ကူညီစောင့်ရှောက်ပေးနေတဲ့ အဖွဲ့တွေရှိပါတယ်။ ဒီအဖွဲ့တွေက အတတ်နိုင်ဆုံး သူတို့ရရှိတဲ့အခြေအနေကနေ လုပ်ပေးပါတယ်။ သို့သော် သူတို့ကို အကာအကွယ်ပေး နိုင်တဲ့အထိ ကျွန်တော်တို့ မလုပ်နိုင်ခဲ့ပါဘူး။ ဒီနေရာမှာ ကျွန်တော်တင်ပြချင်တဲ့အချက်တစ်ခုကတော့ ဒါကတော့ အလုပ်သမားဝန်ကြီးဌာနက ပိုသိပါလိမ့်မယ်။ အဲ့ဒါကတော့ ကျွန်တော်တို့နိုင်ငံဟာ ဒီကမ္ဘာ့အလုပ်သမားအဖွဲ့ (ILO)၊ နိုင်ငံတော်ကဖွဲ့စည်းထားတဲ့ CDw (Convention of Domestic Worker) အဖွဲ့ဝင်နိုင်ငံထဲမှာ လက်မှတ်ရေးထိုးထားပြီးပြီလား။ အကယ်၍လက်မှတ်ရေးထိုးထား တယ်ဆိုရင်တော့ အိမ်ဖော်တွေဟာ ဘယ်နေရာမှာပဲလုပ်လုပ်၊ ဘယ်ဒေသမှာပဲလုပ်လုပ်၊ သူတို့တွေနဲ့ ပတ်သက်ပြီးတော့ အကာအကွယ်တွေပေးရမယ်။ အခွင့်အရေးတွေ ခံစားခွင့်ပေးရမယ်။ အဲ့ဒီနိုင်ငံမှာ ရှိတဲ့လူတွေကိုပဲ လုပ်ခလစာ၊ လူမှုဖူလုံရေး၊ ဖွင့်ရက်၊ ပိတ်ရက်၊ ခွင့်ခံစားခွင့်၊ အလုပ်အကိုင်ကာကွယ် ခွင့်တွေကိုသူတို့ရပါတယ်။ အဲ့ဒီလိုဟာကို ထိုးဖို့လိုတယ်ဆိုတဲ့အချက်ကို ယနေ့ အင်ဒိုနီးရှားက ၆.၂ သန်း၊ သူတို့နိုင်ငံအတွက် ရှာပေးပေမယ့် တကယ်တော့ သူတို့နိုင်ငံက ရေးသားတဲ့အထဲမှာတောင် ခေတ်သစ်ကျေးကျွန်များဆိုပြီးတော့ အိမ်ဖော်တွေရဲ့ ဘဝကို ကြေကြေကွဲကွဲရေးခဲ့ရတာရှိပါတယ်။ ရေးပေမယ့်လည်း တစ်ဖက်ကနိုင်ငံအတွက် ငွေရှာပေးတဲ့လူတွေကို ကျွန်တော်တို့ ဘယ်လိုကာကွယ် ပေးရမလဲ။ ဒါဟာ အထူးသဖြင့် ပြုပြင်ပြောင်းလဲရေးကိုသွားနေတဲ့အချိန်မှာ ကျွန်တော်တို့ လွှတ်တော် အနေနဲ့ ကျွန်တော်တို့ ဥက္ကဋ္ဌကြီး မကြာခဏ လမ်းညွှန်မိန့်ကြားခဲ့တဲ့အတိုင်းပဲ ကျွန်တော်တို့ ဥပဒေ အကာအကွယ်လောက်ကောင်းတဲ့ အကာအကွယ်မရှိပါဘူး။ အဲ့တော့ သူတို့အတွက် ကျွန်တော်တို့ အထူးဥပဒေတစ်ရပ်ကို ပြဋ္ဌာန်းပေးဖို့လိုပါတယ်။ ၁၉၆၃ ခုနှစ်တုန်းက တောင်သူလယ်သမားတွေရဲ့ အခွင့်အရေးကို ကာကွယ်ပေးတဲ့ ဥပဒေမျိုးပြဋ္ဌာန်းခဲ့ပြီးတော့ တစ်စုံတစ်ရာလယ်သမားတွေကို ကာကွယ်ပေးခဲ့သလို ဒီနေ့ ပြည်ပမှာရောက်နေတဲ့ အိမ်ဖော်အလုပ်သမားတွေအတွက်နဲ့လည်း အထူး အခွင့်အရေး၊ အထူးဥပဒေတစ်ရပ်ရရှိဖို့ ကျွန်တော်တို့ ကြိုးပမ်းရပါတယ်။ လေးစားရသော ဥက္ကဋ္ဌကြီးခင်ဗျား။ ကျွန်တော်ဟာ အခု ပြည်ပအိမ်ဖော်ကိစ္စတွေပြောပေမယ့် ပြည်တွင်းအိမ်ဖော်တွေ၊ အကူအလုပ်သမားတွေရဲ့ အခြေအနေကလည်း အင်မတန်ဆိုးရွားပါတယ်။ ဒါပေမယ့် ဒီအပတ်လွှတ်တော်မှာ ပြည်ပအိမ်ဖော်အလုပ်သမားတွေကိစ္စ ဦးစားပေးဆောင်ရွက်မယ်လို့ ဆုံးဖြတ်ထားတဲ့အတွက် ပြည်တွင်းအိမ်ဖော်အလုပ်သမားတွေကိစ္စကိုလည်း လာမယ့်လွှတ်တော်မှာ အခုလိုပဲ အဆိုတစ်ရပ်တင်ဖို့ ကျွန်တော်ပြင်ဆင်ထားပြီး ဖြစ်ပါတယ်။ လေးစားရသော ပြည်သူ့လွှတ်တော်ဥက္ကဋ္ဌကြီးခင်ဗျား။ အိမ်ဖော်နဲ့ပတ်သက်တဲ့ကိစ္စဟု အခု ကျွန်တော်ပြောနေပေမယ့် ကျွန်တော်တို့နိုင်ငံက အကြောင်းအမျိုးမျိုးကြောင့် နိုင်ငံခြားမှာ သွားရောက် အလုပ်လုပ်ကိုင်နေရတဲ့လူတွေဟာ သူများနိုင်ငံသားတွေမလုပ်ချင်တဲ့ ညစ်ညမ်းတဲ့အလုပ်၊ အန္တရာယ် ရှိတဲ့ အလုပ်၊ အဲ့ဒီအလုပ်မျိုးတွေကို ကျွန်တော်တို့ နိုင်ငံသားတွေ သွားရောက်လုပ်ကိုင်နေရပါတယ်။ အဲ့ဒီလုပ်ကိုင်နေရတဲ့အခါမှာလည်း သူတို့နဲ့ ပတ်သက်တဲ့အကာအကွယ်တွေ၊ ကျွန်တော်တို့ လုံလုံ လောက်လောက် မပေးနိုင်တဲ့အတွက် ဒီမနက်ပဲ VOA ကလွှင့်သွားတာရှိပါတယ်။ လူကုန်ကူးဂိုဏ်း တွေရဲ့ ရောင်းစားခံရမှု၊ လူကုန်ကူးဂိုဏ်းတွေရဲ့ လူလူချင်းအမြတ်ထုတ်မှု၊ အဲ့ဒါတွေကို ဒီမနက်ပဲ ဖမ်းဆီးမိတဲ့သတင်းတစ်ခုကို ဒါလွှင့်သွားတာတော့ရှိပါတယ်။ အဲ့လိုပဲ ထိုင်းမှာ အခုနိုင်ငံရေးမတည် မငြိမ်ဖြစ်တဲ့အခါကျတော့ ဒီတရားမဝင်မဟုတ်တဲ့ မြန်မာအလုပ်သမားတွေ တောထဲတောင်ထဲမှာ သွားပြီးတော့ ပုန်းနေရတဲ့အဖြစ်တွေ၊ အဲ့ဒီအပြင် ဒီဘက်ကိုပြန်ကူးဖို့ မြဝတီဘက်က ဒီဘက်ကိုကူးတဲ့ အခါမှာ အခက်အခဲနဲ့ အခုရနောင်းဘက်ကကူးရတဲ့ အခက်အခဲ၊ ဘယ်လောက်ကြီးမားတယ်ဆိုတဲ့ သတင်းတွေကိုလည်း ဒီရက်ပိုင်းမှာ အဝေးရောက် ကျွန်တော်တို့ တိုင်းရင်းသားတွေအတွက် သတင်း တွေကို ကျွန်တော်တို့ နေ့စဉ်ရက်ဆက် စိတ်မချမ်းမြေ့စွာဖတ်နေကြရပါတယ်။ အဲ့တော့ ဘာပဲဖြစ်ဖြစ် သူတို့တွေတရားဝင်ပဲသွားရောက်လုပ်လုပ်၊ တရားမဝင်ဘဲသွားရောက်လုပ်လုပ်၊ ဒီလိုသွားရောက် လုပ်ကိုင်ခြင်းဟာ ကျွန်တော်တို့ ပြည်တွင်းမှာ ကျွန်တော်တို့ နိုင်ငံသားတွေအတွက် အလုပ်အကိုင်၊ အခွင့်အလမ်းတွေ ဖန်တီးပေးနိုင်တဲ့ အခြေအနေမရှိလို့ ကျွန်တော်တို့ သယံဇာတကြီးကြွယ်ဝ နေပေမယ့် ကျွန်တော်တို့ရဲ့ စီးပွားရေးဖွံ့ဖြိုးမှုနိမ့်ကျနေလို့ ဒီနေ့ကျွန်တော်တို့ ဆင်းရဲတဲ့နိုင်ငံစာရင်းမှာ ပါပြီးတော့ ဒါတရားဝင်စာရင်းအရ ၂၆ ရာခိုင်နှုန်းဆိုပေမယ့် ဒီထက်မက ဆင်းရဲမွဲတေမှုလှိုင်းအောက်မှာ ရာနှုန်းတော်တော်များများရှိပါတယ်။ ဒီရဲ့ အကျိုးဆက်တွေကြောင့် အိမ်ဖော်တွေအပါအဝင် ဒါပြည်ပမှာ သွားရောက်အလုပ်လုပ်ကိုင်နေရတဲ့ လူတွေနဲ့ပတ်သက်ရင် ကျွန်တော်တို့လွှတ်တော်ကြီးက ဘာလုပ်ပေးနိုင်မှာလဲ။ ဘာလုပ်ပေးနိုင်မယ်ဆိုတော့ ခုနက ကျွန်တော်တင်ပြတဲ့အတိုင်း ကျွန်တော်တို့ နိုင်ငံသားများအတွက် ဖွဲ့စည်းပုံအခြေခံဥပဒေပုဒ်မ ၃၈၀ မှာ ပေးထားတဲ့အကာအကွယ်ရဖို့ ကျွန်တော်တို့ အထူးဥပဒေတစ်ရပ်ကို ကျွန်တော်တို့လွှတ်တော်ကြီးက အလုပ်သမားဝန်ကြီးဌာန၊ သက်ဆိုင်ရာနိုင်ငံခြားရေးဝန်ကြီးဌာနတို့က ပြဋ္ဌာန်းပေးနိုင်ရင်တော့ ဒါကျွန်တော်တို့ လွှတ်တော်က တိုက်တွန်းရမယ်။ မပြဋ္ဌာန်းပေးနိုင်ရင်လည်း ကျွန်တော်တို့ လွှတ်တော်ဥက္ကဋ္ဌကြီး ပြောခဲ့တဲ့အတိုင်းပဲ လွှတ်တော်က ဥပဒေပြုရန်တာဝန်ဖြစ်တဲ့အတွက် ဒီ ၂၀၁၅ အတွင်းမှာကို ကျွန်တော်တို့ ဒီဥပဒေပြု ပြီးတော့ အဝေးရောက်အကာအကွယ်မဲ့နေတဲ့သူတွေကို အကာအကွယ်ပေးဖို့လိုပါတယ်။ နောက် တစ်ခုကလည်း ကျွန်တော်တို့ ဒီနေ့လက်မှတ်ရေးထိုးပြီးတော့ အခုဆိုရင် မြန်မာနိုင်ငံအမျိုးသား လူ့အခွင့်အရေးကော်မရှင်ဥပဒေလည်း ပြဋ္ဌာန်းပြီးပြီ။ ဒီကော်မရှင်ကလည်း ကမ္ဘာ့လူ့အခွင့်အရေး ကြေညာစာတမ်း ပြဋ္ဌာန်းထားပါတယ်။ အဲ့ဒီရဲ့ အပိုဒ် ၂၃ မှာပါတဲ့ ပြဋ္ဌာန်းချက်တွေအတိုင်း အလုပ် အကိုင်တွေကို လွတ်လပ်စွာ ရွေးချယ်ပိုင်ခွင့်၊ တရားမျှတပြီး အဆင်ပြေတဲ့ လုပ်ငန်းခွင်အခြေအနေ ရပိုင်ခွင့်၊ အလုပ်လက်မဲ့ဖြစ်ခြင်းမှ အကာအကွယ်ရပိုင်ခွင့်၊ တူညီတဲ့လု်ခကြေးငွေကို ခွဲခြားမှုတစ်စုံ တစ်ရာမပါဘဲ ရပိုင်ခွင့်၊ ဂုဏ်သိက္ခာနှင့် ထိုက်တန်တဲ့ဘဝရပ်တည်မှုကို အာမခံနိုင်မယ့် တရားမျှတ၍လျော်ကန်သင့်မြတ်တဲ့ အခကြေးငွေရပိုင်ခွင့်၊ အခြားလူမှုရေးကာကွယ် စောင့်ရှောက်မှုများ၊ ရပိုင်ခွင့် ဆိုတဲ့ ကမ္ဘာ့လူ့အခွင့်အရေးကြေညာစာတမ်းအပိုဒ် ၂၃ ပါ အခွင့်အရေးများကိုလည်း ကျွန်တော်တို့ အဝေးရောက် အိမ်အကူ၊ အိမ်ဖော်တွေအပါအဝင် ပြည်ပမှာသွားရောက် လုပ်ကိုင်နေတဲ့ လူသုံးသန်း ရနိုင်ဖို့အတွက်ဟာ ကျွန်တော်တို့ ဒီနေ့ အရေးတကြီးဖြေရှင်းပေးရမယ့် Hot Issue တစ်ခု ဖြစ်နေပါပြီ။ ဒါ့ကြောင့် လေးစားရသော ဥက္ကဋ္ဌကြီးခင်ဗျား။ ဒါကြောင့် ကျွန်တော်တို့ ဒီနိုင်ငံခြားမှာရောက် နေတဲ့ အိမ်ဖော်၊ အိမ်အကူများအပါအဝင် မြန်မာနိုင်ငံအလုပ်သမားအားလုံးရဲ့ ဘဝစုံလုံခြုံမှုကို အကာအကွယ်ပေးနိုင်တဲ့ နိုင်ငံခြားရောက်အလုပ်သမားဆိုင်ရာ အထူးဥပဒေတစ်ရပ်ကို အလျင်အမြန် ပြဋ္ဌာန်းပေးဖို့ ပြည်ထောင်စုအစိုးရအဖွဲ့အား ပြည်သူ့လွှတ်တော်မှ အလေးအနက်တိုက်တွန်းကြောင်း အဆိုကို ဥက္ကဋ္ဌကြီးမှတစ်ဆင့် ပြည်သူ့လွှတ်တော်သို့ လေးလေးနက်နက်တင်သွင်းအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုကို ထောက်ခံမယ့်ကိုယ်စားလှယ် တစ်ဦးအား ဖိတ်ခေါ်ပါတယ်</speech>
<speech><mp id="351">ဒေါ်မိမြင့်သန်း(ရေးမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးရှင့်။ ဦးသိန်းညွန့်ရဲ့ အဆိုကို ကျွန်မအနေနဲ့ ဖြည့်စွက်ပြီးတော့ ထောက်ခံချင်ပါတယ်။ ကျွန်မက ဒီလွန်ခဲ့တဲ့လ ၂၀၁၄ ခုနှစ်၊ မေလ ၆ ရက်နေ့မှာ ကျွန်မ ထိုင်းနိုင်ငံ၊ မဟာချိုင်ကို ရောက်ရှိသွားပါတယ်။ ကျွန်မရောက်ရှိတဲ့ အချိန်မှာ အလုပ်သမားရေးရာဝန်ကြီးဌာနတာဝန်ရှိသူတစ်ဦးကလည်း ကျွန်မထက် တစ်နာရီစောပြီး ရောက်လာခဲ့တာ တွေ့ခဲ့ရပါတယ်ရှင်။ အဲ့ဒီမှာ ကျွန်မတို့ရဲ့ နိုင်ငံခြားရောက်တဲ့အလုပ်သမားတွေရဲ့ အခက်အခဲပေါင်းစုံကိုလည်း ကျွန်မကို တင်ပြကြတာရှိပါတယ်။ သူတို့မှာ အလုပ်သမားပတ်စပို့ဆိုတဲ့ အလုပ်သမားကတ်တွေရှိရဲ့သားနဲ့ တကယ်လို့ ဘန်ကောက်ကိုဝင်လို့ရှိရင်လည်း သူတို့ကို ထိုင်း တာဝန်ရှိတဲ့သူတွေပေါ့နော်။ ထိုင်းရဲတွေက အကြောင်းအမျိုးမျိုးပြပြီးတော့ ငွေတောင်းနေတာကိုလည်း ကျွန်မကို တင်ပြကြတာရှိပါတယ်။ နောက်တစ်ချက်က ကျွန်မတို့ရဲ့ ၂၀၁၃၊ နိုဝင်ဘာလ ၂၃ ရက်နေ့မှာ နိုင်ငံခြားရောက်နေတဲ့ ကိုရီးယားနိုင်ငံရောက်နေတဲ့ ကျွန်မတို့ရဲ့ မဲဆန္ဒရှင်တစ်ယောက်ပေါ့နော် လမိုင်းသား မောင်လှမြင့်ဆိုတဲ့ တစ်ယောက်ရှိပါတယ်။ အဲ့ဒီ မောင်လှမြင့်ဆိုတာက ဒီ ၂၃ ရက်နေ့မှာ သူဌေးနဲ့ ကတောက်ကစရန်ဖြစ်ပြီးတော့ ရန်ဖြစ်တာမဟုတ်ဘူး သူဌေးကသူ့ကိုဆွဲထိုးပြီးတော့ ၂၄ ရက် နေ့မနက်ပိုင်းမှာ အသတ်ခံရတာဖြစ်ပါတယ်။ အဲ့ဒီကိစ္စကိုလည်းအခု ခြောက်လလွန်နေတဲ့ ကာလ တစ်ခုမှာ တိကျတဲ့အဖြေတစ်ခုကိုလည်း မရရှိခဲ့ဘူးဖြစ်နေပါတယ်။ အဲ့ဒီကိစ္စ ကိုလည်းကျွန်မက ဒီ ကျွန်မတို့အခုပြောတဲ့ အခြေခံဥပဒေ ၂၀၀၈ ပုဒ်မ ၃၀၈ မှာဆိုရင် ကျွန်မတို့လိုအပ်နေတဲ့ ဥပဒေတစ်ခု ပြဋ္ဌာန်းတဲ့ အမှန်လည်းတကယ်လိုအပ်နေပါတယ်။ ပြီးတဲ့အခါကျတော့ ဒီ ကိုလှမြင့်အတွက်က နိုင်ငံတော်ကရှေ့နေငှားဖို့ အစီအစဉ်ရှိ/မရှိကိုလည်း ကျွန်မ လွှတ်တော်မှာမေးခွန်းမေးထားခဲ့တာ ဖြစ်ပါတယ်။ ဒါကြောင့်ဒီလို အလားတူကိစ္စမျိုးတွေ တိုင်းရင်းသားတွေကပဲဖြစ်စေ၊ မြန်မာနိုင်ငံသား ထဲကဖြစ်စေ အများ ကြီးခံစားနေရတာတွေကို ကျွန်မတို့နိုင်ငံအနေနဲ့ တကယ့်ကိုပြု သင့်တဲ့ ဥပဒေ တစ်ရပ်လိုအပ်နေတယ်ဆိုတာကို ကျွန်မအနေနဲ့ လေးလေးနက်နက်ထောက်ခံပါတယ်ရှင်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">အဆိုနှင့်စပ်လျဉ်းပြီး သက်ဆိုင်ရာပြည်ထောင်စုဝန်ကြီးဌာနက ပြန်လည် ရှင်းလင်း ဆွေးနွေးဖို့ ဖြစ်ပါတယ်</speech>
<speech><agency id="71">ဦးထင်အောင်(ဒုတိယဝန်ကြီး၊ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံပြီး ကိုယ်စိတ်နှစ်ဖြာကျန်းမာချမ်းသာကြပါစေကြောင်း ဦးစွာဆုတောင်းဂါရဝပြု အပ်ပါတယ်။ ကျွန်တော်ကတော့ အလုပ်သမား၊ အလုပ်အကိုင်နှင့်လူမှုဖူလုံရေးဝန်ကြီးဌာန၊ ဒုတိယဝန်ကြီး ဦးထင်အောင်ဖြစ်ပါတယ်။ ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ နိုင်ငံခြားတွင်သွားရောက်အလုပ်လုပ်ကိုင်နေသည့် အိမ်အကူ၊ အိမ်ဖော်အလုပ်သမားများအပါအဝင် မြန်မာနိုင်ငံသား သုံးသန်းခန့်၏ဘဝလုံခြုံမှုကို အကာအကွယ်ပေးနိုင်သော အလုပ်သမားများဆိုင်ရာ အထူးဥပဒေတစ်ရပ် အလျင်အမြန်ပြဋ္ဌာန်း ပေးပါရန်အဆိုနှင့်စပ်လျဉ်း၍ ပြည်ထောင်စုဝန်ကြီးကိုယ်စား ရှင်းလင်းဖြေကြားသွားမှာဖြစ်ပါကြောင်း တင်ပြအပ်ပါတယ်။ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ILO အဖွဲ့ကြီးရဲ့ ၂၀၁၂ ခုနှစ်၊ စာရင်းဇယားများအရ ကမ္ဘာ့နိုင်ငံအသီးသီးမှာအလုပ်သွားလုပ်နေကြတဲ့ ရွှေ့ပြောင်းအလုပ် သမားဦးရေဟာ ၂၁၄ သန်းခန့်ရှိပါတယ်။ ဖွံ့ဖြိုးဆဲနိုင်ငံများအနက် ဖွံ့ဖြိုးမှုနောက်ကျတဲ့နိုင်ငံများမှာ အလုပ်အကိုင်ရှားပါးမှုနှင့် လုပ်ခလစာနည်းပါးမှုတို့ကြောင့် အဆိုပါနိုင်ငံများမှ အလုပ်သမားတွေဟာ အလုပ်အကိုင်ပေါများပြီး လုပ်ခလစာပိုမိုရရှိနိုင်တဲ့ နေရာဒေသနှင့် နိုင်ငံများသို့ ရွှေ့ပြောင်း သွားရောက်အလုပ်လုပ်ကိုင်နေကြပါတယ်။ ပြည်ထောင်စုသမ္မတမြန်မာနိုင်ငံတော် ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၃၈၀ မှာ နိုင်ငံခြားတိုင်းတပါးနှင့်ဆက်ဆံသော နိုင်ငံသားတိုင်းသည် ပြည် တွင်း၌ဖြစ်စေ၊ ပြည်ပ၌ဖြစ်စေ နိုင်ငံတော်၏အကာအကွယ်စောင့်ရှောက်မှုကို တောင်းခံခွင့်ရှိသည်ဟု ပြဌာန်းထားပါတယ်။ အဲ့ဒီပြဋ္ဌာန်းချက်ဟာ ဖွဲ့စည်းပုံအခြေခံဥပဒေရဲ့ နိုင်ငံသား၊ နိုင်ငံသားများ၏ မူလအခွင့်အရေးနှင့် တာဝန်များအခန်းတွင်ပါဝင်ပြီး အဲ့ဒီအခန်းမှာပေးအပ်ထားတဲ့ အခွင့်အရေး တစ်ရပ်ကိုရယူလိုပါက သတ်မှတ်ချက်များနှင့်အညီ ပြည်ထောင်စုတရားလွှတ်တော်ချုပ်သို့လျှောက်ထားခွင့်ရှိကြောင်း ဖွဲ့စည်းပုံအခြေခံဥပဒေပုဒ်မ ၃၇ရ မှာပြဋ္ဌာန်းထားပါတယ်။ ကမ္ဘာ့လူ့ အခွင့်အရေး ကြေညာစာတမ်း အပိုဒ် ၂၃ ပါ တရားမျှတ၍ အဆင်ပြေမှုရှိသော လုပ်ငန်းခွင်အခြေ အနေများ၊ ရပိုင်ခွင့်လူဂုဏ်သိက္ခာနှင့် ထိုက်တန်သောဘဝရပ်တည်မှုကိုအာမခံနိုင်မည့် တရားမျတ၍လျော်ကန်သင့်မြတ်သော အခကြေးငွေများရပိုင်ခွင့်နှင့် အခြားလူမှုရေးကာကွယ်စောင့်ရှောက်မှုစတဲ့ အခွင့်အရေးတွေရရှိနိုင်ဖို့အတွက် ပြည်ထောင်စုသမ္မတမြန်မာနိုင်ငံတော် အစိုးရသစ်လက်ထက်မှာ အလုပ်သမားများနှင့်သက်ဆိုင်တဲ့ အလုပ်သမားအဖွဲ့အစည်းဥပဒေ၊ အလုပ်သမားရေးရာအငြင်းပွားမှု ဖြေရှင်းရေးဥပဒေ၊ လူမှုဖူလုံရေးဥပဒေ၊ အနည်းဆုံးအခကြေးငွေဥပဒေနဲ့ အလုပ်အကိုင်နှင့် ကျွမ်းကျင် မှုဖွံ့ဖြိုးတိုးတက်ရေးဥပဒေတို့ကို ပြဋ္ဌာန်းထားပြီးဖြစ်ပါတယ်။ ဒါ့ကြောင့် ပြည်ပအလုပ်အကိုင်ရှာဖွေသူများအနေနဲ့ ပြည်ပအလုပ်အကိုင် အခွင့်အလမ်းများရရှိပြီး ပြည်ပသို့ စနစ်တကျသွားရောက်လုပ်ကိုင် နိုင်ဖို့ အလုပ်သမားများရဲ့ ရပိုင်ခွင့်နှင့်အခွင့်အရေးများ နစ်နာဆုံးရှုံးမှုမရှိစေဖို့နှင့် ရသင့်ရထိုက်တဲ့ အခွင့်အရေးတွေရရှိခံစားနိုင်စေဖို့စတဲ့ ရည်ရွယ်ချက်များနဲ့ ၁၉၉၉ ခုနှစ်၊ ပြည်ပအလုပ်အကိုင်ဆိုင်ရာ ဥပဒေကို ပြဋ္ဌာန်းခဲ့ပါတယ်။ လက်ရှိအချိန်မှာ ပြည်ပနိုင်ငံများသို့ သွားရောက်ခဲ့တဲ့ အလုပ်သမားများ နှင့်ပတ်သက်ပြီး အလုပ်သမားနှင့်အလုပ်ရှင်အကြား နှစ်ဖက်သဘောတူစာချုပ်မှာ အလုပ်သမားရဲ့ လုပ်ခလစာ၊ အချိန်ပိုလုပ်ခ၊ အလုပ်အမျိုးအစား၊ အလုပ်ချိန်၊ နားရက်၊ နေရာထိုင်ခင်း၊ အစား အသောက်၊ ဆေးဝါးကုသခွင့်စတဲ့အချက်အလက်တွေ ပြည့်စုံစွာပါရှိပြီး အသက်အာမခံကိစ္စရပ်များ စီစဉ်ပေးထားဖို့ မြန်မာအလုပ်သမားများအား သက်ဆိုင်ရာနိုင်ငံရဲ့ဥပဒေအတိုင်း သက်ဆိုင်ရာ နိုင်ငံသားကဲ့သို့ အကျိုးခံစားခွင့်ရရှိစေအောင် စီစဉ်ပေးထားဖို့လို့ကိုလည်း ထည့်သွင်းချုပ်ဆိုဆောင်ရွက်နေပါတယ်။ ဒါ့အပြင် ပြည်ပတွင်အလုပ် လုပ်ကိုင်မှုကြီးကြပ်ရေးကော်မတီကို ဖွဲ့စည်း ထားပြီး အဲ့ဒီကော်မတီအောက်မှာ စီမံခန့်ခွဲရေးလုပ်ငန်းကော်မတီ၊ အကျိုးခံစားခွင့်ရရှိရေးလုပ်ငန်းကော်မတီ၊ ကာကွယ်စောင့်ရှောက်ရေးလုပ်ငန်းကော်မတီတို့ကိုဖွဲ့စည်းပြီး ပြည်ပနိုင်ငံများရှိ မြန်မာ အလုပ်သမားရေးရာကိစ္စရပ်များကို ဆောင်ရွက်ပေးလျက်ရှိပါတယ်။ ကော်မတီအနေနဲ့ ပြည်ပသို့ တရားဝင်သွားရောက်လုပ်ကိုင်နေကြတဲ့ အလုပ်သမားတွေ လွယ်ကူချောမွေ့ပြီး ကုန်ကျမှုသက်သာ စေမယ့်နည်းလမ်းတွေကို အကောင်အထည်ဖော်ဆောင်ရွက်ပေးဖို့ ပြည်ပမှာရောက်ရှိလုပ်ကိုင်နေတဲ့ မြန်မာအလုပ်သမားများအား သက်ဆိုင်ရာနိုင်ငံရဲ့ ဥပဒေနှင့်အညီ အကျိုးခံစားခွင့်များရရှိစေဖို့၊ အခွင့် အရေးများရရှိအောင် ကာကွယ်စောင့်ရှောက်ပေးဖို့ ပြည်ပတွင် ရောက်ရှိလုပ်ကိုင်နေကြပြီး အကြောင်း အမျိုးမျိုးကြောင့် မြန်မာနိုင်ငံသို့ ပြန်လာလိုတဲ့ အလုပ်သမားများကို ပံ့ပိုးကူညီပေးဖို့တို့ကိုလည်း ဆောင်ရွက်ပေးလျက်ရှိပါတယ်။ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မိမိတို့ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီးဌာနဟာ ပြည်ပသို့ သွားရောက်အလုပ်လုပ်ကိုင်မယ့် အလုပ် သမားတွေနဲ့ သွားရောက်အလုပ်လုပ်ကိုင်နေကြတဲ့ အလုပ်သမားတွေအတွက် ရွှေ့ပြောင်းသွားလာ ခြင်းဆိုင်ရာလုပ်ငန်းစဉ်တွေကို အစဉ်ပြေချောမွေ့နိုင်စေဖို့အတွက် ရွှေ့ပြောင်းသွားလာလုပ်ကိုင်ခြင်း ဆိုင်ရာမူဝါဒကို ချမှတ်အကောင်အထည်ဖော်ဆောင်ရွက်လျက်ရှိပါတယ်။ မြန်မာနိုင်ငံဟာ ရွှေ့ပြောင်း သွားလာခြင်းဆိုင်ရာ နိုင်ငံတကာအဖွဲ့သို့ ၂၀၁၂ ခုနှစ်မှာ အဖွဲ့ဝင်အဖြစ်ဝင်ရောက်ပြီး ရွှေ့ပြောင်း အလုပ်သမားရေးရာကိစ္စရပ်များကို သတ်မှတ်ထားတဲ့ စည်းမျဉ်းစည်းကမ်းများနှင့်အညီ ပူးပေါင်းဆောင်ရွက်နေပါတယ်။ မြန်မာနိုင်ငံမှပြည်ပသို့ အလုပ်သမားများ တရားဝင်စေလွှတ်နိုင်ရေးအတွက် မှတ်ပုံတင်ခွင့်ပြုထားတဲ့ အေဂျင်စီပေါင်း ၂၀၂ ခုရှိနေပြီး မြန်မာပြည်ပအလုပ်အကိုင်ဝန်ဆောင်မှု လုပ်ငန်းလုပ်ငန်းရှင်များအဖွဲ့ချုပ်ကို ဖွဲ့စည်းထားကာ ပြည်ပသို့ အလုပ်သမားများ တရားဝင် စေလွှတ်မှုကို ခွင့်ပြု ပေးလျက်ရှိပါတယ်။ ဒီလိုခွင့်ပြု ပေးလျက်ရှိတဲ့နေရာမှာ မြန်မာအလုပ်သမားများ ပြည်ပကိုအလုပ်သွားလုပ်ကြတဲ့အခါ တရားဝင်အေဂျင်စီတွေနဲ့သာ တရားဝင်လမ်းကြောင်းက သွားဖို့ကို အသိပေးဆော်ဩဆောင်ရွက်လျက်ရှိပါတယ်။ တရားဝင်သွားရောက်မှသာ အရေးကိစ္စ ကြုံတွေ့ရပါက တရားဝင်နည်းလမ်းနဲ့ ဖြေရှင်းဆောင်ရွက်ပေးနိုင်မှာဖြစ်ကြောင်းကိုလည်း ပြည်သူ များအား အသိပေးလုပ်ငန်းတွေ ဆောင်ရွက်နေပါတယ်။ ဒါ့အပြင် ပြည်ပနိုင်ငံတွေကို သွားရောက် အလုပ်လုပ်ကိုင်ကြမယ့် မြန်မာအလုပ်သမားတွေအနေနဲ့ ပြည်ပသို့မထွက်ခွာမီ မိမိတို့သွားရောက် အလုပ်လုပ်ကိုင်မယ့်နိုင်ငံရဲ့ ဥပဒေများ၊ ယဉ်ကျေးမှုဓလေ့ထုံးစံများနှင့် ဘာသာစကားစသည်တို့ကို အတန်အသင့်သိရှိထားနိုင်ဖို့အတွက် အကြို သင်တန်းများပေးပြီးမှသာ ပြည်ပသို့ စေလွှတ်တဲ့စနစ်ကို ကျင့်သုံးနေပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ မိမိတို့ အလုပ်သမား၊ အလုပ်အကိုင်နှင့်လူမှုဖူလုံရေး ဝန်ကြီးဌာနအနေနဲ့ မလေးရှားနိုင်ငံ၊ ကိုရီးယားနိုင်ငံ၊ ထိုင်းနိုင်ငံတို့မှာ ရောက်ရှိလုပ်ကိုင်နေကြတဲ့ မြန်မာအလုပ်သမားများရဲ့ အခွင့်အရေးတွေကို ကာကွယ်စောင့်ရှောက်ပေးဖို့နဲ့ သက်ဆိုင်ရာနိုင်ငံရဲ့ ဥပဒေနှင့်အညီခံစားခွင့်တွေရရှိစေဖို့အတွက် အလုပ်သမားသံအရာရှိတွေကို ခန့်ထားတာဝန်ပေးအပ် ထားပါတယ်။ အဲ့ဒီနိုင်ငံတွေမှာ အလုပ်သမားရေးရာပြဿနာတစ်စုံတစ်ရာ ပေါ်ပေါက်ပါက အလုပ် သမားသံအရာရှိတွေဟာ မြန်မာပြည်ပအလုပ်အကိုင် ဝန်ဆောင်မှုလုပ်ငန်းရှင်များအဖွဲ့ချုပ်နဲ့ သက်ဆိုင်ရာအေဂျင်စီများက တာဝန်ရှိသူတွေနဲ့ ပူးပေါင်းဆောင်ရွက်ပေးနေပါတယ်။ ဒါ့အပြင် အလုပ် သမားသံအရာရှိ မထားနိုင်သေးတဲ့နိုင်ငံတွေမှာဆိုရင် သက်ဆိုင်ရာနိုင်ငံတွေမှာရှိတဲ့ မြန်မာသံရုံးရဲ့ အကူအညီနဲ့ ပြည်ပရောက်မြန်မာအလုပ်သမားတွေရဲ့ အကျိုးတွေကို ကာကွယ်စောင့်ရှောက်ဖို့ဆောင်ရွက်ပေးနေပါတယ်။ ဒီလိုဆောင်ရွက်ပေးနေတာသာမက နေပြည်တော်နှင့် ရန်ကုန်တို့မှာ အလုပ်သမားရေးရာကိစ္စရပ်များနှင့်ပတ်သက်ပြီး တိုင်ကြားနိုင်တဲ့ Complaint Mechanism Center များကို ၂၄ နာရီ ဖွင့်လှစ်ထားပြီး ပြည်တွင်းပြည်ပအလုပ်သမားရေးရာကိစ္စရပ်များကို ဖြေရှင်းဆောင်ရွက်ပေးနေပါတယ်။ ဒါတင်မက ပြည်ပနိုင်ငံများသို့ အလုပ်သမားများစေလွှတ်တဲ့ လိုင်စင်ရ အေဂျင်စီတွေအနေနဲ့ လိုက်နာဆောင်ရွက်ရမယ့် တာဝန်၊ ဝတ္တရားတွေနဲ့စည်းမျဉ်းစည်းကမ်းတွေကို လည်းချမှတ်ထားပြီးဖြစ်ပါတယ်။ ပြည်ပသို့ အလုပ်သမားများစေလွှတ်တဲ့ အေဂျင်စီတွေအနေနဲ့ အလုပ်သမားများ စတင်စေလွှတ်သည့်အချိန်ကစ၍ စေလွှတ်ခဲ့တဲ့အလုပ်သမားများ မြန်မာနိုင်ငံသို့ ပြန်လည်ရောက်ရှိသည့်အချိန်အထိ အစစအရာရာ တာဝန်ယူဆောင်ရွက်ပေးခိုင်းထားပြီး မျက်ခြေ မပြတ်စောင့်ကြည့်ကြပ်မတ်လျက်လည်း ရှိပါတယ်။ မိမိတို့ဝန်ကြီးဌာနအနေနဲ့လည်း လက်ရှိကျင့်သုံး နေတဲ့ ၁၉၉၉ ခုနှစ်၊ ပြည်ပအလုပ်အကိုင်ဆိုင်ရာဥပဒေကို နိုင်ငံတကာစံချိန်စံညွှန်းများနဲ့အညီ ဖြစ်စေ ဖို့အတွက် ပြင်ဆင်ရေးဆွဲမှုများကို ပြုလုပ်လျက်ရှိပါတယ်။ အဲ့ဒီဥပဒေပြဌာန်းရေးဆွဲပြီးပါက ပြည်ပသို့ သွားရောက်အလုပ်လုပ်ကိုင်ကြမယ့် အလုပ်သမားများအားလုံးအတွက် ယခုထက်ပိုမိုပြီးအကာအကွယ် ပေးခြင်း၊ ဖြည့်ဆည်းဆောင်ရွက်ပေးခြင်းများကို ပြုလုပ်နိုင်မှာဖြစ်ပါတယ်။ သင့်တင့်ကောင်းမွန်သောအလုပ်အကိုင် Pheasant Work ဟာဆိုရင် အလုပ်သမားတစ်ဦးက လုပ်အားစွမ်းရည်စိုက်ထုတ်လုပ်ကိုင်သည်နှင့်အညီ စွမ်းဆောင်ရည်ကျွမ်းကျင်မှုအရ ထိုက်တန်သော လုပ်ခလစာရရှိစေခြင်းဖြစ်တာကြောင့် အလုပ်တည်မြဲခြင်း၊ အလုပ်ခွင်ဘေးကင်းလုံခြုံမှုရှိပြီး တရား နည်းလမ်းတကျလုပ်ကိုင်နိုင်ခြင်း၊ လူမှုရေးအကာအကွယ်ရရှိစေခြင်း၊ မိသားစုလူမှုဘဝတိုးတက် မြင့်မားစေဖို့ အလုပ်အကိုင်ဆိုင်ရာရပိုင်ခွင့်၊ လွတ်လပ်စွာထုတ်ဖော်ဆွေးနွေးတင်ပြခွင့်၊ တန်းတူညီမျှ အခွင့်အရေးရရှိဖို့နဲ့ ရှေ့တက်လမ်းရရှိကာ ဘဝတိုးတက်ရေးအတွက် ကြိုးစားအားထုတ်ဖို့ လမ်းဖွင့် ပေးထားတာဖြစ်ပါတယ်။ နိုင်ငံအများစုဟာ ၎င်းတို့နိုင်ငံမှာရှိတဲ့ အလုပ်လုပ်နေကြတဲ့ ပြည်တွင်းပြည်ပ အလုပ်သမားများနှင့်အလုပ်ရှင်များ လိုက်နာရမယ့်အလုပ်သမားဥပဒေများရှိပါတယ်။ အဲ့ဒီနိုင်ငံများ မှာအလုပ်လုပ်နေကြတဲ့ ပြည်တွင်းပြည်ပအလုပ်သမားများအားလုံးဟာ အဲ့ဒီနိုင်ငံရဲ့ တည်ဆဲဥပဒေများ ကို လေးစားလိုက်နာကြရပါတယ်။ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ငံဟာ အာဆီယံအဖွဲ့ဝင်နိုင်ငံဖြစ်တာနှင့်အညီ ရွှေ့ပြောင်းအလုပ်သမားများရဲ့ အခွင့်အရေးများ ကာကွယ် စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံကြေညာစာတမ်းမှာပါရှိတဲ့ ရွှေ့ပြောင်းအလုပ် သမားဆိုင်ရာမူဝါဒများကို အကောင်အထည်ဖော်ဆောင်ရွက်နေပါတယ်။ အာဆီယံနိုင်ငံများအနက် အလုပ်သမားစေလွှတ်တဲ့ နိုင်ငံများနှင့် လက်ခံတဲ့နိုင်ငံများရှိ အစိုးရ၊ အလုပ်ရှင်အဖွဲ့အစည်းများ၊ အလုပ်သမားအဖွဲ့အစည်းများနှင့် လူမှုအဖွဲ့အစည်းများအကြား ရွှေ့ပြောင်းအလုပ်သမားများရင်ဆိုင် ရတဲ့အခက်အခဲများကို ဖြေလျှော့နိုင်ရေး၊ ကောင်းမွန်လုံခြုံ စိတ်ချရတဲ့လုပ်ငန်းခွင်ဖြစ်ရေး၊ ခွဲခြား ဆက်ဆံခံရမှုမရှိရေး၊ ခေါင်းပုံဖြတ်မခံရရေးတို့အတွက် အာဆီယံအဖွဲ့ဝင်နိုင်ငံများအချင်းချင်းညှိနှိုင်း ဆွေးနွေးမှုများ ပြုလုပ်အကောင်အထည်ဖော်ဆောင်ရွက်နေပါတယ်။ ဒါ့အပြင် ၂၀၁၄ ခုနှစ်၊ မေလ မှာကျင်းပပြုလုပ်ခဲ့တဲ့ အာဆီယံအလုပ်သမားဝန်ကြီးများ အစည်းအဝေးနှင့်ဆက်စပ်အစည်းအဝေး များမှာ အလုပ်သမားရေးရာလုပ်ငန်းစဉ်များ တိုးတက်ရေးဆိုင်ရာအစီရင်ခံစာ အကောင်အထည် ဖော်ရေးနှင့် ရွှေ့ပြောင်းအလုပ်သမားများအား အကာအကွယ်ပေးရေးဆိုင်ရာ အာဆီယံကြေညာ စာတမ်းအကောင်အထည်ဖော်နိုင်ရေး၊ အာဆီယံလုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေးကွန်ယက်ရဲ့ အစီရင်ခံစာပြုစုရေးတို့ကို ဆွေးနွေးခဲ့ကြတာကြောင့် ရွှေ့ပြောင်းအလုပ်သမား ရေးရာကိစ္စကို အာဆီယံဒေသတွင်းနိုင်ငံများက အထူးအလေးထားဆောင်ရွက်လျက်ရှိကြပါတယ်။ ဒီနေရာမှာ မိမိဦးဆောင်တဲ့အဖွဲ့ မလေးရှားနိုင်ငံနှင့်ထိုင်းနိုင်ငံတို့မှာသွားရောက်ပြီး မြန်မာရွှေ့ပြောင်း အလုပ်သမားအရေးကိစ္စများကို ဆောင်ရွက်မှုကို ထည့်သွင်းတင်ပြလိုပါတယ်။ မိမိတို့ဝန်ကြီးဌာန အနေနဲ့ မြန်မာရွှေ့ပြောင်းအလုပ်သမားများအရေးကိစ္စနှင့် ရပိုင်ခွင့်၊ ခံစားခွင့်များ၊ ကိစ္စရပ်များကို မြေပြင်မှာကိုယ်တွေ့မျက်မြင်ကြည့်ရှုပြီး လိုအပ်တဲ့အကူအညီများပေးနိုင်ရေးအတွက် သက်ဆိုင်ရာ နိုင်ငံများရှိ သက်ဆိုင်တဲ့ဝန်ကြီးဌာနများက တာဝန်ရှိသူများနှင့် တွေ့ဆုံဆွေးနွေးဖို့၊ သက်ဆိုင်ရာနိုင်ငံ အသီးသီးမှာရှိတဲ့ မြန်မာလူမှုအဖွဲ့အစည်းများနှင့် တွေ့ဆုံပြီး၊ ရင်းနှီးမှုတည်ဆောက်ပြီး ပူးပေါင်းဆောင်ရွက်ဖို့အတွက် မိမိခေါင်းဆောင်တဲ့အဖွဲ့ဟာ မလေးရှားနိုင်ငံနှင့်ထိုင်းနိုင်ငံတို့သို့ ၂၀၁၄ ခုနှစ်၊ မေလ ၃ ရက်နေ့မှ ၁၁ ရက်နေ့အထိ သွားရောက်ခဲ့ပါတယ်။ သွားရောက်ခဲ့တဲ့ခရီးစဉ်မှာ ရည်မှန်းထား တဲ့အတိုင်း မြန်မာရွှေ့ပြောင်းအလုပ်သမားများ လုပ်ကိုင်နေတဲ့စက်ရုံ၊ အလုပ်ရုံများကို ကွင်းဆင်းပြီး မြန်မာအလုပ်သမားများနှင့် တွေ့ဆုံဆွေးနွေးကာ မြန်မာအလုပ်သမားများအနေနဲ့ သက်ဆိုင်ရာနိုင်ငံရဲ့ နိုင်ငံသားများကဲ့သို့ အခွင့်အရေးရပိုင်ခွင့်များ ရရှိရေးကို စက်ရုံ၊ အလုပ်ရုံရှိ စီမံခန့်ခွဲရေးအဖွဲ့များနှင့် လည်းကောင်း၊ သက်ဆိုင်ရာနိုင်ငံရှိ အလုပ်သမားဝန်ကြီးဌာန၊ ပြည်ထဲရေးဝန်ကြီးဌာနတို့က ဝန်ကြီး၊ ဒုတိယဝန်ကြီး၊ အမြဲတမ်းအတွင်းဝန်၊ ညွှန်ကြားရေးမှူးချုပ်များနှင့်လည်းကောင်း တွေ့ဆုံဆွေးနွေးခဲ့ ပါတယ်။ ဒီလိုတွေ့ဆုံဆွေးနွေးရာမှာ အပြု သဘောဆောင်တဲ့ ပြန်ကြားဆွေးနွေးမှု (Postive Respronse) များကိုရရှိပြီး အချိန်အခါမရွေး ဆက်သွယ်ပေါင်းစပ်ဆောင်ရွက်ဖို့နဲ့ မြန်မာအလုပ် သမားသံအရာရှိများနဲ့ ပုံမှန်တစ်လတစ်ကြိမ်နှင့် အကြောင်းအရာအရေးကြီးမှုအပေါ်မူတည်ပြီး လိုအပ် ပါက အချိန်မရွေး တွေ့ဆုံဆွေးနွေးပူးပေါင်းဆောင်ရွက်ကြဖို့ သဘောတူညီမှုတွေရရှိခဲ့ပါတယ်။ ဒီခရီးစဉ်ဟာ အလွန်မှ အကျိုးရှိပြီး အောင်မြင်မှုများရရှိခဲ့တဲ့ Resut Oriented ခရီးစဉ်ဖြစ်ပါတယ်။ မိမိတို့အနေနဲ့လည်း လိုအပ်ရင်လိုအပ်သလို မြန်မာအလုပ်သမားများ အလုပ်လုပ်ကိုင်နေတဲ့နိုင်ငံ များသို့ မကြာမကြာသွားရောက်ပြီး သက်ဆိုင်ရာနိုင်ငံ၏အစိုးရ၊ ဝန်ကြီးဌာနများမှ တာဝန်ရှိသူများ၊ ထိုနိုင်ငံများရှိ မြန်မာလူမှုအဖွဲ့အစည်းများနဲ့တွေ့ဆုံဆွေးနွေးကာ ခင်မင်ရင်းနှီးမှုတည်ဆောက်ပြီး ယုံကြည်နားလည်မှု ပူးပေါင်းဆောင်ရွက်မှုတို့ကိုရယူကာ မြန်မာရွှေ့ပြောင်းအလုပ်သမားများကို ကာကွယ်စောင့်ရှောက်ပေးသွားမှာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဒါကြောင့်မို့လို့ ရန်ကုန် တိုင်းဒေသကြီး၊ သင်္ဃန်းကျွန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ နိုင်ငံခြား တွင် သွားရောက်အလုပ်လုပ်ကိုင်နေသည့် အိမ်အကူ၊ အိမ်ဖော်၊ အလုပ်သမားများအပါအဝင် မြန်မာ နိုင်ငံသားသုံးသန်းခန့်နှင့် ဘဝလုံခြုံမှုကို အကာအကွယ်ပေးနိုင်သောအလုပ်သမားများဆိုင်ရာ အထူး ဥပဒေတစ်ရပ်အလျင်အမြန်ပြဋ္ဌာန်းပေးပါရန် အဆိုနှင့်ပတ်သက်လို့ မိမိတို့ဝန်ကြီးဌာနအနေနဲ့ ကြိုဆို ပါကြောင်းနှင့် မြန်မာအလုပ်သမားများအတွက် မွန်မြတ်တဲ့စေတနာကောင်းနဲ့ အပြုသဘောဆောင်တဲ့ အဆိုကိုတင်သွင်းကာ ဝိုင်းဝန်းပူပန်ကူညီပေးမှုအတွက် အထူးပင်ကျေးဇူးတင်ရှိပါတယ်။ ဒါပေမယ့် လက်ရှိအချိန်မှာ မြန်မာနိုင်ငံမှာလည်း သက်ဆိုင်ရာဥပဒေများကို သတ်မှတ်ပြဋ္ဌာန်းထားပြီး မိမိတို့ ဝန်ကြီးဌာနအနေနဲ့လည်း မိမိတို့နိုင်ငံသူ၊ နိုင်ငံသားများဖြစ်ကြတဲ့ မြန်မာရွှေ့ပြောင်းအလုပ်သမား များကို မိသားစုဝင်၊ ညီရင်းအစ်ကိုမောင်နှစ်မများအဖြစ်နဲ့ လိုအပ်တာတွေကို အားကြိုးမာန်တက် တက်တက်ကြွကြွ ထိထိရောက်ရောက်ဆောင်ရွက်ပေးနေတာကြောင့် အထူးဥပဒေတစ်ရပ်ပြဋ္ဌာန်းရန် မလိုအပ်ပါကြောင်း ပြန်လည်ဖြေကြားတင်ပြအပ်ပါတယ်။ အားလုံးကို ကျေးဇူးတင်ရှိပါတယ်။ (ဩဘာသံများ)</speech>
<speech type="speaker">အဆိုတင်သွင်းတဲ့ ဦးသိန်းညွန့် သဘောထားပြောပါ။</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရသော ပြည်သူ့လွှတ်တော်ဥက္ကဋ္ဌကြီး ခင်ဗျား။ အလုပ်သမားဒုတိယဝန်ကြီးရဲ့ ဌာနဆိုင်ရာအစီရင်ခံစာကို ကျယ်ကျယ်ပြန့်ပြန့်တင်ပြ ထားတဲ့အတွက်၊ ကြားနာခွင့်ရတဲ့အတွက် ကျေးဇူးတင်ပါတယ်။ ဒါပေမယ့် ပုဒ်မ ၃၈၀ နှင့် ပတ်သက်ပြီးတော့ ပြောတဲ့အခါမှာ ဒါကနိုင်ငံခြားရောက်တဲ့လူတွေကို အကူအညီတောင်းခွင့်ပေးတာ ပါ။ အဲဒါကို စာချွန်တော်လွှာနဲ့ အသုံးချရမယ်ဆိုရင် အခွင့်အရေးရဖို့အတွက် ပြည်တွင်းစာချွန်တော် လွှာကို အသုံးချဖို့ဆိုတာ စာချွန်တော်လွှာဥပဒေတောင် မနေ့တစ်နေ့ကပဲ လွှတ်တော်ဥက္ကဋ္ဌကြီးရဲ့ ခေါင်းဆောင်မှုနဲ့ တရားစီရင်ရေး၊ ဥပဒေရေးရာနှင့် တိုင်ကြားစာများ၊ အသနားခံစာများစိစစ်ဆောင်ရွက်ရေးကော်မတီဥက္ကဋ္ဌ သူရဦးအောင်ကိုတို့ရဲ့ အကူအညီကြောင့် အခုမှ စာချွန်တော်လွှာ ဥပဒေဆိုတာပြီးတာပါ။ နောက် ဒုတိယအချက်ကတော့ အခု လူကုန်ကူးအဖွဲ့မှာ လုပ်နေတဲ့ ရဲမှူးကြီးရိုလွင် တစ်လောက ပြောတာရှိတယ်။ ဒီအိမ်ဖော်တွေကိစ္စမှာ လူကုန်ကူးမှုဥပဒေနဲ့ အကျုံးဝင်ပေမယ့် မလုံလောက်ဘူး။ သီးသန့်ဥပဒေတစ်ရပ်လိုတယ်ဆိုတာ မဇ္ဈိမတို့ ဘာတို့မှာ ပြောသွားတာရှိပါတယ်။ နောက်တစ်ခုက အိမ်ဖော်တွေတကယ့်အကာအကွယ်ရဖို့ဟာ ခုနက မေးသွားတာရှိတယ်။ ILO ကနေ ဒီဖွဲ့စည်းပေးထားတဲ့ CDw မှာ ကျွန်တော်တို့ မြန်မာနိုင်ငံက လက်မှတ်ရေထိုးပေးပြီးသားပါ။ လက်မှတ်ရေးထိုးတယ်ဆိုရင်တော့ နိုင်ငံခြားရောက် အိမ်ဖော်တွေ ဒီမှာပါတဲ့အတွက် အခွင့်အရေးနဲ့ အကာအကွယ်တွေရမှာပါ။ အဲဒီတော့ ဒီအချက်တွေကို အဓိကထားပြီးတော့ ဒီလွှတ်တော်မှာ ဒီ Issue ကို ဆွေးနွေးဖို့လိုတယ်လို့ ကျွန်တော်ယူဆပါတယ်။ အဲဒီတော့ ဒီနေရာမှာ အထူးဥပဒေတစ်ရပ် မလိုဘူးဆိုတဲ့အချက်ကိုတော့ ခုနက ကျွန်တော်တင်ပြတဲ့အချက်တွေသည် နောက်ကျွန်တော်တို့ဘဝက နိုင်ငံခြားမှာရောက်နေတဲ့ဘဝက ခုနက ဒီမွန်ပြည်နယ်၊ ရေးမဲဆန္ဒနယ်က ဒေါ်မိမြင့်သန်းတင်ပြသလို ဘဝရဲ့ အခြေအနေတွေက ကျွန်တော်တို့ တည်ဆဲဥပဒေတွေဟာ မလုံလောက်တော့ဘူး။ မခြုံငုံမိတော့ဘူး။ အခြေခံဥပဒေများမှာပါတဲ့ ပုဒ်မ ၃၈၀ ကို စာအုပ်ပေါ်မှာရေးသားပြဋ္ဌာန်းချက်အစား အသက်ဝင်အောင် ကျွန်တော်တို့ လုပ်ဖို့လိုတယ်။ ဒါအရင်တုန်းကလည်း ကျွန်တော်တို့ အခြေခံဥပဒေ ပြဋ္ဌာန်းချက်တွေကို အသက်ဝင်အောင်မလုပ်တဲ့အတွက် တိုင်းပြည်ကြီး ဘယ်အဆင့်အထိရောက်သွား တယ်ဆိုတာ ဒီကနေ့ အားလုံးသိတဲ့အတိုင်းပါပဲ။ အဲဒီတော့ အားလုံးကောင်းပါသည်ဆိုတဲ့ ဌာနဆိုင်ရာ အစီရင်ခံမှုတွေနဲ့ အခု ကျွန်တော်တို့သွားမယ့် အသွင်ကူးပြောင်းရေးကာလမှာ အပြန်အလှန်ဆွေးနွေး ပြီး အဖြေရှာရမယ့်အစား ခုနလို ဌာနဆိုင်ရာကာကွယ်မှု ကြီးထွားလာရင်တော့ သက်ဆိုင်ရာဝန်ကြီး ဌာနအတွက်ကော၊ သမ္မတကြီးရဲ့ အစိုးရအဖွဲ့ရော၊ တိုင်းပြည်အတွက်ကော ဒါအနုတ်လက္ခဏာ ဖြစ်မယ်လို့ ကျွန်တော်ယူဆပါတယ်။ အဲဒီတော့ ကျွန်တော် ဥက္ကဋ္ဌကြီးကိုတော့အားနာပါတယ်။ ခဏခဏ ပညာသားပါပါနဲ့ တာဝန်ပေးရတယ်ဆိုတော့ ဒီတစ်ခါ ကျွန်တော်တာဝန်မပေးပါဘူး။ ဒီတစ်ခါ ဥက္ကဋ္ဌကြီးကို ကျွန်တော်ကတော့ အထူးဥပဒေတစ်ခု လိုအပ်တယ်။ အဲဒါကို လွှတ်တော်ရဲ့ ဆန္ဒရယူပေးပါလို့ ဥက္ကဋ္ဌကြီးအား လေးလေးစားစားတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆွေးနွေးသွားချက်တွေပေါ်မူတည်ပြီးတော့ မိမိလက်ရှိ တာဝန်ရှိသူတစ်ယောက် အနေနဲ့ရော၊ ပြီးခဲ့တဲ့ကာလက တာဝန်ယူဆောင်ရွက်တဲ့အခါမှာ သိရှိတဲ့အချက်များရော လွှတ်တော် ကိုယ်စားလှယ်များသိနိုင်အောင် ပြန်ပြီးကျွန်တော်တင်ပြပါမယ်။ စေတနာနဲ့ရည်ရွယ်ချက်ကောင်းရုံနဲ့ မပြီးပါဘူး။ လုပ်နည်းလုပ်ဟန်တွေမလွဲဖို့၊ လုပ်နည်းလုပ်ဟန်တွေမှန်ကန်ဖို့လိုပါတယ်။ အထူးဥပဒေတစ်ရပ်ပြဋ္ဌာန်းမယ်ဆိုရင် ပြည်တွင်းကိစ္စဖြစ်သလို ပြည်ပနဲ့ ဆက်သွယ်ဆက်ဆံရမယ့်ကိစ္စတစ်နည်း အားဖြင့်ပြောရင် ပြည်တွင်းရေး၊ ပြည်တွင်းကိစ္စအပါအဝင်ဖြစ်သလို ပြည်ပနိုင်ငံ တကာအရေး များလည်း ဆက်စပ်သုံးသပ်ရမှာဖြစ်ပါတယ်။ မိမိလွှတ်တော်မှာ မကြာမကြာတင်ပြနေတာတွေရှိပါ တယ်။ ဥပဒေဟာ တရားမျှတမှုရှိပြီး အများပြည်သူများလိုက်နာနိုင်တဲ့ ဥပဒေဖြစ်ဖို့လိုတယ်။ မကြာ မကြာတင်ပြနေပါတယ်။ ဒါကြောင့် ဒီအထူးဥပဒေပြဋ္ဌာန်းလိုက်တဲ့အခါမှာ မိမိတို့ရဲ့ စေတနာ၊ ရည်ရွယ်ချက်ကတော့ ကိုယ့်နိုင်ငံသားအလုပ်သမားများ အထူးသဖြင့် ဆင်းရဲတဲ့သူများအတွက် ရည်ရွယ်ဆောင်ရွက်တယ်ဆိုသော်လည်း တစ်ခါတစ်ခါမှာ ပို၍ပို၍ ဆိုးရွားသွားနိုင်တဲ့အချက်များ ရှိတယ်ဆိုတာလည်း သတိပြုရမှာဖြစ်ပါတယ်။ ဘာပဲလုပ်လုပ် စေတနာအရင်းခံဆောင်ရွက်တယ် ဆိုသော်လည်း ခုနက ကျွန်တော်တင်ပြသလို စေတနာတစ်ခုတည်းနဲ့၊ ရည်ရွယ်ချက်တစ်ခုတည်းနဲ့ မလုံလောက်ဘဲနဲ့ သက်ရောက်လာမယ့် အကျိုးသက်ရောက်မှုများပေါ်ကြည့်ပြီးတော့ လုပ်နည်းတွေ မလွဲသွားဖို့လည်းလိုမယ်လို့ ကျွန်တော့်အနေနဲ့ ဒီလိုပဲလွှတ်တော်ကိုတင်ပြချင်ပါတယ်။ အလုပ်သမား များပြောမယ်ဆိုရင် ရွေ့ပြောင်းအလုပ်သမားများ တခြားနိုင်ငံမှာသွားရောက် မိမိတို့နိုင်ငံသားတွေ သွားလုပ်တာ ဘာကြောင့်လဲဆိုတာလည်း ကျွန်တော်တို့ပြန်ပြီးတော့ သုံးသပ်ရမယ့်သဘောရှိပါတယ်။ သူများနိုင်ငံမှာ သွားရောက်ပြီးတော့ အလုပ်လုပ်နေတဲ့ အလုပ်သမားများကို အခုတင်ပြထားတဲ့၊ တင်ပြ ကြတဲ့ ပုဂ္ဂိုလ်များနည်းတူ အဲဒီထက်မလျော့သော စေတနာများဖြင့် မိမိနိုင်ငံသားများ အကျိုးစီးပွား အတွက် ဆောင်ရွက်ပေးခဲ့တာတွေလည်းရှိပါတယ်။ မတတ်နိုင်လို့၊ မနေနိုင်လို့၊ ဒီမှာ လုပ်စရာမရှိလို့ သွားရောက်ပြီးတော့ လုပ်ကိုင်တဲ့အလုပ်သမားများ သူများနိုင်ငံမှာ သွားရောက်လုပ်ကိုင်ရတဲ့အတွက် များစွာနစ်နာမှု၊ ဆုံးရှုံးမှုရှိပါတယ်။ ဒီအလုပ်သမားတွေတင်မကဘူး။ ကျွန်တော်တို့နိုင်ငံအတွက်လည်း များစွာနစ်နာဆုံးရှုံးမှုရှိပါတယ်။ သို့ရာတွင် ဒီမှာမလုပ်လို့၊ မလုပ်နိုင်လို့၊ အလုပ်မရှိလို့သွားတဲ့နေရာမှာ မိမိတို့ဘက်က မှန်ကန်မျှတသော ပြောမယ်ဆိုရင် အဆင်ပြေသော လုပ်ဆောင်ချက်များကို မတွေးတောမကြံဆဘဲနဲ့လုပ်မယ်ဆိုရင် ဟိုမှာရောက်နေတဲ့ အလုပ်သမားများဟာ ပို၍ပို၍ နစ်နာမှုရှိတယ် ဆိုတာလည်း သတိပြုဖို့လိုပါတယ်။ ဒါကြောင့် ထိုင်းနိုင်ငံအပါအဝင် တခြားနိုင်ငံများမှာ သွားရောက် အလုပ်လုပ်ကိုင်နေတဲ့ အလုပ်သမားများ၊ ရွှေ့ပြောင်းအလုပ်သမားများအတွက် နိုင်ငံခြားရေးဝန်ကြီး ဌာန၊ ပြည်ထဲရေးဝန်ကြီးဌာန၊ လူဝင်မှုကြီးကြပ်ရေးဝန်ကြီးဌာန၊ အလုပ်သမားဝန်ကြီးဌာနတို့ဟာ ဘယ်လောက်အထိ ညှိနှိုင်းဆောင်ရွက်ခဲ့ရတယ်၊ သူများနိုင်ငံမှာ ဘယ်လောက်အထိကြိုးစားခဲ့တယ် ဆိုတာ လက်တွေ့ဆောင်ရွက်တဲ့သူတွေ သိမှာဖြစ်ပါတယ်။ ဒါကြောင့်မို့လို့ ဥပဒေပြဋ္ဌာန်းတယ်ဆိုတဲ့ နေရာမှာ ဥပဒေရဲ့ ရည်ရွယ်ချက်၊ အကျိုးသက်ရောက်မှု၊ နိုင်ငံအပေါ်အကျိုးသက်ရောက်မှု၊ မိမိပြည်သူများအပေါ် အကျိုးသက်ရောက်မှု ဒါတွေကြည့်ဖို့လိုပါတယ်။ အဲဒီလို ကျယ်ကျယ်ပြန့်ပြန့် မစဉ်းစားဘဲနဲ့ ဥပဒေတစ်ရပ်ကို အလျင်စလိုပြဌာန်းလိုက်မယ်ဆိုရင် ဖြစ်ပေါ်လာတဲ့အကျိုးဆက်တွေကို မိမိတို့ နိုင်ငံသားတွေ ခံစားရတာတွေရှိပါတယ်။ ဒါကြောင့်မို့လို့ ဒါနဲ့ပတ်သက်ပြီးတော့ အလျင်အမြန် အထူးဥပဒေတစ်ခု ပြဌာန်းဖို့ဆိုတဲ့ကိစ္စဟာ ကျွန်တော်တို့ပြောရမယ်ဆိုရင် ကျွန်တော်တို့လွှတ်တော် အတွက် အဓိကထားစဉ်းစားရမယ့်ကိစ္စဖြစ်ပါတယ်။ ဒါကြောင့် ဥပဒေတစ်ရပ်ဖြစ်ပေါ်လာပြီဆိုရင် ကျွန်တော်တို့ပြောနေကြတဲ့ Supreme Misuse of the Law ဥပဒေရဲ့စိုးမိုးခြင်းရှိဖို့လိုပါတယ်။ အဲလိုမှမဟုတ်ဘဲ ပြဋ္ဌာန်းလိုက်တဲ့ဥပဒေဟာ စိုးမိုးမှုမရှိဘူးဆိုရင် ကျွန်တော်တို့ ပြဋ္ဌာန်းလိုက်တဲ့ ဥပဒေဟာ အကျိုးနည်းဒုက္ခကလွဲလို့ ကျန်တာကမရနိုင်ဘူး။ ဖြစ်လာနိုင်တဲ့ကိစ္စတွေက တစ်ခါ တစ်ခါမှာကောင်းစေလိုလို့ ဆောင်ရွက်ပေးမယ့်လည်း မိအေးအခါခါနာရမယ့်ကိစ္စမျိုးဖြစ်ပါတယ်။ အချုပ်ပြောမယ်ဆိုရင် ဒီဥပဒေပြဋ္ဌာန်းလိုက်လို့ အားလုံးအဆင်ပြေသွားပြီ ကျွန်တော်တို့ ပြည်သူတွေ အဆင်ပြေသွားပြီ၊ ကောင်းသွားပြီဆိုရင် ကိစ္စမရှိဘဲနဲ့ ဒီဥပဒေပြဋ္ဌာန်းလိုက်တော့မှ မိမိတို့ပြည်သူတွေ ပို၍ အကျိုးနည်းတဲ့ကိစ္စမျိုးတွေမဖြစ်အောင်လည်း သတိပြုဖို့လိုပါတယ်။ ဒါကြောင့်မို့လို့ ကျွန်တော့် အနေနဲ့၊ လွှတ်တော်ဥက္ကဋ္ဌတစ်ယောက်အနေနဲ့ ဥပဒေတစ်ခုပြုဖို့အတွက် တာဝန်ရှိတဲ့အဖွဲ့အစည်း အနေနဲ့ ပြောမယ်ဆိုရင် ဥပဒေတစ်ရပ်ပြုတဲ့နေရာမှာ အလျင်စလိုဆိုတာရယ် ပြီးတဲ့အခါမှာ ကျယ်ကျယ်ပြန့်ပြန့်မစဉ်းစားမသုံးသပ်ဘဲနဲ့ ပြဋ္ဌာန်းဖို့ဆိုတဲ့ကိစ္စကတော့ ဒါပြောမယ်ဆိုရင် မဖြစ်သင့် မဖြစ်အပ်တဲ့ကိစ္စဖြစ်ပါတယ်။ ဒါကြောင့်မို့လို့ လွှတ်တော်ရဲ့ အဆုံးအဖြတ်လည်းခံယူမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ခံယူတဲ့နေရာမှာ မိမိအနေနဲ့ ဒီဥပဒေပြဋ္ဌာန်းမယ်ဆိုရင် မိမိမူလမှန်းဆချက် ကတော့ ဒီကိစ္စသည် လွှတ်တော်မှာ အမြင့်ဆုံးမှတ်တမ်းတင်ရုံမှတစ်ပါးမရှိဘူးလို့ လွှတ်တော်ဥက္ကဋ္ဌ တစ်ယောက်အနေနဲ့ ဒီလိုပဲသုံးသပ်မိပါတယ်။ ဒါသည် ကျွန်တော် လမ်းကြောင်းတယ်ပြောလို့ ရှိရင်လည်း လမ်းကြောင်းတာပဲဖြစ်ပါတယ်။ ဘာကြောင့်လဲ။ နိုင်ငံနှင့် နိုင်ငံသားများအကျိုးစီးပွား အတွက်ဖြစ်ပါတယ်။ ဒါကြောင့်မို့လို့ ဦးသိန်းညွန့်က ဒီရဲ့ အဆိုနဲ့ပတ်သက်ပြီးတော့ လွှတ်တော်ရဲ့ အဆုံးအဖြတ်ကို ရယူမယ်လို့ပြောတဲ့အတွက် ဦးသိန်းညွန့်ရဲ့ အဆိုဖြစ်သော ကျွန်တော်ဖတ်ပြပါမယ်။ အိမ်အကူ၊ အိမ်ဖော်၊ အလုပ်သမားများအပါအဝင် မြန်မာနိုင်ငံသား သုံးသန်းခန့်သည် နိုင်ငံခြားတွင် သွားရောက်၍ အလုပ်လုပ်ကိုင် နေရပါသည်။ မိမိ၏ ကာယအား၊ ဉာဏအားကို အသုံးပြု၍ လုပ်ကိုင်ခွင့်ရရှိသော လုပ်ခဖြင့် အသက်မွေးဝမ်းကြောင်းပြု ရသော နိုင်ငံသားအချို့မှာ ဖိနှိပ်ညှဉ်းပန်း ခံရမှု၊ လုပ်ခလစာအခွင့်အရေးတန်းတူ မရမှုစသည့် ခွဲခြားဆက်ဆံမှုများခံနေရကြောင်း သတင်းများ ကြားသိရပါသည်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပုဒ်မ ၃၈၀ ၌ နိုင်ငံခြားတိုင်းတစ်ပါးနှင့်ဆက်ဆံသော နိုင်ငံသားတိုင်းသည် ပြည်တွင်း၌ဖြစ်စေ၊ ပြည်ပ၌ဖြစ်စေ နိုင်ငံတော်၏ ကာကွယ်စောင့်ရှောက်မှုများကို တောင်းခံခွင့်ရှိသည်။ ပြဋ္ဌာန်းချက်များ အထမြောက် စေရန်အတွက်လည်းကောင်း၊ ကမ္ဘာ့လူ့အခွင့်အရေးကြေညာစာတမ်းပါ အပိုဒ် ၂၃ အရ တရားမျှတ၍ အဆင်ပြေမှုရှိသော လုပ်ငန်းခွင်အခြေအနေများအရ ရပိုင်ခွင့်၊ လူ့ဂုဏ်သိက္ခာတို့နှင့် ထိုက်တန်သော ဘဝရပ်တည်မှုကို အာမခံနိုင်မည့် အခကြေးငွေများ ရပိုင်ခွင့်နှင့် လူမှုရေးကာကွယ်စောင့်ရှောက်မှု များရရှိရန်လိုအပ်ပါသည်။ သို့ဖြစ်ရာ နိုင်ငံဖြတ်ကူးသွားရောက်နေသော အိမ်ဖော်၊ အိမ်အကူများ အပါအဝင် မြန်မာနိုင်ငံသားအလုပ်သမားများအတွက် ဘဝလုံခြုံမှုကို အကာအကွယ်ပေးနိုင်သော နိုင်ငံခြားရောက် အလုပ်သမားများဆိုင်ရာ အထူးဥပဒေတစ်ရပ် အလျင်အမြန်ပြဌာန်းပေးပါရန် ပြည်ထောင်စုအစိုးရအား ပြည်သူ့လွှတ်တော်မှ အလေးအနက်ထားတိုက်တွန်းကြောင်းအဆိုကို တင်သွင်းခြင်းနှင့်ပတ်သက်ပြီး လွှတ်တော်ရဲ့ အဆုံးအဖြတ်ရယူမှာဖြစ်ပါတယ်။ ပြဋ္ဌာန်းလိုက်တဲ့ ဥပဒေဟာ နိုင်ငံအတွင်းမှာ ပြဋ္ဌာန်းလိုက်တဲ့ ဥပဒေဖြစ်တဲ့အတွက် ကျွန်တော်တို့နိုင်ငံက နိုင်ငံသားများ သူများနိုင်ငံမှာ သွားရောက်အလုပ်လုပ်ကိုင်မယ်ဆိုရင် အခုလို လုပ်ကိုင်ခွင့်ရရှိရေး၊ မရရေးအတွက် ကိုလည်း စဉ်းစားရမှာဖြစ်တဲ့အတွက် ဒီဥပဒေကို အလျင်အမြန်ပြဋ္ဌာန်းဖို့ဆိုတာကို လွှတ်တော်က သဘောတူပါသလားခင်ဗျား။ ဒီလိုဆိုရင် ပြောင်းပြန်မေးပါမယ်။ လွှတ်တော်က သဘောတူတဲ့သူမရှိဘူး ဆိုလို့ရှိရင် မတ်တတ်ရပ်ပေးဖို့ ဖိတ်ခေါ်ပါတယ်။ သဘောမတူတဲ့ဒီအဆိုကို လွှတ်တော်က လက်ခံဖို့ ဆိုတာ ဒီဥပဒေကို အလျင်အမြန်ပြဋ္ဌာန်းပေးဖို့ လွှတ်တော်က သဘောတူသလား။ သဘောမတူဘူး ဆိုလို့ရှိရင် ကျွန်တော်က ခုနက ဘယ်လိုပြောလိုက်ပါလဲ။ မရှင်းဘူးဆိုတာ ဘယ်လိုပြောလိုက်ပါလဲ။ မရှင်းလို့ပြန်မေးမယ်ဆိုရင် ရှင်းအောင် စကားပြေနဲ့ ပြောမယ်ဆိုရင် ဦးသိန်းညွန့်ရဲ့ အဆိုကို ထောက်ခံ တဲ့သူရှိလို့ရှိရင် မတ်တတ်ရပ်ပါ။ ငါးယောက်ပဲရှိပါတယ်။ ထပ်ပြီးမေးပါမယ်။ ကြားနေတဲ့သူရှိရင် မတ်တတ်ရပ်ပါ။ ဦးသိန်းညွန့်ရဲ့ အဆိုကို ထောက်ခံမယ့်လူ ငါးယောက်မှ တစ်ပါး ကျန်တဲ့လူများမရှိတဲ့ အတွက် အဆိုအတည်မဖြစ်ကြောင်း ကြေညာပါတယ်။ (ဩဘာသံများ)</speech>
</motion>
</section>
<section value="Bill">
<bill>
<title>အလုပ်သမား၊ အလုပ်အကိုင်နှင့်လူမှုဖူလုံရေးဝန်ကြီးဌာနက တင်သွင်းသည့် အလုပ်သမားရေးရာ အငြင်းပွားမှုဖြေရှင်းရေးဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြင်ဆင်ချက် အဆိုတင်သွင်းထားသည့် တစ်ပိုဒ်ချင်းစီအလိုက် ဆွေးနွေး၍အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အလုပ်အမား၊ အလုပ်အကိုင်နှင့် လူမှုဖူလုံရေးဝန်ကြီးဌာနကတင်သွင်းသော အလုပ်သမားရေးရာအငြင်းပွားမှုဖြေရှင်း ရေးဥပဒေကို ပြင်ဆင်သည့်ဥပဒေကြမ်းကို ပထမအကြိမ် ပြည်သူ့လွှတ်တော် နဝမပုံမှန်အစည်းအဝေး ၂၄ ရက်နေ့ ၁၂-၃-၂၀၁၄ ရက်နေ့တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းမှုများ ပြုလုပ်ခဲ့ပြီးဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိတို့ပြင်ဆင်လိုသည့် အပိုဒ်၊ အပိုဒ်ခွဲ၊ အကြောင်းအရာ အချက်အလက်များကို တိကျစွာရေးသားဖော်ပြ၍ ၁၉-၃-၂၀၁၄ ရက်နေ့ နောက်ဆုံးထားပြီး အမည် စာရင်းပေးပို့ကြရန် တောင်းခံခဲ့ပြီးလည်းဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေး အတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်း၏ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲ အစဉ်လိုက် အတည် ပြုနိုင်ရေး ဆောင်ရွက်ရာမှာ ပြင်ဆင်ချက်မရှိပါက မူလအဆိုပြုပြဋ္ဌာန်းချက်အတိုင်း အတည်ပြု နိုင်ရေး တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသော အပိုဒ်၊ အပိုဒ်ခွဲများအတွက် ပြင်ဆင်ချက် အဆိုတင်သွင်းထားတဲ့ ဥပဒေကြမ်းကော်မတီနဲ့ အလုံမဲဆန္ဒနယ်မှ ဦးခိုင်မောင်ရည်တို့က သက်ဆိုင်ရာ အပိုဒ်၊ အပိုဒ်ခွဲအလိုက် ဆွေးနွေးခြင်း၊ ပြည်ထောင်စုအဆင့်အဖွဲ့အစည်းဝင်က ရှင်းလင်းဆွေးနွေးခြင်းများပြုလုပ်ပြီး လွှတ်တော်ရဲ့ သဘောဆန္ဒရယူဆုံးဖြတ်အတည်ပြုသွားမှာ ဖြစ်ပါတယ်။ လွှတ်တော် ကိုယ်စားလှယ်များခင်ဗျား။ ၂၀၁၃ ခုနှစ် ပြည်သူ့လွှတ်တော်ဆိုင်ရာနည်းဥပဒေ ၁၉၀ နည်းဥပဒေခွဲ (ဃ)အရ အလုပ်သမားရေးရာအငြင်းပွားမှုဖြေရှင်းရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း ပြီး ဥပဒေကြမ်းကော်မတီရဲ့ ပြင်ဆင်ချက်သုံးချက်အား ဥပဒေကြမ်းကော်မတီက တင်သွင်းဖို့ဖြစ်ပါ တယ်</speech>
<speech><mp id="239">ဦးခင်မောင်ရွှေ အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်တော်များခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ဥပဒေကြမ်းကော်မတီဝင် ဦးခင်မောင်ရွှေဖြစ်ပါတယ်။ ယခု အလုပ်သမားရေးရာအငြင်းပွားမှုဖြေရှင်းရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေ ကြမ်းကော်မတီရဲ့ ပြင်ဆင်ချက်များကို နည်းဥပဒေ ၁၉၀ အရ အဆိုတင်သွင်းသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီဥပဒေကြမ်းနှင့်စပ်လျဉ်းပြီး ပြည်သူ့ လွှတ်တော် ဥပဒေကြမ်းကော်မတီရဲ့ ပြင်ဆင်အတည်ပြုချက်ဖြစ်တဲ့ ပုဒ်မ ၂၊ ပုဒ်မ ၃၊ ပုဒ်မ ၄ တို့အား လွှတ်တော်မှ အတည်ပြုပေးနိုင်ပါရန် အဆိုတင်သွင်းအပ်ပါတယ်ခင်ဗျား။</speech>
<speech type="speaker">အားလုံးပြင်ဆင်ချက် ၃ ချက် ကန့်လန့်ဖြတ်ဇယားထဲမှာလည်း အားလုံးပါ ပြီးဖြစ်ပါတယ်။ ဒါကြောင့် လွှတ်တော်ကိုယ်စားလှယ်များခင်ဗျား။ အလုပ်သမားရေးရာ အငြင်းပွားမှု ဖြေရှင်းရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက် ၃ ချက်အား အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် အလုပ် သမားရေးရာအငြင်းပွားမှုဖြေရှင်းရေးဥပဒေကိုပြင်ဆင်သည့် ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီမှ ပြင်ဆင်ချက် ၃ ချက်ကို ဥပဒေကြမ်းကော်မတီရဲ့ ပြင်ဆင်ချက်များအတိုင်း ဤဥပဒေကြမ်း ၏အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အလုပ်သမားရေးရာအငြင်းပွားမှု ဖြေရှင်းရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းသော အလုံ မဲဆန္ဒနယ်မှ ဦးခိုင်မောင်ရည်က ပြင်ဆင်ချက် ၄ ချက်အား တင်သွင်းဆွေးနွေးသွားမှာ ဖြစ်ပါတယ်။ ယင်းပြင်ဆင်ချက်နဲ့စပ်လျဉ်းပြီး ယခုစတင်ဆောင်ရွက်ပါမယ်။ အပိုဒ် ၆ နှင့်စပ်လျဉ်းပြီး ပြင်ဆင်ချက် အဆိုတင်သွင်းဖို့ အလုံမဲဆန္ဒနယ်မှ ဦးခိုင်မောင်ရည်ကို ဖိတ်ခေါ်ပါတယ်။</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေ။ ကျွန်တော်ကတော့ အလုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခိုင်မောင်ရည်ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့အလုပ်သမားရေးရာအငြင်းပွားမှု ဖြေရှင်းရေးဥပဒေကို ပြင်ဆင် ချက် တင်သွင်းသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီအလုပ်သမားရေးရာ အငြင်းပွားမှုဖြေရှင်းရေးဥပဒေဟာ ၂၀၁၂ ခုနှစ်၊ ပြည်ထောင်စုလွှတ်တော်ဥပဒေအမှတ် (၅) အဖြစ်၂၀၁၂ ခုနှစ်၊ မတ်လ ၂၂ ရက်နေ့ကနေ ၂၈ ရက်နေ့က အတည်ပြု ပြဋ္ဌာန်းခဲ့တဲ့ ဥပဒေဖြစ်ပါတယ်။ ယခု ပြည်ထောင်စုအစိုးရမှ ဥပဒေပြင်ဆင်ရန်အတွက် အချက် ၉ ချက်ပါသော ဥပဒေပြင်ဆင်ချက်ပေးပို့ လာခြင်းဖြစ်ပါတယ်။ ဒီပေးပို့လာသော ဥပဒေများကိုပြင်ဆင်ရန်အတွက် ကျွန်တော့်အနေနဲ့ ပြည်ထောင်စုလွှတ်တော်မှ ဖွဲ့စည်းထားသော အလုပ်ရှင်၊ အလုပ်သမားအခွင့်အရေး လေ့လာရေး ပူပေါင်းကော်မရှင် အတွင်းရေးမှူးအဖြစ် တာဝန်ယူခဲ့သည့်အတွက် သေသေချာချာလေ့လာပြီးတော့မှ ပြင်ဆင်ခြင်းဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော့်အနေနဲ့ ပြင်ဆင်ရတဲ့အချက်တွေမှာ အလုပ်သမားအခွင့်အရေးများ အလုပ်ရှင်အခွင့်အရေးများနဲ့ အငြင်းပွားမှုနဲ့သက်ဆိုင်သူအားလုံးတို့ရဲ့ အခွင့်အရေးများဖြစ်တဲ့အတွက် ပြစ်ဒဏ်တို့တွင်ပါဝင်သော ထောင်ဒဏ်များကို ရုပ်သိမ်းထားပြီးတော့ထောင်ဒဏ်အစား ဒဏ်ငွေကိုသာ တိုးမြှင့်ထားခြင်းဖြစ်ပါတယ်ခင်ဗျား။ ပြင်ဆင်ချက်အဆိုအနေနဲ့ ကန့်လန့်ဖြတ်ဇယား စာမျက်နှာ ၁ အပိုဒ် ၆ တွင် အလုပ်သမားရေးရာအငြင်းပွားမှုဖြေရှင်းရေး ဥပဒေ ပုဒ်မ ၄၆ မှာပါရှိတဲ့ ဒဏ်ငွေအနည်းဆုံး တစ်သိန်းချရမည်ဆိုတဲ့ စကားရပ်ကို မူလပြင်ဆင်ချက်မှာ သုံးလထက်မပိုသော ထောင်ဒဏ်ဖြစ်စေ၊ ကျပ်တစ်သိန်းထက်မပိုသော ငွေဒဏ်ဖြစ်စေ၊ ဒဏ်နှစ် ရပ်လုံးဖြစ်စေ ချမှတ်ရမည်လို့ ပြင်ဆင်ခဲ့တာကို ကျွန်တော့်အနေနဲ့ ဒဏ်ငွေအနည်းဆုံး ငါးသိန်းချမှတ်ရ မည်ဟုသာ ပြင်ဆင်လိုပါတယ်ခင်ဗျာ။ ဆက်လက်ပြီးတော့ ပြင်ဆင်ချက်များ တင်သွင်းခွင့်ပြုစေလို ပါတယ်။ ဆက်လက်၍ အပိုဒ် ရ မှာ မူလပြင်ဆင်ချက်အနေနဲ့ မူလပြဋ္ဌာန်းချက်ငွေဒဏ် ကျပ်သုံးသောင်းအထိချမှတ်နိုင်သည် ဆိုသည့် စကားရပ်နေရာမှာ ကျွန်တော့်အနေနဲ့ ငွေဒဏ်ကျပ် ငါးသိန်း ချမှတ်ရမည်ဟု ပြင်ဆင်ခြင်းဖြစ်ပါတယ်။ ဒီလိုပြင်ဆင်ရာမှာ မူလပြင်ဆင်ချက်မှာ ခြောက်လထက်မပို သော ထောင်ဒဏ်ဖြစ်စေ၊ ကျပ်တစ်သိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေဟု ထောင်ဒဏ်၊ ငွေဒဏ် ဒဏ်နှစ်ရပ်လုံးပါနေတဲ့အတွက် အလုပ်ရှင်အလုပ်သမားတို့ရဲ့ အခွင့်အရေး မဆုံးရှုံးရစေခြင်းငှာ ငွေဒဏ်ကျပ် ငါးသိန်းအထိချမှတ်နိုင်မည်ဆိုသည့် တစ်မျိုးတည်းသော ဒဏ်ငွေကို သာ ထည့်သွင်းပြင်ဆင်ရခြင်းဖြစ်ပါတယ်ခင်ဗျာ။ ဆက်လက်ပြီးတင်ပြပါမယ်။ မူလအဆိုပြုပြဋ္ဌာန်းချက် မှာ ငွေဒဏ်အနည်းဆုံးကျပ်တစ်သိန်းချမှတ်ရမည်ဆိုတဲ့ နေရာမှာကျွန်တော့်အနေနဲ့ ငွေဒဏ်အနည်းဆုံး ကျပ်ငါးသိန်းချမှတ်ရမည်ဟု ပြင်ဆင်ပါသည်ခင်ဗျား။ မူလပြဋ္ဌာန်းချက်ကို ပြည်ထောင်စုအစိုးရမှ ပြင်ဆင်လာသည့် ခြောက်လထက်မပိုသော ထောင်ဒဏ်ဖြစ်စေ၊ ကျပ်တစ်သိန်းထက်မပိုသော ငွေဒဏ် ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမည်ဆိုသည့် စကားရပ်တွင်ထောင်ဒဏ်၊ ငွေဒဏ်၊ ဒဏ်နှစ်ရပ် လုံးဆိုသည့် ဒဏ်များပါတဲ့အတွက် သီးသန့်ငွေဒဏ်ကိုသာ ချမှတ်စေလိုတဲ့အတွက် ငွေဒဏ်အနည်းဆုံး ကျပ် ငါးသိန်း ချမှတ်ရမည်ဟု ပြင်ဆင်ခြင်း ဖြစ်ပါတယ်ခင်ဗျား။ နောက်ဆုံးအပိုဒ်အနေနဲ့ အပိုဒ် ၉ မှာ ထပ်မံပြီးတော့ ပြင်ဆင်ဖြည့်စွက်တဲ့အနေနဲ့ ပုဒ်မ ၄၈ ပုဒ်မခွဲ(က) အဖြစ် ဖော်ပြထားရာမှာ မူလမှာပါတဲ့ ဒဏ်ငွေနေရာမှာ အနည်းဆုံးကျပ်ငါးသိန်းဖြစ်စေ၊ ဒဏ်နှစ်ရပ်လုံးဖြစ်စေဆိုတဲ့ စကားရပ်အပြင် တရား ရုံးကချမှတ်သည့် ငွေဒဏ်မှ သင့်လျော်သည့်ငွေကိုလျော်ကြေးဖြင့် နစ်နာသူကထုတ်ပေးရမည်ဟု ပြင်ဆင်ချက်ပြင်ခြင်း ဖြစ်ပါတယ်ခင်ဗျား။ ကျွန်တော့်ရဲ့ အဆိုကို လွှတ်တော်မှ အတည်ပြု ပေးနိုင်ပါရန် တင်သွင်းအပ်ပါတယ်ခင်ဗျား။</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ သဘောထားပြောပါ</speech>
<speech><agency id="71">ဦးထင်အောင်(ဒုတိယဝန်ကြီး၊ အလုပ်သမား၊ အလုပ်အကိုင်နှင့် လူမှုဖူလုံရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ အလုပ်သမားရေးရာအငြင်းပွားမှုဖြေရှင်းရေးဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်းပြီးတော့ အနည်းငယ်ရှင်းလင်းတင်ပြသွားမှာဖြစ်ပါတယ်။ ပထမပိုင်းပြစ်ဒဏ်အပိုင်းအနေနဲ့ လက်တွေ့ ကျင့်သုံးရာမှာ အခက်အခဲတွေအနေနဲ့ တွေ့ကြုံရတဲ့အတွက် ထောင်ဒဏ်သတ်မှတ်ချက် ထည့်သွင်းလိုခြင်းဖြစ်ပါတယ်။ အလုပ်သမားရေးရာ အငြင်းပွားမှုဖြေရှင်းရေးဥပဒေစတင်အကောင် အထည်ဖော်ခဲ့တဲ့ ၂၀၁၂ ခုနှစ် ဇွန်လကနေ ၂၀၁၄ ခုနှစ် မေလအထိ အလုပ်သမားရေးရာအငြင်းပွား မှုများကို မြို့နယ်ညှိနှိုင်းဖြန်ဖြေရေးအဖွဲ့ ၃၂၅ ဖွဲ့မှ အမှုပေါင်း ၁၈၆၈ မှု၊ တိုင်းဒေသကြီး/ပြည်နယ် ခုံသမာဓိအဖွဲ့ ၁၄ ဖွဲ့မှ အမှုပေါင်း ၁၆၄ မှုနဲ့ ခုံသမာဓိကောင်စီမှ အမှုပေါင်း ၈၆ မှုတို့ကို ဖြေရှင်း ပေးခဲ့ပြီးဖြစ်ပါတယ်။ ဒီလိုဖြေရှင်းဆုံးဖြတ်ချက်တွေအထဲမှာ ငွေကြေးခံစားခွင့်ပေးဖို့ ဆုံးဖြတ်ချက် တွေဟာ များပြားပြီးတော့ ဆုံးဖြတ်ချက်ကို လိုက်နာမှုမရှိပါက အလုပ်သမားရေးရာ အငြင်းပွားမှု ဖြေရှင်းရေးဥပဒေ ပုဒ်မ ၅၁ အရနဲ့ နည်းဥပဒေ ၂၉ တို့အရ မြေခွန်မပြေ ကျန်ငွေကဲ့သို့ အရ ကောက်ခံ ရမှာဖြစ်ပါတယ်။ ဒါပေမယ့် အလုပ်ပြန်လည်ခန့်အပ်ဖို့ ဆုံးဖြတ်ခဲ့တဲ့ အငြင်းပွားမှု ၁၆ မှုမှာ အလုပ်ရှင် က ဥပဒေနှင့်ညီညွတ်ခြင်းမရှိဘဲ အလုပ်ထုတ်တဲ့အမှုတွေအပေါ် ခုံသမာဓိအဖွဲ့၊ ခုံသမာဓိကောင်စီတို့ က အလုပ်ပြန်လည်ခန့်အပ်ဖို့ ဆုံးဖြတ်ချက်တွေကို အလုပ်ရှင်က အလုပ်ပြန်လည်ခန့်အပ်လိုခြင်းမရှိတဲ့ အတွက် လိုက်နာဆောင်ရွက်မှု အားနည်းတာကို တွေ့ရှိရပါတယ်။ အချို့အလုပ်ဌာနတွေမှာ အလုပ် သမားအဖွဲ့အစည်းတွေရဲ့ အလုပ်အမှုဆောင်အဖွဲ့ဝင်အချို့ကို အလုပ်ထုတ်တဲ့ကိစ္စ၊ အမှုကိစ္စများရှိနေ ပါတယ်။ ပြည်သူ့လွှတ်တော်ဥက္ကဋ္ဌကနှင့် ပြည်သူ့လွှတ်တော်ကိုယ်စားလှယ်များခင်ဗျား။ မိမိတို့အလုပ် သမား၊ အလုပ်အကိုင်နှင့် လူမှုဖူလုံရေးဝန်ကြီးဌာနအနေနဲ့ ဥပဒေကို ကျင့်သုံးအကောင်အထည် ဖော်ရာမှာ တင်ပြခဲ့တဲ့အခက်အခဲများစွာရှိနေတဲ့အတွက် အလုပ်ရှင်၊ အလုပ်သမား နှစ်ဖက်စလုံးအား ချမှတ်ထားတဲ့ဥပဒေကို လေးစားလိုက်နာစေလိုတဲ့ဆန္ဒရှိပြီး အလုပ်ရှင်၊ အလုပ်သမားများအား ပြစ်ဒဏ် ကျစေလိုတဲ့ ရည်ရွယ်ချက်မရှိပါကြောင်း တင်ပြလိုပါတယ်။ မည်သူမဆို ဥပဒေကို လေးစားလိုက်နာဖို့ အထူးလိုအပ်ပြီး ဥပဒေကို လေးစားလိုက်နာမှုမရှိရင် ဥပဒေပြဋ္ဌာန်းချက်ပါအတိုင်း ပြစ်မှုထင်ရှားစီရင် ခြင်းခံရကာ ပြစ်ဒဏ်ခံယူရမှာဖြစ်ပါတယ်။ အလုပ်ရှင်ဆိုရာမှာ ပြည်တွင်းအလုပ်ရှင်သာမက ပြည်ပက လာရောက်ရင်းနှီးမြှုပ်နှံမယ့် အလုပ်ရှင်များကိုပါ ထည့်သွင်းစဉ်းစားရမှာဖြစ်တာကြောင့် ဥပဒေကို အားလုံးက လေးစားလိုက်နာရဖို့ လိုအပ်ကြောင်း တင်ပြလိုပါတယ်။ အလုပ်သမားရေးရာအငြင်းပွားမှု ဖြေရှင်းရေးဥပဒေ ပုဒ်မ ၄၆ ကို ပြင်ဆင်ရခြင်းဟာ လက်တွေ့ဆောင်ရွက်ရာမှာ တားမြစ်ချက် ပုဒ်မ ၃၈ မှာပါဝင်တဲ့ မည်သည့်အလုပ်ရှင်မျှ တောင်းဆိုတိုင်ကြားချက်နဲ့စပ်လျဉ်းပြီး သတ်မှတ်ကာလအတွင်း ဆွေးနွေးညှိနှိုင်းဖြေရှင်းရန် ခိုင်လုံသောအကြောင်းမရှိဘဲ ပျက်ကွက်ခြင်းမရှိစေရလို့ ဆိုထားပေမယ့် ဆွေးနွေးညှိနှိုင်းပေးဖို့အတွက် အချို့အလုပ်ရှင်များအနေနဲ့ အလုပ်သမားရေးရာ ညှိနှိုင်းရေးအဖွဲ့ ညှိနှိုင်းရေးကော်မတီဖွဲ့စည်းပေးမှုမရှိတာတွေ အချို့ အလုပ်ရှင်များက ကော်မတီဖွဲ့စည်းပေးထားသော် လည်း တောင်းဆိုချက်များကို လက်ခံဆောင်ရွက်ပေးမှုမရှိတာတွေကိုလည်း တွေ့ရှိရပါတယ်။ ပုဒ်မ ၄ရ နဲ့ပတ်သက်လို့ ခုံသမာဓိအဖွဲ့နှင့် သို့မဟုတ် ခုံသမာဓိကောင်စီရဲ့ ဆုံးဖြတ်ချက် သို့မဟုတ် စုပေါင်း သဘောတူညီချက်တစ်ခုခုအကျိုးသက်ရောက်မှုရှိစဉ်ကာလမှာပဲ အလုပ်သမားများရဲ့ သပိတ်မှောက် မှုတွေ အများဆုံးတွေ့နေရပြီး သပိတ်မှောက်မှုမှာ ပါဝင်ဆောင်ရွက်လိုခြင်းမရှိတဲ့ အလုပ်သမားများရဲ့ လွတ်လပ်စွာ အလုပ်လုပ်ကိုင်ခွင့်ကို တားမြစ်တဲ့ စက်ရုံအတွင်းမဝင်နိုင်စေဖို့ စက်ရုံဂိတ်ရှေ့တွင် ပိတ်ဆို့ခြင်း၊ သပိတ်မှောက်မှုမှာ ပါဝင်လာဖို့ လှုံ့ဆော်စည်းရုံးခြင်းတွေကိုလည်း အများဆုံးတွေ့နေရပါ တယ်။ ပုဒ်မ ၄၈ နဲ့ပတ်သက်လို့ လက်တွေ့အခြေအနေအရ စက်ရုံ၊ အလုပ်ရုံတွေက အလုပ်သမားတွေ ဟာ အငြင်းပွားမှုတစ်ခုနဲ့စပ်လျဉ်းလို့ အဲ့ဒီဥပဒေနဲ့အညီ ဆွေးနွေးညှိနှိုင်းခြင်း၊ ဖြန်ဖြေခြင်းနှင့် ခုံသမာဓိ အဖွဲ့ရဲ့ ဆုံးဖြတ်ခြင်းတို့ကို အဆင့်ဆင့်ခံယူခြင်းမပြု ဘဲ စက်ရုံရှေ့မှာ သပိတ်မှောက်မှုတွေ ပြုလုပ်နေ တာတွေ့နေရတာကြောင့် ကုန်ထုတ်လုပ်မှုကို ရပ်ဆိုင်းစေပြီး အလုပ်ရှင်တွေဘက်မှာလည်း နစ်နာ ဆုံးရှုံးမှုများစွာ ဖြစ်ပေါ်စေခဲ့ပါတယ်။ ဒါ့အပြင် တစ်ဦးချင်းအငြင်းပွားမှု သို့မဟုတ် စုပေါင်းအငြင်းပွား မှုနဲ့စပ်လျဉ်းလို့ ညှိနှိုင်းဖြန်ဖြေရေးအဖွဲ့ရှေ့မှောက်မှာ ချုပ်ဆိုခဲ့တဲ့ နှစ်ဖက်သဘောတူစာချုပ်ပါ စည်းကမ်းချက်တွေကို အချို့ အလုပ်ရှင်များက လိုက်နာဆောင်ရွက်မှုမရှိသလို အချို့ အလုပ်သမားများ ကလည်း လိုက်နာခြင်းမရှိဘဲ အခွင့်အရေးများကို ထပ်မံတောင်းဆိုပြီး မရမကသပိတ်မှောက်နေကြပါ တယ်။ ခုံသမာဓိအဖွဲ့များနဲ့ ခုံသမာဓိကောင်စီတို့အနေနဲ့ အလုပ်ရှင်၊ အလုပ်သမား အငြင်းပွားမှုတွေကို ဖြေရှင်းရာမှာ တည်ဆဲအလုပ်သမားရေးရာဥပဒေနဲ့အညီ နှစ်ဖက်ထွက်ဆို သက်သေခံချက်တွေအပေါ်မှာမူတည်ပြီး လူမှုရေးတရားမျှတမှုကို အခြေခံကာ ဆုံးဖြတ်ချက်တွေကို ချမှတ်တာဖြစ်လို့ ဆုံးဖြတ်ချက် တွေကို လိုက်နာမှုမရှိသူတွေကို ဥပဒေကြောင်းအရ အရေးယူဆောင်ရွက်ဖို့ ထည့်သွင်းသင့်တာကို စိစစ်တွေ့ရှိရပါတယ်။ ယခုပြင်ဆင်ပြဋ္ဌာန်းမယ့် ဥပဒေမှာ ထိရောက်ဟန့်တားတဲ့ ပြစ်ဒဏ်၊ ထောင်ဒဏ် ထည့်သွင်းခြင်းဖြင့် ဥပဒေစည်းနှောင်မှုကို ကောင်းမွန်လာစေပြီး ဥပဒေကို လေးစားလိုက်နာကြမယ် လို့ ယုံကြည်မိပါတယ်။ ဒါ့ကြောင့် ဥပဒေကို လက်တွေ့ကျင့်သုံးအကောင်အထည်ဖော်ရာမှာ တွေ့ကြုံရ တဲ့အခက်အခဲတွေကြောင့် မူလပြဋ္ဌာန်းချက်ဥပဒေ ပုဒ်မ ၄၆၊ ပုဒ်မ ၄၇၊ ပုဒ်မ ၄၈ တို့မှာ ငွေဒဏ်သာ ပါရှိပြီး ထောင်ဒဏ်မပါရှိတဲ့အတွက် လိုက်နာဆောင်ရွက်မှု အားနည်းတယ်လို့ သုံးသပ်ရတာကြောင့်ထောင်ဒဏ်သတ်မှတ်ချက်ကိုပါ ထည့်သွင်းခြင်းဖြင့် ဥပဒေကို ပိုမိုလိုက်နာဆောင်ရွက်မှုရှိစေရန်နှင့် ဟန့်တားရာရောက်သည့်ပြစ်ဒဏ်ဖြစ်စေရန်ရည်ရွယ်၍ ထည့်သွင်းရခြင်းဖြစ်ပါတယ်။ ဒီလိုထည့်သွင်း ထားပေမယ့် ဥပဒေအရ အမှန်တကယ်ပြစ်မှုကျူးလွန်ကြောင်း ထင်ရှားမှသာ တရားရုံးက ပြစ်ဒဏ် ချမှတ်မှာဖြစ်ပါတယ်။ ဒါ့ကြောင့် ထောင်ဒဏ်ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေလို့ ပြင်ဆင် ထည့်သွင်းပြဋ္ဌာန်းခြင်းဖြင့် အလုပ်ရှင်နှင့်အလုပ်သမားများကို ဥပဒေပါ ပြဋ္ဌာန်းချက်များအပေါ် ပိုမို လေးစားလိုက်နာလာမယ်လို့ ယူဆရတာကြောင့် ထည့်သွင်းလိုခြင်းဖြစ်ပါကြောင်း ရှင်းလင်းတင်ပြအပ် ပါတယ်။ အားလုံးကို ကျေးဇူးတင်ရှိပါတယ်။</speech>
<speech type="speaker">ဥပဒေကြမ်းကော်မတီရဲ့ သဘောထားမပြောခင် လွှတ်တော်ရပ်နားချိန်မှာ လွှတ်တော်ကိုယ်စားလှယ်တစ်ဦးက လာရောက်သတင်းပို့တာတွေရှိပါတယ်။ ဒီကိစ္စနှင့်ပတ်သက်ပြီးတော့ ဒီကိုယ်စားလှယ်ဟာလည်း ပြစ်ဒဏ်ချမှတ်တဲ့နေရာမှာ ပါဝင်သင့်/မပါဝင်သင့်ဆိုတာကို စဉ်းစား ပြီးတော့ သူ့အနေနဲ့လည်း ဒါပြင်ဆင်ဖို့အဆိုပြု တဲ့အချိန်မှာ ရှေ့ကတစ်ဦးက ပြင်ဆင်အဆိုပြုချက်ရှိတဲ့ အတွက် ကျွန်တော့်ကို ဆွေးနွေးခွင့်ပြုပါဆိုပြီး လာပြီးတော့ တောင်းထားတာရှိပါတယ်။ ဒါကြောင့်မို့လို့ ဦးတင်မောင်ဦးအား ဆွေးနွေးဖို့ဖိတ်ခေါ်ပါတယ်</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်မောင်ဦး ဖြစ်ပါတယ်။ ကျွန်တော့် အနေနဲ့ ဒီဥပဒေပြင်ဖို့ သတ်မှတ်တဲ့ရက်မှာ တခြားတာဝန်နဲ့ နောက်ကျသွားတဲ့အတွက်ကြောင့် ပြင်ဆင် ခွင့်မရပါဘူး။ သို့သော် ယနေ့ ကျွန်တော့်ကို ဆွေးနွေးခွင့်ပြုတဲ့အတွက်ကြောင့် ကျေးဇူးတင်ကြောင်း ဦးစွာတင်ပြလိုပါတယ်။ ဒီဥပဒေက နိုင်ငံတော်နှင့် နိုင်ငံသားများအကျိုးစီးပွားအတွက် အလွန်အရေး ကြီးတဲ့ဥပဒေဖြစ်ပါတယ်။ ကျွန်တော်တို့ ဖွဲ့စည်းပုံအခြေခံဥပဒေ ပုဒ်မ ၂၄ မှာ ကျွန်တော်တို့ အလုပ်သမားများကို ကာကွယ်စောင့်ရှောက်ဖို့ ဥပဒေပြု ထားတာ တွေ့ရမှာဖြစ်ပါတယ်။ အလားတူပဲ ပုဒ်မ ၃၀ မှာ နိုင်ငံတော်ရဲ့ စက်မှုလက်မှုလုပ်ငန်းတွေ ဖွံ့ဖြိုးတိုးတက်ဖို့ဆိုပြီးတော့ ပြဋ္ဌ���န်းထားတာကို လည်းတွေ့ ရမှာဖြစ်ပါတယ်။ အလားတူ ပုဒ်မ ၃၁ မှာ မြန်မာနိုင်ငံရဲ့ အလုပ်လက်မဲ့တွေလျော့နည်း ပပျောက်ဖို့ဆို ပြီးတော့ ဥပဒေပြဋ္ဌာန်းထားတာကိုလည်း တွေ့ရမှာဖြစ်ပါတယ်။ ဒီဥပဒေလုပ်ရပ်ကို အခြေခံပြီးတော့ကျွန်တော့်အနေနဲ့ ဆွေးနွေးတင်ပြသွားမှာဖြစ်ပါတယ်။ ယနေ့ နိုင်ငံတော်ဖွံ့ဖြိုးတိုးတက်ဖို့ဆိုရင် အလုပ်ရှင်၊ အလုပ်သမား ခွဲခြားမှုမရှိဘဲနဲ့ အလုပ်သမားများကလည်း အလုပ်ရှင်အရေးကို ဖော်ဆောင် ပေးသလို အလုပ်ရှင်များကလည်း အလုပ်သမားများရဲ့ အရေးကို ဖော်ဆောင်ပေးရမယ့်ကာလ ဖြစ်ပါတယ်။ ယနေ့ နိုင်ငံတော်အသွင်ကူးပြောင်းရေးကာလမှာ SME လုပ်ငန်းတွေ၊ SOE တွေ၊ SEZ တွေ စသည်ဖြင့် လုပ်ငန်းတွေကို အဆင့်မြှင့်ဖို့ ဆောင်ရွက်နေတဲ့အသွင်ကူးပြောင်းရေးကာလ ဖြစ်ပါတယ်။ ဒါတွေ အောင်မြင်မှသာလျှင် နိုင်ငံတော်ရဲ့ စက်မှုလက်မှုလုပ်ငန်းတွေ ဖွံ့ဖြိုးတိုးတက်မယ်။ ကုန်ထုတ် စွမ်းအားစုတွေ တိုးတက်မယ်။ တိုင်းပြည်ရဲ့ GDP တိုးတက်လာမယ်။ မကြာခင်ဖော်ဆောင်ရမယ့် AFTA မှာလည်း အောင်အောင်မြင်မြင်နဲ့ ယှဉ်ပြိုင်နိုင်မှာဖြစ်ပါတယ်။ ဒီမိုကရေစီဖော်ဆောင်ရာမှာ ကျွန်တော် လေ့လာမိသလောက် ဈေးကွက်စီးပွားရေးစနစ်မှာ အခြေခံအချက်လေးချက်ရှိပါတယ်။ အဲ့ဒီအထဲမှာ တစ်ချက်ကတော့ Capital Market လို့ခေါ်တဲ့ အရင်းအနှီးဈေးကွက် ဖြစ်ပါတယ်။ ဒီထဲ မှာ အဓိကကျတဲ့အချက်ကတော့ အလုပ်သမားစွမ်းအားစုပဲဖြစ်ပါတယ်။ ဒီအတွက် အရင်းအနှီးတွေ ပျောက်ပျက်သွားရင် တိုင်းပြည် မတိုးတက်နိုင်ပါဘူး။ ဒီအတွက်ကြောင့် အလုပ်ရုံ၊ အလုပ်သမားဥပဒေ ပြဋ္ဌာန်းတဲ့ ဒီမှာပါတဲ့ ပုဒ်မ ၆၊ ပုဒ်မ ၇၊ ပုဒ်မ ၈၊ ပုဒ်မ ၉ မှာ ငွေဒဏ်အပြင် ထောင်ဒဏ်ကို ထည့်သွင်း ထားတာ လေ့လာတွေ့ရှိရပါတယ်။ ကျွန်တော်တို့လွှတ်တော်မှာ မကြာမီပြဋ္ဌာန်းတော့မယ့် အသင်းအဖွဲ့ များဆိုင်ရာမှတ်ပုံတင်ခြင်းဥပဒေမှာ အရင် နဝတ လက်ထက်က (၆/၈၈) ဒါတုန်းက ကျွန်တော်တို့ အသင်းအဖွဲ့တွေအားနည်းပါတယ်။ ပြစ်ဒဏ်တွေလည်း ပေးခဲ့ကြပါတယ်။ ထောင်ဒဏ်တွေလည်း ပါခဲ့ပါတယ်။ ယနေ့ ဥပဒေသစ်ရေးတဲ့အခါမှာ ကျွန်တော်တို့ နိုင်ငံတော်၊ နိုင်ငံသား အမှန်တကယ် တိုးတက်ဖို့ ရည်ရွယ်ပြီးတော့ အသင်းအဖွဲ့ ဥပဒေမှာ ထောင်ဒဏ်တွေကို လုံးဝလျှော့ချလိုက်ပြီဖြစ်ပါတယ်။ ဒါ့ကြောင့် ယနေ့ အသင်းအဖွဲ့များဟာ နိုင်ငံတော်အတွက် များစွာအကျိုးပြု လာတာကိုလည်းတွေ့မြင်ရမှာဖြစ်ပါတယ်။ ဥပမာတင်ပြရရင် ကျွန်တော်တို့မြို့နယ်မှာ အုတ်လုပ်ငန်းလုပ်ပါတယ်။ ဒါနဲ့ ပတ်သက်ပြီးတော့ အရင်အုတ်လုပ်ငန်းဥပဒေအရ ငွေဒဏ်နဲ့ထောင်ဒဏ်နှစ်ရပ်ကို ချမှတ်ထားပါတယ်။ ဒါကို တရားရုံးမှာရင်ဆိုင်တဲ့အခါမှာ တရားရုံးက ငွေဒဏ်ကို လုံးဝမစဉ်းစားဘဲနဲ့ ထောင်ဒဏ်ကိုပဲ စဉ်းစားပါတယ်။ ဒါကြောင့် အုတ်လုပ်ငန်းလုပ်တဲ့လုပ်ငန်းရှင်များ ထောင်ထဲရောက်ကုန်ပါတယ်။ ရောက်တော့ အုတ်လုပ်ငန်း လုပ်ငန်းရှင်တစ်ယောက် ရောက်တိုင်းရောက်တိုင်း သူ့ကိုမှီခိုနေတဲ့အလုပ် သမား လေး၊ ငါး၊ ခြောက်ထောင် အလုပ်လက်မဲ့ဖြစ်ရပါတယ်။ သူ့ကိုထပ်ပြီးမှီခိုထားတဲ့ သားသမီးတွေ သောင်းနဲ့ချီပြီးတော့ စားဝတ်နေရေး ပျက်ကုန်တာကို တွေ့ရပါတယ်။ ဒါကြောင့်ယနေ့ ဒီဥပဒေမှာပါတဲ့ ပုဒ်မ ၆၊ ပုဒ်မ ၇၊ ပုဒ်မ ၈ ကို တကယ်ပြဋ္ဌာန်းလိုက်ရင် နိုင်ငံတော်အတွက် အခက်အခဲများစွာရှိနေပါ တယ်။ ဒါကြောင့် အလုပ်ရှင်တွေဖြစ်လာမယ့်အကျိုးဆက်က အလုပ်ရှင်တွေထောင်ကျမယ်။ အလုပ်ရုံ တွေပိတ်ကုန်မယ်။ ပြီးရင်ပြည်တွင်း မှာရှိတဲ့ ပြည်ပမှာရှိတဲ့ ရင်းနှီးမြှုပ်နှံမယ့်ပုဂ္ဂိုလ်များ စိုးရိမ်ပြီးတော့ ရင်းနှီးမှုတွေလျော့နည်းလာပါတယ်။ ဒီထက်တစ်ဆက်တည်းပဲ အလုပ်လက်မဲ့တွေနိုင်ငံတော်မှာ ပေါများလာမှာဖြစ်ပါတယ်။ ကုန်ထုတ်စွမ်းအားတွေ ကျလာမယ်။ တိုင်းပြည်ရဲ့ GDP ကျဆင်းလာမယ်။ နောက်ဆုံးအနှစ်ချုပ်ကတော့ ကျွန်တော်တို့သွားနေတဲ့ ဒီမိုကရေစီနိုင်ငံကိုရောက်ဖို့ အချိန်အများကြီး ကြန့်ကြာသွားနိုင်ပါတယ်။ ထောင်ချမှပဲ အလုပ်ရှင်ကို ပြုပြင်နိုင်မယ်လို့ ကျွန်တော့်အနေနဲ့မသုံးသပ် ပါဘူး။ အလုပ်ရှင်များကိုဖွဲ့စည်းထားတဲ့ ခုံသမာဓိအဖွဲ့ကနေ အကျေအလည်ညှိနှိုင်းပြီးတော့ သတ်မှတ် ထားတဲ့ငွေဒဏ်နဲ့ဆိုရင် တိုင်းပြည်အတွက်အများကြီး ဖွံ့ဖြိုးတိုးတက်နိုင်ပါတယ်။ ထောင်ဒဏ်သည် အရင်ကာလတုန်းကတော့ ထောင်ဒဏ်ချတာတွေဟာ ကောင်းပါတယ်။ သို့သော် ယနေ့ကာလမှာ ချသင့်တဲ့အမှုရှိသလို မချသင့်တဲ့အမှုလည်းရှိပါတယ်။ ဒီကိစ္စမှာ အလုပ်ရှင်များကို အမှန်တစ်ကယ်သာထောင်ချလိုက်ရင်တိုင်းပြည်ရဲ့ စီးပွားရေးဖွံ့ဖြိုးတိုးတက်မှုတွေ၊ ရင်းနှီးမြှုပ်နှံမှုတွေ ပျောက်ပျက်သွားမှာ ဖြစ်သလို အလုပ်သမားများလည်း လျော့နည်းပြီးတော့ တိုင်းပြည် အတွက်ဆိုးရွားမှုဖြစ်ပေါ်စေနိုင်တဲ့ အတွက်ကြောင့် ကျွန်တော်တို့ ဒီဥပဒေမှာပြဋ္ဌာန်းထားတဲ့ ငွေဒဏ်၊ ထောင်ဒဏ်မှာ ငွေဒဏ်သာပြဋ္ဌာန်း သင့်ပါကြောင်းနှင့် ထောင်ဒဏ်များကို ရုပ်သိမ်းသင့်ပါကြောင်း တင်ပြရင်းနိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဥပဒေကြမ်းကော်မတီက သဘောထားပြောပါ</speech>
<speech><mp id="445">ဦးတီခွန်မြတ်(ဥက္ကဋ္ဌ၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော် ဥပဒေကြမ်းကော်မတီရဲ့ သဘောထားကို တင်ပြရမယ်ဆိုလို့ရှိရင် အချက်နှစ်ချက်ကိုပဲတင်ပြလိုပါတယ်။ အလုပ်သမားရေးရာအငြင်းပွားမှုဖြေရှင်းတဲ့ ဥပဒေဟာ တကယ် တမ်းကျတော့ Civil Nature တရားမကြောင်းဆိုင်ရာ သဘောသဘာဝရှိတဲ့ ဥပဒေတစ်ခုပဲဖြစ်ပါ osofu Criminal Nature dopošolopen Criminal Nature qs oss:Goajnsion cursus ကျူးလွန်မယ်ဆိုလို့ရှိရင် ကျူးလွန်တဲ့ ပြစ်မှုအတိမ်အနက် အကြီးအသေးပေါ်မူတည်ပြီး ထောင်ဒဏ်ကို ချမှတ်ရပါတယ်။ Civi Ncture မှာတော့ ထောင်ဒဏ်ချမှတ်လေ့မရှိပါဘူး။ နောက် ဒုတိယအချက် အနေနဲ့ကတော့ ကျွန်တော်တို့နားလည်သဘောပေါက်တာကတော့ တရားဥပဒေစိုးမိုးရေးအတွက် အကြောက်တရားနှင့် ထိန်းကျောင်းခြင်းထက် အသိတရားနှင့်ထိန်းကျောင်းခြင်းက ပိုမိုခိုင်မြဲတည်တံ့ တယ်ဆိုတဲ့အကြောင်းကို ကျွန်တော်လက်ခံပါတယ်။ ဒါကြောင့် ယခုပြင်ဆင်တဲ့ဥပဒေမှာ ထောင်ဒဏ် ကိုပယ်ဖျက်ပြီး ငွေဒဏ်ကို တိုးမြှင့်ထားခြင်းဖြစ်ကြောင်း လေးစားစွာဖြင့်တင်ပြအပ်ပါတယ်ခင်ဗျား။</speech>
<speech type="speaker">ဒီမှာလည်း လွှတ်တော်ဥက္ကဋ္ဌတစ်ယောက်အနေနဲ့ လွှတ်တော်ကိုယ်စားလှယ် များကို အသိပေးတင်ပြဖို့ အကြောင်းတိုက်ဆိုင်လာပါတယ်။ နိုင်ငံတစ်နိုင်ငံမှာ အလုပ်သမားရယ်၊ အလုပ်ရှင်ရယ်၊ အစိုးရကိုယ်စားလှယ်ရယ် ဒီလိုသတ်မှတ်ပြီးတော့ ကမ္ဘာ့အလုပ်သမားညီလာခံများမှာ သွားရောက်ပြီးတော့ ဆောင်ရွက်နေရတာရှိပါတယ်။ အလုပ်သမားသည်လည်း နိုင်ငံသား၊ အလုပ်ရှင် လည်း နိုင်ငံသားဖြစ်ပါတယ်။ ဒီနိုင်ငံသားတွေရဲ့ အကျိုးစီးပွားကို ကာကွယ်ပေးတဲ့ ဥပဒေများ ပြဋ္ဌာန်းရမယ့်တာဝန်ဟာ ကျွန်တော်တို့ လွှတ်တော်ရဲ့ တာဝန်ပဲဖြစ်ပါတယ်။ ဒီလိုဆောင်ရွက်တဲ့နေရာမှာ ယခင်တွေ့ကြုံခဲ့တဲ့ အတွေ့အကြုံ ဟောင်း၊ အတွေးအခေါ်ဟောင်းတွေရှိနေတယ်ဆိုလို့ရှိရင်လည်း မရှိဖို့လိုပါတယ်။ ဒါဘာလဲဆိုရင် ယခင်လို့ပြောတဲ့နေရာမှာ မိမိနိုင်ငံရော၊ အခြားနိုင်ငံတွေနဲ့ပါဆိုင် ပါတယ်။ ကွန်မြူနစ်စနစ်၊ ဆိုရှယ်လစ်စနစ်။ ကွန်မြူနစ်စနစ်က ဒီကနေ့ ကမ္ဘာက လက်မခံတဲ့အတွက် မရှင်သန်ဘူးလို့ ပြောလို့ရနိုင်တဲ့သဘောရှိပါတယ်။ ညှိုးငယ်သွားပြီးလို့လည်း ပြောလို့ရတာရှိပါတယ်။ ဘာကြောင့်လဲ။ ကွန်မြူနစ်စနစ်က Class Struggle ခေါ်တဲ့ လူတန်းစားကို အခြေခံပြီးတော့ တည်ဆောက်ထားတဲ့ စနစ်ဖြစ်ပါတယ်။ ဒါကြောင့်မို့လို့ လူတန်းစားအကျိုးစီးပွားဘက်ကြည့်ပြီးတော့ဆောင်ရွက်တဲ့အတွက် အဲဒီနိုင်ငံတွေမှာ ဒီစနစ်တဖြည်းဖြည်းအားလျော့ပြီးတော့ နောက်ဆုံး အဲဒီ ကွန်မြူနစ်စနစ်ကျင့်သုံးတဲ့ နိုင်ငံတွေသည်ပင်လျှင် ဒီမိုကရေစီဆိုတဲ့စနစ်ကို ကျင့်သုံးလာတာဖြစ်ပါတယ်။ ဒီမိုကရေစီစနစ်ရဲ့ အဓိကရည်ရွယ်ချက်ကတော့ နိုင်ငံနှင့်နိုင်ငံသားအကျိုးစီးပွား (The Prosperity of Nction) အဲဒီအတိုင်းပဲ နိုင်ငံသားများရဲ့ အကျိုးစီးပွားဖြစ်တဲ့ နိုင်ငံသားများ ချမ်းသာ ကြွယ်ဝဖို့ ရည်ရွယ်ပါတယ်။ ဒါကြောင့် စဉ်းစားတဲ့အခါမှာ အလုပ်ရှင်ကို Class တစ်ခု၊ အလုပ် သမားကို Class တစ်ခုခွဲပြီး စဉ်းစားမယ်ဆိုလို့ရှိရင်၊ မအောင်မြင်ခဲ့တဲ့ စနစ်ဟောင်းအပေါ် မှီတွယ်ပြီးဆောင်ရွက်မယ်ဆိုရင် ကျွန်တော်တို့ သွားမယ့်လမ်းကြောင်းရောက်မှာမဟုတ်ပါဘူး။ အဲဒီနည်းတူပဲ ခုနက လွှတ်တော်ကိုယ်စားလှယ် ဦးတင်မောင်ဦး ဆွေးနွေးသွားတာရောပြီးတဲ့အခါမှာ ဥပဒေ လမ်းကြောင်းက ဥပဒေကြမ်းကော်မတီဥက္ကဋ္ဌ ဆွေးနွေးသွားတာရော ဆောင်ရွက်ချက်ကိုကြည့်ပါ။ ဒီCase m oss Case Qùn Criminal cusu aguoposeziqe osap:equ oprogos omjęze: ရမယ့်ကိစ္စတွေကို ဒီရာဇဝတ်မှုမှာလာပြီးတော့ ကျင့်သုံးမယ်ဆိုလို့ရှိရင် ကျွန်တော်တို့ ဥပဒေပြု သမားတွေရဲ့ အားနည်းချက်တွေဖြစ်သွားနိုင်ပါတယ်။ အဲဒီနည်းတူပဲ ခုနက ကျွန်တော် တင်ခဲ့တဲ့ Class ဆိုတဲ့နေရာမှာ ဒီနေ့ လုပ်ငန်းရှင်တွေကို Class တစ်ခုလို့ ခွဲကြည့်မယ်ဆိုလို့ရှိရင် လုပ်ငန်းရှင်ထဲမှာ ရိုးရိုးသာမန်ပြည်သူတွေပါပါတယ်။ ဒီနေ့ အလုပ်သမားဥပဒေမှာ လုပ်ငန်းရှင် တစ်ယောက်ဆိုလို့ရှိရင် အလုပ်သမားဘယ်နှစ်ယောက်လဲ။ အလုပ်သမားဘယ်နှစ်ယောက်ကို သတ်မှတ်ပြီးတော့ လုပ်ငန်း တစ်ခုလို့သတ်မှတ်လဲ။ အရေအတွက်နည်းနည်းလေး ငါးယောက်။ ငါးယောက်ကိုကွပ်ကဲတဲ့ လုပ်ငန်း ရှင်တစ်ယောက်က ဒီလို လုပ်ငန်းရှင်မျိုး မြန်မာနိုင်ငံမှာ အများကြီး၊ အများကြီးရှိပါတယ်။ အဲဒီ လုပ်ငန်းရှင်ထဲမှာ တစ်ခါထပ်ကြည့်မယ်ဆိုရင် ကျွန်တော်တို့ အစိုးရအဖွဲ့အစည်းများကလည်း အလုပ်ကိုကွပ်ကဲရတဲ့အတွက် လုပ်ငန်းရှင်တွေပဲဖြစ်ပါတယ်။ တစ်ခါ နိုင်ငံခြားက လာရောက်ရင်းနှီး မြှုပ်နှံမယ့် ကုမ္ပဏီတွေ၊ လုပ်ငန်းရှင်တွေဖြစ်တယ်။ တကယ်လို့ သူတို့ကို ကျွန်တော်တို့က ဖြေရှင်း ပေးလိုက်တဲ့အခါမှာ ထောင်ဒဏ်မှာပါယ်လို့ ဒီလို တွေ့မယ်ဆိုရင် လာရောက် ရင်းနှီးမြှုပ်နှံမယ့် လူတွေက ဘယ်လိုဖြစ်သွားမလဲ။ အဲဒီအပြင် တစ်ခါ ကျွန်တော်တို့နိုင်ငံကို ဘယ်လောက်အထင်သေးမလဲ။ အာဏာကိုကျင့်သုံးတယ်ဆိုတာက မကောင်းဘူး။ မကောင်းပေမယ့် အာဏာကိုကျင့်သုံး ခွင့်ပေးလိုက်မယ်ဆိုလို့ရှိရင် ဒီအာဏာအရ အကယ်လို့များ ခုနက ငွေမလျော်ခိုင်းဘဲနဲ့ ထောင်ချ လိုက်မယ်ဆိုရင် ဘာဖြစ်သွားနိုင်မလဲ။ ဒါကြောင့်မို့လို့ ဥပဒေတစ်ရပ်ပြဋ္ဌာန်းတဲ့နေရာမှာ ရည်ရွယ်ချက် ကိုလည်း ကြည့်ပါ။ အကျိုးသက်ရောက်မှုကိုလည်းကြည့်ပါ။ မိမိတို့က ဘယ်စနစ်ကိုသွားနေသလဲ။ ဒါလည်းကြည့်ဖို့လိုပါတယ်။ ခုနကတင်ပြသွားသလိုပဲ။ ဒီဥပဒေဟာ ပြဋ္ဌာန်းပြီးပါပြီ။ ပြဋ္ဌာန်းပြီးလို့ တစ်ခါ ပြင်ဆင်ပြီးပါပြီ။ တစ်ခါထပ်ပြီးတော့ ဒီဥပဒေကို ဒီလိုပြဋ္ဌာန်းလိုက်မှ ထောင်ချမယ်ဆိုမှ ဒီဥပဒေ ကိုလေးစားလိုက်နာမယ်ဆိုတဲ့ အတွေးအမြင်မျိုးရှိတယ်ဆိုရင် ကျွန်တော်တို့တစ်တွေဟာ ဘယ်အဆင့် ကိုရောက်သွားမယ်ဆိုတာကြည့်ဖို့လိုတယ်။ ကျွန်တော်တို့က နိုင်ငံနှင့်နိုင်ငံသား အကျိုးစီးပွားကို ကာကွယ်တဲ့ဥပဒေတွေဖြစ်ဖို့ အဲဒါမှမဟုတ်ဘဲနဲ့၊ နိုင်ငံနှင့်နိုင်ငံသား အကျိုးစီးပွားကို ကာကွယ်တဲ့ ဥပဒေမဟုတ်ဘဲနဲ့ ဒုက္ခရောက်စေတဲ့ ဥပဒေမျိုး၊ အခြားကိစ္စမျိုး ဖြစ်သွားမယ်ဆိုလို့ရှိရင် ကျွန်တော်တို့ လွှတ်တော်လောက်ညံ့ဖျင်းသွားမယ့် အနေအထားမျိုးမဖြစ်ရေးအတွက်လည်း အမြဲတမ်းသတိပြုပါ တယ်။ ဒါကြောင့်မို့လို့ ဥပဒေတစ်ရပ်ပြုတဲ့အခါမှာ ရည်ရွယ်ချက်ကိုကြည့်ပါ။ အကျိုးသက်ရောက်မှု ကိုကြည့်ပါ။ ဒီဥပဒေသည် အများပြည်သူ လိုက်နာနိုင်တဲ့ ဥပဒေဖြစ်ပြီးတဲ့အခါမှာ တရားမျှတတဲ့ ဥပဒေဖြစ်ဖို့လည်းလိုပါတယ်။ ဒါကြောင့် အခု တစ်ခါတည်းပဲ ကျွန်တော်တို့ အဆုံးအဖြတ်ယူပါမယ်။ ခုနက ဦးခိုင်မောင်ရည် တင်ပြလာတဲ့ ကန့်လန့်ဖြတ်ဇယား စာမျက်နှာ ၂ က ငွေဒဏ်တွေကို တိုးပြီးတော့ ထောင်ဒဏ်တွေကိုပယ်ဖျက်ပေးဖို့ဆိုတဲ့ ကိစ္စနဲ့ပတ်သက်ပြီးတော့ လွှတ်တော်က သဘော တူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် အခု ဦးခိုင်မောင်ရည်တင်သွင်းပြီးတော့ ရွှေပြည်သာမဲဆန္ဒနယ်မှ လွှတ်တော်ကိုယ်စားလှယ်နဲ့ ဥပဒေကြမ်း ကော်မတီကဥက္ကဋ္ဌတို့က ဆွေးနွေးချက်များဟာအတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အလုပ်သမား၊ အလုပ်အကိုင်နှင့် လူမှု ဖူလုံရေးဝန်ကြီးဌာနက တင်သွင်းသော အလုပ်သမားရေးရာ အငြင်းပွားမှုဖြေရှင်းရေးဥပဒေကို ပြင်ဆင်သည့်ဥပဒေကြမ်းကို ဥပဒေကြမ်းကော်မတီနှင့် အလုံမဲဆန္ဒနယ်မှ ဦးခိုင်မောင်ရည်က ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ချက်များပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက် ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ် များကိုလည်း တစ်ပါတည်း အတည်ပြုချက်ရယူသွားမှာဖြစ်ပါတယ်။ ဒါကြောင့် အလုပ်သမားရေးရာ အငြင်းပွားမှုဖြေရှင်းရေးဥပဒေကို ပြင်ဆင်သည့်ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် အလုပ် သမား၊ အလုပ်အကိုင်နှင့် လူမှုဖူလုံရေးဝန်ကြီးဌာနက တင်သွင်းသော အလုပ်သမားရေးရာ အငြင်းပွား မှုဖြေရှင်းရေးဥပဒေကို ပြင်ဆင်သည့်ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲ အတိုင်း အတည်ပြုကြောင်း ကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့ရပ်နားကြောင်းနှင့် အစည်းအဝေး အဋ္ဌမနေ့ကျင်းပမည့်နေရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး သတ္တမနေ့ရပ်နားပါမယ်။ ပထမအကြိမ် ပြည်သူ့လွှတ်တော် ဒသမပုံမှန် အစည်းအဝေး အဋ္ဌမနေ့ကို ၂၀၁၄ ခုနှစ်၊ ဇွန်လ ၁၀ ရက်(အင်္ဂါနေ့) ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေးရဲ့ သတ္တမနေ့ကို ၁၂:၄၀ နာရီ အချိန်တွင် ရပ်နားပါသည်။</p>
</postface>
</transcript>
</doc>
