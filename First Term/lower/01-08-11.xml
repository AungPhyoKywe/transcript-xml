<doc>
<docinfo>
<docno>01-08-11.xml</docno>
<pdf>01-08-11.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့မှတ်တမ်း</title>
<date>၁၃၇၅ ခုနှစ်၊ သီတင်းကျွတ်လပြည့်ကျော် ၂ ရက် (၂၀၁၃ ခုနှစ်၊ အောက်တိုဘာလ ၂၁ ရက်) (တနင်္လာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့ကို နံနက် ၁၀း ၂၅ နာရီအချိန်၌ စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေး ကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၄ ဦးရှိတဲ့အနက် ၃၃၀ ဦးတက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေစုစုပေါင်းရဲ့ ၇၇.၈၃ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင် ကျင်းပကြောင်းကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် အဋဌမပုံမှန်အစည်းအဝေး (၁၁) ရက်မြောက်နေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၁-၁၀-၂၀၁၃ ရက်နေ့မှာ ကျင်းပပြုလုပ်တဲ့ ပထမ အကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့သို့ တက်ရောက်မယ့် ကိုယ်စားလှယ်များအနက်မှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော် လွှတ်တော်အခွင့်အရေးကော်မတီ အတွင်းရေးမှူးက တင်ပြခွင့်ပြုပါရန် ဦးစွာ တင်ပြပန်ကြားအပ်ပါ တယ်ခင်ဗျား။ ယနေ့ကျင်းပတဲ့ ပြည်သူ့လွှတ်တော်အစည်းအဝေးသို့ တက်ရောက်ခွင့်ရှိသူဦးရေ ၄၂၄ ဦးအနက် တက်ရောက်သည့်ဦးရေ ၃၃၀ ဦးဖြစ်ပြီး ခွင့်ပန်ကြားသူစုစုပေါင်း ၉၃ ဦး ရှိပါတယ်။ ခွင့်ပန်ကြားသူ ၉၃ ဦးအနက် ၃ ဦးကတော့ ယမန်နေ့က ကြို တင်ပန်ကြားထားသူများဖြစ်ပြီး ယနေ့ ခွင့်ပန်ကြားသူ ၉၀ ဦး ရှိပါတယ်။ ယနေ့ခွင့်ပန်ကြားသူများမှာ (၁) ဝန်းသိုမဲဆန္ဒနယ်မှ ဦးစိုးပိုင် ခွင့် ၂ ရက်၊ (၂) နန်းယွန်းမဲဆန္ဒနယ်မှ ဦးဇင်းဝမ် ခွင့် ၃ ရက်၊ (၃) ခန္တီးမဲဆန္ဒနယ်မှ ဦးလှထွန်း ခွင့် ၃ ရက်၊ (၄) ပင်လည်ဘူးမဲဆန္ဒနယ်မှ ဦးဝင်းသိန်း ခွင့် ၂ ရက်၊ (၅) လောင်းလုံမဲဆန္ဒနယ်မှ ဦးအောင်စိုး ခွင့် ၃ ရက်၊ (၆) လဟယ်မဲဆန္ဒနယ်မှ ဦးဆားမူ ခွင့် ၅ ရက်၊ (၇) ယင်းမာပင်ဆန္ဒနယ်မှ ဦးသောင်းဟန် ခွင့် ၃ ရက်၊ (၈) ကန်ကြီးထောင့်မဲဆန္ဒနယ်မှ ဦးကျော်ဝင်း ခွင့် ၁ ရက်၊ (၉) အင်းတော်မဲဆန္ဒနယ်မှ ဦးကျော်နိုင်ဌေး ခွင့် ၂ ရက်၊ (၁၀) ဇမ္ဗူသီရိမဲဆန္ဒနယ်မှ ဒေါ်စန္ဒာမင်း ခွင့် ၁ ရက်၊ (၁၁) ကြည့်မြင်တိုင်မဲဆန္ဒနယ်မှ ဦးသန်ိးန်ခွင့် ၁ ရက်၊ (၁၂) သန်လျင်မဲဆန္ဒနယ်မှ ဦးလွင်ဦး ခွင့် ၂ ရက်၊ (၁၃) လသာမဲဆန္ဒနယ်မှ ဦးကြည်မြင့် ခွင့် ၃ ရက်၊ (၁၄) မင်္ဂလာဒုံမဲဆန္ဒနယ်မှ ဦးတင်မောင်ဝင်း ခွင့် ၂ ရက်၊ (၁၅) ဝမ်းတွင်းမဲဆန္ဒနယ်မှ ဦးသန်းမြင့် ခွင့် ၁ ရက်၊ (၁၆) ရွှေပြည်သာမဲဆန္ဒနယ်မှ ဦးတင်မောင်ဦး ခွင့် ၃ ရက်၊ (၁၇) ကျိုက်ထိုမဲဆန္ဒနယ်မှ ဦးမြင့်လွင် ခွင့် ၅ ရက်၊ (၁၈) သံဖြူဇရပ်မဲဆန္ဒနယ်မှ ဦးသိန်းအောင် ခွင့် ၃ ရက်၊ (၁၉) ကြာအင်းဆိပ်ကြီးမဲဆန္ဒနယ်မှ ဦးစောထွဋ်ခေါင်လွင် ခွင့် ၃ ရက်၊ (၂၀) ဘူးသီးတောင်မဲဆန္ဒနယ်မှ ဦးရွှေမောင် ခွင့် ၁ ရက်၊ (၂၁) သရက်ချောင်းမဲဆန္ဒနယ်မှ ဦးကင်းစိန် ခွင့် ၂ ရက်၊ (၂၂) သာပေါင်းမဲဆန္ဒနယ်မှ ဦးဝင်းသန်း ခွင့် ၄ ရက်၊ (၂၃) မိုးညှင်းမဲဆန္ဒနယ်မှ ဦးကျော်စိုးလေး ခွင့် ၅ ရက်၊ (၂၄) မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း ခွင့် ၁ ရက်၊ (၂၅) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၅ ရက်၊ (၂၆) မိုင်းပြင်းမဲဆန္ဒနယ်မှ ဦးစိုင်းထွန်းစိန် ခွင့် ၅ ရက်၊ (၂၇) မိုင်းတုံမဲဆန္ဒနယ်မှ ဦးစိုင်းအောင်ကြည် ခွင့် ၂ ရက်၊ (၂၈) နမ့်စန်မဲဆန္ဒနယ်မှ ဦးဌေးလွင် ခွင့် ၅ ရက်၊ (၂၉) မိုင်းယန်းမဲဆန္ဒနယ်မှ ဦးတင်ဝင်း ခွင့် ၁ ရက်၊ (၃၀) ကန်ပက်လက်မဲဆန္ဒနယ်မှ သူရဦးအောင်ကို ခွင့် ၁ ရက်၊ (၃၁) လပွတ္တာမဲဆန္ဒနယ်မှ ဦးဇော်ထွန်း ခွင့် ၂ ရက်၊ (၃၂) ရေဖြူမဲဆန္ဒနယ်မှ ဦးဝင်းဦး ခွင့် ၂ ရက်၊ (၃၃) ကျောက်ဆည်မဲဆန္ဒနယ်မှ ဦးသောင်း ခွင့် ၅ ရက်၊ (၃၄) ရှားတောမဲဆန္ဒနယ်မှ ဒေါ်နန်းနွံ ခွင့် ၅ ရက်၊ (၃၅) ဆီဆိုင်မဲဆန္ဒနယ်မှ ဦးဝင်းကို ခွင့် ၅ ရက်၊ (၃၆) ဒဂုံမြို့သစ်အရှေ့ပိုင်းမဲဆန္ဒနယ်မှ ဦးမြင့်သူ ခွင့် ၁ ရက်၊ (၃၇) သီပေါမဲဆန္ဒနယ်မှ ဦးရဲထွန်း ခွင့် ၁ ရက်၊ (၃၈) ကျေးသီးမဲဆန္ဒနယ်မှ ဦးစိုင်းအွမ်ဆိုင်မိုင်း ခွင့် ၂ ရက်၊ (၃၉) မြိုင်မဲဆန္ဒနယ်မှ ဦးမြင့်အောင် ခွင့် ၄ ရက်၊ (၄၀) ပခုက္ကူ မဲဆန္ဒနယ်မှ ဦးပိုက်ကို ခွင့် ၁ ရက်၊ (၄၁) စလင်းမဲဆန္ဒနယ်မှ ဦးခင်မောင်လွင် ခွင့် ၁ ရက်၊ (၄၂) စေတုတ္တရာမဲဆန္ဒနယ်မှ ဦးသန်းထွန်း ခွင့် ၂ ရက်၊ (၄၃) မင်းလှမဲဆန္ဒနယ်မှ ဦးဝင်းတင် ခွင့် ၂ ရက်၊ (၄၄) ကနီမဲဆန္ဒနယ်မှ ဦးကျန်ထွန်း ခွင့် ၁ ရက်၊ (၄၅) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၄၆) နမ္မတူမဲဆန္ဒနယ်မှ ဦးစိုင်းအောင်လှ ခွင့် ၃ ရက်၊ (၄၇) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၃ ရက်၊ (၄၈) လင်းခေးမဲဆန္ဒနယ်မှ ဦးစိုင်းလှကျော် ခွင့် ၅ ရက်၊ (၄၉) မင်းတုန်းမဲဆန္ဒနယ်မှ ဦးစိုးနိုင် ခွင့် ၂ ရက်၊ (၅၀) တပ်ကုန်းမဲဆန္ဒနယ်မှ ဦးမောင်ဦး ခွင့် ၁ ရက်၊ (၅၁) တာချီလိတ်မဲဆန္ဒနယ်မှ ဦးစိုင်းသိန်းအောင် ခွင့် ၁ ရက်၊ (၅၂) ကော့မှူးမဲဆန္ဒနယ်မှ ဒေါ်အောင်ဆန်းစုကြည် ခွင့် ၁၀ ရက်၊ (၅၃) ညောင်ရွှေမဲဆန္ဒနယ်မှ ဦးဝင်းဆွေ ခွင့် ၅ ရက်၊ (၅၄) မန်တုံမဲဆန္ဒနယ်မှ ဦးအိုက်မုန်း ခွင့် ၃ ရက်၊ (၅၅) လဲချားမဲဆန္ဒနယ်မှ ဦးစိုင်းမောင်တင် ခွင့် ၅ ရက်၊ (၅၆) မဘိမ်းမဲဆန္ဒနယ်မှ ဦးမြင့်လှိုင် ခွင့် ၁ ရက်၊ (၅၇) ကျောက်မဲမဲဆန္ဒနယ်မှ ဦးစိုင်းဆောင်ဆီ ခွင့် ၃ ရက်၊ (၅၈) ကွမ်းလုံမဲဆန္ဒနယ်မှ ဦးဘော်ရှောက်ချမ်း ခွင့် ၅ ရက်၊ (၅၉) လားရှိုးမဲဆန္ဒနယ်မှ ဦးစိုင်းမြင့်အေး ခွင့် ၅ ရက်၊ (၆၀) မဂျမ်းဘောမဲဆန္ဒနယ်မှ ဦးအင်ဖန်ဆန်း(ခ)ဦးအင်ထုဖုန်ဆန်း ခွင့် ၃ ရက်၊ (၆၁) အင်ဂျန်းယန်မဲဆန္ဒနယ်မှ ဒေါ်ခွဲဘူ ခွင့် ၁၀ ရက်၊ (၆၂) မံစီမဲဆန္ဒနယ်မှ ဦးထွန်းထွန်း(ခ) ဦးထွန်းသိန်း ခွင့် ၁ ရက်၊ (၆၃) မဟာအောင်မြေမဲဆန္ဒနယ်မှ ဦးအုန်းကြိုင် ခွင့် ၅ ရက်၊ (၆၄) ဒက္ခိဏသီရိမဲဆန္ဒနယ်မှ ဦးနိုင်ငံလင်း ခွင့် ၁၀ ရက်၊ (၆၅) ပျဉ်းမနားမဲဆန္ဒနယ်မှ ဦးလှမြင့်ဦး ခွင့် ၁ ရက်၊ (၆၆) ထီးလင်းမဲဆန္ဒနယ်မှ ဦးခင်မောင်ဌေး ခွင့် ၁ ရက်၊ (၆၇) ငဖဲမဲဆန္ဒနယ်မှ ဦးမြင့်ဌေး ခွင့် ၂ ရက်၊ (၆၈) ပေါက်မဲဆန္ဒနယ်မှ ဦးခင်မောင်ညို၊ ခွင့် ၂ ရက်၊ (၆၉) မြစ်သားမဲဆန္ဒနယ်မှ ဦးကြည်မောင် ခွင့် ၂ ရက်၊ (၇၀) ဒဂုံမြို့သစ်မြောက်ပိုင်းမဲဆန္ဒနယ်မှ ဒေါ်တင်နွယ်ဦး ခွင့် ၅ ရက်၊ (၇၁) ပြည်ကြီးတံခွန်မဲဆန္ဒနယ်မှ ဦးမောင်ကို ခွင့် ၅ ရက်၊ (၇၂) အောင်မြေသာစံမဲဆန္ဒနယ်မှ ဦးကိုကြီး ခွင့် ၅ ရက်၊ (၇၃) ရန်ကင်းမဲဆန္ဒနယ်မှ ဦးသာဝင်း ခွင့် ၁ ရက်၊ (၇၄) တောင်ငူမဲဆန္ဒနယ်မှ ဦးအောင်စိုးမြင့် အစည်းအဝေးပြီးဆုံးသည်အထိ၊ (၇၅) ဝေါမဲဆန္ဒနယ်မှ ဦးမြင့်ရွှေ ခွင့် ၁ ရက်၊ (၇၆) တပ်မတော်သားကိုယ်စားလှယ် ဗိုလ်မှူးအောင်ပိုင်ဦး ခွင့် ၁ ရက်၊ (၇၇) ပေါင်းတည်မဲဆန္ဒနယ်မှ ဦးအောင်မြင့်သိန်း ခွင့် ၁ ရက်၊ (၇၈) နတ်တလင်းမဲဆန္ဒနယ်မှ ဦးရဲထွဋ်ဦး ခွင့် ၁ ရက်၊ (၇၉) ဇီးကုန်းမဲဆန္ဒနယ်မှ ဦးခင်မောင်မြင့် ခွင့် ၁ ရက်၊ (၈၀) သဲကုန်းမဲဆန္ဒနယ်မှ ဦးစိုးအောင် ခွင့် ၁ ရက်၊ (၈၁) သာယာဝတီမဲဆန္ဒနယ်မှ ဦးခင်မောင်ဝင်း(ခ) ဦးမောင်မောင် ခွင့် ၁ ရက်၊ (၈၂) ပြည်မဲဆန္ဒနယ်မှ ဦးဝင်းမြင့် ခွင့် ၂ ရက်၊ (၈၃) သနပ်ပင်မဲဆန္ဒနယ်မှ ဦးမြင့်ဦး ခွင့် ၂ ရက်၊ (၈၄) ကြို့ပင်ကောက်မဲဆန္ဒနယ်မှ ဦးသန့်ဇင် ခွင့် ၁ ရက်၊ (၈၅) ဖြူးမဲဆန္ဒနယ်မှ ဦးညွန့်လှိုင် ခွင့် ၂ ရက်၊ (၈၆) ရွှေကျင်မဲဆန္ဒနယ်မှ ဦးတင်ထွန်း ခွင့် ၃ ရက်၊ (၈၇) တောင်ကြီးမဲဆန္ဒနယ်မှ ဦးစံလင်း ခွင့် ၅ ရက်၊ (၈၈) မြောင်းမြမဲဆန္ဒနယ်မှ ဦးမန်းဂျော်နီ ခွင့် ၁ ရက်၊ (၈၉) ရွှေတောင်မဲဆန္ဒနယ်မှ ဒေါက်တာဒေါ်အေးမြင့် ခွင့် ၁ ရက်နှင့် (၉၀) စစ်ကိုင်းမဲဆန္ဒနယ်မှ ဦးမောင်မောင်သိန်း ခွင့် ၁ ရက်တို့ဖြစ်ကြပါတယ်။ ခွင့်မဲ့ပျက်ကွက်သူမရှိပါ။ ယနေ့ခွင့်ပန်ကြားသူများအား ခွင့်ပြုပေးပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၂၄ ဦး၊ ယခင်က ခွင့်ပန်ကြား၍ ခွင့်ပြုထားသူ ၃ ဦး၊ ယနေ့ ခွင့်ပြုထားသူ ၉၁ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၉၄ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြုပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>ရွာပုန်းကရင်တိုင်းရင်းသားများအား အထူးအစီအစဉ်ဖြင့် သန်းခေါင်စာရင်းကောက်ခံခြင်း၊ နိုင်ငံသား စိစစ်ရေးကတ်ပြား ပြုလုပ်ပေးခြင်း၊ စားနပ်ရိက္ခာ၊ လူသုံးပစ္စည်းထောက်ပံ့ခြင်း၊ လမ်းပန်းအဆက် အသွယ်၊ ဆေးခန်း၊ စာသင်ကျောင်းနှင့် ရေရှည်စားဝတ်နေရေးအတွက် စီမံပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ဦးစွာ ကျောက်ကြီးမဲဆန္ဒနယ်မှ ဦးဉာဏ်ဆွေဝင်း မေးမြန်းဖို့ ဖြစ်ပါတယ်</speech>
<speech><mp id="267">ဦးဉာဏ်ဆွေဝင်း(ကျောက်ကြီးမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာကြတဲ့ အစိုးရအဖွဲ့ဝင်ဝန်ကြီးများ၊ ဒုတိယဝန်ကြီးများနှင့် ဧည့်သည်တော်အပေါင်းတို့ခင်ဗျား။ ကိုယ်စိတ်နှစ်ဖြာကျန်းမာချမ်းသာ၍ကောင်းကျိုးလိုရာဆန္ဒပြည့်စေကြောင်း၊ ဦးစွာဂါရဝပြု ဆုတောင်းမေတ္တာပို့သအပ်ပါတယ်။ ကျွန်တော် ကတော့ ပဲခူးတိုင်းဒေသကြီး၊ ကျောက်ကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဉာဏ်ဝင်းဖြစ်ပါတယ်။ ကျွန်တော့်အနေနဲ့ စစ်တောင်းမြစ်အရှေ့ဘက်ကမ်း ကျောက်ကြီးမြို့နယ် အပါအဝင် တောင်ပေါ်ဒေသမှာရှိတဲ့ ရွာပုန်းကရင်တိုင်းရင်းသားများအား အထူးအစီအစဉ်နဲ့ သန်းခေါင်စာရင်းကောက်ခံခြင်း၊ နိုင်ငံသားစိစစ်ရေးကတ်ပြားပြုလုပ်ပေးခြင်း၊ စားနပ်ရိက္ခာ၊ လူသုံး ပစ္စည်းထောက်ပံ့ခြင်း၊ လမ်းပန်းအဆက်အသွယ်၊ ဆေးခန်း၊ စာသင်ကျောင်းနှင့် ရေရှည်စားဝတ်နေ ရေးအတွက်စီမံပေးရန် အစီအစဉ်ရှိ/မရှိ သိရှိလို၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်း တင်ပြခွင့်ပြုပါရန် ဦးစွာတင်ပြအပ်ပါတယ်ခင်ဗျား။ ကျွန်တော်တို့ ပဲခူးတိုင်းဒေသကြီး၊ ကျောက်ကြီး မြို့နယ်ဟာ လွန်ခဲ့တဲ့နှစ်ပေါင်း ၆၀ ခန့်အတွင်းမှာ နယ်မြေအေးချမ်းသာယာမှုမရှိခဲ့တဲ့အတွက် မြို့နယ် ရဲ့စုစုပေါင်းအကျယ်အဝန်း စတုရန်းမိုင် ၇၈၀ အနက် စစ်တောင်းမြစ်ဝှမ်းတစ်လျှောက်နှင့် အရှေ့ရိုးမ တောင်ခြေကြား စတုရန်းမိုင် ၂၀၀ ခန့်သာ တရားဝင်လက်ရှိအခြေချနေထိုင်လျက်ရှိပါတယ်။ စစ်ဘေးဒဏ်ကြောင့် တောင်ပေါ်ဒေသစတုရန်းမိုင် ၅၀၀ ခန့်မှာ မူသဲကျေးရွာအုပ်စု တစ်စုမှအပ ကျေးရွာ အုပ်စု ၁၂ စုနဲ့ ကျေးရွာ ၅၆ ရွာသည် လက်ရှိပြည်ထဲရေးဝန်ကြီးဌာနမှာ အမည်ပေါက်နေသော် လည်းပဲ လွန်ခဲ့တဲ့နှစ်ပေါင်း ၆၀ ခန့်အထိ လမ်းပန်းအဆက်အသွယ်တွေပြတ်ပြီးတော့မှ ရွာပုန်းများ အဖြစ်တည်ရှိနေပါတယ်။ တကယ်လို့ ပျက်သုန်းခဲ့ပြီးတော့မှ လူများတရားဝင်နေထိုင်ခြင်းမရှိတော့ ဘဲနဲ့ ဥယျာဉ်စိုက်ခင်း၊ လမ်းပန်းအဆက်အသွယ်နဲ့ လယ်ယာမြေတွေလည်း ပျောက်ကွယ်ခဲ့ရပါတယ်။ အရှေ့ရိုးမတောင်ပေါ်မှာရှိတဲ့ သွေးချင်းကရင်တိုင်းရင်းသားခန့်မှန်းခြေ ၃၀၀၀ ခန့် ဟာ လူ့သက်တမ်း ၂ စက္ကန့်မှာ လျှိုမြောင်တောတောင်များအကြားမှာ ရွာပုန်းများအဖြစ် အုပ်ချုပ်ရေးယန္တရားနှင့်အဆက် ပြတ်ပြီး စာသင်ကျောင်း၊ ဆေးခန်း၊ လမ်းပန်းအဆက်အသွယ်မရှိရုံသာမက လူဦးရေစာရင်း၊ သန်းခေါင် စာရင်းမဝင်ဘဲနဲ့ မှတ်ပုံတင်များလည်း မရှိတဲ့အခြေအနေဖြစ်ပြီးတော့ လူမှုရေး၊ စီးပွားရေးအဘက် ဘက်ကနိမ့်ကျနေတဲ့ အနိမ့်ကျဆုံးအချိန်ဖြစ်ပေါ်လျက်ရှိပါတယ်။ ဒီမှာကျောက်ကြီးမြို့နယ်ရဲ့ ထူးခြားချက်နဲ့ပတ်သက်လို့ ဥက္ကဋ္ဌကြီးမှတစ်ဆင့် တင်ပြခွင့်ပြုပါရန် ပန်ကြားအပ်ပါတယ်။ ဒီအခြေအနေကတော့ ကျွန်တော်တို့မြန်မာနိုင်ငံရဲ့ ပထမဦးဆုံး ရေအားလျှပ်စစ် စီမံကိန်းဖြစ်တဲ့ ဘောပဒါနှင့်ပတ်သက်တဲ့ ကံကြမ္မာ၊ ဒီတိုင်းရင်းသားများနှင့်အတူ ဘောပဒါရေအား လျှပ်စစ်စီမံကိန်းရဲ့ ကံကြမ္မာကို တင်ပြခွင့်ပြုပါခင်ဗျား။ ၁၉၁၉ ခုနှစ်က ၂၁ ခုနှစ်အတွင်းမှာ အိန္ဒိယ ရေအားလျှပ်စစ်စူးစမ်းလေ့လာရေး အင်ဂျင်နီယာချုပ် J.W. မတ်ထရက်၏တာဝန်ပေးချက်အရ ထိုအချိန်က ဗြိတိသျှလက်အောက် အိန္ဒိယနိုင်ငံရဲ့ အစိတ်အပိုင်းတစ်ခုဖြစ်တဲ့ မြန်မာနိုင်ငံမှာ ရေအား လျှပ်စစ်ရရှိနိုင်တဲ့ ရေအရင်းအမြစ်ကိုဖော်ထုတ်ဖို့ မြန်မာနိုင်ငံလျှပ်စစ် Inspector မစ္စတာဘီရိတ်ကို တာဝန်ပေးအပ်ချက်အရ မြန်မာနိုင်ငံမှာရေအားလျှပ်စစ်ထုတ်လုပ်နိုင်တဲ့နေရာပေါင်း ၁၃ရ နေရာကို တိုင်းတာရရှိခဲ့ကြောင်း သိရှိရပါတယ်။ အဲ့ဒီတိုင်းတာရရှိခဲ့တဲ့နေရာများအနက်မှာ ၁၃၂၃ ခုနှစ် အစီရင်ခံစာအရ ယွန်းစလင်း Diversion Hydro Electric Power Project အဖြစ် ဘောပဒါရေအားလျှပ်စစ်စီမံကိန်းကြီးကို ပထမဆုံးဖော်ထုတ်ရေးဆွဲ အစီရင်ခံခဲ့ကြောင်း သိရှိရပါတယ်။ မစ္စတာဘီရိတ်ရဲ့ အစီရင်ခံစာအပေါ်လန်ဒန်မြို့မှာရှိတဲ့ pdmer and Triton အတိုင်ပင်ခံအဖွဲ့က အတည်ပြုခဲ့ပြီး မိုင် ၁၂၀ ခန့်ဝေးတဲ့ မြို့တော်ရန်ကုန်ကို လျှပ်စစ်ဓာတ်အားပေးဖို့ ထောက်ခံချက်ပေးခဲ့ကြောင်းလည်း သိရှိခဲ့ရပါတယ်။ ဒုတိယကမ္ဘာစစ်ကြီးအပြီး ၁၉၄၆ ခုနှစ်မှာစီမံ ကိန်းကို ၁၈၀ မဂ္ဂါဝပ်၊ ကီလိုဝပ်နာရီသန်းပေါင်း ၆၀၀ထုတ်လုပ်ရန် ပြန်လည်စမ်းစစ်ပြီး လွတ်လပ်ရေးမရမီ ၁ နှစ်အလို ၁၉၄ရ ခုနှစ်မှာ စတင်အကောင် အထည်ဖော်ရန်စီစဉ်ခဲ့ကြောင်း သိရှိရပါတယ်။ ဒီမြန်မာနိုင်ငံရဲ့ ပထမဆုံး၊ အစောဆုံး ရေအားလျှပ်စစ်ဖြစ်တဲ့ ဘောပဒါစီမံကိန်းကြီးဟာ ကျောက်ကြီးမြို့ အရှေ့ဘက် ၁၉ မိုင်အကွာ ပေ ၃၄၅၀ အကွာမှာ တည်ရှိပါတယ်။ ၁၉၄၈ ဒီဇင်ဘာ နောက်ဆုံးပတ်မှာ ရန်ကုန်မြို့တော် မြူနီစပယ်အင်ဂျင်နီယာချုပ်ဖြစ်တဲ့ ဦးမောင်အေးဦးစီးတဲ့အဖွဲ့နဲ့ လုပ်သားများဟာ ဘောပဒါရေအားလျှပ်စစ်ကို စတင်အကောင်အထည်ဖော်ချိန်မှာ KNDO များဟာ ကျွန်တော်တို့ အင်းစိန်ထိသိမ်းပြီးတော့ မြန်မာနိုင်ငံရဲ့ အစိတ်အပိုင်းတော်တော်များများ KNDO များ လက်အောက်ကို ကျဆင်းသွားတဲ့အခါမှာ မြန်မာနိုင်ငံရဲ့ အလယ်ကျောမြို့များကို သိမ်းပိုက်ပြီးတဲ့ အထိ ဘောပဒါရေအားလျှပ်စစ်တည်ရှိတဲ့ ကျောက်ကြီးမြို့နယ်ဟာလည်းပဲ KNDO များရဲ့ လက် အောက်ကိုကျခဲ့ရပါတယ်။ အဲ့ဒီမှာ ဘောပဒါရေအားလျှပ်စစ်ကို အားကြိုးမာန်တက်အကောင်အထည် ဖော်နေတဲ့ အင်ဂျင်နီယာချုပ် ဦးမောင်အေးနဲ့အဖွဲ့ အတတ်ပညာရှင်၊ အသိပညာရှင်နှင့် လုပ်သား အင်အား ၄၀၀ ကျော်ဟာ စက်ကိရိယာများ၊ ဖောက်ခွဲရေးပိုင်းများနှင့်အတူ KNDO များရဲ့ ဖမ်းဆီး ထိန်းသိမ်းခြင်းကို ခံခဲ့ရကြောင်းသိရှိရပါတယ်။ နောက်ပိုင်းမှာ ပြန်လည်လွတ်မြောက်လာချိန်ကစပြီးတော့မှ မြန်မာနိုင်ငံရဲ့ ပထမဦးဆုံး ဘောပဒါရေအားလျှပ်စစ်စီမံကိန်းဟာလည်းပဲ ရပ်ဆိုင်းသွားခဲ့ရပါ တယ်။ အဲဒီနောက်မှာတော့ ဒုတိယစီမံကိန်းဖြစ်တဲ့ ဘီလူးချောင်း-လောပိတစီမံကိန်းဟာ ဂျပန်နိုင်ငံရဲ့ အကူအညီနဲ့အောင်မြင်ခဲ့တယ်လို့ သိရှိရပါတယ်။ ဒီဘောပဒါစီမံကိန်းရဲ့ ကံကြမ္မာနဲ့အတူ ခုနကျွန်တော် အစီရင်ခံခဲ့တဲ့ တောင်ပေါ်ကျေးရွာအုပ်စု ၁၂ အုပ်စုနဲ့ ကျေးရွာ ၅၆ ရွာဟာလည်းပဲ စတုရန်းမိုင် ၅၀၀ ဟာမြတ်သုဉ်းခဲ့ပြီးတော့မှ ဒီနေ့ကျွန်တော်တို့ ရွာပုန်းများအဖြစ်နဲ့ ဒါအဆက်အသွယ်ပြတ်နေတဲ့ အခြေ အနေ ရှိပါတယ်။ ယခုအခါမှာတော့ အပစ်အခတ်ရပ်စဲပြီးတော့ ငြိမ်းချမ်းရေးကို တည်ဆောက်နိုင်ခဲ့ပြီ ဖြစ်တဲ့အတွက် ပြည်တွင်းပြည်ပအလှူရှင်အဖွဲ့အစည်းများရဲ့ အကူအညီနဲ့ ကျောက်ကြီး Pilot Project 59:08:com CIDKP v Galon Committee for Internally Displaced Karen People sage. အစည်းကနေပြီးတော့ တောင်ပေါ်ရွာပုန်းဒေသနေ ကရင်တိုင်းရင်းသာ ၁၅၈၅ ဦးအတွက် စားနပ် ရိက္ခာ၊ လူသုံးပစ္စည်း၊ ဆေးဝါး၊ ကျောင်းသုံးပစ္စည်းများဖြန့်ဖြူးပေးလျက်ရှိပြီးတော့ ပဲခူးတိုင်းဒေသကြီး အစိုးရအစီအစဉ်နဲ့လည်း စားနပ်ရိက္ခာနဲ့လူသုံးပစ္စည်းများကို လမ်းပန်းအဆက်အသွယ် အထူးခက်ခဲ စွာဖြင့် ထောက်ပံ့ပေးလျက်ရှိကြောင်း သိရှိရပါတယ်။ သို့သော်လည်းပဲ အလွန်ဆင်းရဲချို့တဲ့စွာ ရွာပုန်းများအဖြစ် တော တောင်ကြားများမှာ နေထိုင်ရဆဲအခြေအနေရှိကြောင်းလည်းပဲ သိရှိရပါတယ်။ လက်ရှိအခြေအနေမှာတော့ ၂၀၁၃-၂၀၁၄ ဘတ်ဂျက်မှာ လျှပ်စစ်စွမ်းအားကဏ္ဍမှာ ကျဆုံးသွားတဲ့ မြန်မာနိုင်ငံရဲ့ ပထမဆုံး ဘောပဒါစီမံကိန်းကိုလည်းပဲ ငြိမ်းချမ်းရေးပြန်လည် အခြေအနေကောင်းလာ တာနဲ့အမျှ ကျပ်သန်းပေါင်း ၁၈၀၀၀၀ ကျော်ခန့်လျာထားပြီးတော့ ပြန်လည်စတင်မယ့်အခြေအနေ လည်းပဲ ဘတ်ဂျက်ထဲမှာ တွေ့ရှိရပါတယ်။ သို့ဖြစ်ပါ၍ ကျောက်ကြီးမြို့နယ်တောင်ပေါ်ဒေသမှာရှိတဲ့ ရွာပုန်းကရင်တိုင်းရင်းသားများသည် လက်ရှိအနေအထားမှာ နိုင်ငံတော်ရဲ့ အုပ်ချုပ်ရေးယန္တရားနှင့်အဆက်ပြတ်ပြီးတော့မှ အဘက်ဘက်က ချို့တဲ့ပြီး ရွာပုန်းများအဖြစ် ရောက်ရှိနေသည်ကို နိုင်ငံတော်အစိုးရအနေနဲ့ အသေးစိတ်သိရှိပါသလား။ နောက်တစ်ချက်ကတော့ အကယ်၍ အသေးစိတ်သိရှိပါက လိုအပ်သောလမ်းပန်းအဆက်အသွယ်နဲ့ လူမှုရေးအခြေခံ ၎င်းပြည်ထဲရေးဝန်ကြီးဌာန အမည်ပေါက်ကျေးရွာများကို ပြန်လည်တည်ဆောက် ပြီးတော့မှ တိုင်းရင်းသားစည်းလုံးညီညွတ်ရေးအမြင်နဲ့ ငြိမ်းချမ်းရေးအခြေအနေပေါ်မူတည်ပြီးတော့ ဆက်လက်ပြီးတော့မှ တည်ဆောက်အကောင်အထည်ဖော်ပံ့ပိုးသွားရန် အစီအစဉ်ရှိ/မရှိ သိရှိလိုကြောင်းပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာနဲ့ မေးမြန်းတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">။သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ ဖြစ်ပါတယ်။</speech>
<speech><agency id="69">ဦးသန့်ရှင်း(ဒုတိယဝန်ကြီး၊ သမ္မတရုံးဝန်ကြီးဌာန-၁)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး စိတ်၏ချမ်းသာခြင်း ကိုယ်၏ကျန်းမာ ခြင်းနှင့်ပြည့်စုံပါစေကြောင်း ဆုတောင်းမေတ္တာပို့အပ်ပါတယ်။ ကျွန်တော်ကတော့ သမ္မတရုံးဝန်ကြီး ဌာန(၁)မှ ဒုတိယဝန်ကြီး ဦးသန့်ရှင်းဖြစ်ပြီး ပဲခူးတိုင်းဒေသကြီးအစိုးရအဖွဲ့ကိုယ်စား ဖြေကြားတင်ပြ သွားမှာဖြစ်ပါတယ်။ ပဲခူးတိုင်းဒေသကြီး၊ ကျောက်ကြီးမြို့နယ်မှ ပြည်သူလွှတ်တော်ကိုယ်စားလှယ် ဦးဉာဏ်ဆွေဝင်း မေးမြန်းသည့်မေးခွန်းနဲ့ပတ်သက်၍ ပဲခူးတိုင်းဒေသကြီးအစိုးရအဖွဲ့၏ ဖြေကြား ချက်မှာ ပဲခူးတိုင်းဒေသကြီး၊ ကျောက်ကြီးမြို့နယ် ရွာပုန်းကရင်တိုင်းရင်းသားများ ယခင် နှစ်ပေါင်းများ စွာက အခြေကျနေထိုင်ခဲ့သော ပြည်ထဲရေးဝန်ကြီးဌာန စာရင်းဝင်ကျေးရွာနေရာဟောင်းများတွင်ပြန်လည်နေရာချ၍ အထူးဖွံ့ဖြိုးရေးအစီအစဉ်ဖြင့် သန်းခေါင်စာရင်းကောက်ခံခြင်း၊ နိုင်ငံသားစိစစ် ရေးကတ်ပြား ပြု လုပ်ပေးခြင်းတို့အတွက် စီမံဖန်တီးရန် အစီအစဉ်ရှိ/မရှိနှင့်ပတ်သက်၍ ၂၀၁၄ ခုနှစ် တွင်တစ်နိုင်ငံလုံးအတိုင်းအတာဖြင့် လူဦးရေနှင့် အိမ်အကြောင်းအရာ သန်းခေါင်စာရင်းကောက်ယူ ရေးလုပ်ငန်းတွင် နိုင်ငံတစ်ဝှမ်းလုံး မထပ်မကျန် အမှန်စာရင်းကောက်ယူနိုင်ရေးအတွက် နိုင်ငံတကာ နည်းပညာများ၊ ပြည်သူလူထုအပါအဝင် ဒေသဆိုင်ရာအဖွဲ့အစည်းများ၏ အကူအညီကိုရယူ၍ သက်ဆိုင်ရာ တိုင်းဒေသကြီး/ပြည်နယ်/ခရိုင်/မြို့နယ် သန်းခေါင်စာရင်းကော်မတီဝင်များမှ ပြည်သူ့ လှုပ်ရှားမှုအသွင်ဖြင့် ကြီးကြပ်ဆောင်ရွက်သွားမည်ဖြစ်ပါတယ်။ စာရင်းအမှန်တိကျစွာရရှိရေးနှင့် လုပ်ငန်းအောင်မြင်စွာ ဆောင်ရွက်နိုင်ရေးတို့အတွက် သက်ဆိုင်ရာဒေသအသီးအသီး၏ ငြိမ်းချမ်းရေး၊ တရားဥပဒေစိုးမိုးရေးနှင့် ဒေသဆိုင်ရာအဖွဲ့အစည်း တို့၏ ကူညီပံ့ပိုးမှုတို့အပေါ်မူတည်ပြီး ဆောင်ရွက်သွားနိုင်မည် ဖြစ်ပါတယ်။ နိုင်ငံသားစိစစ်ရေး ကတ်ပြားထုတ်ပေးခြင်းနှင့်ပတ်သက်၍ ၁၉၈၂ ခုနှစ် နိုင်ငံသားဥပဒေပုဒ်မ ၃ တွင် နိုင်ငံတော် ပါဝင်သော နယ်မြေတစ်ခုခု၌ မြန်မာသက္ကရာဇ် ၁၁၈၅ ခုနှစ်၊ ခရစ်သက္ကရာဇ် ၁၈၂၃ ခုနှစ်မတိုင်မီ ကာလမှစ၍ ပင်ရင်းနိုင်ငံအဖြစ် အမြဲနေထိုင်ခဲ့သော ကချင်၊ ကယား၊ ကရင်၊ ချင်း၊ ဗမာ၊ မွန်၊ ရခိုင်၊ ရှမ်းစသည့် တိုင်းရင်းသားများနှင့်မျိုးနွယ်စုများသည် မြန်မာနိုင်ငံသားဖြစ်သည်ဟူ၍လည်းကောင်း၊ ပုဒ်မ ၅ တွင် တိုင်းရင်းသားတိုင်းသည်လည်းကောင်း၊ တိုင်းရင်းသားမိဘနှစ်ပါးမှမွေးဖွားသူတိုင်းသည် လည်းကောင်း၊ မွေးရာပါနိုင်ငံသားဖြစ်သည်ဟုလည်းကောင်းဖော်ပြပါရှိပါသည်။ သို့ဖြစ်ပါ၍ အဆိုပါ ဒေသများရှိ တိုင်းရင်းသားများ၏ နိုင်ငံသားဖြစ်ခြင်းကို ဥပဒေအရမွေးရာပါ အခွင့်အရေးတစ်ရပ် အဖြစ်သတ်မှတ်ပေးထားပြီးဖြစ်ရာ အဆိုပါဒေသများ၏ ငြိမ်းချမ်းရေးနှင့် တရားဥပဒေစိုးမိုးမှုအပေါ် မူတည်၍ နိုင်ငံသားစိစစ်ရေးကတ်ပြားပြုလုပ်ပေးခြင်းကို ဆောင်ရွက်ပေးသွားမည် ဖြစ်ပါသည်။ ပဲခူး တိုင်းဒေသကြီးအတွင်းရှိ ရွှေ့ပြောင်းရွာသားများနှင့် ငြိမ်းချမ်းရေးအဖွဲ့များသို့ INGO များမှ ထောက်ပံ့ ပေးမှုများရှိပြီး နော်ဝေနိုင်ငံ လူသားချင်းစာနာထောက်ထားမှုဆိုင်ရာကူညီပေးရေးအဖွဲ့မှ ၂၀၁၂ ခုနှစ် ဩဂုတ်လနှင့် စက်တင်ဘာလအတွင်း ကျောက်ကြီးမြို့နယ်၊ ခဲတဲကျေးရွာအုပ်စုရှိ ရွှေ့ပြောင်းရွာသား များအား စားသောက်ကုန်နှင့် လူသုံးကုန်ပစ္စည်းများ၊ တန်ဖိုးငွေကျပ် သန်း ၁၁၀.၉၃၈၈ ကို လည်းကောင်း၊ ဂျပန်နိုင်ငံ နီပွန်ဖောင်ဒေးရှင်းမှ ကျောက်ကြီးမြို့နယ် (KNU တပ်မဟာ-၃)၊ ရွှေကျင် မြို့နယ် (ကွန်ဖဲဒေသငြိမ်းချမ်းရေးအဖွဲ့နှင့် တောင်ငူမြို့နယ် (KNU တပ်မဟာ-၂) များသို့ ဆန်အိတ်၅၄၀၀ အိတ်အတွက် စုစုပေါင်းတန်ဖိုးငွေကျပ်သန်း ၉၆.၃၇ရ ကိုလည်း ထောက်ပံ့ပေးအပ်မှုများ ပြုလုပ်ပေးခဲ့ပါတယ်။ ၂၀၁၃ ခုနှစ်၊ စက်တင်ဘာလ ၁၁ ရက်နေ့အထိ ကျောက်ကြီးမြို့နယ်အတွင်း စစ်ဘေးစစ်ဒဏ် ကြောင့် ပြည်သူများ၊ ကိုယ်လက်အင်္ဂါချို့တဲ့သူများကို မြန်မာနိုင်ငံကြက်ခြေနီအသင်းနှင့် အပြည်ပြည် ဆိုင်ရာကြက်ခြေနီအသင်းကော်မတီတို့ ပူးပေါင်းဖွင့်လှစ်ထားသော ဘားအံခြေတုလက်တုဆိုင်ရာ ပြန်လည်သန်စွမ်းရေးဌာနမှ ဒေသ၌တုရရှိရေးအစီအစဉ်ကွင်းဆင်းတာဝန်ခံမှ ကျောက်ကြီးမြို့နယ် အတွင်းရှိ ခြေလက်အင်္ဂါချို့ယွင်းသွားသူများအတွက် ခြေတုများ တပ်ဆင်ပေးခြင်းလုပ်ငန်းများကို ကျောက်ကြီးမြို့နယ် ကြက်ခြေနီအသင်းဝင်များနှင့်ပူးပေါင်းပြီး နှစ်စဉ်ကွင်းဆင်းဆောင်ရွက်လျက်ရှိရာ ကရင်ပြည်နယ် ခြေတုတပ်ဆင်ရေးဌာနအနေဖြင့် တစ်နှစ် အနည်းဆုံး ၂ ကြိမ်မှ ၃ ကြိမ် ကွင်းဆင်းတာဝန်ခံစေလွှတ်၍ ခြေတုလက်တုမတပ်ဆင်ရသေးသောသူများကို မြို့နယ်ကြက်ခြေနီအသင်းနှင့် ပူးပေါင်းပြီး ရှာဖွေဖော်ထုတ်ပေးခြင်း၊ တပ်ဆင်ပြီးသူများမှ ပြန်လည်လဲလှယ်ရန်လိုအပ်သူများကို ပြန်လည်ပြုပြင်တပ်ဆင်ပေးခြင်းများ ဆောင်ရွက်ပေးလျက်ရှိပါတယ်။ သို့ဖြစ်ပါ၍ အဆိုပါဒေသများရှိ ကရင်တိုင်းရင်းသားများနှင့်ပတ်သက်၍ ကျေးရွာနေရာ ဟောင်းများတွင် ပြန်လည်နေရာချ၍ အထူးဖွံ့ဖြိုးရေးအစီအစဉ်ဖြင့် သန်းခေါင်စာရင်းကောက်ခြင်း၊ နိုင်ငံသားစိစစ်ရေးကတ်ပြားများပြုလုပ်ပေးခြင်း၊ စားနပ်ရိက္ခာလူသုံးပစ္စည်းထောက်ပံ့ခြင်း၊ လမ်းပန်း အဆက်အသွယ်၊ ဆေးခန်း၊ စာသင်ကျောင်းနှင့် ရေရှည်စားဝတ်နေရေးအတွက် စီမံဖန်တီးဆောင်ရွက် ပေးခြင်းလုပ်ငန်းများကို အဆိုပါဒေသ၏ငြိမ်းချမ်းရေးနှင့်တရားဥပဒေစိုးမိုးမှုပေါ်မူတည်၍ ဆောင်ရွက် ပေးလျက်ရှိပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် ပြန်လည်တင်ပြဖြေကြားအပ်ပါတယ် ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>နိုဇုံဘော်တိုက်နယ်ဆေးရုံ ယိုယွင်းပျက်စီးနေသော အဆောက်အဦအား လာမည့်ဘဏ္ဍာရေးနှစ် ၂၀၁၄၂၀၁၅ ခုနှစ်တွင် အသစ်ပြန်လည်တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="speaker">ချီဖွေမဲဆန္ဒနယ်မှ ဦးဇုံတိန့် မေးမြန်းဖို့ ဖြစ်ပါတယ်</speech>
<speech><mp id="173">ဦးဇုံတိန့်(ချီဖွေမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဖိတ်ကြားထားတဲ့ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ချီဖွေမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဇုံတိန့်ဖြစ်ပါတယ်။ ချီဖွေမြို့နယ်ရှိ ချမ်းပုခုံးဒေသတစ်ခုဖြစ်တဲ့ ထွက်ခေါ်၊ ချီမော်၊ နိုဇုံဘော်အနီးရှိ ကျေးရွာသူရွာသားများနဲ့ လွှတ်တော်ကိုယ်စားလှယ်တွေ့ဆုံစဉ် ဒေသခံပြည်သူများမှ ကျန်းမာရေးကိစ္စရပ်နဲ့ပတ်သက်တဲ့ကိစ္စကို တင်ပြလာတဲ့အတွက်ကြောင့် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းတင်ပြသွားမှာဖြစ်ပါတယ်။ ချီဖွေမြို့နယ်သည် ကျန်းမာရေး မဖွံ့ဖြိုးသောဒေသတစ်ခုဖြစ်တဲ့ ထွက်ခေါ်၊ ချီမော်နဲ့ နိုဘော်ကျေးရွာအနီးရှိ ရွာပေါင်း ၂၈ ရွာရဲ့ ပြည်သူ များကို ကျန်းမာရေးစောင့်ရှောက်ပေးနေတဲ့ နိုဇုံဘော်တိုက်နယ် ဆေးရုံကြီးဖြစ်ပါတယ်။ ချီဖွေ မြို့နယ်နဲ့ ၇၅ မိုင်ခန့်ဝေးကွာပြီး ပန်ဝါမြို့နယ်ခွဲနဲ့လည်း ၅၅ မိုင်ခန့်ဝေးကွာပါတယ်။ ၎င်းတိုက်နယ်ဆေးရုံတစ်ခု ဖြစ်တဲ့အတွက်ကြောင့် ထိုတိုက်နယ်ဆေးရုံရှိသော ဒေသသည် ယခင်ကချင်အထူးဒေသ (၁)ကို ယုံကြည်မှုတည်ဆောက်ကာ ငြိမ်းချမ်းရေးရယူ၍ အသွင်ကူးပြောင်းထားသော ဒေသလည်း တစ်ခုဖြစ်ပါတယ်။ ယခင်အစိုးရမှလည်း ဒေသလိုအပ်ချက်များကို တတ်စွမ်းနိုင်သမျှ ဆောင်ရွက်ပေး သွားရန်တာဝန်ခံခဲ့ပါတယ်။ ဒါကြောင့်မို့လို့ နိုဇုံဘော်တိုက်နယ်ဆေးရုံသည် ယခင်ကချင်အထူးဒေသ (၁)မှ တည်ဆောက်ပေးခဲ့တဲ့ အဆောက်အဦဟာလည်း ယခုအချိန်ကာလမှာ ဆက်လက်၍ အတည်ပြု နေတဲ့ဟာတွေဖြစ်ပါတယ်။ သို့သော်လည်း ထိုအဆောက်အဦသည် ယခုအချိန်တွင်သက်တမ်းကုန်ဆုံး ၍ယိုယွင်းပျက်စီးနေပါသဖြင့် ဆက်လက်၍အသုံးပြုရန် မသင့်တော်တဲ့အခြေအနေတွင်ရှိပါသဖြင့် ကျန်းမာရေးဝန်ကြီးဌာနမှ အဆိုပါနိုဇုံဘော်တိုက်နယ်ဆေးရုံ အဆောက်အဦအား အသစ်ပြန်လည်တည်ဆောက်ပေးရန် လာမည့်ဘဏ္ဍာရေးနှစ် ၂၀၁၄-၂၀၁၅ ခုနှစ်တွင် ထည့်သွင်းဆောင်ရွက်ပေးသွားနိုင် ရန် အစီအစဉ်ရှိ/မရှိကို ပြည်သူများရဲ့ ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းတင်ပြ အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ ဖြစ်ပါ တယ်</speech>
<speech><agency id="98">ဒေါက်တာဒေါ်သိန်းသိန်းဌေး(ဒုတိယဝန်ကြီး၊ ကျန်းမာရေးဝန်ကြီးဌာန)</agency>ရိုသေလေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ဧည့်သည်တော်များအားလုံး မင်္ဂလာပါရှင်။ ကချင်ပြည်နယ်၊ ချီဖွေမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇုံတိန့်၏ မေးခွန်းနဲ့စပ်လျဉ်း၍ ကျန်းမာရေးဝန်ကြီးဌာန ပြည်ထောင်စုဝန်ကြီး၏ကိုယ်စား ကျွန်မ ဒုတိယဝန်ကြီးမှ ဖြေကြားမှာဖြစ်ပါတယ်။ ကချင်ပြည်နယ်၊ ချီဖွေမြို့နယ် နိုဇုံဘော်တိုက်နယ်ဆေးရုံတွင်ယိုယွင်းပျက်စီးနေသောအဆောက်အဦအား အသစ်ပြန်လည်တည်ဆောက်ပေးနိုင်ရန်အတွက် ကျန်းမာ ရေးဦးစီးဌာနမှ ၂၀၁၄-၂၀၁၅ ခု ဘဏ္ဍာရေးနှစ်တွင် ရန်ပုံငွေအဆိုပြုလျာထားပြီး ခွင့်ပြုရန်ပုံငွေဖြင့် ဆောင်ရွက်ပေးသွားမည်ဖြစ်ပါကြောင်း လေးစားစွာဖြေကြားအပ်ပါတယ်ရှင်။ (ဩဘာသံများ) န်တလန်မြို့နယ်တွင် ယစ်မျိုးလိုင်စင်ပိတ်သိမ်းရေးအတွက် ဖွဲ့စည်းပုံအခြေခံဥပဒေဇယား(၂) တိုင်းဒေသကြီး သို့မဟုတ် ပြည်နယ် ဥပဒေပြု စာရင်းအပိုဒ်(၁) ဘဏ္ဍာရေးနှင့် စီမံကိန်းကဏ္ဍခေါင်းစဉ်</speech>
</Q-A><Q-A>
<title>အောက်ရှိ အပိုဒ်ခွဲ(ဃ)ပါ ယစ်မျိုးခွန်ကို ထန်တလန်မြို့နယ်တွင် ပိတ်သိမ်းနိုင်ရေးလိုအပ်သောဥပဒေကို ထုတပြန်ပေးရန်နှင့်စပ်လျဉ်းသည့်မေးခွန်း</title>
<speech type="speaker">ထန်တလန်မဲဆန္ဒနယ်မှ ဒေါ်ဇာတလဲမ်း မေးမြန်းဖို့ဖြစ်ပါတယ်။</speech>
<speech><mp id="203">ဒေါ်ဇာတလဲမ်း(ထန်တလန်မဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ ဧည့်သည်တော်များရှင့်။ ကျွန်မကတော့ ချင်းပြည်နယ်၊ ထန်တလန်မဲဆန္ဒနယ်မှ ဒေါ်ဇာတလဲလမ်း ဖြစ်ပါတယ်ရှင်။ ဥက္ကဋ္ဌကြီးရှင့်။ ကျွန်မတို့ ချင်းပြည်နယ်၊ ထန်တလန်မြို့ သည် ၂၀၀၆ ခုနှစ်မတိုင်မီ အရက်လိုင်စင်များကို ပုဂ္ဂလိကများသို့ချပေးခဲ့ပြီး အရက် လိုင်စင်များကို စည်းမဲ့ကမ်းမဲ့ဖွင့်လှစ်ပြီး လူကြီးလူငယ်အမျိုးသမီးကအစ အရက်သောက်သူများပြား ခြင်း၊ အရက်ကြောင့် အသက်ဆုံးရှုံးသူများ၊ အိမ်ထောင်ရေးပြဿနာများ၊ လူငယ်များအကျင့်စာရိတ္တ ပျက်ခြင်း၊ ခိုးမှုဖောက်ထွင်းမှုများကြောင့် ရပ်ရွာအေးချမ်းသာယာရေးကို ထိခိုက်သည်ကိုတွေ့ရပါ တယ်။ ဥက္ကဋ္ဌကြီးရှင့်။ ၂၀၀၈ ခုနှစ်မှ ၂၀၁၂ ခုနှစ်အထိ မြို့မိမြို့ဖရပ်ကွက်အုပ်ချုပ်ရေးမှူး၊ ဘာသာ ရေးအဖွဲ့များ ပူးပေါင်းကာ မြို့မိမြို့ဖကိုယ်စားလှယ်မှ အရက်လိုင်စင်ကိုရယူခြင်းကြောင့် အရက် ပိတ်ပင်တားဆီးနိုင်ခဲ့သဖြင့် ပြဿနာများအဆမတန်လျော့နည်းခဲ့ပါတယ်။ ဥက္ကဋ္ဌကြီးရှင့်။ သို့သော်နောက်နောင်တွင် အရက်လိုင်စင်များ ပုဂ္ဂလိကများသို့ပြန်လည်ချပေးပါက ပြဿနာများပြန်လည် ဖြစ်ပေါ်မှာ ဧကန်မလွဲဖြစ်ပါတယ်။ မြို့မိမြို့ဖရပ်ကွက်အုပ်ချုပ်ရေးမှူး၊ ဘာသာရေးအသင်းအဖွဲ့များ အနေဖြင့် အရက်လိုင်စင်များ ရာသက်ပန်အမိန့်ယူရန်မဖြစ်နိုင်ပါ။ ဥက္ကဋ္ဌကြီးရှင့်။ သို့ဖြစ်ပါ၍ ဖွဲ့စည်းပုံ အခြေခံဥပဒေပုဒ်မ ၁၈၈ တွင် တိုင်းဒေသကြီး သို့မဟုတ် ပြည်နယ်လွှတ်တော်ရဲ့ ဥပဒေပြု စာရင်းပါ ကိစ္စရပ်နှင့်စပ်လျဉ်း၍ တိုင်းဒေသကြီး သို့မဟုတ် ပြည်နယ်တစ်စိတ်တစ်ဒေသအတွက်သော်လည်း ကောင်း၊ အာဏာသက်ရောက်စေရန် ဥပဒေပြုခွင့်ရှိသည်ဟု ဖော်ပြထားပါတယ်။ တိုင်းဒေသကြီး သို့မဟုတ် ပြည်နယ်ဥပဒေပြု စာရင်းပါအပိုဒ်(၁) ဘဏ္ဍာရေးနှင့် စီမံကိန်းကဏ္ဍအောက်ရှိ အပိုဒ်ခွဲ(ဃ) ပါ ယစ်မျိုးခွန်ကို ထန်တလန်မြို့နယ်အတွက် လုံးဝတားမြစ်ပိတ်သိမ်းနိုင်ရေးအတွက် လိုအပ်သလို ဥပဒေကိုထုတ်ပြန်ပေးနိုင်ရန် ပြည်ထောင်စုအစိုးရမှတိုက်တွန်းရင်း တင်ပြအပ်ပါတယ်ရှင့်။ ဥက္ကဋ္ဌကြီး ရှင့်။ ထန်တလန်မြို့ တွင် ၂၆-၃-၂၀၁၃ ရက်နေ့၌ ပြည်သူလူထု ၂၀၀၀ ကျော်မှ ငြိမ်းချမ်းစွာ ဆန္ဒ ဖော်ထုတ်ခဲ့ပြီး ယင်းအရက်လိုင်စင်များ ပိတ်ပင်ပေးပါရန် ဆန္ဒပြုပြည်သူလူထု ၁၃၆၅ ဦး၏လက်မှတ် ကိုလည်း ရေးထိုးခဲ့ပြီးဖြစ်ပါတယ်။ အထူးသဖြင့် ကျွန်မတို့ချင်းတိုင်းရင်းသားများသည် စည်းကမ်းမရှိသောက်သုံးတတ်သဖြင့် အထူးအလေးပေးဆောင်ရွက်ပေးနိုင်ပါရန် ဥက္ကဋ္ဌကြီးမှတစ်ဆင့် တင်ပြအပ် ပါတယ်ရှင်။ အားလုံးကျေးဇူးတင်ပါတယ်ရှင်။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည်စုံကြပါစေလို့ နှုတ်ခွန်းဆက်သအပ်ပါတယ်။ ယခု ချင်းပြည်နယ်၊ ထန်တလန်မဲဆန္ဒနယ် ပြည်သူ့လွှတ်တော်ကိုယ်စာလှယ် ဒေါ်ဇာတလဲမ်းရဲ့ မေးခွန်းနဲ့ ပတ်သက်လို့ ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ဗိုလ်မှူးချုပ်ကျော်ကျော်ထွန်းက ဖြေကြားသွားမှာဖြစ်ပါတယ်။ ချင်းပြည်နယ်၊ ထန်တလန်မြို့နယ်ဟာ ဟားခါးမြို့မှ ၂၄ မိုင် ကွာဝေးပြီးတော့ လူမှုရေးခက်ခဲတဲ့ဒေသဖြစ်တဲ့အလျောက် လူမှုရေး၊ စီးပွားရေးများမြှင့်တင်ပေးရန် အထူး လိုအပ် တဲ့ဒေသဖြစ်ပါတယ်။ ၂၀၀၆ ခုနှစ် မတိုင်မီက မြို့နယ်အတွင်းမှာ အရက်လိုင်စင်များကို ပုဂ္ဂလိကကို ရောင်းချခွင့်ပြုခဲ့ပါတယ်။ ဒါပေမယ့်လည်း အရက်ဆိုင်များက စည်းကမ်းမဲ့စွာဖွင့်လှစ်ရောင်းချဖွင့်လှစ် မှုကြောင့် ဒေသအတွင်းမှာနေထိုင်သူများရဲ့ အကျင့်စာရိတ္တပျက်ပြားပြီး ပညာရေးနိမ့်ကျခဲ့တဲ့အပြင် ရပ်ရွာအေးချမ်းသာယာရေးကိုပါ ထိခိုက်လာနိုင်တဲ့အတွက် အရက်လိုင်စင်များကို တားမြစ်ပိတ်သိမ်း ပေးရန် ဒေသခံပြည်သူများက သက်ဆိုင်ရာကို တင်ပြခဲ့တဲ့အတွက် ၂၀၀၆ ခုနှစ်နဲ့ ၂၀၀ရ ခုနှစ်တို့မှာ အဆိုပါလိုင်စင်များကို ပိတ်သိမ်းခဲ့ကြောင်း၊ ၂၀၀၈ ခုနှစ်ကနေ ၂၀၁၂ ခုနှစ်အထိ ကာလအတွင်း မှာတော့ မြို့မိမြို့ဖများ၊ ရပ်ကွက်အုပ်ချုပ်ရေးအဖွဲ့နဲ့ ဘာသာရေးအသင်းအဖွဲ့များပူးပေါင်းကာ ယစ်မျိုးလိုင်စင်ကိုရယူခဲ့ပြီး ထိန်းသိမ်းဆောင်ရွက်ခဲ့ခြင်းကြောင့် ဒေသအတွင်းမှာ လူမှုရေးပြဿနာ များလျော့နည်းသွားပြီး ရပ်ရွာအေးချမ်းသာယာရေး တိုးတက်ခဲ့ကြောင်း သိရှိရပါတယ်။ သို့ပေမယ့် လည်းမြို့မိမြို့ဖများ၊ ရပ်ကွက်အုပ်ချုပ်ရေးအဖွဲ့နဲ့ ဘာသာရေးအဖွဲ့များပူးပေါင်းကာ ယစ်မျိုးလိုင်စင် ကိုရာသက်ပန်ရယူရန်မဖြစ်နိုင်တဲ့အတွက် ထန်တလန်မြို့နယ်အတွက် ယစ်မျိုးလိုင်စင်ကို လုံးဝ ားမြစ်ပိတ်သိမ်းနိုင်ရေး လိုအပ်တဲ့ဥပဒေထုတ်ပြန်ပေးရန် ပြည်နယ်အစိုးရကို တင်ပြတဲ့အတွက် ပြည်နယ်ဥပဒေချုပ်ရုံးမှတစ်ဆင့် ပြည်ထောင်စုရှေ့နေချုပ်ရုံးသို့ ၂၀၁၃ ခုနှစ်၊ မေလ ၂၄ ရက်နေ့မှာ ဥပဒေအကြံပြုချက်တောင်းခံခဲ့ရာ ပြည်ထောင်စုရှေ့နေချုပ်ရုံးမှ ၂၀၁၃ ခုနှစ်၊ ဇွန်လ ၁၀ ရက်နေ့မှာ လမ်းညွှန်ပြန်ကြားခဲ့ကြောင်း သိရှိရပါတယ်။ ထန်တလန်မြို့နယ်အတွင်းနေထိုင်တဲ့ ဒေသခံပြည်သူများက သတ်မှတ်စည်းမျဉ်းစည်းကမ်းများ နဲ့အညီ အရက်ဆိုင်များ ဖွင့်လှစ်ရောင်းချပေးရန် တင်ပြလာခဲ့တဲ့အတွက် ဟားခါးခရိုင်အုပ်ချုပ်ရေးမှူး ဦးစီးတဲ့အဖွဲ့နဲ့ ထန်တလန်မြို့နယ်ကို သွားရောက်စစ်ဆေးခဲ့ပြီး ခရစ်ယာန်ဘာသာရေးအသင်းအဖွဲ့ အနေနဲ့ ထန်တလန်မြို့မှာ အရက်သောက်သုံးမှုပပျောက်စေရန်နဲ့ လူငယ်များအကျင့်ပျက်မှုလျော့နည်း စေရန် ရည်ရွယ်ချက်ကောင်းမွန်စွာဖြင့်ဆောင်ရွက်ခဲ့လို့ မြို့ အတွင်းအရက်သေစာသောက်စားမှု၊ မူးယစ်ရမ်းကားမှုနဲ့ မှုခင်းဆိုင်ရာများ လျော့နည်းသွားခဲ့ပေမယ့်လည်း ယစ်မျိုးလိုင်စင်ရယူထားရှိပြီး ဆိုင်ဖွင့်လှစ်ရောင်းချမှုမရှိတဲ့အတွက် ယစ်မျိုးဥပဒေနှင့် ညီညွတ်မှုမရှိခြင်း၊ မှောင်ခိုဈေးကွက်ဖြစ်ပေါ် လာခြင်း၊ အရက်သောက်သုံးလိုသူများအနေနဲ့ သာမန်ထက်ဈေးနှုန်းကြီးမြင့်စွာ ဝယ်ယူသောက်သုံးရ ခြင်းတို့ကြောင့် စည်းမျဉ်းစည်းကမ်းများနဲ့အညီ ယစ်မျိုးလိုင်စင်လျှောက်ထားရယူလိုသူများကိုစိစစ်ပြီး တစ်ဆိုင် သို့မဟုတ် နှစ်ဆိုင်ခွင့်ပြုပေးသင့်ကြောင်း၊ ခရစ်ယာန်ဘာသာရေးအသင်းအဖွဲ့များအနေဖြင့် လည်း အရက်သောက်သုံးမှုပပျောက်စေရန် လူငယ်များကို အသိပညာပေးစည်းရုံးဟောပြောခြင်း၊ အလုပ်ရုံဆွေးနွေးပွဲကဲ့သို့ အကျိုးအပြစ်ဖော်ထုတ်ချက် ဆွေးနွေးပွဲများပြလုပ်ခြင်း၊ လူထုဆွေးနွေးပွဲ များပြုလုပ်၍ ဘာသာရေးအဆုံးအမများဖြင့် စည်းရုံသိမ်းသွင်းခြင်းများ ပိုမိုဆောင်ရွက်သင့်ကြောင်းနဲ့ တရားမဝင်အရက်ရောင်းချမှုမရှိစေရေး သတင်းဖော်ထုတ်ပြီး တာဝန်ရှိသူများသို့ သတင်းပေး၍ လုပ်ထုံးလုပ်နည်းများနှင့်အညီ ဖမ်းဆီးအရေးယူဆောင်ရွက်ရေးတို့ကို ပြုလုပ်သင့်ကြောင်း သုံးသပ် အကြံပြု တင်ပြခဲ့ပါတယ်။ စစ်ဆေးရေးအဖွဲ့ရဲ့ သုံးသပ်အကြံပြုချက်များနဲ့စပ်လျဉ်း၍ ၂၀၁၃ ခုနှစ်၊ ဧပြီ လ ၉ ရက်နေ့မှာ ပြုလုပ်တဲ့ ချင်းပြည်နယ်အစိုးရအဖွဲ့ အစည်းအဝေးအမှတ်စဉ် (၁၄/၂၀၁၃) ဆုံးဖြတ် ချက်အပိုဒ် (၁၄)ဖြင့် စစ်ဆေးရေးအဖွဲ့ရဲ့ စစ်ဆေးတွေ့ရှိချက်၊ သုံးသပ်ချက်နဲ့ အကြံပြုချက်များအတိုင်း ဆောင်ရွက်သွားရန် ဆုံးဖြတ်ခဲ့ကြောင်းသိရှိရပါတယ်။ ဒါ့အပြင် ထန်တလန်မြို့နယ်မှာ သတ်မှတ်စည်းကမ်းနှင့်အညီ အရက်ဆိုင်များဖွင့်လှစ်ရောင်းချ ပေးရန်တင်ပြလာခြင်း၊ ဘာသာရေးအသင်းအဖွဲ့ခေါင်းဆောင်များနဲ့ မြို့မိမြို့ဖတို့က ထန်တလန်မြို့ နယ်အတွင်းအရက်ဆိုင်များဖွင့်လှစ်ရောင်းချခြင်းမပြုရန် ကန့်ကွက်ဆန္ဒပြခြင်းတို့ကြောင့် ၂၀၁၃ ခုနှစ်၊ မေလ ၁၄ ရက်နေ့မှာ ပြုလုပ်တဲ့ ပြည်နယ်အစိုးရအဖွဲ့ အစည်းအဝေးအမှတ်စဉ် (၁၆/၂၀၁၃) ဆုံးဖြတ်ချက်(၇)အရ လိုင်စင်မဲ့အရက်ဆိုင်များကို ဖမ်းဆီးပိတ်ပင်သွားရန် သဘောတူဆုံးဖြတ်ခဲ့ကြောင်းသိရှိရပါတယ်။ ထန်တလန်မြို့နယ်အတွင်း ယစ်မျိုးလိုင်စင်များ ချထားပေးရန်နဲ့ ယစ်မျိုးလိုင် စင်များချထားပေးခြင်းမပြုရန် တင်ပြချက်များနှင့်စပ်လျဉ်း၍ ချင်းပြည်နယ် ဥပဒေချုပ်ရုံးကတစ်ဆင့် ပြည်ထောင်စုရှေ့နေချုပ်ရုံးကို ဥပဒေအကြံဉာဏ်တောင်းခံခဲ့ရာ ပြည်ထောင်စုရှေ့နေချုပ်ရုံးက ချင်းပြည်နယ်လွှတ်တော်ဟာ ဖွဲ့စည်းပုံအခြေခံဥပဒေပုဒ်မ ၁၈၈ အရ ယစ်မျိုးခွန်(မူးယစ်ဆေးဝါးနှင့် စိတ်ကိုပြောင်းလဲစေတတ်သော ဆေးဝါးများမပါ) အပါအဝင်ဇယား(၂)ပါ ဥပဒေများကို ချင်းပြည်နယ် တစ်ဝန်းလုံးအတွက်ဖြစ်စေ၊ တစ်စိတ်တစ်ဒေသအတွက်ဖြစ်စေ ဥပဒေပြုခွင့်ရှိကြောင်း ယစ်မျိုးခွန် ဥပဒေနှင့်စပ်လျဉ်း၍ ချင်းပြည်နယ်အစိုးရက ဖွဲ့စည်းပုံအခြေခံဥပဒေပုဒ်မ ၂၅၄ ပုဒ်မခွဲ(က)အရ ချင်းပြည်နယ်ဘဏ္ဍာရန်ပုံငွေသို့ ပေးသွင်းနိုင်ရေးအတွက် ဥပဒေနဲ့အညီ ကောက်ခံသောအခွန်အခါ ဖြစ်စေရန် ယစ်မျိုးခွန်ဥပဒေကို ပြင်ဆင်ခြင်း၊ အသစ်ပြန်ဋ္ဌာန်းခြင်းပြုလုပ်ရန် လိုအပ်ခြင်းရှိ/မရှိကို လည်းကောင်း၊ ထန်တလန်မြို့နယ်အတွက် ယစ်မျိုးခွန်ကို လုံးဝတားမြစ်ပိတ်ပင်သောဥပဒေအဖြစ် ပြဋ္ဌာန်းရန်သင့်/မသင့်ကိုလည်းကောင်း စဉ်းစားသုံးသပ်၍ လိုအပ်ပါက ယစ်မျိုးခွန်ဥပဒေကြမ်းရေးဆွဲ ပြီးသတ်မှတ်တဲ့နည်းလမ်းနဲ့အညီ ချင်းပြည်နယ်လွှတ်တော်သို့ တင်သွင်းဆောင်ရွက်သင့်ကြောင်း ပြန်ကြားခဲ့တာကို သိရှိရပါတယ်။ ယစ်မျိုးခွန်က ဥပဒေနဲ့အညီ ကောက်ခံသောအခွန်အခဖြစ်လို့ အထွေထွေအုပ်ချုပ်ရေးဦးစီး ဌာနက နှစ်စဉ်ယစ်မျိုးလိုင်စင်များကို တစ်ပြည်နယ်လုံးအတိုင်းအတာအနေနဲ့ ခွင့်ပြုပေးလျက်ရှိရာမှာ သက်ဆိုင်ရာ မြို့နယ်များအလိုက် ယစ်မျိုးလိုင်စင်လျှောက်လာပါက ဥပဒေ၊ စည်းမျဉ်းစည်းကမ်းများနဲ့ အညီ ခွင့်ပြု ချထားပေးလျက်ရှိပါတယ်။ လိုင်စင်လျှောက်ထားလာသူမရှိပါက အဆိုပါမြို့နယ်အတွက် လိုင်စင်ချထားပေးမှာမဟုတ်ဘဲ ထန်တလန်မြို့နယ်အတွင်းမှာသာမက ချင်းပြည်နယ်တစ်ခုလုံးမှာ ယစ် မျိုးလိုင်စင်ရရှိသူများကို သတ်မှတ်ထားတဲ့ ဥပဒေ၊ စည်းမျဉ်းစည်းကမ်းများနဲ့အညီ ရောင်းချစေရေး အတွက် သက်ဆိုင်ရာအဖွဲ့အစည်းများက ကြပ်မတ်ဆောင်ရွက်လျက်ရှိပါတယ်။ သို့ဖြစ်ပါ၍ ယစ်မျိုး လိုင်စင်ချထားခြင်းက ချင်းပြည်နယ်တစ်ခုလုံးနဲ့ သက်ဆိုင်သော အခွန်ရရှိရေးကိစ္စရပ်ဖြစ်သဖြင့် ထန်တလန်မြို့နယ်တစ်ခုတည်းအတွက် ပိတ်ပင်ပေးရန်မှာ လတ်တလောအခြေအနေအရ မဖြစ်နိုင်ပါကြောင်းနှင့် ယခုအခါ ချင်းပြည်နယ်အစိုးရအဖွဲ့ရဲ့ တာဝန်ပေးချက်အရ ချင်းပြည်နယ် အထွေထွေ အုပ်ချုပ်ရေးဦးစီးဌာနက ယစ်မျိုးခွန်ဥပဒေမူကြမ်းကို ရေးဆွဲခဲ့ပြီးဖြစ်ရာ လာမည့် ချင်းပြည်နယ်လွှတ်တော်မှာ တင်ပြဆွေးနွေးပြီး ဥပဒေပြဋ္ဌာန်းခွင့်ရရှိရေးအတွက် ဆောင်ရွက်သွားမှာဖြစ်ကြောင်း ဖြေကြားတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech><mp id="203">ဒေါ်ဇာတလဲမ်း(ထန်တလန်မဲဆန္ဒနယ်)</mp>ဝန်ကြီးကို ကျေးဇူးတင်ပါတယ်။ ကျွန်မက ပြည်နယ်အစိုးရကို အမြန်ဆုံးအကောင်အထည်ဖော်ပေးနိုင်ရန် ပြည်ထောင်စုအစိုးရကနေ တိုက်တွန်း ပေးရန် တင်ပြအပ်ပါတယ်ရှင်။</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>ချင်းပြည်နယ်အစိုးရ အနေနဲ့ ဥပဒေမူကြမ်းကို သက်ဆိုင်ရာ အထွေထွေအုပ်ချုပ်ရေးဦးစီးဌာနကို ရေးဆွဲပြီးဖြစ်ပါတယ်။ အနီးဆုံး ဒီလာမည့် ချင်းပြည်နယ်လွှတ်တော်မှာ တင်ပြပြီးလို့ရှိရင်တော့ ဒီဥပဒေမူကြမ်းအတည်ပြုပြီ လို့ရှိရင်တော့ ဒီသတ်မှတ်ချက်တွေအားလုံး ဥပဒေအပေါ်မှာမူတည်ပြီးတော့ ဆောင်ရွက်သွားနိုင်မှာ ဖြစ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>လွိုင်လင်၊ ပင်လုံ၊ မိုင်းပွန်၊ နမ့်စန်ဒေသများသို့ ကမ္ဘာလှည့်ခရီးသွားလုပ်ငန်းများ ခွင့်ပြုပေးရန် အစီ အစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">လွိုင်လင်မဲဆန္ဒနယ်မှ ဦးခင်မောင်သီမေးမြန်းဖို့ ဖြစ်ပါတယ်</speech>
<speech><mp id="428">ဦးခင်မောင်သီ (လွိုင်လင်မဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုဝန်ကြီးများ၊ ဒုတိယဝန်ကြီးများ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းမေတ္တာပို့သရင်းနှင့် မင်္ဂလာပါလို့ နှုတ်ခွန်းဆက်သဂါရဝပြု အပ်ပါတယ်ခင်ဗျား။ ကျွန်တော် ကတော့ ရှမ်းပြည်နယ်တောင်ပိုင်း၊ လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ ရိုသေလေးစားအပ်ပါသော ပြည်သူ့လွှတ်တော်��က္ကဋ္ဌကြီးခင်ဗျား။ ပြည်သူ့လွှတ်တော်သို့ ကျွန်တော်တင်သွင်းထားတဲ့ ရှမ်းပြည်နယ်တောင်ပိုင်း၊ လွိုင်လင်၊ ပင်လုံ၊ မိုင်းပွန်နှင့် နမ့်စန်ဒေသ များသို့ ကမ္ဘာလှည့်ခရီးသွားလုပ်ငန်းများ ခွင့်ပြု ပေးရန် အစီအစဉ်ရှိ/မရှိနှင့်စပ်လျဉ်းတဲ့ မေးခွန်းကို မေးမြန်းပါမယ်။ လက်ရှိနိုင်ငံတော်အစိုးရသစ်လက်ထက်မှာ နိုင်ငံရေး၊ စီးပွားရေး ပွင့်လင်းတိုးတက် လာမှုနှင့်အတူ ကမ္ဘာလှည့်ခရီးသွားလုပ်ငန်းများဟာ မြန်မာနိုင်ငံသို့ တဖြည်းဖြည်းတိုးတက်လာရောက် လျက်ရှိပါတယ်။ မြန်မာနိုင်ငံသို့လာရောက်ကြတဲ့ ခရီးသွားအများစုဟာ တောင်ကြီး၊ အင်းလေးဒေသများသို့လာရောက်လည်ပတ်လျက်ရှိပါတယ်။ ကမ္ဘာလှည့်ခရီးသည်များ လာရောက်လည်ပတ်မှုကို လှိုက်လှဲနွေးထွေးစွာကြိုဆိုအပ်ပါတယ်ခင်ဗျား။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ရှမ်းပြည်နယ် တောင်ပိုင်း လွိုင်လင်၊ ပင်လုံ၊ မိုင်းပွန်နှင့် နမ့်စန်ဒေသများမှာနေထိုင်ကြတဲ့ တိုင်းရင်းသားမိဘပြည်သူ များရဲ့ အကျိုးစီးပွားဖြစ်ထွန်းစေရန်လည်းကောင်း၊ ဒေသအတွင်း ပညာရေး၊ ကျန်းမာရေး၊ လမ်းပန်း ဆက်သွယ်ရေးနှင့် အလုပ်အကိုင်အခွင့်အလမ်းများ ဖြစ်ထွန်းလာစေရန်လည်းကောင်း၊ သဘာဝတောတောင်ရှုခင်းများကို အခြေခံလျက်ကမ္ဘာလှည့်ခရီးသွားလုပ်ငန်းများ ခွင့်ပြုပေးရန် အစီအစဉ်ရှိ/မရှိ သိလိုပါ၍ မေးမြန်းအပ်ပါတယ်။ အစီအစဉ်ရှိပါက မည်သည့်အချိန်တွင် ဆောင်ရွက်ပေးမည်ကို သိလို ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်ခင်ဗျား။ အားလုံးကိုကျေးဇူး တင်ပါတယ်။ (ဩဘာသံများ)</speech>
<speech type="speaker">သက်ဆိုင်ရာဝန်ကြီးဌာနမှ ပြန်လည်ရှင်းလင်းဖြေကြားဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များနှင့် ဖိတ်ကြားထားသော ဧည့်သည်တော်များခင်ဗျား။ ယခု ရှမ်းပြည်နယ်၊ လွိုင်လင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်သီရဲ့မေးခွန်းနှင့်စပ်လျဉ်းလို့ ကျွန်တော်မှဖြေကြားသွားမှာ ဖြစ်ပါတယ်။ ပြည်ထောင်စု သမ္မတမြန်မာနိုင်ငံတော်ကို ကုန်းကြောင်း၊ လေကြောင်းနဲ့ရေကြောင်းတို့မှ တရားဝင်လာရောက်ကြတဲ့ ကမ္ဘာလှည့်ခရီးသည်များနှင့်သံတမန်များ၊ နိုင်ငံတကာဆက်ဆံရေးလမ်းကြောင်းမှ လာရောက်ကြတဲ့ နိုင်ငံခြားဧည့်သည်များအတွက် ခရီးသွားလာမှုနှင့်ပတ်သက်တဲ့ နယ်မြေဒေသသတ်မှတ်ချက်များကို နိုင်ငံတော်လုံခြုံရေးနှင့် နိုင်ငံခြားသားများရဲ့ လုံခြုံရေးတို့အတွက် ခရီးသွားလာခွင့်ပြု ဒေသများကို ပြည်ထဲရေးဝန်ကြီးဌာနက ၂၀၀ရ ခုနှစ် နိုဝင်ဘာလအတွင်းမှာ အမိန့်ထုတ်ပြန်ခဲ့ပြီး ဖြစ်ပါတယ်။ နိုင်ငံတော်အစိုးရသစ်လက်ထက်မှာ ယခုအခါ မြန်မာနိုင်ငံရဲ့ ခရီးသွားလုပ်ငန်း ဖွံ့ဖြိုးတိုးတက် လာတာနှင့်အမျှ ယခင်ကသတ်မှတ်ခဲ့တဲ့ သတ်မှတ်နယ်မြေဒေသများက ယခုအခါ လမ်းပန်းဆက် သွယ်ရေးအရကောင်းမွန်လာတဲ့အပြင် တရားဥပဒေစိုးမိုးရေးနှင့် နယ်မြေအေးချမ်းသာယာမှုကလည်း တိုးတက်လာတဲ့အတွက် ကမ္ဘာလှည့်ခရီးသည်များနှင့် နိုင်ငံခြားသားများအတွက် ပြည်တွင်းသွားလာမှု နှင့်ပတ်သက်တဲ့ နယ်မြေဒေသသတ်မှတ်ချက်များကို ပြည်ထဲရေးဝန်ကြီးဌာန၊ ဝန်ကြီးရုံးရဲ့ ၂၀၁၃ ခုနှစ်၊ ဇန်နဝါရီလ ၁၅ ရက်နေ့ ရက်စွဲပါအမိန့်ကြော်ငြာစာအမှတ် (၇၇/၂၀၁၃) နှင့် အသစ်ပြန်လည် သတ်မှတ်ခဲ့ပါတယ်။ ဒါ့အပြင် ပြည်ထောင်စုသမ္မတမြန်မာနိုင်ငံတော်သို့ သံတမန်နှင့် နိုင်ငံတကာ ဆက်ဆံရေးလမ်းကြောင်းမှလာရောက်ကြတဲ့ နိုင်ငံခြားဧည့်သည်များအတွက် ယင်းတို့ရဲ့ အစီအစဉ်ကို ford Point အဖြစ် တာဝန်ခံဆက်သွယ်ဆောင်ရွက်တဲ့ ဌာနများအနေနဲ့ နိုင်ငံတော်သမ္မတရုံးနှင့် ပြည်ထောင်စုအစိုးရအဖွဲ့ရုံးများကို တင်ပြခွင့်ပြုချက်ရယူပြီး ယင်းမှခွင့်ပြုတဲ့ ခရီးစဉ်အတိုင်း သွားလာ ခွင့်ပြု သွားမှာ ဖြစ်ပါတယ်။ ပြည်ထဲရေးဝန်ကြီးဌာန၊ ဝန်ကြီးရုံးရဲ့ ၂၀၁၃ ခုနှစ်၊ ဇန်နဝါရီလ ၁၅ ရက်နေ့ ရက်စွဲပါ အမိန့်ကြော်ငြာစာအမှတ် (၇၇/၂၀၁၃) အရ ကမ္ဘာလှည့်ခရီးသည်များနှင့် နိုင်ငံခြားသား များအတွက် ပြည်တွင်းသွားလာမှုနှင့်ပတ်သက်လို့ ရှမ်းပြည်နယ်အတွင်းမှာ သွားလာခွင့်ပြုတဲ့နယ်မြေ များမှာ တာချီလိတ်မြို့နယ်၊ တာလေမြို့နယ်ခွဲ၊ ကျိုင်းလပ်မြို့နယ်ခွဲ၊ ကလောမြို့နယ်၊ အောင်ပန်းမြို့၊ ဆီဆိုင်မြို့နယ်၊ ညောင်ရွှေမြို့နယ်၊ တောင်ကြီးမြို့နယ်၊ ကျောက်တလုံးမြို့နယ်ခွဲ၊ ပင်းတယမြို့နယ်၊ ပင်လောင်းမြို့နယ်၊ နောင်တရားမြို့နယ်ခွဲ၊ ရွာငံမြို့နယ်၊ ရပ်စောက်မြို့နယ်၊ အင်တောမြို့နယ်ခွဲ၊ ဟိုပုံးမြို့နယ်၊ ကွတ်ခိုင်မြို့နယ်၊ တာမိုးည်မြို့နယ်ခွဲ၊ နမ့်ခမ်းမြို့နယ်၊ မူဆယ်မြို့နယ်၊ မုံးကိုးမြို့နယ်ခွဲ၊ မန်ဟီးရိုးမြို့နယ်ခွဲ၊ ပန်ဆိုင်း(ကြူကုတ်) မြို့နယ်ခွဲနှင့်လားရှိုးမြို့နယ်တို့ဖြစ်ပါတယ်။ မြို့ပေါ်ကိုခွင့်ပြုပြီးတော့ မြို့ပြင်ကို ခွင့်ပြုချက်တောင်းခံရန် သတ်မှတ်ထားတဲ့ နယ်မြေများ ကတော့ ကွမ်းလုံမြို့နယ်၊ ကျောက်မဲမြို့နယ်၊ မိုင်းငေါ့မြို့နယ်ခွဲ၊ မိုင်းလုံမြို့နယ်ခွဲ၊ နမ္မတူမြို့နယ်၊ နောင်ချိုမြို့နယ်၊ မဘိမ်းမြို့နယ်၊ မိုးမိတ်မြို့နယ်၊ သီပေါမြို့နယ်၊ ကျိုင်းတုံမြို့နယ်၊ မိုင်းခတ်မြို့နယ်၊ မိုင်းယန်းမြို့နယ်၊ မိုင်းပေါက်မြို့နယ်ခွဲ၊ မိုင်းလားမြို့နယ်၊ ဖယ်ခုံမြို့နယ်၊ မိုင်းဆတ်မြို့နယ်၊ မိုင်းခုတ် မြို့နယ်ခွဲ၊ မိုင်းပျင်းမြို့နယ်၊ တုံတာမြို့နယ်ခွဲ၊ မိုင်းတုံမြို့နယ်၊ ပုံပါကျင်မြို့နယ်ခွဲ၊ မုံးထမြို့နယ်ခွဲ၊ မိုင်းဖြတ်မြို့နယ်၊ မိုင်းယောင်းမြို့နယ်၊ မိုင်းယုမြို့နယ်ခွဲ၊ တန့်ယန်းမြို့နယ်၊ မိုင်းရယ်မြို့နယ်၊ သိန္နီမြို့နယ်၊ လောက်ကိုင်မြို့နယ်၊ ချင်းရွှေဟော်မြို့နယ်ခွဲ၊ ကွန်ဟိန်းမြို့နယ်၊ ကာလိမြို့နယ်ခွဲ၊ နမ့်စန်မြို့နယ်၊ ခိုလံ မြို့နယ်ခွဲ၊ လဲချားမြို့နယ်၊ လွိုင်လင်မြို့နယ်၊ ပင်လုံမြို့နယ်ခွဲနှင့် ဟိုပန်မြို့နယ်၊ နမ့်တစ်မြို့နယ်ခွဲ၊ ပန်လုံ မြို့နယ်ခွဲတို့ ဖြစ်ပါတယ်။ ခွင့်ပြုချက်တောင်းခံဖို့ သတ်မှတ်ထားတဲ့နယ်မြေများကတော့ နမ့်ဆန်မြို့နယ်၊ မန်တုံမြို့နယ်၊ မိုးနဲမြို့နယ်၊ ကျိုင်းတောင်းမြို့နယ်ခွဲ၊ မိုင်းပန်မြို့နယ်၊ မောက်မယ်မြို့နယ်၊ လင်းခေးမြို့နယ်၊ ဟိုမိန်း မြို့နယ်ခွဲ၊ ကုန်းကြမ်းမြို့နယ်၊ မော်ထိုက်မြို့နယ်ခွဲ၊ ကျေးသီးမြို့နယ်၊ မိုင်းနောင်မြို့နယ်ခွဲ၊ မိုင်းကိုင်မြို့နယ်၊ မိုင်းရှူးမြို့နယ်၊ မိုင်းစံ(မုန်းဆန်း) မြို့နယ်ခွဲ၊ မက်မန်းမြို့နယ်၊ နားဖန်မြို့နယ်၊ ပန်ဝိုင်မြို့နယ်၊ ပန်ဆန်း (ပန်ခန်း)မြို့နယ်၊ မန်ကန်မြို့နယ်ခွဲနှင့် မိုင်းမောမြို့နယ်ခွဲများဆိုပြီး သတ်မှတ်ထားပါတယ်။ ရှမ်းပြည်နယ်တောင်ပိုင်းမှာရှိတဲ့ လွိုင်လင်မြို့က တောင်ကြီးမြို့နှင့် ၅ရ မိုင်အကွာမှာ တည်ရှိပြီး တောင်ကုန်းတောင်တန်းများ ထူထပ်ပေါများတဲ့အပြင် ပင်လယ်ရေမျက်နှာပြင်အထက် ၄၄၄ရ ပေ အမြင့်မှာတည်ရှိပါတယ်။ ရာသီဥတုအနေနဲ့ အေးမြတဲ့ရာသီဥတုဖြစ်ပြီးတော့ သဘာဝသစ်တောနှင့် ထင်းရှူးတောများအပြင် စိမ်းစိုအေးချမ်းသာယာလျက်ရှိပါတယ်။ လွိုင်လင်မြို့ရဲ့မြောက်ဘက် ၆ မိုင် ခန့်အကွာမှာတည်ရှိတဲ့ ပင်လုံမြို့ဟာ ဗိုလ်ချုပ်အောင်ဆန်းအမှူးပြုတဲ့ ခေါင်းဆောင်များက ပြည်မတောင်တန်းပူးပေါင်းရေး သမိုင်းဝင်စာချုပ်ချုပ်ဆိုပြီး ပြည်ထောင်စုအုတ်မြစ်ချခဲ့တဲ့ ပြည်ထောင်စု စိတ်ဓာတ်တည်ရာဒေသဖြစ်ပါတယ်။ လွိုင်လင်မြို့ရဲ့ အရှေ့ဘက် ၁၈ မိုင်အကွာမှာတည်ရှိတဲ့ နမ့်စန် မြို့က အများအားဖြင့် ပြန့်ပြူးတဲ့လွင်ပြင်၊ ချိုင့်ဝှမ်းများတည်ရှိပြီး ပင်လယ်ရေမျက်နှာပြင်အထက် အမြင့် ၃၁၆၆ ပေမှာတည်ရှိပြီး မျှတတဲ့ရာသီဥတုနဲ့ စိုက်ပျိုးရေးဖြစ်ထွန်းတဲ့ဒေသဖြစ်ပါတယ်။ လွိုင်လင်ခရိုင်က သမိုင်းမှာ ထူးခြားပြီးတော့ မိုင်းပွန်စော်ဘွားနှင့် လဲချားစော်ဘွားတို့က ထင်ရှားတာဖြစ်ပါတယ်။ မိုင်းပွန်စော်ဘွားကြီးစဝ်စံထွန်းရဲ့ ဟော်နန်းတော်က လွိုင်လင်မြို့ ရဲ့အနောက် ဘက် မိုင် ၃၀ ခန့်အကွာ မိုင်းပွန်ရွာမှာတည်ရှိပါတယ်။ ရှမ်းပြည်နယ်တောင်ပိုင်းမှာရှိတဲ့ လွိုင်လင်နှင့် ပင်လုံမြို့နယ်ခွဲတို့ကို တောင်ကြီးကနေတစ်ဆင့် မော်တော်ယာဉ်ဖြင့် သွားရောက်လည်ပတ်နိုင်ပါတယ်။ ယခုအခါ ရှမ်းပြည်နယ် တောင်ကြီး၊ အင်းလေးနှင့် ညောင်ရွှေဒေသများမှာ နိုင်ငံခြားသားများ တည်းခို နိုင်ရန်အတွက် ဟိုတယ်နှင့်ခရီးသွားလာရေးလုပ်ငန်းဝန်ကြီးဌာနက လိုင်စင်ရယူဆောင်ရွက်ထားတဲ့ ဟိုတယ် ၄၆ လုံးနှင့် တည်းခိုခန်း ၂၀ ခုရှိပြီး စုစုပေါင်းအခန်း ၁၈၃ရ ခန်းရှိကြောင်း သိရှိရပါတယ်။ ဒါ့အပြင် ဟိုတယ်နှင့်ခရီးသွားလာရေးလုပ်ငန်းဝန်ကြီးဌာနအနေနဲ့ ခရီးသွားလုပ်ငန်းရေရှည် တည်တံ့ စေရန်၊ ကမ္ဘာလှည့်ခရီးသည်များ ဆောင်ရန်/ရှောင်ရန်နှင့် ခရီးသွားလုပ်ငန်းမှာ ဒေသခံပြည်သူများ ပါဝင်ဆောင်ရွက်နိုင်စေရန် ပြည်ပမှပညာရှင်များရဲ့ အကူအညီနှင့် Policy for Responsible Tourism, Dos Don't for International Visitor, Policy for Community Involvement in Tourism စာအုပ်၊ စာစောင်တွေကို ပြည်နယ်/ တိုင်းဒေသကြီးများအထိ ပေးပို့ခဲ့ပြီးဖြစ်တဲ့အကြောင်း၊ ဒါ့အပြင် မကြာခင်ကာလမှာ မြန်မာနိုင်ငံခရီးသွားလုပ်ငန်း ပင်မစီမံကိန်းကိုလည်း ထုတ်ဝေဖြန့်ချိနိုင် တော့မှာဖြစ်ကြောင်း သိရှိရပါတယ်။ ပြည်ထောင်စုအစိုးရအဖွဲ့ရဲ့ ၂၀၁၁ ခုနှစ်၊ စက်တင်ဘာလ ၁၅ ရက်နေ့ ရက်စွဲပါအမိန့် ကြော်ငြာစာအမှတ် (၃၇/၂၀၁၁) ဖြင့် နိုင်ငံခြားသားဧည့်သည်ဝင်ရောက်မှု အဆင်ပြေလွယ်ကူရေး ကော်မတီကိုဖွဲ့စည်းခဲ့ပြီး အဲ့ဒီကော်မတီက လုပ်ငန်းတာဝန်များသတ်မှတ်ပေးရာမှာ မြန်မာနိုင်ငံ ရဲတပ်ဖွဲ့အနေနဲ့ ပြည်တွင်း/ပြည်ပ လေဆိပ်၊ ရေဆိပ်၊ နယ်စပ်ဝင်ပေါက်တို့မှာ လုံခြုံရေးနှင့်စည်းကမ်း တကျရှိစေရေးတို့အတွက် ပေါင်းစပ်ညှိနှိုင်းဆောင်ရွက်ပေးရန်နှင့် နိုင်ငံတော်၏ လုံခြုံ ရေးအတွက် Black List စာရင်းဝင် နိုင်ငံခြားသားများ ဝင်ရောက်မှုမရှိစေရေး တားဆီးကာကွယ်ပူးပေါင်းဆောင်ရွက်ရန်တို့ကို တာဝန်ယူဆောင်ရွက်ပေးလျက်ရှိပါတယ်။ အလားတူ သွားရောက်လည်ပတ်လိုတဲ့ နယ်မြေခရီးစဉ်များမှာ ကန့်သတ်ဒေသဖြစ်ပါက ခွင့်ပြု မိန့်မြန်ဆန်စွာရရှိရေး၊ ခရီးစဉ်တစ်လျှောက် အဆင်ပြေလုံခြုံချောမွေ့စွာ လည်ပတ်နိုင်စေရေး ပေါင်းစပ်ညှိနှိုင်းဆောင်ရွက်ပေးရန်ဆိုတဲ့အချက်ကို သက်ဆိုင်ရာ တိုင်းဒေသကြီး/ပြည်နယ်အထွေထွေအုပ်ချုပ်ရေးဦးစီးဌာနများက တာဝန်ယူဆောင်ရွက် ပေးလျက်ရှိပါတယ်။ မြန်မာနိုင်ငံကို လာရောက်လည်ပတ်တဲ့ နိုင်ငံခြားဧည့်သည်များအနေနဲ့ ကန့်သတ်ဒေသလမ်း ကြောင်းများအပြင် အခြားဒေသများကိုပါ သွားရောက်လိုလို့ သက်ဆိုင်ရာ တိုင်းဒေသကြီး/ ပြည်နယ် များမှာရှိတဲ့ အထွေထွေအုပ်ချုပ်ရေးဦးစီးဌာနများကို ဆက်သွယ်လာပါက ခွင့်ပြုချက်အမြန်ဆုံးရရှိရေး အတွက် ဆောင်ရွက်ပေးသွားမှာဖြစ်ပြီး အကြောင်းအမျိုးမျိုးကြောင့် အခက်အခဲရှိလို့ အကူအညီတောင်းခံလာပါကလည်း ကူညီဖြေရှင်းဆောင်ရွက်ပေးသွားမှာ ဖြစ်ပါတယ်။ မြန်မာနိုင်ငံရဲတပ်ဖွဲ့အနေ နဲ့လည်း မြန်မာနိုင်ငံအတွင်းကို ဝင်ရောက်လာတဲ့ နိုင်ငံခြားသားဧည့်သည်များကို ရန်ကုန်အပြည်ပြည် ဆိုင်ရာလေဆိပ်၊ မန္တလေးတံတားဦး အပြည်ပြည်ဆိုင်ရာလေဆိပ်များမှ ဝင်ရောက်ခွင့်ပြု ပေးလျက်ရှိပြီး ဒီနိုင်ငံခြားသားဧည့်သည်များအတွက် နိုင်ငံတော်အစိုးရက သတ်မှတ်ကြေညာထားတဲ့ နာမည်ပျက် စာရင်းမှာပါဝင်ခြင်းရှိ/မရှိကို သတင်းတပ်ဖွဲ့မှ စိစစ်ပြီးနာမည်ပျက်စာရင်းမှာ မပါဝင်သူများကို သတ်မှတ်ဗီဇာ၊ စည်းကမ်းများနှင့်ညီညွတ်ပါက နိုင်ငံအတွင်းသို့ဝင်ရောက်ခွင့်၊ လှည့်လည်သွားလာ ခွင့်နှင့် ကြည့်ရှုလေ့လာခွင့်တို့ကို ခွင့်ပြုပေးခဲ့ပြီးဖြစ်ပါတယ်။ အဆိုပါနိုင်ငံခြားသားဧည့်သည်များ မြန်မာနိုင်ငံအနှံ့ လှည့်လည်သွားလာရာမှာလည်း မြန်မာ နိုင်ငံအနှံ့မှာရှိတဲ့ ရဲတပ်ဖွဲ့ စခန်းအသီးသီးက ရဲတပ်ဖွဲ့ဝင်များက နေ့/ညလုံခြုံမှုရှိစေရေးအတွက်ဆောင်ရွက်ပေးလျက်ရှိပါတယ်။ မြန်မာနိုင်ငံရဲ့ ဖွံ့ဖြိုးတိုးတက်ပြောင်းလဲလာတဲ့အခြေအနေတွေကြောင့် မြန်မာနိုင်ငံအတွင်းကို နိုင်ငံတကာမှ စီးပွားရေးရင်းနှီးမြှုပ်နှံလိုသူများ၊ မြန်မာနိုင်ငံရေမြေသဘာဝနဲ့ ရှေးဟောင်းအမွေအနှစ်များ ဖွံ့ဖြိုးတိုးတက်လာမှုအခြေအနေများကို လေ့လာလိုသူကမ္ဘာလှည့် ခရီး သည်များဝင်ရောက်လာမှုမှာ နှစ်စဉ်တိုးတက်လျက်ရှိပါတယ်။ ဒါ့ကြောင့် နိုင်ငံခြားသားဧည့်သည်များ မြန်မာနိုင်ငံအတွင်း အဆင်ပြေချောမွေ့စွာ ဝင်ရောက်သွားလာ၊ ထွက်ခွာမှုများနှင့်ပတ်သက်လို့ ကမ္ဘာ လှည့်ခရီးသည်များကို လုံခြုံ ရေးစောင့်ရှောက်ပေးနိုင်ရန်အတွက် ကမ္ဘာလှည့် ခရီးသွားလုံခြုံရေး ရဲတပ်ဖွဲ့ အသစ်ကိုလည်း တိုးချဲ့ဖွဲ့စည်းဆောင်ရွက်ပေးလျက်ရှိပါတယ်။ သို့ဖြစ်ပါ၍ ရှမ်းပြည်နယ်တောင်ပိုင်းမှာရှိတဲ့ လွိုင်လင်၊ ပင်လုံ၊ မိုင်းပွန်နှင့် နမ့်စန်ဒေသများက ပြည်ထဲရေးဝန်ကြီးဌာန၊ ဝန်ကြီးရုံးရဲ့ ၂၀၁၃ ခုနှစ်၊ ဇန်နဝါရီလ ၁၅ ရက်နေ့ ရက်စွဲပါအမိန့်ကြော်ငြာစာ အမှတ် (၇၇/၂၀၁၃) အရမြို့ပေါ်ခွင့်ပြု၊ မြို့ပြင်ခွင့်ပြုချက်တောင်းခံရန် နယ်မြေထဲမှာပါဝင်တဲ့အတွက်ကြောင့် ကမ္ဘာလှည့်ခရီးသည်များအနေနဲ့ နိုင်ငံခြားသားများအတွက် မြို့ပေါ်သွားလာလိုပါက ခွင့်ပြု ချက်တောင်းခံရန်မလိုဘဲ မြို့ပြင်သွားလာမည်ဆိုပါက ခွင့်ပြုချက်တောင်းခံပြီး သွားလာနိုင်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ အစိုးရလက်ထက်တွင် သိမ်းဆည်းခဲ့သော နိုင်ငံအဝှမ်း လိုင်စင်ဖြင့်ကိုင်ဆောင်ခဲ့သော သေနတ်များအား မူလပိုင်ရှင်များ သို့မဟုတ် အမွေဆက်ခံခွင့်ရှိသူများ အားပြန်လည်ပေးအပ်ရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">အမရပူရမဲဆန္ဒနယ်မှ ဦးသိန်းထွန်းဦးမေးမြန်းဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များခင်ဗျား။ ကျွန်တော်ကတော့ မန္တလေးတိုင်းဒေသကြီး၊ အမရပူရမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦးဖြစ်ပါတယ်။ ကျွန်တော့်အနေနဲ့ ပြည်ထဲရေးဝန်ကြီးဌာနနှင့်သက်ဆိုင်တဲ့ မေးခွန်းအားမေးမြန်းတင်ပြသွားမှာဖြစ်ပါတယ်။ ဥက္ကဋ္ဌကြီး ခင်ဗျား။ နိုင်ငံအဝှမ်းရှိ လိုင်စင်အပြည့်ကိုင်ဆောင်ခဲ့သော သေနတ်များအား ယခင်အစိုးရလက်ထက် တွင်ခေတ္တသိမ်းဆည်းသည်ဟုဆိုကာ သက်ဆိုင်ရာရဲ့ တပ်ဖွဲ့များမှ သိမ်းဆည်းသွားခဲ့ရာ မန္တလေးတိုင်း ဒေသကြီး၊ အမရပူရမြို့နယ်အတွင်းရှိ ပြည်သူများထံက သေနတ်စုစုပေါင်း ၂၀ လက်ခန့်လည်းပါဝင်ခဲ့ကြောင်းသိရှိရပါတယ်။ ဖွဲ့စည်းပုံအခြေခံဥပဒေပုဒ်မ ၃၅၆မှာ နိုင်ငံတော်သည် နိုင်ငံသားများပီပီ တရားဝင်ရရှိပိုင်ဆိုင်ထားသော ရွှေ့ပြောင်းနိုင်သောပစ္စည်း၊ မရွှေ့ပြောင်းနိုင်သော ပစ္စည်းများနှင့် စပ်လျဉ်းပြီး ဥပဒေအရကာကွယ်ပေးရမည်ဟု ဖော်ပြပြဋ္ဌာန်းပါရှိပါတယ်။ သို့ဖြစ်ပါ၍ ယခင်အစိုးရလက်ထက်တွင်သိမ်းဆည်းခဲ့သော အမရပူရမြို့နယ်အတွင်းရှိ လိုင်စင်ဖြင့်ကိုင်ဆောင်ခဲ့သော စုစုပေါင်းသေနတ် ၂၀ လက်ခန့်သည် နိုင်ငံအဝှမ်းလိုင်စင်ဖြင့် ကိုင်ဆောင်ခဲ့သောသေနတ်များအား လိုင်စင်ဖြင့် ကိုင်ဆောင်သောမူလပိုင်ရှင်များ သို့မဟုတ် လိုင်စင်ဖြင့်ကိုင်ဆောင်သော မူလပိုင်ရှင်၏ အမွေဆက်ခံ ခွင့်ရှိသူများအား ပြန်လည်ပေးအပ်ရန် အစီအစဉ်ရှိ/မရှိသိရှိလိုပါကြောင်း ဥက္ကဋ္ဌကြီးမှတစ်ဆင့် လေးစားစွာမေးမြန်းတင်ပြအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်လင်းဖြေကြားဖို့ ဖြစ်ပါ တယ်</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ယခု မန္တလေးတိုင်းဒေသကြီး၊ အမရပူရမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦးရဲ့ မေးခွန်းနှင့်စပ်လျဉ်းလို့ ကျွန်တော်မှ ဖြေကြားသွားမှာဖြစ်ပါတယ်။ မြန်မာနိုင်ငံရဲ့ သမိုင်းအစဉ်အဆက် ဆက်မှာ လွတ်လပ်ရေးနဲ့အတူပေါ်ပေါက်ခဲ့တဲ့ တိုင်းရင်းသားလက်နက်ကိုင် အဖွဲ့အစည်းများနှင့် ပဋိပက္ခဖြစ်စဉ်များနဲ့အတူ ပြည်တွင်းအေးချမ်းတည်ငြိမ်မှု ယိုယွင်းခဲ့တဲ့အခြေအနေများကို အစိုးရ အဆက်ဆက်က ထိန်းသိမ်းဟန့်တားနှိမ်နင်းခဲ့ရတဲ့အတွက် နိုင်ငံတော်ရဲ့ စီးပွားရေးနဲ့ လူမှုရေးများ ဖွံ့ဖြိုးမှုအားနည်းခဲ့ရတာကို တွေ့ရှိရမှာဖြစ်ပါတယ်။ ၁၉၇ရ ခုနှစ် လက်နက်ကိုင်ဆောင်ရေးမူ အခန်း(၁၂)၊ အပိုဒ် (၂၉) မှာ ဒေသဆိုင်ရာ လုံခြုံ ရေးအခြေအနေအရ ပြည်ထဲရေးဝန်ကြီးဌာနသည် လိုင်စင်ဖြင့်ဖြစ်စေ၊ ပါမစ်ဖြင့်ဖြစ်စေ သေနတ်ကိုင်ဆောင်ခွင့်ရရှိထားသူ မည်သူ့ကိုမဆို ယင်းကိုင်ဆောင်လျက်ရှိသည့် သေနတ်နှင့်ခဲယမ်းများကို သက်ဆိုင်ရာ မြန်မာနိုင်ငံရဲတပ်ဖွဲ့သို့ အပ်နှံစေ၍ သိမ်းဆည်းနိုင်ပါသည်လို့ ပြဋ္ဌာန်းထားတာရှိပါတယ်။ နိုင်ငံတော်ငြိမ်ဝပ်ပိပြားမှု တည်ဆောက်ရေးအစိုးရလက်ထက်မှာ ယိုယွင်းလျက်ရှိတဲ့ နယ်မြေ လုံခြုံ ရေး၊ တည်ငြိမ်အေးချမ်းရေး၊ တရားဥပဒေစိုးမိုးရေးနဲ့ နိုင်ငံတော်ရဲ့ အချုပ်အခြာအာဏာတည်တံ့ ခိုင်မြဲရေးအတွက် ထိန်းသိမ်းနိုင်ရန်အလို့ငှာ ယခင်အစိုးရအဆက်ဆက်မှာ နိုင်ငံတစ်ဝှမ်းလုံးမှာရှိတဲ့ လိုင်စင် သို့မဟုတ် ပါမစ်ဖြင့် ကိုင်ဆောင်ခွင့်ပြုခဲ့တဲ့ နိုင်ငံသားအချို့ရဲ့ လက်နက်များကို သိမ်းဆည်းခဲ့ ခြင်းဖြစ်ပါတယ်။ ၁၉၉၈ ခုနှစ်၊ သြဂုတ်လ ၁ရ ရက်မှာ ကာကွယ်ရေးဦးစီးချုပ်ရုံး(ကြည်း)၊ ကာကွယ်ရေးဝန်ကြီးဌာနက ပြည်ထဲရေးဝန်ကြီးဌာန၊ သေနတ်ကိုင်ဆောင်ခွင့်လိုင်စင်/ပါမစ် စိစစ်ရေးအဖွဲ့သို့ စစ်ဘက်လိုင်စင်ဖြင့် ကိုင်ဆောင်တဲ့လက်နက်နဲ့ အကြောင်းအမျိုးမျိုးကြောင့် လက်ဝယ်ကိုင်ဆောင် ထားရှိတဲ့ လက်နက်များကို ပြန်လည်သိမ်းဆည်းပြီး တပ်မတော်သို့ လွှဲပြောင်းပေးရန် အကြောင်းကြား ချက်အရ လိုင်စင် သို့မဟုတ် ပါမစ်ဖြင့် ကိုင်ဆောင်ခွင့်ပြုခဲ့တဲ့လက်နက်များနဲ့ အခြားလက်နက်များကို ပြည်ထဲရေးဝန်ကြီးဌာန သေနတ်ကိုင်ဆောင်ခွင့် (လက်နက်/ပါမစ်) စိစစ်ရေး အဖွဲ့က သိမ်းဆည်းပြီး ၁၉၉၈ ခုနှစ်၊ အောက်တိုဘာလ ၂၆ ရက်နေ့မှာ သက်ဆိုင်ရာ စစ်လက်နက်ပစ္စည်းများတပ်များသို့ အပြီးလွှဲအပ်ခဲ့ပြီးဖြစ်ပါတယ်။ ယနေ့မျက်မှောက်ကာလမှာ ပြည်သူများကို လက်နက်ကိုင်ဆောင်ခွင့်ပေးထားတဲ့ နိုင်ငံအချို့မှာ ဘာသာရေး၊ လူမှုရေးနဲ့ စီးပွားရေးပဋိပက္ခအခြေအနေများကို လက်နက်ဖြင့် အကြမ်းဖက်ပစ်ခတ်မှု များကြောင့် တရားဥပဒေစိုးမိုးရေးပျက်ပြားခဲ့တဲ့အပြင် အပြစ်မဲ့ကျောင်းသား/သူများနဲ့ ပြည်သူများရဲ့ အသက်ပေါင်းများစွာနဲ့ ကိုယ်လက်အင်္ဂါများ ဆုံးရှုံးလျက်ရှိနေတာကို တွေ့ရှိရမှာဖြစ်ပါတယ်။ အေးချမ်း သာယာပြီး ခေတ်မီဖွံ့ဖြိုးတိုးတက်တဲ့ ဒီမိုကရေစီနိုင်ငံတော်သစ်တည်ဆောက်ရာမှာ နယ်မြေလုံခြုံ ရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးတို့က အခြေခံကျတဲ့အချက်များ ဖြစ်ပါတယ်။ နိုင်ငံ တစ်နိုင်ငံမှာ နယ်မြေတည်ငြိမ်အေးချမ်းမှသာ ဖွံ့ဖြိုးတိုးတက်ရေးလုပ်ငန်းများကို ဆက်လက်ပြီး အရှိန် အဟုန်မြှင့်ဆောင်ရွက်နိုင်မှာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်အစိုးရသစ်သည် အေးချမ်းသာယာပြီး ခေတ်မီဖွံ့ဖြိုး တိုးတက်သော နိုင်ငံတော်သစ်တည်ဆောက်လျက်ရှိရာမှာ နိုင်ငံတော်ရဲ့ အတိတ်ကာလအဖြစ်အပျက် များကို သမိုင်းသင်ခန်းစာအဖြစ် ဆင်ခြင်လျက် လက်ရှိကာလ နိုင်ငံရေး၊ လူမှုရေးနှင့် စီးပွားရေးအခြေ အနေနဲ့ အဖြစ်အပျက်များကို ငြိမ်းချမ်းစွာ ထိန်းသိမ်းဆောင်ရွက်လျက်ရှိတာကို တွေ့ရှိရမှာဖြစ်ပါတယ်။ လက်ရှိအခြေအနေမှာ လူမှုရေးပဋိပက္ခအခြေအနေများကို အကြောင်းပြုပြီး ဘာသာရေး အသွင်ဆောင်တဲ့ ဆူပူအကြမ်းဖက်မှုအချို့ဖြစ်ပွားခဲ့တဲ့အတွက် ငြိမ်းချမ်းစွာ ထိန်းသိမ်းဆောင်ရွက်ခဲ့ ရပြီး ဆက်လက်မဖြစ်ပွားစေရေး၊ တည်ငြိမ်အေးချမ်းမှုနဲ့ တရားဥပဒေစိုးမိုးမှုရရှိစေရန်အတွက် ပြည်ထောင်စုအစိုးရအဖွဲ့က ဖွဲ့စည်းပုံအခြေခံဥပဒေမှ ပေးအပ်ထားတဲ့ နည်းလမ်းများအားလုံးကို အသုံးပြုပြီး အစီအမံများနဲ့ဆောင်ရွက်လျက်ရှိပါတယ်။ နိုင်ငံတော်ရဲ့ တည်ငြိမ်အေးချမ်းမှုအခြေအနေများနှင့်တကွ ရှေးရှုဆောင်ရွက်နေတဲ့ နိုင်ငံရေး၊ စီးပွားရေးနဲ့ လူမှုရေးဖြစ်စဉ်များနှင့်စပ်လျဉ်းပြီး အဖျက်အမှောက်ဖြစ်ပေါ်လာနိုင်တဲ့ ဆူပူအကြမ်းဖက်မှုများကို ငြိမ်းချမ်းစွာ ဖြေရှင်းဆောင်ရွက်လျက်ရှိသလို လက်နက်များဖြင့် အကြမ်းဖက်မှုများ မဖြစ်ပေါ် စေရေးအတွက် ယခင်က သိမ်းဆည်းခဲ့တဲ့ လက်နက်များကို အေးချမ်းသာယာပြီး ခေတ်မီဖွံ့ဖြိုး တိုးတက်တဲ့ နိုင်ငံတော်သစ်တည်ဆောက်ပြီးစီးတဲ့ အချန်အထိ ဆက်လက်ထိန်းသိမ်းသွားရမည်သာ ဖြစ်ပါတယ်။ သို့ဖြစ်ပါ၍ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့အစိုးရလက်ထက်က နိုင်ငံ အဝှမ်းမှာ သိမ်းဆည်းခဲ့တဲ့ လိုင်စင် သို့မဟုတ် ပါမစ်ဖြင့် ကိုင်ဆောင်ခွင့်ပြုထားတဲ့လက်နက်နှင့် အခြားလက်နက်များကို မူလပိုင်ရှင် သို့မဟုတ် မူလပိုင်ရှင်၏ အမွေဆက်ခံခွင့်ရှိသူများအား ပြန်လည် ပေးအပ်ရန် အစီအစဉ်မရှိသေးပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားစွာသော ဥက္ကဋ္ဌကြီးခင်ဗျား။ ပြည်သူ့ လွှတ်တော်ဆိုင်ရာနည်းဥပဒေ ၁၄၄ နည်းဥပဒေခွဲ(ဃ)အရ ဆက်စပ်တဲ့မေးခွန်းအား လေးစားစွာ မေးမြန်းတင်ပြခွင့်ပြုပါခင်ဗျား။ ကျွန်တော်တို့ ၁၉၇ရ ခုနှစ် လက်နက်ကိုင်ဆောင်ရေးမူမှာ အပိုဒ် ၂၉ မှာဒေသဆိုင်ရာ လုံခြုံ ရေးအခြေအနေအရ ဆိုတဲ့ဟာပါပါတယ်။ နောက်ရဲတပ်ဖွဲ့သို့ အပ်နှံစေ၍ သိမ်းဆည်းနိုင်သည်ဆိုတဲ့အချက် ပါပါတယ်ခင်ဗျား။ အဲ့ဒီမှာ သိမ်းဆည်းတဲ့အခါမှ အပ်နှံစေ၍ သိမ်းဆည်းနိုင်ခြင်းဖြစ်ပါတယ်။ ဒါကိုအတိအကျ ဘယ်လိုထပ်ပြီးတော့ ပြဋ္ဌာန်းထားသလဲဆိုလို့ရှိရင် ၁၉၇ရ လက်နက်ကိုင်ဆောင်ရေးမူ နောက်ဆက်တွဲ တ(၁)တို့မှာဆိုလို့ရှိရင် မြို့နယ်ရဲတပ်ဖွဲ့မှူးထံမှာ ကျွန်တော်တို့အကြောင်းအရာမှာ လိုင်စင်သေနတ်အား နိုင်ငံတော်သို့ အပ်နှံခြင်းဆိုတဲ့အကြောင်းမှာ မှတ်သားရန်အချက်မှာ လက်နက်ကိုင်ဆောင်သူရဲ့ ဇနီးခင်ပွန်းကွယ်လွန်၍ ကျန်ရစ်သူမိသားစုနဲ့ အပ်နှံ ခြင်းဖြစ်ပါက သားရင်းသမီးရင်းအားလုံး၏ သဘောတူညီချက်ပါရရှိရပါမယ်ဆိုတဲ့ အချက်များနှင့် အတူ ဒီမူမှာပြဌာန်းထားပါတယ်။ ပြည်ထဲရေးနှင့် သာသနာရေးဝန်ကြီးဌာနက ၁၉၇ရခုနှစ်မှာ ကျွန်တော်တို့ ပြဋ္ဌာန်းထားတဲ့မူဖြစ်တဲ့အတွက် ဒါသည်လည်းပဲ တရားဝင်ဖြစ်တဲ့အတွက် ကျွန်တော်တို့ ဒီလိုသိမ်းဆည်းတဲ့အခါမှာ အပ်နှံပြီးတော့ သိမ်းဆည်းတဲ့ မူနဲ့အညီဆောင်ရွက်ခြင်းရှိ/မရှိ သိရှိလိုပါ ကြောင်းလေးစားစွာမေးမြန်းတင်ပြအပ်ပါတယ်။</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>ကျွန်တော်တို့ လက်နက်သိမ်းဆည်းရေးနဲ့ပတ်သက်ပြီးတော့မှ ၁၉၇ရ ခုနှစ် ဥပဒေအခန်း(၁၂) လက်နက်ကိုင်ဆောင် ခွင့်ပြုထားသော လက်နက်များကို သိမ်းဆည်းပိုင်ခွင့်မှာ အပိုဒ် ၂၉ မှာ ဒေသဆိုင်ရာလုံခြုံရေးအခြေ အနေအရ ပြည်ထဲရေးနှင့် သာသနာရေးဝန်ကြီးဌာနသည် လိုင်စင်ဖြင့်ဖြစ်စေ၊ ပါမစ်ဖြင့်ဖြစ်စေ ေနတ်ကိုင်ဆောင်ခွင့်ရရှိထားသူမည်သူ့ကိုမဆို ယင်းကိုင်ဆောင်လျက်ရှိသည့် သေနတ်နှင့် ခဲ၊ ယမ်း၊ မီးကျောက်များကို သက်ဆိုင်ရာပြည်သူ့ရဲတပ်ဖွဲ့ထံသို့အပ်နှံစေ၍ သိမ်းဆည်းနိုင်ပါသည်။ လိုင်စင် ဖြင့်ဖြစ်စေ ပါမစ်ဖြင့်ဖြစ်စေ သေနတ်ကိုင်ဆောင်ခွင့်ရရှိထားသူတစ်ဦးသည် အခန်း (၄)၊ အပိုဒ် ၉ တွင်ဖော်ပြထားရှိသည့်တာဝန်တစ်ခုကိုဖြစ်စေ၊ တာဝန်များကို ဖြစ်စေဆောင်ရွက်ရန် ပျက်ကွက်သည်ဟု ခိုင်လုံသည့်အကြောင်းရှိလျင် ပြည်ထဲရေးနှင့် သာသနာရေးဝန်ကြီးဌာနသည် ထိုသူအားယင်းကိုင်ဆောင်လျက်ရှိသည့် သေနတ်နှင့် ခဲ၊ ယမ်း၊ မီးကျောက်များကို သက်ဆိုင်ရာ ပြည်သူ့ရဲတပ်ဖွဲ့သို့အပ်နှံ၍ သိမ်းဆည်းနိုင်မည်ဆိုပြီးတော့ ဖော်ပြထားတာရှိပါတယ်။ ဒါကြောင့်မို့လို့ ဒီဥပဒေအရ ကျွန်တော်တို့ ဒေသဆိုင်ရာလုံခြုံရေးအခြေအနေအရ လိုင်စင်နှင့်ဖြစ်စေ၊ ပါမစ်နှင့်ဖြစ်စေ ကိုင်ဆောင်သူရဲ့ လက်နက်များကို ပြည်ထဲရေးနှင့် သာသနာရေးဝန်ကြီးဌာန မြန်မာနိုင်ငံရဲတပ်ဖွဲ့ကို အပ်နှံပြီးတော့ သိမ်းဆည်းထားခြင်းဖြစ်ကြောင်းတင်ပြအပ်ပါတယ်။</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>ဒုတိယဝန်ကြီး ဖြေကြားသွားတဲ့ အပိုဒ် ၂၉ ကို ကျွန်တော်က သိရှိပါတယ်ခင်ဗျား။ ကျွန်တော်ဆိုလိုတာက အဲ့ဒီ ၇ရ လက်နက်ကိုင်ဆောင်ရေး နောက်ဆက်တွဲ တ(၁)မှာဖော်ပြထားတဲ့ Format နှင့်အညီ သိမ်း/မသိမ်းကို ကျွန်တော်က အဲ့ဒါလေး ကိုသိရှိလိုခြင်းမေးမြန်းပါတယ်။ သို့သော်လည်းပဲ ယခုဖြေကြားမှုမပြုနိုင်ဘူးဆိုရင် နောင်မှာဆက်လက် ဖြေကြားဖို့ရာအတွက် ကျွန်တော့်အနေနဲ့ လေးစားစွာတင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>ဒီလက်နက်တွေ သိမ်းဆည်းမှုနဲ့ပတ်သက်ပြီးဆောင်ရွက်ခဲ့တာ ၁၉၉၈ ခုနှစ်၊ အောက်တိုဘာလ ၂၆ ရက်နေ့မှာဖြစ်ပါတယ်။ အဲ့ဒီတော့ အဲ့ဒီတုန်းက သိမ်းဆည်းထားတဲ့ စာရွက်၊ စာတမ်းတွေ အထောက်အထားတွေ ဒါတွေ ပြန်လည်ရှာဖွေပြီးတော့မှပဲ အခုမေးတဲ့မေးခွန်းကို ပြန်လည်ဖြေကြားနိုင်မှာဖြစ်ကြောင်း တင်ပြ အပ်ပါတယ်။</speech>
<speech type="speaker">ဒါ့ကြောင့် အမရပူရမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်းဦး မေးမြန်းတဲ့မေးခွန်းနှင့် ပတ်သက်ပြီးတော့ ဆက်လက်ရှင်လင်းဖြေကြားရန်ဆိုတဲ့ မှတ်ချက်ထားပြီးသင့်တော်တဲ့အချိန်မှာ ပြန်လည်ရှင်းလင်းပေးဖို့ ဖြစ်ပါတယ်</speech>
</Q-A>
<Q-A>
<title>ကျွဲ၊ နွားနှင့်ဆိတ်တို့အား တရားမဝင်ပြင်ပသို့ တင်ပို့ရောင်းချနေခြင်းကို တားမြစ်ရန်နှင့်စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဦးတင်မောင်၊ ချမ်းမြသာစည်မဲဆန္ဒနယ်မှမေးမြန်းဖို့ ဖြစ်ပါတယ်</speech>
<speech><mp id="313">ဦးတင်မောင်(ချမ်းမြသာစည်မဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ မင်္ဂလာပါလို့နှုတ်ခွန်းဆက်သပါရစေ။ ကျွန်တော်ကတော့ မန္တလေးတိုင်းဒေသကြီး၊ ချမ်းမြသာစည် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်မောင်ဖြစ်ပါတယ်။ ကျွန်တော်မေးမယ့် မေးခွန်း ကတော့ ကျွဲ၊ နွား၊ ဆိတ်တို့အားတရားမဝင် ပြည်ပသို့တင်ပို့ရောင်းချခြင်းကို တားမြစ်ရန်ဟူသော မေးခွန်းဖြစ်ပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်ရဲ့ နယ်စပ် အသီးသီးတွင် တစ်ဖက်နိုင်ငံများသို့ တရားဝင်တစ်မျိုး၊ မှောင်ခို၍တစ်ဖုံနည်းမျိုးစုံဖြင့် ခိုင်းနွားများ၊ ခိုင်းကျွဲများနှင့် ဆိတ်များကို တရားမဝင်ရောင်းဝယ်ဖောက်ကားနေကြပါတယ်။ အိန္ဒိယနိုင်ငံနယ်စပ်၊ ဘင်္ဂလားဒေ့ရှ်နိုင်ငံနယ်စပ်၊ လာအိုနိုင်ငံနယ်စပ်၊ ထိုင်းနိုင်ငံနယ်စပ်နှင့် တရုတ်နိုင်ငံ နယ်စပ်ဆက်စပ် လျက် ပင်လယ်ရေကြောင်းလမ်း၊ တောင်ကျော်လမ်း၊ တောင်ကြားလမ်း၊ ကားလမ်းများမှသယ်ယူ၍ မှောင်ခိုလုပ်ငန်းအဖြစ် လုပ်ကိုင်လျက်ရှိကြပါတယ်။ ဒါ့ကြောင့် မြန်မာနိုင်ငံအတွင်း နွား၊ ကျွဲနှင့် ဆိတ် ဈေးနှုန်းများ တစ်နေ့တခြားမြင့်တက်နေတာတွေ့ရှိရပါတယ်။ အမဲသားတစ်ပိသာလျှင် ၇၅၀၀ ကျပ်၊ ဆိတ်သားတစ်ပိသာလျှင် ၁၀၀၀၀ ကျပ်၊ ကျွဲသားတစ်ပိသာလျှင် ၆၅၀၀ ကျပ်အထိ မြင့်တက်နေကြောင်းတွေ့ရှိရပါတယ်။ အသားဈေးနှုန်းမြင့်မားမှုကြောင့် ပြည်သူများအသားစားသုံးမှုတွင် အခက် အခဲရှိနေပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံဟာ လက်မှု လယ်ယာမှစက်မှုလယ်ယာသို့ ကြိုးစားပြောင်းလဲနေသောအချိန်ဖြစ်ပါတယ်။ ရာခိုင်နှုန်းအနည်းငယ် သာ စက်မှုလယ်ယာသို့ ပြောင်းလဲနိုင်ပါသေးတယ်။ ကျန်ရာခိုင်နှုန်းများစွာသော တောင်သူ လယ်သမားများဟာ သာမန်နုပျိုသော နွားများ၊ ကျွဲများကိုသာ လယ်ယာလုပ်ငန်းခွင်တွင် အသုံးပြု ဆဲဖြစ်နေပါတယ်။ သို့သော် ယခုအခါမှာ ခိုင်းနွားတစ်ကောင် ၁၀ သိန်းကျပ်ခန့်၊ ခိုင်းကျွဲ၊ တစ်ကောင် ရ သိန်းကျပ် ခန့်အထိမြင့်တက်နေပါတယ်။ ဝင်ငွေမကောင်းသော ဆင်းရဲသည့်တောင်သူ လယ်သမား များအဖို့ ကျွဲ၊ နွားများဝယ်ယူပြီး လယ်ယာလုပ်ငန်းတွင် အသုံးမပြုနိုင်ဖြစ်နေပါတယ်။ ၎င်းအကြောင်း ကတစ်ချိန်မှာ တစ်နိုင်ငံလုံး ဆန်၊ ကောက်ပဲသီးနှံစသည့်အစားအစာများ လျော့နည်းလာနိုင်ပါတယ်။ အထက်ပါ ကျွဲ၊ နွား၊ ဆိတ်များ တစ်ဖက်နိုင်ငံသို့မှောင်ခိုတင်သွင်းမှုကြောင့် နံပါတ်(၁) ပြည်တွင်းအသားဈေးနှုန်းများ အလွန်မြင့်မား၍ ပြည်သူများ အသားစားသုံးရန်ခက်ခဲလာခြင်း၊ နံပါတ်(၂) လယ်ယာလုပ်ငန်းခွင်၌ ထွန်ယက်စိုက်ပျိုးရန် ကျွဲ၊ နွားများ ရှားပါးလာ၍ လယ်ယာစိုက်ပျိုးရေးထိခိုက် လာနိုင်ပြီး စားနပ်ရိက္ခာများရှားပါးလာနိုင်ခြင်း၊ ပြည်ပပို့ကုန် ဆန်နှင့် ပဲမျိုးစုံနည်းပြီး နိုင်ငံခြားဝင်ငွေ ကျဆင်းနိုင်ခြင်း၊ နံပါတ်(၃) တိရစ္ဆာန်များမှောင်ခိုမှုကြောင့် ရသင့်သော အကောက်အခွန်များမရ၍ နိုင်ငံတော်အတွက် ရသင့်သော အခွန်ငွေများဆုံးရှုံးခြင်းစသည့်ဆိုးကျိုးများမှ လွတ်ကင်းရာ တစ်ဖက် နိုင်ငံများသို့ ကျွဲ၊ နွားနှင့်ဆိတ်တို့အား တရားမဝင်တင်ပို့ရောင်းချခြင်းကို တားမြစ်ရန် သက်ဆိုင်ရာ ဝန်ကြီးဌာနများမှမည်ကဲ့သို့ ဆောင်ရွက်လျက်ရှိသည်ကိုသိရှိလို၍ ပြည်သူ့လွှတ်တော်ဥက္ကဋ္ဌကြီးမှ တစ်ဆင့်မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ အခု မန္တလေး တိုင်းဒေသကြီး၊ ချမ်းမြသာစည်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ရဲ့ မေးခွန်းနှင့်စပ်လျဉ်းလို့ကျွန်တော်မှဖြေကြားသွားမှာဖြစ်ပါတယ်။ပြည်ထောင်စုသမ္မတမြန်မာနိုင်ငံတော် မှာ လယ်မြေဧက ၁၄.၈ သန်းကျော်နဲ့ယာမြေဧက ၉.၅ သန်းက��ော်ရှိပြီး စပါးစိုက်ပျိုးမှုအနေနဲ့ မိုးစပါးဧက ၁၅.၅ သန်းကျော်နဲ့နွေစပါးဧက ၂.၃ သန်းကျော် စိုက်ပျိုးလျက်ရှိပါတယ်။ နိုင်ငံတော်ဟာ စိုက်ပျိုးရေးကို အဓိကအားထားတဲ့နိုင်ငံဖြစ်ပြီး လယ်ယာစိုက်ပျိုးရေးကို လက်မှုလယ်ယာစနစ်မှ စက်မှုလယ်ယာစနစ်သို့အသွင်ကူးပြောင်းနေတဲ့နိုင်ငံဖြစ်သော်လည်းပဲ လက်ရှိမှာ ကျွဲ၊ နွားများကို အဓိကထားအသုံးပြု ဆောင်ရွက်နေရဆဲဖြစ်တာကြောင့် ကျွဲ၊ နွားများကို တစ်ဖက်နိုင်ငံသို့ တရားမဝင် တင်ပို့ရောင်းချမှုမရှိစေရေးအတွက် အထူးကြပ်မတ်ဆောင်ရွက်လျက်ရှိပါတယ်။ လယ်ယာစိုက်ပျိုးရေး ကိုအခြေခံတဲ့ နိုင်ငံတစ်နိုင်ငံဖြစ်တာနဲ့အညီ ခိုင်းကျွဲ၊ ခိုင်းနွားများအား လယ်ယာစိုက်ပျိုးရေးလုပ်ငန်း အတွက် မရှိမဖြစ်လိုအပ်ခြင်းနှင့် ပြည်တွင်းအသားဈေးနှုန်းကြီးမြင့်မှုမရှိစေရေးတို့အတွက် ရည်ရွယ် ပြီးတော့ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ၁၉၉၉ ခုနှစ်၊ နိုဝင်ဘာလ ၂၆ ရက်စွဲဖြင့် အမိန့်ကြော်ငြာစာအမှတ် (၁၀/၉၉) ကို ထုတ်ပြန်၍ တိရစ္ဆာန်နှင့်တိရစ္ဆာန်ထွက်ပစ္စည်းများ ခေါင်းစဉ်အောက်မှာ ဆင်စွယ်၊ ကျွဲ၊ နွား၊ ဆင်၊ မြင်းနဲ့ရှားပါးတိရစ္ဆာန်များကို ပြည်ပသို့တင်ပို့ခွင့်မပြုဘဲ ကန့်သတ်ထားရှိခဲ့ကြောင်း သိရှိရပါတယ်။ ဒါ့အပြင် ၂၀၀၈ ခုနှစ်၊ စက်တင်ဘာလ ၄ ရက်နေ့မှာ ကျင်းပပြုလုပ်တဲ့ ပြည်ထောင်စုမြန်မာနိုင်ငံတော်အစိုးရအဖွဲ့ရဲ့ (၃၀/၂၀၀၈) ကြိမ်မြောက် အစည်း အဝေးရဲ့ သဘောတူညီချက်အရ ဆင်စွယ်၊ ကျွဲ၊ နွား၊ ဆင်၊ မြင်းနဲ့ရှားပါးတိရစ္ဆာန်များကို ပြည်ပသို့ တင်ပို့ခြင်းကိုခွင့်မပြု ဘဲ ဆက်လက်ကန့်သတ်ထားရှိပါတယ်။ နိုင်ငံတော်သမ္မတရုံးကလည်း အေးခဲ အမဲသားများတစ်ဖက်နိုင်ငံသို့ တရားမဝင်တင်ပို့မှုဟာ မြန်မာနိုင်ငံရဲ့ စိုက်ပျိုးရေးကဏ္ဍဖွံ့ဖြိုးမှုနှင့် စားသုံးကုန်ဖူလုံရေးကိုထိခိုက်စေနိုင်လို့ မိမိနိုင်ငံအတွင်း ကျွဲ၊ နွားများဖူလုံစွာမွေးမြူ နိုင်ပြီးမှသာ တရားဝင်တင်ပို့မှုကို စိစစ်ခွင့်ပြုရန်နဲ့ ထိထိရောက်ရောက်တားမြစ်ဆောင်ရွက်ရန် လမ်းညွှန်ထားရှိခဲ့ပါ တယ်။ သို့ဖြစ်တဲ့အတွက် ကျွဲ၊ နွား၊ အေးခဲအမဲသားများအပါအဝင် ကန့်သတ်ကုန်များကို နယ်စပ် ဒေသများမှတစ်ဆင့် တရားမဝင်လမ်းကြောင်းမျိုးစုံ၊ နည်းလမ်းပေါင်းစုံနဲ့ တစ်ဖက်အိမ်နီးချင်းနိုင်ငံ များသို့တင်ပို့မှုမရှိစေရေးအတွက် သက်ဆိုင်ရာတိုင်းဒေသကြီး/ပြည်နယ် အစိုးရအဖွဲ့များရဲ့ အစီ အစဉ်နဲ့ တာဝန်ရှိအဖွဲ့အစည်းများပါဝင်တဲ့ Mobile Ten များဖွဲ့စည်းပြီး တရားမဝင်ကုန်သွယ်မှုကို တားဆီးဆောင်ရွက်လျက်ရှိပါတယ်။ ဒါ့အပြင် ကျွဲ၊ နွား၊ ဆိတ်များကို တရားဝင်ခွင့်ပြုချက်မရှိဘဲ သယ်ဆောင်မှုမရှိစေရန် တိုင်းဒေသကြီး/ပြည်နယ် စည်ပင်နယ်နိမိတ်များဖြတ်ကျော်မှုကို တင်းကြပ်စွာစိစစ်ခြင်း၊ တားမြစ်ခြင်း တို့ကိုဆောင်ရွက်လျက်ရှိပါတယ်။ ကျွဲ၊ နွားစတဲ့ တိရစ္ဆာန်များကို ပြည်ပနိုင်ငံများသို့ မှောင်ခိုတင်ပို့ခြင်း ကို ၂၀၁၂ ခုနှစ် အရေးကြီးကုန်စည်နှင့် ဝန်ဆောင်မှုဥပဒေ ပုဒ်မ ၅ ဖြင့် တားမြစ်ထားသဖြင့် ဥပဒေနဲ့ အညီအရေးယူဆောင်ရွက်လျက်ရှိပါတယ်။ အေးခဲအမဲသားတင်ပို့ခြင်းနှင့်စပ်လျဉ်း၍ မြန်မာနိုင်ငံမှ တိရစ္ဆာန်များ၏ အသားထွက်ကုန်ပစ္စည်းများကို တရုတ်နိုင်ငံသို့တင်ပို့ရောင်းချခြင်းကို တရုတ်အစိုးရမှ ပိတ်ပင်ထားသကဲ့သို့ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနအနေဖြင့်လည်း ၂၀၁၂ ခုနှစ်၊ ဇူလိုင်လ ၁၂ ရက်နေ့နောက်ပိုင်းမှစပြီး အေးခဲအမဲသားများကို တစ်ဖက်နိုင်ငံသို့ တရားဝင်တင်ပို့ခွင့် လိုင်စင်ထုတ်ပေးခြင်းမရှိတော့တဲ့အတွက် အေးခဲအမဲသားများ တရားမဝင်သယ်ဆောင်တင်ပို့မှုများကို ဖမ်းဆီးအရေးယူလျက်ရှိပါတယ်။ ပြည်ထဲရေးဝန်ကြီးဌာန လက်အောက်မှာရှိတဲ့ မြန်မာနိုင်ငံရဲ့ တပ်ဖွဲ့ ကတစ်နိုင်ငံလုံးမှာ ၂၀၁၃ ခုနှစ်၊ ဇန်နဝါရီလမှ စက်တင်ဘာလ ၁၅ ရက်နေ့ထိ ကျွဲ၊ နွား မှောင်ခို ဖမ်းဆီးရရှိမှုမှာ ၃၂၉ မှု၊ တရားခံ ကျား ၁၁၆၀ ဦး၊ ကျွဲ၊ နွား၊ ဆိတ်၊ မြင်းစုစုပေါင်း ၄၂၇၈ ကောင်၊ အေးခဲအမဲသား ၁၃၀၉၄၄.၇၅ ပိသာတို့ကို ဖမ်းဆီးရမိသိမ်းဆည်း အရေးယူဆောင်ရွက်နိုင်ခဲ့ပြီး လက်အောက်တပ်ဖွဲ့များကို မိမိတို့နယ်မြေအလိုက် ကျွဲ၊ နွား မှောင်ခိုသတင်းများ စုံစမ်းဖမ်းဆီး ဆောင်ရွက်သွားရန် ညွှန်ကြားကြပ်မတ်လျက်ရှိပါတယ်။ နိုင်ငံခြားဝင်ငွေ တိုးတက်ရရှိရေးအတွက်ဆိတ်အရှင်တင်ပို့မှုကို မွေးမြူရေး၊ ရေလုပ်ငန်းနှင့် ကျေးလက်ဒေသဖွံ့ဖြိုးတိုးတက်ရေးဝန်ကြီးဌာန၊ မွေးမြူရေးနှင့်ကုသရေးဦးစီးဌာနရဲ့ ထောက်ခံချက်ဖြင့်မလေးရှားနိုင်ငံသို့ ၂၀၀၉-၂၀၁၀ ဘဏ္ဍာနှစ်မှာ ဆိတ်အရှင် ၈၀၃ ကောင်၊ ၂၀၁၀-၂၀၁၁ ဘဏ္ဍာနှစ်မှာ ဆိတ်အရှင် ၂၅၄၀ ကောင်နဲ့ ၂၀၁၃-၂၀၁၄ ဘဏ္ဍာနှစ်မှာ ဆိတ်အရှင် ၅၀၀ ကောင်နှင့်သိုးအရှင် ၃၀၀ ကောင်တို့ကို တင်ပို့ရန် ပို့ကုန်လိုင်စင် ခွင့်ပြု ထုတ်ပေးခဲ့ကြောင်း သိရှိရပါတယ်။ အေးခဲအမဲသားတင်ပို့မှုနှင့်စပ်လျဉ်း၍ ၂၀၀၉-၂၀၁၀ ဘဏ္ဍာရေးနှစ်မှာ ၅၂၈၈.၉၇၈ တန် (တန်ဖိုးအမေရိကန်ဒေါ်လာ ၁၁.၁၂၄ သန်း)၊ ၂၀၁၀-၂၀၁၁ ဘဏ္ဍာရေးနှစ်မှာ ၁၈၅၃၅.၄၅၄ တန် (တန်ဖိုးအမေရိကန်ဒေါ်လာ ၅၀.၅၉၄ သန်း)၊ ၂၀၁၁-၂၀၁၂ ဘဏ္ဍာရေးနှစ်မှာ ၁၄၆၉၁.၅၆ရ တန် (တန်ဖိုးအမေရိကန်ဒေါ်လာ ၅၁.၉၂ရ သန်း)၊ ၂၀၁၂-၂၀၁၃ ဘဏ္ဍာရေးနှစ်မှာ ၅၇၆၃.၂၅၂ တန် (တန်ဖိုးအမေရိကန်ဒေါ်လာ ၂၁.၉ သန်း) နှင့် အသီးသီးတင်ပို့ နိုင်ခဲ့ကြောင်းသိရှိရပါတယ်။ တရားမဝင်ကျွဲ၊ နွားမှောင်ခိုသယ်ဆောင်မှုများ ပပျောက်ရေးအတွက် ပြည်ထဲရေးဝန်ကြီးဌာနအပါအဝင် သက်ဆိုင်ရာဝန်ကြီးဌာနများ၊ သက်ဆိုင်ရာတိုင်းဒေသကြီး/ပြည်နယ် အစိုးရအဖွဲ့များ ပူးပေါင်းပါဝင်မှသာ တားဆီးထိန်းသိမ်းနိုင်မှာဖြစ်ပြီး တရားမဝင်ဆောင်ရွက်လျက် ရှိတဲ့လုပ်ငန်းများမှာ ပါဝင်ပတ်သတ်သူများကို ဖော်ထုတ်အရေးယူ ဆောင်ရွက်နိုင်ရေးအတွက် တိုင်းဒေသကြီး/ပြည်နယ်အစိုးရအဖွဲ့များကို တင်ပြပြီး မွေးမြူရေးနှင့်ကုသရေးဦးစီးဌာနအပါအဝင် ဆက်စပ်လျက်ရှိတဲ့ ဌာနဆိုင်ရာအဖွဲ့အစည်းများနှင့် ပူးပေါင်းကြပ်မတ်ကွပ်ကဲသွားရန် အထွေထွေ အုပ်ချုပ်ရေးဦးစီးဌာန(ရုံးချုပ်)ရဲ့ ၂၀၁၂ ခုနှစ်၊ စက်တင်ဘာလ ရ ရက်စွဲပါစာအမှတ်၊ ၁၀၀/၁-၅ (၁၄၆)ဦး ၅ ဖြင့် တိုင်းဒေသကြီး/ ပြည်နယ်အထွေထွေအုပ်ချုပ်ရေးဦးစီးဌာနများသို့ ညွှန်ကြားခဲ့ပြီး ကြပ်မတ်ဆောင်ရွက်လျက်ရှိပါတယ်။ တိုင်းဒေသကြီး/ပြည်နယ်များမှာ တရားမဝင် ကျွဲ၊ နွားမှောင်ခို သယ်ဆောင်မှုများပပျောက်စေရေးအတွက် သက်ဆိုင်ရာ တိုင်းဒေသကြီး/ ပြည်နယ်များက အပိုင်း လိုက်တာဝန်ခံပြီး တားမြစ်ကြပ်မတ်ဆောင်ရွက်လျက်ရှိတဲ့ အပြင်တရားမဝင် အေးခဲအမဲသားများ သယ်ဆောင်ဖြတ်သန်းမှုမရှိစေရေးအတွက် သက်ဆိုင်ရာဌာနများနဲ့ ပူးပေါင်းဆောင်ရွက်ပြီး ထိရောက် စွာတားဆီးကြပ်မတ်ဆောင်ရွက်လျက်ရှိပါတယ်။ တရားမဝင် သယ်ဆောင်ခဲ့တဲ့ ကျွဲ၊ နွားနဲ့ အေးခဲ အမဲသားများ တရားမဝင်ဖြတ်သန်းသယ်ဆောင်လာရာ လမ်းတလျောက်မှာရှိတဲ့ သက်ဆိုင်ရာ တိုင်းဒေသကြီး/ပြည်နယ် အထွေထွေအုပ်ချုပ်ရေးဦးစီးဌာနရုံးများအနေနဲ့ အဆင့်ဆင့်တာဝန်ယူ ကြီးကြပ်ဆောင်ရွက်သွားကြပါရန် အထွေထွေအုပ်ချုပ်ရေးဦးစီးဌာနမှလည်း ညွှန်ကြားကြပ်မတ် ဆောင်ရွက်လျက်ရှိပါတယ်။ ဒါ့အပြင် ပြည်တွင်းအသားဈေးနှုန်း မြင့်မားခြင်းမရှိစေရန်နဲ့ နိုင်ငံအဝှမ်းမှာရှိတဲ့ သက်ဆိုင်ရာစည်ပင်သာယာရေးအဖွဲ့များက ကျွဲ၊ နွား၊ ဆိတ်၊ ဝက်စတဲ့ အသားရောင်းချခြင်း လေလံများကိုနှစ်စဉ်စည်ပင်သာယာရေးအဖွဲ့နှင့်အတူ အထွေထွေအုပ်ချုပ်ရေးဦးစီးဌာနစတဲ့ အုပ်ချုပ် မှုအဖွဲ့အစည်းများက ကြီးကြပ်ပြီးဆောင်ရွက်လျက်ရှိပါတယ်။ လေလံရရှိတဲ့အဖွဲ့က သတ်မှတ်တဲ့ ဈေးနှုန်းဖြင့် ရောင်းချရန်သတ်မှတ်ထားပါတယ်။ မလိုက်နာပါက လေလံလိုင်စင်ဖျက်သိမ်းခြင်းစတဲ့ အရေးယူခြင်းများဖြင့်ဆောင်ရွက်လျက်ရှိပါတယ်။ လယ်ယာလုပ်ငန်းခွင်များမှာ ကျွဲ၊ နွားများရှားပါးမှုကို ကုစားရန်သာမက ခေတ်မီစက်မှုလယ်ယာစနစ်သို့ နိုင်ငံတော်ကစနစ်တကျ ပြောင်းလဲဆောင်ရွက် လျက်ရှိပါတယ်။ ခေတ်မီစက်ကိရိယာများဖြင့် ပျိုးထောင်ခြင်း၊ စိုက်ပျိုးခြင်းနှင့် ရိတ်သိမ်းခြင်းတို့ကို ဆောင်ရွက်နိုင်ရန် လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနက ခေတ်မီနည်းစနစ်များကို ဖော်ထုတ်ဖြန့်ဝေလျက်ရှိကြောင်းသိရှိရပါတယ်။ အဲ့ဒီလိုဆောင်ရွက်ခြင်းဖြင့် စားနပ်ရိက္ခာရှားပါးခြင်း နှင့် နိုင်ငံခြားဝင်ငွေကျဆင်းခြင်းတို့မဖြစ်အောင် ဆောင်ရွက်လျက်ရှိပါတယ်။ ယခုအခါ တရားမဝင် တင်ပို့/တင်သွင်းမှုများကို အကောက်ခွန်ဥပဒေဖြင့်သာမက ပိုမိုထိရောက်တဲ့ ပို့ကုန်သွင်းကုန်ဥပဒေ ဖြင့်ထိရောက်ဟန့်တားသော ပြစ်ဒဏ်ချမှတ်အရေးယူရေး ဆောင်ရွက်လျက်ရှိပါသည်။ သို့ဖြစ်ရာ တရားမဝင်ကျွဲ၊ နွားမှောင်ခိုသယ်ဆောင်မှုများအပါအဝင် ကန့်သတ်ကုန်များကို နယ်စပ်ဒေသများမှ တစ်ဆင့် တင်ပို့မှုပပျောက်စေရေးအတွက် ပြည်သူလူထုကို အသိပညာပေးဆောင်ရွက်ခြင်း၊ ဥပဒေဖြင့် ထိရောက်စွာအရေးယူခြင်းအပြင် တစ်ဘက်ကလည်း ကျွဲ၊ နွား၊ ဆိတ်များကို စီးပွားဖြစ်ထုတ်လုပ် တင်ပို့နိုင်အောင်ဆောင်ရွက်ပြီး လက်မှုလယ်ယာမှစက်မှု လယ်ယာဖြစ်အောင် ဆောင်ရွက်ခြင်းဖြင့် ပြည်တွင်းစားသုံးမှုဖူလုံတဲ့အပြင် ပြင်ပသို့တိုးချဲ့ တင်ပို့နိုင်ရေးကို တာဝန်ရှိအဖွဲ့အစည်းများနှင့်အတူ ပြည်သူများက ဝိုင်းဝန်းဆောင်ရွက်သွားရမည်ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူး တင်ပါတယ်။(ဩဘာသံများ)</speech>
<speech type="speaker">ဦးတင်မောင်ရဲ့ မေးခွန်းအင်မတန်မှကောင်းမွန်လို့ သက်ဆိုင်ရာ ပြည်ထောင်စု ဝန်ကြီးဌာနကလည်း အသေးစိတ်ရှင်းပြသွားပါတယ်။ သို့ရာတွင် ဒီကိစ္စဟာ ဝန်ကြီးဌာနတစ်ခုတည်း သက်ဆိုင်တဲ့ကိစ္စမဟုတ်ကြောင်းနဲ့ ပြည်သူလူထုအတွင်းမှာလည်း စိတ်ဝင်စားစရာကောင်းတဲ့ကိစ္စဖြစ် တဲ့အတွက် တရားမဝင်တင်ပို့ခြင်းမရှိအောင် မည်ကဲ့သို့စီမံဆောင်ရွက်ထားပါသလဲ။ တရားဝင်တင်ပို့ မှုမရှိဘဲနဲ့ ဒီကာလအထိ၊ မည်မျှအထိဖမ်းဆီးပြီးတော့ မည်ကဲ့သို့အရေးယူထားတယ်ဆိုတဲ့သိလိုတဲ့ အချက်များကိုလည်းနှုတ်နဲ့ မိမိလွှတ်တော်ဥက္ကဋ္ဌထံ သက်ဆိုင်ရာ တိုင်းဒေသကြီးများက တင်ပြထားခဲ့ တာလည်းရှိပါတယ်။ ဒါကြောင့်မို့လို့ တစ်ဖက်ကလည်း သက်ဆိုင်ရာဝန်ကြီးဌာန ရှင်းပြတဲ့နေရာမှာ တရားဝင်တင်ပို့ပြီး နိုင်ငံခြားဝင်ငွေရရှိရေးအတွက် ဆောင်ရွက်နေတယ်ဆိုတဲ့နေရာမှာ တရားဝင် တင်ပို့တဲ့နေရာမှာ အမှန်တကယ်လွယ်ကူချောမွေ့နိုင်စေရေးအတွက် မည်သို့မည်ပုံဆောင်ရွက်ထား တယ်ဆိုတာလည်း သက်ဆိုင်ရာဝန်ကြီးဌာနအသီးသီးနဲ့ ညှိနှိုင်းပြီးတော့ လွှတ်တော်ကတစ်ဆင့် ပြည်သူ များကို ရှင်းလင်းတင်ပြမယ်ဆိုရင် အခုလို တရားမဝင်တင်ပို့ရောင်းချခြင်းများလျော့နည်းပြီး တရားဝင် တင်ပို့ရောင်းချနိုင်ရေးအတွက်လည်း ကူညီဆောင်ရွက်နိုင်မှာဖြစ်တဲ့အတွက် အခု ဦးတင်မောင်ရဲ့ မေးခွန်းကို ပြည်သူ့လွှတ်တော်ရဲ့ ကိုယ်စား ထပ်ဆင့်မေးခွန်းဆန်သောဆောင်ရွက်မှုကို သက်ဆိုင်ရာ ဝန်ကြီးဌာနက အခြားဝန်ကြီးဌာနများနှင့်ညှိနှိုင်းပြီးတော့ လွှတ်တော်မှာ သင့်တော်တဲ့အချိန်မှာ ပြန်လည်ရှင်းလင်းတင်ပြပေးဖို့ လွှတ်တော်ဥက္ကဋ္ဌအနေနဲ့ အကြံပြုပြောကြားလိုပါတယ်။ ဒီနေ့အတွက် မေးခွန်းများမေးမြန်းခြင်းအစီအစဉ် ပြီးဆုံးပါပြီ။ အစည်းအဝေးကို မိနစ် ၃၀ ခန့်ခတ္တရပ်နားပါမယ်။</speech>
</Q-A>
</section>
<section value="Bill">
<bill>
<speech type="mc">ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ဦးသိန်းညွန့်၊ သင်္ဃန်းကျွန်းမဲဆန္ဒနယ်က ကလေးသူငယ်ဥပဒေ(နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ၉/၉၃) ကို ပြင်ဆင်သည့်ဥပဒေကြမ်းကို လက်ခံဆွေးနွေးရန်အဆိုတင်သွင်းခြင်းနှင့် ကိုယ်စားလှယ်တစ်ဦးက ထောက်ခံခြင်း</title>
<speech type="speaker">အစီအစဉ် ၆ ဖြစ်ပါတယ်။ ဦးသိန်းညွန့်၊ သင်္ဃန်းကျွန်းမဲဆန္ဒနယ် က ဥပဒေကြမ်းတစ်ခုပေးပို့ထားပါတယ်။ ပြည်သူ့လွှတ်တော်ဆိုင်ရာနည်းဥပဒေ ၁၈၂ နည်းဥပဒေခွဲ (ခ)အရ ကလေးသူငယ်ဥပဒေ (နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၉/၉၃) ကို ပြင်ဆင် သည့်ဥပဒေကြမ်းကို ပြည်သူ့လွှတ်တော်က လက်ခံဆွေးနွေးရန် အဆိုတင်သွင်းဖို့ ဦးသိန်းညွန့်အား ဖိတ်ခေါ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကလေးသူငယ်ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ဥပဒေအမှတ် ၉/၉၃) ကို ပြင်ဆင်တဲ့ဥပဒေကြမ်းကို ဥက္ကဋ္ဌကြီးမှတစ်ဆင့်လွှတ်တော်သို့ အကျိုးအကြောင်းပြုပြီးတော့ ကျွန်တော်တင်သွင်းပါမယ်။ အရင်ဆုံး ကျွန်တော်တင်ပြ ချင်တဲ့ ကျိုးကြောင်းဖော်ပြချက်ကတော့ သက်ငယ်ပေါ်မှာကျူးလွန်တဲ့ မုဒိမ်းမှုအခြေအနေပါ။ ကျွန်တော်တို့ ဥပဒေအကျိုးဆောင်အဖွဲ့တစ်ခုဖြစ်တဲ့ သမာဓိဖောင်ဒေးရှင်းက ကောက်ယူတဲ့စာရင်း အရပင်လျင် ၂၀၀၈ ခုနှစ်နှင့် ၂၀၁၁ ခုနှစ်မှာ ကလေးသူငယ်တွေအပေါ်မှာ ကျူးလွန်တဲ့ မုဒိမ်းမှုဟာ ၈၈၀ ၀န်းကျင်ရှိကြောင်းသိရပါတယ်။ ဒီလိုပါပဲ ပြီးခဲ့တဲ့ ရန်ကုန်တိုင်းဒေသကြီး လွှတ်တော်အစည်း အဝေးမှာ ရန်ကုန်တိုင်းဒေသကြီး လုံခြုံ ရေးဝန်ကြီး ဗိုလ်မှူးကြီးတင်ဝင်းရဲ့ တင်ပြချက်အရပင် ရန်ကုန် တိုင်းဒေသကြီးတစ်ခုတည်းမှာပင် ၁၀ နှစ်မှ ၁၅ နှစ်အရွယ် ကလေးသူငယ်အပေါ်တွင် ကျူးလွန်တဲ့ မုဒိမ်းမှုများဟာ ဒီ ၂၀၁၂-၂၀၁၃ မှာ ၈၈ မှုရှိကြောင်းသိရပါတယ်။ ၁၃၅ မှုမှာ ကလေးသူငယ်ကို ကျူးလွန်တဲ့အမှုဟာ ထက်ဝက်ကျော်ပါတယ်။ အဲဒီတော့ ဒီလို မှုခင်းအခြေအနေနဲ့ပတ်သက်ပြီးတော့ ရန်ကုန်တိုင်းဒေသကြီးတစ်ခုတည်းမှာတောင်ဒီလောက်ဖြစ်နေရင် သမာဓိဖောင်ဒေးရှင်းက ကောက်ယူ တဲ့စာရင်းအရ သိရတဲ့စာရင်းအပြင် မသိရတဲ့စာရင်းတွေအရဆိုရင်တော့ ဒီအချက်အလက်တွေကို ကပင် ကျွန်တော်တို့ လူ့အဖွဲ့အစည်းကို အင်မတန်မှ ခြိမ်းခြောက်တဲ့အဆင့် ရောက်နေပါတယ်။ ကလေးသူငယ်ဆိုတာ နိုင်ငံရဲ့ အနာဂတ်ပါ။ တစ်ခါ ကလေးသူငယ်ထဲမှာမှ အမျိုးသမီးတွေရဲ့ ဘဝကို အင်မတန်ငယ်ရွယ်နုနယ်တဲ့အချိန်မှာ အခုလို မုဒိမ်းမှုကျူးလွန်ခြင်းဖြင့် ပြုကျင့်ခံရတဲ့ကလေးသူငယ် ဟာသူ့ရဲ့ ဘဝတစ်လျှောက်လုံး သူ့ရဲ့ စိတ်ဓာတ်ထိခိုက်ပြီးတော့ လူဟာ အသက်ရှင်လျက်နဲ့ သေနေရတဲ့ ဘဝမျိုးရောက်ခဲ့ပါတယ်။ အခုနောက်ဆုံးကြားရတဲ့ တနင်္သာရီတိုင်းဘက်က သတင်းအရဆိုရင် အသက် ၅ နှစ်အရွယ် ကလေးသူငယ်ကို မုဒိမ်းကျင့်တဲ့အတွက် အဲဒီ ကလေးသူငယ်ဟာ အသက်ပါ သေဆုံးရတဲ့အထိဖြစ်ကြောင်း အခုရက်ပိုင်းဂျာနယ်တွေမှာ နောက်ဆုံး ဖော်ပြနေပါတယ်။ အဲဒီတော့ ကျွန်တော်တို့ လူ့အဖွဲ့အစည်းဟာ ဒီအသက်အရွယ်တွေကို အိမ်ထောင်ပြုဖို့၊ ထိမ်းမြားဖို့ အခုလို သားမယားအဖြစ် ပြုကျင့်ဖို့ခွင့်ပြုတဲ့ လူ့အဖွဲ့အစည်းမဟုတ်ပါဘူး။ အဲဒီလို ကလေးသူငယ်တွေကို ငယ်ငယ်ရွယ်ရွယ်လက်ထပ်ခွင့်ပြုခဲ့တဲ့ သူတို့ရဲ့ ယဉ်ကျေးမှုအရပြုခဲ့တဲ့ အရှေ့အလယ်ပိုင်းနိုင်ငံတချို့ မှာပင် လွန်ခဲ့တဲ့ ၁ လကျော်လောက်က အသက် ၈ နှစ်အရွယ် မိန်းကလေးတစ်ဦး မင်္ဂလာဆောင်တဲ့ ညမှာပင် သေဆုံးခဲ့တယ်ဆိုတဲ့သတင်းကိုလည်း မီဒီယာတွေမှာ ကျွန်တော်တို့ ကျယ်ကျယ်ပြန့်ပြန့် ဖတ်ရှုလေ့လာနိုင်ပါတယ်။ အဲဒီတော့ ကျွန်တော်တို့ အခုတင်ပြတဲ့အချက်တွေက ဒီဥပဒေကြမ်းကို တင်သွင်းဖို့လိုအပ်ပြီလို့ ယူဆတဲ့အတွက် ဥက္ကဋ္ဌကြီးမှတစ်ဆင့် ပြည်သူ့လွှတ်တော်ကို တင်သွင်းရပါ တယ်။ နောက်ဒုတိယအချက်က သေဒဏ်နှင့်ပတ်သက်၍ လွှတ်တော်ကိုတင်ပြချင်တဲ့အချက်ကတော့ ကျွန်တော်တို့ အခုလက်ရှိ ပြစ်မှုဆိုင်ရာဥပဒေပုဒ်မ ၃၇၆ မှာ မုဒိမ်းမှုနှင့်ပတ်သက်ပြီးတော့ ကျူးလွန် တဲ့သူကို တစ်သက်တစ်ကျွန်းဒဏ် ၁၀ နှစ်အထိ ထောင်ဒဏ်အမျိုးမျိုးချမှတ်ရမည့်အပြင် ငွေဒဏ် လည်းချမှတ်နိုင်ပါတယ်။ ဒါ့အပြင် မုဒိမ်းကျင့်ခံရတဲ့မိန်းမဟာ မိမိမယားဖြစ်ပြီးတော့ အသက် ၁၂ နှစ်အောက်မဟုတ်လျှင် မုဒိမ်းကျင့်တဲ့ ထိုလင်ကို ၂ နှစ်အထိ ထောင်ဒဏ်တစ်မျိုးမျိုးဖြစ်စေ၊ ငွေဒဏ် ဖြစ်စေ ဒဏ်နှစ်ရပ်စလုံးချမှတ်ရမယ်လို့ ပြဋ္ဌာန်းထားပါတယ်။ ဒီဥပဒေပြဋ္ဌာန်းချက်တွေဟာ ခုနက ကျွန်တော်တင်ပြတဲ့ ကလေးသူငယ်တွေအပေါ်မှာ ကျူးလွန်တဲ့ မုဒိမ်းမှုများနှင့်လုံလောက်ရဲ့ လား။ ဥပဒေဆိုတာက ခေတ်ကာလအခြေအနေ လိုအပ်ချက် လူ့အဖွဲ့အစည်းရဲ့ တောင်းဆိုချက်ပေါ်မှာ မူတည်ပြီးတော့ ကျွန်တော်တို့ ပြန်ပြီးပြင်ဆင်ကျင့်သုံးရတာတွေရှိပါတယ်။ ဒီနေ့ပဲ နိုင်ငံတကာမှာ ကြည့်ရင် သေဒဏ်ကျင့်သုံးတဲ့နိုင်ငံတွေ၊ သေဒဏ်မကျင့်သုံးတဲ့နိုင်ငံတွေ ဥပမာ အမေရိကန်နိုင်ငံမှာပင်သေဒဏ်ကျင့်သုံးတဲ့ ပြည်နယ်၊ မကျင့်သုံးတဲ့ပြည်နယ် သေဒဏ်ကိုသတ်မှတ်ထားတဲ့အချက် သေဒဏ် နှင့်အကျုံးဝင်တဲ့မှုခင်း၊ မှုခင်းအမျိုးမျိုးခွဲခြားပြီးတော့ ကျင့်သုံးနေကြရတာရှိပါတယ်။ အခုဒီမှာ ကျွန်တော်က ပြစ်မှုဆိုင်ရာဥပဒေမှာမတင်ဘဲနဲ့ ကလေးသူငယ်ဥပဒေမှာ ပြင်ဆင်ချက်တင်သွင်းခြင်း ဖြစ်ပါတယ်။ ကျွန်တော်တို့ ဥပဒေမှာပြစ်မှုဆိုင်ရာ ဥပဒေဆိုတာရှိပါတယ်။ ဒီဥပဒေတွေမှာ သတ်မှတ်တဲ့ ပြစ်ဒဏ်တွေဟာ အခြေအနေနဲ့ မကိုက်ညီတော့ဘူး။ မလိုအပ်ဘူးဆိုရင် အထူးဥပဒေများ ပြဋ္ဌာန်းရ မှာပါ။ ဥပမာ ၁၉၄၈ ခုနှစ် အဂတိလိုက်စားမှုတားမြစ်ရေးဥပဒေ ရာဇသတ်ကြီးပြစ်ဒဏ်မှာ ဒီလာဘ် ပေးလာဘ်ယူမှုနှင့်ပတ်သက်ပြီး ပါပေမယ့် မလုံလောက်တဲ့အခါမှာ ဒီဟာကို ပြင်ဆင်ပြီးတော့ အထူး ဥပဒေပြင်ဆင်ပြီးသတ်မှတ်ခဲ့သလိုပါပဲ။ အဲဒီလိုပဲ ကျွန်တော်တို့ ဒီနေ့ဥပဒေကိုပြန်ကြည့်ရင် သေဒဏ် ပေးထားတဲ့ အထူးဥပဒေတွေရှိပါတယ်။ တစ်ခုကတော့ ပြန်လည်ရုပ်သိမ်းလိုက်ပြီဖြစ်တဲ့ ၁၉၆၅ ခုနှစ် ဆိုရှယ်လစ်စီးပွားရေးစနစ်ကို ကာကွယ်တဲ့ဥပဒေ နောက်တစ်ခုကတော့ ဒီနေ့အထိ ကျင့်သုံးနေတဲ့ မူးယစ်ဆေးဝါးနှင့်ပတ်သက်တဲ့ အထူးဥပဒေတွေဟာ သေဒဏ်အထိသတ်မှတ်ထားပါတယ်။ အဲဒါ မူလ ရာဇသတ်ကြီးမှာတော့ အရင်အခေါက်က ကျွန်တော်တင်ပြခဲ့ပြီးပါပြီ။ မဖြစ်မနေသေဒဏ်ပေးရမယ့် ပြဋ္ဌာန်းချက်က တစ်ခုပဲပါပါတယ်။ သေဒဏ်ပေးလိုက ပေးနိုင်တဲ့ပြဋ္ဌာန်းချက်က ၅ ခုပါတယ်။ ဒါကို ရ ကြိမ်မြောက် လွှတ်တော်မှာတုန်းက ကျွန်တော် အကျယ်တဝင့်ရှင်းလင်းတင်ပြခဲ့ပါတယ်။ အခု ဒီမှာ ကတော့ ကျွန်တော်ဘာဖြစ်လို့ ကလေးသူငယ်ဥပဒေကို ပြင်ဆင်ချက်တင်ရသလဲဆိုရင် ဒီကလေး သူငယ်ဥပဒေသည်ပင်လျင် ၁၉၉၃ ခုနှစ် ဇူလိုင်လမှာ ပြဋ္ဌာန်းခဲ့တဲ့အတွက် အခုဆိုရင် အနှစ် ၂၀ ကျော်လာပါပြီ။ ဒါကြောင့် အခုဖြစ်ပျက်နေတဲ့ ကာလဒေသနှင့် ကိုက်ညီမှုမရှိတော့ပါဘူး။ ဒီကလေးသူငယ် ဥပဒေ ၆၆ (စ) မှာ ကလေးသူငယ်အား ညစ်ညမ်းသော ရုပ်ရှင်၊ ဗီဒီယို၊ ရုပ်မြင်သံကြား သို့မဟုတ် ဓာတ်ပုံရိုက်ကူးခြင်း အဲဒီပြဋ္ဌာန်းချက်ကို ကျူးလွန်ရင် ထောင်ဒဏ် ၂ နှစ်၊ ငွေဒဏ် ကျပ် ၁၀၀၀ ဒဏ်နှစ်ရပ်စလုံးသတ်မှတ်ရမယ်လို့လည်း ပြဋ္ဌာန်းထားပါတယ်။ အခုခေတ် တရားစီရင်ရေးစနစ်ရဲ့ အနေအထားအရဆိုရင် ဒီလိုပြစ်မှုကျူးလွန်တဲ့သူကို ဒဏ်ငွေတပ်လိုက်ရင်တောင် အခုဥပဒေနှင့် ကိုက်ညီတယ်လို့ ပြောရမယ့်အခြေအနေမျိုးဖြစ်နေပါတယ်။ အဲဒီတော့ ဒီမှာ တင်ပြချင်တဲ့အချက်က ၂၀၀၃ ခုနှစ်၊ စက်တင်ဘာလ ၁၄ ရက် စနေနေ့ထုတ် Daily Eleven ဂျာနယ်မှာ အကြွေးကိစ္စဖြင့် အကြပ်ကိုင်၍ အသက်မပြည့်သည့် မိန်းကလေးအား မဖွယ်မရာလုပ်ခိုင်းပြီး အခုတည်ဆဲဥပဒေနှင့် ဒီအထိအကျုံးဝင်ပါတယ်။ ဓာတ်ပုံရိုက်ကာ သားမယားပြုကျင့်မှုဖြစ်ပွားဆိုတဲ့အခါကျတော့ ဒီတည်ဆဲ ကလေးသူငယ် ဥပဒေပြဋ္ဌာန်းချက်နဲ့ဆိုရင် မလုံလောက်တော့ပါဘူး။ အဲဒါကြောင့် ဒီနေ့ ဒီကလေး သူငယ်ဥပဒေကို ဒီမူလပြဋ္ဌာန်းထားတဲ့ ပုဒ်မ ၆၅ မှာ သီးခြားနောက်ထပ် ၆၅ (က) အဖြစ် ပြဋ္ဌာန်း ပြီးတော့ ခုနက ရွှေပြည်သာမြို့နယ်မှာဖြစ်တဲ့ကိစ္စမျိုးဆိုရင် တစ်ဆက်တစ်စပ်တည်း ဒီကလေးသူငယ် မှာမုဒိမ်းမှုကျူးလွန်တယ်။ ကျူးလွန်ဖို့အားထုတ်တယ်ဆိုရင် တစ်သက်တစ်ကျွန်းဒဏ်ဖြစ်စေ၊ သေဒဏ် ဖြစ်စေ ချမှတ်ရမယ်ဆိုပြီးတော့ ဒါကျွန်တော်တို့ ဥပဒေမှာ ပြင်ဆင်ချက်တင်သွင်းထားခြင်းဖြစ်ပါတယ်။ လေးစားအပ်သော ပြည်သူ့လွှတ်တော် ဥက္ကဋ္ဌကြီးခင်ဗျား။ ဒီလိုထိရောက်တားဆီးတဲ့ ပြစ်ဒဏ် များကို သတ်မှတ်မယ်ဆိုရင် ကျွန်တော်တို့ ကလေးသူငယ်တွေရဲ့ အနာဂတ်ကို ကျွန်တော်တို့ လုံခြုံအောင်ကာကွယ်ပေးနိုင်လိမ့်ပါမယ်။ ဒါကြောင့် ပြစ်မှုဥပဒေ ၃၇၆ မှာ မလုံလောက်တာကို ကလေး သူငယ်အထူးဥပဒေမှာပြင်ဆင်ပြီးတော့ ကျွန်တော်တို့ ဆောင်ရွက်ရမယ့် အချိန်ရောက်ပြီလို့ ကျွန်တော် ကတော့ ရိုးသားစွာယုံကြည်ပါတယ်။ ဒီနေ့ပဲ ကျွန်တော်တို့ လူထုရဲ့ သဘောထားတွေကို လေ့လာ ကြည့်ရင် ဒလမြို့နယ်မှာဆိုရင် မုဒိမ်းမှုကျူးလွန်တဲ့လူတွေကို ပြင်းထန်ထိရောက်စွာပေးဖို့ လူထုကဆန္ဒ ဖော်ထုတ်ကြပါတယ်။ ဒီလိုပါပဲ စာရေးဆရာ ရွှေကူမေနှင်းကဆိုရင် Hot New ဂျာနယ်ကနေ မုဒိမ်းမှု ကျူးလွန်တဲ့သူတွေကို သေဒဏ်ပေးဖို့ အမျိုးသမီးတွေရဲ့ ကိုယ်စား အကျိုးအကြောင်းနဲ့ဖော်ပြရေး သားလာပါတယ်။ အဲဒီလို အချက်အလက်တွေအပြင် ဒီနေ့ ကျွန်တော်တို့ ပြည်သူတွေရဲ့ ဆန္ဒ၊ ပြည်သူ တွေရဲ့ သဘောထား၊ ပြည်သူတွေရဲ့ အသံကို နားထောင်ကြည့်လိုက်တဲ့အခါမှာ ဒီမုဒိမ်းသမားတွေ ဆရာတော်ကြီးတစ်ပါး မိန့်ကြားသလိုပေါ့။ လူ့တိရစ္ဆာန်တွေကို သေဒဏ်ပေးဖို့ကို လိုလိုလားလား ရှိတာပါ။ ဘာကြောင့်လဲဆိုတော့ ကျွန်တော်တို့ လူ့အဖွဲ့အစည်းမှာ ဘယ်တုန်းကမှ အင်မတန်ကြားရခဲတဲ့ ဖခင်ဖြစ်သူကတောင် သမီးအရင်းကို ကျူးလွန်တဲ့အထိ ဖြစ်ပျက်လာတဲ့အတွက် ဒီအခြေအနေ မျိုးကို သေဒဏ်အဖြစ် ဒီကျူးလွန်တဲ့သူတွေကို သတ်မှတ်ဖို့ရေးလာပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပြည်သူ့အသံကိုနာခံ တဲ့အခါမှာ အချက်အလက်အမှန်ကို အရင်းခံအတိုင်းရှာဖွေဖို့လိုတယ်။ ဂိုဏ်းဂဏ စိတ်ဓာတ်နဲ့ သို့မဟုတ် အခြားအစွဲအလမ်းနဲ့ ငါနဲ့မတူတဲ့သူက တင်လိုက်ရင် ဘယ်နည်းနဲ့ဖြစ်ဖြစ် ဟိုအကြောင်းပြ ဒီအကြောင်းပြုပြီးတော့ ပယ်ချဖို့ ကြိုးစားရင်တော့ ဒါဒီနေ့ ပြည်သူတွေရဲ့ သဘောထားနဲ့ ဆန့်ကျင်နေ လိမ့်မယ်လို့ ကျွန်တော် ပွင့်ပွင့်လင်းလင်းတင်ပြလိုပါတယ်။ ကနေ့ထုတ်တဲ့ ရန်ကုန်တိုင်းသတင်းစာ မှာပင် မုဒိမ်းမှုကျူးလွန်တဲ့ သတင်းစာတွေကိုပဲဖတ်နေရတယ်။ နောင်ကျဉ်အောင် ပြစ်ဒဏ်ချမှတ်တဲ့ သတင်းတွေကို မဖတ်ရသေးဘူးဆိုပြီးတော့ ကာတွန်းဆရာများကပငလျှင် ကျွန်တော်တို့ ဒီနေ့ နိုင်ငံရဲ့ မုဒိမ်းသမားတွေအပေါ်မှာ ထားရှိတဲ့သဘောထားကို အားမလိုအားမရဖြစ်တဲ့အချက်တွေကို အခု ဂျာနယ်တွေမှာ အတိအလင်းရေးသားဖော်ပြနေပြီဖြစ်ပါတယ်။ လေးစားအပ်သော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီလိုအခြေအနေတွေမှာ ကျွန်တော်တို့ ဆောင်ရွက်ရမယ့်တာဝန်တွေ ကျွန်တော်တို့မှာရှိပါတယ်။ ဒီတာဝန်တွေက ဘာလဲဆိုတော့ ကျွန်တော်တို့ နိုင်ငံရဲ့ ဖွဲ့စည်းပုံအခြေခံဥပဒေ၊ ဖွဲ့စည်းပုံအခြေခံဥပဒေပုဒ်မ ၃၂ ပုဒ်မခွဲ (က)မှာ မိခင်နှင့် ကလေး သူငယ်တွေကို ကာကွယ်စောင့်ရှောက်ပေးရမယ်လို့ ကျွန်တော်တို့ ဥပဒေပြဋ္ဌာန်းထားပါတယ်။ အဲဒီတော့ ကလေးသူငယ်တွေကို ကျွန်တော်တို့ လက်တွေ့ဘယ်လိုကာကွယ်စောင့်ရှောက်နိုင်မလဲ။ တည်ဆဲဥပဒေလောက်နဲ့ ကာကွယ်ဖို့မရတော့ဘူးဆိုတာ အခြေအနေကနေ မီးမောင်းထိုးပြနေပါတယ်။ နောက်တစ်ခုကတော့ နိုင်ငံပေါင်း ၁၉၁ နိုင်ငံပါဝင်ပြီးတော့ ကျွန်တော်တို့ နိုင်ငံကလည်း ၁၉၉၁ ခုနှစ်မှာ လက်မှတ်ရေးထိုးခဲ့တဲ့ ကုလသမဂ္ဂညီလာခံ သဘောတူစာချုပ်ဖြစ်တဲ့ ကလေးသူငယ်အခွင့် အရေးများဆိုင်ရာဥပဒေ အပိုဒ် ၃၄ မှာလည်း ကလေးသူငယ်အားလုံးသည် လိင်မှုကိစ္စဆိုင်ရာ စော်ကားညှဉ်းပန်းခြင်းမှ အကာအကွယ်ရပိုင်ခွင့်ရှိတယ်လို့ ပြဌာန်းထားပါတယ်။ အဲဒီအပေါ်မှာလည်း ကျွန်တော်တို့ နိုင်ငံတကာသဘောတူညီချက်ပေါ်မှာ လက်မှတ်ရေးထိုးထားခဲ့တယ်။ အဲဒါတွေကြောင့် ကျွန်တော်တို့ရဲ့ အခြေခံဥပဒေအရရော လက်မှတ်ထိုးထားတဲ့ နိုင်ငံတကာသဘော တူညီချက်တွေ အရရော ဒီနေ့ကလေးသူငယ်တွေရဲ့ စိတ်ပိုင်းရုပ်ပိုင်းကို ဖျက်ဆီးလိုက်တာဟာ အမှန်မှာ ကလေး သူငယ်တွေကို သေဒဏ်ပေးလိုက်တဲ့သဘောပါပဲ။ အဲဒီတော့ ကလေးသူငယ်တွေကို အနာဂတ်ကို ဖျက်ဆီးပြီး သေဒဏ်ပေးလိုက်တဲ့လူတွေအတွက် သူတို့နဲ့ထိုက်တန်တဲ့ ပြစ်မှုဆိုင်ရာပြဋ္ဌာန်းချက်ကတော့ သေဒဏ်ကို သတ်မှတ်ရပါမယ်။ ဒါပေမယ့် ဥပဒေထဲမှာ တစ်သက်တစ်ကျွန်းဒဏ်ပါခံထားပါ တယ်။ ဘာကြောင့်လဲဆိုတော့ သေဒဏ်နှင့် တစ်သက်တစ်ကျွန်းဒဏ် အမြင့်ဆုံးပြစ်ဒဏ်ကို ထည့်ထား တဲ့နေရာမှာ အခုလို လွဲမှားတဲ့တရားစီရင်ရေးစနစ်အောက်မှာ မှားမှားယွင်းယွင်းဖြစ်သွားမှာကိုလည်း ဒါစိုးရိမ်မှုထားပါတယ်။ သို့သော် ဘယ်သို့ပင်ဖြစ်ဖြစ် ဒီနေ့ ကျွန်တော်တို့ လွှတ်တော်ကြီးဟာ ကျွန်တော် တို့နိုင်ငံ ကလေးသူငယ်တွေအပေါ်မှာ ခြိမ်းခြောက်နေတဲ့ မုဒိမ်းသမားတွေကို ကလေးသူငယ်တွေရဲ့ မိဘများနှင့်အတူ စိုးရိမ်ပူပန်ပြီးတော့ ကျွန်တော်တို့လွှတ်တော်ကြီးက အကာအကွယ်ပေးနေတယ်။ ဒီပြဿနာကို စိတ်ဝင်စားတယ်။ ဒီပြဿနာကို အလေးထားတယ်ဆိုတာ ဖော်ပြတဲ့အနေနဲ့ ကျွန်တော် တင်သွင်းတဲ့ဥပဒေကြမ်းကိုတော့ လက်ခံဆွေးနွေးပေးပါလို့ ဥက္ကဋ္ဌကြီးမှတစ်ဆင့် လွှတ်တော်ကို လေးလေးစားစား ကျွန်တော်တင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">စေတနာနဲ့ ရည်ရွယ်ချက်ကောင်းပါတယ်။ သို့သော် ပြောဆိုသုံးနှုန်းတဲ့ နေရာ မှာတော့ ဦးသိန်းညွန့် သတိထားဆင်ခြင်စရာတွေတွေ့လာပါတယ်။ ယနေ့လို လွဲမှားသော တရား စီရင်မှုဆိုတဲ့စကားဟာ တရားစီရင်ရေးအဖွဲ့တစ်ခုလုံးကို ထိခိုက်စေတဲ့စကားဖြစ်တဲ့အတွက် ဒီလိုစကား မျိုးမသုံးသင့်ပါဘူး။ တကယ်လို့ တွေ့ရှိတယ်ဆိုလို့ရှိရင်လည်း တွေ့ရှိတဲ့ အကြောင်းအရာပေါ်မှာ တိတိကျကျဖော်ပြသင့်ပါတယ်။ ဒါကြောင့်မို့လို့ နောင်အခုလို အဖွဲ့အစည်းတစ်ခုလုံးကို ထိခိုက် စေသော၊ အထင်အမြင်လွဲစေသော၊ သိက္ခာကျစေသောကိစ္စများကို လွှတ်တော်ကိုယ်စားလှယ်များ ပီပီ သတိပြု ဆင်ခြင်ဖို့လိုကြောင်း သတိပေးပါတယ်</speech>
<speech type="speaker">ဦးသိန်းညွန့်ရဲ့ အဆိုကို ထောက်ခံမယ့် လွှတ်တော်ကိုယ်စားလှယ်အားဖိတ်ခေါ် ပါတယ်</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးမင်္ဂလာပါ။ ရိုသေလေးစားရပါသော ဥက္ကဋ္ဌကြီးရှင်။ လက်ရှိနိုင်ငံတော်အတွင်းမှာ ကလေးသူငယ်များ တွေ့ကြုံနေရတဲ့လုပ်အား ခေါင်းပုံ ဖြတ်ခံရမှုများ၊ ကျွန်ပြု စေခိုင်းခံရမှုများ အထူးသဖြင့်တော့ လက်ရှိမှာ အမျိုးသမီးကလေးသူငယ် အရွယ်လေးများ ၃ နှစ်သမီး မိန်းကလေးကိုတောင်မရှောင်ဘဲ လိင်စော်ကားခံနေရနေမှုများ ပိုမို များပြားလာနေတာကို တွေ့ရှိနေရပါတယ်ရှင်။ စော်ကားခံရတဲ့ ကလေးလေးဟာ အသက်ကလေး များတောင်သေဆုံးနေရတာကိုလည်း တွေ့မြင်သိရှိနေရပါတယ်။ အဲဒါကြောင့်မို့လို့ ဒီကလေးသူငယ် ဥပဒေကို လက်ရှိအခြေအနေနှင့်အညီ ပြင်ဆင်ရန်အတွက် ကျွန်မအနေနဲ့ အလေးအနက်ယုံကြည်တဲ့ အတွက်ကြောင့် ဦးသိန်းညွန့်၊ သင်္ဃန်းကျွန်းမဲဆန္ဒနယ်က ကလေးသူငယ်ဥပဒေ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၉/၉၃ ကိုပြင်ဆင်တဲ့ဥပဒေကို လက်ခံဆွေးနွေးရန်အဆိုတင်သွင်းခြင်းကို ရသေ့တောင်မဲဆန္ဒနယ်မှ ကျွန်မ ဒေါ်ခင်စောဝေမှ ထောက်ခံအပ်ပါတယ်ရှင်။ အားလုံးကျေးဇူးတင် ပါတယ်ရှင်။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနရဲ့ သဘောထားသိလိုပါတယ်</speech>
<speech>ဒေါ်စုစုလှိုင်(ဒုတိယဝန်ကြီး၊ လူမှုဝန်ထမ်းကယ်ဆယ်ရေးနှင့်ပြန်လည်နေရာချထားရေးဝန်ကြီး ဌာန)။ ။လေးစားအပ်ပါသော ပြည်သူ့လွှတ်တော်ဥက္ကဋ္ဌနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံပါစေလို့ ဦးစွာနှုတ်ခွန်းဆက်သရင်း ဂါရဝပြုအပ်ပါတယ်။ ရန်ကုန်တိုင်း ဒေသကြီး၊ သင်္ဃန်းကျွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ ကလေးသူငယ် ဥပဒေ နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၉/၉၃ ကို ပြင်ဆင်တဲ့ဥပဒေကြမ်းနှင့် ပတ်သက်ပြီးတော့ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ဒုတိယ ဝန်ကြီးအနေနဲ့ အနည်းငယ်ကျွန်မရှင်းလင်းလိုပါတယ်။ ပထမဆုံးအနေနဲ့ ယခုလို ကျွန်မတို့ရဲ့ ကလေး တွေအပေါ်မှာ ပြစ်မှုကျူးလွန်သူများနှင့် ပတ်သက်ပြီးစိတ်ဝင်စားစွာ လိုအပ်တဲ့ဥပဒေရေးရာအချက် များဖြည့်စွက်ပေးစေလိုပါကြောင်း အကြံပြုတဲ့အတွက် ကျေးဇူးတင်ရှိပါကြောင်းနှင့် လွှတ်တော် ကိုယ်စားလှယ်တော်ကြီးရဲ့ စေတနာ၊ မေတ္တာနှင့် ကလေးတွေဘက်ကနေဂရုဏာဒေါသကိုလည်း အသိ အမှတ်ပြု ပါတယ်။ ကလေးသူငယ်အပါအဝင် မည်သူ့အပေါ်ဖြစ်စေ မုဒိမ်းမှုကျူးလွန်ပါက ပြစ်မှုဆိုင် ရာဥပဒေပုဒ်မ ၃၇၆ အရ အရေးယူလျက်ရှိပါတယ်။ တည်ဆဲဥပဒေပုဒ်မ ၃၇၆ မှာလည်းပါရှိပြီးပြီ ဖြစ်တဲ့အတွက် ကလေးသူငယ်ဥပဒေမှာ ဖော်ပြထားခြင်း၊ ပါဝင်ပတ်သက်ခြင်းမရှိပါကြောင်းနှင့် ယခု အကြံပြုချက်ကို ကလေးသူငယ်ဥပဒေမှာထည့်သွင်းရန် မသင့်ပါကြောင်း တင်ပြလိုပါတယ်။ သို့ရာတွင် ကိုယ်စားလှယ်တော်ကြီးရဲ့ အကြံပြုချက်အရ ပြစ်မှုဆိုင်ရာဥပဒေပုဒ်မ ၃၇၆ တွင်သာ အသက် ၁၆ နှစ် မပြည့်သေးသော ကလေးသူငယ်အပေါ် မုဒိမ်းမှုကျူးလွန်ခြင်း၊ ကလေးသူငယ်အပေါ် မုဒိမ်းမှုကျူးလွန် ရန်အားထုတ်ခြင်းအတွက် တစ်သက်တစ်ကျွန်းဒဏ်ဖြစ်စေ၊ သေဒဏ်ဖြစ်စေချမှတ်ရမယ်လို့ ပြင်ဆင် ဖြည့်စွက်ပြဋ္ဌာန်းမယ့်အစား ထောင်ဒဏ်တစ်သက်ချမှတ်ရမည်ဖြစ်ကြောင်းပြဋ္ဌာန်းရန် သင့်/မသင့် စဉ်းစားသင့်ပါတယ်။ အကယ်၍ အသက် ၁၆ နှစ်အောက် မုဒိမ်းမှု ကျူးလွန်သူများအတွက်မူ ကလေးသူငယ်ဥပဒေအရ အရေးယူပါတယ်။ ကလေးသူငယ်ဥပဒေပုဒ်မ ၄၆ နှင့် နည်းဥပဒေ ၇၉ တို့အရ အောက်ပါအတိုင်းပြစ်ဒဏ်ချမှတ်နိုင်ပါတယ်။ (က) သာမန်အားဖြင့်ထောင်ဒဏ်ချမှတ်ခြင်း မပြုရ။ (ခ)ကျူးလွန်သောပြစ်မှုသည် တည်ဆဲဥပဒေတစ်ရပ်ရပ်အရ သေဒဏ်၊ နှစ်အကန့်အသတ်မရှိထောင်ဒဏ် သို့မဟုတ် တစ်သက်တစ်ကျွန်းဒဏ်ချမှတ်နိုင်သော ပြစ်မှုကိုကျူးလွန်ခြင်းဖြစ်ပြီး အကျင့် စာရိတ္တလွန်ကဲစွာ ပျက်စီးနေသော သို့မဟုတ် မည်သည့်နည်းနဲ့မျှ ထိန်းသိမ်း၍မရနိုင်တဲ့ ဆိုးသွမ်းနေ တဲ့ကလေးသူငယ်ဖြစ်တယ်လို့ ကလေးသူငယ်တရားရုံးက ယုံကြည်မှသာ ထောင်ဒဏ်ချမှတ်ရမှာဖြစ်ပါတယ်။ (ဂ) ထောင်ဒဏ်ချမှတ်ပါက ရ နှစ်ထက်မပိုစေရ။ ယင်းသို့ ချမှတ်သော ထောင်ဒဏ်တွင် အလုပ်ကြမ်းပြစ်ဒဏ်ကို ထည့်သွင်းချမှတ်ခြင်းမပြုရ။ ယခု ၁၉၉၃ ခုနှစ် ကလေးသူငယ်ဥပဒေကို လည်း ကလေးသူငယ်အခွင့်အရေးများဆိုင်ရာ ကုလသမဂ္ဂသဘောတူစာချုပ်ပါ ပြဋ္ဌာန်းချက်များကို ပိုမိုထိရောက်စွာ အကောင်အထည်ဖော်ဆောင်ရွက်နိုင်ရန်အတွက် ပြင်ဆင်ရေးဆွဲမှုများ��ောင်ရွက် လျက်ရှိပါတယ်။ ပြစ်မှုကျူးလွန်သူကလေးသူငယ်အား ပြစ်မှုကျူးလွန်ကြောင်း ထင်ရှားလျှင်စီရင်ချက် ချမှတ်ရာ၌ ကလေးသူငယ်တရားစီရင်ရေးအတွက် ကုလသမဂ္ဂအနိမ့်ဆုံးစံသတ်မှတ်ချက်ဆိုင်ရာနည်း ဥပဒေများ ဘေကျဉ်နည်းဥပဒေများ အခန်း(၃) အပိုဒ် ၁၇(၂) အရ ကလေးသူငယ်ကျူးလွန်သော မည်သည့်ပြစ်မှုအတွက်မျှ သေဒဏ်စီရင်ခြင်းမပြုရလို့ ပြဌာန်းထားပါတယ်။ ယခု လွှတ်တော် ကိုယ်စားလှယ်ကြီးတင်ပြတဲ့ ကလေးသူငယ်ဥပဒေပြင်ဆင်ချက်သည် ပုဒ်မတစ်ခုအတွက်သာဖြစ် သဖြင့် ယင်းသို့ဥပဒေပုဒ်မတစ်ခုချင်းအလိုက် ပြင်ဆင်ရာမှာ မသင့်လျော်ပါကြောင်း တင်ပြရင်း ကျေးဇူးတင်ပါတယ်။(ဩဘာသံများ)</speech>
<speech type="speaker">ပြည်ထောင်စုရှေ့နေချုပ်ရုံးက ရှင်းလင်းဆွေးနွေးဖို့ ဖြစ်ပါတယ်</speech>
<speech><agency id="55">ဦးထွန်းထွန်းဦး(ဒုတိယရှေ့နေချုပ်၊ ပြည်ထောင်စုရှေ့နေချုပ်ရုံး)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ ကျန်းမာခြင်းများနှင့်ပြည့်စုံပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဒုတိယ ရှေ့နေချုပ် ဦးထွန်းထွန်းဦးဖြစ်ပါတယ်။ လွှတ်တော်ကိုယ်စားလှယ်ကြီး ဦးသိန်းညွန့် တင်သွင်းတဲ့အဆို က အသက် ၁၆ နှစ် မပြည့်သေးတဲ့ ကလေးသူငယ်တွေအပေါ်မှာ မုဒိမ်းမှုကျူးလွန်ခြင်းနှင့်ပြစ်မှုကို ကျူးလွန်ဖို့ အားထုတ်ခြင်းတို့ကို တစ်သက်တစ်ကျွန်းဒဏ်ဖြစ်စေ၊ သေဒဏ်ဖြစ်စေချမှတ်နိုင်ဖို့အတွက် ကလေးသူငယ်ဥပဒေမှာ ပုဒ်မ ၆၆ (က) အဖြစ် ဖြည့်စွက်ပြဋ္ဌာန်းဖို့ ဥပဒေကြမ်းတင်သွင်းတဲ့အဆို ဖြစ်ပါတယ်။ လွှတ်တော်ကိုယ်စားလှယ်ကြီးရဲ့ အဆိုမှာ တည်ဆဲကလေးသူငယ်ဥပဒေကို ပြင်ဆင်လို ခြင်းအပိုင်းနှင့် ကလေးသူငယ်အပေါ်မှာ မုဒိမ်းမှုသော်လည်းကောင်း၊ မုဒိမ်းမှုကျူးလွန်ရန် အားထုတ် မှုသော်လည်းကောင်း ကျူးလွန်သူကိုသေဒဏ်အထိ ပြစ်ဒဏ်ချမှတ်နိုင်စေလိုခြင်းအပိုင်းဆိုပြီးတော့ နှစ်ပိုင်းတွေ့ရှိရပါတယ်။ ခြင်းအပိုင်း လွတ်တော်ကိုယ်စားလှယ်အဖြစ် ဖြည့်စွက်ကလေးသူငယ်ဥပဒေမှာ တင်ပြပါပြဋ္ဌာန်းချက်ကို ဖြည့်စွက်ပြင်ဆင်ဖို့ သင့်/မသင့်အချက်ကို ဦးစွာတင်ပြလိုပါတယ်။ ဒီကလေးသူငယ်ဥပဒေပေါ်ပေါက်လာတာ အမှန်တကယ်တော့ ကျွန်တော်တို့ Convention on the Right of the child ဒီကလေးသူငယ်ဆိုင်ရာ Convention ကိုဝင်ဖို့ သင့်/မသင့် unicef ကနေ ဦးစီးပြီးတော့ ကျွန်တော်တို့နိုင်ငံမှာ ၁၉၉၂ ခုနှစ်လောက်က Seminar အကြီးကြီးတစ်ခုခု ဝန်ကြီးဌာနတွေအားလုံး ပါဝင်ပြီးတော့ လုပ်ခဲ့ပါတယ်။ ဒီ Seminar မှာ ဆွေးနွေး ဆုံးဖြတ်ခဲ့ကြပြီးတဲ့နောက်မှာ ကလေးသူငယ်အခွင့်အရေး Convention မှာ ကျွန်တော်တို့ မြန်မာ နိုင်ငံဟာ အဖွဲ့ဝင်အဖြစ်ပါဝင်ခဲ့ပါတယ်။ နောက် ကလေးသူငယ်ဥပဒေကလည်း ဒီ Convention မှာ အဖွဲ့ဝင်ဖြစ်တဲ့ မြန်မာနိုင်ငံကနေပြီးတော့ Law of tredty Article 26 အရ ပြည်တွင်း ဥပဒေတစ်ရပ်အဖြစ် အကောင်အထည်ဖော်ဖို့ တာဝန်ရှိတဲ့အတွက်ကြောင့် Treaty Obligation အရ ကျွန်တော်တို့ ပြဋ္ဌာန်းထားတဲ့ဥပဒေဖြစ်ပါတယ်။ ၁၉၉၃ ခုနှစ်မှာ Convention နှင့် အညီ ဥပဒေ ကိုပြဌာန်းထားတာဖြစ်ပါတယ်။ ဥပဒေရဲ့ ရည်ရွယ်ချက်ကလည်း ကလေးသူငယ်တွေရဲ့ အခွင့်အရေးကို ကာကွယ်စောင့်ရှောက်ဖို့ ပြစ်မှုကျူးလွန်တဲ့ကလေးတွေရဲ့ အကျင့်စာရိတ္တတွေကိုပြုပြင်ပေးဖို့ အဖြစ် နိုင်ဆုံးထောင်မချဖို့တို့ဖြစ်ပါတယ်။ ဒါကြောင့်မို့လို့ ဒီဥပဒေရဲ့ Spirit နဲ့လွဲသွားတာမျိုးမဖြစ်သင့်ဘူးလို့ ကျွန်တော်တို့အနေနဲ့ ယူဆပါတယ်။ ဒီတည်ဆဲရာဇသတ်ကြီး (Pend Code) မှာလည်း ပုဒ်မ ၃၇၅ မှာ မုဒိမ်းမှုရဲ့ ပြစ်မှုအင်္ဂါရပ်တွေဟာ ပြဋ္ဌာန်းထားပြီးဖြစ်ပါတယ်။ ဒီပြစ်မှုအင်္ဂါရပ်တစ်ခုခုနှင့် ငြိစွန်းကြောင်း ပြစ်မှုထင်ရှားတွေ့ရှိတဲ့ တရားခံကို ပုဒ်မ ၃၇၆ အရ တစ်ကျွန်းဒဏ်ဖြစ်စေ၊ ၁၀ နှစ်အထိ ထောင်ဒဏ် ဖြစ်စေ ချမှတ်ရမယ့်အပြင် ငွေဒဏ်လည်းချနိုင်ကြောင်း ပြဋ္ဌာန်းထားပြီးဖြစ်ပါတယ်။ မုဒိန်းမှုကျူးလွန်ဖို့ အားထုတ်ကြောင်း ပြစ်မှုထင်ရှားတွေ့ရှိတ တရားခံကို ပုဒ်မ ၃၇၆/၅၁၁ အရ ဒီ ပုဒ်မ ၃၇၆ အတွက် ပြဋ္ဌာန်းထားတဲ့ အများဆုံးကာလအပိုင်းအခြားအထိ တစ်ကျွန်းပို့ဒဏ်ဖြစ်စေ၊ ထောင်ဒဏ်တစ်မျိုးမျိုး ဖြစ်စေ၊ ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်နိုင်ကြောင်းလည်းပြဋ္ဌာန်းထားပါတယ်။ ဒါကြောင့် မို့လို့ ဒီကလေးသူငယ်တွေအပေါ်မှာ မုဒိန်းမှုကျူးလွန်သူနှင့် မုဒိန်းမှုကျူးလွန်ဖို့ အားထုတ်သူတွေကို ပြစ်ဒဏ်ချမှတ်နိုင်တဲ့ ပြဋ္ဌာန်းချက်ဟာ ရာဇသတ်ကြီးမှာ ပြဋ္ဌာန်းထားပြီး ဖြစ်ပါတယ်။ ဒီလွှတ်တော်ကိုယ်စားလှယ်ကြီးရဲ့ တင်ပြချက်အတိုင်း ကလေးသူငယ်ဥပဒေမှာ ဖြည့်စွက် ပြီးတော့ ပြင်ဆင်မယ်ဆိုရင် ကလေးသူငယ်အပေါ်မှာ မုဒိမ်းမှုကျူးလွန်သူနှင့် မုဒိမ်းကျူးလွန်ရန်အားထုတ်သူတို့ကို ပြစ်ဒဏ်ချမှတ်နိုင်တဲ့ ပြဋ္ဌာန်းချက်ဟာ ဒီတည်ဆဲဥပဒေနှစ်ရပ်ဖြစ်တဲ့ ရာဇသတ်ကြီး နှင့် ကလေးသူငယ်ဥပဒေမှာ သွားပြီးထပ်နေမှာဖြစ်ပါတယ်။ ဒီလိုထပ်နေမယ်ဆိုလို့ရှိရင် ပြစ်မှုနှင့်စပ်လျဉ်းပြီး အရေးယူဖို့ အကြောင်းပေါ်ပေါက်လာတဲ့အခါမှာ ရာဇသတ်ကြီးနှင့် ကလေးသူငယ် ဥပဒေ နှစ်ရပ်လုံးနှင့် ငြိစွန်းနေတာဖြစ်တဲ့အတွက်ကြောင့်မို့လို့ ဘယ်ဥပဒေနဲ့ အရေးယူရမလဲဆိုတာဟာ ဒါ ဥပဒေဆိုင်ရာ အငြင်းပွားစရာလေးတွေ ပေါ်ပေါက်နိုင်ပါတယ်လို့ ယူဆပါတယ်။ လွှတ်တော်ကိုယ်စားလှယ်ကြီးရဲ့ တင်ပြချက်အရ ဒီပြစ်မှုများအတွက် သေဒဏ်ချမှတ်နိုင်စေမှု ပြစ်ဒဏ်ကိုသာ ပြင်ဆင်လိုခြင်းဖြစ်ကြောင်းတွေ့ရှိရပါတယ်။ ဒီကလေးသူငယ်အပေါ်မှာ လိင်ပိုင်း ဆိုင်ရာအကြမ်းဖက်မှု၊ အနိုင်ကျင့်မှု၊ ဖျားယောင်းမှု၊ အလွဲသုံးစားမှု (Child Sex Abuse) ကိစ္စတွေ အတွက်တော့ သီးခြားအထူးဥပဒေတစ်ရပ် ပြဋ္ဌာန်းခြင်းမျိုးမဟုတ်ဘဲနဲ့ တင်ပြပါအတိုင်း ပြစ်ဒဏ် တိုးမြှင့်ချမှတ်နိုင်စေဖို့ပဲ ပြင်ဆင်လိုတာမျိုးဆိုရင်တော့ အဆိုပါပြစ်မှုတွေအတွက် ပြစ်မှုပြစ်ဒဏ်ပြဋ္ဌာန်း တည်ရှိပြီးဖြစ်တဲ့ ရာဇသတ်ကြီးမှာပဲပြင်ဆင်သင့်ပါတယ်လို့ယူဆပါတယ်။ သေဒဏ်ချမှတ်နိုင်တဲ့ ပြစ်ဒဏ်ပြဋ္ဌာန်းချက်တွေ သင့်/မသင့်နှင့်စပ်လျဉ်းပြီး ကျွန်တော် ဆက်လက်ပြီးတော့ တင်ပြလိုပါတယ်။ လွှတ်တော်ကိုယ်စားလှယ်ကြီးရဲ့ တင်ပြချက်အရ ကလေးသူငယ် အပေါ်မှာ မုဒိမ်းမှုကျူးလွန်မှုတွေ များပြားလာတဲ့အတွက် ထိရောက်စွာဟန့်တားနိုင်ရေးအတွက်သေဒဏ်အထိချမှတ်နိုင်ဖို့သာ ရည်ရွယ်ကြောင်း တွေ့ရှိရပါတယ်။ လက်တွေ့မှာမုဒိမ်းမှုတွေ ဖြစ်ပွား ရခြင်းဟာ ပြစ်မှုကျူးလွန်ဖို့ လှုံ့ဆော်တဲ့ ပတ်ဝန်းကျင်အခြေအနေ တရားခံရဲ့ စိတ်ပိုင်းဆိုင်ရာ ချို့ယွင်း မှု၊ အရက်၊ မူးယစ်ဆေး၊ စိတ်ကြွဆေးစတဲ့ ဆေးဝါးတွေသုံးစွဲတဲ့ အကြောင်းများကြောင့်လည်းကောင်း၊ လူမဆန်သည့် ကိုယ်ကျင့်တရားပျက်ပြားခြင်းကြောင့်လည်းကောင်း စတဲ့အကြောင်းတွေကြောင့် ယင်း မူခင်းတွေဟာ ပိုမိုဖြစ်ပွားရတယ်လို့ပဲ သုံးသပ်ပါတယ်။ တည်ဆဲဥပဒေပြဋ္ဌာန်းချက်အရ မုဒိမ်းမှု ကျူးလွန်သူကို တစ်သက်တစ်ကျွန်း ပြစ်ဒဏ်ချမှတ်နိုင်ပြီဖြစ်တဲ့အတွက် ပြစ်မှုကျူးလွန်သူကို သေဒဏ် မချမှတ်နိုင်ခြင်း ဟာဖော်ပြပါ ပြစ်မှုတွေများပြားလာခြင်းရဲ့ အဓိကအကြောင်းအရင်းခံမဟုတ်ပါဘူးလို့ ယူဆပါတယ်။ သေဒဏ်ပြဋ္ဌာန်းခွင့်နှင့်စပ်လျဉ်းပြီးတော့လည်း ကမ္ဘာမှာ သေဒဏ်ချမှတ်ခွင့်ကို ဖျက်သိမ်းထား တဲ့နိုင်ငံများ နောက် သမရိုးကျပြစ်မှုတွေကို သေဒဏ်ချမှတ်ခွင့်ကို ဖျက်သိမ်းထားသည့် နိုင်ငံများ၊ သေဒဏ်ကို ပြဋ္ဌာန်း ထားပေမယ့်လို့ လက်တွေ့ကျင့်သုံးခြင်းမရှိတဲ့နိုင်ငံများ သေဒဏ်ချမှတ်ခွင့်ကို ဆက်လက်ကျင့်သုံး လျက်ရှိတဲ့နိုင်ငံများဆိုပြီးတော့ ဒီသေဒဏ်နှင့်ပတ်သက်ပြီးတော့ အမျိုးအစား ၄ မျိုးတွေ့ရှိရပါတယ်။ သေဒဏ်ချမှတ်ခွင့်ကို ဖျက်သိမ်းထားတဲ့နိုင်ငံတွေဟာ အင်္ဂလန်နိုင်ငံ၊ ပြင်သစ်၊ သြစတြေးလျ၊ ဘယ်လ်ဂျီယံ၊ အီတလီ၊ ဖိလစ်ပိုင်၊ ကမ္ဘောဒီးယားအပါအဝင် စုစုပေါင်း ၉ရ နိုင်ငံရှိပါတယ်။ သမရိုးကျပြစ်မှုတွေမှာ သေဒဏ်ချမှတ်ခွင့်ကို ဖျက်သိမ်းထားတဲ့နိုင်ငံတွေကတော့ ဘရာဇီးလ်၊ ချီလီ၊ အစ္စရေး၊ ပီရူးနိုင်ငံများအပါအဝင် စုစုပေါင်း ၈ နိုင်ငံရှိပါတယ်။ သေဒဏ်ကို ပြဋ္ဌာန်းထား ပေမယ့်လို့ လက်တွေ့ကျင့်သုံးခြင်းမရှိတဲ့ နိုင်ငံတွေဟာ ရှရှား၊ တောင်ကိုရီးယား၊ ဘရူနိုင်း၊ လာအို၊ သီရိလင်္ကာ၊ မြန်မာနိုင်ငံအပါအဝင် ၃၅ နိုင်ငံရှိပါတယ်။ သေဒဏ်ချမှတ်ခွင့်ကို ဆက်လက်ကျင့်သုံး နေတဲ့ နိုင်ငံတွေကတော့ တရုတ်၊ အိန္ဒိယ၊ ဂျပန်၊ အင်ဒိုနီးရှား၊ စင်ကာပူ၊ ထိုင်းအပါအဝင် စုစုပေါင်း ၅၈ နိုင်ငံရှိပါတယ်။ ဒါကြောင့်မို့လို့ ဒီဥပဒေပြဋ္ဌာန်းထားပေမယ့်လို့ သေဒဏ်ကို လက်တွေ့ကျင့်သုံးခြင်း မရှိတဲ့နိုင်ငံများ အပါအဝင် သေဒဏ်မကျင့်သုံးတဲ့နိုင်ငံ စုစုပေါင်း ၁၄၀ ရှိပြီးတော့ သေဒဏ်ကိုဆက် ကျင့်သုံးနေတာ ၅၈ နိုင်ငံရှိပါတယ်။ ကမ္ဘာ့လူ့အခွင့်အရေး ကြေညာစာတမ်းအပိုဒ် ၃ မှာပါတဲ့ Right to life လူတိုင်းမှာ အသက် ရှင်သန်ခွင့်၊ လွတ်လပ်ခွင့်နှင့် လူပုဂ္ဂိုလ်လုံခြုံမှု ရခွင့်ရှိသည်ဆိုတဲ့ပြဋ္ဌာန်းချက်ကိုအကြောင်းပြုပြီးတော့ သေဒဏ်ကိုပယ်ဖျက်ဖို့ကမ္ဘာ့နိုင်ငံတွေမှာ တောင်းဆိုနေတဲ့ လက်ရှိအခြေအနေတွေလည်းရှိပါတယ်။ နောက် လူ့အခွင့်အရေးအရ ဘယ်လူ့ဘဝမဆိုတန်ဖိုးရှိကြောင်း ခံယူကြပြီးတော့ ကျွန်တော်တို့ ရာဇဝတ်တရားစီရင်ရေးကို ကျင့်သုံးရာမှာလည်း လူ့ဘဝအသက်ရှင်သန်မှုဟာ တန်ဖိုးရှိတယ်ဆိုတဲ့ အယူအဆကို အားလုံးထိန်းသိမ်းထားသင့်တဲ့အကြောင်း လူတစ်ဦးချင်းစီရဲ့ အသက်ကို စွန့်လွှတ်စေဖို့ မသင့်တဲ့အကြောင်း အယူအဆတွေကလည်း ပေါ်ပေါက်နေတာရှိပါတယ်။ ဒါ့အပြင် နိုင်ငံတကာမှာ တရားမျှတမှုရှိစေဖို့ တည်ဆဲဥပဒေတွေ၊ လုပ်ထုံးလုပ်နည်းနှင့်အညီ အများပြည်သူရှေ့မှောက်မှာ တရားစီရင်ခဲ့ပေမယ့်လို့လည်း သေဒဏ်ချမှတ်ခဲ့တဲ့ အမှုတွေနဲ့စပ်လျဉ်းပြီး ကာလကြာမြင့်ပြီးတဲ့ နောက်မှာမှ အမှန်တရားက တဖန် ပြန်လည်ပေါ်ပေါက်လာတဲ့အတွက်ကြောင့် မှားယွင်းစီရင် ခဲ့ရတဲ့ အကြောင်းကို သိရှိခဲ့ရတဲ့ သာဓကတွေလည်း ရှိခဲ့တဲ့အလျောက် နိုင်ငံတကာရဲ့ သေဒဏ်ကျင့်သုံးမှုတွေကို ဒါယခုနောက်ပိုင်းမှာ ပြန်လည်သုံးသပ်ခဲ့ကြတာ ရှိပါတယ်။ အခု ၂၀၁၂ ခုနှစ်၊ ဒီဇင်ဘာလ ၂၀ ရက်နေ့က ကျင်းပတဲ့ (၆၇) ကြိမ်မြောက် ကုလသမဂ္ဂအထွေထွေညီလာခံကြီးမှာ A force resolution on moratorium on the use of the death penalty ကိုဆုံးဖြတ်ချက်အမှတ် (၆၇/၁၇၆) နဲ့ သေဒဏ်ချမှတ်တဲ့ပြစ်ဒဏ်နှင့်ရင်ဆိုင်နေရသူတွေကို အပြည်ပြည်ဆိုင်ရာ စံနှုန်းတွေအရအကာအကွယ် ပေးဖို့နဲ့ သေဒဏ်ချမှတ်ခြင်းကို ပယ်ဖျက်ဖို့ဆုံးဖြတ်ချက်တွေ ပါဝင်ခဲ့တာလည်း ဒါအလေးအနက် စဉ်းစားသင့်ပါတယ်။ မြန်မာနိုင်ငံမှာ လက်ရှိသေဒဏ်ချမှတ်နိုင်တဲ့ပြစ်မှုတွေမှာ စီရင်ပိုင်ခွင့်ရှိတဲ့ တရားရုံးက သေဒဏ်အမိန့်ချမှတ်ခြင်းတွေ ရှိပေမယ့်လို့လည်း သေဒဏ်ချမှတ်ခြင်းကို လက်တွေ့ကျင့်သုံးခြင်းမရှိတဲ့ ဒီကနေ့အခြေအနေတွေမှာ လွှတ်တော်ကိုယ်စားလှယ်တော်ကြီးတင်ပြတဲ့ အတိုင်း သေဒဏ်ချမှတ်နိုင်တဲ့ ပြဋ္ဌာန်းချက်ကို ဖြည့်စွက်ဖို့ သင့်/မသင့်ဆိုတာ ကျယ်ကျယ်ပြန့်ပြန့် စဉ်းစား သင့်ကြောင်း တင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ပြည်ထောင်စုတရားလွှတ်တော်ချုပ်မှ ဆွေးနွေးဖို့ ဖြစ်ပါတယ်</speech>
<speech><agency id="55">ဦးမြင့်အောင်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်တဲ့ ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့်ပြည့်စုံပါ စေလို့နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုတရားလွှတ်တော်ချုပ် တရားသူကြီး ဦးမြင့်အောင် ဖြစ်ပါတယ်။ ပြည်သူ့လွှတ်တော်ကိုယ်စားလှယ်ကြီး ဦးသိန်းညွန့်ရဲ့ ကလေး သူငယ်ဥပဒေကို ပြင်ဆင်တဲ့ဥပဒေတင်သွင်းတဲ့ကိစ္စနဲ့ပတ်သက်ပြီးတော့ ကျွန်တော်တို့ ပြည်ထောင်စု ရှေ့နေချုပ်ရုံးမှ ဒုတိယရှေ့နေချုပ်ကလည်း ကလေးသူငယ်ဥပဒေပေါ်ပေါက်လာတဲ့ကိစ္စရပ်တွေကို အကျယ်တဝင့်တင်ပြသွားပြီး ဖြစ်ပါတယ်။ ဒါ့ကြောင့် ကျွန်တော့်အနေနဲ့ ဒီသေဒဏ်ပေးဖို့ မုဒိမ်းမှု ကျူးလွန်တဲ့ ကလေးသူငယ်တွေအပေါ်မှာ မုဒိမ်းမှုကျူးလွန်တဲ့ပုဂ္ဂိုလ်တွေကို သေဒဏ်ပေးဖို့ ကိစ္စ၊ ကျူး လွန်ရန်အားထုတ်တဲ့သူတွေအပေါ်မှာ ကျွန်တော်တို့ တစ်သက်တစ်ကျွန်းဒဏ်၊ သေဒဏ်တစ်မျိုးမျိုး ပေးဖို့ကိစ္စနှင့်ပတ်သက်ပြီးတော့ ရှင်းလင်းတင်ပြဆွေးနွေးလိုတဲ့ အချက်ရှိပါတယ်။ ကျွန်တော်တို့ ရာဇ သတ်ကြီးဥပဒေဟာ အားလုံး ကျွန်တော်တို့ ပြည်ထောင်စုမြန်မာနိုင်ငံအတွင်းမှာ လိုက်နာရတဲ့ ဥပဒေ ဖြစ်ပါတယ်။ ရာဇသတ်ကြီးဥပဒေမှာ ကျွန်တော်တို့ လူ့အသက်ဆုံးရှုံးအောင် သတ်ဖြတ်တဲ့ကိစ္စရပ်ဟာသေဒဏ်ပေးတဲ့နေရာမှာ အမြင့်ဆုံးပြဋ္ဌာန်းချက်လို့ကျွန်တော်တို့ တွေ့ရှိရပါတယ်။ ရာဇသတ်ကြီး ဥပဒေမှာ ကျွန်တော်တို့ သေဒဏ်ပေးနိုင်တဲ့ ပုဒ်မ ၃ ခု ကျွန်တော်တို့တွေ့ရပါတယ်။ တစ်ခုက နိုင်ငံတော်သစ္စာဖောက်ဖျက်ပုန်ကန်မှု ပုဒ်မ ၁၂၂၊ နောက် ပြစ်မှုဆိုင်ရာဥပဒေပုဒ်မ ၃၀၂ လူသတ်မှု၊ ပြစ်မှုဆိုင်ရာဥပဒေပုဒ်မ ၃၉၆ ဓားပြမှုကျူးလွန်စဉ်မှာ လူသတ်မှုကိုကျူးလွန်တဲ့ကိစ္စရပ်တွေမှာ သေ ဒဏ်ပေးနိုင်တယ်လို့ ကျွန်တော်တို့ ပြဋ္ဌာန်းထားပါတယ်။ ဒီလိုပြဋ္ဌာန်းထားတဲ့ကိစ္စမှာ လူသတ်မှု လူ့ အသက်ကိုဆုံးရှုံးအောင် သတ်ဖြတ်လိုက်တဲ့ကိစ္စ အမြင့်ဆုံးပြစ်ဒဏ်ကို ပြစ်မှုကျူးလွန်တဲ့ကိစ္စရပ်မှာ တောင်မှ ကျွန်တော်တို့ အခြေအနေသုံးရပ်မှာပဲ သေဒဏ်ပေးဖို့ပြဋ္ဌာန်းထားတာလည်း တွေ့ရပါတယ်။ ပထမအခြေအနေကတော့ တစ်သက်တစ်ကျွန်းဒဏ် ပြစ်ဒဏ်ကျခံနေရစဉ်အတွင်းမှာ လူသတ်မှု ကျူးလွန်ခဲ့ရင် အဲဒီပုဂ္ဂိုလ်ကို သေဒဏ်ပေးဖို့ပြဋ္ဌာန်းပါတယ်။ ဒုတိယတစ်ချက်က ကြိုတင်ကြံရွယ်ချက်နဲ့ ကျူးလွန်တဲ့ပြစ်မှုတွေနဲ့ လူသတ်မှုကိုကျူးလွန်ရင် သေဒဏ်ပေးရပါတယ်။ နောက်တစ်ချက်က ရာဇသတ်ကြီးဥပဒေအရ ထောင်ဒဏ် ရ နှစ်ထိ ချမှတ် ထိုက်တဲ့ပြစ်မှုတွေကို ကျူးလွန်နေဆဲကာလမှာ လူသတ်မှုကိုကျူးလွန်ရင် သေဒဏ်ကျခံဖို့ရှိတယ်။ ကျန်တဲ့ ဒီအခြေအနေသုံးရပ်မှအပ ကျူးလွန်တဲ့ လူသတ်မှုတွေကိုတော့ အမြင့်ဆုံး တစ်သက်တစ်ကျွန်း ဒဏ် ကျွန်တော်တို့ ရာဇသတ်ကြီးမှာပြင်ဆင်ဆင်ထားတာကတော့ ထောင်ဒဏ်တစ်သက် ချမှတ်ဖို့ပဲ ပြဌာန်းထားတာကိုတွေ့ရပါတယ်။ ဆိုတော့ စဉ်းစားစရာက မုဒိမ်းမှုကျူးလွန်တဲ့အခါမှာ သေဒဏ်ပေးဖို့ သင့်/မသင့်ဆိုတဲ့ကိစ္စမှာ လူတစ်ဦးရဲ့ အသက်သေဆုံးအောင် သတ်ဖြတ်လိုက်တဲ့အမြင့် ဆုံးကျူးလွန်တဲ့ ပြစ်မှုကိုတောင်မှ သေဒဏ်ပေးတဲ့အခြေအနေဟာ သုံးရပ်အပေါ်မှာ မူတည်ပြီးတော့ပဲ သေဒဏ် ပေးတာဖြစ်တဲ့အတွက် ဒီလိုသေဒဏ်ပေးဖို့ပြဌာန်းတာဟာ သင့်ပါ့မလားလို့ စဉ်းစားစရာအချက်ရှိတဲ့ အကြောင်းတင်ပြအပ်ပါတယ်။ နောက်တစ်ချက်က ကျွန်တော်တို့ ပြည်ထောင်စုရှေ့နေချုပ်ရုံးက ဒုတိယရှေ့နေချုပ်ကလည်း တင်ပြဆွေးနွေးသွားပြီးဖြစ်ပါတယ်။ သေဒဏ်တွေနဲ့ပတ်သက်ပြီးတော့ ပြဋ္ဌာန်းတဲ့အခါမှာ လိုက်နာဆောင်ရွက်ကြတဲ့နိုင်ငံတွေ၊ မလိုက်နာဘဲရပ်ဆိုင်းထားတဲ့နိုင်ငံတွေ အားလုံးရှိကြပါတယ်။ အခု ကျွန်တော်တို့ နောက်ဆုံးသိရှိရတဲ့ အချက်တစ်ခုက ကမ္ဘာသေဒဏ်ဆန့်ကျင့်ရေးနေ့မှာ ပညာရှင်တွေ ဖြစ်တဲ့ မစ္စတာခရစ်တော့ဖရယ်နှင့် မစ္စတာရန်အီမန်ဂျေတို့ရဲ့ (၆၇) ကြိမ်မြောက် ကုလသမဂ္ဂအထွေ ထွေညီလာခံမှာ ကျွန်တော်တို့ စာတမ်းဖတ်ကြားကြတဲ့ ကိစ္စနှင့်ပတ်သက်ပြီးတော့ OXCXR ဘန်ကောက်က သတင်းထုတ်ပြန်ချက်တစ်ရပ် ထုတ်ပြန်ပါတယ်။ အဲဒီသတင်းထုတ်ပြန်ချက်မှာ ကျွန်တော် အောက်တိုဘာလ ၁၀ ရက်နေ့က သတင်းထုတ်ပြန်ချက်မှာ အဓိကအားဖြင့် နိုင်ငံများဟာ သေဒဏ်ပေးခြင်းဆိုင်ရာ ကျင့်ထုံးဥပဒေတွေကို ပြန်လည်စစ်ဆေးသုံးသပ်ဖို့ လိုနေပြီဖြစ်တဲ့အကြောင်း သေဒဏ်ပေးခြင်းဟာ ရက်စက်ကြမ်းကြုတ်တဲ့ လူသားမဆန်တဲ့ အပြည်ပြည်ဆိုင်ရာ ဥပဒေချိုးဖောက် မှုသာဖြစ်တဲ့အကြောင်းနဲ့ ပြန်လည်သုံးသပ်သင့်ပြီလို့ ဖော်ပြထားတာကို တွေ့ရှိရပါတယ်။ ကမ္ဘာ့နိုင်ငံများရဲ့ သုံးပုံနှစ်ပုံဟာ သေဒဏ်ပေးခြင်းကို ဆန့်ကျင်ပယ်ဖျက်ကြတယ်လို့လည်း ကျွန်တော်တို့ ဒီစာတမ်းမှာဖတ်ကြားတဲ့ ပညာရှင်တွေရဲ့ တင်ပြချက်အရ သိရှိရပါတယ်။ ဒါကြောင့် ဒီအချက်အလက်တွေဟာလည်း သေဒဏ်ပေးဖို့ပြဋ္ဌာန်းရန်သင့်/မသင့် ထည့်သွင်းစဉ်းစား သင့်ပါတယ် လို့ ပြည်ထောင်စုတရားလွှတ်တော်ချုပ်က ယူဆပါတယ်။ နောက်တစ်ချက်က ၁၉၉၃ ခုနှစ် ကလေး သူငယ်များဥပဒေဟာ ပြစ်မှုကျူးလွန်တဲ့ကလေးသူငယ်တွေကို အဓိကအားဖြင့် ကာကွယ်ဖို့အတွက်ရည်ရွယ်ပြဋ္ဌာန်းတဲ့ အချက်အလက်များပြားတယ်ဆိုတာ ကျွန်တော်တို့ တွေ့ရပါတယ်။ ဒါကြောင့် ကလေးသူငယ်ဥပဒေပုဒ်မ ၆၆ (က)အဖြစ် အသက် ၁၆ နှစ်မပြည့်သေးတဲ့ ကလေးသူငယ်အပေါ်မှာ မုဒိမ်းမှုကျူးလွန်ခြင်း၊ ကလေးသူငယ်အပေါ်မှာ မုဒိမ်းမှုကျူးလွန်ရန်အားထုတ်ခြင်းတွေကို ပြစ်မှုထင် ရှားစီရင်ခံရရင် တစ်သက်တစ်ကျွန်းဒဏ်ဖြစ်စေ၊ သေဒဏ်ဖြစ်စေ ချမှတ်ရမည်ဆိုတဲ့ ပြဋ္ဌာန်းချက်ကို ကလေးသူငယ်ဥပဒေမှာ ဖြည့်စွက်ပြဋ္ဌာန်းရန်သင့်မည်မဟုတ်ဘူးလို့ ယူဆတဲ့အကြောင်း တင်ပြအပ် ပါတယ်။ နောက်တစ်ချက်စဉ်းစားစရာရှိတဲ့အချက်က ပြစ်မှုဆိုင်ရာဥပဒေပုဒ်မ ၃၇၆ တစ်ခုကိုသာ ပြည်သူ့လွှတ်တော်ကိုယ်စားလှယ်ကြီးက တင်ပြထားတာတွေ့ရပါတယ်။ ကျွန်တော်တို့ရည်ရွယ်ချက်နှင့် မေတ္တာစေတနာတွေဟာ ကောင်းပါတယ်။ သို့သော် ပုဒ်မ ၃၇ရ မှာရာဇသတ်ကြီးမှာ ဓမ္မတာမဟုတ်တဲ့ ကာမဆက်ဆံမှုတွေနဲ့ ပတ်သက်ပြီးတော့ ကျူးလွန်တဲ့သူတွေကိုလည်း တစ်သက်တစ်ကျွန်းဒဏ် အခု ဆိုရင်တော့ ထောင်ဒဏ်တစ်သက် ချမှတ်ဖို့ပြဋ္ဌာန်းထားတာရှိပါတယ်။ အဲ့ဒီတော့ ဒီလိုကိစ္စရပ်တွေ ကလေးသူငယ်တွေအပေါ်မှာ ကျူးလွန်ကြရင်တော့ ၃၇၆ နှင့်ထပ်တူ မစဉ်းစားသင့်ဘူးလားဆိုတဲ့ အချက်ဟာ ယှဉ်တွဲစဉ်းစားသင့်တဲ့အချက်ဖြစ်တယ်လို့တင်ပြလိုပါတယ်။ နောက်တစ်ချက် ပုဒ်မ ၃၂၆ ကျွန်တော်တို့ ဘေးဖြစ်စေတတ်တဲ့လက်နက်နဲ့ လူတစ်ဦး တစ်ယောက်အပေါ်မှာ အပြင်းအထန်နာကျင်စေမှု၊ ဓါးဖြင့်ခုတ်တဲ့ကိစ္စ၊ အဆိပ်နှင့်ကျူးလွန်တဲ့ ကိစ္စစသည်ဖြင့် အန္တရာယ်ဖြစ်စေတဲ့ လက်နက်နှင့်ကျူးလွန်တဲ့ကိစ္စတွေမှာလည်း တစ်သက်တစ်ကျွန်း ဒဏ် ပြစ်ဒဏ်ချမှတ်ဖို့ ပြဋ္ဌာန်းထားပါတယ်။ ကလေးသူငယ်တွေအပေါ်မှာ ဒီလို အပြင်းအထန်နာကျင် စေမှု ကျူးလွန်တဲ့ကိစ္စတွေကိုတော့ ဘယ်လိုစဉ်းစားမလဲဆိုတဲ့အချက်ပေါ်လာပါတယ်။ ကျွန်တော် တင်ပြချင်တဲ့အချက်ကတော့ ပုဒ်မတစ်ခုချင်းအပေါ်မှာ ဒီလိုပြဌာန်းသတ်မှတ်ပေးဖို့ရာလည်း သင့်မှာ မဟုတ်ဘူး။ စဉ်းစားသင့်တဲ့အချက်ဖြစ်တယ်လို့တင်ပြအပ်ပါတယ်။ ဒါ့ကြောင့် ဒီပြည်သူ့လွှတ်တော်ကိုယ်စားလှယ်ကြီး ဦးသိန်းညွန့်တင်သွင်းတဲ့ဥပဒေကို လက်ခံ စဉ်းစားရန်သင့်မည်မဟုတ်လို့ယူဆတဲ့အကြောင်း ပြည်ထောင်စုတရားလွှတ်တော်ချုပ်ရဲ့ သဘောထား ကိုလေးစားစွာ ဥက္ကဋ္ဌကြီးမှတစ်ဆင့်ရှင်းလင်းတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးသိန်းညွန့်ရဲ့ ရည်ရွယ်ချက်နှင့် စေတနာဟာကောင်းမွန်ကြောင်းလည်း ဒုတိယ အကြိမ်ထပ်လောင်းပြောချင်ပါတယ်။ ဒီလိုတင်ပြလိုက်တဲ့အတွက် သာမန်လွှတ်တော်ကိုယ်စားလှယ်တွေမသိတဲ့ကိစ္စတွေ၊ သက်ဆိုင်ရာဝန်ကြီးဌာန၊ ရှေ့နေချုပ်ရုံး၊ တရားလွှတ်တော်ချုပ်တို့က ရှင်းပြတဲ့ အတွက်လည်း ကျယ်ကျယ်ပြန့်ပြန့်သိရှိခဲ့ရပါတယ်။ ရည်ရွယ်ချက်ကောင်းပါတယ်။ စေတနာကောင်း ပါတယ်။ သို့ရာတွင် ပြစ်ဒဏ်သတ်မှတ်ချက်ကို တင်ပြချက်အရ ရာဇသတ်ကြီးမှာ သတ်မှတ်ခြင်း ဖြစ်ကြောင်း မိမိဒီလိုပဲနားလည်ပါတယ်။ ဒီကိစ္စမှာတင်ပြခြင်းသည် ပြစ်ဒဏ်များတိုးမြှင့်သတ်မှတ်ဖို့၊ သေဒဏ်ထိဆောင်ရွက်ဖို့ဆိုတဲ့ကိစ္စဖြစ်တဲ့အတွက် အခုတင်ပြတဲ့ဥပဒေနဲ့ အခုဆွေးနွေးမယ့်ကိစ္စဟာ တစ်ခြားစီဖြစ်တယ်လို့လည်းယူဆပါတယ်။ ဒါကြောင့်မို့လို့ တကယ်လို့များ ပြစ်ဒဏ်သတ် မှတ်ချက်ကို ရာဇသတ်ကြီးပုဒ်မအတိုင်း ဆောင်ရွက်ရမယ်ဆိုရင်တော့ ပြင်ဆင်လိုရင်ဒီမှာပဲ ပြင်ဆင်ရမယ့်အနေ အထားရှိတာကိုလည်း တွေ့ရှိရပါတယ်။ နောက်ဆွေးနွေးချက်တွေက သေဒဏ်ကိစ္စနှင့်ပတ်သက်လို့ ကမ္ဘာမှာ အမြင်အမျိုးမျိုးမြင်ပြီးတော့ ပြောဆိုဆောင်ရွက်နေတဲ့ကိစ္စဖြစ်ပါတယ်။ ဒါကြောင့်မို့လို့သေဒဏ်ကိစ္စသည်လည်း ကျွန်တော်တို့မြန်မာ့အမြင်၊ ကမ္ဘာ့အမြင် ဆက်စပ်ဆောင်ရွက်ရမှာဖြစ်တဲ့ အတွက် အင်မတန်မှ သိမ်မွေ့နက်နဲတဲ့ကိစ္စဖြစ်တဲ့အတွက် အခုလိုအချိန်အခါမျိုးမှာ သက်ဆိုင်တဲ့ဥပဒေ မဟုတ်ဘဲနဲ့ ဒီကိစ္စကို လွှတ်တော်ထဲမှာဆွေးနွေးနေခြင်းဟာ သင့်/မသင့်ဆိုတာ ပြန်ပြီးတော့ သုံးသပ်ဆောင်ရွက်ရမယ့် အနေအထားတွေ့ပါတယ်။ ကျွန်တော်တို့လွှတ်တော်မှာ ကျွန်တော်မကြာမကြာ တင်ပြပါတယ်။ နိုင်ငံနှင့်နိုင်ငံသားများရဲ့ အကျိုးစီးပွားဖြစ်စေသော ဥပဒေများဖြစ်ပေါ်ရေးကိုရှေးရှု ပြီးတော့ဥပဒေများပြဋ္ဌာန်းပါတယ်။ အဲ့ဒီလိုပြဌာန်းတဲ့အခါမှာ နိုင်ငံတကာချုပ်ဆိုထားတဲ့ Convention တွေ၊ Treaty တွေ ကုလသမဂ္ဂအဖွဲ့အစည်းအသီးသီးက ဆွေးနွေးထားတဲ့ကိစ္စတွေကို အလေးထားဆောင်ရွက်ဖို့၊ အထူးသဖြင့် Treqty တွေ၊ Convention တွေကို မိမိတို့က လိုက်နာကျင့်သုံးမယ်လို့ ကတိပြု လက်မှတ်ရေးထိုးရတယ်ဆိုရင် ဒီဟာကိုလွန်ကြူးပြီးဆောင်ရွက်လို့မရတဲ့ကိစ္စတွေဖြစ်ပါတယ်။ ဒါကြောင့် သိမ်မွေ့နက်နဲပြီး မြန်မာတွင်မက ကမ္ဘာကပါအထူးစိတ်ဝင်စားနေတဲ့ သေဒဏ်ကိစ္စအပါ အဝင် ဒီနေ့ခေါင်းစဉ်မှာ ဥပဒေနှင့်မသက်ဆိုင်ပဲ ရာဇသတ်ကြီးနှင့်ဆိုင်တဲ့ကိစ္စကို ဒီလွှတ်တော်မှာ ဆွေးနွေးရန်သင့်/မသင့်ကတော့ သာမန်အားဖြင့် သဘောပေါက်ပြီးဖြစ်ပါတယ်။ သို့ရာတွင် သက်ဆိုင် တဲ့စေတနာရှေ့ထားပြီးတော့တင်ပြတဲ့ ဦးသိန်းညွန့်ရဲ့ သဘောထားလည်း သိလိုပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရသော ပြည်သူ့လွှတ်တော်ဥက္ကဋ္ဌကြီး ခင်ဗျား။ ဒီဥပဒေနဲ့ပတ်သက်ပြီးတော့ ခုနှစ်ကြိမ်မြောက်လွှတ်တော်မှာ ရာဇသတ်ကြီးကတစ်ဆင့် ပြင်ဆင်ဖို့ ကျွန်တော်ကြိုးပမ်းခဲ့ပါတယ်။ သို့သော်အကြောင်းကြောင်းကြောင့် ရာဇသတ်ကြီးမှာ ပြင်ခွင့် မရတဲ့အခါ ဒီကလေးသူငယ်မုဒိမ်းမှုကိစ္စဟာ ကျွန်တော်တို့လူ့အဖွဲ့အစည်းအတွက် အပြင်းအထန်သံချောင်းခေါက်နေပါတယ်။ ဒါကြောင့် အခုရှိတဲ့ဥပဒေကပဲ ပြင်ဆင်မှုတင်သွင်းရခြင်း ဖြစ်ပါတယ်။ ဒီဥပဒေပုဒ်မ ၆ မှာဖတ်ရင်လည်း ကလေးသူငယ်အတွက်တင်မဟုတ်ပါဘူး။ မည်သူမဆို ဆိုပြီးတော့ ပြဋ္ဌာန်းထားပြီးတော့ ကလေးသူငယ်ကို ပြည့်တန်ဆာအဖြစ်အသုံးပြု တဲ့လူ၊ ထိန်ချန်တဲ့လူကို သတင်း ပေးမှုကအစ ခုနကကျွန်တော်ပြောတဲ့ ရွှေပြည်သာမြို့နယ်ကဟာသည် မဖွယ်မရာဓာတ်ပုံတွေရိုက်ပြီး မုဒိမ်းကျင့်ပြီးတော့ အင်တာနက်မှာဖြန့်လိုက်တဲ့ပုဂ္ဂိုလ်မျိုးထိ အပြစ်ပေးနိုင်တဲ့ အထူးဥပဒေ ဖြစ်ပါတယ်။ သို့သော် ဒီနေ့တင်ပြချက်တွေအပေါ်မှာ ဒီဥပဒေအပေါ်မှာ ကျွန်တော်လိုချင်တဲ့ပြဿနာ ကတော့ ကလေးသူငယ်တွေကိုကာကွယ်ဖို့၊ အထူးသဖြင့် အသက်အရွယ် ကျွန်တော်တို့က အခု ၁၆ နှစ် သတ်မှတ်ထားတာ တကယ်တော့ကလေးသူငယ်ဆိုတာ နိုင်ငံတကာစံနှုန်းအရပြောရင် အသက် ၁၂ နှစ် မပြည့်သေးတဲ့အရွယ်တွေကို ကလေးသူငယ်လို့ သတ်မှတ်ခဲ့ပါတယ်။ အဲ့ဒီတော့ ဒီကလေးသူငယ်တွေ ကိုကာကွယ်တဲ့အခါမှာ အန္တရာယ်ကိုအဓိကထားတင်ပြတာပါ။ ဘယ်လိုပြင်ကြမယ်၊ ဘယ်ဥပဒေကို ထည့်ကြမယ်ဆိုတာကတော့ ဒါနည်းလမ်းဆိုင်ရာပြဿနာတွေဖြစ်ပါတယ်။ အခု ရာဇသတ်ကြီးမှာ ဒီကိစ္စကို နိုင်ငံတော်အစိုးရဘက်ကပဲဖြစ်ဖြစ် အခြားကပဲဖြစ်ဖြစ် ပြင်ဆင်ချက်တင်လိုက်မယ်ဆိုရင် ဒါဟာကလေးသူငယ်တွေကို ကာကွယ်ပေးပြီးသားပဲ။ ဒါမှမဟုတ်ရင်ဒီနေ့ ကလေးသူငယ်ဥပဒေမှာ မပြင်ချင်ဘူး။ ကျွန်တော်တို့ သီးခြားအထူးဥပဒေတစ်ခုပြဋ္ဌာန်းဖို့လိုရင် ကျွန်တော်တို့ပြဋ္ဌာန်းရမယ်။ အဲ့ဒီတော့ သီးခြားအထူးဥပဒေဟာဆိုရင် အခြားတည်ဆဲဥပဒေတွင် မည်သို့ပါရှိစေကာမူ ဤဥပဒေ ပါပြဋ္ဌာန်းချက် အတိုင်းအရေးယူရမည်ဆိုတာ သီးခြားဥပဒေမှာပါတဲ့ပုဒ်မတွေပါ။ အဲ့ဒီတော့ ဒီမှာ ကျွန်တော်က ဤပညာရပ်ပေါ်မှာ သို့မဟုတ် ဥပဒေပြဋ္ဌာန်းချက်အပေါ်မှာ ဥပဒေကိုဘယ်လိုဖွင့်ဆိုကြ တဲ့အပေါ်မှာ အငြင်းအခုန်ပြု နေတာထက်ကို ကျွန်တော်မလိုလားပါဘူး။ ကျွန်တော်လိုချင်တာကတော့ ဒီနေ့မြန်မာနိုင်ငံ ကလေးသူငယ်တွေအပေါ်မှာ လူမသေသော်လည်း၊ ဘဝသေသွားတဲ့အထိ ပျက်စီး နစ်နာသွားတဲ့ ကလေးသူငယ်တွေကို ဘယ်လိုအကာအကွယ်ပေးနိုင်မယ်ဆိုတဲ့အချက်က အရေးကြီး ဆုံးပါ။ အဲ့ဒီတော့ နိုင်ငံတော်ဘက်က သီးခြားအထူးဥပဒေပြဋ္ဌာန်းဖို့ရှိတယ်ဆိုရင် သို့မဟုတ် ရာဇသတ် ကြီးမှာ ပြန်လည်ပြင်ဆင်ဖို့ရှိတယ်ဆိုရင် ကျွန်တော့်ဥပဒေကြမ်းကို ဥက္ကဋ္ဌကြီးမှတစ်ဆင့် မှတ်တမ်း တင်ထားဖို့ လွှတ်တော်ကိုတင်ပြပါတယ်။ သို့သော် ရာဇသတ်ကြီးမှာလည်း မပြင်ဘူး။ သီးခြားဥပဒေ ကိုလည်း မပြဋ္ဌာန်းဘူးဆိုရင်တော့ ဒီအခုကျွန်တော်တင်သွင်းတဲ့ ဥပဒေကြမ်းကိုပဲ ဆက်လက်ဆွေးနွေး သင့်/မဆွေးနွေးသင့် လွှတ်တော်ရဲ့ ဆန္ဒရယူပေးပါလို့ ဥက္ကဋ္ဌကြီးမှတစ်ဆင့် ပြည်သူ့လွှတ်တော်ကို လေးစားစွာတင်ပြအပ်ပါတယ်။</speech>
<title>ကလေးသူငယ်ဥပဒေ (နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၉/၉၃) ကို ပြင်ဆင်သည့်ဥပဒေကြမ်းကို လက်ခံဆွေးနွေးရန်မရှိကြောင်း ဥက္ကဋ္ဌကကြေညာခြင်း</title>
<speech type="speaker">ဆောင်ရွက်တဲ့နေရာမှာ Emotion စိတ်ဆန္ဒအတွက် Wisdom လို့ခေါ်တဲ့ ဉာဏ်ပညာနဲ့ ဆုံးဖြတ်ဆောင်ရွက်တာ ကောင်းပါတယ်။ ဒီကိစ္စကတော့ သက်ဆိုင်ရာဥပဒေနဲ့ပဲ ခေါင်းစဉ်ပါကလေးသူငယ်ဥပဒေ(နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ၉/၉၃) ကို ပြင်ဆင် တဲ့ဥပဒေကြမ်းလို့ ဖော်ပြထားပြီးတော့ ဒီဥစ္စာကိုလက်ခံဆွေးနွေးရန်သင့်/ မသင့်ကိုပဲ ဒီလွှတ်တော်မှာ ဆုံးဖြတ်မှာဖြစ်ပါတယ်။ အနာဂတ်မှာ ဒီဥပဒေနဲ့ပတ်သက်လို့ ပြင်ဆင်ခြင်းရှိ/မရှိ၊ သီးသန့်ဥပဒေထုတ် ပြန်ခြင်းရှိ/ မရှိကတော့ ဒီကနေ့တင်ပြချက်နဲ့ မသက်ဆိုင်ပါဘူး။ ဒါကြောင့် ဒီနေ့လွှတ်တော်မှာတော့ ဦးသိန်းညွန့်၊ သင်္ဃန်းကျွန်းမဲဆန္ဒနယ်ကတင်သွင်းတဲ့ ကလေးသူငယ်ဥပဒေ (နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ၉/၉၃) ကိုပြင်ဆင်တဲ့ဥပဒေကြမ်းကို လက်ခံဆွေးနွေးရန်သင့်/ မသင့်ကိုပဲ ဆုံးဖြတ်မှာဖြစ်တဲ့အတွက် ဒီဥပဒေကိုလက်ခံဆွေးနွေးဖို့ သင့်တယ်ဆိုလို့ရှိရင် ထောက်ခံမယ့် ကိုယ်စားလှယ်များဟာ မတ်တပ်ရပ်ပါ။ တစ်ယောက်၊ နှစ်ယောက်၊ သုံးယောက်၊ လေးယောက်၊ ငါးယောက်၊ ခြောက်ယောက်။ အမြင်အားဖြင့်တော့ ရှင်းနေပါတယ်။ ဒါပေမယ့်ဆက်ရပါမယ်။ ခုနစ်ယောက်၊ ရှစ်ယောက်၊ ကိုးယောက်၊ ဆယ်ယောက်၊ ဆယ့်တစ်ယောက်၊ ဆယ့်နှစ်ယောက်၊ ဆယ့်သုံး ယောက်၊ ဆယ့်လေးယောက်၊ ဆယ့်ငါးယောက်၊ ဆယ့်ခြောက်ယောက်၊ ဆယ့်ခုနစ်ယောက်၊ ဆယ့်ရှစ် ယောက်၊ ဆယ့်ကိုးယောက်၊ ဆယ့်ကိုးယောက်ကထောက်ခံပြီး ကျန်တဲ့ပုဂ္ဂိုလ်များက ထောက်ခံမှုမရှိတဲ့ အတွက် ဒီဥပဒေကြမ်း ပြင်ဆင်ချက်ကို ဆက်လက်ဆွေးနွေးရန်မရှိကြောင်း ကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့ရပ်နားကြောင်းနှင့် အစည်းအဝေး (၁၂) ရက်မြောက်နေ့ ကျင်းပမည့် နေ့ရက်နှင့် အချိန်ကိုကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေးရဲ့ (၁၁) ရက်မြောက်နေ့ကိုရပ်နားပါမယ်။ ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၂) ရက်မြောက်နေ့ကို ၂၀၁၃ ခုနှစ်၊ စက်တင်ဘာလ ၂၂ ရက် (အင်္ဂါနေ့)</speech>
<speech type="mc">ပြည်သူ့လွှတ်တော်ဥက္ကဋ္ဌကြီးပြန်လည်ထွက်ခွာပါပြီခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၁) ရက်မြောက်နေ့ကို ၁၂၅၅ နာရီတွင်ရပ်နားပါသည်။</p>
</postface>
</transcript>
</doc>
