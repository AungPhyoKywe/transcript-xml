<doc>
<docinfo>
<docno>01-04-07.xml</docno>
<pdf>01-04-07.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့မှတ်တမ်း</title>
<date>၁၃၇၄ ခုနှစ်၊ ပထမဝါဆိုလပြည့်ကျော် ၉ ရက် (၂၀၁၂ ခုနှစ်၊ ဇူလိုင်လ ၁၂ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့ကို နံနက် ၁၀းဝဝ နာရီ အချိန်၌စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">ပြည်သူ့လွှတ်တော် ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦး ရှိတဲ့အနက် ၄၀ရ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေစုစုပေါင်းရဲ့ ၉၄.၄၃ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၄ နည်းဥပဒေခွဲ(ခ)အရ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေး မတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="241">ဦးမောင်ဦး(ဥက္ကဋ္ဌ၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ)</mp>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ သတ္တမနေ့သို့ တက်ရောက်လျက်ရှိသည့် ကိုယ်စားလှယ်များမှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော်ကိုယ်စားလှယ်များစိစစ်ရေး ကော်မတီဥက္ကဋ္ဌ၊ တပ်ကုန်းမဲဆန္ဒနယ်မှ ကိုယ်စားလှယ် ဦးမောင်ဦးမှ စုပေါင်းတင်ပြသွားမှာဖြစ်ပါတယ်။ ယနေ့အထိ ယခင်က ခွင့်ပန်ကြားသူ စုစုပေါင်း ၁၄ ဦး၊ ယနေ့ ခွင့်အသစ် ပန်ကြားသူ ၁၀ ဦး စုစုပေါင်း ၂၄ ဦး ခွင့်ပန်ကြားထားမှုရှိပါတယ်။ ယနေ့ ၁၂-၇-၂၀၁၂ ရက်နေ့တွင် ခွင့်ပန်ကြားထားတဲ့ ကိုယ်စားလှယ် ၁၀ ဦးများရဲ့ အမည်စာရင်းများကို တင်ပြပါမယ်(၁) ဓနုဖြူမဲဆန္ဒနယ်မှ ကိုယ်စားလှယ် ဦးကြည်တင့်သည် ခုတင် ၁၀၀၀ ဆေးရုံသို့တက်ရောက်နေရပါသဖြင့် ယနေ့ ၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိခွင့် ၂ ရက်ကိုလည်းကောင်း၊ (၂) တောင်သာမဲဆန္ဒနယ်မှ ကိုယ်စားလှယ် ဦးအောင်သောင်းသည် နေမကောင်းပါသဖြင့်ယနေ့ ၁၂-၇-၂၀၁၂ ရက်နေ့ ယနေ့ ခွင့် ၁ ရက်အားလည်းကောင်း၊ (၃) တန့်ယန်းမဲဆန္ဒနယ်မှ ကိုယ်စားလှယ် ဦးထွန်းဆာသည် ကိုယ်ရေးကိုယ်တာကိစ္စများဆောင်ရွက်ရန်ရှိပါသဖြင့် ယနေ့ ၁၂-၇-၂၀၁၂ ရက်နေ့အား ခွင့် ၁ ရက်အဖြစ်လည်းကောင်း၊ (၄) တောင်တွင်းကြီးမဲဆန္ဒနယ်မှ ကိုယ်စားလှယ် ဦးသန်းဝင်းသည် ကိုယ်တိုင်ဆောင်ရွက်ရန်ကိစ္စရှိပါသဖြင့် ၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၂ ရက်ကို လည်းကောင်း၊ (၅) မြို့သစ်မဲဆန္ဒနယ်မှ ကိုယ်စားလှယ် ဦးမြင့်သူသည် ကိုယ်တိုင်ဆောင်ရွက်ရန် ကိစ္စရှိပါသဖြင့် ၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၂ ရက်ကို လည်းကောင်း၊ (၆) သီပေါမဲဆန္ဒနယ်မှ ကိုယ်စားလှယ် ဦးရဲထွန်းသည် နေမကောင်းပါသဖြင့် ၁၂-၇-၂၀၁၂ ရက် ယနေ့အား ခွင့် ၁ ရက်အဖြစ်လည်းကောင်း၊ (၇) နတ်မောက်မဲဆန္ဒနယ်မှ ကိုယ်စားလှယ် ဦးအောင်ကျော်စိုးသည် ကိုယ်တိုင်ဆောင်ရွက်ရန်ကိစ္စရှိပါသဖြင့် ၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၂ ရက်အားလည်းကောင်း၊ (၈) မြောက်ဦးမဲဆန္ဒနယ်မှ ကိုယ်စားလှယ် ဦးအောင်ထွန်းသာသည် နေမကောင်းပါသဖြင့်၁၂-၇-၂၀၁၂ ရက်နေ့ ယနေ့အား ခွင့် ၁ ရက်အဖြစ်လည်းကောင်း၊ (၉) ကျောက်တော်မဲဆန္ဒနယ်မှ ကိုယ်စားလှယ် ဦးသာစိန်သည် ၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၂ ရက်အားလည်းကောင်း၊ (၁၀) တပ်မတော်သားကိုယ်စားလှယ် ဗိုလ်မှူးအောင်ဇော်မိုးသည် မိခင်နေမကောင်းပါသဖြင့်၁၂-၇-၂၀၁၂ ရက်နေ့မှ ၁၃-၇-၂၀၁၂ ရက်နေ့အထိ ခွင့် ၂ ရက်အားလည်းကောင်း စုစုပေါင်းတင်ပြပါ ခွင့် ၁၀ ဦးအား အစည်းအဝေးတက်ရောက်ခြင်းမှ ခွင့်ပြု ပေးနိုင်ရန် ကိုယ်စားပြုခွင့်ပန်ကြားအပ်ပါကြောင်း တင်ပြအပ်ပါတယ်ခင်ဗျား။</speech>
<speech type="speaker">အားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေး တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး၊ ယခင်က ခွင့်ပန်ကြား၍ ခွင့်ပြု ထားသူ ၁၄ ဦး၊ ယနေ့ ခွင့်ပြု ထားသူ ၁၀ ဦးဖြစ်၍ လွှတ်တော်က ခွင့်ပြု ထားသူစုစုပေါင်း ၂၄ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်ကအတည်ပြုတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ကအတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA"><Q-A>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ ပြည်သူ့လွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">လွှတ်တော်ကိုယ်စားလှယ်ျားခင်ဗျား။ မေးခွန်းများမေးမြန်း၊ ဖြေကြားခြင်း အစီအစဉ်စတင်ဆောင်ရွက်ပါ့မယ်။</speech>
<title>ညောင်ဦးခရိုင်တွင် ကညနရုံးခွဲတစ်ခုဖွင့်လှစ်ရန် အစီအစဉ်ရှိ၊မရှိနှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ ညောင်ဦးမဲဆန္ဒနယ်မှ ဦးအောင်ကြိုင်အား မေးမြန်းဖို့ဖိတ်ခေါ် ပါတယ်</speech>
<speech><mp id="331">ဦးအောင်ကြိုင်(ညောင်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ဖိတ်ကြားထားသော ဧည့်သည်တော်ကြီးများ၊ ပြည်သူ့လွှတ်တော်ကိုယ်စားလှယ်များ ခင်ဗျား။ မင်္ဂလာအပေါင်းနှင့်ပြည့်စုံပါစေကြောင်း ဆုတောင်းမေတ္တာပို့သရင်း ဂါရဝပြု အပ်ပါတယ် ခင်ဗျား။ ကျွန်တော်ကတော့ မန္တလေးတိုင်းဒေသကြီး၊ ညောင်ဦးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်ကြိုင်ဖြစ်ပါတယ်။ ကျွန်တော်မေးမယ့်မေးခွန်းကတော့ ယခင် နိုင်ငံတော် အကြီးအကဲ ဗိုလ်ချုပ်မှူးကြီးသန်းရွှေမှ ပုဂံ-ညောင်ဦးကိုမြို့နယ်အဆင့်မှ ခရိုင်အဆင့်သို့ တိုးမြှင့်ပေး ခဲ့ပါသည်။ သို့ပါ၍ ပုဂံ-ညောင်ဦးခရိုင်၊ ပုဂံ-ညောင်ဦးမြို့နယ်ဟူ၍ တစ်ခရိုင်တစ်မြို့ သတ်မှတ်ခဲ့ပြီးနောက် ခရိုင်အဆင့်ဌာနဆိုင်ရာများကို တိုးချဲ့ဖွင့်လှစ်ခဲ့ပါတယ်။ ဥပမာပြောရရင် ခရိုင်ကျန်းမာရေးဦးစီးဌာန၊ ခရိုင်သစ်တောဦးစီးဌာန၊ ခရိုင်မန်နေဂျာရုံးစသည်ဖြင့် ခရိုင်အဆင့်တိုးချဲ့ဖွင့်လှစ်ခဲ့ကြပါတယ်။ ဒါပေမယ့် အရေးကြီးတဲ့ ကညနရုံးအနေနဲ့ ခရိုင်အဆင့်ရော၊ မြို့နယ်အဆင့်ရောမရှိခဲ့ပါဘူး။ ကညနရုံး ရှိရာ မြင်းခြံကို သက်တမ်းတိုးဖို့ မော်တော်ယာဉ်များ၊ မော်တော်ဆိုင်ကယ်များသွားနေရပါတယ်။ အဲ့ဒီလိုသွားရတဲ့ လောင်စာဆီအပိုကုန်ကျသွားသည်ကို နည်းနိုင်သမျှနည်းသွားအောင်တင်ပြခြင်းဖြစ်ပါတယ်။ ပုဂံ-ညောင်ဦးခရိုင်မှာ မော်တော်ယာဉ်အကြီးအငယ် ၃၀၀ ခန့်ရှိပါတယ်။ မြင်းခြံခရိုင်သို့ သွားရခြင်းကြောင့် တစ်စီးလျှင်ပျမ်းမျှအသွားအပြန် ၁၀ ဂါလန်နှုန်း၊ ဆီဂါလန် ၃၀၀၀ ကုန်ကျပါတယ်။ မော်တော်ဆိုင်ကယ်စီးရေတစ်သောင်းကျော်ရှိတဲ့အခါမှာ တစ်စီးမှာ နှစ်ဂါလန်နှုန်းကုန်ကျတဲ့အတွက် ဓာတ်ဆီဂါလန် ၂၀၀၀၀၊ စုစုပေါင်းဆီဂါလန် ၂၃၀၀၀ သက်သာသွားနိုင်ပါတယ်။ အကယ်၍ ပုဂံ-ညောင်ဦးခရိုင်မှာ ကညနရုံးရှိပါက မိုင် ၃၀ သာဝေးသော ကျောက်ပန်းတောင်းက မော်တော်ယာဉ် တစ်ထောင်ကျော်ရှိတဲ့နေရာကလည်း ပုဂံ-ညောင်ဦးခရိုင်ကို လာရောက်ပြီးတော့ လျင်မြန်စွာ လုပ်ကိုင်ဆောင်ရွက်သွားနိုင်ပါတယ်။ သို့ပါ၍ လောင်စာဆီကုန်ကျမှုသက်သာစေရန်အတွက်လည်းကောင်း၊ ယာဉ်နှင့်လူစသည်ဖြင့် သက်သာစေရန်အတွက်လည်းကောင်း၊ ခရိုင်မြို့ကြီးတစ်မြို့ ဖြစ်သဖြင့် လည်းကောင်း ကညနရုံးခွဲတစ်ခု ဖွင့်လှစ်ရန်လိုအပ်နေပါကြောင်း မေးခွန်းမေးမြန်းလိုပါသည်။ သို့ပါ၍ ပုဂံ-ညောင်ဦးခရိုင်တွင် ကညနရုံးခွဲတစ်ခုဖွင့်လှစ်ရန်အစီအစဉ် ရှိ၊ မရှိ သိရှိလိုပါကြောင်း လေးစားစွာ မေးမြန်အပ်ပါတယ်ခင်ဗျား။</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="84">ဦးသန့်ရှင်း(ဒုတိယဝန်ကြီး၊ ရထားပို့ဆောင်ရေးဝန်ကြီးဌာန)</agency>ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့်ပြည့်စုံပါစေကြောင်း နှုတ်ခွန်းဆက်သ အပ်ပါတယ်။ ညောင်ဦးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ကြိုင်မေးမြန်းတဲ့ မေးခွန်းနှင့်ပတ်သက်၍ ဖြေကြားသွားမှာဖြစ်ပါတယ်။ ညောင်ဦးခရိုင်လိပ်စာဖြင့် လက်ရှိတွင် မော်တော်ယာဉ် ၆၆၀ စီး၊ မော်တော်ဆိုင်ကယ် ၈၃၅၃ စီး၊ စုစုပေါင်း ၉၀၁၃ စီးသာ မှတ်ပုံတင် ထားရှိပါတယ်။ မော်တော်ဆိုင်ကယ်များအား သက်တမ်းတိုးရာတွင် နှစ် နှစ်လျှင်တစ်ကြိမ်ဖြစ်ပြီး ယာဉ်စစ်ဆေးခံရန်မလိုဘဲ နှစ်လဲသက်တမ်းတိုး ဆောင်ရွက်ပေးလျက်ရှိပါတယ်။ မော်တော်ယာဉ် ၆၆၀ စီးမှာ ၎င်းတို့၏သက်တမ်းအရသာ နှစ်လဲသက်တမ်းတိုးရပြီး နည်းဥပဒေ၊ လုပ်ထုံးလုပ်နည်းအရသက်တမ်းကုန်ဆုံးရက်မတိုင်မီ ရက်ပေါင်း ၉၀ ကြို တင်သက်တမ်းတိုးနိုင်ခြင်းကြောင့် ကုန်းလမ်း ပို့ဆောင်ရေးညွှန်ကြားမှုဦးစီးဌာနခရိုင်ရုံး မြင်းခြံသို့ယာဉ်များလာရောက်ရန်မလိုဘဲ သုံးလပတ်တွင် တစ်ကြိမ်နှုန်းဖြင့် တစ်နှစ်လျှင်လေးကြိမ် ညောင်ဦးမြို့သို့သွားရောက်၍ ဒေသအာဏာပိုင်များနှင့် ညှိနှိုင်းပြီး နယ်လှည့်ကွင်းဆင်းပေးခြင်းဖြင့် လုပ်ငန်းများအဆင်ပြေအောင် ဆောင်ရွက်ပေးလျက် ရှိပါတယ်။ ညောင်ဦးခရိုင်ထက် ယာဉ်စီးရေပိုမိုများပြားသည့် ယာဉ်စီးရေ ၉၇၇၁ စီးရှိသော ဂန့်ဂေါမြို့နယ်နှင့် ယာဉ်စီးရေ ၁၀၀၁၉ စီးရှိသော မြောင်းမြခရိုင်များသို့လည်း သက်ဆိုင်ရာ ခရိုင်ရုံးများမှ တစ်နှစ်လျှင်လေးကြိမ် ဒေသအာဏာပိုင်များနှင့်ညှိနှိုင်းပြီး နယ်လှည့်သွားရောက်၍ဆောင်ရွက်ပေးလျက်ရှိပါကြောင်းနှင့် ရုံးတစ်ရုံးဖွင့်လှစ်ရန်အတွက် လိုအပ်သော ဖွဲ့စည်းပုံနှင့် ဝန်ထမ်းအင်အားသည် ပြည်ထောင်စု၏ရသုံးမှန်းခြေငွေစာရင်း ဘတ်ဂျက်ခွင့်ပြု ငွေများရရှိရန်လိုအပ် ပါသည်။ နိုင်ငံတော်မှ ဘတ်ဂျက်ခွင့်ပြုချက်၊ ဝန်ထမ်းအင်အားခွင့်ပြုချက်များရရှိပါက လိုအပ်သော မြို့နယ်များတွင် ရုံးဖွင့်လှစ်ဆောင်ရွက်ပေးသွားမည်ဖြစ်ကြောင်း ရှင်းလင်းဖြေကြားအပ်ပါတယ် ခင်ဗျား။ (ဩဘာသံများ)</speech>
</Q-A><Q-A>
<title>ဆိုင်ကယ်များကိုလိုင်စင်ထုတ်ပေးရန်၊ ဥပဒေအရတရားဝင်စီးနင်းခွင့်ပြုရန်၊ တရားမဝင်သယ်ဆောင်၊ ရောင်းချခြင်းကိုဖမ်းဆီးရန်နှင့် တရားဝင်တင်သွင်းခွင့်နှင့် ရောင်းချခွင့်ပြုပေးပါရန်နှင့်စပ်လျဉ်းသည့်မေးခွန်း</title>
<speech type="speaker">ဦးတင်မောင်ဦး၊ ရွှေပြည်သာမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်သဂါရဝပြုအပ်ပါတယ်။ ယနေ့ကျွန်တော်မေးမယ့် မေးခွန်းကတော့ ကျွန်တော်တို့နိုင်ငံမှာ အခြေခံလူတန်းစားအားလုံး သွားလာပို့ဆောင်ရေးအတွက် အသုံးပြုနေရတဲ့မော်တော်ဆိုင်ကယ်ကိစ္စဖြစ်ပါတယ်။ နိုင်ငံတော်အတွင်းမှာရှိတဲ့ တိုင်းဒေသကြီး၊ ပြည်နယ်အသီးသီးမှာ အထူးသဖြင့်ရန်ကုန်မြို့မှာ တရားမဝင်မော်တော်ဆိုင်ကယ်ဝယ်ယူစီးနင်းသူ များစွာရှိနေတာကိုတွေ့မြင်ရမှာဖြစ်ပါတယ်။ သူတို့ဟာ အမှန်တကယ်လိုအပ်ချက်အရ မော်တော်ကား ဝယ်မစီးနိုင်လို့သွားလာမှုလွယ်ကူဖို့အတွက် ဝယ်ယူစီးနင်းကြခြင်းဖြစ်ပါတယ်။ သို့သော်လည်း ၎င်းတို့မှာ ရဲတပ်ဖွဲ့ကနေဖမ်းဆီးမည့်ရက်၊ နေရာကိုစုံစမ်းပြီးတော့ ၎င်းတို့ရဲ့ မော်တော်ဆိုင်ကယ်များကို အသုံးပြုပြီးတော့ တချို့လည်းပဲနေ့စဉ်လိုလို ဖမ်းဆီးခြင်းခံနေရတာကိုတွေ့နေရပါတယ်။ ဒီလိုင်စင်မဲ့ မော်တော်ဆိုင်ကယ်များနှင့်ပတ်သက်ပြီးတော့ နိုင်ငံတော်ကလည်း တရားဝင်လိုင်စင်ထုတ်ပေးမှုတွေ လုပ်နေတာကိုတွေ့ရပါတယ်။ ရန်ကုန်တိုင်းဒေသကြီးအတွင်းမှာလည်း စည်ပင်သာယာနယ်နိမိတ် ပြင်ပမှာသာ စီးနင်းခွင့်ပြု ထားတာကိုလည်းတွေ့ရမှာဖြစ်ပါတယ်။ ဒီဆိုင်ကယ်များနှင့်ပတ်သက်လို့ လေ့လာကြည့်တဲ့အခါမှာ တရားမ���င်မော်တော်ဆိုင်ကယ်နှင့် ဘက်ထရီဆိုင်ကယ်များနှင့်ပတ်သက်ပြီးတော့ နယ်စပ်ဒေသကနေစတင်ပြီးတော့ တရားမဝင်ဝင်ရောက်လာတာဖြစ်ပါတယ်။ ဒီလို တရားမဝင် သယ်ဆောင်စဉ်မှာ ထိထိရောက်ရောက်နဲ့ ဖမ်းဆီးခြင်းမရှိတဲ့အတွက်ကြောင့် ပြည်တွင်းကိုရောက်ရှိ လာတာဖြစ်ပါတယ်။ ရောက်ရှိလာတဲ့အခါမှာလည်း ကျွန်တော်တို့ ဒီမေးခွန်းမေးမြန်းတဲ့ ဧပြီလ ၂၀ ရက်နေ့အထိ လားရှိုး၊ မန္တလေး၊ ရန်ကုန်မြို့ကြီးတွေမှာရှိတဲ့ဆိုင်ကြီးတွေမှာတင်ပြီးတော့ တရားဝင် ရောင်းချနေတာတွေ့ရပါတယ်။ ဒီအဆင့်မှာလည်း ဖမ်းဆီးအရေးယူခြင်းမရှိဘဲနဲ့ ပြည်သူလူထုကနေ အကြောင်းအမျိုးမျိုးကြောင့် ဝယ်ယူစီးနင်းတဲ့အခါကျမှ ဖမ်းဆီးခြင်းခံရတာကိုတွေ့ရပါတယ်။ ဒီနေရာမှာ ကျွန်တော်မေးလိုတဲ့မေးခွန်းကတော့ (၁) တရားမဝင်စီးနင်းနေတဲ့ မော်တော်ဆိုင်ကယ် များကို တရားဝင်ထုတ်ပေးဖို့အစီအစဉ်ရှိ၊ မရှိ။ ဒါနှင့်ပတ်သက်လို့လည်း ကျွန်တော် ဒီမေးခွန်းကို မေးမြန်းပြီးတဲ့နောက်မှာ နိုင်ငံတော်ကနေ ၁၉၉၉ ခုနှစ်ကနေ ၂၀၁၀ ပြည့်နှစ်အထိ ခုနစ်ကြိမ် တရားဝင်လိုင်စင်မှတ်ပုံတင်ပြုလုပ်ပေးခဲ့တဲ့အခါမှာ အစီးရေပေါင်း ၁၅၈၇၂၉၂ စီး၊ အခွန်ငွေ ၂၁၀.၈၁ ဘီလီယံရတယ်လို့ မေလ ၃၁ ရက်နေ့မှာ ပြည်ထောင်စုလွှတ်တော်ကို သဝဏ်လွှာပေးပို့ ထားတာတွေ့ရပါတယ်။ (၂) ရန်ကုန်တိုင်းဒေသကြီးကဲ့သို့သော နေရာမျိုးမှာ စည်ပင်သာယာ နယ်နိမိတ်ပြင်ပအစား မြို့နယ်မဟုတ်တဲ့ ထန်းတပင်၊ လှိုင်သာယာ၊ ရွှေပြည်သာ၊ မင်္ဂလာဒုံအစရှိတဲ့ မြို့နယ်တွေမှာဖြေလျော့ပြီးတော့ ဥပဒေအရ တရားဝင်စီးနင်းခွင့်ပြုဖို့အစီအစဉ် ရှိ၊ မရှိဖြစ်ပါတယ်။ (၃) တရားမဝင်သယ်ဆောင်လာတဲ့ နယ်စပ်ဒေသတွေမှာ ထိထိရောက်ရောက်နှင့်ဖမ်းဆီးတာတို့ မြို့ကြီးတွေမှာ တရားဝင်ရောင်းချနေတဲ့အချိန်မှာဖမ်းဆီးတာတို့ ဆောင်ရွက်ဖို့အစီအစဉ် ရှိ၊ မရှိ ဖြစ်ပါတယ်။ (၄) နိုင်ငံတော်အနေနဲ့ ဝင်ငွေတိုးပွားရေးအတွက် ဒီအပြင် ပြည်သူလူထုအေးချမ်းစွာနဲ့ စီးနိုင်ဖို့အတွက် မော်တော်ဆိုင်ကယ်တွေကို သက်ဆိုင်ရာကုမ္ပဏီများကိုဖြစ်စေ တရားဝင်တင်သွင်းခွင့် ပြုပြီးတော့မှ လိုင်စင်အပါအဝင်တရားဝင်ရောင်းချပေးမယ်ဆိုရင် ယခုလို ပြဿနာတွေမရှိတဲ့ အတွက်ကြောင့် ဒါတွေကိုဆောင်ရွက်ပေးဖို့ အစီအစဉ် ရှိ၊ မရှိ မေးခွန်းလေးချက်ဖြစ်ပါတယ်။ ဒီနေရာမှာ ဖြည့်စွက်ပြီးတော့ တင်ပြလိုတာကတော့ လွှတ်တော်ကိုယ်စားလှယ်များအနေနဲ့ မေးခွန်း များကိုမေးမြန်းတဲ့အခါမှာ အကြောင်းအရာကိုအခြေခံပြီး မေးမြန်းတာဖြစ်ပါတယ်။ ပြန်လည် ဖြေကြားတဲ့ ဝန်ကြီးဌာနအနေနဲ့ တစ်ခါတရံမှာ ဝန်ကြီးဌာနတစ်ခုမဟုတ်ဘဲနဲ့ နှစ်ခုသုံးခုပတ်သက် တတ်တဲ့မေးခွန်းတွေလည်းရှိတတ်ပါတယ်။ ဟိုတစ်နေ့က ဥပမာတင်ပြရရင် ပြည်ထောင်စုဝန်ကြီး ဦးဝင်းထွန်း ဖြေသွားတဲ့အဖြေမှာ မေးတာတော့သူရဲ့ ဝန်ကြီးဌာနမေးသော်ငြားလည်း မေးခွန်းမှာ ပတ်သက်နေတဲ့ မန္တလေးမြို့တော်စည်ပင်သာယာရေးကော်မတီ အခြားဝန်ကြီးဌာနများကို ဆက်စပ် ပြီးတော့ တာဝန်ယူပြီးလာဖြေတာတွေ့ရပါတယ်။ ဒီလိုအခါကျတော့ ကျွန်တော်တို့မေးခွန်းမေးမြန်းရတဲ့ ကိုယ်စားလှယ်များအနေနဲ့ ကျေနပ်မှုရရှိပါတယ်။ ဒါကြောင့် မေးခွန်းမေးတဲ့အခါမှာ တချို့ဝန်ကြီးဌာန တစ်ခုတည်း ဖြေတဲ့အခါကျတော့ ကျွန်တော်တို့မှာလည်း အခက်အခဲရှိပါတယ်။ နောက်တစ်ချက် ကတော့ ကျွန်တော်တို့မေးတဲ့မေးခွန်းရဲ့ ထိရောက်မှုရှိတဲ့အဖြေတွေကို ဖြေကြားပေးဖို့ ဖြစ်ပါတယ်။ တချို့ဟာတွေက အရင်ကတည်းကရေးထားတော့ မေးခွန်းတွေနဲ့ တလွဲစီဖြစ်တဲ့အဖြေတွေ ဖြစ်တတ် ပါတယ်။ ဒါတွေကိုဆောင်ရွက်ပေးဖို့တင်ပြရင်းနိဂုံးချုပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="84">ဦးသန့်ရှင်း(ဒုတိယဝန်ကြီး၊ ရထားပို့ဆောင်ရေးဝန်ကြီးဌာန)</agency>ရွှေပြည်သာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဦးမေးမြန်းတဲ့ မေးခွန်းနှင့်ပတ်သက်၍ ဖြေကြားချက် ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်အတွင်း တရားမဝင်ရောက်ရှိနေသော မှတ်ပုံတင်မဲ့ မော်တော်ဆိုင်ကယ်များအား စည်းကမ်းဥပဒေနှင့်အညီဖြစ်စေရေးအတွက် ရထားပို့ဆောင်ရေးဝန်ကြီးဌာန၊ ဘဏ္ဍာရေးနှင့်အခွန်ဝန်ကြီးဌာန၊ ပြည်ထဲရေးဝန်ကြီးဌာနတို့ပူးပေါင်းလျက် ၂၀၁၂ ခုနှစ်၊ ဇွန်လ ၅ ရက်နေ့မှစတင်၍ လေးလသတ်မှတ်ပြီး One Stop Service အဖြစ် တရားဝင်မှတ်ပုံတင်ဆောင်ရွက်ပေးနေပြီဖြစ်ပါတယ်။ မှတ်ပုံတင်မဲ့ဆိုင်ကယ်များအား ပြည်နယ်၊ တိုင်းဒေသကြီး၊ ခရိုင်ရုံး များနှင့် နေပြည်တော်ကောင်စီနယ်မြေအတွင်း မှတ်ပုံတင်ဆောင်ရွက်ပေးလျက်ရှိပြီး ရန်ကုန်တိုင်း ဒေသကြီးတွင် သက်ဆိုင်ရာတိုင်းဒေသကြီးအစိုးရ၏မူအရ ရန်ကုန်စည်ပင်နယ်နိမိတ်ပြင်ပလိပ်စာဖြင့် သာ မှတ်ပုံတင်ဆောင်ရွက်ပေးလျက် ရှိပါတယ်။ ရန်ကုန်စည်ပင်အတွင်းဖြစ်သည့် လှိုင်သာယာ၊ ရွှေပြည်သာ၊ မင်္ဂလာဒုံမြို့နယ်များတွင် စီးနင်းခွင့်မပြု၍ ၎င်းမြို့နယ်လိပ်စာများဖြင့်မှတ်ပုံတင်ပေး နိုင်ခြင်းမရှိသေးပါ။ ထန်းတပင်မြို့နယ်မှာ ရန်ကုန်စည်ပင်ပြင်ပမြို့နယ်ဖြစ်၍ ယခုဆောင်ရွက်နေသော စီမံချက်အရ ခရိုင်ရုံး (ရန်ကုန်မြောက်ပိုင်း)မှ တရားဝင်မှတ်ပုံတင် ဆောင်ရွက်ပေးလျက်ရှိပါတယ်။ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနမှ မော်တော်ဆိုင်ကယ်များကို ၂၀၁၀ ခုနှစ်၊ ဇန်နဝါရီလ ၁ ရက်နေ့မှစတင်ပြီး သွင်းကုန်လိုင်စင်ဖြင့် တင်သွင်းခွင့်ပြု ပေးလျက်ရှိရာ သွင်းကုန် လိုင်စင် လုပ်ငန်းရှင်များသည်လည်း သက်ဆိုင်ရာအခွန်အခများကိုပေးဆောင်ပြီး တရားဝင်လိုင်စင် ဖြင့် ပြည်တွင်းတွင် ဖြန့်ဖြူးရောင်းချနိုင်ပါသည်။ တရားဝင်သွင်းကုန်လိုင်စင်ဖြင့် တင်သွင်းခွင့်ပြုပေး လျက်ရှိရာ ၂၀၁၀-၂၀၁၁ ဘဏ္ဍာရေးနှစ်နှင့် ၂၀၁၁-၂၀၁၂ ဘဏ္ဍာရေးနှစ်များတွင် ပင်လယ် ရေကြောင်းနှင့်နယ်စပ်တို့မှ အောက်ပါအတိုင်း တင်သွင်းခွင့်ပြုပေးခဲ့ပါတယ်။ ၂၀၁၀-၂၀၁၁ ဘဏ္ဍာရေးနှစ်မှာ ပုံမှန်နှင့်နယ်စပ်နှစ်ရပ်ပေါင်း ဒေါ်လာ ၁၅.၄ သန်းဖိုး၊ ၂၀၁၁-၂၀၁၂ ဘဏ္ဍာရေးနှစ်မှာ ပုံမှန်နှင့်နယ်စပ်နှစ်ရပ်ပေါင်း ဒေါ်လာသန်း ၄၇.၈၄ သန်းဖိုး တင်သွင်းခွင့်ပြုခဲ့ပါတယ်။ နယ်စပ်ဒေသများမှတစ်ဆင့် နယ်စပ်ကုန်သွယ်ရေးဦးစီးဌာနနှင့် အကောက် ခွန်ဦးစီးဌာနတို့၏ အခွန်စည်းကြပ်မှုဖြင့် ဆိုင်ကယ်အရောင်းပြခန်းများအတွက် တင်သွင်းလာသော မော်တော်ဆိုင်ကယ်များအားလည်း မှတ်ပုံတင်ဆောင်ရွက်ပေးလျက်ရှိပါတယ်။ ၎င်းအရောင်းပြခန်း များမှ မှတ်ပုံတင်ပြီးဆိုင်ကယ်များအား တရားဝင်ဝယ်ယူနိုင်ပြီး ယခု One Stop Service ဖြင့် လေးလဆောင်ရွက်ပြီးပါက တရားမဝင်ဆိုင်ကယ်များအား ဆိုင်တင်ရောင်းချခြင်းမပြုရန် သက်ဆိုင်ရာ ဒေသအာဏာပိုင်များသို့ အကြောင်းကြား၍တရားဥပဒေအရ အရေးယူနိုင်ရန် စီစဉ်ဆောင်ရွက်သွား မည်ဖြစ်ကြောင်း ရှင်းလင်းဖြေကြားအပ်ပါတယ်။ (ဩဘာသံများ)</speech>
<speech type="speaker">အစီအစဉ် ၅ အပိုဒ်ခွဲ(ခ)မှာ မေးမြန်းတဲ့ ဦးတင်မောင်ဦး အခုမေးခွန်းကို ဖြေကြားသွားတာနဲ့ပတ်သက်ပြီးတော့ မိမိမေးတဲ့အမေး သက်ဆိုင်ရာဝန်ကြီးဌာနက အဖြေဟာ ကျေနပ်မှုရှိပါသလား</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ပြည်သူ့လွှတ်တော်နည်းဥပဒေ ၁၆ရ နည်းဥပဒေခွဲ(က)မှာ လွှတ်တော်ဥက္ကဋ္ဌကြီးက ခွင့်ပြုလျှင် တစ်ဆက် တစ်စပ်တည်း အဖြေကို ပြီးဆုံးတဲ့အထိမေးခွင့် ရှိပါတယ်။ ကျွန်တော့်အနေနဲ့ မေးတဲ့မေးခွန်း (၁)ကတော့ အဖြေကို ကျွန်တော်ပဲ ပြောသွားပြီး ဖြစ်ပါတယ်။ မေးခွန်း(၂)နှင့် ပတ်သက်လို့ သက်ဆိုင်ရာလေးမြို့နယ်နှင့်ပတ်သက်ပြီးတော့ ဥပဒေအရ ဖြေလျော့ပေးဖို့ စဉ်းစားပေးဖို့ တင်ပြလိုပါ တယ်။ မေးခွန်း(၃) ဖြစ်တဲ့ နယ်စပ်ဒေသဖမ်းဆီးခြင်းနှင့်ပတ်သက်လို့လည်း သက်ဆိုင်ရာဌာနက ဖြေသွားပြီးဖြစ်ပါတယ်။ (၄) နှင့်ပတ်သက်လို့တော့ နောင်လာမည့်အနာဂတ်မှာ ဆိုလိုတာက တရားမဝင် ကျီးလန့်စာစားစီးနေရမယ့်အစား တရားဝင်လိုင်စင်နဲ့ ရောင်းပေးမယ်ဆိုရင်ရမှာဖြစ်ပါတယ်။ ဒါလေးကိုတော့ ပီပီပြင်ပြင် ဖြေပေးဖို့ တင်ပြလိုပါတယ်။ ကျေးဇူးတင်ပါတယ်။</speech>
<speech type="speaker">ဒါကြောင့် ထပ်မံရှင်းလင်းအောင် မေးမြန်းတဲ့ကိစ္စ သက်ဆိုင်ရာ ပြည်ထောင်စု ဝန်ကြီးဌာနက ဖြေနိုင်ရင် ဖြေပါ</speech>
<speech><agency id="84">ဦးသန့်ရှင်း(ဒုတိယဝန်ကြီး၊ ရထားပို့ဆောင်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ဒီကိစ္စနှင့်ပတ်သက်လို့ ဆိုင်မှာတရားဝင်တင်ပြီးတော့ ရောင်းမယ်ဆိုလို့ ရှိရင် စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ဘဏ္ဍာရေးနှင့်အခွန်ဝန်ကြီးဌာန၊ ရထား ပို့ဆောင်ရေးဝန်ကြီးဌာနရဲ့ လုပ်ထုံးလုပ်နည်းများနှင့်အညီ ဘယ်လိုဆောင်ရွက်ပေးမယ်ဆိုတာ ညှိနှိုင်းဆောင်ရွက်လျက်ရှိပါတယ်။ အဖြေမှာလည်း လေးလကာလ One Stop စီမံချက်ပြီးလို့ရှိရင် တရားဝင် ရောင်းချနိုင်ဖို့အတွက်ကို နံပါတ်နှင့်ပါ ရောင်းချနိုင်ဖို့ ဆောင်ရွက်လျက်ရှိပါကြောင်း ရှင်းလင်းတင်ပြ အပ်ပါတယ်။ (ဩဘာသံများ)</speech>
<speech type="speaker">ဦးတင်မောင်ဦးတင်ပြသလို ပြီးခဲ့တဲ့ တတိယပုံမှန်အစည်းအဝေးမှာလည်း ကိုယ်စားလှယ်တစ်ဦးဖြစ်တဲ့ ဒေါ်တင်နွယ်ဦး မေးတဲ့မေးခွန်းကို ဖြေတဲ့နေရာမှာ ပြည့်စုံမှုမရှိဘူး။ ဒါကြောင့်မို့လို့ ပြန်လည်တင်ပြတဲ့အတွက် မိမိသက်ဆိုင်ရာပြည်ထောင်စုဝန်ကြီးဌာနနဲ့ ညှိနှိုင်းတဲ့ အခါမှာ လာရောက်ဖြေကြားတာရှိပါတယ်။ အဲဒီနည်းတူပဲ တချို့လွှတ်တော်ကိုယ်စားလှယ်တွေ မေးမြန်းထားတဲ့ မေးခွန်းနှင့်ပတ်သက်ပြီးတော့ သက်ဆိုင်ရာဝန်ကြီးဌာနက ဖြေကြားဖို့ ကျန်နေသေးတဲ့ ကိစ္စများကိုလည်း သက်ဆိုင်ရာကိုယ်စားလှယ်က မိမိထံပြန်လည်တင်ပြတဲ့အတွက် သက်ဆိုင်ရာဝန်ကြီး ဌာနများနှင့်ညှိနှိုင်းတဲ့အခါမှာ သူတို့လာရောက်ဖြေကြားခဲ့တာလည်း ရှိပါတယ်။ မေးခွန်း မေးမြန်းခြင်း၊ အဆိုတင်သွင်းခြင်းကိစ္စဟာ လွှတ်တော်ကိုယ်စားလှယ်များရဲ့ အခွင့်အရေး ဖြစ်ပါတယ်။ ဒီအခွင့်အရေး တွေကိုလည်း သက်ဆိုင်ရာဝန်ကြီးဌာန၊ သက်ဆိုင်ရာအဖွဲ့အစည်းများက ပြန်လည်ဖြေကြားပေးဖို့ ကလည်း သူတို့ရဲ့ တာဝန်ဖြစ်ပါတယ်။ ဒီလိုဆောင်ရွက်တဲ့နေရာမှာ နှစ်ဖက်အငြင်းပွားမှုနဲ့ နှစ်ဖက်ထိပ် တိုက်မတွေ့ရှိနိုင်ရေးအတွက်ကို မေးခွန်းမေးတဲ့အခါမှာလည်း လွှတ်တော်ဥက္ကဋ္ဌကို ဦးတည်ပြီးတော့ မေးရတာဖြစ်သလို သက်ဆိုင်ရာအဖွဲ့အစည်းများ၊ ပြည်ထောင်စုအဆင့်များက ဖြေကြားတဲ့အခါမှာ လည်း ဒီမေးခွန်းအဖြေကို လွှတ်တော်ဥက္ကဋ္ဌမှတစ်ဆင့် လွှတ်တော်၊ လွှတ်တော်ကိုယ်စားလှယ်ကို တင်ပြ ရခြင်းဖြစ်ပါတယ်။ ဒါကြောင့်မို့လို့ သက်ဆိုင်ရာပြည်ထောင်စုဝန်ကြီးအဖွဲ့နှင့် သက်ဆိုင်ရာ ပြည်ထောင်စု အဆင့်တွေက မေးခွန်းမေးတဲ့ပုဂ္ဂိုလ်တစ်ယောက်တည်းကို ဖြေကြားတာမဟုတ်ဘဲနဲ့ လွှတ်တော် ကိုယ်စားလှယ်များနှင့် လွှတ်တော်ဥက္ကဋ္ဌကို ဖြေကြားခြင်းဖြစ်တယ်ဆိုတာကို သိရှိဆောင်ရွက်မယ် ဆိုလို့ရှိရင် မိမိတို့ရဲ့လုပ်ငန်းတွေဟာ ချောမွေ့အဆင်ပြေ အောင်မြင်မှာ ဖြစ်ပါတယ်။ ဒီနေ့ကိုယ်စီ ကိုယ်စီ မိမိတို့ရဲ့ တာဝန်တွေ ထမ်းဆောင်နေတယ်။ ဒီလိုထမ်းဆောင်တဲ့နေရာမှာ ဒီတာဝန်ကို ဥပဒေနှင့် အညီ ထမ်းဆောင်တယ်ဆိုတာ နှစ်ဖက်နားလည်ပြီး ပူးပေါင်းဆောင်ရွက်မယ်ဆိုလို့ရှိရင် မိမိတို့ ပြုပြင် ပြောင်းလဲလိုက်တဲ့ စနစ်ဟာပိုပြီးတော့ သဘာဝကျကျနဲ့ အောင်အောင်မြင်မြင် ဖြစ်လာမှာ ဖြစ်ပါတယ်။ ဒါကြောင့် ဦးတင်မောင်ဦးစပြီးတော့ မေးခွန်းမေးတဲ့အချိန်မှာ နောက်ဆက်တွဲ ဖော်ပြတာကို မူတည်ပြီးတော့ သက်ဆိုင်ရာပြည်ထောင်စုဝန်ကြီးကို ထပ်ပြီးရှင်းခိုင်းတယ်။ ပြီးတဲ့အခါမှာ မိမိအနေနဲ့ ဖြစ်ပျက် ခဲ့တဲ့အကြောင်းအရာနဲ့ ဒီနေ့ မိမိတို့လုပ်ဆောင်ရမယ့် တာဝန်တွေကို ရှင်းလင်းဖို့အတွက် လွှတ်တော် ကိုတင်ပြရခြင်းဖြစ်ပါတယ်။</speech>
</Q-A><Q-A>
<title>သနပ်ပင်-သက္ကလ-ခရမ်းလမ်းနှင့် ကဝ-အုန်းနှဲရွာလမ်း ၂ လမ်းအား တိုးချဲ့ပေးနိုင်ပါရန် နှင့်စပ်လျဉ်း သည့်မေးခွန်း</title>
<speech type="speaker">ဆက်လက်ပြီး ဦးဝင်းစိန်၊ ကဝမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="259">ဦးဝင်းစိန်(ကဝမဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များ ကျန်းမာ၊ချမ်းသာပါစေလို့ ပဏာမ ဆုတောင်းအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ကဝမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းစိန် ဖြစ်ပါတယ်။ ကျွန်တော် ဒီနေ့ မေးမြန်းမှာကတော့ ပဲခူး-သနပ်ပင်-သက္ကလ-ခရမ်း-သုံးခွ-သန်လျင်ကားလမ်းနှင့် ပတ်သက်ပြီးတော့ မေးသွားမှာ ဖြစ်ပါတယ်။ အဲဒီကားလမ်းဟာ ဒုတိယကမ္ဘာစစ်မဖြစ်ခင်က ရထားလမ်းဖြစ်ပါတယ်။ အဲဒီရထားလမ်းက သံလမ်းတွေကို သံဖြူဇရပ်-ဘုရားသုံးဆူ ရထားလမ်းဖောက်တဲ့အခါမှာ ဂျပန်တွေက ချွတ်ယူပြီးတော့သွားတဲ့အတွက်ကြောင့် အဲဒီရထားလမ်းဟာ ကားလမ်း ဖြစ်ခဲ့ပါတယ်။ အဲဒီကားလမ်းဟာဆိုလို့ရှိရင် နှစ်ပေါင်း ၆၀ ကျော်ခဲ့ပါတယ်။ သို့သော်လည်းပဲ ဒီကနေ့အချိန်ထိ ပဲခူးက နေ သနပ်ပင် ကားနှစ်စီး ရှောင်လို့ရပါတယ်။ နောက်တစ်ခါ ခရမ်းကနေပြီးတော့ သန်လျင် ကားနှစ်စီးရှောင်လို့ရပါတယ်။ ကြားထဲမှာ သနပ်ပင်ကနေပြီးတော့ ခရမ်းအထိ ၃၄ မိုင်က ကားနှစ်စီး ရှောင်လို့မရ ပါဘူး။ ကားတစ်စီး သွားနေလို့ရှိရင် နှစ်စီးရှောင်မယ်ဆိုရင် တစ်စီးကဘေးကို တအားချပြီးတော့ ရပ်ရတယ်။ ရပ်တဲ့အခါကျတော့ အခက်အခဲရှိပါတယ်။ အဲဒါကြောင့်မို့လို့ အဲဒီကားလမ်းကို ကျွန်တော်တို့ နှစ်လမ်းရှောင်လို့ ရအောင်ချဲ့ ပေးဖို့။ နောက်တစ်ခါ ကဝမြို့ဟာဆိုလို့ရှိရင် အဲဒီကားလမ်းရဲ့ အုန်းနှဲဆိုတဲ့ ရွာကနေပြီးတော့ ကဝကို ၈ မိုင်ဝင်ရပါတယ်။ အဲဒီ ၈ မိုင်ဝင်တဲ့လမ်းကလည်း အလားတူပဲ ကားနှစ်စီးရှောင်လို့မရတဲ့ လမ်းဖြစ်ပါတယ်။ ဒါကြောင့်မို့လို့ အဲဒီ ၃၄ မိုင်နဲ့ အုန်းနှဲကနေ ကဝကို ဝင်တဲ့ ၈ မိုင် လမ်း ၂ လမ်းကို ကားနှစ်စီး ရှောင်လို့ရအောင် တိုးချဲ့ပေးဖို့ တင်ပြအပ်ပါတယ်။ အဲဒီလို တိုးချဲ့ပေးတဲ့အခါမှာ ဘယ်တော့ လုပ်ပေးမယ်ဆိုတာကိုပါ မေးမြန်းအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့် ဖြစ်ပါတယ်။ ကျွန်တော့်အနေနဲ့ ပဲခူးတိုင်းဒေသကြီး၊ ကဝမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းစိန်မှ မေးမြန်းထားတဲ့ သနပ်ပင်-သက္ကလ-ခရမ်းလမ်းနှင့် ကဝ-အုန်းနှဲရွာလမ်း ၂ လမ်းတို့ တိုးချဲ့ ပေးရန် မေးခွန်းအားရှင်းလင်းဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ပဲခူးတိုင်းဒေသကြီး နှင့် ရန်ကုန်တိုင်းဒေသကြီးကို ဆက်သွယ်ဖောက်လုပ်ထားတဲ့ ပဲခူး-သနပ်ပင်-ခရမ်း-သုံး-သန်လျင် လမ်းဟာ ၆၉ မိုင် ၂ ဖာလုံ ရှည်လျားပြီး ကတ္တရာလမ်းအမျိုးအစား ဖြစ်ပါတယ်။ အဲဒီလမ်းကို မက်စ်မြန်မာဆောက်လုပ်ရေးကုမ္ပဏီလီမိတက်မှ B.O.T စနစ်နဲ့ ဆောင်ရွက်လျက်ရှိပြီးတော့ ပဲခူးတိုင်း ဒေသကြီးအပိုင်းမှာ ၃၀ မိုင် ရ ဖာလုံ ပါဝင်ပြီး လမ်းအကျယ်အလိုက်တင်ပြရလျှင် ၁၂ ပေအကျယ်ကတ္တရာလမ်း ၂၂ မိုင် ၃ ဖာလုံ၊ ၂၂ ပေအကျယ်ကတ္တရာလမ်း ၆ မိုင် ၅ ဖာလုံ၊ ၂၄ ပေအကျယ် ကတ္တရာလမ်း ၁ မိုင် ရဖာလုံ၊ စုစုပေါင်း ၃၀ မိုင် ရ ဖာလုံ ဖြစ်ပါတယ်။ ပဲခူး-သနပ်ပင်- ခရမ်း-သုံးခွသန်လျင်လမ်းမှာ ပဲခူးတိုင်းအတွင်းမှာ ပဲခူး-သနပ်ပင်-သက္ကလအပိုင်းနှင့် ခရမ်း-သုံးခွ-သန်လျင်အပိုင်း မှာ ၁၂ ပေအကျယ် ကတ္တရာလမ်းအပါအဝင် ၁၈ ပေလမ်းအကျယ်ရရှိထားပြီး ဖြစ်ပါတယ်။ ကျန်ရှိတဲ့ သက္ကလ-ခရမ်းအပိုင်း ၁၀ မိုင် ရ ဖာလုံမှာ လမ်းတာပေါင်ကျဉ်းပြီးတော့ တာပေါင်လည်းမြင့်တဲ့ အတွက် လမ်းအကျယ်ရရှိအောင် အဆင့်ဆင့်တိုးမြှင့်ဆောင်ရွက်သွားရမှာ ဖြစ်ပါတယ်။ ဒါကြောင့်မို့လို့ မက်စ်မြန်မာဆောက်လုပ်ရေးကုမ္ပဏီလီမိတက်လည်း အဆိုပါ လမ်းအပိုင်းကို တစ်နေ့ပျမ်းမျှယာဉ်စီး ရေ AATT တွက်ပြီးတော့ ဒီစာရင်းအရ တိုးချဲ့ဖို့မှာကြားထားပြီး ဖြစ်ပါတယ်။ တိုးချဲ့တဲ့အခါမှာလည်း လမ်းအကျယ်ကို ၂၄ ပေအထိ တိုးချဲ့မှသာလျှင် သူတို့အတွက်ကို B.O.T စံနှုန်းနဲ့ ကောက်ခံရရှိဖို့ ညွှန်ကြားထားတာဖြစ်တဲ့အတွက် မိုးကာလကုန်သွားတဲ့အခါမှာ မက်စ်မြန်မာကုမ္ပဏီအနေနဲ့ တာပေါင် ချဲ့တဲ့ မြေကြီးလုပ်ငန်းများကို စတင်ဆောင်ရွက်မှာဖြစ်ကြောင်း တင်ပြပါတယ်။ ဒုတိယလမ်းဖြစ်တဲ့ ကဝ-အုန်းနှဲလမ်းကိုတော့ ပြည်သူ့ဆောက်လုပ်ရေးလုပ်ငန်း ပဲခူးခရိုင်မှ တာဝန်ယူတည်ဆောက် ပြီးတော့ လမ်းအရှည် ၁၀ မိုင်ရှည်လျားပြီး လမ်းအကျယ်ကတော့ ၁၂ ပေအကျယ်ကတ္တရာလမ်း ဖြစ်ပါတယ်။ ၂၀၁၁-၂၀၁၂ သာမန်ပြင်ဆင်ထိန်းသိမ်းခြင်းရန်ပုံငွေနဲ့ ဆောင်ရွက်ခဲ့တာတွေကတော့ သာမန် ပြင်ဆင်ထိန်းသိမ်းခြင်းလုပ်ငန်းကို ၁၀ မိုင် ဆောင်ရွက်ခဲ့ပါတယ်။ လမ်းပေါက်ကြီးများကို လမ်းအနိမ့်၊ အမြင့် ညှိပြီးတော့ ရေပိတ်လွှာလောင်းခြင်းကို ရ မိုင် ၃ ဖာလုံ ဆောင်ရွက်ခဲ့ပါတယ်။ ၂၄ ကျောက် နှင့် ၆ထု၊ ၁=၂ ကျောက် ၄°/၂ ထုခင်းကြိတ်ခြင်းနှင့် ကတ္တရာခင်းခြင်းကို ၁ မိုင် ဆောင်ရွက်ခဲ့ပါ တယ်။ သစ်သားတံတားများ ပျက်စီးတာကို ကြမ်းခင်း၊ ဒက်ကီနဲ့ ဘီးနင်း၊ ကီးထရက်၊ လက်ရန်းများ ကိုလည်း ပြုပြင်ခြင်းလုပ်ငန်းကို ၅စင်း ဆောင်ရွက်ခဲ့ပါတယ်။ ကဝတံတားဟာ ၅၆၀ ပေရှည်တဲ့ ဘေလီတံတား ဖြစ်တဲ့အတွက် ဒီတံတားမပျက်စီးအောင်လည်း မြစ်ကမ်းထိန်းသိမ်းခြင်းလုပ်ငန်းများကို ပြင်ဆင် ထိန်းသိမ်းခြင်းလုပ်ငန်းများ ဆောင်ရွက်ခဲ့တာဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂-၂၀၁၃ ဘဏ္ဍာရေးနှစ်မှာတော့ ပဲခူးတိုင်းဒေသကြီးအစိုးရအဖွဲ့ရဲ့ ပြင်ဆင်ထိန်းသိမ်းရေးရန်ပုံငွေနဲ့ ကဝအုန်းနှဲလမ်းမှာရှိတဲ့ လမ်းတာကျယ်နေတဲ့အပိုင်းကို ချန်ပြီးတော့ ကျဉ်းတဲ့အပိုင်းများကို သတ်မှတ်ထား တဲ့အတိုင်း ကားနှစ်စီးရှောင်တိမ်းနိုင်အောင် ချဲ့ထွင်တဲ့လုပ်ငန်းများ ဆောင်ရွက်သွားမှာဖြစ်ပါကြောင်း တင်ပြအစီရင်ခံအပ်ပါတယ်။ (ဩဘာသံများ)</speech>
</Q-A><Q-A>
<title>ဆီဆိုင်မှ ထီးစခါးလမ်းပိုင်းအဆင့်မြှင့်တင်ခြင်းနှင့် ကတ္တရာခင်းခြင်းလုပ်ငန်းများဆောင်ရွက်ပေးရန်နှင့် စပ်လျဉ်းသည့်မေးခွန်း</title>
<speech type="speaker">ဦးဝင်းကို၊ ဆီဆိုင်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="421">ဦးဝင်းကို(ဆီဆိုင်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်တော်များ၊ ပြည်ထောင်စုဝန်ကြီးများ၊ စိတ်ချမ်းသာ၊ ကိုယ်ကျန်းမာကြပါစေကြောင်း ဦးစွာ ပထမ ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ ပအိုဝ်းကိုယ်ပိုင်အုပ်ချုပ်ခွင့်ရဒေသ ဆီဆိုင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းကို ဖြစ်ပါတယ်။ လေးစားစွာဖြင့် ကျွန်တော် မေးမြန်းလိုသည်မှာ ရှမ်းပြည်နယ်မြို့တော် တောင်ကြီးမြို့နှင့် ကယားပြည်နယ်မြို့တော် လွိုင်ကော်မြို့ ကို ဆက်သွယ် ထားသော လမ်းမကြီးမှာ တောင်ကြီး-ဟိုပုန်း-ဆီဆိုင်-လွိုင်ကော် လမ်းမကြီးဖြစ်ပါတယ်။ ၎င်းလမ်းမ ကြီးဟာ ပအိုဝ်းကိုယ်ပိုင်အုပ်ချုပ်ခွင့်ရဒေသ ဟိုပုန်းမြို့နယ်၊ ဆီဆိုင်မြို့နယ် အလယ်ဗဟိုမှ ဖြတ်သန်း ဆက်သွယ်ထားသော လမ်းမကြီးတစ်ခုဖြစ်ပြီး ပြည်နယ်နှစ်ခုရဲ့ မြို့တော်ကို ဆက်သွယ်ပေးထားသော အတိုဆုံးသောလမ်းမကြီးလည်း ဖြစ်ပါတယ်။ အဆိုပါ လမ်းမကြီးကို ဟိုပုန်း-ဆီဆိုင်လမ်းမကြီးနှင့် ဆီဆိုင်-ထီးစခါးလမ်းပိုင်းဟူ၍ နှစ်ပိုင်းရှိပါတယ်။ ယခင်ကာလ နယ်မြေမအေးချမ်းမှုကြောင့် ပြုပြင် ထိန်းသိမ်းရန် အခြေအနေမပေးသော်လည်း ယခုအစိုးရအသစ်လက်ထက်တွင် ထိန်းသိမ်းပြုပြင်ခြင်း၊ အဆင့်မြှင့်တင်ခြင်းလုပ်ငန်းများဆောင်ရွက်ရန် အခြေအနေပေးနေပါပြီ။ ဆီဆိုင်-ထီးစခါးလမ်းပိုင်း အချို့နေရာများမှာ ကားများသွားလာလို့မရလောက်အောင် အမာခံကျောက်များ မရှိတော့ခြင်း၊ ချိုင့်ခွက်များပေါများခြင်း၊ ပျက်စီးယိုယွင်းခြင်းများ ဖြစ်နေပါတယ်။ ထို့ကြောင့် အဆိုပါလမ်းမကြီးကို ပြုပြင်ပေးခြင်းဖြင့် ပြည်နယ်နှစ်ခု ဆက်သွယ်ရာမှာ လွယ်ကူပြီး ဒေသခံပြည်သူတို့ရဲ့ စားဝတ်နေရေး တိုးတက်ကောင်းမွန်လာမယ့်အပြင် မြေပေါ၊ ရေပေါ အရပ်ဒေသဖြစ်၍ ဒေသခံတိုင်းရင်းသားတို့ အတွက် အလုပ်အကိုင်အခွင့်အလမ်းများလည်း ပေါ်ထွန်းလာမှာဖြစ်ပါတယ်။ သို့ဖြစ်ပါ၍ ဒေသခံ ပြည်သူများရဲ့ ကိုယ်စား ကျွန်တော်မေးမြန်းလိုသည်မှာ ဆီဆိုင်မှ ထီးစခါးသို့ လမ်းပိုင်း ၂၂ မိုင်ကို အဆင့်မြှင့်တင်ခြင်း၊ ကတ္တရာခင်းခြင်းလုပ်ငန်းများ ဆောင်ရွက်ပေးရန် အစီအစဉ်ရှိ၊မရှိ။ မရှိသေးပါက မည်သည့်အချိန်ကာလတွင် ဆောင်ရွက်ပေးမည်ကို သိရှိလိုပါသဖြင့် လေးစားစွာ တင်ပြအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ရှမ်းပြည်နယ်၊ ဆီဆိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဝင်းကိုမှ မေးမြန်းထားတဲ့ ဆီဆိုင်မှ ထီးခါးလမ်း အဆင့်မြှင့်တင်ခြင်းနှင့် ကတ္တရာခင်းခြင်းလုပ်ငန်းများဆောင်ရွက်ပေးရန် မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ ရှမ်းပြည်နယ်တောင်ပိုင်းမှာ ရှမ်းပြည်နယ်နဲ့ ကယားပြည်နယ်ကို ဆက်သွယ်တဲ့ လမ်းကြီး ၃ လမ်း ရှိပါတယ်။ ဒီလမ်းကြီး ၃ လမ်းအနက်မှာ ဟိုပုန်း-ဆီဆိုင်-လွိုင်ကော်လမ်းဟာ အတိုဆုံးဖြစ်ပါတယ်။ ဒါကြောင့်လည်းပဲ ဒီလမ်းကြီးကို ကျွန်တော်တို့ အချိန်နဲ့တစ်ပြေးညီ ကြိုးစားပြင်ဆင်ဖို့ ဆောင်ရွက် လျက်ရှိပါတယ်။ ရှမ်းပြည်နယ်၊ တောင်ကြီး ဟိုပုန်း-ဆီဆိုင်-လွိုင်ကော်လမ်းရဲ့ ဆီဆိုင်-ထီးစခါးအပိုင်း ဟာ ၂၁ မိုင် ၆ ဖာလုံရှိပါတယ်။ ၂၀၁၁ ခုနှစ်၊ အောက်တိုဘာလအထိ လမ်းအခြေအနေကတော့ ကတ္တရာလမ်း ၂ မိုင်၊ ကျောက်လမ်း ၁၆ မိုင် ၂ ဖာလုံနဲ့ အမာခံလမ်း ၃ မိုင် ၄ ဖာလုံ၊ မြေလမ်း ၁ မိုင် ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၁-၂၀၁၂ ဘဏ္ဍာရေးနှစ်မှာ လုပ်ငန်းများဆောင်ရွက်ဖို့ အခက်အခဲများ ရှိခဲ့ပေမယ့် အခု ၂၀၁၂-၂၀၁၃ ဘဏ္ဍာရေးနှစ်မှာတော့ ပြည်ထောင်စုငွေလုံးငွေရင်း ရန်ပုံငွေ ကျပ် ၃၈၈ သန်း ခွဲဝေရရှိထားပြီးဖြစ်ပါတယ်။ ခွဲဝေရရှိထားတဲ့ ရန်ပုံငွေနဲ့ ကျောက်လမ်းကနေပြီးတော့ ကတ္တရာလမ်း ၃ မိုင်ဆောင်ရွက်ဖို့ရှိပါတယ်။ ကတ္တရာလမ်းပျက်ဆီးနေတဲ့အပိုင်းကို ကတ္တရာ ထပ်ပိုးလွှာခင်းခြင်း ၂ မိုင်ဆောင်ရွက်မှာဖြစ်ပါတယ်။ ဒီအပြင် ပြည်ထောင်စု ပြင်ဆင်ထိန်းသိမ်းခြင်း ရန်ပုံငွေနဲ့လည်း ကျန်တဲ့အပိုင်းများကို ကောင်းမွန်အောင် အမြန်ဆုံးဆက်လက်ဆောင်ရွက်ပြီးတော့ လမ်းကို အဆင့်မြှင့်တင်ပေးမယ်ဖြစ်ကြောင်းတင်ပြအပ်ပါတယ်ခင်ဗျား။ (ဩဘာသံများ)</speech>
<title>ဟိုပုန်း-မိုင်းပြင်း မိုင်တိုင်အမှတ် ၁၁/ဝ မှ ၁၇/ဝ အထိ မြေသားလမ်းပိုင်းအား ကျောက်ချောလမ်းအဖြစ် အဆင့်မြှင့်တင်ပေးရန်နှင့်စပ်လျဉ်းသည့်မေးခွန်း</title>
</Q-A><Q-A>
<speech type="speaker">ဦးခွန်သိန်းဖေ၊ ဟိုပုန်းမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="420">ဦးခွန်သိန်းဖေ(ဟိုပုန်းမဲဆန္ဒနယ်)</mp>လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်ကတော့ ရှမ်းပြည်နယ်၊ ပအိုဝ်းကိုယ်ပိုင်အုပ်ချုပ်ခွင့်ရဒေသ ဟိုပုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခွ်သိန်းဖေ ဖြစ်ပါတယ်။ ရှမ်းပြည်နယ်တောင်ပိုင်းနှင့် ရှမ်းပြည်နယ်မြောက်ပိုင်းကို ဆက်သွယ်ထားတဲ့ လမ်းကြောင်းတစ်ခုဖြစ်တဲ့ ဟိုပုန်း-မိုင်းပြင်း-မိုင်းလင်း-တုံလောလမ်းဟာ ကျောက်ချောလမ်းဖြစ်ပါတယ်။ သို့ပေမယ့်လည်း ဟိုပုန်း-မိုင်းပြင်းလမ်းပိုင်း မိုင်တိုင်အမှတ် ၁၁/ဝ မှ ၁၇/ဝ အထိဟာ မြေသားလမ်း ဖြစ်နေသေးတဲ့အတွက် မိုးရာသီမှာ သွားလာလို့မရတော့ပါ။ ၎င်းလမ်းပိုင်းဟာ ဟိုပုန်းမြို့နယ် မြောက်ခြမ်းနှင့် ဟိုပုန်းမြို့ကို ဆက်သွယ်ပေးတဲ့ အဓိကလမ်းပိုင်းဖြစ်နေတဲ့အတွက် ကျောက်ချောလမ်း အဖြစ် အဆင့်မြှင့်တင်ပေးလိုက်ရင် ဒေသခံပြည်သူတွေအတွက် များစွာအကျိုးရှိစေမှာဖြစ်တဲ့အပြင် နယ်မြေအေးချမ်းမှု၊ တရားဥပဒေစိုးမိုးမှုကို များစွာအထောက်အကူပြုစေမှာ ဖြစ်ပါတယ်။ ဒါကြောင့် ဒီလမ်းပိုင်းကို ကျောက်ချောလမ်းအဖြစ် အဆင့်မြှင့်တင်ပေးဖို့ အစီအစဉ် ရှိ၊ မရှိ သိလိုပါ၍ မေးမြန်း အပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ရှမ်းပြည်နယ်၊ ဟိုပုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခွန်သိန်းဖေမှ မေးမြန်းထားတဲ့ ဟိုပုန်း-မိုင်းပြင်း မိုင်တိုင်အမှတ် ၁၁/ဝ မှ ၁၇/ဝ အထိ ၆ မိုင်မြေသားလမ်းအား ကျောက်ချောလမ်းအဖြစ် အဆင့်မြှင့်တင်ပေးရန် မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ရှမ်းပြည်နယ်တောင်ပိုင်း အတွင်းမှာရှိတဲ့ ဟိုပုန်း-မိုင်းလင်း-တုံလောလမ်းဟာ ၁၁၆ မိုင် ရှည်လျားပြီးတော့ ဟိုပုန်း-မိုင်းပြင်း အပိုင်းဟာ ၂၅ မိုင် ပါဝင်တာဖြစ်ပါတယ်။ ၂၀၁၁ခုနှစ်၊ အောက်တိုဘာလအထိ လမ်းအခြေအနေ ကတော့ ကတ္တရာလမ်း ၆ ဖာလုံ၊ ကျောက်လမ်း ၁၀ မိုင်၊ အမာခံလမ်း ၈ မိုင် ၂ ဖာလုံနှင့် မြေလမ်း ၆ မိုင်၊ စုစုပေါင်း ၂၅ မိုင် ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂-၂၀၁၃ ဘဏ္ဍာရေးနှစ်မှာ ရှမ်းပြည်နယ်အစိုးရရဲ့ ပြင်ဆင် ထိန်းသိမ်းခြင်းရန်ပုံငွေနှင့် မြေသားလမ်း ၆ မိုင် ဖြစ်တဲ့ မိုင် ၁၁/ဝ မှ ၁၇/ဝ အထိ အပိုင်းရဲ့ မိုင် ၁၁/ဝ မှ ၁၄/ဝထိ ၃ မိုင်ကို အမာခံလမ်းအဖြစ် ဆောင်ရွက်သွားမှာ ဖြစ်ပြီးတော့ ကျန် ၁၄/ဝ မှ ၁၇/ဝ ထိ ၃ မိုင်ကိုတော့ ကျောက်လမ်းအဖြစ် ဆောင်ရွက်သွားဖို့ ရန်ပုံငွေများရရှိပြီးဖြစ်ပါတယ်။ ရန်ပုံငွေရရှိမှုပေါ်မှာ မူတည်ပြီးတော့လည်း ဒီလမ်းကြီးကို အဆင့်မြှင့် တင်ဆောင်ရွက်သွားမှာဖြစ်ကြောင်း ရှင်းလင်းတင်ပြအပ်ပါတယ်ခင်ဗျား။ (ဩဘာသံများ)</speech>
</Q-A><Q-A>
<title>ကျေးလက်ကျန်းမာရေးဌာနခွဲတစ်ခု ဖွင့်လှစ်ပေးရန်နှင့်စပ်လျဉ်းသည့်မေးခွန်း</title>
<speech type="speaker">ဦးကျော်မြင့်၊ နောင်ချို မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="447">ဦးကျော်မြင့်(နောင်ချို မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များ မင်္ဂလာအပေါင်းနှင့်ပြည့်စုံပါစေလို့ ဆုမွန်ကောင်းတောင်းရင်းနှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်၊ နောင်ချိုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်မြင့်ဖြစ်ပါတယ်။ ကျွန်တော့်အနေနဲ့ မေးမြန်းလိုတာက နောင်ချိုမြို့နယ်၊ ဉာဏ်တောကျေးရွာအုပ်စုဟာ နောင်ချိုမြို့နဲ့ ကိုးမိုင်ခန့်ကွာဝေးပါတယ်။ ၎င်းအုပ်စုမှာ နောင်ချိုကြီးကျေးရွာ၊ ဖာသွန်းကျေးရွာ၊ နောင်လင်ကျေးရွာ များပါရှိပါတယ်။ အိမ်ခြေ ၅၇၀၊ အိမ်ထောင်စုပေါင်း ၆၇၁၊ လူဦးရေ ၃၅၉ရ ဦးရှိပါတယ်။ ဉာဏ်တောကျေးရွာမှာ ကျေးလက်ကျန်းမာရေးဌာနခွဲ ဖွင့်လှစ်ပေးမယ်ဆိုရင် နီးစပ်ရာကျေးရွာအုပ်စု များအတွက်လည်း ကျန်းမာရေးစောင့်ရှောက်မှုခံယူနိုင်မှာဖြစ်ပါတယ်။ သို့ဖြစ်ပါ၍ ကျေးလက်ဖွံ့ဖြိုး ရေးလုပ်ငန်းမှာ အထောက်အကူပြုမယ့် ဉာဏ်တောကျေးရွာအတွက် ကျေးလက်ကျန်းမာရေးဌာနခွဲ ဖွင့်လှစ်ပေးရန်အစီအစဉ်ရှိ၊ မရှိ။ ဖွင့်လှစ်ပေးမည်ဆိုပါက မည်သည့်အချိန်ကာလတွင် ဖွင့်လှစ်ပေးမည် ဆိုတာကို သိရှိလိုပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ မင်္ဂလာပါ ခင်ဗျား။ ကျွန်တော်ကတော့ ကျန်းမာရေးဝန်ကြီးဌာနမှ ဒုတိယဝန်ကြီး ဒေါက်တာဝင်းမြင့် ဖြစ်ပါတယ်။ ကျွန်တော့်အနေနဲ့ ရှမ်းပြည်နယ်၊ နောင်ချို မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်မြင့် မှ ရှမ်းပြည်နယ်၊ နောင်ချိုမြို့နယ် ဉာဏ်တောကျေးရွာတွင် ကျေးလက်ကျန်းမာရေးဌာနခွဲ တစ်ခုဖွင့်လှစ် ပေးရန်မေးခွန်းနှင့်စပ်လျဉ်းပြီး ဖြေကြားသွားမှာ ဖြစ်ပါတယ်။ ရှမ်းပြည်နယ်၊ နောင်ချိုမြို့နယ်မှာ ၂၅ ခုတင်ဆံ့မြို့နယ် ဆေးရုံတစ်ရုံ၊ သုံးဆယ်တိုက်နယ်ဆေးရုံ၊ တောင်ရှည်တိုက်နယ်ဆေးရုံ၊ တောင်ခမ်း တိုက်နယ်ဆေးရုံ၊ စုစုပေါင်းမြို့နယ်ဆေးရုံတစ်ရုံနှင့် တိုက်နယ်ဆေးရုံသုံးရုံ၊ လေးရုံနှင့် ကျေးလက် ကျန်းမာရေးဌာန ရှစ်ခုတို့နဲ့ ကျန်းမာရေးစောင့်ရှောက်မှု ပေးလျက်ရှိပါတယ်။ ကျန်းမာရေးဝန်ကြီးဌာန အနေနဲ့ သက်ဆိုင်ရာတိုင်းဒေသကြီး၊ ပြည်နယ်များအလိုက်စီမံကိန်းများ လျာထားရေးဆွဲပြီးတော့ ဆေးရုံ၊ ကျေးလက်ကျန်းမာရေးဌာန၊ ဌာနခွဲများကို လိုအပ်ချက်နှင့်အညီ တိုးချဲ့ဖွင့်လှစ်ခြင်းများ ဆောင်ရွက်ပေးလျက်ရှိပါတယ်။ အခု ကိုယ်စားလှယ်တော်ကြီး တင်ပြသွားတဲ့ နောင်ချိုမြို့နယ် ဉာဏ်တောကျေးရွာဆိုတာဟာ ကျေးလက်ကျန်းမာရေးဌာနခွဲတစ်ခုဖွင့်လှစ်ရန် အခြေအနေများနှင့် ကိုက်ညီတဲ့အတွက် ယခု ၂၀၁၂-၂၀၁၃ ဘဏ္ဍာရေးနှစ်မှာ ဖွဲ့စည်းပုံအဆိုပြုချက်များတင်ပြဆောင်ရွက်သွားမည်ဖြစ်ပါကြောင်း ပြန်လည်ဖြေကြား တင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A><Q-A>
<title>ကျန်းမာရေးဌာနများတွင် သောက်သုံးရေသန့်ရရှိရေးအတွက် ဆောင်ရွက်ပေးရန်နှင့် စပ်လျဉ်းသည့်မေးခွန်း</title>
<speech type="speaker">ဦးအေးဟန်၊ ပေါက်ခေါင်းမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="272">ဦးအေးဟန်(ပေါက်ခေါင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ အထူးဖိတ်ကြား ထားသောဧည့်သည်တော်များ ကာယသုခ၊ စိတ္တသုခနှစ်ဖြာနှင့် ပြည့်စုံကြပါစေလို့ ဂါရဝပြုနှုတ်ခွန်း ဆက်သ အပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ပေါက်ခေါင်းမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးအေးဟန်ဖြစ်ပါတယ်။ ယခု ကျွန်တော်မေးမယ့် မေးခွန်းကတော့ ပေါက်ခေါင်းမြို့နယ်အတွင်းမှာ ပင်မကျန်းမာရေးဌာနအနက် ဌာနခွဲများတွင် ရေလိုအပ်နေပါသဖြင့် သောက်သုံးရေသန့်ရရှိရေးအတွက် ဆောင်ရွက်ပေးနိုင်ခြင်း ရှိ၊ မရှိမေးခွန်း ဖြစ်ပါတယ်။ လေးစား အပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပေါက်ခေါင���းမြို့နယ်မှာရှိတဲ့ ကျေးလက်ကျန်းမာ ရေးဆေးခန်းများကို ကျွန်တော် ဆက်လက်ပြီးတော့ဖော်ပြပါမယ်။ ပေါက်ခေါင်းမြို့နယ်မှာ တောင်လယ် အုပ်စု တောင်လယ်ပင်မကျန်းမာရေးဌာန၊ ပဲခူးအုပ်စု ဖလန်ပင်ကျေးလက်ကျန်းမာရေးဌာနခွဲ၊ တောင် ရွှေလောင်းအုပ်စု အလယ်ရွာကျေးလက်ကျန်းမာရေးဌာနခွဲ၊ အရှေ့မဂွေးအုပ်စု အရှေ့မထွေး ကျေးလက်ကျန်းမာရေးဌာနခွဲ၊ ညောင်တုန်းအုပ်စု ပေါ်လန်နီးကျေးလက်ကျန်းမာရေးဌာနခွဲ၊ ငခူပိုင် အုပ်စု အောင်မြင်ကုန်းကျေးလက်ကျန်းမာရေးဌာနခွဲ၊ ထန်းတပင်အုပ်စု ထန်းတပင်ကျေးလက် ကျန်းမာရေးဌာနခွဲ၊ ဓမသော်အုပ်စု ဓမသော်ကျေးလက်ကျန်းမာရေးဌာနခွဲ၊ မြောက်လက်ကြီးအုပ်စု မြောက်မကွေ့ ကျေးလက်ကျန်းမာရေးဌာနခွဲ၊ ရထောင်အုပ်စု အုန်းရှစ်ကုန်း ကျေးလက်ကျန်းမာရေး ဌာနခွဲ၊ ကန်ကျဉ်းအုပ်စု ကန်ကျဉ်း ကျေးလက်ကျန်းမာရေးဌာနခွဲ၊ ဆင်ကောင်းအုပ်စု သစ်ငုတ်တို ကျေးလက်ကျန်းမာရေးဌာနခွဲ၊ လေသာတောင်ကြီးအုပ်စု လေသာတောင်ကြီး ကျေးလက်ကျန်းမာရေး ဌာနခွဲ၊ ညောင်ကုန်းအုပ်စု ညောင်ကုန်း ကျေးလက်ကျန်းမာရေးဌာနခွဲ၊ မြို့တောင်အုပ်စု မြို့တောင် ကျေးလက်ကျန်းမာရေးဌာနခွဲ၊ ဆူပုတ်ကုန်းအုပ်စု ဆူပုတ်ကုန်း ကျေးလက်ကျန်းမာရေးဌာနခွဲနှင့် ကောင်းစည် ကျေးလက်ကျန်းမာရေးဌာနခွဲများတွင် သောက်သုံးရေသန့်ရရှိဖို့အတွက် အင်မတန် ရှားပါးလျက်ရှိပါတယ်။ ဒီရွာတွေရဲ့ အခြေအနေကို အနည်းငယ်တင်ပြရရင် တချို့ရွာတွေမှာ ရေဘယ်လောက်ထိ ရှားလဲဆိုရင် ရွာသူရွာသားတွေဟာ တစ်ခါတုန်းက ရေတွေတောင်ပို့ရတဲ့ အခြေအနေတွေရှိပါတယ်။ နောက်ဆုံး ဘုန်းကြီးကျောင်းတွေတောင်မှပဲ သောက်ရေသောက်ဖို့တောင်မှပဲ မရှိပါဘူးခင်ဗျား။ အဲဒီအချိန်မှာ ကျွန်တော်တို့မြို့ကနေပြီးတော့ ရေတွေပို့လုပ်ခဲ့ရပါတယ်။ တချို့ရွာတွေမှာ ဆိုရင်လည်း ချောင်းရေ၊ မြောင်းရေတွေမှာ လက်ယက်တွင်းလေးတွေ တူးပြီးတော့ လုပ်ကိုင်နေရတဲ့အတွက် အခုလို ကျန်းမာရေးဆေးခန်းတွေမှာ ရေကောင်းရေသန့်ရရှိရေးအတွက်ကို ရေလှောင်ကန်များ လိုအပ်နေပါသဖြင့် ကျွန်တော် တင်ပြရခြင်းဖြစ်ပါတယ်။ သို့ဖြစ်ပါ၍ ပေါက်ခေါင်း မြို့နယ်အတွင်းရှိ ပင်မကျန်းမာရေးဌာနနှင့် ဌာနခွဲများတွင် လိုအပ်လျက်ရှိသော သောက်သုံးရေသန့် ရရှိရေးအတွက် ဆောင်ရွက်ပေးနိုင်ခြင်းရှိ၊ မရှိ။ အစီအစဉ် ရှိပါက မည်သည့်အချိန်တွင်ဆောင်ရွက်ပေးမည်ကို သိရှိလိုပါ၍ မေးမြန်းလိုခြင်း ဖြစ်ပါတယ်ခင်ဗျား။ အားလုံးကို ကျေးဇူးတင် ပါတယ်။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ ပေါက်ခေါင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအေးဟန်မှ ပေါက်ခေါင်းမြို့နယ်အတွင်းရှိ ပင်မကျေးလက်ကျန်းမာရေးဌာနများနှင့် ဌာနခွဲများတွင် ရေလိုအပ်နေပါသဖြင့် သောက်သုံးရေရရှိရေးအတွက် ဆောင်ရွက်ပေးနိုင်ခြင်း ရှိ၊မရှိ မေးခွန်းနှင့် စပ်လျဉ်းပြီးတော့ ကျွန်တော်တို့ ပေါက်ခေါင်းမြို့နယ်အတွင်းမှာရှိတဲ့ ပင်မကျေးလက် ကျန်းမာရေးဌာနများနှင့် ဌာနခွဲများမှာ လိုအပ်လျက်ရှိတဲ့ သောက်သုံးရေရရှိရေးအတွက် မိုးရေလှောင် ကန်ဆောင်ရွက်ရန် ပစ္စည်းများထောက်ပံ့ပေးလျက်ရှိပါတယ်။ ကျန်းမာရေးဦးစီးဌာန၊ ပတ်ဝန်းကျင် သန့်ရှင်းရေးဌာနစိတ်အနေနဲ့ ပေါက်ခေါင်းမြို့နယ်သာမက တစ်ပြည်လုံးမှာရှိတဲ့ ကျေးလက် ကျန်းမာရေးဌာနများကို ရေစင်သံတိုင် ၄ တိုင်၊ အခင်းသံပြား ၁ ချပ်၊ ရေသိုလှောင်ကန်ပြုလုပ်ရန် ၈ ပေ၊ ၄ ပေ သံပြား ၂ ချပ်နှင့် ကန်အပိတ်အတွက် သံပြား ၁ ချပ်တို့ကို အခမဲ့ထောက်ပံ့ပေးလျက်ရှိပါ တယ်။ ဒီပစ္စည်းတွေနဲ့ ရေသိုလှောင်ကန်ပြု လုပ်ခြင်းကိုတော့ သက်ဆိုင်ရာ ကျန်းမာရေးဌာန ဒေသ အစီအစဉ်နဲ့သာ ပြုလုပ်ကြရန် ဖြစ်ပါတယ်။ ရေသိုလှောင်ကန်ဟာ ၄ ပေပတ်လည်ဖြစ်တဲ့အတွက် ဂါလန် ၄၀၀ ဆံ့ပါတယ်ခင်ဗျာ။ အဲဒီတော့ ရေသိုလှောင်ကန်ပြုလုပ်ရန်အတွက် ပစ္စည်းများထုတ်ယူ ရန်အတွက်လည်း သက်ဆိုင်ရာ တိုင်းဒေသကြီးနှင့် မြို့နယ်ကျန်းမာရေးဌာနများကို ကျွန်တော်တို့ အကြောင်းကြားပြီး ဖြစ်ပါတယ်။ ဒါကြောင့်မို့လို့ ရေတွင်း၊ ရေကန်ရှိတဲ့ ကျေးလက်ကျန်းမာရေးဌာန များမှ လိုအပ်ချက်များကို သက်ဆိုင်ရာတိုင်းဒေသကြီးနှင့် ပြည်နယ်ကျန်းမာရေးဦးစီးဌာနမှူးရဲ့ထောက်ခံချက်နဲ့ ရန်ကုန်မြို့ အင်းစိန်မြို့နယ်မှာရှိတဲ့ ပတ်ဝန်းကျင်သန့်ရှင်းရေးဌာနစိတ်မှာ လိုအပ်တဲ့ ပစ္စည်းများကို ထုတ်ပေးဆောင်ရွက်လျက်ရှိတဲ့အတွက် ဆက်လက်စီစဉ် ဆောင်ရွက်သွားပြီးပြီ ဖြစ်ပါ ကြောင်း ပြန်လည်ဖြေကြား တင်ပြအပ်ပါတယ်ခင်ဗျာ။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးအေးဟန်ရဲ့ စာပါအဓိက မေးခွန်းနှင့်ပတ်သက်ပြီးတော့ သက်ဆိုင်ရာ ဝန်ကြီးဌာနက ရှင်းလင်းသွားတာ ကျွန်တော်တို့လည်း ရှင်းလင်းစွာ နားလည်ပါတယ်။ သို့ရာတွင် ဦးအေးဟန် စပြီးတော့တင်ပြတဲ့အချိန်မှာ ကျန်းမာရေးဌာနများအတွက်သာမဟုတ်ဘဲနဲ့မြို့နယ်အတွင်း မှာလည်း သောက်ရေမလုံလောက်ဘူး။ အင်မတန်မှ အခက်အခဲဖြစ်တယ်။ ရှားပါးနေတယ်။ ဘုန်းကြီး ကျောင်းတွေကတစ်ဆင့်ယူပြီးပေးရတယ် စသဖြင့် ဒီလိုပါပါတယ်။ ဒါကြောင့်မို့လို့ ဦးအေးဟန် အနေနဲ့ စာပါ မပါ သီးခြားတင်ပြချက်ဟာ အမှန်ဖြစ်တယ်ဆိုရင် သက်ဆိုင်ရာ ဝန်ကြီးဌာန၊ သက်ဆိုင်ရာ အဖွဲ့ အစည်းကိုလည်း ညှိနှိုင်းတင်ပြဆောင်ရွက်သင့်ကြောင်း ကျွန်တော့်အနေနဲ့ အကြံပေးလိုပါတယ်။</speech>
</Q-A><Q-A>
<title>အထွေထွေရောဂါကုဆေးရုံကြီးတွင် အချုပ်လူနာဆောင်မရှိခြင်းနှင့် သင်ကြားရေးဆေးရုံကြီးတွင် အခက်အခဲများကြုံတွေ့နေရခြင်းနှင့်စပ်လျဉ်းသည့်မေးခွန်း</title>
<speech type="speaker">ဒေါက်တာ သန်းဝင်း၊ မြောက်ဥက္ကလာပမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="384">ဒေါက်တာသန်းဝင်း(မြောက်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး ခင်ဗျား။ ကျွန်တော်ကတော့ မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ဖြစ်ပါတယ်။ ကျွန်တော့်အနေနဲ့ မြောက်ဥက္ကလာပပြည်သူ့ဆေးရုံကြီးနှင့်ပတ်သက်ပြီးတော့ တင်ပြဆွေးနွေးမေးမြန်း သွားမှာဖြစ်ပါတယ်။ မြောက်ဥက္ကလာပပြည်သူ့ဆေးရုံကြီးဟာ မူလတည်ထောင်စဉ်အခါတုန်းက ဒေသ ဆိုင်ရာဆေးရုံတစ်ခုသာဖြစ်ပေမယ့် ယခုအခါမှာတော့ ရန်ကုန်ဆေးတက္ကသိုလ်(၂)ရဲ့ သင်ကြားရေး ဆေးရုံကြီး (Teaching Hospital) ဖြစ်ရုံသာမက ဗဟိုအဆင့်အထွေထွေရောဂါကုဆေးရုံကြီးလည်း ဖြစ်ပါတယ်။ ဒီဆေးရုံကြီးနှင့်ပတ်သက်ပြီးတော့ လိုအပ်ချက်တချို့ကို ကျွန်တော့်အနေနဲ့ တင်ပြ မေးမြန်းဆွေးနွေးသွားမှာ ဖြစ်ပါတယ်။ (၁) မြောက်ဥက္ကလာပ ပြည်သူ့ဆေးရုံကြီးမှာ ဗဟိုအဆင့် ဆေးရုံကြီးဖြစ်ပေမယ့် ဗဟိုအဆင့်ဆေးရုံကြီးနဲ့ အင်္ဂါရပ်နဲ့မညီညွတ်တဲ့ အချက်ကတော့ ပင်မမူလ ကုသဆောင်များမှာ ဓာတ်လှေကားတပ်ဆင်မှုမရှိတာ ဖြစ်ပါတယ်။ ပင်မမူလကုသဆောင်များဟာနှစ်ထပ်ဆောင်များဖြစ်ပေမယ့် အပေါ်ထပ်အဆောင်များမှာ သားဖွားဆောင်များရှိပါတယ်။ မြေညီ ထပ်မှာတော့ မီးယပ်ဆောင်များရှိပါတယ်။ ထို့နည်းတူပဲ အပေါ်ထပ်ဆောင်များမှာ ခွဲစိတ်ဆောင်များ ရှိပြီးတော့ အောက်ထပ်မြေညီထပ်မှာလည်း ခွဲစိတ်ဆောင်များရှိပါတယ်။ ခွဲစိတ်ခန်းများကတော့ socolo Sopši:cos? Emergency Operation Theratre saciet BoSəş:meosအောက်ထပ်မှာရှိတာ ဖြစ်ပါတယ်။ အဲ့ဒီအခြေအနေအရမှာဆိုရင် ခွဲစိတ်ခန်းဝင်တဲ့လူနာများနှင့် ခွဲစိတ်ခန်းက ထွက်တဲ့လူနာများဟာ Structure များနဲ့သယ်ဆောင်ပြီးတော့ ရိုးရိုးလှေကားအတိုင်း သယ်ဆောင်ရပါတယ်။ အဲ့လိုလုပ်ဆောင်ရတဲ့အတွက် ဗဟိုအဆင့်မြောက်ဥက္ကလာပပြည်သူ့ဆေးရုံကြီး ဟာလည်း လူနာအရေအတွက်များပြားတဲ့ဆေးရုံကြီးဖြစ်တဲ့အတွက် ဗဟိုအဆင့်ဆေးရုံကြီးရဲ့ အင်္ဂါရပ်နဲ့ ညီညွတ်ခြင်းမရှိတဲ့အတွက် ဓာတ်လှေကားတပ်ဆင်ပေးဖို့လိုအပ်တာကိုတင်ပြပါတယ်။ ဒါ ပထမ အချက်ဖြစ်ပါတယ်။ ဒုတိယအချက်ကတော့ မြောက်ဥက္ကလာပဆေးရုံကြီးမှာ Guard Word ဆိုတဲ့ အချုပ်ကျလူနာဆောင် မရှိပါဘူး။ အဲ့ဒီတော့ အချုပ်ကျလူနာများကို မကြာခဏ Admission လုပ်ရတာ ရှိပါတယ်။ အဲ့လိုလုပ်တဲ့အခါမှာဆိုရင် အချုပ်ကျလူနာများဟာ လက်ထိပ်ခတ်ရပါတယ်။ တချို့ဟာ ဆိုလို့ရှိရင် လက်ထိပ်တင်မကဘူး။ ခြေထိပ်ပါခတ်ရတဲ့လူနာများရှိပါတယ်။ အဲ့ဒီအချုပ်ကျလူနာ များဟာ သာမန်ပြည်သူလူနာများနဲ့ထားရှိရတဲ့အတွက် ဒါဟာလည်းပဲသင့်တော်ခြင်း မရှိတာကိုတွေ့ရ ပါတယ်။ ဒါကြောင့်မို့လို့ Guard Ward အချုပ်ကျလူနာဆောင် ရန်ကုန်ဆေးရုံကြီးကဲ့သို့ထားရှိ သင့်တာကိုတွေ့ရှိရပါတယ်။ တတိယအချက်အနေနဲ့ မြောက်ဥက္ကလာပပြည်သူ့ဆေးရုံကြီးဟာ လူနာ SƏsasaozmsayfap::closuến səšys szą Oxygen Plant catod Oxygen Central Supply မရှိတာကို တွေ့ရပါတယ်။ အဲ့ဒီတော့ လူနာအလွန်များပြားတဲ့ ဗဟိုအဆင့်ဆေးရုံကြီးမှာ Oxygen လုံလောက်မှုမရှိတာကိုလည်းပဲ တတိယအချက်အနေနဲ့ ကျွန်တော် တင်ပြပါတယ်။ အခု ကျွန်တော်တင်ပြဆွေးနွေးသွားတဲ့ အဓိကလိုအပ်ချက်များ၊ ဗဟိုအဆင့်ဆေးရုံကြီးအင်္ဂါရပ်နဲ့ မညီ ညွတ်သော အဓိကလိုအပ်ချက်များကို သက်ဆိုင်ရာဝန်ကြီးဌာနအနေနဲ့ ဖြည့်ဆည်းနိုင်ခြင်း ရှိ၊ မရှိကို သိရှိလိုကြောင်း မေးမြန်းအပ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ဖြေကြားဖို့ ဖြစ်ပါတယ်</speech>
<speech><agency id="98">ဒေါက်တာဝင်းမြင့်(ဒုတိယဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ မြောက်ဥက္ကလာပမဲဆန္ဒနယ်မှ ဒေါက်တာသန်းဝင်းမေးမြန်းသွားတဲ့ အချက်သုံးချက်နှင့်ပတ်သက်ပြီး ကျွန်တော်ရှင်းလင်းဖြေကြား သွားမှာဖြစ်ပါတယ်။ ပထမအချက်ဖြစ်တဲ့ မြောက်ဥက္ကလာပသင်ကြားရေးနှင့် အထွေထွေရောဂါကု ဆေးရုံကြီးမှာ ဓာတ်လှေကားတပ်ဖို့အစီအစဉ်မှာ ယခုအသစ်ဖွင့်လှစ်လိုက်တဲ့ သီတာဆောင်မှာတော့ အလှူရှင်တစ်ဦးတည်းရဲ့ လှူဒါန်းငွေနဲ့ လူနာများသယ်ယူပို့ဆောင်ရေးလွယ်ကူစေရန် ဓာတ်လှေကား တစ်စီးကို အဆောက်အဦနှင့် လျှပ်စစ်လိုင်းအပါအဝင်စုစုပေါင်းငွေကျပ်သိန်း ၇၉၀ အကုန်အကျခံပြီး တပ်ဆင်ထားပြီး ဖြစ်ပါတယ်။ ၅-၆-၂၀၁၁ ရက်နေ့မှာ စတင်အသုံးပြုလျက်ရှိပါတယ်။ ခုနက ကိုယ်စားလှယ်တော်ကြီးတင်ပြသွားတဲ့ ပင်မမူလနှစ်ထပ်ကုသဆောင်မှာတော့ ဓာတ်လှေကား တပ်ဆင် ဖို့လိုအပ်တာမှန်ပါတယ်။ ဓာတ်လှေကား တပ်ဆင်ပေးနိုင်ရေးကိစ္စနှင့်ပတ်သက်ပြီးတော့လည်း ၂၆-၃-၂၀၁၂ ရက်နေ့မှာ ဆေးရုံကြီးကြပ်မှုကော်မတီ အစည်းအဝေးပြုလုပ်ပြီးတော့ ဆေးရုံကြီးကြပ် ရေးကော်မတီအတွင်းရေးမှူးဖြစ်တဲ့ ဆေးရုံအုပ်ကြီးကနေ လူနာများပို့ဆောင်ရန်အတွက် နှစ်ထပ်ဆောင်ဆေးရုံသုံး ဓာတ်လှေကားတစ်စီးကို အဆောက်အဦအပါအဝင် ဆောက်လုပ်နိုင်ရေးအတွက် အလှူရှင်များ ရှာဖွေဖိတ်ခေါ်နိုင်ရေးအတွက် ဆေးရုံကြီးကြပ်ရေးကော်မတီဥက္ကဋ္ဌဖြစ်သူ ရန်ကုန်တိုင်း ဒေသကြီးအစိုးရအဖွဲ့၊ လူမှုရေးဝန်ကြီးထံတင်ပြခဲ့ပြီး ဖြစ်ပါတယ်။ အလှူရှင်များလည်း ဖိတ်ခေါ်ဆောင်ရွက်လျက်ရှိပါတယ်။ ဒါကြောင့်မို့လို့ ဒီအလှူရှင်များရရှိတဲ့အခါမှာ မကြာခင် ဒီဓာတ်လှေကား တစ်စီးဆောင်ရွက်သွားမည်ဖြစ်ကြောင်း တင်ပြအပ်ပါတယ်။ ဒုတိယမေးခွန်းဖြစ်တဲ့ မြောက်ဥက္ကလာပဆေးရုံကြီး၊ အထွေထွေရောဂါကုဆေးရုံကြီးမှာ Guard Word လို့ခေါ်တဲ့ အချုပ်သီးသန့်လူနာဆောင် မရှိပါဘူး။ ဒါကြောင့်မို့လို့ ဒီအဆောင်ဆောက်လုပ်ရေး အတွက်လည်း ၂၀၁၂-၂၀၁၃ ဘဏ္ဍာရေးနှစ် အတွင်းမှာ သင့်တော်တဲ့နေရာကို ရှာဖွေပြီးတော Guard Word လူနာဆောင်အသစ် ဆောက်လုပ်ပေးသွားမည်ဖြစ်ပါကြောင်း ပြန်လည်ဖြေကြားအပ်ပါတယ်။ တတိယမေးခွန်းဖြစ်တဲ့ မြောက်ဥက္ကလာပ သင်ကြားရေးနှင့် အထွေထွေရောဂါကုဆေးရုံကြီးမှာ တက်ရောက်ကုသမှုခံသောလူနာများအတွက် လိုအပ်သော Oxygen ကို ဆေးရုံအစီအစဉ်နဲ့ လည်းကောင်း၊ အလှူရှင်များ အစီအစဉ်နဲ့လည်းကောင်း အခမဲ့ပေးနိုင်ရေးစီစဉ်ဆောင်ရွက်လျက် ရှိပါတယ်။ ဆေးရုံကြီးမှာ Oxygen Plant ထူထောင်ရေးအတွက် ကျပ်သိန်း ၁၄၀၀ ခန့် ကုန်ကျမှာ ဖြစ်တဲ့အတွက်လာမည့် ၂၀၁၃-၂၀၁၄ ဘဏ္ဍာရေးနှစ်မှာ တင်ပြဆောင်ရွက်သွားမည်ဖြစ်ပြီး အကောင်အထည်မဖော်နိုင်သေးမီ ကာလအတွင်းမှာတော့ ကျန်းမာရေးဝန်ကြီးဌာန အစီအစဉ်နဲ့ Oxygen ထုတ်တဲ့စက်များဖြစ်တဲ့ Air-Sep များဖြင့် Oxygen ဆလင်ဒါအိုးကြီးများကို ထပ်မံထောက်ပံ့ပေးခြင်းအားဖြင့် လူနာများအတွက် Oxygen လုံလောက်မှုရရှိစေရေး၊ မပြတ်လပ်စေရေး အတွက် ဆောင်ရွက်သွားမှာဖြစ်ပါကြောင်း ပြန်လည်ဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ကျန်းမာရေး ဒုတိယဝန်ကြီး ဒေါက်တာဝင်းမြင့် ပြန်လည်ဖြေကြားတဲ့ ဒုတိယ အချက်မှာ ဓာတ်လှေကားအတွက်အလှူရှင်များဖိတ်ခေါ်ထားတယ်။ ဖိတ်ခေါ်လို့ရရှိရင်ဆောက်လုပ် ပေးမယ်။ နောက် Oxygen စက်နှင့်ပတ်သက်လို့လည်း လောလောဆယ်တော့ ကျန်းမာရေးဝန်ကြီး ဌာနအစီအစဉ်နဲ့ဆောင်ရွက်မယ်။ အလှူရှင်များဖိတ်ခေါ်ထားတယ်လို့ ကြားလိုက်ရပါတယ်။ မိမိ အနေနဲ့အကြံပြု တိုက်တွန်းလိုတာကတော့ တကယ်လိုအပ်တဲ့ကိစ္စများဖြစ်တယ်ဆိုလို့ရှိရင် နိုင်ငံတော် ဘတ်ဂျက်နဲ့အသုံးပြုနိုင်အောင် ဦးစားပေးဆောင်ရွက်ပြီး အလှူရှင်ကိုတော့ ဒုတိယနေရာမှာထားတာကောင်းတယ်လို့ ကျွန်တော်အကြံပြုလိုပါတယ်။ ဒီနေ့ကျွန်တော်တို့ ပြည်သူ့ငွေများကိုသုံးစွဲတဲ့နေရာ မှာလည်း ပညာရေးနှင့် ကျန်းမာရေးအတွက်တိုးမြှင့်သုံးစွဲဖို့ ကျွန်တော်တို့လွှတ်တော်ကိုယ်စားလှယ် များမှာ ဆန္ဒရှိသလို ဒီလိုတင်ပြလာတဲ့ ဘတ်ဂျက်ကိစ္စများအတွက်လည်း လွှတ်တော်အနေနဲ့ အဓိကထားစဉ်းစားပေးမှာဖြစ်ကြောင်းလည်း ကြုံ တုန်းကျွန်တော်ပြောကြားလိုပါတယ်။ လွှတ်တော် ကိုယ်စားလှယ်များခင်ဗျား။ ဒီကနေ့အတွက် မေးခွန်းများမေးမြန်းခြင်း၊ ဖြေကြားခြင်းအစီအစဉ်ပြီးပါပြီ။ အစည်းအဝေး ကို မိနစ် ၃၀ ခန့်ရပ်နားပါ့မယ်။</speech>
</Q-A></section>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို ၁၁း၃၀ နာရီမှာ ပြန်လည်ကျင်းပမှာ ဖြစ်ပါတယ်။ လွှတ်တော်ကိုယ်စားလှယ်များအားလုံး အစည်းအဝေးခန်းမအတွင်းမှ ထွက်ခွာနိုင်ကြပါပြီခင်ဗျား</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင် တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီးကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<section value="order">
<title>နိုင်ငံတော်သမ္မတနှင့် ဒုတိယသမ္မတအရည်အချင်းနှင့် ပြည်စုံမှုရှိ၊ မရှိ စိစစ်ရေးအဖွဲ့ဝင်အဖြစ်ရွေးချယ်တင်မြှောက်ကြောင်း ဥက္ကဋ္ဌက ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုလွှတ်တော်က မိမိထံ နိုင်ငံတော်သမ္မတအရည်အချင်းနှင့် ပြည့်စုံမှု ရှိ၊ မရှိ စိစစ်နိုင်ရန် စိစစ်ရေးအဖွဲ့ ဖွဲ့စည်းရေးကိစ္စနှင့် ပတ်သက်ပြီးတော့ အကြောင်းကြားလာတာ ရှိပါတယ်။ နိုင်ငံတော်သမ္မတနှင့် ဒုတိယသမ္မတများ ရွေးချယ်တင်မြှောက်ခြင်းဆိုင်ရာနည်းဥပဒေ ၂၆ အရ ဒုတိယသမ္မတအား နိုင်ငံတော်သမ္မတ အရည် အချင်းနှင့် ပြည့်စုံမှု ရှိ၊ မရှိ စိစစ်နိုင်ရန် စိစစ်ရေးအဖွဲ့ ဖွဲ့စည်းဆောင်ရွက်ရေးအတွက် ရွေးကောက်ခံ ပြည်သူ့လွှတ်တော်ကိုယ်စားလှယ်များ အစုအဖွဲ့က ရွေးချယ်ပေးသော ပြည်သူ့လွှတ်တော် ကိုယ်စားလှယ်တစ်ဦး၏ အမည်စာရင်းကို ပြည်ထောင်စုလွှတ်တော်သို့ ပေးပို့ပါရန်ဆိုပြီးတော့ ဒီနေ့ ဇူလိုင်လ ၁၂ ရက် နေ့စွဲနဲ့ ရောက်ရှိလာတာ ဖြစ်ပါတယ်။ ဒီအကြောင်းနဲ့စပ်လျဉ်းပြီး ကျွန်တော်တို့ လွှတ်တော်က ဆက်လက်ဆောင်ရွက်သွားပါမယ် လွှတ်တော်ကိုယ်စားလှယ်များခင်ဗျား။ ပြည်ထောင်စုလွှတ်တော်ရဲ့ ၂၀၁၂ ခုနှစ်၊ ဇူလိုင်လ ၁၂ ရက် ရက်စွဲပါစာအမှတ် ၁/ပထ(စည်းဝေး)/ ၂၀၁၂-၄၀ အရ တပ်မတော်သားလွှတ်တော် ကိုယ်စားလှယ်များအစုအဖွဲ့က တင်သွင်းသော ဒုတိယသမ္မတတစ်ဦးနှင့်စပ်လျဉ်းပြီး ရွေးချယ် တင်မြှောက်လိုက်တဲ့ ဒုတိယသမ္မတသည် နိုင်ငံတော်သမ္မတနှင့် ဒုတိယသမ္မတများ ရွေးချယ် တင်မြှောက်ခြင်းဆိုင်ရာဥပဒေပုဒ်မ ၃ ပါ အရည်အချင်းများနှင့် ပြည့်စုံမှု ရှိ၊ မရှိ စိစစ်နိုင်ဖို့ စိစစ်ရေးအဖွဲ့တွင်ပါဝင်မည့် ရွေးကောက်ခံပြည်သူ့လွှတ်တော်ကိုယ်စားလှယ်တစ်ဦး ရွေးချယ်ပြီး ပြည်ထောင်စုလွှတ်တော်သို့ ပေးပို့ရမှာဖြစ်ပါတယ်။ ဒီလိုဆောင်ရွက်ရာမှာ နိုင်ငံတော်သမ္မတနှင့် ဒုတိယသမ္မတများ ရွေးချယ်တင်မြှောက်ခြင်းဆိုင်ရာနည်းဥပဒေ ၂၆ အရ စိစစ်ရေးအဖွဲ့ ဖွဲ့စည်းပြီး နည်းဥပဒေ ၂ရ (၂) အရ စိစစ်ရမှာဖြစ်ပါတယ်။ နည်းဥပဒေ ၂၆ အရ စိစစ်ရေးအဖွဲ့ ဖွဲ့စည်းရာမှာ ပြည်သူ့လွှတ်တော်ဥက္ကဋ္ဌနှင့် ဒုတိယဥက္ကဋ္ဌ၊ အမျိုးသားလွှတ်တော် ဥက္ကဋ္ဌနှင့် ဒုတိယဥက္ကဋ္ဌတို့ ၄ ဦးနှင့် အစုအဖွဲ့ ၃ ဦးက ကိုယ်စားလှယ်တစ်ဦးစီပါရှိရမှာ ဖြစ်ပါတယ်။ အစုအဖွဲ့ ၃ ဦးဆိုတာက ပြည်သူ့ လွှတ်တော်အစုအဖွဲ့၊ အမျိုးသားလွှတ်တော်အစုအဖွဲ့၊ တပ်မတော်သားကိုယ်စားလှယ်အစုအဖွဲ့တို့ ဖြစ်ပါတယ်။ ဒါကြောင့် ယခု ပြည်သူ့လွှတ်တော်ကိုယ်စားလှယ်များအစုအဖွဲ့က မိမိတို့အထဲမှ ကိုယ်စားလှယ်တစ်ဦးကို ရွေးချယ်ပေးရမှာဖြစ်ပါတယ်။ ဒီလို ရွေးချယ်ဖို့အတွက် ရွေးကောက်ခံ ပြည်သူ့လွှတ်တော်ကိုယ်စားလှယ်တစ်ဦးကို ကိုယ်စားလှယ်တစ်ဦးက အဆိုတင်သွင်းပြီး ကျန် ကိုယ်စားလှယ်တစ်ဦးက ထောက်ခံဖို့ ဖြစ်ပါတယ်။ အဆိုတင်သွင်းဖို့နဲ့ထောက်ခံဖို့ ဖိတ်ခေါ်ပါတယ်။</speech>
<speech><mp id="343">ဦးအေးမောက်(မလှိုင်မဲဆန္ဒနယ်)</mp>ကျွန်တော် မလှိုင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအေးမောက်ဖြစ်ပါတယ်။ ကျွန်တော်မှ ဦးဌေးဦးအား အဆိုတင်သွင်းအပ်ပါတယ်။</speech>
<speech><mp id="341">ဦးဌေးဝင်း(လယ်ဝေးမဲဆန္ဒနယ်)</mp>ကျွန်တော်ကတော့ မန္တလေးတိုင်းဒေသကြီး၊ လယ်ဝေး မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဌေးဝင်းဖြစ်ပါတယ်။ ဦးအေးမောက် အဆိုတင်သွင်း ချက်ကို ကျွန်တော့်အနေနဲ့ ထောက်ခံပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မလှိုင်မဲဆန္ဒနယ်မှ ကိုယ်စားလှယ် ဦးအေးမောက်က အဆိုတင်သွင်းပြီး လယ်ဝေးမဲဆန္ဒနယ်မှ ကိုယ်စားလှယ် ဦးဌေးဝင်းက ထောက်ခံတဲ့ အတွက် ဟင်္သာတမဲဆန္ဒနယ်မှ ဦးဌေးဦးကို နိုင်ငံတော်သမ္မတနှင့် ဒုတိယသမ္မတ အရည်အချင်းနှင့် ပြည့်စုံမှု ရှိ၊ မရှိ စိစစ်နိုင်ရန် စိစစ်ရေးအဖွဲ့ အဖွဲ့ဝင်အဖြစ် ရွေးချယ်ဖို့ လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။</speech>
<speech type="speaker">ရွေးကောက်ခံ ပြည်သူ့လွှတ်တော် ကိုယ်စားလှယ်အစုအဖွဲ့က သဘောတူတဲ့အတွက် ဟင်္သာတမဲဆန္ဒနယ်မှ ဦးဌေးဦးကို နိုင်ငံတော် သမ္မတနှင့် ဒုတိယသမ္မတ အရည်အချင်းနှင့် ပြည့်စုံမှု ရှိ၊ မရှိ စိစစ်ရေးအဖွဲ့ဝင်အဖြစ် ရွေးချယ်ကြောင်း ကြေညာပါတယ်။ (ဩဘာသံများ)</speech>
<speech type="speaker">မိမိတို့စိစစ်ရေးအဖွဲ့ဟာ ပြည်ထောင်စုလွှတ်တော်က ခေါ်ယူတဲ့အချိန် ခေါ်ယူတဲ့နေရာမှာ သက်ဆိုင်ရာဌာနများက တင်သွင်းတဲ့ စိစစ်ချက်များကို ရွေးချယ်ဆောင်ရွက် ပေးရမှာဖြစ်ပါတယ်။</speech>
</section>
<section value="motion">
<motion>
<title>သူရဦးအေးမြင့်၊ ဝက်လက်မဲဆန္ဒနယ်၏ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ်သင်ကြားပေးရေးအဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">လွှတ်တော်ကိုယ်စားလှယ်တော်များခင်ဗျား။ အစည်းအဝေး ပဉ္စမနေ့မှာ ဝက်လက်မဲဆန္ဒနယ်မှ သူရဦးအေးမြင့် တင်သွင်းတဲ့ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ်ကြားပေးရေးအဆိုနှင့်စပ်လျဉ်းပြီး ဆွေးနွေးလိုကြောင်း လွှတ်တော်ကိုယ်စားလှယ် ၆ ဦးက အမည်စာရင်း တင်သွင်းထားပါတယ်။ ပထမဦးစွာ ဆီဆိုင်မဲဆန္ဒနယ်မှ ဦးဝင်းကို ဆွေးနွေးဖို့ ဖိတ်ခေါ် ပါတယ်</speech>
<speech><mp id="421">ဦးဝင်းကို(ဆီဆိုင်မဲဆန္ဒနယ်)</mp>ကျက်သရေမင်္ဂလာအဖြာဖြာနှင့် ပြည့်စုံကြကုန်သော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်များ၊ အထူးဧည့်သည်တော်များ စိတ်ချမ်းသာ၊ ကိုယ်ကျန်းမာစွာ နိုင်ငံအကျိုးဆတက်ထမ်းပိုးထမ်းဆောင်နိုင်ကြပါစေကြောင်း ဦးစွာပထမဂါရဝ မေတ္တာပို့သအပ်ပါတယ်။ ကျွန်တော်ကတော့ ရှမ်းပြည်နယ်၊ ဆီဆိုင်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဝင်းကို ဖြစ်ပါတယ်။ ယခုလို ဆွေးနွေးခွင့်ရအောင် အဆိုတင်သွင်းပေးသော ဝက်လက်မဲဆန္ဒနယ်မှ သူရဦးအေးမြင့်ကိုလည်း အထူးပဲကျေးဇူးတင်ပါတယ်။အားကစားမြှင့်တင်ခြင်း သည် အမျိုးဂုဏ်၊ ဇာတိဂုဏ်၊ နိုင်ငံ့ဂုဏ်မြှင့်တင်ခြင်းဖြစ်ပါတယ်။ နိုင်ငံ့စိတ်ဓာတ်၊ ပြည်ထောင်စုစိတ်ဓာတ် မြှင့်တင်ဖို့၊ တိုင်းရင်းသားစည်းလုံးညီညွတ်ရေးမြှင့်တင့်ဖို့၊ အကျင့်စာရိတ္တကောင်းမွန်ပြီး ကျန်းမာကြံ့ခိုင်သော လူငယ်လူရွယ်များ ပေါ်ထွန်းလာစေဖို့ တစ်နိုင်ငံနှင့်တစ်နိုင်ငံ ချစ်ကြည်ရင်းနှီးမှုရရှိဖို့ ကမ္ဘာ့ အလယ်မှ ဝင့်ထည်ရင်ပေါင်တန်းနိုင်ဖို့ဟာ အားကစားမြှင့်တင်ရေးနှင့် အားကစားအောင်မြင်ရေး အလုပ်ကို မလုပ်မဖြစ် လုပ်ရမယ့်စီမံကိန်းတစ်ခု ဖြစ်ပါတယ်။ ယခင်နှစ် အာရှခြေစစ်ပွဲ သုဝဏ္ဏ အားကစားကွင်းမှာ မြန်မာဘောလုံးအသင်းနဲ့ အိုမန်ဘောလုံးအသင်းပြိုင်ပွဲမှာ မြန်မာရှုံးနိမ့်သွားသည့် အတွက် အကျည်းတန်ရုပ်ဆိုးစွာ မြန်မာပရိသတ်ပြဿနာ ဖြစ်ခဲ့ရသလို ယခင်အပတ် U-22 အာရှ ခြေစစ်ပွဲသုဝဏ္ဏကွင်းမှာလည်း မြန်မာဘောလုံးအသင်းအောင်နိုင်မှုရရှိလို့ မြန်မာ မြန်မာဆိုတဲ့ ဂုဏ်ယူ ဝင့်ကြွားစွာ အော်ကြတဲ့ မြန်မာပရိသတ်များရဲ့ အောင်မြင်မှုအသံဟာ ကြက်သီးထကြည်နူးမိကြမှာ အမှန် ဖြစ်ပါတယ်။ ပြိုင်ပွဲရဲ့ အရှုံးအနိုင်ရလဒ်ဟာ မြန်မာပရိသတ်များရဲ့ မျိုးချစ်စိတ်ဓာတ်၊ နိုင်ငံချစ်စိတ်ဓာတ် ပေါ်လွင် ထင်ရှားနေတာ တွေ့မြင်ရပါတယ်။ ကမ္ဘာမှာမြန်မာဟေ့လို့ အော်ချင်ကြသော်လည်း မအော်နိုင် သေးတာ အားလုံးခံစား မိကြမယ်လို့ ယူဆမိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာ့အားကစားအောင်မြင်ဖို့ မြှင့်တင်ရာမှာ နည်းစနစ်ကောင်း၊ ဆရာကောင်း၊ အထောက်အကူပစ္စည်း၊ လေ့ကျင့်ကွင်း၊ ပြိုင်ကွင်း၊ အခြေခံကျောင်း များမှ မျိုးဆက်လူငယ်များ၊ ဒေသခံပြည်သူများ၊ ငွေရှင်ကြေးရှင်ကုမ္ပဏီများ၊ စဉ်ဆက်မပြတ်အတန်း လိုက်ပြိုင်ပွဲများ၊ အဆင့်ဆင့်ကျောင်းပေါင်းစုံပြိုင်ပွဲများအားလုံး အစဉ်ဂရုပြု ဆောင်ရွက်ပေးမှသာ အောင်မြင်မယ်လို့ ယူဆမိပါတယ်။ အားကစားဝန်ကြီးဌာန အားကစားနည်းပေါင်းစုံ အဖွဲ့ချုပ်များဖွဲ့စည်းဆောင်ရွက်နေသော်လည်း၊ ကြိုးစားဆောင်ရွက်နေသော်လည်း တစ်ဦးကောင်းတစ်ယောက်ကောင်း ခေါ်ယူမွေးထုတ်နေတာ ဖြတ်လမ်းကသာ ဆောင်ရွက်နေတယ်လို့ မြင်မိပါတယ်။ လူကြီးလူငယ် ပြည်သူတစ်ရပ်လုံး ပါဝင်လာနိုင်တဲ့အဆင့်သို့ ကူးပြောင်းပေးနိုင်မှသာ မျိုးဆက်အားကစားသမားများ ပြည်သူ့ပရိသတ်များ လူအား၊ ငွေအားပါဝင်လာကြမှာ ဖြစ်ပါတယ်။ အားကစားမြှင့်တင်ရေး၊ အောင်နိုင် ရေးတို့ကို အမျိုးသားတာဝန်တစ်ရပ်ချမှတ်ပြီး လူတိုင်းပါဝင်ကြဖို့ လိုအပ်လှပါတယ်။ ကိုယ်ပိုင် အုပ်ချုပ်ခွင့်ရ ကျွန်တော်တို့ဒေသ ဟိုပုန်းမြို့နယ်၊ ဆီဆိုင်မြို့ နယ်၊ ပင်လောင်းမြို့နယ်နဲ့ ဆက်စပ်မြို့နယ်များ မှာ အားကစားကွင်းလို့ သတ်မှတ်ထားသော်လည်း လယ်ကွက်ခြံကွက်ကဲ့သို့ တောင်ပို့၊ ချိုင့်ခွက်၊ မြက်ရိုင်း များသာ ပေါက်ရောက်နေပါတယ်။ တာဝန်ရှိသူ၊ တာဝန်မသိမှု၊ တာဝန်မရှိသော်လည်း အသိမရှိမှုကြောင့် စေတနာရှင် လူနည်းစုနဲ့သာ ကုန်းရုန်းဆောင်ရွက်နေရတာတွေ့ရပါတယ်။ ရှမ်းပြည်နယ်မြို့တော် တောင်ကြီးမြို့မှာတောင် အားကစားသမားများ လေ့ကျင့်ဖို့၊ ပြိုင်ပွဲကျင်းပဖို့၊ မြို့နယ်ဘောလုံးကွင်း တစ်ကွင်းသာ ရှားရှားပါးပါးရှိတာကို ကြည့်ခြင်းအားဖြင့် တစ်ပြည်လုံး အတိုင်းအတာနဲ့ဆိုရင် များစွာ လိုအပ်နေသေးတာ ဝမ်းနည်းစွာ တွေ့ရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အားကစားအောင်မြင်မှုဟာ ခေတ်စနစ်နဲ့အညီ နိုင်ငံခြား ဝင်ငွေများရနိုင်သလို တိုင်းပြည်အကြပ်အတည်းကိုလည်း ဖြေလျှော့နိုင်ပါတယ်။ ယခုနှစ် လန်ဒန်အိုလံပစ် မှာ နိုင်ငံပေါင်း ၂၀၀၊ အားကစားသမားပေါင်း ၁၀၅၀၀ ဦး ယှဉ်ပြိုင်ကြမယ်လို့ သိရှိရပါတယ်။ အဲဒီမှာ မြန်မာနိုင်ငံအားကစားသမား ၅ ဦးသာ ပါဝင်နိုင်ကြောင်း သိရှိရပါတယ်။ ဒီအခြေအနေကို သုံးသပ်ခြင်း အားဖြင့် မြန်မာ့အားကစားဟာ ကမ္ဘာ့နိုင်ငံများနှင့် လွန်စွာအလှမ်းဝေးနေသေးတာ တွေ့ရှိရမှာ ဖြစ်ပါတယ်။ ဘောလုံးအဆင့်အတန်းလည်း အာရှခြေစစ်ပွဲ ကျွန်းဆွယ်ပြိုင်ပွဲများမှာ အလူးအလဲပါပဲ။ ဒါပေမယ့် ကိုယ်စားလှယ်တော်များ စိတ်မပျက်ကြပါနဲ့၊ ကြိုးစားရင်ဘုရားတောင်ဖြစ်တယ်ဆိုတဲ့ အတိုင်း ကျွန်တော် တို့ ကြိုးစားကြဖို့ပဲ လိုပါတယ်။ ယခုခေတ်မီဖွံ့ဖြိုးတိုးတက်တဲ့ ဒီမိုကရေစီနိုင်ငံထူထောင်နေပါပြီ။ ဥက္ကဋ္ဌကြီးဦးဆောင်တဲ့ လွှတ်တော်ကြီးလည်း ပေါ်ပေါက်လာပါပြီ။ လူစုံတက်စုံနဲ့ အမျှော်အမြင်ကြီးကြီး အကောင်အထည်ဖော်နေပါပြီ။ သို့သော် လွှတ်တော်ဥက္ကဋ္ဌကြီးမိန့်မှာခဲ့သလို ပုဂ္ဂိုလ်စွဲ၊ အဖွဲ့စွဲ၊ ပါတီစွဲ၊ လူမျိုးစွဲမထားဘဲ ကိုယ်ကျိုးအတ္တမပါ နိုင်ငံ့အကျိုး၊ ပြည်သူ့အကျိုးကို ဦးထိပ်ပန်ဆင်လျက် စည်းစည်းလုံးလုံး တာဝန်ကျေကျေသစ္စာရှိရှိ ကြိုးစားဆောင်ရွက်ကြဖို့ပဲ လိုပါတယ်။ ပြည်နယ်နှင့် တိုင်းဒေသကြီး၊ မြို့နယ်တိုင်းရဲ့ အခက်အခဲစိန်ခေါ်မှုများကို အချိန်တိုအတွင်း ဖြေရှင်းသွားနိုင်မှာ သေချာပါတယ်။ ကမ္ဘာမှာ မြန်မာဟေ့လို့ မကြာခင် အော်နိုင်ပါတော့မယ်။ ၁၉၄ရ ခုနှစ်၊ ဇူလိုင်လ ၁၃ ရက် မြို့တော်ခန်းမရှေ့ လူထုအစည်းအဝေး တိုင်းပြုပြည်ပြု ဗိုလ်ချုပ်မိန့်ခွန်းပြောသွားသလိုသူများ တစ်လှမ်း လှမ်းရင် ကျွန်တော်တို့ ၅ လှမ်း၊ ၁၀ လှမ်း လှမ်းဖို့လိုအပ်ပါတယ်။ အတော့်ကို ပြဲအောင်ကုန်းရုန်းဆောင်ရွက်ကြဖို့ လိုအပ်ပါတယ်လို့ နှိုးဆော်တိုက်တွန်းရင်း ဝက်လက်မဲဆန္ဒနယ် သူရဦးအေးမြင့်ရဲ့ နိုင်ငံတော်တွင် အားကစားတက္ကသိုလ်တစ်ခုဖွင့်လှစ်သင်ကြားပေးရေးအဆိုကို လေးနက်စွာ ထောက်ခံ တင်ပြ နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးသိန်းထွန်း၊ ကျောင်းကုန်းမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များအားလုံး ကိုယ်စိတ်နှစ်ဖြာ ကျန်းမာ၊ ချမ်းသာ ကြပါစေလို့ နှုတ်ခွန်းဆက်သဂါရဝပြု အပ်ပါတယ်။ ဝက်လက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် သူရဦးအေးမြင့်ရဲ့ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ်သင်ကြား ပေးရေးအဆိုအား အကြံပြု ဆွေးနွေးသွားမယ့် ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ အဆိုရှင်မှ မြန်မာနိုင်ငံအနေဖြင့် နိုင်ငံတော်၏ အားကစားအဆင့်အတန်းတိုးတက်မြင့်မားရေးအတွက် အားကစားနှင့် ပညာရေး ပေါင်းစပ်လေ့ကျင့်မှုအစီအစဉ်နှင့် အားကစားနှင့်ကာယပညာဦးစီးဌာနအောက်ရှိ အားကစားနှင့် ကာယပညာသိပ္ပံ(ရန်ကုန်)နှင့်(မန္တလေး)ကျောင်းတို့ကို ဖွင့်လှစ်ပေးခဲ့ပြီးဖြစ်ကြောင်း၊ မြန်မာနိုင်ငံတွင် အားကစားတက္ကသိုလ်တစ်ခု ဖွင့်လှစ်ပေးနိုင်မည်ဆိုပါက အားကစားဆိုင်ရာ အကျိုးကျေးဇူးများ ဖြစ်ထွန်းလာမည်ဖြစ်ကြောင်း ကမ္ဘာ့နိုင်ငံအသီးသီးရှိ အားကစားတက္ကသိုလ်ကောလိပ်ကျောင်းများ ဖွင့်လှစ်ထားရှိမှုအခြေအနေ၊ ၂၀၁၃ ခုနှစ် (၂၇) ကြိမ်မြောက် အရှေ့တောင်အာရှအားကစားပွဲ ကျင်းပမည့် မြန်မာနိုင်ငံရှိ အားကစားကွင်း၊ အားကစားရုံများကို ထိန်းသိမ်းအသုံးချရန် နေပြည်တော်ရှိ အားကစား အဝန်းအဝိုင်း (Sport Complex)တွင် နိုင်ငံတကာအဆင့်မီ အားကစားတက္ကသိုလ်တစ်ခု ဖွင့်လှစ်သင်ကြားရေးအဆိုကို တင်သွင်းသွားခဲ့ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ မြန်မာနိုင်ငံ အားကစားမြင့်မားတိုးတက်ရေးအတွက် ရေရှည်လုပ်ငန်းစဉ်အဖြစ် နိုင်ငံတော်တွင် နိုင်ငံတကာ အဆင့်မီ အားကစားတက္ကသိုလ်တစ်ခုကို အချိန်ကာလတစ်ခုခုတွင် ဖွင့်လှစ်ရန် လိုအပ်ကြောင်း တင်ပြ ဆွေးနွေးအကြံပြု သွားမှာ ဖြစ်ပါတယ်။ နိုင်ငံတကာအဆင့်မီ အားကစားတက္ကသိုလ်တစ်ခု ဖွင့်လှစ်နိုင် ရေးအတွက် အားကစားနှင့်ပညာရေး ပေါင်းစပ်သောကျောင်းများ၊ အားကစားသိပ္ပံများကို အဆင့်မီဖို့အဆင့်မြှင့်ဖို့ လိုအပ်မှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အားကစားနှင့် ပညာရေး ပေါင်းစပ်သောကျောင်းများအနေဖြင့် တစ်နိုင်ငံလုံးရှိ အထက်တန်းကျောင်းများနှင့် အလယ်တန်းကျောင်းများတွင် အားကစားကို လေ့ကျင့်သင်ပြနိုင်ရန် အားကစားဆရာများ မြောက်မြားစွာ ရှိကြပါ တယ်။ ၁၉၈၅ ခုနှစ်ကစပြီး ပညာရေးဝန်ကြီးဌာနက ကာယဆရာ လျှောက်လွှာ ခေါ်ယူပြီး ရန်ကုန်၊ မန္တလေးနှင့် မော်လမြိုင်ဆရာအတတ်သင်သိပ္ပံများမှာ ကာယအထူးသင်တန်းများကို အားကစားနည်း ၆ မျိုးကို အခြေခံကာ သင်တန်းတစ်လခွဲဖွင့်လှစ်ပို့ချခဲ့ပါတယ်။ လိုအပ်သည့်ကျောင်းများအတွက် ကာယဆရာသင်တန်းများကို ဖွင့်လှစ်ပြီး တာဝန်ချထားပေးခဲ့ပါတယ်။ သင်တန်းဆင်းပြီး မူလတန်းပြကို အလယ်တန်းပြကာယဆရာအဖြစ်လည်းကောင်း၊ အလယ်တန်းပြ(သို့မဟုတ်)မူလတန်းကျောင်းအုပ် ကို အထက်တန်းပြကာယဆရာအဖြစ်လည်းကောင်း ကျောင်းအသီးသီးသို့ ကာယဆရာများ ခန့်ထား တာဝန်ပေးအပ်ခဲ့ပါတယ်။ တစ်ဆင့်တိုးရာထူး (Jump Promotion) ဖြစ်ခြင်းကြောင့် အားကစား တတ်ကျွမ်းသူက နည်းနည်း၊ ရာထူးလိုချင်တဲ့သူကများများရှိပြီး သင်တန်းကာလအချိန်နည်းပါးခြင်း၊ နည်းစနစ်များမကျွမ်းကျင်ခြင်း၊ အားကစားများ သင်ကြားပြသနိုင်မှု အားနည်းခြင်းတို့ကြောင့် ရည်မှန်းချက်များကောင်းသော်လည်း ထိရောက်အောင်မြင်မှုနည်းပါးခဲ့ကြောင်း တွေ့ရှိရပါတယ်။ အထက်တန်းပြကာယဆရာများမှ B.Ed သင်တန်း တက်ခွင့်ရပြီး ကာယဆရာအဖြစ်မှ ဘာသာပြဆရာ အဖြစ်သို့ပြောင်းကာ အခွင့်အရေးတစ်ရပ်အနေဖြင့် ရရှိသွားခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခြေခံပညာကျောင်းတွေမှာ အားကစားသိပ္ပံကို ဖွံ့ဖြိုးရေးဘာသာရပ်အနေဖြင့် ရက်သတ္တတစ်ပတ်မှာ နှစ်ချိန်သာသင်ခွင့်ရပြီး ကာယအချိန်မှာ ဘာသာရပ်များကိုသာ သင်ကြားနေကြခြင်း၊ ထောင်ဂဏန်းကျော်ကျောင်းသားရှိသော ကျောင်းများ တွင် ကာယဆရာတစ်ဦးတည်းနှင့် မည်သို့မှ သင်ကြားနိုင်စွမ်းမရှိခြင်း၊ အားကစားကို ကျောင်းသင် ဘာသာရပ်များတွင် ဘာသာရပ်တစ်ခုအနေဖြင့် မပါဝင်ခြင်းတို့ကြောင့် အခြေခံပညာကျောင်းများမှာ အားကစားအဆင့်အတန်း မြင့်မားလာမှုမရှိခဲ့ပါ။ မိတ်ဆွေတစ်ဦး၏ ပြောပြချက်အရ ၎င်းတို့ရဲ့ ကလေး ဟာ အမေရိကန်နိုင်ငံသို့ ပြောင်းသ���ားစဉ် အခြားသောဘာသာရပ်များကို သင်ကြားရန် အခက်အခဲ မရှိသော်လည်း မယူမနေရ အားကစားတစ်ခုအတွက် အားကစားဆရာငှားပြီး သင်ယူနေရကြောင်း အားကစားဘာသာကျရင် စာမေးပွဲကျကြောင်း သိရှိရပါတယ်။ လူငယ်အများစုဟာ အခြေခံပညာ ကျောင်းများတွင် ရှိနေကြတဲ့အတွက် လူငယ်အများစုအားကစားလှုပ်ရှားနိုင်ရန် ကာယဆရာများဟာ နည်းပြကောင်းများ ဖြစ်ဖို့လိုအပ်မှာ ဖြစ်ပါတယ်။ ကာယဆရာများအား အဆင့်မြင့်သော မွမ်းမံသင်တန်းများပေးခြင်း၊ အားကစားဘာသာရပ်ကို ကျောင်းသင်ဘာသာရပ်တစ်ခုအဖြစ် ချမှတ်ဆောင်ရွက်ခြင်းတို့ကို အလေးထားဆောင်ရွက်နိုင်ပါမှ လူငယ်မျိုးဆက်သစ်ထူးချွန်အားကစားသမား များပေါ်ပေါက်လာမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အားကစားနှင့် ကာယပညာဦးစီး ဌာနအောက်ရှိ အားကစားနှင့် ကာယပညာသိပ္ပံ (ရန်ကုန်) နှင့် (မန္တလေး)ကျောင်းများဟာ ပညာရေးနှင့်အားကစားကို လေ့ကျင့်ပျိုးထောင်ပေးသည့်ကျောင်းများဖြစ်ကြပါတယ်။ ကျောင်းသင် ဘာသာရပ်များအနေဖြင့် အခြေခံပညာကျောင်းများနှင့် တစ်ပုံစံတည်းရှိပြီး တက္ကသိုလ်ဝင်စာမေးပွဲ ကိုလည်း အခြေခံပညာကျောင်းများနည်းတူ ဖြေဆိုရတဲ့အတွက် စာမေးပွဲမှာ အောင်မြင်သူအလွန် နည်းပါးပြီး အားကစားထူးချွန်မှုလည်း လျော့နည်းသွားတာကို တွေ့ရှိရမှာဖြစ်ပါတယ်။ အားကစားနှင့် ကာယပညာသိပ္ပံကျောင်းများဟာ အားကစားနှင့်ကာယပညာဦးစီးဌာန အောက်မှာရှိသလိုအားကစား နှင့်သက်ဆိုင်သော ဘာသာရပ်များ၊ အင်္ဂလိပ်၊ သင်္ချာ၊ ရူပဗေဒ၊ ဇီဝဗေဒ ကဲ့သို့သော အားကစားနှင့် ဆက်နွယ်သော ဘာသာရပ်များကိုသာသင်ကြားစေပြီး အားကစားနှင့်ကာယပညာဦးစီးဌာနမှ မေးခွန်း များထုတ်ခြင်း၊ စစ်ဆေးခြင်းတို့ကို ဆောင်ရွက်စေခြင်းဖြင့် အားကစားထူးချွန်သူများ ပေါ်ပေါက်လာမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အားကစားတက္ကသိုလ်ကျောင်းဖွင့်လှစ်နိုင်ရန် ဖော်ပြပါ အားကစားနှင့်ပညာရေးပေါင်းစပ်သော ကျောင်းများနှင့် အားကစားနှင့်ကာယပညာကျောင်း များမှ အားကစားထူးချွန်ကျောင်းသားများကိုလက်ခံပြီး ကောင်းမွန်သော နည်းပြများ၊ နည်းစနစ်မှူး များ၊ လက်ရွေးစင်အားကစားသမားများ ပေါ်ထွက်လာအောင် ဆောင်ရွက်ပေးရမှာဖြစ်ပါတယ်။ အဓိကအားဖြင့် နိုင်ငံတကာအဆင့်မီ အားကစားတက္ကသိုလ်ဖြစ်နိုင်ရေးအတွက် နိုင်ငံတကာအဆင့် မီသော တက္ကသိုလ်အားကစားနည်းပြများ လိုအပ်မှာဖြစ်ပါတယ်။ အားကစားထူးချွန်မှုတွင် နည်းပြ များရဲ့ အခန်းကဏ္ဍဟာ အလွန်အရေးပါပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံရဲ့ အားကစားအဆင့်အတန်း ပြေးခုန်ပစ်ကို ဥပမာထား၍ ရိုးသားစွာ တင်ပြသွားမှာ ဖြစ်ပါတယ်။ အပြေးနဲ့ပတ်သက်ပြီး မီတာ ၁၀၀ မှာ စိုးဝင်း(ဆိပ်ကမ်း) ၁၉၆၉ မှာ ၁၀.၅ စက္ကန့်နဲ့ ၄၃ နှစ်စံချိန်ချိုးထားနိုင်ခဲ့ပါတယ်။ ယခုအချိန်အထိ စိုးဝင်(ဆိပ်ကမ်း)ရဲ့ စံချိန်ကို ၄၃ နှစ်တာကာလအတွင်း မြန်မာနိုင်ငံမှာ စံချိန်ချိုးနိုင်တဲ့သူ မပေါ်သေးကြောင်း တွေ့ရှိရပါတယ်။ စိုးဝင်းရဲ့ စံချိန်ဟာ ၁၀.၅ စက္ကန့်ဖြစ်ပြီးတော့ ကမ္ဘာမှာ ဂျမေကာမှ ဟူစိန်ဖော့က ၉.၅၈ စက္ကန့်နဲ့ နှိုင်းယှဉ်ရင် အင်မတန် စံချိန်နိမ့်ကျနေတာကို တွေ့ရှိရမှာဖြစ်ပါတယ်။ အလားတူမီတာ ၈၀၀၃၁၊ အပြေးပြိုင်ပွဲမှာ မြန်မာနိုင်ငံမှ ဂျင်မီဟာ ၁၉၇၀ ခုနှစ်မှာ ၁ မိနစ် ၄၇.၉ စက္ကန့်နဲ့ စံချိန် တင်သွားခဲ့တာ ယနေ့ကာလဆိုရင် ၄၂ နှစ်ပြည့်မြောက်ပြီး ဖြစ်ပါတယ်။ ဂျင်မီရဲ့ မီတာ ၈၀၀ အပြေးစံချိန်ကို ယခု အားကစားသမားများစံချိန်မမီတော့ကြောင်း တွေ့ရှိခဲ့ရပါတယ်။ အလားတူပဲ မီတာ ၁၀၀၀၀ပြိုင်ပွဲမှာ မြန်မာပြည်က ဂိုဘားဟာ ၁၉၉၃ ခုနှစ်မှာ ၂၉ မိနစ် ၃၇.၄ စက္ကန့် စံချိန်ချိုးတာဟာ ယနေ့ ၁၉ နှစ်မှာ မြန်မာအားကစားသမားများ ဂိုဘာရဲ့ စံချိန်ကို ချိုးနိုင်တဲ့သူမပေါ်ပေါက်သေးပါ။ အလားတူပဲ အမြင့်ခုန်မှာ မြန်မာနိုင်ငံက ကျော်မြင့်သိန်းဟာ ၁၉၇၃ ခုနှစ်မှာ ၆.၅ ပေ နဲ့ စံချိန်ချိုးခဲ့ ပါတယ်။ ယနေ့အချိန်အထိဆို ၃၉ နှစ်ရှိနေပါပြီ။ မြန်မာအားကစားသမားများဟာ ကျော်မြင့်သိန်းရဲ့ အမြင့်ခုန် စံချိန်ကို ယနေ့အထိ စံချိန်မချိုးနိုင်သေးပါ။ ကမ္ဘာမှာဆိုရင် ၈ ပေ ကျော်သွားပြီဖြစ်ပါတယ်။ အလျားခုန် ပြိုင်ပွဲနဲ့ပတ်သက်ပြီးတော့ မြန်မာနိုင်ငံက သန့်ဇင်ဟာ ၁၉၇ရ ခုနှစ်မှာ ၂၅ ပေ ကို စံချိန်ချိုးထား ခဲ့ပါတယ်။ ယနေ့အထိ ၃၅ နှစ်ရှိနေပါပြီ။ မြန်မာပြည်သန့်ဇင်ရဲ့ အလျားခုန် ၂၅ ပေကို စံချိန်တင် နိုင်တဲ့သူ ယနေ့အထိ တစ်ယောက်မှ မပေါ်သေးပါ။ သို့သော်လည်း ကမ္ဘာ့အဆင့်မှာ အမေရိကန် နိုင်ငံက ပေ ၃၄ ကျော်တဲ့အထိ အလျားခုန်ကို စံချိန်တင်ထားခဲ့ပါပြီ။ တုတ်ထောက်ခုန်ပြိုင်ပွဲမှာလည်း မြန်မာနိုင်ငံက ကျော်ဇောဟာ ၁၉၇၄ ခုနှစ်မှာ ၁၅.ရ ပေနဲ့ ယနေ့ ၃၈ နှစ်မြောက်အထိ သူ့ရဲ့ စံချိန်ကို ချိုးထားခြင်းဖြစ်ပါတယ်။ မြန်မာအားကစားသမားများဟာ ၃၈ နှစ်အတွင်းမှာ တုတ်ထောက်ခုန် မြန်မာပြည် ကျော်ဇောရဲ့ စံချိန်ကို ချိုးထားနိုင်တဲ့သူမရှိသေးပါ။ ကမ္ဘာမှာတော့ ယူကရိန်းနိုင်ငံက ပေ ၂၀ ကျော်တဲ့အထိ စံချိန်တင်ထားပြီး ဖြစ်ပါတယ်။ သံလုံးပစ်ပြိုင်ပွဲမှာ မြန်မာနိုင်ငံက ရခိုင်ပြည်နယ် က စံလောလဟာ ၄၈ ပေကျော်သံလုံးပစ်ထားနိုင်ခဲ့ပြီး ယနေ့ကာလအထိ ၃၉ ခုနှစ်အတွင်းမှာ စံလောလကြီးရဲ့ သံလုံးပစ်စံချိန်ကို ချိုးနိုင်တဲ့သူ မပေါ်နိုင်သေးပါ။ ကမ္ဘာ့စံချိန်မှာတော့ အမေရိန်ကန် က ၇၆ ပေ ကျော်တဲ့အထိ သံလုံးပစ်ကို တင်ထားနိုင်ခဲ့ပါတယ်။ အလားတူပဲ သံပြားပစ်ပြိုင်ပွဲမှာ ကရင်ပြည်နယ် မြန်မာက စောဟိန်းရွှေဟာ ၁၉၉၁ ခုနှစ်မှာ ၁၅၆ ပေကို ယနေ့အထိ စံချိန်ချိုးထား နိုင်ခဲ့ပါတယ်။ ၂၂ နှစ်အတွင်းမှာ မြန်မာအားကစားသမားများဟာ စောဟိန်းရွှေစံချိန်ကို မချိုးနိုင်သေး သော်လည်း အပြည်ပြည်ဆိုင်ရာမှာ ဂျာမနီနိုင်ငံက ၂၄၄ ပေကျော်တဲ့အထိ သံပြားဝိုင်းပစ်ကို စံချိန်တင် ထားပါတယ်။ လှံတံပစ်ပြိုင်ပွဲမှာလည်း မြန်မာနိုင်ငံက ဘဇွန်းဟာ ၁၉၇၀ ခုနှစ်မှာ ၆၇.ရ မီတာ ပေအားဖြင့် ပေ ၂၀၀ နီးပါးစံချိန်တင်ထားခဲ့တာ ယနေ့ဆိုရင် ၄၂ ကျော်ရှိနေပါပြီ ဒီ ၄၂ နှစ်ကာလ အတွင်းမှာ ဘဇွန်းရဲ့ စံချိန်ကို မပေါ်ပေါက်ခဲ့သေးပါ။ သို့သော်လည်းပဲ အပြည်ပြည်ဆိုင်ရာမှာ ချက်နိုင်ငံဟာ ၃၂၅ အထိ လှံတံရဲ့ စံချိန်ကို နှိုင်းယှဉ်ကြည့်မည်ဆိုရင် အင်မတန်မှ ကွာဟနေကြောင်းတွေ့ရှိရမှာဖြစ်ပါတယ်။ အဆိုပါစံချိန်များကိုကြည့်လျှင် နည်းပြများရဲ့ အခန်းကဏ္ဍဟာ အလွန်အရေး ပါကြောင်း သိရှိနိုင်ရန် ဥပမာထား၍ တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံမှာ ပြေးခုန်ပစ်အဆင့်မြင့်မားစေရန် IOc အပြည်ပြည်ဆိုင်ရာ ပြေးခုန်ပစ်ကောင်စီကြီးမှူး၍ အပြည်ပြည်ဆိုင်ရာ ပြေးခုန်ပစ်အဖွဲ့ချုပ်မှ နိုင်ငံခြားနည်းပြများဖြင့် ၁၉၉၄ ခုနှစ်မှစ၍ ပြေးခုန်ပစ်အဆင့်မြင့် Level ၊ သင်တန်းကို သုဝဏ္ဏ အားကစားကွင်း၌ ပြည်တွင်းနည်းပြများအား သင်တန်း ၆ ကြိမ်ပို့ချခဲ့ပြီး ဖြစ်ပါတယ်။ သင်တန်း အပတ်စဉ်တစ်ခုလျှင် သင်တန်းသား ၃၀ ဦးဖြင့် သင်တန်းသား ၁၈၀ ဦးကို နိုင်ငံခြားနည်းပြများဖြင့် သင်ကြားစေပြီး အဆင့်မီသော သင်တန်းသားများကို အင်ဒိုနီးရှားနိုင်ငံ ဂျကာတာမြို့၌ Level II အဆင့် ကို တက်ရောက်စေခဲ့ပါတယ်။ သင်တန်းသား ၁၈၀ ဦးမှာ Level II အဆင့်မီသူကို သင်တန်းသား ၁၈၀ ထဲက အခုန်နည်းပြနှစ်ဦးပဲ တက်ရောက်ခွင့် ရှိပါတယ်။ အပစ်နည်းပြ နှစ်ဦးပဲ တက်ရောက်ခွင့်ရှိပါ တယ်။ အပြေးနည်းပြသုံးဦးပဲ တက်ရောက်နိုင်ခွင့်ရှိပါတယ်။ စုစုပေါင်း အင်ဒိုနီးရှားနိုင်ငံ ဂျကာတာမြို့ ၌ Level ။ အဆင့်မီတဲ့သူ ရ ဦးပဲရှိပါတယ်။ အဲဒီ ရ ဦးထဲကမှ အကယ်ဒမီဆိုတဲ့အဆင့်ကိုတော့ မြန်မာနိုင်ငံမှ တစ်ယောက်သာလျှင် တက်ရောက်အောင်မြင်ကြောင်း တွေ့ရှိရမှာ ဖြစ်ပါတယ်။ ဒါကြောင့်မို့လို့ မြန်မာနိုင်ငံအနေဖြင့် အဆင့်မီသောနည်းပြများ အထူးလိုအပ်လျက်ရှိကြောင်း တွေ့ရှိ ရမှာဖြစ်ပါတယ်။ နိုင်ငံတကာအဆင့်မီသော တက္ကသိုလ်ဖွင့်လှစ်ဖို့ဆိုရင် လက်ရှိနည်းပြများနှင့် အခက်အခဲများစွာ ရှိနိုင်ပါတယ်။ နိုင်ငံခြားနည်းပြများကို ငှားရမ်းသုံးစွဲလျှင်လည်း ငွေကုန်ကြေးကျ အလွန်များပြားပြီး ဆောင်ရွက်ရမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ခြုံငုံသုံးသပ်ပြီး အကြံပြုချက်ဆွေးနွေးတင်ပြရလျှင် မြန်မာ့အားကစားမြင့်မားတိုးတက်ရေးအတွက် အားကစားတက္ကသိုလ်တစ်ခု မဖြစ်မနေလိုအပ်တာတော့ အမှန်ပဲဖြစ်ပါတယ်။ တက္ကသိုလ်မှာ အားကစားနည်းမျိုးစုံအလိုက် ဘာသာရပ်များအပြင် Sports Psycology, Sports Medicine, Sports Physiology, Sports Amatomy, Biomechenism, Pedagogy စတဲ့ဘာသာရပ်များကို ပို့ချပေးရမှာမို့ အဆင့်မီတဲ့အားကစားတက္ကသိုလ်ဆရာများ ဖြစ်လာနိုင်ရေးအတွက် ပြည်ပနိုင်ငံများသို့ စေလွှတ်၍ ၆ လ ဒီပလိုမာသင်တန်းများ ၄ နှစ် အားကစား သင်တန်းများ တက်ရောက်စေပြီး Master အဆင့် P.HD အဆင့်များရရှိအောင် ဦးစားပေးအနေဖြင့်ဆောင်ရွက်သွားရမှာ ဖြစ်ပါတယ်။ နိဂုံးချုပ်အားဖြင့် နိုင်ငံတော်တွင် အားကစားနှင့်ပညာရေး ပေါင်းစပ်သည့် ကျောင်းများ၊ အားကစားနှင့် ကာယပညာသိပ္ပံကျောင်းများကို အဆင့်မြှင့်တင်ပြီး ပြည့်စုံလုံလောက်သော နည်းပြကောင်းများ၊ နည်းစနစ်မှူးများရှိလာမှသာ နိုင်ငံတကာအဆင့်မီ အားကစားတက္ကသိုလ်တစ်ခု မဖြစ်မနေ ဖွင့်လှစ်ဆောင်ရွက်လျှင် ပိုမိုသင့်တော်မည်ဖြစ်ကြောင်း အကြံပြု တင်ပြဆွေးနွေးရင်း နိဂုံးချုပ်အပ်ပါတယ်ခင်ဗျား။ (ဩဘာသံများ)</speech>
<speech type="speaker">ဒေါက်တာဇော်မြင့်မောင်၊ ကျောက်ပန်းတောင်းမဲဆန္ဒနယ်မှ ဆွေးနွေးဖို့ ဖြစ် ပါတယ်</speech>
<speech><mp id="1175">ဒေါက်တာဇော်မြင့်မောင်(ကျောက်ပန်းတောင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုအဆင့်ဝန်ကြီးများ၊ တက်ရောက်လာကြသော လွှတ်တော်ကိုယ်စားလှယ်များအားလုံးကို ကိုယ်စိတ်နှစ်ဖြာ ချမ်းသာကြပါစေလို့ ဆုမွန်ကောင်းတောင်း လိုက်ပါတယ်။ ကျွန်တော်ကတော့ ကျောက်ပန်းတောင်းမဲဆန္ဒနယ်မှ ဒေါက်တာဇော်မြင့်မောင် ဖြစ်ပါတယ်။ ဝက်လက်မဲဆန္ဒနယ်က သူရဦးအေးမြင့် ဆွေးနွေးတင်ပြထားတဲ့ အဆိုကို အကြံပြု ဆွေးနွေးမှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ငယ်ငယ်က ဒို့မြန်မာနိုင်ပြီဆိုတဲ့ သီချင်းကို ဂုဏ်ယူဝံ့ကြွားစွာ နားထောင်ခဲ့ရပါတယ်။ တစ်ခေတ်တခါက ရွှေရောင်လွှမ်းခဲ့တဲ့ မြန်မာ့အားကစားကို ပတ်ဝန်းကျင်ကောင်း၊ ရေခံ၊ မြေခံကောင်းများရှိနေတာကို သက်သေပြ နေပါတယ်။ ယနေ့ ကျွန်တော်တို့ U-22 လူငယ်ဘောလုံးပြိုင်ပွဲမှာ ခြေစစ်ပွဲအောင်မြင်သွားပါပြီ။ ဒီ ကောင်းမွန်တဲ့ လက္ခဏာလေးကို ကျွန်တော်တို့ ဆက်လက်အောင်မြင်ဖို့ဆိုရင် မြန်မာ့အားကစား လောကအတိတ်ကို သင်ခန်းစာယူသင့်ပါတယ်။ လာမယ့် (၂၇) ကြိမ်မြောက် အရှေ့တောင်အာရှ အားကစားပွဲဟာ ယခင်က ကျွန်းဆွယ်အားကစားပွဲလို့ခေါ်ပါတယ်။ ကျွန်တော်တို့နိုင်ငံမှာ ၁၉၆၁ ခုနှစ် ဒုတိယအကြိမ် ကျွန်းဆွယ်အားကစားပွဲနှင့် ၁၉၆၉ ခုနှစ် ပဉ္စမအကြိမ် ကျွန်းဆွယ်ပွဲတွေကို လက်ခံကျင်းပပေးခဲ့ဖူးပါတယ်။ အဲဒီတုန်းက မြန်မာ့အားကစားသမားတွေဟာ ရွှေတံဆိပ်အများဆုံးယူပြီး ပထမ ဒိုင်းဆုကြီးကို ဆွတ်ခူးခဲ့ဖူးပါတယ်။ ကျွန်တော်တို့တစ်တွေ ကျောင်းသားဘဝမှာ ဂုဏ်ယူဝံ့ကြွား စွာရင်ကော့နေခဲ့ရတဲ့ကာလများဖြစ်ပါတယ်။ ဒါတင်ပဲလားဆိုရင် ဘောလုံးကို တစ်စေ့တစ်စောင်း ပြန်ကြည့်လိုက်ပါ။ ကျွန်းဆွယ်ချန်ပီယံ၊ အရှေ့တောင်အာရှချန်ပီယံ၊ အာရှ လူငယ်ချန်ပီယံ၊ မာဒေးကား ချန်ပီယံ နောက်ဆုံး အာရှချန်ပီယံဆိုပြီး ကျွန်တော်တို့ ဂုဏ်ယူခဲ့ရဖူးပါတယ်။ ဒီလို ရွှေရောင်လွှမ်းတဲ့ အားကစားပွဲတွေ၊ ရွှေရောင်လွှမ်းတဲ့ ဆုတံဆိပ်တွေနဲ့ ကျွန်တော်တို့ မြန်မာနိုင်ငံမှာ အားကစားလောက မြင့်ခဲ့ရတာ အားကစားပွဲတွေကြောင့် ပြည်သူတွေတစ်ခဲနက် ပါဝင်ကြည့်ရှုအားပေးခဲ့ကြတဲ့ အားကစား ပွဲများကြောင့်ဆိုပြီး အားကစားတာဝန်ရှိသူများ၊ အားကစားဝါသနာရှင်များနှင့် အားကစားကလောင်ရှင်များ ပြည်သူလူထုအားလုံးက သက်သေပြခဲ့ကြပါတယ်။ ဥပမာ ကျောင်းသားအားကစားပွဲ၊ တက္ကသိုလ်ပေါင်းစုံအားကစားပွဲ၊ ပြည်နယ်နှင့်တိုင်းအားကစားဘောလုံးပြိုင်ပွဲများ၊ ပြေးခုန်ပစ်ပြိုင်ပွဲ များ၊ တပ်မတော် (ကြည်း၊ရေ၊လေ) ပြိုင်ပွဲများက ကျွန်တော်တို့ ပြည်သူတစ်ရပ်လုံး အလွယ်တကူလည်း ကြည့်နိုင်သလို၊ အလွယ်တကူအားပေးနိုင်သလို ပြည်သူအားလုံးလည်း တစ်ခဲနက် ဝိုင်းဝန်းကြည့်ရှု ခဲ့ကြတာဖြစ်ပါတယ်။ တက္ကသိုလ်အဆင့်မရောက်ခင် ကျောင်းသားအားကစားပွဲကနေ ထူးချွန်တဲ့ အားကစားသမားတစ်ဦးပေါ်ခဲ့ဖူးပါတယ်။ သူကတော့ ကျွန်တော်တို့ဗမာ့လက်ရွေးစင် အေးမောင် လေးပဲဖြစ်ပါတယ်။ အေးမောင်လေးဟာ ကျောင်းသားလက်ရွေးစင်၊ လူကြီးလက်ရွေးစင်၊ မြန်မာ့ လူငယ်လက်ရွေးစင်၊ မြန်မာ့လူကြီးလက်ရွေးစင်နှင့် နိုင်ငံတကာအာရှ လက်ရွေးစင်အဆင့်ထိ အေးမောင်လေး ရောက်ခဲ့ပါတယ်။ ကျွန်တော်တို့ တက္ကသိုလ်ကနေ အားကစားပြိုင်ပွဲကနေ ထွက်ပေါ် လာတဲ့ အားကစားသမားများလည်း ရှိပါတယ်။ ဥပမာ ဘောလုံးသမားများထဲမှာ အောင်ခင်၊ စိုးမြင့် အဲဒါတွေဟာ အာရှလက်ရွေးစင်အဆင့်ထိ ဖြစ်ပါတယ်။ နောက်မျိုးဆက်သစ်တွေထဲမှာ စိန်ဝင်းကြီးတို့ သန်းတိုးအောင်တို့ဟာ ကျွန်တော်တို့ မြန်မာ့ဂုဏ်ဆောင် အားကစားသမားများ ဖြစ်ပါတယ်။ အလားတူ ပြေးခုန်ပစ်ကိုကြည့်မယ်ဆိုရင်လည်း ကျွန်တော်တို့တစ်တွေ ဂျင်မီကရင်တမ်၊ သန်းသန်းတို့ဟာ ကျောင်းပေါင်းစုံအားကစားပွဲက ပေါ်ထွက်လာတဲ့ အားကစားသမားများဖြစ်ပါတယ်။ အလားတူ ဂရေစီကားတို့ မခင်ပုတို့ဟာ တိုင်းနှင့်ပြည်နယ် ပြေးခုန်ပစ်လက်ရွေးစင်များက ပေါ်ထွက်လာတာဖြစ်ပါတယ်။ တပ်မတော် (ကြည်း၊ရေ၊လေ) ပြိုင်ပွဲက ကျွန်တော်တို့ ဂုဏ်ယူခဲ့ရတဲ့ အားကစားသမားတွေ ရှိခဲ့ပါတယ်။ ဗိုလ်ကြီးတင်အောင်၊ ဗိုလ်ကြီးဗဟာဒူး၊ လှကြည်၊ သန်းလွင်တို့ဟာ လက်ရွေးစင် ဗမာနိုင်ငံမှာ ရွှေရအောင်ယူပေးနိုင်ခဲ့တဲ့ ဘောလုံးလက်ရွေးစင်များဖြစ်ပါတယ်။ တပ်မတော် (ရေ) မှ ဗိုလ်ကြီးတင်မောင်နီဟာ ကျွန်တော်တို့ ကျွန်းဆွယ်ချန်ပီယံ ဖြစ်ပါတယ်။ အလားတူ လက်ဝှေ့မှာ တပ်မတော်(ရေ)က နီနီဆိုတာရှိခဲ့ပါတယ်။ ဒီခေတ်ဒီအခါက ကျွန်တော်တို့ ရွှေရောင်လွှမ်းခဲ့ရတဲ့ အခြေအနေကို ပြန်ကြည့်လိုက်မယ်ဆိုလို့ရှိရင် အားကစားသိပ္ပံတွေလည်း မရှိသေးပါဘူး။ ကျွန်တော်တို့ တက္ကသိုလ်များဟာလည်း လက်ချိုးရေတွက်လို့ရပါတယ်။ ဒါဖြင့်ရင် အဲဒီကြားထဲကနေ ဘာကြောင့်ရွှေရောင်လွှမ်းတဲ့ အားကစားလောကဖြစ်ခဲ့ရတာလဲဆိုရင် ကျွန်တော်တို့ အားကစားကို ကဏ္ဍအသီးသီးကနေ ဘက်စုံအလွှာစုံ ကျင်းပပေးခဲ့တဲ့ အားကစားပွဲတော်ကြောင့်ဆိုတာကို ကျွန်တော် ယုံကြည်ပါတယ်။ ပြည်သူလူထုကလည်း တစ်ခဲနက်အားပေးတယ်။ အားကစားသမားများဟာလည်း များများလေ့ကျင့်တယ်။ များများကျွမ်းကျင်လာတယ်။ များများကျွမ်းကျင်တဲ့အတွက် ယုံကြည်မှုရှိလာတယ်။ ယုံကြည်မှုရှိလာတဲ့အတွက် ရဲရင့်ပါတယ်။ ရဲရင့်တဲ့အတွက် အောင်ပွဲဆင်ရပါတယ်။ ကျွန်တော်တို့ တစ်တွေ ဒီအချက်တွေကိုကြည့်ခဲ့မယ်ဆိုရင် ကျွန်တော်တို့တစ်တွေဟာ အားကစားကို နိုင်ငံတကာ အဆင့်မီဖို့ဆိုရင် ကျွန်တော်တို့ အများကြီးလုပ်ရဦးမှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ဒီနေရာမှာ ကျွန်တော်တို့ တစ်နိုင်ငံလုံးဖွံ့ဖြိုးဖို့ဆိုပြီးတော့ စီမံကိန်းများချမှတ်ဆောင်ရွက်နေတာရှိပါတယ်။ တစ်မျိုးသားလုံး ကျန်းမာကြံ့ခိုင်ပြီးတော့ နိုင်ငံသားကောင်းများဖြစ်ရအောင် ကျွန်တော်တို့ ပညာရေးကလည်း ဆောင်ရွက်နေပါတယ်။ ပညာရေးဟာ အားကစားနှင့်ယှဉ်တွဲနေပါတယ်။ ကျွန်တော်တို့ တစ်ခေတ်တခါကလည်း ကာယအချိန်ဆိုတာရှိခဲ့ပါ တယ်။ ဒီကာယအချိန်တွေရှိသလို ပညာရေးကောလိပ်တွေမှာလည်း ကာယဌာနရှိပါတယ်။ တက္ကသိုလ် များမှာလည်း အားကစားဌာနရှိပါတယ်။ ဒီလိုအားကစားဌာနတွေရှိတဲ့ဟာက ပညာရေးသတ်သတ်၊ အားကစားသတ်သတ်မဟုတ်ပါဘူး။ အားကစားဟာ ပညာရေးရဲ့ အမြင့်ဆုံးရည်မှန်းချက်တွေကို အောင်မြင်ပေါက်မြောက်အောင် လုပ်ပေးမှာဖြစ်ပါတယ်။ အားကစားနဲ့ပတ်သက်လို့ ကျွန်တော်တို့ ကုလသမဂ္ဂအတွင်းရေးမှူးချုပ်ဖြစ်ခဲ့ဖူးတဲ့ ဦးသန့်က ဘာပြောခဲ့ဖူးသလဲဆိုလို့ရှိရင် အားကစားကြောင့်မို့ မိမိရဲ့ ပြိုင်ဘက်ကို မိမိလေးစားတတ်လာပါတယ်။ အဖွဲ့အစည်းစိတ်ဓာတ်နဲ့ ညီညွတ်ခြင်းဖြင့် ရည်မှန်းချက်ကိုပေါက်မြောက်အောင်မြင်အောင် ဆောင်ရွက်နိုင်ပါတယ်။ တစ်ခါ စည်းကမ်းများကို လေးစားလိုက်နာပြီးတော့ တရားသဖြင့် ယှဉ်ပြိုင်တဲ့ စိတ်ဓာတ်မျိုးကိုရရှိပါတယ်။ ဒါကြောင့်မို့ ကျွန်တော်တို့ ပညာရေးစနစ်မှာ အားကစားကဏ္ဍကို အခြေခံပညာမှာရော ကျွန်တော်တို့ တက္ကသိုလ် ပညာရေးမှာပါ ကျန်းမာသန်စွမ်းပြီး စာရိတ္တကောင်းမွန်တဲ့ နိုင်ငံသားကောင်းများဖြစ်အောင် ကျွန်တော် တို့စီမံချက်တွေရေးဆွဲထားတာ ဖြစ်ပါတယ်။ ဗလငါးတန်ဖွံ့ဖြိုးဖို့ဆိုရင် ကျွန်တော်တို့ စာရိတ္တဗလ အရေးကြီးပါတယ်။ စာရိတ္တဗလအရေးကြီးသလို ကာယဗလလည်း အရေးကြီးပါတယ်။ ကာယဗလ ောင်းမွန်ပါမှ ဉာဏဗလကို ကျွန်တော်တို့သွားနိုင်မှာ ဖြစ်ပါတယ်။ အဲဒီတော့ ကာယဗလဖွံ့ဖြိုးဖို့ဟာ ကျွန်တော်တို့ အခြေခံပညာကျောင်းများမှာရော၊ တက္ကသိုလ်အဆင့်များမှာရော လိုအပ်ပါတယ်။ အခု အခြေခံပညာအဆင့်မှာ ကာယအချိန်မှာ ဒေါက်တာမောင်သင်းရဲ့ ဆောင်းပါးအလိုအရဆိုလို့ရှိရင် တချို့ကျောင်းတွေမှာ သင်ရိုးမကုန်တဲ့အတွက်ကာယအချိန်မှာ စာသင်ခန်းတွေ ပေးနေရပါတယ်။ ကာယသင်တန်းတွေရပ်နေရပါတယ်။ ဒီခေတ်ကြီးမှာ မိဘတွေကလည်း စာ၊ စာ၊ စာ အော်ဟစ်နေကြ ပါတယ်။ ကျောင်းသားများကလည်း စာ၊ စာ၊ စာ အော်နေကြရပါတယ်။ ကားပေါ်မှာ လက်ဖက်ရည် သောက်၊ ထမင်းစားပြီးတော့ ကျူရှင်တွေကို သွားနေရပါတယ်။ ကျောင်းသူ ကျောင်းသားများရဲ့ အချိန်နာရီလောက်ဟာ စာထဲမှာနစ်မွန်းနေပါတယ်။ အဲဒီတော့ ကာယအချိန်တွေကို မလုပ်နိုင်ပါဘူး။ ကာယအချိန်မလုပ်နိုင်တဲ့အတွက် ကျွန်တော်တို့တစ်တွေ နိုင်ငံရဲ့ သားကောင်း၊ နိုင်ငံရဲ့ အားကစားသမားကောင်းတွေပေါ်ထွက်ဖို့ရာ အဟန့်အတားဖြစ်နေပါတယ်။ ဒါကြောင့်မို့ ကျွန်တော်တို့တစ်တွေ ကာယ အချိန်တွေ၊ ကာယဆရာတွေ၊ ကာယနည်းပြတွေ၊ အားကစားနည်းပြတွေ အမျိုးမျိုးအဖုံဖုံခန့်ထား သော်လည်း ကျွန်တော်တို့တစ်တွေ နိုင်ငံရဲ့ အားကစားကို မြှင့်တင်ချင်တယ်။ နိုင်ငံသားကောင်း အားကစားဂုဏ်ရောင်ပြောင်တဲ့ အားကစားသမားကောင်းတွေပေါ်ထွက်ဖို့ဆိုရင် ကျွန်တော်တို့ အခြေခံ ပညာမှာရော၊ တက္ကသိုလ်ပညာရေးမှာပါ စီမံချက်တွေချပေးပြီးတော့ အားကစားကို ထွန်းကားအောင် လုပ်နိုင်မှာပါ။ စာပေထူးချွန်တဲ့သူတွေကို ကျွန်တော်တို့တစ်တွေ ပညာသင်ဆုတွေပေးနေရင် အားကစားထူးချွန်တဲ့သူတွေကိုလည်း ကျွန်တော်တို့ ပညာသင်ဆုမပေးသင့်ဘူးလားဆိုတာ လွှတ်တော် ကိုယ်စားလှယ်ကြီးများ စဉ်းစားသင့်ပါတယ်။ အလားတူ စာပေထူးချွန်တဲ့ကျောင်းများကို ဆုပေးနေ တယ်ဆိုရင် ကျွန်တော်တို့ အားကစားသမားကောင်းတွေ ပေါ်ထွက်လာတဲ့ ကျောင်းများကိုကော ဆုမပေးသင့်ဘူးလား။ ဒါတွေလည်း စဉ်းစားသင့်ပါတယ်။ တစ်ပတ်မှာ ၂ ချိန်သာရှိတဲ့ ကာယအချိန် လေးကို မစွမ်းဆောင်နိုင်ဘူးဆိုရင် ကျွန်တော်တို့တစ်တွေ နိုင်ငံမှာ အားကစားသမားကောင်းတွေ ပေါ်ထွက်လာဖို့ နှောင့်နှေးနေဦးမှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ပညာရေးနဲ့ ကျန်းမာရေးကို ဘတ်ဂျက်တိုးပြီး သုံးမယ်လို့သိထားရပါတယ်။ ဒါပေမယ့် ဘွဲ့ကြို သင်တန်း တစ်နှစ်တိုးလိုက်တဲ့အတွက် စာသင်ဆောင် များ၊ ဓာတ်ခွဲခန်းများ၊ သုတေသနခန်းများ စသည်တို့ကိုဆောင်ရွက်ရမှာဖြစ်တဲ့အတွက် တက္ကသိုလ်ဘော်ဒါဆောင်များတောင် မဆောင်ရွက်နိုင်သေးတဲ့ကာလမှာ ကျွန်တော်တို့တစ်တွေ တခြားအားကစား ဖွံ့ဖြိုးမယ့် အားကစားကွင်းများ၊ အားကစားခန်းမများ၊ အားကစားကိရိယာများ၊ ခေတ်မီနည်းပညာသုံး အားကစားအသုံးအဆောင်ပစ္စည်းများကို ကျွန်တော်တို့တစ်တွေ အခြေခံကျောင်းတွေနဲ့ တက္ကသိုလ် တွေမှာများ တပ်ဆင်မပေးနိုင်ဘူးလားလို့လည်း ကျွန်တော်အကြံပြုချင်ပါတယ်။ ကျွန်တော်တို့တစ်တွေ ဟာလည်း အားကစားမြှင့်တင်ရင် နိုင်ငံဂုဏ်မြှင့်တင်မှာဆိုတာလည်း ယုံကြည်ပါတယ်။ ဒါကြောင့် ကျွန်တော်တို့တစ်တွေ အစကတည်းကိုက အခြေခံပညာမှာရော၊ ကျွန်တော်တို့ တက္ကသိုလ်တွေ ကာယနဲ့ပတ်သက်ပြီးတော့ နိုင်ငံ့သားကောင်း အားကစားဂုဏ်ရောင်ပြောင်တဲ့ အားကစားသမား ပေါ်ထွက်လာအောင် စီစဉ်ချမှတ်ဆောင်ရွက်လိုပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေဖြင့် လွှတ်တော်ကို တင်ပြရမယ်ဆိုရင် ကျွန်တော်တို့တစ်တွေ နိုင်ငံတော်မှာ အားကစားတက္ကသိုလ်တစ်ခု ပေါ်ပေါက်လာဖို့ ကျွန်တော် အလွန်လိုလားပါတယ်။ ဒါပေမယ့် ရလာတဲ့ဘတ်ဂျက်၊ အတွေ့အကြုံရှိတဲ့ နိုင်ငံတကာအဆင့်မီတဲ့နည်းပြများ၊ နည်းစနစ်မှူး များရှိပါသလား။ အားကစားကွင်းများဟာရော နိုင်ငံတကာအဆင့်မီပါသလား။ ဒါတွေအားလုံးကို ဘက်စုံသွားပြီးတော့မှ ကျွန်တော်တို့ လွှတ်တော်ကိုယ်စားလှယ်များဟာ အနာဂတ်မျိုးဆက်သစ်များ အတွက် နိုင်ငံ့အားကစားတက္ကသိုလ်တစ်ခုပေါ်ပေါက်ရေးကို စီမံဆောင်ရွက်ပေးကြပါလို့ ပြောကြား ရင်းနဲ့ နိဂုံးချုပ်လိုပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">ဦးထန်းလိန်း၊ မင်းတပ်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးထန်းလိန်း ဖြစ်ပါတယ်။ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် အားကစား၊ ယဉ်ကျေးမှုနှင့် ပြည်သူ့ဆက်ဆံရေး ဖွံ့ဖြိုးတိုးတက်မှုကော်မတီ ဥက္ကဋ္ဌ သူရဦးအေးမြင့် အဆိုတင်သွင်းခဲ့တဲ့ နိုင်ငံတော်တွင် အားကစားတက္ကသိုလ်တစ်ခုဖွင့်လှစ်သင်ကြား ပေးရေးအဆိုနှင့်စပ်လျဉ်းပြီး ဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ အဆိုရှင်က မြန်မာနိုင်ငံမှာ အားကစားတက္ကသိုလ်တစ်ခု ဖွင့်လှစ်နိုင်မည်ဆိုပါက အောက်ပါအကျိုးကျေးဇူးများ ဖြစ်ထွန်းလာမှာ ဖြစ်ပါတယ်လို့ ဆွေးနွေးဖော်ပြတာကို ကြားသိရပါတယ်။ ဒါတွေကတော့ (၁) ထူးချွန်ထက်မြက်ပြီး ဉာဏ်ရည်ဉာဏ်သွေးထက်မြက်သော နိုင်ငံ့လက်ရွေးစင် လူငယ်မျိုးဆက်သစ် အားကစားသမားများကို စနစ်တကျလေ့ကျင့်ပျိုးထောင်ပေးနိုင်ခြင်း၊ (၂) အရည်အသွေးပြည့်ဝသည့် အားကစားခေါင်းဆောင်များ ပေါ်ထွက်လာနိုင်ခြင်း၊ (၃) အရှိန်အဟုန် မြင့်မားစွာပြောင်းလဲတိုးတက်နေသော နိုင်ငံတကာအားကစားလုပ်ငန်းများနှင့်အတူ ရင်ပေါင်တန်းနိုင် မည့် အားကစားဦးစီးအရာရှိများ၊ နည်းစနစ်မှူးများကို လေ့ကျင့်ပြုစုပျိုးထောင်ပေးနိုင်ခြင်း၊ (၄) ခေတ်မီ သိပ္ပံနည်းကျအားကစားနှင့် ကာယပညာဆိုင်ရာသုတေသနလုပ်ငန်းများကို အဆင့်မီစွာလေ့ကျင့်ဆောင်ရွက်နိုင်ခြင်း၊ (၅) နိုင်ငံတကာအားကစားတက္ကသိုလ်များနှင့် ပေါင်းကူးဆက်သွယ်ပြီး ခေတ်မီ အားကစားပညာရပ်များ၊ အားကစားအတွေ့အကြုံများ ဖလှယ်နိုင်ခြင်းစသည်ဖြင့် အဆိုပြု ဖော်ပြ ထားသည်ကို တွေ့ရှိရပါတယ်။ ဒီအချက်များဟာ အားကစားလုပ်ငန်းအောင်မြင်ရေးနှင့် အားကစားအဆင့်အတန်း မြင့်မားရေးအတွက် အဓိကလိုအပ်ချက်များလည်း ဖြစ်ပါတယ်။ တက္ကသိုလ်တစ်ခု ဖွင့်လှစ် ပြီး လက်တွေ့ ကျကျဆောင်ရွက်အကောင်အထည်ဖော်သင့်တဲ့ အဆိုပြုချက်တစ်ခုဟုလည်း ဖြစ်တယ်လို့ အလေးအနက် ယုံကြည်ထောက်ခံပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့ အဆိုပြုချက်ထဲမှာ ပထမအချက် မှာ အားကစားအဆင့်အတန်းတိုးတက်မြင့်မားရေးအတွက် ထူးချွန်သော အားကစားသမားများ စဉ်ဆက် မပြတ်ပြုစုပျိုးထောင်လေ့ကျင့်ပေးရေးနှင့် ဒုတိယအချက်မှာ အရည်အသွေးမြင့်မားသော အားကစား နည်းပြများ၊ နည်းစနစ်မှူးများနှင့် အားကစားခေါင်းဆောင်များ အလုံအလောက်ရရှိအောင် စနစ်တကျ လေ့ကျင့်ပျိုးထောင်ဖော်ထုတ်ရေးလို့ ဖော်ပြထားတာကို လေ့လာသိရှိရပါတယ်။ ကျွန်တော့်အနေနဲ့ ဆွေးနွေးတင်ပြ အကြံပြု လိုတာကတော့ အားကစားတက္ကသိုလ်တစ်ခု ဖွင့်လှစ်မယ်ဆိုရင် ဒုတိယဖော်ပြ ချက်ဖြစ်တဲ့ အရည်အသွေးမြင့်မားသော အားကစားနည်းပြများ၊ နည်းစနစ်မှူးများနှင့် အားကစား ခေါင်းဆောင်များ ဒါမှမဟုတ် အားကစားအသိပညာရှင်၊ အတတ်ပညာရှင်များ အလုံအလောက်ရရှိအောင် စနစ်တကျ ပြုစုပျိုးထောင်ပေးရေးကို ဦးစားပေးဆောင်ရွက်သင့်ကြောင်း အကြံပြု ဆွေးနွေးလိုပါ တယ်။ အားကစားခေါင်းဆောင်များ၊ နည်းပြများနှင့် နည်းစနစ်မှူးများဟာ နိုင်ငံတကာနှင့် အများဆုံး ထိတွေ့ဆက်ဆံပြောဆို နေကြရသူများဖြစ်တဲ့အတွက် နိုင်ငံတကာသုံးစကားဖြစ်တဲ့ အင်္ဂလိပ်စကားကို လည်း နားလည်တတ်ကျွမ်းဖို့ လိုအပ်မယ်လို့ ထင်မြင်ယူဆမိပါတယ်။ ဒါကြောင့် အားကစားတက္ကသိုလ် ဖွင့်လှစ်တဲ့အခါ အားကစားနည်းပညာကို လက်တွေ့၊ စာတွေ့သင်ကြားပေးသည့်အပြင် အင်္ဂလိပ်စာ ဘာသာရပ်ကို ကျွမ်းကျင်တတ်မြောက်အောင် လေ့ကျင့်သင်ကြားပေးဖို့ လိုအပ်ပါတယ်။ ဒါမှသာ အရှိန် အဟုန်မြင့်မားစွာ တိုးတက်နေတဲ့ နိုင်ငံတကာအားကစားနည်းစနစ်များနှင့် လုပ်ငန်းများကို လေ့လာ ဆည်းပူးပြီး တီထွင်ကြံဆဖော်ထုတ် ဆောင်ရွက်နိုင်မှာ ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အားကစားအဆင့်အတန်းတိုးတက် မြင့်မား လာရေးအတွက် အောင်မြင်တဲ့နည်းပြဆရာကောင်း တစ်ယောက်ဖြစ်ဖို့ရန်အတွက် အားကစားနည်း ကျွမ်းကျင်ဖို့ လိုအပ်သလို ပညာအရည်အချင်းလည်း လိုအပ်ပါတယ်။ ထိပ်တန်းရောက်အားကစားသမား တစ်နည်းအားဖြင့် ကမ္ဘာကျော်ကစားသမားလည်း ပညာအရည်အချင်းနည်းပါးနေရင် အောင်မြင်တဲ့ နည်းပြဆရာတစ်ယောက် မဖြစ်နိုင်ဘူးဆိုတာကို ဥပမာတစ်ခုနှင့်ဆွေးနွေးလိုပါတယ်။ ကမ္ဘာကျော်ောလုံးသမား မာရာဒိုနာဟာ ပညာအရည်အချင်းနည်းတဲ့အတွက် အောင်မြင်တဲ့ဘောလုံးနည်းပြ ဆရာ ဖြစ်မလာပါ။ ကမ္ဘာ့ဘောလုံးနည်းပြလောကမှာ အောင်မြင်နေတဲ့ မော်ရင်ဟိုဟာ ကမ္ဘာကျော်ထိပ်တန်းမြင့် အဆိုတင်သဉ်ကျေးမှုနှင့် အကျော်အမော်ဘောလုံးကစားသမား မဟုတ်ခဲ့ပေမယ့် အားကစားတက္ကသိုလ်မှာ အားကစားမဟာဘွဲ့ ရရှိထားသူတစ်ဦးဖြစ်ကြောင်းလေ့လာသိရှိရပါတယ်။ ဒါကြောင့် ကျွန်တော်တို့ မြန်မာနိုင်ငံမှာလည်း အားကစားအတတ်ပညာလက်တွေ့ကျွမ်းကျင်ပြီး အားကစားနည်းစနစ်များ ထိုးထွင်းတီထွင်ကြံဆနိုင်တဲ့ အားကစားအတတ်ပညာရှင်၊ အသိပညာရှင်များ အမြန်ဆုံးမွေးထုတ်ပေးနိုင်ရန်အတွက် အားကစား တက္ကသိုလ် အမှန်တကယ်လိုအပ်နေပြီ ဖြစ်ပါတယ်။ ၂၀၁၃ ခုနှစ် (၂၇) ကြိမ်မြောက် အရှေ့တောင် အာရှအားကစားပြိုင်ပွဲကိုလည်း မြန်မာနိုင်ငံက အိမ်ရှင်နိုင်ငံအဖြစ် ကျင်းပမှာဖြစ်ပြီး လက်ခံကျင်းပမည့် နေပြည်တော်မှာ လိုအပ်သည့်တည်ဆောက်ရေးလုပ်ငန်းများ ဆောင်ရွက်နေပြီ ဖြစ်ပါတယ်။ Sea Game ပြိုင်ပွဲ ကျင်းပပြီးစီးသွားပါက အားကစားကွင်း၊ အားကစားရုံနှင့် အဆောက်အဦများကို အလွယ်တကူ ဆက်လက် အသုံးပြုနိုင်တဲ့အတွက် စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် အားကစား၊ ယဉ်ကျေးမှုနှင့် ပြည်သူ့ဆက်ဆံရေးဖွံ့ဖြိုးတိုးတက်မှုကော်မတီ ဥက္ကဋ္ဌ Poe:693: Gę soovEzê:393:09 cgpscoss somos: spo$:raộE: (Sports Complex) တွင် နိုင်ငံတကာအဆင့်မီအားကစားတက္ကသိုလ်တစ်ခု ဖွင့်လှစ်ပေးရေး အဆိုကို ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်ရန်အတွက် အစည်းအဝေးကို ၁ နာရီခန့် ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များအားလုံး အစည်းအဝေးခန်းမအတွင်းမှ ပြန်လည်ထွက်ခွာနိုင်ပါပြီခင်ဗျား</speech>
<p>နေ့လယ်စာ သုံးဆောင်ရန် အစည်းအဝေးကို ၁ နာရီခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင် တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဦးကိုကြီး၊ အောင်မြေသာစံမဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="310">ဦးကိုကြီး(အောင်မြေသာစံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော အထူးဧည့်သည်တော်ကြီးများ အားလုံး မင်္ဂလာ ပါလို့ ရှေးဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ အောင်မြေသာစံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကိုကြီး ဖြစ်ပါတယ်။ ဝက်လက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် သူရဦးအေးမြင့် အဆိုတင်သွင်းခဲ့တဲ့ နိုင်ငံတော်တွင် အားကစားတက္ကသိုလ် တစ်ခုဖွင့်လှစ်သင်ကြားပေးရေးအဆိုနှင့် ပတ်သက်၍ ဆွေးနွေးသွားမှာ ဖြစ်ပါတယ်။ သူရဦးအေးမြင့် တင်ပြဆွေးနွေးသွားသလို နိုင်ငံတော်တစ်ခု၏ ဂုဏ်သိက္ခာသည် ၎င်းနိုင်ငံ၏အားကစားအဆင့်အတန်း နှင့် အောင်မြင်မှုဟာ ပြဒါးတိုင်တစ်ခုသဖွယ် ဖော်ပြနေကြောင်း တင်ပြသွားသည်ကို အပြည့်အဝ ောက်ခံကြောင်း ပြောကြားလိုပါတယ်။ အတိတ်ကသမိုင်းတင်လောက်တဲ့ ဖြစ်စဉ်တစ်ခုကို ဥပမာပြု၍ အကျဉ်းမျှတင်ပြလိုပါတယ်။ လွတ်လပ်ရေးမရမီ တစ်ခေတ်က ကာယဗလဖခင်ကြီးဦးရှိန်ဟာ အလေးမ အားကစားသမား လူငယ်များစွာကို စုစည်းနည်းပြ၍ မြန်မာ့လူသန်ကြီး ဦးဇော်ဝိတ်တို့လို ကမ္ဘာ့အဆင့်မီ အားကစားလူငယ်များစွာကို မွေးထုတ်ပေးခဲ့ပါတယ်။ ဂျာမနီနိုင်ငံမှာရှိ ကမ္ဘာ့အိုလံပစ်ပြိုင်ပွဲသို့ သွားရောက်ယှဉ်ပြိုင်နိုင်မည့်အကြောင်း ရှိလာပါတယ်။ မသွားရမီ ကာယဗလဦးရှိန် ခေါင်းဆောင်တဲ့ အားကစားလူငယ်တစ်စုဟာ အိန္ဒိယနိုင်ငံကို ပထမဦးစွာသွားရောက်ပြီးတော့ လူရွေးပွဲကို ဆင်နွှဲခဲ့ကြပါ တယ်။ အောင်မြင်မှုလည်းရရှိခဲ့ကြပါတယ်။ ထိုအချိန်က မြန်မာဟူ၍ ကမ္ဘာက အသိနည်းသောအချိန် ဖြစ်ပါတယ်။ အိန္ဒိယနိုင်ငံရဲ့ ပြည်နယ်တစ်ခုအနေဖြင့် ဝင်ရောက်ယှဉ်ပြိုင်ခဲ့ကြရပါတယ်။ ကမ္ဘာ့အဆင့်မီ တဲ့ အားကစားအဆင့်ဝင် တစ်ဦးဖြစ်တဲ့ ဦးဇော်ဝိတ်ဟာ ဂျာမနီအိုလံပစ်နိုင်ငံသို့ သွားရောက်ယှဉ်ပြိုင်ခွင့် ရခဲ့ပါတယ်။ အိန္ဒိယအားကစားအဖွဲ့ဝင်အနေဖြင့် သွားရောက်ယှဉ်ပြိုင်ရတဲ့အတွက် မြန်မာ့အမျိုးသား ဝတ်စုံကိုတောင် ဝတ်ဆင်ခွင့်မရဘဲ။ အိန္ဒိယအမျိုးသားဝတ်စုံကိုဝတ်၍ သွားရောက်ယှဉ်ပြိုင်ခဲ့ရပါတယ်။ ဂျာမနီအိုလံပစ်အလေးမအားကစားပြိုင်ပွဲမှာ နာမည်ကြ���းနိုင်ငံများဖြစ်တဲ့ အမေရိကန်၊ ရုရှား၊ ဂျာမနီ၊ အင်္ဂလန်နိုင်ငံများမှ အလေးမအားကစားသမားများနှင့် လက်ရည်တူ ယှဉ်ပြိုင်နိုင်ခဲ့ပါတယ်။ အားလပ်တဲ့ အချိန်မှ ပြိုင်ပွဲကျင်းပတဲ့မြို့မှာ မြန်မာ့အမျိုးသားဝတ်စုံဖြစ်တဲ့ မြန်မာ့ကျက်သရေခေါင်းပေါင်း၊ ရင်ဖုံး၊ တိုက်ပုံအင်္ကျီ၊ တောင်ရှည်ပုဆိုးကို ဝတ်ပြီးတော့ မြန်မာ့ကတ္တီပါဖိနပ်ကို စီးပြီးတော့ မိမိသဘောဆန္ဒအရ ဝတ်ဆင်သွားလာလည်ပတ်ခွင့်ရခဲ့ပါတယ်။ အဲဒီအခါမှ ကမ္ဘာ့နိုင်ငံအသီးသီးမှ မြန်မာကိုပို၍သိခဲ့ကြရပြီး ကမ္ဘာမှာ ကမ္ဘာ့အဆင့်မီအလေးမသမားများဟာ မြန်မာနိုင်ငံမှာရှိသည်ကို သိသွားကြပြီးတော့ များစွာ အံ့ဩသွားကြပါတယ်။ ထိုပွဲဟာ မြန်မာနိုင်ငံရဲ့ အောင်ပွဲ၊ မြန်မာ့အလေးမအားကစားသမားများ ကစားအင်္ဂလန်နိုင်ငံများမှာ မြန်မာ့အမျိုးသားဖိနပ်ကို စီးပြီးတော့သမားဆရာတပည့်များ၏ အောင်ပွဲဖြစ်ကြောင်းလည်း မှတ်တမ်းတင်နိုင်ခဲ့ပါတယ်။ ကမ္ဘာ့မှာ မြန်မာ့ဂုဏ် ကို သိအောင်ဆောင်ရွက်နိုင်ခဲ့ကြခြင်း ဖြစ်ပါတယ်။ ၎င်းတို့ ဆရာတပည့်တို့၏ အောင်မြင်မှုက မြန်မာ တစ်မျိုးသားလုံး၏ အားကစားစိတ်ဓာတ်ကို တပ်လှန့်၍ နှိုးနိုင်ခဲ့ပါတယ်။ ယင်းနောက် ကာယဗလ ဦးရှိန်နှင့် မြန်မာ့လူသန် ကရင်တိုင်းရင်းသားကြီး ဦးဇော်ဝိတ်တို့ ခေါင်ဆောင်တဲ့အားကစားလူငယ်များဟာ မြန်မာနိုင်ငံအရပ်ရပ်၊ ဒေသအသီးသီးကို သွားရောက်ကြပြီး အားကစားအဖွဲ့များကိုဖွဲ့ပေးပြီး နည်းပြသင်ကြားပေးခဲ့ကြပါတယ်။ ကျန်းမာကြံ့ခိုင်သော လူငယ်များ၊ စာရိတ္တဖွံ့ဖြိုးတဲ့လူငယ်များအဖြစ်သို့ ရောက်အောင် အမျိုးသားရေး လှုပ်ရှားမှုတစ်ခုအနေအထားနဲ့ လုပ်ဆောင်နိုင်ခဲ့ကြပါတယ်။ ဒီနောက် မြန်မာ့လွတ်လပ်ရေး ကြိုးပမ်းမှုကာလတွင်လည်းကောင်း၊ လွတ်လပ်ပြီးစ မြန်မာနိုင်ငံပြန်လည်ထူထောင် မှုတွင်လည်းကောင်း၊ ထိုမျိုးဆက်သစ် လူငယ်များ၏ ပံ့ပိုးမှုအားသည် များစွာအထောက်အပံ့ဖြစ်စေ ခဲ့ပါတယ်။ အထက်ပါသာဓက ဖြစ်စဉ်ကို ပြန်ပြောင်းသုံးသပ်ရလျှင် အားကစားဖြင့် ကျန်းမာသန်စွမ်း ကြံ့ခိုင်ပြီး စာရိတ္တမြင့်မားသော၊ မျိုးချစ်စိတ်ထက်သန်သောလူငယ်များကို မွေးထုတ်နိုင်ခြင်းလို့ဆိုတဲ့ သင်ခန်းစာပဲ ဖြစ်ပါတယ်။ ယခုအချိန်မှာ မြန်မာနိုင်ငံမှာဆိုရင် လူငယ်လူရွယ်များဟာ အားကစားကို ခုံမင်စွာလိုက်စားမှုနည်းလာတယ်လို့ တွေ့ရှိရ ပါတယ်။ အဆင့်မီတဲ့အားကစားနည်းပြများ ရှားပါးလာခြင်း၊ အားကစားပွဲများ နည်းပါးလာခြင်း၊ ပြည်တွင်းပြည်ပ ဇာတ်လမ်းများကို ရုပ်မြင်သံကြားမှ ကြည့်ရှုဖို့ အချိန် များစွာကုန်စေခြင်း၊ တီဗွီဂိမ်းများကို အချိန်ကြာမြင့်စွာ ဆော့ကစားကြခြင်း၊ ကွန်ပျူတာနှင့် အင်တာနက် တို့ကို အချိန်များစွာပေး၍ ကြည့်ရှုကြခြင်းဖြင့် ကျန်းမာရေးထိခိုက်စေသည့် အကြောင်းမျိုးကို ဖြစ်စေ ပါတယ်။ ကိုယ်လက်လှုပ်ရှားအားကစားကို လေ့လာလိုက်စားမှုသည် နည်းသည်ထက်နည်းလာသည်ကို တွေ့ရပါသည်။ ဒါကြောင့်မို့ လူငယ်အများစုဟာ အဝလွန်ခြင်း၊ အပိန်လွန်ခြင်းစသည့် အစွန်းနှစ်ဖက်ကို ရောက်ရှိလာတာ တွေ့ရှိရပါတယ်။ ကိုယ် ကျန်းမာမှုနည်းလာတဲ့အတွက်ကြောင့် စိတ်ဓာတ်ကြံ့ခိုင်မှုလည်း လျော့ကျလာကာ အမှားအမှန်ကို ဝေဖန် ပိုင်းခြားနိုင်မှု အားနည်းခြင်းကို ဖြစ်စေပါတယ်။ ဒါကြောင့်မို့ မူယစ်ဆေးဝါးနှင့် အရက်သေစာကို အဖော်ကောင်းအဖြစ် လိုက်ပါသုံးစွဲခဲ့ကြပြီး ဆေးစွဲ၊ အရက်စွဲဘဝသို့ ရောက်လာကြရတာလည်း တွေ့ရပါတယ်။ ၎င်းဘဝကို ရောက်သွားပြီဆိုရင်တော့ အညွန့်တလူလူ တက်နေသော လူငယ်များ၏ဘဝဟာ အညွန့်ကိုချိုးလိုက်သလို ဖြစ်သွားပါတော့တယ်။ မိဘများအတွက် လည်း စိတ်ဆင်းရဲမှုနှင့်ကြုံတွေ့ခဲ့ရ၍ ယူကြုံးမရဖြစ်ကြရပါတယ်။ နိုင်ငံတော်အတွက်လည်း နောင်တစ် ခေတ်ရဲ့ သားကောင်းသမီးကောင်းများ ဆုံးရှုံးရပါတယ်။ ကစားခုန်စား အားကစားကို ပုံမှန်လိုက်စားသော လူငယ်လူရွယ်များဟာ အထက်ပါဖြစ်ရပ်ဆိုးမျိုးနဲ့ အလိုလိုဝေးသွားတတ်ပါတယ်။ မိမိပေါင်းသင်းတဲ့ သူငယ်ချင်းများကလည်းပဲ မိမိလို အားကစားကို ခုံမင်လိုက်စားတဲ့ သူများနှင့်သာတွေ့ဆုံပေါင်းသင်း ရတတ်ပါတယ်။ သူတော်ချင်းချင်း သတင်းရွေ့ရွေ့ ပေါင်းဖော်မွေ့တတ်သည်ဟူသော ဆိုစကားသည် ရှေးလူကြီးသူမများ၏ ဆိုရိုးစကားသည် မှားရိုးထုံးစံမရှိနိုင်ဟု ယူဆမိပါတယ်။ မူးယစ်ဆေးစွဲသူ၊ အရက်သေစာစွဲသူတို့ကို အလိုလိုရှောင်ကွင်းသွားနိုင်ခြင်းအကျိုးကိုလည်းပဲ ရရှိနိုင်ပါတယ်။ ထိုကဲ့သို့ လူငယ်လူရွယ်များ ကစားခုန်စား အားကစားကို ခုံမင်တွယ်တာစွာ ကစားလာခြင်းဖြစ်လာအောင် အဆင့်မီတတ်ကျွမ်းတဲ့ အားကစားနည်းပြများ များစွာလိုမည်ဖြစ်ပါတယ်။ ယခုအခါ နိုင်ငံတော်မှ အားကစားနှင့်သိပ္ပံကျောင်းများဖွင့်ကာ လူငယ်များကို မြေတောင်မြှောက်ပေးနေသည်ကို တွေ့ရ၍ ဝမ်းသာဂုဏ်ယူမိပါတယ်။ ယခုလက်ရှိဖွင့်ထားတဲ့ အားကစားနှင့်ကာယပညာသိပ္ပံကျောင်း အရေအတွက် ဟာ နည်းပါးတာကိုလည်း တွေ့နေရပါတယ်။ တိုးချဲ့ဖွင့်လှစ်ပေးဖို့လည်း အကြံပြုလိုပါတယ်။ ၎င်း အားကစားနှင့်ကာယပညာသိပ္ပံကျောင်းများမှ ထူးချွန်တဲ့အားကစား ကျောင်းသားများကို အဆင့်မြင့်တဲ့ အားကစားပညာရပ်ကို ဆက်လက်သင်ယူဆည်းပူးနိုင်အောင် အားကစားတက္ကသိုလ်တစ်ခု အမြန်ဖွင့်လှစ် လိုသည်လို့လည်း ယူဆမိပါတယ်။ အဲဒီအားကစားတက္ကသိုလ်ကြီးမှာ ကမ္ဘာ့အဆင့်မီတဲ့ ပြည်တွင်းပြည်ပမှ အားကစားနည်းပြများအား ခေါ်ယူသင်ကြားပေးနိုင်လျှင် အဆင့်မီသော အားကစားနည်းပြများနှင့် ထူးချွန်သောအားကစားသမားများကို မွေးထုတ်ပေးနိုင်လိမ့်မည်လို့ မျှော်လင့်မိပါတယ်။ မူကြို၊ မူလတန်း၊ အထက်တန်းနှင့် တက္ကသိုလ်များတွင်လည်း ၎င်းအားကစားတက္ကသိုလ်မှ ထွက်လာတဲ့ အဆင့်မီ အားကစားနည်းပြများက စဉ်ဆက်မပြတ်လေ့ကျင့်သင်ကြားမှုကို ကျယ်ပြန့်စွာပြု နိုင်အောင် အစီအမံများ ပြု လုပ်ပေးသင့်ပါတယ်။ ဒါအပြင် ကျေးရွာရပ်ကွက်၊ မြို့နယ်အသီးသီးနှင့် တပ်မတော်၊ တပ်ရင်း၊ တပ်ဖွဲ့များမှ ရွက်ပုန်းသီး အားကစားသမားများကို ရှာဖွေဖော်ထုတ်ပြီး အထက်ပါ အားကစားနည်းပြ များက လေ့ကျင့်သင်ကြားမှုကို ဆောင်ရွက်နိုင်ပါလိမ့်မယ်။ သို့မှသာ မြန်မာ့အားကစားကမ္ဘာကို ရင်ပေါင်တန်းနိုင်တဲ့အဆင့်လို့ မျှော်မှန်းနိုင်ကြမည်ဖြစ်ပါတယ်။ အထက်ပါအကြောင်းကြောင်းတို့ကြောင့် ဝက်လက်မဲဆန္ဒနယ်မှ သူရဦးအေးမြင့် တင်သွင်းတဲ့ နိုင်ငံတော်မှာ အားကစားတက္ကသိုလ်တစ်ခု ဖွင့်လှစ်သင်ကြားပေးရေးအဆိုအား ထောက်ခံပါကြောင်း တင်ပြဆွေးနွေးရင်း နိဂုံးချုပ်အပ်ပါတယ် ခင်ဗျား။ (ဩဘာသံများ)</speech>
<speech type="speaker">ဦးအောင်စိန်၊ မာန်အောင်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="367">ဦးအောင်စိန်(မာန်အောင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံးစိတ်၏ချမ်းသာခြင်း၊ကိုယ်၏ကျန်းမာခြင်းအပေါင်းနှင့်ပြည့်စုံနိုင်ကြပါစေလို့ ဂါရဝပြု ဆုတောင်းရင်းနှုတ်ခွန်းဆက်သအပ်ပါ တယ်။ ကျွန်တော်ကတော့ ရခိုင်ပြည်နယ်၊ မာန်အောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိန် ဖြစ်ပါတယ်။ ကျွန်တော် ဒီနေ့ ဆွေးနွေးတင်ပြမှာကတော့ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ သူရဦးအေးမြင့်ရဲ့ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ် သင်ကြားရေးအဆိုကို ထောက်ခံဆွေးနွေးသွားမှာဖြစ်ပါတယ်။ ကျွန်တော်တို့ နိုင်ငံမှာ အခုအချိန်အထိ အားကစားတက္ကသိုလ်တစ်ခုမရှိသေးပါဘူး။ သို့သော်လည်း ရန်ကုန် ကျိုက္ကဆံကွင်းမှာ ၁၉၉၂ ခုနှစ်က ဖွင့်လှစ်တဲ့ အားကစားသိပ္ပံ (မန္တလေး) မှာ ၂၀၀၂ ခုနှစ်ကဖွင့်လှစ်တဲ့ အားကစားသိပ္ပံနှစ်ခုရှိခဲ့ပါတယ်။ အဲတာ အခုအချိန်အထိတော့ တိုးတက်အောင်မြင်လာတာကို သိသိသာသာ မတွေ့ရသေးပါဘူး။ ကျွန်တော်တို့ နိုင်ငံမှာ ၁၉၆၅-၁၉၇၀-၁၉၈၀ ခုနှစ်အတွင်း အားကစားသမားများ အများကြီးပေါ်ထွက် ခဲ့ပါတယ်။ အရှေ့တောင်အာရှမှာ မြန်မာနိုင်ငံဟာ အားကစားမှာအမြင့်ဆုံး လျှမ်းလျှမ်းတောက် ထိပ်ဆုံးကရှိခဲ့ပါတယ်။ အဲဒီတုန်းက ဘောလုံးသမားကောင်းတွေဆိုရင် မဟာဒူး၊ အေးမောင်လေး၊ အေးမောင်ကြီး၊ ဘပု၊ ဂိုး ခင်မောင်ထွန်းနှင့် တင်အောင်တို့ ဖြစ်ပါတယ်။ နောက်မာရသွန်မှာ မီဒုံးနော်၊ ရှင်ဗွေဂန်း၊ သေနတ်ပစ် ဗိုလ်ကြီးကျော်ရှိန်၊ အလေးမ ဗိုလ်ကြီးထွန်းမောင်၊ သံလုံးပစ်သံပြားပစ် ဂျနီဖာ တင်လေး၊ ရေကူး တင်မောင်နီနှင့် ဦးနန္ဒကျော်စွာတို့ နာမည်ရခဲ့ပါတယ်။ ၁၉၈၅ ခုနှစ်နောက်ပိုင်းမှာ အားကစားတိုးတက်မှုကျဆင်းလာခြင်းဟာ အစိုးရမှ အားမပေးခြင်း၊ စီးပွားရေးကျဆင်းခြင်း၊ ထောက်ပံ့ ကျွေးမွေးမှုအားနည်းခြင်းတို့ကြောင့်လည်း ဖြစ်ပါတယ်။ အခု ဘော်လီဘောအဖွဲ့ချုပ်မှာ ကျွန်တော် အဖွဲ့ဝင်အဖြစ်နဲ့ ၁၉၈၅ ခုနှစ်ကပဲ ပါဝင်ခဲ့ပါတယ်။ အဲဒီမှာ ၁၉၈၅-၁၉၉၀ အတွင်းမှာ Sea Game၊ Sea Game မှာဆိုရင် ကျွန်တော်တို့ ဘော်လီဘောပြိုင်ပွဲမှာ အမြဲတမ်း ပထမ သို့မဟုတ် ဒုတိယ ရပါတယ်။ အားကစားမှာ ကျွန်တော်တို့ အဲဒီတုန်းက ဘော်လီဘောကထိပ်ဆုံးထိကို ရောက်ခဲ့တဲ့ အခြေအနေဖြစ်ပါတယ်။ ၁၉၉၂-၁၉၉၃ ခုနှစ် နောက်ပိုင်းကျတော့ အုပ်စုတောင်မှ မတက်နိုင်တဲ့ အခြေအနေကိုရောက်သွားပါတယ်။ ဒီလိုဖြစ်ရတာကို ပြန်သုံးသပ်တော့ ၁၉၅၉ ခုနှစ်နောက်ပိုင်းမှာ အားကစားအဖွဲ့တွေကို အစိုးရက တာဝန်မယူဘဲနဲ့ ကုမ္ပဏီလုပ်ငန်းရှင်များကို လူအား၊ငွေအား တာဝန် ယူလေ့ကျင့် ယှဉ်ပြိုင်ရန် တာဝန်ပေးခဲ့ပါတယ်။ ကျွန်တော်တို့ ဘော်လီဘောအားကစားဆိုရင် Asia World ကုမ္ပဏီကိုတာဝန်ပေးပါတယ်။ Asia World ကုမ္ပဏီဥက္ကဋ္ဌ ဦးထွန်းမြင့်နိုင်ဆိုရင် လိုအပ်တဲ့ ငွေအားတွေကိုတော့ စိုက်ထုတ်ပေးပါတယ်။ ဘော်လီဘောကတော့ မကစားဖူးပါဘူး။ Basketball သာကစားဖူးတဲ့သူဖြစ်ပါတယ်။ ဦးထွန်းမြင့်နိုင်မှာကလည်း သူကလည်း စီးပွားရေးကိစ္စတွေက အဓိက လုပ်နေရလို့ မအားမလပ်တဲ့အတွက်ကြောင့် ၎င်းရဲ့ မန်နေဂျာ ဦးသိန်းဝင်း(ဂျပု) အရပ်အပုဆုံးကို ဒုတိယဥက္ကဋ္ဌ တာဝန်ပေးပြီးတော့ လုပ်ဆောင်စေခဲ့ပါတယ်။ ဦးသိန်းဝင်းမှာ ဘော်လီဘောမကျွမ်းကျင် ဘူး။ Basketball နည်းနည်းကစားဖူးတယ်လို့သိရပါတယ်။ ၎င်းလက်ထက် မြန်မာနိုင်ငံဘော်လီဘော ဟာ မကျွမ်းကျင်တဲ့၊ အုပ်ချုပ်ကြီးကြပ်တဲ့ လူကြီးများကြောင့် ၁၉၆၆-၁၉၆ရ မှစပြီး ယခုတိုင်အောင် တိုးတက်မှုမရှိဘဲ အုပ်စုတောင်မှ မတက်နိုင်သော ဘော်လီဘောအဖွဲ့ချုပ် ဖြစ်နေပါတယ်။ ဒီကိစ္စ ပြန်သုံးသပ်ရင် ယခင် အားပေးအားမြှောက်လုပ်ခဲ့တဲ့ ဘော်လီဘောဟာ ယခုအခါမှာ နွံထဲမှာ နစ်မြုပ် နေသလို ခေါင်းမထောင်နိုင်အောင် ဖြစ်နေခြင်းဟာ လူထုရဲ့ အားပေးမှုလည်း နည်းလာခြင်း၊ လူသစ် များမမွေးနိုင်ခြင်း၊ နည်းပြဆရာကောင်းများ ငှားရမ်းမပေးနိုင်ခြင်း စသည့်စသည့်အကြောင်းများ ရှိကြောင်း မီးမောင်းထိုးပြလိုပါတယ်။ ဥပမာတစ်ခုတင်ပြရမယ်ဆိုရင် ကျွန်တော်တို့ မာန်အောင်ကျွန်း တစ်မြို့နယ်လုံးမှ လူဦးရေ အားလုံးပေါင်း ၈၀၀၀၀ လောက်ပဲရှိပါတယ်။ ကျွန်တော့်ဆီက ဘော်လီဘော သမား လက်ရွေးစင်ဆိုရင် အမျိုးသား အမျိုးသမီး ၁၉၇၀ ခုနှစ်ကစပြီးတော့ နှစ်စဉ် မွေးထုတ်ပေးနိုင် ခဲ့ပါတယ်။ အမျိုးသား အမျိုးသမီးဘော်လီဘောမှာဆိုရင် အမျိုးသားမှာ လက်ရွေးစင် ဦးကျော်တင် (ခေါ်) အငယ်၊ ဦးမြဒင်၊ ဦးခင်မောင်လတ်၊ ဦးစံချို တို့ဖြစ်ပါတယ်။ အမျိုးသမီးထဲက လက်ရွေးစင်တွေ ဆိုရင် မြတ်မြတ်ကျော်၊ ခင်လင်းဝေတို့ ရှိခဲ့ပါတယ်။ သူတို့ဟာ ၁၉၉၅ ခုနှစ်အထိ ဘော်လီဘော လက်ရွေးစင်တွေဖြစ်ပါတယ်။ ၁၉၉၅ ခုနှစ်နောက်ပိုင်းမှာ စီးပွားရေးကုမ္ပဏီများက MD များက ဘော်လီဘောကိုလည်း သိပ်နားမလည်လို့ အဲဒါတာဝန်ပေးခဲ့တဲ့အခါမှာ ယခုတိုင်အောင် နလန်မထူ နိုင်ခြင်းဖြစ်ပါတယ်။ ကျွန်တော်တို့မြို့ပေါ်မှာဆိုရင် ဘော်လီဘောကို အားပေးတဲ့အနေနဲ့ ဆောင်းရာသီ နှင့် နွေရာသီမှာဆိုရင် အမြဲလိုပဲ ဘော်လီဘောပိုက်ကို ဆင်ပေးထားပါတယ်။ အားကစားလက်ရွေးစင်ဟောင်းတွေလည်းရှိလို့ သင်ပေးပါတယ်။ မြို့နယ်အားကစားတွေကလည်း ဘောလုံး၊ ဘော်လီဘော သမားတွေဖြစ်နေလို့ အားကစားက ထောက်ပံ့မှုရတာရယ်၊ လိုအပ်ရင်လည်း မြို့နယ်ကကူညီ တာရယ် တို့ကြောင့် ယနေ့တိုင်ပဲ ဆက်လက်ကစားနေပါတယ်။ ယခုနှစ် ဧပြီ၊ မေအတွင်းမှာ အားကစားဝန်ကြီး ဌာနက ဘော်လီဘောပြိုင်ပွဲလုပ်ပြီးတော့ ရွေးချယ်တဲ့အခါ ခရိုင်အဆင့်မှာ ကျွန်တော်တို့ မာန်အောင်က အမျိုးသား ၅ ဦး၊ အမျိုးသမီး ၂ ဦး ရွေးချယ်ခံရပါတယ်။ အခုအခါ ရခိုင်ပြည်နယ်၊ စစ်တွေမြို့မှာ လေ့ကျင့်လျက်ရှိကြောင်း သိရပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ တကယ်တော့ အားကစားမှာ အားကစားသမားများ အားလုံးက အနည်းဆုံး ပညာအရည်အချင်း ၈ တန်း၊ ၉ တန်း၊ ၁၀ တန်းလောက်တော့ ရှိသင့်ပါတယ်။ ဒါဟာ ဘော်လီဘော၊ Basketball ဆိုရင် အရပ်အမောင်းကောင်းရပါမယ်။ ဝန်ကြီးဌာနအနေနဲ့ အခြားဌာနများက ဝန်ကြီးဌာနရဲ့ အားပေးမှု၊ အားပေးအားမြှောက်ပြုမှုတွေကို ရရှိရမှာဖြစ်ပါတယ်။ အဖေသော်လည်းကောင်း၊ အမေသော်လည်းကောင်း အားကစားသမားဖြစ်လို့ မွေးလာတဲ့ကလေးဟာ မျိုးဆက်သစ်အနေနဲ့ အားကစားမှာ ထူးချွန်တဲ့သူ ဖြစ်လာမှာအမှန်ပင် ဖြစ်ပါတယ်။ ၎င်းအပြင် နည်းပြကောင်းနဲ့ စနစ်တကျလေ့ကျင့်မှုတွေလိုပါတယ်။ ကျွန်တော် မြန်မာနိုင်ငံ ဘော်လီဘောအဖွဲ့ချုပ် မှာရှိစဉ်မှာ ၁၉၉ရ ခုနှစ် အာရှပစိဖိတ်ဘော်လီဘောပြိုင်ပွဲကို ဂျပန်နိုင်ငံကို သွားရပါတယ်။ ဖူကူအို ကာမှာပြိုင်ပါတယ်။ ဥက္ကဋ္ဌ တပ်ထိန်းချုပ်ပါပါတယ်။ သူနဲ့အတူ ကျွန်တော်က အသင်းအုပ်ချုပ်သူ အဖြစ်နဲ့လိုက်ခဲ့ရပါတယ်။ ကျွန်တော်တို့ဆီက ကလေးတွေဆိုရင် တော်တော်လေး ဝမ်းနည်းစရာကောင်းတာက ဂျပန်ကို သွားရမယ်ဆိုလို့ သူတို့က စက်လှေကားမစီးဖူးဘူး။ စက်လှေကားမစီးဖူးလို့ လေ့ကျင့်ရင်းနဲ့ နေ့လယ်ပိုင်း ထမင်းစားပြီးလို့ တစ်ဝက်လောက်ပျောက်သွားတယ်။ ပျောက်သွားတော့ ဘယ်ကိုသွားလဲဆိုတော့ ရွှေတိဂုံမှာစက်လှေကားသွားပြီးတော့ လေ့ကျင့်နေကြတယ်ဆိုပြီးတော့ ပြောပါ တယ်။ အဲဒီလောက်ထိ ကျွန်တော်တို့ဆီမှာ ဖြစ်ပါတယ်။ အဲဒါနဲ့ ကျွန်တော်တို့ ကစားတဲ့အခါကျတော့ ဂျပန်အသင်းနဲ့ ဟိုတယ်တစ်ခုထဲမှာ ကျွန်တော်တို့မျက်နှာချင်းဆိုင်နေရပါတယ်။ ၂ ရက်၊ ၃ ရက်လောက် ကြာတော့ ၎င်းတို့နဲ့ မျက်မှန်းတန်းမိပြီးတော့ ဂျပန်နည်းပြကလည်း အင်္ဂလိပ်လို နည်းနည်းပြောနိုင် ပါတယ်။ ဂျပန်အသင်းက ကျွန်တော်တို့အသင်းကို ၃ ပွဲ အပြတ်နိုင်ပါတယ်။ အဲဒီတော့ ကျွန်တော်က ဒီလိုနိုင်အောင် ဘယ်လိုများ လေ့ကျင့်ပါသလဲ။ ဘယ်သူနဲ့လေ့ကျင့်သလဲ။ ဘယ်လောက်ကြာသလဲ မေးကြည့်တော့ သူတို့ဂျပန်မှာ ကျောင်းသားလူငယ် ကျား၊မ ၈ နှစ်၊ ၉ နှစ်ကပဲ ကျောင်းမှာ နေ့လယ် အားတဲ့အချိန်မှာ ဆရာ ဆရာမတွေက အားကစားလုပ်ခိုင်းပါတယ်။ အားကစားနည်းမျိုးစုံကို လုပ်ခိုင်း တယ်။ အားကစားနည်းအလိုက် ဆရာ ဆရာမတွေက သင်ပေးတယ်။ ၃ နှစ်လောက်ဆိုတော့ ဘယ်သူ တွေက ဘယ်အားကစားကို ဝါသနာပါတယ်ဆိုတာကို ဆရာ ဆရာမတွေက သိလာပါတယ်။ အသက် ၁၀ နှစ်ကျော်တဲ့ အခါကျတော့ အားကစားသိပ္ပံကိုခေါ်ပြီးတော့ လက်ရည်စမ်းရပါတယ်။ အားကစား နည်းအလိုက် ၁၁ နှစ်ကနေ ၁၂ နှစ်အထိ လေ့ကျင့်ပြီးတော့ အလားအလာရှိတဲ့ ထူးချွန်သူတွေကို ၁၃ နှစ်ကနေပြီးတော့ ၁၅ နှစ်အထိ အပြင်းအထန်လေ့ကျင့်စေပြီးတော့ ၁၅ နှစ်ကစပြီးတော့ လက်ရွေးစင်ဖြစ်နေအောင်ဆိုပြီးတော့ အားကစားတက္ကသိုလ်မှာ နေ့စဉ်လေ့ကျင့်ပေးဖို့အတွက် သူတို့ ပို့လိုက်ပါတယ်။ ဂျပန်မှ အားကစားသမားဘော်လီဘောတွေဟာ ကျွန်တော်တို့နဲ့ ယှဉ်ပြိုင်တဲ့အခါမှာ ၁၆ နှစ်ကနေ ၁၉ နှစ်အကြီးဆုံးပဲဖြစ်ပါတယ်။ ဒါပေမယ့် ကျွန်တော်တို့ဆီမှာက အကုန်လုံး အထက်တန်းကျောင်းရော၊ တက္ကသိုလ်ရော၊ အားကစားနှင့်ကာယပညာသိပ္ပံကရောခေါ်ပြီးတော့ လေ့ကျင့်ထားတဲ့ လူတွေဟာ ၁၉ နှစ် ကနေ ၂၀ နှစ် အဲဒါကစရပါတယ်။ စပြီးလေ့ကျင့်တဲ့အခါ ၂၄ နှစ်၊ ၂၅ နှစ်မှာမှ လက်ရွေးစင်ဖြစ်လာပါတယ်။ အဲဒီတော့ လူငယ်အသင်းနဲ့ ယှဉ်လိုက်တဲ့အခါမှာ သက်လုံကောင်းဖို့တို့ အလွန်ပင်ကွာခြားပါတယ်။ အပင်ပန်းခံနိုင်မှုတို့ မရှိပါဘူး။ နည်းပြဆရာကောင်းတွေ မငှားနိုင်လို့ အဲဒီမှာ တော်တော်လေးကို ကျွန်တော်တို့ကိုပြောပြပါတယ်။ ဒါတောင်မှ ဂျပန်အသင်းဟာ ပထမ မရ ပါဘူး။ နယူးဇီလန်က ပထမရပါတယ်။ နယူးဇီလန်က အရပ်အမောင်း သူ့ထက်ပိုကောင်းပါတယ်။ အဲဒါကြောင့် ဂျပန်က ဒုတိယရသွားတာဖြစ်ပါတယ်။ ကျွန်တော်တို့ဘာပဲဖြစ်ဖြစ် ဂျပန်အသင်းကဲ့သို့ အားကစားတက္ကသိုလ်မှာ ဆောင်ရွက်လေ့ကျင့်ပေးသင့်တယ်ဆိုတာကိုလည်း အဲဒါဒီမှာ တင်ပြလိုပါ တယ်။ အဲဒီအချိန်မှာ ကျွန်တော်တို့ မပြန်ခင် ၁ ရက်ကျတော့ ဘော်လီဘောသမားတစ်ယောက်က ကျွန်တော်ကိုလာပြီး တိုးတိုးတိတ်တိတ်အနားကပ်လာပြောတယ်။ အဘတဲ့ ကျွန်တော်မပြန်တော့ဘူး။ ဒီဂျပန်မှာပဲ ကျန်ခဲ့မယ်။ ဟေ့ကောင် ဒါက ငါတို့နိုင်ငံကိုကိုယ်စားပြုပြီးလာတာ မင်းကျန်လို့ရမလား။ အဲဒီတော့ တပ်ထိန်းချုပ်က မင်းဆရာက မင်းမပါဘူးဆိုလို့ရှိရင် ဟိုရောက်တာနဲ့ ယူနီဖောင်းလဲရမှာ ပဲလို့ အဲဒါပြောပြပြီးတော့ သူကို သူကတော့ သူ့ဆန္ဒအရ လုံးဝမသိပါဘူး။ အဲဒီတုန်းက ကျွန်တော်တို့ သင်္ဘောသားတွေဆိုတာလည်း ဂျပန်ကျရင်ခုန်ဆင်းကျန်ခဲ့တဲ့ နမူနာလေးရှိလည်းရှိလို့ သူက စိတ်ကူး မိတာဖြစ်မှာပါ။ ဒီကောင်ကို မနည်းဖျောင်းဖျပြီးတော့ ခေါ်လာခဲ့ရပါတယ်။ ဥက္ကဋ္ဌကြီးခင်ဗျား။ အာဆီယံနိုင်ငံများဖြစ်တဲ့ ဖိလစ်ပိုင်နိုင်ငံမှာ တက္ကသိုလ်များမှာ အားကစား ဌာနခွဲတွေရှိပါတယ်။ ၎င်းတို့ ဗဟိုအဆင့်တက္ကသိုလ်များကောင်စီ အားကစားအဖွဲ့ချုပ်က ကိုင်ပါတယ်။ လေ့ကျင့်ယှဉ်ပြိုင်မှုများကိုလည်း ပြုလုပ်လျက်ရှိပါတယ်။ ထိုနည်းတူ ထိုင်းနိုင်ငံ၊ မလေးရှား၊ အင်ဒိုနီးရှားနှင့် စင်ကာပူနိုင်ငံတွေမှာလည်း အဆင့်အမြင့်ဆုံး နိုင်ငံတော်ကောင်စီ အာဏာပိုင်အဖွဲ့ တွေက အဓိကထားပြီးကိုင်ပါတယ်။ လေ့ကျင့်ပြီးလို့ နိုင်ငံခြားယှဉ်ပြိုင်မှုတွေကို ဆောင်ရွက်လျက် ရှိတယ်ဆိုတာကို လေ့လာသိရှိရပါတယ်။ အဲဒါကြောင့်မို့လို့ ကျွန်တော်တို့နိုင်ငံမှာ အမျိုးသားရေး တာဝန်တစ်ရပ်အနေနဲ့ အားကစားတက္ကသိုလ်ကိုမရှိမဖြစ် ကျွန်တော်တို့ အမြန်ဆုံးဖွင့်လှစ်ဖို့လိုအပ် နေပါတယ်။ အဲဒါ ဘာဖြစ်လို့လဲဆိုလို့ရှိရင် အဲဒီလိုသာမဖွင့်လှစ်ဘူးဆိုရင် ကျွန်တော်တို့ ဒီအတိုင်းသာ ဆက်သွားမယ်ဆိုရင် ဒို့ဗမာနိုင်ပြီဆိုတဲ့သီချင်းလေး ဘယ်တော့မှကြားရတော့မှာ မဟုတ်ပါဘူး။ အဲဒါ အပြင် နယကအစိုးရလက်ထက်က ဆိုင်းဘုတ်တင်ခဲ့တဲ့ မြန်မာ့အားကစား ကမ္ဘာကိုလွှမ်းရမည်ဆိုတဲ့ ဆောင်ပုဒ်အစား မြန်မာ့အားကစား ကမ္ဘာကိုလွမ်းနေရပါတော့ဆိုပြီးတော့ ဟထိုးကိုဖြုတ်ဖို့အတွက်အခြေအနေသာရောက်နေပါပြီလို့ ပြောချင်ပါတယ်။ နိဂုံးချုပ်အားဖြင့် ကျွန်တော်တို့အနေနဲ့ ဝက်လက် မဲဆန္ဒနယ်မှ သူရဦးအေးမြင့်တင်သွင်းထားတဲ့ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ် သင်ကြားရေးအဆိုကို အလေးအနက်ထောက်ခံပါကြောင်း တင်ပြရင်း နိဂုံးချုပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<title>သူရဦးအေးမြင့်၊ ဝက်လက်မဲဆန္ဒနယ်၏အဆိုကို သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အဆိုနှင့်စပ်လျဉ်းပြီး သက်ဆိုင်ရာ ပြည်ထောင်စုဝန်ကြီးဌာနက ပြန်လည် ရှင်းလင်းဆွေးနွေးဖို့ ဖြစ်ပါတယ်</speech>
<speech><agency id="70">ဦးအေးမြင့်ကြူ (ဒုတိယဝန်ကြီး၊ အားကစားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံ နိုင်ပါစေ။ နိုင်ငံတော်ကောင်းကျိုးတာဝန်များကို ဆတက်ထမ်းပိုးတိုးပြီး အောင်မြင်စွာထမ်းဆောင်နိုင် ပါစေကြောင်း ဆုမွန်ကောင်းတောင်းအပ်ပါတယ်။ ကျွန်တော်ကတော့ အားကစားဝန်ကြီးဌာန ဒုတိယဝန်ကြီး ဦးအေးမြင့်ကြူ ဖြစ်ပါတယ်။ ကျွန်တော်တို့ရဲ့ ပြည်ထောင်စုဝန်ကြီးဟာ အစိုးရအဖွဲ့ အစည်းအဝေးတက်ရောက်ရန်အချိန်နဲ့ တိုက်ဆိုင်နေတဲ့အတွက် ဝန်ကြီးရဲ့ ကိုယ်စား ကျွန်တော်က လာရောက်တင်ပြရခြင်းဖြစ်ပါတယ်။ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် သူရဦးအေးမြင့်အဆိုတင်သွင်းသော နေပြည်တော်ရှိ အားကစားအဝန်း အဝိုင်း (Sports Complex)တွင် နိုင်ငံတကာအဆင့်မီ အားကစားတက္ကသိုလ်တစ်ခုဖွင့်လှစ်ပေးရေး အဆိုအား တင်သွင်းလာသည့်အတွက် ကျေးဇူးတင်ရှိပါကြောင်း ပြောကြားရင်း အဆိုကိုဆက်လက် ဆွေးနွေးသွားမှာဖြစ်ပါတယ်။ အားကစားဝန်ကြီးဌာန၊ အားကစားနှင့်ကာယပညာဦးစီးဌာနအောက် တွင် အားကစားနှင့်ကာယပညာသိပ္ပံ(ရန်ကုန်)ကို ၁၉၉၂ ခုနှစ်၊ ဇူလိုင်လ ၂ရ ရက်နေ့တွင် လည်းကောင်း၊ အားကစားနှင့်ကာယပညာသိပ္ပံ (မန္တလေး)ကို ၂၀၀၂ ခုနှစ်၊ ဇွန်လ ၁ ရက်နေ့တွင် လည်းကောင်း ဖွင့်လှစ်ပေးခဲ့ပြီး ထူးချွန်ထက်မြက်၍ အလားအလာကောင်းများရှိကြသော လူငယ်မျိုး ဆက်သစ်အားကစားသမားများအား နိုင်ငံအနှံ့လိုက်လံရွေးချယ်ပြီးတော့ အားကစားထူးချွန်ပြီး ပညာတော်သော ကာယ၊ ဉာဏ၊ စာရိတ္တဘက်စုံဖွံ့ဖြိုးတိုးတက်သော လူငယ်များဖြစ်အောင် ခေတ်မီ အားကစားနည်းစနစ်များကို ခေတ်မီအထောက်အကူပစ္စည်းများဖြင့် လေ့ကျင့်သင်ကြားပေးလျက်ရှိပါတယ်။ ပညာရေးတွင်ပါ ထူးချွန်သူများ ဖြစ်အောင် သင်ကြားပေးခြင်း၊ ကိုယ်ရည်ကိုယ်သွေးမြင့်မား လာစေရေးအတွက် အင်္ဂလိပ်စကားပြောနှင့် IT ပညာရပ်များသင်ကြားပေးခြင်း၊ ပြည်သူ့နီတိ သင်ကြား ပေးခြင်းများကိုလည်း သိပ္ပံကျောင်းများမှာ ဆောင်ရွက်ပေးလျက်ရှိပါတယ်။ ဥက္ကဋ္ဌကြီးခင်ဗျား။ အားကစားနှင့် ကာယပညာသိပ္ပံများစတင်ဖွင့်လှစ်ချိန်မှ ယနေ့အထိ နိုင်ငံ့လက်ရွေးစင်အားကစားသမား ၄၆၉ ဦး ကျွန်တော်တို့ သိပ္ပံကျောင်းမှမွေးထုတ်ပေးနိုင်ခဲ့ပြီး နိုင်ငံတကာပြိုင်ပွဲများတွင် နိုင်ငံတော်အတွက် ဆုတံဆိပ်များရယူပေးနိုင်ခဲ့သည့်အတွက် အားကစားနှင့် ကာယပညာသိပ္ပံကျောင်း သုံး ကျောင်းထပ်မံ ဖွင့်လှစ်ရန်နှင့် အားကစားတက္ကသိုလ်တစ်ခုဖွင့်လှစ် ရန်လည်းပဲ အားကစားဝန်ကြီးဌာန၏ နှစ် ၃၀ နှစ်ရှည်စီမံကိန်းတွင်ထည့်သွင်းလျာထားပါတယ်။ အရည်အသွေးမြင့်မားသော အားကစားနည်းပြများ၊ နည်းစနစ်မှူးများနှင့် အားကစားခေါင်းဆောင်များ ရရှိစေရေးအတွက် အားကစားနည်းပြသင်တန်းများ၊ နည်းစနစ်မှူးသင်တန်းများ၊ မွမ်းမံသင်တန်များနှင့် အခြေခံကာယဆရာဆရာမသင်တန်းများအား ဖွင့်လှစ်ပေးလျက်ရှိရာ အားကစားနည်းပြ ၅၆၂ ဦး၊ တက္ကသိုလ်နှင့် အခြေခံပညာကျောင်းများအတွက် ကာယနည်းပြ ၁၀၈၉ ဦးလည်းပဲ လေ့ကျင့်မွေးထုတ် ပေးနိုင်ခဲ့ပါတယ်။ လက်ရှိဖွင့်လှစ်ထားသော အားကစားနှင့် ကာယပညာသိပ္ပံကျောင်း ၂ ကျောင်းတွင်လည်း နိုင်ငံတကာအားကစားတက္ကသိုလ်များ၏ သင်ရိုးညွှန်းတမ်းများအားလေ့လာ၍ မိမိတို့နိုင်ငံနဲ့ ကိုက်ညီအောင်ပြန်လည်ပြုစုရေးဆွဲရန်ဆောင်ရွက်နေလျက်ရှိပါတယ်။ ခေတ်မီသိပ္ပံနည်းကျအားကစား နှင့် ကာယပညာဆိုင်ရာသုတေသနလုပ်ငန်းများဆောင်ရွက်ရန် အားကစားစီမံကိန်းနှင့် သုတေသန ဌာနခွဲကိုလည်းကောင်း၊ အားကစားဆေးပညာနှင့် အားကစားစိတ်ပညာဘာသာရပ်တို့ဖြင့် အားကစား သမားများ၏ ရှိရင်းစွဲစွမ်းရည်များ ပိုမိုတိုးတက်လာအောင် ဆောင်ရွက်နိုင်ရန် အားကစား ဆေးဘက်ဌာနခွဲကိုလည်းကောင်း တိုးချဲ့ဖွဲ့စည်းဆောင်ရွက်နေပြီဖြစ်ပါတယ်။ အားကစားနှင့် ပညာရေး ပေါင်းစပ်လေ့ကျင့်ရေးက္စိများကို ယခင်ကထက်ပို၍ ထိထိရောက်ရောက်ဆောင်ရွက်နိုင်ရန်အတွက် အားကစားနှင့် ပညာရေးပေါင်းစပ်ဌာနခွဲကို တိုးချဲ့ဖွဲ့စည်းထားပြီး ပညာရေးဝန်ကြီးဌာနနှင့်ညှိနှိုင်းကာ ပထမအဆင့်အနေဖြင့် တက္ကသိုလ်ကောလိပ်ကျောင်း ၂၀ နှင့် အခြေခံပညာအထက်တန်းကျောင်း ၃၀ တို့ကိုရွေးချယ်၍ အားကစားလေ့ကျင့်သင်ကြားပေးသွားမည်ဖြစ်ပါတယ်။ ယခုပညာသင်နှစ်မှစတင်၍ ဒဂုံတက္ကသိုလ်နှင့် ရတနာပုံတက္ကသိုလ်တို့တွင် အားကစားရုံသစ် ဆောက်လုပ်ပြုပြင်ပေးခြင်း၊ အားကစားလေ့ကျင့်ရေးပစ္စည်းများနှင့် အားကစားဝတ်စုံများကို ပံ့ပိုးဖြည့်ဆည်းပေးခြင်း၊ အားကစားနည်း ၁၈ မျိုးစီ သင်ကြားလေ့ကျင့်ပေးခြင်းစတင်နေပြီဖြစ်ပါတယ်။ ကျင်းပပြီးစီးခဲ့သော အရှေ့တောင်အာရှအားကစားပြိုင်ပွဲများတွင် အောင်မြင်မှုမြင့်မားစွာရရှိခဲ့ကြသော ထိုင်း၊ ဗီယက်နမ်၊ မလေးရှား၊ အင်ဒိုနီးရှား၊ စင်္ကာပူ၊ ဖိလစ်ပိုင်နိုင်ငံတို့တွင် အားကစားတက္ကသိုလ်များဖွင့်လှစ်သင်ကြားလျက် ရှိသဖြင့် အာရှအဆင့် ကမ္ဘာ့အဆင့်အထိအောင်မြင်မှုရရှိခဲ့သော ထူးချွန်အားကစားသမားများမွေးထုတ်ခြင်း၊ နည်းပြကောင်းများမွေးထုတ်ခြင်း၊ အားကစားစီမံခန့်ခွဲမှု ထူးချွန်သူများ မွေးထုတ်ပေးနိုင်ခြင်းများ ကိုလည်းတွေ့ခဲ့ရပြီးဖြစ်ပါတယ်။ မြန်မာနိုင်ငံတွင် အိမ်ရှင်အဖြစ်ကျင်းပမည့် (၂၇) ကြိမ်မြောက်အရှေ့တောင်အာရှအားကစားပြိုင်ပွဲကြီး ကျင်းပပြီးစီးပါကလည်း (၂၈) ကြိမ်မြောက်အရှေ့ တောင်အာရှ အားကစားပြိုင်ပွဲကြီးနှင့် အခြားနိုင်ငံတကာအားကစားပြိုင်ပွဲများအတွက်ရည်ရွယ်၍ အားကစားကွင်း၊ အားကစားရုံနှင့် အဆောက်အဦများကို စနစ်တကျပြန်လည်အသုံးချခြင်း၊ ထိန်းသိမ်းစောင့်ရှောက်ခြင်း များကို ဆက်လက်ဆောင်ရွက်သွားမည်လည်း ဖြစ်ပါတယ်။ နေပြည်တော် ဇဗ္ဗူသီရိအားကစားဇုန် (Sports Complex)ကို အသုံးပြု၍ အားကစားတက္ကသိုလ်တစ်ခုဖွင့်လှစ်ပေးနိုင်မည်ဆိုပါက အားကစားတွင်သာမက ပညာရေးပါထူးချွန်သည့် လက်ရွေးစင်မျိုးဆက်သစ်လူငယ်အားကစားသမား များကို ပိုမိုမွေးထုတ်ပေးနိုင်ခြင်း၊ အရည်အချင်းပြည့်ဝသည့် အားကစားအရာရှိ၊ နည်းစနစ်မှူးများပေါ် ထွက်လာနိုင်ခြင်း၊ ခေတ်မီသိပ္ပံနည်းကျအားကစားနှင့် ကာယပညာဆိုင်ရာသုတေသနလုပ်ငန်းများဆောင်ရွက်နိုင်ခြင်း၊ နိုင်ငံတကာအားကစားတက္ကသိုလ်များနှင့် ခေတ်မီအားကစားပညာရပ်များ အားကစားအတွေ့အကြုံ များ ဖလှယ်နိုင်ခြင်းစသည့် အကျိုးကျေးဇူးများရရှိနိုင်မည် ဖြစ်ပါတယ်။ သို့ဖြစ်ပါ၍ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးသို့ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် သူရဦးအေးမြင့်အဆို တင်သွင်းသော နေပြည်တော်ရှိ အားကစားအဝန်းအဝိုင်း (Sports Complex)တွင် နိုင်ငံတကာအဆင့်မီ အားကစား တက္ကသိုလ်တစ်ခု ဖွင့်လှစ်ရေးအဆိုမှာ အားကစားဝန်ကြီးဌာနအနေဖြင့် လက်ရှိအကောင်အထည်ဖော် ဆောင်ရွက်လျက်ရှိသည့်လုပ်ငန်းများနှင့် ကိုက်ညီမှုရှိသည့်အပြင် မြန်မာ့အားကစားတိုးတက် မြင့်မားရေးအတွက် အားကစားတက္ကသိုလ် တစ်ခုတည်ရှိရန်လိုအပ်လျက်ရှိပါကြောင်း တွေ့ရှိနေရ ပါသဖြင့်အဆိုအား သဘောတူပါကြောင်းနှင့် လွှတ်တော်အတည်ပြု ပေးနိုင်ပါရန်တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">အဆိုတင်သွင်းတဲ့ သူရဦးအေးမြင့်က ပြန်လည်ဆွေးနွေးဖို့ ဖိတ်ခေါ်ပါတယ်</speech>
<speech><mp id="215">သူရဦးအေးမြင့် (ဝက်လက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တင်သွင်းခဲ့တဲ့ နိုင်ငံတော်မှာအားကစားတက္ကသိုလ်တစ်ခုဖွင့်လှစ် သင်ကြားပေးရေးအဆိုကို ဒီကနေ့ ပြည်သူ့လွှတ်တော်ကိုယ်စားလှယ်ကြီးများက ဘက်ပေါင်းစုံမှ ပြည့်ပြည့်စုံစုံထောက်ခံအကြံပြု ဆွေးနွေးပေးကြတဲ့အတွက် ကိုယ်စားလှယ်ကြီးများကို ကျေးဇူးတင်ရှိပါကြောင်း ရှေးဦးစွာတင်ပြအပ်ပါတယ်။ အလားတူ ကျွန်တော်တင်ပြခဲ့တဲ့အဆိုအပေါ် သဘောတူ လက်ခံပြီး ဆက်လက်ဆောင်ရွက်သွားမယ်လို့ တင်ပြခဲ့တဲ့ အားကစားဝန်ကြီးဌာန ပြည်ထောင်စုဝန်ကြီး နှင့် ဒုတိယဝန်ကြီး၊ တာဝန်ရှိသူများအားလုံးကိုလည်း ကျေးဇူးတင်ရှိပါကြောင်း တစ်ဆက်တည်းတင်ပြ လိုပါတယ်။ ကျွန်တော် တင်ပြခဲ့တဲ့ နိုင်ငံတော်မှာ အားကစားတက္ကသိုလ်တစ်ခုတည်ဆောက် ပေးရေး၊ ဖွင့်လှစ်ပေးရေးအဆိုဟာလည်း အခု ၂၀၁၃ ခုနှစ်မှာကျင်းပမယ့် အရှေ့တောင်အာရှ အားကစား ပြိုင်ပွဲအိမ်ရှင်အဖြစ် လက်ခံကျင်းပပြီးတဲ့နောက်မှာ ဒီပြိုင်ပွဲကြီးမှာကျန်ရှိနေတဲ့ Sports Complex မှာရှိတဲ့ အားကစားအဆောက်အအုံ၊ အသုံးအဆောင်ပစ္စည်းများကို ဆက်လက်အသုံးပြုပြီးတော့မှ အားကစားတက္ကသိုလ်တစ်ခုအဖြစ် သင့်တင့်တဲ့အချိန်မှာဖွင့်လှစ် ဆောင်ရွက်ပေးသွားဖို့ ကျွန်တော် တင်ပြခြင်းပဲဖြစ်ပါတယ်။ ဒါကြောင့် ကျွန်တော်တင်ပြခဲ့တဲ့ နိုင်ငံတော်မှာ အားကစားတက္ကသိုလ်တစ်ခု ဖွင့်လှစ်ပေးရေးအဆိုကို သင့်တင့်တဲ့အချိန်မှာ ဆက်လက်ဆောင်ရွက်ပေးနိုင်ဖို့အတွက် ပြည်သူ့ လွှတ်တော်မှ မှတ်တမ်းတင်ထားရှိပေးနိုင်ပါရန် တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">သူရဦးအေးမြင့် အဆိုနှင့်ပတ်သက်ပြီးတော့ ကိုယ်စားလှယ်ခြောက်ဦးနှင့် ပြည်ထောင်စုဝန်ကြီးတစ်ဦး၊ ခုနစ်ဦးဆွေးနွေးခဲ့ပါတယ်။ ဒီလိုဆွေးနွေးတဲ့နေရာမှာ နိုင်ငံတော်တွင် အားကစားတက္ကသိုလ်တစ်ခု ဖွင့်လှစ်သင်ကြားပေးရေး၊ နိုင်ငံတော်တွင် အားကစားတက္ကသိုလ် တစ်ခုကိုသင့်လျော်တဲ့အချိန်တွင် ဖွင့်လှစ်သင်ကြားပေးရေးဆိုတဲ့အဆို ဒီဆွေးနွေးမှုများကြောင့် ဖြစ်ပေါ်လာတာ ဒီနေရာမှာ ပညာရေးဝန်ကြီးဌာန ဒုတိယဝန်ကြီးလည်း ဒီမှာရောက်နေတဲ့အချိန်ကျောက်ပန်းတောင်းမဲဆန္ဒနယ်မှ ဒေါက်တာဇော်မြင့်မောင်ကလည်း အားကစားတက္ကသိုလ်ကိုလည်း သင့်တဲ့အချိန်ဖွင့်လှစ်ဖို့ ဆွေးနွေးသလို တစ်ဖက်ကလည်း အားကစားကဏ္ဍကိုအခြေခံပညာ အထက်တန်း၊ အလယ်တန်း၊ မူလတန်းကစပြီးတော့ သိပ္ပံတက္ကသိုလ်များမှာလည်း စနစ်တကျ သင်ကြားလေ့ကျင့်ရေးဆိုတဲ့ဟာတွေလည်းပါတဲ့အတွက် ဒီဆွေးနွေးမှုတွေဟာ အင်မတန်မှ ထိရောက် ပါတယ်။ ဒါကြောင့်မို့လို့ သက်ဆိုင်ရာပညာရေးဒုတိယဝန်ကြီးအနေနဲ့လည်း ဒါကိုမှတ်သားပြီးတဲ့ ရေးပါပဲ။ စီးပွားရေးခင်တုန်းကတော့ အား အခါမှာ တင်ပြတဲ့အဆိုရှင်များရဲ့ စေတနာကို ဆက်လက်ဆောင်ရွက်သွားပေးနိုင်မယ်လို့လည်း ကျွန်တော်တို့ ဒီလိုပဲမျှော်လင့်ပါတယ်။ ပြီးရင် အားကစားနှင့်ပတ်သက်လို့ ကျွန်တော်တို့ မြန်မာ့ အားကစားအောင်မြင်မှုမရှိတဲ့အတွက် လွမ်းရမယ်ဆိုတဲ့အနေအထားမျိုးဖြစ်ခဲ့တာလည်းမှန်ပါတယ်။ ပြန်သုံးသပ်မယ်ဆိုလို့ရှိရင်တော့ အားကစားကဏ္ဍမြင့်မားဖို့ဆိုလို့ရှိရင် အကျုံးဝင်တဲ့အချက်တွေ အများကြီးရှိပါတယ်။ ဘာပဲပြောပြော ကျွန်တော်တို့ဒီမှာမဖော်ပြသွားပေမယ့် အဓိကတော့ နိုင်ငံရဲ့ စီးပွားရေးပါပဲ။ စီးပွားရေး မကောင်းဘဲနဲ့တော့ အားကစားမြှင့်တင်ဖို့လုပ်ငန်းဆိုတာ သိပ်ပြီးတော့ လွယ်လွယ်ကူကူမဖြစ်နိုင်ပါဘူး။ ယခင်တုန်းကတော့ အားကစားမှာ Five S ပေါ့လေ။ S ငါးလုံးပေါ့ Sprit, Speed, Strength, Skill, Statesmaner såsecondo qe sər:Mo: legoodsaales နိုင် နိုင်တယ်လို့အယူအဆတွေရှိပေမယ့် နောက်ပိုင်းကျတဲ့အခါကျတော့ System ဆိုတဲ့ အားကစားနည်းစနစ်က အင်မတန်မှ အရေး ကြီးလာတာဖြစ်ပါတယ်။ ဒါကြောင့်မို့လို့ အရင်တုန်းက အခြေအနေနဲ့အားကစားပြိုင်ပွဲမှာ အနိုင်ရရှိဖို့ Five S လောက်နဲ့လုပ်လို့ရပေမယ့် ပြိုင်ပွဲဝင်မယ် ဆိုလို့ရှိရင်တော့ နည်းစနစ်ကအင်မတန်မှ အရေးကြီးတဲ့ခေတ်ကာလဖြစ်တဲ့အတွက် အဆိုရှင် တင်ပြ သလို အားကစားသိပ္ပံ၊ အားကစားတက္ကသိုလ်များက ပြုစုမွေးထုတ်မှသာလျှင် အာရှမှတစ်ဆင့် ကမ္ဘာနဲ့ ရင်ပေါင်တန်းနိုင်မယ့်အားကစားသမားများ ပေါ်ထွက်လာမှာဖြစ်ပါတယ်။ ဒါကြောင့်မို့လို့ ဒီနေ့ ဝက်လက်မဲဆန္ဒနယ်မှ သူရဦးအေးမြင့်တင်သွင်းတဲ့ နိုင်ငံတော်အားကစားတက္ကသိုလ်တစ်ခု ဖြည့်စွက်ပြီးတော့ တင်ပြတာက တစ်ခုကိုသင့်လျော်သောအချိန်တွင်ဖွင့်လှစ်သင်ကြားပေးရေးအဆိုနှင့် စပ်လျဉ်းပြီး ပြည်ထောင်စုဝန်ကြီးကလည်း သဘောတူတဲ့အတွက် ဒီအဆိုကို ကျွန်တော်တို့ လွှတ်တော်က အတည်ပြုမှတ်တမ်းတင်သွားမှာ ဖြစ်ပါတယ်။ ဒါကြောင့်မို့လို့ ဝက်လက်မဲဆန္ဒနယ်မှ သူရဦးအေးမြင့်တင်သွင်းတဲ့ နိုင်ငံတော်တွင်အားကစားတက္ကသိုလ်တစ်ခုကို သင့်လျော်သောအချိန်တွင် ဖွင့်လှစ်သင်ကြားပေးရေးအဆိုနှင့်စပ်လျဉ်းပြီး အတည်ပြု မှတ်တမ်းတင်ဆောင်ရွက်ဖို့ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူ ရှိပါသလားခင်ဗျား။ သဘောမတူတဲ့သူ မရှိတဲ့အတွက် သူရဦးအေးမြင့်တင်သွင်းတဲ့အဆို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
<title>ဦးတီခွန်မြတ်၊ ကွတ်ခိုင်မဲဆန္ဒနယ်က တိုင်းရင်းသားလူမျိုးများ၏ အခွင့်အရေးကာကွယ် | စောင့်ရှောက်သည့် ဥပဒေပြဋ္ဌာန်းရေးအဆိုတင်သွင်းခြင်းနှင့် လက်ခံဆွေးနွေးရန်သင့်၊ မသင့် နှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ၈ ဖြစ်ပါတယ်။ ဦးတီခွန်မြတ်၊ ကွတ်ခိုင်မဲဆန္ဒနယ်က အဆိုတင်သွင်း ဖို့ ဖိတ်ခေါ်ပါတယ်</speech>
<speech><mp id="445">ဦးတီခွန်မြတ်(ကွတ်ခိုင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်တော်များ အားလုံး ကိုယ်စိတ် နှစ်ဖြာရွှင်လန်းချမ်းမြေ့ကြပါစေလို့ ဆုမွန်ကောင်းတောင်းရင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်မြောက်ပိုင်း၊ ကွတ်ခိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတီခွန်မြတ် ဖြစ်ပါတယ်။ ကျွန်တော့်အနေနဲ့ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် ဥပဒေပြဌာန်းရေးအဆို တင်သွင်းမှာ ဖြစ်ပါတယ်။ အဆိုတင်သွင်းရာမှာ ဥပဒေကိုးကားချက်၊ ကျိုးကြောင်းဖော်ပြချက်များနဲ့ တိတိကျကျ တင်သွင်းနိုင်ရန် ကိုးကားစာရွက်စာတမ်း များကို ကိုင်ဆောင်ဖတ်ရှုခွင့်ပြုပါရန် လေးစားစွာ တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ အခန်း(၁) နိုင်ငံတော်အခြေခံမူများ ပုဒ်မ ၂၂ မှာ နိုင်ငံတော်သည် (က) တိုင်းရင်းသားများ၏ စကား၊ စာပေ၊ အနုပညာ၊ ယဉ်ကျေးမှုတို့ကို ဖွံ့ဖြိုးတိုးတက်စေရန် ကူညီဆောင်ရွက်မည်။ (ခ) တိုင်းရင်းသားအချင်းချင်းစည်းလုံးညီညွတ်ရေး၊ ချစ်ကြည်လေးစားရေးနှင့် ရိုင်းပင်းကူညီရေးတို့ တိုးတက်ဖြစ်ထွန်းစေရန် ကူညီဆောင်ရွက်မည်။ (ဂ) တိုးတက်ဖွံ့ဖြိုးမှုနည်းပါးနေသည့် တိုင်းရင်းသားများ၏ ပညာရေး၊ ကျန်းမာရေး၊ စီးပွားရေး၊ လမ်းပန်း ဆက်သွယ်ရေး စသည်တို့ပါဝင်သော လူမှုစီးပွားဖွံ့ဖြိုးတိုးတက်ရေးအတွက် ကူညီဆောင်ရွက်မည်လို့ အတိအလင်း ပြဋ္ဌာန်းထားရှိပါတယ်။ ၁၉၄ရ ခုနှစ် ပြည်ထောင်စုသမ္မတမြန်မာနိုင်ငံတော် ဖွဲ့စည်း အုပ်ချုပ်ပုံ အခြေခံဥပဒေ အခန်း(၂) မူလအခွင့်အရေးများ ခေါင်းစဉ်အောက်မှာ တိုင်းရင်းသားများ အပါအဝင်ဖြစ်သော နိုင်ငံသားများ၏ညီမျှမှုအခွင့်အရေးများ၊ လွတ်လပ်မှုအခွင့်အရေးများ၊ ဘာသာ သာသနာရေးဆိုင်ရာ အခွင့်အရေးများ၊ ယဉ်ကျေးမှုနှင့် ပညာရေးဆိုင်ရာ အခွင့်အရေးများနဲ့ စီးပွားရေး ဆိုင်ရာ အခွင့်အရေးများကို ပြဋ္ဌာန်းထားပါတယ်။ ထို့အတူ ၁၉၇၄ ခုနှစ် ပြည်ထောင်စုဆိုရှယ်လစ်သမ္မတ မြန်မာနိုင်ငံတော် ဖွဲ့စည်းပုံ အခြေခံဥပဒေအခန်း(၂) အခြေခံမူများ ပုဒ်မ ၂၁ မှာ လည်း တိုင်းရင်းသား လူမျိုးများရဲ့ အခွင့်အရေးများကို ပြဋ္ဌာန်းထားပါသည်။ လက်ရှိကျင့်သုံးလျက်ရှိတဲ့ အခြေခံဥပဒေအပါ အဝင် အတိတ်ကာလက ကျင့်သုံးခဲ့တဲ့ အခြေခံဥပဒေဟောင်း ၂ ခု၊ ပေါင်း ၃ ခုစလုံးမှာ တိုင်းရင်းသား လူမျိုးများရဲ့ အခွင့်အရေးများကို အရေးကြီးတဲ့အခြေခံမူအခန်းမှာ ပြဋ္ဌာန်းထားရှိသော်လည်း လက်တွေ့ အကောင်အထည်ဖော်ဆောင်ရွက်ပေးမယ့် ဥပဒေမျိုးမရှိခဲ့တာဟာ ကျွန်တော်တို့နိုင်ငံရဲ့ အားနည်းချက် တစ်ရပ် ဖြစ်တယ်လို့ပဲ ခံယူရမှာ ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၀ရ ခုနှစ်၊ စက်တင်ဘာလ ၁၃ ရက်နေ့မှာ ကျင်းပခဲ့တဲ့ (၁၀၇) ကြိမ်မြောက် ကုလသမဂ္ဂအထွေထွေညီလာခံ ဆုံးဖြတ်ချက်အမှတ် (၆၁/၂၉၅) အရ United Nctions Declaration on the Rights of Indigenous Peoples 6358ODE:qê:002:02:op:ch sazệsəsq:op:ao@op ကုလသမဂ္ဂ ကြေညာစာတမ်းကို ထုတ်ပြန်ခဲ့ပါတယ်။ အဲဒီကုလသမဂ္ဂ ကြေညာစာတမ်းမှာ အပိုဒ် ၁ မှ ၄၆ အထိ ပါရှိပြီး ဒေသခံတိုင်းရင်းသားလူမျိုးများရဲ့ အခွင့်အရေးများနဲ့စပ်လျဉ်းပြီး ပြည့်ပြည့်စုံစုံ ဖော်ပြထား တာကို တွေ့ရှိရပါတယ်။ ကုလသမဂ္ဂအဖွဲ့ဝင်နိုင်ငံများအနေနဲ့ လက်တွေ့ အကောင်အထည်ဖော်ဆောင် ရွက်ပေးရမယ့် လိုက်နာရမယ့်အပိုင်းကိုလည်း ဖော်ပြထားတာကို လေ့လာတွေ့ရှိရပါတယ်။ အဲဒီ ကြေညာ 09058: saos pos os Article 38- States in consultation and cooperation with indigenous peoples, shall take appropriate measures, including legislative measures, to achieve the ends of this declaration. အပိုဒ် ၃၈- ဒေသခံတိုင်းရင်းသားလူမျိုးများနှင့် ညှိနှိုင်း တိုင်ပင် ဆွေးနွေးခြင်းနှင့် ပူးပေါင်းဆောင်ရွက်ခြင်းပြုနေသော နိုင်ငံများဟာ ဤကြေညာစာတမ်းပါ ရည်မှန်းချက်အောင်မြင်ရေးအတွက် ဥပဒေပြုရေးလုပ်ငန်းများ အပါအဝင် ဆီလျော်သော လုပ်ငန်းစီမံချက်များဖြင့် GosgoSquad (geroon:gulocêu glsage Article 46-3- The provision set forth in this declaration shall be interpreted in accordance with the principles of justice, democracy, respect for human rights, equality, non-discrimination, good governance and good faith လို့ပြဌာန်းထားပါတယ်။ အဓိပ္ပာယ်ကတော့ ဤကြေညာစာတမ်းပါ ပြဋ္ဌာန်းချက်ကို အဓိပ္ပာယ်ဖွင့်ဆိုရာ၌ တရားမျှတရေး၊ ဒီမိုကရေစီရေး၊ လူ့အခွင့်အရေးကို လေးစားလိုက်နာရေး၊ သာတူညီ မျှမှုရှိရေး၊ ခွဲခြားဆက်ဆံမှုပပျောက်ရေး၊ ကောင်းမွန်သော အုပ်ချုပ်ရေးနှင့် သဘောထားရှိရေးစသော သဘောတရားနှင့်အညီ အဓိပ္ပာယ်ကောက်ယူရမည်လို့ ထပ်မံပြဋ္ဌာန်းထားရှိပါတယ်။ ဒီပြဋ္ဌာန်းချက် နှစ်ချက်ဟာဆိုရင် ကုလသမဂ္ဂအဖွဲ့ဝင်နိုင်ငံများက လိုက်နာကျင့်သုံးရမယ့်အပိုင်းကို တိတိကျကျဖော်ပြ ထားခြင်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ အိမ်နီးချင်းတရုတ်နိုင်ငံရဲ့ တိုင်းရင်းသားလူမျိုးများ အပေါ်ထားရှိတဲ့ သဘော ထားနဲ့ လက်တွေ့အကောင်အထည်ဖော် ဆောင်ရွက်နေမှုကို လေ့လာကြည့်ရင် တရုတ်ပြည်သူ့သမ္မတ နိုင်ငံရဲ့ ဖွဲ့စည်းပုံအခြေခံဥပဒေ အပိုဒ် ၄ မှာ နိုင်ငံသားများရဲ့ တိုင်းရင်းသားလူမျိုးများရဲ့ အခွင့်အရေးများ ကို ပြဋ္ဌာန်းထားရှိပါတယ်။ တိုင်းရင်းသားလူမျိုးစုများရဲ့ အခွင့်အရေးနဲ့ပတ်သက်လို့ ၁၉၄၉ ခုနှစ်က စတင်ပြီး Stute Ethnic Affcirs Commission လူမျိုးစုရေးရာကော်မရှင်မှ တာဝန်ယူ အကောင်အထည် ဖော်ဆောင်ရွက်ခဲ့ပါတယ်။ State Ethnic Affairs Commission ဟာ တရုတ်နိုင်ငံမှာ သက်တမ်းအားဖြင့် လည်းကောင်း၊ အတွေ့အကြုံ အားဖြင့် သော်လည်းကောင်း ဝါအရင့်ဆုံးကော်မရှင် တစ်ခုဖြစ်တယ်ဆိုတာ ကို လေ့လာတွေ့ရှိရပါတယ်။ အဲဒီကော်မရှင်ဟာ တရုတ်ကွန်မြူနစ်ပါတီ ဗဟိုကော်မတီနဲ့ တရုတ်ပြည်သူ့ သမ္မတနိုင်ငံတော်၊ နိုင်ငံတော်ကောင်စီ ၂ ရပ်စလုံးကို တရုတ်နိုင်ငံမှာရှိတဲ့ လူမျိုးစုများနဲ့စပ်လျဉ်းပြီး အကြံဉာဏ်များ ပေးခြင်း၊ တိုင်းရင်းသားလူမျိုးစုများရဲ့ လူမှုရေး၊ စီးပွားရေး၊ ပညာရေး၊ ရိုးရာယဉ်ကျေးမှု ထိန်းသိမ်းမြှင့်တင်ရေး၊ ဆင်းရဲနွမ်းပါးမှု လျှော့ချရေး၊ စာတတ်မြောက်မှုမြှင့်တင်ရေးစသဖြင့် ကျယ်ပြန့်တဲ့ လုပ်ငန်းများကို အကောင်အထည်ဖော်ခြင်း၊ တိုင်းရင်းသားလူမျိုးစုများ ရဲ့ အခွင့်အရေးများနှင့်စပ်လျဉ်းတဲ့ ဥပဒေရေးဆွဲခြင်းများကိုပါ ဆောင်ရွက်တယ်ဆိုတာကိုလည်း လေ့လာတွေ့ရှိရပါတယ်။ တရုတ်ပြည်သူ့ သမ္မတနိုင်ငံတော် ဖွဲ့စည်းပုံအခြေခံဥပဒေပါ တိုင်းရင်းသားလူမျိုးစုများရဲ့ အခွင့်အရေးနဲ့ ပတ်သက်တဲ့ ပြဌာန်းချက်များကို ဆက်လက်အကောင်အထည်ဖော် ဆောင်ရွက်နိုင်ဖို့ ၁၉၈၄ ခုနှစ်မှာ The Law on Regiond Ethnic Autonomy ဥပဒေကို ထပ်မံပြဋ္ဌာန်းခဲ့ပြီး တိုးချဲ့အကောင်အထည်ဖော် ဆောင်ရွက်ခဲ့ တယ်ဆိုတာကိုလည်း သိရှိရပါတယ်။ အလားတူ အိန္ဒိယနိုင်ငံရဲ့ ဖွဲ့စည်းပုံအခြေခံဥပဒေ အခန်း(၃) အပိုဒ် ၁၂ မှ ၃၅ အထိ နိုင်ငံသားများရဲ့ မူလအခွင့်အရေးများကို အကျယ်တဝင့် ပြဋ္ဌာန်းထားရှိပါတယ်။ တိုင်းရင်းသားရေးရာဝန်ကြီးဌာနထားရှိပြီး တိုင်းရင်းသားလူမျိုးစုများရဲ့ ဖွံ့ဖြိုးရေးကို အဓိကဆောင်ရွက် ပေးလျက်ရှိပါတယ်။ အိန္ဒိယနိုင်ငံမှာရှိတဲ့ တိုင်းရင်းသားဒေသများမှာ လမ်းပန်းဆက်သွယ်ရေး၊ ကျန်းမာ ရေး၊ ပညာရေးနှင့် ဒေသဖွံ့ဖြိုးရေးလုပ်ငန်းများကို အဓိကဆောင်ရွက်ကြောင်း လေ့လာတွေ့ရှိရပါတယ်။ အိန္ဒိယနိုင်ငံဟာ ပြည်နယ် ၂၈ ခု၊ ပြည်ထောင်စုနယ်မြေ ရ ခုတို့နဲ့ ဖွဲ့စည်းထားတဲ့ နိုင်ငံဖြစ်ပါတယ်။ ဒီမိုကရေစီနိုင်ငံများရဲ့ ကျင့်စဉ်နှင့်အညီ နိုင်ငံတော်ရဲ့ အချုပ်အခြာအာဏာဖြစ်တဲ့ ဥပဒေပြုရေးအာဏာ၊ အုပ်ချုပ်ရေးအာဏာနှင့် တရားစီရင်ရေးအာဏာ တို့ကို ပြည်နယ်နှင့် ပြည်ထောင်စုနယ်မြေများကိုပါ ခွဲဝေကျင့်သုံးကြောင်း လေ့လာတွေ့ရှိရပါတယ်။ ဒါ့ကြောင့် ပြည်နယ်တစ်ခုနဲ့တစ်ခုရဲ့ တည်ဆဲဥပဒေများ ဟာ မတူညီကြပါဘူး။ မဏိပူရပြည်နယ်မှာ တည်ဆဲဥပဒေပေါင်း ၁၈ ခု၊ မီဇိုရမ်ပြည်နယ်မှာ တည်ဆဲဥပဒေ ၃၄ ခု၊ နာဂပြည်နယ်မှာ တည်ဆဲဥပဒေ ၇၈ ခု၊ ပန်ဂျပ်ပြည်နယ်မှာ တည်ဆဲဥပဒေ ၂၃၆ ခု အသီးသီး ဖွဲ့စည်းထားကြောင်း တွေ့ရှိရပါတယ်။ သာဓကအားဖြင့် မဏိပူရပြည်နယ်မှာ The Manipur State Minorities Commission Act, 2010 Ogos:8: səempêsacopSous cas@godesoss ကို တွေ့ရှိရပါတယ်။ ဥက္ကဋ္ဌကြီးခင်ဗျား။ မိမိတို့ ပြည်ထောင်စုမြန်မာနိုင်ငံမှာ တပ်မတော်အစိုးရလက်ထက် နိုင်ငံတော် ငြိမ်ဝပ်ပိပြားမှုတည်ဆောက်ရေးအဖွဲ့ရဲ့ ၂၅-၅-၁၉၈၉ ရက်စွဲပါ အမိန့်ကြော်ငြာစာအမှတ် (၂၃/၈၉) နှင့် နယ်စပ်ဒေသနှင့်တိုင်းရင်းသားလူမျိုးများဖွံ့ဖြိုးတိုးတက်မှု အကောင်အထည်ဖော်ရေးကော်မတီတစ်ရပ် ကို ဖွဲ့စည်းခဲ့ပါသည်။ နယ်စပ်ဒေသနှင့်တိုင်းရင်းသားလူမျိုးများရဲ့ ဖွံ့ဖြိုးတိုးတက်ရေးကို စနစ်တကျ အကောင်အထည်ဖော် ဆောင်ရွက်နိုင်ဖို့အတွက် နယ်စပ်ဒေသနှင့်တိုင်းရင်းသားလူမျိုးများဖွံ့ဖြိုးတိုး တက်မှု အကောင်အထည်ဖော်ရေး လုပ်ငန်းကော်မတီကို ၃၀-၅-၁၉၈၉ ရက်နေ့ အမိန့်ကြော်ငြာစာ အမှတ် (၂၄/၈၉) ဆုံးဖြတ်ချက်အရ လုပ်ငန်းနှင့်သက်ဆိုင်တဲ့ ဝန်ကြီးဌာနများမှ ဒုတိယဝန်ကြီးများကို ဥက္ကဋ္ဌ အဖြစ် တာဝန်ပေးအပ်ပြီး ဌာနဆိုင်ရာ အကြီးအကဲများ ပါဝင်တဲ့ လုပ်ငန်းဆပ်ကော်မတီ ၁၈ ခုကို တိုးချဲ့ ဖွဲ့စည်းပြီး တိုင်းရင်းသားဒေသများမှာ ဖွံ့ဖြိုးရေးလုပ်ငန်းများကို ဆောင်ရွက်ခဲ့တာ တွေ့ရှိရပါတယ်။ တိုးတက်ဖွံ့ဖြိုးမှုနည်းပါးတဲ့ တိုင်းရင်းသားဒေသများမှာ လမ်းပန်းဆက်သွယ်ရေး၊ ပညာရေး၊ ကျန်းမာရေး၊ စိုက်ပျိုးရေး၊ မွေးမြူရေး၊ သစ်တောထိန်းသိမ်းရေးနှင့် ပြုစုပျိုးထောင်ရေး၊ သတ္တုရှာဖွေရေး၊ ဆက်သွယ် ရေး၊ ကျေးလက်ဒေသမီးလင်းရေး၊ ရေရရှိရေးနှင့် သာသနာရေးလုပ်ငန်းများကို အကောင်အထည်ဖော် ဆောင်ရွက်ခဲ့ရာ ၁၉၉၄ ခုနှစ်မှ ၂၀၀၉ ခုနှစ်အထိ ၁၅ နှစ်တာကာလအတွင်း နိုင်ငံတော်ဘဏ္ဍာငွေ ကျပ်သန်းပေါင်း ၃၀၅၀၀၀ ကျော် သုံးစွဲခဲ့ကြောင်း လေ့လာသိရှိရပါတယ်။ အဲဒီလို နိုင်ငံတော်ဘဏ္ဍာငွေ အမြောက်အမြားကျခံပြီး အဘက်ဘက်မှ ဖွံ့ဖြိုးတိုးတက်လာအောင် အခြေခံအဆောက်အဦ တည်ဆောက်ပေးခြင်းဟာ တိုင်းရင်းသားစည်းလုံးညီညွတ်ရေးကို အကောင်အထည်ဖော်ဆောင်ရွက်ခြင်း ရဲ့တစ်စိတ်တစ်ဒေသဖြစ်ပါတယ်။ သို့သော်လည်း တိုင်းရင်းသားလူမျိုးအများစုမှာ အတိတ်သမိုင်းက ကြုံတွေ့ခဲ့ရတဲ့ အတွေ့အကြုံများ၊ အိမ်နီးနားချင်းနိုင်ငံများမှ တိုင်းရင်းသားလူမျိုးများရရှိနေတဲ့ အခွင့်အရေးများကို မြင်တွေ့နေရသဖြင့် မိမိတို့နိုင်ငံအပေါ် သံသယစိတ်များပွားများနေသေးကြောင်း စိတ်မကောင်းစွာဖြင့် မြင်တွေ့ကြားသိနေရပါတယ်။ တိုင်းရင်းသားလူမျိုးများရဲ့ စွဲကပ်နေတဲ့ သံသယ စိတ်နဲ့ အဲဒီသံသယစိတ်မှ တစ်ဆင့်ပေါ်ပေါက်လာတဲ့ သိမ်ငယ်တဲ့အယူအဆများ ပပျောက်ချေဖျက်နိုင်ဖို့ မိမိတို့လွှတ်တော် အသီးသီးမှာရှိတဲ့ ပြည်သူ့ကိုယ်စားလှယ်များက ဥပဒေပြုရေးအခန်းကဏ္ဍမှနေပြီး စနစ်ကောင်းတစ်ရပ် ပေါက်ဖွားရှင်သန်လာစေရန် ဆောလျင်စွာ အကောင်အထည်ဖော်ဆောင်ရွက် သင့်ပြီဖြစ်ကြောင်း တိုက်တွန်းတင်ပြအပ်ပါတယ်ခင်ဗျား။ အစောတုန်းကတင်ပြခဲ့တဲ့ ဖွံ့ဖြိုးတိုးတက်လာ စေရန် အခြေခံအဆောက်အဦ တည်ဆောက်ပေးခြင်းဟာ ဖွဲ့စည်းပုံအခြေခံဥပဒေပုဒ်မ ၂၂ ပုဒ်မခွဲ(ဂ) အရ အကောင်အထည်ဖော်ခြင်းပဲ ဖြစ်ပါတယ်။ အခုတင်သွင်းတဲ့အဆိုဟာ ပုဒ်မ ၂၂ ပုဒ်မခွဲ(က)ပါ နိုင်ငံတော်သည် တိုင်းရင်းသားများ၏ စကား၊ စာပေ၊ အနုပညာ၊ ယဉ်ကျေးမှုတို့ကို ဖွံ့ဖြိုးတိုးတက်စေရန် ကူညီဆောင်ရွက်မည်ဆိုတဲ့ ပြဋ္ဌာန်းချက်ကို ဥပဒေပြဋ္ဌာန်းပြီး အကောင်အထည်ဖော်ဆောင်ရွက်ပေးရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အထက်မှာ တင်ပြခဲ့တဲ့ ကုလသမဂ္ဂကြေညာစာတမ်း၊ အိမ်နီးနားချင်းနိုင်ငံများဖြစ်တဲ့ တရုတ်ပြည်သူ့သမ္မတနိုင်ငံနှင့် အိန္ဒိယနိုင်ငံတို့မှ တိုင်းရင်းသားလူမျိုးများ အခွင့်အရေးနှင့် ပတ်သက်ပြီး မည်သို့ ဥပဒေပြဋ္ဌာန်းပြီး မည်သို့ အကောင်အထည်ဖော်ဆောင်ရွက် နေသည်ကို အကျဉ်းချုံးတင်ပြခဲ့ပြီးဖြစ်ပါတယ်။ မိမိတို့နိုင်ငံဟာ အခုခေတ်ပြောင်း၊ စနစ်ပြောင်းပြီး ဒီမိုကရေစီစနစ်နှင့် နိုင်ငံတော်ကို တည်ထောင်နေတဲ့ကာလ ဖြစ်ပါတယ်။ ဒီနေရာမှာ မီးမောင်းထိုးတင်ပြ တဲ့ အချက်တစ်ချက်ကတော့ တိုင်းဒေသကြီးနှင့်ပြည်နယ် ၁၄ ခုတို့မှာ တိုင်းရင်းသားရေးရာဝန်ကြီးများ ခန့်အပ်ထားရှိသော်လည်း အခြားသောဝန်ကြီးဌာနများကဲ့သို့ မိမိတို့စီမံခန့်ခွဲရမယ့် ဥပဒေများပြဋ္ဌာန်း ထားခြင်းမရှိတာကိုတော့ အံ့ဩစွာ မြင်တွေ့နေရပါတယ်ခင်ဗျား။ စစ်မှန်တဲ့ ဒီမိုကရေစီစနစ်ထူထောင်ရာ မှာ နယ်မြေအေးချမ်းသာယာရေးနှင့်တရားဥပဒေစိုးမိုးရေးဟာ မရှိမဖြစ် အဓိကကျတဲ့အချက်များ ဖြစ်ပါတယ်။ အမျိုးသားရင်ကြားစေ့ရေးနှင့် အမျိုးသားပြန်လည်စည်းလုံးညီညွတ်ရေး ဖော်ဆောင်ရာမှာ အပြန်အလှန်ယုံကြည်မှုရှိတဲ့အပေါ် အခြေခံဖို့လိုအပ်သလို တရားဥပဒေစိုးမိုးရေးဖော်ဆောင်နိုင်ရန် ဥပဒေကြမ်း စတင်ဆွေးနွေးစဉ်ကတည်းက ပွင့်လင်းမြင်သာတဲ့ သတင်းအချက်အလက်များနဲ့ အပြန် အလှန်ဆွေးနွေးခွင့်ရှိတဲ့ ဥပဒေပြု စနစ်ကျင့်သုံးရေးဟာလည်း အရေးကြီးပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ တင်ပြလိုတာကတော့ တိုင်းရင်းသားလူမျိုးများနှင့် ပတ်သက် လို့ ဖွဲ့စည်းပုံအခြေခံဥပဒေမှာ ပြဋ္ဌာန်းထားတဲ့ အခွင့်အရေးများကို လက်တွေ့အကောင်အထည်ဖော် ဆောင်ရွက်ပေးနိုင်ရန်လည်းကောင်း၊ နိုင်ငံတော်မှ ယခုဆောင်ရွက်လျက်ရှိတဲ့ ပြည်ထောင်စုငြိမ်းချမ်းရေး ဖော်ဆောင်မှု လုပ်ငန်းစဉ်ကြီးကို အထောက်အကူပြုနိုင်ရန်လည်းကောင်း၊ တိုင်းရင်းသားလူမျိုးများ အချင်းချင်း ချစ်ကြည်ရင်းနှီးမှု အဓွန့်ရှည်စေရန် လည်းကောင်း၊ တိုင်းရင်းသားလူမျိုးများ အခွင့်အရေးကို ကာကွယ်စောင့်ရှောက်တဲ့ ဥပဒေပြဌာန်းရေးအဆိုကို အလေးအနက်ထားတင်ပြအပ်ပါတယ်ခင်ဗျား။ အားလုံးကိုလေးစားပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးတီခွန်မြတ် တင်သွင်းတဲ့အဆိုကို ထောက်ခံမယ့် ကိုယ်စားလှယ်အား ဖိတ်ခေါ်ပါတယ်</speech>
<speech><mp id="315">ဦးသိန်းထွန်းဦး(အမရပူရမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မန္တလေးတိုင်းဒေသကြီး၊ အမရပူရ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းဦး ဖြစ်ပါတယ်။ ကွတ်ခိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတီခွန်မြတ် တင်သွင်းတဲ့ တိုင်းရင်းသားလူမျိုးများ၏ အခွင့်အရေးကာကွယ် စောင့်ရှောက်သည့် ဥပဒေပြဌာန်းရေးအဆိုသည် နိုင်ငံတော်တစ်ဝန်းမှာ မှီတင်းနေထိုင်ကြတဲ့ တိုင်းရင်းသားအသီးသီးရဲ့ မျှော်လင့်လိုလားချက်တစ်ရပ် ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၂၂ ပုဒ်မခွဲ(က)၊ (ခ)နှင့် (ဂ)တို့မှာ တိုင်းရင်းသားများ၏ အခွင့်အရေးကို တိတိကျကျ ပြဋ္ဌာန်းပေးထားသော် လည်းပဲ လက်တွေ့လုပ်ငန်းများ အကောင်အထည်ဖော်ဆောင်ရွက်ပေးမည့် ဥပဒေများ တိတိကျကျ ပြဋ္ဌာန်းသတ်မှတ်ပေးရခြင်း မရှိသေးတာကို တွေ့ရှိရပါတယ်။ ပြည်သူ့လွှတ်တော်နှင့် အမျိုးသား လွှတ်တော်တို့မှ လွှတ်တော်ကိုယ်စားလှယ်များပါဝင်တဲ့ တိုင်းရင်းသားရေးရာနှင့်ပြည်တွင်းငြိမ်းချမ်းရေး ဖော်ဆောင်မှုကော်မတီအသီးသီးဟာ တတိယပုံမှန်အစည်းအဝေးများအပြီးမှာ တိုင်းဒေသကြီးနှင့် ပြည်နယ်အသီးသီးသို့ ကွင်းဆင်းလေ့လာဆောင်ရွက်ခဲ့ကြရာမှာ တိုင်းရင်းသားကိုယ်စားလှယ်များ၊ အသင်းအဖွဲ့များ၊ မြို့မိမြို့ဖများ၊ ရိုးရာယဉ်ကျေးမှုအဖွဲ့အစည်းများမှ တိုင်းရင်းသားရေးရာဥပဒေပြဋ္ဌာန်း ပေးရေး လွှတ်တော်မှ အလေးထားဆောင်ရွက်ပေးဖို့ တင်ပြတောင်းဆိုကြတာကို လေ့လာတွေ့ရှိရပါ တယ်။ ဒါကြောင့် ကွတ်ခိုင်မဲဆန္ဒနယ်မှ ဦးတီခွန်မြတ် တင်သွင်းသောအဆိုအား လွှတ်တော်က ဆက်လက် ဆွေးနွေးနိုင်ပါရန် လေးလေးနက်နက် ထောက်ခံပါကြောင်း တင်ပြအပ်ပါတယ်ခင်ဗျား။ အားလုံးကျေးဇူး တင်ပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ကွတ်ခိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတီခွန်မြတ် တင်သွင်းတဲ့အဆိုကို ကိုယ်စားလှယ်တစ်ဦးက ထောက်ခံသွား ပါတယ်။ ဒီအဆိုကို လက်ခံဆွေးနွေးရန် သင့်၊ မသင့် လွှတ်တော်ရဲ့ ဆန္ဒရယူပါမယ်။ ဦးတီခွန်မြတ် တင်သွင်းတဲ့အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူ ရှိပါသလားခင်ဗျား။ လွှတ်တော်ကိုယ်စားလှယ်များခင်ဗျား။ ကွတ်ခိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတီခွန်မြတ် တင်သွင်းတဲ့အဆိုနှင့်စပ်လျဉ်းပြီး လွှတ်တော်က သဘောတူတဲ့အတွက် လက်ခံဆွေးနွေးရန် ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစည်းအဝေးကို မိနစ် ၃၀ ခန့် ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များ အစည်းအဝေးခန်းမအတွင်းမှ ပြန်လည် ထွက်ခွာနိုင်ကြပါပြီခင်ဗျား</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင် တော့မှာ ဖြစ်ပါတယ်ခင်ဗျား</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ဦးတီခွန်မြတ်၊ ကွတ်ခိုင်မဲဆန္ဒနယ်၏ အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်းဥက္ကဋ္ဌကကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ကွတ်ခိုင်မဲဆန္ဒနယ်မှ ဦးတီခွန်မြတ် တင်သွင်းတဲ့အဆိုကို ဆွေးနွေးမယ့်ရက်ကို ထပ်မံကြေညာပါမယ်။ ဆွေးနွေးလိုတဲ့ လွှတ်တော် ကိုယ်စားလှယ်များအနေနဲ့ ၂၀၁၂ ခုနှစ်၊ ဇူလိုင်လ ၁၂ ရက် ၁၃၀၀ နာရီအရောက် ပြည်သူ့လွှတ်တော် ဒုတိယညွှန်ကြားရေးမှူးချုပ်ထံ အမည်စာရင်းတင်သွင်းဖို့ ဖြစ်ပါတယ်</speech>
</motion></section>
<section value="bill"><bill>
<title>ပြည်သူ့လွှတ်တော်ပညာရေးမြှင့်တင်မှုကော်မတီက တင်သွင်းသော ၂၀၁၂ ခုနှစ် အခြေခံ ပညာရေးဥပဒေကြမ်းနှင့်စပ်လျဉ်း၍ ပြင်ဆင်ချက် အဆို တင်သွင်းထားသည့် တစ်ပိုဒ်ချင်းစီအလိုက်ဆက်လက်ဆွေးနွေး၍ အတည်ပြုရန် လွှတ်တော်၏အဆုံးအဖြတ်ရယူခြင်း</title>
<speech type="speaker">အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ ၂၀၁၂ ခုနှစ် အခြေခံပညာရေး ဥပဒေကြမ်းနဲ့ စပ်လျဉ်းပြီး လွှတ်တော်ကိုယ်စားလှယ်များအနေဖြင့် အမှတ်စဉ် ၁၁ အခန်း(၂) အပိုဒ် ၃ အပိုဒ်ခွဲ(က)ထိ ဆွေးနွေးအတည်ပြုခဲ့ပြီး ဖြစ်ပါသည်။ ယခုကျန်ရှိတဲ့ အပိုဒ်၊ အပိုဒ်ခွဲအလိုက် ဆက်လက်ဆွေးနွေးပြီး လွှတ်တော်ရဲ့ ဆန္ဒရယူသွားပါ့မယ်။ ကန့်လန့်ဖြတ်ဇယားကို အသုံးပြုပါမယ်။ စာမျက်နှာ ၄ ဖြစ်ပါတယ်။ အစီအစဉ် ၁၂ အခန်း(၃) အပိုဒ် ၄ ဥပဒေကြမ်းကော်မတီက ဆွေးနွေးဖို့ ဖိတ်ခေါ်ပါတယ်</speech>
<speech><mp id="281">ဦးခင်မောင်မြင့်(ဇီးကုန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ပြည်သူ့လွှတ်တော် ဥပဒေကြမ်းကော်မတီဝင်၊ ဇီးကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့်ဖြစ်ပါတယ်။ ၂၀၁၂ ခုနှစ် အခြေခံပညာရေးဥပဒေကြမ်း မူလပြဋ္ဌာန်းချက် အမှတ်စဉ် ၁၂ အခန်း(၃) အပိုဒ် ၄ တွင် အခြေခံပညာအဆင့်ကို (က) မူလတန်းအဆင့် (ခ) အလယ်တန်းအဆင့် (ဂ) အထက်တန်းအဆင့်ဟူ၍ ဖော်ပြပါရှိပါတယ်။ အဆိုပါပြဌာန်းချက်မှာ အခြေခံပညာရေးဥပဒေကြမ်းရဲ့ ပညာအဆင့်အတန်း သတ်မှတ် ပိုင်းခြားသော အပိုဒ်ဖြစ်ပါတယ်။ မူလပြဋ္ဌာန်းချက်မှာ အခြေခံပညာအဆင့်ကို (က) မူလတန်းအဆင့် (ခ) အလယ်တန်းအဆင့် (ဂ) အထက်တန်းအဆင့်ဟူ၍ ဖော်ပြထားသည့်အတွက် ရှင်းလင်းပြည့်စုံပြီဖြစ်နေပါတယ်။ ဥပဒေတစ်ရပ်ရေးဆွဲရာမှာ ခက်ခဲရှုပ်ထွေးသော အကြောင်းအရာ များကိုပင် ရှင်းလင်းစွာဖော်ပြနိုင်စွမ်းရှိရပါမယ်။ သို့ပါ၍ ပညာရပ်ဆိုင်ရာဝေါဟာရများကို အများ ပြည်သူဖတ်ရှုနားလည်နိုင်စေရန် ရှင်းလင်းတိကျစွာဖြင့် အဓိပ္ပာယ်ဖွင့်ဆိုပေးရန် လိုအပ်ပါတယ်။ ထို့ကြောင့် မူလဥပဒေပြဋ္ဌာန်းချက်မှာ ရှင်းလင်းပြည့်စုံနေပြီးဖြစ်ပါသဖြင့် မူလပြဋ္ဌာန်းချက်အရသာ အတည်ပြုပေးနိုင်ပါရန် မိမိတို့ဥပဒေကြမ်းကော်မတီအနေဖြင့် လေးစားစွာ တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">ဒေါ်နန်းစေကွာ ဆွေးနွေးဖို့ ဖိတ်ခေါ်ပါတယ်</speech>
<speech><mp id="194">ဒေါ်နန်းစေချာ(ဘားအံမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးရှင့်။ အမှတ်စဉ် ၁၂ အခန်း(၃)အပိုဒ် ၄ ပါမူလပြဋ္ဌာန်းချက် အခြေခံပညာကို အောက်ပါအတိုင်း ပိုင်းခြားကန့်သတ်ရ မည်လို့ ရေးထားပါတယ်။ ဒီနေရာမှာ အခြေခံပညာကို ဆိုတဲ့နေရာမှာ ပိုမိုပြည့်စုံအောင် ကျွန်မက အခြေခံပညာအဆင့်ကို ဆိုပြီး ပြန်လည်ပြီးတော့ ပြင်ဆင်ထားပါတယ်။ ဥပဒေကြမ်းကော်မတီနဲ့လည်း ပြန်လည်ညှိနှိုင်းဆွေးနွေးပြီးဖြစ်တဲ့အတွက် ဒီမူလပြင်ဆင်ချက်အတိုင်းပဲ အခြေခံပညာအဆင့်ဆိုတဲ့ စာလုံးကို ပြန်လည်ပြီးထည့်ထားပါတယ်။ ပြီးတော့ (က)၊ (ခ)၊ (ဂ)မှာ ပါရှိတဲ့ အခြေခံပညာ မူလတန်းအဆင့်၊ အခြေခံပညာအလယ်တန်းအဆင့်၊ အခြေခံပညာအထကတန်းအဆင့် ဆိုတဲ့ ကျွန်မရဲ့ ပြင်ဆင်ချက်ကိုတော့ ဥပဒေကြမ်းကော်မတီရဲ့ သဘောတူချက်အတိုင်း၊ မူလပြင်ဆင်ချက်အတိုင်း ပြန်လည်ထားရှိဖို့ သဘောတူခဲ့ပါတယ်ရှင်။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>မူလပြဋ္ဌာန်းချက် ပြည့်စုံပါတယ်။ မူလပြဋ္ဌာန်းချက် ဥပဒေကြမ်းကော်မတီ ရဲ့ တင်ပြချက်အတိုင်း ဆောင်ရွက်ရန် ပိုသင့်လျော်ပါတယ်လို့ ပြောကြားလိုပါတယ်။</speech>
<speech type="speaker">ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁၃ ဥပဒေကြမ်းကော်မတီမှ ဆွေးနွေးဖို့ ဖိတ်ခေါ်ပါတယ်</speech>
<speech><mp id="281">ဦးခင်မောင်မြင့်(ဇီးကုန်းမဲဆန္ဒနယ်)</mp>၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၁၃ အခန်း(၃) အပိုဒ် ၅ အပိုဒ်ခွဲ (ဂ) မူလပြဋ္ဌာန်းချက်တွင် အခြေခံပညာအဆင့်အလိုက် အတန်းများကို အောက်ပါအတိုင်းသတ်မှတ်ရမည်။ (က) မူလတန်းအဆင့်တွင် တစ်တန်းလျှင် တစ်နှစ်တာစီ သင်ကြားရပြီး အတန်းငါးတန်း ရှိစေရမည်။ မူလတန်းအဆင့်ကျောင်းဝင်ခွင့် အသက်ကန့်သတ်ချက်ကို ပြည်ထောင်စုအစိုးရက အခါအားလျော်စွာ သတ်မှတ်ပေးရမည်ဟု ဖော်ပြပါရှိပါတယ်။ မိမိတို့ ဥပဒေကြမ်းကော်မတီအနေဖြင့် (က) မူလတန်းအဆင့်တွင် တစ်တန်းလျှင် တစ်နှစ်သင်ကြားရပြီး အတန်းငါးတန်းရှိစေရမည်။ မူလတန်းအဆင့်ကျောင်းဝင်ခွင့် အသက်ကန့်သတ်ချက်ကို ပြည်ထောင်စု အစိုးရအဖွဲ့က အခါအားလျော်စွာ သတ်မှတ်ပေးရမည်ဟု ပြင်ဆင်ရန် တင်ပြထားရှိပါတယ်။ မူလပြဋ္ဌာန်းချက်တွင် ပြည်ထောင်စုအစိုးရကဟူသောစကားရပ်အား ပြည်ထောင်စုအစိုးရအဖွဲ့ကဟု ပြင်ဆင်ရန် တင်ပြထားခြင်းဖြစ်ပါတယ်။ တင်ပြရတဲ့ အကြောင်းရင်းကတော့ ဖွဲ့စည်းပုံအခြေခံဥပဒေ ပုဒ်မ ၂၀၀ ညီညွတ်စေရန်လည်းကောင်း၊ ဥပဒေကြမ်းအမှတ်စဉ် ၃ အခန်း(၁) အပိုဒ် ၁ အပိုဒ်ခွဲ(ခ)တွင် ပြည်သူ့လွှတ်တော်မှလည်း ပြည်ထောင်စုအစိုးရအဖွဲ့ဟု အတည်ပြုပြီးဖြစ်ပါတယ်။ ထို့အတူ ဥပဒေ တစ်ရပ်ရေးဆွဲရာမှာလည်း ဥပဒေတစ်ခုလုံး ရှေ့နောက်ညီညွတ်ရမှာဖြစ်ပါသဖြင့် မိမိတို့ဥပဒေကြမ်းကော်မတီအနေဖြင့် ပြည်ထောင်စုအစိုးရဟူသော စကားရပ်အား ပြည်ထောင်စုအစိုးရအဖွဲ့ဟု ပြင်ဆင်ရန် တင်ပြထားခြင်း ဖြစ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ တင်ပြချက်ကို သဘောတူပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၁၄ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="281">ဦးခင်မောင်မြင့်(ဇီးကုန်းမဲဆန္ဒနယ်)</mp>၂၀၁၂ ခုနှစ် အခြေခံပညာရေးဥပဒေကြမ်း မူလပြဋ္ဌာန်းချက် အမှတ်စဉ် ၁၄ အခန်း(၃) အပိုဒ်(၅) အပိုဒ်ခွဲ (ဂ)တွင် အထက်တန်းအဆင့်တွင် အခြေခံ ပညာပြီးမြောက်သည်ဟု ပြည်ထောင်စုအစိုးရက သတ်မှတ်သော အတန်းအထိ တစ်နှစ်တာစီ သင်ကြားရသည့်အတန်းများရှိသည်ဟု ဖော်ပြပါရှိပါသည်။ မိမိတို့ဥပဒေကြမ်းကော်မတီအနေဖြင့် အထက်တန်းအဆင့်တွင် တစ်တန်းလျှင် တစ်နှစ်သင်ကြားရသည့် အတန်းနှစ်တန်းရှိစေရမည်ဟု ပြင်ဆင်ရန် ဖော်ပြထားပါသည်။ သို့သော် ပြန်လည်လေ့လာဆန်းစစ်ကြည့်ရာတွင် အထက်တန်း အဆင့်တွင် တစ်တန်းလျှင် တစ်နှစ်သင်ကြားရသည့် အတန်းနှစ်တန်းရှိစေရမည်ဟု ဖော်ပြချက်မှာ ဘောင်ခတ်ထားသည့်သဘော သက်ရောက်နေသကဲ့သို့ ဖြစ်နေပါသည်။ အခြေခံပညာအဆင့် အဆင့်အတန်းမြင့်မားလာစေရန် ခေတ်စနစ်နှင့်အညီ ပြောင်းလဲလိုက ပြောင်းလဲနိုင်စေရန် လည်းကောင်း၊ ပညာရည်မြင့်မားစေရန်နှင့် နိုင်ငံတကာအဆင့်မီစေရန်လည်းကောင်း၊ အိမ်နီးချင်းနိုင်ငံ များတွင်လည်း အထက်တန်းအဆင့်ကို တစ်နှစ်သင်ကြားရပြီး အတန်း သုံး တန်းအထိသင်ကြား နေရကြောင်း လေ့လာတွေ့ရှိရပါသည်။ သို့ပါ၍ မူလပြဋ္ဌာန်းချက်တွင် ဖော်ပြထားသည့်အချက်မှာ တိုးရင်လျှော့ရင် ရနိုင်သည့် ရည်ရွယ်ရင်းပါရှိသည့်အတွက် ပြည်သူ့လွှတ်တော်ပညာရေးမြှင့်တင်မှု ကော်မတီနှင့် ညှိနှိုင်းသဘောတူညီချက်အရ မူလပြဋ္ဌာန်းချက်အတိုင်းသာ အတည်ပြုပေးနိုင်ပါရန် မိမိတို့ဥပဒေကြမ်းကော်မတီအနေဖြင့် လေးစားစွာ တင်ပြအပ်ပါသည်ခင်ဗျား။</speech>
<speech type="speaker">ဒေါက်တာချမ်းငြိမ်း ဆွေးနွေးပေးပါ</speech>
<speech>ဒေါက်တာချမ်းငြိမ်း(ဥက္ကဋ္ဌ၊ ပညာရေးမြှင့်တင်မှုကော်မတီ။ ။လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၁၄ အခန်း(၃)ရဲ့ အပိုဒ် ၅ အပိုဒ်ခွဲ(ဂ)ကို ဆွေးနွေးမှာ ဖြစ်ပါတယ်။ ပညာရေးမြှင့်တင်မှုကော်မတီအနေနဲ့ မူလပြဋ္ဌာန်းချက်အဆိုကို အထက်တန်းအဆင့်တွင် အခြေခံပညာ ပြီးမြောက်သည်ဟု ပြည်ထောင်စုအစိုးရက သတ်မှတ်သော အတန်းအထိ တစ်နှစ်တာစီသင်ကြား ရမည့်အတန်းများ ရှိစေရမည်ဟု အဆိုပြုခဲ့ပါတယ်။ ကျွန်တော်တို့နဲ့ ပညာရေးဝန်ကြီးဌာနရယ်၊ ပညာရေးမြှင့်တင်မှုကော်မတီရယ်၊ ဥပဒေကြမ်းကော်မတီတို့ရယ် အသေးစိတ်ညှိနှိုင်းဆွေးနွေးချက်အရ အခန်း(၃)ရဲ့ အပိုဒ် ၅ အပိုဒ်ခွဲ(ဂ)ကို မူလပြဋ္ဌာန်းချက်အတိုင်းထားရှိရန် သဘောတူထားသဖြင့် ပြင်ဆင်ချက် မရှိတော့ပါသဖြင့် မူလပြဋ္ဌာန်းချက်ကို ပြဋ္ဌာန်းရန် သဘောတူညီပါကြောင်း လေးစားစွာ တင်ပြအပ်ပါ တယ်ခင်ဗျား။</speech>
<speech type="speaker">ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>မူလပြဋ္ဌာန်းချက် ပြည့်စုံသည်ဖြစ်ပါ၍ မူလပြဋ္ဌာန်းချက်အတိုင်း ဆောင်ရွက်ရန် သဘောတူပါတယ်။</speech>
<speech type="speaker">ဒါကြောင့် မူလပြဋ္ဌာန်းချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁၅ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များခင်ဗျား။ ကျွန်တော်ကတော့ ဥပဒေကြမ်းကော်မတီဝင် စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုးစိုး ဖြစ်ပါတယ်။ ဥပဒေကြမ်းကော်မတီရဲ့ ကိုယ်စား တင်ပြသွားမှာ ဖြစ်ပါတယ်။ ၂၀၁၂ ခုနှစ် အခြေခံ ပညာရေးဥပဒေကြမ်း အမှတ်စဉ် ၁၅ အခန်း(၃) အပိုဒ် ၅ အပိုဒ်ခွဲ(ဃ)နှင့် ပတ်သက်၍ မူလအဆိုပြု ချက်မှာ အခြေခံပညာအဆင့်အလိုက် အတန်းသတ်မှတ်ချက်နှင့် စာသင်နှစ်တစ်နှစ် သင်ချိန်နာရီ တစ်နှစ်သတ်မှတ်ချက်တို့ကို ပြည်ထောင်စုအစိုးရ၏ သဘောတူညီချက်ဖြင့် ပြင်ဆင်သတ်မှတ်နိုင် သည်ဟူ၍ဖြစ်ပါတယ်။ ဥက္ကဋ္ဌကြီးခင်ဗျား။ မူလအဆိုပြုချက်အား အဓိပ္ပာယ်ပိုမိုပြည့်စုံစေရန်နှင့် ရှေ့နောက်ညီညွတ်မှုရှိစေရန် လိုအပ်ပါသဖြင့် စာသင်နှစ်ဆိုသည့်စကားရပ်သည် ထည့်သွင်းဖော်ပြရန်မလိုအပ်၍လည်းကောင်း၊ ဥပဒေကြမ်းတွင်ပါရှိသော ပြည်ထောင်စုအစိုးရဆိုသည့် စကားရပ် အားရှေ့နောက်ညီညွတ်စေရန် လိုအပ်ပါသဖြင့် ပြည်ထောင်စုအစိုးရအဖွဲ့ဟူ၍လည်းကောင်း လုပ်ငန်း တာဝန်ထမ်းဆောင်ရန် တာဝန်သတ်မှတ်ချက်ကို တိကျစွာဖော်ပြရန် လိုအပ်ပါသဖြင့် ပညာရေးဝန်ကြီး ဌာနဆိုသည့်စကားရပ်ကို ဖြည့်စွက်ပြီး မူလအဆိုပြုချက်အား အခြေခံပညာအဆင့်အလိုက် အတန်း သတ်မှတ်ချက်နှင့် တစ်နှစ်သင်ချိန်နာရီသတ်မှတ်ချက်တို့ကို ပြည်ထောင်စုအစိုးရအဖွဲ့၏ သဘော တူညီချက်ဖြင့် ပညာရေးဝန်ကြီးဌာနက ပြင်ဆင်သတ်မှတ်နိုင်သည်ဟု၍ အတည်ပြုပြဋ္ဌာန်းပေးနိုင် ပါရန် လေးစားစွာဖြင့် တင်ပြအပ်ပါသည်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ ပြင်ဆင�� ဖြည့်စွက်ချက်ကို သဘောတူပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁၆ အလုံမဲဆန္ဒနယ်မှ ဦးခိုင်မောင်ရည် ဆွေးနွေးဖို့ ဖြစ်ပါတယ်</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>မင်္ဂလာပါခင်ဗျား။ ဥက္ကဋ္ဌကြီးခင်ဗျား။ အခန်း(၃) အပိုဒ် ၅ မူလအပိုဒ်ခွဲတွင် မပါတော့တဲ့ အပိုဒ်ခွဲအဖြစ် အပိုဒ်ခွဲ(င)ကို ထပ်မံဖြည့်စွက်ထားပါတယ်။ အခမဲ့မသင်မနေရမူလတန်းပညာရေးစနစ်ကို ပြည်ထောင်စုအစိုးရအဖွဲ့မှ မဖြစ်မနေ ဖော်ဆောင်ရ မည်လို့ ကျွန်တော်ထပ်မံဖြည့်စွက်ပါတယ်။ ဖြည့်စွက်ရတဲ့ ရည်ရွယ်ချက်က ဥပဒေကို စာရွက်ပေါ်မှာ တွင် ရေးဆွဲထားခြင်းမဖြစ်စေလိုဘဲ အမှန်တကယ်ဆောင်ရွက်စေလိုတဲ့ ဆန္ဒရှိပါတယ်။ ပြီးတော့ဆောင်ရွက်ရမယ့်ကိစ္စလည်းဖြစ်တယ်။ နောက် ကျွန်တော်တို့ ကြိုတင်ညှိနှိုင်းတဲ့အခါမှာတော့ တစ်နိုင်ငံ လုံးအတိုင်းအတာအထိ ဆောင်ရွက်ဖို့ လောလောဆယ်ခဲယဉ်းကြောင်း ပညာရေးဝန်ကြီးဌာနက ပြောပါတယ်။ သို့ပါ၍ ဥပဒေမှာ ထည့်သွင်းရေးဆွဲခြင်းမပြု တော့ပဲ နည်းဥပဒေမှာတော့ ထိုစကားရပ် ကို ထည့်သွင်းရေးဆွဲပေးဖို့ သဘောတူခဲ့ပါတယ်။ ဥက္ကဋ္ဌကြီးခင်ဗျား။ သို့ပါ၍ ထိုစကားရပ်ကို နည်းဥပဒေကို ထည့်သွင်းနိုင်ရေးအတွက် လွှတ်တော်မှာ မှတ်တမ်းတင်ပေးစေလိုကြောင်း လွှတ်တော် ကို တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေကြမ်းကော်မတီနဲ့ ကျွန်တော်တို့ ဦးခိုင်မောင်ရည် ကြိုတင်ညှိနှိုင်းထားရှိပြီး ဖြစ်ပါတယ်။ နည်းဥပဒေတွင် ရေးဆွဲဖော်ပြရန် သဘောတူပါတယ်ခင်ဗျား။</speech>
<speech type="speaker">ဒါကြောင့် ဦးခိုင်မောင်ရည်၊ အလုံမဲဆန္ဒနယ်ရဲ့ ပြင်ဆင်အဆိုပြုချက်ကို နည်းဥပဒေမှာ ထည့်သွင်းပေးဖို့ လွှတ်တော်မှာ မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁ရ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး ခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၁ရ အခန်း(၃) အပိုဒ် ၆ နဲ့ ပတ်သက် ပြီး မူလအဆိုပြုချက်တွင် ပြည်ထောင်စုအစိုးရက ကျောင်းအုပ်၊ ဆရာနှင့်ဝန်ထမ်းဖွဲ့စည်းပုံဇယားဖြင့် သတ်မှတ်၍ ဖွင့်လှစ်ခွင့်ပြုထားသည့်ကျောင်းများ၏အဆင့်ကို အောက်ပါအတိုင်း ခေါ်တွင်စေ ရမည်ဟူ၍ ဖြစ်ပါတယ်။ ဥက္ကဋ္ဌကြီးခင်ဗျား။ မူလအဆိုပြုချက်အား ရှေ့နောက် ညီညွတ်မှုရှိစေရန် အတွက် ပြည်ထောင်စုအစိုးရဆိုသည့်စကားရပ်အစား ပြည်ထောင်စုအစိုးရအဖွဲ့ဟူ၍ ဖြည့်စွက်ပြီး ပြည်ထောင်စုအစိုးရအဖွဲ့က ကျောင်းအုပ်၊ ဆရာနှင့်ဝန်ထမ်းဖွဲ့စည်းပုံဇယားဖြင့် သတ်မှတ်၍ ဖွင့်လှစ် ခွင့်ပြုထားသည့်ကျောင်းများရဲ့ အဆင့်ကို အောက်ပါအတိုင်း ခေါ်တွင်စေရမည်ဟူ၍ အတည်ပြု ပြဋ္ဌာန်းပေးနိုင်ပါရန် လေးစားစွာဖြင့် တင်ပြအပ်ပါသည်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဖြည့်စွက်ပြင်ဆင်ချက်ကို သဘောတူ ပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁၈ ဖြစ်ပါတယ်။ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး ခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၁၈ အခန်း(၃) အပိုဒ် ရ နဲ့ ပတ်သက် ပြီး မူလအဆိုပြုချက်တွင် ဒေသခက်ခဲမှုနှင့် လမ်းပန်းဆက်သွယ်မှုအခြေအနေအရ မူလတန်းကျောင်း သို့မဟုတ် အလယ်တန်းကျောင်းတွင် တစ်ဆင့်မြင့်ကျောင်းအဆင့် အတန်းများပါဝင်ဖွဲ့စည်းထားသည့်ကျောင်း(ခွဲ) တွဲဖက်ကျောင်းနှင့် မူလတန်းလွန်ကျောင်းများကို ကျောင်းဖွဲ့စည်းပုံအင်အားထက် မကျော်လွန်စေဘဲ ထပ်ဆောင်းဖွင့်လှစ်ထားသည့် အတန်းများ၏ သင်ကြားရေးလုပ်ငန်းများကို နီးစပ်ရာအခြေခံပညာအဆင့် တစ်ဆင့်သို့မဟုတ် တစ်ဆင့်မြင့်ကျောင်း ကြပ်မတ်ဆောင်ရွက်ရမည် ဟူ၍ဖြစ်ပါတယ်။ ဥက္ကဋ္ဌကြီးခင်ဗျား။ မူလအဆိုပြုချက်အား အဓိပ္ပာယ်ပိုမိုပြည့်စုံစေရန်အတွက် စာမျက်နှာ ၆ အမှတ်စဉ် ၁၁ အပိုဒ် ရ စာကြောင်းရေ ၈ တွင်ပါရှိသည့် တစ်ဆင့် သို့မဟုတ် နှစ်ဆင့် မြင့်ဟုရေးသားထားခြင်းအား တစ်ဆင့်မြင့် သို့မဟုတ် နှစ်ဆင့်မြင့်ဟုပြင်ဆင်ပြီး အတည်ပြုပြဌာန်းပေး နိုင်ပါရန် လေးစားစွာဖြင့် တင်ပြအပ်ပါသည်ခင်ဗျား။</speech>
<speech type="speaker">ပြည်ထောင်စုအစိုးရရဲ့ သဘောထား သိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၁၉ ဖြစ်ပါတယ်။ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ဥပဒေကြမ်းကော်မတီဝင် သိန်းထွန်းဦး ဖြစ်ပါတယ်ခင်ဗျား။ ကျွန်တော့်အနေနဲ့ အမှတ်စဉ် ၁၉ အခန်း (၄) ခေါင်းစဉ် မူလခေါင်းစဉ်မှာ အခြေခံပညာရေးကြီးကြပ်မှု ဆိုသည့်ခေါင်းစဉ်အစား အောက်မှာဖော်ပြထားသော ဥပဒေကြမ်းများအား အဓိပ္ပာယ်ပိုမိုပြည့်စုံစေရန် အတွက် အခန်း(၄) ခေါင်းစဉ်အား အခြေခံပညာရေးကောင်စီနှင့် ကော်မတီများ ဖွဲ့စည်းခြင်းဟု ပြင်ဆင်ပြောင်း လဲခြင်းဖြစ်ကြောင်း လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ခေါင်းစဉ်ပြင်ဆင်ချက်ကို သဘော တူပါတယ်ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၂၀ ဖြစ်ပါတယ်။ ဥပဒေကြမ်းကော်မတီက တင်ပြဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၂၀ အခန်း (၄) အပိုဒ် ၈။ ဒီအခန်း (၄) အပိုဒ် ၈ မှာ အပိုဒ် ၈ နဲ့ အပိုဒ် ၉ ပေါင်းပြီးတဲ့အခါမှာ ကျွန်တော်တို့ ဥပဒေကြမ်းကော်မတီက ယခင် အပိုဒ် ၈ မှာပါတဲ့ ပြည်ထောင်စုအစိုးရဆိုတဲ့ စကားအစား ပြည်ထောင်စုအစိုးရအဖွဲ့ဆိုပြီးတော့ အခြေခံဥပဒေရေးထုံးနဲ့အညီ ကျွန်တော်တို့ ထည့်သွင်းထားခြင်းဖြစ်ပါတယ်။ ဥပဒေအပြည့်အစုံ ကတော့ အပိုဒ် ၈ ပြည်ထောင်စုအစိုးရအဖွဲ့သည် အောက်ပါပုဂ္ဂိုလ်များ ပါဝင်စေလျက်အခြေခံ ပညာရေးကောင်စီကို ဖွဲ့စည်းရမည်ဟု တင်သွင်းခြင်းဖြစ်ပါတယ်။ သို့သော်လည်းပဲ အင်ဂျန်းယန် မဲဆန္ဒနယ်မှ ဒေါ်နွဲဘူ ကနေပြီးတော့မှ စေလျက်ဆိုသည့်စကားအစားသည်ဆိုတဲ့ တိကျတဲ့စကားလုံး ထည့်ပြီးတဲ့အခါမှာ ကျွန်တော်တို့ ပြည်ထောင်စုအစိုးရအဖွဲ့သည် အောက်ပါပုဂ္ဂိုလ်များပါဝင်သည့် အခြေခံပညာရေးကောင်စီကို ဖွဲ့စည်းရမည်လို့ဆိုတဲ့ ကျွန်တော်တို့ ဥပဒေကြမ်းကို တင်သွင်းတဲ့ အခါမှာ အဓိပ္ပာယ်ပိုမိုပြည့်စုံပြီးတော့ တိကျတဲ့အတွက် ဒေါ်ခွဲဘူရဲ့ တင်ပြချက်ကိုလည်း ကျွန်တော်တို့ ဥပဒေကြမ်းကော်မတီက လက်ခံပါကြောင်းလေးစွာ တင်ပြအပ်ပါတယ်ခင်ဗျား။</speech>
<speech type="speaker">ဒေါ်ခွဲဘူဆွေးနွေးဖို့ ဖြစ်ပါတယ်</speech>
<speech><mp id="171">ဒေါ်ခွဲဘူ(အင်ဂျန်းယန်မဲဆန္ဒနယ်)</mp>ကျွန်မအနေနဲ့ ဒီအပိုဒ်မှာ ဆိုလို့ရှိရင် စေလျက်ဆိုတဲ့ အသုံးအနှုန်းထက် သည်ဆိုတဲ့စကားက ပိုမိုတိကျခိုင်လုံတယ်လို့ ယူဆတဲ့အတွက် ပြင်ဆင်ထားခြင်း ဖြစ်ပါတယ်။ အဲဒီတော့ ဥပဒေကြမ်းကော်မတီကလည်း လက်ခံပြီးဖြစ်တဲ့အတွက် ထပ်မံဆွေးနွေးဖို့ အကြောင်းမရှိတော့ပါဘူး။ ကျေးဇူးတင်ပါတယ်ရှင်<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech></speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>အားလုံးညှိနှိုင်းပြီး ဖြစ်တဲ့အတွက် ပြည့်လည်းပြည့်စုံတော့ ဒေါ်ခွဲဘူရဲ့ ပြင်ဆင်ချက်ကို ကျွန်တော်တို့ သဘောတူပါတယ်ခင်ဗျား။</speech>
<speech type="speaker">ဒါကြောင့် အင်ဂျန်းယန်မဲဆန္ဒနယ်မှ ဒေါ်ခွဲဘူရဲ့ ပြင်ဆင်ချက်အဆို အတည် ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၂၁ ဖြစ်ပါတယ်။ ဥပဒေကြမ်းကော်မတီက ဆွေးနွေးဖို့ဖြစ်ပါ တယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>အပိုဒ် ၈ မှာ အပိုဒ် ၈နှင့် အပိုဒ် ၉ မူလဥပဒေကိုပေါင်းပြီးတော့ ရေးထားအတည်ပြုထားပြီးဖြစ်တဲ့အတွက် အပိုဒ် ၉ အားပယ်ဖျက်ပေးပါ ရန်လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပယ်ဖျက်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမှတ်စဉ် ၂၂ ဥပဒေကြမ်းကော်မတီနဲ့ ဦးစိုင်းဘိုးအောင်တို့အားဆွေးနွေးဖို့ ဖိတ်ခေါ်ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ အမှတ်စဉ် ၂၂ အခန်း (၄)အပိုဒ် ၉ အပိုဒ်ခွဲ (စ)မှာ ညွှန်ကြားရေးမှူးချုပ် အမှတ် (၁)အခြေခံပညာဦးစီးဌာန အဖွဲ့ဝင်အဖြစ် ဥပဒေကြမ်းကော်မတီက မူလဥပဒေအတိုင်းတင်ပြထားပါတယ်။ သို့သော်လည်းပဲ မူဆယ်မဲဆန္ဒနယ်မှ ဦးစိုင်းဘိုးအောင်အား အပိုဒ်ခွဲ (စ)မှာ ကိုယ်စားလှယ်တစ်ဦး နယ်စပ်ရေးရာဝန်ကြီးဌာန အဖွဲ့ဝင်လို့ ပြင်ဆင်ချက်အဆိုတင်သွင်းထားပါတယ်။ ဒီအသစ်ပြဋ္ဌာန်းချက်ဟာ အခြေခံဥပဒေပုဒ်မ ၂၂ (ဂ) နဲ့အညီ ထည့်သွင်းရန်သင့်တဲ့အတွက် ဥပဒေကြမ်းကော်မတီကလည်းပဲ အပိုဒ်ခွဲ (စ)ရဲ့အဓိပ္ပာယ်ပျောက်မသွား ဘဲနဲ့ အပိုဒ်ခွဲ (စ)အသစ်ဖြည့်စွက်သော်လည်း မူလအပိုဒ်ခွဲ (စ)မှ (တ)ထိ အပိုဒ်ခွဲ (ဆ)မှ (ထ)ထိဖြစ် သွားတဲ့အတွက် မူဆယ်မဲဆန္ဒနယ်မှ ဦးစိုင်းဘိုးအောင်တင်သွင်းသော အပိုဒ်ခွဲ (စ)အပိုဒ်ခွဲအား ကိုယ်စားလှယ်တစ်ဦး နယ်စပ်ရေးရာဝန်ကြီးဌာန အဖွဲ့ဝင်ဆိုသည့် အပိုဒ်ခွဲ (စ)ကို ကျွန်တော်တို့ သဘောတူကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type="speaker">မူဆယ်မဲဆန္ဒနယ်မှ ဦးစိုင်းဘိုးအောင် ဆွေးနွေးဖို့ ဖြစ်ပါတယ်</speech>
<speech><mp id="443">ဦးစိုင်းဘိုးအောင်(မူဆယ်မဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌကြီး ခင်ဗျား။ အခြေခံပညာရေးဥပဒေကြမ်းရဲ့ အခန်း(၄) အခြေခံပညာရေးကြီးကြပ်မှုအပိုဒ် ၉ အခြေခံ ပညာရေးကောင်စီတွင်အောက်ပါပုဂ္ဂိုလ်များ ပါဝင်စေရမည်ဆိုပြီးတော့ ဖွဲ့စည်းပုံပါ အဖွဲ့ဝင်ပုဂ္ဂိုလ် များကို ဖော်ပြထားတဲ့နေရာမှာ မူလပြဋ္ဌာန်းချက်မှာ မပါဝင်တဲ့ပုဂ္ဂိုလ်တစ်ဦးကို ကျွန်တော်ဖြည့်စွက် ထည့်သွင်းလိုခြင်းဖြစ်ပါတယ်။ ဖြည့်စွက်ထည့်သွင်းလိုတဲ့ ပုဂ္ဂိုလ်ကတော့ ကိုယ်စားလှယ်တစ်ဦး နယ်စပ်ရေးရာဝန်ကြီးဌာန အဖွဲ့ဝင်လို့ဖြည့်စွက်လိုခြင်းဖြစ်ပါတယ်။ ကျိုးကြောင်းဖော်ပြချက်အနေနဲ့ ကတော့ အခန်း (၂) ရည်မှန်းချက်များ အပိုဒ် ၃ အပိုဒ်ခွဲ (ခ)မှာ တိုင်းရင်းသားအချင်းချင်းစည်းလုံးညီညွတ်မှု၊ချစ်ကြည်လေးစားမှုနှင့် ရိုင်းပင်ကူညီမှုများ တိုးတက်ဖြစ်ထွန်းလာစေရန်ဆိုတဲ့ တိုင်းရင်းသား များနဲ့ စပ်လျဉ်းတဲ့ ရည်မှန်းချက်ပါဝင်ပါတယ်။ အဲ့ဒီရည်မှန်းချက်အကောင်အထည်ဖော်ဆောင်နိုင်ဖို့ အတွက် အခြေခံပညာရေးကောင်စီမှာ တိုင်းရင်းသားများအရေးကို တာဝန်ယူရတဲ့ ဝန်ကြီးဌာနရဲ့ ကိုယ်စားလှယ်တစ်ဦး ပါဝင်ဖို့လိုအပ်ပါတယ်။ စစ်မှန်တဲ့ဒီမိုကရေစီအနှစ်သာရ ပြည့်ဝတဲ့ ပြည်ထောင်စုသမ္မတမြန်မာနိုင်ငံတော် တည်ဆောက်ရေးမှာ တိုင်းရင်းသားအချင်းချင်းစည်းလုံး ညီညွတ်မှုချစ်ကြည်လေးစားမှုနှင့် ရိုင်းပင်းကူညီမှုများ တိုးတက်ဖြစ်ထွန်းရေးဟာ အရေးတကြီး လိုအပ် တဲ့အချက်ဖြစ်ပါတယ်။ ကျောင်းသားအရွယ်က အဲ့ဒီစိတ်ဓာတ်များ ရှင်သန်ဖြစ်ထွန်းစေဖို့အတွက် တိုင်းရင်းသားအချင်းချင်းသံသယကင်းရှင်းသော နားလည်မှု၊ ယုံကြည်မှုရရှိရေးအတွက် မြို့နယ်စု အသီးသီးရဲ့ ယဉ်ကျေးမှုဓလေ့တွေ၊ စစ်မှန်တဲ့သမိုင်းကြောင်းများ စတာတွေကို သိရှိနားလည်ဖို့လိုအပ် ပါတယ်။ ဥပမာအားဖြင့် ယခင်ခေတ်ကာလများက federal ဆိုတဲ့သမိုင်းကြောင်းလာစကားရပ်ကို လွဲမှားတဲ့ အဓိပ္ပာယ်ကောက်ယူမှုဖြစ်စေဖို့အတွက် အတင်းရိုက်သွင်းခဲ့လို့ တိုင်းရင်းသားများကြား နားလည်မှု လွဲမှားခဲ့ရတဲ့ သံသယပွားပြီးတော့ ပဋိပက္ခတွေအမျိုးမျိုးဖြစ်လာခဲ့ရတာကို ရှောင်ရှားနိုင်ဖို့ အတွက် သမိုင်းအမှန်ကို အခြေခံကျောင်းသားဘဝကတည်းက သိရှိနားလည်ဖို့ ထည့်သွင်းသင်ကြား ပေးဖို့လိုအပ်ပါတယ်။ ဒါကြောင့်မို့လို့ အခြေခံပညာရေးကောင်စီမှာ တိုင်းရင်းသားအရေးကို တာဝန်ယူ ရတဲ့ ဝန်ကြီးဌာနရဲ့ ကိုယ်စားလှယ်တစ်ဦး မဖြစ်မနေပါဝင်ထည့်သွင်းပေးဖို့လိုအပ်ကြောင်း အဆိုပြု တင်ပြရခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>အသစ်ဖြည့်စွက်ချက်ကို သဘောတူညီ ပါတယ်။</speech>
<speech type="speaker">ဒါကြောင့် မူဆယ်မဲဆန္ဒနယ်မှ ဦးစိုင်းဘိုးအောင် အဆိုပြုချက် အတည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမှတ်စဉ် ၂၃ ဥပဒေကြမ်းကော်မတီက ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>အခန်း (၄) အပိုဒ် ၉ အပိုဒ်ခွဲ (ပ) ပြည်ထောင်စုအစိုးရအဖွဲ့က တာဝန်ပေးအပ်သည့် ပုဂ္ဂိုလ်များအဖွဲ့ဝင်များကို ဥပဒေကြမ်းကော်မတီက နေပြီးတော့ အခြေခံဥပဒေရေးထုံးနှင့်အညီ ဖြစ်စေရန်လည်းကောင်း၊ အဓိပ္ပာယ်ပိုမိုပြည့်စုံရန် လည်းကောင်း ပြင်ဆင်၍ အဆိုပြု တင်ပြအပ်ပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါကြောင်း တင်ပြပါတယ်ခင်ဗျား</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ၂၄ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>အခန်း (၄) အပိုဒ် ၁၀ အစား အပိုဒ် ၉ အခြေခံပညာရေးကောင်စီ၏ လုပ်ငန်းတာဝန်များမှာ အောက်ပါအတိုင်းဖြစ်သည်။ မူလပြဋ္ဌာန်းချက်မှာ ဖြစ်စေရမည်ဆိုသည့် စကားရပ်အစား ဖြစ်သည်ဆိုတဲ့စကားအား ဥပဒေအရေးအသား ပိုမိုကျစ်လျစ် စေရန်အတွက် ဥပဒေကြမ်းကော်မတီမှ ရေးသားတင်သွင်းခြင်း ဖြစ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>သဘောတူညီပါတယ်ခင်ဗျား</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ၂၅ ဖြစ်ပါတယ်။ ဥပဒေကြမ်းကော်မတီနဲ့ ဒေါ်ခင်စောဝေ၊ ရသေ့တောင်မဲဆန္ဒနယ်တို့က ဆွေးနွေးဖို့ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ အပိုဒ် ၉(က) အပိုဒ်ခွဲငယ် (၂) မူလပြဋ္ဌာန်းချက်ဖြစ်တဲ့ လုပ်ငန်းခွင်အကြိုနှင့် လုပ်ငန်းခွင် ဆရာအတတ်ပညာ သင်တန်းများ ဖွင့်လှစ်ရေးဆိုသည့် စကားရပ်အား ပြည့်စုံပြီးဖြစ်တဲ့အတွက် ဥပဒေကြမ်းကော်မတီရဲ့ တင်ပြချက်အား လက်ခံပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ဒေါ်ခင်စောဝေ ဆွေးနွေးဖို့ ဖြစ်ပါတယ်</speech>
<speech><mp id="363"> ေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးမင်္ဂလာပါ။ ကျွန်မက ဒီစာပိုဒ်မှာ ဖွံ့ဖြိုး မှုနည်းပါးသောဒေသများမှ သတ်မှတ်ပညာအရည်အချင်း ပြည့်မီသော ဒေသခံများကို ဦးစားပေး ရွေးချယ်ခန့်ထားပေးရန်ဆိုတဲ့စာပိုဒ်တစ်ခုကို အသစ်ဖြည့်စွက်ထားပါတယ်ရှင်။ ဖြည့်စွက်ရတဲ့ ရည်ရွယ်ချက်ကတော့ မြန်မာနိုင်ငံမှာရှိတဲ့ ဖွံ့ဖြိုးနည်းပါးနေတဲ့ဒေသများမှာ လမ်းပန်းဆက်သွယ်မှု ခက်ခဲခြင်းများ ရာသီဥတုမျှတမှုမရှိခြင်းများ နေထိုင်မှုဓလေ့များ ကွဲပြားခြင်းအတွက်ကြောင့် တခြားသောဒေသများမှ လာရောက်ပြီးတာဝန်ထမ်းဆောင်တဲ့ ဝန်ထမ်းများဟာဆိုရင် လုပ်ငန်းခွင်မှာ အဆင်မပြေ တာတို့၊ အခက်အခဲများတာတို့ကို တွေ့ရပါတယ်။ ဒါကြောင့် ဒီအခက်အခဲများမှ ကင်းဝေးစေဖို့အတွက်ကော ဒေသခံမှ နေထိုင်ကြတဲ့ ဒေသခံပညာတတ်လူငယ်များ အလုပ်အကိုင်အခွင့်အလမ်းရရှိဖို့ အတွက်ပါ ရည်ရွယ်ပြီးတော့ ဒီစာပိုဒ်ကို အသစ်ထပ်မံဖြည့်စွက်ရတာ ဖြစ်ပါတယ်ရှင်။ ဒါပေမယ့် ဥပဒေကြမ်းနဲ့ ဆွေးနွေးတဲ့အခါမှာတော့ နည်းဥပဒေမှာ ထည့်သွင်းမယ်လို့ သဘောတူထားပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ဥပဒေမှာတော့ မူလအတိုင်းပဲထည့်သွင်း သင့်ကြောင်း တင်ပြအပ်ပါတယ်။ ဖွံ့ဖြိုးမှုနည်းတဲ့ ဒေသမှာရှိတဲ့ ဒေသခံအဆင့်မှာဖြစ်မယ်ဆိုရင် နည်းဥပဒေနဲ့ ဆက်လက်ဆောင်ရွက်မယ်ဆိုရင် သင့်လျော်ပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက်ကို အတည်ပြုပြီး ဒေါ်ခင်စောဝေ၊ ရသေ့တောင်မဲဆန္ဒနယ်ရဲ့ တင်ပြချက်ကို နည်းဥပဒေမှာ ဖြည့်စွက်ဆောင်ရွက် ပေးမယ်ဆိုတာကို လွှတ်တော်မှာ မှတ်တမ်းတင်ထားရှိပါမယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ၂၆ ဥပဒေကြမ်းကော်မတီနဲ့ ဦးဝင်းမြင့်၊ ပြည်မဲဆန္ဒနယ်တို့ ဆွေးနွေးဖို့ ဖြစ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>ဥက္ကဋ္ဌကြီးခင်ဗျား။ အခန်း(၄) မူလ အပိုဒ် ၁၀ ကျွန်တော်တို့ ပုဒ်မခွဲ (က) အပိုဒ်ခွဲငယ် (၄) မှာ ဆရာများ၏ ပညာအရည်အချင်းသတ်မှတ်ရေး၊ မှတ်ပုံတင်ရေးနှင့် ဆရာအလုပ်ဂုဏ်သိက္ခာ ထိန်းသိမ်းကြပ်မတ်ရေးတို့ မူလပြဋ္ဌာန်းချက်ဖြစ်ပါတယ်။ ဥပဒေကြမ်းကော်မတီက အခန်း(၄) အပိုဒ် ၉ အပိုဒ်ခွဲ (က) အပိုဒ်ခွဲငယ် (၄) မှာ ဆရာများ၏ ပညာအရည်အချင်းသတ်မှတ်ရေး၊ မှတ်ပုံတင်ရေးနှင့် ကျင့်ဝတ်သိက္ခာထိန်းသိမ်းကြပ်မတ်ရေးတို့ တင်သွင်းထားပါတယ်။ သို့သော်လည်းပဲ ပြည်မဲဆန္ဒနယ်မှ ဦးဝင်းမြင့်ကနေပြီးတော့ မူလပြဋ္ဌာန်းချက် နှင့် ဥပဒေကြမ်းကော်မတီတို့ရဲ့ ပြင်ဆင်ချက်များကို ပေါင်းစပ်၍ ဆရာများ၏ ပညာအရည်အချင်း သတ်မှတ်ရေး၊ မှတ်ပုံတင်ရေးနှင့် ဆရာ့အလုပ်ဂုဏ်နှင့် ကျင့်ဝတ်သိက္ခာ ထိန်းသိမ်းကြပ်မတ်ရေး ဆိုသည့်စကားရပ်ဟာ ပိုမိုပြည့်စုံတဲ့အတွက် ဥပဒေကြမ်းကော်မတီအနေနဲ့ သဘောတူပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ဦးဝင်းမြင့်၊ ပြည်မဲဆန္ဒနယ်မှ ဆွေးနွေးဖို့ ဖြစ်ပါတယ်</speech>
<speech><mp id="271">ဦးဝင်းမြင့် (ပြည်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ အပိုဒ် ၁၀ အပိုဒ်ခွဲ(က) အပိုဒ်ခွဲငယ် (၄)မှာ မူလပြဋ္ဌာန်းချက်မှာ ဆရာတစ်ယောက်ဟာ အလုပ်ကို ဂုဏ်သိက္ခာရှိစွာ လုပ်ကိုင်နိုင်ဖို့ထိန်းသိမ်း ကြပ်မတ်ဆောင်ရွက်နိုင်ရန် ရည်ရွယ်ပြီးပြဋ္ဌာန်းထားတာကိုတွေ့ရပါတယ်။ ဥပဒေကြမ်းကော်မတီအနေနဲ့ လည်း ဆရာတစ်ယောက်ရဲ့ ကျင့်ဝတ်သိက္ခာရှိစွာ နေထိုင်နိုင်ဖို့ပြင်ဆင်ထားတာတွေ့ရပါတယ်။ ကျွန်တော့်အနေနဲ့ကျောင်းဆရာတစ်ယောက်ဟာ အလုပ်ကိုရော၊ ကျင့်ဝတ်သိက္ခာကိုပါ နှစ်ခုစလုံး ထိန်းသိမ်းနိုင်ဖို့ လိုအပ်မှာလို့ ယူဆမိတဲ့အတွက် ပုဒ်မခွဲငယ် ၄ ကို ဆရာများ၏ ပညာအရည်အချင်း သတ်မှတ်ရေး မှတ်ပုံတင်ရေးနှင့် ဆရာ့အလုပ်ဂုဏ်နှင့် ကျင့်ဝတ်သိက္ခာ ထိန်းသိမ်းကြပ်မတ်ရေးဟု ပြင်ဆင်သင့်ပါကြောင်း ဥက္ကဋ္ဌကြီးမှတစ်ဆင့် ပြည်သူ့လွှတ်တော်သို့ လေးစားစွာတင်ပြအပ်ပါတယ် ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ဦးဝင်းမြင့်၊ ပြည်မဲဆန္ဒနယ်ရဲ့ ပြင်ဆင် ဖြည့်စွက်ချက်ကို သဘောတူညီပါကြောင်းတင်ပြပါတယ်ခင်ဗျား။</speech>
<speech type="speaker">ဒါကြောင့် ဦးဝင်းမြင့်၊ ပြည်မဲဆန္ဒနယ်ရဲ့ ပြင်ဆင်အဆိုပြုချက် အတည် ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အစီအစဉ် ၂ရ ဥပဒေကြမ်းကော်မတီနှင့် ဦးစိုင်းဘိုးအောင်တို့ ဆွေးနွေး ဖို့ ဖိတ်ခေါ်ပါတယ်</speech>
<speech><mp id="458">ဦးစတီဖန်(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး နှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ပြည်သူ့လွှတ်တော် ဥပဒေကြမ်းကော်မတီဝင်၊ ကျိုင်းတုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစတီဖန် ဖြစ်ပါတယ်။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၂ရ အခန်း(၄) အပိုဒ်ခွဲငယ်(၆) ကျောင်းသုံးစာအုပ်များပြုပြင်မွမ်းမံရေးဆိုတဲ့ အချက်နဲ့ပတ်သက်ပြီးတော့ မူလပြဋ္ဌာန်းချက်ဟာ ပြည့်စုံ လုံလောက်ပြီးဖြစ်တဲ့အတွက် မူလအတိုင်း ထားရှိသင့်ပါကြောင်း ဥပဒေကြမ်းကိုယ်စား အဆိုတင်သွင်း အပ်ပါတယ်။</speech>
<speech type="speaker">ဦးစိုင်းဘိုးအောင် ဆွေးနွေးဖို့ဖိတ်ခေါ်ပါတယ်</speech>
<speech><mp id="443">ဦးစိုင်းဘိုးအောင်(မူဆယ်မဲဆန္ဒနယ်)</mp>လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်းရဲ့ အခန်း(၄) အပိုဒ် ၁၀ အပိုဒ်ခွဲ (က) အပိုဒ်ခွဲငယ် (၆) ကို ကျွန်တော် ပြင်ဆင်ခြင်းမဟုတ်ပါတယ်။ အပိုဒ်ခွဲငယ်(၆)ရဲ့ အောက်မှာ ဖြည့်စွက် အပိုဒ်ခွဲငယ်အနေနဲ့ ဖြည့်စွက်လိုခြင်းဖြစ်ပါတယ်။ အပိုဒ် ၁၀ မှာဆိုရင် အခြေခံပညာရေးကောင်စီရဲ့ လုပ်ငန်းတာဝန်များကို ဖော်ပြထားတာဖြစ်ပါတယ်။ အခြေခံပညာရေးကောင်စီရဲ့ လုပ်ငန်းတာဝန် များမှာ အပိုဒ်ခွဲငယ်(၇)အဖြစ် တိုင်းရင်းသားအချင်းချင်း စည်းလုံးညီညွတ်မှု ချစ်ကြည်လေးစားမှုနှင့် ရိုင်းပင်းကူညီမှုများ တိုးတက်ဖြစ်ထွန်းစေမည့် သင်ရိုးညွှန်းတမ်း သင်ရိုးမာတိကာများ ဖြည့်စွက်သင် ဘာသာရပ်များ ရေးဆွဲပြဌာန်းရေးဆိုတဲ့ ဖြည့်စွက်ချက်ကို ထည့်သွင်းဖို့ အဆိုပြု တင်ပြခြင်း ဖြစ်ပါတယ်။ ကျိုးကြောင်း ဖော်ပြချက်အနေနဲ့ကတော့ အခန်း(၂) ရည်မှန်းချက်များ အပိုဒ် ၃ အပိုဒ်ခွဲ (ခ)ကို အကောင်အထည်ဖော်ဆောင်နိုင်ဖို့အတွက် အခြေခံပညာရေးကောင်စီရဲ့ လုပ်ငန်းတာဝန်များမှာ တိကျ တဲ့လုပ်ငန်းတာဝန်တစ်ရပ်အဖြစ် ဖော်ပြထည့်သွင်းလိုခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ တင်ပြ အကြံပြုချက်အတိုင်း ဥပဒေမှာတော့ အပိုဒ်ခွဲငယ် (၆) ကျောင်းသုံးစာအုပ်များ ပြုပြင်မွမ်းမံရေးနှင့် လုံလောက်ပြီဟု ကျွန်တော် တင်ပြအပ်ပါတယ်ခင်ဗျား။ ဦးစိုင်းဘိုးအောင်၊ မူဆယ်မဲဆန္ဒနယ်ရဲ့ တင်ပြ ချက်နဲ့ပတ်သက်လို့ကတော့ ကျွန်တော်တို့ ပြန်ညှိပါတယ်။ လောလောဆယ် တိုင်းရင်းသားဘာသာနဲ့ ပတ်သက်ပြီးတော့ ၂ လအချိန်ပေးပြီးတော့ ပြုစုနေပြီဖြစ်ပါတယ်။ ဥပဒေမှာ မပါဘဲနဲ့ ဒီထဲကစကားလုံးလည်းကျွန်တော် နည်းနည်းတင်ပြပါမယ်။ တိုင်းရင်းသားအချင်းချင်း စည်းလုံးညီညွတ်မှု ချစ်ကြည် လေးစားမှုနှင့် ရိုင်းပင်းကူညီမှုများ တိုးတက်ဖြစ်ထွန်းစေမည့် ဖြည့်စွက်သင် ဘာသာရပ်များ ရေးဆွဲဆောင်ရွက်ရးဆိုတာ ဥပဒေအရ မဟုတ်ဘဲနဲ့ ကျွန်တော်တို့လည်း လက်တွေ့လုပ်နေပြီးဖြစ်တဲ့အတွက် နည်းဥပဒေမှာ ထည့်သွင်းရင် ပိုသင့်လျော်မယ်လို့ တင်ပြလိုပါတယ်။</speech>
<speech type="speaker">ဦးစိုင်းဘိုးအောင် ပြနလည်၍ သဘောထားပြောပါ</speech>
<speech><mp id="443">ဦးစိုင်းဘိုးအောင်(မူဆယ်မဲဆန္ဒနယ်)</mp>လေးစားအပ်ပါတဲ့ ဥက္ကဋ္ဌကြီးခင်ဗျား။ ဒီ အခြေခံပညာရေးကောင်စီရဲ့ လုပ်ငန်းတာဝန်များမှာ တိုင်းရင်းသားတွေအတွက် တိကျတဲ့ လုပ်ငန်းတာဝန်တစ်ရပ်အနေနဲ့ ထည့်သွင်းနိုင်မယ်ဆိုရင်တော့ ပိုပြီးတော့ သင့်လျော်မယ်လို့ ကျွန်တော် ယူဆ ပါတယ်။ ဒါကြောင့်မို့လို့ လွှတ်တော်ရဲ့ အဆုံးအဖြတ်ကို ခံယူချင်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဒါကြောင့် ဦးစိုင်းဘိုးအောင် ပြင်ဆင်အဆိုပြု တာကို ထောက်ခံရင် ထောက်ခံတဲ့ စက်ခလုတ်မှာ မဲပေးဖို့နဲ့ ကြားနေ၊ ကန့်ကွက် ဆိုရင် သက်ဆိုင်ရာမှာ မဲပေးဖို့ ဖြစ်ပါတယ်။ ဒါကြောင့် မို့လို့ အဆိုမှာ ဦးစိုင်းဘိုးအောင်၊ မူဆယ်မဲဆန္ဒနယ်ရဲ့ အဆိုပြုချက်ဖြစ်သော တိုင်းရင်းသားအချင်းချင်း စည်းလုံးညီညွတ်မှု၊ ချစ်ကြည်လေးစားမှုနှင့် ရိုင်းပင်းကူညီမှုများ တိုးတက်ဖြစ်ထွန်းစေမည့် ဖြည့်စွက် သင်ဘာသာရပ်များ ရေးဆွဲဆောင်ရွက်ရေးအား ထောက်ခံလျှင် ထောက်ခံနိုင်ရန်အတွက် အသင့် ဖြစ်စေလိုပါတယ်။ ဆန္ဒမဲပေးနိုင်ပါပြီ။ ထောက်ခံ ၁၃၉၊ ကန့်ကွက် ၁၉၄၊ ကြားနေ ၅၄။ ဒါကြောင့် ဦးစိုင်းဘိုးအောင်ရဲ့ အဆိုရှုံးနိမ့်ပါတယ်</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အ စီအစဉ် ၂၈ ဖြစ်ပါတယ်။ ဥပဒေကြမ်းကော်မတီနဲ့ ဦးခင်မောင်ရည်တို့ ဆွေးနွေးဖို့ဖြစ်ပါတယ်</speech>
<speech><mp id="458">ဦးစတီဖန်(အဖွဲ့ဝင်၊ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၂၈ အခန်း (၄) အပိုဒ် ၁၀ အပိုဒ်ခွဲငယ်(၁၂) မူလပြဋ္ဌာန်းချက်ကတော့ အခြေခံပညာအဆင့်အလိုက် သင့်တော်မည့်အချိန်တွင် မသင်မနေရ ဥပဒေရေးဆွဲပြဋ္ဌာန်းဆောင်ရွက်ရေး ဖြစ်ပါတယ်။ ပြည်သူ့လွှတ်တော် ဥပဒေကြမ်း ကော်မတီအနေနဲ့ အပိုဒ်ခွဲငယ် (၁၂) နဲ့ပတ်သက်ပြီးတော့ ရေးဆွဲဆိုတဲ့စကားလုံးကို ဖယ်ထားပါတယ်။ ဒီလိုဖယ်ထားခြင်း အကြောင်းအရင်းကတော့ ဥပဒေတစ်ခုကို ပြဋ္ဌာန်းတဲ့အခါမှာ စနစ်တကျ ပြင်ဆင်ရေးဆွဲပြီးမှာသာ ပြဋ္ဌာန်းနိုင်မှာဖြစ်တဲ့အတွက် ပြဋ္ဌာန်းဆိုတဲ့ စကားလုံးသည် ပြည့်စုံပြီး ကျစ်လျစ်သော ဥပဒေအရေး အသားဖြစ်တဲ့အတွက် အပိုဒ်ခွဲငယ် (၁၂) အခြေခံပညာအဆင့်အလိုက် သင့်တော်မည့်အချိန်တွင် မသင်မနေရ ဥပဒေရေးဆွဲပြဌာန်းဆောင်ရွက်ရေးဟု ပြန်လည်ပြင်ဆင် ကြောင်း အဆိုတင်သွင်းအပ်ပါ တယ်။</speech>
<speech type="speaker">ဦးခိုင်မောင်ရည် ဆွေးနွေးဖို့ ဖြစ်ပါတယ်</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ဥက္ကဋ္ဌကြီးခင်ဗျား။ အခန်း (၄) အပိုဒ် ၁၀ အပိုဒ်ခွဲငယ် (၁၂) ကျွန်တော်ပြင်ဆင်ထားတာ အခြေခံပညာအဆင့်အလိုက် သင့်တော်မည့်အချိန်တွင် အခမဲ့နှင့် မသင်မနေရ ပညာရေးစနစ်ဖော်ဆောင်ရန်ဆိုပြီးပြင်ပါတယ်။ ဖွဲ့စည်းပုံအခြေခံဥပဒေ အခန်း(၁) နိုင်ငံတော်အခြေခံမူများ ပုဒ်မ ၂၈ မှာ နိုင်ငံတော်သည် အပိုဒ်ခွဲ(ဂ) မှာ အခမဲ့ပညာရေးစနစ် ဖော်ဆောင်ရမည်ဆိုတဲ့စကားရပ်ပါပါတယ်။ အဲဒီမှာ အခု အခြေခံပညာအဆင့်အလိုက်ဆိုတဲ့ စကားရပ် ဖြစ်တဲ့အတွက် အဆင့်အလိုက်မှာ မူလတန်းအဆင့်၊ အလယ်တန်းအဆင့်၊ အထက်တန်းအဆင့် ရှိတဲ့ အတွက် ဒီဆိုရှယ်လစ်ခေတ် ၁၉၇၅ မှာ မူလတန်းမသင်မနေရ၊ ၁၉၉၀ အလယ်တန်းမသင်မနေရ၊ ၂၀၁၀ အထက်တန်းမသင်မနေရဆိုပြီးတော့ သတ်မှတ်ခဲ့တာကို တွေ့ရပါတယ်။ သို့သော် ဒီအဆင့်များ ကို အောင်မြင်စွာ ဖော်ထုတ်နိုင်ခဲ့ခြင်း မရှိခဲ့ပါဘူး။ အခု ကျွန်တော်တို့ လက်ရှိ ဒီမိုကရေစီ အစိုးရခေတ် မှာ ဒါတွေကို တစ်ချိန်ချိန်မှာ ဖော်ဆောင်သွားနိုင်လိမ့်မယ်လို့ ကျွန်တော်တို့ ယုံကြည်ပါတယ်။ အဲဒီ အတွက် မူလတန်းမှာတော့ အခမဲ့နဲ့ မသင်မနေကိုတွဲထားပြီး အခမဲ့ မသင်မနေရ မူလတန်းပညာရေး စနစ်ဆိုပြီးသတ်မှတ်ထားပါတယ်။ အခု အခြေခံပညာအဆင့်အလိုက် ဖြစ်တဲ့အတွက် မူလတန်း၊ အလယ်တန်း၊ အထက်တန်း ၃ မျိုးရှိတဲ့အတွက် အခမဲ့နှင့် မသင်မနေရကို ကြားထဲမှာ နှင့် ဆိုတဲ့ စကား လုံးခွဲထားခြင်းဟာ လိုအပ်ရင် အခမဲ့ဖြစ်မယ်။ အခမဲ့မရနိုင်သေးရင် မသင်မနေရ တစ်မျိုးပဲဖြစ်မယ်။ သို့သော် မူလတန်းကိုတော့ အခမဲ့ မသင်မနေရ တွဲထားတာဖြစ်ပါတယ်။ အဲဒီအတွက် အခမဲ့နှင့် မသင် မနေရ ပညာရေးစနစ်ဖော်ဆောင်ရန်လို့ ပြင်ထားပါတယ်။ ဖော်ဆောင်ရန်ဆိုတာ ဥပဒေမှာ ကျွန်တော်တို့ ဥပဒေရေးဆွဲနေတာဖြစ်တဲ့အတွက် ဒါဖော်ဆောင်ဖို့ပဲရှိပါတော့တယ်။ ဒီနေရာမှာ ပြဋ္ဌာန်း ဖို့မလိုအပ်တော့ပါဘူး။ ကျွန်တော်ရဲ့ တင်ပြချက်ကို အတည်ပြု ပေးပါရန် တင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>ဥပဒေကြမ်းကော်မတီရဲ့ အခြေခံ ပညာအဆင့်အလိုက် သင့်တော်မည့်အချိန်တွင် မသင်မနေရ ဥပဒေပြဋ္ဌာန်းဆောင်ရွက် ရေးဆိုတဲ့ အပိုင်းနဲ့လုံလောက်ပြီလို့ တင်ပြအပ်ပါတယ်။</speech>
<speech type="speaker">ဦးခိုင်မောင်ရည်ရဲ့ သဘောထားပြောပါ</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ဖွဲ့စည်းပုံအခြေခံဥပဒေမှာ ပါထားတဲ့ စကားရပ် ကိုက နိုင်ငံတော်သည် အခမဲ့မသင်မနေရ မူလတန်းပညာရေးစနစ် ဖော်ဆောင်ရမည်ဆိုတဲ့ စကားရပ် ပါပါတယ်။ ဒါက ဖွဲ့စည်းပုံအခြေခံဥပဒေစကားရပ်နဲ့ ကိုက်ညီစွာပါပဲ။ မသင်မနေရ ပညာရေးစနစ် ဖော်ဆောင်ရန်လို့ ကျွန်တော်အသုံးအနှုန်းက ဥပဒေစာလုံးအသုံးအနှုန်းဖြစ်ပါတယ်။ ကျွန်တော့်အနေနဲ့ ဒါကိုပဲ လက်ခံအတည်ပြု လိုပါတယ်။ ဥက္ကဋ္ဌကြီးခင်ဗျား။ လွှတ်တော်ရဲ့ အဆုံးအဖြတ်ကို ကျွန်တော့် အနေနဲ့ ခံယူလိုပါတယ်။</speech>
<speech type="speaker">ဥပဒေကြမ်းကော်မတီ ပြောရန်ရှိက ပြောပါ</speech>
<speech><mp id="315">ဦးသိန်းထွန်းဦး(အဖွဲ့ဝင်၊ဥပဒေကြမ်းကော်မတီ)</mp>ဥပဒေကြမ်းကော်မတီအနေနဲ့ ပြန်လည် ပြောကြားမှုမရှိပါဘူးခင်ဗျား။</speech>
<speech type="speaker">ဒါကြောင့် ဦးခိုင်မောင်ရည် အဆိုပြု တင်ပြချက်ဖြစ်သည့် အခြေခံ ပညာအဆင့်အလိုက် သင့်တော်မည့်အချိန်တွင် အခမဲ့နှင့်မသင်မနေရပညာရေးစနစ် ဖော်ဆောင်ရန် အဆိုကို ဆန္ဒပြုရန် အသင့်ရှိစေလိုပါတယ်။ ဆန္ဒပြု နိုင်ကြပါပြီ။ ထောက်ခံ ၈၀၊ ကန့်ကွက် ၂၆၅၊ ကြားနေ ၄၄။ ဦးခိုင်မောင်ရည်ရဲ့ အဆိုရှုံးနိမ့်ပါတယ်။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။(ဩဘာသံများ)</speech>
<speech type="speaker">အမှတ်စဉ် ၂၉ ဥပဒေကြမ်းကော်မတီမှဆွေးနွေးဖို့ ဖြစ်ပါတယ်</speech>
<speech><mp id="458">ဦးစတီဖန်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော လွှတ်တော်ဥက္ကဋ္ဌကြီး ခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၂၉ အခန်း(၄) အပိုဒ် ၁၀ အပိုဒ်ခွဲ(ခ)တွင် မူလပြဋ္ဌာန်းချက်ကတော့ အခြေခံပညာရေးဆောင်ရွက်ချက်များအပေါ် လစဉ်လေ့လာသုံးသပ်၍ လူ့စွမ်းအားအရင်းအမြစ်များဖွံ့ဖြိုးတိုးတက်ရေးကို ထိရောက်စွာအကျိုးပြုနိုင်မည့် လမ်းညွှန်ချက်များချမှတ်ပေးရန်ဆိုတဲ့ မူလပြဋ္ဌာန်းချက်အပေါ်မှာ ပိုမိုပြည့်စုံအောင် ယခင်ပြဋ္ဌာန်းပြီး ဥပဒေနှင့်လည်းဆီလျော်မှုရှိစေရန်၊ ဥပဒေရေးထုံးနှင့်လည်းညီစေရန်အတွက် အခြေခံပညာရေး နောက်မှာ လုပ်ငန်းဆိုတာကို ကျွန်တော်တို့ဖြည့်စွက်ပါတယ်။ ဒါကြောင့်မို့လို့ ဥပဒေကြမ်းအနေနဲ့ ပြင်ဆင်တာကတော့ အပိုဒ်ခွဲငယ်(ခ)မှာ အခြေခံပညာရေးလုပ်ငန်းဆောင်ရွက်ချက်များအပေါ် လစဉ် လေ့လာသုံးသပ်၍ လူ့စွမ်းအားအရင်းအမြစ်များဖ���ံ့ဖြိုးတိုးတက်ရေးကို ထိရောက်စွာ အကျိုးပြုနိုင်မည့် လမ်းညွှန်ချက်များ ချမှတ်ပေးရန်ဆိုတဲ့အဆိုကို ပြင်ဆင်တင်သွင်းအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားပြောပါ။</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>သဘောတူပါတယ်</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၀ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="458">ဦးစတီဖန်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော လွှတ်တော်ဥက္ကဋ္ဌကြီး ခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၃၀ အခန်း(၄) အပိုဒ် ၁၀ အပိုဒ်ခွဲ(ဂ)နှင့်ပတ်သက်ပြီးတော့ ပြည်ထောင်စုအစိုးရက ပေးအပ်သည့် အခြေခံပညာရေးကိစ္စရပ် များကိုတာဝန်ယူဆောင်ရွက်ရန်ဆိုတဲ့နေရာမှာ ဤဥပဒေရဲ့ ရှေ့အခန်းတွေမှာ ပြဋ္ဌာန်းပြီးဖြစ်တဲ့အတိုင်း အခန်း(၁)၊ အခန်း(၂)၊ အခန်း(၃)မှာလည်းပဲ ပြည်ထောင်စုအစိုးရရဲ့နောက်မှာ ကျွန်တော်တို့အဖွဲ့ဆိုတာ ကိုဖြည့်စွက်ပါတယ်။ ဒါကြောင့် ဥပဒေရေးထုံးနှင့် ညီစေရန်အတွက် အပိုဒ်ခွဲ(ဂ)ကို ပြည်ထောင်စု အစိုးရအဖွဲ့ကပေးအပ်သည့် အခြေခံပညာရေးကိစ္စရပ်များကို တာဝန်ယူဆောင်ရွက်ရန်ဆိုပြီး ပြန်လည် ပြင်ဆင်ထားပါတယ်။ လက်ခံပေးနိုင်ရန် အဆိုတင်သွင်းအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်အဆိုပြုချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၁ ဥပဒေကြမ်းကော်မတီမှတင်ပြဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီအဖွဲ့ဝင် ဒီမောဆို မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုးရယ်ဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီရဲ့ ကိုယ်စား ပြင်ဆင်တင်ပြချက်ကို တင်သွင်းသွားမှာဖြစ်ပါတယ်။ ပြင်ဆင်ချက်ဇယား ၈ အမှတ်စဉ် ၃၁ အခန်း(၄) အပိုဒ် ၁၁ မူလပြဋ္ဌာန်းချက်မှာ အခြေခံပညာရေး ကောင်စီသည် ပုဒ်မ ၁၀ ပါလုပ်ငန်းတာဝန်များကို အောက်ပါအတိုင်းကော်မတီများဖွဲ့စည်း၍ ဆောင်ရွက်နိုင်သည်လို့ပြဋ္ဌာန်းပါ ရှိပါတယ်။ မူလပြဋ္ဌာန်းချက်ရဲ့ ပုဒ်မ ၁၀ ပါစကားရပ်အစား ပြင်ဆင် တင်ပြချက်မှာ ယင်း၏လို့ အစားထိုးပြင်ဆင်ထားပါတယ်။ ပြင်ဆင်ရတဲ့အကြောင်းရင်းကတော့ ပုဒ်မ ၁၀ ပါစကားရပ်သည် ပုဒ်မတစ်ခုတည်းကိုသာ ရည်ညွှန်းထားတဲ့အတွက် ပိုမိုပြည့်စုံစေရန် အခြေခံပညာရေးကောင်စီသည် ဤဥပဒေပါလုပ်ငန်းတာဝန်အားလုံးကိုလည်းခြုံငုံမိစေရန်အတွက် ယင်း၏လို့ အစားထိုး ပြင်ဆင် ထားပြီး အပြည့်အစုံမှာ ပြင်ဆင်တင်ပြချက် အပိုဒ် ၁၀ အခြေခံပညာရေး ကောင်စီသည် ယင်း၏ လုပ်ငန်းတာဝန်များကို အောက်ပါအတိုင်းကော်မတီများဖွဲ့စည်း၍ ဆောင်ရွက် နိုင်သည်လို့ ပြင်ဆင်ချက်ကို အတည်ပြု ပေးနိုင်ပါရန်တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၂ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ ဥပဒေကြမ်းကော်မတီ)</mp>ပြင်ဆင်ချက်ဇယားစာမျက်နှာ ၉ အမှတ်စဉ် ၃၂ အခန်း(၄) အပိုဒ် ၁၂ မူလပြဋ္ဌာန်းချက် အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်း သုံးစာအုပ်ကော်မတီတွင် အောက်ပါပုဂ္ဂိုလ်များ ပါဝင်စေရမည်လို့ ပြဋ္ဌာန်းထားပါတယ်။ မူလ ြဋ္ဌာန်းချက်မှ စေဆိုတဲ့စကားလုံးကို ပယ်ဖျက်ပြီးတော့ ပြင်ဆင်တင်ပြချက်မှာ အပိုဒ် ၁၁ အခြေခံပညာ သင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီတွင် အောက်ပါပုဂ္ဂိုလ်များ ပါဝင်ရမည်လို့ ပြင်ဆင်ထားပါတယ်။ ပြင်ဆင်ရတဲ့အကြောင်းရင်းကတော့ စေကိုပယ်ဖျက်ခြင်းအား ဖြင့်တိကျပြီး အရေးအသားပိုမိုကျစ်လျစ်စေရန် ပြင်ဆင်ချက်ဖြစ်တဲ့အတွက် အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၃ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၃၃ အခန်း(၄) အပိုဒ် ၁၂ မူလပြဋ္ဌာန်းချက် အပိုဒ်ခွဲ(တ)မှာ ပြည်ထောင်စုအစိုးရခန့်ပုဂ္ဂိုလ်များ၊ အဖွဲ့ဝင်များလို့ ပြဋ္ဌာန်းပါတယ်။ ပြင်ဆင်ရန်တင်ပြချက်ကတော့ အပိုဒ်ခွဲ(တ)မှာ ပြည်ထောင်စုအစိုးရအဖွဲ့က တာဝန်ပေးအပ်သည့် ပုဂ္ဂိုလ်များ၊ အဖွဲ့ဝင်များလို့ ပြင်ဆင်ထားပါတယ်။ ပြင်ဆင်ရတဲ့အကြောင်းရင်းကတော့ အပိုဒ် ၁၂ အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီတွင် အဖွဲ့ဝင်အဖြစ် ပါဝင်ဖွဲ့စည်းမယ့် အပိုဒ် ၁၂ အပိုဒ်ခွဲ(တ)သည် ဌာနဝန်ထမ်းမဟုတ်သော ပြင်ပကပုဂ္ဂိုလ်များကို ပြည်ထောင်စုအစိုးရက တာဝန်ပေးအပ်မှာဖြစ်တဲ့အတွက် ဥပဒေရေးထုံးနှင့်ညီညွတ်ပြီး ပိုမိုဆီလျော် သည့် ပြည်ထောင်စုအစိုးရအဖွဲ့က တာဝန်ပေးအပ်သည့် ပုဂ္ဂိုလ်များ၊ အဖွဲ့ဝင်လို့ပြင်ဆင်ချက်ကို အတည်ပြုပေးပါရန် လေးစားစွာတင်ပြအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">စာမျက်နှာ ၉ အစီအစဉ် ၃၄ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="188">ဦးစိုးရယ်(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၃၄ အခန်း(၄) အပိုဒ် ၁၃ မူလပြဋ္ဌာန်းချက် အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီ၏ လုပ်ငန်းတာဝန်များမှာ အောက်ပါအတိုင်းဖြစ်စေရမည်စေဆိုတဲ့စကားလုံးကို ပယ်ဖျက်ပြီးတော့ ပြင်ဆင်တင်ပြချက်က အပိုဒ် ၁၂ အခြေခံပညာသင်ရိုးညွှန်းတမ်း၊ သင်ရိုးမာတိကာနှင့် ကျောင်းသုံး စာအုပ်ကော်မတီ၏ လုပ်ငန်းတာဝန်များမှာ အောက်ပါအတိုင်းဖြစ်သည်လို့ ပြင်ဆင်ထားသည်ကို အတည်ပြုပေးပါရန် လေးစားစွာ တင်ပြအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၃၅ ဥပဒေကြမ်းကော်မတီမှ တင်ပြဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဟားခါးမဲဆန္ဒနယ် ပြည်သူ့လွှတ်တော်ကိုယ်စားလှယ် ဥပဒေကြမ်းကော်မတီဝင် ဦးဇွန်မောင်း ဖြစ်ပါတယ်ခင်ဗျား။ ၂၀၁၂ ခုနှစ် အခြေခံပညာရေးဥပဒေကြမ်း အမှတ်စဉ် ၃၅ အခန်း(၄) အပိုဒ် ၁၃ အပိုဒ်ခွဲ(က)တွင် မူလ ပြဌာန်းချက်ပုဒ်မ ၁၀ ပုဒ်မခွဲ(က)အရဆိုသည့် စကားရပ်သည် မလိုအပ်သည့် အတွက်ပယ်ဖျက်ပြီး စာအရေးအသားဆီလျော်မှုရှိစေရန်အတွက် ရှေ့နောက်ပြောင်းပြီး ပြည်သူ့လွှတ်တော်၏ ပြင်ဆင်ရန် တင်ပြချက်ဖြစ်သော ဤဥပဒေပြဋ္ဌာန်းရသည့်နည်းဥပဒေများ၊ အခြေခံပညာရေးကောင်စီက ချမှတ် သည့် လမ်းညွှန်ချက်များနှင့်အညီ အောက်ပါလုပ်ငန်းများကိုဆောင်ရွက်ရမည်ဟု အတည်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၆ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>၂၀၁၂ ခုနှစ် အခြေခံပညာရေး ဥပဒေကြမ်း အမှတ်စဉ် ၃၆ အခန်း(၄) အပိုဒ် ၁၄ တွင် ဥပဒေရေးထုံးများနှင့် ညီညွတ်စေရန်အတွက် မူလပြဋ္ဌာန်းချက်မှ စေဟူသောစကားလုံးကိုဖြုတ်၍ ပြည်သူ့လွှတ်တော်၏ ပြင်ဆင်ရန် တင်ပြချက် ဖြစ်သော ဆရာအတတ်ပညာကြီးကြပ်ရေးကော်မတီတွင် အောက်ပါပုဂ္ဂိုလ်များပါဝင်ရမည်လို့ အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ်<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech></speech>
<speech type="speaker">အစီအစဉ် ၃ရ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>ဥပဒေကြမ်း အမှတ်စဉ် ၃ရ အခန်း(၄) အပိုဒ် ၁၄ အပိုဒ်ခွဲ (ဈ) တွင် အထက်တွင်အတည်ပြု ပြီးခဲ့သည့် အမှတ်စဉ် ၃၃ အခန်း (၄) အပိုဒ် ၁၂ အပိုဒ်ခွဲ(တ)နှင့် ရှေ့နောက်ညီညွတ်စေရန်အတွက် ပြည်ထောင်စုအစိုးရခန့်ပုဂ္ဂိုလ်များစကားရပ်အစား ပြည်ထောင်စုအစိုးရအဖွဲ့က တာဝန်ပေးအပ်သည့်ပုဂ္ဂိုလ်များဟု အတည်ပြု ပေးနိုင်ပါရန် တင်ပြအပ်ပါ တယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၈ ဥပဒေကြမ်းကော်မတီမှတင်ပြဖို့ ဖြစ်ပါတယ်</speech>
<speech><mp id="240">ဦးဇွန်မောင်း(အဖွဲ့ဝင်၊ ဥပဒေကြမ်းကော်မတီ)</mp>အမှတ်စဉ် ၃၈ အခန်း(၄) အပိုဒ် ၁၅ တွင် မူလပြဋ္ဌာန်းချက်ပါ ဖြည့်စွက်ရမည် စကားရပ်အစားတိကျသောအရေးအသားဖြစ်စေရန်အတွက် ဖြစ်သည်ဟု ဥပဒေကြမ်းကော်မတီ၏ ပြင်ဆင်ချက်အတိုင်း အတည်ပြု ပေးနိုင်ပါရန် လေးစားစွာ တင်ပြအပ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၃၉ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်မြင့်(အဖွဲ့ဝင်၊ ဥပဒေကြမ်းကော်မတီ)</mp>၂၀၁၂ ခုနှစ် အခြေခံပညာရေး ဥပဒေကြမ်း မူလပြဋ္ဌာန်းချက်အမှတ်စဉ် ၃၉ အခန်း(၄) အပိုဒ် ၁၅ အပိုဒ်ခွဲ(ဃ) ဤပုဒ်မ ၁၀ ပုဒ်မခွဲ(က)အရ အခြေခံပညာရေးကောင်စီက ချမှတ်ပေးသော လမ်းညွှန်ချက်များ၊ နည်းဥပဒေများနှင့် အညီ အောက်ပါလုပ်ငန်းများကိုဆောင်ရွက်ရမည်ဟု ဖော်ပြပါရှိပါတယ်။ မိမိတို့ဥပဒေကြမ်းကော်မတီ အနေဖြင့် ဤဥပဒေအရပြဋ္ဌာန်းသည့် နည်းဥပဒေများ၊ အခြေခံပညာရေးကောင်စီက ချမှတ်ပေးသည့် လမ်းညွှန်ချက်များနှင့်အညီ အောက်ပါလုပ်ငန်းများကိုဆောင်ရွက်ရမည်ဟု ပြင်ဆင်ရန်တင်ပြထား ပါတယ်။ ဤဥပဒေကြမ်းအမှတ်စဉ် ၃၅ အခန်း(၄) အပိုဒ် ၁၃ အပိုဒ်ခွဲ(က)အရ ပြည်သူ့လွှတ်တော်မှ အတည်ပြုပြီးသောအချက်နှင့် ညီညွတ်စေရန်လည်းကောင်း၊ ဥပဒေတစ်ရပ်လုံး ရှေ့နောက် ညီညွတ်စေရန်လည်းကောင်း ပြင်ဆင်ခြင်းဖြစ်ပါတယ်။ သို့ပါ၍ မိမိတို့ ဥပဒေကြမ်းကော်မတီမှ ပြင်ဆင်ရန် တင်ပြချက်အတိုင်း အတည်ပြု ပေးနိုင်ရန် လေးစားစွာ တင်ပြအပ်ပါတယ် ခင်ဗျာ။</speech>
<speech type="speaker">ပြည်ထောင်စုဝန်ကြီးရဲ့ သဘောထား သိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၀ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="305">ဦးခင်မောင်မြင့်(အဖွဲ့ဝင်၊ ဥပဒေကြမ်းကော်မတီ)</mp>၂၀၁၂ ခုနှစ် အခြေခံပညာရေး ဥပဒေကြမ်း မူလပြဋ္ဌာန်းချက်အမှတ်စဉ် ၄၀ အခန်း(၄) အပိုဒ် ၁၅ အပိုဒ်ခွဲငယ်(၇)တွင် ဂုဏ်သိက္ခာနှင့် ထိန်းသိမ်းကြပ်မတ်၍ဟု ဖော်ပြပါရှိပါတယ်။ မိမိတို့ ဥပဒေကြမ်းကော်မတီအနေဖြင့် (၇) ဆရာ့ ကျင့်ဝတ်ဂုဏ်သိက္ခာနှင့် ထိန်းသိမ်းကြပ်မတ်၍ဟုပြင်ဆင်ရန် တင်ပြပါတယ်။ ဤဥပဒေကြမ်း အမှတ်စဉ် ၂၆ အခန်း(၄) အပိုဒ် ၁၀ အပိုဒ်ခွဲငယ် (၄) တွင် ပြည်သူ့လွှတ်တော်မှ အတည်ပြုပြီးဖြစ် ပါသဖြင့် မိမိတို့ဥပဒေကြမ်းကော်မတီမှ တင်ပြထားသည့်အတိုင်း ပြည်မဲဆန္ဒနယ် ဦးဝင်းမြင့်တင်ပြချက် အတိုင်း အတည်ပြု ပေးနိုင်ပါရန် မိမိတို့ဥပဒေကြမ်းကော်မတီအနေဖြင့် လေးစားစွာတင်ပြအပ်ပါတယ် ခင်ဗျား။</speech>
<speech type="speaker">ဒေါက်တာ ဒေါ်အေးမြင့် ဆွေးနွေးဖို့ ဖြစ်ပါတယ်</speech>
<speech><mp id="276">ဒေါက်တာဒေါ်အေးမြင့်(ရွှေတောင်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးရှင့်။ ၂၀၁၂ ခုနှစ် အခြေခံပညာရေးဥပဒေကြမ်း အခန်း(၄) အပိုဒ်ခွဲငယ် (၇) မူလပြဋ္ဌာန်းချက်မှာ ဆရာ့အလုပ်ဂုဏ်သိက္ခာထိန်းသိမ်းကြပ်မတ်ရေးလို့ ပါရှိတာကို ကျွန်မက ဆရာ့ကျင့်ဝတ်သိက္ခာ ထိန်းသိမ်းကြပ်မတ်ရေးလို့ပြင်ဆင်တင်ပြထားပါတယ်။ အလုပ်ဂုဏ်ဆိုတာဟာ အလုပ်နဲ့ဆိုင်ပြီးတော့ ကျင့်ဝတ်သိက္ခာကလူနဲ့ဆိုင်ပါတယ်။ သိက္ခာဟာ တည်ကြည်ဖြောင့်မတ်သော ကိုယ်ကျင့်တရားကို ဆိုလိုပါတယ်။ လူကဆရာ၏ကျင့်ဝတ်ကိုလိုက်နာကျင့်ဆောင်၍ သိက္ခာစောင့်စည်းလျှင် ထိုလူလုပ်တဲ့ အလုပ်ဟာ ဂုဏ်ရှိတန်ဖိုးမြင့်တက်လာမှာဖြစ်တယ်လို့ ယုံကြည်ယူဆတဲ့အတွက် ဆရာ့ကျင့်ဝတ် သိက္ခာလို့ စကားလုံးကျစ်လျစ်စွာနဲ့ တင်ပြခဲ့ခြင်း ဖြစ်ပါတယ်။ ဒါပေမယ့် ပိုမိုထင်သာမြင်သာရှိတဲ့ ဆရာ့အလုပ်ဂုဏ်နှင့် ကျင့်ဝတ်သိက္ခာထိန်းသိမ်းကြပ်မတ်ရေးလို့ ဦးဝင်းမြင့်၊ ပြည်မဲဆန္ဒနယ်က တင်ပြ ထားတာတဲ့အတွက်ကြောင့် ကျွန်မရဲ့ တင်ပြချက်ကို ရုပ်သိမ်းပါတယ်ရှင်။</speech>
<speech type="speaker">ဦးဝင်းမြင့်၊ ပြည်က ဆွေးနွေးဖို့ ဖြစ်ပါတယ်</speech>
<speech><mp id="271">ဦးဝင်းမြင့်(ပြည်မဲဆန္ဒနယ်)</mp>လေးစားအပ်ပါတဲ့ ဥက္ကဋ္ဌကြီးခင်ဗျား။ ကျွန်တော်တင်ပြတဲ့ အပိုဒ် ၁၀ အပိုဒ်ခွဲ(က) အပိုဒ်ခွဲငယ် (၄) အားအတည်ပြု ပြဋ္ဌာန်းပြီးတဲ့အတွက် ရှေ့နောက်ညီညွတ် စေရန် ဤအပိုဒ် ၁၅ အပိုဒ်ခွဲ (က) အပိုဒ်ခွဲငယ် (၇) ကိုလည်း အတည်ပြု ပေးပါရန် တင်ပြအပ်ပါတယ်။ ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဦးဝင်းမြင့်၊ ပြည်မဲဆန္ဒနယ်ရဲ့ ပြင်ဆင် အဆိုပြုချက်ကို သဘောတူပါတယ်ခင်ဗျား။</speech>
<speech type="speaker">ဒါကြောင့် ဦးဝင်းမြင့်၊ ပြည်မဲဆန္ဒနယ်ရဲ့ ပြင်ဆင်အဆိုပြုချက်ဖြစ်သော ဆရာ့အလုပ်ဂုဏ်နှင့် ကျင့်ဝတ်သိက္ခာထိန်းသိမ်းကြပ်မတ်ရေးအဆို အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၁ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ အမှတ်စဉ် ၄၁ အခန်း(၄) အပိုဒ် ၁၅ အပိုဒ်ခွဲ(ခ) အခြေခံပညာရေးဥပဒေကြမ်း မူလအဆိုပြု အချက်မှာ ပုဒ်မခွဲ (က) ပုဒ်မခွဲငယ် (၁)နှင့်(၂)တို့တွင် ဖော်ပြထားသော လုပ်ငန်းတာဝန်များကို ဘာသာရပ်သင်ရိုးအဖွဲ့များဖွဲ့စည်း၍ အခြေခံပညာသင်ရိုး ညွှန်းတမ်း၊ သင်ရိုးမာတိကာနှင့် ကျောင်းသုံးစာအုပ်ကော်မတီနဲ့ လိုအပ်သလိုညှိနှိုင်း ဆောင်ရွက်ရ မည်။ အခြားအဖွဲ့ငယ်များကိုလည်း လိုအပ်သလိုဖွဲ့စည်းဆောင်ရွက်နိုင်သည်ဟူ၍ ဖြစ်ပါတယ်။ ဥက္ကဋ္ဌကြီးခင်ဗျား။ ရည်ညွှန်းချက်မှန်ကန်စေရန်အလို့ငှာ ပုဒ်မခွဲ(က) ပုဒ်မခွဲငယ်(၁)နှင့် (၂)တို့ဆိုသည့် စကားရပ်အစား ပုဒ်မခွဲ(က) ပုဒ်မခွဲငယ်(၁)နှင့်(၂) ဟူ၍လည်းကောင်း၊ အခြားအဖွဲ့ငယ်များကိုလည်း လိုအပ်သလို ဖွဲ့စည်းဆောင်ရွက်နိုင်သည်ဆိုသည့်စကားရပ်အစား ဥပဒေရေးထုံးဖွဲ့မှုမှန်ကန်စေရန်နှင့် ပညာရေးဆိုင်ရာ အသုံးအနှုန်းများ မှန်ကန်စေရန်အလို့ငှာ လိုအပ်သော သင်ရိုးအဖွဲ့ငယ်များကို ဖွဲ့စည်း ဆောင်ရွက်နိုင်သည်ဟူ၍အတည်ပြုပြဋ္ဌာန်းပေးနိုင်ပါရန် လေးစားစွာ တင်ပြအပ်ပါတယ် ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်။</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကိုသဘောတူညီပါကြောင်း တင်ပြပါတယ်ခင်ဗျား</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၂ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="231">ဦးစိုးစိုး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ဥက္ကဋ္ဌကြီးခင်ဗျား။ အမှတ်စဉ် ၄၂ အခန်း(၄) အပိုဒ် ၁၅ အပိုဒ်ခွဲ(င)နှင့်ပတ်သက်၍ မူလအဆိုပြုချက်မှာ စစ်ဆေးရေးအဖွဲ့ငယ်များ ဖွဲ့စည်း၍ ပညာရေးကောလိပ်များသို့ စစ်ဆေးစေပြီး သင့်တော်သည့် အကြံဉာဏ်များပြန်လည် တင်ပြစေရမည်ဟူ၍ဖြစ်ပါတယ်။ ဥက္ကဋ္ဌကြီးခင်ဗျား။ အသုံးအနှုန်း ကိုက်ညီ စေရန်လိုအပ်ပါသဖြင့် လေ့လာဆန်းစစ်ရေးအဖွဲ့ငယ်များဖွဲ့စည်း၍ ပညာရေးကောလိပ်များသို့ လေ့လာဆန်းစစ်စေပြီး သင့်တော်သည့်အကြံဉာဏ်များကို အခြေခံပညာရေးကောင်စီသို့ ပြန်လည် တင်ပြရမည်ဟု အတည်ပြုပြဋ္ဌာန်းပေးနိုင်ပါရန်တင်ပြအပ်ပါတယ်ခင်ဗျား။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၃ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေအဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ဥပဒေကြမ်းကော်မတီဝင် ဦးခင်မောင်ရွှေဖြစ်ပါတယ်။ အမှတ်စဉ် ၄၃ အခန်း(၅) မူလပြဋ္ဌာန်းချက်တွင် ခေါင်းစဉ်မှာ အခန်း(၅) ခြေခံပညာရေးစီမံခန့်ခွဲမှုလို့ ပါရှိပါတယ်။ ပြဋ္ဌာန်းပြီးဥပဒေရေးထုံးများနှင့် ဆီလျော်မှုရှိစေရန် အတွက် အခန်း(၅) အထွေထွေဟု ပြင်ဆင်အတည်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အမှတ်စဉ် ၄၄ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသောပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၄၄ အခန်း(၅) အပိုဒ် ၁ရ တွင် မူလပြဋ္ဌာန်းချက်တွင် ပညာရေးဝန်ကြီး ဌာနသည် အခြေခံပညာရေးကောင်စီနှင့် ယင်းလက်အောက်ခံကော်မတီများ၏အကူအညီဖြင့် အခြေခံ ပညာရေးစီမံခန့်ခွဲမှုကို တိုင်းဒေသကြီး၊ ပြည်နယ်အစိုးရများနဲ့ညှိနှိုင်းဆောင်ရွက်ရမည်ဟုဖော်ပြထားပါ သည်။ အရေးအသားကျစ်လျစ်စေရန်နှင့် ပြဋ္ဌာန်းပြီးဥပဒေများရဲ့ ရေးထုံးများနဲ့ညီညွတ်စေရန်အတွက် ပညာရေးဝန်ကြီးဌာနသည် အခြေခံပညာရေးစီမံခန့်ခွဲမှုကို တိုင်းဒေသကြီး သို့မဟုတ် ပြည်နယ် အစိုးရများနဲ့ ညှိနှိုင်းဆောင်ရွက်ရမည်ဟု ပြင်ဆင်အတည်ပြုပေးနိုင်ပါရန် လေးစားစွာတင်ပြအပ်ပါ တယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">အစီအစဉ် ၄၅ ဥပဒေကြမ်းကော်မတီမှ ဆွေးနွေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမှတ်စဉ် ၄၅ အခန်း(၅) အပိုဒ် ၁၈ တွင် မူလပြဋ္ဌာန်းချက်မှာ ပညာရေးဝန်ကြီးဌာန သည် ဤဥပဒေပါပြဋ္ဌာန်းချက်ကိုအောင်မြင်စွာဆောင်ရွက်နိုင်ရန်အလို့ငှာ နည်းဥပဒေ၊ အမိန့်ကြော်ငြာစာ သို့မဟုတ် ညွှန်ကြားချက်များထုတ်ပြန်နိုင်သည်ဟုပြဌာန်းထားပါတယ်။ ပြဋ္ဌာန်းခဲ့ပြီးသော ဥပဒေ၏ရေးထုံးများနဲ့ညီညွတ်မှုရှိစေရန်အတွက် ဤဥပဒေပါပြဋ္ဌာန်းချက်များကိုဆောင်ရွက်နိုင်ရန် (က) ပညာရေးဝန်ကြီးဌာနသည်လိုအပ်သောနည်းဥပဒေ၊ စည်းမျဉ်းနှင့် စည်းကမ်းများကိုထုတ်ပြန်နိုင် သည်။ (ခ) ပညာရေးဝန်ကြီးဌာနကတာဝန်ပေးအပ်သော ပုဂ္ဂိုလ် သို့မဟုတ် အဖွဲ့သည် အမိန့်ကြော်ငြာ စာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများကိုထုတ်ပြန်နိုင်သည်ဟု ပြင်ဆင်အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျာ။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ပြင်ဆင်ချက်ကို သဘောတူပါတယ် ခင်ဗျား။</speech>
<speech type="speaker">ဒါကြောင့် ဥပဒေကြမ်းကော်မတီရဲ့ ပြင်ဆင်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech>ဦးဘရှိန်(အဖွဲ့ဝင်၊ ဥပဒေကြမ်းကော်မတီဝင်)။ ။ကျွန်တော်က ဥပဒေကြမ်းကော်မတီဝင် ဦးဘရှိန်ဖြစ်ပါတယ်။ စာမျက်နှာ ၅ အမှတ်စဉ် ၁၄ နှင့် ပတ်သက်ပြီးတော့ တင်ပြစရာတစ်ခုရှိလို့ ဥက္ကဋ္ဌကြီးကို ခွင့်တောင်းချင်ပါတယ်။</speech>
<speech type="speaker">စာမျက်နှာ ၅ အမှတ်စဉ် ၁၄</speech>
<speech>ဦးဘရှိန်(အဖွဲ့ဝင်၊ ဥပဒေကြမ်းကော်မတီဝင်)။ ။အခန်း(၃) အပိုဒ် ၅ အပိုဒ်ခွဲ(ဂ) မှာဖြစ်ပါတယ်။ ဥက္ကဋ္ဌကြီးခင်ဗျား။ အဲ့ဒီမှာ ကျွန်တော်တို့ ပြင်ဆင်ချက်အဆိုပြု တဲ့ဥပဒေကြမ်းကော်မတီနဲ့ ဒေါက်တာချမ်ငြိမ်းရဲ့ အဆိုတို့ကို ပြန်လည်ရုပ်သိမ်းပြီးတော့ မူလဝန်ကြီးဌာနရဲ့ ပြဋ္ဌာန်းချက်ကိုလက်ခံ လိုက်ပါတယ်။ လက်ခံတဲ့အခါမှာ တစ်ခြားနေရာတွေမှာက အစိုးရဆိုတဲ့စကားလုံးကို အစိုးရအဖွဲ့ဆိုတဲ့ စကားလုံးနဲ့အစားထိုးပြင်ဆင်သုံးနှုန်းခဲ့ကြပါတယ်။ ဒီနေရာမှာ ကျွန်တော်တို့ အစိုးရအဖွဲ့ဆိုပြီးတော့ ပြင်ဖို့တစ်ခု စာလုံးတစ်ခုဖာဖို့လိုနေပါတယ်။ အဲ့ဒါလေးပြင်ဆင်ပြီးတော့ အတည်ပြုပေးဖို့တင်ပြခြင်း ဖြစ်ပါတယ်။</speech>
<speech type="speaker">ဒါကြောင့် ဦးစွာ ဥပဒေကြမ်းကော်မတီ၊ အခြားအဖွဲ့တွေက ဦးဘရှိန်တင်ပြ တာနှင့်ပတ်သက်ပြီးတော့ ဆွေးနွေးပေးဖို့ ဖြစ်ပါတယ်</speech>
<speech><mp id="239">ဦးခင်မောင်ရွှေ(အဖွဲ့ဝင်၊ ဥပဒေကြမ်းကော်မတီ)</mp>ဦးဘရှိန်တင်ပြတဲ့အတိုင်းပဲ။ ဒီထဲမှာ တော့ ရေးထားပြီးသားအဖွဲ့ဆိုတာ ပြန်ပြင်ထားတာရှိပါတယ်။ ဖတ်တဲ့အခါမှာကျန်ခဲ့တာဖြစ်တဲ့အတွက် ဦးဘရှိန်ပြောတဲ့အတိုင်းပဲ ပြည်ထောင်စုအစိုးရအဖွဲ့ဆိုတာ ကျွန်တော်တို့အားလုံးက သဘောတူထား တာဖြစ်ပါတယ်။</speech>
<speech type="speaker">မူလဥပဒေကြမ်းကော်မတီဇယားတိုင် ၅ မှာရှိတဲ့ အပိုဒ်ခွဲ(ဂ) အထက်တန်း အဆင့်တွင် တစ်တန်းလျှင်တစ်နှစ်သင်ကြားရမည့် အတန်းနှစ်တန်းရှိစေရမည်</speech>
<speech><mp id="239">ဦးခင်မောင်ရွှေ (အဖွဲ့ဝင်၊ ဥပဒေကြမ်းကော်မတီ)</mp>မဟုတ်ပါဘူးခင်ဗျား။ ကျွန်တော် အပြည့်အစုံပြန်ပြီးတော့ ဖတ်ရမယ်ဆိုရင် (ဂ) အထက်တန်းအဆင့်တွင် အခြေခံပညာပြီးမြောက်ပြီဟု ပြည်ထောင်စုအစိုးရအဖွဲ့က သတ်မှတ်သောအတန်းအထိ တစ်နှစ်တာစီ သင်ကြားရသည့်အတန်းများ ရှိစေရမည်ဆိုတဲ့ ဒီပြဋ္ဌာန်းချက်ကိုအတည်ပြု တာဖြစ်ပါတယ်။ အဖွဲ့ဆိုတဲ့စကားလုံးကျန်ထားတာဖြစ်ပါတယ်။</speech>
<speech type="speaker">ဒါကြောင့်မို့လို့ ဥပဒေကြမ်းကော်မတီကလည်း ဦးဘရှိန်ပြောတဲ့ဟာကို အတည်ပြု တယ်ဆိုတာမှန်ပါသလား</speech>
<speech><mp id="239">ဦးခင်မောင်ရွှေ(အဖွဲ့ဝင်၊ ဥပဒေကြမ်းကော်မတီ)</mp>မှန်ပါတယ်ခင်ဗျား။</speech>
<speech type="speaker">ဒီမှာ ဆရာကြီး ဒေါက်တာ ချမ်းငြိမ်းလည်းပါနေပါတယ်။ ဆရာကြီး ဒေါက်တာ ချမ်းငြိမ်းရဲ့ သဘောပြောပါ</speech>
<speech><mp id="216">ဒေါက်တာချမ်းငြိမ်း(ကန့်ဘလူမဲဆန္ဒနယ်)</mp>သဘောတူပါတယ်။</speech>
<speech type="speaker">ပြည်ထောင်စုဝန်ကြီးရဲ့ သဘောထားသိလိုပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>ဥပဒေတစ်ခုလုံးမှာ အစိုးရဆိုတဲ့ စကားလုံးတိုင်းမှာ အစိုးရအဖွဲ့ဆိုတာပြန်ပြင်တာရှိပါတယ်။ အဖွဲ့လို့ထည့်ခြင်းသာမှန်ကန်ပါတယ်။</speech>
<speech type="speaker">ဒါကြောင့် ပြန်လည်ပြင်ဆင်ချက်ဖြစ်သော အထက်တန်းအဆင့်တွင် အခြေခံပညာပြီးမြောက်ပြီဟု ပြည်ထောင်စုအစိုးရအဖွဲ့ကသတ်မှတ်သော အတန်းအထိတစ်နှစ်တာစီ သင်ကြားရသည့် အတန်းများရှိစေရမည် အတည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ပညာရေးမြှင့်တင်မှု ကော်မတီကတင်သွင်းသော ၂၀၁၂ ခုနှစ် အခြေခံပညာရေးဥပဒေကြမ်းကို ဥပဒေကြမ်းကော်မတီနှင့် လွှတ်တော်ကိုယ်စားလှယ်များက ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများပြုလုပ်ခဲ့ ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်းအတည်ပြုချက်ရယူသွားမှာဖြစ်ပါတယ်။ ဒါကြောင့် ၂၀၁၂ ခုနှစ် အခြေခံပညာရေးဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲ အတိုင်းအတည်ပြုရန် လွှတ်တော်ကအတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ပညာရေးမြှင့်တင်မှုကော်မတီကတင်သွင်းသော ၂၀၁၂ ခုနှစ် အခြေခံပညာရေးဥပဒေကြမ်းတစ်ရပ်လုံး ကိုပြင်ဆင်ထားသည့် အပိုဒ်၊ အပိုဒ်ခွဲ အတိုင်းအတည်ပြုကြောင်းကြေညာပါတယ်။ (ဩဘာသံများ)</speech>
</bill></section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့ ရပ်နားကြောင်းနှင့် အစည်းအဝေး အဋ္ဌမနေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ သတ္တမနေ့ရပ်နားပါ့မယ်။ ပထမအကြိမ် ပြည်သူ့လွှတ်တော် စတုတ္ထပုံမှန် အစည်းအဝေး အဋ္ဌမနေ့ကို မနက်ဖြန် ၂၀၁၂ ခုနှစ်၊ ဇူလိုင်လ ၁၃ ရက် (သောကြာနေ့) ၁၀၀၀ နာရီအချိန်မှာဆက်လက်ကျင်းပမှာဖြစ်ကြောင်းကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">လွှတ်တော်ကိုယ်စားလှယ်များအားလုံး ပြန်လည်ထွက်ခွာနိုင်ကြပါပြီ ခင်ဗျား</speech>
<p>ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး သတ္တမနေ့ကို ၁၆း၁၀ နာရီတွင် ရပ်နားပါသည်။</p>
</postface>
</transcript>
</doc>
