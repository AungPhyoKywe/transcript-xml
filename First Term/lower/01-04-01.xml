<doc>
<docinfo>
<docno>01-04-01.xml</docno>
<pdf>01-04-01.pdf</pdf>
<term value='01'>ပထမအကြိမ်</term>
<session value='04' />
<sittingday value='01' />

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့မှတ်တမ်း</title>
<date value='04-07-2012'>၁၃၇၄ ခုနှစ်၊ ပထမဝါဆိုလပြည့်ကျော် ၁ ရက် (၂၀၁၂ ခုနှစ်၊ ဇူလိုင်လ ၄ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့ကို နံနက် ၁၀းဝဝနာရီ အချိန်၌ စတင်ကျင်းပပါသည်။ ပြည်သူ့လွှတ်တော် ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">ပြည်သူ့လွှတ်တော် ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ ပထမနေ့ အစီအစဉ် စတင်ပါတော့မယ် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးမှာ လွှတ်တော်ရုံး၊ ဒုတိယညွှန်ကြားရေးမှူးချုပ်၊ ကျွန်တော် ဦးတင်ဝင်းအောင်က အခမ်းအနားမှူးအဖြစ် ဆောင်ရွက်မှာ ဖြစ်ပါတယ်။</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော်ကိုယ်စားလှယ် လေး ဦး ကတိသစ္စာပြုခြင်းနှင့် ကတိသစ္စာပြုလွှာပေါ်တွင်လက်မှတ်ရေးထိုးခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုရွေးကောက်ပွဲ ကော်မရှင်၏ ၂၀၁၂ ခုနှစ်၊ ဧပြီလ ၂ ရက် ရက်စွဲပါကြေညာချက်အမှတ် (၁၇/၂၀၁၂) နှင့် ၂၀၁၂ ခုနှစ်၊ ဧပြီလ ၃ ရက် ရက်စွဲပါကြေညာချက်အမှတ် (၂၀/၂၀၁၂) တို့ဖြင့် ၂၀၁၂ ခုနှစ်၊ ဧပြီလ ၁ ရက်နေ့တွင် ကျင်းပခဲ့သည့် ပထမအကြိမ် ပြည်သူ့လွှတ်တော် ကြားဖြတ်ရွေးကောက်ပွဲ၌ ပြည်သူ့လွှတ်တော်ကိုယ်စားလှယ်များအဖြစ် ရွေးကောက်တင်မြှောက်ခံရသူ ၃ရ ဦးအနက် လွှတ်တော် ကိုယ်စားလှယ် ၃၄ ဦးမှာ ပထမအကြိမ် ပြည်သူ့လွှတ်တော် တတိယပုံမှန်အစည်းအဝေးရဲ့ (၂၃) ရက် မြောက်နေ့ ၂-၅-၂၀၁၂ ရက်နေ့တွင် ကတိသစ္စာပြုပြီးဖြစ်၍ ကတိသစ္စာပြု ရန် သုံးဦး ကျန်ရှိပါတယ်။ ပြည်ထောင်စုရွေးကောက်ပွဲကော်မရှင်၏ ၂၀၁၂ ခုနှစ်၊ ဇူလိုင်လ ၃ ရက် ရက်စွဲပါ ကြေညာချက် အမှတ် (၃၃/၂၀၁၂) အရ တပ်မတော်သားပြည်သူ့လွှတ်တော်ကိုယ်စားလှယ် နေပြည်တော်တိုင်း စစ်ဌာနချုပ်မှ ဗိုလ်မှူးချုပ်ဝင်းမြင့် အစား နိုင်ငံတော်ကာကွယ်ရေးတက္ကသိုလ်မှ ဗိုလ်မှူးကြီး တင်စန်းနိုင်အား အစားထိုးပြောင်းလဲထားတာရှိပါတယ်။ ဒါကြောင့် ပြည်သူ့လွှတ်တော်ကိုယ်စားလှယ် လေး ဦး အနေဖြင့် ပြည်သူ့လွှတ်တော်ဆိုင်ရာဥပဒေပုဒ်မ ၈ ပုဒ်မခွဲ (ခ) အရ ဥက္ကဋ္ဌရှေ့မှောက်မှာ ကတိသစ္စာပြုပြီး လက်မှတ်ရေးထိုးရမှာဖြစ်ပါတယ်။ ယခုကတိသစ္စာပြု ရမယ့် ကိုယ်စားလှယ်များ မိမိစားပွဲပေါ်ရှိ ကတိစ္စာပြုလွှာများကိုယူဆောင်ပြီး စင်မြင့်ရှေ့သတ်မှတ်ထားတဲ့နေရာမှာ နေရာယူ ပေးဖို့ ဖြစ်ပါတယ်။ ကျွန်တော် ဥက္ကဋ္ဌက ကတိသစ္စာကိုတိုင်ပေးတဲ့အခါ ပြည်သူ့လွှတ်တော် ကိုယ်စားလှယ် လေးဦးက လိုက်ဆိုဖို့ ဖြစ်ပါတယ်။ ယခု ကတိသစ္စာပြုပါမယ်။ အစည်းအဝေးခန်းမ အတွင်းမှာရှိတဲ့ပုဂ္ဂိုလ်အားလုံး မတ်တတ်ရပ်ပေးဖို့ ဖြစ်ပါတယ် တင်ပါ့မယ်။ ပြည်သူ့လွှတ်တော် ကိုယ်စားလှယ် ကတိသစ္စာပြုချက်ဥက္ကဋ္ဌက အောက်ပါအတိုင်း ကတိသစ္စာကိုတိုင်ပေး၍ ပြည်သူ့လွှတ်တော်ကိုယ်စားလှယ် လေးဦးက ကတိသစ္စာပြုပါသည်။ “ကျွန်ုပ် ------------ သည် ပြည်သူ့လွှတ်တော်ကိုယ်စားလှယ်အဖြစ် ရွေးချယ်ခံရပြီးဖြစ်သဖြင့် နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်၏ ဥပဒေများ ကိုလည်း လိုက်နာပါမည်။ ပြည်ထောင်စုသမ္မတမြန်မာနိုင်ငံတော်နှင့် နိုင်ငံသားများအပေါ် သစ္စာစောင့် သိရိုသေပါမည်။ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ခိုင်မြဲရေးတို့ကို ထာဝစဉ့်ဦးထိပ်ပန်ဆင်ဆောင်ရွက်ပါမည်။ ထို့ပြင် ယခု ကျွန်ုပ် ထမ်းဆောင်မည်ဖြစ်သော တာဝန်ဝတ္တရားများကို ဖြောင့်မတ်မှန်ကန်စွာ ဆောင်ရွက်မည်ဟု လေးနက် တည်ကြည်စွာကတိသစ္စာပြုပါသည်။</speech>
<speech type="speaker">အားလုံးထိုင်နိုင်ပါပြီ</speech>
<speech type="speaker">ယခု ကတိသစ္စာပြုပြီးသည့် ကိုယ်စားလှယ်လေးဦးဟာ မိမိအတွက် သတ်မှတ် ထားတဲ့နေရာသို့ ပြန်လည်နေရာယူကြရန်နှင့် ဥက္ကဋ္ဌရဲ့ ရှေ့မှောက်မှာ ပြည်သူ့လွှတ်တော် ကိုယ်စားလှယ်များက ကတိသစ္စာပြုလွှာပေါ်တွင် မိမိရဲ့ အမည်၊ ရာထူးကိုရေးသားပြီး လက်မှတ် ရေးထိုးရန်နှင့် အစည်းအဝေးအပြီးမှာ လွှတ်တော်ရုံးသို့ ကတိသစ္စာပြုလွှာကိုအပ်နှံရန် ဖြစ်ပါတယ်</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦး ရှိတဲ့အနက် ဒီကနေ့အစည်းအဝေးကို ၄၁ရ ဦး တက်ရောက်ပါတယ်။ အစည်းအဝေးသို့တက်ရောက်ခွင့်သူဦးရေစုစုပေါင်းရဲ့ ၉၆.၇၅ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၄ နည်းဥပဒေခွဲ(ခ)အရ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့ အစီအစဉ်များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech>ဦးမောင်ဦး(ဥက္ကဋ္ဌ၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ။ ။လေးစား အပ်ပါသော ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးသို့ တက်ရောက်ခွင့်ရှိသည့် ကိုယ်စားလှယ်ဦးရေအခြေအနေမှာ ဥက္ကဋ္ဌကြီးဖော်ပြဖော်ညွှန်းသွားပြီးဖြစ်ပါတယ်။ တက်ရောက်ခွင့်ရှိသူ ၄၃၁ ဦးအနက် ယနေ့တက်ရောက်သူ စုစုပေါင်း ၄၁ရ ဦးရှိပြီး ခွင့်ပန်ကြားသူစုစုပေါင်း ၁၄ ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ တင်ပြပါ ခွင့်ပန်ကြားသူ ၁၄ ဦးရဲ့ အခြေအနေအကျဉ်းချုပ်ကို ပန်ကြားတင်ပြအပ်ပါတယ်။ (၁) ကွတ်ခိုင်မဲဆန္ဒနယ်မှ ဦးတီခွန်မြတ် (၂) ကမာရွတ်မဲဆန္ဒနယ်မှ ဒေါက်တာစိုးရင် (၃) မင်းလှမဲဆန္ဒနယ်မှ ဦးမောင်တိုး (၄) မဲ့နဲ့မဲဆန္ဒနယ်မှ ဦးကျော်ခိုင်ဝင်း (၅) ဘုတလင်မဲဆန္ဒနယ်မှ ဦးသန်းနွယ် စုစုပေါင်း ၅ ဦးဟာ ယနေ့ ၄-၇-၂၀၁၂ မှ ၁၀-၇-၂၀၁၂ အထိ အိန္ဒိယနိုင်ငံတွင် သင်တန်းတက်ရောက်ရန်၊ သွားရောက်ရန် အတွက် ခွင့်ပန်ကြားထားရှိပါတယ်။ (၆) စမ်းချောင်းမဲဆန္ဒနယ်မှ ဦးစိုးဝင်းဟာ ပြည်ပသို့ မိမိအစီအစဉ်ဖြင့်ခရီးသွားရောက်ရန် ရှိပါသဖြင့် ၄-၇-၂၀၁၂ ရက်နေ့မှ ၁၂-၇-၂၀၁၂ ရက်နေ့အထိ စုစုပေါင်း ခွင့် ၉ ရက်ကို လည်းကောင်း၊ (၇) မိုးကုတ်မဲဆန္ဒနယ်မှ ဦးဘဌေးသည် ကျန်းမာရေးအခြေအနေ နေမကောင်းပါသဖြင့်၄-၇-၂၀၁၂ ရက်နေ့မှ ၂-၈-၂၀၁၂ ရက်နေ့အထိ ရက်ပေါင်း ၃၀ အားလည်းကောင်း၊ (၈) ကော့မှူးမဲဆန္ဒနယ်မှ ကိုယ်စားလှယ် ဒေါ်အောင်ဆန်းစုကြည်သည် နေမကောင်းပါသဖြင့် ၄-၇-၂၀၁၂ ရက်နေ့မှ ၆-၇-၂၀၁၂ ရက်နေ့အထိ ခွင့် ၃ ရက်ကို လည်းကောင်း၊ (၉) တပ်မတော်ကိုယ်စားလှယ်များဖြစ်ကြသော စအဖ(၁) မှ ဗိုလ်မှူးမိုးသူ (၁၀) စအရ (၉၁၉) မှ တပ်မတော်ကိုယ်စားလှယ် ဗိုလ်မှူးအေးဝင်းတို့ ၂ ဦးဟာ သင်တန်းတက်ရောက်ရန်ရှိပါသဖြင့် သင်တန်းပြီးဆုံးသည်အထိ ၄-၇-၂၀၁၂ ရက်နေ့မှ သင်တန်းပြီးဆုံးရက်အထိ ခွင့်ပန်ကြားထားရှိပါတယ်။ (၁၁) မိုးမောက်မဲဆန္ဒနယ်မှ ဦးဇော်ထွန်းသည်လည်းကောင်း၊ (၁၂) တာချီလိတ်မဲဆန္ဒနယ်မှ ဦးစိုင်းသိန်းအောင်သည်လည်းကောင်း ဂျပန်နိုင်ငံသို့ လေ့လာရေးခရီးသွားရောက်ရန်ရှိပါသဖြင့် ၄-၇-၂၀၁၂ ရက်နေ့မှ ၁၁-၇-၂၀၁၂ ရက်နေ့အထိစုစုပေါင်း ခွင့် ၈ ရက်ကိုလည်းကောင်း၊ (၁၃) စစ်ကိုင်းမဲဆန္ဒနယ်မှ ဦးခင်မောင်သိန်းသည် ကိုယ်တိုင်ဆောင်ရွက်ရန် ကိစ္စများရှိပါသဖြင့် ၄-၇-၂၀၁၂ ရက်နေ့မှ ၅-၇-၂၀၁၂ ရက်နေ့အထိ ခွင့် ၂ ရက်ကိုလည်းကောင်း၊ (၁၄) ဆားလင်းကြီးမဲဆန္ဒနယ်မှ ကိုယ်စားလှယ် ဦးသန်းမြင့်သည် ဆေးကုသခံယူနေပါသဖြင့်၄-၇-၂၀၁၂ ရက်နေ့မှ ၃၁-၇-၂၀၁၂ ရက်နေ့အထိ စုစုပေါင်း ခွင့် ၂၈ ရက်အား ပန်ကြားထားရှိပါတယ်။ တင်ပြပါ အမှတ်စဉ် ၁ မှ ၁၄ အထိ ကိုယ်စားလှယ်များ၏ ခွင့်ပန်ကြားမှုအား သိရှိခွင့်ပြု မှတ်တမ်းတင်ပေးနိုင်ပါရန် ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး၊ ယနေ့ ခွင့်ပြု ထားသူ ၁၄ ဦး ဖြစ်၍ လွှတ်တော်က ခွင့်ပြု ထားသူစုစုပေါင်း ၁၄ ဦးဖြစ်ပါတယ်။ ခွင့်မဲ့ပျက်ကွက်မရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်က အတည်ပြုပါ သလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<title>ပြည်သူ့လွှတ်တော်ဥက္ကဋ္ဌက နှုတ်ခွန်းဆက်စကားပြောကြားခြင်း</title>
<speech type="speaker">ဒီမေးခွန်းကို ပြန်လည်မဖြေကြားမီ မိမိအနေနဲ့ လွှတ်တော် ကိုယ်စားလှယ်များကို စတုတ္ထပုံမှန်အစည်းအဝေး စတင်တဲ့ရက်မှာ ပန်ကြားတင်ပြလိုတာရှိပါတယ်။ လွှတ်တော်ကိုယ်စားလှယ်များ အားလုံးလည်း မင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်ပါ တယ်။ ပြည်သူ့ကိုယ်စားလှယ်အသစ်များကိုလည်း ဝမ်းမြောက်ဂုဏ်ယူစွာ ကြိုဆိုပါတယ်။ ထို့အတူ ကိုယ်စားလှယ်အဟောင်းများကိုလည်း ပြီးခဲ့တဲ့ကာလအတွင်း လွှတ်တော်အတွင်းမှာကော လွှတ်တော် ပြင်ပမှာပါ ပြည်သူများအတွက် စေတနာထားကြိုးပမ်းဆောင်ရွက်ပေးခဲ့မှုများကို ချီးကျူးဂုဏ်ပြုပါတယ်။ လွှတ်တော်ကိုယ်စားလှယ်များခင်ဗျား။ ယခင်က မိမိအနေဖြင့် လွှတ်တော်ကိုယ်စားလှယ်များအား တိုက်တွန်းပြောကြားခဲ့သည့် အဓိကအချက်များ ပြန်လည် တင်ပြလိုပါတယ်။ (၁) မိမိတို့ လွှတ်တော် ကိုယ်စားလှယ်များသည် ပါတီစွဲ၊ ဝါဒစွဲ၊ ဒေသစွဲ၊ လူမျိုးစွဲ၊ ကိုးကွယ်သည့် အယူဘာသာအစွဲမထားရှိဘဲ နိုင်ငံ့အကျိုး၊ နိုင်ငံသားအကျိုး၊ ပြည်ထောင်စုအကျိုးအတွက် မျှမျှတတဖြစ်စေရေး အဓိကထားဆောင်ရွက်သွားကြဖို့။ (၂) အတိတ်က မိမိတို့နိုင်ငံတော်အတွင်းမှာ ဖြစ်ပေါ်ကြုံတွေ့ခဲ့ရတဲ့ ဖြစ်စဉ် များ၊ ဖြစ်ရပ်များ အကြောင်းတွေထဲက မကောင်းတာတွေကို ပြစ်တင်ဝေဖန်နေမည့်အစား သင်ခန်းစာ ယူကြပြီး ယခုနှင့် အနာဂတ်အတွက် ပို၍ကောင်းကြရအောင် ပြုပြင်ပြောင်းလဲမှုများကို ရဲရဲဝံ့ဝံ့ သတ္တိရှိရှိ လုပ်ကြဖို့။ (၃) လွှတ်တော်များ မရှိခဲ့စဉ်က အချို့ကိစ္စရပ်များသည် ဒီမိုကရေစီကျင့်စဉ်နှင့် ညီညွတ်စွာ မဆောင်ရွက်နိုင်ခဲ့ခြင်းကို သင်ခန်းစာယူပြီး လွှတ်တော်များ ခိုင်မာစွာနှင့် ခိုင်မြဲစွာရှိရန် လုပ်ဆောင်ကြဖို့၊ လွှတ်တော်များ ခိုင်မာရေးသည် လွှတ်တော်ကိုယ်စားလှယ်များ၏ စိတ်ဓာတ်ကောင်းမွန် မှန်ကန်ရေးနှင့် အရည်အချင်းရှိအောင် တည်ဆောက်ကြဖို့၊ ဒီမိုကရေစီကျင့်စဉ်များကို မှန်မှန်ကန်ကန် နှင့် စနစ်တကျ ကျင့်သုံးဆောင်ရွက်ကြဖို့။ (၄) မိမိတို့လွှတ်တော်၏ လုပ်ငန်းတာဝန်များကိုလည်း ဥပဒေနှင့်အညီ ဆောင်ရွက်ကြဖို့နှင့် သက်ဆိုင်ရာတို့နှင့် သတင်းမီဒီယာများ၏ ဝေဖန်အကြံပြုမှု၊ ထိန်းကျောင်းပေးမှုကိုလည်း နားလည်လက်ခံ ဆောင်ရွက်ကြဖို့။ (၅) ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့မျှော်လင့်ချက် လွှတ်တော်ကဖော်ဆောင်ရွက်ဆိုတဲ့ လွှတ်တော် ဆောင်ပုဒ်နှင့်အညီ ပြည်သူ့သဘောထား၊ ပြည်သူ့ဆန္ဒများကိုရယူပြီး ပြည်သူ့အကျိုးပြု ဥပဒေများ၊ ပြည်သူ့ အကျိုးကာကွယ်စောင့်ရှောက်မည့် ဥပဒေများ အမြန်ပေါ်ပေါက်ရေး ဆောင်ရွက်ရန်နှင့် လက်တွေ့နယ်ပယ်တွင် အမှန်တကယ် ကျင့်သုံးနိုင်ရေးအတွက် ဆောင်ရွက်ရန်နှင့် နိုင်ငံတစ်ဝန်း တရားဥပဒေစိုးမိုးမှုရှိစေ ရေးကို စောင့်ကြည့် ထိန်းညှိကူညီဖို့ တိုက်တွန်းတင်ပြခဲ့ပါတယ်။ လွှတ်တော်ကိုယ်စားလှယ်များခင်ဗျား လွှတ်တော် လုပ်ငန်းတာဝန်များ ဆောင်ရွက်ရာတွင် အောင်မြင်အဆင်ပြေစေရေးအတွက် လွှတ်တော် ကော်မတီများအပေါ် များစွာတည်ရှိပါတယ်။ မူလကော်မတီ ၄ ရပ် ရှိခဲ့ပါတယ်။ လိုအပ်ချက်အရ ကော်မတီ ၁၉ ရပ် ထပ်မံဖွဲ့စည်းခဲ့ပါတယ်။ ဒါ့အပြင်လွှတ်တော်နဲ့ လွှတ်တော်ကော်မတီများကို အထောက် အကူပြု မည့် ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်ကိုလည်း ထပ်မံဖွဲ့စည်းခဲ့ပါတယ်။ ယင်းကော်မရှင်၏အဓိက ရည်ရွယ်ချက်မှာ တည်ဆဲဥပဒေများအား လေ့လာသုံးသပ်ပြီး နိုင်ငံနှင့်နိုင်ငံသားများအတွက် အကျိုးစီးပွားမဖော်ဆောင်နိုင်သော၊ နိုင်ငံနှင့် နိုင်ငံသားများ၏ အကျိုးစီးပွားကို ကာကွယ်စောင့်ရှောက်မှု မပြု နိုင်သော ဥပဒေများအား ပြင်ဆင်ခြင်း၊ ပယ်ဖျက်ခြင်းပြု ရန်နှင့် နိုင်ငံနှင့်နိုင်ငံသားများအတွက် အကျိုးစီးပွားဖြစ်ထွန်းစေသော ဥပဒေအသစ်များ ပြဋ္ဌာန်းပေးနိုင်ရေးအတွက် လွှတ်တော်နှင့် လွှတ်တော်ကော်မတီများအား အကြံပြုပေးရန်နှင့် နိုင်ငံရေး၊ စီးပွားရေး၊ လူမှုရေး၊ ယဉ်ကျေးမှု၊ သိပ္ပံနှင့်နည်းပညာ၊ သတင်းဆက်သွယ်ရေးနည်းပညာစသော ကိစ္စရပ်များ ပေါ်ပေါက်လာပါက လွှတ်တော်ဥက္ကဋ္ဌမှ အကြံပြုချက် တောင်းခံလာလျှင် ယင်းကိစ္စရပ်များအား လေ့လာသုံးသပ်ပြီး လွှတ်တော်ဥက္ကဋ္ဌမှတစ်ဆင့် လွှတ်တော်သို့ တင်ပြရန် ဖြစ်ပါသည်။ လွှတ်တော် ကိုယ်စားလှယ်များခင်ဗျား။ ယခုအထိ မိမိတို့ လေ့လာထားရသလောက် တည်ဆဲဥပဒေများ ပြင်ဆင်ရေး၊ ပယ်ဖျက်ရေးနှင့် အသစ်ပြဋ္ဌာန်းရေးအတွက် အရေအတွက်နှင့်ပမာဏ တော်တော် များများရှိနေပါတယ်။ ထို့အတူ တည်ဆဲဥပဒေများနှင့်အညီ သက်ဆိုင်ရာ အဖွဲ့အစည်းများအပါအဝင် ပြည်သူတစ်ရပ်လုံးက လိုက်နာဆောင်ရွက်ရေးနှင့် အချင်းချင်း အပြန်အလှန်ထိန်းကျောင်းကူညီ ဆောင်ရွက် ရေး လုပ်ငန်းကြီးတို့ဟာလည်း လွှတ်တော်နှင့် လွှတ်တော်ကိုယ်စားလှယ်များ အပေါ်မှာတာဝန်ရှိနေပါ တယ်။ ဒါကြောင့် လွှတ်တော်ကိုယ်စားလှယ်အသီးသီးရဲ့ မှန်ကန်မွန်မြတ်သော စေတနာနှင့် ပြည့်ဝသော အရည်အချင်းများဖြင့် လုပ်ဆောင်မှုများ များစွာလိုအပ်နေဦးမှာ ဖြစ်ပါတယ်။ ထပ်မံရောက်ရှိ လာကြသည့် လွှတ်တော်ကိုယ်စားလှယ်များ၏ စိတ်ကောင်း စေတနာဖြင့် ပါဝင်ပူးပေါင်း ဆောင်ရွက်မှုများကြောင့် လည်း လွှတ်တော်၏ စွမ်းဆောင်ရည် တိုးတက်လာပြီး လွှတ်တော်၏ ဂုဏ်သိက္ခာနှင့် ဂုဏ်အင်္ဂါများ လည်း ပိုမိုမြင့်မားလာလိမ့်မယ်လို့ မျှော်လင့်ပါတယ်။ ဒီမိုကရေစီ ပြုပြင်ပြောင်းလဲရေးနှင့် ဒီမိုကရေစီ ဖော်ဆောင်ရေးမှာ လွှတ်တော်များနှင့် လွှတ်တော် ကိုယ်စားလှယ်များသည် အဓိကအခန်းကဏ္ဍမှ ပါဝင်နေရသည်ကို မိမိတို့အားလုံးက အသိနှင့်ယှဉ်သတိပြု ဆင်ခြင်ဆောင်ရွက်နေကြရမှာဖြစ်ပြီး နိုင်ငံတော်နှင့် နိုင်ငံသားများ၏ အကျိုးစီးပွားကို မှန်မှန်ကန်ကန် ဖော်ဆောင်၍ ကိုယ်စားလှယ်များ၏ တာဝန်၊ လွှတ်တော်၏ တာဝန်ကျေစေကြပါစေကြောင်း ဆန္ဒပြု တိုက်တွန်းလိုက်ပါတယ်။</speech>
<section value="QA"><Q-A>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ ပြည်သူ့လွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ မေးခွန်းများမေးမြန်း၊ ဖြေကြားခြင်း အစီအစဉ်စတင်ဆောင်ရွက်ပါမယ်။</speech>
<title>ဥပဒေနှင့်အညီ ရပ်ကွက်အုပ်ချုပ်ရေးမှူးများ ပြန်လည်ရွေးချယ်ခြင်းနှင့်စပ်လျဉ်းသည့်မေးခွန်း</title>
<speech type="speaker">ဦးစွာ တောင်ဥက္ကလာပမဲဆန္ဒနယ်မှ ဦးအောင်သိန်းလင်းအား မေးမြန်းဖို့ ဖိတ်ခေါ်ပါတယ်</speech>
<speech><mp id="383">ဦးအောင်သိန်းလင်း(တောင်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ တောင်ဥက္ကလာပမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်သိန်းလင်း ဖြစ်ပါတယ်။ နိုင်ငံတော်ကနေပြီးတော့ ရပ်ကွက်နှင့် ကျေးရွာအုပ်ချုပ်ရေးမှူးများ ရွေးချယ်ခန့်အပ်တာဝန်ပေးခြင်းနှင့်စပ်လျဉ်းပြီးတော့မှ ဥပဒေထုတ်ပြန် ထားပြီး ဖြစ်ပါတယ်။ ပြည်သူလူထုအနေနဲ့ အဲ့ဒီဥပဒေနှင့်အညီ ဘယ်အချိန်မှာ ရပ်ကွက်နှင့်ကျေးရွာ အုပ်ချုပ်ရေးမှူးများကို ရွေးချယ်ခန့်အပ်တာဝန်ပေးမယ်ဆိုတာကို သိလိုနေကြပါတယ်။ ပြည်သူ့ဆန္ဒ နှင့်အညီ ကျွန်တော် မေးလိုတဲ့မေးခွန်းကတော့ ရပ်ကွက်အုပ်ချုပ်ရေးမှူးများ ရွေးချယ်ခန့်အပ်ခြင်းနှင့် စပ်လျဉ်းသည့် ဥပဒေအား နိုင်ငံတော်ကထုတ်ပြန်ထားပြီးဖြစ်သဖြင့် အဆိုပါဥပဒေနှင့်အညီ ရပ်ကွက် အုပ်ချုပ်ရေးမှူးများ ပြန်လည်ရွေးချယ် ခန့်အပ်တာဝန်ပေးခြင်းကို မည်သည့်အချိန်တွင် ဆောင်ရွက် နိုင်မည်ကို သိလိုပါ တယ်ခင်ဗျား။ အားလုံးကို လေးစားပါတယ်။(ဩဘာသံများ)</speech>
<speech type="speaker">ဆက်လက်ပြီး ဦးအောင်သိန်းလင်း၏ မေးခွန်းကို သက်ဆိုင်ရာ ပြည်ထောင်စု အဆင့်မှ ပြန်လည်ဖြေကြားဖို့ ဖြစ်ပါတယ်</speech>
<speech>လ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည်သည့်တော်များခင်ဗျား။ မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သအပ်ပါတယ်။ ယခု ရန်ကုန်တိုင်းဒေသကြီး၊ တောင်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိန်းလင်းက ဥပဒေနှင့်အညီ ရပ်ကွက်အုပ်ချုပ်ရေးမှူးများ ပြန်လည်ရွေးချယ်ခြင်းကို မည်သည့်အချိန်တွင် ဆောင်ရွက်စေမည်ကို သိရှိလိုကြောင်း ကြယ်ပွင့်ပြမေးခွန်းနှင့်စပ်လျဉ်း၍ ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ဗိုလ်မှူးချုပ်ကျော်ဇံမြင့်က ဖြေကြားသွားမှာ ဖြစ်ပါတယ်။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေ ၂၀၁၂ ခုနှစ် ပြည်ထောင်စု လွှတ်တော် ဥပဒေအမှတ် ၁ ကို ၂၀၁၂ ခုနှစ်၊ ဖေဖော်ဝါရီလ ၂၄ ရက်နေ့နှင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို ပြင်ဆင်သည့် ဥပဒေ ၂၀၁၂ ခုနှစ် ပြည်ထောင်စုလွှတ်တော် ဥပဒေအမှတ် ရ ကို ၂၀၁၂ ခုနှစ်၊ မတ်လ ၂၈ ရက်နေ့တို့မှာ နိုင်ငံတော်သမ္မတက ထုတ်ပြန်ခဲ့ပြီး ဖြစ်ပါတယ်။ အဆိုပါထုတ်ပြန်ပြီးဖြစ်တဲ့ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို အကောင်အထည်ဖော်ဆောင်ရွက်ရန်အတွက် ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေ ပုဒ်မ ၃၆(က)၊ (ခ) တို့မှာ ပြဋ္ဌာန်းထားတဲ့အတိုင်း ရပ်ကွက် သို့မဟုတ် ကျေးရွာအုပ်စုအုပ်ချုပ်ရေး ဆိုင်ရာနည်းဥပဒေများ မူကြမ်းကို ပြည်ထောင်စုရှေ့နေချုပ်ရုံးနှင့် ညှိနှိုင်းရေးဆွဲခဲ့ပြီးလည်း ဖြစ်ပါတယ်။ အဲဒီနည်းဥပဒေမူကြမ်းကို ပြည်ထောင်စုရှေ့နေချုပ်ရုံးရဲ့ သဘောထားမှတ်ချက်နှင့်အတူ နိုင်ငံတော်သမ္မတရုံးကို တင်ပြခဲ့ရာမှာ နိုင်ငံတော်သမ္မတရုံးရဲ့ ခွင့်ပြုချက်အရ အဲဒီနည်းဥပဒေမူကြမ်း ကို ၂၀၁၂ ခုနှစ်၊ ဇွန်လ ၂၈ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေး အမှတ်စဉ် ၂၄/၂၀၁၂ မှာ တင်သွင်းခဲ့ပြီးဖြစ်ပါတယ်။ ဒါကြောင့် အဲဒီနည်းဥပဒေထုတ်ပြန်နိုင်ရေး နှင့်ပတ်သက်ပြီး ပြည်ထောင်စုအစိုးရအဖွဲ့အစည်းအဝေးရဲ့ အတည်ပြုချက်ရရှိလာပါက ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဆိုင်ရာနည်းဥပဒေများကို လုပ်ထုံးလုပ်နည်းများနှင့်အညီ ထုတ်ပြန်ဆောင်ရွက်သွားမှာ ဖြစ်ပါတယ်။ ထုတ်ပြန်ဆောင်ရွက်သည်နှင့်တစ်ပြိုင်တည်း ဖွဲ့စည်းပုံ အခြေခံဥပဒေပုဒ်မ ၁၃၇(က)နှင့် ပုဒ်မ ၁၅၇(က)တို့မှာ ပြဋ္ဌာန်းထားတဲ့အတိုင်း အနီးကပ်ဆုံးတွင် ကျင်းပသော ပြည်သူ့လွှတ်တော်နှင့် အမျိုးသားလွှတ်တော်တို့မှာ ဥက္ကဋ္ဌများမှ ခွင့်ပြုတဲ့အစီအစဉ်များ ဖြင့် လွှတ်တော် ကိုယ်စားလှယ်များထံ ဖြန့်ဝေတင်ပြသွားမှာ ဖြစ်ပါတယ်။ ရပ်ကွက် သို့မဟုတ် ကျေးရွာအုပ်စုအုပ်ချုပ် ရေးဆိုင်ရာနည်းဥပဒေများကို တင်ပြပါအတိုင်း ရှေ့နေချုပ်ရုံး၊ နိုင်ငံတော် သမ္မတရုံးနှင့် ပြည်ထောင်စု အစိုးရအဖွဲ့ရုံးသို့ တင်ပြဆောင်ရွက်နေစဉ် တစ်ဆက်တည်းမှာပဲ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများကို လစဉ်ချီးမြှင့်ထောက်ပံ့ငွေ တစ်ဦးလျှင် ၇၀၀၀၀ ကျပ်နှင့် အုပ်ချုပ်ရေးရုံး တစ်ရုံးလျှင် လစဉ်ရုံးသုံးစရိတ် ၅၀၀၀၀ ကျပ်တို့ဖြင့် ချီးမြှင့်ထောက်ပံ့ ပေးနိုင်ရန်အတွက် ပြည်ထဲရေးဝန်ကြီးဌာနမှ နိုင်ငံတော်သမ္မတရုံးသို့ တင်ပြခဲ့ရာ ၂၀၁၂ ခုနှစ်၊ ဇွန်လ က်နေ့တွင် နိုင်ငံတော်သမ္မတရုံးမှ ပြည်ထောင်စုအစိုးရအဖွဲ့ အစည်းအဝေးသို့ တင်ပြပြီး ဘတ်ဂျက်တွင် ထည့်သွင်းတောင်းခံရန် လမ်းညွှန်ခဲ့တဲ့အတွက် လုပ်ထုံးလုပ်နည်းနှင့်အညီ ဆောင်ရွက် နိုင်ရန် စီစဉ်ဆောင်ရွက်လျက် ရှိပါတယ်။ အဆိုပါတင်ပြချက်အရ ရပ်ကွက် သို့မဟုတ် ကျေးရွာအုပ်စု ၁၆၆၇၉ ခု အတွက် လစဉ်ထောက်ပံ့ငွေနှင့် ရုံးအသုံးအဆောင်စရိတ် ကုန်ကျငွေဟာ တစ်နှစ်လျှင် ကျပ်သန်းပေါင်း ၂၄၀၁၇.၇၆ သန်း သုံးစွဲကုန်ကျသွားရမှာ ဖြစ်ပါတယ်။ အထက်မှာ တင်ပြခဲ့တဲ့အတိုင်း ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဆိုင်ရာနည်းဥပဒေများကို လုပ်ထုံးလုပ်နည်းနှင့်အညီ အဆင့်ဆင့်တင်ပြ ဆောင်ရွက်ခဲ့ခြင်းနှင့် နိုင်ငံတော်တစ်ဝန်းလုံးရှိ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများအတွက် ချီးမြှင့်ထောက်ပံ့ငွေနှင့် အုပ်ချုပ်ရေးမှူး ရုံးအသုံးစရိတ် ထောက်ပံ့ငွေ များ ချီးမြှင့်ထောက်ပံ့ပေးနိုင်ရန်အတွက် စီစဉ်ရေးဆွဲနေခြင်းကို ဆောင်ရွက်လျက်ရှိပြီး ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဆိုင်ရာနည်းဥပဒေများကို လုပ်ထုံးလုပ်နည်းများနှင့်အညီ ထုတ်ပြန်ကြေညာခြင်း ဘဏ္ဍာငွေအတည်ပြုချက်များရရှိအောင် ဆောင်ရွက်ခြင်းတို့ ဆောင်ရွက်ပြီးစီး ပါက အဲဒီနည်းဥပဒေလုပ်ထုံးလုပ်နည်းများနှင့်အညီ ရပ်ကွက် သို့မဟုတ် ကျေးရွာအုပ်စုအုပ်ချုပ် ရေးမှူးများကို ရွေးချယ်တာဝန်ပေးအပ်သွားမှာ ဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A><Q-A>
<title>ဗဟိုဝန်ထမ်းတက္ကသိုလ်များ ပြုပြင်ပြောင်းလဲရန် သို့မဟုတ် ဖျက်သိမ်းရန်နှင့် စပ်လျဉ်းသည့်မေးခွန်း</title>
<speech type="speaker">ဒေါက်တာသန်းဝင်း၊ မြောက်ဥက္ကလာပမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="384">ဒေါက်တာသန်းဝင်း(မြောက်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ မြောက်ဥက္ကလာပမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာသန်းဝင်း ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးရဲ့ ခွင့်ပြုချက်အရ ဗဟိုဝန်ထမ်းတက္ကသိုလ်များနဲ့ ပတ်သက်ပြီးတော့ မေးမြန်းမှာဖြစ်ပါတယ်။ ဗဟိုဝန်ထမ်းတက္ကသိုလ် (ဖောင်ကြီး)ကို ယခင်လမ်းစဉ်ပါတီအစိုးရလက်ထက်ကစပြီးတော့ ဖွင့်လှစ်ထားရှိခဲ့တာဟာ အခုဆိုရင် နှစ်ပေါင်းများစွာ ကြာမြင့်ခဲ့ပြီး ဖြစ်ပါတယ်။ အခု နောက်ပိုင်းမှာလည်း ဗဟိုဝန်ထမ်းတက္ကသိုလ် (အထက်မြန်မာပြည်)ကို ဖွင့်လှစ်ထားရှိပါတယ်။ ဒီဝန်ထမ်းတက္ကသိုလ်များမှာဆိုလို့ရှိရင် လေးလခွဲ ကာလအချိန်ယူပြီးတော့ ဝန်ထမ်းများကို လေ့ကျင့်သင်ကြားပေးလျက်ရှိပါတယ်။ နိုင်ငံတော်က ဒီဗဟို ဝန်ထမ်းတက္ကသိုလ်များနဲ့ ပတ်သက်ပြီးတော့ နိုင်ငံတော်က ကျခံရတဲ့ကုန်ကျစရိတ်များ၊ ဝန်ထမ်းများ ပေးဆပ်ရသော အချိန်ကာလများနှင့် နှိုင်းယှဉ်လို့ရှိရင် ထိရောက်အောင်မြင်မှုများ၊ ရလဒ်ကောင်းများရရှိမှုမှာ အလွန်နည်းပါတာကို တွေ့ရှိရပါတယ်။ သို့ဖြစ်ပါ၍ ၎င်းဗဟိုဝန်ထမ်းတက္ကသိုလ်များဟာ လက်ရှိ နိုင်ငံတော်ရဲ့ အခြေအနေများနဲ့ ကိုက်ညီခြင်းမရှိပါသဖြင့် ပြုပြင်ပြောင်းလဲရန် သို့မဟုတ် ဖျက်သိမ်းရန် အစီအစဉ် ရှိ၊ မရှိကို သိရှိလိုပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ပြည်ထောင်စုရာထူးဝန်အဖွဲ့ဥက္ကဋ္ဌက ပြန်လည်ဖြေကြားဖို့ ဖြစ်ပါတယ်</speech>
<speech><agency id="53">ဦးကျော်သူ(ဥက္ကဋ္ဌ၊ ပြည်ထောင်စုရာထူးဝန်အဖွဲ့)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်သို့ အနယ်နယ်အရပ်ရပ်မှ ကြွရောက်လာတဲ့ ပြည်သူ့လွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ခုနက ရန်ကုန် တိုင်းဒေသကြီး၊ မြောက်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်သန်းဝင်းရဲ့ ဗဟိုဝန်ထမ်းတက္ကသိုလ်များနဲ့ပတ်သက်တဲ့ မေးမြန်းချက်အပေါ်မှာ ကျွန်တော့်အနေနဲ့ တစ်ချက်ချင်း ရှင်းလင်းဖြေကြားတင်ပြသွားမှာ ဖြစ်ပါတယ်။ ပထမတစ်ချက်အနေနဲ့ ဗဟိုဝန်ထမ်းတက္ကသိုလ် (ဖောင်ကြီး) နဲ့(အထက်မြန်မာပြည်)တို့မှာ လေးလခွဲကာလအချိန်ယူပြီး ဝန်ထမ်းများကို လေ့ကျင့် သင်ကြားပေးလျက်ရှိတယ်ဆိုတာနဲ့ပတ်သက်ပြီး အချိန်ကာအပိုင်းအခြားမှာ အနည်းငယ် လွဲမှားနေတာ ဦးစွာတွေ့ရှိရပါတယ်ခင်ဗျား။ လက်ရှိအချိန်အထိ ဗဟိုဝန်ထမ်းတက္ကသိုလ် များမှာ ဖွင့်လှစ်လျက်ရှိတဲ့ သင်တန်းများမှာ ကာလအကြာမြင့်ဆုံးဆိုလို့ ကျွန်တော်တို့ သုံးလမျှ ကြာမြင့်တဲ့ ပုံမှန်သင်တန်းသာရှိပြီး လေးလခွဲကြာတဲ့ သင်တန်းရယ်လို့တော့ မရှိသေးပါဘူး။ ဒီသုံးလသင်တန်း တွေကို ကြည့်မယ်ဆိုရင်လည်း ကျွန်တော်တို့ ပြည်ထောင်စုရာထူးဝန်အဖွဲ့ကနေပြီး ကြော်ငြာ ခေါ်ယူပြီးတော့ စစ်ဆေးရွေးချယ်ခြင်းခံရတဲ့ ပြင်ပမှဖြေဆိုတဲ့ ပုဂ္ဂိုလ်များ၊ တစ်နည်းအားဖြင့် အရပ်သားများကို ရာထူးနေရာလစ်လပ်တဲ့ ဝန်ကြီးဌာနများကို အရာထမ်းအဖြစ် ခန့်အပ်ခြင်းမပြုမီမှာ တက်ရောက် သင်ကြားစေတဲ့ အရာထမ်းလောင်းသင်တန်းဖြစ်ပါတယ်။ နောက်သုံးလသင်တန်းတစ်ခု ကလည်း လက်ရှိကိုပဲ နိုင်ငံ့ဝန်ထမ်းအဖြစ် တာဝန်ထမ်းဆောင်နေပြီး ပြည်ထောင်စုရာထူးဝန်အဖွဲ့ရဲ့ စာမေးပွဲကို ဝင်ရောက်ဖြေဆိုအောင်မြင်တဲ့ အမှုထမ်းများကို အရာထမ်းအဖြစ် တိုးမြှင့်ခန့်အပ်ခြင်း မပြုမီမှာ တက်ရောက်စေတဲ့ အရာထမ်းအခြေခံသင်တန်းဖြစ်ပါတယ်။ အခြားသော မွမ်းမံသင်တန်းတွေကတော့ မပြောပလောက်ပါဘူး။ သင်တန်းကာလအားဖြင့် လေး၊ ငါးပတ်ထက် ပို၍ကြာတာ မရှိပါဘူး။ ကျွန်တော်တို့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ပြန်ကြည့်မယ်ဆိုလို့ရှိရင် ပုဒ်မ ၂၄၆ ပုဒ်မခွဲ(က)မှာ နိုင်ငံတော်သမ္မတသည် နိုင်ငံ့ဝန်ထမ်းရွေးချယ်ရေး လေ့ကျင့်ရေးတာဝန်နှင့် နိုင်ငံ့ဝန်ထမ်းစည်းမျဉ်းစည်းကမ်းသတ်မှတ်ရေးတာဝန်များ ထမ်းဆောင်နိုင် ရန် ပြည်ထောင်စုရာထူးဝန်အဖွဲ့ကို ဖွဲ့စည်းရမည်ဟူ၍ အတိအလင်းဖော်ပြထားရှိပါတယ်။ တစ်ဖန် ပြည်ထောင်စုရာထူးဝန်အဖွဲ့ဥပဒေပုဒ်မ ၈ ပုဒ်မခွဲ(ခ)မှာလည်း အဖွဲ့ရဲ့ တာဝန်များ သတ်မှတ်ထားရာမှာ တာဝန်တစ်ရပ်အနေနဲ့ ဝန်ထမ်းများအား ထိရောက်စွာ လေ့ကျင့်ပျိုးထောင်ခြင်းဟူ၍ ဖော်ပြထား ပါတယ်။ ထို့အတူ ပုဒ်မ ၁၀ ပုဒ်မခွဲ(က)မှာ အဖွဲ့ရဲ့ လုပ်ပိုင်ခွင့်မှာ ဝန်ထမ်းများအား ထိရောက်စွာ လေ့ကျင့်ပျိုးထောင်နိုင်ရေးအတွက် ဝန်ထမ်းတက္ကသိုလ်များ၊ ဝန်ထမ်းကျောင်းများကို ဖွင့်လှစ်ခြင်း ဟူ၍ ဖော်ပြထားပါတယ်။ ပုဒ်မ ၁၀ ပုဒ်မခွဲ(က)မှာလည်း သင်တန်းများ၊ ဆွေးနွေးပွဲများနဲ့ နှီးနှော ဖလှယ်ပွဲများ တာဝန်ယူကျင်းပဆောင်ရွက်ခြင်းဟူ၍ သတ်မှတ်ပြဋ္ဌာန်းထားခြင်း ရှိပါတယ်။ ဒါ့အပြင် ပြည်ထောင်စုရာထူးဝန်အဖွဲ့ရဲ့ နည်းဥပဒေ ၃၀ မှာလည်း အဖွဲ့က ဖွင့်လှစ်ရမယ့် အထူးမွမ်းမံ သင်တန်းများနဲ့ ပုံမှန်သင်တန်းများကို အတိအကျသတ်မှတ်ဖော်ပြထားရှိပါတယ်။ ပြည်ထောင်စု ရာထူးဝန်အဖွဲ့အနေနဲ့ လေ့ကျင့်ရေးနှစ်တစ်နှစ်အတွင်း ဗဟိုဝန်ထမ်းတက္ကသိုလ်နှစ်ခုတို့မှာ ဖွင့်လှစ်မယ့်သင်တန်းများကိုလည်း ကာလအပိုင်းအခြားအတိအကျဖော်ပြလျက် နိုင်ငံတော်သမ္မတရုံး နှင့် ပြည်ထောင်စုအစိုးရအဖွဲ့ရုံးသို့ ကြို တင်တင်ပြအတည်ပြုခွင့်ပြုချက်ရယူပြီးမှသာ သင်တန်း ဖွင့်လှစ်ရခြင်းဖြစ်ပါတယ်။ ကျွန်တော်ဆိုလိုတာကတော့ ပြည်ထောင်စုရာထူးဝန်အဖွဲ့အနေနဲ့ သင်တန်း များကို ဖွင့်ချင်တိုင်း ဖွင့်နေတာမဟုတ်ဘဲ ဖွဲ့စည်းပုံအခြေခံဥပဒေ၊ ပြည်ထောင်စုရာထူးဝန်အဖွဲ့ ဥပဒေနှင့် နည်းဥပဒေပါပြဋ္ဌာန်းချက်များနဲ့အညီ တိကျစွာလိုက်နာပြီး အဖွဲ့ကို သတ်မှတ်ပေးထားတဲ့ လုပ်ငန်းတာဝန်များကို နိုင်ငံတော်သမ္မတရုံးနှင့် ပြည်ထောင်စုအစိုးရအဖွဲ့ရုံးတို့ရဲ့ အတည်ပြုခွင့်ပြု ချက်ဖြင့် ထမ်းဆောင်နေခြင်းဖြစ်ကြောင်းကို သိရှိနားလည်စေရန် ရှင်းလင်းတင်ပြရခြင်း ဖြစ်ပါတယ်။ ခုနက ပြည်သူ့လွှတ်တော် ကိုယ်စားလှယ်ကြီးရဲ့ မေးမြန်းချက်မှာ နိုင်ငံတော်မှ ကျခံရတဲ့ကုန်ကျစရိတ် များ၊ ဝန်ထမ်းပေးဆပ်ရတဲ့ အချိန်ကာလများနဲ့ နှိုင်းယှဉ်လျှင် ထိရောက်အောင်မြင်မှုများ၊ ရလဒ်ကောင်းများ နည်းပါးနေတာကို တွေ့ရတယ်လို့ ဖော်ပြသွားတာကို သတိပြုမိပါတယ်။ ဗဟို ဝန်ထမ်းတက္ကသိုလ်များမှာ သင်တန်းတက်ရောက်သူများအနေဖြင့် ကုန်ကျမှုဆိုလို့ သင်တန်းကြေး၊ စာအုပ် စာတမ်းကြေးစသည်ဖြင့် ပေးရန်မလိုဘဲ မိမိတို့ကိုယ်ပိုင်ဆံပင်ညှပ်ခ၊ ဒိုဘီခ ဒီနှစ်မျိုးကိုသာ ကျခံသုံးစွဲရမှာ ဖြစ်ပါတယ်။ နိုင်ငံတော်အပိုင်းကို ကြည့်မယ်ဆိုလို့ရှိရင်လည်း သင်တန်းသားတစ်ဦး တစ်နေ့ စားသုံးဖို့ Breakfast ၊ နေ့လယ်စာနှင့် ညစာ ဒီသုံးနပ်တို့အတွက် နိုင်ငံတော်အနေနဲ့ ယနေ့ အချိန်အထိ တစ်နေ့ကို စားစရိတ် ၃၃၃ ကျပ် ကျခံထောက်ပံ့ပေးပြီး ကျန်တဲ့ ကုန်ကျစရိတ်အားလုံးကို စိုက်ပျိုးမွေးမြူရေးနဲ့ သက်သာချောင်ချိရေးလုပ်ငန်းများမှ ဖြည့်ဆည်းကျွေးမွေးပံ့ပိုးနေတဲ့အတွက် နိုင်ငံတော်အပိုင်းမှလည်း ကျခံရတဲ့စရိတ် မပြောပလောက်ပါဘူး။ တဖန် ပြည်သူ့လွှတ်တော် ကိုယ်စားလှယ်ကြီးမှ သင်တန်းများအား ထိရောက်အောင်မြင်မှုရလဒ်ကောင်းများ နည်းပါတယ်လို့ယေဘုယျဆန်ဆန် ဝေဖန်သွားခြင်းနဲ့ပတ်သက်ပြီး တက္ကသိုလ်များရဲ့ အားနည်းချက်ရှိလို့ရှိရင် တိတိကျကျခိုင်ခိုင်မာမာ အပြု သဘောဖြင့် ကျိုးကြောင်းဖော်ပြပေးချက်၊ အားနည်းချက်ကို ပြုပြင် နိုင်မယ့် အကြံကောင်း၊ ဉာဏ်ကောင်းများပေးခြင်းများ ပြုလုပ်မယ်ဆိုလို့ရှိရင် ကျွန်တော့်အနေနဲ့ ကျေးဇူးတင်စွာဖြင့် လက်သင့်ခံပြုပြင်ပေးသွားမှာ ဖြစ်ပါကြောင်းလည်း အလျဉ်းသင့်တုန်း တင်ပြ လိုပါတယ်။ ဗဟိုဝန်ထမ်းတက္ကသိုလ်(ဖောင်ကြီး)ကို မြန်မာ့ဆိုရှယ်လစ်လမ်းစဉ်ပါတီခေတ်က လည်းကောင်း၊ ဗဟိုဝန်ထမ်းတက္ကသိုလ်(အထက်မြန်မာပြည်)ကို နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီခေတ်ကလည်းကောင်းအသီးသီး ဖွင့်လှစ်ခဲ့ခြင်း ဖြစ်ပါတယ်။ လမ်းစဉ်ပါတီခေတ်က နိုင်ငံ့ဝန်ထမ်းကေဒါကောင်းများဖြစ်ဖို့ရည်ရွယ်ပြီး ဗဟိုဝန်ထမ်းတက္ကသိုလ်(ဖောင်ကြီး) ရဲ့ သင်ခန်းစာ များမှာ ပါတီသဘောတရားများကို ထည့်သွင်းပို့ချခဲ့တယ်ဆိုတာ မှန်ပါတယ်။ ဒါပေမယ့်လည်း ၁၉၈၈ ခုနှစ်နောက်ပိုင်း ပါတီအရောင်အသွေးကင်းစင်သော နိုင်ငံဝန်ထမ်း ကောင်းများဖြစ်စေဖို့ အထောက်အကူဖြစ်မယ့် သင်ကြားလေ့ကျင့်မှုအစီအစဉ်များကိုသာ ပြောင်းလဲပြင်ဆင်ပြီး ယနေ့ အချိန်အထိ အကောင်အထည်ဖော် လေ့ကျင့်ပို့ချလျက်ရှိပါတယ်။ အခုတစ်ဖန် နိုင်ငံတော်ရဲ့ ခေတ်စနစ်နဲ့ အုပ်ချုပ်မှုယန္တရားပြုပြင်ပြောင်းလဲမှုနှင့် လိုက်လျောညီထွေသည့် သင်ရိုးညွှန်းတမ်းများ ကို ပြင်ဆင်ခြင်း၊ လိုအပ်သည်များကို အသစ်ဖြည့်စွက်ခြင်းများ၊ အစဉ်တစိုက် ပြုလုပ်ဆောင်ရွက် ပေးလျက်ရှိတဲ့အတွက်လည်း လက်ရှိနိုင်ငံတော်ရဲ့ အခြေအနေနှင့် ကိုက်ညီမှုမရှိဘူးဆိုတဲ့ ဝေဖန်မှုဟာ အကြောင်းအကျိုးခိုင်လုံမှုမရှိတာကို ကျွန်တော့်အနေနဲ့ သတိပြုမိပါတယ်။ နောက်ဆုံးတစ်ချက်အနေနဲ့ ဗဟိုဝန်ထမ်းတက္ကသိုလ်များကို ဖျက်သိမ်းဖို့အစီအစဉ် ရှိ၊ မရှိဆိုတဲ့ မေးမြန်းချက်နဲ့ ပတ်သက်ပြီး အားလုံးသိကြတဲ့အတိုင်း ယနေ့အချိန်အခါမှာ အိမ်နီးချင်းနိုင်ငံများ၊ အာဆီယံနိုင်ငံများ၊ ကမ္ဘာ့ခေတ်မီ ဖွံ့ဖြိုးတိုးတက်တဲ့ နိုင်ငံတိုင်းမှာလိုလို နိုင်ငံ့ဝန်ထမ်းများရဲ့ အရည်အသွေးကို တိုးတက်မြင့်မားစေဖို့ နိုင်ငံ့ဝန်ထမ်းတက္ကသိုလ်လေ့ကျင့်ရေးအဖွဲ့အစည်းများ ဖွဲ့စည်းထူထောင်ထားရှိကြပါတယ်။ အနီးဆုံး ဥပမာတင်ပြရမယ်ဆိုရင် အိမ်နီးချင်းနိုင်ငံဖြစ်တဲ့ တရုတ်ပြည်သူ့သမ္မတနိုင်ငံမှာ Civil Service College ၊ လာအိုမှာဆိုရင် Civil Service College ၊ ထိုင်းနိုင်ငံမှာ Civil Service Training Institute ၊ ဘင်္ဂလာဒေ့ရှ်မှာဆိုရင် Civil Service Administration Academy ၊ အိန္ဒိယမှာဆိုရင် Civil Service Institute ၊ နောက်အာဆီယံနိုင်ငံများ ဖြစ်တဲ့ အင်ဒိုနီးရှားမှာဆိုရင် National Institute of Public Administration i naệe:gvaqê Civil Service Institute megyewɔ:950qe Royal School of Administration I 0600:23:9 National Institute of Public Administration ၊ ဖိလစ်ပိုင်မှာ Civil Service Academy ၊ စင်္ကာပူ မှာ Civil Service College i Ewrdişågos National Acadamy of Public Administration ဒေသတွင်းနိုင်ငံဖြစ်တဲ့ ဂျပန်မှာဆိုရင်လည်း National Institute of Public Administration ၊ ကိုရီးယားမှာဆိုလို့ရှိရင် Central Oficial Training Institut e စသည်စသည်ဖြင့် အသီးသီး ဖွဲ့စည်းပြီးတော့ သူတို့ရဲ့ နိုင်ငံ့ဝန်ထမ်းတွေကို တော်တာထက်တော်အောင်၊ ထက်မြက်အောင် efficiency မြင့်မားလာအောင် တစ်နည်းအားဖြင့် နောင်တစ်ချိန်မှာ နိုင်ငံ့တာဝန်ကို ပခုံးပြောင်းထမ်းရွက်နိုင်မယ့် Future Young Leaders ဖြစ်လာအောင် ငွေကုန်ကြေးကျခံပြီး အမျိုးမျိုးပြုစု ပျိုးထောင်ပေးလျက်ရှိနေပါတယ်။ နိုင်ငံ့ဝန်ထမ်းတွေ အရည်အသွေးမြင့်မားလာမှလည်း အစိုးရကောင်းတစ်ရပ်ဖြစ်လာမှာ ဖြစ်ပါတယ်။ နိုင်ငံတော်အစိုးရကောင်းမွန် ထက်မြက်မှလည်း နိုင်ငံတော်နဲ့ နိုင်ငံသူနိုင်ငံသားများရဲ့ အကျိုးကို အဆင့်အတန်းရှိရှိ သယ်ပိုးထမ်းရွက်နိုင်မှာ ဖြစ်ပါတယ်။ သူများတကာ နိုင်ငံတွေကိုမီဖို့ ကျွန်တော်တို့အနေနဲ့ Capacity Building ကဏ္ဍကို အားပေးကြိုးပမ်းလုပ်ကိုင် ရမယ့် ဒီလိုအချိန်အခါမျိုးမှာ ဗဟိုဝန်ထမ်းတက္ကသိုလ်နှစ်ခုကို ဖျက်သိမ်းဖို့ အစီအစဉ်အနေနဲ့ မရှိပါကြောင်းနှင့် ပို၍ပို၍ပင် စွမ်းရည်ထက်မြက်ပြီး နိုင်ငံတော်နှင့် ပြည်သူတို့အပေါ် ဝန်ထမ်းကောင်းများ ပီသစွာ အလုပ်အကျွေးပြု နိုင်မယ့် နိုင်ငံဝန်ထမ်းကောင်းများ ပေါ်ထွက်လာစေဖို့ ဒီတက္ကသိုလ်နှစ်ခုကို နိုင်ငံတကာအဆင့်မီအောင် ဖြည့်ဆည်းပံ့ပိုးပေးသင့်ပါကြောင်း ဖြေကြားတင်ပြအပ်ပါတယ်။ ယခုလို ရန်ကုန်တိုင်းဒေသကြီး၊ မြောက်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသန်းဝင်းက မေးမြန်းခဲ့တဲ့ ဗဟိုဝန်ထမ်းတက္ကသိုလ်နဲ့ ပတ်သက်တဲ့မေးမြန်းချက်ကို ရှင်းလင်းဖြေကြား ခွင့်ရတဲ့အတွက် ပြည်သူ့လွှတ်တော်ဥက္ကဋ္ဌကြီးနဲ့ ပြည်သူ့လွှတ်တော် ကိုယ်စားလှယ်များအားလုံးကို ပြည်ထောင်စုရာထူးဝန်အဖွဲ့ရဲ့ ကိုယ်စား ကျွန်တော်က ကျေးဇူးတင်ရှိပါကြောင်း အစီရင်ခံတင်ပြ အပ်ပါတယ်။ (ဩဘာသံများ)</speech>
</Q-A><Q-A>
<title>မြစ်ချောင်းများအား လိုင်စင်စီ ဆွဲဝယ်ခြင်းများ ကင်းလွတ်ခွင့်ပြုပါရန်နှင့် စပ်လျဉ်းသည့်မေးခွန်း</title>
<speech type="speaker">ဦးထွန်းအောင်ခိုင်၊ ပေါက်တောမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="362">ဦးထွန်းအောင်ခိုင်(ပေါက်တောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ဖိတ်ကြားထားတဲ့ ပုဂ္ဂိုလ်များအားလုံး ကျန်းမာ၊ ချမ်းသာကြပါစေ၊ မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်း ဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ် ပေါက်တောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းအောင်ခိုင် ဖြစ်ပါတယ်။ မေးမြန်းထားတဲ့မေးခွန်းကတော့ ကျေးလက်နေပြည်သူများရဲ့ စားဝတ်နေရေး၊ ဆင်းရဲနွမ်းပါးမှုလျှော့ပေါ့ရေး၊ လူနေမှုဘဝဖွံ့ဖြိုးတိုးတက်ရေး၊ အထူးသဖြင့် ဒေသ ဖွံ့ဖြိုးရေးအတွက် မြစ်ချောင်းများကို လိုင်စင်စီဆွဲဝယ်ခြင်းမှ ကင်းလွတ်ခွင့်ပြုရန် ကိစ္စနဲ့ပတ်သက် ပြီးတော့ မေးခွန်း မေးမြန်းထားတာဖြစ်ပါတယ်။ တကယ့်ပြည်သူတွေရဲ့ လိုအပ်ချက်၊ ဆန္ဒသဘောထား များကို တစ်ဆင့် တင်ပြမေးမြန်းတဲ့ မေးခွန်းဆိုလည်း မမှားပါ။ ဥက္ကဋ္ဌကြီးခင်ဗျား။ ပကတိအခြေ အနေ ကိုအနည်းငယ်ဖတ်ကြားတင်ပြခွင့် ပြုစေလိုပါတယ်။ ရခိုင်ပြည်နယ်ဟာ ပင်လယ်ကမ်းရိုးတန်းဒေသ တစ်ခုဖြစ်ပါတယ်။ မြို့နယ်အများစုဟာ ဘင်္ဂလားပင်လယ်နဲ့ တိုက်ရိုက်ထိတွေ့နေတဲ့ မြို့နယ်တွေ ဖြစ်ပါတယ်။ ကျွန်တော်တို့ ပေါက်တောမြို့နယ်ဟာ မြစ်ချောင်းပေါများတဲ့ မြို့နယ်တစ်မြို့နယ်ဖြစ်တဲ့ အတွက် အခုလို လေလံပစ်တဲ့နှစ်မှစပြီးတော့ မြို့နယ်အတွင်း မြစ်ချောင်း ၂ရ ခုကို လေလံခွန်အဖြစ် သတ်မှတ်ပြီးတော့ လေလံဆွဲဝေခဲ့ပါတယ်။ ယခင်ကာလက မြစ်ချောင်းများကို လေလံဆွဲဝေခြင်းမရှိခဲ့ ပါ။ ၁၉၈၈ နောက်ပိုင်း ငွေရှင်ကြေးရှင်၊ စီးပွားရေး ဝိသမလောဘသမားတွေရဲ့ ဝိသမလောဘသမား တွေဟာ အဖွဲ့အစည်းဌာနဆိုင်ရာအကြီးအကဲများနဲ့ ချဉ်းကပ်ပြီးတော့ လေလံဆွဲဝယ်ခြင်းများကို ပြုလုပ်လာခဲ့တာ ယနေ့အထိဖြစ်ပါတယ်။ လေလံဆွဲဝယ်ရရှိသူများအနေဖြင့်လည်း သူတို့ကိုယ်တိုင် ရေလုပ်ငန်းလုပ်ကိုင်နေကြသူများ မဟုတ်ပါဘဲနဲ့ သူတို့လေလံဆွဲဝယ်၍ ရရှိတဲ့ရေခွန်များမှာ ရေလုပ်ငန်းလုပ်ကိုင်နေကြတဲ့ ရေလုပ်သားများထံမှ အခကြေးငွေများကို အဆမတန်ကောက်ခံခြင်း၊ ငွေကြေးမပေးနိုင်ပါက ငါးဖမ်းပိုက်များသိမ်းဆည်းခြင်း၊ တရားစွဲအရေးယူခြင်း ပြဿနာများဖြစ်ပွား လျက်ရှိနေတာကို တွေ့ရပါတယ်။ ဥက္ကဋ္ဌကြီးခင်ဗျား။ ကျွန်တော်လွှတ်တော်အတွေ့အကြုံတွေ နယ်ဆင်း ပြီးတော့ ရှင်းလင်းတဲ့အခါမှာလည်း ကျေးလက်နေပြည်သူများအနေဖြင့် သူတို့ရဲ့ လိုအပ်ချက်တွေကို၊ ဆန္ဒသဘောထားတွေကို တင်ပြကြပါတယ်။ ငါတို့ ငါးလေးတစ်ကောင်ရှာစားမဲ့ နေရာမရှိတော့ဘူး။ အရင်တုန်းက တာတမံတွေအတွင်းမှာ ချောင်းတွေ၊ မြောင်းတွေရှိတယ်။ ရှာစားလို့ရခဲ့တယ်။ အခု မရှာရတော့ဘူး။ အကုန်လုံးသူ့တာကိုယ့်တာဆိုပြီးတော့ ပုစွန်မွေးတဲ့ ပုစွန်တာတွေဖြစ်နေကြပါတယ်။ တာတမံတွေမှာ မရှာရတော့ ရွာချောင်းတွေ၊ မြစ်တွေမှာ ရှာမယ်လုပ်တော့လည်း သူလေလံဆွဲဝယ်ထားတာ၊ ငါလေလံဆွဲဝယ်ထားတာဆိုပြီးတော့ မရှာရပြန်ဘူး။ ဒီလိုဖြစ်နေကြတဲ့အတွက် ငါတို့ဘဝဟာ အစားဆင်းရဲ၊ အနေဆင်းရဲဖြစ်ကြရတယ်။ ဆင်းရဲတွင်းနက်သထက် နက်နေကြရတယ်။ တချို့ဆိုရင် ရှာဖွေလုပ်ကိုင် စားသောက်မယ့်နေရာမရှိလို့ မလေးရှားတို့၊ ထိုင်းတို့ အခြေတို့ကို ရောက်သွားကြရပါ တယ်ဆိုပြီး ရင်ဖွင့်ကြပါတယ်။ ဥက္ကဋ္ဌကြီးခင်ဗျား။ နိုင်ငံတော်ဖွဲ့စည်းပုံအခြေခံဥပဒေ စာမျက်နှာ ၁၉၃ ဇယား ၅ မှာ တိုင်းဒေသကြီး သို့မဟုတ် ပြည်နယ်များက ကောက်ခံရမည့်အခွန်အခများမှာလည်း မပါဝင်တာတွေ့ရပါတယ်။ အပိုဒ် ၅ အပိုဒ်ခွဲ (က) မှာ ရေချို လုပ်ငန်းအပေါ်တွင် စည်းကြပ်ကောက်ခံ ရမည့် ဘဏ္ဍာတော်ကြေး၊ အပိုဒ် ၅ အပိုဒ်ခွဲ (ခ) မှာလည်း သတ်မှတ်ထားသော အကွာအဝေးအတွင်း ငါးဖမ်းလုပ်ငန်းအပေါ်တွင် စည်းကြပ်ကောက်ခံသည့် ဘဏ္ဍာတော်ကြေးဆိုပြီးတော့ ပါရှိပါတယ်။ ဥက္ကဋ္ဌကြီးခင်ဗျား။ ဒီမေးခွန်းနဲ့ပတ်သက်ပြီး အရင်က မွေးမြူရေးနှင့်ရေလုပ်ငန်းဝန်ကြီးလုပ်ခဲ့တဲ့ ပုဂ္ဂိုလ်နဲ့လည်း ဆွေးနွေးခဲ့ပါတယ်။ ဒီလိုမြစ်ချောင်းတွေကို လေလံပစ်တဲ့ကိစ္စကတော့ ဝန်ကြီးဌာန အနေနဲ့မလုပ်ဘူး။ သက်ဆိုင်ရာ ပြည်နယ်တိုင်းတွေက သူတို့အစီအစဉ်နဲ့ လုပ်ကြတယ်ဆိုလို့ပြောပါ တယ်။ နောက်တစ်ခါ ပြည်နယ်ဝန်ကြီးချုပ်နဲ့ ရန်ကုန်မှာရောက်တုန်း ဆွေးနွေးခဲ့ပါတယ်။ ဒီလေလံ ဆွဲဝယ်ရတာဟာ ပြည်နယ်အတွက်အခွန်အခတွေ၊ ပြည်နယ်ရန်ပုံငွေတွေ ဒီကမှရတာဆိုပြီးတော့ပြော ပါတယ်။ အမှန်ပြောရရင် တကယ်လေလံဆွဲတဲ့နေရာမှာ ငွေ ၁၀၀ မှာ ပြည်နယ်ရန်ပုံငွေအဖြစ် ၅၀လောက်တောင် မဝင်ဘူးလို့သိရပါတယ်။ ပြည်နယ်ဝန်ကြီးချုပ်ကို အကြံပေးလိုက်ပါတယ်။ တကယ့် အခွန်အခ အမှန်ရအောင်ဆိုရင် ရေလုပ်သားတွေရဲ့ ငါးဖမ်းပိုက်၊ ငါးဖမ်းကွက်တဲ့ပေါ်မှာ သူတို့လည်း မနစ်နာရအောင် တစ်ဖက်မှ နိုင်ငံတော်ဘဏ္ဍာလည်းရအောင် ညှိနှိုင်းကောက်ခံသွားမယ်ဆိုရင် ဒီထက်တောင် အခွန်အခတွေပိုရနိုင်ပါတယ်လို့ ကျွန်တော်ပြောပြလိုက်ပါတယ်။ မြို့နယ်ငါးလုပ်ငန်း ဦးစီးအနေနဲ့လည်းတွေ့ဖြစ်ပါတယ်။ သူက ဒီနှစ်လေလံခွန်တွေကို တချို့ကို ဗဟိုငါးဖမ်းကွက်နဲ့ အလုပ်လုပ်ထားတယ်လို့ပြောပါတယ်။ ငါးဖမ်းကွက်တွေကို လျှော့တယ်လို့ပြောပါတယ်။ ပင်လယ်နဲ့ နီးစပ်တဲ့ မြစ်ကြီးတွေကို လုပ်တာပဲဖြစ်ပါတယ်။ တကယ်မြို့နယ်အတွင်းပိုင်းမှာရှိတဲ့ ပြည်သူများရှာဖွေ စားသောက်နိုင်တဲ့ မြစ်ချောင်းတွေကျတော့ ယခင်အတိုင်းပဲ ဖြစ်နေပါတယ်။ လေးစားရပါသော ဥက္ကဋ္ဌကြီးခင်ဗျား။ အထက်ကတင်ပြခဲ့သလို ကျေးလက်နေပြည်သူများရဲ့ စားဝတ်နေရေး၊ ဆင်းရဲ နွမ်းပါးမှုလျှော့ချရေး၊ လူနေမှုဘဝဖွံ့ဖြိုးတိုးတက်ရေးတို့အတွက် မြစ်ချောင်းများကို လိုင်စင်စီဆွဲ ဝယ်ခြင်းမှ ကင်းလွတ်ခွင့်ပြုရန် စပ်လျဉ်းသည့်မေးခွန်းနဲ့မေးခွန်းကို ပြည်သူဆန္ဒနှင့်အညီ အခုလို မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">မွေးမြူရေးနှင့် ရေလုပ်ငန်းဝန်ကြီးဌာန ဝန်ကြီးက ပြန်လည်ဖြေကြားဖို့ ဖြစ်ပါတယ်</speech>
<speech><agency id="86">ဦးအုန်းမြင့်(ပြည်ထောင်စုဝန်ကြီး၊မွေးမြူရေးနှင့်ရေလုပ်ငန်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ ဖိတ် ကြားထားသော ဧည့်သည်တော်ကြီးများ၊ စာပေနှင့် စာနယ်ဇင်းအဖွဲ့ဝင်များအားလုံး စိတ်၏ချမ်းသာ ခြင်း၊ ကိုယ်၏ကျန်းမာခြင်းနှင့် တစ်လုံးတစ်ဝတည်းပြည့်စုံကြပါစေလို့ ပထမဦးစွာ မေတ္တာပို့သရင်း နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ မွေးမြူရေးနှင့် ရေလုပ်ငန်းဝန်ကြီးဌာန ပြည်ထောင်စုဝန်ကြီး ဦးအုန်းမြင့်ဖြစ်ပါတယ်။ ရခိုင်ပြည်နယ်၊ ပေါက်တောမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးထွန်းအောင်ခိုင်က ရခိုင်ပြည်နယ် ပေါက်တောမြို့နယ်မှာရှိတဲ့ မြစ်ချောင်း များအား မွေးမြူရေးနှင့်ရေလုပ်ငန်းဝန်ကြီးဌာနမှ လိုင်စင်စီလေလံဆွဲဝယ်ယူခြင်းမှ ကင်းလွတ် ခွင့်ပြုရန် အစီအမံရှိ၊မရှိနှင့် ရှိပါကလည်း မည်သည့်အစီအစဉ်နှင့် ဆောင်ရွက်ပေးနိုင်မည်ကို သိရှိလိုပါကြောင်း ကြယ်ပွင့်ပြမေးခွန်းနဲ့ပတ်သက်ပြီး ကျွန်တော်ဖြေရှင်း ဖြေကြားသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံမှာရှိတဲ့ ရေချိုငါးလုပ်ငန်း ရေပြင်များနဲ့ပတ်သက်ပြီး တည်ဆဲရေချိုငါးလုပ်ငန်းဥပဒေမှာ မြန်မာနိုင်ငံ ပင်လယ်ကမ်းရိုးတန်း တစ်လျှောက်မှ ကုန်းတွင်းနယ်နိမိတ်အတွင်းမှာရှိတဲ့ အစဉ်အမြဲရေတည်ရှိနေသည်ဖြစ်စေ၊ ယာယီ ရေတည်ရှိနေသည်ဖြစ်စေ၊ ငါးများနေထိုင်ကျက်စားခိုအောင်း ပေါက်ဖွားကြီးပြင်းရာ ရေပြင်၊ရေကန်၊ ရေရိုး၊ မြစ်၊ ချောင်း၊ အင်းအိုင်တို့ကိုဆိုလိုကြောင်း ယင်းစကားရပ်မှာ ဂရန်အင်း၊ သီးသန့်အင်း လိုင်စင် ဖြင့်ထုတ်လုပ်ခွင့်ပြုသော ငါးလုပ်ငန်းရေပြင် ရေလှောင်ဆည်ကြီးများ အစိုးရဌာနတစ်ခုခု၏ နယ်မြေ အတွင်းရှိ ရေပြင်များ ကုန်းတွင်းဒီရေရောက်ဒေသများ ကုန်းပေါ်ရှိရေပြင်များ၊ လိပ်များနှင့် မိချောင်း များဥချသည့်အသိုက်များ၊ ကျင်းများ၊ ရေချိုရေငန်စပ်ဒေသများ စသည့်တို့လည်းပါဝင်ကြောင်း။ ထို့ပြင် ပင်လယ်နဲ့ဆက်စပ်သည့် မြစ်ဝများ၊ ချောင်းဝများ အဝ၏တစ်ဖက်ကမ်းအဆုံးမှ အခြား တစ်ဖက်ကမ်း အဆုံးကိုဆွဲသည့် မျဉ်းဖြောင့်၏ဒီရေကျရာဘက် ရေပြင်သည် ရေချိုငါးလုပ်ငန်း ရေပြင်ဖြစ်ကြောင်း အဓိပ္ပာယ်ဖွင့်ဆိုထားပါတယ်။ အဆိုပါအဓိပ္ပာယ်ဖွင့်ဆိုချက်အရ ပေါက်တော မြို့နယ်အတွင်းမှာရှိတဲ့ တင်ဒါငါးဖမ်းကွက်များဟာ ပင်လယ်နဲ့ဆက်စပ်နေတဲ့ မြစ်များ၊ ချောင်းများ ဖြစ်သဖြင့် ရေချိုငါးလုပ်ငန်း ရေပြင်များဖြစ်ကြပြီး တည်ဆဲရေချိုငါးလုပ်ငန်းဥပဒေနှင့်အညီ စီမံခန့်ခွဲ ဆောင်ရွက်လျက်ရှိသော ရေပြင်များဖြစ်ပါတယ်။ ရခိုင်ပြည်နယ်၊ ပေါက်တောမြို့နယ်မှာ ၁၉၉၄-၁၉၉၅ ဘဏ္ဍာရေးနှစ်မှ စတင်ပြီး တင်ဒါငါးဖမ်းကွက် ၁၈ ကွက်ကို စတင်ဖော်ထုတ်ရောင်းချခဲ့ရာမှာ အခွန်ငွေ ၃၀၉၅၀၀ ကျပ် ရရှိခဲ့ပါတယ်။ ၁၉၉၈-၁၉၉၉ မှ ၁၉၉၉-၂၀၀၀ ခုနှစ်အထိ ပြည်နယ်အေးချမ်း သာယာရေးနှင့်ဖွံ့ဖြိုးရေးကောင်စီရဲ့ အစီအစဉ်ဖြင့် ရခိုင်ပြည်နယ်မှာရှိတဲ့ တင်ဒါငါးဖမ်းကွက်များကို လေလံတင်ရောင်းချခဲ့ခြင်းမရှိကြောင်းသိရှိရပါတယ်။ ၂၀၀၉-၂၀၁၀ မှာ ပေါက်တောမြို့နယ်မှာ တင်ဒါ ငါးဖမ်းကွက် ၂၄ ကွက်ရှိသည့်အနက် ကျောက်ပြင်ချောင်း တင်ဒါငါးဖမ်းကွက်၊ ငပြီတက်မှ ကျောက်တောင် အုန်းတိုင်ချောင်းဝအထိ တင်ဒါငါးဖမ်းကွက်နှင့် မော်ချောင်းအစအဆုံး တင်ဒါ ငါးဖမ်းကွက် ၃ ကွက်ကို ဘုံငါးဖမ်းကွက်အဖြစ်နဲ့ သတ်မှတ်ပေးခဲ့ပါတယ်။ ၂၁ ကွက်သာရောင်းချခဲ့ ပါတယ်။ ဒီလိုရောင်းချတဲ့အခါမှာ သိန်းပေါင်း ၁၇၀၉၂၈၀၀ ကျပ် ရရှိခဲ့ပါတယ်။ ၂၀၁၀-၂၀၁၁ ဘဏ္ဍာရေးနှစ်မှာ ငါးဖမ်းကွက် ၂၁ ကွက်ကို ဆက်လက်ပြီးရောင်းချတဲ့အခါမှာ အခွန်ငွေ ၁၂၅၅၀၀၀၀ ကျပ် ရရှိခဲ့ပါတယ်။ ၂၀၁၁-၂၀၁၂ ခုနှစ်မှာ တင်ဒါငါးဖမ်းကွက် ၂၁ ကွက်အနက် တပ်မော်မှ ဟင်းခရော် တင်ဒါငါးဖမ်းကွက်၊ ဆင်တက်မော်မြစ်တင်ဒါငါးဖမ်းကွက်၊ ဖဒူအရှေ့ (၁/၂) တင်ဒါငါးဖမ်း ကွက်များနှင့် ဘောတောချောင်းတင်ဒါငါးဖမ်းကွက် ၄ ကွက်ကို ဘုံငါးဖမ်းကွက်အဖြစ်ပြောင်းလဲ သတ်မှတ်ခဲ့ပြီး ၁ရ ကွက်ကိုသာ ရောင်းချခဲ့တဲ့အတွက် အခွန် ၁၁၆၈၀၀၀၀ ကျပ် သာရရှိခဲ့ပါတယ်။ အဲ့ဒီလို တင်ဒါငါးဖမ်းကွက် ရ ကွက်ကို ဘုံငါးဖမ်းကွက်အဖြစ် ပြောင်းလဲသတ်မှတ်ပေးခဲ့တဲ့အတွက် အခွန်ငွေ သိန်းပေါင်း ၇၀၇၅၀၀၀ ကျပ်လျော့နည်းရရှိခဲ့ပါတယ်။ ယခုအခါမှာ နိုင်ငံတော်မှ ပြောင်းလဲ ျင့်သုံးလာသည့် မူဝါဒများနှင့်အညီ နိုင်ငံတော်သမ္မတကြီးက ပြည်သူတစ်ဦးချင်းရဲ့ အကျိုးစီးပွားကို ဦးစားပေးဆောင်ရွက်ရန် လမ်းညွှန်မှာကြားခဲ့ပါတယ်။ ဒီအတွက် တင်ဒါငါးဖမ်းကွက် ရ ကွက်ကို ဘုံငါးဖမ်းကွက်အဖြစ် လျှော့ချခွင့်ပြုခဲ့ပြီးဖြစ်ပါတယ်။ ဒါပေမယ့် တင်ဒါငါးဖမ်းကွက်အားလုံးကို အခွန်ကင်းလွတ်ခွင့်ပြုမယ်ဆိုရင် ပြည်နယ်အစိုးရအနေနဲ့ ပြည်နယ်ရဲ့ လူမှုစီပွားဘဝဖွံ့ဖြိုးတိုးတက်ရေး များကို ဆောင်ရွက်ရန် ဝင်ငွေမရရှိတော့မှာ ဖြစ်မှာဖြစ်ပါတယ်။ ဒါကြောင့် အများဆန္ဒအရ လုပ်ကိုင်ဆောင်ရွက်လိုတာတွေကို Bottom Up System ဖြင့်တင်ပြမယ်ဆိုရင် ပြည်နယ်အစိုးရအနေနဲ့လည်း ညှိနှိုင်းဆောင်ရွက်ပေးသွားမှာဖြစ်ပါတယ်။ ဒါပေမယ့် ဒီနှစ်အတွက် တင်ဒါငါးဖမ်းကွက်တွေကိုတော့ လုပ်ပိုင်ခွင့် ခွင့်ပြုခဲ့ပြီးဖြစ်တဲ့အတွက် နောင်နှစ်မှာမှ တစ်ဦးချင်းဖြစ်စေ၊ အစုအဖွဲ့နှင့်ဖြစ်စေ ဝင်ရောက်လေလံတင်ဆွဲယူခြင်း၊ ညှိနှိုင်းဆွဲယူခြင်းများကို ဆောင်ရွက်နိုင်ကြောင်း ဖြေကြားလိုပါတယ်။ ပြည်ထောင်စုအစိုးရအနေနဲ့ မူဝါဒအနေနဲ့သာ ဆောင်ရွက်နိုင်ပြီး ပြည်နယ်အစိုးရကသာ လက်တွေ့ ဆောင်ရွက်ရမယ့်အပိုင်းများအနေနဲ့ ဆောင်ရွက်ပေးနိုင်မှာဖြစ်ပါတယ်။ ရေချိုငါးလုပ်ငန်းများကို ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၅၆(က) နှင့် (ခ)တို့အရ ရခိုင်ပြည်နယ်အစိုးရသို့ ၂၀-၄-၂၀၁၁ ရက် ရက်စွဲပါစာအမှတ်၊ ၁/၂၀၀၀ (ည) ၅၁၀၀/၁ (၁၅၆၄/၂၀၁၁)ဖြင့် လွှဲပြောင်းပေးအပ်ခဲ့ပြီးဖြစ်ပါတယ်။ ဒါကြောင့် ပြည်နယ်ရေချိုငါးလုပ်ငန်း ဥပဒေကို သက်ဆိုင်ရာပြည်နယ်အစိုးရနှင့် ပြည်နယ်လွှတ်တော်က ရေးဆွဲအတည်ပြု သွားရမှာ ဖြစ်ပါတယ်။ လိုအပ်တဲ့အကြံဉာဏ်များကို ပြည်သူ့လွှတ်တော်ကိုယ်စားလှယ်ကြီးအနေနဲ့လည်း ပြည်နယ်အစိုးရကို၊ ပြည်နယ်လွှတ်တော်ကို ပေးအပ်နိုင်ပါကြောင်းနှင့် မွေးမြူရေးနှင့်ရေလုပ်ငန်း ဝန်ကြီးဌာနအနေနဲ့လည်း အကြံများပေးနိုင်ကြောင်း တောင်းခံအပ်ပါတယ်။ မွေးမြူရေးနှင့်ရေလုပ်ငန်း ဝန်ကြီးဌာန ငန်းလုပ်ငန်းဦးစီးဌာနအနေဖြင့်လည်း ငါးဖမ်းကွက်တင်ဒါလေလံရရှိသူနဲ့ အခြေခံ ရေလုပ်သားများကြားမှာ ငွေကြေးပြဿနာများ လုပ်ငန်းခွင်နှင့် အခြားပြဿနာများ ဖြစ်ပေါ်လာတိုင်း အချိန်နဲ့တစ်ပြေးညီကွင်းဆင်း၍ နှစ်ဦးနှစ်ဖက်မျှတမှုရှိအောင် ကျေကျေလည်လည် ပြေပြေ လည်လည်ဖြစ်အောင် အစဉ်ဆောင်ရွက်ပေးလျက်ရှိပါတယ်။ စီးပွားဖြစ်မဟုတ်ဘဲ တစ်ပိုင်တစ်နိုင် မိရိုးဖလာ ဝမ်းစာရှာဖွေစားသောက်သူများအတွက်ဘုံငါးဖမ်းကွက်များ အနေနဲ့ အခမဲ့ခွင့်ပြု ပေးတဲ့ လက်ထွန်၊ ကိုင်းထောက်၊ ရင်းတွန်း၊ ယက်သဲ့၊ မြုံ၊ တိုင်ထောင်ပြုံး စသည့် ငါးဖမ်းကိရိယာများနဲ့ ကျေးလက်နေပြည်သူများရဲ့ စားဝတ်နေရေးအတွက် အခမဲ့ရှာဖွေစားသောက် ခွင့်ရှိကြောင်းလည်း ဖြေကြားလို့ပါတယ်။ ၂၀၁၂-၂၀၁၃ ခုနှစ် ပေါက်တောမြို့နယ်အတွင်းမှာရှိတဲ့ တင်ဒါငါးဖမ်းကွက်များလေလံဆွဲဝယ်ယူခြင်းမှ ကင်းလွတ်ခွင့်ပြု ရေး၊ မပြု ရေးကို ရခိုင်ပြည်နယ်အစိုးရရဲ့ ရေချိုငါးလုပ်ငန်း ဥပဒေ စီမံခန့်ခွဲမှုအတိုင်းဆောင်ရွက်နိုင်ပါကြောင်းနှင့် ရေလုပ်သားများရဲ့ အခွင့်အရေးကို စိတ်ဝင်တစားမေးမြန်းလာတဲ့ ရခိုင်ပြည်နယ်၊ ပေါက်တောမဲဆန္ဒနယ်မှ ပြည်သူ့လွှတ်တော် ကိုယ်စားလှယ်ကြီး ဦးထွန်းအောင်ခိုင်ကိုလည်း ကျေးဇူးတင်ရှိပါတယ်။ ယခုလို ပြဿနာများဟာ အချို့အချို့သော တိုင်းနှင့်ပြည်နယ်များမှာလည်း ဖြစ်ပွားလျက်ရှိပါတယ်။ ကျွန်တော်တို့ မွေးမြူရေး နှင့်ရေလုပ်ငန်းဝန်ကြီးဌာနအနေနဲ့ သက်ဆိုင်ရာတိုင်းနှင့်ပြည်နယ်များနဲ့ ဖြစ်ပွားလျက်ရှိတဲ့ ရေလုပ်ငန်း ဆိုင်ရာ ရေချိုငါးလုပ်ငန်းဥပဒေများကို ဆက်လက်ရေးဆွဲပြီး အမြန်ဆုံး ဖြေရှင်းဆောင်ရွက် လျက်ရှိတာများကို ယခုလို ဖြေရှင်းခွင့်ရတဲ့အတွက် ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်ကြီးအား အထူးပင်ကျေးဇူးတင်ရှိပါကြောင်း ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
</Q-A></section>
<section value="motion">
<motion>
<title>ဦးအေးမောက်၊ မလှိုင်မဲဆန္ဒနယ်၏ ကဏ္ဍအသီးသီးနှင့် နယ်ပယ်အသီးသီးအတွက် စံချိန်စံညွှန်းများ ရေးဆွဲသတ်မှတ်၍ ဥပဒေပြဋ္ဌာန်းနိုင်ရန် အချိန်ကာလ သတ်မှတ်ပြီး သတ်မှတ်ချိန်အတွင်း ဆောင်ရွက်ပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်းအဆိုတင်သွင်းခြင်း</title>
<speech type="speaker">အစီအစဉ် ၉ ကို ဆက်လက်ဆောင်ရွက်ပါမယ်။ အစီအစဉ် ၈ ခဏချန်ထား ပါ့မယ်။ လွှတ်တော်ကိုယ်စားလှယ်များခင်ဗျား။ ဆက်လက်ပြီး မလှိုင်မဲဆန္ဒနယ်မှ လွှတ်တော် ကိုယ်စားလှယ် ဦးအေးမောက် အား ကဏ္ဍအသီးသီးနှင့် နယ်ပယ်အသီးသီးအတွက် စံချိန်စံညွှန်းများ ရေးဆွဲသတ်မှတ်၍ ဥပဒေပြဋ္ဌာန်းနိုင်ရန် အချိန်ကာလသတ်မှတ်ပြီး သတ်မှတ်ချိန်အတွင်း ဆောင်ရွက် ပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်း အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id="343">ဦးအေးမောက်(မလှိုင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်ကြီးများခင်ဗျား။ ကျွန်တော်ကတော့ မလှိုင် မဲဆန္ဒနယ် ပြည်သူ့လွှတ်တော်ကိုယ်စားလှယ် စီမံကိန်းများနှင့် ဘဏ္ဍာရေးတိုးတက်မှုကော်မတီရဲ့ အတွင်းရေးမှူး ဖြစ်ပါတယ်။ ကျွန်တော် ဒီနေ့တင်သွင်းမယ့်အဆိုကတော့ ကဏ္ဍအသီးသီးနှင့် နယ်ပယ်အသီးသီးအတွက် စံချိန်စံညွှန်းများ ရေးဆွဲသတ်မှတ်၍ ဥပဒေပြဋ္ဌာန်းနိုင်ရန် အချိန်ကာလ သတ်မှတ်ပြီး သတ်မှတ်ချိန်အတွင်း ဆောင်ရွက်ပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို တင်ပြသွားမှာဖြစ်ပါတယ်။ ဒီအဆိုနဲ့ပတ်သက်လို့ ပဏာမအနေနဲ့ ကျွန်တော်ရှင်းလင်း တင်ပြရရင်တော့ ရှိပြီးသားလုပ်ပြီးသားတွေကို အလုပ်ရှုပ်အောင်လုပ်ထား တင်ပြတာမဟုတ်ဘူးဆိုတဲ့ အကြောင်းကို ပဏာမတင်ပြလိုပါတယ်။ ကျွန်တော်တို့တတွေဟာ ပြည်သူကရွေးချယ်ထားတဲ့ ပြည်သူ့ကိုယ်စားလှယ်များဖြစ်တဲ့အတွက် ပြည်သူများရဲ့ အသံကို တင်ပြပြောဆိုတာကို အထူးအလေး ထားနားလည်ပေးစေလိုပါတယ်။ ဖန်တီးပြီး ပြောတာဆိုတာမဟုတ်ပါဘူး။ ယနေ့ နိုင်ငံတော်သမ္မတကြီး ကလည်းပဲ စီးပွားရေးနဲ့ပတ်သက်လို့ကော ကဏ္ဍအသီးသီးမှာ သုံးဆတိုးတက်ရန်ရည်ရွယ်ချက် ကြီးကြီးမားမားနဲ့ တွက်ချက်မျှော်မှန်းထားတဲ့အတွက် ကျွန်တော်တို့တတွေဟာ အုပ်ချုပ်ရေးပိုင်း၊ ဥပဒေပြုရေးပိုင်းမှာ မှန်ကန်တဲ့တရားစီရင်ရေးအောက်မှာ ပူးပေါင်းဆောင်ရွက်သွားမယ်ဆိုလို့ရှိရင် ကျွန်တော်တို့ အထိုက်အလျောက်မျှော်မှန်းချက်ကို ရကောင်းတယ်လို့ ယူဆတဲ့အတွက် တစ်ထောင့် တစ်နေရာကနေပြီးတော့ အားဖြစ်စေရန်အတွက် ကျွန်တော်တို့တင်ပြပေးရခြင်းဖြစ်ပါတယ်။ ဒါတွေဟာအခွင့်အရေးယူတင်ပြတာမဟုတ်ဘူးဆိုတာရယ် တာဝန်ရှိသူအချို့ရဲ့ ခံယူချက်များက စွက်ဖက်နေ တယ်။ အပိုလုပ်နေတယ်လို့ ထင်နေကြတာဖြစ်တဲ့အတွက် ကျွန်တော် ဒါကို ပညာရှိသတိဖြစ်ခဲဆိုသလို ကြို တင်ပဏာမ ရှင်းလင်းတင်ပြရတာဖြစ်ပါတယ်။ နိုင်ငံတော်ရဲ့ စီးပွားရေးဆောင်ရွက်ရာမှာ ပွင့်လင်း မြင်သာမှုရှိရမှာဖြစ်ပြီးတော့ ဘက်ပေါင်းစုံကနေပြီးတော့ ပြည်သူအသံကို နားထောင်ပြီးတော့ ဖြစ်သင့်တာတွေဖြစ်၊ ဖြည့်သင့်တာတွေဖြည့်၊ ပြင်သင့်တာတွေပြင်ပေးပြီးတော့ တွန်းအားပေးဆောင်ရွက်သင့်တာကို ဆောင်ရွက်ဖို့ရာက ပြည်သူများကရွေးချယ်ထားတဲ့ ကျွန်တော်တို့ လွှတ်တော် ကိုယ်စားလှယ်များရဲ့ တာဝန်ပဲဖြစ်ပါတယ်။ ယနေ့ အဓိကကျတဲ့ စီးပွားရေးကဏ္ဍမှာ တိုးတက်ပြောင်း လဲအောင် နိုင်ငံတော်မှ ဆောင်ရွက်ပေးနေသော်လည်းပဲ အတားအဆီးအခက်အခဲအမျိုးမျိုးကြားမှာ တိုးတက်သင့်သလောက် မတိုးတက်ဘဲ စိုးရိမ်ဖွယ်ရာပြောဆိုနေတဲ့ ပြည်သူရဲ့ အသံကိုကြားနေရပါ တယ်။ ဒါကဘာလဲဆိုတော့ မကြာမတင်သောကာလမှာ နိုင်ငံခြားရင်းနှီးမြှုပ်နှံမှုဥပဒေကလည်း ပေါ်ထွန်းလာမှာဖြစ်သလို အရှေ့တောင်အာရှစီးပွားရေးဒေသမှာ အပြည့်အဝဆောင်ရွက်ဖို့ AFTA ကလည်း ပေါ်ပေါက်လာမှာဖြစ်ပါတယ်။ ဒီလိုကာလတွေပေါ်ပေါက်လာမယ်ဆိုရင် ပြည်တွင်း စီးပွားရေးလုပ်ငန်းရှင်များ အသေးစား၊ အလတ်စားစက်မှုလုပ်ငန်းများက ပါဝင်ယှဉ်ပြိုင်ရတော့မှာ ဖြစ်ပါတယ်။ ဒီလိုပါဝင်ရာမှာ စည်းမျဉ်းစည်းကမ်း၊ စံနှုန်းများဟာ မဖြစ်မနေလိုအပ်လာမှာဖြစ်ပါတယ်။ အဓိကနိုင်ငံခြားရင်းနှီးမြှုပ်နှံမှုများဟာ တားဆီးပိတ်ပင်မှုအမျိုးမျိုးကြားမှ ဝင်ရောက်လာကြတဲ့အခါ မှာလည်းပဲ ယှဉ်ပြိုင်ရတော့မှာဖြစ်ပါတယ်။ ဒီလိုဝင်ရောက်လာမယ့် စီးပွားရေးလုပ်ငန်းများမှာ စံသတ်မှတ်မှုများဟာ မဖြစ်မနေမရှိမဖြစ် လိုအပ်လာမှာဖြစ်ပါတယ်။ ဒီနေ့ပြန်ကြည့်လို့ရှိရင် ကျွန်တော်တို့ တိကျတဲ့စံသတ်မှတ်မှုတွေ ဒီစံကို အကောင်အထည်ဖော်စစ်ဆေးမယ့်ဌာန အပိုင်းတွေမှာ လိုအပ်နေတယ်။ အားနည်းနေတာတွေကို တွေ့ရမှာဖြစ်ပါတယ်။ ပြဿနာများကို အချို့ကိုလည်း တွေ့ရမှာဖြစ်ပါတယ်။ ဒီနေ့ ဥပမာအနေနဲ့တင်ပြရရင် လတ်တလော စားသုံးရန်မသင့်တဲ့ဆီတွေ ဒါတွေ ဝင်လာတယ်။ စံသတ်မှတ်မှုမရှိဘူး။ ကျွန်တော်တို့ သုံးရန်မသင့်တဲ့ စက်သုံးဆီတွေ ဆောင်ရွက်နေ တယ်ဆိုတာကိုလည်း ကြားသိနေရတယ်။ ဒါအပြင် စံမမီတဲ့ထုတ်လုပ်မှုပစ္စည်းတွေကို ကျွန်တော်တို့ ဝင်လာတဲ့အတွက် ပြည်သူများကိုဒုက္ခပေးနေတဲ့အတွက် နယ်ပယ်အသီးသီးမှာ စံသတ်မှတ်မှုဟာ မဖြစ်မနေလိုအပ်ပါတယ်ဆိုတဲ့အကြောင်း ပဏာမ ရှင်းလင်းတင်ပြလိုပါတယ်။ ဒီလိုစံသတ်မှတ်မှု မရှိခဲ့ရင် ဒီနေ့စံမမီတဲ့ ဥပမာပြရရင် ကျွန်တော်တို့ ဒီနေ့ မီးကြိုးတွေလာတယ်။ သူလိုချင်တဲ့ဂိတ်မပြည့် ဘူး။ ခိုးထားတယ်။ ဒါအတွက် မီးအင်ပီယာများလာပြီးတော့ ကျွန်တော်တို့ ဒီနေ့ မီးလောင်းတာတွေ၊ ရှော့ဖြစ်တာတွေ ဒါမျိုးတွေဖြစ်တာ ဘာလဲဆိုတော့ ကျွန်တော်တို့မှာ တိတိကျကျစံသတ်မှတ်မှုမရှိလို့ ဖြစ်ပါတယ်။ ဒါ့အပြင် အာနိသင်မရှိတဲ့ဆေးတွေ ကျန်းမာရေးနဲ့ မညီညွတ်တဲ့ ဆေးပေးခန်းတွေ ပေါ်ပေါက်နေတာလည်း တွေ့ရမှာဖြစ်ပါတယ်။ ဒါတွေဟာ ဘာလဲဆိုတော့ စံမရှိလို့ဖြစ်ပါတယ်။ ဒါကြောင့် စံချိန်စံညွှန်းပြဋ္ဌာန်းပေးဖို့ရန် အရေးတကြီးလိုအပ်နေတဲ့အတွက် ကျွန်တော်တို့ အဆိုပြု တိုက်တွန်းရခြင်းဖြစ်ပါတယ်။ AFTA ခေါ် အရှေ့တောင်အာရှကုန်သွယ်မှုဒေသ စတင်တဲ့အခါမှာ လည်းကောင်း၊ နိုင်ငံခြားရင်းနှီးမြှုပ်နှံမှုတွေ ဝင်လာတဲ့အခါမှာလည်းကောင်း ကျွန်တော်တို့ စက်မှုဇုန် ကြီးများ SEZ လို့ခေါ်တဲ့ စက်မှုဇုန်ကြီးများ ပေါ်ပေါက်ဆောင်ရွက်ကြတဲ့အခါမှာ ဘယ်လိုစံချိန်စံညွှန်းနဲ့ သွားရမှာလဲ။ ပရမ်းပလာဝင်လာတာတွေကို လက်ခံနေကြတော့မှာလားဆိုတာ မေးစရာဖြစ်လာပါ တယ်။ စိုးရိမ်ပူပန်စရာဖြစ်လာပါတယ်။ ဒါကြောင့် စံချိန်စံညွှန်းသတ်မှတ်မှုကို နယ်ပယ်ကဏ္ဍအသီးသီး အလိုက် သတ်မှတ်ပေးဖို့၊ ဥပဒေပြဋ္ဌာန်းပေးဖို့ လိုအပ်နေတဲ့အတွက်လည်း တိုက်တွန်းရခြင်းဖြစ်ပါတယ်။ ပြည်တွင်းစက်မှုလက်မှုလုပ်ငန်းငယ်များ၊ လုပ်ငန်းလတ်များမှာ အမျိုးမျိုးသော ရိုက်ခတ်မှု ဒဏ်ကြောင့် အသက်ဝအောင်မရှူနိုင်ဘဲ အသက်ဆက်ဖို့ မနည်းကြိုးစားနေရတဲ့အချိန် အခါလည်း ဖြစ်ပါတယ်။ ဒီလိုအချိန်မှာ ပြည်သူလူထုအတွက် ကာဝေပေးနိုင်မယ့် နယ်ပယ်အသီးသီးအတွက် စံချိန်စံညွှန်းဟာ မဖြစ်မနေ အမြန်လိုအပ်တယ်ဆိုတာကို တင်ပြလိုပါတယ်။ ဒါကိုတင်ပြရခြင်းဟာ လည်းပဲ အမြန်ဖြစ်စေခြင်းတဲ့ စေတနာနဲ့တင်ပြရခြင်းဖြစ်သလို ပြည်သူများအတွက်လည်းပဲ တစ်စိတ် ၏တစ်ပိုင်းလိုအပ်ချက်၊ တောင့်တချက်ကို ဖြည့်ဆည်းပေးရာရောက်တဲ့အတွက် တင်ပြရခြင်းဖြစ်ပါတယ်။ ဒါနဲ့ဆက်စပ်ပြီးတော့လည်းပဲ စံချိန်စံညွှန်းနဲ့ပတ်သက်လို့ နိုင်ငံတော်မှလည်းပဲ ဆောင်ရွက် နေတာရှိပါတယ်။ သို့သော်လည်းပဲ ဆောင်ရွက်မှုဟာ အချိန်ကာလသတ်မှတ်ပြီးတော့ အမြန် ခုနက ပြောခဲ့တဲ့ AFTA နိုင်ငံခြားရင်းနှီးမြှုပ်နှံမှု စက်မှုဇုန်ကြီးများမပေါ်ပေါက်မီအမြန်ဆုံးဆောင်ရွက်သင့် ပါတယ်။ ဒီနေ့ကျွန်တော်တို့နိုင်ငံမှာ နိုင်ငံအလိုက် ကဏ္ဍအသီးသီး၊ နယ်ပယ်အသီးသီးမှာ ဥပမာကျန်းမာရေး၊ ပညာရေး၊ စက်မှုကဏ္ဍသိပ္ပံနည်းပညာနဲ့ လုပ်သားများရဲ့ ကျွမ်းကျင်မှုများဟာ များပြား လှသောနယ်ပယ်မှာ စံချိန်စံညွှန်းများရေးဆွဲပြီးတော့ ဥပဒေ၊ နည်းဥပဒေတွေပြဋ္ဌာန်းဆောင်ရွက်လျက် ရှိကြတာကို တွေ့ရမှာဖြစ်ပါတယ်။ မိမိတို့နိုင်ငံအလိုက် ရေးဆွဲပြဋ္ဌာန်းထားတဲ့ စံချိန်စံညွှန်းများအား လည်း International Standard Organization ဖြစ်တဲ့ ISO ရဲ့ အပြည်ပြည်ဆိုင်ရာ စံချိန်စံညွှန်း သတ်မှတ်ရေးအဖွဲ့မှ ဆောင်ရွက်ခဲ့တဲ့ စံချိန်စံညွှန်းများနှင့်လည်းပဲ ဆက်စပ်ဆောင်ရွက် ပြဋ္ဌာန်းလျက် ရှိတာကိုတွေ့ရပါတယ်။ ပြည်ထောင်စုမြန်မာနိုင်ငံအနေနဲ့ အရည်အသွေးထိန်းသိမ်းမှု စံချိန်စံညွှန်း သတ်မှတ်ရေးကိစ္စများကို ၁၉၅၆ ခုနှစ်ကတည်းကစပြီးတော့ ကျွန်တော်တို့ ဆောင်ရွက်ခဲ့ပါတယ်။ ဒါကို ပြည်ထောင်စုမြန်မာနိုင်ငံ အသုံးချသိပ္ပံသုတေသနဌာနလက်အောက်မှာ စတင်ဆောင်ရွက်တာကို လည်းပဲ ကျွန်တော်တို့ လေ့လာသိရှိရပါတယ်။ ဒါ့အပြင် ၁၉၉၄ ခုနှစ်မှာ မြန်မာ့သိပ္ပံနှင့် နည်းပညာ သုတေသနဦးစီးအောက်မှာ စံသတ်မှတ်ရေးလုပ်ငန်းများ ဆက်လက်ဆောင်ရွက်နေတာကိုလည်းပဲ တွေ့ရမှာဖြစ်ပါတယ်။ မြန်မာနိုင်ငံအနေနဲ့ ၁၉၅၆ ခုနှစ်မှာ အပြည်ပြည်ဆိုင်ရာစံချိန်စံညွှန်းသတ်မှတ် ရေးအဖွဲ့အစည်း ISO ကို အသင်းဝင်ရောက်ခဲ့ပြီးတော့ ၁၉၆၄ ခုနှစ်မှာ ပြန်လည်နှုတ်ထွက်ခဲ့တာကို လည်းပဲ တွေ့ရမှာဖြစ်ပါတယ်။ ၂၀၀၅ ခုနှစ်၊ ဇူလိုင်လ ၁ ရက်နေ့မှာ ISO စာပေးစာယူအဖွဲ့ဝင်အဖြစ် ပြန်လည်ဝင်ရောက်ကြောင်းလည်း သိရှိရပါတယ်။ ဒါ့အပြင် ကျွန်တော်တို့အနေနဲ့ အပြည်ပြည်ဆိုင်ရာ လျှပ်စစ်နည်းပညာကော်မရှင် IEC ရဲ့ တွက်ဖက်အဖွဲ့ဝင်ဖြစ်လာကြောင်းကိုလည်းပဲ ကျွန်တော်တို့ မှတ်သားသိရှိရပါတယ်။ စံချိန်စံညွှန်းသတ်မှတ်ရေးနဲ့ နည်းပညာဥပဒေများ ညှိနှိုင်းဆောင်ရွက်နိုင်ရန် mięconso ASEAM, BIMSTEC, ACMECS oodsag szopf:opzè, q:60l:cəbgmesosoi လည်းပဲ သိရှိရပါတယ်။ အာဆီယံရဲ့ လွတ်လပ်တဲ့ကုန်သွယ်ရေး AFTA အကောင်အထည်ဖော်ရာ ကိစ္စများအတွက်လည်းပဲ စံချိန်စံညွှန်းဆိုင်ရာ ကုန်သွယ်ရေးနည်းပညာ အတားအဆီးဖယ်ရှားနိုင်ရေး အတွက်လည်းပဲ ညှိနှိုင်းဆောင်ရွက်နေတယ်လို့ သိရပါတယ်။ အထူးသဖြင့် အလုပ်အကိုင် အခွင့် အလမ်းများ ပေါ်ပေါက်တဲ့နေရာအမျိုးမျိုးမှာ ယနေ့ပေါ်ပေါက်လာမှာဖြစ်တဲ့ စက်မှုဇုန်ကြီးများ SEZ များမှာ အထောက်အကူဖြစ်စေတဲ့ ကျွမ်းကျင်မှုအဆင့်အတန်းမြင့်မားသော လုပ်သားများအား ပြုစု ပျိုးထောင်ပေးနိုင်ရန် လွန်စွာအရေးပါသော ကျွမ်းကျင်စံသတ်မှတ်ချက်များ ပေါ်ပေါက်လာရေးကို အထူး အရေးကြီးသလို ဆောင်ရွက်နေကြောင်းလည်းသိရှိရပါတယ်။ အထူးလည်း လိုအပ်လျက်ရှိပါ တယ်။ Free flow of Human Resources ကို အာဆီယံမျှော်မှန်းချက်နှင့်အညီ လမ်းဖွင့်ပေးနိုင်မှာ ဖြစ်ပါတယ်။ အာဆီယံဘုံဈေးကွက်၊ အလုပ်အကိုင်ဈေးကွ်ကိုလည်းပဲ စံချိန်စံညွှန်းများအရ ပါဝင်နိုင် ရန် အခြေခံကောင်းဖြစ်ပါတယ်။ ဒါကြောင့် စံချိန်စံညွှန်းဟာ အလွန်အရေးကြီးပါတယ်။ စံချိန်စံညွှန်း သတ်မှတ်ရေးနဲ့ အရည်အသွေးထိန်းသိမ်းရေး လုပ်ငန်းဆိုင်ရာကိစ္စရပ်မှာ နိုင်ငံတကာဈေးကွက် မှာလည်းပဲ ယှဉ်ပြိုင်နိုင်ရန် သွင်းကုန်ဝန်ဆောင်မှုထုတ်ကုန်မှုအပိုင်းမှာ နိုင်ငံတော်အတွင်းရှိ ပြည်သူ များ အန္တရာယ်ကင်းရှင်းစွာ အသုံးပြု နိုင်ရေး မကြာမီ ဖွံ့ဖြိုးတိုးတက်လာမည့် နိုင်ငံတော်ရဲ့ စီးပွားရေး၊ ကုန်သွယ်ရေး၊ နယ်ပယ်ကဏ္ဍအသီးသီးမှာ အာဆီယံစီးပွားရေးအသိုင်းအဝိုင်း AEC ကိုလည်းပဲ အောင်မြင်စွာပါဝင်ဆေင်ရွက်နိုင်ရန် အထူးအရေးကြီးပါတယ်။ ဒါတွေဟာ ကျွန်တော်တို့ Standzation ဟာအထူးအရေးကြီးတယ်ဆိုတဲ့အကြောင်း တင်ပြလိုပါတယ်။ သိပ္ပံနှင့်နည်းပညာ ဝန်ကြီးဌာနမှနေပြီးတော့ ယနေ့ ဆောင်ရွက်လျက်ရှိတဲ့ စံချိန်စံညွှန်းသတ်မှတ်ရေးအဖွဲ့ကြီးအနေနဲ့ ဒီ ISO စံချိန်စံညွှန်းတွေကို Download လုပ်ပြီးတော့ ဒီကဆောင်ရွက်နေကြောင်းလည်းသိရပါတယ်။ ယနေ့ ကဏ္ဍအသီးသီး၊ နယ်ပယ်အသီးသီးမှာ လိုအပ်တဲ့ စံချိန်စံညွှန်းများကို မှီငြမ်းဆောင်ရွက်နိုင်ရန် လည်းပဲဖြစ်ပါတယ်။ ဒီနေ့အချိန်အခါမှာ ဂျပန်နိုင်ငံရဲ့ JIS ခေါ်တဲ့ Japanis International Standard၊ ဂျာမနီနိုင်ငံရဲ့ DIM၊ အမေရိကန်နိုင်ငံရဲ့ ASME၊ အင်္ဂလန်နိုင်ငံရဲ့ BS၊ တရုတ်နိုင်ငံရဲ့ GB စံချိန်စံညွှန်းများဟာ လက်ရှိရှိပြီးသားဖြစ်ပါတယ်။ ဒါတွေဟာလည်းပဲ ကျွန်တော်တို့ အချို့ မိမိတို့နဲ့ ကိုက်ညီတဲ့ အချက်အလက်များကို မြန်မာမှုပြုပြီးတော့လုပ်ဆောင်ရွက်မယ်ဆိုရင် ကျွန်တော်တို့မြန် သွားမှာဖြစ်ပါတယ်။ ဒါကြောင့် သိပ္ပံနှင့်နည်းပညာဝန်ကြီးဌာနကနေပြီတော့ ဦးဆောင်ရွက်ပြုနေတဲ့ စံချိန်စံညွှန်းကိစ္စရပ်များမှာ ပြည်ထောင်စုအစိုးရအဆင့်သတ်မှတ်ပြီး သက်ဆိုင်ရာဝန်ကြီးဌာနများ၊ မြန်မာနိုင်ငံ အင်ဂျင်နီယာအသင်းတို့မှ အချိန်ပြည့်ပါဝင်နိုင်သည့်တတ်သိပညာရှင်များ၊ အခြားအဖွဲ့ အစည်းများ၊ တတ်သိပညာရှင်များဖိတ်ခေါ်ပါဝင်စေလျက် ယခင်ရှိပြီးသား ကော်မတီအဖွဲ့များဖြင့် ယနေ့ အဓိကကျတဲ့ စက်မှုဆိုင်ရာ၊ စက်ရုံအလုပ်ရုံဆိုင်ရာ စံချိန်စံညွှန်းကိစ္စရပ်များ၊ မြို့ပြဆိုင်ရာစံချိန် စံညွှန်းကိစ္စရပ်များ၊ လျှပ်စစ်/အီလက်ထရောနစ်ဆိုင်ရာ စံချိန်စံညွှန်းကိစ္စရပ်များ၊ မြန်မာနိုင်ငံလုပ်သား ကျွမ်းကျင်မှု ဆိုင်ရာစံချိန်စံညွှန်းကိစ္စရပ်များနှင့် အခြားကျန်းမာရေး၊ စားသောက်ကုန်၊ ပတ်ဝန်းကျင် ထိန်းသိမ်းမှု၊ ကုန်ကြမ်း၊ ကုန်ချောဆိုင်ရာစံချိန်စံညွှန်းကိစ္စရပ်များ အပြင်နယ်ပယ်အသီးသီးမှာရှိနေတဲ့ လိုအပ်နေတဲ့ စံချိန်စံညွှန်းကိစ္စရပ်များနှင့်ပတ်သက်လို့ ယခုအကောင်အထည်ဖော်နေဆဲကာလဖြစ် သလို ဒါတွေကို အမြန်ဆုံးအကောင်အထည်ဖော်ပြီးတော့ အရေးကြီးတဲ့အစိတ်အပိုင်းတွေကို အမြန်ဆုံး ဥပဒေပြု နိုင်ရေးအတွက် အချိန်ကန့်သတ်ဆောင်ရွက်ပြီးတော့ သတ်မှတ်ချိန်အတွင်းမှာ အပြီးဆောင်ရွက်ပြဋ္ဌာန်းပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို တင်သွင်းအပ် ပါတယ်။ အားလုံးလေးစားပါတယ်။ (ဩဘာသံများ)</speech>
<speech type="speaker">ဦးအေးမောက် တင်သွင်းတဲ့အဆိုကို ထောက်ခံမယ့်လွှတ်တော်ကိုယ်စားလှယ် အား ဖိတ်ခေါ်ပါတယ်</speech>
<speech><mp id="470">ဦးဝင်းသန်း(သာပေါင်းမဲဆန္ဒနယ်)</mp>မင်္ဂလာပါခင်ဗျား။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ မန္တလေးတိုင်းဒေသကြီး၊ မလှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမောက်က တင်သွင်းသွားတဲ့ ကဏ္ဍအသီးသီးနှင့် နယ်ပယ်အသီးသီးအတွက် စံချိန်စံညွှန်းများရေးဆွဲသတ်မှတ်၍ ဥပဒေပြဋ္ဌာန်းနိုင်ရန် အချိန်ကာလသတ်မှတ်ပြီး သတ်မှတ်ချိန်အတွင်း ဆောင်ရွက် ပေးနိုင်ပါရန် ပြည်ထောင်စုအစိုးရသို့ တိုက်တွန်းကြောင်းအဆိုမှာ ပြည်သူ့လွှတ်တော်က လက်ခံ ဆွေးနွေးရန် အလွန်သင့်မြတ်သည့် အဆိုတစ်ရပ်ဖြစ်ပါကြောင်း ဧရာဝတီတိုင်းဒေသကြီး၊ သာပေါင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ကျွန်တော် ဦးဝင်းသန်းက အလေးအနက် ထောက်ခံ တင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">မလှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမောက် တင်သွင်းတဲ့အဆိုကို သာပေါင်းမဲဆန္ဒနယ်မှ ကိုယ်စားလှယ်က ထောက်ခံသွားပါတယ်။ ဒီအဆိုကို လက်ခံဆွေးနွေးရန် သင့်၊ မသင့် လွှတ်တော်ရဲ့ ဆန္ဒရယူပါမယ်။ ဦးအေးမောက်တင်သွင်းတဲ့အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူ ရှိပါသလားခင်ဗျား။ လွှတ်တော်ကိုယ်စားလှယ်များခင်ဗျား။ မလှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမောက်တင်သွင်းတဲ့ အဆိုနှင့်စပ်လျဉ်းပြီး လွှတ်တော်က သဘောတူတဲ့အတွက် လက်ခံဆွေးနွေးရန် ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<title>အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type="speaker">ပြည်သူ့လွှတ်တော်ကိုယ်စားလှယ် ဦးအေးမောက်တင်သွင်းတဲ့ အဆိုကို ၂၀၁၂ ခုနှစ်၊ ဇူလိုင်လ ၆ ရက်(သောကြာနေ့) ပြည်သူ့လွှတ်တော် တတိယနေ့ အစည်းအဝေးမှာ ဆွေးနွေးပါမယ်။ ဆွေးနွေးမယ့် လွှတ်တော်ကိုယ်စားလှယ်များအနေနဲ့ မနက်ဖြန် ၂၀၁၂ ခုနှစ်၊ ဇူလိုင်လ ၅ ရက်နေ့ ၁၃၀၀ နာရီအချိန်အရောက် ပြည်သူ့လွှတ်တော် ဒုတိယညွှန်ကြားရေးမှူးချုပ်ထံ အမည် စာရင်းတင်သွင်းကြဖို့ ဖြစ်ပါတယ်</speech>
</motion></section>
<section value="bill"><bill>
<title>ပြည်သူ့လွှတ်တော်ပညာရေးမြှင့်တင်မှုကော်မတီဥက္ကဋ္ဌ သို့မဟုတ် ဥက္ကဋ္ဌမှ တာဝန်ပေးအပ်သူက ၂၀၁၂ ခုနှစ် တက္ကသိုလ်ပညာရေးဥပဒေကြမ်းကို တင်သွင်းခြင်း</title>
<speech type="speaker">အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၅၄ နည်းဥပဒေခွဲ(က) အရ ပညာရေးမြှင့်တင်မှုကော်မတီက ၂၀၁၂ ခုနှစ် တက္ကသိုလ်ပညာရေးဥပဒေကြမ်းကို တင်သွင်းရန် ဖြစ်ပါတယ်။ ပညာရေးမြှင့်တင်မှု ကော်မတီအား ဥပဒေကြမ်းတင်သွင်းရန် ဖိတ်ခေါ်ပါတယ်</speech>
<speech><mp id="216">ဒေါက်တာချမ်းငြိမ်း(ဥက္ကဋ္ဌ၊ ပညာရေးမြှင့်တင်မှုကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည်သည့်တော်များအားလုံး မင်္ဂလာပါလို့ လေးစားစွာနှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ကန့်ဘလူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ပညာရေးမြှင့်တင်မှု ကော်မတီ ဥက္ကဋ္ဌ ဒေါက်တာချမ်းငြိမ်း ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေ ပုဒ်မ ၂၈ ပါ ပြဋ္ဌာန်းချက်နှင့်အညီ ဘက်စုံအတွေးအခေါ် အယူအဆမှန်ကန်ရေး၊ အကျင့်စာရိတ္တကောင်းမွန်ပြီး နိုင်ငံတော်တည်ဆောက်ရေးအတွက် အကျိုးပြုမည့် ခေတ်မီပညာရေး စနစ် အကောင်အထည်ဖော်ဆောင်ရွက်နိုင်ရန် ၂၀၁၂ ခုနှစ် တက္ကသိုလ် ပညာရေးဥပဒေမူကြမ်းကို ပြဋ္ဌာန်းနိုင်ရန် အတွက် ပြည်သူ့လွှတ်တော်သို့ တင်သွင်းရခြင်း ဖြစ်ပါတယ်။ ရည်ရွယ်ချက်များမှာ အောက်ပါအတိုင်း ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်သည် ပြည်သူများ၏ ပညာရေး၊ ကျန်းမာရေး တိုးတက်စေရန်အတွက် နိုင်ငံတော်ဖွဲ့စည်းပုံအခြေခံဥပဒေ ပုဒ်မ ၂၈ ပါ ပြဋ္ဌာန်းချက်များနှင့်အညီ ခေတ်မီပညာရေးစနစ်ကို အကောင်အထည်ဖော်ဆောင်ရွက်လျက်ရှိပါတယ်။ လက်ရှိ ကျင့်သုံးလျက် ရှိသော တက္ကသိုလ်ပညာရေးဥပဒေမှာ ၁၉၇၃ ခုနှစ် ပြည်ထောင်စုမြန်မာနိုင်ငံ တက္ကသိုလ်ပညာရေး ဥပဒေဖြစ်ပြီး ၁၉၈၃ ခုနှစ် ပြည်သူ့လွှတ်တော်ဥပဒေအမှတ် ၄ ဖြင့် တစ်ကြိမ်၊ ၁၉၈၉ ခုနှစ် နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ဥပဒေအမှတ် ၁၉/၈၉ ဖြင့်တစ်ကြိမ် ပြင်ဆင်ပြဋ္ဌာန်းခဲ့ပါတယ်။ နိုင်ငံတော်၏ တိုးတက်ဖွံ့ဖြိုးလျက်ရှိသော ခေတ်စနစ်နှင့်အညီ အမျိုးသား ပညာရည်မြင့်မားရေးအတွက် စဉ်ဆက်မပြတ်ဆောင်ရွက်နိုင်ရန် ရည်ရွယ်ပြီး ယခင်က ပြဋ္ဌာန်းခဲ့သော ဥပဒေကို ရုပ်သိမ်း၍ တက္ကသိုလ်ပညာရေးဥပဒေသစ် ပြဋ္ဌာန်းနိုင်ရန် ယခုဥပဒေကြမ်းကို တင်သွင်း ရခြင်း ဖြစ်ပါတယ်။ ကျိုးကြောင်းဖော်ပြချက်မှာ အောက်ပါအတိုင်း ဖြစ်ပါတယ်။ တက္ကသိုလ်ပညာရေး ဥပဒေကို အောက်ပါအချက်များနှင့်ညီရန် ပြင်ဆင်ရန် လိုအပ်ကြောင်း စိစစ်တွေ့ရှိရပါတယ်။ တက္ကသိုလ်များ ဖွဲ့စည်းရာတွင်လည်းကောင်း၊ တက္ကသိုလ်များ ပညာရေးနှင့်စပ်လျဉ်း၍ မူဝါဒချမှတ်လမ်းညွှန်ကြီးကြပ်သည့် တက္ကသိုလ်များကို ဗဟိုကောင်စီဖွဲ့စည်းရာတွင်လည်းကောင်း၊ ပညာရေး ဆိုင်ရာကိစ္စအရပ်ရပ်ကို ကြီးကြပ်သည့် တက္ကသိုလ်ပညာရေးအဖွဲ့များကောင်စီ ဖွဲ့စည်းရာတွင် လည်းကောင်း၊ ပြည်ထောင်စုအဆင့်ဝန်ကြီးများ၏ ဖွဲ့စည်းပုံနှင့်အညီ လိုက်လျောညီထွေမှုရှိစေရန်နှင့် တက္ကသိုလ်၏ ရည်ရွယ်ချက်များသည် ခေတ်မီဒီမိုကရေစီနိုင်ငံတည်ဆောက်နေမှုနှင့်အညီ ပိုမိုပီပြင် လာစေရန် ပြင်ဆင်ဖော်ပြရန် လိုအပ်လာပါတယ်။ ဒီဥပဒေသစ်တွင် အဓိကအကြောင်းအရာ ၆ ချက်ကို ပြင်ဆင်ဖြည့်စွက်ထားပါတယ်။ (၁) ကိုယ်ပိုင်တက္ကသိုလ်ဥပဒေသီးခြားပေါ်ပေါက်လာပါက လွှမ်းခြုံမှုရှိ စေရန် ဖြည့်စွက်ထားရှိခြင်း၊ (၂) အခြေခံဥပဒေပါ အသုံးအနှုန်းနှင့်ကိုက်ညီစေရန် ပြည်သူအစား တိုင်းရင်းသားပြည်သူဟု ပြင်ဆင်ဖော်ပြထားပါတယ်။ (၃) တက္ကသိုလ်များ ဗဟိုကောင်စီဖွဲ့စည်းရာတွင် ပြည်ထောင်စုပညာရေး ဝန်ကြီးဌာနဝန်ကြီးအား ဥက္ကဋ္ဌအဖြစ်လည်းကောင်း၊ အဖွဲ့ဝင်များအဖြစ် သက်ဆိုင်ရာ ဝန်ကြီးဌာန၏ ဝန်ကြီးများအစား သက်ဆိုင်ရာ ပြည်ထောင်စုဝန်ကြီးဌာနများ၏ ဒုတိယ ဝန်ကြီးများအဖြစ် ပြင်ဆင်ခြင်း၊ အတွင်းရေးမှူးတာဝန်ကို ပညာရေးဝန်ကြီးဌာန ဒုတိယဝန်ကြီးအစား ညွှန်ကြားရေးမှူးချုပ် အဆင့်မြင့်ပညာဦးစီးဌာန(အောက်မြန်မာပြည်)ဟု ပြင်ဆင်ခြင်း၊ တွဲဖက် အတွင်းရေးမှူးအဖြစ် ညွှန်ကြားရေးမှူးချုပ် အဆင့်မြင့်ပညာဦးစီးဌာန(အထက်မြန်မာပြည်) ကို တိုးချဲ့ ဖွဲ့စည်းခြင်းတို့ ဖြစ်ပါတယ်။ (၄) တက္ကသိုလ်ပညာရေးအဖွဲ့များကောင်စီတွင် ယခင်က သက်ဆိုင်ရာ ဝန်ကြီးဌာနများ၏ ဒုတိယဝန်ကြီးများ ပါဝင်ဖွဲ့စည်းထားသော်လည်း အဆိုပါ ဒုတိယဝန်ကြီးများသည် တက္ကသိုလ်များ ဗဟိုကောင်စီတွင်ပါဝင်ပြီးဖြစ်၍ တက္ကသိုလ်များ ပညာရေးကောင်စီတွင် ထပ်မံ မထည့် သွင်းတော့ခြင်း၊ (၅) တက္ကသိုလ်စီမံခန့်ခွဲရေးအဖွဲ့နှင့် တက္ကသိုလ်ပညာရေးအဖွဲ့ဝင်များကို ခေတ်နှင့် အညီ ပြင်ဆင်ဖွဲ့စည်းထားရှိခြင်း၊ (၆) အထက်ပါတက္ကသိုလ် စီမံခန့်ခွဲရေးအဖွဲ့နှင့် တက္ကသိုလ် ပညာရေးအဖွဲ့များ၏ လုပ်ငန်းတာဝန်များကို အတည်ပြုပေးခြင်းနှင့် ပညာသင်ဆုနှင့် ပညာသင်ဆု ထောက်ပံ့နိုင်ရန်အတွက် သတ်မှတ်ပေးခြင်းတို့ကို ပြင်ဆင် ဖော်ပြထားရှိပါတယ်။ ဥက္ကဋ္ဌကြီးခင်ဗျား။ သို့ဖြစ်ပါ၍ ပြည်သူ့လွှတ်တော် ပညာရေးမြှင့်တင်မှုကော်မတီနှင့် ပညာရေးဝန်ကြီးဌာနတို့ ညှိနှိုင်း ပြုစုထားသော ၂၀၁၂ ခုနှစ် တက္ကသိုလ်ပညာရေး ဥပဒေကြမ်းကို လေးစားအပ်ပါသော ဥက္ကဋ္ဌကြီးမှ တစ်ဆင့် ပြည်သူ့လွှတ်တော်သို့ အတည်ပြုပေးနိုင်ပါရန် လေးစားစွာတင်သွင်းအပ်ပါတယ်ခင်ဗျား။ ကျေးဇူးတင်ရှိပါတယ်ခင်ဗျား။ (ဩဘာသံများ)</speech>
<title>ပြည်သူ့လွှတ်တော်ပညာရေးမြှင့်တင်မှုကော်မတီက ဥက္ကဋ္ဌ သို့မဟုတ် ဥက္ကဋ္ဌမှ တာဝန်ပေးအပ်သူက ၂၀၁၂ ခုနှစ် တက္ကသိုလ်ပညာရေးဥပဒေကြမ်းကို တင်သွင်းခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာ နည်းဥပဒေ ၁၅၄ နည်းဥပဒေခွဲ(ခ) အရ ၂၀၁၂ ခုနှစ် တက္ကသိုလ်ပညာရေးဥပဒေကြမ်းနှင့် စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီရဲ့ စိစစ်တွေ့ရှိမှုကို ဖတ်ကြားရှင်းလင်းရန် ဖြစ်ပါတယ်။ သက်ဆိုင်သူမှ ရှင်းလင်းပေးပါရန် ဖိတ်ခေါ်ပါတယ်</speech>
<speech><mp id="315">ဦးသိန်းထွန်းဦး(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ နိုင်ငံတော်နဲ့တိုင်းရင်းသားမိဘပြည်သူ နိုင်ငံသားတို့၏ ကောင်းကျိုးများကို စွမ်းစွမ်းတမံ ဆောင်ရွက်နိုင်ကြပါစေကြောင်း ဆုမွန်ကောင်း တောင်းရင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ အမရပူရမဲဆန္ဒနယ် ပြည်သူ့လွှတ်တော်ကိုယ်စားလှယ်၊ ပြည်သူ့လွှတ်တော်ဥပဒေကြမ်းကော်မတီဝင် ဦးသိန်းထွန်းဦး ဖြစ်ပါတယ်။ ကျွန်တော့်အနေနဲ့ ၂၀၁၂ ခုနှစ် တက္ကသိုလ်ပညာရေးဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ စိစစ်ချက်အစီရင်ခံစာအား ကော်မတီ၏ ကိုယ်စား တင်ပြ သွားမှာဖြစ်ပါတယ်။ ၁။ ပြည်ထောင်စုသမ္မတမြန်မာနိုင်ငံတော်သည် ပြည်သူများ၏ ပညာရေးနှင့်ကျန်းမာရေး တိုးတက် စေရန်အတွက် ခေတ်မီပညာရေးစနစ်ကို အကောင်အထည်ဖော်ဆောင်ရွက်လျက်ရှိရာ ပြည်သူ့လွှတ်တော် ပညာရေးမြှင့်တင်မှုကော်မတီသည် နိုင်ငံတော်ဖွဲ့စည်းပုံအခြေခံဥပဒေ ပုဒ်မ ၂၈ ပါ ပြဌာန်းချက်နှင့်အညီ ၂၀၁၂ ခုနှစ်တက္ကသိုလ်ပညာရေးဥပဒေကြမ်းကို တင်သွင်းလာပါသည်။ ယင်းဥပဒေကို ၁၉၇၃ ခုနှစ်၊ ၁၉၈၃ ခုနှစ်၊ ၁၉၈၉ ခုနှစ်နှင့် ၁၉၉၈ ခုနှစ်တို့တွင် ပြင်ဆင်ပြဌာန်း ခဲ့သော် လည်း ခေတ်စနစ်နှင့်အညီ အမျိုးသားပညာရည်မြင့်မားရေးအတွက် စဉ်ဆက်မပြတ်ဆောင်ရွက်နိုင်ရန်ရေးဆွဲပြုစုတင်ပြခဲ့ကြောင်း တွေ့ရှိရပါသည်။ ၂။ တက္ကသိုလ်ပညာရေးဥပဒေကို ဖွဲ့စည်းပုံအခြေခံဥပဒေ ပါပြဌာန်းချက်နှင့်အညီ ပိုမို ထိရောက်စွာ ဆောင်ရွက်နိုင်ရန် လက်ရှိပြည်ထောင်စုအဆင့်ဝန်ကြီးဌာနဖွဲ့စည်းပုံများနှင့်အညီ လိုက်လျောညီထွေမှုရှိစေရန်၊ နိုင်ငံတကာပညာရေးစနစ်ကဲ့သို့ အဆင့်မီပညာရေးစနစ် ဖော်ဆောင်နေခြင်းကို ပိုမိုအထောက်အကူဖြစ်စေရန်နှင့် တက္ကသိုလ်များ၏ ရည်ရွယ်ချက်များ ပိုမိုပီပြင်လာစေရန် ရည်ရွယ် ကြောင်း ဖော်ပြထားပါသည်။ ၃။ ပြည်သူ့လွှတ်တော် ပညာရေးမြှင့်တင်မှုကော်မတီမှ တင်သွင်းလာသည့် ၂၀၁၂ ခုနှစ် တက္ကသိုလ် ပညာရေးဥပဒေကြမ်းတွင် အခန်း ၈ ခန်းနှင့် ပုဒ်မပေါင်း ၁ရ ခု ပါရှိပါသည်။ ၄။ ပြည်သူ့လွှတ်တော် ဥပဒေကြမ်းကော်မတီအနေဖြင့် ၂၀၁၂ ခုနှစ် တက္ကသိုလ်ပညာရေး ဥပဒေကြမ်းအားစိစစ်ရာတွင် အခြေခံမူ ၁၂ ချက်ဖြင့် စိစစ်ခဲ့ကြပါသည်။ ထိုသို့စိစစ်တွေ့ရှိချက်များကို ပညာရေးမြှင့်တင်မှုကော်မတီ ဥက္ကဋ္ဌ၊ အတွင်းရေးမှူးနှင့်အဖွဲ့ဝင်များ ၊ဥပဒေရေးရာနှင့် အထူး ကိစ္စရပ်များလေ့လာဆန်းစစ်သုံးသပ်ရေးကော်မရှင်အဖွဲ့ဝင်များ၊ ပြည်ထောင်စုပညာရေးဝန်ကြီးဌာန အဆင့်မြင့်ပညာဦးစီးဌာနမှ သက်ဆိုင်ရာညွှန်ကြားရေးမှူးချုပ်များနှင့် ၁၃ - ၆ - ၂၀၁၂ ရက်နေ့တွင် တွေ့ဆုံညှိနှိုင်းခြင်းများ ဆောင်ရွက်ခဲ့ကြပါသည်။ ၅။ ထိုသို့ ၂၀၁၂ ခုနှစ် တက္ကသိုလ် ပညာရေးဥပဒေကြမ်းအား လေ့လာစိစစ်ခဲ့ကြရာတွင် တွေ့ရှိ ချက်များမှာ အောက်ပါအတိုင်းဖြစ်ပါသည်(က) ဥပဒေခေါင်းစီးတွင် ပါရှိသော ၁၃၇၃ ခုနှစ် အစား ၁၃၇၄ ခုနှစ်ဟု ပြင်ဆင်၍ပြဋ္ဌာန်းပြီးသော ဥပဒေများနှင့် ညီညွတ်မှုရှိစေရန် အောက်ပါဥပဒေဆိုသည့် စကားရပ်အစား ဤဥပဒေ ဟုပြင်ဆင်ပါသည်။ (ခ) ဖွဲ့စည်ပုံအခြေခံဥပဒေပုဒ်မ ၁၀ရ နှင့် ညီညွတ်စေရန်အတွက် အခန်း(၁) ခေါင်းစဉ်တွင်အာဏာတည်သည့်နေ့ရက် စကားရပ်နှင့် အပိုဒ် ၁ အပိုဒ်ခွဲ(ခ)တို့အား ပယ်ဖျက်ပါသည်။ (ဂ) အပိုဒ် ၂ တွင် ပါရှိသော ဤဥပဒေပါစကားရပ်များသည် အောက်ပါအတိုင်း အဓိပ္ပာယ်သက်ဝင်စေရမည် ဆိုသည့်စကားရပ်အား ဥပဒေရေးထုံးနှင့် ဆီလျော်စေရန်အတွက် ဤဥပဒေတွင် ပါရှိသော အောက်ပါစကားရပ်များသည် ဖော်ပြပါအတိုင်း အဓိပ္ပာယ်သက်ရောက်စေရမည်ဟုပြင်ဆင်ပါသည်။ (ဃ) အပိုဒ် ၂ အပိုဒ်ခွဲ(က)ပါ ပညာရေးဆိုင်ရာဟူသော စကားရပ်အစား အဓိပ္ပာယ်ပိုမိုလေးနက်စေရန် ပညာရပ်ဆိုင်ရာဟူ၍ ပြင်ဆင်ပါသည်။ (င) အပိုဒ် ၂ အပိုဒ်ခွဲ(ခ)တွင် တက္ကသိုလ်ပညာရေးတွင် ဆက်သွယ်ပေါင်းစည်းမှု ပြည့်စုံရန် အတွက် ဒီဂရီကောလိပ်၊ ကောလိပ်၊ သိပ္ပံ ဟူ၍ ထပ်မံဖြည့်စွက်ပါသည်။ (စ) ရှေ့နောက်ညီညွတ်မှုရှိစေရန်နှင့် ဥပဒေရေးထုံးဖွဲ့မှု ညီစေရန်အတွက် အပိုဒ် ၃ အား ပညာရေးဝန်ကြီးဌာနသည် ပြည်ထောင်စုအစိုးရ၏ သဘောတူညီချက်ဖြင့် အမိန့်ကြော်ငြာစာ ထုတ်ပြန်၍ တက္ကသိုလ်များနှင့် ဒီဂရီကောလိပ်၊ ကောလိပ် သိပ္ပံ၊ အဆင့်မြင့် တတ်ကျွမ်းမှုဆိုင်ရာ သင်တန်းများကို ဖွဲ့စည်းခြင်း၊ ဖွဲ့စည်းခွင့်ပေးခြင်း ပြု နိုင်သည်။ ၁၉၇၃ ခုနှစ် ပြည်ထောင်စု မြန်မာနိုင်ငံတက္ကသိုလ်ပညာရေးဥပဒေအရ ဖွဲ့စည်းသည့်လက်ရှိ တက္ကသိုလ်သည် ဤဥပဒေအရ ဖွဲ့စည်းသည့်တက္ကသိုလ်များ ဖြစ်သည်ဟု မှတ်ယူရမည် ဟု ပြင်ဆင်ဖြည့် စွက်ပါသည်။ (ဆ) ဥပဒေရေးထုံးနှင့် ညီညွတ်စေရန်လည်းကောင်း၊ အရေးအသားကျစ်လစ်စေရန်အတွက်လည်းကောင်း၊ အခန်း(၃)၏ခေါင်းစဉ်အား ရည်ရွယ်ချက်များ ဟု လည်းကောင်း၊ အပိုဒ် ရှိ ရည်မှန်းချက် စကားရပ်အစား ရည်ရွယ်ချက် ဟု ပြင်ဆင်ပါသည်။ (ဇ) အပိုဒ် ၆ အပိုဒ်ခွဲ(က)ဟာ အရေးအသားကျစ်လစ်မှု ရှိစေရန်အတွက် ဘက်စုံအတွေးအခေါ် အယူအဆမှန်ကန်၍ အကျင့်စာရိတ္တကောင်းမွန်ပြီး နိုင်ငံတော် တည်ဆောက်ရေးအတွက် အကျိုးပြုမည့် နိုင်ငံသားကောင်းများ ပေါ်ထွက်ရေးကို ခေတ်မီပညာရေးစနစ်နှင့်အညီ အကောင်အထည်ဖော်ဆောင်ရန် ဟု ပြင်ဆင်ဖြည့်စွက်ပါသည်။ (၅) မူလအပိုဒ် ၆ အပိုဒ်ခွဲ(ခ) စကားရပ်အား ပယ်ဖျက်၍ နိုင်ငံတော်တည်ဆောက်မှု လက်တွေ့လုပ်ဆောင်နိုင်သည့် တတ်ကျွမ်းသော ပညာရှင်များကို မွေးထုတ်ရန် ဟူသော စာသားဖြင့် ပြင်ဆင်ဖြည့်စွက်ပါသည်။ (ည) မူလအပိုဒ် ၆ အပိုဒ်ခွဲ(ဂ) စကားရပ်အစား မူလအပိုဒ် ၆ အပိုဒ်ခွဲ(ဃ)ရှိ အတတ်ပညာနှင့် သိပ္ပံပညာကို စကားရပ်အား ပညာရပ်များကို ဟူ၍ ပြင်ဆင်၍ အပိုဒ် ၆ အပိုဒ်ခွဲ(ဂ) ဖြစ် ပြင်ဆင်ပါသည်။ (ဋ) မူလအပိုဒ် ၆ အပိုဒ်ခွဲ(င)အား အပိုဒ် ၆ အပိုဒ်ခွဲ(ဃ)အဖြစ် ပြင်ဆင်ပါသည်။ (ဌ) အပိုဒ် ၆ အပိုဒ်ခွဲ(င)အဖြစ် နိုင်ငံတကာပညာရေးစနစ်နှင့်အညီ အဆင့်မီပညာရေးစနစ်ဖော်ဆောင်နိုင်ရန်အတွက် နိုင်ငံတကာအဆင့်မီနေစေရေး ရည်မှန်းလျက် စဉ်ဆက်မပြတ် အကောင်အထည်ဖော်ဆောင်ရွက်ရန် ဟု အသစ်ထပ်မံ ဖြည့်စွက်ပါသည်။ (၃) အပိုဒ် ၆ အပိုဒ်ခွဲ(စ)ရှိ စကားရပ်အစား ပညာရပ်ဆိုင်ရာလုပ်ငန်းများကို လွတ်လပ်စွာ စီမံအုပ်ချုပ်ဆောင်ရွက်နိုင်သော ပညာရေးဆိုင်ရာလွတ်လပ်မှု(Academic Freedom) က္ကသိုလ်များဖြစ်စေရန် ဟု အသစ်ထပ်မံဖြည့်စွက်ပါသည်။ (ပ) အပိုဒ် ၆ အပိုဒ်ခွဲ(စ)ရှိ စကားရပ်အား ပယ်ဖျက်၍ တက္ကသိုလ်ပညာသင်ကြားနေသော ကျောင်းသားကျောင်းသူများအနေဖြင့် ဘက်စုံအတွေးအခေါ်အယူအဆမှန်ကန်၍ မိမိ တို့ သင်ကြားနေသည့်ပညာရပ်အား အလေးထားနိုင်ရန်အတွက် သင်ကြားသည့် ပညာရပ်ကို လေးစားဂုဏ်ယူစိတ်ရှိအောင် လေ့ကျင့်ပေးရန် ဟူ၍ အသစ်ထပ်မံဖြည့်စွက်ပါသည်။ (ဏ) အပိုဒ် ရ အပိုဒ်ခွဲ(ခ)ရှိ ပညာကျော်များ စကားရပ်အစား ပညာရှင်များဟု ဥပဒေရေးထုံးနှင့်ညီညွတ်စေရန်နှင့် အရေးအသားကျစ်လစ်စေရန် ပြင်ဆင်ပါသည်။ (တ) အပိုဒ် ရ အပိုဒ်ခွဲ(ဂ)အောက်တွင် အပိုဒ် ရ အပိုဒ်ခွဲ(ဃ)အဖြစ် ပညာရပ်ဆိုင်ရာအထူးပြု အဖွဲ့အစည်းများ (Think Tank) ဖွဲ့စည်းဆောင်ရွက်ရန် ဟု အသစ်ထပ်မံ ဖြည့်စွက်ခဲ့သဖြင့် မူလအပိုဒ်ခွဲ(ဃ)သည် အပိုဒ်ခွဲ(င)၊ အပိုဒ်ခွဲ(င)သည် အပိုဒ်ခွဲ(စ)နှင့် အပိုဒ်ခွဲ(စ)သည် အပိုဒ်ခွဲ(ဆ)အဖြစ် ပြင်ဆင်ပါသည်။ (ထ) အပိုဒ် ရ အပိုဒ်ခွဲ(ဇ)အဖြစ် နိုင်ငံအကျိုးပြုစေမှုတို့ကို ထိထိရောက်ရောက်အထောက်sambleeps 2326930imjemē:(Good Academic Atmosphere) ož န်တီးပေးရန် ဟု အသစ်ထပ်မံဖြည့်စွက်ပါသည်။ (ဒ) အပိုဒ် ရ အပိုဒ်ခွဲ(ဆ)အား အပိုဒ်ခွဲ(ဈ)အဖြစ် ပြင်ဆင်၍ တက္ကသိုလ်က ရှေးရှုဆောင်ရွက်ရမည့် အဓိကရည်ရွယ်ချက်များကို ပြီးမြောက်အောင်မြင်စေရေး၊ နိုင်ငံ တကာအဆင့်မီနေစေရေးအတွက် ပြည်တွင်းတက္ကသိုလ်များ၊ နိုင်ငံတကာတက္ကသိုလ် များ ပညာရေးဆိုင်ရာလုပ်ငန်းများ၊ အခြားလိုအပ်သောကိစ္စများကို လွတ်လပ်စွာ ချိတ်ဆက်ပူးပေါင်းဆောင်ရွက်ရန် ဟု ပြင်ဆင်ဖြည့်စွက်ပါသည်။ (ခ) အရေးအသားကျစ်လစ်စေရန်အတွက် အပိုဒ် ၈ အပိုဒ်ခွဲ(ခ)ရှိ ဒုတိယဥက္ကဋ္ဌနှင့် တွဲဖက်အတွင်းရေးမှူးတို့ကို စကားရပ်အစား ဒုတိယဥက္ကဋ္ဌကို ဟုပြင်ဆင်ပါသည်။ (န) အပိုဒ် ၈ အပိုဒ်ခွဲ(ဂ) အပိုဒ်ခွဲငယ်(၂)ရှိ တက္ကသိုလ်၊ ဒီဂရီကောလိပ်၊ ကောလိပ်နှင့် သိပ္ပံသစ်များ ဖွဲ့စည်းဖွင့်လှစ်ပေးရေးအတွက် စကားရပ်အစား တက္ကသိုလ်၊ ဒီဂရီ ကောလိပ်၊ ကောလိပ်နှင့် သိပ္ပံများ ထပ်မံဖွဲ့စည်းဖွင့်လှစ်ပေးရေးအတွက် ဟု ပြင်ဆင်ပါသည်။ (ပ) အရေးအသားကျစ်လစ်စေမှုရှိစေရန် အပိုဒ် ၈ အပိုဒ်ခွဲ(ဂ) အပိုဒ်ခွဲငယ်(၅)ရှိ နိုင်ငံတော် တစ်နိုင်ငံလုံးကို စကားရပ်အစား နိုင်ငံတော်အတွက် ဟုပြင်ဆင်ပါသည်။ (ဖ) အပိုဒ် ၉ အပိုဒ်ခွဲ(ခ) အပိုဒ်ခွဲငယ်(၈)တွင် ဒီဂရီကောလိပ်၊ ကောလိပ်နှင့် သိပ္ပံကျောင်းအုပ်ကြီးများ၊ အဖွဲ့ဝင်ဟု ပြင်ဆင်ပါသည်။ (ဗ) အပိုဒ် ၉ အပိုဒ်ခွဲ(ဂ) အပိုဒ်ခွဲငယ်(၂)အား အရေးအသားကျစ်လစ်စေပြီး ရှင်းလင်းစေရန်အတွက် တက္ကသိုလ်များသို့ ဝင်ခွင့်ရရှိရန် လိုအပ်သည့် ပညာအရည်အချင်းနှင့် ရွေးချယ်ပုံနည်းစနစ် သတ်မှတ်ပေးရန်နှင့် ဘွဲ့တစ်ခုခု ရှိပြီးသော်လည်း အဝေးသင် တက္ကသိုလ်၌ ဘွဲ့ကြိုသင်တန်းများ ထပ်မံတက်ရောက်လိုပါက သတ်မှတ်ချက်နှင့်ကိုက်ညီသူများကို အခွင့်အလမ်းဖန်တီးပေးရန် ဟုပြင်ဆင်ပါသည်။ ။(ဘ) အပိုဒ် ၉ အပိုဒ်ခွဲ(ဂ) အပိုဒ်ခွဲငယ်(၅)အား အရေးအသားကျစ်လစ်စေရန်အတွက်ထိုဆရာတို့ စကားရပ်အစား ယင်းဆရာများ၏ ဟုလည်းကောင်း၊ စသည်များကို လမ်းညွှန်ချမှတ်ပေးရန် စကားရပ်အစား အခြားလုပ်ငန်းများကို လမ်းညွှန်ချမှတ်ပေးရန် ဟုပြင်ဆင်ပါသည်။ (မ) ရှေ့နောက်ညီညွတ်မှုရှိစေရန်နှင့် ဥပဒေရေးထုံးဖွဲ့မှုနှင့်အညီ ဖြစ်စေရန်အတွက် အပိုဒ်အပိုဒ်ခွဲ(ခ)အား တက္ကသိုလ် သို့မဟုတ် တက္ကသိုလ်များ၊ ဒီဂရီကောလိပ်၊ ကောလိပ်၊ သိပ္ပံများကို စီမံခန့်ခွဲရသည့် အခြားပြည်ထောင်စုဝန်ကြီးဌာနသည် မိမိလက်အောက်ရှိ တက္ကသိုလ် သို့မဟုတ် တက္ကသိုလ်များ၊ ဒီဂရီကောလိပ်၊ ကောလိပ်၊ သိပ္ပံများကို စနစ်တကျ စီမံခန့်ခွဲနိုင်ရန်အလို့ငှာ လိုအပ်ပါက ဦးစီးဌာနတစ်ခုခုအား သတ်မှတ် တာဝန်ပေးအပ်နိုင်သည် ဟုပြင်ဆင်ပါသည်။ (ဃ) အပိုဒ် ၁၃ အပိုဒ်ခွဲ(ဂ)အား ဥပဒေရေးထုံးနှင့် ညီညွတ်စေရန်အတွက် တက္ကသိုလ်များသည် သုတေသနလုပ်ငန်း အဆိုပါရန်ပုံငွေစာရင်းမှ တက္ကသိုလ်ဖွံ့ဖြိုးတိုးတက်ရေး ဆိုင်ရာလုပ်ငန်းများဆောင်ရွက်ရာတွင် တက္ကသိုလ်စီမံခန့်ခွဲရေးအဖွဲ့၏ ဆုံးဖြတ်ချက်ဖြင့် သုံးစွဲနိုင်သည်ဟုပြင်ဆင်ဖြည့်စွက်ပါသည်။ (ရ) ဥပဒေရေးထုံးနှင့် ညီညွတ်စေရန်အတွက် မူလအပိုဒ် ၁၅ အား ဤဥပဒေပါ ပြဋ္ဌာန်းချက်များကို အကောင်အထည်ဖော်ဆောင်ရွက်ရာတွင် ဟု လည်းကောင်း၊ အပိုဒ်ခွဲ(က)အား အရေးအသားကျစ်လစ်စေရန် တက္ကသိုလ်၊ ဒီဂရီကောလိပ်၊ ကောလိပ်၊ သိပ္ပံကို စီမံခန့်ခွဲသော သက်ဆိုင်ရာ ပြည်ထောင်စုဝန်ကြီးဌာနသည် လိုအပ်သော နည်းဥပဒေ များ၊ လုပ်ထုံးလုပ်နည်းများကို ပြည်ထောင်စုအစိုးရအဖွဲ့၏ သဘောတူညီချက်ဖြင့်ထုတ်ပြန်နိုင်သည် ဟုပြင်ဆင်ပါသည်။ (လ) ဥပဒေရေးထုံးနှင့် ညီညွတ်စေရန်အတွက် မူလအပိုဒ် ၁ရ အား အောက်ပါဥပဒေများကို ဤဥပဒေဖြင့် ရုပ်သိမ်းလိုက်သည် - (က) ပြည်ထောင်စုမြန်မာနိုင်ငံ တက္ကသိုလ်ပညာရေးဥပဒေ(၁၉၇၃ ခုနှစ် ပြည်ထောင်စုမြန်မာနိုင်ငံ တော်လှန်ရေးကောင်စီဥပဒေအမှတ်-၁၃) (ခ) ပြည်ထောင်စုမြန်မာနိုင်ငံ တက္ကသိုလ်ပညာရေးဥပဒေကို ပြင်ဆင်သည့်ဥပဒေ ၁၉၈၃ ခုနှစ် ပြည်သူ့လွှတ်တော်ဥပဒေအမှတ်-၄) (ဂ) ပြည်ထောင်စုမြန်မာနိုင်ငံ တက္ကသိုလ်ပညာရေးဥပဒေကို ပြင်ဆင်သည့်ဥပဒေ ၁၉၈၉ ခုနှစ် နိုင်ငံတော်ငြိမ်ဝပ်ပိပြားမှုတည်ဆောက်ရေးအဖွဲ့ ဥပဒေအမှတ်-၁၉) (ဃ) ပြည်ထောင်စုမြန်မာနိုင်ငံ တက္ကသိုလ်ပညာရေးဥပဒေကို ပြင်ဆင်သည့်ဥပဒေ ၁၉၉၈ ခုနှစ် နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီဥပဒေ အမှတ်-၄)ဟုပြင်ဆင်ပါသည်။ ၆။ ပြည်သူ့လွှတ်တော် ဥပဒေကြမ်းကော်မတီသည် ၂၀၁၂ ခုနှစ် တက္ကသိုလ်ပညာရေးဥပဒေကြမ်း ကို ပြည်သူ့လွှတ်တော်ဆိုင်ရာနည်းဥပဒေ ၄၄ နှင့်အညီ စိစစ်ခဲ့ပြီး လွှတ်တော်မှ အတည်ပြု ဆုံးဖြတ်နိုင် ရန် နည်းဥပဒေ ၄၅ နှင့်အညီ အစီရင်ခံတင်ပြအပ်ပါသည်။ ဥပဒေကြမ်းကော်မတီဖြစ်ကြောင်း လေးစားစွာ တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<title>ပြည်သူ့လွှတ်တော်ဥက္ကဋ္ဌက ပြည်သူ့လွှတ်တော် ပညာရေးမြှင့်တင်မှုကော်မတီက တင်သွင်းသော ဥပဒေကြမ်းကို လွှတ်တော်က ဆွေးနွေးစဉ်းစားရန်ဖြစ်ကြောင်းနှင့် ဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းဆွေးနွေးလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၁၅၆ အရ ၂၀၁၂ တက္ကသိုလ်ပညာရေးဥပဒေကြမ်းနှင့် စပ်လျဉ်းပြီး ဆွေးနွေးမည့်ရက်ကို ထပ်မံ ကြေညာပါမယ်။ ပြည်သူ့လွှတ်တော်ဆိုင်ရာနည်းဥပဒေ ၁၅၆၊ ၁၅ရ တို့နှင့်အညီ ဒီဥပဒေကြမ်းနှင့် စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့်ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၉-၇-၂၀၁၂ ရက်နေ့ ၁၆းဝဝ နာရီ နောက်ဆုံး ထားပြီး ပြည်သူ့လွှတ်တော် ဒုတိယညွှန်ကြားရေမှူးချုပ်ထံ အမည်စာရင်းတင်သွင်းနိုင်ကြောင်း ကြေညာ ပါတယ်</speech>
</bill></section>
<section value="order">
<title>ပထမအကြိမ် ပြည်သူ့လွှတ်တော် တတိယပုံမှန်အစည်းအဝေးနှင့် စတုတ္ထပုံမှန် အစည်းအဝေးကြားကာလအတွင်း ပြည်သူ့လွှတ်တော်ဥက္ကဋ္ဌနှင့် လွှတ်တော် ကိုယ်စားလှယ်များ၏ အောက်ပါဆောင်ရွက်ချက်များနှင့် စပ်လျဉ်း၍ပြည်သူ့လွှတ်တော်သို့ တင်ပြခြင်းနှင့် မှတ်တမ်းတင်ခြင်း</title>
<speech type="speaker">အစီအစဉ် ၈ ဖြစ်ပါတယ်။ ပြည်သူ့လွှတ်တော် တတိယပုံမှန်အစည်းအဝေးနှင့် စတုတ္ထပုံမှန်အစည်းအဝေးတို့ ကြားကာလတွင် ပြည်သူ့လွှတ်တော်ဥက္ကဋ္ဌနှင့် အခြားအဖွဲ့အစည်း များ၏ အောက်ပါဆောင်ရွက်ချက်များနှင့် စပ်လျဉ်းပြီး ပြည်သူ့လွှတ်တော်သို့ တင်ပြမှတ်တမ်းတင်ခြင်းဖြစ်ပါတယ် - (က) ပြည်သူ့လွှတ်တော်ဥက္ကဋ္ဌ သူရဦးရွှေမန်းခေါင်းဆောင်သော မြန်မာကိုယ်စားလှယ် အဖွဲ့ရဲ့ ၆-၅-၂၀၁၂ ရက်နေ့မှ ၂၃-၅-၂၀၁၂ ရက်နေ့အထိ ဂျာမနီ၊ ဘယ်လ်ဂျီယန်၊ ပြင်သစ်၊ ဆွစ်ဇာလန်၊ အင်္ဂလန်၊ ဒိန်းမတ်၊ နော်ဝေနိုင်ငံများသို့ ဥရောပပါလီမန်ဥက္ကဋ္ဌ Mr. Martin Schulz နှင့် သက်ဆိုင်ရာပါလီမန်အကြီးအကဲများ၏ ဖိတ်ကြားချက်အရ သွားရောက်ခဲ့သည့် ချစ်ကြည်ရေးခရီးစဉ်၊ (ခ) ပြည်သူ့လွှတ်တော်ကိုယ်စားလှယ် ဦးခင်မောင်ဦး၊ ဒေါက်တာဝင်းမြင့်နှင့် အမျိုးသားလွှတ်တော် ကိုယ်စားလှယ်နှစ်ဦး ပါဝင်သောအဖွဲ့၏ ၁၅-၅-၂၀၁၂ ရက်နေ့မှ ၁၇-၅-၂၀၁၂ ရက်နေ့အထိ စင်္ကာပူ နိုင်ငံသို့ ပါလီမန်ဆိုင်ရာအလုပ်ရုံဆွေးနွေးပွဲသွားရောက်ခဲ့သည့်ခရီးစဉ်၊ (ဂ) ပြည်သူ့လွှတ်တော် ကိုယ်စားလှယ် ဦးသိန်းလွင်၏ ၂၀-၅-၂၀၁၂ ရက်နေ့မှ ၂၆-၅-၂၀၁၂ ရက်နေ့ထိ သြစတြေးလျနိုင်ငံသို့ လွှတ်တော်ရေးရာနှင့် လေ့လာရေးကိစ္စများဆောင်ရွက်ခဲ့သည့်ခရီးစဉ်၊ (ဃ) ပြည်သူ့လွှတ်တော်ကိုယ်စားလှယ် ဦးမောင်မောင်ဆွေ ခေါင်းဆောင်သော အဖွဲ့ဝင် ၂ ဦး၏ ၂၄-၅-၂၀၁၂ ရက်နေ့မှ ၂၅-၅-၂၀၁၂ ရက်အထိ တူရကီနိုင်ငံသို့ The Fifth International Parliamentarian's Conference on the Implementation of ICPD Programme of Action(IPC-2012) သို့ တက်ရောက်ရန် သွားရောက်ခဲ့သည့်ခရီးစဉ်၊ (င) ပြည်သူ့လွှတ်တော်ကိုယ်စားလှယ် သူရဦးအောင်ကို ခေါင်းဆောင်သော အဖွဲ့ဝင် ၆ ဦး၏ ၂၉-၅-၂၀၁၂ ရက်နေ့မှ ၅-၆-၂၀၁၂ ရက်နေ့အထိ တရုတ်နိုင်ငံသို့ သွားရောက်ခဲ့ သည့်ခရီးစဉ်၊ ပြည်သူ့လွှတ်တော်ကိုယ်စားလှယ် ဒေါ်ဝင်းမော်ထွန်း ခေါင်းဆောင်သောအဖွဲ့ဝင် ၁၄ ဦးသည် ၆-၆-၂၀၁၂ ရက်နေ့မှ ၁၄-၆-၂၀၁၂ ရက်နေ့အထိ ဆွီဒင်နိုင်ငံလွှတ်တော်သို့လေ့လာရေးခရီး သွားရောက်ခဲ့သည့်ခရီးစဉ်တို့ ဖြစ်ပါတယ်။ ဒီကိုယ်စားလှယ်များရဲ့ခရီးစဉ်များကိုလည်း မှတ်တမ်းတင်ထားရှိရန် လိုအပ်မှာဖြစ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါခရီးစဉ် တင်ပြချက်များနှင့် စပ်လျဉ်းပြီး မှတ်တမ်းတင်နိုင်ရန် လွှတ်တော်ရဲ့ ဆန္ဒရယူလိုပါတယ်။ မှတ်တမ်းတင်ရန်အတွက် လွှတ်တော်က သဘောတူပါသလားခင်ဗျား။ သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် အထက်ပါတင်ပြချက်ကို ပြည်သူ့ လွှတ်တော်က မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့ရပ်နားကြောင်းနှင့် အစည်းအဝေး ဒုတိယနေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ ပထမနေ့ အစီအစဉ် ရပ်နားပါမယ်။ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ဒုတိယနေ့ကို မနက်ဖြန် ၂၀၁၂ ခုနှစ်၊ ဇူလိုင်လ ၅ ရက်(ကြာသပတေးနေ့) ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များအားလုံး ပြန်လည်ထွက်ခွာနိုင်ပါပြီ ခင်ဗျား</speech>
<p>ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး ပထမနေ့ကို ၁၁၃၅ နာရီအချိန် တွင် ရပ်နားပါသည်။</p>
</postface>
</transcript>
</doc>
