<doc>
<docinfo>
<docno>01-07-24.xml</docno>
<pdf>01-07-24.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့မှတ်တမ်း</title>
<date value='21-08-2013'>၁၃၇၅ ခုနှစ်၊ ဝါခေါင်လဆန်း ၁၅ ရက် (၂၀၁၃ ခုနှစ်၊ သြဂုတ်လ ၂၁ ရက်) (ဗုဒ္ဓဟူးနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့ အစီအစဉ်စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော်အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့မှာ ပြည်သူ့လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၂၆ ဦးရှိတဲ့အနက် ၃၈၂ ဦး တက်ရောက်ပါတယ်။ အစည်း အဝေးသို့တက်ရောက်ခွင့်ရှိသူ ဦးရေစုစုပေါင်းရဲ့ ၈၉.၆ရ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။(ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="412">ဒေါက်တာစိုးရင်(အတွင်းရေးမှူး၊လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၁-၈-၂၀၁၃ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့ အစည်းအဝေးသို့ တက်ရောက် မည့်ကိုယ်စားလှယ်များအနက်မှ ခွင့်ပန်ကြားသူများရဲ့ အခြေအနေကို ကျွန်တော် ပြည်သူ့လွှတ်တော် အခွင့်အရေးကော်မတီအတွင်းရေးမှူးက တင်ပြခွင့်ပြုပါရန် ဦးစွာ တင်ပြပန်ကြားအပ်ပါတယ်ခင်ဗျား။ ယနေ့ကျင်းပတဲ့ ပြည်သူ့လွှတ်တော်အစည်းအဝေးသို့ တက်ရောက်ခွင့်ရှိသူဦးရေ ၄၂၆ ဦးအနက် ၃၈၂ ဦးတက်ရောက်ပြီး ခွင့်ပန်ကြားသူစုစုပေါင်း ၄၄ ဦးရှိပါတယ်။ ခွင့်ပန်ကြားသူ ၄၄ ဦးအနက် ၃၅ ဦးကတော့ ယမန်နေ့ကကြိုတင်ခွင့်ပန်ကြားထားသူများဖြစ်ပြီး ယနေ့ခွင့်ပန်ကြားသူ ၉ ဦးရှိပါတယ်။ ယနေ့ခွင့်ပန်ကြားသူများမှာ (၁) ဝေါမဲဆန္ဒနယ်မှ ဦးမြင့်ရွှေ ခွင့် ၁ ရက်၊ (၂) ပျော်ဘွယ်မဲဆန္ဒနယ်မှ ဦးမြင့်စိုး ခွင့် ၃ ရက်၊ (၃) မုံရွာမဲဆန္ဒနယ်မှ ဦးခင်မောင်ဦး ခွင့် ၁ ရက်၊ (၄) မိုးညို မဲဆန္ဒနယ်မှ ဦးနန်းဦး ခွင့် ၁ ရက်၊ (၅) မြင်းမူမဲဆန္ဒနယ်မှ ဦးဇော်ဝင်းအောင် ခွင့် ၁ ရက်၊ (၆) မိုင်းဖြတ်မဲဆန္ဒနယ်မှ ဦးစိုင်းကျောက် ခွင့် ၃ ရက်၊ (၇) ဘားအံမဲဆန္ဒနယ်မှ ဒေါ်နန်းစေကွာ ခွင့် ၃ ရက်၊ (၈) တောင်ကြီးမဲဆန္ဒနယ်မှ ဦးစံလင်း ခွင့် ၃ ရက်နှင့် (၉) ကောလင်းမဲဆန္ဒနယ်မှ ဦးတင်ဝင်း ခွင့် ၁ ရက်တို့ဖြစ်ကြပါတယ်။ ခွင့်မဲ့ပျက်ကွက်သူမရှိပါ။ ယနေ့ခွင့်ပန်ကြားသူများအား ခွင့်ပြုပေးပါရန် တင်ပြအပ်ပါတယ်ခင်ဗျား။</speech>
<speech type="speaker">အားလုံးကိုခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့လွှတ်တော်ကိုယ်စားလှယ် ၄၂၆ ဦး၊ ယခင်ကခွင့်ပန်ကြား၍ ခွင့်ပြုထားသူ ၃၅ ဦး၊ ယနေ့ ခွင့်ပြု ထားသူ ၉ ဦးဖြစ်၍ လွှတ်တော်က ခွင့်ပြု ထားသူစုစုပေါင်း ၄၄ ဦးဖြစ်ပါတယ်။ ခွင့်မဲ့ပျက်ကွက် သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော် ရဲ့အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်က အတည်ပြုပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ မေးခွန်းများမေးမြန်း၊ ဖြေကြားခြင်း အစီအစဉ်စတင်ဆောင်ရွက်ပါ့မယ်။ လွှတ်တော်ကိုမေးခွန်းများမေးမြန်းခြင်းနှင့်ပတ်သက်၍ ပန်ကြား လွှာများလည်းပေးပို့တင်ပြပြီးဖြစ်ပါတယ်။ ဒါကြောင့် မိမိတို့ရဲ့ အခွင့်အရေးကို မှန်မှန်ကန်ကန်အသုံးပြု ပြီး ကျန်တဲ့လွှတ်တော်ကိုယ်စာလှယ်များရဲ့ အခွင့်အရေးကိုမထိခိုက်စေဖို့ စနစ်တကျ၊ စည်းကမ်းတကျ တင်ပြဆောင်ရွက်သွားဖို့ မေတ္တာရပ်ခံပါတယ်။</speech>
<Q-A>
<title>စစ်ကိုင်းမြို့ တွင် ကွန်ပျူတာတက္ကသိုလ်တစ်ခုတည်ဆောက်ဖွင့်လှစ်ပေးရန်အစီအစဉ်ရှိ/မရှိနှင့် စပ်လျဉ်း သည့်မေးခွန်း</title>
<speech type="speaker">ဦးစွာ စစ်ကိုင်းမဲဆန္ဒနယ်မှ ဦးခင်မောင်သိန်းမေးမြန်းဖို့ ဖြစ်ပါတယ်</speech>
<speech><mp id="1161">ဦးခင်မောင်သိန်း(စစ်ကိုင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများကို မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ စစ်ကိုင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးခင်မောင်သိန်းဖြစ်ပါတယ်။ ကျွန်တော်မေးမှာကတော့ ပညာရေးဖွံ့ဖြိုးတိုးတက်မှုနဲ့ ဆိုင်တဲ့မေးခွန်းဖြစ်ပါတယ်။ စစ်ကိုင်းတိုင်းဒေသကြီးရဲ့မြို့တော်ဖြစ်တဲ့ စစ်ကိုင်းမြို့ဟာ ရှေးမြန်မာမင်း အဆက်ဆက်နန်းစိုက်ခဲ့ရာမြို့တော်ဖြစ်ပြီး နယ်ချဲ့ ခေတ်၊ ဖက်ဆစ်ဂျပန်ခေတ်၊ ဖဆပလအစိုးရခေတ်၊ ဆိုရှယ်လစ်ပါတီခေတ်၊ နိုင်ငံတော်ငြိမ်ဝပ်ပိပြားမှုတည်ဆောက်ရေးအစိုးရခေတ်အစရှိတဲ့ ခေတ်အဆက် ဆက်မှာ တိုင်းမြို့တော်ကြီးအဖြစ် တိုင်းရုံးပေါင်းစုံရုံးစိုက်ခဲ့ကြပြီး စည်ကားခဲ့တဲ့မြို့ကြီးတစ်မြို့ ဖြစ်ခဲ့ပါ တယ်။ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီခေတ် ၂၀၀၀ ခုနှစ်၊ ဇွန်လ ၁ ရက်နေ့မှ စပြီး စစ်ကိုင်းမြို့ ရှိတိုင်းရုံးများကို စစ်ကိုင်းတိုင်းအတွင်းရှိခရိုင်မြို့ တစ်မြို့ဖြစ်သော မုံရွာမြို့သို့ အမြင် ၄ မြင်အရဟုဆိုကာ ပြောင်းရွှေ့ ရုံးစိုက်ခဲ့ပါတယ်။ ထိုအချိန်မှစပြီး စစ်ကိုင်းမြို့ဟာ ဖွံ့ဖြိုးတိုးတက်မှုများ နိမ့်ကျပြီးတော့မှ သာမန်မြို့ငယ်လေးသဖွယ်ဖြစ်ခဲ့ပါတယ်။ သို့သော်လည်းပဲ ယခုအစိုးရသစ် လက်ထက် သမ္မတကြီးရဲ့ လ���်းညွှန်မှုနဲ့ စစ်ကိုင်းမြို့မှာ စစ်ကိုင်းဝိဇ္ဇာ/သိပ္ပံတက္ကသိုလ်ကြီးကို တည်ဆောက်နိုင်ခဲ့ပြီး ၂၀၁၂ ခုနှစ်မှာ ပထမနှစ်ကျောင်းသားကျောင်းသူပေါင်း ကျား ၂၆၂ ဦး၊ မ ၂၅၃ ဦး၊ ပေါင်း ၅၁ရ ဦးဖြင့် စတင်ပညာသင်ကြားလျက်ရှိပါတယ်။ ယခင်ရှိပြီး နည်းပညာကောလိပ်ကို လည်းပဲ နည်းပညာတက္ကသိုလ်အဖြစ် အဆင့်မြှင့်တင်ပေးခဲ့ပြီး AGTI ပထမနှစ်ကျောင်းသူ ကျောင်းသား ၆၀၉ ဦး၊ AGTI ဒုတိယနှစ်ကျောင်းသားကျောင်းသူ ၇၂၂ ဦးနှင့် B.Tech ပထမနှစ်ကျောင်းသူကျောင်းသား ၃၅၈ ဦး၊ B.Tech ဒုတိယနှစ်ကျောင်းသူကျောင်းသား ၂၂၆ ဦး၊ စုစုပေါင်းကျောင်းသူကျောင်းသား ၂၂၅၃ ဦးပညာသင်ကြားလျက်ရှိကြပါတယ်။ စစ်ကိုင်းသမဝါယမကောလိပ်ကိုလည်းပဲ ၁၉၉၆ ခုနှစ်မှ စတင်ဖွင့်လှစ်ခဲ့ပြီး ၂၀၁၂ ခုနှစ်၊ ဖေဖော်ဝါရီလမှာ နိုင်ငံတော်သမ္မတကြီး ဦးသိန်းစိန်လာရောက်ခဲ့ပြီး သမဝါယမတက္ကသိုလ်အဆင့်ကိုတိုးမြှင့်ပေးခဲ့ပါတယ်။ စစ်ကိုင်းသမဝါယမတက္ကသိုလ်မှာ ကျောင်းသား ကျောင်းသူ ၁၂၀၃ ဦးတက်ရောက်ပညာသင်ကြားလျက်ရှိကြပါတယ်။ စစ်ကိုင်းပညာရေးတက္ကသိုလ်ကို စစ်ကိုင်းမြို့ ရွှေမင်းဝံရပ်ကွက်မှာဖွင့်လှစ်ပညာသင်ကြားလျက်ရှိပြီး ပထမနှစ် ကျောင်းသားကျောင်းသူ ၃၀၀ ဦး၊ ဒုတိယနှစ်ကျောင်သားကျောင်းသူ ၂၅၈ ဦး၊ တတိယနှစ် ကျောင်းသားကျောင်းသူ ၂၅၃ ဦး၊ စတုတ္ထနှစ်ကျောင်းသားကျောင်းသူ ၂၃၁ ဦး၊ မဟာပထမနှစ်ကျောင်းသားကျောင်းသူ ၁၀၀ ဦး၊ မဟာဒုတိယနှစ်ကျောင်းသားကျောင်းသူ ၇၅ ဦး၊ စုစုပေါင်း ၁၂၁ရ ဦးတို့ကိုပညာသင်ကြားပေး လျက်ရှိပါတယ်။ စစ်ကိုင်းမြို့နယ် ရွာသစ်ကြီးကျေးရွာရှိ တိုင်းရင်းသားလူမျိုးများဖွံ့ဖြိုးရေးသိပ္ပံကို ၁၉၆၄ ခုနှစ်၊ အောက်တိုဘာလ ၂၀ ရက်နေ့မှာစတင်ဖွင့်လှစ်ခဲ့ပြီး ၁၉၈၉ ခုနှစ်မှာ တက္ကသိုလ် အဆင့်ကိုတိုးမြှင့်ဖွင့်လှစ်ပေးခဲ့ပါတယ်။ ၂၀၁၃ ခုနှစ်မှာ မူလတန်းဆရာဖြစ် သင်တန်း ၂၀၄ ဦး၊ ပညာရေးဘွဲ့သင်တန်း ၂၃ရ ဦးဖြင့်ပညာသင်ကြားလျက်ရှိပါတယ်။ စစ်ကိုင်းမြို့ ပြည်ထောင်စု တိုင်းရင်းသားလူမျိုးများစွမ်းရည်ဖွံ့ဖြိုးရေးဒီဂရီကောလိပ်မှာ ဝိဇ္ဇာ/သိပ္ပံ၊ GTI ၊ GTC ကျောင်းသား များစုစုပေါင်း ၆၇၀ ဦးကိုပညာသင်ကြားပေးလျက်ရှိပါတယ်။ စစ်ကိုင်းပညာရေးတက္ကသိုလ်၊ စစ်ကိုင်း ပညာရေးကောလိပ်မှာလည်းပဲ DTEC ကျောင်းသူ ၂၇၀ ဦး၊ DTED ကျောင်းသူ ၂၀၁ ဦးအားပညာ သင်ကြားပေးလျက်ရှိပါတယ်။ စစ်ကိုင်းမြို့တွင် တက္ကသိုလ် ၅ ခု၊ ကောလိပ် ၂ ခု၊ စုစုပေါင်း ရ ခုဖြင့် ကျောင်းသူကျောင်းသားများအား အနာဂတ်ကာလတွင် နိုင်ငံတော်တည်ဆောက်မည့်သူများအဖြစ် နှစ်စဉ်မွေးထုတ်ပေးလျက်ရှိပါတယ်။ စစ်ကိုင်းမြို့ဟာ စစ်ကိုင်းတိုင်းဒေသကြီးအထက်ပိုင်းမြို့များမှ လမ်းပန်းဆက်သွယ်ရေးကောင်းမွန်ပြီး ကားလမ်း၊ ရထားလမ်း၊ ရေလမ်းခရီးများဖြင့် လွယ်ကူစွာ သွားလာနိုင်ပြီး ကျောင်းသားကျောင်းသူများလာရောက် ပညာသင်ကြားရာမှာလည်းပဲ လွယ်ကူချောမွေ့စွာဖြင့် ပညာသင်ကြားနိုင်တဲ့မြို့ တစ်မြို့ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပညာရေးအတွက် ရင်းနှီးမြှုပ်နှံရခြင်းဟာ နိုင်ငံတော်ရဲ့ လူသားအရင်းအမြစ်ဖွံ့ဖြိုး တိုးတက်ရေးအတွက် ရင်းနှီးမြှုပ်နှံရတာဖြစ်တဲ့အတွက် အရှုံးဆိုတာမရှိပါ။ ကမ္ဘာပေါ်မှာ ဖွံ့ဖြိုး တိုးတက်မှုထိပ်တန်းရောက်နေသောနိုင်ငံများသည် ပညာရေးကဏ္ဍများတွင် ရင်းနှီးမြှုပ်နှံမှုပုံအော၍ အများဆုံးအသုံးပြုသောနိုင်ငံများဖြစ်သည်ကို တွေ့ရှိရပါတယ်။ သို့ပါ၍ စစ်ကိုင်းမြို့ တွင်တိုင်းဒေသကြီးရုံးများမရှိတော့သော်လည်း ပညာရေးမြို့တော်ကြီးအဖြစ်တည်ဆောက်နိုင်ရန်ဘက်ပေါင်းစုံ ပြည့်စုံနိုင်ရေးအတွက် ကွန်ပျူတာတက္ကသိုလ်တစ်ခု တည်ဆောက်ဖွင့်လှစ်ပေးရန် အစီအစဉ်ရှိ/မရှိ ပညာရေးအလေးထား၍ ပြည်သူ့လွှတ်တော်ဥက္ကဋ္ဌကြီးမှ တစ်ဆင့်လေးစားစွာဖြင့်မေးမြန်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="76">ဒေါက်တာ အောင်ကျော်မြတ်(ဒုတိယဝန်ကြီး၊ သိပ္ပံနှင့် နည်းပညာဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အစည်းအဝေးကြီးသို့ကြွရောက်လာကြသည့် ပြည်သူ့ လွှတ်တော်ကိုယ်စားလှယ်ကြီးများအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းတို့နဲ့ ပြည့်စုံပါ စေကြောင်း ဦးစွာဆုတောင်းမေတ္တာပို့သအပ်ပါတယ်။ ကျွန်တော်ကတော့ သိပ္ပံနှင့်နည်းပညာဝန်ကြီး ဌာန၊ ဒုတိယဝန်ကြီးဒေါက်တာအောင်ကျော်မြတ်ဖြစ်ပါတယ်။ ယနေ့ ပြည်သူ့လွှတ်တော် အစည်းအဝေး မှာ စစ်ကိုင်းတိုင်းဒေသကြီး၊ စစ်ကိုင်းမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးခင်မောင် သိန်းမေးထားတဲ့ စစ်ကိုင်းမြို့တွင် တိုင်းဒေသကြီးရုံးများမရှိတော့သော်လည်း ပညာရေးမြို့တော်ကြီး တစ်ခုအဖြစ်တည်ဆောက်နိုင်ရန် ဘက်ပေါင်းစုံပြည့်စုံနိုင်ရေးအတွက် ကွန်ပျူတာတက္ကသိုလ်တစ်ခု တည်ဆောက်ဖွင့်လှစ်ပေးနိုင်ပါရန် အစီအစဉ်ရှိ/မရှိဆိုတဲ့မေးခွန်းကို သိပ္ပံနှင့် နည်းပညာဝန်ကြီးဌာနက ရှင်းလင်းဖြေကြားတင်ပြသွားမှာဖြစ်ပါတယ်။ သိပ္ပံနှင့်နည်းပညာ ဝန်ကြီးဌာနအနေနဲ့ ပြည်ထောင်စု သမ္မတမြန်မာနိုင်ငံတော်ကို ခေတ်မီဖွံ့ဖြိုးတိုးတက်သော နိုင်ငံတော်အဖြစ်တည်ဆောက်ရာ၌ အဓိက အခန်းကဏ္ဍတွင်ပါဝင်သည့် သိပ္ပံနှင့်နည်းပညာဆိုင်ရာ လူ့စွမ်းအားအရင်းအမြစ်များပြုစုပျိုးထောင် နိုင်ရန်နှင့် အာဆီယံအဆင့်မီအင်ဂျင်နီယာပညာရှင်များ၊ နည်းပညာရှင်များနှင့် ကွန်ပျူတာပညာ ရှင်များပေါ်ထွက်လာစေရန်တို့ကို အရှိန်အဟုန်မြှင့်တင် ဦးတည်ဆောင်ရွက်လျက်ရှိပါတယ်။ စစ်ကိုင်း တိုင်းဒေသကြီးအတွင်း သိပ္ပံနှင့်နည်းပညာဝန်ကြီးဌာန အဆင့်မြင့်သိပ္ပံနှင့် နည်းပညာဦးစီးဌာန အောက်တွင် ကွန်ပျူတာတက္ကသိုလ်(မုံရွာ)နှင့် ကွန်ပျူတာတက္ကသိုလ်(ကလေး)တို့ကို ဖွင့်လှစ်ထားပြီး ဖြစ်ပါကြောင်းနှင့် အဆိုပါတိုင်းဒေသကြီးနဲ့ နယ်နိမိတ်ဆက်စပ်လျက်ရှိသော မန္တလေးတိုင်း ဒေသကြီးတွင်လည်း ကွန်ပျူတာတက္ကသိုလ် ၃ ခုကို ဖွင့်လှစ် ပေးခဲ့ပြီးဖြစ်ပါကြောင်းတင်ပြအပ်ပါတယ်။ ၂၀၁၂-၂၀၁၃ ပညာသင်နှစ်တွင် ကွန်ပျူတာ တက္ကသိုလ် (မုံရွာ)၌ ပထမနှစ်မှ ဂုဏ်ထူးတန်း အထိတက်ရောက်လျက်ရှိသည့် ကျောင်းသားကျောင်းသူဦးရေမှာ စုစုပေါင်း ၈၈၃ ဦးရှိသည့်အနက် စစ်ကိုင်းမြို့မှတက်ရောက်နေသော ကျောင်းသားကျောင်းသူဦးရေမှာ စုစုပေါင်း ၄၉ ဦးသာရှိရာတက်ရောက်လျက်ရှိသည့် ကျောင်းသားကျောင်းသူဦးရေစုစုပေါင်း၏ ၅ ရာခိုင်နှုန်းသာရှိပါတယ်။ ထို့အပြင် တက္ကသိုလ်ဝင်တန်းကို ထူးချွန်စွာအောင်မြင်သူများအတွက် ကွန်ပျူတာတက္ကသိုလ် ဘာသာရပ်များနဲ့ဆက်စပ်သည့် ဘာသာရပ်များသင်ကြားမည့် မြန်မာ့သတင်းအချက်အလက်နှင့် နည်းပညာတက္ကသိုလ်ကိုလည်း ၂၀၁၃-၂၀၁၄ ခု ယခုပညာသင်နှစ်မှစတင်၍ မန္တလေးမြို့တွင် ဖွင့်လှစ်နိုင်ရန် စီစဉ်ဆောင်ရွက်လျက်ရှိပါတယ်။ သို့ဖြစ်ပါ၍ စစ်ကိုင်းတိုင်းဒေသကြီးနဲ့ နယ်နိမိတ် ဆက်စပ်လျက်ရှိသည့်ဒေသများတွင် ကွန်ပျူတာတက္ကသိုလ်များကို နိုင်ငံတော်အကြီးအကဲများ၏ လမ်းညွှန်ချက်များနဲ့အညီ ဖွင့်လှစ်ထားရှိပြီးဖြစ်ရာ ယခုလက်ရှိအချိန်တွင် စစ်ကိုင်းမြို့၌ ကွန်ပျူတာ တက္ကသိုလ်တစ်ခုထပ်မံဖွင့်လှစ်ပေးရန် အစီအစဉ်မရှိသေးပါကြောင်း ရှင်းလင်းဖြေကြားအပ်ပါတယ် ခင်ဗျား။ (ဩဘာသံများ)</speech>
</Q-A>
<Q-A>
<title>ပဲခူးမြို့နယ်တွင် နည်းပညာတက္ကသိုလ်၊ ကွန်ပျူတာတက္ကသိုလ်နှင့် ဆရာအတတ်သင်သိပ္ပံကျောင်းများ ဖွင့်လှစ်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ပဲခူးမဲဆန္ဒနယ်မှ ဦးကြင်သိန်း မေးမြန်းဖို့ ဖြစ်ပါတယ်</speech>
<speech><mp id="257">ဦးကြင်သိန်း(ပဲခူးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ပုဂ္ဂိုလ်များနှင့် ဧည့်သည်တော်များခင်ဗျား။ မင်္ဂလာအပေါင်းနဲ့ပြည့်စုံပါစေကြောင်း ဆုတောင်းမေတ္တာပို့သရင်းနဲ့ ဂါရဝပြုနှုတ်ခွန်းဆက်သအပ်ပါ တယ်။ ကျွန်တော်ကတော့ ပဲခူးတိုင်းဒေသကြီး၊ ပဲခူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦး ကြင်သိန်းဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် ပညာရေးနှင့်ပတ်သက်တဲ့မေးခွန်း တစ်ခုမေးသွားမှာဖြစ်ပါတယ်။ ပဲခူးတိုင်းဒေကြီး၊ ပဲခူးမြို့ ဟာ ပဲခူးတိုင်းဒေသကြီးအစိုးရအဖွဲ့ရုံးစိုက်ရာ မြို့တော်ဖြစ်ပါတယ်။ ပဲခူးမြို့နယ်မှာ ရပ်ကွက်ကြီး ၃၁ ရပ်ကွက်၊ ကျေးရွာအုပ်စု ၆၈ အုပ်စုနှင့် ကျေးရွာ ပေါင်း ၂၂၉ ရွာရှိပါတယ်။ လူဦးရေအားဖြင့် ၄၅၀၀၀၀ ခန့်ရှိပါတယ်။ ဆက်စပ်မြို့နယ်များဖြစ်တဲ့ သနပ်ပင်၊ ကဝ၊ ဒိုက်ဦး၊ ညောင်လေးပင်၊ ဝေါ၊ ရွှေကျင်နှင့် ကျောက်တံခါးမြို့နယ်ပါဝင်တဲ့ ပဲခူးခရိုင်မှာ လူဦးရေစုစုပေါင်း ၂၁ သိန်းကျော်ခန့်ရှိပါတယ်။ တိုင်းအဆင့်ဆိုင်ရာရုံးများ၊ တိုင်းအဆင့်ပြည်သူ့ဆေးရုံကြီး၊ ပဲခူးတက္ကသိုလ်စသည်တို့တည်ရှိနေပါတယ်။ ၎င်းအပြင် မကြာမီပေါ်ထွန်းလာမည့် ဟံသာဝတီအပြည်ပြည်ဆိုင်ရာလေဆိပ်ကြီးနဲ့အတူ မြို့ပြဆိုင်ရာအဆောက်အဦများ၊ အဆင့်မြင့်လူနေမှု စနစ်များနှင့် လူဦးရေတိုးတက်မှုများလည်းရှိလာမှာဖြစ်ပါတယ်။ ယခင်အစိုးရလက်ထက်က တိုင်း စစ်ဌာနချုပ်ရုံးစိုက်ရာ တောင်ငူမြို့ ကိုဗဟိုပြုပြီးတော့ တိုင်းအဆင့်ဌာနဆိုင်ရာရုံးများ တောင်ငူမြို့ ကိုပြောင်းရွှေ့စေခဲ့ပါတယ်။ ဒါကြောင့် တောင်ငူမြို့မှာ တောင်ငူတက္ကသိုလ်၊ နည်းပညာတက္က သိုလ်၊ ကွန်ပျူတာတက္ကသိုလ်၊ ဆရာအတတ်သင်သိပ္ပံကျောင်းများဖွင့်လှစ်ခဲ့ပါတယ်။ ပဲခူးမြို့ ကိုလည်းပဲ တိုင်း မြို့တော်အင်္ဂါရပ်နဲ့ညီစေဖို့အတွက် နည်းပညာတက္ကသိုလ်၊ ကွန်ပျူတာတက္ကသိုလ်၊ ဆရာအတတ်သင် သိပ္ပံများဖွင့်လှစ်ပေးမည်ဆိုပါက ပဲခူးခရိုင်အတွင်းမှာရှိတဲ့ ကျောင်းသားကျောင်းသူ များအတွက် ဝေးလံတဲ့ အနီးဆုံးတောင်ငူကိုတက်ရပါတယ်။ တောင်ငူကို ပဲခူးကနေ ၁၂၅ မိုင်ဝေးပါတယ်။ ဝေးလံတဲ့တက္ကသိုလ်ကျောင်းကိုတက်ရောက်ရခြင်းမှ မလိုလားအပ်တဲ့ငွေကြေး ကုန်ကျမှုသက်သာခြင်း၊ အချိန်ကုန်လူပင်ပန်းမှုသက်သာခြင်းစတဲ့ အကျိုးကျေးဇူးများ ခံစားရမှာဖြစ်ပါတယ်။ ဒါကြောင့်လည်းပဲ ဒေသခံပြည်သူများက ဒီကျောင်းများဖွင့်လှစ်ပေးဖို့အတွက် အများကြီးမျှော်လင့်ထားကြပါတယ်။ သို့ဖြစ်ပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မဲဆန္ဒရှင်ပြည်သူများရဲ့ ကိုယ်စား အောက်ပါ မေးခွန်းများကို မေးမြန်းအပ်ပါတယ်ခင်ဗျား(၁) ပဲခူးတိုင်းဒေသကြီးမြို့တော် ပဲခူးမြို့မှာ နည်းပညာတက္ကသိုလ်၊ ကွန်ပျူတာ တက္ကသိုလ်နှင့် ဆရာအတတ်သင်သိပ္ပံကျောင်းများဖွင့်လှစ်ပေးရန် အစီအစဉ်ရှိပါ သလား။ (၂) အစီအစဉ်ရှိပါက မည်သည့်ဘဏ္ဍာရေးမှာ ဖွင့်လှစ်ပေးပါမည်လဲ။ (၃) အစီအစဉ်မရှိပါက အဘယ်ကြောင့်ပါနည်း။ အားလုံးကျေးဇူးတင်ပါတယ်ခင်ဗျား။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="76">ဒေါက်တာ အောင်ကျော်မြတ်(ဒုတိယဝန်ကြီး၊ သိပ္ပံနှင့် နည်းပညာဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ သိပ္ပံနှင့် နည်းပညာဝန်ကြီးဌာန ဒုတိယဝန်ကြီး ဒေါက်တာ အောင်ကျော်မြတ် ဖြစ်ပါတယ်။ ပြည်သူ့လွှတ်တော်အစည်းအဝေးကြီးမှာ ပဲခူးတိုင်းဒေသကြီး၊ ပဲခူးမဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီး ဦးကြင်သိန်းကမေးမြန်းထားတဲ့ ပဲခူးမြို့နယ်တွင် နည်းပညာတက္ကသိုလ်၊ ကွန်ပျူတာတက္ကသိုလ်နှင့် ဆရာအတတ်သင်သိပ္ပံကျောင်းများအား ဖွင့်လှစ်ပေးရန် အစီအစဉ်ရှိ/မရှိ ဆိုတဲ့မေးခွန်းကို သိပ္ပံနှင့်နည်းပညာဝန်ကြီးဌာနက ရှင်းလင်းဖြေကြားတင်ပြသွားမှာဖြစ်ပါတယ်။ သိပ္ပံနှင့် နည်းပညာဝန်ကြီးဌာနအနေဖြင့် ပြည်ထောင်စုသမ္မတမြန်မာနိုင်ငံတော်ရှိ ပဲခူးတိုင်း ဒေသကြီးအရှေ့ဘက်၌တည်ရှိသော တောင်ငူမြို့တွင် နည်းပညာတက္ကသိုလ်(တောင်ငူ)၊ ကွန်ပျူတာ တက္ကသိုလ်(တောင်ငူ)၊ ပဲခူးတိုင်းဒေသကြီးအနောက်ဘက်၌တည်ရှိသော ပြည်မြို့တွင် ပြည်နည်းပညာထို့အတူ မြန်မာနိုင်ငံမှာတွေမြို့နှင့် မော်လမြိုင်မြို့ကိုလည်းကောင်း၊ ၁၉၄ တက္ကသိုလ်၊ ကွန်ပျူတာတက္ကသိုလ်(ပြည်)၊ ပဲခူးတိုင်းဒေသကြီးနှင့် နယ်နိမိတ်ဆက်စပ်လျက်ရှိသော ရန်ကုန်တိုင်းဒေသကြီးတွင် ရန်ကုန်နည်းပညာတက္ကသိုလ်၊ ရန်ကုန်အနောက်ပိုင်းနည်းပညာတက္ကသိုလ်၊ နည်းပညာတက္ကသိုလ်(သန်လျင်)၊ နည်းပညာတက္ကသိုလ်(မှော်ဘီ)၊ ရန်ကုန်ကွန်ပျူတာတက္ကသိုလ်၊ ရန်ကုန်ကွန်ပျူတာတက္ကသိုလ်(ဗဟန်းနယ်မြေ)တို့ကိုဖွင့်လှစ်၍ ကျောင်သားကျောင်းသူများအား ပညာ သင်ကြားပေးလျက်ရှိတဲ့အပြင် ICT နည်းပညာဆိုင်ရာမဟာဘွဲ့ရရှိပြီး ပညာဆက်လက်လေ့လာလိုသူ များအတွက် သတင်းအချက်အလက်နှင့် နည်းပညာဆိုင်ရာသင်တန်း လှိုင်တက္ကသိုလ်နယ်မြေ ကိုလည်း ဖွင့်လှစ်သင်ကြားပေးလျက်ရှိပါတယ်။ ထို့အတူ မြန်မာနိုင်ငံမှာ ဆရာအတတ်သင်ကျောင်းများကို ၁၈၇၆ ခုနှစ်မှစ၍ ရန်ကုန်မြို့တွင် လည်ကောင်း၊ ၁၈၈၁ ခုနှစ်တွင် စစ်တွေမြို့နှင့် မော်လမြိုင်မြို့များတွင်လည်းကောင်းစတင်ဖွင့်လှစ်ခဲ့ ပါတယ်။ ၁၉၃၁ ခုနှစ်တွင် ရန်ကုန်မြို့၌ ဆရာဖြစ်သင်ကောလိပ်ဟုလည်းကောင်း၊ ၁၉၄ရ ခုနှစ်တွင် ဆရာအတတ်သင်သိပ္ပံကျောင်းများဟုလည်းကောင်း ဖွင့်လှစ်ပေးခဲ့ပါတယ်။ ပညာရေးဝန်ကြီးဌာန အနေဖြင့် ၁၉၉၈ ခုနှစ်မှစတင်၍ ဆရာအတတ်သင်ကျောင်းနှင့် ဆရာအတတ်သင်သိပ္ပံများကို ပညာရေးကောလိပ်ဟု အဆင့်မြှင့်တင်ပြောင်းလဲခဲ့ပြီး ဒီပလိုမာဘွဲ့ကိုပေးအပ်လျက်ရှိပါတယ်။ ပဲခူးတိုင်းဒေသကြီး အရှေ့ဘက်ရှိ တောင်ငူမြို့နှင့် ပဲခူးတိုင်းဒေသကြီး အနောက်ဘက်ရှိပြည်မြို့တို့တွင် ပညာရေး ကောလိပ်များကို ဖွင့်လှစ်သင်ကြားပေးလျက်ရှိပါတယ်။ သို့ဖြစ်ပါ၍ သိပ္ပံနှင့် နည်းပညာဝန်ကြီးဌာနအနေဖြင့် ပဲခူးတိုင်းဒေသကြီးနှင့် နယ်နိမိတ် ဆက်စပ်လျက်ရှိသည့်ဒေသများတွင် ဖွင့်လှစ်သင်ကြားပေးလျက်ရှိသော တက္ကသိုလ်အရေအတွက်နှင့် တက်ရောက်သည့် ကျောင်းသားဦးရေအရေအတွက်မှာ ညီညွတ်မျှတမှုရှိခြင်း၊ ပညာရေးဝန်ကြီးဌာန အနေဖြင့် ယခင်ဖွင့်လှစ်ခဲ့သော ဆရာအတတ်သင်ကျောင်းနှင့် ဆရာအတတ်သင်သိပ္ပံများကို ပညာရေး ကောလိပ်များအဖြစ် အဆင့်တိုးမြှင့်ဖွင့်လှစ်ပေးထားပြီး ဖြစ်ခြင်းတို့ကြောင့် ပဲခူးမြို့နယ်တွင် နည်းပညာ တက္ကသိုလ်၊ ကွန်ပျူတာတက္ကသိုလ်နှင့် ဆရာအတတ်သင်သိပ္ပံကျောင်းများ ထပ်မံဖွင့်လှစ်ပေးရန် အစီအစဉ်မရှိသေးပါကြောင်း ရှင်းလင်းဖြေကြားအပ်ပါတယ်။ (ဩဘာသံများ)</speech>
<speech><mp id="259">ဦးဝင်းစိန်(ကဝမဲဆန္ဒနယ်)</mp>ကျွန်တော်တို့ ပဲခူးတိုင်းဟာ တစ်ချိန်တုန်းက ဗမာပြည်ကြီး လွတ်လပ်ရေးရပြီးခါစက ခရိုင် ၆ ခရိုင်၊ အခု အင်းစိန်ခရိုင်လို့ခေါ်တဲ့ ရန်ကုန်တိုင်း မြောက်ပိုင်းခရိုင်၊ ဟံသာဝတီခရိုင်လို့ခေါ်တဲ့ ရန်ကုန်တောင်ပိုင်းခရိုင်တို့ဟာ ပဲခူးတိုင်းထဲမှာပါပြီးတော့ ရန်ကုန်ဟာ အဲ့ဒီတုန်းက မြို့တော်အဖြစ်နဲ့ပဲတည်ရှိခဲ့ပါတယ်။ အဲ့တော့ တည်ရှိပြီးတော့ ဒီ တောင်ငူရယ်၊ ပြည်ရယ် တက္ကသိုလ်တွေအများကြီးရှိပြီးတော့ ပဲခူးကတိုင်းမြို့တော်ဖြစ်နေပြီးတော့ အခုတက္ကသိုလ်လေးတစ်ခု တောင်မှ မကြာသေးခင်ကမှရတာပါ။ အရင်က ကောလိပ်ပဲရှိပါတယ်။ ဒါကြောင့်မို့လို့ ပဲခူးမြို့ကိုတော့ တခြားမြို့တော်တွေနဲ့တူအောင် နောက်ပြီးတော့ အခုဆိုလို့ရှိရင် ဆရာကြီးတင်ပြသွားတဲ့ အတိုင်း ကျောင်းသားတွေလည်းအများကြီးရှိပါတယ်။ ကျောင်းသားတွေအများကြီးရှိသလို နယ်ခံတွေ တက်နိုင် အောင် ဒီကွန်ပျူတာတက္ကသိုလ်၊ နည်းပညာတက္ကသိုလ်၊ ဆရာအတတ်သင်သိပ္ပံကိုတော့ ဆောက်ပေး သင့်တယ်လို့ ကျွန်တော်တင်ပြလိုပါတယ်။</speech>
</Q-A><Q-A>
<title>ကန်ကြီးထောင့်မြို့၏ ဒါးကမြစ်ရေတိုက်စားခြင်းကြောင့် မြစ်ကမ်းပါးပြိုကျမှု အန္တရာယ်ကို ကာကွယ် တားဆီးနိုင်ရေးအစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ကန်ကြီးထောင့်မဲဆန္ဒနယ်မှ ဦးကျော်ဝင်း မေးမြန်းဖို့ဖြစ်ပါတယ်။</speech>
<speech><mp id="469">ဦးကျော်ဝင်း(ကန်ကြီးထောင့်မဲဆန္ဒနယ်)</mp>မင်္ဂလာပါ။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများ၊ ဧည့်သည်တော်များ၊ ပြည်သူ့လွှတ်တော် ကိုယ်စားလှယ်များအားလုံး ကျန်းမာ၊ ချမ်းသာကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ကန်ကြီးထောင့်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကျော်ဝင်းဖြစ်ပါတယ်။ မေးခွန်းနှင့်စပ်လျဉ်းလို့ ဧရာဝတီတိုင်းဒေသကြီး၊ ကန်ကြီးထောင့်မြို့ အမှတ်(၁)ရပ်ကွက် မြို့လယ်ကမ်းနားလမ်းနှင့် ပဒေါင်းပိုင်းကမ်းနားလမ်းတို့တွင် နေထိုင်ကြသော ဒေသခံများ၏ အိမ်များသည် နှစ်စဉ် ဒါးကမြစ်ရေတိုက်စားခြင်းကြောင့် မြစ်ကမ်းပါး ပြို ကျမှုကို တွေ့ကြုံခံစားနေရပါသည်။ ယခုနှစ်တွင်ပို၍ ဆိုးရွားစွာ ဖြစ်ပေါ်နေပါတယ်။ ရပ်ကွက် အတွင်းသွားလာသောလမ်းကိုလည်း ထိခိုက်ပျက်စီးလျက်ရှိပါသည်။ ရပ်ကွက်အတွင်း လမ်းဘေးဝဲယာ ရှိအိမ်များအနက် အလုံး ၄၀ မှာ အန္တရာယ်ကျရောက်မည့်အခြေအနေဖြစ်ပေါ်နေပါတယ်။ ကမ်းပါးနှင့် အိမ်တန်းများ အကွာအဝေးမှာ အနီးဆုံးပေ ၅၀ ခန့်သာကွာဝေးလျက်ရှိသဖြင့် ရေရှည်မှာ မြို့အနေနဲ့ စိုးရိမ်ဖွယ်ဖြစ်ပါတယ်။ ရပ်ကွက်အတွင်းရှိ လူထုအနေဖြင့် သဲအိတ်၊ သစ်ဝါး၊ ဗေဒါတိုင်များနှင့် အမှိုက် များအသုံးပြုပြီး ကမ်းဆယ်လျက်ရှိပါတယ်။ သို့ရာတွင် လူထုအားဖြင့် လုံခြုံ စိတ်ချစွာ မဆောင်ရွက်နိုင် ပါ။ ဒေသဆိုင်ရာအုပ်ချုပ်ရေး ဧရာဝတီတိုင်းဒေသကြီး မြစ်ကြောင်းထိန်းသိမ်းရေးနှင့် ဌာနဆိုင်ရာများ က ၁၂-၆-၂၀၁၃ ရက်နေ့တွင် လွှတ်တော်ကိုယ်စားလှယ်များနှင့်အတူ ကွင်းဆင်းကြည့်ရှုမှတ်တမ်း ဓာတ်ပုံများရယူခဲ့ကြပါတယ်။ မေးခွန်းနှင့်အဖြေကို မြို့နေလူထုမှ မျှော်လင့်ကြီးစွာဖြင့် စောင့်မျှော်နေပါ တယ်။ သို့ဖြစ်ပါ၍ ကန်ကြီးထောင့်မြို့၏ ဒါးကမြစ်ရေတိုက်စားခြင်းကြောင့် မြစ်ကမ်းပါးပြို ကျမှုနှင့် ဆက်နွယ်လျက်ရှိသော အန္တရာယ်များကို ကာကွယ်တားဆီးနိုင်ရေး အစီအစဉ်ရှိ/မရှိ ပြည်သူ့ လွှတ်တော်ဥက္ကဋ္ဌမှတစ်ဆင့် ရိုသေစွာမေးမြန်းအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">။သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ ဖြစ်ပါတယ်။</speech>
<speech><agency id="90">ဦးဇင်ယော်(ဒုတိယဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသောဧည့်သည်တော် များအားလုံး ကိုယ်စိတ်နှစ်ဖြာ ကျန်းမာ၊ ချမ်းသာပါစေကြောင်း ဆုတောင်းမေတ္တာပို့သရင်း နှုတ်ခွန်း ဆက်သဂါရဝပြု အပ်ပါတယ်ခင်ဗျား။ ဧရာဝတီတိုင်းဒေသကြီး၊ ကန်ကြီးထောင့်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးကျော်ဝင်းမှ ပြည်သူ့လွှတ်တော်သို့ တင်ပြထားသည့်မေးခွန်းကို ကျွန်တော် ပို့ဆောင်ရေးဝန်ကြီးဌာန ဒုတိယဝန်ကြီး ဦးဇင်ယော်မှ ပြန်လည်ဖြေကြားမှာ ဖြစ်ပါတယ်။ ဧရာဝတီတိုင်းဒေသကြီးအစိုးရအဖွဲ့ ဝန်ကြီးချုပ်ရဲ့ လမ်းညွှန်ချက်အရ ပုသိမ်ခရိုင် ကန်ကြီးထောင့်မြို့ အမှတ်(၁) ရပ်ကွက် မြို့လယ်ကမ်းနားလမ်းနှင့် ပဒေါင်းပိုင်းကမ်းနားလမ်းတို့တွင် ဒါးကမြစ်ရေတိုက် စားခြင်းကြောင့် ကမ်းပြိုမှုအခြေအနေများကို ၂၀၁၃ ခုနှစ်၊ ဇွန်လ ၁၂ ရက်နေ့တွင် ရေအရင်းအမြစ် နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာန ဒေသနှင့် ဧရာဝတီတိုင်းဒေသကြီးရုံးမှ အင်ဂျင်နီယာ ဝန်ထမ်း ၂ ဦးသည် ပြည်သူ့လွှတ်တော်ကိုယ်စားလှယ် ဦးကျော်ဝင်း၊ တိုင်းဒေသကြီးလွှတ်တော် ကိုယ်စားလှယ် ဦးချစ်လှိုင်၊ မြို့နယ်အုပ်ချုပ်ရေးမှူး ဦးမြင့်စိန်၊ ကန်ကြီးထောင့်မြို့နယ်မှ ဌာနဆိုင်ရာ များ၊ ဒေသခံများနှင့်အတူ ကွင်းဆင်းစစ်ဆေးကြည့်ရှုခဲ့ပါတယ်။ ကွင်းဆင်းစစ်ဆေးရာတွင် ကန်ကြီးထောင့်မြို့ သည် ဒါးကမြစ်၏ အလွန်ကွေးသော မြစ်ကွေး၏ အပြင်ဘက်ကမ်းပေါ်တွင် တည်ရှိနေသည်ဖြစ်သည့်အတွက် မိုးတွင်းရေများချိန်ရေစီးနှုန်းမြန်မှုကြောင့် မြို့၏ မြစ်ကမ်းပါးနေရာ များ ရေတိုက်စားခံရခြင်း ဖြစ်ကြောင်း တွေ့ရှိရပါတယ်။ ထိုသို့ ရေတိုက်စားခံရ၍ ကမ်းပါးများ မတ်စောက်လာပြီး လှိုင်းပုတ်မှုကြောင့် ကမ်းပါးပဲ့ကျခြင်းဖြစ်ကြောင်း သုံးသပ်တွေ့ရှိရပါတယ်။ ယခုရေတိုက်စားကမ်းပြို သော နေရာမှာ မြို့မရေဆင်းတံတားအောက်ဘက်မှ တန် ၁၀၀ ဆန်စက်အထိ မြစ်ကမ်းပါးအလျား ၂၄၀၀ ပေခန့် ဖြစ်ပါတယ်။ ရေများရာသီအစဖြစ်သော ယခုအချိန်အခါတွင် အရေးပေါ်ကာကွယ်ရေးနည်းလမ်းဖြစ်သော ကမ်းထိန်းဝါးကရစ်ကွက်တည်ဆောက်ခြင်းလုပ်ငန်းကို တိုင်းဒေသကြီးအစိုးရ အစီအစဉ်ဖြင့်ဆောင်ရွက်ရန် ၂၀၁၃ ခုနှစ်၊ ဇူလိုင်လ ၅ ရက်နေ့တွင် ကျင်းပပြု လုပ်သော တိုင်းဒေသကြီးအစိုးရအဖွဲ့ စီမံခန့်ခွဲရေးကော်မတီ အစည်းအဝေးအမှတ်စဉ် (၁၀/၂၀၁၃) ဆုံးဖြတ်ချက် ၉ အရ ခန့်မှန်းကုန်ကျငွေ ကျပ် ၈၀၂၅၆၀၀ တိတိအား တိုင်းဒေသကြီးဖောင်ဒေးရှင်း ရန်ပုံငွေမှ ခေတ္တစိုက်ထုတ်သုံးစွဲပြီး ဧရာဝတီတိုင်းဒေသကြီး ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာနက နည်းပညာအကူအညီပေး၍ ဆောင်ရွက်သွားရန် စီမံထားပြီးဖြစ်ကြောင်း ကန်ကြီးထောင့်မြို့ ဒါးကမြစ်ရေတိုက်စားမှုသည် မြစ်ကြောင်းပြောင်းလဲမှုဖြစ်စဉ်ကြောင့် ဖြစ်ပေါ်ရကြောင်း သုံးသပ်ရရှိပါသဖြင့် လိုအပ်သော ရေရှည်ကာကွယ်ရေးလုပ်ငန်းအစီအမံများကို စီမံချက်ရေးဆွဲပြုစု၍ ဘဏ္ဍာငွေရရှိရေး နိုင်ငံတော်သမ္မတရုံးသို့ တင်ပြဆောင်ရွက်သွားမည်ဖြစ်ကြောင်း ဧရာဝတီတိုင်းဒေသကြီးအစိုးရအဖွဲ့မှ သိရှိရပါတယ်။ သို့ဖြစ်ပါ၍ ဧရာဝတီတိုင်းဒေသကြီး အစိုးရအဖွဲ့အနေဖြင့် ကန်ကြီးထောင့်မြို့ ဒါးကမြစ်ရေတိုက်စားမှုကြောင့် မြစ်ကမ်းပါးပြိုကျမှုနှင့် ပတ်သက်၍ လိုအပ်သော ရေရှည်ကာကွယ်ရေးလုပ်ငန်းများ ဆောင်ရွက်နိုင်ရန်အတွက် လာမည့် ပွင့်လင်းရာသီတွင် ရေကြောင်းတိုင်းတာရေးလုပ်ငန်းများကို ဆောင်ရွက်သွားမည်ဖြစ်ပြီး ရရှိလာသော အချက်အလက်များကို အခြေခံ၍ ဆောင်ရွက်သင့်သည့် ရေရှည်ကာကွယ်ရေးလုပ်ငန်းအစီအမံများကို စီမံချက်ရေးဆွဲပြုစုပြီး နိုင်ငံတော်သမ္မတရုံးသို့ ဘဏ္ဍာငွေရရှိရေးတင်ပြဆောင်ရွက်သွားမည်ဖြစ်ပါကြောင်းနှင့် ပို့ဆောင်ရေးဝန်ကြီးဌာန ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာန အနေဖြင့် နည်းပညာဆိုင်ရာအကူအညီပေးခြင်း များဆောင်ရွက်သွားမည်ဖြစ်ကြောင်းတင်ပြအပ်ပါ တယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဦးကျော်ဝင်းမေးတဲ့မေးခွန်းနှင့်အတူ ဖြစ်ပေါ်နေတဲ့ ရေကြောင်းအခြေအနေနဲ့ ကမ်းပါးတိုက်စားမှုအခြေအနေများကိုလည်း တိတိကျကျအားလုံးဖော်ပြထားပါတယ်။ ဒါကြောင့်မို့လို့ ဒါကိုလည်း သက်ဆိုင်ရာဝန်ကြီးဌာနက အလေးထားဆောင်ရွက်ပေးစေချင်ပါတယ်။ အခုတင်ပြသလို ဘဏ္ဍာငွေရရှိရေးကတော့ လွှတ်တော်ကိုရောက်လာလို့ရှိရင် လွှတ်တော်အနေနဲ့ မှန်မှန်ကန်ကန် ဆုံးဖြတ်ပေးနိုင်တဲ့အနေအထားရှိပါတယ်။ ဒါကြောင့်မို့လို့ လွှတ်တော်အထိ ရောက်အောင် တင်ပေးစေ လိုပါတယ်။</speech>
</Q-A>
<Q-A>
<title>ရေကြောင်းပို့ဆောင်ရေးနှင့် ဆိပ်ကမ်းဆိုင်ရာ ကိစ္စရပ်များနှင့်စပ်လျဉ်းသည့်မေးခွန်း</title>
<speech type="speaker">ဆက်လက်ပြီးအလုံမဲဆန္ဒနယ်မှ ဦးခိုင်မောင်ရည် မေးမြန်းဖို့ဖြစ်ပါတယ်။</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များအားလုံး၊ ကြွရောက်လာကြတဲ့ ပြည်ထောင်စုအဆင့် ပုဂ္ဂိုလ်များနှင့် ဧည့်သည်တော်များ အားလုံး မင်္ဂလာအပေါင်းနှင့်ပြည့်စုံကြပါစေ။ ကျွန်တော်ကတော့ အလုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ခိုင်မောင်ရည် ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရေကြောင်းပို့ဆောင်ရေးဆိုင်ရာမေးခွန်းများကို ပုံမှန်မေးခဲ့ရာမှာ စာဖြင့် နှစ်ကြိမ်ဖြေကြားခြင်း လက်ခံရရှိတင်ပြခဲ့ပါတယ်။ ယခုသုံးကြိမ်မြောက် ရေကြောင်းပို့ဆောင် ရေးနှင့်ဆိပ်ကမ်းဆိုင်ရာမေးခွန်းများကို ပြည်သူ့ကျိုး၊ နိုင်ငံ့အကျိုးအတွက် မေးမြန်းခြင်းပြုမှာ ဖြစ်ပါတယ်။ ကျွန်တော်နဂိုစီစဉ်ထားတဲ့ မေးခွန်း နှစ်မျက်နှာအစား လွှတ်တော်မှ ပေးထားသော အကျဉ်းချုပ် မေးခွန်းကိုသာ မေးမြန်းသွားမှာ ဖြစ်ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်၏ ဓာတ်ပုံတင်ပြချက် များကို ခွင့်ပြု ပေးစေလိုပါတယ်ခင်ဗျား။ ရန်ကုန်မေးခွန်း ၄ ခုအနက် မေးခွန်း(၁) ရန်ကုန်ဆိပ်ကမ်းသောင်တူးခြင်းလုပ်ငန်းအား ယခုအထိ အတွင်းစည်းခုံဘားရေအနက် ၁၃ ပေအောက်ကျဆင်းမှု မရှိ စေရန် ထိန်းသိမ်းနိုင်ရေးအတွက် Maintenance Dredging ကြိုးစားဆောင်ရွက်လျက်ရှိရာ လက်ရှိအချိန်၌ ရေအနက် ၁၀.၅ ပေ ခန့်သာရှိပါသဖြင့် ပုဂ္ဂလိကသို့ လွှဲပြောင်း၍ပြင်ပကျွမ်းကျင် ပညာရှင်များနှင့် တူးဖော်ခြင်း၊ တိုင်းတာဆောင်ရွက်ခြင်းဖြင့် ပိုမို တိုးတက်မှုရှိနိုင်/မရှိနိုင်ကိုသိလိုပါ သည်။ (၂) ရန်ကုန်ဆိပ်ကမ်း အတွင်း ဝင်/ထွက်နေသည့် နိုင်ငံတကာ ကုန်သွယ်သင်္ဘောကြီးများ Port State Control စစ်ဆေးခဲ့မှု၊ အရေးယူမှု၊ နိုင်ငံတော်ဘဏ္ဍာသို့ ဒဏ်ကြေးပေးသွင်းနိုင်မှုအခြေအနေ နှင့် အပြည်ပြည်ဆိုင်ရာရေကြောင်းအဖွဲ့ IMO ၏ ဥပဒေများနှင့်အညီ ရေကြောင်းဘေးအန္တရာယ် ကင်းရှင်းရေးဆောင်ရွက်မှုတို့ကို သိရှိလိုပါသည်။ (၃) ရန်ကုန်မြစ်အတွင်း သင်္ဘောများတိုက်ခိုက်ခြင်း၊ နစ်မြုပ်ခြင်းစသည့် ဘေးအန္တရာယ်ကြုံ တွေ့ရပါက အချိန်တိုအတွင်း ရေကြောင်းအန္တရာယ်ကင်းရှင်း စေရေးအတွက် ဆောင်ရွက်ပေးမည့်အစီအမံနှင့် ဌာနပိုင်အထောက်အကူပြု ရေယာဉ်များ အရန်သင့် ရှိ/မရှိ၊ စွမ်းအားပြည့်အသုံးပြုနိုင်/မပြုနိုင် သိရှိလိုပါတယ်။ (၄) လက်ရှိအချိန်တွင် ရန်ကုန်မြစ်ကြောင်းအတွင်း နိုင်ငံတကာကုန်သွယ်သင်္ဘောကြီးများနှင့် ပြည်တွင်းကမ်းရိုးတန်းသွား ရေယာဉ်ကြီး/ ငယ်များ၊ ငါးဖမ်းလှေများ၊ တွဲဆွဲရေယာဉ်များ၊ အခြားစက်တပ်ယာဉ်ငယ်များ နေ့တစ်ဓူဝများစွာ မောင်းနှင်သွားလာနေကြသည့်အတွက် သက်ဆိုင်ရာရေယာဉ်များအား ကိုင်တွယ်မောင်းနှင်တာဝန် ယူရသည့် ရေကြောင်းပြများ၊ ရေယာဉ်မှူးများနှင့် ပဲ့နင်းများ၏ ကျွမ်းကျင်မှုလက်မှတ်များအား မည်သို့ စိစစ်ကန့်သတ်ထုတ် ပေးလျက်ရှိသည်နှင့် ရေကြောင်းအန္တရာယ် ကင်းရှင်းရေးအတွက် လက်မှတ်ကိုင်ဆောင်သူများအား မည်သို့ထိန်းသိမ်းကြပ်မတ်လျက်ရှိသည်တို့ကို သိရှိလိုပါတယ်။ ကျေးဇူးတင်ပါ တယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="90">ဦးဇင်ယော်(ဒုတိယဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်း ဒေသကြီး၊ အလုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခိုင်မောင်ရည်မှ ပြည်သူ့လွှတ်တော်သို့ တင်ပြထားသည့်မေးခွန်းကို ကျွန်တော်မှဆက်လက်ဖြေကြားမှာ ဖြစ်ပါတယ်။ မေးခွန်း (၁) အနေနဲ့ ရန်ကုန်ဆိပ်ကမ်း သောင်တူးလုပ်ငန်းအား ပုဂ္ဂလိကသို့ လွှဲပြောင်း၍ ပြင်ပကျွမ်းကျင်ပညာရှင်များနှင့် တိုင်းတာဆောင်ရွက်စေခြင်းဖြင့် ပိုမိုတိုးတက်မှုရရှိနိုင်မှုရှိ/မရှိသိလိုခြင်းနှင့်ကိစ္စနှင့်ပက်သက်၍ ရန်ကုန်ဆိပ်ကမ်းအတွင်း စည်းခုံသောင်တူးလုပ်ငန်းအား ပို့ဆောင်ရေးဝန်ကြီးဌာန၊ မြန်မာ့ဆိပ်ကမ်း အာဏာပိုင်မှ ခွင့်ပြုရန်ပုံငွေဖြင့် ဝယ်ယူနိုင်သော ဒီဇယ်ဆီပမာဏပေါ်မူတည်ပြီး လုံလောက်သော ရေအနက်ရရှိရေးအတွက် သောင်တူးဖော်ခြင်းလုပ်ငန်းများကို ကြီးကြပ်ရေးအဖွဲ့များ ဖွဲ့စည်းလိုက်ပါ ကြီးကြပ်စေ၍ တစ်နှစ်ပတ်လုံး ထိန်းသိမ်းတူးဖော်လျက်ရှိပါတယ်။ ထိုသို့ထိန်းသိမ်း ဆောင်ရွက်နေ သည့်အတွက်လည်း နေ့စဉ်အတွင်း စည်းခုံကိုဖြတ်သန်းဝင်ရောက်လာသည့် နိုင်ငံခြားသင်္ဘောကြီး များသည် ဘေးအန္တရာယ်ကင်းရှင်းစွာဖြင့် ဝင်/ထွက်နေနိုင်ခြင်းဖြစ်ပါတယ်။ မြန်မာ့ဆိပ်ကမ်းအာဏာပိုင်မှ သောင်တူးရေယာဉ် ၄ စီးဖြင့် သောင်တူးဖော်ရာတွင် ၂၀၀၀၂၀၀၁ ဘဏ္ဍာရေးနှစ်တွင် ရေအနက် ၁၄ ပေရရှိရန် တစ်လလျှင် ဒီဇယ်ဆီဂါလန် ၇၀၀၀၀ အထိရရှိ သုံးစွဲတူးဖော်ခဲ့ပြီး၊ ယခုအခါ ဒီဇယ်ဆီဈေးနှုန်းမြင့်တက်လာမှုကြောင့် ရရှိသည့်ဘတ်ဂျက်ငွေအတွင်း တစ်လလျှင် ဒီဇယ်ဆီဂါလန် ၂၀၀၀၀ ခန့်သာ ဝယ်ယူရရှိနိုင်ပြီး ထိန်းသိမ်းတူးဖော်ခြင်းကိုသာ ဆောင်ရွက်လျက်ရှိပါတယ်။ ယခုအခါ မိုးတွင်းကာလ မိုးများစွာ ရွာသွန်းသည့် အချိန်ဖြစ်သဖြင့် မြေပုံပေါ်တွင် ဖော်ပြထားသော ရေအနက်များမှာ အခြေခံရေစစ်မျဉ်း (သုညအမှတ်)ကို အခြေပြု၍ ဖော်ပြထားသော်လည်း လက်တွေ့မြေပြင်တွင်ရေကျန်အမြဲရှိနေပြီး နွေရာသီတွင် ၁ ပေမှ ၁ ပေခွဲခန့်၊ မိုးရာသီတွင် ၁ ပေခွဲမှ ၂ ပေခန့်အထိရှိသဖြင့် ဖော်ပြထားသော ရေအနက်များထက် ပိုမိုရရှိနေမှု ကြောင့် နိုင်ငံခြားသင်္ဘောကြီးများ အခက်အခဲမရှိ ဝင်/ထွက်လျက်ရှိပါတယ်။ ပို့ဆောင်ရေးဝန်ကြီးဌာန မြန်မာ့ဆိပ်ကမ်းအာဏာပိုင်အနေဖြင့်လည်း အတွင်းစည်းခုံအား နေ့စဉ်အများဆုံး ဖြတ်သန်းနိုင်မည့် ရေစူးဇယားအား လစဉ်ကြို တင်တွက်ချက်ပြီး နိုင်ငံခြားသင်္ဘောလိုင်းများသို့ ဖြန့်ဝေထားပါသဖြင့် ၎င်းရေစူးပေါ်မူတည်၍ ကုန်များတင်ဆောင်ခြင်းကို ကြိုတင်တွက်ချက်နိုင်ကြပြီး သင်္ဘောကြီးများ ဘေးအန္တရာယ်ကင်းရှင်းစွာဖြင့် ပုံမှန်ဝင်/ထွက်နိုင်ကြပါတယ်။ ရန်ကုန်မြစ်ကြောင်းသောင်တူးလုပ်ငန်း အား ပုဂ္ဂလိက(ပြည်တွင်း/ပြည်ပ)များမှ ဆောင်ရွက်လိုပါက ဆောင်ရွက်နိုင်ပါရန် ၂၀၁၀ ပြည့်နှစ်၊ ဖေဖော်ဝါရီလ ၂၂ ရက်နေ့တွင် မြန်မာ့အလင်းသတင်းစာမှတစ်ဆင့် တင်ဒါခေါ်ယူခဲ့သော်လည်းဆောင်ရွက်ရမည့် လုပ်ငန်းပမာဏ ကြီးမားကျယ်ပြန့်ခြင်းနှင့် ပြန်လည်ရရှိမည့်ဝင်ငွေအရ စီးပွားရေး တွက်ခြေကိုက်မှုမရှိခြင်းတို့ကြောင့် မည်သည့်ပုဂ္ဂလိက ပြည်တွင်း/ပြည်ပမှ တင်ဒါလျှောက်ထားခဲ့ခြင်း မရှိဘဲ မြန်မာ့ဆိပ်ကမ်းအာဏာပိုင်မှသာ ဌာနငွေဖြင့်စိုက်ထုတ်ပြီး အတတ်နိုင်ဆုံးထိန်းသိမ်းတူးဖော် ဆောင်ရွက်နေရသည့် လုပ်ငန်းဖြစ်ပါကြောင်း ဖြေကြားအပ်ပါတယ်။ ဒုတိယမေးခွန်းဖြစ်သည့် ရန်ကုန်ဆိပ်ကမ်းသို့ ဝင်/ထွက်နေသည့် နိုင်ငံတကာကုန်သွယ် သင်္ဘောကြီးများအား ရေကြောင်းပို့ဆောင်ရေးညွှန်ကြားမှုဦးစီးဌာနမှ ပင်လယ်ပြင်အတွင်း အန္တရာယ် ကင်းစွာ သွားလာနိုင်သည့်လက်မှတ် Sed Worthiness ရရှိမှသာ ထွက်ခွာခွင့်ပြုပြီး အချို့သော သင်္ဘောကြီးများအား ချို့ယွင်းမှုစစ်ဆေးတွေ့ရှိပါက Port State Control စစ်ဆေးဆောင်ရွ���်ပြီး ဒဏ်ရိုက်ခြင်းစသည့် အရေးယူမှုများကို လုပ်ထုံးလုပ်နည်းအတိုင်း ဆောင်ရွက်လျက်ရှိကြောင်း ဖြေကြားခဲ့ရာ လက်တွေ့တွင် ရန်ကုန်ဆိပ်ကမ်းသို့ စည်းကမ်းသတ်မှတ်ချက်မပြည့်စုံသည့် သင်္ဘော များ၊ ရေကြောင်းအန္တရာယ်ရှိလာနိုင်သည့် သင်္ဘောကြီးများ ဝင်/ထွက်နေကြောင်း ကြားသိနေရခြင်း ကိစ္စနှင့် ပတ်သက်၍ ရန်ကုန်ဆိပ်ကမ်းသို့ ဝင်/ထွက်လျက်ရှိသည့် အပြည်ပြည်ဆိုင်ရာသွားကုန်သွယ် သင်္ဘောကြီးများကို ပို့ဆောင်ရေးဝန်ကြီးဌာန၊ ရေကြောင်းပို့ဆောင်ရေးညွှန်ကြားမှုဦးစီးဌာနမှ အပြည်ပြည်ဆိုင်ရာ ရေကြောင်းအဖွဲ့ချုပ် IMO ၏ သတ်မှတ်ချက်များနှင့်အညီ ဆိပ်ကမ်းနိုင်ငံ၏ ကြီးကြပ်ခြင်း (Port State Control) ကိုဆောင်ရွက်ပေးလျက်ရှိပါတယ်။ ထိုသို့ဆောင်ရွက်ရာတွင် ဆိပ်ကမ်းသို့ဝင်ရောက်လာသည့် သင်္ဘောများ၏ အထောက်အထားလက်မှတ်များနှင့် အဆိုပါသင်္ဘော တွင် တာဝန်ထမ်းဆောင်လျက်ရှိသည့် ရေယာဉ်ဝန်ထမ်းများ၏ ကျွမ်းကျင်မှုလက်မှတ်များကို စစ်ဆေး စိစစ်ခြင်းနှင့် သင်္ဘောပေါ်သို့တက်ရောက်၍ မျက်မြင်စစ်ဆေးမှုများကို ဆောင်ရွက်ခြင်းတို့ဖြစ်ပါတယ်။ ၂၀၁၂ ခုနှစ်အတွင်း နိုင်ငံပေါင်း ၄၀ ၏ အလံလွှင့်ထူထားသော အပြည်ပြည်ဆိုင်ရာသွားကုန်သွယ် သင်္ဘောကြီး ၁၃၈၀ စီးအားလည်းကောင်း၊ ၂၀၁၃ ခုနှစ် ဇွန်လကုန်အထိ နိုင်ငံပေါင်း ၃၅ ၏ အလံလွှင့် ထူထားသည့် အပြည်ပြည်ဆိုင်ရာသွားကုန်သွယ်သင်္ဘောကြီး ၉၈၉ စီးအားလည်းကောင်း၊ ဆိပ်ကမ်း နိုင်ငံ၏ ကြီးကြပ်ခြင်း (Port State Control) ဆောင်ရွက်ခြင်းအဖြစ် သက်ဆိုင်ရာသင်္ဘောအသီးသီး ၏ အထောက်အထားလက်မှတ်များနှင့် တာဝန်ထမ်းဆောင်လျက်ရှိသည့် ရေယာဉ်ဝန်ထမ်းများ၏ ကျွမ်းကျင်မှုလက်မှတ်များစစ်ဆေးခြင်းကို ဆောင်ရွက်၍ Clearance for Outward လက်မှတ်များရ သည့် ရေယာဉ်ဝန်ထိုးခြင်းကို ဆောင်ရွက်ခဲ့သက်ဆိုင်ရာသင်္ဘောအသီးသီးမှ ရေကြောင်းပို့ဆောင်ရေး ညွှန်ကြားမှုဦးစီးဌာနတွင် စစ်ဆေး မှုခံယူသည့် သင်္ဘောဆိုင်ရာအထောက်အထား လက်မှတ်များနှင့် ရေယာဉ်ဝန်ထမ်းများ၏ ကျွမ်းကျင်မှု လက်မှတ်များသည် မှန်ကန်ပြည့်စုံမှုအတွက် မျက်မြင်စစ်ဆေးရန် လိုအပ်လျှင်သော်လည်းကောင်း၊ အဆိုပါသင်္ဘောနှင့်ပတ်သက်၍ ဆိပ်ကမ်းနိုင်ငံ၏ ကြီးကြပ်ခြင်း (Port State Control) ဆိုင်ရာ အရေးယူဆောင်ရွက်ရမည့် ကိစ္စရပ်များနှင့်ပတ်သက်၍ တိုင်ကြားစာရရှိလာပါကလည်းကောင်း၊ သက်ဆိုင်ရာသင်္ဘောများပေါ်သို့ တက်ရောက်၍ မျက်မြင်စစ်ဆေးခြင်းကို ၂၀၁၂ ခုနှစ်တွင် ၂ ကြိမ်နှင့် ၂၀၁၃ ခုနှစ်တွင် ၁ ကြိမ်ဆောင်ရွက်ခဲ့ပါတယ်။ ထိုသို့သင်္ဘောပေါ်သို့ တက်ရောက်၍ မျက်မြင် စစ်ဆေးမှုများ ဆောင်ရွက်ခဲ့ရာတွင် ဒဏ်ကြေးပေးဆောင်စေရမည့် အရေးယူမှုများဖြစ်ပေါ်ခဲ့ခြင်း မရှိကြောင်းတွေ့ရှိရပါတယ်။ ပို့ဆောင်ရေးဝန်ကြီးဌာန ရေကြောင်းပို့ဆောင်ရေးညွှန်ကြားမှုဦးစီးဌာန သည် အပြည်ပြည်ဆိုင်ရာရေကြောင်းအဖွဲ့ချုပ် IMO ၏ STCW convention နှင့်အညီ ရေကြောင်း ဘက်ဆိုင်ရာ လေ့ကျင့်သင်ကြားမှုများကို ကြီးကြပ်ဆောင်ရွက်၍ အပြည်ပြည်ဆိုင်ရာသွား သင်္ဘောများ တွင် တာဝန်ထမ်းဆောင်မည့် ရေယာဉ်ဝန်ထမ်းများ၏ ကျွမ်းကျင်မှုလက်မှတ်များ၊ တတ်ကျွမ်းမှု လက်မှတ်များကို ထုတ်ပေးလျက်ရှိသည့်အပြင် မြန်မာနိုင်ငံကုန်သည်သင်္ဘောအက်ဥပဒေနှင့် ပြည်တွင်းရေကြောင်းသွား မီးသင်္ဘောအက်ဥပဒေတို့အရ မြန်မာ့ကမ်းရိုးတန်းနှင့် ပြည်တွင်းရေကြောင်းတို့တွင် သွားလာလျက်ရှိသည့် ရေယာဉ်များတွင် တာဝန်ထမ်းဆောင်မည့် ရေယာဉ်ဝန်ထမ်း များအားလည်း သက်ဆိုင်ရာကျွမ်းကျင်မှုလက်မှတ်များ ထုတ်ပေးလျက်ရှိပါတယ်။ ရန်ကုန်မြစ်ကြောင်း အတွင်း၌ အပြည်ပြည်ဆိုင်ရာသွားသင်္ဘောများသည် မြန်မာ့ဆိပ်ကမ်းအာဏာပိုင်မှ ရေကြောင်းပြမယူ မနေရဖြင့် မောင်းနှင်ရမည်ဖြစ်ပြီး ကမ်းရိုးတန်းနှင့် ပြည်တွင်းရေကြောင်းသွား တန် ၂၀၀ နှင့်အထက် ရေယာဉ်များသည် ရေကြောင်းပြမပါရှိဘဲ မောင်းနှင်နိုင်ရန်အတွက် မြန်မာ့ဆိပ်ကမ်းအာဏာပိုင်၏ ရေကြောင်းပြ ကင်းလွတ်ခွင့်လက်မှတ်ရရှိထားရန် လိုအပ်ပါတယ်။ ရန်ကုန်ဆိပ်ကမ်းမှ နိုင်ငံတကာကုန်သွယ်သင်္ဘောကြီးများ ထွက်ခွာရာတွင် ပို့ဆောင်ရေးဝန်ကြီး ဌာန ရေကြောင်းပို့ဆောင်ရေးညွှန်ကြားမှုဦးစီးဌာနမှ ပင်လယ်ပြင်အတွင်း အန္တရာယ်ကင်းစွာ သွားလာ နိုင်သည့်လက်မှတ် Clearance for Outward ရရှိမှသာ ထွက်ခွာခွင့်ပြုပါတယ်။ ထိုနည်းတူ ရန်ကုန်ဆိပ်ကမ်းသို့ ဝင်ရောက်ရာတွင်လည်း နောက်ဆုံးထွက်လာသည့် ဆိပ်ကမ်း Last Port of Call မှ ပင်လယ်ပြင်အတွင်း အန္တရာယ်ကင်းစွာသွားလာနိုင်သည့်လက်မှတ် Clearance for Outward ရရှိမှသာ ရန်ကုန်ဆိပ်ကမ်းသို့ ဝင်ရောက်ရခြင်းဖြစ်ပါတယ်။ အချို့သောသင်္ဘောကြီးများအား ရေကြောင်းသွားလာမှုဆိုင်ရာ ပစ္စည်းများချို့ယွင်းမှုရှိလျှင်သော်လည်းကောင်း၊ စက်ပိုင်းဆိုင်ရာချို့ယွင်းမှုရှိလျှင်သော်လည်းကောင်း၊ မောင်းနှင်သောရေကြောင်းပြမှူးကြီးများ၏ သတင်းပေးပို့ချက် အရ မြန်မာ့ဆိပ်ကမ်းအာဏာပိုင်မှ ရေကြောင်းပို့ဆောင်ရေးညွှန်ကြားမှုဦးစီးဌာနသို့ Port Store Control စစ်ဆေးစေ၍ အရေးယူဆောင်ရွက်လျက်ရှိပါကြောင်း ဖြေကြားအပ်ပါတယ်။ တတိယမေးခွန်းဖြစ်သည့် ရန်ကုန်မြစ်တွင်း သင်္ဘောတိုက်မှုများအနေနဲ့ ရန်ကုန်မြစ်အတွင်း နိုင်ငံခြားကားတင်သင်္ဘောနှင့် စွမ်းအင်ဝန်ကြီးဌာနပိုင် ဆီတင်သင်္ဘောသို့ တိုက်ခိုက်မှုဖြစ်စဉ်နှင့် ပတ်သက်၍ ဥပမာပြ ဖြေကြားလိုပါတယ်။ နောင်အလားတူသင်္ဘောများတိုက်ခိုက်ခြင်း၊ နစ်မြုပ်ခြင်း စသည့် ဘေးအန္တရာယ်ကြုံတွေ့ရပါက အချိန်တိုအတွင်း ရေလမ်းကြောင်းအန္တရာယ်ကင်းရှင်းစေရေး အတွက် ဆောင်ရွက်ပေးမည့် အစီအမံနှင့် ဌာနပိုင်အထောက်အကူပြု ရေယာဉ်များ အရန်သင့်ရှိ/မရှိ၊ စွမ်းအားပြည့် အသုံးပြု နိုင်/ မပြုနိုင်တို့ကို သိရှိလိုသည့်ကိစ္စနှင့်ပတ်သက်ပြီး ၂၀၁၃ ခုနှစ်၊ ဧပြီလ ၂၈ ရက်နေ့တွင် ရန်ကုန်မြစ်အတွင်း နိုင်ငံခြားကားတင်သင်္ဘောနှင့် စွမ်းအင်ဝန်ကြီးဌာနပိုင် ဆီတင်ရေ ယာဉ်တို့ တိုက်ခိုက်မှုဖြစ်ပွားခဲ့ပါတယ်။ ရေယာဉ်ဝန်ထမ်းများအား တပ်မတော်(ရေ)နှင့် မြန်မာ့ ဆိပ်ကမ်းအာဏာပိုင်မှ ရေယာဉ်များဖြင့် အချိန်မီကယ်ဆယ်နိုင်ခဲ့သဖြင့် ဆုံးရှုံးမှုမရှိခဲ့ပါ။ ရေဝင် တိမ်းစောင်းပြီး နစ်မြုပ်ခါနီး MT မြန်အောင်ဆီတင်ရေယာဉ်ဟာ ရေစီးနှင့်မျောပါရာတွင် သီလဝါရေ လမ်းကြောင်းအတွင်း ကျောက်ချထားသော နိုင်ငံခြားသင်္ဘောကြီးများအား တိုက်ခိုက်မှုမရှိစေရေးနှင့် သင်္ဘောကြီးရေလမ်းကြောင်း ကင်းလွှတ်ရာသောင်ခုံသို့ရောက်ရှိစေရန် မြန်မာ့ဆိပ်ကမ်းအာဏာပိုင်မှ တွန်းရေယာဉ် ၂ စီးဖြင့် အတတ်နိုင်ဆုံး စောင့်ကြည့်ထိန်းသိမ်းဆောင်ရွက်နိုင်ခဲ့သဖြင့် MT မြန်အောင် ဆီတင်ရေယာဉ်သည် သင်္ဘောကြီးရေလမ်းကြောင်းနှင့် လွတ်ကင်းရာ သီလဝါသောင်ခုံတွင် ရောက်ရှိ နစ်မြုပ်သွားခဲ့ပါတယ်။ ယခုအခါ ၎င်း MT မြန်အောင်နစ်မြုပ်ရေယာဉ်အား စွမ်းအင်ဝန်ကြီးဌာနမှ အမြန်ဆုံးသယ်ယူ နိုင်ရန် တင်ဒါခေါ်ယူဆောင်ရွက်လျက်ရှိပါတယ်။ ပို့ဆောင်ရေးဝန်ကြီးဌာန မြန်မာ့ဆိပ်ကမ်းအာဏာ ပိုင်အနေဖြင့် ရေလမ်းကြောင်းပြင်ပတွင် ၎င်းအမြုပ်တည်ရှိနေသော်လည်း ရေယာဉ်များ ဘေးအန္တရာယ်ကင်းရှင်းစေရေးအတွက် အမြုပ်ပြမီးဗောယာ အမြန်ဆုံးချထားပြီး ရေကြောင်းသတိ ပေးချက် Notice to Mariner ထုတ်ပြန်ဆောင်ရွက်ခဲ့ပါတယ်။ ရန်ကုန်မြစ်အတွင်း သင်္ဘောများတိုက် ခြင်း၊ နစ်မြုပ်ခြင်းစသည့် ဘေးအန္တရာယ်များနှင့် ကြုံတွေ့ပါက အချိန်တိုအတွင်းလိုအပ်သော ဆောင် ရွက်မှုများ ပြုလုပ်နိုင်ရေးအတွက် ဝန်ထမ်းများနှင့် တွန်းရေယာဉ်၊ ဆွဲရေယာဉ်နှင့် အထောက်အကူပြု ရေယာဉ်များအား ၂၄ နာရီပတ်လုံး တာဝန်ချထားဆောင်ရွက်လျက်ရှိပါတယ်။ ရရှိသောဘတ်ဂျက် အနေအထားအရ တွန်းရေယာဉ်၊ ဆွဲရေယာဉ်နှင့် အထောက်အကူပြု ရေယာဉ်များဆောက်လုပ်ခြင်း၊ ဝယ်ယူခြင်းများဆောင်ရွက်သွားရန် စီစဉ်ထားရှိပါကြောင်း ဖြေကြားအပ်ပါတယ်။ စတုတ္ထမေးခွန်းဖြစ်သည့် ရန်ကုန်မြစ်ကြောင်းအတွင်း နိုင်ငံတကာကုန်သွယ် သင်္ဘောကြီးများ နှင့် ပြည်တွင်းကမ်းရိုးတန်းသွား ရေယာဉ်ကြီး/ငယ်များ၊ ငါးဖမ်းလှေများ၊ တွဲ/ဆွဲရေယာဉ်များ၊ အခြား စက်တပ်ရေယာဉ်ငယ်များ မောင်းနှင်နေကြသည့် ရေကြောင်းပြများ၊ ရေယာဉ်မှူးများနှင့် ပဲ့နင်းမှူးများ ၏ ကျွမ်းကျင်မှုလက်မှတ်များအား မည်သို့စိစစ်ကန့်သတ် ထုတ်ပေးလျက်ရှိသည်နှင့် ရေကြောင်း အန္တရာယ်ကင်းရှင်းရေးအတွက် လက်မှတ်ကိုင်ဆောင်သူများအား မည်သို့ထိန်းသိမ်းကြပ်မတ်လျက် ရှိသည်တို့ကို သိရှိလိုသည့်ကိစ္စနှင့်ပတ်သက်၍ ကျွမ်းကျင်မှုလက်မှတ်အား ထုတ်ပေးခြင်းကို ရေကြောင်းပို့ဆောင်ရေးညွှန်ကြားမှုဦးစီးဌာနမှ ထုတ်ပေးပြီး ပုံမှန်အတိုင်း လိုင်စင်သက်တမ်းအတိုင်း စစ်ဆေးကြပ်မတ်လျက်ရှိပါတယ်။ ၎င်းအပြင် ရန်ကုန်မြစ်အတွင်း ဝင်/ထွက်သွားလာသည့် နိုင်ငံခြား သင်္ဘောကြီးများအား ကိုင်တွယ်မောင်းနှင်သည့် ရေယာဉ်ကြောင်းပြများ၏ ကျွမ်းကျင်မှုလက်မှတ်အား မြန်မာ့ဆိပ်ကမ်းအာဏာပိုင်မှ သတ်မှတ်ချက်များနှင့်အညီ ထုတ်ပေးပြီး၊ နိုင်ငံတကာရေကြောင်း အရာရှိများ၊ အင်ဂျင်နီယာအရာရှိများ၊ ကမ်းရိုးတန်းရေယာဉ်မှူးများ၊ ပဲ့နင်းမှူးများ၏ လက်မှတ်များ အား ရေကြောင်းပို့ဆောင်ရေးညွှန်ကြားမှုဦးစီးဌာနမှ သတ်မှတ်ချက်များနှင့်အညီ စစ်ဆေးထုတ်ပေး လျက်ရှိပါတယ်။ မြန်မာ့ဆိပ်ကမ်းအာဏာပိုင်မှ ရေကြောင်းပြမှူးကြီးများအား တပ်မတော်(ရေ)မှ ရေယာဉ်ပေါ် လုပ်သက်အနည်းဆုံး ရ နှစ်ရှိသော စစ်ရေယာဉ်မှူး တာဝန်ထမ်းဆောင်ပြီးသည့် လုပ်သက်ရင့်အရာရှိများအား တောင်းခံ၍ မြန်မာ့ဆိပ်ကမ်းအာဏာပိုင်တွင် လေ့ကျင့်သင်ကြားပေးပြီး ရေကြောင်းပြမှူးကြီးများအဖြစ် အောက်ပါအတိုင်း ခန့်အပ်တာဝန်ပေးဆောင်ရွက်လျက်ရှိပါတယ်။ သတ်မှတ်ချက်နှင့်ညီသော တပ်မတော်(ရေ)မှ အရာရှိများအား အလုပ်သင်ရေကြောင်းပြမှူး ကြီးအဖြစ် စီးရေ ၁၀၀ လိုက်ပါလေ့ကျင့်စေပြီး အရည်အချင်းစစ်ဆေးရေးဘုတ်အဖွဲ့မှ စစ်ဆေးအောင် မြင်ပြီးပါက စတုတ္ထတန်းရေကြောင်းပြမှူးကြီးအဖြစ် ရေစူး ၁၉ ပေ၊ အလျား ၄၀၀ ပေနှင့် တန်ချိန် ၄၅၀၀ ရှိသင်္ဘောကြီးများအား ကိုင်တွယ်မောင်းနှင်ခွင့်ပေးပါတယ်။ စတုတ္ထတန်းအဆင့်ဖြင့် စီးရေ ၁၀၀ မောင်းနှင်ပြီးပါက တတိယတန်းရေကြောင်းပြမှူးကြီးအဖြစ် ရေစူး ၂၁ ပေ၊ အလျား ၄၅၀ ပေနှင့် တန်ချိန် အကန့်အသတ်မရှိ သင်္ဘောကြီးများအား ကိုင်တွယ်မောင်းနှင်ခွင့်ပေးပါတယ်။ တတိယတန်း အဆင့်စီးရေ ၁၀၀ မောင်းနှင်ပြီးပါက ဒုတိယတန်းရေကြောင်းပြမှူးကြီးအဖြစ် ရေစူး ၂၄ ပေ၊ အလျား ၅၀၀ ပေနှင့် တန်ချိန်အကန့်အသတ်မရှိ သင်္ဘောကြီးများအား ကိုင်တွယ်မောင်းနှင်ခွင့်ပေးပါတယ်။ ဒုတိယတန်းအဆင့်စီးရေ ၁၀၀ မောင်းနှင်ပြီးပါက ပထမတန်းရေကြောင်းပြမှူးကြီးအဖြစ် ရေစူး ၇၁ ပေ၊ အလျားနှင့်တန်ချိန် အကန့်အသတ်မရှိသော သင်္ဘောကြီးများအား ကိုင်တွယ်မောင်းနှင်ခွင့်ပေးပါ တယ်။ ပထမတန်းအဆင့်စီးရေ ၁၀၀ မောင်းနှင်ပြီးပါက ရေစူး၊ အလျားနှင့်တန်ချိန် အကန့်အသတ်မရှိ သင်္ဘောကြီးများအား မောင်းနှင်နိုင်သော တင်းပြည့်ရေကြောင်းပြမှူးကြီးအဖြစ် သတ်မှတ်တာဝန်ပေးဆောင်ရွက်လျက်ရှိပါကြောင်း ဖြေကြားအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>အိန္ဒိယနိုင်ငံကတည်ဆောက်ပေးရန် သဘောတူထားသည့် လမ်းပိုင်းနှင့်စပ်လျဉ်းသည့်မေးခွန်း</title>
<speech type="speaker">ကလေးမဲဆန္ဒနယ်မှ ဦးတင်လှိုင်မေးမြန်းဖို့ ဖြစ်ပါတယ်</speech>
<speech><mp id="236">ဦးတင်လှိုင်(ကလေးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ မင်္ဂလာအပေါင်းနဲ့ ပြည့်စုံကြပါစေကြောင်း ဂါရဝပြု ဆုတောင်းအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ကလေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်လှိုင်ဖြစ်ပါတယ်။ ကျွန်တော့်အနေနဲ့ အိန္ဒိယနိုင်ငံက တည်ဆောက်ပေးရန်သဘောတူထားတဲ့ လမ်းပိုင်းနဲ့ပတ်သက်ပြီးတော့မှ မေးမြန်းသွားမှာဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုတလောသတင်းစာများမှာ ပြည်ထောင်စု သမ္မတမြန်မာနိုင်ငံတော် မန္တလေးမြို့နဲ့ အိန္ဒိယသမ္မတနိုင်ငံ မဏိပူရပြည်နယ်၊ အင်ဖာမြို့တို့ ၂၀၁၃ ခုနှစ် မတ်လမှစပြီး ဘတ်စ်ကားလိုင်းပြေးဆွဲမယ်လို့ နိုင်ငံပိုင်သတင်းစာများမှာ မကြာခဏ ဖတ်ရှုရပါတယ်။ အလားတူပဲ ဂျာနယ်များမှာလည်း ဖတ်ရှုနေရပါတယ်။ ဒီလမ်းကြောင်းမှာ အာရှ အဝေးပြေးလမ်းမကြီး AX-1 ရဲ့ အစိတ်အပိုင်းတစ်ခုဖြစ်တဲ့ မုံရွာ-ယာကြီး-ကလေးဝလမ်းပိုင်းဟာ အဓိကကျနေတာ တွေ့ရမှာဖြစ်ပါတယ်။ အဓိကကျတယ်ဆိုတာက ဒီလမ်းပိုင်းသည် နွေ၊ မိုး၊ ဆောင်း ရာသီမရွေးသွားလာနိုင်တဲ့ အဆင့်မရောက်သေးပါဘူး။ မန္တလေးမှ မုံရွာ-ယာကြီးအထိလမ်းပိုင်းသည် လည်းကောင်း၊ တမူး-ကလေးမြို့-ကလေးဝ မိုင် ၁၀၀ လမ်းပိုင်းသည်လည်းကောင်း အမြဲတမ်းသွား လာနိုင်တဲ့လမ်းအဆင့်ဖြစ်ပါတယ်။ နှစ်နိုင်ငံချစ်ကြည်ရေးအရ အိန္ဒိယကကူညီပြီး တာဝန်ယူဖောက် လုပ်ပေးမယ့် ယာကြီး-ကလေးဝလမ်းပိုင်း ၇၅ မိုင် ၅ ဖာလုံရှည်လျားတော့ အခုချိန်အထိ အင်နဲ့အားနဲ့ ယန္တယားသုံးပြီးဆောင်ရွက်တာ မတွေ့ရသေးပါဘူး။ ဒီလမ်းကြောင်းကို ကျွန်တော်တို့ အလွန်ကောင်း စေချင်ပါတယ်။ အလွန်လည်းမျှော်လင့်ချက်ထားပါတယ်။ ဘာကြောင့်လဲဆိုတော့ ဒီလမ်းကြောင်းကောင်းမွန်ရေးဟာ မြန်မာနိုင်ငံရဲ့ အနောက်မြောက်ပိုင်းဒေသမှာ နေထိုင်ကြတဲ့ မန္တလေး-မုံရွာမှအစ ကလေးခရိုင်၊ တမူးခရိုင်၊ ချင်းပြည်နယ်မြောက်ပိုင်း ၅ မြို့နယ်အတွက် အဓိကမှီခိုနေရတဲ့ စီပွားရေး၊ လူမှုရေးမှာ အရေးပါတဲ့အတွက် ဒေသတစ်ခုလုံး သိသိသာသာဖွံ့ဖြိုးလာနိုင်ဖို့အတွက်ဖြစ်ပါတယ်။ သို့သော် မုံရွာ-ယာကြီးထိ မိုင် ၄၀ ကို မုံရွာအုပ်စုဆောက်လုပ်ရေးက BOT စနစ်ဖြင့်ပေးထားပြီး မိုင် ၄၀ ကနေပြီးတော့မှ ၁၁၅ မိုင် ၅ ဖာလုံအထိ ဆောက်လုပ်ရေးကတာဝန်ယူပြီး ၂၀၁၂-၂၀၁၃ မှာ ကျပ်သန်း ၅၀၀ ဖြင့် မိုင်တိုင် ၆၀ မှ မိုင်တိုင် ၇၀ အထိ ပြုပြင်ထိန်းသိမ်းပေးမှာဖြစ်ပြီးတော့မှ ၂၀၁၃၂၀၁၄ ဘဏ္ဍာရေးနှစ်မှာ ကျပ် ၄၀၁၃ သန်းဖြင့် လမ်းအဆင့်မြှင့်တင်ပေးမှာဖြစ်ကြောင်း ကျွန်တော်တို့ ပဉ္စမပုံမှန်အစည်းအဝေးမှာ ကတိကဝတ်ကော်မတီကို ဖြေကြားထားတာရှိပါတယ်။ သို့သော်လည်းပဲ ၂၀၁၃-၂၀၁၄ ဘတ်ဂျက်နှစ်မှာတော့ တောင်းခံငွေဟာ ကျပ်သန်း ၂၀၀ သာတွေ့ရှိရပါတယ်။ လေးစားရပါသော ဥက္ကဋ္ဌကြီးခင်ဗျား။ အိန္ဒိယနိုင်ငံဝန်ကြီးချုပ်နှင့် နှစ်နိုင်ငံသဘောတူညီချက် အရ တမူး-ကလေးဝလမ်းပိုင်း တံတား ၇၁ စင်းနှင့် ကလေးဝ-ယာကြီးလမ်းပိုင်း ၇၅ မိုင် ၅ ဖာလုံကို အဆင့်မြင့်လမ်းခင်းပေးမှာဖြစ်ကြောင်းသိရပါတယ်။ မြန်မာနိုင်ငံဆောက်လုပ်ရေးကနေပြီးမှ ပြင်ဆင် နေတာကိုတွေ့ရပေမယ့် ဒီလမ်းကို ယန္တရား၊ ငွေကြေးအင်တိုက်အားတိုက်လုပ်နိုင်မှသာ ၂၀၁၄-၂၀၁၅ မှာပြီးစီးနိုင်မှာဖြစ်ပါတယ်။ မုံရွာ-ယာကြီး-ကလေးဝ-ကလေးမြို့ တမူး လမ်းပိုင်းသည် လူမှုစီးပွားအရ အရေးပါတဲ့လမ်းကြောင်းဖြစ်ပါတယ်။ ၂၀၁၃ ခုနှစ် မိုးရာသီလမ်းပြတ်တောက်မှုမရှိဘဲ ခရီးသည် ယာဉ်များသွားလာနိုင်တဲ့အဆင့်အထိ ဆောက်လုပ်ရေးဝန်ကြီးဌာနမှပြုပြင်ပေးရန် မျှော်လင့်နေကြပါ တယ်။ သို့ဖြစ်ပါ၍ မေးမြန်းလိုသည်မှာ (၁) အိန္ဒိယနိုင်ငံနှင့် သဘောတူထားသည့် တမူး-ကလေးကလေးဝလမ်းပိုင်းရှိ အသစ်တည်ဆောက်ပေးမည့် တံတား ၇၁ စင်းအနက် တံတားမည်မျှပြီးစီးပါပြီလဲ။ (၂) အိန္ဒိယသမ္မတနိုင်ငံတည်ဆောက်ပေးရန် သဘောတူထားတဲ့ ကလေးဝ-ယာကြီးလမ်းပိုင်း ၇၅ မိုင် ၅ ဖာလုံကိုမည်ကဲ့သို့ဆောင်ရွက်နေပါသလဲ။ မည်သည့်အချိန်မှာ အလုံးစုံပြီးစီးပါမည်လဲ။ (၃) ယာကြီးကလေးဝလမ်းပိုင်း အဆင့်မြှင့်တင်ရေးအတွက် ၂၀၁၃-၂၀၁၄ ဘဏ္ဍာရေးနှစ်မှာ ကျပ် ၄၀၁၃ သန်း လျာထားဆောင်ရွက်မယ်လို့ ပဉ္စမပုံမှန်အစည်းအဝေးမှာ ကတိကဝတ်ကော်မတီကို ဖြေကြားခဲ့သော် လည်းပဲ ကျပ်သန်း ၂၀၀ သာလျာထားတောင်းခံခြင်းကဘယ်အတွက်ကြောင့်ပါလဲ။ (၄) မုံရွာအုပ်စု လမ်းတံတား တည်ဆောက်ရေးကော်မတီက BOT စနစ်ဖြင့် တည်ဆောက်ရန်တာဝန်ယူထားတဲ့ မုံရွာယာကြီးလမ်းပိုင်း မိုင် ၄၀ သည် အမှန်တကယ်ပြီးစီးထိုက်သည့်အတိုင်း ပြီးစီးမှုရှိ/မရှိနှင့် အရည် အသွေးစစ်ဆေးမှု ပြုလုပ်မှုရှိပါသလား။ စံချိန်မမီလို့ရှိရင် မည်ကဲ့သို့ အရေးယူဆောင်ရွက်ပါသလဲ။ (၅) နိုင်ငံပိုင် သတင်းများတွင် ဖော်ပြသကဲ့သို့ အိန္ဒိယနိုင်ငံ မဏိပူရပြည်နယ် အင်ဖာမြို့နှင့် မြန်မာ နိုင်ငံ မန္တလေးမြို့တို့အကြား ၂၀၁၃ ခုနှစ်မှစ၍ ဘတ်စ်ကားများ တစ်ပတ်လျှင် နှစ်ကြိမ်ပြေးဆွဲမည်ဆို သည်မှာ ဟုတ်ပါသလား။ ထိုသို့ပြေးဆွဲနိုင်ရန် လမ်းအဆင့်အတန်း ပြီးပြည့်စုံမှုရှိပါသလားဆိုတာ ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ အထူးဖိတ်ကြား ထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေကြောင်း ဆုမွန်ကောင်း တောင်းရင်း နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့်ဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ကလေးမဲဆန္ဒနယ်က ပြည်သူ့လွှတ်တော်ကိုယ်စားလှယ်ကြီး ဦးတင်လှိုင်မှ ပြည်သူ့လွှတ်တော်သို့ မေးမြန်းထားတဲ့ မေးခွန်း ၅ ခုနှင့်ပတ်သက်ပြီးတော့ ကျွန်တော်တစ်ခုချင်းအလိုက် ရှင်းလင်းတင်ပြပါမယ်ခင်ဗျာ။ ပထမမေးခွန်း ဖြစ်တဲ့ အိန္ဒိယနိုင်ငံကတည်ဆောက်ပေးရန် သဘောတူထားတဲ့ တမူး-ကလေးဝ လမ်းပေါ်မှာရှိတဲ့ အသစ်တည်ဆောက်ပေးမယ့် တံတား ၇၁ စင်းအနက် တံတားမည်မျှပြီးစီးသည်ကို သိရှိလိုသည့်မေးခွန်းအား ရှင်းလင်းတင်ပြပါမယ်ခင်ဗျား။ ပြည်ထောင်စုသမ္မတမြန်မာနိုင်ငံနဲ့ အိန္ဒိယသမ္မတနိုင်ငံတို့ နှစ်နိုင်ငံညှိနှိုင်း၍ မူဘောင်သဘောတူညီချက်အရ အိန္ဒိယနိုင်ငံမှ လမ်းတံတားတည်ဆောက်ရေး အတွက် ပေးမယ့်အမေရိကန်ဒေါ်လာ ၂၄၅ သန်းနှင့် တမူး-ကလေးဝ လမ်းပေါ်မှာရှိတဲ့ တံတား ၇၁ စင်းကို ၂၀၁၄-၂၀၁၅ ခုနှစ်စတင်ဆောင်ရွက်မှာဖြစ်ပြီးတော့ ၂၀၁၆ ခုနှစ်မှာ ပြီးစီးဖို့အတွက် လျာထား တာဖြစ်ပါတယ်။ ဒီလိုဆောင်ရွက်တဲ့အခါမှာ ကျွန်တော်တို့လမ်းပေါ်မှာရှိတဲ့ တံတားများဟာ ၂၀၁၆ ခုနှစ်မှာမှ ပြီးစီးမှာဖြစ်တဲ့အတွက် ၃ နှစ်တာကာလမျှ ကျန်သေးတာကြောင့် ကျွန်တော်တို့ ဆောက်လုပ် ရေးဝန်ကြီးဌာနအနေနဲ့ ဒီကြားထဲမှာ ပြည်သူများသွားလာမှုလွယ်ကူစေရေးကို အဓိကထားပြီးတော့ တံတားအထူးအဖွဲ့ ၂ ဖွဲ့နှင့် ဝင်ရောက်ပြီးတော့ ပြင်ဆင်ထိန်းသိမ်းရေးလုပ်ငန်းများကို ဆောင်ရွက်ပါ တယ်။ ဆောင်ရွက်တဲ့အခါမှာ တံတား ၇၁ စင်းကို ကျွန်တော်တို့ပြန်ပြီးတော့ အသေးစိတ်သုံးသပ်တဲ့ အခါမှာ တံတား ၆၃ စင်း ကျွန်တော်တို့ ပြင်ဆင်ထိန်းသိမ်းခြင်းလုပ်ရမှာဖြစ်ပါတယ်။ တံတား ၂ စင်း ကတော့ အသစ်တည်ဆောက်ရမှာဖြစ်ပါတယ်။ ကျန်တဲ့တံတား ၆ စင်းကတော့ ပြင်ဆင်စရာမလိုတဲ့ တံတားများအဖြစ် ကျွန်တော်တို့သုံးသပ်တွေ့ရှိရပါတယ်။ ဒီအတွက်ကြောင့် ကျွန်တော်တို့က ပြင်ဆင် ရမယ့် တံတား ၆၃ စင်းအနက်က ယခုအချိန်မှာ တံတားအစင်း ၆၀ ကို ကျွန်တော်တို့ပြင်ဆင်ပြီးပါပြီ။ ဒီလိုပြင်ဆင်တယ်ဆိုတဲ့ နေရာမှာလည်းပဲ တံတားရဲ့ တိုင်စင်တွေလဲလှယ်ခြင်း၊ ခံနိုင်ဝန်အားကောင်းအောင်ဘေလီသံပေါင်များ တစ်လွှာကနေနှစ်လွှာအဖြစ် ထပ်မံပိုးခြင်း သံထည်အစိတ်အပိုင်းများကို အသစ်လဲလှယ်ခြင်း သံမဏိကြမ်းခင်းပိုင်းများ ပြည့်စုံအောင်ခင်းခြင်း၊ သစ်သားကြမ်းခင်းများ ပြန်လည်ခင်းခြင်းဆိတဲ့ ကိစ္စရပ်များကိုဆောင်ရွက်ခဲ့တာ တံတားအစင်း ၆၀ ပြီးခဲ့ပါပြီ။ ကျန်တဲ့တံတားစင်းကိုတော့ ကျွန်တော်တို့ စက်တင်ဘာလအလယ်မှာ ပြီးစီးအောင်ဆောင်ရွက်သွားမှာဖြစ်ပါတယ်။ ဒီအပြင် ကျွန်တော်တို့ အသစ်တည်ဆောက်ရန် ကျန်ရှိတဲ့ တံတား ၂ စင်းရှိပါတယ်။ ဒီတံတား ၂ စင်း ကတော့ ကလေးဝ-တမူး လမ်းပေါ်မှာရှိတဲ့ ဝါးရဲချောင်းတံတား ပေ ၂၉၀ ဖြစ်ပါတယ်။ ဒါကိုလည်းပဲ ကျပ်သန်း ၇၀၀ တောင်းခံပြီးတော့ နှစ်လမ်းသွား သံကူကွန်ကရစ်တံတားအဖြစ် ဆောင်ရွက်မှာဖြစ်ပါတယ်။ ဒီအပြင် နောက်တစ်စင်းကတော့ တမူး-ကလေးဝလမ်းပေါ်မှာရှိတဲ့ ဝါးရဲချောင်းတံတားဖြစ်ပါတယ်။ ဒီတံတားကိုလည်းပဲ ကျွန်တော်တို့က ရန်ပုံငွေကျပ်သန်း ၅၀၀ တောင်းခံပြီးတော့ ကျွန်တော်တို့ ဆောင်ရွက်သွားမှာဖြစ်တဲ့အတွက် ဒီတံတား ၇၁ စင်းနှင့်ပတ်သက်ပြီးတော့ ကျွန်တော်တို့ ပြည်သူများ၊ အိန္ဒိယနိုင်ငံက လာရောက်ပြင်ဆင်နိုင်ခြင်းမရှိသေးတဲ့အချိန်မှာ ကျွန်တော်တို့ ဆောက်လုပ်ရေးဝန်ကြီး ဌာနအနေနဲ့ စီမံ ဆောင်ရွက်ထားလျက်ရှိပါကြောင်း ပထမမေးခွန်းအားဖြေကြားအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်ကြီးမေးမြန်းတဲ့ ဒုတိယမေးခွန်းဖြစ်တဲ့ အိန္ဒိယသမ္မတနိုင်ငံက တည်ဆောက်ပေးရန် သဘောတူထားတဲ့ ကလေး-ယာကြီးလမ်းပိုင်း ၇၅ မိုင် ၅ ဖာလုံ မည်ကဲ့သို့ဆောင်ရွက်နေပြီး မည်သည့်အချိန်တွင်ပြီးစီးမည်ကို သိရှိလိုသည့်မေးခွန်းအား ရှင်းလင်းတင်ပြမှာဖြစ်ပါတယ်။ အိန္ဒိယသမ္မတနိုင်ငံနှင့် အဆင့်မြှင့်တင်တည်ဆောက်ပေးရန် သဘော တူထားတဲ့ ကလေးဝ-ယာကြီးအပိုင်း ၇၅ မိုင် ၅ ဖာလုံဟာ ၂၀၁၃ ခုနှစ်၊ ဇူလိုင်လ ၈ ရက်နေ့မှာ နိုင်ငံခြားရေးဝန်ကြီးဌာနနှင့် ညှိနှိုင်းဆွေးနွေးချက်အရ အိန္ဒိယအစိုးရမှ Equipment Procurement Construction (EPC) စနစ်နဲ့ တင်ဒါခေါ်ယူရေးဆောင်ရွက်လျက်ရှိပါတယ်။ သို့ရာတွင် လက်ရှိ အခြေအနေအရ အဲဒီလမ်းပိုင်းရဲ့ အချို့နေရာများမှာလည်း မြေသားရွေ့လျားမှု (Displacement and Slid) များဖြစ်ပေါ်နေတဲ့အတွက် လမ်းပန်းဆက်သွယ်ရေးပြတ်တောက်မှုမရှိစေဘဲ ကောင်းမွန်စွာ သွားလာနိုင်ရေးအတွက် ပြည်သူ့ဆောက်လုပ်ရေးလုပ်ငန်းမှ တာဝန်ယူပြုပြင်ထိန်းသိမ်းလျက်ရှိပါ တယ်။ အဆိုပါလမ်းမကြီးကို အိန္ဒိယအစိုးရရဲ့ အကူအညီနဲ့ ၂၀၁၆ ခုနှစ်မှာ အပြီးသတ်ဆောင်ရွက် သွားဖို့ လျာထားလျက်ရှိပါကြောင်းတင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်တော်ကြီးရဲ့ မေးမြန်းထားတဲ့ တတိယ မေးခွန်းဖြစ်တဲ့ ယာကြီး-ကလေးဝ လမ်းအပိုင်း အဆင့်မြှင့်တင်ရေးအတွက် ၂၀၁၃-၂၀၁၄ ဘဏ္ဍာရေး နှစ်မှာ ကျပ် ၄၀၁၃ သန်းလျာထားဆောင်ရွက်မည်ဟု ပဉ္စမပုံမှန်အစည်းအဝေးမှာ ကတိကဝတ်ကော်မတီသို့ ဖြေကြားခဲ့သော်လည်း ကျပ်သန်း ၂၀၀ သာ လျာထားခြင်းမှာ မည်သည့်အတွက်ကြောင့် ဖြစ်သည်ကို သိရှိလိုသည့်မေးခွန်းအား ရှင်းလင်းတင်ပြမှာဖြစ်ပါတယ်။ ၂၀၁၃-၂၀၁၄ ဘဏ္ဍာနှစ်မှာ ရင်းနှီးမြှုပ်နှံမှုအစီအစဉ်အရ ရသုံးမှန်းခြေငွေစာရင်းများ ရေးဆွဲတင်ပြရာမှာ မုံရွာ-ယာကြီး-ကလေးဝ မ်း(ယာကြီး-ကလေးဝလမ်းပိုင်း) ၇၅ မိုင် ၅ ဖာလုံအတွက် ဆောင်ရွက်ရန် ရန်ပုံငွေကျပ် ၄၀၁၃ သန်း လျာထားတင်ပြခဲ့ပါတယ်။ သို့သော်လည်းပဲ ယာကြီး-ကလေးဝလမ်းကို အိန္ဒိယနိုင်ငံရဲ့ အစီအစဉ်နဲ့ တိုးတက်ပြုပြင်ခြင်းလုပ်ငန်းကို ကတ္တရာလမ်းပြီးစီးသည်အထိ ဆောင်ရွက်ရန် စီမံချက်ပါရှိတာကြောင့် နိုင်ငံတော်ဘဏ္ဍာငွေကို လိုအပ်တဲ့ နေရာများမှာ အကျိုးရှိစွာ အသုံးပြုရန်နှင့် ယာကြီး-ကလေးဝလမ်း အား လုံခြုံ ချောမွေ့စွာသွားလာနိုင်ရေး ပြင်ဆင်ထိန်းသိမ်းခြင်းလုပ်ငန်းများ ဆောင်ရွက်နိုင်ရန်အတွက် ကျပ်သန်း ၂၀၀ သာလျာထားဆောင်ရွက်ခဲ့ခြင်းဖြစ်ပါကြောင်း တင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်ကြီးမေးမြန်းတဲ့ စတုတ္ထမေးခွန်းဖြစ်တဲ့ မုံရွာ အုပ်စုလမ်းတံတားတည်ဆောက်ရေးကုမ္ပဏီက BOT စနစ်နှင့်တာဝန်ယူထားသည့် မုံရွာ-ယာကြီး လမ်းအပိုင်း မိုင် ၄၀ ဟာ အမှန်တကယ်ပြီးစီးထိုက်တဲ့အတိုင်း ပြီးစီးမှုရှိ/မရှိနှင့် အရည်အသွေး စစ်ဆေးမှု Quality Control ပြုလုပ်မှုရှိပါသလား။ စံချိန်မမီလျှင် မည်ကဲ့သို့အရေးယူဆောင်ရွက် မည်ကို သိရှိလိုသည့်မေးခွန်းအား ရှင်းလင်းတင်ပြပါမယ်ခင်ဗျား။ မုံရွာ-ယာကြီးလမ်းအပိုင်း မိုင် ၄၀ ကိုမုံရွာအုပ်စုဆောက်လုပ်ရေးကုမ္ပဏီမှ BOT စနစ်နှင့်လမ်းတံတားအဆင့်မြှင့်တင်ခြင်းလုပ်ငန်းများဆောင်ရွက် ခဲ့ရာ မိုင် ၂၀ ကို ၂၀၁၂ ခုနှစ်၊ ဧပြီလမှာ သတ်မှတ်စံချိန်စံညွှန်းနှင့်အညီ ၁၈ ပေအကျယ် ကတ္တရာလမ်း ဆောင်ရွက်ပြီးစီးခဲ့ပြီဖြစ်ပါတယ်။ ကျန်တဲ့ မိုင် ၂၀ ကိုလည်းပဲ ၂၀၁၄ ခုနှစ်၊ ဇူလိုင်လမှာ ပြီးစီးအောင် ဆောင်ရွက်ရမှာဖြစ်ပါတယ်။ ပဋိညာဉ်စာချုပ်မှာပါရှိတဲ့ လမ်းလွှာပုံစံအတိုင်း သတ်မှတ် စံချိန်စံညွှန်းများနှင့်အညီ ဆောင်ရွက်ရန် BOT ကုမ္ပဏီအနေနဲ့လည်း ကုမ္ပဏီမှာ အရည်အသွေး ထိန်းသိမ်းရေးအဖွဲ့ (QC) အဖွဲ့ထားရှိရမှာဖြစ်ပါတယ်။ သတ်မှတ်စံချိန်စံညွှန်းနှင့် အညီမဆောင်ရွက် နိုင်ဘဲ ပျက်စီးမှုရှိခဲ့ရင် ကုမ္ပဏီမှပင် ငွေကြေးကျခံပြီးတော့ ပြန်လည်ပြင်ဆင်ဆောင်ရွက်ရမှာဖြစ်ပါတယ်။ ဒီအပြင် ကျွန်တော်တို့ ဆောက်လုပ်ရေးဝန်ကြီးဌာနက သက်ဆိုင်ရာမြို့နယ်အင်ဂျင်နီယာ၊ ခရိုင် အင်ဂျင်နီယာ၊ တိုင်းဒေသကြီးအင်ဂျင်နီယာမှူးကြီးတွေကလည်း အဆင့်ဆင့်ကြပ်မတ်ဆောင်ရွက်လျက် ရှိတဲ့အပြင် ကျွန်တော်တို့ ပြည်သူ့ဆောက်လုပ်ရေးလုပ်ငန်း(ရုံးချုပ်)က တိုင်းကိုတာဝန်ခံတဲ့ အင်ဂျင် နီယာချုပ်ကလည်း သွားရောက်စစ်ဆေးကြည့်ရှုလျက်ရှိပါတယ်။ ဒီလိုစစ်ဆေးကြည့်ရှုတဲ့အခါမှာ သတ်မှတ် စံချိန်စံညွှန်းအတိုင်းဆောင်ရွက်နိုင်ရန် မရှိကြောင်းစစ်ဆေးတွေ့ရှိလို့ တင်ပြလာပါက ကျွန်တော်တို့ ဆောက်လုပ်ရေးဝန်ကြီးဌာနအနေနဲ့ BOT လုပ်ငန်းပြန်လည် ရုပ်သိမ်းသွားမှာဖြစ် ကြောင်းတင်ပြအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်တော်ကြီးမေးမြန်းတဲ့ ပဉ္စမမေးခွန်း ဖြစ်တဲ့ နိုင်ငံပိုင်သတင်းစာများမှာ အိန္ဒိယနိုင်ငံ၊ မဏိပူရပြည်နယ် အင်ဖာမြို့နှင့် မြန်မာနိုင်ငံမန္တလေးမြို့ တို့အကြား ၂၀၁၃ ခုနှစ်မှစ၍ ဘတ်စ်ကားများတစ်ပတ်လျှင် နှစ်ကြိမ်ပြေးဆွဲမည်ဆိုသည် မှာဟုတ်ပါသလား။ ထိုသို့ပြေးဆွဲနိုင်ရန် လမ်းအဆင့်အတန်းပြီးပြည့်စုံမှုရှိ/မရှိသိလိုသည့်မေးခွန်းအား ရှင်းလင်းတင်ပြပါမယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ အိန္ဒိယနိုင်ငံ၊ မဏိပူရ ပြည်နယ် အင်ဖာမြို့နှင့် မြန်မာနိုင်ငံ မန္တလေးမြို့အကြား ခရီးသည်တင်ယာဉ်ပြေးဆွဲရေးအတွက် ရထား ပို့ဆောင်ရေးဝန်ကြီးဌာနနှင့် အိန္ဒိယနိုင်ငံအစိုးရတို့ MOU လက်မှတ်ရေးထိုးရန်စီစဉ်ဆောင်ရွက်လျက် ရှိပါတယ်။ ၎င်းခရီးသည် တင်ယာဉ်များ ပြေးဆွဲရေးအတွက် ကလေးဝ-ယာကြီးလမ်းအပိုင်းအား အသုံးပြုရန် လမ်းကြောင်းလျာထားပါတယ်။ သို့ရာတွင် ကလေးဝ-ယာကြီးလမ်းပိုင်းဟာ လမ်းအဆင့် မြှင့်တင်ရန် ဆောင်ရွက်ဆဲကာလဖြစ်တဲ့အတွက် ယာဉ်ကြီးများကို ပွင့်လင်းရာသီမှသာ ဒီလမ်းအပိုင်းမှ သွားရောက်စေတာဖြစ်ပါတယ်။ ယာဉ်ငယ်များကိုတော့ ဒီအပိုင်းမှာရာသီမရွေးသွားလာနိုင်မှာဖြစ်ပါတယ်။ ဒါကြောင့်မို့လို့ ယာဉ်ကြီးများကို မုံရွာ-ပုလဲ-ဂန့်ဂေါလမ်းအသုံးပြုစေကာ လမ်းပန်းဆက်သွယ် ရေးအဆင်ပြေစွာ စီစဉ်ထားရှိပါကြောင်း လေးစားစွာ ရှင်းလင်းတင်ပြအပ်ပါတယ်။ အားလုံးကိုကျေးဇူး တင်ပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ အချို့ ကိုယ်စားလှယ်များအနေဖြင့် ကျန်းမာရေး ပြည့်ပြည့်စုံစုံမကောင်းသော်လည်း ကြိုးစားပြီး လွှတ်တော်အခန်းထဲရောက်ရှိနေတာ တွေ့ရပါတယ်။ ဒါကြောင့်မို့လို့ လိုအပ်မယ်ဆိုရင် ကျန်းမာရေးချို့တဲ့တဲ့ပုဂ္ဂိုလ်များ နားနေလို့ရပါတယ်။</speech>
<speech type="speaker">ဆက်လက်ပြီး ဦးခိုင်မောင်ရည်က ခုနက ထပ်ဆင့်မေးဖို့ စီစဉ်တဲ့နေရာမှာ နောက်ကျသွားပါတယ်။ ဒါကြောင့်မို့လို့ ကျန်ရှိနေတဲ့ ထပ်ဆင့်မေးခွန်းကို ဦးခိုင်မောင်ရည် မေးမြန်းဖို့ဖြစ်ပါတယ်။</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ပို့ဆောင်ရေး ဝန်ကြီးဌာနမှ ဖြေကြားသွားတဲ့မေးခွန်းအနက် ပထမဆုံးမေးခွန်းအနေနဲ့ ဖြေသွားတဲ့အခါမှာ ဒီသောင်တူးတဲ့လုပ်ငန်းကို တစ်နှစ်ပတ်လုံး ထိန်းသိမ်းဆောင်ရွက်နေတယ်လို့ ဖြေသွားတာရှိပါတယ်။ ခွင့်ပြုနိုင်တဲ့ဘတ်ဂျက်နဲ့ ဘေးအန္တရာယ်ကင်းရှင်းရေးဆောင်ရွက်ရာမှာ နဂိုက ဒီဇယ်ဂါလန် တစ်လကို ၇၀၀၀၀ နှုန်းနဲ့ ဝယ်နေရာကနေ အခု ၂၀၀၀၀ နှုန်းပဲ ဝယ်လို့ရတယ်ဆိုတဲ့ ဘတ်ဂျက်အနေအထားကို တွေ့ရပါတယ်။ ပြီးတော့ ပြည်တွင်းနဲ့ပြည်ပတင်ဒါတွေ ခေါ်ယူတဲ့အခါမှာ မည်သည့်ကုမ္ပဏီကမှ ဆောင်ရွက်ဖို့အတွက်ကို တင်ဒါမတင်ခဲ့ဘူးလို့ သိရပါတယ်။ ဌာနမှတာဝန်ယူနေရတယ်လို့ သိရပါ တယ်။ ဒီကတော့ နိုင်ငံတကာကို ထိရောက်တဲ့နည်းလမ်းနဲ့ တင်ဒါတွေခေါ်ယူတာကို လုပ်သင့်တယ်လို့ မြင်ပါတယ်။ အဓိကမေးလိုတာက ကျွန်တော်တို့ ဒီနှစ်စဉ်သောင်တူးနေပါတယ်။ တစ်နှစ်ပတ်လုံးတူးနေပါတယ်။ ပြီးခဲ့တဲ့အခေါက်တုန်းက မေးခွန်းမှာလည်းဖြေခဲ့တာမှာ သောင်တူးမှုလုပ်ငန်းနှင့် ပတ်သက်ပြီးတော့မှ တစ်နှစ်ကို သိန်းပေါင်း ၁၀၂၀ ကုန်ပါတယ်လို့ ဖြေထားပါတယ်။ နှစ်စဉ်၊ နှစ်စဉ်သောင်တူးတဲ့နေရာနဲ့ပတ်သက်ပြီးတော့ စပြီး ကျွန်တော်ကိုယ်တိုင်ဆင်းပါတယ်။ အခု ဇွန် ၂၀၁၃ မှာ သောင်တူးထားတဲ့ကိစ္စပါ။ အဲဒီတော့ နဂိုတုန်းက ရေစူးအနက်က ၅ မီတာကျော်ကျော်၊ ၄ မီတာ ကျော်ကျော်ကနေ နှစ်စဉ်နှစ်စဉ် အခု ၃ မီတာကျော်ကျော်လေးပဲ ၃.၂ မီတာပဲ ရှိပါတော့တယ်။ အဲဒီတော့ ဒီပင်လယ်ကူး သင်္ဘောကြီးတွေသွားတဲ့ လမ်းကြောင်းလေးမှာ အဲဒီနေရာလေးမှာ တော်တော် လေးကို တိမ်သွားတဲ့အတွက် အန္တရာယ်ရှိလာတာ စောစောတုန်းက နိုင်ငံခြားကွန်တိန်နာ သင်္ဘောနဲ့ ပြည်တွင်းမြန်အောင် စက်မှု၊ ပြည်တွင်းက သင်္ဘောတို့ တိုက်ခဲ့မှုဖြစ်တဲ့ကိစ္စမှာလည်း တော်တော်ကြီး ကြာသွားပါတယ်။ အဲဒီတော့ ရေစူးတွေကို နက်အောင်ပေးနိုင်ဖို့အတွက်ကို လိုအပ်ပါတယ်။ ကျွန်တော်တို့ လွှတ်တော်ထဲမှာ ရေကြောင်းပို့ဆောင်ရေးနဲ့ ပတ်သက်တဲ့ပုဂ္ဂိုလ်တွေပြောပါတယ်။ ကျွန်တော်တို့နိုင်ငံရဲ့ နှစ်စဉ် နုန်းပို့ချမှုနှုန်းဟာ မြင့်ပါတယ်။ ဘာလို့လဲဆိုရင် ရွှေတူး၊ ဘာတူးနဲ့ မြစ်ကြီး တွေပျော်ကျတဲ့နှုန်းကများလာတဲ့အတွက် သောင်တူးတာတောင်နိုင်နိုင်တူးနိုင်မယ်ဖြစ်မယ်ဆိုရင် ကျွန်တော်တို့ဟာ ပင်လယ်ရေအဝကို သောင်မတူးနိုင်တဲ့ကိစ္စ အရေးကြီးနေပါတယ်။ ဒါပေမယ့် ဝန်ကြီး ဖြေသွားတာက ဌာနကတာဝန်ယူဆောင်ရွက်နေပါတယ်ဆိုတာက ထိရောက်တဲ့နည်းလမ်းမရှိတဲ့ အတွက် သောင်ကတစ်နှစ်ထက်တစ်နှစ်ပိုတိမ်လာမယ့်သဘောရှိပါတယ်။ အဲ့ဒီအတွက် ကျွန်တော်တို့ ဟာ ရေကြောင်းအဝင်မှာ နိုင်ငံတကာသင်္ဘောကြီးတွေဝင်ဖို့ ခက်ခဲလာပါလိမ့်မယ်။ အဲ့ဒီအတွက် ကျွန်တော်တို့ဟာ ဒါကို စနစ်တ���ျလုပ်ဖို့လိုအပ်ပါမယ်။ အဲ့ဒီအတွက် စောစောက ဘတ်ဂျက်အရ ဒီဇယ်ကို ၇၀၀၀၀ ကနေ ၂၀၀၀၀ လျှော့ချလိုက်တယ်ဆိုတော့ ခါတိုင်းလုပ်နေတဲ့အလုပ်ရဲ့ သုံးပုံပုံ တစ်ပုံပဲလုပ်နိုင်တော့မယ်လို့ ကျွန်တော်တို့သိရပါတယ်။ အဲ့ဒီအတွက် ဒီထက်နည်းလမ်းကောင်းတဲ့ဆောင်ရွက်ဖို့ အစီအစဉ်ရှိ/မရှိ တစ်ချက်မေးလိုပါတယ်။ နောက်တစ်ချက်ကတော့ စောစောတုန်းက ဖြေသွားတဲ့အခါမှာ အရေးပေါ်ကိစ္စတွေဖြစ်လာတဲ့အခါမှာ အန္တရာယ်ကိစ္စဖြစ်လာတဲ့အခါမှာ မကြန့် ကြာအောင်ဆောင်ရွက်ပေးဖို့ ကျွန်တော့်အနေနဲ့ ဒီရေယာဉ်တွေ၊ ဒီသင်္ဘောတွေ နစ်မြုပ်တာကို ကြုံတဲ့ အခါမှာ ရေယာဉ်များအရံ ဌာနပိုင် အထောက်အကူပြု ရေယာဉ်များ အရံသင့်ရှိ/မရှိနှင့် စွမ်းအားပြည့် အသုံးပြု နိုင်/မပြု နိုင် ရှိယာဉ်ဘယ်နှစ်စီးရှိတယ်။ အသုံးပြုနိုင်တာက ဘယ်လောက်။ ဒေါက်တင် ထားတာက ဘယ်လောက်။ အဲ့ဒါတွေကို ကျွန်တော်သိလိုပါတယ်။ ဘာလို့လဲဆိုရင် မရှိဘူးလို့ ကျွန်တော်တို့ သိရတဲ့အပြင် ရှိတဲ့ဟာတွေက ပိုပြီးတော့ ၃၅ နှစ်နဲ့အထက်ရှိနေတာကို ကျွန်တော်တို့ တွေ့ရပါတယ်။ အဲ့ဒီအတွက် ဒါကို ကျွန်တော်က ရှင်းရှင်းလင်းလင်း လွှတ်တော်မှာသိစေချင်လို့ မေးခဲ့တာပါ။ သီလဝါတံတားနားမှာ ဆီတင်သင်္ဘောနှင့် တိုက်ခိုက်မှုဖြစ်တဲ့ကိစ္စဆိုရင် အချိန် ၄ နာရီကြာတဲ့ ကိစ္စဖြစ်လာပါတယ်။ အရေးပေါ်ကိစ္စဖြစ်လာတာကို အကြာကြီးလုပ်ခဲ့ရတယ်။ ဒါတပ်မတော်ရေတပ်က ရေယာဉ်တွေနဲ့ အချိန်မီကယ်ဆယ်ပေးခဲ့နိုင်ပေမယ့် သင်္ဘောကနစ်မြုပ်သွားတာ အခုထိ မဆယ်နိုင် သေးပါဘူး။ အဲ့ဒီတော့ ပထမတုန်းက တိုင်းလုံးကျော်ရေယာဉ်ဟာလည်း နစ်မြုပ်ခဲ့တာ။</speech>
<speech type="speaker">ထပ်ဆင့်မေးခွန်းဖြစ်တဲ့</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ဒါထပ်ဆင့်မေးခွန်းအနေနဲ့ နံပါတ် ၁ နဲ့ဒါနံပါတ် ၂ ပါ။ နံပါတ် ၃ နေရာမှာ ဒါလေးက အန္တရာယ်ရှိတဲ့ကိစ္စကို အမြန်ဆုံးဘယ်လိုကူညီဆောင်ရွက်ပေးနိုင်မယ်ဆို တဲ့ကိစ္စကို တိကျအောင် မဖြေနိုင်သွားပါဘူး။ အဲ့ဒါလေး ကျွန်တော့်ကို ပြန်ဖြေလို့ရရင် ဖြေပေးစေလိုပါ တယ်။ ကျေးဇူးတင်ပါတယ်ခင်ဗျာ။</speech>
<speech><agency id="90">ဦးဇင်ယော်(ဒုတိယဝန်ကြီး၊ ပို့ဆောင်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ဒီရန်ကုန်မြစ်ကြောင်း ပထမ မေးခွန်းအနေနဲ့ ရန်ကုန်မြစ်ကြောင်း သောင်တူးခြင်းလုပ်ငန်းကိစ္စအတွက် ထိရောက်စွာဆောင်ရွက်နိုင် ဖို့အတွက် ပြည်တွင်းသာမကပဲနဲ့ ပြည်ပလုပ်ငန်းတွေကို တင်ဒါခေါ်ယူပြီးတော့မှ ဆောင်ရွက်ပေးနိုင်ဖို့ နဲ့ ဒီဟာကို အလေးထားပြီးတော့မှ အန္တရာယ်ကင်းရှင်းရေးအတွက် ဆောင်ရွက်ဖို့မေးခွန်းဖြစ်ပါတယ်။ အဲ့ဒီတော့ ပို့ဆောင်ရေးဝန်ကြီးဌာနအနေနဲ့ကတော့ ကျွန်တော် ယခင်ကတင်ပြထားတဲ့အထဲမှာ ၂၀၁၀ ခုနှစ်၊ ဖေဖော်ရီလ ၂၂ ရက်နေ့မှာ သတင်းစာကနေပြီးတော့မှာ ရန်ကုန်မြစ်ကြောင်း သောင်တူးခြင်း လုပ်ငန်းကို ပုဂ္ဂလိကအပိုင်းအနေနဲ့ ပြည်တွင်းရော ပြည်ပရော နှစ်ဖက်စလုံးမှာ ဆောင်ရွက်လိုက ဆောင်ရွက်နိုင်ကြောင်းဆိုပြီးမှ သတင်းစာကနေတစ်ဆင့် တင်ဒါခေါ်ယူခဲ့ခြင်းဖြစ်ပါတယ်။ အဲ့ဒီတော့ ဒီတင်ဒါခေါ်ယူတဲ့အခါမှာ လျှောက်ထားလာတဲ့သူမရှိတဲ့အတွက်ပဲ ဌာနကနေဆောင်ရွက်နေရတဲ့ လုပ်ငန်းဖြစ်ပါတယ်။ နောက်ဒုတိယမေးခွန်းအနေနဲ့ နှစ်စဉ်ယခင်က ၂၀၀၀-၂၀၀၁ ခုနှစ် ဘဏ္ဍာရေး နှစ်မှာ ဆီဂါလန် ၇၀၀၀၀ သုံးစွဲနိုင်သော်လည်း လက်ရှိအနေအထားအားဖြင့် ဆီဂါလန် ၂၀၀၀၀ သာသုံးစွဲပြီးတော့ ဆောင်ရွက်နေတာဖြစ်တဲ့အတွက် ရေစူးနည်းလာတဲ့အခါမှာ သင်္ဘောကြီးများဝင် ရောက်နိုင်ဖို့အတွက် ခက်ခဲမှုရှိ/မရှိနဲ့ ကုန်စည်များများပို့ဆောင်နိုင်ဖို့အတွက် လိုအပ်ချက်ကို ဖြေရှင်း နိုင်ဖို့အတွက် ဒီရေလမ်းကြောင်းထိန်းသိမ်းခြင်းလုပ်ငန်းကို ရရှိတဲ့ဘတ်ဂျက်အတွင်းက ကျွန်တော်တို့ ဆောင်ရွက်ရတာဖြစ်ပါတယ်။ အဲ့ဒီတော့ ရရှိတဲ့ဘတ်ဂျက်အတွင်းမှာ ကျွန်တော်တို့ ပိုမိုတင်တောင်းပြီး တော့မှ အခုနက လိုအပ်တဲ့ရေစူးအနက်ပေဖြစ်အောင် ဦးစီးဌာနအနေနဲ့ ဆောင်ရွက်သွားဖို့ရှိပါတယ်။ နောက်တစ်ခါ ဆိပ်ကမ်းများတိုးချဲ့ခြင်းလုပ်ငန်းတွေကို ဆောင်ရွက်နေတဲ့အတွက် မြန်မာ့ဆိပ်ကမ်းအာဏာပိုင်နဲ့ပူးပေါင်းပြီးတော့ ဆောင်ရွက်ရမှာဖြစ်ပါတယ်။ မြန်မာ့ဆိပ်ကမ်းအာဏာပိုင်အဖွဲ့ဟာ လက်ရှိအားဖြင့် စီးပွားရေးလုပ်ငန်းအသွင်ကူးပြောင်းနေတဲ့အတွက် လုပ်ငန်းတစ်ခုတည်းနဲ့မနိုင်တဲ့ အားနည်းနေတဲ့ ပြည်တွင်းရေကြောင်းလုပ်ငန်းများကို မြန်မာ့ဆိပ်ကမ်းအာဏာပိုင်က ဆိပ်ကမ်းဆိုင်ရာ လုပ်ငန်းများ ပူးတွဲလုပ်ဆောင်ခြင်းဖြင့် ဖြေရှင်းဆောင်ရွက်သွားနိုင်ဖို့ရှိပါတယ်။ တတိယမေးခွန်းအနေနဲ့ကတော့ လုပ်ငန်းများဆောင်ရွက်ရာမှာ ကျွန်တော်တို့ ရေယာဉ်မတော် တဆထိခိုက်မှုများမှာ ရေယာဉ်ဘယ်နှစ်စီးရှိတယ်။ နောက်တစ်ခါ တွန်းရေယာဉ်ဘယ်လောက်အဆင် သင့်ထားရှိတယ်။ ဒီအရေအတွက်ကတော့ လက်ရှိအနေအထားအရဖြေဆိုရာမှာ ကျွန်တော့်ဆီမှာ အဲ့ဒီအချက်အလက်များမပါလာပါဘူး။ ဒီဟာကိုတိတိကျကျ ဘယ်ရေယာဉ်တွေက ဘယ်လိုဆောင်ရွက် တယ်။ ဘယ်ဟာအတွက်ဆိုတာကို ကျွန်တော်တို့ ထပ်မံပြီးတော့ပေးပို့ပါမယ်။ အဲ့ဒီတော့ တာဝန် ဝတ္တရားများချထားတဲ့အခါမှာ ကျွန်တော်တို့ ရုံးတာဝန်ပဲဖြစ်ဖြစ်၊ အစောင့်တာဝန်ပဲဖြစ်ဖြစ်၊ ရေယာဉ်တာဝန်ပဲဖြစ်ဖြစ် ဒီဟာတွေကို ချထားလိုက်ပြီဆိုပြီးတော့မှ ကျွန်တော်တို့က ထုတ်လိုက်ရတာမဟုတ်ပါ ဘူး။ ဘယ်ရေယာဉ် ရေယာဉ်ဦးစီးမှူး။ ဘယ်အချိန်က ဘယ်အချိန်စသဖြင့် တိကျစွာထုတ်ပြန်ထားရ တာရှိပါတယ်။ အဲ့ဒီတော့ Accident Incident ဖြစ်တဲ့အခါမှာလည်း ရေကြောင်းမှာပဲဖြစ်ဖြစ်၊ လေကြောင်းမှာပဲဖြစ်ဖြစ်၊ ကုန်းကြောင်းမှာပဲဖြစ်ဖြစ် တုံ့ပြန်တဲ့အနေအထားက သဘောသဘာဝကွဲပြားပါ တယ်။ လေကြောင်းဆိုင်ရာကိစ္စများဆိုရင် လေယာဉ်ကွင်းမှာ မီးသတ်တပ်ဖွဲ့ယာဉ် အဆင်သင့်ရှိနေ တယ်။ အသက်ကယ်တပ်ဖွဲ့အဆင်သင့်ရှိနေတယ်။ အချိန်ပြည့်တာဝန်ချထားတယ်။ စသဖြင့် သက်ဆိုင်တဲ့ပစ္စည်းပစ္စယာများအကုန်တတ်ဆင်ထားတယ်။ ဒီလိုအမြန် တုံ့ပြန်နိုင်ဖို့အတွက် အမြဲတမ်း လေ့ကျင့်နေတယ်။ စီစဉ်ဆောင်ရွက်နေတယ်။ ဒီကိစ္စမျိုးတွေရှိပါတယ်။ ကုန်းကြောင်းမှာဖြစ်မယ်ဆိုလို့ ရှိရင်တော့ ဖြစ်ပွားတဲ့အချိန်မှသာ ကြည့်ပြီးတော့ အမြဲတမ်းစောင့်ကြည့် နေနိုင်တဲ့အနေအထားမျိုး မဟုတ်ဘဲနဲ့။ ဖြစ်ပွားလာမှသာ သတင်းရရှိတယ်။ သတင်းရရှိမှုအပေါ်မှာ တုံ့ပြန်ရတဲ့ကိစ္စဖြစ်ပါတယ်။ အခုနက ပြည်သူ့ရဲတပ်ဖွဲ့ကရောက်ရှိလာတာ၊ စည်းကမ်းထိန်းသိမ်းရေးအဖွဲ့ ရောက်လာတာ၊ နောက်တစ်ခါ လူနာတင်ယာဉ်ရောက်လာတာ အချိန်ကွာခြားမှုရှိပါတယ်။ ရေယာဉ်မှာလည်းဒီအတိုင်း ပဲဖြစ်ပါတယ်။ ရေယာဉ်များမတော်တဆ ထိခိုက်မှုဖြစ်ပြီဟေ့ဆိုတာနဲ့ ရေစီးကြောင်းအနေအထား သင်္ဘောစက်နှိုးပြီးတော့မှ ကူညီယာဉ်စထွက်ဖို့တာတောင်မှ သွားကူညီမယ့်သင်္ဘောစက်နှိုးရတာ။ ဒါမှမဟုတ် စက်နှိုးထားတဲ့နေရာမှာ အဆင်သင့်ထွက်ခွာဖို့ရာ ဆိပ်ကမ်းကနေခွာရတာစသဖြင့် ဒီလိုအနေအထားမျိုးရှိပါတယ်။ နောက်သက်ဆိုင်ရာအဖွဲ့အစည်းများကို တစ်ပြေးညီကူညီ ဆောင်ရွက် နိုင်ဖို့အတွက် အကြောင်းကြားရတာ စသဖြင့် Under Watch အနေအထားမှာရှိတာမဟုတ်ဘဲနဲ့ ဖြစ်လာတဲ့အခါမှာ သတင်းပို့ဆောင်ရွက်တဲ့အတွက် Respond တိုင်းဟာကွာခြားပါတယ်။ အဲ့ဒီတော့ သူ့ရဲ့ သဘောသဘာဝ ကွာခြားတဲ့အတွက် အချိန်နှောင့်နှေးကြန့်ကြာမှုများဖြစ်ပါတယ်။ အသေးစိတ် သိလိုတဲ့အချက်များကို ကျွန်တော်တို့ စာနဲ့ရေးပြီးတော့မှ ထပ်မံဖြေကြားပေးမည်ဖြစ်ကြောင်းတင်ပြ အပ်ပါတယ်။ (ဩဘာသံများ)</speech>
<speech type="speaker">သက်ဆိုင်ရာဝန်ကြီးဌာနရဲ့ ဖြေကြားချက်ကို သက်ဆိုင်ရာကော်မတီကလည်း မှတ်သားပြီးတော့ လုပ်ငန်းများတိုးတက်အောင်မြင်နိုင်ဖို့အတွက် ကော်မတီအနေနဲ့ ဆက်လက်ဆောင် ရွက်သွားစေလိုပါတယ်။ ထိုနည်းတူစွာပဲ ကတိကဝတ်ကော်မတီကလည်း မှတ်သားထားပြီးတဲ့အခါမှာ တိုးတက်ဖြစ်ပေါ်ရေးအတွက် ဆောင်ရွက်စေချင်ပါတယ်။ အစည်းအဝေးကို မိနစ် ၂၀ ခန့်ခေတ္တ ရပ်နားပါမယ်။</speech>
<speech type="mc">ပြည်သူ့လွှတ်တော်ဥက္ကဋ္ဌပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၂၀ ခန့်ရပ်နားပါသည်</p>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
</Q-A>
<Q-A>
<title>ရန်ကင်းမြို့နယ် အမှတ် (၅) ရပ်ကွက်အတွင်းရှိ ဖျက်သိမ်းမည့် တိုက်ဟောင်း (၆) တိုက်မှ အိမ်ထောင်စု များအား အမြန်ပြောင်းရွှေ့နေရာချထားပေးရန်နှင့် စပ်လျဉ်းသည့်မေးခွန်း</title>
<speech type="speaker">ရန်ကင်းမဲဆန္ဒနယ်မှ ဦးသာဝင်းမေးမြန်းဖို့ဖြစ်ပါတယ်။</speech>
<speech><mp id="382">ဦးသာဝင်း(ရန်ကင်းမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသောဧည့်သည်တော်များအားလုံး မင်္ဂလာပါ ခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ရန်ကင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးသာဝင်းဖြစ်ပါတယ်။ ကျွန်တော်မေးမြန်းချင်တဲ့မေးခွန်းကတော့ ကျွန်တော်တို့ ရန်ကင်းမြို့နယ် အမှတ် (၅) ရပ်ကွက်အတွင်းမှာရှိတဲ့ ဖျက်သိမ်းမယ့်တိုက်အဟောင်း ၆ တိုက်မှ အိမ်ထောင်စုများ အားပြောင်းရွှေ့နေရာချထားပေးရေးနှင့် စပ်လျဉ်းတဲ့မေးခွန်းဖြစ်ပါတယ်။ လေးစား ရပါသော ဥက္ကဋ္ဌကြီးခင်ဗျား။ ကျွန်တော်တို့ ရန်ကင်းမြို့နယ်၊ အမှတ် (၅) ရပ်ကွက် စက်မှု (၁) လမ်းနှင့် ရန်ရှင်းလမ်းထောင့်မှာရှိတဲ့ တိုက်အဟောင်း ၆ လုံးကိုဖျက်သိမ်းပြီး ယင်းနေရာမှာ ပညာ့ဝတီ အိမ်ရာစီမံကိန်း (၂)ကို မြို့ရွာနှင့်အိုးအိမ်ဖွံ့ဖြိုးရေးဦးစီးဌာနက အကောင်အထည်ဖော်တည်ဆောက် မှာဖြစ်တဲ့အတွက် အဆိုပါ တိုက်အဟောင်း ၆ လုံးမှာရှိနေကြတဲ့ မူလနေထိုင်သူများကို ဌာနပိုင် မြေကွက်အမှတ် ၈ နှင့် ၉ မှာအသစ်ဆောက်လုပ်လျက်ရှိတဲ့ တိုက်သစ်များမှာ ပြန်လည်နေရာချထား ပေးမည်ဖြစ်ကြောင်း ၂၀၁၂ ခုနှစ်၊ ဇွန်လမှာ သဘောတူညီချက်ရယူပြီးတော့မှ စီစဉ်ဆောင်ရွက် ခဲ့ကြပါတယ်။ ၂၀၁၂ ခုနှစ်၊ စက်တင်ဘာလမှာ မြို့ရွာနှင့်အိုးအိမ်ဖွံ့ဖြိုးတိုးတက်ရေးဦးစီးဌာနမှ တာဝန်ရှိသူများက အထက်တင်ပြပါဖျက်သိမ်းမယ့် တိုက်အဟောင်း ၆ တိုက်မှ အိမ်ထောင်ဦးစီးများနဲ့ တွေ့ဆုံညှိနှိုင်းမှုများ ပြုလုပ်တဲ့အခါမှာ မိဘပြည်သူများက ယခင်ရန်ရှင်းလမ်းပေါ်မှာရှိတဲ့ တိုက် အဟောင်း ၆ လုံးကိုဖျက်သိမ်းပြီးတော့ အစားပေးစဉ်ကလိုပဲ Owner book ပေးပြီးတော့မှ အပိုင်ချထားပေးတဲ့စနစ်ကို လိုလားကြပါကြောင်း တင်ပြခဲ့ကြတယ်လို့ သိရှိရပါတယ်။ ယခုအခါမှာ တိုက်အသစ်များဆောက်လုပ်ပြီးဖြစ်တဲ့အတွက် ယင်းတိုက်အသစ်များမှာ ယခင်တိုက်ခန်းများနည်းတူ အပိုင်ပေးစနစ်ဖြင့် ပြောင်းရွှေ့နေရာချထားပေး ရေးကို အမြန်ဆောင်ရွက်ပေးရန် မိဘပြည်သူများက လိုလားလျက်ရှိကြပါတယ်။ သို့ဖြစ်ပါ၍ အထက်တင်ပြပါဖျက်သိမ်းမယ့် တိုက်အဟောင်း ၆ တိုက်မှ အိမ်ထောင်စုများအား မူလအစီအစဉ်အတိုင်း အမြန်ပြောင်းရွှေ့နေရာချထားပေးနိုင်ပါရန်နှင့် မည်သည့်အချိန်တွင်ချထားပေးမည်ကို သိရှိလိုပါသဖြင့် ဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါ တယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးစိုးတင့် ဖြစ်ပြီးတော့ ကျွန်တော့်အနေနဲ့ ရန်ကုန်တိုင်းဒေသကြီး၊ ရန်ကင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ်ကြီး ဦးသာဝင်းမေးမြန်းတဲ့ ရန်ကင်းမြို့နယ်၊ အမှတ် (၅) ရပ်ကွက်အတွင်းရှိ ဖျက်သိမ်း မယ့်အိမ်ဟောင်း တိုက် ၆ လုံးမှ အိမ်ထောင်စုများအား မူလအစီအစဉ်အတိုင်း အမြန်ပြောင်းရွှေ့ နေရာချထားပေးရန်နှင့် မည်သည့်အချိန်တွင် ချထားပေးမည်ကို သိရှိလိုသည့်မေးခွန်း နှင့်စပ်လျဉ်းပြီးတော့ ရှင်းလင်းတင်ပြသွားမှာ ဖြစ်ပါတယ်ခင်ဗျား။ လေးစားအပ်ပါသောဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ ရန်ကင်းမြို့နယ်၊ အမှတ် (၅) ရပ်ကွက်အတွင်းမှာရှိတဲ့ ဖျက်သိမ်းမယ့် ရန်ရှင်း လမ်း၊ Sedona အနီးမှာရှိတဲ့ တိုက်အမှတ် (၃၆၆) မှ (၃၇၁) အထိ တိုက် ၆ လုံး၊ အခန်းပေါင်း ၁၆၀ ကို ရန်ကင်းမြို့နယ်အတွင်းမှာရှိတဲ့ အကွက်အမှတ် (၈) နှင့် (၉) မှာ တည်ဆောက်ပြီးစီးတဲ့ ၄ ခန်းတွဲ ၆ ထပ်တိုက် ၁၀ လုံးမှာ ၂၀၁၃ ခုနှစ်၊ ဇူလိုင်လဝါမဝင်မီ ပြန်လည်နေရာချထားရန် စီစဉ်ပေးခဲ့ပါတယ်။ ရန်ကင်းမြို့နယ်၊ ရန်ကင်းအိမ်ရာစခန်း၊ (၅) ရပ်ကွက်မှာ ရှိတဲ့ ယခင်တိုက်ဟောင်းများကို ၂၀၀၄ ခုနှစ်က ရွှေအုန်းပင်အိမ်ရာစီမံကိန်းအဖြစ် ရွှေမာလာ ဆောက်လုပ်ရေးနှင့် အကျိုးတူဆောက်လုပ်စဉ်က မူလအိမ်ထောင်စုများကို အပိုင်ပေးစနစ်နှင့် ပြန်လည်နေရာ ချထားပေးခဲ့တာကြောင့် ယခုလက်ရှိအိမ်ငှား အိမ်ထောင်စုများကလည်း အပိုင်ပေး စနစ်ကို တောင်းခံခြင်းဖြစ်ကြောင်း စိစစ်တွေ့ရှိရပါတယ်။ မြို့ရွာနှင့်အိုးအိမ်ဖွံ့ဖြိုးရေးဦးစီးဌာနမှ စီမံခန့်ခွဲလျက်ရှိတဲ့ ပြည်သူ့အိမ်ရာများကို အငှားချ ထားခြင်းဟာအဓိကအားဖြင့် ရည်ရွယ်ချက် ၃ ခုရှိပါတယ်။ ပထမရည်ရွယ်ချက်ကတော့ လုံးဝနေ ထိုင်စရာ နေအိမ်မရှိသူများကို သင့်လျော်တဲ့နေအိမ်ခန်းများ ချထားပေးခြင်းဖြင့် အိမ်လခနှင့် အပို ကြေးကြီးမြင့်စွာ ပေးနေရတဲ့ဘဝမျိုးမှ ကင်းလွတ်စေရန် ဖြစ်ပါတယ်။ ဒုတိယအချက်ကတော့ အဆင့်အတန်းမီတဲ့ အိမ်ခန်းမျိုးမှာ ဈေးသက်သာစွာနေထိုင်ရခြင်းအားဖြင့် လူနေမှုအဆင့်အတန်း ကိုတစ်ဖက်တစ်လမ်းက မြှင့်တင်ပေးရန် ဖြစ်ပါတယ်။ တတိယအချက်ကတော့ ပြည်သူတို့ရဲ့ နေရေး ပြဿနာကို ဖြေရှင်းပေးရန်စတဲ့ ရည်ရွယ်များထားရှိခဲ့တာဖြစ်ပါတယ်။ မြို့ရွာနှင့်အိုးအိမ်ဖွံ့ဖြိုးရေးဦးစီးဌာနမှ စီမံခန့်ခွဲလျက်ရှိတဲ့ ပြည်သူ့အိမ်ရာများဟာ သက်တမ်း ကြာမြင့်ခြင်း၊ ပြင်ဆင်ထိန်းသိမ်းမှုအားနည်းခြင်း၊ ခေတ်နှင့်လျော်ညီအောင် ပြန်လည်တည်ဆောက်ရန် လိုအပ်လာခြင်းတို့ကြောင့် အိမ်ရာများပြန်လည်ဖွံ့ဖြိုးရေးအစီအစဉ်နဲ့ ခေတ်မီမြို့ပြဖွံ့ဖြိုးရေးအိမ်ရာ စီမံကိန်းများကို အကောင်အထည်ဖော် တည်ဆောက်လျက်ရှိပါတယ်။ ဆောက်လုပ်ပြီးစီးတဲ့ အိမ်ခန်း များကိုလည်း မူလနေထိုင်သူများအား အပိုင်ပေးစနစ်မပေးဘဲ အငှားချစနစ် Rentd Status ကို ဆက်လက်ကျင့်သုံးဆောင်ရွက်ခြင်းဖြင့် မြို့ရွာနှင့်အိုးအိမ်ဖွံ့ဖြိုးရေးဦးစီးဌာနမှ ထိန်းသိမ်းထား ရှိတဲ့ နိုင်ငံတော်ရဲ့ ပိုင်ဆိုင်မှု State Asset လျော့ပါးပျောက်ဆုံးမှုမရှိဘဲ ပြည်သူ့အိမ်ရာများ အငှားချ ထားခြင်းရဲ့ ရည်ရွယ်ချက်များအတိုင်း နေရေးအခက်အခဲဖြစ်ပေါ်နေတဲ့ ပြည်သူလူထုနှင့် ဝန်ထမ်းများ ကို စဉ်ဆက်မပြတ် နေရာချထားပေးနိုင်မည်ဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ရန်ကင်းမြို့နယ်၊ အမှတ် (၅) ရပ်ကွက် တိုက်အမှတ် (၃၆၆) မှ (၃၇၁) အထိ တိုက် ၆ လုံး၊ အခန်းပေါင်း ၁၆၀ မှ ပြည်သူလူထုများနှင့် ၂၀၁၃ ခုနှစ်၊ ဇူလိုင်လ ၁ရ ရက်နေ့မှာ ညှိနှိုင်းအစည်းအဝေးပြုလုပ်ပြီး ရန်ကင်းမြို့နယ်၊ အမှတ် (၅) ရပ်ကွက်နှင့် အမှတ် (၆) ရပ်ကွက်အတွင်းမှာရှိတဲ့ အကွက်အမှတ် (၈) နှင့် (၉) မှာ တည်ဆောက်ပြီးစီးတဲ့ ၄ ခန်းတွဲ ၆ ထပ် တိုက် ၁၀ လုံးကို ရေပေးရေးစနစ်ဆက်သွယ်မှု၊ လျှပ်စစ်မီးရရှိမှုများအား ဆောင်ရွက်ပေးပြီးဖြစ်ပါ၍ မူလအထပ်၊ မူလအလွှာအတိုင်း အခန်းများကိုသတ်မှတ်နေရာချထားလျက် အိမ်ခန်းသော့များ အပ်နှံပြီး၍ စတင်နေထိုင်လျက်ရှိပါကြောင်း လေးစားစွာရှင်းလင်းတင်ပြအပ်ပါတယ်။ အားလုံးကျေးဇူးတင်ပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>ဝိုင်းမော်မြို့နှင့် ချီဖွေမြို့နယ် ဆက်သွယ်ရေးကားလမ်းပေါ်ရှိ ရှ႕အထက်နားချောင်းကူးတံတားအား ပြန်လည်တည်ဆောက်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဝိုင်းမော်မဲဆန္ဒနယ်မှ ဦးယိန်းဘောမ် မေးမြန်းဖို့ ဖြစ်ပါတယ်</speech>
<speech><mp id="180">ဦးဟိန်းဘောမ်(ဝိုင်းမော်မဲဆန္ဒနယ်)</mp>အားလုံးမင်္ဂလာပါ။ ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများ၊ ပြည်ထောင်စု ဝန်ကြီးများနှင့် လေ့လာသူဧည့်သည်တော်ကြီးများအားလုံး ကိုယ်စိတ်နှစ်ဖြာကျန်းမာ ရွှင်လန်း ကြပါစေလို့ ဆုမွန်တောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ ဝိုင်းမော်မြို့နယ် ပြည်သူ့လွှတ်တော်ကိုယ်စားလှယ် ဦးသိန်းဘောမ်ဖြစ်ပါတယ်။ ကျွန်တော့်အနေနဲ့ မေးမြန်းလိုတဲ့ မေးခွန်းကတော့ လမ်းပန်းဆက်သွယ်ရေးလုံခြုံချောမွေ့ရေးကို အဓိကထားမေးမြန်း ဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ဝိုင်းမော်မြို့နယ်နှင့် ချီဖွေ-ဆော့လော် နှစ်မြို့နယ်ဆက်သွယ်ထားတဲ့ ကားလမ်းမပေါ်မှာ တည်ဆောက်ထားတဲ့ မိုင်တိုင် ၅၂ နဲ့ ၅၃ ကြားမှာရှိတဲ့ ရှေချောင်းကူးတံတားကြီး ပေအရှည် ၃၀၀ ရှိတဲ့ဟာကို လွန်ခဲ့တဲ့ ၂၀၁၂ ခုနှစ် ဇူလိုင်လမှာ ကေအိုင်အေအဖွဲ့အစည်းများမှ မိုင်းခွဲဖျက်စီးပစ်လိုက်တဲ့အတွက်ကြောင့် ခရီးသွားပြည်သူ များ၊ နိုင်ငံ့ဝန်ထမ်းများ၊ အလားတူပဲတပ်မတော်စစ်ကြောင်းများ သွားလာလှုပ်ရှားရာမှာ လွန်စွာခက်ခဲမှု ကြုံတွေ့နေရပါတယ်။ ဒါ့ကြောင့်ဒီတံတားကြီးကို ပြည်ထောင်စုအစိုးရအဖွဲ့အစည်းများမှ ပြန်လည် တည်ဆောက်ပေးရန် အစီအစဉ်ရှိ/မရှိသိရှိလိုခြင်း၊ အကယ်၍ တည်ဆောက်ပေးမည်ဆိုပါက မည်သည့်အချိန်ကာလမှ စတင်၍အကောင်အထည်ဖော်ဆောင်ရွက်ပေးမည်ကို ခရီးသွားပြည်သူများ ရဲ့ ကိုယ်စား မျှော်လင့်တောင့်တလျက် ဥက္ကဋ္ဌကြီးမှတစ်ဆင့် ရိုသေလေးစားစွာဖြင့် မေးမြန်းတင်ပြ ရင်းနိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ ဆက်လက်ပြီးတော့ ကချင်ပြည်နယ်၊ ဝိုင်းမော်မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးဟိန်းဘောင်မှ ပြည်သူ့လွှတ်တော်အစည်းအဝေးသို့မေးမြန်းထားတဲ့ ဝိုင်းမော်မြို့နှင့် ချီဖွေမြို့နယ် ဆက်သွယ်ရေးကားလမ်းပေါ်မှာရှိတဲ့ ရှေအထက်နား ချောင်းကူးတံတား အရှည်ပေ ၃၀၀ ခန့်ရှိတဲ့ တံတားမှာ မိုင်းခွဲဖျက်စီးခြင်းကြောင့် နိုင်ငံပြည်သူလူထုနှင့် နိုင်ငံ့ဝန်ထမ်းများ၊ စစ်ကြောင်းများ ဆက်သွယ်သွားလာရာမှာ အခက်အခဲကြုံတွေ့နေရတဲ့အတွက် ပြည်ထောင်စုအစိုးရမှ ပြန်လည်တည် ဆောက်ပေးရန် အစီအစဉ်ရှိ/ မရှိသိလိုသည့်မေးခွန်းအား ရှင်းလင်းတင်ပြသွားမှာဖြစ်ပါတယ်ခင်ဗျား။ လေးစားအပ်ပါသောဥက္ကဋ္ဌကြီးခင်ဗျား။ ကချင်ပြည်နယ်၊ မြစ်ကြီးနားခရိုင်၊ ဝိုင်းမော်-ချီဖွေလမ်း မိုင်တိုင် ၅၂/၆ မှာရှိတဲ့ တံတားအမှတ် ၁/၅၃ ရှေချောင်းတံတားဟာ အရှည် ၂၆၆ ပေရှိတဲ့ သံကူကွန်ကရစ်တံတားတစ်စင်းဖြစ်ပါတယ်။ ၂၄-၁၀-၂၀၁၁ ရက်နေ့မှာ မိုင်းခွဲမှုကြောင့် တံတား တစ်စင်း လုံးကျိုးကျပျက်စီးသွားခဲ့ပါတယ်။ လမ်းပန်းဆက်သွယ်ရေး မပြတ်တောက်ရန်အတွက် ၂၀၁၂-၂၀၁၃ ဘဏ္ဍာရေးနှစ်မှာ ၁၂၀ ပေရှည်တဲ့ ယာယီရေနိမ့်တားတံတားထိုးပေးခဲ့သော်လည်း ယခုနှစ်မိုးဒဏ်မှာ မျောပါသွားခဲ့ပါတယ်။ ယခုအခါမှာ ဝိုင်းမော်- ချီဖွေလမ်းပေါ်မှာရှိတဲ့ ရှေချောင်း တံတားအသစ် ပြန်လည်တည်ဆောက်နိုင်ရေးအတွ် မြေစမ်းသပ်ခြင်းလုပ်ငန်း အကြို အင်ဂျင်နီယာ လုပ်ငန်းများ ဆောင်ရွက်ပြီးဖြစ်ပါသဖြင့် ၂၀၁၃-၂၀၁၄ ဘဏ္ဍာရေးနှစ် ပြည်ထောင်စု ငွေလုံး ငွေရင်းဖြည့်စွက်ရန်ပုံငွေမှာ ရန်ပုံငွေကျပ် ၂၀၀ သန်း တင်ပြတောင်းခံပြီး ဆောင်ရွက်သွားမှာ ဖြစ်ပါကြောင်းလေးစားစွာတင်ပြအပ်ပါတယ်ခင်ဗျား။အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ရန်ကုန်-နေပြည်တော်-မန္တလေး အမြန်လမ်းမကြီးတည်ဆောက်ထားရှိမှု၊ လမ်းအရည်အသွေး တည်ဆောက်ထိန်းသိမ်းမှုနှင့်စပ်လျဉ်းသည့်မေးခွန်း</title>
<speech type="speaker">ကန်ပက်လက်မဲဆန္ဒနယ်မှ သူရဦးအောင်ကို မေးမြန်းဖို့ဖြစ်ပါတယ်။</speech>
<speech><mp id="208">သူရဦးအောင်ကို(ကန်ပက်လက်မဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးနှင့် ဧည့်သည်တော်များ၊ ပြည်သူ့ကိုယ်စားလှယ်များ ကျန်းမာရွှင်လန်းကြပါစေ။ ကျွန်တော် ကတော့ ကန်ပက်လက်မဲဆန္ဒနယ်မှ သူရဦးအောင်ကို ဖြစ်ပါတယ်။ ကျွန်တော်မေးမြန်းမယ့် မေးခွန်း ကတော့ ရန်ကုန်-နေပြည်တော်-မန္တလေး အမြန်လမ်းမကြီးတည်ဆောက်ထားရှိမှု၊ လမ်းအရည်အသွေး ဆိုင်ရာ ကြယ်ပွင့်ပြမေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ ဦးစွာ ရှင်းလင်းတင်ပြရန်ရှိပါတယ်။ ပြည်သူ့လွှတ်တော် ဆဋ္ဌမပုံမှန်အစည်းအဝေးမှာ ဥက္ကဋ္ဌကြီးရဲ့ တာဝန်ပေးချက်အရ မော်တော်ယာဉ် Accident အပါအဝင် မတော်တဆထိခိုက်ဒဏ်ရာရတဲ့ဖြစ်စဉ်များမှ လူနာများကိုအချိန်မီ ကာကွယ်စောင့်ရှောက်ရေးဆိုင်ရာ အဆိုတစ်ရပ်တင်သွင်းခဲ့ပါတယ်။ ဆက်လက်ပြီးတော့ ဥက္ကဋ္ဌကြီးရဲ့ တာဝန်ပေး ချက်အရပဲ အဲ့ဒီအဆိုနဲ့ပတ်သက်ပြီးတော့မှ ဥပဒေကြမ်းကိုလည်းပဲ အခုတတိယမူကြမ်းအဆင့်ထိ ပြီးအောင်ရေးဆွဲလျက်ရှိပါတယ်။ အဲ့ဒီဆောင်ရွက်ချက်ကြောင့်ပဲ ပြည်သူများကြားကနေပြီးမှ အင်ဂျင်နီယာပညာရှင်အချို့ ကနေပြီးမှ ဒီမေးခွန်းကိုမေးဖို့အတွက်ကိုတာဝန်ပေးအပ်လာလို့ ကျွန်တော် မေးမြန်းခြင်းဖြစ်ပါတယ်။ ဥက္ကဋ္ဌကြီးခင်ဗျား။ အမြန်လမ်းမကြီးပေါ်မှာ မော်တော်ယာဉ် မတော်တဆ ဖြစ်စဉ်များ Accident လျော့နည်းပပျောက်စေဖို့အတွက် ဆောက်လုပ်ရေးဝန်ကြီးဌာနကလည်းပဲ နေ့စဉ်စစ်ဆေးကြပ်မတ်နေတာတွေ့ရှိရပါတယ်။ ဒါ့အပြင် ဒီလမ်းနဲ့ပတ်သက်ပြီးတော့မှ အရည်အသွေး မြှင့်တင်မှုများ Up Grady လုပ်နေတာကိုလည်းပဲ ခုနက အလေးထားဆောင်ရွက်နေတာကိုလည်း တွေ့ရှိရပါတယ်။ သို့သော်လည်းပဲ ဒီကနေ့အထိ ယာဉ်မတော်တဆဖြစ်စဉ်များဆက်လက်ဖြစ်ပွား နေကာ ထိခိုက်ဆုံးရှုံးမှုများလည်းဖြစ်ပေါ်နေကြောင်း သတင်းများကြားသိနေရပါတယ်။ ယာဉ်မတော် တဆဖြစ်စဉ်များရဲ့ အများစုမှာ ယာဉ်ရဲ့ စက်ချို့ယွင်းမှုနှင့် ယာဉ်မောင်းသူများရဲ့ ကျန်းမာရေး အခြေအနေ ခုနက အိပ်ငိုက်မှုတို့၊ ကျန်းမာရေးမပြည့်စုံမှုတို့၊ ပေါ့ဆမှုတို့ကြောင့်ဖြစ်ကြောင်း သုံးသပ်ပြောကြားမှုတွေကပိုများပါတယ်။ အမှန်မှာ Accident တစ်ခုဖြစ်ရခြင်းမှာ ပြန်ကြည့်လို့ရှိရင် (၁) ယာဉ်မောင်းသူများ၏ကျန်းမာကြံ့ခိုင်မှုနှင့် ကျွမ်းကျင်မှုအားနည်းခြင်း၊ (၂) မော်တော်ယာဉ်များရဲ့ ကြံ့ခိုင်ကောင်းမွန်မှုအားနည်းခြင်း၊ (၃) ကောင်းမွန်စွာဒီဇိုင်းရေးဆွဲဆောက်လုပ်ထားတဲ့ လမ်းရဲ့ အရည်အသွေးပြည့်ဝမှုရှိ/မရှိပြန်လည်စိစစ်ရန် လိုအပ်ချက်တို့ဖြစ်ပါတယ်။ ကျွန်တော့်အနေနဲ့ကတော့ နံပါတ်(၃)အချက်ဖြစ်တဲ့ လမ်းမကြီးတည်ဆောက်ထားမှုရဲ့ အရည်အသွေးပိုင်းဆိုင်ရာ စံချိန်စံညွှန်း မီ/မမီကိုပဲမေးမြန်းတင်ပြဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ရန်ကုန်-နေပြည်တော်မန္တလေး အမြန်လမ်းမကြီးရဲ့အားနည်းချက်များ၊ ချို့ယွင်းချက်များကို အမြန်ပြုပြင်ပေးမှသာလျှင် အန္တရာယ်အနည်းဆုံးသောလမ်းမကြီးဖြစ်လာပါမယ်။ အဲ့ဒီမှာ လမ်းရဲ့အနားသတ်မျဉ်းတစ်လျှောက်မှာ ချထားတဲ့ ၈ လက်မခန့်အမြင့်ရှိတဲ့ လမ်းရဲ့ ကွန်ကရစ်ကပ်တုံးများကို Road Curb လို့ခေါ်ပါတယ်။ အဲ့ဒီအပြင် လမ်းကွေ့များမှာတပ်ဆင်ထားတဲ့ ၃ ပေခန့်ရှိတဲ့ ကွန်ကရစ်ကပ်တုံးများကိုတော့ Road Barrier လို့ခေါ်ကြပါတယ်။ သူတို့ရဲ့ အဓိက Function ကတော့ မော်တော်ယာဉ်ကြောင့်သော်လည်းကောင်း၊ ယာဉ်မောင်းရဲ့ ပေါ့ဆမှုကြောင့်သော်လည်းကောင်း၊ လမ်းမပေါ်ကချော်ထွက် သွားတဲ့ယာဉ်များကို အန္တရာယ်အနည်းဆုံး၊ အပျက်အစီးအနည်းဆုံးနဲ့ လမ်းမပေါ်သို့ပြန်လည် တည့်မတ်ပေးရန် ဖြစ်ပါတယ်။ ကွန်ကရစ်ကပ်တုံးများသည် တစ်ဆက်တစ်စပ်တည်းရှိသင့်ပြီးတော့မှ ညီညာချောမွေ့ကပ်တုံးများ၏အဆက်သည် သပ်ရပ်နေရန်လိုအပ်ကြောင်းကိုလည်း အကြံပြု တင်ပြ ကြပါတယ်။ သို့မှသာ ယာဉ်မတော်တဆဖြစ်မှုများဖြစ်တဲ့အခါမှာ ကပ်တုံးနဲ့ထိခိုက်ပွတ်တိုက်မိပါက ယာဉ်ကိုသော်လည်းကောင်း၊ ယာဉ်ပေါ်ပါတဲ့ခရီးသည်ကိုလည်းကောင်း ထိခိုက်မှုအနည်းဆုံးဖြစ်စေမှာ ဖြစ်ပါတယ်။ ကွန်ကရစ်ကပ်တုံးများကို တပ်ဆင်တဲ့အခါမှာလည်းပဲ ဗဟိုခွာအား Centrifugdi Force သက်ရောက်ရာနေရာများတွင်သာတပ်ဆင်သင့်ပြီးတော့မှ ကွန်ကရစ်ကပ်တုံးများမှာ ရေဆင်းပေါက် များဖောက်ပေးရန်လိုအပ်ပါတယ်။ ကပ်တုံးများကြောင့်မို့လို့ လမ်းပေါ်ရေအိုင်နိုင်ပြီးတော့မှ Accident ပိုဖြစ်စေနိုင်ပါတယ်။ ကပ်တုံးများကို ယာဉ်နဲ့ပွတ်တိုက်မိတဲ့အခါမှာ Shear ကြားညပ်မှု မဖြစ်ဖို့အတွက်ကို ကွန်ကရစ်တစ်ဆက်တစ်စပ်တည်း လောင်းသင့်ကြောင်းလည်းပဲ ပညာရှင်အချို့က အကြံပြုပါတယ်။ အချို့နေရာများမှာ အုတ်ကိုနံကပ်စီချောထားကြောင်းလည်းတွေ့ရတယ်လို့ သတင်း ပေးချက်များအရသိရှိရပါတယ်။ ဥက္ကဋ္ဌကြီးခင်ဗျား။ ရန်ကုန်-နေပြည်တော်-မန္တလေး အမြန်လမ်းမကြီး ပေါ်မှာ ကွန်ကရစ်ကပ်တုံးများတပ်ဆင်ထားခြင်းထက် မတပ်ဆင်ထားသည်က ပို၍အန္တရာယ် ကင်းနိုင်/မကင်းနိုင်ကိုလည်း ပြန်လည်သုံးသပ်သင့်ကြောင်း တချို့က ၆ လက်မလို့အကြံပြုပါတယ်။ တချို့က ၈ လက်မလို့အကြံပြုပါတယ်။ အဲ့ဒီ ၆ လက်မ သို့မဟုတ် ၈ လက်မအမြင့်ရှိတဲ့ ကပ်တုံးအနီးကို ယာဉ်မောင်းများနီးကပ်စွာမောင်းရဲကြပါတယ်။ သို့သော်လည်း ၃ ပေအမြင့်ရှိတဲ့ ကပ်တုံးနဲ့ကိုတော့ ယာဉ်မောင်းတွေက ခွာပြီးမောင်းကြရပါတယ်။ ဆိုလိုသည်မှာ ၃ ပေကပ်တုံးကို သုံးလိုလျှင် ယာဉ်သွားလမ်း Lone Width ဟာ ၃.၆ မီတာ (၁၂) ပေခန့်ရှိရပါတယ်။ ယာဉ်နှင့် mooq:mo: Horizontal Clearance the wps:desafolosufu accomson Lane Width မရှိဘဲ Horizontal Clearance မရှိဘဲ ၃ ပေကပ်တုံးကိုတပ်ဆင်ဖို့မသင့်ကြောင်းလည်း ပညာရှင် အချို့က အကြံပြု ထားပါတယ်။ အမြန်လမ်းမကြီးရဲ့ Lane Width ဟာ ၃.၆ မီတာမရှိဘဲ ၃ ပေကပ်တုံး များကို ခုနက တစ်ခုခြားစီချထားခြင်းဟာ ကားကျော်တက်တဲ့အခါမှာ အလွန်အန္တရာယ်များနေပြီးမှ ထိခိုက်မှုများကိုဖိတ်ခေါ်သကဲ့သို့ဖြစ်နေကြောင်းလည်း ထောက်ပြကြပါတယ်။ ဥက္ကဋဌကြီးခင်ဗျား။ ကွန်ကရစ်ကပ်တုံးနှင့် Lone Width တို့ကြောင့်ဖြစ်တဲ့ မတော်တဆမှုများမှာ Accident ဖြစ်လိုက် လို့ရှိရင် ကားဘီးတာယာပေါက်လေ့ရှိကြပါတယ်။ ဒါကို ကားဘီးပေါက်လို့ Accident ဖြစ်တယ်လို့ အများဆုံးကောက်ချက်ချလေ့ရှိကြပါတယ်။ ကွန်ကရစ်ကပ်တုံးများနဲ့ ၃ ပေ မြင့်တဲ့ Centrifugal Force wissepooooz.cozys Guard Rail sozosewcontgólosufu sòs Guard Rail $. လမ်းကြားမှာလည်းပဲ လိုင်းရဲ့ ကြားမှာမည်သည့် အခုအခံအတားအဆီးမျှမရှိသင့်ကြောင်းလည်း အကြံပြုကြပါတယ်။ ယခု အမြန်လမ်းမှာတပ်ဆင်ထားတဲ့ ရောင်ပြန် Arrow များမှာ လမ်းညွှန် ဆိုင်းဘုတ်တွေ (Road Side Guide) များတပ်ဆင်ထားသော်လည်းပဲ သတ္ထု တန်းပေါ်တွင် ၃ ပေခန့်ရှိ သတ္တု တန်း Guard Rail ရဲ့နောက်သို့ရွှေ့ သင့်ကြောင်းလည်းအကြံပြုကြပါတယ်။ ဒါကြောင့်မို့လို့ အရေးတကြီးပြုပြင်သင့်တယ်လို့ယူဆတဲ့အချက်အချို့ကို အကြံပြု တင်ပြကြတဲ့ နေရာမှာ (၁) တစ်ခုခြားစီချထားတဲ့ ၃ ပေအမြင့်ကွန်ကရစ်တုံးများကို အနည်းငယ် ၁ ပေ၊ ၂ ပေ မြေပြင်အခြေအနေပေါ်လိုက်ပြီးတော့မှနောက်ဆုတ်၍ ပြန်လည်တပ်ဆင်သင့်ကြောင်း၊ အဲဒီလို နောက်ဆုတ်လိုက်သောကြောင့် လစ်ဟာသွားတဲ့နေရာကိုလည်းပဲ ကွန်ကရစ်ပြန်ခင်းသင့်ကြောင်း နောက် ဗဟိုခွာအားနဲ့ဆန့်ကျင်တဲ့နေရာများမှာတပ်ဆင်ထားတဲ့ ကွန်ကရစ်ကပ်တုံးကြီးများကိုလည်း ပြန်လည်ဖယ်ရှားသင့်ကြောင်းဖြစ်ပါတယ်။ (၂) ၈ လက်မ သို့မဟုတ် ၆ လက်မသတ်မှတ်တဲ့ စံချိန်စံညွှန်းမကိုက်ညီတဲ့ Road Curb များကို စံနှုန်းပြည့်တဲ့ကွန်ကရစ် Road Curb များဖြင့် အစားထိုးသင့်ကြောင်း၊ (၃) ၃ ပေကွန်ကရစ်ကပ်တုံးများတစ်ဆက်တစ်စပ်တည်းနဲ့ ကွေ့များမှာ ချောမွေ့စွာတည်ဆောက်ပေးသင့်ပြီးတော့မှ နောက်တပ်ဆင်မည့် ၃ ပေကွန်ကရစ်ကပ်တုံးများအစား သတ္တု တန်း Guard Rdil များကိုဦးစားပေး၍တပ်ဆင်သင့်ပါကြောင်း၊ (၄) အချက်အနေနဲ့ Guard Rail op: Goscosodooşos os dados do Sosas:G8cs=cq60:8:copy Guard Rail နှင့် ကွန်ကရစ်လမ်းအကြားမှာ မည်သည့်အခုအခံအတားအဆီးမျှရှိမနေသင့်ကြောင်း၊ (၅) အချက် အနေနဲ့ Lone Width ယာဉ်လမ်းအကျယ် ၃.၆ မီတာမပြည့်တဲ့နေရာမှန်သမျှ တိုးချဲ့ပေးသင့်ကြောင်း တို့ဖြစ်ပါတယ်။ ဖော်ပြပါ ကျွန်တော် အခုတင်ပြပါ ပြည်သူကြားမှအကြံပြု တင်ပြချက်များအပေါ် သက်ဆိုင်ရာ ဝန်ကြီးဌာနအနေနဲ့ ပြန်လည်လေ့လာစစ်ဆေးမှုများပြုလုပ်၍ ပြုပြင်သင့်တဲ့လုပ်ငန်းများကို ပြင်ဆင်ဆောင်ရွက်ရန်အစီအစဉ်ရှိ/မရှိဖြေကြားပေးနိုင်ပါရန် ဥက္ကဋ္ဌကြီးမှတစ်ဆင့် လေးစားစွာမေးမြန်း အပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ဖြစ်ပါ တယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ချင်းပြည်နယ်၊ ကန်ပက်လက်မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး သူရဦးအောင်ကိုမှမေးမြန်းထားတဲ့ ရန်ကုန်-နေပြည်တော်မန္တလေး အမြန်လမ်းမကြီးတည်ဆောင်ထားရှိမှု၊ လမ်းအရည်အသွေးတည်ဆောက်ထိန်းသိမ်းမှုနှင့်စပ် လျဉ်းတဲ့မေးခွန်းအား ရှင်းလင်းတင်ပြသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရန်ကုန်-မန္တလေး အမြန်လမ်းနှင့်ပတ်သက်ပြီးတော့ အကြံပြုချက်များမြောက်မြားစွာရရှိပါတယ်။ ဒီအကြံပြုချက်များကိုလည်း ကျွန်တော်တို့အနေနဲ့ လေးစားလိုက်နာပြီးတော့ အလေးထားဆောင်ရွက် လျက်ရှိပါတယ်။ ဒါကြောင့်မို့လို့ အခုလို ကျွန်တော်တို့ကို အကြုံပြုချက်များတင်ပြပေးတဲ့ ကန်ပက်လက်မဲဆန္ဒနယ် ပြည်သူ့လွှတ်တော်ကိုယ်စားလှယ် သူရဦးအောင်ကို ကိုလည်း ကျွန်တော်တို့ ဝန်ကြီးဌာနအနေနဲ့ အထူးကျေးဇူးတင်ရှိပါကြောင်း ဥက္ကဋ္ဌကြီးမှတစ်ဆင့်တင်ပြလိုပါတယ်။ ရန်ကုန်မန္တလေး အမြန်လမ်းမကြီးမှာ မတော်တဆမှုများဖြစ်နေတာအမှန်ပဲဖြစ်ပါတယ်။ ဒီလို မတော်တဆမှု များဖြစ်တဲ့အခါမှာ လေ့လာသုံးသပ်ချက်များအရ မြန်မာ့ထုံးစံအရ ဗုဒ္ဓဟူးနံ ၄ ခုရှိတဲ့ လမ်းကြောင့် လား သို့မဟုတ် ယာဉ်ကြောင့်လား သို့မဟုတ် လူကြောင့်လား သို့မဟုတ် ရာသီဥတုကြောင့်လားဆိုတဲ့ အခြေခံအချက် ၄ ချက်အပေါ်မှာမူတည်ပြီးတော့ ဆွေးနွေးသုံးသပ်ကြရတာဖြစ်ပါတယ်။ ဒီတော့ ဒီအခါမှာ မကြာခဏ မတော်တဆမှုများဖြစ်ပေါ်နေတာကိုလည်းပဲ တစ်ဖက်က ပြည်ထဲရေးဝန်ကြီးဌာန နဲ့ညှိနှိုင်းပြီးတော့ လမ်းပေါ်မှာစည်းကမ်းရှိစွာဆောင်ရွက်နိုင်ရေးအတွက် ပြည်သူ့ရဲ့ တပ်ဖွဲ့ကို အကူအညီတောင်းဆောင်ရွက်သလိုပဲ မတော်တဆမှုများကို ဖြစ်ပြီးရင်အမြန်ဆုံးပြုစုပျိုးထောင်နိုင်ဖို့ အတွက် ကျန်းမာရေးဝန်ကြီးဌာနနဲ့ညှိနှိုင်းပြီးတော့ မိုင် ၄၀ မှာတစ်ခု သူနာပြု ယာဉ်များ၊ သူနာပြုများ ထားရှိပြီးတောဆောင်ရွက်ဖို့ကိုလည်း ပြင်ဆင်ဆောင်ရွက်လျက်ရှိပါတယ်။ ရန်ကုန်-မန္တလေး အမြန် လမ်းမကြီးဟာ ရန်ကုန်တိုင်း အမှတ်(၃)လမ်းဆုံကနေပြီးတော့ မန္တလေးတိုင်း တံခွန်တိုင်အထိ ၃၆၆ မိုင်နှင့် ၃ ဖာလုံရှည်လျားတဲ့ လမ်းမကြီးဖြစ်ပါတယ်။ မူလဒီဇိုင်းအရ လမ်းအလယ်ကျွန်းရဲ့ တစ်ဖက်တစ်ချက်မှာ ၄ လမ်းစီထားရှိပြီးတော့ စုစုပေါင်း ၈ လမ်းပါဝင်တဲ့လမ်းမကြီးအဖြစ် ဒီဇိုင်း ပြုလုပ်ထားတာဖြစ်ပါတယ်။ လမ်းတစ်လမ်းချင်းကိုလည်းပဲ ၁၂.၅ ပေ၊ မီတာအားဖြင့် ၃.၈ မီတာ ထားရှိမှာဖြစ်ပါတယ်။ ယခုအချိန်မှာတော့ အလယ်ကျွန်းရဲ့ တစ်ဖက်စီမှာ ၂ လမ်းစီ ထားရှိပြီးတော့ ၄ လမ်းသွားအဆင့်နဲ့ပဲဆောက်လုပ်ထားတာဖြစ်ပါတယ်။ ကျွန်တော်တို့အနေနဲ့ လမ်းတစ်ဖက်အကျယ် ဟာ ၁၅ ပေဖြစ်ပြီးတော့ အမြန်လမ်းကိုတစ်ဖက် ၄ လမ်းစီအဖြစ် နောက်ထပ် တိုးချဲ့ခြင်းလုပ်ငန်းမဆောင်ရွက်မီမှာ ယခုလက်ရှိလမ်းကိုအသုံးပြု နိုင်ရန်ရည်ရွယ်ပြီး လမ်းတစ်ဖက်စီမှာ အမာခံလမ်း ပခုံးအဖြစ် ၃ ပေစီဆောင်ရွက်ထားရှိပါတယ်။ ရန်ကုန်-နေပြည်တော်လမ်းအပိုင်းမှာ လမ်းသားအကျယ် ၂၅ ပေရဲ့ အလယ်မှာ အဖြူရောင် Rodd Morking မျဉ်းရေးဆွဲထားပါတယ်။ ယာဉ်သွားလမ်းဘေးမှာ လည်းပဲ မောင်းနှင်သတ်မှတ်မျဉ်းအဖြစ် Margin Strip Line အဖြစ် အဝါရောင်နဲ့ရေးဆွဲ ထားပါတယ်။ လမ်းအလယ်ကျွန်းဘက်မှာ မော်တော်ယာဉ်များ ကပ်တုံးများနဲ့ပွတ်တိုက်မှုမရှိစေရန် သတိပေးတဲ့ အနေနဲ့ ကပ်တုံးကနေပြီးတော့ ၂ ပေခွဲအကွာမှာ သတ်မှတ်မျဉ်းဝါကို ရေးဆွဲထားရှိခြင်းဖြစ်ပါတယ်။ လမ်းဒီဇိုင်းများအရ လမ်းဘေးတစ်လျှောက်နှင့် လမ်းလယ်ကျွန်းများကို Guard Rdil သို့မဟုတ် Concrete Bqrrier တုံးများနှစ်ဖက်အပြည့်တပ်ဆင်ရမှာဖြစ်ပါတယ်။ သို့ရာတွင် ၃၃၆ မိုင် ၃ ဖာလုံ အရှည်ရှိတဲ့လမ်းမကြီးရဲ့ လမ်းလယ်ကျွန်းနှင့် လမ်းဘေးတစ်လျှောက်ကို အပြည့်တပ်ဆင်ဆောင်ရွက် ရန်မှာ ငွေကြေးမြောက်မြားစွာကုန်ကျမှာဖြစ်တဲ့အတွက် ခွင့်ပြုရန်ပုံငွေဘောင်အတွင်းမှ ဦးစားပေး တပ်ဆင်ရန်လိုအပ်တဲ့ အန္တရာယ်ရှိတဲ့အကွေ့များ၊ တံတားအဝင်/အထွက်နေရာများနှင့် ယာဉ်မတော် တဆဖြစ်ပွားတဲ့ နေရာများကိုဦးစားပေးပြီးတော့ ကွန်ကရစ်တုံးများ ယာယီတပ်ဆင်ထားခြင်း ဖြစ်ပါတယ်။ Concrete Barrier များတပ်ဆင်ပြီးတဲ့နောက်မှာတော့ တစ်ဖက်ယာဉ်ကြောသို့ ရောက်ရှိသွားပြီး မတော်တဆဖြစ်စဉ်များလျော့နည်းသွားတာကို စစ်ဆေးတွေ့ရှိရပါတယ်။ ဒါ့အပြင် တစ်ဆက်တစ်စပ်တည်း အပြည့်မလုပ်နိုင်သေးတဲ့အတွက် အကာအကွယ်ပိုမိုရရှိစေရန် ကွန်ကရစ် Barrier များကို တစ်ခုနဲ့တစ်ခုခွာ၍တပ်ဆင်ထားရခြင်းဖြစ်ပြီးတော့ တဖြည်းဖြည်းဖြည့်၍ပေါင်းစပ် တပ်ဆင်ခြင်းလုပ်ငန်းများကိုလည်းဆောင်ရွက်လျက်ရှိပါတယ်။ကိုယ်စားလှယ်တော်ကြီးတင်ပြတဲ့အကြံပြုချက်များအနက် အမှတ်စဉ်(၁) ဖြစ်တဲ့ တစ်ခုစီချထား သော ကွန်ကရစ်တုံးများကို အနည်းငယ် ၁ ပေ၊ ၂ ပေခန့်နောက်ဆုတ်၍ပြန်လည်တပ်ဆင်ပေးရန်၊ နောက်ဆုတ်လိုက်သောကြောင့် လစ်ဟာသွားတဲ့နေရာမှာ ကွန်ကရစ် Pavement ပြန်ခင်းရန်၊ ဗဟိုခွာ အားနဲ့ဆန့်ကျင်သောနေရာများမှာ တပ်ဆင်ထားတဲ့ကွန်ကရစ်ကပ်တုံးကြီးများကိုဖယ်ရှားရန်နှင့်ပတ် သက်ပြီးတော့ ရှင်းလင်းတင်ပြရရင် အထက်ကဖော်ပြခဲ့တဲ့အတိုင်း ယာဉ်လမ်းတစ်ခုစီရဲ့အကျယ်ဟာ ၁၂.၅ ပေ (၃.၈ မီတာ) ၂ လမ်းရှိပြီးဖြစ်ပါတယ်။ ယခင်အတွေ့အကြုံများအရ ကပ်တုံးများကိုတိုက်၍ လမ်းလယ်ကျွန်းကျော်ဖြတ်ကာ ယာဉ်တိုက်မှုများရှိခဲ့တဲ့အတွက် သတိထားရှိနိုင်စေရန် ကပ်တုံးမှာ ၂ ပေခွဲခွာပြီး အဝါလိုင်းဆွဲထားခြင်းကြောင့် လမ်းလယ်ကျွန်းအဝါလိုင်းနဲ့ လမ်းလယ်အဖြူလိုင်းကြားမှာ ၃ မီတာ (၁၀) ပေသာရှိတဲ့အတွက် လမ်းကျဉ်းသွားတယ်လို့ထင်ရတာဖြစ်ပါတယ်။ အမြန်လမ်းမှာ ယာဉ်သွားလမ်းတစ်လမ်းရဲ့ အကျယ်မှာ ၃.၈ မီတာရှိပြီးဖြစ်တဲ့အတွက် ၃.၆ မီတာ (၁၂) ပေရရှိစေရန် မျဉ်းဝါလိုင်းအား ပြောင်းလဲရေးဆွဲသွားမှာဖြစ်ပါတယ်။ ထို့အတူ ယာဉ်မောင်းများအတွက် လမ်းကျဉ်း သည်ဟုထင်ရတဲ့ ကွန်ကရစ် Barrier တုံးများကိုလည်း ကွန်ကရစ်လမ်းသားရဲ့ အနောက်ဘက်မှာ တစ်ဆက်တစ်စပ်တည်းပြောင်းရွှေ့ တပ်ဆင်သွားမှာဖြစ်ပါတယ်။ လမ်းလယ်ကျွန်းတစ်လျှောက်မှာ လည်း Barrier တုံးများ အသစ်တပ်ဆင်ခြင်းများမပြုလုပ်တော့ဘဲနဲ့ Guard Rdil များပြောင်းလဲ တပ်ဆင်သွားမှာဖြစ်ပါတယ်။ အကြုံပြုချက်အမှတ်စဉ်(၂) ဖြစ်တဲ့ ၈ လက်မ မပြည့်တဲ့ Road Curb များကို စံနှုန်းပြည့် nemqê Road Curb spesso3:00:4şçuosarse:com salascusios Road Curb များကို အန္တရာယ်ကင်းရှင်းစေရန် လိုအပ်သလိုပြင်ဆင်ဆောင်ရွက်သွားမှာဖြစ်ပါကြောင်းတင်ပြ ပါတယ်။ အကြံပြုချက်အမှတ်စဉ်(၃) ဖြစ်တဲ့ ၃ ပေကွန်ကရစ်ကပ်တုံးများ တစ်ဆက်တစ်စပ်တည်းနဲ့ ကွေ့ များမှာ ချောမွေ့စွာတည်ဆောက်ပေးရန်၊ နောက်ထပ်တပ်ဆင်မည့် ၃ ပေကွန်ကရစ်တုံးများအား Guard Rdil ဦးစားပေးတပ်ဆင်ရန်အကြံပြုချက်မှာ ယခုအခါကွေ့များမှာ ကပ်တုံးများတစ်ဆက်တစ် စပ်တည်းရှိရန်ဆောင်ရွက်နေပြီဖြစ်ပြီး နောက်ပိုင်းမှာ Guard Rdil များသာ ဦးစားပေးဆက်လက် တပ်ဆင်သွားမှာဖြစ်ပါတယ်။ အကြံပြုချက်အမှတ်စဉ် (၄)ဖြစ်တဲ့ Guard Rdil ပြတ်တောက်မနေဘဲ တစ်ဆက်တစ်စပ်တည်း ဖြစ်အောင်လုပ်ပေးရန်၊ Guard Rdil နှင့် ကွန်ကရစ်လမ်းအကြား မည်သည့်အခုအခံအတားအဆီးမျှ မရှိစေရန်နှင့်ပတ်သက်ပြီးတော့ Guard Rcil များအပြည့်တပ်ဆင်နိုင်ခြင်းမရှိသေးတဲ့အတွက် လိုအပ် တဲ့နေရာများကိုသာ ဦးစားပေးတပ်ဆင်သွားမှာဖြစ်ပါတယ်။ ကွန်ကရစ်လမ်းရဲ့ Guard Rdil များ အကြားလည်း အတားအဆီးမရှိစေရန်ဆောင်ရွက်သွားမှာဖြစ်ပါတယ်။ အကြုံပြုချက်အမှတ်စဉ် (၅) ဖြစ်တဲ့ Lone Width ၃.၆ မီတာမပြည့်တဲ့နေရာမှန်သမျှချဲ့ပေးရန် နှင့်ပတ်သက်ပြီးတော့ အမြန်လမ်းမကြီးရဲ့ လမ်းအကျယ်ဟာ ၂၅ ပေ (၇.၆) မီတာရှိပြီးဖြစ်တဲ့အတွက် တစ်လမ်းအတွက် ၃.၆ မီတာရှိစေရန် ဆေးလိုင်းများပြင်ဆင်ရေးဆွဲသွားမှာဖြစ်ပါတယ်။ ရိုသေလေးစားအပ်ပါသော ဥက္ကဋ္ဌကြီးခင်ဗျား။ ရန်ကုန်-နေပြည်တော်-မန္တလေးအမြန် လမ်းမကြီး ပိုမိုတိုးတက်ကောင်းမွန်ရန်နှင့် လမ်းအန္တရာယ်ကင်းရှင်းစေရန် ဆောက်လုပ်ရေးဝန်ကြီး ဌာနမှ အနီးကပ်ကြိုးပမ်းဆောင်ရွက်လျက်ရှိပါကြောင်းနှင့် လေ့လာဆန်းစစ်မှုပြုလုပ်လျက်ရှိပြီးအကြံပြုချက်များအပေါ်အလေးထား၍ လိုအပ်သလိုပြုပြင်ဆောင်ရွက်သွားမှာဖြစ်ပါကြောင်း လေးစားစွာရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ဂန့်ဂေါ- ရွာစည်-လာဘို့-မြင်းဇာ-တောင်လယ်-ကျွန်းခုံသာ-လက်ပန်-သာကောင်း-ကန်ရွာလမ်းနှင့် ဂန့်ဂေါ-ပျား-အောင်မြင်-ခေါက်ခူ-ပန်းထိပ်-မင်းရွာ-ချောင်းနက်-ဖက်ဝန်း-မောလယ်လမ်းမကြီးအား ရာသီမရွေးသွားလာနိုင်သောလမ်းအဖြစ်ပြုပြင်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဂန့်ဂေါမဲဆန္ဒနယ်မှ ဦးအောင်မြင့် မေးမြန်းဖို့ ဖြစ်ပါတယ်</speech>
<speech><mp id="307">ဦးအောင်မြင့်(ဂန့်ဂေါမဲဆန္ဒနယ်)</mp>ရိုသေလေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်မြင့် ဖြစ်ပါတယ်။ ကျွန်တော့်အနေနဲ့ ဆောက်လုပ်ရေး ဝန်ကြီးဌာနနဲ့စပ်လျဉ်းလို့ နိုင်ငံတော်အကျိုး၊ ဒေသအကျိုးအတွက် မေးမြန်တင်ပြသွားမှာဖြစ်ပါတယ်။ ရိုသေလေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဂန့်ဂေါမြို့မှ ကန်ရွာသို့သွားတဲ့လမ်းဟာ ၂၂ မိုင်ကွာဝေးပြီး ရာသီမရွေးမော်တော်ယာဉ်များသွားလာနိုင်ခဲ့တဲ့ ပြည်သူ့ဆောက်လုပ်ရေးဌာနပိုင်ကျောက်လမ်းဖြစ်ခဲ့ပါတယ်။ အလားတူ ဂန့်ဂေါမြို့မှ မင်းရွာ-မောလယ်လမ်းဟာလည်း ၂၁ မိုင်ခန့် ကွာဝေးပြီး မိုးရာသီမှာ မင်းရွာနှင့် ပျားရွာအနီးမှ မြစ်သာမြစ်ကိုဖောင်ဖြင့်ကူးကာ မော်တော်ယာဉ်များ သွားလာနိုင်ခဲ့တဲ့ ပြည်သူ့ဆောက်လုပ်ရေးဌာနပိုင် ကျောက်လမ်းဖြစ်များခဲ့ကြပါတယ်။ အဲ့ဒီ လမ်းများဟာ ဒေသရဲ့ ပညာရေး၊ ကျန်းမာရေး၊ အုပ်ချုပ်ရေး၊ စီးပွားရေး၊ လူမှုရေးအစရှိတဲ့ ကိစ္စအဝဝကို များစွာအကျိုးပြုနေခဲ့သောလမ်းကြီးများလည်းဖြစ်ခဲ့ကြပါတယ်။ ရိုသေလေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုအခါ ဂန့်ဂေါ-ကန်လမ်းနှင့် ဂန့်ဂေါ-မင်းရွာ-မောလယ်လမ်း များဟာ ပြုပြင်ထိန်းသိမ်းစောင့်ရှောက်မှုများမရှိတော့လို့ တံတားများ၊ လမ်းများပျက်စီးကာ မိုးရာသီမှာ မော်တော်ယာဉ်များလုံးဝမသွားနိုင်တော့တဲ့ လမ်းများအဆင့်သို့ရောက်ရှိနေပြီဖြစ်ပါတယ်။ နိုင်ငံတော်မှ အဲ့ဒီလမ်းများအား ရာသီမရွေးသွားလာနိုင်တဲ့လမ်းများအဖြစ် ပြန်လည်ပြုပြင်ထိန်းသိမ်းစောင့်ရှောက်ဆောင်ရွက်ပေးစေလိုကြတဲ့ ဒေသခံပြည်သူများရဲ့ ဆန္ဒအရ ယခုလိုမေးမြန်းတင်ပြရခြင်းလည်းဖြစ်ပါတယ်။ ရိုသေလေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်မေးမြန်းလိုတာကတော့ မကွေးတိုင်းဒေသကြီး၊ ဂန့်ဂေါမြို့နယ်ရှိ ပြည်သူ့ဆောက်လုပ်ရေးဌာနပိုင် ယခင်လမ်းဟောင်း များဖြစ်ခဲ့ကြတဲ့ ဂန့်ဂေါ- ရွာစည်-လာဘို့-မြင်းဇာ-တောင်လယ်-ကျွန်းခုံသာ-လက်ပန်-သာကောင်း-ကန်ကျွန်းခုံသာရွာများအားဆက်သွယ်ထားတဲ့လမ်းနှင့် ဂန့်ဂေါ-ပျား-အောင်မြင်-ခေါက်ခူ-ပန်းထိပ်-မင်းရွာချောင်းနက်-ဖက်ဝန်း-မောလယ်ရွာတို့အားဆက်သွယ်ဖောက်လုပ်ထားတဲ့လမ်းတို့အား ရာသီမရွေး သွားလာနိုင်တဲ့ကျောက်လမ်းများအဖြစ် နိုင်ငံတော်မှ ပြန်လည်ပြုပြင်ထိန်းသိမ်းစောင့်ရှောက်ဆောင်ရွက်ပေးမည့်အစီအစဉ်အားသိရှိလိုပါတယ်။ ဆောင်ရွက်ပေးမည့်အစီအစဉ်ရှိပါက မည်သည့် အချိန်ကာလတွင် ဆောင်ရွက်ပေးနိုင်မည်ကိုလည်းသိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီး မှတစ်ဆင့် ရိုသေလေးစားစွာဖြင့်မေးမြန်းတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်းဖြေကြားဖို့ဖြစ်ပါ တယ်</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ မကွေးတိုင်းဒေသကြီး၊ ဂန့်ဂေါမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးအောင်မြင့်မှမေးမြန်းထားတဲ့ မကွေးတိုင်း ဒေသကြီး၊ ဂန့်ဂေါမြို့နယ်ရှိ ယခင်လမ်းဟောင်းဖြစ်တဲ့ ဂန့်ဂေါ-ရွာစည်-လာဘို့-မြင်းဇာ-တောင်လယ်ကျွန်းခုံသာ-လက်ပန်-သာကောင်း-ကန်ရွာနှင့် ဂန့်ဂေါ-ပျား-အောင်မြင်-ခေါက်ခူ-ပန်းထိပ်-မင်းရွာချောင်းနက်-ဖက်ဝန်း-မောလယ်လမ်းမကြီးအား ရာသီမရွေးသွားလာနိုင်တဲ့လမ်းအဖြစ် ပြန်လည်ပြုပြင် ထိန်းသိမ်းစောင့်ရှောက်ပေးရန် အစီအစဉ်ရှိ/မရှိမေးခွန်းနှင့်ပတ်သက်ပြီးတော့ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျာ။ ကိုယ်စားလှယ်တော်ကြီးမေးမြန်းထားတဲ့ လမ်း အမည်မှာ ပခုက္ကူ-ပေါက်-ထီးလင်း-ဂန့်ဂေါလမ်းအပိုင်းမှာပါဝင်ပါတယ်။ ပခုက္ကူ-ပေါက်-ထီးလင်းဂန့်ဂေါလမ်းဟာ မကွေးတိုင်းဒေသကြီးအတွင်း မိုင် ၅၀/၆ မှ ၁၇၃/ရ အထိ ၁၂၃ မိုင် ၁ ဖာလုံ ရှည်လျားပါတယ်။ တိုင်းဒေသကြီးအစိုးရအဖွဲ့မှ စီမံခန့်ခွဲတဲ့လမ်းဖြစ်ပြီး မောလယ်-ချောင်းနက်မင်းရွာ-ဂန့်ဂေါလမ်းအပိုင်းဟာ မိုင် ၁၁၇/၃ မှ ၁၃၇/၃ အတွင်းပါဝင်ပြီးတော့ ရွာစည်-လာဘို့-မြင်းဇာလက်ပန်-ကန်ရွာအပိုင်းဟာ မိုင် ၁၄၃/၄ မှ ၁၆၂/၄ အတွင်းပါဝင်ပါတယ်။ ဂန့်ဂေါ-ကလေးလမ်းအသစ်အား ၁၉၈၄ ခုနှစ်မှာစတင်ဖောက်လုပ်ခဲ့ပြီး မြစ်သာမြစ်အနောက် ဘက်ခြမ်း မုံရွာ-ပုလဲ-ဂန့်ဂေါ-ဟားခါးလမ်း မိုင် ၁၂၀/၁ နေရာမှစပြီးတော့ မိုင် ဝ/ဝ သတ်မှတ် ဖောက်လုပ်ခဲ့တဲ့ ခရီးသည်ယာဉ်၊ ကုန်တင်ယာဉ်များ အသုံးပြု သွားလာနေပါတယ်။ မြစ်သာမြစ်အရှေ့ဘက်ကမ်းဖြစ်တဲ့ ပခုက္ကူ-ပေါက်-ထီးလင်း-ဂန့်ဂေါလမ်း၊ ဂန့်ဂေါ-ကန်ရွာလမ်းအပိုင်းမှာ ကျေးရွာချင်းဆက်လမ်းအဟောင်းအဖြစ် ကျန်ရှိခဲ့တာဖြစ်ပါတယ်။ ပခုက္ကူ-ပေါက်-ထီးလင်း-ဂန့်ဂေါလမ်းရဲ့ ဂန့်ဂေါမြို့နယ်အပိုင်းဖြစ်တဲ့ မောလယ်-ဖက်ဝန်းချောင်းနက်-မင်းရွာ-အောင်မြင်နှင့် ဂန့်ဂေါ-ရွာစည်-လာဘို့-မြင်းဇာ-ကန်ရွာအပိုင်းတို့မှာ မုံရွာ-ပုလဲဂန့်ဂေါ-ကလေးလမ်းဖွင့်ပြီးနောက်ပိုင်းမှာ အသုံးပြုမှုနည်းပါးခဲ့ပါတယ်။ ၎င်းအပိုင်း မိုင် ၁၅၇/ရ မှ ၁၅၈/o ရှိ တံတားအမှတ် (၅/၁၀၈) ပေ ၁၆၀ ပေအရှည် ဘေလီ(ဖောက်ချောင်းတံတား)ရဲ့ သစ်သားရေလည်တိုင်မှာဆွေးမြေ့ပျက်စီးပြီးတော့ သုံးလို့မရတော့တဲ့အတွက် ဘေလီဘောင်များကို ဖြုတ်ယူသိမ်းပြီးတော့ မုံရွာ-ပုလဲ-ဂန့်ဂေါ-ဟားခါးလမ်း မိုင် ၈၇/၁ မှ မိုင် ၁၁၂/၂ အကြားမှာရှိတဲ့ တံတား ၄ စင်းမှာ တပ်ဆင်အသုံးပြုခဲ့ပါတယ်။ ၂၀၁၂-၂၀၁၃ ဘဏ္ဍာရေးနှစ်မှာ ပြည်ထောင်စုငွေလုံးငွေရင်း ရန်ပုံငွေကျပ် ၁၅၀ သန်းနဲ့ မိုင် ၁၃၇/၂ နှင့် ၁၃၈/၄၊ မိုင် ၁၄၃/ဝ နှင့် ၁၄၃/၄၊ မိုင် ၁၄၄/၂ နှင့် ၁၄၄/၅ စုစုပေါင်း ၂ မိုင် ၁ ဖာလုံကို မူလမြေလမ်းမှ ကျောက်လမ်းအဆင့်တိုးမြှင့်လုပ်ငန်းဆောင်ရွက်ပြီးဖြစ်ပါတယ်။ သာမာန်ပြင်ဆင် ထိန်းသိမ်းခြင်းရန်ပုံငွေကျပ် ၁၈.၈၁၂ သန်းနဲ့ ဂန့်ဂေါ-မင်ရွာလမ်းအပိုင်းလမ်းကျဉ်းနေရာများကို လမ်းချဲ့ခြင်း၊ မြေညှိစက်နဲ့ လမ်းပုံဖော်ခြင်းလုပ်ငန်းများ ဆောင်ရွက်ပြီးဖြစ်ပါတယ်။ ၂၀၁၃-၂၀၁၄ ဘဏ္ဍာရေးနှစ်မှာ တိုင်းဒေသကြီး အထူးပြင်ဆင်ထိန်သိမ်းရေးရန်ပုံငွေကျပ် ၁၂ သန်းနဲ့ မိုင် ၁၂၀/ဝ နှင့် ၁၃၆/ဝ အတွင်းမှာရှိတဲ့ လမ်းကျဉ်းတဲ့နေရာများကို လမ်းချဲ့ခြင်း၊ သာမာန်ပြင်ဆင်ထိန်းသိမ်းခြင်းရန်ပုံငွေကျပ် ၁၉ သန်းနဲ့ မိုင် ၁၃၈/၃ မှ ၁၃၈/၄ ထိ ၁ ဖာလုံကို ကျောက်လမ်းမှ ကတ္တရာလမ်းခင်းခြင်း၊ တံတားအမှတ် (၆/၁၄၃) (၁/၁၄၄) ၉၀ ပေရှည် ဘေလီတံတား ၂ စင်းကို ဆွေးမြေ့နေတဲ့သစ်သားထည်များ လဲလှယ်ဆောင်ရွက်ပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၄-၂၀၁၅ ဘဏ္ဍာရေးနှစ်မှာ တိုင်းဒေသကြီးငွေလုံး ငွေရင်းရန်ပုံငွေအပြင် အထူးပြင်ဆင်ထိန်းသိမ်းရေးရန်ပုံငွေများနဲ့ မောလယ်ဖက်ဝန်း-ချောင်းနက်-မင်းရွာ-အောင်မြင်နှင့် ဂန့်ဂေါ-ရွာစည်-လာဘို့-မြင်းဇာ-ကန်ရွာအပိုင်းမှာ လမ်းကျဉ်းနေရာများလမ်းချဲ့ခြင်း ၁၆ ပေအကျယ် ၆ လက်မထုမြေနီကျောက်စရစ်ခင်းကြိတ်ခြင်း လုပ်ငန်းများဆောင်ရွက်မှာဖြစ်ပါတယ်။ ပေ ၅၀ အောက်တံတားရေပြွန် ၂၉ စင်းနှင့် ပေ ၁၀၀ နဲ့ အထက် တံတား ရ စင်း၊ စုစုပေါင်း ၃၆ စင်းကို သံကူကွန်ကရစ်တံတားအဖြစ်တည်ဆောက်ခြင်း လုပ်ငန်းများဆောင်ရွက်ရန် ရန်ပုံငွေတင်ပြတောင်းခံထားပြီးဖြစ်ပါတယ်။ လမ်းကိုရာသီမရွေးသွားလာနိုင်တဲ့ကိစ္စမှာ လမ်းဟာကျောက်ခင်းလမ်းဖြစ်ရမည့်အပြင် လမ်းပေါ်မှာရှိတဲ့တံတားတွေ ကောင်းမွန်နေရမှာဖြစ်တာကြောင့် ကျွန်တော်တို့အနေနဲ့ တံတားများကို သံကူကွန်ကရစ်တံတားအဖြစ် တိုးမြှင့်ဆောင်ရွက်ပေးမှာဖြစ်ပါတယ်။ ဒီလိုဆောင်ရွက်ပေးပြီးတဲ့အခါမှာ ဒီလမ်းကြီးဟာ ရာသီမရွေး သွားလာနိုင်တဲ့လမ်းကြီးဖြစ်မှာဖြစ်ပါကြောင်း လေးစားစွာရှင်းလင်းတင်ပြအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
</Q-A>
<Q-A>
<title>ပူတာအိုခရိုင်အတွင်း လိုအပ်မည့်ယန္တရားများ ဖြည့်ဆည်းပေးရန် အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">နောင်မွန်းမဲဆန္ဒနယ်မှ ဦးဂျီဖုန်ဆားရ် မေးမြန်းဖို့ ဖြစ်ပါတယ်</speech>
<speech><mp id="186">ဦးဂျီဖုန်ဆားရ်(နောင်မွန်းမဲဆန္ဒနယ်)</mp>ရိုသေလေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့ကိုယ်စားလှယ်တော်ကြီးများ၊ ပြည်ထောင်စုအဆင့်ဝန်ကြီးများ၊ ဧည့်သည်တော် များအားလုံး မင်္ဂလာပါလို့ နှုတ်ဆက်ပါတယ်။ ကျွန်တော်ကတော့ ကချင်ပြည်နယ်၊ နောင်မွန်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဂျီဖုန်ဆားရ် ဖြစ်ပါတယ်။ ကျွန်တော့်အနေနဲ့ လွှတ်တော်ဥက္ကဋ္ဌကြီး ကတစ်ဆင့် ဆောက်လုပ်ရေးဆိုင်ရာမေးခွန်းတစ်ခုကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ပူတာအိုခရိုင်ဟာ ကျွန်တော်တို့နိုင်ငံရဲ့ မြောက်ဘက်ဆုံးဒေသမှာတည်ရှိပြီးမှ လက်ရှိ အနေအထား၊ အချိန်အခါထိ လမ်းပန်းဆက်သွယ်ရေးခက်ခဲသေးတဲ့ ဒေသဖြစ်ပါတယ်။ ဒါပေမယ့်လို့ လက်ရှိကျွန်တော်တို့ နိုင်ငံတော်သစ်မှာ မြို့နယ်ချင်းဆက်လမ်းများ၊ ကျေးရွာချင်းဆက်လမ်းများကို အသစ်ဖောက်လုပ်ခြင်း၊ အဆင့်မြှင့်တင်ပေးခြင်းများ ဆောင်ရွက်လျက်ရှိပါတယ်။ ဒါပေမယ့်လို့ အားရကျေနပ်လောက်တဲ့အနေအထားမှာ မရှိသေးပါဘူး။ ဘာဖြစ်လို့လဲဆိုလို့ရှိရင် ဥပမာ- ပူတာအိုမချမ်းဘော-နောင်မွန်း ကားလမ်းကို အဆင့်မြှင့်တင်ပေးဖို့ ကျွန်တော်တို့ မချမ်းဘော-နောင်မွန်း ကြား မိုင် ၆၀ ကို ၂၀၁၂-၂၀၁၃ ဘဏ္ဍာရေးနှစ်ကနေ စတင်ပေးခဲ့ပါတယ်။ ဒါပေမယ့်လို့ အဲဒီ ၂၀၁၂-၂၀၁၃ မှာဖောက်လုပ်ရမယ့် အကွာအဝေးကို အခု ၂၀၁၃-၂၀၁၄ ဘဏ္ဍာရေးနှစ် နှစ်ဝက်ရှိပြီဖြစ်တဲ့ အထိ ပြီးစီးခြင်းမရှိသေးတာကို တွေ့ရှိရပါတယ်။ အဲ့လိုဖြစ်ရခြင်းဟာဆိုလို့ရှိရင် ဒီသက်ဆိုင်ရာ ဌာနဆိုင်ရာ ပုဂ္ဂိုလ်များ လုပ်ငန်းဆောင်ရွက်တဲ့နေရာမှာ အားနည်းခြင်းကြောင့်မဟုတ်ဘဲနဲ့ သူတို့သုံးရမယ့် လုပ်ငန်းသုံးယန္တရားများ လုံလောက်မှုမရှိခြင်းကြောင့်ဖြစ်တယ်ဆိုတာကို လေ့လာတွေ့ရှိရပါ တယ်။ ဒါကြောင့် ကျွန်တော့်အနေနဲ့ လွှတ်တော်ဥက္ကဋ္ဌကြီးကတစ်ဆင့် အောက်ပါမေးခွန်းကို မေးမြန်းလို ပါတယ်။ ကျွန်တော်တို့ ပူတာအိုခရိုင်မှာ အမှန်တကယ်လိုအပ်လျက်ရှိတဲ့ ဆောက်လုပ်ရေးဌာနသုံး ယန္တရားများကို သက်ဆိုင်ရာကနေ ဖြည့်ဆည်းပေးဖို့ အစီအစဉ်ရှိ/မရှိ သိလိုပါတယ်။ ဖြည့်ဆည်းပေးမယ်ဆိုရင် မည်သည့်ယန္တရားအမျိုးအစားများကို မည်သည့်အချိန်မှာ ဖြည့်ဆည်းပေးမယ်ဆိုတာကို လည်းပဲ သိလိုပါ၍ ရိုသေစွာမေးမြန်းတင်ပြအပ်ပါတယ်။ ကျေးဇူးတင်ပါတယ်။(ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနမှ ပြန်လည်ရှင်းလင်း ဖြေကြားဖို့ ဖြစ်ပါတယ်</speech>
<speech><agency id="94">ဦးစိုးတင့်(ဒုတိယဝန်ကြီး ဆောက်လုပ်ရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ ဆက်လက်ပြီးတော့ကချင်ပြည်နယ်၊ နောင်မွန်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖုန်ဆားရ်မှ ပြည်သူ့လွှတ်တော် အစည်းအဝေးသို့ မေးမြန်းတဲ့ ပူတာအိုခရိုင်အတွင်း လိုအပ်မယ့် စက်ယန္တရားများ ဖြည့်ဆည်းပေးရန် အစီအစဉ် ရှိ/မရှိ၊ ရှိပါက မည်သို့ဆောင်ရွက်ပေးမည်၊ မရှိပါက အဘယ်ကြောင့်နည်း စတဲ့မေးခွန်းနဲ့ ပတ်သက်ပြီးတော့ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ကချင်ပြည်နယ် ပူတာအိုခရိုင်အတွင်းမှာရှိတဲ့ မချမ်း ဘော-ဖရုခ-နောင်မွန်းလမ်းဟာ ၆၄ မိုင် ရှည်လျားပြီးတော့ ပြည်ထောင်စုအစိုးရအဖွဲ့မှ စီမံခန့်ခွဲတဲ့ လမ်းဖြစ်ပါတယ်။ အဲဒီလမ်းအတွက် စက်/ယာဉ် ယန္တရားများနဲ့ စက်သုံးဆီများကို မြစ်ကြီးနားဆွမ်ပရာဘွမ်-ပူတာအိုလမ်းကို အသုံးပြုပြီး သယ်ပို့ရတာဖြစ်ပါတယ်။ ၂၀၁၁ ခုနှစ်မှာ နယ်မြေ အခြေ အနေအရ ဌာနပိုင် ယာဉ် ယန္တရား ၂၂ စင်း မီးရှို့ဖျက်ဆီးခံခဲ့ရပါတယ်။ ၂၀၁၁ ခုနှစ်၊ ဒီဇင်ဘာလမှာ တပ်မတော်စစ်ကြောင်းနဲ့အတူ ပူတာအိုလမ်းကြောင်း ဖွင့်ခဲ့ပြီးတဲ့အတွက် ၂၀၁၃ ခုနှစ်၊ ဇန်နဝါရီလ မှာ လမ်းကြောင်းပွင့်ခဲ့ပြီး မချမ်းဘော-ဖရုခ-နောင်မွန်းလမ်း လုပ်ငန်းများ ဆောင်ရွက်ခဲ့ပါတယ်။ ဒီလိုဆောင်ရွက်တဲ့အခါမှာ စက်/ယာဉ် ယန္တရားနဲ့ စက်သုံးဆီများကို သယ်ပို့ပေးနိုင်ခဲ့ပါတယ်။ အဲဒီအချိန် ကစပြီးတော့ ဒီလမ်းအတွက်လုပ်ငန်းများကို စတင်ဆောင်ရွက်ခဲ့တာဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ လက်ရှိမှာတော့ ပူတာအိုခရိုင်အတွင်းမှာ မြေထိုးစက် ၁ စီး၊ မြေညှိစက် ၁ စီး၊ မြေတင်စက် ၁ စီး၊ မြေတူးစက် ၂ စီး၊ လမ်းကြိတ်စက် ၅ စီး တို့နဲ့ လမ်းလုပ်ငန်းများ ဆောင်ရွက်လျက်ရှိပြီးတော့ မချမ်းဘော-ဖရုခ-နောင်မွန်းလမ်းမှာတော့ မြေညှိစက် ၁ စီး၊ မြေတူးစက် ၁ စီး၊ မြေတင်စက် ၁ စီး တို့နဲ့ လုပ်ငန်းများ ဆောင်ရွက်လျက်ရှိပါတယ်။ ကျွန်တော် တို့အနေနဲ့ ယခုလာမယ့် ပွင့်လင်းရာသီရောက် စက်/ယာဉ် ယန္တရားများ ထပ်မံဖြည့်ဆည်း ပြီးတော့ အရှိန်အဟုန်နဲ့ ဆက်လက်ပြီးတော့ ဆောင်ရွက်ပေးမှာ ဖြစ်ပါကြောင်း လေးစားစွာ ရှင်းလင်းတင်ပြ အပ်ပါတယ်။ အားလုံးကိုကျေးဇူးအထူးတင်ရှိပါတယ်ခင်ဗျား။(ဩဘာသံများ)</speech>
</Q-A>
</section>
<section value="Bill">
<bill>
<title>ဦးသိန်းညွန့်သင်္ဃန်းကျွန်းမဲဆန္ဒနယ်က အီလက်ထရောနစ် ဆက်သွယ်ဆောင်ရွက်ရေးဥပဒေ (နိုင်ငံ တော်အေးချမ်းသာယာရေးနှင့် ဖွံ့ဖြိုးရေး ကောင်စီဥပဒေအမှတ် ၅/၂၀၀၄)ကို ပြင်ဆင်သည့် ဥပဒေကြမ်းကိုလက်ခံဆွေးနွေးရန် အဆိုတင်သွင်းခြင်းနှင့်ကိုယ်စားလှယ်တစ်ဦးကထောက်ခံခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးသိန်းညွန့် သင်္ဃန်းကျွန်းမဲဆန္ဒနယ်က အီလက်ထရောနစ် ဆက်သွယ်ရေးဥပဒေ (နိုင်ငံတော်အေးချမ်း သာယာ ရေးနှင့်ဖွံ့ဖြိုးရေးကောင်စီဥပဒေအမှတ် ၅/၂၀၀၄) ကိုပြင်ဆင်သည့်ဥပဒေကြမ်းကိုပြည်သူ့လွှတ်တော် ဆိုင်ရာနည်းဥပဒေ ၁၈၂ နည်းဥပဒေခွဲ(ခ)အရ လက်ခံဆွေးနွေးရန် အဆိုတင်သွင်းဖို့ ဦးသိန်းညွန့်အား ဖိတ်ခေါ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ အီလက်ထရောနစ် ဆက်သွယ် ဆောင်ရွက်ရေး ဥပဒေ(နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီ ဥပဒေအမှတ် ၅/၂၀၀၄) ပြင်ဆင်သည့် ဥပဒေကြမ်းကို လက်ခံဆွေးနွေးဖို့ ဥက္ကဋ္ဌကြီးမှတစ်ဆင့် ကျွန်တော်လွှတ်တော်ကို တင်ပြပါမယ်။ အဓိက ကတော့ အချက် ၃ ချက်အပေါ်မှာပဲ လိုရင်းပြောပါမယ်။ တစ်ချက်ကတော့ဒီဥပဒေ ကတော့ အခန်း ၁၃ ခန်းနဲ့ ပုဒ်မပေါင်း ၅၂ ခု ပါဝင်ပါတယ်။ ဒီဥပဒေပြဋ္ဌာန်းတဲ့ကာလက ဘယ်လိုကာလ မျိုးလဲဆိုရင် ပြည်သူ့လွှတ်တော် ပေါ်ပေါက်ခြင်းမရှိတဲ့ အချိန်ကာလက ပြဋ္ဌာန်းခဲ့တဲ့ဥပဒေဖြစ်ပါတယ်။ အဲဒီအချိန် ကာလက ဘာပဲပြောပြော အမျိုးသားပြန်လည်သင့်မြတ်ရေးအတွက် အလှမ်းကွာဝေးနေတဲ့ အချိန်မှာ ဒီလိုနိုင်ငံရေးအခင်းအကျင်းနောက်မှာ ပြဋ္ဌာန်းခဲ့တဲ့ဥပဒေဖြစ်ပါတယ်။ ဒါကြောင့် ဒီဥပဒေဟာ ဥပဒေရဲ့ ရည်ရွယ်ချက်နှင့် လက်တွေ့မှာ နိုင်ငံရေးသမားတွေ၊ ကျောင်းသားခေါင်းဆောင် တွေကို နိုင်ငံရေးအရ နှစ်စဉ်ထောင်ဒဏ်၊ ပြစ်ဒဏ်ပေးတဲ့ ဥပဒေတစ်ရပ်ဖြစ်လာခဲ့တာကိုတော့ စီရင် ချက်တွေအရ ပွင့်ပွင့်လင်းလင်းလက်ခံပြီးတော့ ဆွေးနွေးဖို့လိုအပ်တဲ့ဥပဒေဖြစ်လာပါတယ်။ အဲဒါကြောင့် ဒီဥပဒေနှင့်ပတ်သက်ရင် ကျွန်တော်တို့ပြင်ဆင်သင့်တဲ့၊ ဘာ့ကြောင့်ပြင်ဆင်သင့်တယ်။ ဘယ်ဟာတွေကိုပြင်မလဲဆိုတာကတော့ ဒီလွှတ်တော်ကိုယ်စားလှယ်အားလုံးကို ဖြန့်ဝေထားပြီးဖြစ်ပါတယ်။ အဲ့ဒီဖြန့်ဝေထားတဲ့အထဲမှာပါတဲ့အတိုင်းပဲ ကျွန်တော် ကျိုးကြောင်းဖော်ပြချက်မှာ ရေးတဲ့ အတိုင်းပဲ ဒီနေ့ဆက်သွယ်ရေးနှင့်ပတ်သက်တဲ့ဥပဒေမှာ ဆက်သွယ်ရေးဥပဒေကို ကျွန်တော်တို့ ပြည်သူ့လွှတ်တော်က ပြဋ္ဌာန်းပေးပြီးပေမယ့် ကွန်ပျူတာပညာဖွံ့ဖြိုးရေးဥပဒေ၊ နိုင်ငံတော် ငြိမ်ဝပ် ပိပြားမှုတည်ဆောက်ရေးအဖွဲ့ ဥပဒေအမှတ် (၁၀/၉၆) နှင့် အီလက်ထရောနစ်ဆက်သွယ် ဆောင်ရွက်ရေးဥပဒေ (နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီ ဥပဒေအမှတ် ၅/၂၀၀၄) တို့ဟာ ကျန်ခဲ့ပါတယ်။ အဲဒီကျန်နေတဲ့ဥပဒေမှာ ကျွန်တော်ဘယ်ဟာတွေကို ပြင်ဆင်ဖို့ တင်ပြထားသလဲဆိုရင် ကျွန်တော်ပေးပို့ထားတဲ့ ဥပဒေကြမ်းမှာပါတဲ့အတိုင်းပဲ ကျွန်တော်ဒီဥပဒေရဲ့ ရည်ရွယ်ချက်က အင်မ တန်မှကောင်းပါတယ်။ ပုဒ်မ ၃ မှာဖော်ပြထားတဲ့ ရည်ရွယ်ချက်များသည် ခေတ်မီ ဖွံ့ဖြိုးတိုးတက်သော နိုင်ငံတော်တည်ဆောက်ရာတွင် အီလက်ထရောနစ် ဆက်သွယ်ဆောင်ရွက်ရေးနည်းပညာဖြင့် အထောက်အကူပြုရမည်။ သို့သော် လက်တွေ့မှာ ဒီပြစ်မှုနှင့်ပြစ်ဒဏ် ပြဋ္ဌာန်းချက်မှာကျတော့ အဲဒီ ရည်ရွယ်ချက်တွေနဲ့ ကွဲလွဲနေပါတယ်။ အဲဒီတော့ ဒီဥပဒေကြမ်းနှင့်ပတ်သက်ပြီး ပေးထားတာဖြစ်တဲ့ အတွက် ကျွန်တော်လိုရင်းပဲတင်ပြရရင် ပုဒ် ၃၃ မှာ အရင်က ထောင်ဒဏ်အနည်းဆုံး ရ နှစ်မှ အများဆုံး ၁၅ နှစ်အထိ ချမှတ်ရမယ့်အပြင် ငွေဒဏ်လည်း ချမှတ်နိုင်တယ်ဆိုတဲ့ ပြဋ္ဌာန်းချက်ရှိ ပါတယ်။ အဲဒီနေရာမှာ ကျွန်တော်က အနည်းဆုံး ထောင်ဒဏ် ၃ နှစ်နှင့် အများဆုံး ရ နှစ် ချမှတ်ရမည့် အပြင် ငွေဒဏ်လည်းချမှတ်နိုင်တယ်လို့ ကျွန်တော်ပြင်ထားပါတယ်။ အဲဒီမှာတော့ ကျွန်တော်ကင်း လွတ်ချက်တစ်ခုထည့်ထားတာက ဒီဥပဒေမှာပါတဲ့ မူလပြဋ္ဌာန်းချက်ဟာ အင်မတန်ကျယ်ပြန့်ပြီးတော့ လိုရင်လိုသလိုပေါ့။ သုံးနိုင်တဲ့နိုင်ငံရေးအရလည်း တကယ်လည်း ဖြစ်ခဲ့တဲ့ သုံးခဲ့တဲ့ဥပဒေဖြစ်ပါတယ်။ အဲဒါကြောင့် ဒီမှာ ကင်းလွတ်ချက်တစ်ခုကို ထည့်သွင်းထားပါတယ်။ ဤပြဋ္ဌာန်းချက်သည် နိုင်ငံတော် လုံခြုံ ရေး၊ တရားဥပဒေစိုးမိုးရေး၊ ရပ်ရွာအေးချမ်းရေး သို့မဟုတ် ပြည်သူတို့၏ ကိုယ်ကျင့်တရား အလို့ငှာ ပြဋ္ဌာန်းထားသည့်ဥပဒေများနှင့် မဆန့်ကျင်သော မိမိ၏ ယုံကြည်ချက်ထင်မြင်ယူဆချက်များ ကို လွတ်လပ်စွာ ထုတ်ဖော်ပြောဆိုခွင့်၊ ရေးသားဖြန့်ဝေခွင့်တို့နှင့်မသက်ဆိုင်ဆိုပြီးတော့ ကင်းလွတ်ခွင့် တင်ခဲ့ပါတယ်။ ပြင်ဆင်ချက်ထဲမှာ။ နောက်တစ်ခုကတော့ ပုဒ်မ ၃၄ မှာ ထောင်ဒဏ် ၅ နှစ်ထိဆိုတဲ့ နေရာမှာ ကျွန်တော်ကတော့ ငွေဒဏ် ကျပ် ၅ သိန်းမှ ကျပ်သိန်း ၁၀၀ အထိချမှတ်ရမည်။ ဒဏ်ငွေ မဆောင်ပါက ထောင်ဒဏ် ၆ လ ချမှတ်ဆိုတာပြင်ပါတယ်။ ပုဒ်မ ၃၅ မှာကတော့ ထောင်ဒဏ် ၃ နှစ် အထိဖြစ်စေဆိုတဲ့နေရာမှာ ငွေဒဏ် ကျပ် ၁၀ သိန်းမှ သိန်း ၅၀ အထိ ချမှတ်ရမည်။ ဒဏ်ငွေမဆောင်ပါက ထောင်ဒဏ် ၃ လချမှတ်ရမည်။ ပုဒ်မ ၃၆ မှာကတော့ ထောင်ဒဏ် တစ်နှစ်အထိဖြစ်စေ ဆိုတဲ့နေရာမှာ ငွေဒဏ်ကျပ်တစ်သိန်းမှ ကျပ် ၃ သိန်းအထိ ချမှတ်ရမည်။ ဒဏ်ငွေမဆောင်ပါက ထောင်ဒဏ် ၃ လချမှတ်ရမည်။ ပုဒ်မ ၃ရ ကိုတော့ ထိုသူက ထောင်ဒဏ် တစ်နှစ်အထိ ဖြစ်စေဆိုတဲ့နေရာမှာ ငွေဒဏ်ကျပ်တစ်သိန်းမှ ကျပ် ၃ သိန်းအထိချမှတ်ရမည်။ ဒဏ်ငွေမဆောင်ပါက ထောင်ဒဏ် ၃ လ ချမှတ်ရမည်ဆိုပြီးတော့ ပြင်ဆင်ထားပါတယ်။ ဘာကြောင့်လဲဆိုတော့ အတတ်ပညာ၊ နည်းပညာဆိုင်ရာ ဥပဒေကို ပြစ်မှုဆိုင်ရာဥပဒေ၊ ရာဇသတ်ကြီးတို့လို အင်မတန်မှကြီးမားတဲ့ ပြစ်ဒဏ်များ သတ်မှတ်ထားခြင်းဟာ ယနေ့နည်းပညာဖွံ့ဖြိုးတိုးတက်တဲ့ ခေတ်ကာလမှာ ဒါပြုပြင် ပြောင်းလဲရေးပြစ်ဒဏ်မဟုတ်တော့ဘူး။ အင်မတန်ကြီးမားပြင်း ထန်တဲ့ပြစ်ဒဏ်တွေ ဖြစ်တဲ့အတွက် ပြင်ဆင်သင့်ကြောင်း ကျွန်တော်ရဲ့ ဥပဒေကြမ်းမှာ တင်ထားပါတယ်။ နောက်တစ်ခုကတော့ ကျွန်တော် ကို ဒါကတော့ ခွင့်ပြုမယ်ဆိုရင် ခွင့်ပြုဖို့ ကျွန်တော် ၇၊ ၈ က ပုဒ်မ ၄၄ ကိုပယ်ဖျက်တာပါ။ ဗဟို အဖွဲ့ရဲ့ ခွင့်ပြုချက်ကိုယူရမယ်ဆိုတဲ့နေရာမှာ နိုင်ငံတော်သမ္မတရဲ့ ကြို တင်ခွင့်ပြုချက်မရဘဲ အရေးယူ ခြင်း သို့တည်းမဟုတ် တရားစွဲဆိုခြင်းမပြုရ။ အမှန်က ပုဒ်မ ၄၄ ကို ပယ်ဖျက်ပြီးတော့ ဒီအပိုဒ်ကို အစားထိုးဖို့ပဲ သို့သော် အကြောင်းကြောင်းကြောင့် ဒီမှာ ၇၊ ၈ ကိုပါ ရေးသားချက်နှင့် ပတ်သက်ပြီးတော့ ဒါကျွန်တော်မှားယွင်း သွားတဲ့အတွက်ပေါ့။ ဒါကိုတော့ ၄၄ ပယ်ဖျက်ပြီးတော့ ဒီပုဒ်မကို ၄၄ မှာ အစားထိုးခွင့်ပြုမယ်ဆို ရင်လည်း ပြုဖို့ပေါ့လေ။ ဒါလက်ခံတယ်ဆိုရင်ပေါ့။ အဲဒီတော့ ဒါကတော့ ဘာကြောင့်ပြင်ဆင်သင့်တယ် ဆိုတဲ့အချက်ပေါ့။ ဘာကြောင့် လက်ခံဆွေးနွေးသင့်တယ်ဆိုတဲ့အချက် ကတော့ ကျွန်တော်ဒီဥပဒေကြမ်း ကိုဖျက်သိမ်းဖို့တင်တဲ့အခါမှာ သတင်းအချက်အလက်နှင့်နည်းပညာ ဒုတိယဝန်ကြီး ဦးသောင်းတင်ကပင် လွှတ်တော်ကို တင်ပြထားတာရှိပါတယ်။ အဲ့ဒါက ဘာလဲဆိုတော့ ခေတ်စနစ်နှင့် ပိုမိုလျော်ညီပြီး နိုင်ငံတကာနှင့် ရင်ပေါင်တန်းဆောင်ရွက်နိုင်သည့် Commerce ဖွံ့ဖြိုးတိုးတက်မှု အထောက်အကူဖြစ်သည့် ထူးချွန်ထက်မြတ်သော မြန်မာ IT လူငယ်များ၏ တီထွင်မှု စွမ်းအားကိုထုတ်ဖော်နိုင်ရန် အားပေးသည့် ဥပဒေအသစ်တစ်ရပ် ရေးဆွဲသင့်ကြောင်းဆိုပြီးတော့ လွှတ်တော်ကိုတင်ပြပြီးတော့ ဒီဥပဒေသစ်မဆွဲမီ ကာလမှာ ဒုတိယဝန်ကြီးကနေ အဆိုပါ Commerce ဥပဒေသစ်မပေါ်ပေါက်မီကာလအတွင်း အီလက်ထရောနစ်ဆက်သွယ်ရေးဥပဒေတွင်ပါသည့် အခု ကျွန်တော်တင်ပြထားတဲ့ အခန်း(၁၂) ပြစ်မှုနှင့်ပြစ်ဒဏ်များအပိုင်းတွင် ပါဝင်သည့်ပြဌာန်းချက်များကို လိုအပ်ပါက ခေတ်နှင့်လျော်ညီစွာ ပြင်ဆင်ရေးဆွဲခြင်းပြုလုပ်သင့်ပြီဆိုပြီးတော့ ဒုတိယဝန်ကြီးကလည်း အဲဒီလိုပြီးမှ နောက်ဥပဒေသစ်ပေါ်ရင်သာ ဒီဥပဒေကို ရုပ်သိမ်းပြု လုပ်သင့်ကြောင်း ပြည်သူ့ လွှတ်တော်မှာ တင်ပြခဲ့ပြီးဖြစ်ပါတယ်။ ဒါ့ကြောင့် ဒုတိယဝန်ကြီးရဲ့ သဘောထားကို ပြင်ဆင် သင့်ကြောင်း ဖော်ပြထားပြီးဖြစ်တဲ့အတွက် ကျွန်တော်ဥပဒေကြမ်းကို လွှတ်တော်က ကျန်တဲ့လွှတ်တော် ကိုယ်စားလှယ်တွေပါ ဆွေးနွေးတင်ပြနိုင်ဖို့အတွက် ကျယ်ကျယ်ပြန့်ပြန့် ကြားနာနိုင်ဖို့အတွက် ဒီအဆင့်မှာတော့ ကျွန်တော် ဥပဒေကြမ်းကို လက်ခံပေးဖို့ ဥက္ကဋ္ဌကြီးမှတစ်ဆင့် ပြည်သူ့လွှတ်တော်ကို လေးလေးစားစားတင်ပြအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">တင်သွင်းတဲ့ဥပဒေကြမ်းနှင့်ပတ်သက်ပြီး ဆက်လက်ဆွေးနွေးဖို့ လွှတ်တော် ကိုယ်စားလှယ်တစ်ဦးအား ထောက်ခံဆွေးနွေးဖို့ ဖိတ်ခေါ်ပါတယ်။</speech>
<speech><mp id="419">ဦးဝင်းဆွေ(ညောင်ရွှေမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ် မှ ဦးသိန်းညွန့်တင်သွင်းတဲ့ အီလက်ထရောနစ်ဆက်သွယ်ဆောင်ရွက်ရေး ဥပဒေ (နိုင်ငံတော် အေးချမ်း သာယာရေးနှင့်ဖွံ့ဖြိုးရေးကောင်စီအမှတ် ၅/၂၀၀၄) ကို ပြင်ဆင်သည့်ဥပဒေကြမ်းအဆိုဟာ လက်ခံ ဆွေးနွေးရန် တကယ်လိုအပ်နေတာဖြစ်တဲ့အတွက် ရှမ်းပြည်နယ်တောင်ပိုင်း၊ အင်းလေးဒေသ ညောင်ရွှေ မဲဆန္ဒနယ်မှ ကျွန်တော် ဦးဝင်းဆွေက လေးလေးနက်နက်ထောက်ခံပါကြောင်းလေးစားစွာ တင်ပြအပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech type="speaker">တင်သွင်းတဲ့ ဥပဒေကြမ်းနဲ့ပတ်သက်ပြီး ဆက်သွယ်ရေးနှင့်သတင်း အချက် အလက်နည်းပညာဝန်ကြီးဌာနရဲ့ သဘောထားသိလိုပါတယ်</speech>
<speech><agency id="95">ဦးသောင်းတင်(ဒုတိယဝန်ကြီး၊ ဆက်သွယ်ရေးနှင့် သတင်းအချက်အလက်နည်းပညာဝန်ကြီး ဌာန)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ် ကြီးများအားလုံး မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ ဆက်သွယ် ရေးနှင့် သတင်းအချက်အလက် နည်းပညာဝန်ကြီးဌာန ဒုတိယဝန်ကြီး ဦးသောင်းတင် ဖြစ်ပါတယ်။ သင်္ဃန်းကျွန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းညွန့်၏ အဆိုမှာ ဇန်နဝါရီလ ၂၉ ရက်၊ ၂၀၁၃ ခုနှစ်မှာ ပြည်သ���့လွှတ်တော်မှာတင်သွင်းခဲ့တဲ့ အီလက်ထရောနစ်ဆက်သွယ်ဆောင်ရွက် ရေးဥပဒေအား ရုပ်သိမ်းပေးရန်တင်ပြချက်ရဲ့ နောက်ဆက်တွဲအဆိုဖြစ်ပါတယ်ခင်ဗျား။ ဇန်နဝါရီလ တွင်ပယ်ဖျက်ရန် တင်သွင်းချက်နှင့်စပ်လျဉ်းပြီးတော့ e-commerce ဥပဒေအသစ်ရေးဆွဲသင့်ကြောင်း၊ ပြစ်မှု၊ ပြစ်ဒဏ်အပိုင်းပြဋ္ဌာန်းချက်များကို ခေတ်နှင့်လျော်ညီစွာ ပြင်ဆင်ခြင်းကိုသာ ဦးစွာ ပြုလုပ်သင့်ကြောင်း ဆွေးနွေးခဲ့ကြပြီး လွှတ်တော်မှ ကူညီဆောင်ရွက်သွားမည်ဖြစ်ကြောင်း ညွှန်ကြားခဲ့ ပါတယ်ခင်ဗျား။ လွှတ်တော်ရဲ့ ညွှန်ကြားချက်နဲ့အညီ ဥပဒေအသစ်ရေးဆွဲရန်အတွက် ဝန်ကြီးဌာနမှ သက်ဆိုင်ရာဝန်ကြီးဌာနပညာရှင်များ၊ တိုင်းရင်းသား လုပ်ငန်းရှင်များ၊ IT ပညာရှင်များ၊ နိုင်ငံတကာမှ ဥပဒေနှင့် IT ပညာရှင်များအပါအဝင် ကော်မတီဖွဲ့ပြီး ဆောင်ရွက် လျက်ရှိပါတယ်ခင်ဗျား။ ယခု လွှတ်တော်ကိုယ်စားလှယ်ကြီး ဦးသိန်းညွှန့်ရဲ့ ပြင်ဆင်ချက်အဆိုမှာ လွှတ်တော်ရဲ့ ဇန်နဝါရီလက ညွှန်ကြားချက်များကို ဆက်လက်အကောင်အထည် ဖော်ခြင်းဖြစ်တဲ့အတွက် ပြီးတော့ Freedon and Expresion ကို ကျွန်တော်တို့ ရရှိအောင်တင်ပြခြင်း ဖြစ်တဲ့အတွက်ကြောင့် သင့်လျော်ကြောင်းတွေ့ရှိ ရပါတယ်ခင်ဗျား။ ပြင်ဆင်သည့်အဆိုအား ဥပဒေကြမ်းကော်မတီတွင် ဆွေးနွေးရာမှာ အောက်ပါ အချက် ၃ ချက်ကို ထည့်သွင်းစဉ်းစားသင့်ပါကြောင်း ဆက်လက်တင်ပြအပ်ပါတယ်ခင်ဗျား။ နံပါတ် (၁) အနေနဲ့ မကြာမီမှာ ပြည်ထောင်စုလွှတ်တော်မှာ ပြဋ္ဌာန်းမည့် ဆက်သွယ်ရေးဥပဒေပါအချက်များနှင့် မဆန့်ကျင်ဘဲ လိုက်လျောညီထွေရှိဖို့ ကောင်းပါတယ်ခင်ဗျား။ နံပါတ် (၂)အနေနဲ့ တရားစွဲဆိုသည့် အဖွဲ့အစည်းများအပါအဝင် သက်ဆိုင်ရာဝန်ကြီးဌာနနှင့် ဥပဒေပညာရှင်များအားလည်း ဥပဒေကြမ်းကော်မတီမှ အဆိုဆွေးနွေးတဲ့အချိန်မှာ ဖိတ်ခေါ်ဆွေးနွေးသင့်ကြောင်းဖြင့် တင်ပြအပ်ပါတယ်ခင်ဗျား။ နံပါတ် (၃) အနေနဲ့ ကိုယ်စားလှယ်ကြီး ဦးသိန်းညွန့်တင်ပြထားတဲ့ ထပ်မံဖြည့်စွက်ရန် အကြံပြုချက်မှာ နိုင်ငံတော်သမ္မတ၏ ကြိုတင်ခွင့်ပြုချက်ဆိုသည့်ကိစ္စရပ်မှာ ယခုဥပဒေနှင့်ဆက်နွယ်တဲ့ကိစ္စများမှာ နည်းပညာနှင့် ဆက်စပ်နေတဲ့ ကိစ္စများဖြစ်သဖြင့် ဆက်သွယ်ရေးနှင့်သတင်းအချက်အလက် နည်းပညာဝန်ကြီးဌာန၏ သဘောထားမှတ်ချက်ကို ကြိုတင်တောင်းခံခြင်းဆိုပြီးတော့ ပြင်ဆင်စဉ်းစား သင့်ပါကြောင်း တင်ပြအပ်ပါတယ်ခင်ဗျား။ ယခုတင်သွင်းတဲ့ ပြင်ဆင်ချက်အဆိုအား ဥပဒေကြမ်းကော်မတီသို့ လွှဲအပ်ပြီး လက်ခံဆွေးနွေးရန် လွှတ်တော်ကိုယ်စားလှယ်ကြီး ဦးသိန်းညွန့်၏ အဆိုအား ကန့်ကွက်ရန် မရှိပါကြောင်း တင်ပြအပ်ပါတယ်ခင်ဗျား။ (ဩဘာသံများ)</speech>
<speech type="speaker">တင်ပြဆွေးနွေးတဲ့ အချက်များကြောင့် အီလက်ထရောနစ် ဆက်သွယ် ဆောင်ရွက်ရေးဥပဒေ (နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီ ဥပဒေအမှတ် ၅/၂၀၀၄)ကို ပြင်ဆင်သည့်ဥပဒေကြမ်းနှင့်စပ်လျဉ်းပြီး လက်ခံဆွေးနွေးရန် လွှတ်တော်ကသဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် အီလက်ထရောနစ် ဆက်သွယ်ဆောင်ရွက် ရေးဥပဒေ (နိုင်ငံတော်အေးချမ်းသာယာရေးနှင့် ဖွံ့ဖြိုးရေး ကောင်စီဥပဒေအမှတ် ၅/၂၀၀၄ ကို ပြင်ဆင်သည့်ဥပဒေကြမ်းကို လက်ခံဆွေးနွေးရန် အတည်ပြု ကြောင်းနဲ့ ပြည်သူ့လွှတ်တော်ဥပဒေကြမ်းကော်မတီနဲ့ သက်ဆိုင်ရာကော်မတီသို့ လွှဲအပ် မည်ဖြစ် ကြောင်း ကြေညာပါတယ်။ (ဩဘာသံများ)</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၃)ရက်မြောက်နေ့ရပ်နားကြောင်းနှင့် အစည်းအဝေး(၂၄)ရက်မြောက်နေ့ ကျင်းပမည့်နေ့ရက်နှင့် အချိန်ကိုကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် သတ္တမ ပုံမှန်အစည်းအဝေး (၂၄) ရက်မြောက်နေ့ကိုရပ်နားပါ့မယ်။ ပထမအကြိမ်ပြည်သူ့လွှတ်တော် သတ္တမပုံမှန်အစည်းအဝေး (၂၅) ရက်မြောက်နေ့ကို ၂၃-၈-၂၀၁၃ ရက်နေ့ ၁၀းဝဝ နာရီ အချိန်တွင် ဆက်လက်ကျင်းပမည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးပြန်လည်ထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၄) ရက်မြောက်နေ့ကို ၁၂:၃၀ နာရီအချိန်တွင်ရပ်နားပါသည်။</p>
</postface>
</transcript>
</doc>
