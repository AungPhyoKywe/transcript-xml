<doc>
<docinfo>
<docno>01-10-31.xml</docno>
<pdf>01-10-31.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့မှတ်တမ်း</title>
<date value='18-07-2014'>၁၃၇၆ ခုနှစ်၊ ဝါဆိုလပြည့်ကျော် ရ ရက် (၂၀၁၄ ခုနှစ်၊ ဇူလိုင်လ ၁၈ ရက်) (သောကြာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့ကို နံနက် ၁၀းဝဝ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည် တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၂ ဦးရှိတဲ့အနက် ၃၂၉ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၇၇.၉၆ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech>ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ။ ။လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ယနေ့ ၁၈-၇-၂၀၁၄ ရက်နေ့မှာ ကျင်းပပြုလုပ်တဲ့ ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့ အစည်းအဝေးသို့ ခွင့်ပန်တဲ့ လွှတ်တော်ကိုယ်စားလှယ်များစာရင်းကို ကျွန်တော် ပြည်သူ့ လွှတ်တော် လွှတ်တော်အခွင့်အရေး ကော်မတီအတွင်းရေးမှူးက တင်ပြခွင့်ပြုပါရန် ပန်ကြားအပ်ပါတယ်။ ယနေ့ ခွင့်ပန်ကြားသူများမှာ(၁) ပခုက္ကူ မဲဆန္ဒနယ်မှ ဦးပိုက်ကို ခွင့် ၁ ရက်၊ (၂) ကျောက်ဆည်မဲဆန္ဒနယ်မှ ဦးသောင်း ခွင့် ၁ ရက်၊ (၃) တောင်သာမဲဆန္ဒနယ်မှ ဦးအောင်သောင်း ခွင့် ၁ ရက်၊ (၄) ပုသိမ်ကြီးမဲဆန္ဒနယ်မှ ဦးအောင်သန့် ခွင့် ၁ ရက်၊ (၅) မလှိုင်မဲဆန္ဒနယ်မှ ဦးအေးမောက် ခွင့် ၁ ရက်၊ (၆) မြင်းခြံမဲဆန္ဒနယ်မှ ဦးဝင်းမြင့် ခွင့် ၁ ရက်၊ (၇) လယ်ဝေးမဲဆန္ဒနယ်မှ ဦးဌေးဝင်း ခွင့် ၁ ရက်၊ (၈) ကျောက်ဖြူမဲဆန္ဒနယ်မှ ဦးဘရှိန် ခွင့် ၁ ရက်၊ (၉) ဒဂုံမြို့သစ်(အရှေ့ပိုင်း)မဲဆန္ဒနယ်မှ ဦးမြင့်သူ ခွင့် ၁ ရက်၊ (၁၀) တိုက်ကြီးမဲဆန္ဒနယ်မှ ဦးဟန်စိန် ခွင့် ၁ ရက်၊ (၁၁) ရွှေပြည်သာမဲဆန္ဒနယ်မှ ဦးတင်မောင်ဦး ခွင့် ၁ ရက်၊ (၁၂) ပုဇွန်တောင်မဲဆန္ဒနယ်မှ ဦးအောင်ဇင် ခွင့် ၁ ရက်၊ (၁၃) ရန်ကင်းမဲဆန္ဒနယ်မှ ဦးသာဝင်း ခွင့် ၁ ရက်၊ (၁၄) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၁၅) လှိုင်မဲဆန္ဒနယ်မှ ဒေါက်တာဝင်းမြင့် ခွင့် ၁ ရက်၊ (၁၆) ဖျာပုံမဲဆန္ဒနယ်မှ ဦးစိုးနိုင် ခွင့် ၁ ရက်၊ (၁၇) စစ်ကိုင်းမဲဆန္ဒနယ်မှ ဦးခင်မောင်သိန်း ခွင့် ၁ ရက်၊ (၁၈) ပျော်ဘွယ်မဲဆန္ဒနယ်မှ ဦးမြင့်စိုး ခွင့် ၁ ရက်၊ (၁၉) ကျောက်တံခါးမဲဆန္ဒနယ်မှ ဒေါက်တာခင်မောင်ဆွေ ခွင့် ၁ ရက်၊ (၂၀) ငပုတောမဲဆန္ဒနယ်မှ ဒေါ်ခင်သန်းမြင့် ခွင့် ၁ ရက်၊ (၂၁) ဒေးဒရဲမဲဆန္ဒနယ်မှ ဦးတင်ဝင်း ခွင့် ၁ ရက်၊ (၂၂) မော်လမြိုင်ကျွန်းမဲဆန္ဒနယ်မှ ဦးကိုကိုလွင် ခွင့် ၁ ရက်၊ (၂၃) သထုံမဲဆန္ဒနယ်မှ ဦးစောဘသိန်း ခွင့် ၁ ရက်၊ (၂၄) ရွှေတောင်မဲဆန္ဒနယ်မှ ဒေါက်တာဒေါ်အေးမြင့် ခွင့် ၁ ရက်၊ (၂၅) စလင်းမဲဆန္ဒနယ်မှ ဦးခင်မောင်လွင် ခွင့် ၁ ရက်၊ (၂၆) ကလေးမဲဆန္ဒနယ်မှ ဦးတင်လှိုင် ခွင့် ၁ ရက်၊ (၂၇) ရွှေဘိုမဲဆန္ဒနယ်မှ ဒေါက်တာအောင်သန်း ခွင့် ၁ ရက်၊ (၂၈) ပုဏ္ဏားကျွန်းမဲဆန္ဒနယ်မှ ဦးထွန်းအောင်ကျော် ခွင့် ၁ ရက်၊ (၂၉) မြေပုံမဲဆန္ဒနယ်မှ ဦးဖေသန်း ခွင့် ၁ ရက်၊ (၃၀) ပြင်ဦးလွင်မဲဆန္ဒနယ်မှ ဦးကျော်သီဟ ခွင့် ၁ ရက်၊ (၃၁) ဖလမ်းမဲဆန္ဒနယ်မှ ဦးခွန်လိန်း ခွင့် ၁ ရက်၊ (၃၂) မြန်အောင်မဲဆန္ဒနယ်မှ ဦးကျော်မြင့် ခွင့် ၁ ရက်၊ (၃၃) မိုးနဲမဲဆန္ဒနယ်မှ ဦးစိုင်းကျော်မြင့် ခွင့် ၁ ရက်၊ (၃၄) လင်းခေးမဲဆန္ဒနယ်မှ ဦးစိုင်းလှကျော် ခွင့် ၁ ရက်၊ (၃၅) မိုင်းပန်မဲဆန္ဒနယ်မှ ဦးထွန်းမြင့်ဦး ခွင့် ၁ ရက်၊ (၃၆) မိုင်းယောင်းမဲဆန္ဒနယ်မှ ဦးစိုင်းစောတင် ခွင့် ၁ ရက်၊ (၃၇) ကျေးသီးမဲဆန္ဒနယ်မှ ဦးစိုင်းအွမ်ဆိုင်ပိုင်း ခွင့် ၁ ရက်နှင့် (၃၈) တပ်မတော်သားကိုယ်စားလှယ် ဗိုလ်မှူးကြီးမြင့်ဟန် ခွင့် ၁ ရက်တို့ဖြစ်ပါတယ်။ ခွင့်ပန်ကြားသူများအား ခွင့်ပြု ပေးပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၂ ဦး၊ ယခင်ကခွင့်ပန်ကြား၍ ခွင့်ပြု ထားသူ ၅၅ ဦး၊ ယနေ့ ခွင့်ပြု ထားသူ ၃၈ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၉၃ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<title>ချီးမြှင့်ငွေ၊ စရိတ်နှင့်အဆောင်အယောင်များဆိုင်ရာ ဥပဒေကို ပြင်ဆင်သည့်ဥပဒေကြမ်းများဥပဒေပြု ရန်ကိစ္စနှင့်စပ်လျဉ်း၍ သဝဏ်လွှာပေးပို့ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့်ဥပဒေကြမ်းများ ဥပဒေပြုရန်ကိစ္စနှင့် ပတ်သက်ပြီးတော့ ၂၀၁၄ ခုနှစ်၊ ဇူလိုင်လ ၁၄ ရက် နေ့စွဲနှင့် လွှတ်တော်ဥက္ကဋ္ဌထံရောက်ရှိလာပါတယ်</speech>
<speech type="speaker">ည်ထောင်စုသမ္မတမြန်မာနိုင်ငံတော် နိုင်ငံတော်သမ္မတရုံးစာအမှတ်၊ ၁၀၈ (၁) / ၈ / သမ္မတရုံး ရက် စွဲ၊ ၂၀၁၄ ခုနှစ်၊ ဇူလိုင်လ ၁၄ ရက် ဥက္ကဋ္ဌ ြည်သူ့လွှတ်တော် အကြောင်းအရာ။ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေများကို ပြင်ဆင်သည့်ဥပဒေကြမ်းများအား ဥပဒေပြု ရန်ကိစ္စ ရည် ညွှန်း ချက် ။ နိုင်ငံတော်သမ္မတထံသို့ ပြည်သူ့လွှတ်တော်ဥက္ကဋ္ဌက ၄-၇-၂၀၁၄ ရက်စွဲပါစာအမှတ်၊ ၀၅/ပသ(စဝ)၂/၂၀၁၄-၁ ဖြင့်ပေးပို့သည့် သဝဏ်လွှာ ၁။ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာ ဥပဒေကို ပြင်ဆင်သည့်ဥပဒေကြမ်း ၂ ခု နှင့်စပ်လျဉ်း၍ အမျိုးသားလွှတ်တော်က ပြင်ဆင်ပြီး ပြည်သူ့လွှတ်တော်သို့ ဆက်လက်ပေးပို့ လာကြောင်း၊ လစဉ်ချီးမြှင့်ငွေအား တိုးမြှင့်ရန် တင်သွင်းလာခင်းအပေါ် ပြည်သူ့ဘဏ္ဍာငွေဖြစ်သည့် အတွက် နိုင်ငံတော်နှင့် ပြည်သူတို့၏ သဘောထားအမြင်များကိုလည်း ကျယ်ကျယ်ပြန့်ပြန့် ဆွေးနွေး ဆုံးဖြတ်ရန်လိုကြောင်း၊ လွှတ်တော်တွင် မဲခွဲဆုံးဖြတ်ခွင့်ရှိ/မရှိ၊ ထိုသို့ ဆုံးဖြတ်ခြင်းသည် ဥပဒေ၏ လုပ်ထုံးလုပ်နည်းတို့နှင့်ညီ/မညီ သုံးသပ်ရန်ရှိလာကြောင်း၊ ထို့ကြောင့် ဥပဒေရေးရာနှင့် အထူးကိစ္စရပ် များလေ့လာဆန်းစစ်သုံးသပ်ရေးကော်မရှင်၊ ဥပဒေကြမ်းကော်မတီ၊ ပြည်သူ့ငွေစာရင်းကော်မတီ၊ လွှတ်တော်အခွင့်အရေးကော်မတီ၊ ဘဏ်များနှင့်ငွေကြေးဆိုင်ရာ ဖွံ့ဖြိုးတိုးတက်ရေးကော်မတီ၊ စီမံကိန်းများနှင့် ဘဏ္ဍာရေးဖွံ့ဖြိုးတိုးတက်မှုကော်မတီတို့နှင့် ပြည်ထောင်စုအစိုးရ တာဝန်ရှိအဖွဲ့ အစည်းများမှ ဆွေးနွေးညှိနှိုင်းပြီး လွှတ်တော်သို့ တင်ပြဆောင်ရွက်ရမည်ဟု ယူဆပါသဖြင့် အစိုးရ အနေဖြင့် ပါဝင်ဆောင်ရွက်ပေးပါရန် ဖော်ပြ၍ ရည်ညွှန်းပါသဝဏ်လွှာအား ပေးပို့လာပါသည်။ ဒီရည်ညွှန်းချက်ကတော့ ကျွန်တော် ရေးသားတဲ့ တင်ပြလွှာဖြစ်ပါတယ်။ ၂။ ဘဏ္ဍာရေးဝန်ကြီးဌာနသည် ဖွဲ့စည်းပုံအခြေခံဥပဒေပုဒ်မ ၁၀၀၊ ပုဒ်မခွဲ(က)နှင့်အညီ နိုင်ငံတော် အေးချမ်းသာယာရေးနှင့်ဖွံ့ဖြိုးရေးကောင်စီလက်ထက်က ပြဋ္ဌာန်းခဲ့သည့် ဥပဒေအမှတ် ၂/၂၀၁၁၊ ၃/၂၀၁၁၊ ၄/၂၀၁၁၊ ၅/၂၀၁၁၊ ၆/၂၀၁၁ တို့အရ ခံစားခွင့်ပြု သည့် ဝင်ငွေအရပ်ရပ်အပေါ် ဝင်ငွေခွန်ကောက်ခြင်းမှ ကင်းလွတ်ခွင့်ပေးထားခြင်းကို ပယ်ဖျက်ရန် အောက်ဖော်ပြပါ တည်ဆဲဥပဒေ ပြဋ္ဌာန်းချက်များအရ ပြင်ဆင်ချက်ဥပဒေကြမ်းရေးဆွဲ၍ လွှတ်တော်သို့ နည်းလမ်းတကျတင်သွင်းခဲ့ပါ သည်(က) ဖွဲ့စည်းပုံအခြေခံဥပဒေပုဒ်မ ၃၈၉ တွင် နိုင်ငံသားတိုင်းသည် ဥပဒေအရ ပေးဆောင်ရမည့်အခွန်အကောက်များကို ပေးဆောင်ရန်တာဝန်ရှိသည်။ ဟု ပြဋ္ဌာန်းချက်။ (ခ) ဝင်ငွေခွန်ဥပဒေ(၁၉၇၄ ခုနှစ်) ပုဒ်မ ၁၅ တွင် မည်သူမဆို နှစ်တစ်နှစ်အတွင်း အခွန်စည်းကြပ်ထိုက်သော စုစုပေါင်းဝင်ငွေရရှိလျှင် ထိုသို့ဝင်ငွေရရှိချိန်၌ ဝင်ငွေခွန်ပေးဆောင်ရန် တာဝန်ရှိစေရမည်။ ဟုပြဋ္ဌာန်းချက်။ (ဂ) ၂၀၁၄ ခုနှစ်၊ ပြည်ထောင်စု၏ အခွန်အကောက်ဥပဒေပုဒ်မ ၃၆ တွင် အောက်ဖော်ပြပါဝင်ငွေတစ်ရပ်ရပ် သို့မဟုတ် ဝင်ငွေအမျိုးအစား တစ်ရပ်ရပ်အပေါ် ဝင်ငွေခွန် ကင်းလွတ်ခွင့်ပြု သည်(ဂ) နိုင်ငံတော်မှ ချီးမြှင့်သော ဘွဲ့ထူး ဂုဏ်ထူးတံဆိပ်များနှင့်အတူ ရရှိသည့် ချီးမြှင့်ငွေ(ဃ) XXXXXX။ ဟု ပြဋ္ဌာန်းချက် ဟုဖော်ပြထားပါတယ်။ ၃။ အဆိုပါဥပဒေကြမ်းအား အမျိုးသားလွှတ်တော်တွင် ၄-၁၁-၂၀၁၃ ရက်၌ စတင်ဆွေးနွေးပြီး အောက်ပါအတိုင်း အတည်ပြု ဆုံးဖြတ်၍ ပြည်သူ့လွှတ်တော်သို့ ၃၀-၅-၂၀၁၄ ရက်တွင် ပေးပို့ခဲ့ပါ(က) ပြည်ထောင်စုအဆင့်ပုဂ္ဂိုလ်များ၏ ချီးမြှင့်ငွေ၊ စရိတ်နှင့် အဆောင်အယောင်များဆိုင်ရာဥပဒေကို ပြင်ဆင်သည့်ဥပဒေကြမ်းတွင် ပြည်ထောင်စုအဆင့်ပုဂ္ဂိုလ်များအား ချီးမြှင့်ငွေ အပေါ် ဝင်ငွေခွန်ကောက်ခံရန်နှင့် စရိတ်အပေါ် ဝင်ငွေခွန်ကောက်ခံခြင်းမှ ကင်းလွတ်စေရန်။ (ခ) ပြည်သူ့လွှတ်တော်၊ အမျိုးသားလွှတ်တော်၊ တိုင်းဒေသကြီး သို့မဟုတ် ပြည်နယ်လွှတ်တော်ကိုယ်စားလှယ်များနှင့် ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင် အုပ်ချုပ်ခွင့်ရဒေသဦးစီးအဖွဲ့ဝင်များ၏ ချီးမြှင့်ငွေနှင့် စရိတ်များဆိုင်ရာဥပဒေကို ပြင်ဆင်သည့်ဥပဒေကြမ်းတွင် အထက်ပါပုဂ္ဂိုလ်များအား ချီးမြှင့်ငွေအပေါ် ဝင်ငွေခွန်ကောက်ခံရန်နှင့် စရိတ်အပေါ် ဝင်ငွေခွန်ကောက်ခံခြင်းမှ ကင်းလွတ်စေရန်။ ၄။ ဘဏ္ဍာရေးဝန်ကြီးဌာနမှ တင်သွင်းသော ယင်းဥပဒေကြမ်းနှစ်ရပ်အပေါ် အမျိုးသားလွှတ်တော် ကပြင်ဆင်ချက်ဖြင့် အတည်ပြုခဲ့ပြီး၊ ယင်းတို့ကို ပြည်သူ့လွှတ်တော်တွင် ဆွေးနွေးရာ ချီးမြှင့်ငွေအပေါ် ဝင်ငွေခွန်မကောက်ခံဘဲ စရိတ်အပေါ်တွင်သာ ဝင်ငွေခွန်ကောက်ခံရန် တင်သွင်းဆွေးနွေးကြပါသည်။ ထို့ပြင် မူလဥပဒေကြမ်းတွင် မပါရှိသော လွှတ်တော်ကိုယ်စားလှယ်များနှင့် ကိုယ်ပိုင်အုပ်ချုပ်ခွင့် ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ဝင်များအား လစဉ်ချီးမြှင့်ငွေများကို လက်ရှိ ပမာဏ၏ ၅ ဆသို့ တိုးမြှင့်ပေးရေးအတွက် လွှတ်တော်ကိုယ်စားလှယ်တစ်ဦးက အဆိုတင်သွင်းပြီး ယင်းအဆိုအပေါ် ဥပဒေပြဋ္ဌာန်းနိုင်ရေး မဲခွဲဆုံးဖြတ်ရန်ဖြစ်သည့်အခြေအနေသို့ ရောက်ရှိဆောင်ရွက် ခဲ့သည်ကို တွေ့ရှိရပါသည်။ ၅။ အဆိုပါကိစ္စနှင့်စပ်လျဉ်းသည့် ဖွဲ့စည်းပုံအခြေခံဥပဒေပြဋ္ဌာန်းချက်နှင့် နည်းဥပဒေပြဋ္ဌာန်းချက် များကို အောက်ပါအတိုင်းဖော်ပြပါသည်(က) ဖွဲ့စည်းပုံအခြေခံဥပဒေပုဒ်မ ၁၀၀၊ ပုဒ်မခွဲ(ခ)တွင် ဥပဒေကြမ်းတင်သွင်းခြင်းနှင့် စပ်လျဉ်း၍ ပြည်ထောင်စုအစိုးရအဖွဲ့ကသာ တင်သွင်းခွင့်ရှိသော နိုင်ငံတော်၏ အမျိုးသားစီမံကိန်း၊ နှစ်စဉ်အရအသုံးခန့်မှန်းခြေငွေစာရင်းနှင့် အခွန်အကောက်ဆိုင်ရာ ဥပဒေကြမ်းကို သတ်မှတ်ထားသည့် နည်းလမ်းများနှင့်အညီ ပြည်ထောင်စုလွှတ်တော်၌ ွေးနွေးဆုံးဖြတ်ရမည်။ ဟု ပြဋ္ဌာန်းထားပါသည်။ (ခ) ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၅၈၊ နည်းဥပဒေခွဲ(ဂ)တွင် အဆို နှင့်သက်ဆိုင်သည့် ကန့်သတ်ချက်များနှင့်စပ်လျဉ်း၍ အဆိုတစ်ရပ်ကို ဆွေးနွေးရာတွင်ပြောဆိုချက်သည် လွှတ်တော်တွင် ဆွေးနွေးဆဲအဆိုနှင့်သာ အတိအကျသက်ဆိုင်စေရမည်။ ဟူ၍ ကိုက်ညီရမည့်စည်းကမ်းချက်အား ပြဋ္ဌာန်းထားပါသည်။ (ဂ) ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၅၉ တွင် အဆိုများ တင်သွင်းခွင့်မပြုခြင်းနှင့်စပ်လျဉ်း၍ ဥက္ကဋ္ဌသည် အဆိုတစ်ရပ်ရပ်ကို လက်ခံခွင့်ပြုရန် သင့်/မသင့် စဉ်းစားရာ၌ ဤနည်းဥပဒေနှင့် ညီညွတ်ခြင်းမရှိလျှင် အဆိုတစ်ခုလုံးကိုသော်လည်းကောင်း၊ အဆို၏ အစိတ်အပိုင်းကိုသော်လည်းကောင်း ခွင့်မပြုရ။ ထို့အပြင် အဆို မေးမြန်းပိုင်ခွင့်ကို အလွဲသုံးစားပြု သည်ဟုသော်လည်းကောင်း၊ ဖွဲ့စည်းပုံအခြေခံဥပဒေ ါပြဌာန်းချက်များကိုဖြစ်စေ၊ လွှတ်တော်၏ အစဉ်အလာများ၊ ထုံတမ်းများကိုဖြစ်စေ ောက်ဖျက်သည်ဟုသော်လည်းကောင်း၊ လွှတ်တော်၏လုပ်ငန်းကို တိုက်ရိုက်ဖြစ်စေ၊ သွယ်ဝိုက်၍ဖြစ်စေ ထိပါးစေသည်ဟုသော်လည်းကောင်း ယူဆလျှင် အဆို သို့မဟုတ်အဆို၏အစိတ်အပိုင်းကို ခွင့်မပြုရ။ဟု ပြဋ္ဌာန်းပါရှိပါသည်။ (ဃ) ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၉၊ နည်းဥပဒေခွဲ(ဂ)တွင် ဥပဒေ ြမ်းကို ဆွေးနွေးခြင်းနှင့်စပ်လျဉ်း၍ ဥပဒေကြမ်းကို အတည်ပြုရန် သို့မဟုတ် ပြင်ဆင်ထားသည့်ဥပဒေကြမ်းကို အတည်ပြုရန် အဆိုကို ဆွေးနွေးနေစဉ် ဥပဒေကြမ်း ကိုပြင်ဆင်လိုက်သည့်အတွက် လိုအပ်သော အခြားပြင်ဆင်ချက်များ သို့မဟုတ် အသုံး အနှုန်းဆီလျော်ညီညွတ်စေရန် ပြင်ဆင်သောအချက်များမှအပ အခြားပြင်ဆင်ချက်များကိုတင်သွင်းခြင်းမပြုရ။ ဟုပြဋ္ဌာန်းထားပါသည်။ (င) ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းပဒေ ၁၆၀ တွင် “အဆို သို့မဟုတ် အဆို၏အစိတ်အပိုင်းကို ဥက္ကဋ္ဌက ခွင့်မပြုလျှင် ယင်းသို့ ခွင့်မပြု သည့် ဥက္ကဋ္ဌ၏ အဆုံးအဖြတ်ကိုဆွေးနွေးခွင့်မရှိစေရ။ ဟု ပြဋ္ဌာန်းထားပါသည်။ ၆။ ပြည်သူ့လွှတ်တော်တွင် ဆွေးနွေးဆောင်ရွက်ဆဲဖြစ်သော ရည်ညွှန်းဥပဒေကြမ်း ၂ ရပ်ကိစ္စနှင့် စပ်လျဉ်း၍ ပြည်သူ့လွှတ်တော်တွင် ဆွေးနွေးခွင့်ရှိ/မရှိ၊ ဆုံးဖြတ်ခွင့်ရှိ/မရှိနှင့် ဥပဒေနှင့်ညီ/မညီ ဟူသော ရည်ညွှန်းသဝဏ်လွှာပါ ဖော်ပြချက်များသည် အထက်စာပိုဒ် ၅ တွင် ဖော်ပြထားသော ဖွဲ့စည်း ပုံအခြေခံဥပဒေပြဌာန်းချက်နှင့် ပြည်သူ့လွှတ်တော်ဆိုင်ရာ နည်းဥပဒေပြဌာန်းချက်များတွင် ပါရှိပြီး ဖြစ်ပါသည်။ ၇။ ထို့ပြင် လွှတ်တော်ကိုယ်စားလှယ်များနှင့် ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင် အုပ်ချုပ်ခွင့်ရဒေသဦးစီးအဖွဲ့ဝင်များအား လစဉ်ချီးမြှင့်ငွေအသီးသီးကို တိုးမြှင့်ပေးရေး စီမံဆောင်ရွက် ပါက နှစ်ပေါင်းများစွာ တာဝန်ထမ်းဆောင်လျက်ရှိသော နိုင်ငံ့ဝန်ထမ်းများ၏ အခွင့်အရေးကိုပါ ထည့်သွင်းစဉ်းစားရန် လိုအပ်လာရာ နိုင်ငံ့ဘဏ္ဍာဆိုင်ရာ ဝင်ငွေထွက်ငွေနှင့် သက်ဆိုင်သဖြင့် ကျယ်ပြန့်စွာသုံးသပ်ရမည့် ကိစ္စရပ်ဖြစ်လာပါသည်။ ၈။ သို့ပါ၍ ရည်ညွှန်းသဝဏ်လွှာပါ မူလဥပဒေကြမ်းတွင် ပါဝင်ခြင်းမရှိသော လွှတ်တော် ကိုယ်စားလှယ်များ၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ ဦးစီးအဖွဲ့ဝင် များအား လစဉ်ချီးမြှင့်ငွေကို တိုးမြှင့်ရေးကိစ္စရပ်ကို လွှတ်တော်တွင်ဖြည့်စွက်ဆွေးနွေးကာ ဥပဒေ ြဋ္ဌာန်းရန် ဆောင်ရွက်ခြင်းနှင့်စပ်လျဉ်း၍ နိုင်ငံတော်သမ္မတနှင့် ပြည်ထောင်စုအစိုးရအဖွဲ့မှ တာဝန် ရှိသူများအနေဖြင့် ဖွဲ့စည်းပုံအခြေခံဥပဒေ၊ တည်ဆဲဥပဒေ၊ နည်းဥပဒေပြဋ္ဌာန်းချက်များနှင့်ညီညွတ်စွာ လိုက်နာဆောင်ရွက်မည်ဖြစ်ပြီး အခြားဆောင်ရွက်ရန်မရှိပါကြောင်းနှင့် လွှတ်တော်အနေဖြင့် သုံးသပ် ဆောင်ရွက်ရန်သာဖြစ်ပါကြောင်းပေးပို့ပါသည်။</speech>
<speech type="speaker">ဆိုပြီးတော့ နိုင်ငံတော်သမ္မတက လက်မှတ်ရေးထိုးပြီး ပေးပို့လာပါတယ်။ ဒါကြောင့် ကျွန်တော်တို့ လွှတ်တော်ကိုယ်စားလှယ်များရဲ့ အခွင့်အရေးများရရှိအောင် ဆောင်ရွက်တဲ့ နေရာမှာလည်း ဥပဒေ၊ နည်းဥပဒေများအတိုင်းသာ ဆောင်ရွက်ရမှာဖြစ်ကြောင်း ထပ်လောင်းတင်ပြ ပါတယ်။ ထိုနည်းတူစွာပဲ ကျွန်တော့်အနေနဲ့ လုပ်ငန်းဆောင်တာများ ဆောင်ရွက်တဲ့အခါမှာ ဥပဒေ နှင့်ညီညွတ်စေဖို့အတွက် မိမိမှန်တယ်လို့ထင်တဲ့၊ ဥပဒေနဲ့ညီညွတ်တယ်ဆိုတဲ့ကိစ္စများကိုသည်ပင်လျှင် ပို၍သေချာအောင် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်များ ကိုတာဝန်ပေးပြီး သူတို့ရဲ့ အကြံပြုချက်များကို ရယူ၍ဆောင်ရွက်လျက်ရှိပါတယ်။ ထိုနည်းတူစွာပဲ လွှတ်တော်ဥက္ကဋ္ဌတစ်ယောက်အနေနဲ့ ဆောင်ရွက်ပြောဆိုတဲ့နေရာမှာ ဥပဒေနဲ့အညီသာ ဆောင်ရွက် ပြောဆိုကြဖို့ အမြဲတမ်းတိုက်တွန်းခဲ့ပါတယ်။ ဥက္ကဋ္ဌရဲ့ အခွင့်အာဏာကို အလွဲသုံးမှုမပြုနိုင်ဖို့နဲ့ လွန်ကဲစွာဆောင်ရွက်နိုင်မှုမရှိအောင်လည်း မိမိကိုယ်ကို အမြဲတမ်းသတိပေးကြပ်မတ်ဆောင်ရွက် လျက်ရှိပါတယ်။ ဒါကြောင့်မို့လို့ အခုကိစ္စနှင့်ပတ်သက်ပြီးတော့ လွှတ်တော်ကိုယ်စားလှယ်များရဲ့ အခွင့်အရေးကို မှန်မှန်ကန်ကန်ရရှိရေးအတွက် ဥပဒေ၊ နည်းဥပဒေများနှင့်အညီ တစ်နည်းအားဖြင့် ပြောရမယ်ဆိုရင် ဖွဲ့စည်းပုံအခြေခံဥပဒေများရဲ့ ပြဋ္ဌာန်းချက်များနှင့်အညီ ကြိုးစားဆောင်ရွက်ပေးသွားပါမယ်။ အဲဒီလိုဆောင်ရွက်တဲ့နေရာမှာ ပိုမိုကောင်းမွန်ခိုင်မာပြည့်စုံအောင် သီးခြားဒီကိစ္စများနှင့်ပတ်သက်ပြီးတော့ ကျွမ်းကျင်၊ ပြီးတဲ့အခါမှာ အတွေ့အကြုံရှိတဲ့ပုဂ္ဂိုလ်များကို စုဖွဲ့ပြီးတော့ လွှတ်တော်ကိုယ်စားလှယ် များရဲ့ အခွင့်အရေးရရှိနိုင်ရေးအပြင် နိုင်ငံ့ဝန်ထမ်းများထိုက်သင့်တဲ့ လစာနှင့်အခွင့်အရေးရရှိရေး များကိုပါ ဆက်လက်ကြိုးပမ်းဆောင်ရွက်သွားမည်ဖြစ်ကြောင်း အသိပေးတင်ပြပါတယ်</speech>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<Q-A>
<title>ရခိုင်ပြည်နယ်တွင် ဆောင်ရွက်လျက်ရှိသော မီးရထားလမ်းဖောက်လုပ်ရေးစီမံကိန်းသည် မည်သည့်နှစ် တွင် ပြီးဆုံးမည်နှင့် လက်ရှိဆောက်လုပ်မှုအခြေအနေကို သိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ဦးစွာ ကျောက်တော်မဲဆန္ဒနယ်မှ ဦးသာစိန် ကိုယ်စား မြောက်ဦးမဲဆန္ဒနယ်မှ ဦးအောင်ထွန်းသာ မေးမြန်းဖို့ ဖြစ်ပါတယ်</speech>
<speech><mp id="358">ဦးအောင်ထွန်းသာ(မြောက်ဦးမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ မြောက်ဦးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ထွန်းသာ ဖြစ်ပါတယ်။ ရခိုင်ပြည်နယ်၊ ကျောက်တော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသာစိန် ကိုယ်စား ရခိုင်ပြည်နယ်တွင် ဆောင်ရွက်လျက်ရှိသော မီးရထားလမ်းဖောက်လုပ်ရေးစီမံကိန်းနှင့် ပတ်သက်ပြီး မေးခွန်းမေးမြန်းသွားမှာဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီး ခင်ဗျား။ ရခိုင်ပြည်နယ်တွင် သဘာဝအနေအထားအားဖြင့် မိုးများခြင်း၊ တောတောင်ထူထပ်ခြင်း၊ မြစ်ချောင်းအင်းအိုင်ပေါများခြင်းများကြောင့် မညီမျှသော မြေမျက်နှာသွင်ပြင်ရှိနေပါတယ်။ ထိုသို့သောအကြောင်းများကြောင့် လမ်းပန်းဆက်သွယ်မှုခက်ခဲခြင်း၊ လုပ်ငန်းအတွက် ပစ္စည်းများပြောင်းရွှေ့ သယ်ယူမှုခက်ခဲခြင်းစသည်များ၌ ရင်ဆိုင်ရပြီး တိုးတက်မှုနှေးကွေးနေပါတယ်။ ထိုအခက်အခဲများ ကြားတွင် ပြည်မနှင့် ယခင်က မရှိသေးခဲ့သော မီးရထားလမ်းဖောက်လုပ်ရန် နိုင်ငံတော်မှ ၂၀၀၉ ခုနှစ် မှစ၍ ကြိုးစားလုပ်ဆောင်ပေးခဲ့ရာ မြေမျက်နှာသွင်ပြင်အနေအထားကြောင့် လုပ်ငန်းများပြီးစီးမှု နှောင့်နှေးနေခဲ့ပါတယ်။ ယခုဆိုလျှင် ကျောက်တော်မြို့မှ ပုဏ္ဏားကျွန်းမြို့နယ် ကွမ်းတောင်ရွာအထိသာ တစ်နှစ်လျှင် နှစ်ကြိမ်ကျ ရေးဆွဲနေကြောင်းသိရပြီး စစ်တွေနှင့် ပုဏ္ဏားကျွန်းမြို့သို့လည်း ဆက်သွယ် ပြေးဆွဲနိုင်ခြင်းမရှိသေးပါ။ ကျောက်တော်မှ မြောက်ဦးသို့ ဆက်သွယ်ရေးလမ်းကြောင်းများ ရှာဖွေ ရာတွင် မြစ်ကူးတံတားအတွက် အခက်အခဲဖြစ်နေပြီး မြောက်ဦးမြို့မှ မင်းဘူးမြို့အထိလည်း မည်မျှ ထိ လမ်းပြီးစီးနေကြောင်း မသိရသေးပါ။ ရခိုင်သူရခိုင်သားများအနေဖြင့် သမိုင်းဝင်ရထားလမ်း ပြီးစီးနိုင်ရန် စိတ်အားထက်သန်စွာဖြင့် စောင့်ဆိုင်းလျက်ရှိနေကြပါတယ်။ သို့ဖြစ်ပါ၍ ကျွန်တော် မေးမြန်းလိုတာကတော့ ရခိုင်ပြည်နယ်တွင် ဆက်သွယ်ဖောက်လုပ် လျက်ရှိသော မီးရထားလမ်းစီမံကိန်းသည် မည်သည့်ခုနှစ်တွင် ပြီးဆုံးပါမည်နည်း။ လက်ရှိဆောက်လုပ် မှုအခြေအနေအားလုံးကို သိရှိလိုပါသောကြောင့် ဖြေကြားပေးနိုင်ပါရန် ပြည်သူ့လွှတ်တော်ဥက္ကဋ္ဌကြီးမှ တစ်ဆင့် လေးစားစွာမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ ဦးသာစိန်၊ ကျောက်တော်မဲဆန္ဒနယ် ကိုယ်စား ဦးအောင်ထွန်းသာ၊ မြောက်ဦးမဲဆန္ဒနယ်မှ မေးမြန်းပါသည်။</speech>
<speech type="speaker">ရထားပို့ဆောင်ရေးဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="84">ဦးချန်မောင်(ဒုတိယဝန်ကြီး၊ ရထားပို့ဆောင်ဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများနှင့် ဖိတ်ကြားထားသောဧည့်သည်တော် ကြီးများ မင်္ဂလာအပေါင်းနှင့် ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ရခိုင်ပြည်နယ်၊ ကျောက်တော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသာစိန်ရဲ့ မေးခွန်းမေးမြန်းလာခြင်း နှင့်ပတ်သက်ပြီး ရထားပို့ဆောင်ရေးဝန်ကြီးဌာန ပြည်ထောင်စုဝန်ကြီးရဲ့ ကိုယ်စား ကျွန်တော် ဒုတိယ ဝန်ကြီး ဦးချစ်မောင်က ဖြေကြားတင်ပြသွားမှာဖြစ်ပါတယ်။ မြန်မာ့မီးရထားအနေနဲ့ ၂၉၉.၂၅ မိုင်ခန့် ရှည်လျားတဲ့ မင်းဘူး-အမ်း-စစ်တွေ ရထားလမ်းဖောက်လုပ်ရေးစီမံကိန်းကို ၁၅-၂-၂၀၀၉ ရက်နေ့က စတင်ဖောက်လုပ်ခဲ့ရာမှာ စစ်တွေ-ရေချမ်းပြင်လမ်းပိုင်း ခရီးမိုင် ၁၁.၄၆ မိုင်ကို ၁၉-၅-၂၀၀၉ ရက်နေ့ မှာလည်းကောင်း၊ ကွမ်းတောင်-ပုဏ္ဏားကျွန်း-ယိုးတရုတ်လမ်းပိုင်း ခရီးမိုင် ၂၂.၇၀ မိုင်ကို ၁၅-၅-၂၀၁၀ ရက်နေ့တွင် လည်းကောင်း၊ ယိုးတရုတ်-ကျောက်တော်လမ်းပိုင်း ခရီးမိုင် ၁၉.၈၂ မိုင်ကို ၁၀-၄-၂၀၁၁ ရက်နေ့မှာလည်းကောင်း ဖွင့်လှစ်ခဲ့ပြီးတော့ ကွမ်းတောင်-ကျောက်တော်လမ်းပိုင်းကို ရထားလေးစင်းနဲ့ ပြေးဆွဲလျက်ရှိပါတယ်။ စစ်တွေ-ရေချမ်းပြင်လမ်းပိုင်းကိုတော့ လုံခြုံရေးအခြေအနေအရ လက်ရှိ ရထားပြေးဆွဲမှု ခေတ္တရပ်ဆိုင်းထားခဲ့ပါတယ်။ စီမံကိန်းအကောင်အထည်ဖော်မှုအခြေအနေများ ကတော့ ရေချမ်းပြင်-ပါဒလိတ်လမ်းပိုင်း ခရီးမိုင် ၅.၈၁ မိုင်ကို ၂၀၁၃-၂၀၁၄ ခုနှစ်မှစတင်ပြီးတော့ ဖောက်လုပ်လျက်ရှိရာမှာ ယခု ၂၀၁၄-၂၀၁၅ ဘဏ္ဍာနှစ် ပွင့်လင်းရာသီမှာ ပြီးစီးနိုင်မှာဖြစ်ကြောင်း တင်ပြအပ်ပါတယ်။ စစ်တွေကနေ ကျောက်တော်အထိ တစ်ဆက်တည်းရထားသွားလာနိုင်ရေးအတွက်ပါဒလိတ်-ကွမ်းတောင်လမ်းပိုင်းမှာ ပေ ၇၇၀၀ ရှိတဲ့ မင်းချောင်းတံတားကြီးတည်ဆောက်ရန် လိုအပ်ပါ တယ်။ မင်းချောင်းတံတားကြီးတည်ဆောက်ရန်အတွက် ဘဏ္ဍာငွေကျပ် သန်း ၃၁၀၀၀ ကျော်ခန့် ကုန်ကျမည်ဟု ခန့်မှန်းထားပါတယ်။ အဆိုပါတံတားကြီးရဲ့ ကုန်ကျစရိတ်မြင့်မားခြင်းနှင့် နိုင်ငံတော် ဘဏ္ဍာငွေလိုအပ်ချက်အရ တည်ဆောက်နိုင်ခြင်းမရှိခဲ့သေးပါဘူး။ အဆိုပါ မင်းချောင်းတံတားကြီး တည်ဆောက်နိုင်ရန်အတွက် ၂၀၁၅-၂၀၁၆ ဘဏ္ဍာရေးနှစ်မှာ ရန်ပုံငွေလျာထားတင်ပြသွားရန်နှင့် တံတားတည်ဆောက်ရေးလုပ်ငန်းကို ဆောက်လုပ်ရေးဝန်ကြီးဌာနသို့ လုပ်ငန်းအပ်နှံအကောင်အထည် ဖော်ဆောင်ရွက်ရန် လျာထားချက်ထားရှိကြောင်း တင်ပြအပ်ပါတယ်။ ဒါ့အပြင် ကျောက်တော်-မြောက်ဦးလမ်းပိုင်း ခရီးမိုင် ၂၈.၃၉၁ မိုင်ကို ၂၀၁၃-၂၀၁၄ ဘဏ္ဍာနှစ် မှစ၍ ဖောက်လုပ်လျက်ရှိပါတယ်။ ကျောက်တော်-မြောက်ဦးလမ်းပိုင်းမှာ ပေ ၇၈၀၀ ကျယ်တဲ့ ကစ္ဆပန ဒီမြစ်တည်ရှိနေပြီး လောလောဆယ် ကစ္ဆပနဒီတံတားကြီး တည်ဆောက်နိုင်ခြင်းမရှိသေးတဲ့အတွက်ကြောင့် ကစ္ဆပနဒီတံတားရဲ့ တစ်ဖက်ကမ်း လမ်းမတော်ဘူတာကစပြီးတော့ မြောက်ဦးကို ရထားလမ်း ဖောက်လုပ်လျက်ရှိပါတယ်။ ကစ္ဆပနဒီတံတားကြီး တည်ဆောက်ဖို့အတွက် ဘဏ္ဍာငွေကတော့ မင်းချောင်းတံတားကြီးကဲ့သို့ပင် ငွေကျပ်သန်း ၃၁၀၀၀ ကျော်ခန့်ကုန်ကျမယ်လို့ ခန့်မှန်းထားပါ တယ်။ အဆိုပါ ကစ္ဆပနဒီတံတားကြီးတည်ဆောက်ရန်အတွက် ၂၀၁၇-၂၀၁၈ ဘဏ္ဍာရေးနှစ်မှာ ရန်ပုံငွေလျာ ထားတင်ပြသွားရန်နှင့် တံတားတည်ဆောက်ရေးလုပ်ငန်းတွေကို ဆောက်လုပ်ရေးဝန်ကြီးဌာနသို့ လုပ်ငန်းအပ်နှံအကောင်အထည်ဖော်ဆောင်ရွက်ရန် လျာထားချက်ရှိကြောင်း တင်ပြအပ်ပါတယ်။ မြန်မာ့မီးရထားအနေနဲ့ မင်းဘူး-အမ်း-စစ်တွေ ရထားလမ်းဖောက်လုပ်ရန် မူလလမ်းအူကြောင်းရှာဖွေ ရာမှာ မြောက်ဦးမြို့အဝင် ရှေးဟောင်းသုတေသနနယ်မြေအတွင်း ရထားလမ်းဖြတ်သန်းမှုမရှိစေရေး ရှေးဟောင်းသုတေသနဦးစီးဌာနမှကွင်းဆင်းပြီး ဒေသအုပ်ချုပ်ရေးအဖွဲ့ အစည်းများ၊ မြို့မိမြို့ဖများနှင့် ဘုန်းတော်ကြီးများက သဘောတူရွေးချယ်ပြီးတင်ပြလာတဲ့ ယဉ်ကျေးမှုအမွေအနှစ် ထိခိုက်မှု အနည်းဆုံးလမ်းအူကြောင်းမှ ရထားလမ်းကို ၂၀၁၁-၂၀၁၂ ဘဏ္ဍာရေးနှစ်မှာ စတင်ဖောက်လုပ်ခဲ့ပါ တယ်။ အဆိုပါသဘောတူ လမ်းအူကြောင်းအတိုင်း မြေကြီးလုပ်ငန်း၊ လမ်းတံတား၊ အဆောက်အဦ များကိုဆောင်ရွက်ခဲ့ရာ ကျောက်တော်-မြောက်ဦးလမ်းပိုင်းရဲ့ လုပ်ငန်းပမာဏရဲ့ ၆၀ ရာခိုင်နှုန်းခန့်ကို ဆောင်ရွက်ထားပြီးဖြစ်ပါတယ်။ သို့သော်လည်း ကျောက်တော်-မြောက်ဦးလမ်းပိုင်းလုပ်ငန်းများ ဆောင်ရွက်နေစဉ်မှာပဲ ရခိုင်သမိုင်းဝင် ရှေးဟောင်းအမွေအနှစ်များတည်ရှိရာ ယဉ်ကျေးမှုဇုန် နယ်မြေကို ဖြတ်သန်းဖောက်လုပ်နေတယ်ဆိုပြီး ဖော်ပြပြီးတော့ အဆိုပါဇုန်နယ်မြေများကို ရထားလမ်းဖြတ်သန်းဖောက်လုပ်ခြင်းအား ဒေသခံများက ယဉ်ကျေးမှုဝန်ကြီးဌာနမှတစ်ဆင့် ကန့်ကွက်တားမြစ် ထားတဲ့အတွက်ကြောင့် ကျောက်တော်-မြောက်ဦးလမ်းပိုင်း ရထားလမ်းဖောက်လုပ်ခြင်းလုပ်ငန်းကို ၂၈-၄-၂၀၁၄ ရက်နေ့မှာ ရပ်ဆိုင်းထားခဲ့ရပါတယ်။ ဒေသခံပြည်သူများရဲ့ ကန့်ကွက်ချက်အရ ရပ်ဆိုင်းထားရတဲ့ရှေးဟောင်းယဉ်ကျေးမှု ဇုန်နယ် မြေအတွင်း ဆောင်ရွက်ထားပြီးတဲ့လုပ်ငန်းပမာဏ ၆၀ ရာခိုင်နှုန်းရှိတဲ့အတွက် အဲ့ဒီလမ်းကို အပြီး စွန့်လွှတ်ရမယ်ဆိုရင် ဆောင်ရွက်ပြီးလုပ်ငန်းများအတွက် နိုင်ငံတော်ဘဏ္ဍာငွေဆုံးရှုံးမှုဖြစ်လာနိုင်မှာ ဖြစ်ပါတယ်။ ရှေးဟောင်းယဉ်ကျေးမှုဇုန်နယ်မြေကို ရှောင်ကွင်းပြီးတော့ လမ်းအူကြောင်းအသစ် ထပ်မံ ရှာဖွေဖို့အတွက် သက်ဆိုင်ရာအုပ်ချုပ်ရေးအဖွဲ့အစည်းများ၊ ရှေးဟောင်းသုတေသနဦးစီးဌာနမှ တာဝန်ရှိသူများ၊ ဒေသခံရပ်မိရပ်ဖများတို့နှင့်ပူးပေါင်းပြီး ဆောင်ရွက်လျက်ရှိပါတယ်။ ရပ်ဆိုင်းထားတဲ့ ကျောက်တော်-မြောက်ဦး ရထားလမ်းပိုင်းကို ဒေသခံများက သဘောတူမှသာ ဆက်လက်ဖောက်လုပ် နိုင်မှာဖြစ်ကြောင်း တင်ပြအပ်ပါတယ်။ မင်းဘူး-အမ်း-စစ်တွေ ရထားလမ်းစီမံကိန်းကို ၂၀၀၉ ခုနှစ်က စတင်ပြီး အပိုင်းလိုက် ရေးဆွဲဖောက်လုပ်ခဲ့ခြင်းဖြစ်ပါတယ်။ မင်းဘူး-အမ်း-စစ်တွေ ရထားလမ်းပိုင်း တစ်ခုလုံးပြီးစီးဖို့အတွက် နိုင်ငံတော်ဘဏ္ဍာငွေခွင့်ပြုမှုအပေါ်မူတည်ပြီး ဘဏ္ဍာနှစ်အလိုက်ဆောင်ရွက်ရမှာဖြစ်တဲ့အတွက် ယခင်က ၂၀၁၉-၂၀၂၀ မှာ အပြီးလျာထားခဲ့သော်လည်း ကြမ်းတမ်း သောမြေပြင်အနေအထားအရ အစောဆုံး ၂၀၂၁-၂၀၂၂ ဘဏ္ဍာရေးနှစ်ကျမှ ပြီးစီးနိုင်မယ်လို့ ခန့်မှန်း ထားကြောင်းနှင့် လမ်းပိုင်းအလိုက် ပြီးစီးမယ့်ခန့်မှန်းကာလအနေနဲ့ ၉.၇၅ မိုင်ရှည်တဲ့ ရေကြမ်းပြင် ကွမ်းတောင်လမ်းပိုင်းကို ၂၀၁၄-၂၀၁၅ မှ ၂၀၁၇-၂၀၁၈၊ ၇၇၀၀ ပေအရှည်ရှိတဲ့ မင်းချောင်းတံတားကို ၂၀၁၅-၂၀၁၆ မှ ၂၀၁၇-၂၀၁၈၊ ၃၂.၅၀ မိုင်ရှည်လျားတဲ့ ကျောက်တော်-မြောက်လမ်းပိုင်းကို ဒေသခံ များကန့်ကွက်ထားသဖြင့် လတ်တလောရပ်ဆိုင်းထားပါတယ်။ ပေ ၇၈၀၀ ရှိတဲ့ ကစ္ဆပနဒီတံတားကို ၂၀၁၇-၂၀၁၈ မှ ၂၀၁၉-၂၀၂၀၊ မြောက်ဦး-မင်းပြားလမ်းပိုင်း ၁၆ မိုင်ကို ၂၀၁၆-၂၀၁ရ မှ ၂၀၁၇၂၀၁၈၊ ၉၅ မိုင်ရှည်လျားတဲ့ မင်းပြား-အမ်းလမ်းပိုင်းကို ၂၀၁၇-၂၀၁၈ မှ ၂၀၂၁-၂၀၂၂၊ ၉၂ မိုင် ရှည်လျားတဲ့ အမ်း-မင်းဘူးလမ်းပိုင်းကို ၂၀၁၇-၂၀၁၈ မှ ၂၀၂၁-၂၀၂၂ ခန့်မှန်းထားရှိကြောင်း ဖြေကြားတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
</Q-A>
<Q-A>
<title>မွန်၊ ရခိုင်နှင့် အခြားတိုင်းရင်းသားလူမျိုးတို့၏ သမိုင်းကို စနစ်တကျဖော်ထုတ်ပြုစုခြင်း၊ စုဆောင်းခြင်း၊ သုတေသနပြုခြင်း၊ ထုတ်ဝေခြင်းနှင့် လေ့လာမှတ်သားစေခြင်းများ ဆောင်ရွက်ပေးရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type="speaker">ဦးလှမောင်၊ ချောင်းဆုံမဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="348">ဦးလှမောင်(ချောင်းဆုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ကြွရောက်လာကြသော ပြည်ထောင်စုတိုင်းရင်းသားအားလုံးကို မင်္ဂလာအပေါင်းနှင့် ပြည့်စုံကြ ပါစေလို့ ဆုမွန်ကောင်းတောင်း မေတ္တာပို့သအပ်ပါတယ်ခင်ဗျား။ ကျွန်တော်ကတော့ ချောင်းဆုံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်လှမောင် ဖြစ်ပါတယ်။ ကျွန်တော့်အနေနဲ့ မြန်မာ့ သမိုင်းရေးသားပြုစုခြင်းကိစ္စနှင့်စပ်လျဉ်းပြီးတော့ ဆွေးနွေးမေးမြန်းသွားမှာ ဖြစ်ပါတယ်။ လေးစား အပ်ပါသော ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော်အစိုးရအဖွဲ့၏ ၇-၈-၂၀၁၃ ရက်စွဲပါအမိန့်ကြော်ငြာစာအမှတ်(၅၄/၂၀၁၃) အရ သမိုင်းအဖွဲ့အစည်းသစ်ကို ပြင်ဆင်ဖွဲ့စည်းပြီး မြန်မာ့သမိုင်းကို စနစ်တကျဖော်ထုတ်ပြုစုခြင်း၊ စုဆောင်းခြင်း၊ သုတေသနပြုခြင်း၊ ထုတ်ဝေခြင်းနှင့် လေ့လာမှတ်သားခြင်း အစရှိတဲ့ ကောင်းမွန်တဲ့ဆောင်ရွက်ချက်များကို ဆောင်ရွက်မည်ဖြစ်ကြောင်း သိရှိရတဲ့အတွက် လှိုက်လှဲစွာကြိုဆိုပါကြောင်း တင်ပြအပ်ပါတယ်။ မြန်မာ့သမိုင်းဆိုသည့် စကားရပ်နှင့်ပတ်သက်ပြီးတော့ တင်ပြဆွးနွေးလိုတာကတော့ မြန်မာ့ သမိုင်းလို့ခေါ်ဆိုတဲ့ စကားရပ်မှာ မြန်မာဆိုတဲ့ ဝေါဟာရ၏အဓိပ္ပာယ်မှာ ဗမာတိုင်းရင်းသားလူမျိုး အပါအဝင် မြန်မာနိုင်ငံနယ်နိမိတ်အတွင်းနေထိုင်ကြတဲ့ တိုင်းရင်းသားလူမျိုးအားလုံးကို ခြုံငုံသိမ်းကျုံး ပြီးခေါ်ဆိုခြင်းဖြစ်ပါကြောင်း သိရှိရပါတယ်။ သို့ဖြစ်ပါ၍ မြန်မာ့သမိုင်းဟုခေါ်ဆိုသည့် ခေါင်းစဉ်အောက်တွင် ဗမာတိုင်းရင်းသားလူမျိုး တစ်မျိုးတည်း၏ သမိုင်းအကြောင်းအရာများအပြင် ရှည်လျားသောသမိုင်းကြောင်းရှိခဲ့ကြသည့် မွန်နှင့် ရခိုင်တိုင်းရင်းသားလူမျိုးများတို့၏ သမိုင်းတို့နှင့်တကွ ရှည်လျားမှုအသင့်အတင့်ရှိခဲ့ကြသော အခြား တိုင်းရင်းသားလူမျိုးများတို့၏ သမိုင်းကြောင်းများတို့ကိုပါ ရေးသားဖော်ပြသင့်ပါကြောင်း တင်ပြလိုပါ တယ်။ ထိုကဲ့သို့ ရေးသားဖော်ပြသော တိုင်းရင်းသားများ၏သမိုင်းမျိုးဖြစ်မှသာလျှင် မြန်မာ့သမိုင်း ဟုခေါ်ဆိုထိုက်သည်ဖြစ်ပါကြောင်းနှင့် မြန်မာ့သမိုင်းခေါ်ဆိုသော ဝေါဟာရ၏အင်္ဂါရပ်နှင့်လည်း ကိုက်ညီမည်ဖြစ်ပါကြောင်း သုံးသပ်တင်ပြလိုပါတယ်။ သို့ဖြစ်ပါ၍ မြန်မာ့သမိုင်းနှင့် ဆက်နွယ်သောမေးခွန်းသုံးရပ်ကို ဥက္ကဋ္ဌကြီးမှတစ်ဆင့် သက်ဆိုင် ရာသို့ မေးမြန်းတင်ပြအပ်ပါသည်ခင်ဗျား။ (၁) မြန်မာ့သမိုင်းအဖွဲ့အစည်းသစ်သည် ဗမာတိုင်းရင်း သားလူမျိုးတို့၏ သမိုင်းအကြောင်းအရာများ စနစ်တကျဖော်ထုတ်ခြင်း၊ စုဆောင်းခြင်း၊ သုတေသနပြု ခြင်း၊ ထုတ်ဝေခြင်းနှင့် လေ့လာမှတ်သားခြင်း အစရှိသည်များကို ဆောင်ရွက်သကဲ့သို့ မွန်နှင့် ရခိုင် တိုင်းရင်းသားလူမျိုးများတို့၏ သမိုင်းများနှင့်တကွ တိုင်းရင်းသားလူမျိုးများတို့၏ သမိုင်းများတို့ကို လည်း အလားတူဆောင်ရွက်ပေးရန် အစီအစဉ်ရှိပါသလား။ (၂) အစီအစဉ်ရှိမည်ဆိုပါက မည်သည့် တိုင်းရင်းသားလူမျိုးတို့၏ သမိုင်းကို မည်သည့်အချိန်ကာလတွင် ပြုစုရေးသားထုတ်ဝေခြင်းပြု မည် ဆိုတာကို သိရှိလိုပါသည်။ အစီအစဉ်မရှိပါက အဘယ်အကြောင်းအရာကြောင့် မဆောင်ရွက်ပေးနိုင် သည်ကို သိရှိလိုပါကြောင်း လေးစားစွာမေးမြန်းတင်ပြအပ်ပါတယ်။</speech>
<speech type="speaker">ယဉ်ကျေးမှုဝန်ကြီးဌာနမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="85">ဦးသန်းဆွေ(ဒုတိယဝန်ကြီး၊ ယဉ်ကျေးမှုဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများအားလုံး မင်္ဂလာပါခင်ဗျား။ ကျွန်တော်ကတော့ ယဉ်ကျေးမှုဝန်ကြီးဌာန၊ ဒုတိယဝန်ကြီးဦးသန်းဆွေ ဖြစ်ပါတယ်။ မွန်ပြည်နယ်၊ ချောင်းဆုံမြို့နယ် ပြည်သူ့လွှတ်တော်ကိုယ်စားလှယ်ဦးလှမောင်(ခ) ဦးနိုင်လှမောင် မေးမြန်းတဲ့ မေးခွန်း နှင့်ပတ်သက်ပြီး ဖြေကြားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာ့သမိုင်းအဖွဲ့အစည်းသစ် သည် ဗမာတိုင်းရင်းသားလူမျိုးတို့၏ သမိုင်းအကြောင်းအရာများကို စနစ်တကျဖော်ထုတ်ပြုစုခြင်း၊ စုဆောင်းခြင်း၊ သုတေတနပြုခြင်း၊ ထုတ်ဝေခြင်းနှင့် လေ့လာမှတ်သားစေခြင်းများကို ဆောင်ရွက် သကဲ့သို့ မွန်နှင့် ရခိုင်တိုင်းရင်းသားလူမျိုးတို့၏ သမိုင်းများနှင့်တကွ အခြားတိုင်းရင်းသားလူမျိုးများ တို့၏ သမိုင်းများတို့ကိုလည်း အလားတူဆောင်ရွက်ပေးရန် အစီအစဉ်ရှိပါသလားဆိုတဲ့ မေးခွန်းနှင့် ပတ်သက်ပြီး ဖြစ်တည်ခဲ့သော လုပ်ငန်းစဉ်များအရ မြန်မာ့သမိုင်းအဖွဲ့သည် ဗမာတိုင်းရင်းသားတို့၏ သမိုင်းဟု ရေးသားခဲ့ခြင်းမရှိပါ။ အကြို သမိုင်းမှစ၍ သမိုင်းမှတ်တမ်းတင်သည့် ကာလတစ်လျှောက် လုံးတိုင်းရင်းသားအားလုံးပါဝင်သော မြန်မာ့သမိုင်းကိုသာ ရေးသားပြုစုလျက်ရှိပါတယ်။ ၂၀၁၃ ခုနှစ်မှာ မြန်မာ့သမိုင်းအဖွဲ့အစည်းကို ကျွန်တော်တို့ ပြန်ပြီးဖွဲ့ပါတယ်။ အဲ့ဒီအဖွဲ့အစည်း မှာလည်း ကျွန်တော်တို့ အချိန်ပြည့်အဖွဲ့ဝင်များပါဝင်သလို၊ အချိန်ပိုင်းအဖွဲ့ဝင်များပါဝင်ပါတယ်။ ယဉ်ကျေးမှုဝန်ကြီးက ဥက္ကဋ္ဌအဖြစ်ဆောင်ရွက်ပြီး ဒုတိယယဉ်ကျေးမှုဝန်ကြီးက ဒုတိယဥက္ကဋ္ဌအဖြစ် ဆောင်ရွက်ပါတယ်။ လစဉ် နှစ်ကြိမ်ကျအစည်းအဝေးထိုင်ပါတယ်။ အဲ့ဒီမှာ ဒုတိယဝန်ကြီးကနေပြီး တော့ ဒုတိယဥက္ကဋ္ဌအနေနဲ့ အစဉ်ပဲ ဦးဆောင်ပြီး စည်းဝေးပါတယ်။ အဲ့တော့ အဲ့ဒီမြန်မာ့သမိုင်း အဖွဲ့ အစည်းသစ်မှာ ကျွန်တော်တို့ အချိန်ပိုင်းအနေနဲ့ မွန်တိုင်းရင်းသားတစ်ယောက်ကိုလည်း ထည့်ထားပါ တယ်။ မြန်မာသမိုင်းအဖွဲ့ဥပဒေအရ ဖွဲ့စည်းခြင်းဖြစ်ပြီး မြန်မာနိုင်ငံသမိုင်းကို သုတေသနပြုပြီးရရှိ လာတဲ့ သုတေသနတွေ့ရှိချက်များကို အခြေခံကာ ခေတ်အလိုက်၊ အပိုင်းအခြားအလိုက် မြန်မာနိုင်ငံ သမိုင်းကိုပြုစုရန် ဖြစ်ပါတယ်။ ဗမာတိုင်းရင်းသားတို့၏ သမိုင်းအကြောင်းအရာများကို စနစ်တကျ ဖော်ထုတ်ပြု စုခြင်း၊ စုဆောင်းခြင်း၊ သုတေသနပြုခြင်း၊ ထုတ်ဝေခြင်း စသည်တို့အား ဆောင်ရွက်ခြင်းမဟုတ်ပါ။ ယခုအခါ မြန်မာနိုင်ငံသမိုင်းကို ခေတ်အပိုင်းအခြားအလိုက် ပြုစုရေးသားနေဆဲ ဖြစ်ပါတယ်။ ထိုသို့ ရေးသား နေစဉ်အတွင်း တိုင်းရင်းသားများနှင့် ပတ်သက်သော အထောက်အထားများကိုလည်း ရှာဖွေစုဆောင်း မှုများပြုလုပ်ပါတယ်။ ကျမ်းတစ်စောင်တစ်ဖွဲ့ရေးနိုင်လာပါက တိုင်းရင်းသားများနှင့် သက်ဆိုင်တဲ့ စာအုပ်စာတမ်းများကိုလည်း အခါအားလျော်စွာ ထုတ်ဝေလျက်ရှိပါတယ်။ မြန်မာနိုင်ငံ၏ သမိုင်းရက်စဉ်ကိုသာ ရေးသားခြင်းဖြစ်၍ အခြားတိုင်းရင်းသားတို့၏ ယုံကြည် လက်ခံနိုင်ဖွယ် သုတေသနပြုချက်များအရ ရေးသားထားသော ရှေးဟောင်းအမွေအနှစ်များအရကောက်ချက်ရယူနိုင်သော တိုင်းရင်းသားရက်စဉ်ကို မှတ်တမ်းတင်ရမည်သာ ဖြစ်ပါတယ်။ ယဉ်ကျေး မှုဝန်ကြီးဌာန၊ သမိုင်းသုတေသနဌာနနှင့် အမျိုးသားစာကြည့်တိုက်ဦးစီးဌာနသည် မွန်တိုင်းရင်းသား ရက်စဉ်သမိုင်းကို ၂၀၁၃ ခုနှစ်က ထုတ်ဝေခဲ့ပြီး ဖြစ်ပါတယ်။ ကျန်သည့်တိုင်းရင်းသားများဖြစ်တဲ့ ရှမ်း ရက်စဉ်သမိုင်းကို အခုဆက်လက်ပြီးတော့ ထုတ်ဝေရန်စီစဉ်နေပါတယ်။ ကချင်ရက်စဉ်သမိုင်း၊ ကရင် ရက်စဉ်သမိုင်းနှင့် ရခိုင်ရက်စဉ်သမိုင်းတို့ကိုလည်း ဆက်လက်ပြုစုရေးသားနေပါတယ်။ မြန်မာနိုင်ငံ သမိုင်း ပြုစုရေးသားပြီးပါက တိုင်းရင်းသားလူမျိုးများ၏ သမိုင်းများကို ပြုစုရေးသားပေးရန် အစီ အစဉ်ရှိပါတယ်ခင်ဗျား။ ပြည်သူ့လွှတ်တော်ကိုယ်စားလှယ်တော်ကြီး မေးခွန်းမေးမြန်းလာသည့်အတွက် အထူးကျေးဇူး တင်ရှိပါတယ်။ ပြည်ထောင်စုသမ္မတမြန်မာနိုင်ငံတော်ကြီး ရေရှည်တည်တံ့ခိုင်မြဲရေးအတွက် တိုင်းရင်း သားတိုင်း သိသင့်သော သမိုင်းထားရှိသင့်ပါတယ်။ တိုင်းဒေသကြီး/ပြည်နယ်အစိုးရအဖွဲ့က ကြီးကြပ် ပေးသည့် သက်ဆိုင်ရာတိုင်းရင်းသားတို့ရဲ့ ရက်စဉ်သမိုင်းကို တိုင်းရင်းသား စေတနာရှင်၊ ပညာရှင်များက ပြုစုရေးသားသည့်အခါ မြန်မာသမိုင်းပညာရှင်အဖွဲ့နှင့် ပေါင်းစပ်ရေးသားပေးသွားမည် ဖြစ်ပါတယ်။ မြန်မာ့သမိုင်းအဖွဲ့အနေနဲ့ မြန်မာနိုင်ငံရှိ သမိုင်းကွင်းဆက်များကို ကဏ္ဍနှင့် အချိန်အခါ၊ လူမျိုး၊ မင်းဆက်ရာဇဝင်များအလိုက် ဆက်လက်ရေးသွားမည် ဖြစ်ပါတယ်။ သို့ဖြစ်ပါ၍ ရက်စဉ်သမိုင်းသည် သမိုင်းပြုစုရာတွင် ပိုမိုလက်တွေ့ကျပါတယ်။ အပြောအဆို များ၊ အမွှန်း၊ အညွှန်းများ၊ အချို့ ဘွဲ့ထူးများသည် တစ်ခါတစ်ရံ အထောက်အထားမတွေ့ရပါက ယုတ္တိရှိ မှုနှင့် ကင်းကွာနိုင်ပါတယ်။ သမိုင်းဟူသည် ရေးသားသူများ၏ မှတ်တမ်းဖော်ပြချက်ကို နှောင်းလူတို့က သုတေသနပြု ကြသညဖြစ်ရာ ကိုင်တွယ်မျက်မြင်အထောက်အထားများအရကိုသာ အများဆုံးအခြေ ခံရမှာ ဖြစ်ပါတယ်။ အနည်းငယ်ကွဲလွဲမှုအတွက် ပြည်ထောင်စုအကျိုးအတွက် ဝိုင်းဝန်းသုံးသပ်ရန် ဖြစ်ပါကြောင်း ပြန်လည်ဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ထပ်ဆင့်မေးခွန်းမေးမယ်။ မေးပါ။ မိုက်ပေးပါ</speech>
<speech><mp id="348">ဦးလှမောင်(ချောင်းဆုံမဲဆန္ဒနယ်)</mp>ဥက္ကဋ္ဌကြီးခင်ဗျား။ ဒုတိယဝန်ကြီး ဖြေကြားချက် အပေါ်မှာ အနည်းငယ်လောက်ပြန်ပြီးတော့ ဆွေးနွေးမေးမြန်းပါရစေ။</speech>
<speech type="speaker">မေးမြန်းပါ။ မဆွေးနွေးပါနဲ့</speech>
<speech><mp id="348">ဦးလှမောင်(ချောင်းဆုံမဲဆန္ဒနယ်)</mp>စောစောတုန်းက ဒုတိယဝန်ကြီးပြောသလို တိုင်းရင်းသားအားလုံးပါဝင်တဲ့ မြန်မာ့သမိုင်းလို့ရေးတဲ့ကိစ္စနှင့် ပတ်သက်ပြီးတော့ ကျွန်တော် အနည်း ငယ်ပြောချင်ပါတယ်။ ဒီတိုင်းရင်းသားများအားလုံးပါဝင်တဲ့ မြန်မာ့သမိုင်းဆိုတဲ့အနေအထားမှာ ဥပမာကျွန်တော်တွေ့ရှိချက်အရ ပြောမယ်ဆိုလို့ရှိရင် ကျွန်တော်တို့မြန်မာသမိုင်းထဲမှာ ဥပမာ- အနော်ရထာ မင်းနဲ့ပတ်သက်တဲ့ မနူဟာမင်းတို့လိုပုံစံမျိုး၊ ပြီးတော့- ရာဇာဓိရာဇ်နဲ့ပတ်သက်တဲ့ ဘုရင်မင်းခေါင်နဲ့ ပတ်သက်တဲ့ ရာဇာဓိရာဇ်တို့လို ပတ်သက်တဲ့ဟာမျိုးတွေလောက်ပဲ ပါရှိပါတယ်။ အမှန်က ကျွန်တော်တို့ မွန်သမိုင်းမှာဆိုလို့ရှိရင်တော့ ကျွန်တော်တို့ ဒီမှာ သုဝဏ္ဏဘူမိဆိုရင် မင်းဆက်ပေါင်း ၅ရ ဆက်ရှိပါတယ်။ ဟံသာဝတီမှာလည်း ၁ရ ဆက်ရှိပါတယ်။ အဲ့ဒီအပြင် မုတ္တမသမိုင်းကျတော့လည်း ရှစ်ဆက်လောက်ရှိပါတယ်။ ဒီအပြင် ရန်ကုန်သမိုင်းကျတော့လည်းရှိပါတယ်။ အဲ့ဒီ အတိုင်းအတာ တွေဟာ ပျောက်ကွယ်နေတယ်။ ပါဝင်ခြင်းမရှိပါဘူး။ အဲ့ဒီကိစ္စနှင့်ပတ်သက်ပြီးတော့ ဒီတစ်နိုင်ငံလုံး တိုင်းရင်းသားအားလုံးတွေရဲ့ သိသင့်သိထိုက်တဲ့အချက်တွေ အများကြီးပါဝင်ပါတယ်။ အဲ့ဒီလိုသိခြင်း အားဖြင့် ဒီဆောင်ရန်၊ ရှောင်ရန်ကိစ္စတွေကို ဆောင်ရွက်နိုင်ခြင်းအားဖြင့် အခုချီတက်နေတဲ့ ပါတီစုံဒီမိုကရေစီအတွက် အများကြီးအထောက်အကူဖြစ်နိုင်ပါတယ်ဆိုတာလည်း ကျွန်တော် တင်ပြလိုပါ တယ်။ နောက်တစ်ချက်ကတော့ ခုနက ဝန်ကြီးဖြေကြားသွားတဲ့ကိစ္စနှင့် ပတ်သက်ပြီးတော့ ဒီအမွှန်း၊ အညွှန်းတွေကို အချို့ဘွဲ့ထူးတွေ၊ တစ်ခါတစ်ရံ အထောက်အထားတွေ မတွေ့ရပါဘူးဆိုတဲ့အပိုင်းတွေ ကျတော့ အမှန်ကသမိုင်းဆိုတဲ့အနေအထားမှာ အားလုံးအပြည့်အစုံအထောက်အထားရှိတာလည်း ရှိသလို၊ မရှိတာလည်းရှိပါလိမ့်မယ်။ သို့သော်လည်းပဲ ဖြစ်ခဲ့တဲ့ဖြစ်စဉ်ကတော့ ရေးသားတဲ့အပေါ်မှာ မူတည်ပြီးတော့ ဘယ်လောက်မှန်တယ်၊ မှားတယ်ဆိုတာတော့ သုံးသပ်လို့တော့ရပါတယ်။ တကယ်လို့ လုံးဝမရေးဘူးဆိုလို့ရှိရင်တော့ လုံးဝပျောက်ကွယ်သွားမယ့်အနေအထားရှိတဲ့အတွက် ထိုက်သင့်ဆီလျော်တဲ့အကြောင်းအရာတွေကို ယုတ္တိတန်တာလေးတွေ ဖော်ပြဖို့သင့်ပါတယ်။ ဥပမာ- ကျွန်တော် တစ်ခုပြောရမယ်ဆိုလို့ရှိရင် ခုနက အမွှန်း၊ အညွှန်း၊ အပြောအဆိုတွေ၊ အထောက်အထားတွေ မရှိဘူး ဆိုလို့ရှိရင် ဥပမာ ကျွန်တော်တို့ မွန်သမိုင်းမှာ တိတ်သမင်းကြီးက ဘတ္တရဒေဝီကို အထင်လွဲလို့ ဘတ္တရဒေဝီက ဘုရားကို ရုပ်တုတော်ဘုရားကို အဓိဌာန်နဲ့ပင့်လိုက်တယ်။ ရုပ်တုဘုရားက ကောင်းကင် ဈာန်နဲ့ကြွပြီးတော့ အဲ့ဒီဘတ္တရဒေဝီရဲ့ အသက်ကို ကယ်သွားတယ်ဆိုတာ ဒါက ဗုဒ္ဓဘာသာအရ လေးစားထိုက်တဲ့အနေအထားပဲ ဒါတွေက အထောက်အထားဘယ်လိုရှိသလဲ။ မရှိပါဘူး။ ကျွန်တော်တို့ ဓာတ်ပုံလည်းရိုက်မထားပါဘူး။ CD ခွေလည်းမရှိပါဘူး။ ဒါကမှန်သလား၊ မှားသလား အဲ့ဒါတော့ရှိ ပါတယ်။ ဒါ့ကြောင့်မို့လို့ ကျွန်တော်အတိုချုံးပြောရမယ်ဆိုရင် ဒီရေးသင့်ရေးထိုက်တဲ့အကြောင်းအရာ တွေကို အားလုံးတစ်နိုင်ငံလုံး၊ တိုင်းရင်းသူ/တိုင်းရင်းသားအားလုံးသိနိုင်ဖို့အတွက် ရေးပေးစေလိုပါ ကြောင်းတင်ပြလိုပါတယ်။</speech>
<speech type="speaker">မေးခွန်းမဟုတ်ပါဘူး၊ ဆွေးနွေးချက်ဖြစ်ပါတယ်။ ဒါ့ကြောင့်မို့လို့ ဒါကို မှတ်သားပြီးတဲ့အခါမှာ ဒီဆွေးနွေးချက်ကို သက်ဆိုင်ရာဝန်ကြီးဌာနက ဥပဒေနဲ့အညီ လုပ်ထုံးလုပ်နည်း နှင့်အညီ ဆက်လက်ဆောင်ရွက်ပေးဖို့ ကျွန်တော့်အနေနဲ့ တိုက်တွန်းချင်ပါတယ်။ သက်ဆိုင်ရာဝန်ကြီး ဌာနဆိုတာ ယဉ်ကျေးမှုဝန်ကြီးဌာနကို ကျွန်တော်ဆိုလိုခြင်းဖြစ်ပါတယ်။ ကျွန်တော်ပြောတာကို ယဉ်ကျေးမှုဒုတိယဝန်ကြီး လက်ခံရရှိပါလား။ အခု ဦးလှမောင်ထပ်ပြီးတော့ မေးမြန်းတာမဟုတ်ဘူး။ ဆွေးနွေးချက်ပဲဖြစ်ပါတယ်။ အဲ့ဒီဆွေးနွေးချက်တွေကို မှတ်သားပြီးတဲ့အခါမှာ ဝန်ကြီးဌာနအနေနဲ့ ဥပဒေလုပ်ထုံးလုပ်နည်းများနှင့်အညီ ဆက်လက်ဆောင်ရွက်ပေးပါလို့ ကျွန်တော်ကတိုက်တွန်းခြင်းဖြစ်ပါတယ်။ ဒါကိုရပါလားခင်ဗျား</speech>
<speech><agency id="85">ဦးသန်းဆွေ(ဒုတိယဝန်ကြီး၊ ယဉ်ကျေးမှုဝန်ကြီးဌာန)</agency>ဟုတ်ကဲ့။</speech>
<speech type="speaker">ဒါကိုမေးခွန်းမေးတဲ့အခါမှာ မေးခွန်းကို မေးခွန်းပုံစံမျိုးဖြစ်ဖို့လိုပါတယ်။ ဒါ့ကြောင့်မို့လို့ မေးခွန်းနဲ့ အဆိုနဲ့မတူဘူးဆိုတာလည်း ကျွန်တော်တို့ သတိပြုဖို့လိုပါတယ်။ မေးတာကောင်းပါတယ်။ ဖြေတာလည်း ကတိပါတဲ့အဖြေမျိုးတွေပဲဖြစ်ဖို့၊ ပြီးခဲ့တဲ့ရက်ကလည်း ကျွန်တော်ပြော ပြီးပါပြီ။ ဒါ့ကြောင့်မို့လို့ မေးခွန်းမေးတယ်၊ ဖြေတယ်။ ကတိကဝတ်ဖြစ်စေနိုင်အောင်လို့ဖြေကြားဖို့ အတွက် ကျွန်တော်ထပ်မံတိုက်တွန်းချင်ပါတယ်။</speech>
</Q-A>
<Q-A>
<title>ကိုယ်ပိုင်အုပ်ချုပ်ခွင့်ရဒေသနှင့်တိုင်းများရှိ မြို့နယ်အထွေထွေအုပ်ချုပ်ရေးဦးစီးဌာန၊ ဒုတိယဦးစီးမှူး ရာထူးဝင်ခွင့်လျှောက်ထားခြင်းကို ဒေသခံတိုင်းရင်းသားများအား ဦးစားပေးခေါ်ယူပေးရန် အစီအစဉ် ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးကျော်နီနိုင် လောက်ကိုင်မဲဆန္ဒနယ်မှ မေးမြန်းဖို့ဖြစ်ပါတယ်။</speech>
<speech><mp id="456">ဦးကျော်နီနိုင်(လောက်ကိုင်မဲဆန္ဒနယ်)</mp>မင်္ဂလာပါခင်ဗျား။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ ရှမ်းပြည်နယ်၊ ကိုးကန့်ကိုယ်ပိုင်အုပ်ချုပ်ခွင့် ရဒေသ လောက်ကိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကိုးကန့်ကိုယ်ပိုင်အုပ်ချုပ်ခွင့်ရဒေသ စီမံခန့်ခွဲရေးကဏ္ဍတွင် အဓိကအရေးပါသော အထွေထွေ အုပ်ချုပ်ရေးအပိုင်းနှင့်စပ်လျဉ်း၍ မေးခွန်းမေးမြန်းခွင့်တောင်းခံအပ်ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ဒီမိုကရေစီခေတ် အစိုးရသစ်လက်ထက်တွင် အာဏာသုံးရပ် ပိုင်းခြားခွဲဝေမှုစနစ်အရ ဥပဒေပြုရေး၊ အုပ်ချုပ်ရေး၊ တရားစီရင်ရေး ကဏ္ဍများတွင် စတင်လည်ပတ်ကာ အရှိန်ရနေပြီဖြစ်ပါတယ်။ ထိုနည်းတူ ကျွန်တော်တို့ ကိုးကန့်ကိုယ်ပိုင်အုပ်ချုပ်ခွင့်ရ ဒေသတွင်လည်း ဒေသဦးစီးအဖွဲ့ပေါ်ပေါက်လာပြီး တာဝန်ဝတ္တရားများကို ကိုယ်စီ၊ ကိုယ်စီထမ်းဆောင်နေကြပြီဖြစ်ပါတယ်။ ကျွန်တော်တို့ ကိုးကန့်ကိုယ်ပိုင်အုပ်ချုပ်ခွင့်ရဒေသ မြန်မာဘာသာစကား နှင့်ပတ်သက်၍ ကျွမ်းကျင်မှုနည်းပါးခြင်း၊ ပညာအရည်အချင်းနှင့်ပတ်သက်၍ တိုးတက်အောင်မြင်မှု နည်းပါးခဲ့ခြင်းတို့ကြောင့် ယခင်ခေတ်များတွင် ဖွံ့ဖြိုးတိုးတက်မှုအားနည်းခဲ့သောဒေသ ဖြစ်ပါတယ်။ ထိုနည်းတူစွာ ကိုးကန့်ဒေသသို့ တာဝန်ထမ်းဆောင်ရန် ရောက်ရှိလာကြသော နယ်လှည့်ဝန်ထမ်း အသီးသီးတို့တွင်လည်း ဒေသဘာသာစကားနှင့် နယ်မြေကျွမ်းကျင်မှုအခက်အခဲမှာ အဓိကရင်ဆိုင်ရ သည့်အချက်များဖြစ်ပါတယ်။ ၎င်းပြဿနာများကို အောင်မြင်စွာဖြေရှင်းနိုင်ရန်အတွက် တရားဥပဒေ စိုးမိုးရေးအပိုင်း၌ ဒေသခံရဲများ ၅၀ ဦးကိုလည်း ခန့်ထားပေးခဲ့ခြင်း၊ ကျန်းမာရေးကဏ္ဍအလိုက်အထောက်အကူပြုနိုင်စေရန် တက္ကသိုလ်ဝင်တန်းအောင် ကလေးများကိုလည်း ဆေးတက္ကသိုလ်ဝင်ခွင့် အထူးအစီအစဉ်ဖြင့် လျှောက်ထားစေခြင်းများကို နိုင်ငံတော်မှ ဆောင်ရွက်ပေးခဲ့သည်ကိုလည်း ကျွန်တော်တို့ သိရှိနားလည်ထားပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ စီမံခန့်ခွဲရေးကဏ္ဍ အထွေထွေ အုပ်ချုပ်ရေးအပိုင်းတွင်လည်း ကိုးကန့်ဒေသခံများ ပါဝင်ဆောင်ရွက်ခွင့်၊ တာဝန်ထမ်းဆောင်ခွင့်ရရှိ ပါက ပိုမိုအောင်မြင်တိုးတက်မှုတစ်ခုကို ရရှိနိုင်လိမ့်မည်ဟု ယုံကြည်မျှော်လင့်ထားပါတယ်။ မြို့နယ် အထွေထွေအုပ်ချုပ်ရေးဦးစီးဌာနလိုင်းသို့ ဝင်ရောက်လျှောက်ထားနိုင်ရန် ဒုတိယဦးစီးမှူးအဆင့် ရာထူးလျှောက်ထားခြင်း၊ ဝင်ခွင့်စာမေးပွဲများ ခေါ်ယူကျင်းပခြင်းနှင့် ရွေးချယ်ခန့်ထားခြင်းတို့ကို ကိုယ်ပိုင်အုပ်ချုပ်ခွင့်ရဒေသအတွက် အထူးအစီအစဉ်ဖြင့် ဆောင်ရွက်စေလိုပါတယ်။ ယခုအခါ ဒေသဘွဲ့ရပညာတတ် ကိုးကန့်တိုင်းရင်းသားများ လုပ်ငန်းခွင်စာမေးပွဲအသီးသီးအတွက် အဆင်သင့် သောအနေအထား၌ ရောက်ရှိနေကြပြီဖြစ်ပါတယ်။ ၎င်းအရင်းအမြစ်များကို အကျိုးရှိစွာအသုံးချခွင့် ပေးခြင်းဖြင့် ဒေသဖွံ့ဖြိုးတိုးတက်ရေးတွင် များစွာအထောက်အကူပြုနိုင်မည်ဖြစ်ပါတယ်။ သို့ဖြစ်ပါ၍အောက်ပါမေးခွန်းများကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေစွာမေးမြန်းအပ်ပါတယ်။ ကိုယ်ပိုင်အုပ်ချုပ်ခွင့်ရတိုင်းနှင့် ကိုယ်ပိုင်အုပ်ချုပ်ခွင့်ရဒေသများတွင် မြို့နယ်အထွေထွေဦးစီးလိုင်းသို့ ဝင်ရောက်တာဝန်ထမ်းဆောင်နိုင်မည့် ဒေသခံတိုင်းရင်းသားများအား ဦးစားပေးအစီအစဉ်ဖြင့် ဒုတိယ ဦးစီးမှူးရာထူး ဝင်ခွင့်လျှောက်ထားခြင်းကို ခေါ်ယူဆောင်ရွက်ပေးနိုင်ရန် အစီအစဉ်ရှိ/မရှိနှင့် ကိုးကန့် ကိုယ်ပိုင်အုပ်ချုပ်ခွင့်ရဒေသအတွက် မည်ကဲ့သို့ ကူညီဆောင်ရွက်ပေးနိုင်မည်ကို သိလိုပါတယ်ခင်ဗျား။ အားလုံးကိုကျေးဇူးတင်ပါတယ်ခင်ဗျား။</speech>
<speech type="speaker">ပြည်ထဲရေးဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေခင်ဗျား။ ရှမ်းပြည်နယ်၊ လောက်ကိုင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်နီနိုင်ရဲ့ ကြယ်ပွင့်ပြမေးခွန်းနှင့်စပ်လျဉ်း၍ ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ဗိုလ်မှူးချုပ်ကျော်ဇံမြင့်က ပြန်လည်ဖြေကြားသွားမှာ ဖြစ်ပါတယ်။ ပြည်ထဲရေးဝန်ကြီးဌာန လက်အောက်မှာရှိတဲ့ အထွေထွေအုပ်ချုပ်ရေးဦးစီးဌာနအနေနဲ့ လစ်လပ်လျက်ရှိတဲ့ စီမံခန့်ခွဲရေးဝန်ထမ်းအဆင့်(၁) ဒုတိယဦးစီးမှူးရာထူးနေရာများ ခန့်ထားရာမှာ ၂၀၁၃ ခုနှစ်၊ မတ်လ ၁၃ ရက်နေ့မှာ ပြည်ထောင်စုလွှတ်တော်မှ အတည်ပြုခဲ့တဲ့ နိုင်ငံ့ဝန်ထမ်း ဥပဒေ အခန်း(၃) ရွေးချယ်ခန့်ထားခြင်းပါ ပြဋ္ဌာန်းချက်များနှင့်အညီ ဆောင်ရွက်လျက်ရှိပါတယ်။ စီမံခန့်ခွဲ ရေးဝန်ထမ်းအဆင့်(၁)ရာထူးအား ရာထူးဝန်အဖွဲ့ကရွေးချယ်ထားတဲ့ ရွေးချယ်ပေးတဲ့ ဝန်ထမ်း အမျိုးအစားမဟုတ်ဘဲ သက်ဆိုင်ရာ ဝန်ထမ်းအဖွဲ့အစည်းအကြီးအမှူးမှ ခန့်ထားရတဲ့ စတင်ခန့် ရာထူးအဆင့်ဖြစ်ပါတယ်။ ဒီရာထူးအတွက်ကို ခန့်ထားရာမှာ ၂၀၁၄ ခုနှစ်၊ မတ်လ ၂၆ ရက်နေ့မှာ ပြည်ထောင်စုရာထူးဝန်အဖွဲ့မှ ထုတ်ပြန်ခဲ့တဲ့ နိုင်ငံ့ဝန်ထမ်းနည်းဥပဒေများ ပုဒ်မ ၂၂ ပုဒ်မခွဲ(က)မှာ ပြဋ္ဌာန်းထားတဲ့ စီမံခန့်ခွဲရေးဝန်ထမ်း (အုပ်ချုပ်ရေး/လူမှုရေး)အဆင့်(၁)ရာထူးများအတွက်ကို ပြင်ပမှ ပုဂ္ဂိုလ်များအား ခေါ်ယူရွေးချယ်ခန့်အပ်ရန် နည်းဥပဒေ အပိုဒ် ၂၀ အပိုဒ်ခွဲ(ဃ)ပါ ပြဋ္ဌာန်းချက်များ နှင့်အညီ ရွေးချယ်ခန့်အပ်ပေးလျက်ရှိပါတယ်။ ဒီလိုရွေးချယ်ခန့်အပ်ရာမှာ ဝန်ထမ်းအဖွဲ့အစည်း အကြီးအမှူးမှ ဖွဲ့စည်းတာဝန်ပေးအပ်ထားတဲ့ ရွေးချယ်ရေးအဖွဲ့ဟာ ရာထူးနေရာအတွက် လိုအပ်တဲ့ အရည်အချင်းသတ်မှတ်ချက်နဲ့ လိုအပ်တဲ့ ကျား/မအရေအတွက်ကို အတည်ပြုချက်ရယူပြီး နိုင်ငံပိုင် သတင်းစာများမှတစ်ဆင့် လျှောက်လွှာကြော်ငြာခေါ်ယူခြင်း၊ ရေးဖြေစာမေးပွဲဖြေဆိုခြင်း၊ လူတွေ့ စစ်ဆေးခြင်းများကို ပြု လုပ်ပြီးရရှိတဲ့ အမှတ်အနည်းအများအလိုက်၊ အရည်အချင်းများအလိုက် အမှတ်စဉ်၍ ဝန်ထမ်းအဖွဲ့အစည်းအကြီးအမှူးရဲ့ အတည်ပြုချက်ဖြင့် ခန့်အပ်ရန်ရှိတဲ့ရာထူးဦးရေကို ခန့်ထားပေးလျက်ရှိပါတယ်။ ဒါ့အပြင် ဌာနတွင်းမှာရှိတဲ့ တစ်ဆင့်မြှင့်ရာထူးခန့်ထားရန်အတွက် လုပ်သက်သတ်မှတ်ချက် ပြည့်မီတဲ့ဝန်ထမ်းများကိုလည်း အလားတူ အရည်အချင်းစစ်ဆေးခြင်းများ ပြုလုပ်ပြီး ရွေးချယ်ခန့်ထားခြင်းများကိုလည်း ဆောင်ရွက်လျက်ရှိပါတယ်။ ပြင်ပပုဂ္ဂိုလ်များကို ရွေးချယ်ခန့်ထားရန် လျှောက်လွှာကြော်ငြာခေါ်ယူပြီး အရည်အချင်း သတ်မှတ်ချက်ကိုက်ညီသူများကို ရေးဖြေစစ်ဆေးရာမှာ မြန်မာစာ၊ အထွေထွေဗဟုသုတ၊ အင်္ဂလိပ်စာ ဘာသာရပ် သုံးခုကို တစ်ခုလျှင် နှစ်နာရီမေးခွန်းလွှာဖြင့် စစ်ဆေးခြင်းဖြစ်ပြီး ယင်းဘာသာရပ်များရဲ့ မေးခွန်းလွှာပြုစုခြင်းနှင့် အဖြေလွှာစစ်ဆေးခြင်းများကို ပညာရေးဝန်ကြီးဌာန၊ အဆင့်မြင့်ပညာဦးစီး ဌာန၊ ရန်ကုန်တက္ကသိုလ်နဲ့ ညှိနှိုင်းဆောင်ရွက်ပြီး ရရှိလာတဲ့ ရေးဖြေအောင်မြင်သူများအနက် နည်းဥပဒေ အပိုဒ် ၂၀ အပိုဒ်ခွဲ(င) အပိုဒ်ခွဲငယ် ရ မှာပါရှိတဲ့ ပြဋ္ဌာန်းချက်များနှင့်အညီ လူတွေ့စစ်ဆေး ခြင်းဖြစ်လို့ ဒေသခံတိုင်းရင်းသားများမှ လျှောက်လွှာကြော်ငြာခေါ်ယူစဉ်က ပါရှိသော သတ်မှတ် အရည်အချင်းများနှင့်ကိုက်ညီပါက ဝင်ရောက်လျှောက်ထား၍ ဖြေဆိုရွေးချယ်ခံနိုင်ခွင့်ရှိပါတယ်။ အထွေထွေအုပ်ချုပ်ရေးဦးစီးဌာနအနေဖြင့် စီမံခန့်ခွဲရေးဝန်ထမ်း အဆင့်(၁)ရာထူးနေရာများကို ခန့်ထားရန်အတွက် ရွေးချယ်စိစစ်ရာမှာ ပြည်ထဲရေးဝန်ကြီးဌာနရဲ့ ရည်မှန်းချက်တာဝန်များဖြစ်တဲ့ နိုင်ငံတော်လုံခြုံ ရေး၊ တရားဥပဒေစိုးမိုးရေး၊ ရပ်ရွာအေးချမ်းသာယာရေးနှင့် ပြည်သူ့အကျိုးပြုဆောင်ရွက်ရေးဆိုတဲ့ လုပ်ငန်းတာဝန်ကြီးများကို အရည်အသွေးပြည့်ပြည့်ဝဝ တာဝန်ထမ်းဆောင်နိုင် ရန်ရည်ရွယ်ပြီး လိုအပ်တဲ့အခြေခံအရည်အချင်းများကို သတ်မှတ်ထားရခြင်းဖြစ်ပါတယ်။ အခြေခံ အရည်အချင်းကောင်းသူများကို ရွေးချယ်နိုင်မှသာ အုပ်ချုပ်ရေးမဏ္ဍိုင် ခိုင်မာကောင်းမွန်စေသော အုပ်ချုပ်ရေးဝန်ထမ်းကောင်းများကိုလည်း လေ့ကျင့်မွေးထုတ်ပေးနိုင်မှာဖြစ်ပါတယ်။ သို့ဖြစ်ပါ၍ ကိုးကန့်ကိုယ်ပိုင်အုပ်ချုပ်ခွင့်ရဒေသမှ ဒေသခံတိုင်းရင်းသားများအနေဖြင့် အထွေထွေအုပ်ချုပ်ရေး ဦးစီးဌာနမှ စီမံခန့်ခွဲရေးဝန်ထမ်းအဆင့်(၁) ရာထူးနေရာများ လစ်လပ်တဲ့အခါမှာ လျှောက်လွှာခေါ်ယူ တဲ့အခါမှာ ပါဝင်တဲ့သတ်မှတ်အရည်အချင်းများနှင့် ကိုက်ညီပါက ဝင်ရောက်လျှောက်ထားဖြေဆိုနိုင် ပြီး ယင်းဒေသရဲ့ ယဉ်ကျေးမှုထုံးတမ်းအစဉ်အလာနှင့် ဘာသာစကားများကို နားလည်တတ်ကျွမ်းထား သူများဖြစ်၍ အရည်အချင်းစစ်ဆေးမှု အောင်မြင်ပါက နိုင်ငံ့ဝန်ထမ်းဥပဒေ၊ နည်းဥပဒေပါ ပြဋ္ဌာန်း ချက်များနှင့်အညီ စီမံခန့်ခွဲရေးဝန်ထမ်းအဆင့်(၁)ဒုတိယဦးစီးမှူး ရာထူးနေရာများ၌ ခန့်ထားပေးနိုင် ပါကြောင်း ပြန်လည်ရှင်းလင်းဖြေကြားအပ်ပါတယ်။ အားလုံးကိ��� ကျေးဇူးတင်ပါတယ်။</speech>
</Q-A>
<Q-A>
<title>ရဲတပ်ရင်း(၃၁)တည်ဆောက်ခဲ့ရာတွင် လယ်မြေသိမ်းဆည်းခံ လယ်သမားများအတွက် နိုင်ငံတော်မှ လျော်ကြေးငွေ ခွင့်ပြုထားခြင်းနှင့် စပ်လျဉ်းသည့်မေးခွန်း</title>
<speech type="speaker">ဦးအောင်ထွန်းသာ၊ မြောက်ဦးမဲဆန္ဒနယ်က မေးမြန်းဖို့ ဖြစ်ပါတယ်</speech>
<speech><mp id="358">ဦးအောင်ထွန်းသာ(မြောက်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ဂုဏ်သရေရှိပုဂ္ဂိုလ်ကြီးများ၊ လေ့လာရေးအဖွဲ့ဝင်များအားလုံး ရွှင်လန်းသာယာရှိကြပါ စေကြောင်း ရခိုင်ပြည်နယ်၊ မြောက်ဦးမဲဆန္ဒနယ် ပြည်သူ့လွှတ်တော်ကိုယ်စားလှယ် ကျွန်တော် ဦးအောင်ထွန်းသာမှ ဆုမွန်ကောင်းတောင်းပေးပါတယ်ခင်ဗျား။ ကျွန်တော့်အနေနဲ့ လယ်ယာမြေသိမ်း ဆည်းခံရတဲ့ လယ်သမားများအတွက် လျော်ကြေးငွေအပြည့်အဝရရှိရေးကိစ္စနှင့် ပတ်သက်ပြီးတော့ မေးခွန်းမေးမြန်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ရခိုင်ပြည်နယ်၊ မြောက်ဦးခရိုင်၊ မြောက်ဦးမြို့နယ်၌ ၂၀၁၃-၂၀၁၄ ခု ဘဏ္ဍာနှစ်တွင် အမှတ်(၃၁) ရဲတပ်ရင်းတစ်ခု တည်ဆောက်ခွင့်ရရှိခဲ့ပါတယ်။ ရဲတပ်ရင်းတည်ဆောက်နိုင်ရန်အတွက် လယ်ယာမြေ များသိမ်းဆည်းရာတွင် လယ်သမား ၁၂ ဦးထံမှ လယ်မြေ ၇၂ ဧက ပါရှိသွားပါတယ်။ သို့သော်နိုင်ငံတော်မှ လယ်ယာမြေသိမ်းဆည်းခံရသည့် လယ်သမားများ နစ်နာမှုမရှိစေရေးနှင့် ပြန်လည် ထူထောင်ရေးဆောင်ရွက်နိုင်ရန် သိမ်းဆည်းခံလယ်မြေတစ်ဧကအတွက် ငွေကျပ် ရှစ်သိန်းနှုန်း ပေးလျော်ရန် ခွင့်ပြုထားပြီးဖြစ်ပါတယ်။ ၂၀၁၃ ခုနှစ်၊ အောက်တိုဘာလ ၁ရ ရက်နေ့တွင် မြောက်ဦး မြို့နယ်ရှိ ဒေသအာဏာပိုင် မြို့နယ်အုပ်ချုပ်ရေးမှူးနှင့် ခရိုင်ရဲမှူးတို့က လယ်မြေသိမ်းဆည်းခံ လယ်သမား ၁၂ ဦးအား ခေါ်ယူတွေ့ဆုံပြီး လယ်မြေလျော်ကြေးအဖြစ် တစ်ဧကလျှင် လောလောဆယ် ခြောက်သိန်းကျပ်သာ လက်ခံရမည်ဖြစ်ကြောင်းနှင့် တစ်ဧကအတွက် ကျန်ငွေ နှစ်သိန်းကျပ်ကို ပြည်ထောင်စုဝန်ကြီး၊ ပြည်ထဲရေးဝန်ကြီးဌာနသို့ စာဖြင့်ရေးပြီး ပြန်လည်တောင်းဆိုကြရန်၊ တောင်းဆို တင်ပြသည့်စာကိုလည်း မိတ္တူများပေးခဲ့ရန် အကြံပြု ဆွေးနွေးကာ တစ်ဧကအတွက် ငွေကျပ် ခြောက်သိန်းစီ ထုတ်ပေးလိုက်ကြောင်း သိရှိရပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်က လယ်ယာမြေ လျော်ကြေး တစ်ဧကရှစ်သိန်းကျပ် သတ်မှတ်ခွင့်ပြုပေးထားပါလျက် အပြည့်အဝမပေးဘဲ ခြောက်သိန်း ကျပ်သာပေးထားခြင်းသည် မရိုးမဖြောင့်သောသဘော သက်ရောက်နေပါသဖြင့် လယ်မြေသိမ်း ဆည်းခံလယ်သမားများအတွက် ပြန်လည်ထူထောင်ရေးလုပ်ငန်း ဆောင်ရွက်ရာတွင် ငွေကြေး မပြည့်စုံမှုကြောင့် အလွန်အခက်အခဲကြုံတွေ့ခဲ့ကြရပါတယ်။ ထို့ကြောင့် လယ်မြေသိမ်းဆည်းခံ လယ်သမား ၁၂ ဦးမှ လက်မှတ်ရေးထိုးပြီး တစ်ဧကကျန်ငွေ နှစ်သိန်းကျပ်စီ အလျင်အမြန်ရရှိလိုပါကြောင်းသက်ဆိုင်ရာဝန်ကြီးဌာနသို့ တင်ပြပေးရန် ကျွန်တော့်ထံ အကူအညီတောင်းခံလာကြပါတယ်။ သို့ဖြစ်ပါ၍ သက်ဆိုင်ရာ ပြည်ထဲရေးဝန်ကြီးဌာနမှ လယ်မြေသိမ်းဆည်းခံလယ်သမားများ နစ်နာမှု မရှိစေရေးအတွက် အမြန်ဆုံးကူညီဆောင်ရွက်ဖြေရှင်းပေးနိုင်ရန် ရည်ရွယ်၍ လယ်သမားများ ကိုယ်စား ကျွန်တော်မေးမြန်းလိုတာက မြောက်ဦးမြို့နယ်၌ ရဲတပ်ရင်း(၃၁)တည်ဆောက်ရာတွင် လယ်မြေသိမ်းဆည်းခံလယ်သမားများအတွက် နိုင်ငံတော်မှ လယ်မြေတစ်ဧက လျော်ကြေးငွေ ရှစ်သိန်းပေးရန် ခွင့်ပြုထားပြီးဖြစ်သော်လည်း ဒေသအာဏာပိုင်များက ကျပ်ခြောက်သိန်းသာ လျော် ကြေးပေးထားသည်ကို သက်ဆိုင်ရာဝန်ကြီးဌာနမှ သိရှိပါသလား။ သိရှိပါက လယ်သမားများ နစ်နာမှု မရှိစေရေးနှင့် အလျင်အမြန် ပြန်လည်ထူထောင်နိုင်ရေးလုပ်ကိုင်နိုင်ရန်အတွက် တစ်ဧကကျန်ငွေ နှစ်သိန်းကျပ်တိတိကို မည်သည့်အချိန်တွင် အပြေအလည် ထုတ်ပေးမည်ကို သိရှိလိုပါ၍ ဖြေကြားပေး နိုင်ပါရန် ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ ကျေးဇူး တင်ပါတယ်။</speech>
<speech type="speaker">ပြည်ထဲရေးဝန်ကြီးဌာနက ပြန်လည်ဖြေကြားဖို့ ဖြစ်ပါတယ်။</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ မင်္ဂလာပါခင်ဗျား။ ရခိုင် ပြည်နယ်၊ မြောက်ဦးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ထွန်းသာရဲ့ ကြယ်ပွင့်ပြ မေးခွန်းနှင့်စပ်လျဉ်းပြီး ကျွန်တော်ကပဲ ဆက်လက်ရှင်းလင်းဖြေကြားသွားမှာ ဖြစ်ပါတယ်။ ရခိုင် ပြည်နယ်၊ မြောက်ဦးခရိုင် မြောက်ဦးမြို့နယ်မှာ အမှတ်(၃၁) လုံခြုံရေးရဲတပ်ဖွဲ့ခွဲ ဖွင့်လှစ်အသုံးပြုမယ့် မြေဟာ မြောက်ဦးမြို့ ရွာဟောင်းတောကျေးရွာအုပ်စု ကွင်းအမှတ်(၈၈၉-အေ) ခေါင်းဖြူတောင်ကွင်း မှာရှိတဲ့ စားကျက်မြေအမျိုးအစားပဲ ဖြစ်ပါတယ်။ အဆိုပါ ခေါင်းဖြူတောင်ကွင်းအမှတ်(၈၈၉-အေ) မှာ ရှိတဲ့ စားကျက်မြေ ၁၆၅.၁၆ ဧကပေါ်မှာ အမှတ်(၃၁) လုံခြုံရေးရဲတပ်ဖွဲ့ခွဲ တည်ဆောက်ရန်အတွက် မူလက ရွေးချယ်ခဲ့ပေမယ့်လည်း အဆိုပါစားကျက်မြေမှာလုပ်ကိုင်နေတဲ့ လယ်သမား ၄၀ ဦးက ဘိုးဘွားစဉ်ဆက်လုပ်ကိုင်လာခဲ့ကြတဲ့အတွက် သိမ်းဆည်းပါက လုပ်ကိုင်စားသောက်ရန် မြေမရှိ၍ ဒုက္ခရောက်နိုင်ကြောင်း တင်ပြချက်အရ ၂၀၁၃ ခုနှစ်၊ ဇူလိုင်လ ၁၉ ရက်နေ့က မြောက်ဦးမြို့နယ် အထွေထွေအုပ်ချုပ်ရေးမှူးရုံးခန်းမှာ မြေလျော်ကြေးပေးရေးကော်မတီဥက္ကဋ္ဌ မြောက်ဦးခရိုင်ရဲတပ်ဖွဲ့နဲ့ အဖွဲ့ဝင်များက လယ်သမားများနဲ့ တွေ့ဆုံညှိနှိုင်းဆွေးနွေးခဲ့ရာမှာ စားကျက်မြေ ၁၆၅.၁၆ ဧက အနက် ၉၃.၁၅ ဧကကို ပိုင်ဆိုင်တဲ့လယ်သမားများမှ သဘောမတူညီနိုင်ကြောင်း တင်ပြခဲ့ကြပါတယ်။ အမှတ်(၃၁) လုံခြုံရေးရဲတပ်ဖွဲ့ခွဲ တည်ဆောက်ရေးအတွက်ကို မြေနေရာရရှိရေးအတွက် ဆက်လက်ဆောင်ရွက်ခဲ့ရာမှာ အထက်မှာတင်ပြခဲ့တဲ့မြေများနှင့် တစ်စပ်တစ်ဆက်တည်းမှာရှိနေတဲ့ ဦးကျော်ဝင်းပါ လယ်သမား ၁၂ ဦးတို့က ၎င်းတို့ပိုင်ဆိုင်တဲ့လယ်မြေ ၇၂ ဧကပေါ်မှာ တည်ဆောက် မယ်ဆိုပါက တရားဝင်စာချုပ်စာတမ်းများဖြင့် နစ်နာကြေးအဖြစ် လယ်တစ်ဧကလျှင်ကျပ် ခြောက်သိန်း နှုန်းပေးလျော်ပါက သဘောတူညီပါကြောင်း ညှိနှိုင်းချက်အရ သဘောတူညီမှု ဝန်ခံကတိပြု စာချုပ် များကို မြို့နယ်အုပ်ချုပ်ရေးမှူး၊ ဒုတိယမြို့နယ်ဥပဒေအရာရှိ၊ မြို့နယ်မြေစာရင်းဦးစီးအရာရှိနဲ့ ရွာဟောင်းတောကျေးရွာ အုပ်ချုပ်ရေးမှူးတို့ရဲ့ ရှေ့မှာ စာချုပ်ချုပ်ဆိုခဲ့ကြပါတယ်။ စာချုပ်အရ ၂၀၁၃ ခုနှစ်၊ အောက်တိုဘာလ ၂၃ ရက်နေ့မှာ ဦးကျော်ဝင်းပါ လယ်သမား ၁၂ ဦးထံကို လယ်တစ်ဧကလျှင် ကျပ် ခြောက်သိန်းနှုန်းဖြင့် ၎င်းတို့ပိုင်ဆိုင်တဲ့ လယ်ဧကအရေအတွက်အလိုက် လျော်ကြေးငွေစုစုပေါင်း ကျပ် ၄၃၂ သိန်းကို မြန်မာနိုင်ငံရဲတပ်ဖွဲ့ ၂၀၁၃-၂၀၁၄ ဘဏ္ဍာရေးနှစ်ငွေလုံးငွေရင်း ငွေစာရင်းခေါင်းစဉ် ၄၁-ပြည်ထဲရေး၊ ၃-ရဲတပ်ဖွဲ့၊ ၄-ရင်းနှီးမြုပ်နှံမှုမှာပါဝင်တဲ့ အခြားအသုံးစရိတ်များခေါင်းစဉ်မှ ခွဲဝေချထားပေးသောရန်ပုံငွေဖြင့် မြေလျော်ကြေးငွေပေးရေးကော်မတီအား ခရိုင်ရဲတပ်ဖွဲ့မှူးမှ ဥက္ကဋ္ဌ အဖြစ်ဆောင်ရွက်၍ မြို့နယ်အုပ်ချုပ်ရေးမှူး၊ မြို့နယ်ရဲတပ်ဖွဲ့မှူး၊ မြို့နယ်မြေစာရင်းဦးစီးမှူး၊ ရွာဟောင်းတောကျေးရွာအုပ်စု အုပ်ချုပ်ရေးမှူးတို့မှ အဖွဲ့ဝင်အဖြစ်ပါဝင်ပြီး အမှတ်(၃၁) လုံခြုံရေး ရဲတပ်ဖွဲ့ခွဲမှူးမှ အတွင်းရေးမှူးအဖြစ် ဆောင်ရွက်သော ကော်မတီအား ခရိုင်အထွေထွေအုပ်ချုပ်ရေး ဦးစီးဌာနရဲ့ ၂၀၁၃ ခုနှစ်၊ အောက်တိုဘာလ ၂ ရက် ရက်စွဲပါစာအမှတ်၊ ၄/၃-၃/ဦး(၁၃၄၇) ဖြင့် ဖွဲ့စည်း၍ အပြည့်အဝစနစ်တကျပေးလျော်ခဲ့ပြီး ၎င်းမြေနေရာပေါ်မှာ အမှတ်(၃၁) လုံခြုံရေးရဲတပ်ဖွဲ့ ခွဲကိုတည်ဆောက်လျက်ရှိပါတယ်။ ဦးကျော်ဝင်းပါ လယ်သမား ၁၂ ဦးက နိုင်ငံတော်မှ လယ်တစ်ဧကလျှင် လျော်ကြေးငွေကျပ် ရှစ်သိန်းပေးမည်ဟု ကြားသိရချက်အပေါ် သက်ဆိုင်ရာဝန်ကြီးဌာနသို့ တင်ပြပေးရန် မြောက်ဦး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ထွန်းသာထံသို့ အကူအညီတောင်းခံခဲ့တဲ့ အတွက် ဦးအောင်ထွန်းသာမှ ၂၀၁၄ ခုနှစ်၊ ဖေဖော်ဝါရီလ ၂၁ ရက်နေ့ရက်စွဲပါစာဖြင့် ပြည်ထဲရေး ဝန်ကြီးဌာန၊ ပြည်ထောင်စုဝန်ကြီးထံသို့တင်ပြချက်အရ မြောက်ဦးမြို့နယ်ရဲတပ်ဖွဲ့မှူး ဥက္ကဋ္ဌအဖြစ် ပါင်တဲ့ စုံစမ်းစစ်ဆေးရေးအဖွဲ့ကို ဖွဲ့စည်းစစ်ဆေးခဲ့ပါတယ်။ စစ်ဆေးပေါ်ပေါက်ချက်အရ ဦးကျော်ဝင်းပါ လယ်သမား ၁၂ ဦးမှာ မူလကသဘောတူညီထားတဲ့ လျော်ကြေးငွေတစ်ဧကလျှင် ကျပ်ခြောက်သိန်းနှုန်းဖြင့် အပြည့်အဝရရှိပြီးဖြစ်ကြောင်း သို့သော် ပြင်ပသတင်းများအရ နိုင်ငံတော်မှ လယ်မြေတစ်ဧကလျှင် ၈ သိန်းကျပ် ခွင့်ပြု ထားသည်ဟုကြားသိရသဖြင့် တင်ပြခဲ့ခြင်းဖြစ်ကြောင်း စိစစ်ပေါ်ပေါက်ခဲ့ပါတယ်။ တောင်သူ ၁၂ ဦးလုပ်ကိုင်ခဲ့တဲ့မြေက စားကျက်မြေမှာ ကျူးကျော်စိုက်ပျိုးထားတဲ့မြေဖြစ်လို့ သာမန်အားဖြင့် မြေလျော်ကြေးပေးချေရန် မရှိသော်လည်း တောင်သူများအနေဖြင့် စားကျက်မြေများ မှာကျူးကျော်ပြီး ခုတ်ထွင်ရှင်းလင်းစိုက်ပျိုးထားခဲ့တာဖြစ်လို့ နစ်နာမှုမရှိစေရေးအတွက်ကို တောင်သူ များနဲ့ ညှိနှိုင်းသဘောတူညီချက်အရ နိုင်ငံတော်ဘဏ္ဍာခွင့်ပြုငွေဖြင့် မြေတစ်ဧကလျှင် ကျပ်ခြောက် သိန်းနှုန်းဖြင့် နစ်နာကြေးပေးအပ်ခဲ့ခြင်းသာဖြစ်ပါတယ်။ သို့ဖြစ်ပါ၍ စားကျက်ကျူးလယ်မြေတစ်ဧက အတွက်ကို ကျပ်နှစ်သိန်းနှုန်း ထပ်မံထုတ်ပေးရန် အစီအစဉ်မရှိပါကြောင်း ပြန်လည်ရှင်းလင်းဖြေကြား အပ်ပါတယ်။ အားလုံးကိုကျေးဇူးတင်ပါတယ်။</speech>
</Q-A>
<Q-A>
<title>အရက်ပုန်းဆိုင်များ ပပျောက်ရန်နှင့် အရက်တုများပေါများနေခြင်းကို ကာကွယ်တားဆီးရန် မည်သို့ တိုးမြှင့်ဆောင်ရွက်မည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type="speaker">ကန်ကြီးထောင့်မဲဆန္ဒနယ်က ဦးကျော်ဝင်းမေးမြန်းဖို့ ဖြစ်ပါတယ်</speech>
<speech><mp id="469">ဦးကျော်ဝင်း(ကန်ကြီးထောင့်မဲဆန္ဒနယ်)</mp>မင်္ဂလာပါ။ ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး၊ ပြည်ထောင်စုအဆင့်ဝန်ကြီးများ၊ ဧည့်သည်တော်များ၊ ပြည်သူ့လွှတ်တော် ကိုယ်စားလှယ်များအားလုံး ကျန်းမာချမ်းသာကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ကန်ကြီးထောင့်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကျော်ဝင်း ဖြစ်ပါတယ်။ မေးခွန်းနှင့်ပတ်သက်လို့ နိုင်ငံတော်အခွန်ဝင်ငွေလည်း လျော့နည်းမသွားစေချင်ပါ။ အရက်နဲ့ဆက်နွယ်သော ဆိုးကျိုးများလည်း လျော့ကျစေချင်ပါတယ်။ အခုအခါ မြန်မာနိုင်ငံတွင် မြို့ရောတောပါ တရားဝင်၊ တရားမဝင် အရက်ပုန်းဆိုင်များ အရေအတွက် တိုးလာပါတယ်။ လူစည်ကားရာဆိုင်များသည် အများအားဖြင့် အရက်ဆိုင်များ ဖြစ်နေပါတယ်။ အရက်ကိုမည်သူကမျှ ရိုက်ပြီးသောက်ခိုင်းနေတာမဟုတ်သော်လည်း အတုမြင်အတတ်သင် ငယ်ရွယ် သူများကပင် လွယ်လွယ်တွေ့ပြီး လွယ်လွယ်သောက်နေကြခြင်း ဖြစ်ပါတယ်။ အင်တာနက်သတင်းများ အရ မြန်မာနိုင်ငံတွင် အရက်နှင့်ပတ်သက်သည့် သုတေသန ပြုလုပ်မှုမရှိသလောက် နည်းပါး နေကြောင်း FDA စစ်ဆေးချက်မရှိသော၊ ကျန်းမာရေးအတွက် အာမခံချက်မရှိသော စားသောက် ကုန်များကို သုံးစွဲစားသောက်နေရကြောင်း၊ အထူးသဖြင့် အရက်အတုများပေါများပြီး သောက်သုံး နေခြင်းလည်းပါဝင်ပါတယ်။ အခြေခံလူတန်းစားများအတွက် အထိနာပါတယ်။ တန်ဖိုးနည်းပြီး အန္တရာယ်ကြီးတဲ့အရက်တွေကို မူးရင်ပြီးရောဆိုပြီးသောက်နေကြပါတယ်။ အရက်အတုတွေကြောင့် အသေစောလို့ မအိုဆေးလို့လည်းခေါ်ဝေါ်နေကြပါတယ်။ သတင်းတွေထဲမှာလည်း အရက်ကြောင်ကြောင်ပြီး မိမိကိုယ်ကိုယ် သတ်သေတာ၊ အရက်မူးပြီး စိတ်ဖောက်ပြန်ကာ ဇနီးနဲ့မြေးကို လည်ပင်း ညှစ်သတ်တာတို့ ပြည်ထောင်စုနေ့စဉ်သတင်းမှာပါနေတာကို အားလုံးအတွေ့ပဲဖြစ်ပါတယ်။ Sky Net သတင်းအရ ဝါဆိုပန်းခူးသည့်နေ့မှာပင် လူငယ်များ အရက်သောက်နေကြောင်း၊ မိဘများက လူငယ် အချင်းချင်းရန်ဖြစ်မှာကို စိုးရိမ်နေရကြောင်းစသည်ဖြင့် အရက်ကြောင့်ဆိုးကျိုးများကို ကိုယ်တွေ့ မျက်မြင်သတင်းဂျာနယ်အစုံစုံမှာ ပါဝင်နေပါတယ်။ သို့ဖြစ်ပါ၍ (၁) အရက်ဆိုင်အရေ အတွက်လျှော့ချနိုင်ပြီး အခွန်ဝင်ငွေလျော့နည်းမသွားရေး မည်ကဲ့သို့အစီအစဉ်များ ရှိ/မရှိ။ (၂) အရက် ပုန်းဆိုင်များ ပပျောက်ရေးတိုးမြှင့်စိစစ်ရန်အစီအစဉ်များ ရှိ/မရှိ။ (၃) လက်ရှိအခြေအနေမှာ အရက် တ ပ်မံဆန္ဒနယ်မှ မေးမြန်းဖို့ဦးထန်းလိန်း(မင်းတပ်မံအတုများပေါများနေခြင်းကို ကာကွယ်တားဆီးရန် တိုးမြှင့်ဆောင်ရွက်မည့်အစီအစဉ် ရှိ/မရှိ နိုင်ငံသား များ၏ အကျိုးကိုရှေ့ရှုရည်ရွယ်လျက် ပြည်သူ့လွှတ်တော်ဥက္ကဋ္ဌမှတစ်ဆင့် ရိုသေလေးစားစွာ မေးမြန်း အပ်ပါတယ်ခင်ဗျား။ ကျေးဇူးတင်ပါတယ်။</speech>
</Q-A>
<Q-A>
<title>ဝိတိုရိယတောင်(ခေါ်) နတ်မတောင်(ခေါ်) ခေါနူးစုမ်အား နယ်မြေခံတိုင်းရင်းသားတို့၏ မူလအခေါ် အဝေါ်ဖြင့် အဓိပ္ပာယ်မကွဲလွဲစေရန် ခေါနူးတောင်ဟု သုံးစွဲခွင့်ပြုနိုင်ခြင်း ရှိ/မရှိနှင့်စပ်လျဉ်းသည့်မေးခွန်း</title>
<speech type="speaker">ဦးထန်းလိန်း၊ မင်းတပ်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဒုတိယဝန်ကြီးများ၊ ဧည့်သည်တော်များ အားလုံးမင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထန်းလိန်းဖြစ်ပါတယ်။ ကျွန်တော်မေးမြန်းလို တဲ့မေးခွန်းကတော့ ဝိတိုရိယတောင်(ခေါ်) နတ်မတောင်(ခေါ်) ခေါနူးစုမ်အား နယ်မြေခံတိုင်းရင်း သားတို့ရဲ့ မူလအခေါ်အဝေါ်ဖြင့် အဓိပ္ပာယ်မကွဲလွဲစေရန် ခေါနူးတောင်ဟု သုံးစွဲခွင့်ပြုနိုင်ခြင်းရှိ/မရှိ နှင့်ပတ်သက်တဲ့ မေးခွန်းကိုမေးမြန်းမှာဖြစ်ပါတယ်၊ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး ခင်ဗျား။ ချင်းပြည်နယ် ကန်ပက်လက်မြို့နယ်မှာ ဝိတိုရိယတောင်(ခေါ်) နတ်မတောင်လို့လဲခေါ်တဲ့ ခေါနူးစုမ်တည်ရှိပါတယ်။ အဲ့ဒီတောင်ကို အင်္ဂလိပ်အစိုးရက ဝိတိုရိယတောင်(ခေါ်) မောင့်ဝိတိုရိယ မြန်မာ့ဆိုရှယ်လစ်လမ်းစဉ်ပါတီ အစိုးရလက်ထက်ကစပြီးတော့ မြန်မာဘာသာနှင့် အဓိပ္ပာယ်ဖွင့်ဆိုပြီး နတ်မတောင်လို့ သုံးစွဲခေါ်ဝေါ်လာခြင်းဖြစ်ပါတယ်။ ဒေသခံတိုင်းရင်းသားတို့ရဲ့ ဘာသာစကားအရ ခေါနူးစုမ်ရဲ့ အဓိပ္ပာယ်ဖွင့်ဆိုချက်အမှန်က ခေါဆိုတာဟာ ကမ္ဘာကြီး၊ နူးဆိုတာက ကြီးမားခြင်း၊ စုမ် ဆိုတာက တောင်လို့ အဓိပ္ပာယ်သက်ရောက်ပါတယ်။ ဒါကြောင့် ခေါနူးစုမ် အဓိပ္ပာယ်ဖွင့်ဆိုချက် အမှန်က တောင်တို့ရဲ့ အထွတ်အထိပ်၊ ကြီးမားသောတောင်၊ တောင်ကြီးဖြစ်ပါတယ်။ မြန်မာ့ဆိုရှယ်လစ် လမ်းစဉ်ပါတီခေတ်မှာ ဝိတိုရိယတောင်ကို မြန်မာဘာသာနှင့် အဓိပ္ပာယ်ဖွင့်ဆိုပြီး မြန်မာအမည်နှင့် ခေါ်ဖို့ဖြစ်လာတဲ့အခါမှာ ဒေသခံအချို့ကို မေးမြန်းခဲ့တဲ့အခါကျတော့ ခေါ်ဆိုတာက နတ်၊ မူဆိုတာက အမ၊ စုမ်ဆိုတာ တောင်ဆိုပြီးတော့ ရှင်းပြခဲ့တဲ့အတွက် အဲ့ဒီတောင်ကို နတ်မတောင်လို့ အလွယ်တကူ တိုက်ရိုက်ခေါ်ယူသုံးစွဲလာခဲ့တာကို တွေ့ရပါတယ်။ နယ်မြေခံတိုင်းရင်သားတို့ရဲ့ အမှန်အခေါ်ကတော့ ခေါကို သက်မဲ့အတွက်ဆိုရင် ကမ္ဘာကြီး၊ သက်ရှိအတွက် နတ်၊ နူးကို သက်မဲ့အတွက်ကြီးမားသော၊ သက်ရှိအတွက် အမလို့ ဒါခေါ်ဝေါ်သုံးစွဲခြင်း ရှိတဲ့အတွက် ခေါနူးစုမ်ကို နတ်မတောင်လို့ သုံးစွဲခေါ် ဝေါ်ခြင်းကို လက်ခံနိုင်ခြင်းမရှိတာကို လေ့လာတွေ့ရှိရပါတယ်။ ဒါ့ကြောင့် ဝိတိုရိယတောင်လို့ခေါ်တဲ့ တစ်နည်းအားဖြင့် နတ်မတောင်လို့ခေါ်တဲ့ခေါနူးစုမ်ကို နယ်မြေခံတိုင်းရင်းသားတို့ရဲ့ မူလအခေါ် အဝေါ်နှင့် အဓိပ္ပာယ်မကွဲလွဲစေဖို့ရန်အတွက် ခေါနူးတောင် လို့သုံးစွဲခေါ်ဝေါ်ခွ့်ပြုနိုင်ခြင်းရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ကိုယ်စားလှယ်နှစ်ဦးရဲ့ ဖြေကြားချက်ကို ပြည်ထဲရေးဝန်ကြီးဌာနက ပြန်လည် ဖြေကြားဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော် ဧရာဝတီတိုင်းဒေသကြီး၊ ကန်ကြီးထောင့်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်ဝင်းရဲ့ ကြယ်ပွင့်ပြမေးခွန်းနှင့်စပ်လျဉ်းပြီးတော့ ဖြေကြား သွားမှာဖြစ်ပါတယ်။ ကျွန်တော်တို့ ပြည်ထောင်စုသမ္မတမြန်မာနိုင်ငံတော်အတွင်းမှာ ယစ်မျိုးစီမံခန့်ခွဲ ရေးလုပ်ငန်းများကို ၁၉၁ရ ခုနှစ်၊ မြန်မာနိုင်ငံ ယစ်မျိုးဥပဒေ၊ ၁၉၂၈ ခုနှစ်၊ မြန်မာနိုင်ငံ ယစ်မျိုး နည်းဥပဒေတို့ဖြင့် ကိုင်တွယ်ကျင့်သုံးဆောင်ရွက်လျက်ရှိပါတယ်။ ၁၉၂၉ ခုနှစ်၊ မြန်မာနိုင်ငံတော် ယစ်မျိုးအမိန့်ဆင့်ဆိုချက်များအရ အရက်သေစာသောက်စားခြင်း၊ အလေ့အထပြန့်ပွားခြင်းကို အားပေးခြင်းမရှိစေရန် သေရည်သေရက်ရောင်းချရာတွင် တရားမဝင်ထုတ်လုပ်မှု၊ ရောင်းချမှုများ မရှိစေဘဲ အရက်များပေါ်တွင် အခွန်ကြီးမြင့်နိုင်သမျှ ကြီးမြင့်ကောက်ခံရန် မူးယစ်စေသော သေရည် သေရက်ကို ရောင်းချခြင်းမှာ အခွန်ငွေရရှိရန်အလို့ငှာမဟုတ်ဘဲ ၎င်းကို သောက်စားသုံးစွဲခြင်း ခေါင်းပါးစေရန် သေရည်သေရက်ရောင်းချခြင်းကို အခွန်ကောက်ခံရသည်ဟု နှလုံးသွင်းရမည်ဆိုပြီး ယစ်မျိုးမူဝါဒသုံးရပ်ကို ချမှတ်ထားကြောင်း စိစစ်တွေ့ရှိရပါတယ်။ ထို့အတူ ပေါင်းဖိုဖြင့် ချက်လုပ် ခြင်းကို ဖြစ်နိုင်သမျှ ဖျက်သိမ်းစေရန်၊ ဗဟိုအရက်ချက်စက်ရုံ၊ တည်ထောင်ချက်လုပ်ခြင်းကို တဖြည်းဖြည်းအားပေးသွားရန်၊ ပြည်တွင်းဖိုချက်အရက်အပေါ်တွင် အခွန်ကြီးမြင့်နိုင်သမျှ ကြီးမြင့်ကောက်ခံရန်နှင့် သို့ရာတွင် ပြည်ပမှ တင်သွင်းလာသော အရက်ထက်မများစေရန်၊ အရက်ဆိုင် အရေအတွက်ကန့်သတ်ထားရန်ဆိုတဲ့ ယစ်မျိုးအခြေခံမူ လေးချက်ကိုလည်း ချမှတ်ထားပါတယ်။ ၁၉၁ရ ခုနှစ်၊ မြန်မာနိုင်ငံတော်ယစ်မျိုးအက်ဥပဒေ ပုဒ်မ ၆၅ နဲ့ ၁၉၂၈ ခုနှစ်၊ ယစ်မျိုးနည်းဥပဒေများအရယစ်မျိုးလိုင်စင်များ ထုတ်ပေးခြင်း၊ ယစ်မျိုးများ သယ်ဆောင်ခြင်း၊ ထားသိုခြင်း၊ ထုတ်လုပ်ခြင်းဆိုင်ရာ နည်းလမ်းများနဲ့ ရောင်းချခြင်းဆိုင်ရာ စည်းမျဉ်း၊ စည်းကမ်းချက်များနှင့် စပ်လျဉ်း၍ ကြီးကြပ်စစ်ဆေးခြင်းများကို ပြဋ္ဌာန်းထားရှိပါတယ်။ ပြည်ထဲရေးနှင့်သာသနာရေးဝန်ကြီး ဌာနရဲ့ ၁၉၈၉ ခုနှစ်၊ မေလ ၁၉ ရက် ရက်စွဲပါစာအမှတ်ဖြင့် ဘဏ္ဍာတော်မင်းကြီးရဲ့ လုပ်ပိုင်ခွင့်များကို အထွေထွေအုပ်ချုပ်ရေးဦးစီးဌာန၊ ညွှန်ကြားရေးမှူးချုပ် အားအပ်နှံခြင်း၊ ကော်လိာ်အရာရှိ၏ လုပ်ပိုင်ခွင့်များကို ခရိုင်အုပ်ချုပ်ရေးမှူးအား အပ်နှင်းခြင်းများနှင့်အညီ ဆောင်ရွက်လျက်ရှိပါတယ်။ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာနအနေနဲ့ မြန်မာနိုင်ငံ ယစ်မျိုး နည်းဥပဒေ ၄ မှာလိုင်စင်အမျိုးအစားပေါင်း ၄၁ မျိုး ပြဋ္ဌာန်းထားပေမဲ့လည်း ၂၀၁၄-၂၀၁၅ ဘဏ္ဍာရေးနှစ်မှာ လိုင်စင်အမျိုးအစားပေါင်း ၂၈ မျိုးကိုသာ ခွင့်ပြု ချက်ချထားပြီးတော့ လုပ်ကိုင်ဆောင်ရွက်လျက်ရှိပါတယ်။ နှစ်စဉ်ယစ်မျိုးအစီအစဉ်အရ ခွင့်ပြုချက်များအနေဖြင့် ၂၀၁၁ ခုနှစ်မှာ လိုင်စင်အရေအတွက် ၄၁၃၀၃ ခုကိုလည်းကောင်း၊ ၂၀၁၂-၂၀၁၃ ဘဏ္ဍာရေးနှစ်မှာ လိုင်စင်အရေ အတွက် ၄၁၂၉၃ ခုကိုလည်းကောင်း၊ ၂၀၁၃-၂၀၁၄ ဘဏ္ဍာရေးနှစ်မှာ လိုင်စင်အရေအတွက် ၄၁၂၆၃ ခုကိုလည်းကောင်း၊ ၂၀၁၄-၂၀၁၅ ဘဏ္ဍာရေးနှစ်မှာ လိုင်စင်အရေအတွက် ၄၁၂၁၀ ခုကို လည်းကောင်း တစ်နှစ်ထက်တစ်နှစ် ယစ်မျိုးလိုင်စင်အရေအတွက်များကို လျော့ချပြီးခွင့်ပြုပေးလျက် ရှိပါတယ်။ မြန်မာနိုင်ငံအတွင်းထုတ်လုပ်တဲ့ အရက်များကို ဖြန့်ဖြူးရောင်းချရာမှာ အရက်သောက်သုံး သူများကို ကျန်းမာရေးနှင့်ညီညွတ်တဲ့အရက်များကို ဘေးအန္တရာယ်ကင်းရှင်းစွာ သောက်သုံးနိုင်ရန် အတွက် ထုတ်လုပ်တဲ့ အရက်နမူနာများကို တစ်နှစ်လျှင် အနည်းဆုံးတစ်ကြိမ်၊ ပြည်ထဲရေးဝန်ကြီးဌာန၊ ဓါတုဗေဒစစ်ဆေးရေးဌာန သို့မဟုတ် ကျန်းမာရေးဝန်ကြီးဌာန၊ ဗဟိုအစားအသောက်နှင့် ကွပ်ကဲရေး ဦးစီးဌာနတို့မှာ သောက်သုံးရန်သင့်/မသင့် စစ်ဆေးခံရန်နဲ့ သောက်သုံးရန်သင့်ကြောင်း ထောက်ခံ ချက်ရရှိမှသာ အရက်များကို ဖြန့်ဖြူးရောင်းချစေလျက်ရှိပါတယ်။ အလားတူ တရားမဝင် အရက်ပုန်း ဆိုင်များမရှိစေရေးအတွက်ကို အရည်အချင်းပြည့်မီတဲ့ အရက်များကိုသာ ရောင်းချနိုင်ရေးအတွက် ယစ်မျိုးလုပ်ငန်းစိစစ်ကြပ်မတ်ရေး အဖွဲ့ငယ်၊ သတင်းစုံစမ်းဖော်ထုတ်ရေးအဖွဲ့ငယ်နဲ့ တားဆီးနှိမ်နှင်း ရေးအဖွဲ့ငယ်များ ဖွဲ့စည်းပြီး မြန်မာနိုင်ငံရဲတပ်ဖွဲ့နှင့်အတူ ထိရောက်စွာ ဆောင်ရွက်လျက်ရှိပါတယ်။ (၁၉၁ရ ခုနှစ်၊ မြန်မာနိုင်ငံယစ်မျိုးအက်ဥပဒေပုဒ်မ ၃၀ နဲ့ ၃၁ တို့မှာ တရားမဝင် ယစ်မျိုး ထုတ်လုပ်ခြင်း၊ ရောင်းဝယ်ခြင်း၊ ဖြန့်ဖြူးခြင်း၊ သယ်ဆောင်ခြင်းတို့နှင့်ပတ်သက်တဲ့ ပြစ်ဒဏ်နဲ့ဒဏ်ငွေများကိုလည်း ပြဌာန်းထားရှိပြီး ခေတ်ကာလနဲ့လျော်ညီတဲ့ ဒဏ်ငွေများချမှတ်နိုင်ရန်နဲ့ တရားမဝင် ယစ်မျိုးထုတ်လုပ်ဖြန့်ဖြူးရောင်းချခြင်းများကို ထိရောက်ဟန့်တားတဲ့ ပြစ်ဒဏ်ချမှတ်နိုင်ရန်အတွက် မြန်မာနိုင်ငံယစ်မျိုးအက်ဥပဒေကို ပြင်ဆင်သည့်ဥပဒေကြမ်းကို ပြည်ထောင်စုအစိုးရအဖွဲ့မှ တစ်ဆင့် ပြည်ထောင်စုလွှတ်တော်သို့ တင်သွင်းရန်လည်း ပြင်ဆင်ဆောင်ရွက်လျက်ရှိပါတယ်။ နိုင်ငံတော်ဖွဲ့စည်းပုံအခြေခံဥပဒေပုဒ်မ ၁၈၈ မှာ တိုင်းဒေသကြီးလွှတ်တော် သို့မဟုတ် ပြည်နယ်လွှတ်တော်အား ဇယား (၂) တွင်ပါဝင်သည့် ယစ်မျိုးခွန်နှင့်ပတ်သက်သောဥပဒေပြဌာန်းခွင့် ရှိသည်ဟုဖော်ပြထားရှိပါတယ်။ သို့ဖြစ်ပါ၍ တိုင်းဒေသကြီးအစိုးရ သို့မဟုတ် ပြည်နယ်အစိုးရများက ကောက်ခံရမည့် အခွန်အခများနှင့်ပတ်သက်၍ ဖွဲ့စည်းပုံအခြေခံဥပဒေပုဒ်မ ၂၅၄ ကို ရည်ညွှန်းတဲ့ ဇယား ၅ မှာ ယစ်မျိုးခွန်ပါဝင်တဲ့အတွက် ခေတ်ကာလနှင့် ဒေသအခြေအနေတို့နဲ့ ကိုက်ညီတဲ့ ယစ်မျိုးခွန်နှုန်းထားများကို တိုင်းဒေသကြီး/ ပြည်နယ်လွှတ်တော်များက ယစ်မျိုးခွန်ကောက်ခံခြင်း ဆိုင်ရာ ဥပဒေပြဌာန်း၍ တိုးမြှင့်ကောက်ခံလျက်ရှိပါတယ်။ နေပြည်တော် ပြည်နယ်/တိုင်းဒေသကြီးများမှာ ယစ်မျိုးအက်ဥပဒေအရ အရေးယူဆောင်ရွက်ခဲ့ မှုများအနေနဲ့ ၂၀၁၁ ခုနှစ်အတွင်းမှာ ၁၅၅၅၈ မှု၊ တရားခံပေါင်း ၁၅၅၅၈ ဦး၊ ၂၀၁၂ ခုနှစ်အတွင်းမှာ ၁၆၂၉၅ မှု၊ တရားခံပေါင်း ၁၆၃၀၈ ဦး၊ ၂၀၁၃ ခုနှစ်အတွင်းမှာ ၁၇၄၀၁ မှု၊ တရားခံပေါင်း ၁၇၄၁၅ ဦး၊ ၂၀၁၄ ခုနှစ် ဇူလိုင်လ(၁၇)ရက်နေ့အထိ ၉၃၇၀ မှု၊ တရားခံပေါင်း ၉၃၇၉ ဦးနဲ့ အရက်တု ဖမ်းဆီးမှုများအနေဖြင့် ၂၀၁၁ခုနှစ်မှာ တစ်မှု၊ တရားခံ တစ် ဦး၊ ၂၀၁၂ခုနှစ်မှာ ၁၁ မှု၊ တရားခံပေါင်း ၁၆ ဦး၊ ၂၀၁၃ ခုနှစ်မှာ ရှစ် မှု၊ တရားခံပေါင်း ၁၀ ဦး၊ ၂၀၁၄ ခုနှစ်၊ ဇူလိုင်လ (၁၇)ရက်နေ့အထိ ငါး မှု၊ တရားခံပေါင်း ခြောက် ဦးတို့ကိုလည်း ဖမ်းဆီးအရေးယူနိုင်ခဲ့ပြီးဖြစ်ပါတယ်။ သို့ဖြစ်ပါ၍ အရက်ဆိုင်အရေအတွက် လျှော့ချပြီး အခွန်ငွေတိုးမြှင့်ကောက်ခံရေး၊ အရက်ပုန်း ဆိုင်များပပျောက်ရေး၊ သတ်မှတ်စံချိန်စံညွှန်းနဲ့ ကိုက်ညီတဲ့ အရက်များကိုသာ ထုတ်လုပ်ဖြန့်ဖြူးရောင်းချနိုင်ရေးများနှင့် စပ်လျဉ်း၍ ယစ်မျိုးအက်ဥပဒေနဲ့အညီ ဆောင်ရွက်လျက်ရှိတဲ့အပြင် မြန်မာ နိုင်ငံယစ်မျိုးအက်ဥပဒေကို ပြင်ဆင်သည့် ဥပဒေမူကြမ်းကို ရေးဆွဲလျက်ရှိပါကြောင်း ရှင်းလင်း ဖြေကြားအပ်ပါတယ်။ ဆက်လက်ပြီ ချင်းပြည်နယ်၊ မင်းတပ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထန်းလိန်း ရဲ့မေးခွန်းနှင့်စပ်လျဉ်း၍ ကျွန်တော်ကပဲ ဆက်လက်ဖြေရှင်းသွားမှာဖြစ်ပါတယ်။ ချင်းပြည်နယ် ကန်ပက်လက်မြို့နယ်မှာရှိတဲ့ ဝိတိုရိယတောင်(ခေါ်) နတ်မတောင်(ခေါ်) ခေါနူးစုမ်ကို နတ်မတောင်ဟု မြန်မာဘာသာဖြင့်ခေါ်ယူခြင်းမှာ မှန်ကန်ပါကြောင်း နယ်မြေခံတိုင်းရင်းသာအများစုက လက်ခံ ထားရှိကြောင်းစိစစ်သိရှိရပါတယ်။ ဒေသခံ ချင်းတိုင်းရင်းသားတို့၏ အဓိပ္ပာယ်သတ်မှတ်ချက်အရ ခေါ်ဆိုသည်မှာ နတ်ဟူ၍လည်းကောင်း၊ ရေမြေတောတောင်ဟူ၍လည်းကောင်း နူး မှာအမျိုးသမီး အမ၊ မိခင်ကိုကိုယ်စားပြုခြင်းဖြင့်လည်းကောင်း၊ ခေါနူးမှာတောင်ကြီးကိုဟူ၍လည်းကောင်း၊ နတ်မောက်ဟူ၍လည်းကောင်း အဓိပ္ပာယ်ရရှိကြောင်း၊ စုမ်ဟူသော စကားလုံးမှာလည်း ချင်းတိုင်းရင်း သားများအပေါ် တောင်ဟု အဓိပ္ပာယ်ရသော ဒေသခံတိုင်းရင်းသားများ ခေါနူးနှင့်စုမ်ကိုတွဲပြီး ခေါနူးစုမ်ဟုခေါ်ဆိုခဲ့ကြောင်း စိစစ်သိရှိရပါတယ်။ အဆိုပါ ခေါနူးစုမ်ကို ခေါနူးတောင်ဟူ၍ ချင်းတိုင်းရင်းသားများအခေါ် စုမ် ကိုပယ်ဖျက်ပြီး မြန်မာဘာသာဖြင့်တောင်ဟု ပြင်ဆင်သုံးစွဲပါက အဓိပ္ပာယ်ပြောင်းလဲမှုမရှိကြောင်း ချင်းတိုင်းရင်းသားများသည် ရှေးဦးပိုင်းမှာ နတ်ကိုးကွယ်ခဲ့ကြတဲ့ အတွက် နတ်နဲ့သက်ဆိုင်တဲ့ ယဉ်ကျေးမှုဓလေ့ထုံးတမ်းအစဉ်အလာများရှိခဲ့ကြောင်း သိရှိရပါတယ်။ အဆိုပါ ခေါနူးစုမ်ခေါ် နတ်မတောင်ထိပ်ဟာ ကန်ပက်လက်မြို့မှာတည်ရှိပြီး နတ်မတောင်စပ်တောင်စောင့် နတ်နန်းကိုလည်း မြို့ ထိပ်မှာ တည်ဆောက်ထားပြီးဖြစ်ရာ နတ်မတောင်ဟူသည့် အခေါ်အဝေါ်ကို ပယ်ဖျက်ပြီး ခေါနူးတောင်ဟူ၍ ပြောင်းလဲခေါ်ဝေါ်ပါက ကန်ပက်လက်မြို့နယ် အတွင်းမှာရှိတဲ့ ချင်းတိုင်းရင်းသားများအကြားတွင် မကျေလည်မှုများဖြစ်ပွားလာနိုင်ပါတယ်။ ဥပမာ အားဖြင့် ကချင်ဘာသာရပ် တောင် ဟူသောစကားသည် တောင်ဟု အဓိပ္ပာယ်ရသော်လည်း ကချင်ပြည်နယ်မှာရှိတဲ့ တောင်ဖြစ်တဲ့ အီမောဗုံးကို အီမောတောင်ဟု ပြောင်းလဲခေါ်ဆိုခြင်းမရှိသကဲ့သို့ ချင်းတိုင်းရင်းသားများအနေနဲ့လည်း ချင်းတိုင်းရင်းသားအခေါ်အဝေါ် စုမ်ကို ပယ်ဖျက်လိုခြင်း မရှိကြောင်းစိစစ်သိရှိရပါတယ်။ သို့ဖြစ်ပါ၍ ခေါနူးစုမ်နှင့်ခေါနူးတောင်တို့မှာ အဓိပ္ပာယ်ချင်းကွဲလွဲမှု မရှိသော်လည်း စုမ်အခေါ်အဝေါ်အားဒေသခံ ချင်းတိုင်းရင်းသာအများစုက ပယ်ဖျက်လိုခြင်း မရှိကြောင်း ချင်းပြည်နယ် အစိုးရအဖွဲ့ရဲ့ တင်ပြချက်အရ ဝိတိုရိယတောင်(ခေါ်) နတ်မတောင်(ခေါ်) ခေါနူးစုမ်အား ခေါနူးတောင်ဟူ၍ ပြောင်းလဲခေါ်ဝေါ်ရန် အစီအစဉ်မရှိသေးပါကြောင်း ပြန်လည် ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech><mp id="206">ဦးထန်းလိန်း(မင်းတပ်မဲဆန္ဒနယ်)</mp>ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးဌာနကို ကျွန်တော်နည်းနည်း တင်ပြချင်ပါတယ်။ ကျွန်တော်တို့ဒီနတ်မတောင်ဆိုတာ ကျွန်တော်တို့တကယ်တမ်း ကျတော့အခုနောက်ပိုင်းမှာ ချင်းပြည်နယ်မှာ ဖွဲ့စည်းပုံအခြေခံဥပဒေအရ တိုင်းရင်းသားတို့ရဲ့ စကား၊ စာပေ ယဉ်ကျေးမှုများကို ထိန်းသိမ်းကာကွယ်ရမယ်လို့ ထိန်းသိမ်းရမယ်၊ စောင့်ရှောက်ရမယ်လို့ ပါရှိပါတယ်။ ဒါကြောင့်မို့လို့ ဒီနေ့နောက်ပိုင်းမှာ ခေတ်ပညာတတ်လူငယ်တွေ နိုင်ငံတကာရောက်ပြီးတော့ ကိုယ့်စာပေကိုထိန်းသိမ်းတဲ့စကားကိုထိန်းသိမ်းတဲ့အခါမှာ နတ်မတောင်လို့ ခေါနူးတောင်ကို နတ်မလို့ အဓိပ္ပာယ်ပြန်လိုက်တဲ့အခါကျတော့ ဒီလူငယ်ပိုင်းတွေက အခုပညာတတ်တွေက လက်မခံနိုင်ပါဘူး။ ဘာလို့လက်မခံနိုင်လဲဆိုတော့ ဒီကျွန်တော်တို့နတ်မတောင်မှာ နိုင်ငံခြားသားတွေရော၊ ပြည်တွင်းပြည်ပ အားလုံးကရောက်လာပြီးတော့ မေးတဲ့အခါမှာ နတ်မတောင်လို့ ရှင်းတဲ့အခါမှာ လွဲချော်နေပါတယ်။ အများစုကလက်မခံနိုင်ပါဘူး။ ဒါပေမယ့် ဒီမှာ ပြည်နယ်အစိုးရရဲ့ ဖြေတဲ့အရတော့ အများစုကတော့ ဒီဒေသခံတွေကလက်ခံတယ်လို့ပြောပါတယ်။ သို့သော်လည်း တကယ်တမ်း ဒေသခံကို တကယ် ပြည်သူလူထုရဲ့ စိတ်ဆန္ဒကိုတကယ်မေးလို့ရှိရင်တော့ အများစုကလက်မခံပါ။ ကျွန်တော်က အဲ့ဒီဒေသကိုရောက်ပြီးတော့ ပြည်သူလူထုရဲ့ တစ်ကယ့်တင်ပြချက်ကို ဒီကမေးမြန်းခြင်းဖြစ်ပါတယ်။ ဒါကြောင့်မို့လို့ ဒီတောင်ကို နတ်မတောင်လို့ခေါ်ဖို့နဲ့ခေါနူးတောင်လို့ခေါ်ဖို့ဟာ ဒီတကယ့် ဒေသခံတွေရဲ့ ဆန္ဒကို တကယ်မေးမြန်းပြီး အဓိပ္ပာယ်ဖော်မယ်ဆိုရင်တော့ ပိုပြီးတော့ သင့်မြတ်လိမ့်မယ်လို့ ကျွန်တော်တင်ပြချင်ပါတယ်။ အဓိပ္ပာယ်ကွဲလို့ရှိရင် ကျွန်တော်တို့ သမိုင်းမှာ ကျွန်တော်တို့ရဲ့ စကားရှိပါ လျက်နဲ့ ပြောင်းလဲသွားလို့ရှိရင် နောင်လူငယ်တွေက အဖြစ်မှန်ကို ကိုယ့်ဒေသရဲ့ နမည်ကို ပြောင်းလဲ သွားလို့ရှိရင် ကျွန်တော်တို့အပေါ်မှာ သမိုင်းကြောင်းအခေါ်အဝေါ်ကို သိပ်ပြီးတော့ မထိန်းသိမ်း ဘူးလို့ ထင်မြင်ယူဆနိုင်တဲ့အတွက်ကြောင့် ပြည်သူလူထုကိုယ်စား ကျွန်တော်မေးမြန်းခြင်းဖြစ်တဲ့ အကြောင်း လေးစားစွာတင်ပြရပါတယ်ခင်ဗျား။</speech>
<speech type="speaker">ပြန်လည်ဖြေဆိုရန် မလိုပါဘူး။ မှတ်သားထားပြီးတော့ လိုအပ်တာများ ဆက်လက်ဆောင်ရွက်ဖို့ ဖြစ်ပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေကို မိနစ် ၂၀ ခန့် ခေတ္တ ရပ်နားပါမယ်။</speech>
<speech type="mc">ပြည်သူ့လွှတ်တော်ဥက္ကဋ္ဌပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၂၀ ခန့်ခေတ္တရပ်နားပါသည်။</p>
</Q-A>
</section>
<section value="Motion">
<motion>
<speech type="mc">လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်း အဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ပါပြီခင်ဗျား။</speech>
<title>ဦးခိုင်မောင်ရည်၊ အလုံမဲဆန္ဒနယ်က အဓမ္မပြုကျင့်မှုတိုက်ဖျက်နှိမ်နင်းရေး စီမံချက်တစ်ရပ်ဖြင့် ထိရောက်စွာ ဆောင်ရွက်နိုင်ရေးအကောင်အထည်ဖော်ဆောင်ရွက်နိုင်ရန် တိုက်တွန်းကြောင်း အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အလုံ မဲဆန္ဒနယ်မှ ဦးခိုင်မောင်ရည်က အဆိုတစ်ရပ်တင်သွင်းထားပါတယ်။ အဆိုတင်သွင်းဖို့ ဦးခိုင်မောင်ရည် အားဖိတ်ခေါ်ပါတယ်။</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီး နှင့်လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များ အားလုံး မင်္ဂလာအပေါင်းနှင့်ပြည့်စုံပါစေ။ ကျွန်တော်ကတော့ ရန်ကုန်တိုင်းဒေသကြီး၊ အလုံမဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးခိုင်မောင်ရည် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့် အနေနဲ့ လွှတ်တော်သို့ အဆိုတစ်ရပ်အဖြစ် အဓမ္မပြုကျင့်မှုတိုက်ဖျက်နှိမ်နင်းရေး စီမံချက်တစ်ရပ်ဖြင့် ထိရောက်စွာဆောင်ရွက်နိုင်ရေးအတွက် အကောင်အထည်ဖော်ဆောင်ရွက်နိုင်ရန် တိုက်တွန်းကြောင်း အဆိုတင်သွင်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ အဆိုတင်သွင်းရတဲ့ရည်ရွယ်ချက်မှာ အရွယ် မရောက်သေးတဲ့ ကလေးသူငယ်များနှင့် အမျို��သမီးများအား အဓမ္မပြုကျင့်မှု ကျူးလွန်ခံရခြင်းမှ ကာကွယ်တားဆီးနိုင်ရန်အတွက် အထူးအလေးထားဆောင်ရွက်စေလိုရေး ဒီအဆိုကို တင်သွင်းရခြင်း ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ အဓမ္မပြုကျင့်မှုများအား အသိဉာဏ်ကင်းမဲ့တဲ့ တိရစ္ဆာန်များနှင့် ခိုင်းနှိုင်း လိုသော်လည်း လွှတ်တော်ရဲ့ ဂုဏ်သိက္ခာနဲ့ မကိုက်ညီပါသဖြင့် အချို့ ကြမ်းတမ်းတဲ့စကားရပ်များကို ကျွန်တော့်အနေနဲ့ ထည့်သွင်းမဆွေးနွေးလိုတော့ပါဘူးခင်ဗျား။ အကယ်၍ တစ်လုံးတစ်ပါဒမျှပါသွား ခဲ့ပါလျှင် ခွင့်လွှတ်နိုင်ပါရန် လွှတ်တော်ဥက္ကဋ္ဌကြီးနှင့်တကွ အားလုံးကို ကြိုတင်တောင်းပန်ပါတယ်။ ခင်ဗျာ။ ဥက္ကဋ္ဌကြီးခင်ဗျား။ ဒီအမျိုးသမီးတွေအပေါ် အဓမ္မပြုကျင့်မှုအပါအဝင် လိင်ပိုင်းဆိုင်ရာ အကြမ်းဖက်မှုကျူးလွန်မှုများ နိုင်ငံအသီးသီးနှင့် အိမ်နီးချင်းတွေမှာဖြစ်ပေါ်နေမှု အစိုးရပိုင်တွေကို အပြင်းအထန်တိုက်တွန်းတောင်းဆိုမှုတွေ ပြုလုပ်နေကြတာကို မီဒီယာတွေမှာ ဆက်တိုက်တွေ့နေရပါ တယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော့်အနေနဲ့ စုဆောင်းထားတဲ့ မီဒီယာအထောက်အထား အချို့ကို Power Point ဖြင့် အနည်းငယ်တင်ပြလိုပါတယ်။ ခွင့်ပြုပါခင်ဗျာ။ မြန်မာနိုင်ငံမှာ အဓမ္မ ပြုကျင့်မှု ကျူးလွန်တဲ့ပြစ်မှုတွေ ပိုမိုများပြားလာကြောင်းတွေ့ရှိရသလို ပိုမိုဆိုးရွားလာတာဟာ အရွယ် မရောက်သေးတဲ့ကလေးသူငယ်များ အဓမ္မပြုကျင့်ခံရခြင်းများဖြစ်ပါတယ်။ သက်ငယ်မုဒိန်းမှုမှာ ၂၀၁၁ ခုမှာ ၃၅၉ မှု၊ ၂၀၁၂ ခုမှာ ၃၁၈ မှု၊ ၂၀၁၃ ခုမှာ ၃၁၅ မှုနှင့် ၂၀၁၄ ခုနှစ် မေလကုန်အထိ ၁၆၀ မှု စုစုပေါင်း ၁၁၅၂ မှုဖြစ်ပွားခဲ့ပြီး အမှု ၅၀၀ ကျော်မှာ အသက် ၁၀ အောက်ကလေး ငယ်များဖြစ်ကြောင်း သိရပါတယ်။ ဘာသာတရားကိုင်းရှိုင်းမှုနှင့် ယဉ်ကျေးမှုအစဉ်အလာ ကြီးမြတ်မှု များဖြင့် အခြေတည်လာတဲ့ မြန်မာနိုင်ငံမှာ ဒီလိုမကြားဝံ့မနာသာ၊ မကြားထိုက်တဲ့၊ မဖြစ်သင့်တဲ့ အဓမ္မ ပြု ကျင့်မှုများ ကျူးလွန်လျက်ရှိနေကြတာကို တွေ့ရပါတယ်ခင်ဗျား။ ဥက္ကဋ္ဌကြီးခင်ဗျား။ ဒီအသိဉာဏ်ကင်းမဲ့စွာနဲ့ သွေးသားရင်းချာတွေကိုပင် ကျူးလွန်ကြတဲ့ လူစိတ်ကင်းမဲ့မှုတွေ အလွန်ပင်ရိုင်းစိုင်းစွာနဲ့ အရွယ်မရောက်သေးတဲ့ကလေးငယ်များကိုပင် အဓမ္မပြု ကျင့်မှုများ တစ်နေ့တခြားဆိုးရွားစွာ ထွက်ပေါ်လာနေသည်မှာလည်း မြန်မာ့ယဉ်ကျေးမှုနှင့် ဖီလာ ဆန့်ကျင်တဲ့ အရိုင်းအစိုင်းခေတ် သဖွယ်ဖြစ်နေပါတယ်ခင်ဗျား။ တိကျပြတ်သားတဲ့အပြစ်ပေးမှုဖြင့် ဆုံးမထိုက်သူများကို ဆုံးမရမှာဖြစ်ပါတယ်ခင်ဗျား။ ဆိုးရွားကြမ်းတမ်းတဲ့ သီးခြားအမှုအဖြစ်လည်း သတ်မှတ်စေလိုပါတယ်ခင်ဗျား။ စီမံချက်ဖြင့် သီးခြားဆောင်ရွက်စေလို ပါတယ်ခင်ဗျား။ သီးခြား ပြစ်ဒဏ်များနှင့်လည်း နှိမ်နင်းပေးစေလိုပါတယ်။ ကျူးလွန်ရန် ကြောက်စရာအကောင်းဆုံးပြစ်မှုအဖြစ် ထင်ရှားစွာဆောင်ရွက်သင့်ပါတယ်။ ကျူးလွန်သူများအား မသက်ညှာသော ပြစ်ဒဏ်ချမှတ်နိုင်ဖို့လို အပ်ပါတယ်။ အမှုမပေါ်ဘဲ ကျူးလွန်နေသူများအားလုံး လုံးဝရပ်တန့်၍ အကြိမ်ကြိမ်ကျူးလွန်မှု အတွက် တုန်လှုပ်စေလိုပါတယ်။ ပြစ်ဒဏ်ဖော်ထုတ်ပေးစေလိုပါတယ်။ ပြစ်မှုကျူးလွန်သူတွေကို ပြစ်ဒဏ်စီရင်ခြင်းကို သတင်းထုတ်ပြန်ခြင်းဖြင့်လည်း ပြည်သူများနှင့်အားလုံးကို သိစေလိုပါတယ်။ အဓမ္မပြုကျင့်မှုတိုက်ဖျက်နှိမ်နင်းရာတွင် အရွယ်ရောက်ပြီးသူများကို အဓမ္မပြုကျင့်ခံရခြင်းအား တည်ဆဲဥပဒေဖြင့် အရေးယူခြင်းထက် အဓမ္မပြုကျင့်မှု အထူးအမှုအဖြစ်နဲ့လည်း ပြင်းထန်စွာ အရေးယူခြင်းပြုလုပ်နိုင်ဖို့လိုတယ်လို့ ကျွန်တော့်အနေနဲ့ အကြံပြုလိုပါတယ်။ အရွယ်မရောက်သေး တဲ့ကလေးသူငယ်များ အဓမ္မပြုကျင့်မှုခံရခြင်းကို ဆိုးရွားကြမ်းတမ်းတဲ့ စီမံချက်ပြစ်မှုအဖြစ် ပြင်းထန် ကြီးလေးတဲ့ပြစ်ဒဏ်ချမှတ်ခြင်းကိုပြုစေလိုပါတယ်။ ဥက္ကဋ္ဌကြီးခင်ဗျား။ တည်ဆဲဥပဒေ မည်သို့ပင်ရှိလင့်ကစား ပိုမိုဆိုးရွားစွာနှင့် အဓမ္မပြုကျင့်မှု တွေဖြစ်ပေါ်လျက်၊ တစ်နေ့တခြားတိုးပွားလျက်ရှိနေပါတယ်။ သို့ပါ၍ မြန်မာနိုင်ငံမှာ ဆိုးရွား ကြမ်းတမ်းသော လူမဆန်တဲ့ အဓမ္မပြုကျင့်မှုများ ပပျောက်ရေးအတွက် အောက်ပါအဆိုအား လွှတ်တော်သို့ တင်သွင်းလိုပါတယ်။ အဆိုမှာ အဓမ္မပြုကျင့်မှုတိုက်ဖျက်နှိမ်နင်းရေး စီမံချက်တစ်ရပ် ဖြင့် ထိရောက်စွာဆောင်ရွက်နိုင်ရေး အကောင်အထည်ဖော်ဆောင်ရွက်ရန် တိုက်တွန်းကြောင်း အဆို အား လွှတ်တော်သို့ တင်သွင်းအပ်ပါတယ်။ ကျေးဇူးတင်ပါတယ်။</speech>
<speech type="speaker">အဆိုကိုထောက်ခံမယ့် လွှတ်တော်ကိုယ်စားလှယ်တစ်ဦးအား ဖိတ်ခေါ်ပါ တယ်</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်)</mp>ကျွန်မကတော့ စစ်ကိုင်းတိုင်းဒေသကြီး၊ ပုလဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်စန်းလှိုင် ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင့်။ ကျွန်မတို့နိုင်ငံမှာ အရွယ်မရောက်သေးတဲ့ကလေးသူငယ်များနှင့် အမျိုးသမီးများအား အဓမ္မပြုကျင့် မှုများ တစ်နေ့တခြားများပြားလာတာကို တွေ့ရပါတယ်။ အုပ်ထိန်းသူမိဘများအနေနဲ့ မိမိတို့ရဲ့ သားငယ်၊ သမီးငယ်လေးတွေအတွက် စိုးရိမ်ပူပန်နေကြရပါတယ်။ အမျိုးသမီးများအနေနဲ့လည်း အချိန်မရွေး၊ နေရာဒေသမရွေး အန္တရာယ်ကျရောက်နိုင်မှုကြောင့် စိတ်မလုံခြုံမှုတွေ ခံစားနေကြရပါ တယ်။ ကျွန်မတို့တိုင်းပြည်မှာ ယခင်က ဒီလိုဆိုးရွားလှတဲ့အမှုမျိုးတွေ ကျူးလွန်တာဟာ အင်မတန်မှ နည်းပါးခဲ့ပါတယ်။ အခုအချိန်မှာတော့ စက်ရုံ၊ အလုပ်ရုံတွေမှာ ညဉ့်နက်အောင် အလုပ်လုပ်ရတဲ့ အမျိုးကောင်းသားသမီးလေးတွေ၊ ကျောင်းသူလေးတွေ၊ ခရီးသွားလာနေတဲ့အမျိုးသမီးလေးတွေ၊ မိဘ အုပ်ထိန်းသူများလစ်ဟင်းတဲ့ ကလေးငယ်တွေဟာ မတရားအဓမ္မပြုကျင့်ခံရမှုတွေ ရှိနေပါတယ်။ ပြစ်မှုကျူးလွန်သူတွေကို အရေးယူနိုင်တဲ့ သက်ဆိုင်ရာဥပဒေတွေရှိတယ်ဆိုပေမယ့် ဥပဒေများရဲ့ အာဏာသက်ရောက်မှုအားနည်းခြင်းနှင့် ဥပဒေရဲ့ စည်းနှောင်မှုအားနည်းခြင်းတို့ကြောင့် ပြစ်မှု ကျူးလွန်သူတွေဟာ တဖြည်းဖြည်းနဲ့ ရဲတင်းလာပြီး နေရာအနှံ့မှာဖြစ်ပွားနေတာကို ကျွန်မတို့ ကြားသိ နေရပါတယ်။ ဥက္ကဋ္ဌကြီးရှင့်။ ဒီလိုအဓမ္မပြုကျင့်ခံရမှုတွေမှာ အရေးကြီးဆုံးကတော့ ကျူးလွန်ခံရသူကလေး သူငယ်များနှင့် အမျိုးသမီးများရဲ့ စိတ်ဒဏ်ရာရရှိမှုတွေပဲဖြစ်ပါတယ်။ တစ်သက်လုံး လူတောမတိုးရဲတော့တဲ့ဘဝတွေနဲ့ အရှက်တကွဲအကျိုးနဲဖြစ်ရတာ ဘဝရဲ့ အနာဂတ်နဲ့ ယုံကြည်ချက်တွေ ကင်းမဲ့သွား တာတွေဟာဘယ်လိုမှမှကုစားလို့မရနိုင်တဲ့ ဒဏ်ရာဒဏ်ချက်တွေ၊ ဆုံးရှုံးမှုတွေပဲဖြစ်ပါတယ်။ ကျွန်မတို့ ကလေးသူငယ်များနှင့် အမျိုးသမီးများရဲ့ ဘဝကို အထူးဥပဒေများနဲ့ ကာကွယ်စောင့်ရှောက်ပေးဖို့ရန် လိုနေပါပြီ။ မြန်မာ့ယဉ်ကျေးမှုနှင့်မကိုက်ညီတဲ့ ဒီလိုပြစ်မှုတွေကိုဖြစ်ပွားစေရန် အဓိကစေ့ဆော် အားပေးမှုတွေကတော့ အရက်နဲ့မူးယစ်ဆေးဝါးများကို လွယ်လင့်တကူဝယ်ယူသုံးစွဲနိုင်မှု၊ တိုင်းတစ်ပါး ယဉ်ကျေးမှုများအား ပြည်တွင်းမှာ ထိုးဖောက်နေရာယူလာခြင်းနဲ့ ကိုယ့်နိုင်ငံ၊ ကိုယ့်လူမျိုးရဲ့ ဂုဏ်သိက္ခာနှင့် ယဉ်ကျေးမှုကို မြတ်နိုးတန်ဖိုးထားတတ်မှုတွေ အားနည်းလာခြင်းတို့ကြောင့် ဖြစ်ပါတယ်။ ဒီကနေ့ နိုင်ငံတော်အတွင်းမှာရှိတဲ့ မတည်ငြိမ်မှုနဲ့ ဆူပူလှုပ်ရှားမှုတွေဟာလည်း ဒီအဓမ္မပြု ကျင့်မှုတွေကပဲ စတင်ခဲ့တာဖြစ်ပါတယ်။ အခုနောက်ဆုံး ကျွန်မတို့ရဲ့ ယဉ်ကျေးမှုမြို့တော်ကြီးကိုပါ ကူးစက်လာပြီးတဲ့နောက်မှာ ပုဒ်မ ၁၄၄ ထုတ်ပြန်ထားရတဲ့အခြေအနေကို ရောက်ရှိနေပြီဖြစ်ပါတယ်။ နိုင်ငံတော်ရဲ့ ဖွံ့ဖြိုးတိုးတက်မှုနှင့် စီးပွားရေးလုပ်ငန်းတွေကိုပါ ထိခိုက်နေရပြီဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင့်။ ဒါ့ကြောင့် နိုင်ငံတော်အနေနဲ့ အသိပညာပေးခြင်းလုပ်ငန်း၊ နှစ်သိမ့်ဆွေးနွေးပညာပေးခြင်း လုပ်ငန်းနဲ့ ဥပဒေအဖြစ် တင်းကြပ်စွာထိန်းကွပ်ခြင်းတို့ကို ဆောင်ရွက် ပေးဖို့လိုပါတယ်။ ထို့အပြင် ကျောင်းနေအရွယ်ကလေးသူငယ်များကိုလည်း ပညာပေးခြင်းလုပ်ငန်း များကို ဆောင်ရွက်ပေးသင့်ပါတယ်။ လေးစားအပ်ပါသော ဥက္ကဋ္ဌကြီးရှင့်။ ကျွန်မအနေနဲ့ အခု အဆိုတင်ပြသွားတဲ့ အဆိုရှင် ဦးခိုင်မောင်ရည်ရဲ့ အဓမ္မပြုကျင့်တိက်ဖျက်နှိမ်နင်းရေးကို စီမံချက် တစ်ရပ်ဖြင့် ထိရောက်စွာ ဆောင်ရွက်နိုင်ရေးအတွက် အကောင်အထည်ဖော်ဆောင်ရွက်ရန် တိုက်တွန်း ကြောင်းအဆိုကို လေးလေးနက်နက်ထောက်ခံအပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ပြန်လည်ဆွေးနွေးဖို့ ဖြစ်ပါတယ်</speech>
<speech><agency id="89">ဗိုလ်မှူးချုပ်ကျော်ဇံမြင့်(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ အလုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခိုင်မောင်ရည်ရဲ့ အဆိုနှင့်ပတ်သက်ပြီး ကျွန်တော် ရှင်းလင်းတင်ပြသွားမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပုဒ်မ ၃၄၈၊ ပုဒ်မ ၃၅၀၊ ပုဒ်မ ၃၅၁၊ ပုဒ်မ ၃၅၂ နှင့် ပုဒ်မ ၃၆၈ တို့မှာ နိုင်ငံသားတိုင်းနှင့် အမျိုးသမီး များရဲ့ ရရှိရမယ့်အခွင့်အရေးများကို ပြဋ္ဌာန်းထားရှိပြီးဖြစ်ပါတယ်။ အဓမ္မပြုခြင်းနှင့်ပတ်သက်၍ လုပ်အားအပေါ်အမပြုခြင်း၊ ခန္ဓာကိုယ်နှင့်စိတ်ပိုင်းဆိုင်ရာ အဓမ္မပြုခြင်းဆိုပြီးတော့တွေ့ရှိရပါတယ်။ နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီအစိုးရလက်ထက်မှာ လုပ်အားအပေါ် အဓမ္မပြု ခြင်းနှင့်ပတ်သက်ပြီး ၁၉၀ရ ခုနှစ်၊ မြို့များအက်ဥပဒေနဲ့ ၁၉၀ရ ခုနှစ်၊ ကျေးရွာအက်ဥပဒေများအရ အတင်း အဓမ္မလုပ်အားပေးဆင့်ဆိုခြင်း၊ အရေးယူခြင်းတို့ကိုစပ်လျဉ်းတဲ့ ပြဋ္ဌာန်းချက်များကို ကျင့်သုံး ခြင်းမပြုရန် ပြည်ထဲရေးဝန်ကြီးဌာနမှ ၁၉၉၉ ခုနှစ်၊ မေလ ၁၄ ရက် ရက်စွဲပါစာအမှတ်(၁/၉၉)နှင့် ၂၀၀၀ ပြည့်နှစ်၊ အောက်တိုဘာလ ၂ရ ရက်နေ့မှာ ယင်းဥပဒေကို ဖြည့်စွက်တဲ့အမိန့်များကိုလည်း ထုတ်ပြန်ပေးခဲ့ပြီးဖြစ်ပါတယ်။ အထက်ဖော်ပြပါအမိန့်များကို လိုက်နာဆောင်ရွက်ခြင်းမရှိပါက လိုက်နာရန် ပျက်ကွက်သူနှင့် သက်ဆိုင်ရာတာဝန်ရှိသူများကို ပြစ်မှုဆိုင်ရာဥပဒေပုဒ်မ ၃၇၄ အရ လည်းကောင်း၊ အခြားတည်ဆဲဥပဒေတစ်ရပ်ရပ်အရလည်းကောင်း အရေးယူဆောင်ရွက်နိုင်ပါတယ်။ အဓမ္မအလုပ်စေခိုင်းမှုနှင့်စပ်လျဉ်း၍ ၂၀၁၂ ခုနှစ်၊ ဧပြီလ ၁၀ ရက်နေ့မှာ ပြည်ထောင်စုအစိုးရ အဖွဲ့ရဲ့ အမိန့်ကြော်ငြာစာအမှတ် (၂၉/၂၀၁၂)ဖြင့် မဟာဗျူဟာအကောင်အထည်ဖော်ရေးလုပ်ငန်းကော်မတီကို အလုပ်သမားဝန်ကြီးဌာန ပြည်ထောင်စုဝန်ကြီးက ဥက္ကဋ္ဌအဖြစ်တာဝန်ယူပြီး အဖွဲ့ဝင် စုစုပေါင်း ၁၄ ဦးဖြင့်ဖွဲ့စည်းဆောင်ရွက်ခဲ့ပါတယ်။ အဓမ္မစေခိုင်းမှုပပျောက်ရေးအတွက် ၂၀၁၂ ခုနှစ် ရပ်ကွက် သို့မဟုတ် ကျေးရွာအုပ်ချုပ်ရေးဥပဒေကို ပြင်ဆင်သည့်ဥပဒေပုဒ်မ ၂ မှာလည်း ပြဋ္ဌာန်းထား ရှိပါတယ်။ အဓမ္မစေခိုင်းမှုနှင့်ပတ်သက်၍ ၂၀၀၀ ပြည့်နှစ်မှ ၂၀၁၂ ခုနှစ်အတွင်း အမှုတွဲစုစုပေါင်း ၃၇၀ နဲ့ ၂၀၁၂ ခုနှစ်အတွင်း နှစ်မှုတို့ကို ပူးပေါင်းဆောင်ရွက်ဖြေရှင်းပေးနိုင်ခဲ့ပြီးတော့ ၂၀၁၄ ခုနှစ်၊ ဇူလိုင်လ ၁၄ ရက်နေ့အထိ အဓမ္မလုပ်အားပေးစေခိုင်းမှုနှင့်ပတ်သက်၍ တိုင်ကြားမှုမရှိကြောင်း စိစစ် တွေ့ရှိရပါတယ်။ ခန္ဓာကိုယ်ပေါ်မှာ အဓမ္မပြုခြင်းနှင့်ပတ်သက်၍ အမျိုးသမီးများနှင့် အရွယ်မရောက်သော ကလေးသူငယ်များအပေါ် အကြမ်းဖက်မှုကို တားဆီးကာကွယ်နိုင်ရန် လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနမှဦးဆောင်ပြီးတော့ သက်ဆိုင်ရာဝန်ကြီးဌာနများ အဖွဲ့အစည်း များပူးပေါင်းပါဝင်မှုဖြင့် အမျိုးသမီးများဖွံ့ဖြိုးတိုးတက်ရေးဆိုင်ရာ အမျိုးသားအဆင့် မဟာဗျူဟာ စီမံကိန်း ၂၀၁၃-၂၀၂၀ ကိုလည်း ရေးဆွဲထားရာ အဲဒီအမျိုးသားအဆင့် မဟာဗျူဟာစီမံကိန်းဟာ အမျိုးသမီးများတွေ့ကြုံနေရတဲ့ အခက်အခဲများကို လက်တွေ့ကျကျဖြေရှင်းနိုင်ရန် နည်းလမ်းများကို ညွှန်းဆိုထားပြီး အမျိုးသမီးများအပေါ် အကြမ်းဖက်မှုနယ်ပယ်အပါအဝင် အမျိုး သမီးများရဲ့ ဘဝကို တိုက်ရိုက်သက်ရောက်မှုရှိသော နယ်ပယ်များကို ဦးစားပေးဖော်ပြထားရှိပါတယ်။ အဲဒီစီမံကိန်း အနေဖြင့် အကြမ်းဖက်မှုပပျောက်ရေးကို ရှေးရှုသော ဥပဒေများ၊ လုပ်ထုံးလုပ်နည်းများနဲ့ စနစ်များကို တိုးမြှင့်အားပေးဆောင်ရွက်သွားစေရေးနဲ့ ယင်းတို့ရဲ့ လိုအပ်ချက်များကို တန်ပြန်ဖြည့်ဆည်းပေးနိုင် ရေးကို အဓိကဦးတည်ဆောင်ရွက်လျက်ရှိပါတယ်။ အမျိုးသမီးများနှင့်ပတ်သက်၍ လူမှုစီးပွားအခြေအနေ၊ ယဉ်ကျေးမှုဆိုင်ရာ ရှေးရိုးစွဲအယူအဆ များ သို့မဟုတ် ပဋိပက္ခများကြောင့် မတရားအစော်ကားခံရမှုမှ ကာကွယ်စောင့်ရှောက်နိုင်ရန် လိင်မှု ဆိုင်ရာနဲ့ ကျားမရေးရာအခြေပြု အကြမ်းဖက်မှုများအား တားဆီးကာကွယ်နိုင်ရန်စတဲ့ ရည်ရွယ်ချက် များဖြင့် အမျိုးသမီးများအပေါ် အကြမ်းဖက်မှုတားဆီးကာကွယ်ရေးဥပဒေကြမ်းကို လူမှုဝန်ထမ်း ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနလက်အောက်မှာရှိတဲ့ လူမှုဝန်ထမ်းဦးစီးဌာန ကဦးဆောင်ပြီးတော့ သက်ဆိုင်ရာဝန်ကြီးဌာနမှ တာဝန်ရှိသူများ၊ အရပ်ဘက်အမျိုးသမီးလူထုအဖွဲ့ အစည်းမှကိုယ်စားလှယ်များ၊ ကျား/မတန်းတူညီမျှမှု ကွန်ရက်ကိုယ်စားလှယ်များ၊ UNDG မှ ကိုယ်စားလှယ်များဖြင့် ပူးပေါင်းရေးဆွဲဆောင်ရွက်လျက်ရှိပါတယ်။ အမျိုးသမီးများလိင်ပိုင်းဆိုင်ရာ အကြမ်းဖက်မှုများအနေဖြင့် ကျေးရွာများမှာ ပိုမိုဖြစ်ပွားတဲ့အတွက် မြန်မာနိုင်ငံ အမျိုးသမီးရေးရာ အဖွဲ့၊ မိခင်နှင့်ကလေးစောင့်ရှောက်ရေးအသင်းတို့မှ ကျေးရွာများကိုကွင်းဆင်းပြီး မှုခင်းကြိုတင် ကာကွယ်ရေးဆိုင်ရာ ဆွေးနွေးဟောပြောခြင်း၊ အမျိုးသမီးများဘဝ တိုးတက်မြင့်မားရေးအတွက်ကို လက်မှုအတတ်ပညာများ သင်ကြားပေးခြင်းနှင့် စကားဝိုင်းဆွေးနွေးခြင်းများကိုလည်း ဆောင်ရွက် လျက်ရှိပါတယ်။ မြန်မာနိုင်ငံရဲတပ်ဖွဲ့အနေနဲ့လည်း မှုခင်းလျော့နည်းကျဆင်းရေးအတွက်ကို ပြည်သူ့ဗဟိုပြု ရဲလုပ်ငန်းစနစ်၊ အိမ်တိုင်ရာရောက်ရဲလုပ်ငန်းစနစ်၊ အိမ်နီးချင်းစောင့်ရှောက်မှုဆောင်ရွက်ခြင်းများကို မူခင်းရဲတပ်ဖွဲ့၊ သတင်းရဲတပ်ဖွဲ့၊ ရထားရဲတပ်ဖွဲ့၊ လူကုန်ကူးမှုတားဆီးနှိမ်နင်းရေးရဲတပ်ဖွဲ့၊ မူးယစ် ဆေးဝါးတားဆီးနှိမ်နင်းရေးရဲတပ်ဖွဲ့၊ စည်ပင်သာယာရဲတပ်ဖွဲ့နှင့် နယ်မြေခံရဲတပ်ဖွဲ့တို့နှင့်ပူးပေါင်းတဲ့ Police Power များကို အသုံးပြုပြီးတော့ ဆောင်ရွက်လျက်ရှိပါတယ်။ လိင်ပိုင်းဆိုင်ရာအကြမ်းဖက်မှု များကို တွန်းအားပေးစေတဲ့ အကြောင်းအချက်များကို လူမှုပတ်ဝန်းကျင်မှလျော့နည်းပပျောက်စေရေး အတွက်ကို မြန်မာနိုင်ငံရဲတပ်ဖွဲ့အပါအဝင် ဒေသဆိုင်ရာတာဝန်ရှိသူများ၊ ပြည်တွင်းပြည်ပ NGO အဖွဲ့ အစည်းများ၊ လူမှုရေးအဖွဲ့အစည်းများက ပြည်သူလူထုများနှင့်ပူးပေါင်းလက်တွဲပြီးတော့ ဆောင်ရွက် လျက်ရှိပါတယ်။ ကလေးသူငယ်အခွင့်အရေးဆိုင်ရာ ကုလသမဂ္ဂညီလာခံသဘောတူစာချုပ်ကို မြန်မာနိုင်ငံမှ ၁၉၉၁ ခုနှစ်မှာ ပါဝင်လက်မှတ်ရေးထိုးပြီးဖြစ်လို့ ကလေးသူငယ်လူ့အခွင့်အရေးကို သက်ဆိုင်ရာဝန်ကြီးဌာနများ၊ ကုလသမဂ္ဂအဖွဲ့ အစည်းများ၊ ပြည်တွင်းပြည်ပအစိုးရမဟုတ်သော အဖွဲ့အစည်း များနှင့် ပူးပေါင်းအကောင်အထည်ဖော်ဆောင်ရွက်လျက်ရှိပါတယ်။ ၁၉၉၃ ခုနှစ်မှာ ကလေးသူငယ် ဥပဒေကိုပြဌာန်းခဲ့ပြီးတော့ ကလေးသူငယ်လူ့အခွင့်အရေးဆိုင်ရာ အမျိုးသားကော်မတီ၊ လုပ်ငန်းကော်မတီ၊ တိုင်းဒေသကြီး/ပြည်နယ်/ခရိုင်/မြို့နယ်ကော်မတီများကို ဖွဲ့စည်းပြီး ပူးပေါင်းပါဝင် ဆောင်ရွက်လျက်ရှိပါတယ်။ ယင်းဥပဒေရဲ့ ပုဒ်မ ၆၅ နှင့် ုဒ်မ ၆၆ တို့မှာ ပြစ်မှုနှင့်ပြစ်ဒဏ်များ ကိုလည်း ပြဋ္ဌာန်းထားရှိပြီးဖြစ်ပါတယ်။ ဒါ့အပြင် ၂၀၁၁ ခုနှစ်မှစတင်ပြီးတော့ ကလေးသူငယ် ဥပဒေကြမ်းကို ကလေးသူငယ်အခွင့်အရေးများဆိုင်ရာ သဘောတူစာချုပ်နှင့်အညီ ပြန်လည်ရေးဆွဲ လျက်ရှိရာမှာ အဆိုပါ ကလေးသူငယ်ဥပဒေကြမ်းမှာ အလွဲသုံးခံရတဲ့ ကလေးသူငယ်များနှင့် ပတ်သက်လို့ ကြိုတင်ကာကွယ်စောင့်ရှောက်ရေးနဲ့ ပြန်လည်ထူထောင်ရေးလုပ်ငန်းများကိုလည်း ပြဌာန်းချက်များကို ထည့်သွင်းရေးဆွဲထားရှိပါတယ်။ မြန်မာနိုင်ငံအတွင်း အဓမ္မပြုကျင့်မှု၊ မုဒိန်းမှုများကို စိစစ်ချက်အရ ၂၀၁၂ ခုနှစ်အတွင်းမှာ ၆၅၄ မှု၊ သက်ကြီး ၃၃၆ မှု၊ သက်ငယ်၃၁၈ မှု၊ ၂၀၁၃ ခုနှစ်အတွင်းမှာ ၇၃၄ မှု၊ သက်ကြီး ၄၁၉ မှု၊ သက်ငယ် ၃၁၅ မှု၊ ၂၀၁၄ ခုနှစ်၊ ဇူလိုင်လ ၁၄ ရက်နေ့အထိ ၄၀၈ မှု၊ သက်ကြီး ၂၂၈ မှု၊ သက်ငယ် ၁၈၀ မှုဖြစ်ပွား ခဲ့ရာ တစ်နှစ်ထက်တစ်နှစ် ပိုမိုဖြစ်ပွားခဲ့ကြောင်း စိစစ်ချက်များအရ မြို့ပေါ်များထက် ကျေးရွာ များမှာ ပိုမိုဖြစ်ပွားခဲ့ရာ ညအချိန်များထက် နေ့အချိန်များမှာ ပိုမိုဖြစ်ပွားကြောင်း ကျူးလွန်ခံရတဲ့အကြောင်း အရင်းများဟာ တစ်ခန်းတည်းအတူနေခြင်း၊ အနေနီးစပ်ခြင်း၊ ယုံကြည်မှုလွန်ကဲခြင်း၊ အုပ်ထိန်းသူ များရဲ့ စောင့်ကြပ်အုပ်ထိန်း၊ ထိန်းသိမ်းမှုကင်းကွာခြင်း၊ ဖြားယောင်းသွေးဆောင်ခံရခြင်း၊ ကလေး သူငယ်များကို မုန့်၊ ငွေပေး၍ မြူဆွယ်ခြင်း၊ အရက်သေစာသောက်စားမူးယစ်ခြင်း၊ စိတ်ကြွဆေးသုံး စွဲခြင်း၊ အဖော်မဲ့နေထိုင်သွားလာခြင်း၊ အလိုတူသော်လည်း လူမြင်သိခြင်းနှင့် ဝတ်စားဆင်ယင်မှုမလုံ ခြုံခြင်းတို့ကြောင့်ဖြစ်ကြောင်းလည်း စိစစ်တွေ့ရှိရပါတယ်။ အဓမ္မပြုကျင့်မှုတိုက်ဖျက်ရေး စီမံချက် တစ်ရပ်အနေဖြင့် ထိရောက်စွာဆောင်ရွက်နိုင်ရန်အတွက် ၂၀၁၂ ခုနှစ်မှ ၂၀၁၄ ခုနှစ်၊ ဇူလိုင်လ ၁၄ ရက်နေ့အထိ ကြိုတင်ကာကွယ်မှုများ၊ ဖမ်းဆီးမှုများအနေဖြင့် ယစ်မျိုးမှု ၃၅၂၄၀ မှု၊ မူးယစ်မှု ၁၆၄၉၄ မှုနှင့် ဗွီဒီယိုမှု ၂၇၉၉ မှု၊ ဆင်ဆာမဲ့ ၄၀၁၅ မှု၊ ညစ်ညမ်းခွေ ၃၈၄ မှုတို့ကိုလည်း ဖမ်းဆီး ဆောင်ရွက်နိုင်ခဲ့ပြီးဖြစ်ပါတယ်။ သို့ဖြစ်ပါ၍ အမျိုးသမီးများနှင့် အရွယ်မရောက်သော ကလေးသူငယ်များ အဓမ္မပြုကျင့်မှု ခံရခြင်းနှင့်ပတ်သက်၍ ပြည်ထဲရေးဝန်ကြီးဌာနအနေဖြင့် ဒေသဆိုင်ရာအစိုးရအဖွဲ့များ၊ ပြည်တွင်းပြည်ပ NGO အဖွဲ့ အစည်းများ၊ လူမှုရေးအဖွဲ့အစည်းများနှင့် ပူးပေါင်းဆောင်ရွက်လျက်ရှိပြီး ကျူးလွန် သူများကိုလည်း ထိရောက်သော ပြစ်ဒဏ်ချမှတ်ရေးအတွက် တရားရုံးအဆင့်ဆင့်မှ ပါဝင်ဆောင်ရွက် လျက်ရှိပါသဖြင့် အဆိုပါအဆိုအား မှတ်တမ်းတင်ထားရှိသင့်ပါကြောင်း ပြန်လည်ဖြေရှင်း တင်ပြအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ပြည်ထဲရေးဝန်ကြီးဌာနက အဆိုနှင့်ပတ်သက်ပြီးတော့ ဝန်ကြီးဌာနအနေနဲ့ ဝန်ကြီးဌာနတင်မကဘဲနဲ့ တရားရေးဆိုင်ရာအဖွဲ့အစည်းများ၊ အခြားလူမှုရေးအဖွဲ့အစည်းများနှင့် ပူးပေါင်းဆောင်ရွက်နေတယ်။ စီမံမှုတစ်ရပ်အနေနဲ့ ဆောင်ရွက်နေတယ်။ အဲဒီလို ဆောင်ရွက်တဲ့နေရာ မှာကြိုတင်ကာကွယ်မှုများလည်း ဆောင်ရွက်မှုရှိတယ်ဆိုတာတွေ ဆွေးနွေးသွားပါတယ်။ ဒါကြောင့် မို့လို့ အဆိုရှင်အနေနဲ့ ပြည်ထဲရေးဝန်ကြီးဌာနက ဒီအဆိုကို မှတ်တမ်းတင်ထားရှိမှာဖြစ်ကြောင်း ဆွေးနွေးမှုအပေါ် အဆိုရှင် ဦးခိုင်မောင်ရည်ရဲ့ သဘောထားပြောဖို့လိုပါတယ်</speech>
<speech><mp id="408">ဦးခိုင်မောင်ရည်(အလုံမဲဆန္ဒနယ်)</mp>ဥက္ကဋ္ဌကြီးခင်ဗျား။ အခုလို စီမံချက်အနေနဲ့ ဆောင်ရွက်နေတယ်ဆိုတာ ပြောကြားသွားတဲ့အတွက်လည်း ကျေးဇူးတင်ပါတယ်။ ပြီးတော့ ပြစ်မှု တွေဟာ တစ်နေ့တခြားတိုးလာတယ်ဆိုတာကိုလည်း ဒုတိယဝန်ကြီးအနေနဲ့ ပြောသွားတာ ကိုတွေ့ရပါ တယ်။ အဲဒီလို ဆောင်ရွက်သော် ဆောင်ရွက်ငြားလည်း ပြစ်မှုတွေဟာ ပိုပိုတိုးလာတဲ့ အနေအထား မျိုးရှိတာကို ငြင်းလို့မရဘူးဖြစ်ပါတယ်။ စောစောကပြောသွားတဲ့အခါမှာ နယ်တွေမှာ ပိုပြီးဖြစ်တယ်လို့ပြောပါတယ်။ အခု ရန်ကုန်တိုင်းဒေသကြီးအတွင်းမှာတောင်မှ ပြစ်မှုဖြစ်စဉ်တွေဟာ ပိုပြီးတော့မှ ဒီနှစ်မှာ ပိုများလာပါတယ်။ အဲဒီတော့ မြို့ပြတွေမှာ လူသိတဲ့နေရာမှာ အဲဒီလောက်များနေရင် တချို့ ကိစ္စတွေဟာ လူမသိပါဘူး။ တချို့ကိစ္စတွေက ရုံးတွေ၊ သက်ဆိုင်ရာကို ရောက်မလာပါဘူး။ တချို့ မိဘတွေက ကိုယ့်သားသမီးဖြစ်တဲ့ကိစ္စတွေကို ရှက်လွန်းလို့ ဘယ်မှမပြောဘဲနဲ့ ကြိတ်မှိတ်နေလိုက် ရတဲ့ မိဘတွေလည်းအများကြီးရှိပါတယ်။ ကျွန်တော်တို့ ဒီလိုတင်ပြရတာက အနီးအစပ်မှာ ကိုယ်တွေ့ ကိစ္စတွေရှိလို့ တင်ပြရခြင်းဖြစ်ပါတယ်။ အဓိကကတော့ ဒီလိုစီမံချက်နဲ့ ဆောင်ရွက်သော် ဆောင်ရွက် ငြားလည်း စီမံချက်ကိုအောင်မြင်အောင်ဆောင်ရွက်ဖို့ လိုအပ်ပါမယ်။ ပြီးတော့ တရားရေးဌာန တွေလည်း ပူးပေါင်းဆောင်ရွက်နေတယ်လို့ ဒီနေ့ကြားသိရတဲ့အတွက်လည်း ကျေးဇူးတင်ပါတယ်။ ဥက္ကဋ္ဌကြီးခင်ဗျား။ လွှတ်တော်မှာ မှတ်တမ်းထားရှိခြင်းဟာ အင်မတန်မှကောင်းမြတ်ပါတယ်။ သို့သော် ဒီဟာကို အထူးကိစ္စတစ်ရပ်အနေနဲ့ ထားစေလိုပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ရဲ့ သဘောထားမတင်ပြခင် အရေးကြီးတာက ဒီလို ကိစ္စမျိုးတွေ မဖြစ်ပေါ်အောင် ခုနက ပညာပေးခြင်း၊ အရေးယူခြင်းအပိုင်းတွေကလည်း အင်မတန် အရေးကြီးပါ တယ်။ အဲဒီနည်းတူပဲ လူမှုအဖွဲ့အစည်းများရဲ့ ပါဝင်မှုဟာလည်း အရေးကြီးပါတယ်။ ဒါကြောင့်မို့လို့ လွှတ်တော်ကိုယ်စားလှယ်များအနေနဲ့လည်း ဒီလိုကိစ္စမျိုးတွေမဖြစ်အောင် သက်ဆိုင်ရာဝန်ကြီးဌာန၊ တရားရုံးများ၊ လူမှုအဖွဲ့အစည်းများက ဆောင်ရွက်တဲ့နေရာမှာ မိမိတို့လွှတ်တော်ကိုယ်စားလှယ်များ အနေနဲ့လည်း သက်ဆိုင်တဲ့ ကော်မတီအသီးသီးက ဤကဲ့သို့မဖြစ်ရေးအတွက် အခြားအဖွဲ့အစည်းများ ပါဝင်ပူးပေါင်းနိုင်ရေးအတွက်လည်း သက်ဆိုင်ရာလွှတ်တော်၊ လွှတ်တော်ကော်မတီများက ဆောင်ရွက် ပေးဖို့လိုမယ်လို့တင်ပြလိုပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဦးခိုင်မောင်ရည်တင်သွင်းသွားတဲ့ အဆိုကို သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ဆွေးနွေးသွားပါတယ်။ ဒီအဆို နှင့်စပ်လျဉ်းပြီး ဦးခိုင်မောင်ရည်ကလည်း ပြည်ထောင်စုအဆင့်ရဲ့ ဆွေးနွေးချက်အပေါ်မှာ များစွာ အားရပြီး အဆိုကို မှတ်တမ်းတင်ဖို့လည်း သဘောတူခဲ့ပါတယ်။ ဒါကြောင့် ဦးခင်မောင်ရည် တင်သွင်းသွားတဲ့ အဆိုကို မှတ်တမ်းတင်ထားရှိရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူသူရှိပါသလားခင်ဗျား။ သဘောမတူသူမရှိတဲ့အတွက် အလုံ မဲဆန္ဒနယ်မှ ဦးခိုင်မောင်ရည်တင်သွင်းတဲ့အဆိုကို လွှတ်တော်က မှတ်တမ်းတင်ထားရှိမှာဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">သက်ဆိုင်ရာ အဓိကကျတဲ့ဝန်ကြီးဌာနနဲ့ သက်ဆိုင်ရာအဖွဲ့အစည်းအသီးသီး ကလည်း စီမံချက်ကိုဖြစ်မြောက်အောင် ဝိုင်းဝန်းအကောင်အထည်ဖော်ပေးဖို့လိုမှာဖြစ်တဲ့အတွက် ကျွန်တော်တို့ လွှတ်တော်ကလည်း ဒီကိစ္စနှင့်ပတ်သက်၍ စောင့်ကြည့်ထိန်းညှိသွားရန်လိုကြောင်း တင်ပြလိုပါတယ်</speech>
</motion>
</section>
<section value="Bill">
<bill>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့လာသော မြန်မာနိုင်ငံ ဗိသုကာကောင်စီဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် ရ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်များဖြင့် အတည်ပြု၍ ပေးပို့လာသော မြန်မာနိုင်ငံ ဗိသုကာကောင်စီဥပဒေကြမ်းကို ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၂၆) ရက်မြောက်နေ့ဖြစ်သော ၈-၇-၂၀၁၄ ရက်နေ့တွင် လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီရဲ့ အစီရင်ခံစာဖတ်ကြားရှင်းလင်းခြင်းပြုလုပ်ခဲ့ပြီးဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၁၄-၇-၂၀၁၄ ရက်နေ့နောက်ဆုံးထားပြီး အမည်စာရင်းပေးသွင်းရန် ကြေညာခဲ့ပြီးလည်း ဖြစ်ပါတယ်။ ယနေ့အထိ ပြင်ဆင်ချက်အဆိုတင်သွင်းလိုတဲ့ ကိုယ်စားလှယ်တစ်ဦးမှမရှိပါ။ ဒါ့ကြောင့် မြန်မာနိုင်ငံဗိသုကာကောင်စီအစည်းအဝေးနဲ့စပ်လျဉ်းပြီး ဥပဒေကြမ်းကော်မတီရဲ့ အစီရင်ခံစာတင်ပြချက်အတိုင်း ပြင်ဆင် ချက်များဖြင့် အတည်ပြုရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">သဘောမတူတဲ့သူရှိပါလားခင်ဗျား။ သဘောမတူသူမရှိတဲ့အတွက် မြန်မာနိုင်ငံ ဗိသုကာကောင်စီဥပဒေကြမ်းကို ပြင်ဆင်ချက်ဖြင့် သဘောတူကြောင်းနှင့် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ လိုအပ်ချက်အရ အမျိုးသားပညာရေး ဥပဒေကြမ်းအပေါ် ပြင်ဆင်ချက်အဆို တင်ပြရန်ရှိက မူလမနေ့က လွှတ်တော်ကိုတင်ပြထားတဲ့ တင်ပြ ချက်ကို ပယ်ဖျက်ပြီး ၂၁-၇-၂၀၁၄ ရက်နေ့ နောက်ဆုံးထားပြီး ပြည်သူ့လွှတ်တော်ညွှန်ကြားရေးမှူးချုပ် ထံပေးပို့ရန်ဖြစ်ကြောင်း ထပ်မံအသိပေးတင်ပြပါတယ်</speech>
</bill>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁)ရက်မြောက်နေ့ရပ်နားကြောင်းနှင့် အစည်းအဝေး (၃၂)ရက်မြောက်နေ့ ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး (၃၁) ရက်မြောက်နေ့ ရပ်နားပါမယ်။ ပထမအကြိမ် ပြည်သူ့လွှတ်တော် ဒသမ ပုံမှန်အစည်းအဝေး (၃၂) ရက်မြောက်နေ့ကို ၂၀၁၄ ခုနှစ်၊ ဇူလိုင်လ ၂၁ ရက်(တနင်္လာနေ့) ၁၀၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါ တယ်</speech>
<speech type="mc">ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။</speech>
<p>ပထမအကြိမ် ပြည်သူ့လွှတ်တော် ဒသမပုံမှန်အစည်းအဝေး (၃၁) ရက်မြောက်နေ့ကို ၁၂၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
