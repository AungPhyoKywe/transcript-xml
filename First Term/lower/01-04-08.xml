<doc>
<docinfo>
<docno>01-04-08.xml</docno>
<pdf>01-04-08.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး အဋ္ဌမနေ့မှတ်တမ်း</title>
<date value='13-07-2012'>၁၃၇၄ ခုနှစ်၊ ပထမဝါဆိုလပြည့်ကျော် ၁၀ ရက် (၂၀၁၂ ခုနှစ်၊ ဇူလိုင်လ ၁၃ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး အဋ္ဌမနေ့ကို နံနက် ၁၀းဝဝ နာရီ အချိန်၌စတင်ကျင်းပပါသည်။ ပြည်သူ့လွှတ်တော်ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ်ဦးတင်ဝင်းအောင်၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">ပြည်သူ့လွှတ်တော်ကိုယ်စားလှယ်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ အဋ္ဌမနေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး အဋ္ဌမနေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦး ရှိတဲ့အနက် ၄၀၁ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေစုစုပေါင်းရဲ့ ၉၃.၀၄ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၄ နည်းဥပဒေခွဲ(ခ)အရ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး အဋ္ဌမနေ့ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များ အတွက် ခွင့်ပန်ကြားရန် ဖြစ်ပါတယ်</speech>
<speech><mp id="241">ဦးမောင်ဦး(ဥက္ကဋ္ဌ၊ ပြည်သူ့လွှတ်တော်ကိုယ်စားလှယ်များစိစစ်ရေးကော်မတီ)</mp>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ကျင်းပတဲ့ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ အဋ္ဌမနေ့သို့ တက်ရောက်နိုင်ခြင်းမရှိသည့်အတွက် ခွင့်ပန်ကြားလာ ကြသော ကိုယ်စားလှယ်များ၏ကိုယ်စား ကျွန်တော် ပြည်သူ့လွှတ်တော်ကိုယ်စားလှယ်များစိစစ်ရေး ကော်မတီဥက္ကဋ္ဌ ဦးမောင်ဦးမှ စုပေါင်း၍ ခွင့်ပန်ကြားခွင့်ပြုပါရန် တင်ပြအပ်ပါတယ်ခင်ဗျား။ ယနေ့ ခွင့်ပန်ကြားသူ စုစုပေါင်းမှာ ၁၂ ဦး၊ ယခင် ပန်ကြားထားသူ ၁၈ ဦး ရှိပါသဖြင့် စုစုပေါင်း ၃၀ ဦး ခွင့်ပန်ကြားထားကြောင်းတင်ပြအပ်ပါတယ်ခင်ဗျား။ ယနေ့ ခွင့်ပန်ကြားထားသူ ကိုယ်စားလှယ် ၁၂ ဦး ရဲ့အမည်စာရင်းများကတော့(၁) ပျဉ်းမနားမဲဆန္ဒနယ်မှ ကိုယ်စားလှယ် ဦးလှမြင့်ဦးသည် ကိုယ်တိုင်ဆောင်ရွက်ရန် ကိစ္စရှိပါသောကြောင့်လည်းကောင်း၊ (၂) ဒေးဒရဲမဲဆန္ဒနယ်မှ ကိုယ်စားလှယ် ဦးတင်ဝင်းသည် ကိုယ်တိုင်ဆောင်ရွက်ရန်ကိစ္စရှိပါသောကြောင့်လည်းကောင်း၊ (၃) တောင်သာမဲဆန္ဒနယ်မှ ကိုယ်စားလှယ် ဦးအောင်သောင်းသည် ကိုယ်တိုင်ဆောင်ရွက်ရန်ကိစ္စရှိပါသောကြောင့်လည်းကောင်း၊ (၄) ဘားအံ��ဲဆန္ဒနယ်မှ ဒေါ်နန်းစေကွာသည် ကိုယ်တိုင်ဆောင်ရွက်ရန်ကိစ္စရှိ ပါသော ကြောင့်လည်းကောင်း၊ (၅) ဖာဆောင်းမဲဆန္ဒနယ်မှ ကိုယ်စားလှယ် ဦးရဲထွဋ်တင်သည် ကိုယ်တိုင်ဆောင်ရွက်ရန် ကိစ္စရှိပါသောကြောင့်လည်းကောင်း၊ (၆) မံစီမဲဆန္ဒနယ်မှ ကိုယ်စားလှယ် ဦးထွန်းထွန်း(ခ) ဦးထွန်းသိန်းသည် ကိုယ်တိုင်ဆောင်ရွက်ရန်ကိစ္စရှိပါသောကြောင့်လည်းကောင်း၊ (၇) သပိတ်ကျင်းမဲဆန္ဒနယ်မှ ကိုယ်စားလှယ် ဦးခင်မောင်ညွန့်သည် ဆေးစစ်ခံရန်ရှိပါသောကြောင့်လည်းကောင်း၊ (၈) မြောက်ဦးမဲဆန္ဒနယ်မှ ကိုယ်စားလှယ် ဦးအောင်ထွန်းသာသည် နေမကောင်းပါသဖြင့်လည်းကောင်း၊ (၉) နောင်မွန်းမဲဆန္ဒနယ်မှ ကိုယ်စားလှယ် ဦးဂျီဖုန်ဆားရ်သည် နေမကောင်းပါသဖြင့်လည်းကောင်း၊ (၁၀) တနိုင်းမဲဆန္ဒနယ်မှ ကိုယ်စားလှယ် ဦးမျိုးဆွေသည် ကျန်းမာရေးဆေးစစ်ရန် ရှိပါသဖြင့်လည်းကောင်း၊ (၁၁) ရွှေတောင်မဲဆန္ဒနယ်မှ ကိုယ်စားလှယ် ဒေါက်တာဒေါ်အေးမြင့်သည် ဆေးစစ်ရန်ရှိပါ၍လည်းကောင်း၊ (၁၂) တပ်မတော်သားကိုယ်စားလှယ်ဖြစ်သူ ဗိုလ်မှူးကြီးမြင့်ကိုကိုသည် နေမကောင်းပါသဖြင့် ခွင့်ပြုရန်အတွက်လည်းကောင်း စုစုပေါင်းကိုယ်စားလှယ် ၁၂ ဦးမှ ယနေ့၁၃-၇-၂၀၁၂ ရက်နေ့အား ခွင့် ၁ ရက်စီအဖြစ် ခွင့်ပြုပါရန် ပန်ကြားထားရှိပါတယ်။ သို့ပါ၍ တင်ပြပါကိုယ်စားလှယ် ၁၂ ဦးအား ခွင့်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကိုမှတ်တမ်းတင်ခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး၊ ယခင်က ခွင့်ပန်ကြား၍ ခွင့်ပြု ထားသူ ၁၈ ဦး၊ ယနေ့ ခွင့်ပြုထားသူ ၁၂ ဦးဖြစ်၍ လွှတ်တော်က ခွင့်ပြုထားသူစုစုပေါင်း ၃၀ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို လွှတ်တော်က အတည်ပြု ပါသလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြုတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA"><Q-A>
<title>ကြယ်ပွင့်ပြထားသည့်မေးခွန်းများကို သက်ဆိုင်ရာ ပြည်သူ့လွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်း များ မေးမြန်း၊ ဖြေကြားခြင်း အစီအစဉ်စတင်ဆောင်ရွက်ပါမယ်။</speech>
<title>စီးပွားဖြစ် နွားမွေးမြူရေးဇုန်အဖြစ် သတ်မှတ်ပေးနိုင်ခြင်းရှိ၊ မရှိနှင့်စပ်လျဉ်းသည့်မေးခွန်း</title>
<speech type="speaker">ပထမဦးစွာ မာန်အောင်မဲဆန္ဒနယ်မှ ဦးအောင်စိန်အား မေးမြန်းဖို့ဖိတ်ခေါ် ပါတယ်</speech>
<speech><mp id="367">ဦးအောင်စိန်(မာန်အောင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များခင်ဗျား။ ကျန်းမာ ရွှင်လန်းခြင်းအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သဂါရဝပြုအပ် ပါတယ်။ ကျွန်တော်ကတော့ ရခိုင်ပြည်နယ်၊ မာန်အောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိန် ဖြစ်ပါတယ်။ ကျွန်တော် ဒီနေ့ ဆွေးနွေးတင်ပြမှာကတော့ မာန်အောင်မြို့နယ်တွင် စီးပွား ဖြစ် နွားမွေးမြူရေးဇုန်အဖြစ်စီစဉ်သတ်မှတ်ပေးရေးအတွက် ဖြစ်ပါတယ်။ ရခိုင်ပြည်နယ်၊ မာန်အောင် မြို့နယ်ဟာ ဆန်စပါး၊ အုန်းသီး၊ ကွမ်းသီးနှင့် ငပိ၊ ငါးခြောက်တို့ အဓိကထားထွက်ရှိပြီးတော့ နွားထီး၊ နွားမ တွေလည်းပေါများပါတယ်။ ထွားလည်းထွားကျိုင်းပါတယ်။ နွားစားကျက်များလည်း အပြည့် အစုံရှိပါတယ်။ လောလောဆယ် မာန်အောင်မြို့နယ်အတွင်း နွားထီး၊ နွားမ ကောင်ရေ ၂၅၅၇၀ ရှိပါ တယ်။ ခိုင်းနွားအားလုံး ၁၁၉၅၀ ရှိပါတယ်။ အဲဒါကြောင့်မို့လို့ ပိုနေတဲ့နွားကောင်ရေဟာ ၁၁၉၅၀ မှာ မျိုးပွားနေတဲ့နွားမ ၃၇၆၀ ကို နုတ်လိုက်ရင် အားလုံးဟာ ပိုနေတဲ့နွားဟာ ၁၀၀၀၀ ကျော်ဖြစ်ပါတယ်။ မာန်အောင်မြို့နယ်ဟာ ဘင်္ဂလားပင်လယ်အော်ထဲက ကျွန်းဆွယ်တစ်ခုဖြစ်ပြီးတော့ ရေလမ်းတစ်ခု တည်းကိုသာ အားကိုးပြီးတော့သွားလာနေရတဲ့ ဝေးလံခေါင်သီတဲ့ဒေသမှာ ပါဝင်တဲ့ မြို့နယ်ဖြစ်ပါတယ်။ အထက်ပါပိုလျှံနေသော နွားထီး၊ နွားမကောင်ရေ ၁၀၀၀၀ ကျော်ကို ရောင်းချနိုင်ရေးအတွက် နွားဈေးကွက်တစ်ခုကို သက်ဆိုင်ရာဝန်ကြီးဌာနမှ ဖွင့်လှစ်ပေးဖို့အတွက် တင်ပြထားပါတယ်။ အခု ၎င်းတင်ပြချက်နှင့်ပတ်သက်ပြီးတော့ အခုလဆန်း ၁ ရက်နေ့က 7Day News မှာ သမ္မတကြီးကနေပြီးတော့ မာန်အောင်မြို့နယ်က နွားတွေကို အားလုံးတာဝန်ယူပြီးတော့ ရောင်းချပေးမယ်ဆိုတာကို မွေးမြူရေးနှင့်ရေလုပ်ငန်းဝန်ကြီးဌာန ပြည်ထောင်စုဝန်ကြီး ဦးအုန်းမြင့်က ပြောကြားသွားပါတယ်။ သမ္မတကြီးကပြောတာတော့ မင်းတို့များများရရင် ခိုးမသွားနဲ့။ ငါတည်းဖို့ရှာပေးမယ်။ ဒါ ကျွန်တော် မီဒီယာတွေလည်းသိအောင်ပြောတာ။ တိရစ္ဆာန်တွေလည်းတည်းဖို့အတွက် နိုင်ငံခြားအထိသွား ပတ်စ်ပို့မလိုဘူး။ ရအောင်စီစဉ်ပေးမယ်ဆိုပြီးတော့ ပြည်ထောင်စုဝန်ကြီး ဦးအုန်းမြင့်က သမ္မတကြီးရဲ့ပြောဆိုချက်တွေကို တင်ပြသွားတာ 7 Day News စာမျက်နှာ ၃ မှာ ပါတာကို တွေ့ရပါတယ်။ ဒါကြောင့်မို့လို့ မာန်အောင်ကျွန်းမှာ တင်ပြချက်အရ မာန်အောင်မြို့မှာ စီးပွားဖြစ် နွားမွေးမြူရေးဇုန်ကို အမြဲတမ်းဖြစ်နိုင်ရေးအတွက် ပို့ဆောင်ရောင်းချနိုင်ဖို့အတွက်ပါ ဆောင်ရွက်ပေးရန်အတွက် စီစဉ်ပေး ပါလို့ တင်ပြအပ်ပါတယ်ခင်ဗျား။ အားလုံးကိုကျေးဇူးတင်ပါတယ် ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id="86">ဦးခင်မောင်အေး(ဒုတိယဝန်ကြီး၊ မွေးမြူရေးနှင့်ရေလုပ်ငန်းဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည်တော်ကြီးများ ကိုယ်၏ ကျန်းမာခြင်း၊ စိတ်၏ ချမ်းသာခြင်းနှင့် ပြည့်စုံကြပါစေလို့ ဆုတောင်း မေတ္တာပို့သရင်း နှုတ်ခွန်းဆက်သအပ်ပါတယ်။ ကျွန်တော်ကတော့ မွေးမြူရေးနှင့်ရေလုပ်ငန်းဝန်ကြီး ဌာန ဒုတိယဝန်ကြီး ဦးခင်မောင်အေး ဖြစ်ပါတယ်။ ရခိုင်ပြည်နယ်၊ မာန်အောင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်စိန်ကနေပြီးတော့မှ မာန်အောင်မြို့နယ်ကို စီးပွားဖြစ် နွားမွေးမြူ ရေးဇုန်အဖြစ်သတ်မှတ်ပေးနိုင်ခြင်းရှိ၊ မရှိ သိလိုပါကြောင်း ကြယ်ပွင့်ပြမေးခွန်းနှင့် စပ်လျဉ်းပြီးတော့မှ ပြည်ထောင်စုဝန်ကြီးကိုယ်စား တင်ပြမှာဖြစ်ပါတယ်။ ပြည်သူ့လွှတ်တော်ဥက္ကဋ္ဌကခင်ဗျား။ ပြည်ထောင်စု သမ္မတမြန်မာနိုင်ငံတော်အစိုးရဟာ နိုင်ငံတော်ရဲ့ စီးပွားရေးဖွံ့ဖြိုးတိုးတက်ရေးကို ရှေးရှုဖော်ဆောင် လျက်ရှိရာမှာ မာန်အောင်မြို့နယ်မှ ပိုလျှံနေတဲ့နွားများကို ပြည်တွင်းဈေးကွက်နှင့် ပြည်ပဈေးကွက်တို့ တွင် ရောင်းချနိုင်ရေးအတွက် ဝယ်ယူမည့်နိုင်ငံများနှင့် တိုက်ရိုက်လက်ခံဆွေးနွေးပြီး တရားဝင်ရောင်းဝယ်ဖောက်ကားနိုင်ကြစေရေး၊ နွားပိုင်ရှင်များ Transction Cost သက်သာပြီး ဝင်ငွေပိုမိုရရှိ စေရေးအတွက် မွေးမြူရေးနှင့်ရေလုပ်ငန်းဝန်ကြီးဌာနမှ ဆောင်ရွက်လျက်ရှိပါတယ်။ ဝန်ကြီးဌာနအနေ ဖြင့် ဝယ်ယူခြင်းမပြုဘဲ၊ ဝယ်ယူမည့်နိုင်ငံနှင့် ရောင်းမည့်အဖွဲ့များ ဆက်သွယ်ပြီး MOU ရေးထိုးပေး ခြင်းများ ဆောင်ရွက်ပေးနိုင်ရန် မြန်မာနိုင်ငံမွေးမြူရေးလုပ်ငန်းအဖွဲ့ချုပ်၊ ပြည်နယ်မွေးမြူရေး လုပ်ငန်းအဖွဲ့ချုပ်များ၊ ပုဂ္ဂလိကလုပ်ငန်းရှင်များ ရှာဖွေပြီးဆောင်ရွက်ပေးသွားမှာ ဖြစ်ပါတယ်။ မွေးမြူရေးတောင်သူများ မနစ်နာစေရေးအတွက် Bottom Up ပုံစံဖြင့် မာန်အောင်ကျွန်းမှ နွားရောင်း လိုသူများအသင်း စတင်ဖွဲ့စည်းကာ ဆောင်ရွက်လျှင် ပိုမိုအဆင်ပြေသွားမှာ ဖြစ်ပါတယ်။ မွေးမြူရေး နှင့်ရေလုပ်ငန်းဝန်ကြီးဌာန၏ စီမံကွပ်ကဲမှုဖြင့် နေပြည်တော်ကောင်စီနယ်မြေမှာ မွေးမြူရေးဇုန် ၄ ခု၊ ပြည်နယ်နှင့်တိုင်းဒေသကြီး ရ ခုမှာ သက်ဆိုင်ရာအစိုးရအဖွဲ့များရဲ့ စီမံခန့်ခွဲမှုဖြင့် မွေးမြူရေးဇုန် ၂၃ ခု၊ စုစုပေါင်းမွေးမြူရေးဇုန် ၂ရ ခုကို ဖော်ထုတ်ပြီး ဖြစ်ပါတယ်။ လက်ရှိအခြေအနေမှာ မာန်အောင် မြို့နယ် စီးပွားဖြစ်နွားမွေးမြူရေးဇုန် သတ်မှတ်ထူထောင်ထားခြင်းမရှိသော်လည်းပဲ ဇုန်ဖော်ထုတ်ရန် နွားမွေးမြူသူများက သက်ဆိုင်ရာဒေသအာဏာပိုင်များ၏ လမ်းညွှန်ပံ့ပိုးမှု၊ အဆင့်ဆင့်သော မွေးမြူရေးလုပ်ငန်းအဖွဲ့များ၏ ပူးပေါင်းပါဝင်မှုဖြင့် မွေးမြူရေးနှင့်ကုသရေးဦးစီးဌာန၏ အကူအညီရယူပူးပေါင်းလုပ်ကိုင်ဆောင်ရွက်မှုအပေါ်မူတည်ပြီး ဇုန်ဖော်ဆောင်မည့်အချိန်ကာလကို သတ်မှတ် နိုင်ပါတယ်။ ရခိုင်ပြည်နယ်အစိုးရ၊ ရခိုင်ပြည်နယ်မွေးမြူရေးလုပ်ငန်းအဖွဲ့နှင့် နွားမွေးမြူသူများက ဇုန်ဖော်ထုတ်ခြင်းသည် ဒေသပြည်သူများ၏ အကျိုးစီးပွားကို ထိခိုက်မှုမရှိကြောင်း အများဆန္ဒအရ ဆုံးဖြတ်၍ တင်ပြလာသည့်အချိန်သည် မာန်အောင်မြို့နယ်တွင် စီးပွားဖြစ်နွားမွေးမြူရေးဇုန် ဖော်ထုတ် နိုင်မှုအချိန်ဖြစ်ပါကြောင်း ဖြေကြားလိုပါတယ်။ ပြည်ပနိုင်ငံများကို နွားအရှင်များ တင်ပို့ရာမှာ ခွာနာ၊ လျှာနာ ကင်းရှင်းရန် လိုအပ်ပါတယ်။ မာန်အောင်မြို့နယ်တွင် လွန်ခဲ့သော နှစ်များအတွင်း ခွာနာ၊ လျှာနာရောဂါ မရှိခဲ့တဲ့အတွက်ကြောင့် အခြားမြို့နယ်များမှ ခွာနာ၊ လျှာနာရောဂါနှင့် အခြားကူးစက် ရောဂါများ ဝင်ရောက်ကူးစက်မှုမရှိစေရန် မြို့နယ်အတွင်းကို ကျွဲ၊ နွားတိရစ္ဆာန်များ ဝင်ရောက်မှုကို ထိန်းချုပ်ထားရန် လိုအပ်ပါတယ်။ အဲဒီအစီအစဉ်များကို မွေးမြူရေးနှင့်ကုသရေးဦးစီးဌာနရဲ့ နည်းပညာပံ့ပိုးကူညီမှုကို ရယူပြီး ဒေသအာဏာပိုင်များရဲ့ ကြီးကြပ်မှု၊ မွေးမြူရေးလုပ်ငန်းအဆင့်ဆင့် တို့၏ ပူးပေါင်းပါဝင်မှုတို့ဖြင့် နွားမွေးမြူသူများကိုယ်တိုင် ဆောင်ရွက်ရန် လိုအပ်ပါတယ်။ ဈေးကောင်း ရရှိဖို့ နွားများကို မရောင်းချမီ ကြို တင်ပြီးတော့မှ အစား၊ ဆေးဝါးများဖြင့် ကျန်းမာဝဖြိုးအလေးချိန် တိုးအောင် ဆောင်ရွက်ထားသင့်ပါကြောင်း အကြံပြု အပ်ပါတယ်။ ပြည်ပပို့လိုပါက ရောဂါကန့်သတ် ကင်းရှင်းဒေသနှင့် တိရစ္ဆာန်ထိန်းသိမ်းရေးစခန်း တည်ဆောက်ထားရန် လိုအပ်ပြီးတော့မှ အဲဒီစခန်းမှာ တင်သွင်းသည့်နိုင်ငံ တိရစ္ဆာန်ဆေးကုဌာနမှ လာရောက်ကြည့်ရှုအသိအမှတ်ပြု ထားရန် လိုအပ်ပါကြောင်းအကြံပြု တင်ပြအပ်ပါတယ်။ မာန်အောင်မြို့နယ်တွင် နွားမွေးမြူရေးအစုအဖွဲ့ ၄ ဖွဲ့ ဖွဲ့စည်း ထားပြီး အစုအဖွဲ့တွင် နွားကောင်ရေ ၃၁ရ ကောင် မွေးမြူထားရှိရာ သစ်ပင်ကျေးရွာမွေးမြူရေး အဖွဲ့ တွင် အစုအဖွဲ့ဝင် ၁၉ ဦး နွားကောင်ရေ ၉၅ ကောင်၊ ကံ့ကော်တောကျေးရွာအစုအဖွဲ့မှ အစုအဖွဲ့ဝင် ၁၃ ဦး နွားကောင်ရေ ၁၀ရ ကောင်၊ ကင်းတဲကျေးရွာအုပ်စုမှ အစုအဖွဲ့ဝင် ၁ရ ဦး နွားကောင်ရေ ၆၈ ကောင်၊ ခက်ဦးမော်ကျေးရွာအစုအဖွဲ့မှ အစုအဖွဲ့ဝင် ၁၁ ဦး နွားကောင်ရေ ၄ရ ကောင်တို့ဖြင့် ဖွဲ့စည်း မွေးမြူထားပါတယ်။ မာန်အောင်မြို့နယ်ရှိ နွားမွေးမြူရေးသမားများရဲ့ ဆန္ဒမှာ ဒေသအတွင်းရှိ ပိုလျှံ ကျွဲ၊ နွားများကို မြို့နယ်ပြင်ပသို့ ရောင်းချလိုခြင်းဖြစ်ပြီး မွေးမြူရေးဇုန်ဖော်ထုတ်မထားသော်လည်း လယ်ယာလုပ်ငန်းခွင်တွင် အသုံးပြုရန် လိုအပ်သည့် ခိုင်းကျွဲ၊ နွား ကောင်ရေ စားသုံးရန် လိုအပ်ချက် တို့အပေါ် မူတည်ပြီးတော့မှ ဒေသအာဏာပိုင်များအနေဖြင့် မြို့နယ်ပြင်ပဈေးကွက်များကို ရောင်းချနိုင် ရေးအတွက် ခွင့်ပြု ပေးထားပါတယ်။ ဒေသနွားမွေးမြူသူများအနေဖြင့် မွေးမြူရေးဇုန်အတွင်း မွေးမြူ လိုသူအမည်စာရင်း၊ မွေးမြူလိုသည့် ကျွဲ၊ နွားအမျိုးအစား၊ ကောင်ရေတို့အား စာရင်းကောက်ယူပြီး လိုအပ်သည့်မြေအကျယ်အဝန်းပေါ်မူတည်ပြီး မွေးမြူရေးဇုန်ဖော်ထုတ်သွားရန် ဖြစ်ပါတယ်။ မြို့နယ် အတွင်း မွေးမြူထားသောနွားများမှာ နို့စားနွားများမဟုတ်ဘဲ ခိုင်းနွားအမျိုးအစားများ ဖြစ်ပါတယ်။ မွေးမြူရေးဇုန်မြေနေရာကို ရ ဧကဖြင့် သတ်မှတ်မယ်ဆိုပါက ၎င်းပေါ်တွင် ၁၀၀ ပေပတ်လည် မြေကွက် ၂၈ ကွက် ရရှိမည်ဖြစ်ပြီးတော့မှ မြေတစ်ကွက်လျှင် နွား ၂၀ ကောင်မွေးမြူနိုင်ပါတယ်။ အဲဒီ ဇန်နေရာမှာ မွေးမြူမည့်သူများ ရှိ၊ မရှိမှာ ဦးစွာအရေးကြီးသော အချက်ဖြစ်သဖြင့် မွေးမြူမည့်သူများ စာရင်းရရှိပါက မြေကွက်နေရာအား သတ်မှတ်ပေးနိုင်ပါတယ်။ မွေးမြူရေးဇုန်ဖော်ထုတ်တည်ဆောက် နိုင်ရေးအတွက် အထက်အဆင့်ဆင့်၏ ကြီးကြပ်လမ်းညွန်မှုကိုခံယူပြီး ပြည်နယ်အဆင့်ဌာနဆိုင်ရာ များပါဝင်သော မွေးမြူရေးဇုန်ကြီးကြပ်ရေးကော်မတီအား ဖွဲ့စည်းဆောင်ရွက်ရမည်ဖြစ်ပါကြောင်းနှင့် မွေးမြူရေးလုပ်ငန်းနှင့်ပတ်သက်ပြီးတော့မှ စိတ်ဝင်တစားမေးမြန်းပေးတဲ့ ရခိုင်ပြည်နယ်၊ မာန်အောင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိန်အား အထူးပင်ကျေးဇူးတင် ရှိပါကြောင်း ပြောကြားရင်း နိဂုံးချုပ်အပ်ပါတယ်ခင်ဗျား။ (ဩဘာသံများ)</speech>
</Q-A><Q-A>
<title>စာသင်ကျောင်းများ အဆင့်တိုးမြှင့်ပေးရန်နှင့် စပ်လျဉ်းသည့်မေးခွန်း</title>
<speech type="speaker">ဦးမင်းဆွေ၊ ဒိုက်ဦးမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="263">ဦးမင်းဆွေ(ဒိုက်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကြွရောက်လာသော ဧည့်သည်တော်များ ပြည်သူ့လွှတ်တော်ကိုယ်စားလှယ်တော်ကြီးများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဆုတောင်းမေတ္တာပို့သအပ်ပါ တယ်။ ကျွန်တော်ကတော့ ဒိုက်ဦးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းဆွေဖြစ်ပါတယ်။ ၂၀၁၂-၂၀၁၃ ခုနှစ် ပညာသင်နှစ်တွင် ဒိုက်ဦးမြို့နယ်အတွင်းရှိ အောက်ပါစာသင်ကျောင်းများအား အဆင့်တိုးမြှင့်ပေးရန် တင်ပြခဲ့ပါတယ်။ အထက်တန်းကျောင်းခွဲ ကတုတ်ဘုရားကြီးအား အထက်တန်းကျောင်းသို့လည်းကောင်း၊ အလယ်တန်းကျောင်းခွဲ သရက်တောရွာအား အလယ်တန်းကျောင်းသို့ လည်းကောင်း၊ အလယ်တန်းကျောင်းခွဲ မင်္ဂလွန်းရွာအား အလယ်တန်းကျောင်းသို့ လည်းကောင်း၊ မူလ တန်းလွန်ကျောင်း အမှတ်(၆) မင်းတဲစုအား အလယ်တန်းကျောင်းသို့ လည်းကောင်း၊ မူလတန်းကျောင်း ခွဲ ပုလိပ်ကွင်းရွာအား မူလတန်းကျောင်းသို့ လည်းကောင်း၊ မူလတန်းကျောင်းခွဲ မြို့သစ်(က) အား မူလတန်းကျောင်းသို့ လည်းကောင်း၊ မူလတန်းကျောင်းခွဲ မလေးတကောင်းအား မူလတန်းကျောင်းသို့ လည်းကောင်း၊ ဘုန်းတော်ကြီးသင် မူလတန်းကျောင်းခင်တန်းအား မူလတန်းကျောင်းခွဲသို့ လည်းကောင်း၊ ဘုန်းတော်ကြီးသင် မူလတန်းကျောင်း ရေငန်ချောင်းအား မူလတန်းကျောင်းခွဲသို့လည်းကောင်း တင်ပြခဲ့ပါတယ်။ ၎င်းအပြင် ၂၀၁၂ ခုနှစ်၊ မေလတွင် ပြည်သူ့လွှတ်တော်ကိုယ်စားလှယ် များတင်ပြထားသည့် ကျောင်းများကိစ္စအား ပညာရေးဝန်ကြီးဌာနမှ မေးမြန်းသဖြင့် အထက်ပါအတိုင်း ပြန်လည်တင်ပြခဲ့ပါတယ်။ ယခုအခါ ကျောင်းများပြန်လည်ဖွင့်လှစ်နေပြီး ကလေးများလည်း ကျောင်း အပ်နှံနေရပြီဖြစ်တဲ့အတွက် အထက်ပါကျောင်းများကို အဆင့်တိုးမြှင့်ပေးနိုင်ခြင်းရှိ၊ မရှိ သိလိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကျေးလက်ဒေသနေပြည်သူတွေဟာ မိမိတို့ရဲ့ သားငယ်၊ သမီးငယ် များကို ပညာတတ်များဖြစ်စေချင်တဲ့အတွက် ရွာမှာ ကျောင်းအကျိုးတော်ဆောင်အဖွဲ့၊ ကျောင်းဖြစ် မြောက်ရေးကော်မတီ စသည်ဖြင့်ဖွဲ့စည်းပြီးတော့ ကျောင်းရရှိရေး၊ ကျောင်းအဆင့်မြှင့်တင်ရေးတို့ ဆောင်ရွက်ရပါတယ်။ ဒီအဖွဲ့တွေက ဆရာမလုံလောက်ရင် ဆရာများငှားရမ်းခြင်း၊ ကျောင်းသားရှိရန် အဆင့်တိုးမြှင့်ရန် လုပ်ထုံးလုပ်နည်းနှင့်အညီ အဆင့်ဆင့်လိုက်လံဆောင်ရွက်ရခြင်း စသည်တို့ ဆောင်ရွက်တဲ့အခါ ဒီအဖွဲ့တွေရဲ့ ခရီးစရိတ်၊ စားစရိတ်၊ လက်ဆောင်ပေးရတဲ့စရိတ် စတဲ့ကုန်ကျငွေ တွေကို ကျေးရွာလူထုက မရှိရှိတာနဲ့ စုဆောင်းပေးရပါတယ်။ ဒါကြောင့် ကျွန်တော်တို့ လွှတ်တော် ကိုယ်စားလှယ်များက ရွာသူရွာသားများ ငွေကုန်ကြေးကျ သက်သာစေရန်လည်းကောင်း ကလေးများ နီးနီးနားနား ကျောင်းသွားရခြင်းဖြင့် ကုန်ကျစရိတ်သက်သာခြင်း၊ ဘေးအန္တရာယ်ကင်းရှင်းခြင်း စသည့် အကျိုးကျေးဇူးများ ရရှိစေရေးအတွက်လည်းကောင်း မေးမြန်းရခြင်းဖြစ်ပါတယ်။ အားလုံးကို ကျေးဇူး တင်ပါတယ်။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ပညာရေးဝန်ကြီးဌာန)</agency>မင်္ဂလာပါခင်ဗျား။ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ၊ ဧည့်သည်တော်ကြီးများ၊ ယနေ့ကြွရောက်လာတဲ့ ပြည်ထောင်စုအဖွဲ့ဝင်ဝန်ကြီး၊ ဒုတိယဝန်ကြီးများအားလုံးကို ရိုသေလေးစားပါကြောင်း ဦးစွာပထမတင်ပြ လိုပါတယ်။ ကျွန်တော်ကတော့ ဒုတိယဝန်ကြီး ဦးအေးကြူ ဖြစ်ပြီးတော့ ဝန်ကြီးရဲ့ ကိုယ်စား ဖြေကြား တင်ပြမှာဖြစ်ပါတယ်။ ကျောင်းအဆင့်တိုးမြှင့်ခြင်းနှင့်ပတ်သက်လို့ အမျိုးသားလွှတ်တော်၊ ပြည်သူ့ လွှတ်တော်အားလုံးမှာ တစ်ခုချင်းအနေနဲ့လည်း ဖြေကြားတင်ပြပြီးဖြစ်ပါတယ်။ ၄ နှစ်စီမံချက်ရေးဆွဲတဲ့ အပိုင်းကိုလည်း တင်ပြပြီးဖြစ်ပါတယ်။ ကျွန်တော်တို့ ၄ နှစ် စီမံချက်အကျဉ်းအားဖြင့်တော့ ၄၃၀၀ အထိ ကျောင်းအသစ်ဖွင့်လှစ်ခြင်း၊ အဆင့်တိုးမြှင့်ခြင်း ဆောင်ရွက်ပြီးကြောင်း တင်ပြပြီးဖြစ်ပါတယ်။ လောလောဆယ် လက်ရှိမေးတဲ့မေးခွန်းကို ကျွန်တော်တို့ ဆောင်ရွက်ချက်ကို အကျဉ်းချုံတင်ပြမှာ ဖြစ်ပါတယ်။ ဒိုက်ဦးမြို့နယ် ကတုတ်ဘုရားကြီးကျေးရွာ အခြေခံပညာအထက်တန်းကျောင်းခွဲမှာ အထက်တန်းအဆင့်ကျောင်းသား ၅၂၂ ဦးရှိကြောင်း စိစစ်တွေ့ရှိရတဲ့အတွက် အခြေခံပညာ အထက် တန်းကျောင်းအဆင့်သို့ တိုးမြှင့်ဖွင့်လှစ်ရန် လျာထားပါကြောင်း တင်ပြအပ်ပါတယ်။ ကျွန်တော်တို့ moonossiempê: Sectioni scusosșiempê: Sectionı qoooms:empê: Section de ပတ်သက်ပြီး ပထမအဆင့်စိစစ်ဖို့ ခွင့်ပြုချက်တင်ပြရပါတယ်။ ပြီးရင်ကျွန်တော်တို့ cubinet တင်ပြပြီးမှသာ ကျောင်းပတ်ကားအဆင့်ကို ဖွင့်ခွင့်ရရှိတာဖြစ်ပါတယ်။ လောလောဆယ် လက်ရှိ စာသင်နှစ်မှာ အထက်တန်းကျောင်း ၅၀ ပတ်ကားတင်ပြထားတာရှိပါတယ်။ အလားတူ အလယ်တန်းကျောင်း ၆၀၊ အမက မူလတန်းကျောင်း ၂၁၀ လောလောဆယ် ဒီကျောင်းအားလုံးနဲ့ပတ်သက်ပြီးတော့ စိစစ်တိုး အမျိုးသားစီမံကိန်းနှင့် စီးပွားရေးဖွံ့ဖြိုးတိုးတက်မှုဝန်ကြီးဌာနမှ ကျွန်တော်တို့ ပညာရေး ဝန်ကြီးဌာနနှင့် တာဝန်ရှိသူများနှင့် စိစစ်လျက်ရှိပါတယ်။ ဒါကို ဒီလကုန်လောက်ရမယ်ဆိုရင် ကျွန်တော်တို့ Cabinet တင်ပြပြီး Cabinet ခွင့်ပြုချက်ရရှိတာနဲ့ တစ်ပြိုင်နက် အနီးဆုံးအချိန်တွေမှာ ဒီကျောင်းများကိုတရားဝင် အထကပတ်ကားဖြစ်မယ်ဖြစ်ကြောင်း တင်ပြအပ်ပါတယ်။ သရက်တောကျေးရွာ အခြေခံပညာအလယ်တန်းကျောင်းခွဲ အလယ်အဆင့် ကျောင်းသား ၁၁၂ ဦး၊ မင်္ဂလွန်းကျေးရွာ အလယ်တန်းကျောင်းခွဲမှာ အလယ်အဆင့် ကျောင်းသား ၂၂၀ ဦး၊ မင်းတဲစုကျေးရွာ အမှတ်(၆) အခြေခံပညာမူလတန်းလွန်ကျောင်း အလယ်အဆင့် ကျောင်းသား ၁၆၂ ဦး သာရှိကြောင်း စိစစ်တွေ့ရှိရပါတယ်။ ဒါကြောင့် လောလောဆယ်ဆယ် လက်ရှိပညာသင်နှစ်မှာတော့ အခြေခံပညာ အလယ်တန်းကျောင်းအဆင့်သို့ တိုးမြှင့်ဖွင့်လှစ်ပေးရန် အစီအစဉ်မရှိသေးပါကြောင်း တင်ပြအပ်ပါ တယ်။ မြို့သစ် (က) အခြေခံပညာ မူလတန်းကျောင်းခွဲမှာ မူလတန်းအဆင့်ကျောင်းသား ၁၆၈ ဦးရှိကြောင်း စိစစ်တွေ့ရှိရသဖြင့် ရှေးဦးစွာတင်ပြတဲ့အတိုင်းလာမယ့် Cabinet ပြီးတာနဲ့ မြို့သစ်(က) အခြေခံပညာမူလတန်းကျောင်းခွဲဟာ မူလတန်းကျောင်းခွဲ Section ဒီစာသင်နှစ်မှာပဲ ရမှာဖြစ်ကြောင်းတင်ပြအပ်ပါတယ်။ ပုလိပ်ကွင်းကျေးရွာ အခြေခံပညာမူလတန်းကျောင်းခွဲနဲ့ မူလတန်း ကျောင်းသားအဆင့်ဟာ ၆၃ ဦး၊ မလေးတကောင်း အခြေခံပညာမူလတန်းကျောင်းခွဲမှာ မူလတန်း အဆင့်ကျောင်းသား ၄၆ ဦးသာရှိကြောင်း စိစစ်တွေ့ရှိရပါသဖြင့် အခြေခံပညာမူလတန်းကျောင်း အဆင့်သို့ တိုးမြှင့်ဖွင့်လှစ်ပေးရန် လောလောဆယ်ဆယ် ဒီနှစ်မှာမရှိသေးပါကြောင်း ယခုနှစ်အတွက် မူလတန်းကျောင်းအားလုံးသည် ကျောင်းသား ၁၀၀ အထက်ကိုသာ ပထမအဆင့်နှင့် လျာထားပြီးတော့ တင်ပြထားဆဲဖြစ်ပါကြောင်း ဖြေကြားအပ်ပါတယ်။ အလားတူပဲ ခင်တန်းဘုန်းတော်ကြီးသင်မူလတန်းကျောင်းနှင့် ရေငန်ချောင်းဘုန်းတော်ကြီးသင် မူလတန်းကျောင်းတို့မှာ သတ်မှတ်ကျောင်းသား ဦးရေပြည့်မီပါက အခြေခံပညာမူလတန်းကျောင်းခွဲအဆင့်သို့ တိုးမြှင့်ဖွင့်လှစ်ခွင့်ရရှိရေး စိစစ်ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ ၂၀၁၃-၂၀၁၄ ပညာသင်နှစ်မှာ ကျောင်းသား များကျောင်းဖွင့်ချိန်အမီ မတ်လနောက်ဆုံးအပတ် သို့မဟုတ် ဧပြီလပထမအပတ်မှာ တစ်ပြည်လုံး ပြည်ထောင်စုရုံးနှင့် ကျောင်းများအသစ်တိုးမြှင့်ခြင်း၊ အသစ်ဖွင့်လှစ်ခြင်းကို ပြီးစီးအောင်ဆောင်ရွက် ပေးသွားမည်ဖြစ်ပါကြောင်း ရှင်းလင်းဖြေကြားတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါ တယ်။ (ဩဘာသံများ)</speech>
</Q-A><Q-A>
<title>ပညာသင်ဆုများကို ကြီးကြပ်စစ်ဆေးခြင်းများနှင့် စပ်လျဉ်းသည့်မေးခွန်း</title>
<speech type="speaker">ဦးကျော်မြင့်၊ မိုးမိတ်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="451">ဦးကျော်မြင့်(မိုးမိတ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး ကာယသုခ၊ စိတ္တသုခနှစ်ဖြာသော သုခနှင့်ပြည့်စုံပါစေလို့ ပထမဦးစွာ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မိုးမိတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်မြင့်(ခ)ဦးဖိုးတုတ် ပဲဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ နိုင်ငံတော်အစိုးရအနေနဲ့ ပညာရေးကဏ္ဍအထူးမြင့်မားတိုးတက်စေရန်နှင့် ပညာတော်ပြီးဆင်းရဲသော ပညာဆက်လက်သင် နိုင်သော ကျောင်းသူကျောင်းသားများအတွက် ပညာသင်ဆုအား မူလတန်းအဆင့်တွင် ၁၀၀၀၀ ကျပ်၊ အလယ်တန်းအဆင့်တွင် ၁၅၀၀၀ ကျပ်ဖြင့် တစ်နိုင်ငံလုံးအတိုင်းအတာအရ ၂၀၁၂-၂၀၁၃ ပညာရေး နှစ်မှစတင်၍ ပေးအပ်မည်ဖြစ်ကြောင်းသိရှိခဲ့ရပါတယ်။ အဆိုပါပညာသင်ဆုများကို မြို့နယ်တိုင်းတွင် ၂၀၁၂ ခုနှစ်၊ ဧပြီလအတွင်း ကျင်းပပြုလုပ်ခဲ့သည်ကိုလည်း တွေ့ရှိခဲ့ရပါတယ်။ သို့သော်လည်း အဆိုပါပညာသင်ဆုအတွက်ရရှိမည့် ကျောင်းသူ ကျောင်းသားမှာ မူလတန်းအောင်အဆင့်တွင် တစ်ဦးနှင့် အလယ်တန်းအောင်အဆင့်တွင်တစ်ဦး၊ စုစုပေါင်းနှစ်ဦးအတွက်ချီးမြှင့်ငွေမှာ တစ်နှစ် အတွက်မူလတန်းအောင်အဆင့်အတွက် ၁၀၀၀၀၀၊ အလယ်တန်းအောင်အဆင့်အတွက် ၁၅၀၀၀၀၊ စုစုပေါင်း ၂၅၀၀၀၀ သာဖြစ်ပါတယ်။ အဆိုပါ ပညာသင်ဆုရွေးချယ်ရေးအတွက် အမြို့မြို့ အနယ်နယ် မှပညာရေးဝန်ထမ်းများ၊ တာဝန်ရှိသူများလာရောက်ပြီး စာမေးပွဲကြီးကြပ်သူ၊ စာမေးပွဲစစ်ဆေးသူတို့ အတွက် နေထိုင်စားသောက်စရိတ်၊ သွားလာရေးစရိတ်များမှာ အဆမတန်များပြားပြီး ဆင်ဖိုးထက် ချွန်းဖိုးကြီးနေသလိုဖြစ်နေကြောင်းကိုလည်း တွေ့ရှိရပါတယ်။ သို့ပေမယ့် နိုင်ငံတော်အစိုးရအနေဖြင့်လည်းကောင်း၊ ပညာရေးဝန်ကြီးဌာနအနေဖြင့်လည်းကောင်း သက်ဆိုင်ရာမြို့နယ်များ၏ မူလတန်းအောင်အဆင့်နှင့် အလယ်တန်းအောင်အဆင့် ပညာသင်ဆုများကို မိမိမြို့နယ်အတွင်းရှိ မြို့နယ် ပညာရေးမှူး၊ အထက်တန်းကျောင်းအုပ်၊ အလယ်တန်းကျောင်းအုပ်၊ မူလတန်းကျောင်းအုပ်များဖြင့် ကြီးကြပ်စစ်ဆေးပြုလုပ်ပါက ကုန်ကျစရိတ်သက်သာပြီး ပညာသင်ဆုအား ထိထိရောက်ရောက် ဆောင်ရွက်ပေးနိုင်လိမ့်မည်လို့ ယုံကြည်မိပါတယ်။ အဆိုပါကိစ္စများကို ပညာဝန်ကြီးဌာနအနေဖြင့် ဆောင်ရွက်ပေးနိုင်ရန်အစီအစဉ်ရှိ၊ မရှိသိလိုပါကြောင်း မေးမြန်းအပ်ပါတယ်ခင်ဗျား။</speech>
<speech type="speaker">သက်ဆိုင်ရာပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id="91">ဦးအေးကြူ (ဒုတိယဝန်ကြီး၊ ပညာရေးဝန်ကြီးဌာန)</agency>အခြေခံပညာအလယ်တန်းနှင့် အထက်တန်းအဆင့် ပညာသင်ဆုစာမေးပွဲများကို မြို့နယ်အလိုက် ၂၀၁၂-၂၀၁၃ ပညာသင်နှစ်က စတင်ပြီးတော့ ဆောင်ရွက်ခြင်းဖြစ်ပါတယ်။ ၂၀၁၂ ခုနှစ်၊ မတ်လ ၃၀ နှင့် ၃၁ ရက်မှာ တစ်နိုင်ငံလုံး အတိုင်းအတာဖြင့် ပြိုင်တူဖြေကြားစေခဲ့ပါတယ်။ ပညာသင်ဆု စာမေးပွဲဆိုင်ရာမေးခွန်းပြုစုခြင်း၊ ရိုက်နှိပ်ခြင်း၊ ဖြန့်ဝေခြင်း၊ စာမေးပွဲကျင်းပခြင်း၊ အဖြေလွှာများကို စစ်ဆေးခြင်း၊ လူတွေ့နှုတ်ဖြေ စစ်ဆေးခြင်း၊ အောင်စာရင်းထုတ်ပြန်ခြင်းစတဲ့ လုပ်ငန်းအဆင့်ဆင့်ကို ပညာရေးဝန်ကြီးဌာနမှ တာဝန် ယူ၍ ယခုအကြိမ်ဟာ ပထမဆုံးစတင်ပြန်လည်ဆောင်ရွက်ခြင်း ဖြစ်ပါတယ်။ စာဖြေခန်းများ ကြီးကြပ် ရေးအတွက် ဒေသခံဆရာဆရာမများနှင့် အခြားမြို့နယ်များမှ ဆရာဆရာမများ စုပေါင်းကြီးကြပ်စေခဲ့ ပါတယ်။ အဖြေလွှာများကို အခြားမြို့နယ်မှကျောင်းအုပ်နှင့် ဆရာဆရာမများက အမှတ်ပေးစည်းမျဉ်း နှင့်အညီ အမှတ်ပေးစစ်ဆေးစေခဲ့ပါတယ်။ ဒါကြောင့် ဌာနစွဲ၊ ပုဂ္ဂိုလ်စွဲကင်းရှင်းစွာဖြင့် တစ်နိုင်ငံလုံး အတိုင်းအတာနှင့် စစ်ဆေးရွေးချယ်ရန် စီစဉ်ရခြင်းဖြစ်ပြီး အဆင်ပြေချောမွေ့စွာ ကျင်ပပေးနိုင်ခဲ့ပါ တယ်။ သို့ပါ၍ မေးခွန်းလုံခြုံမှုကောင်းမွန်ခြင်း၊ မိဘများအနေဖြင့်လည်း သံသယဖြင့်တိုင်ကြားမှုများ ကင်းရှင်းကြောင်းတွေ့ရှိရသဖြင့် ဆုရသူများရဲ့ ဂုဏ်သိက္ခာကိုလည်း ထိန်းသိမ်းမြှင့်တင်ပေးနိုင်ခဲ့ပါ တယ်။ မြို့နယ်အလိုက် အမှန်တကယ်ထူးချွန်သူများကိုသာ ပညာသင်ဆုချီးမြှင့်ပေးနိုင်ရန် ရည်ရွယ်တဲ့ အတွက်ကြောင့် ယခုကဲ့သို့ လုပ်ဆောင်ခြင်းဖြစ်ပါကြောင်းနှင့် နောင်လာမယ့် ပညာသင်နှစ်များ မှာလည်း စာမေးပွဲရဲ့ အဆင့်အတန်းကိုမထိခိုက်စေဘဲ မြို့နယ်အတွင်းမှ ဆရာဆရာမများကို ပိုမို တာဝန်ပေး ဆောင်ရွက်ပေးသွားမည်ဖြစ်ပါကြောင်းနှင့် ဒီဆုပေးပွဲဟာလည်း စဉ်ဆက်မပြတ် ဆောင်ရွက်မှာဖြစ်တဲ့အတွက် တစ်မြို့နယ် ၂၅၀၀၀၀ ဆိုသော်လည်း ပြည်ထောင်စုချုပ်အနေနဲ့ မြို့နယ်ကျော်ကိုပေးရတဲ့အတွက် သန်း ၁၀၀ ကျော်ရှိပါတယ်။ နောက်အလယ်တန်းအဆင့် ၅၊ ၆၊ ၇၊ ၈၊ ၉၊ ၁၀ ခြောက်နှစ်ပေးရမှာဖြစ်တဲ့အတွက် ဆုအနေနဲ့ နိုင်ငံတော်ရဲ့ ဘတ်ဂျက်ငွေဟာ သန်း ၃၀၀ ကျော် ပေးရမှာဖြစ်ပါတယ်။ ဒါကြောင့် ကျွန်တော်တို့ ရရှိတဲ့ဘတ်ဂျက်အနေအထားနဲ့ ၁၀၀၀၀ စီနည်းသော်လည်း၊ ၁၅၀၀၀ စီနည်းသော်လည်း ဒီထက်ပိုပေးနိုင်အောင်လည်း လာမယ့်ဘတ်ဂျက်အနေ အထားပေါ် မူတည်ပြီးတော့ ဆောင်ရွက်သွားမှာဖြစ်ပါတယ်။ အထူးသဖြင့်တော့ ငွေကြေးပမာဏ ထုထည်ပမာဏထက် ဂုဏ်သိက္ခာအတွက် ရည်ရွယ်ကျင်းပခြင်း ဖြစ်ပါတယ်။ ၄ တန်း၊ ၈ တန်း ပညာသင်ဆုဖြေတဲ့ကလေးများဟာ ကျောင်းတစ်ကျောင်းချင်းရဲ့ ပထမရတဲ့ကလေးများသာ ဝင်ရောက် ပြီးမြို့နယ်မှာပြိုင်ခွင့်ရှိပါတယ်။ မြို့နယ်အတွင်းရှိတဲ့ ကျောင်းအားလုံးစုစုပေါင်းမှ ၄ တန်း ပညာသင်ဆု ရတာတစ်ယောက်သာဖြစ်ပါတယ်။ အလားတူ ၈ တန်းအဆင့်သင်တဲ့မြို့နယ်မှာ ကျောင်းအားလုံး စုစုပေါင်း တစ်မြို့နယ်မှာတစ်ယောက်သာရပါတယ်။ နိုင်ငံတော်အနေနဲ့တော့ မြို့နယ်အဆင့်မှာ တစ်ယောက်စီသာ ချီးမြှင့်နိုင်တဲ့အနေအထားရှိပါတယ်။ ပညာရေးဝန်ကြီးဌာနအနေနဲ့တော့ မြို့နယ်၊ ပြည်နယ်နှင့် တိုင်းဦးစီးဌာနကျောင်းများသို့ သီးခြားညွှန်ကြားလွှာအနေနဲ့ ဒီပညာသင်ဆုနှင့် ပတ်သက်လို့ ကျောင်းအဆင့်ရွေးချယ်တဲ့ ပထမ၊ မြို့နယ်အဆင့်ပထမ ပညာသင်ဆုအပြင် ဒုတိယ၊ တတိယ၊ အလားတူခရိုင်အဆင့် ပ၊ ဒု၊ တ၊ ပြည်နယ်နှင့်တိုင်းဒေသကြီး ပ၊ ဒု၊ တ ကို ဇန်နဝါရီ ၃ ရက် နှစ်စဉ်ကျင်းပတဲ့ စုံညီပညာရေးပွဲတော်မှာ ထိုက်သင့်သလို ချီးမြှင့်ပေးဖို့အတွက်လည်း ကျွန်တော်တို့ ညွှန်ကြားထားပြီးဖြစ်ပါတယ်။ ဒီကိစ္စဆောင်ရွက်ခြင်းဟာ နိုင်ငံတော်သမ္မတကြီးရဲ့ တိုက်ရိုက်လမ်းညွှန် မှုနဲ့ ယခင်ကလည်း ပညာရည်မြင့်မားရေးအတွက် ဆောင်ရွက်ခဲ့ခြင်းဖြစ်ပါတယ်။ အမျိုးသားပညာ ရည်မြင့်မားရေးအတွက် အတိုင်းအတာတစ်ခုအထိ အထောက်အပံ့ရနိုင်မှာဖြစ်တဲ့အတွက် မိဘ ပြည်သူများလည်း ကူညီပေးဖို့အတွက် မေတ္တာရပ်ခံပါကြောင်းတင်ပြရင်း ကျွန်တော့်ရဲ့ အဖြေကို နိဂုံး ချုပ်ပါတယ်။ (ဩဘာသံများ)</speech>
</Q-A><Q-A>
<title>တည်ဆဲဥပဒေများ ပြင်ဆင်၊ ပယ်ဖျက်၊ အသစ်ပြဌာန်းရန်အတွက် ဆောင်ရွက်ဆဲ၊ ဆောင်ရွက်ပြီး အခြေအနေများနှင့်စပ်လျဉ်းသည့်မေးခွန်း</title>
<speech type="speaker">မလှိုင်မဲဆန္ဒနယ်မှ ဦးအေးမောက် မေးမြန်းဖို့ ဖြစ်ပါတယ်</speech>
<speech><mp id="343">ဦးအေးမောက်(မလှိုင်မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ဧည့်သည်တော်ကြီးများ၊ ပြည်သူ့လွှတ်တော်ကိုယ်စားလှယ်များခင်ဗျား။ အားလုံးမင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ မလှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမောက်ဖြစ်ပါတယ်။ ဒီနေ့ ကျွန်တော် မေးမြန်းမယ့်မေးခွန်းကတော့ တည်ဆဲဥပဒေများ၊ နည်းဥပဒေများနှင့် လုပ်ထုံးလုပ်နည်းများ ပြင်ဆင်ရန်၊ ပယ်ဖျက်ရန်၊ အသစ်ပြဋ္ဌာန်းရန်အတွက် အစိုးရအဖွဲ့နှင့် ရှေ့နေချုပ်ရုံးအနေဖြင့် ဆောင်ရွက်ဆဲ၊ ဆောင်ရွက်ပြီး အခြေအနေများ နှင့်ပတ်သက်လို့မေးမြန်းသွားမှာဖြစ်ပါတယ်။ ဒါနှင့်ပတ်သက်လို့ လွှတ်တော်အပါအဝင် အစိုးရဝန်ကြီး ဌာနအသီးသီးနဲ့ ရှေ့နေချုပ်ရုံးတို့မှာ ဥပဒေများနှင့်ပတ်သက်လို့ ပြင်ဆင်ရန်၊ ပယ်ဖျက်ရန်၊ အသစ် ပြဋ္ဌာန်းရန်ဆောင်ရွက်နေတာကိုသိရှိရပါတယ်။ ဒီလိုဆောင်ရွက်တဲ့နေရာမှာ သက်ဆိုင်ရာဝန်ကြီးဌာန များအနေနဲ့ ပြင်ဆင်ဖြည့်စွက်အသစ်ရေးဆွဲပြီးတော့ ရှေ့နေချုပ်ရုံးကိုတင်ပြပြီးတော့မှ စိစစ်ဖြည့်စွက် အကြံပြုချက်များကို ရှေ့နေချုပ်ရုံးမှရယူကာ အစိုးရအဖွဲ့သို့တင်ပြပြီးမှသာလျှင် လွှတ်တော်အသီးသီး သို့ပြဋ္ဌာန်းနိုင်ရန် တင်ပြရသည်ကိုလည်းသိရှိရပါတယ်။ သို့ပါ၍ ကျွန်တော်မေးမယ့်မေးခွန်းမှာ ဥပဒေများအား ပြင်ဆင်ဖြည့်စွက်ပြဋ္ဌာန်းရန်အတွက် လွှတ်တော်များပေါ်ပေါက်ချိန်မှစ၍ သက်ဆိုင်ရာ ဌာနများနှင့် ဝန်ကြီးဌာနများမှရေးဆွဲဆောင်ရွက်ဆဲ ဥပဒေများ၏အမည်များ၊ သက်ဆိုင်ရာ ရေးဆွဲ ပြီးစီး၍ ရှေ့နေချုပ်ရုံးသို့ပေးပို့ပြီးစီးခဲ့သည့် ဥပဒေအမည်၊ အရေအတွက် ရှေ့နေချုပ်ရုံးမှ လက်ခံ ရရှိပြီး စိစစ်ဆောင်ရွက်ဆဲ၊ စိစစ်ဆောင်ရွက်ပြီး သက်ဆိုင်ရာဝန်ကြီးဌာနအသီးသီးသို့ ပြန်လည်ပေးပို့ ခဲ့သည့်ဥပဒေအမည်နှင့် အရေအတွက်များ၊ သက်ဆိုင်ရာအစိုးရအဖွဲ့များမှလွှတ်တော် များသို့ စိစစ်အတည်ပြုနိုင်ရန်ပေးပို့ခဲ့သည့်ဥပဒေများအရေအတွက်၊ အမည်၊ လွှတ်တော်များမှ အတည်ပြု၍ နိုင်ငံတော်သမ္မတမှ လက်မှတ်ရေးထိုးပြဋ္ဌာန်းပြီးသည့်ဥပဒေများအနက်မှ ယခုထပ်၍ နည်းဥပဒေ၊ လုပ်ထုံးလုပ်နည်းများ၊ မထုတ်ပြန်နိုင်သည့်နည်းဥပဒေ၊ လုပ်ထုံးလုပ်နည်းများရဲ့ အမည်၊ အရေအတွက် များ၊ နည်းဥပဒေ၊ လုပ်ထုံးလုပ်နည်းများ ယခုအထိပြဋ္ဌာန်းနိုင်ခြင်းမရှိရသည့် အကြောင်းအရင်းများ။ ဒါ့အပြင်စိစစ်အတည်ပြုနိုင်ရန်အတွက် လွှတ်တော်အသီးသီးသို့ ကျွန်တော်တို့ဥပဒေများကိုတင်ပြရပါ တယ်။ ဒီလိုတင်ပြတဲ့အခါမှာ လွှတ်တော်အသီးသီးရှိဥပဒေကြမ်းဆိုင်ရာကော်မတီ၊ ပူးပေါင်းကော်မတီ များ၊ ကော်မရှင်များမှစိစစ်ပြီးတော့ အတည်ပြု နိုင်ရေးအတွက် လွှတ်တော်သို့ အသေးစိတ်စိစစ် ဆွေးနွေးနိုင်ရန်တင်ပြရပါတယ်။ ဒီလိုတင်ပြတဲ့အခါမှာ မကြန့်ကြာစေရန်အတွက်လည်းကောင်း၊ ကြိုတင်လေ့လာစိစစ်ဆောင်ရွက်နိုင်ရန်အတွက်လည်းကောင်း သက်ဆိုင်ရာဝန်ကြီးဌာန အသီးသီးမှ ရှေ့နေချုပ်ရုံးသို့ပေးပို့တဲ့အချိန်မှာ တစ်ပြိုင်တည်းပဲ လွှတ်တော်များသို့ ကြိုတင်တစ်ပြိုင်တည်းပေးပို့ဆောင်ရွက်နိုင်ခြင်းရှိ၊ မရှိသိလိုပါကြောင်း။ ဒါ့အပြင် သက်ဆိုင်ရာဌာနအသီးသီးသို့ ကန့်သတ်နှင့် လျှို့ဝှက်အချက်များမှအပ ကျန်အချက်အလက်များကို သမ္မတရုံးမှတစ်ဆင့် တောင်းခံနေရသည့်အစားလုပ်ငန်းအဆင်ပြေချောမွေ့စေရန်၊ အချိန်မကြန့်ကြာစေရန် လွှတ်တော်၏ကော်မတီအသီးသီးမှ ကော်မရှင်များမှ သက်ဆိုင်ရာဌာနအသီးသီးသို့ ညှိနှိုင်းတောင်းခံခြင်းအားခွင့်ပြုနိုင်ရန် မည်သည့် အခက်အခဲများ အစိုးရဌာနအသီးသီး၌ရှိသည်ကို သိလိုပါကြောင်း မေးမြန်းအပ်ပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">ပြည်ထောင်စုရှေ့နေချုပ်ရုံးမှ ဖြေကြားဖို့ ဖြစ်ပါတယ်</speech>
<speech><agency id="55">ဦးထွန်းထွန်းဦး(ဒုတိယရှေ့နေချုပ်၊ ပြည်ထောင်စုရှေ့နေချုပ်ရုံး)</agency>ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ဧည့်သည်တော်များ အားလုံးကို လေးစားစွာဖြင့် နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုရှေ့နေချုပ်ရုံးမှ ဒုတိယရှေ့နေချုပ် ဦးထွန်းထွန်းဦးဖြစ်ပါတယ်။ မန္တလေးတိုင်းဒေသကြီး၊ မလှိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအေးမောက်ရဲ့ တည်ဆဲဥပဒေတွေ၊ နည်းဥပဒေတွေနှင့် လုပ်ထုံး လုပ်နည်းတွေ ပြင်ဆင်၊ ပယ်ဖျက်၊ အသစ်ပြဋ္ဌာန်းဖို့အတွက် အစိုးရအဖွဲ့၊ ပြည်ထောင်စု ရှေ့နေချုပ်ရုံးအနေနဲ့ ဆောင်ရွက်ဆဲ၊ ဆောင်ရွက်ပြီး အခြေအနေတွေကိုသိရှိလိုကြောင်းမေးခွန်းနှင့် စပ်လျဉ်းပြီးတော့ ပြည်ထောင်စုရှေ့နေချုပ်ရုံးက ဥပဒေမူကြမ်းတွေစိစစ်ဆောင်ရွက်တဲ့ လုပ်ငန်းစဉ်ကို ရှေးဦးစွာရှင်းလင်းတင်ပြလိုပါတယ်။ ပြည်ထောင်စုရှေ့နေချုပ်ရုံးအနေနဲ့ ယခင်က ၂၀၀၁ ခုနှစ် ရှေ့နေချုပ်ဥပဒေပုဒ်မ ၃ ပုဒ်မခွဲ(င)အရ ဥပဒေများစိစစ်ခြင်း၊ ရေးဆွဲခြင်းနှင့် ဘာသာပြန်ဆိုခြင်း တာဝန်တွေဆောင်ရွက်ခဲ့ပါတယ်။ ဖွဲ့စည်းပုံအခြေခံဥပဒေပေါ်ပေါက်ပြီးတဲ့နောက်မှာ ကျင့်သုံးနေတဲ့ ၂၀၁၀ ပြည့်နှစ် ပြည်ထောင်စုရှေ့နေချုပ်ဥပဒေပုဒ်မ ၁၂ ပုဒ်မခွဲ (ည) မှာတော့ ဥပဒေများစိစစ်ခြင်းနှင့် ရေးဆွဲခြင်းတာဝန်ကိုဖော်ပြခြင်းမပြုတော့ဘဲ ဥပဒေဘာသာပြန်ဆိုခြင်းကိုသာ ပြဋ္ဌာန်းဖော်ပြခဲ့ပါ တယ်။ ဒါဟာ ဖွဲ့စည်းပုံအခြေခံဥပဒေအရ လွှတ်တော်ကိုယ်စားလှယ်တွေနှင့် ပြည်ထောင်စုအဆင့် အဖွဲ့အစည်းတွေဟာ ဥပဒေမူကြမ်းတွေကိုလွှတ်တော်ကိုတင်သွင်းခွင့်ရှိတဲ့အတွက်ကြောင့် ဒီပုဂ္ဂိုလ်နှင့် အဖွဲ့အစည်းတွေဟာ ဥပဒေမူကြမ်းတွေရေးဆွဲပြီးတော့တင်သွင်းနိုင်တဲ့အလျောက် ၂၀၁၀ ပြည့်နှစ် ပြည်ထောင်စုရှေ့နေချုပ်ဥပဒေမှာ ဥပဒေများစိစစ်ခြင်းနှင့် ရေးဆွဲခြင်းတာဝန်ကို ထည့်သွင်း ပြဌာန်းခြင်းမရှိခဲ့တာကိုတွေ့ရှိရပါတယ်။ ဒါပေမယ့်လို့ ပြည်ထောင်စုရှေ့နေချုပ်ဥပဒေပုဒ်မ ၁၂ ပုဒ်မခွဲ (ဂ) မှာတော့ ပြည်ထောင်စုအဆင့်အဖွဲ့အစည်းနှင့် ပြည်ထောင်စုဝန်ကြီးဌာနတွေက ဥပဒေအကြံဉာဏ် တောင်းခံလို့ရှိရင် ဥပဒေအကြံဉာဏ်ပေးဖို့ ပြဋ္ဌာန်းထားတဲ့အတွက်ကြောင့်မို့လို့ ပြည်ထောင်စုရှေ့နေချုပ်ရုံးအနေနဲ့ ပြည်ထောင်စုဝန်ကြီးဌာနတွေကပေးပို့တဲ့ ဥပဒေမူကြမ်းတွေကိုလေ့လာပြီးတော့ လိုအပ်တဲ့ဥပဒေအကြံဉာဏ်တွေပေးရပါတယ်။ ဒါပေမယ့် လက်တွေ့မှာတော့ သက်ဆိုင်ရာ ပြည်ထောင်စုဝန်ကြီးဌာနကပေးပို့တဲ့ ဥပဒေမူကြမ်းတွေဟာ လေ့လာစိစစ်ပြီးတော့ အကြံဉာဏ် ပေးဖို့သာတာဝန်ရှိပေမယ်လို့ ဝန်ကြီးဌာနအသီးသီးမှာ ဥပဒေရေးဆွဲရေးဆိုင်ရာအတွေ့အကြုံနှင့် ကျွမ်းကျင်မှုနည်းပါးတဲ့အခက်အခဲများရှိတဲ့အတွက် ပြည်ထောင်စုရှေ့နေချုပ်ရုံးအနေနဲ့ ဥပဒေမူကြမ်း များကိုစိစစ်၍ ဥပဒေအကြံဉာဏ်ပေးရုံသာမကဘဲနဲ့ ဥပဒေမူကြမ်းတစ်ရပ်အဖြစ် ရေးထုံးရေးနည်း များနှင့်အညီစနစ်တကျဖြစ်စေဖို့ ကူညီဆောင်ရွက်ပေးနေရလျက်ရှိပါတယ်။ ပြည်ထောင်စုအစိုးရ အဖွဲ့သစ်ပေါ်ပေါက်ပြီးတဲ့နောက်မှာ သမ္မတကြီးကနေပြီးတော့ အခြေပြု မိန့်ခွန်းပြောကြားရာမှာ ခေတ်နှင့်မလျော်ညီတဲ့ဥပဒေတွေကို ပြင်ဆင်ဖို့ မိန့်ကြားချက်နှင့်အညီ သက်ဆိုင်ရာပြည်ထောင်စု ဝန်ကြီးဌာနအနေနဲ့ မိမိတို့စီမံခန့်ခွဲတဲ့ဥပဒေတွေကို ခေတ်နှင့်လျော်ညီမှုရှိ၊ မရှိပြန်လည်စိစစ်၍ ခေတ်နှင့်မလျော်ညီသည့်ဥပဒေများကိုပြင်ဆင်ခြင်း၊ အစားထိုးပြဋ္ဌာန်းခြင်း၊ ရုပ်သိမ်းခြင်းနှင့် လိုအပ်တဲ့ ဥပဒေအသစ်များပြဋ္ဌာန်းခြင်းများဆောင်ရွက်နိုင်ရန် ဥပဒေမူကြမ်းတွေရေးဆွဲပြီးတော့ ပြည်ထောင်စု ရှေ့နေချုပ်ရုံးသို့ပေးပို့ခဲ့ကြပါတယ်။ ပြည်ထောင်စုရှေ့နေချုပ်ရုံးအနေနဲ့လည်း အထက်တင်ပြပါ အတိုင်း ဥပဒေမူကြမ်းတွေအပေါ်အကြံပြုခြင်းသာမကဘဲနဲ့ ဥပဒေတစ်ရပ်ချောမွေ့စွာပြဋ္ဌာန်းနိုင်ဖို့ အတွက် ရေးထုံးရေးနည်းတွေအရစိစစ်ပြီးတော့ ဆောင်ရွက်ပြန်ကြားလျက်ရှိပါတယ်။ ပြည်ထောင်စု ရှေ့နေချုပ်ရုံးက ဥပဒေမူကြမ်းတွေအတွက် စိစစ်အကြံပြု ရာတွင် တည်ဆဲဥပဒေကို ပြင်ဆင်တဲ့ ဥပဒေမူကြမ်း၊ တည်ဆဲဥပဒေကိုရုပ်သိမ်းပြီးတော့ အစားထိုးပြဋ္ဌာန်းတဲ့ဥပဒေမူကြမ်း၊ တည်ဆဲဥပဒေ တစ်ရပ်ရပ်ကိုရုပ်သိမ်းတဲ့ဥပဒေမူကြမ်းနှင့် အသစ်ပြဋ္ဌာန်းတဲ့ဥပဒေမူကြမ်းဆိုပြီးတော့ လေးမျိုးရှိပါ တယ်။ ဒီလို အမျိုးမျိုးသောဥပဒေမူကြမ်းတွေရဲ့ သဘောသဘာဝအရ လေ့လာသုံးသပ်ရသော အနေအထားကလည်းကွဲပြားပါတယ်။ ဒါကြောင့်မို့လို့ သက်ဆိုင်တဲ့ဥပဒေအကြောင်းအရာအလျောက် ပြည့်စုံစွာလေ့လာဆောင်ရွက်ရတာရှိပါတယ်။ ဥပဒေမူကြမ်းတွေကိုစိစစ်အကြံပြု တဲ့နေရာမှာ ဖွဲ့စည်းပုံအခြေခံဥပဒေနှင့်ညီညွတ်ခြင်းရှိ၊ မရှိ။ တည်ဆဲဥပဒေများနှင့်ဆန့်ကျင်ခြင်းရှိ၊ မရှိ။ ခေတ်နှင့်လျော်ညီမှုရှိ၊ မရှိစသည့်အချက်များကိုအခြေပြု ပြီးတော့အကြံပြု ရပါတယ်။ ဒါ့အပြင် ဥပဒေမူကြမ်းတွေပြဋ္ဌာန်းချက်တွေဟာ အပြည်ပြည်ဆိုင်ရာ ကွန်ဗင်းရှင်းတွေ၊ သဘောတူစာချုပ်တွေနှင့်စပ်ဆိုင်လို့ရှိရင်လည်း ဒီ ကွန်ဗင်းရှင်းတွေ သဘောတူ စာချုပ်တွေနှင့် ကိုက်ညီမှုရှိ၊ မရှိတာတွေလည်းကြည့်ရပါတယ်။ ဥပဒေမူကြမ်းတစ်ရပ်သည်အပြည်ပြည်ဆိုင်ရာအဖွဲ့အစည်းတွေနှင့်ဆက်စပ်လို့ရှိရင် ဒီအဖွဲ့အစည်းတွေနှင့် လိုအပ်သလိုညှိနှိုင်းဆောင်ရွက်ရပါတယ်။ မကြာမီကပြဋ္ဌာန်းခဲ့တဲ့ အလုပ်သမားအဖွဲ့အစည်းဥပဒေ၊ အလုပ်သမားရေးရာ အငြင်းပွားမှုဥပဒေနှင့် ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးမှူးဥပဒေ၊ ဒီ ဥပဒေတွေစိစစ်ဆောင်ရွက်တဲ့နေရာမှာ အပြည်ပြည်ဆိုင်ရာအလုပ်သမားအဖွဲ့ (ILO) နှင့်ညှိနှိုင်းဆောင်ရွက်ရပါတယ်။ အသေးစားငွေရေးကြေးရေးလုပ်ငန်းဥပဒေစိစစ်တဲ့နေရာမှာဆိုရင် အလားတူပဲ အပြည်ပြည်ဆိုင်ရာ ငွေကြေးရန်ပုံငွေအဖွဲ့ (IMF) နှင့်ညှိနှိုင်းဆောင်ရွက်ရပါတယ်။ ဥပဒေတစ်ရပ်ကိုရုပ်သိမ်းမည့် ဥပဒေ မူကြမ်းဖြစ်လို့ရှိရင်လည်း အမှန်တကယ်ရုပ်သိမ်းဖို့လိုအပ်ခြင်းရှိ၊ မရှိ။ ဥပဒေတစ်ရပ်ကို ရုပ်သိမ်း လိုက်ခြင်းကြောင့်ဖြစ်ပေါ်လာနိုင်တဲ့အကျိုးဆက်စတာတွေကို ဆန်းစစ်သုံးသပ်ရပါတယ်။ ဒါ့အပြင် ဥပဒေမူကြမ်းပါ ရေးသားဖော်ပြချက်တွေမှာ အငြင်းပွားဖွယ်ရာအချက်တွေမပါရှိဖို့၊ အဓိပ္ပာယ် ပေါ်လွင်တဲ့ အသုံးအနှုန်းစကားရပ်တွေဖြစ်ဖို့၊ အသုံးအနှုန်းတွေ ရှေ့နောက်ညီညွတ်မှုရှိစေဖို့နှင့် ရေးသားဖော်ပြချက်တွေ အစီအစဉ်ကျနမှုအပါအဝင် ဥပဒေရေးထုံးရေးနည်းတွေမှန်ကန်စေဖို့ စိစစ်ဆောင်ရွက်ရပါတယ်။ ပြည်ထောင်စုရှေ့နေချုပ်ရုံးအနေနဲ့ ဥပဒေမူကြမ်းတစ်ရပ်ကို စိစစ်အကြံပြု ရေး အတွက်ဆောင်ရွက်တဲ့နေရာမှာ ကနဦးအဆင့်မှာ သက်ဆိုင်ရာတာဝန်ပေးအပ်ခြင်းခံရတဲ့ အရာရှိ များကလေ့လာစိစစ်ပြီးတော့ လိုအပ်လို့ရှိရင် သက်ဆိုင်ရာဌာနအဖွဲ့အစည်းများမှ တာဝန်ရှိသူများနှင့် ဆွေးနွေးညှိနှိုင်းဆောင်ရွက်ခြင်း၊ ဥပဒေရေးဆွဲရေးဌာနမှူး၊ ဒုတိယညွှန်ကြားရေးမှူးချုပ်ဦးစီးပြီးတော့ ဆွေးနွေးစိစစ်ခြင်းနှင့် ပြည်ထောင်စုရှေ့နေချုပ်၊ ဒုတိယရှေ့နေချုပ်တို့ ဦးဆောင်ပြီးတော့ ဆွေးနွေး စိစစ်ခြင်းစတဲ့အဆင့်ဆင့် ဒီလိုဆောင်ရွက်ပြီးတော့မှပဲ သက်ဆိုင်ရာပြည်ထောင်စုဝန်ကြီးဌာနကို အကြံပြု ပြန်ကြားပါတယ်။ ဒါကြောင့်မို့လို့ ဥပဒေမူကြမ်းတစ်ရပ်ကို တစ်ဦးတစ်ယောက်တည်းက ဆောင်ရွက်ခြင်းမဟုတ်ဘဲနဲ့ အဆင့်ဆင့်စိစစ်ဆောင်ရွက်ပြီးမှသာလျှင် သက်ဆိုင်ရာဌာနများသို့ ပြန်ကြားလျက်ရှိပါတယ်။ ပြည်ထောင်စုရှေ့နေချုပ်ရုံးအနေနဲ့ ဥပဒေမူကြမ်းတွေကို ဒီလိုစိစစ်အကြံပြု နိုင်ဖို့အတွက်ဆောင်ရွက်တဲ့နေရာမှာ လိုအပ်တဲ့အခါမှသာလျှင် စာဖြင့်ဆက်သွယ်မေးမြန်းဆောင်ရွက် ပြီးတော့ သာမန်အားဖြင့်တော့ မြန်မြန်ဆန်ဆန်ပြီးစီးဖို့အတွက် သက်ဆိုင်ရာအစိုးရဌာန၊ အဖွဲ့အစည်းတွေက တာဝန်ရှိသူတွေကိုဖိတ်ခေါ်ပြီးတော့ အပြန်အလှန်ဆွေးနွေးပြီးညှိနှိုင်းဆောင်ရွက်ပါတယ်။ ပြည်ထောင်စုရှေ့နေချုပ်ရုံးကိုပေးပို့တဲ့ ပြည်ထောင်စုဝန်ကြီးဌာနအချို့ရဲ့ ဥပဒေမူကြမ်းတွေဟာ အထက်ပါတင်ပြသလို ရေးဆွဲခြင်းအတွေ့အကြုံ နည်းပါးတဲ့အလျောက် သက်ဆိုင်ရာဝန်ကြီးဌာနနှင့် အပြန်အလှန်ဆွေးနွေးညှိနှိုင်းရခြင်း၊ ပထမအကြိမ်၊ ဒုတိယအကြိမ် စသည်ဖြင့် မူကြမ်းတွေကို အကြိမ်ကြိမ်ညှိနှိုင်းရေးသားရခြင်းတွေ ဆောင်ရွက်ရတာရှိပါတယ်။ ဒီလို ဆောင်ရွက်ရတဲ့အတွက်ကြောင့်မို့လို့ အတိုင်းအတာတစ်ရပ်အထိ အချိန်ယူရပါကြောင်းတင်ပြအပ်ပါတယ်။ ဥပဒေမူကြမ်း တွေကို ပြည်ထောင်စုရှေ့နေချုပ်ရုံးက အကြံပြုပြန်ကြားပြီးတဲ့အခါမှာ သက်ဆိုင်ရာပြည်ထောင်စု ဝန်ကြီးဌာနဟာ နိုင်ငံတော်သမ္မတရုံးကိုတင်ပြရာမှာ နိုင်ငံတော်သမ္မတ၏ ဥပဒေအကြံပေးအဖွဲ့ ကလည်း အကြံပြုချက်တွေရှိလို့ရှိရင် ဒီအကြံပြုချက်တွေနှင့်အညီ ပြင်ဆင်ဖြည့်စွက်ဆောင်ရွက် ပြီးတော့ ဒီပြင်ဆင်ဖြည့်စွက်ထားသည့် ဥပဒေမူကြမ်းကို ပြည်ထောင်စုရှေ့နေချုပ်ရုံးကို ပေးပို့ပြီးတော့ သဘောထားမှတ်ချက်တစ်ခါတောင်းလာပြန်ပါတယ်။ ပြည်ထောင်စုရှေ့နေချုပ်ရုံးက ဒုတိယအကြိမ် ပေးပို့တဲ့ဥပဒေမူကြမ်းကိုစိစစ်ပြီးတော့ သဘောထားမှတ်ချက်နှင့်အတူ သက်ဆိုင်ရာပြည်ထောင်စု ဝန်ကြီးဌာနကိုပြန်ကြားရပါတယ်။ ဒီလို ဥပဒေမူကြမ်းတစ်ရပ်ကို ပြည်ထောင်စုရှေ့နေချုပ်ရုံးက စိစစ် ပြန်ကြားပြီးတဲ့အခါတိုင်းမှာလည်း ပြီးပြတ်တဲ့စာရင်းဖော်ပြပြီးတော့ ပြည်ထောင်စုရှေ့နေချုပ်ရုံးကို ပြန်လည်အကြံဉာဏ်တောင်းခံတဲ့အခါမှာ တစ်ခါအဝင်စာရင်းသွင်းပြီးတော့ ဖော်ပြဆောင်ရွက် ရပါတယ်။ ဒါကြောင့်မို့လို့ ဥပဒေမူကြမ်းတစ်ရပ်ကို လိုအပ်သည်များပြင်ဆင်ဖြည့်စွက်ရေးဆွဲနိုင်ဖို့ အတွက် သက်ဆိုင်ရာဝန်ကြီးဌာနကို ပြန်လည်ပေးပို့ခြင်း၊ ပြင်ဆင်အကြံပြု ပေးပြီးဖြစ်သော်လည်း ဒုတိယအကြိမ် သဘောထားတောင်းခံခြင်းစတဲ့ အဝင်အထွက်တွေရှိနေတဲ့ အတွက်ကြောင့်မို့လို့ ပြည်ထောင်စုရှေ့နေချုပ်ရုံးကို ကနဦးရောက်ရှိသည့်ရက်ကိုအခြေပြုပြီးတော့ ဥပဒေကြမ်းများပေးပို့ ထားပါတယ်လို့တင်ပြလို့ရှိရင် ကြန့်ကြာတယ်လို့လည်း ထင်မြင်ယူဆနိုင်ပါတယ်။ ဒါကြောင့်မို့လို့ ပြည်ထောင်စုရှေ့နေချုပ်ရုံးကိုပေးပို့ထားတဲ့ ဥပဒေကြမ်းတွေအနက်မှာ အကြောင်းကြောင်းကြောင့် မြန်မြန်ဆန်ဆန်ပြီးစီးဖို့ လိုအပ်သည့်အခါမှာ အခြားဥပဒေမူကြမ်းများထက် အဆိုပါဥပဒေမူကြမ်း တွေကို ဦးစားပေးဆောင်ရွက်ရသည်များလည်းရှိပါတယ်။ ဥပမာအားဖြင့် မကြာမီကပြဋ္ဌာန်းခဲ့သော အလုပ်သမားအဖွဲ့အစည်းဥပဒေ၊ ပတ်ဝန်းကျင်ထိန်းသိမ်းရေးဥပဒေ၊ အသေးစားငွေရေးကြေးရေး လုပ်ငန်းဥပဒေနှင့် မြေလွတ်၊ မြေလပ်နှင့် မြေရိုင်းများဥပဒေတို့လို ဒီဥပဒေမူကြမ်းတွေဟာ ဦးစားပေး စိစစ်ဆောင်ရွက်ပေးခဲ့ရတဲ့ ဥပဒေတွေပဲဖြစ်ပါတယ်။ ဖွဲ့စည်းပုံအခြေခံဥပဒေအာဏာတည်ပြီးတဲ့ နောက်မှာ ပြည်ထောင်စုလွှတ်တော်က ဥပဒေစုစုပေါင်း ၂၆ ခု ပြဌာန်းခဲ့ပါတယ်။ အဲ့ဒီမှာ အသစ် ပြဋ္ဌာန်းတဲ့ဥပဒေက ၉ ခု၊ ပြင်ဆင်တဲ့ဥပဒေက ၁၀ ခု၊ ရုပ်သိမ်းတဲ့ဥပဒေက ၂ ခုနှင့် အစားထိုးပြဋ္ဌာန်း တဲ့ဥပဒေ ၅ ခု တို့ပါဝင်ပါတယ်။ ယင်းဥပဒေများပြဋ္ဌာန်းနိုင်ဖို့အတွက် ပြည်ထောင်စုရှေ့နေချုပ်ရုံး အနေနဲ့ စိစစ်အကြံပေးခြင်းနှင့် စိစစ်ရေးသားခြင်းများကို အဓိကပါဝင်ဆောင်ရွက်ခဲ့ပါတယ်။ ဒီဥပဒေမူကြမ်းတွေကို လွှတ်တော်အသီးသီးကလည်း ဆွေးနွေးအတည်ပြု ပေးခဲ့ခြင်းကြောင့် ဥပဒေ အဖြစ် ပြည်ထောင်စုလွှတ်တော်ကပြဋ္ဌာန်းခဲ့ပြီးဖြစ်ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းပါ အချက်တွေနှင့်စပ်လျဉ်းတော့ လွှတ်တော်များပေါ်ပေါက်ချိန်ကစပြီးတော့ ဇွန်လကုန် ၃၀-၆-၂၀၁၂ ရက်နေ့အထိအခြေအနေကတော့ ဝန်ကြီးဌာနတွေက ရေးဆွဲဆောင်ရွက်ဆဲဥပဒေတွေရဲ့ အမည်မှာ သက်ဆိုင်ရာ ဝန်ကြီးဌာနအသီးသီးက ဆောင်ရွက်ဆဲကိစ္စရပ်များဖြစ်ပြီးတော့ ပြည်ထောင်စု ရှေ့နေချုပ်ရုံးကို ပေးပို့ခြင်းမရှိသေးလို့ရှိရင်တော့ ပြည်ထောင်စုရှေ့နေချုပ်ရုံးအနေနဲ့ မသိရှိနိုင် ပါကြောင်းတင်ပြအပ်ပါတယ်။ နောက်တစ်ချက်ဖြစ်တဲ့ သက်ဆိုင်ရာဝန်ကြီးဌာနတွေကရေးဆွဲပြီးတော့ ပြည်ထောင်စုရှေ့နေချုပ်ရုံးကိုပေးပို့ခဲ့တဲ့ ဥပဒေမူကြမ်းပေါင်းဟာ လွှတ်တော်များပေါ်ပေါက်ချိန်က စပြီးတော့ ဇွန်လကုန်အထိ ၁၃၈ ခု ရှိပါတယ်။ ဒီစာရင်းမှာတော့ ပထမအကြိမ်စိစစ်ပြန်ကြားပြီးသော ဥပဒေမူကြမ်းကို ရှေ့ကတင်ပြသလို ထပ်မံပေးပို့လာတဲ့အတွက်ကြောင့် ပြန်လည်စိစစ်ပေးပို့ရသော ဥပဒေများလည်းရှိတဲ့အတွက်ကြောင့် ရုံးလုပ်ငန်းသဘောအရ ဝင်စာထပ်မံရေးသွင်းပြီးတော့ စာရင်းဖော်ပြရခြင်းများလည်းရှိပါကြောင်း တင်ပြအပ်ပါတယ်။ ပြည်ထောင်စုရှေ့နေချုပ်ရုံးက စိစစ်ပြီးတော့ သက်ဆိုင်ရာဝန်ကြီးဌာနအသီးသီးကိုပြန်ကြားခဲ့တဲ့ ဥပဒေမူကြမ်းစုစုပေါင်း ၉၆ ခု ရှိပါတယ်။ ဒါကြောင့်မို့လို့ လုပ်ငန်းဆောင်ရွက်ပြီးစီးနိုင်မှုဟာ ၆၉.၅ရ ရာခိုင်နှုန်းပြီးစီးဆောင်ရွက်နိုင်ခဲ့ပါတယ်။ လက်ရှိဆောင်ရွက်ဆဲဥပဒေမူကြမ်းစုစုပေါင်းမှာ ၄၂ ခုရှိပါတယ်။ ရာခိုင်နှုန်းအားဖြင့် ၃၀.၄၃ ရာခိုင်နှုန်းရှိပါကြောင်းဖြေကြားအပ်ပါတယ်။ နောက်တစ်ချက်ဖြစ်တဲ့ အစိုးရအဖွဲ့က လွှတ်တော်များကို စိစစ်အတည်ပြုနိုင်ရန်ပေးပို့ပြီးစီးခဲ့တဲ့ ဥပဒေမူကြမ်းအမည်နှင့် အရေအတွက်မှာ အစိုးရအဖွဲ့ရဲ့ သဘောတူညီချက်ဖြင့် သက်ဆိုင်ရာဝန်ကြီးဌာနအသီးသီးက လွှတ်တော်ကိုတင်ပြတာ ဖြစ်တဲ့အတွက် ကြောင့် ပြည်ထောင်စုရှေ့နေချုပ်ရုံးအနေဖြင့် မသိရှိနိုင်ပါကြောင်းဖြေကြား အပ်ပါတယ်။ လွှတ်တော်ကအတည်ပြုပြီးတော့ နိုင်ငံတော်သမ္မတက လက်မှတ်ရေးထိုးပြဋ္ဌာန်းပြီးတဲ့ ဥပဒေ တွေအနက်က ယခုထက်တိုင် နည်းဥပဒေ၊ လုပ်ထုံးလုပ်နည်းများ မထုတ်ပြန်နိုင်သည့် အမည်နှင့် အရေအတွက်များနှင့် စပ်လျဉ်းပြီးတော့ သက်ဆိုင်ရာဝန်ကြီးဌာနက ထုတ်ပြန်ဆောင်ရွက်သည့်ကိစ္စ ဖြစ်တဲ့အတွက်ကြောင့်လည်းကောင်း၊ ပြဌာန်းတဲ့ဥပဒေတိုင်းဟာလည်း နည်းဥပဒေ၊ လုပ်ထုံးလုပ်နည်း တွေထုတ်ပြန်ဖို့လိုအပ်တယ်လို့ တစ်ထစ်ချမပြောနိုင်ခြင်းကြောင့်လည်းကောင်း အရေအတွက်မည်ရွေ့ မည်မျှရှိသည်ဟု သုံးသပ်ဖို့ခက်ခဲမည်ဖြစ်ပါကြောင်း ဖြေကြားအပ်ပါတယ်။ နောက်တစ်ချက်ဖြစ်တဲ့ နည်းဥပဒေ၊ လုပ်ထုံးလုပ်နည်းတွေ ထုတ်ပြန်ဖို့လိုအပ်ပါလျက် ထုတ်ပြန်နိုင်ခြင်းမရှိရတဲ့အကြောင်းအရင်းတွေ ဥပဒေတစ်ရပ်အတွက် နည်းဥပဒေ၊ လုပ်ထုံးလုပ်နည်းများမှာ အချက်အလက်ပြည့်ပြည့် စုံစုံပါရှိရေးအတွက် အချိန်ယူဆောင်ရွက်ရန်လိုအပ်ခြင်း၊ လိုအပ်ပါက ဆက်စပ်တဲ့ဌာနအဖွဲ့အစည်း များနှင့် ညှိနှိုင်းရခြင်း၊ ဒီနည်းဥပဒေ၊ လုပ်ထုံးလုပ်နည်းတွေမှာလည်း တိုင်းဒေသကြီး သို့မဟုတ် ပြည်နယ်အစိုးရအဖွဲ့တွေကို တာဝန်ပေးဖို့၊ အချက်အလက်တွေဖော်ပြဖို့ လိုအပ်တယ်ဆိုလို့ရှိရင် ပြည်ထောင်စုအစိုးရအဖွဲ့ ကိုကြို တင်တင်ပြရခြင်း၊ ပြည်ထောင်စုရှေ့နေချုပ်ရုံးကို ဒီ မူကြမ်းပေးပို့ပြီး သဘောထားတောင်းခံခြင်းစတဲ့ ဒီလို လုပ်ငန်းပိုင်းဆိုင်ရာလိုအပ်ချက်တွေကိုဆောင်ရွက်ရခြင်းကြောင့် လည်း ထိုက်သင့်သည့် အချိန်ယူရခြင်းများကြောင့်ဖြစ်တယ်လို့ သုံးသပ်ယူဆပါကြောင်း တင်ပြအပ်ပါ တယ်။ ပြည်ထောင်စုဝန်ကြီးဌာနအသီးသီးဟာ မိမိတို့စီမံခန့်ခွဲတဲ့ ဥပဒေတွေနှင့်စပ်လျဉ်းတော့ လိုအပ်တဲ့ မူကြမ်းတွေရေးဆွဲပြီးတော့ ပြည်ထောင်စုရှေ့နေချုပ်ရုံးကို သဘောထားမှတ်ချက် တောင်းခံ ပြီးနောက်မှာ လိုအပ်သလိုစိစစ်ပြင်ဆင်ပြီး လုပ်ထုံးလုပ်နည်းနှင့်အညီ ပြည်ထောင်စုအစိုးရအဖွဲ့ကို တင်ပြရပါတယ်။ ပြည်ထောင်စုအစိုးရအဖွဲ့ကခွင့်ပြုတဲ့အခါမှာ အဆိုပါဥပဒေမူကြမ်းကို ဆွေးနွေး အတည်ပြုနိုင်ဖို့အတွက် လွှတ်တော်ကိုတင်ပြရပါတယ်။ အဲ့ဒီအခါမှာ လွှတ်တော်မှာ လုပ်ထုံးလုပ်နည်းတွေနှင့်အညီ ဥပဒေမူကြမ်းနှင့်စပ်လျဉ်းပြီး ဆွေးနွေးဆောင်ရွက်ရတာဖြစ်ပါတယ်။ သက်ဆိုင်ရာ ဝန်ကြီးဌာနက ပြည်ထောင်စုရှေ့နေချုပ်ရုံးကိုပေးပို့တဲ့အချိန်မှာ ဒီဥပဒေမူကြမ်းနှင့်စပ်လျဉ်းပြီးတော့ ပါရှိသင့်တဲ့ပြဋ္ဌာန်းချက်တွေကို အကြိမ်ကြိမ်ဆွေးနွေးစိစစ်ဖြည့်စွက်ရဦးမည့် ကနဦးမူကြမ်းအဆင့် မျှသာဖြစ်တဲ့အတွက်ကြောင့် ပြည်ထောင်စုရှေ့နေချုပ်ရုံးကို ပေးပို့သည်နှင့် တစ်ပြိုင်နက်မှာ ဥပဒေမူကြမ်းကို လွှတ်တော်ကိုကြို တင်ပြီးတော့ တစ်ပြိုင်တည်းပေးပို့ဆောင်ရွက်ရန်မှာမသင့်ကြောင်း ပြန်လည်ပြီးတော့ဖြေကြားအပ်ပါတယ်။ ကန့်သတ်နှင့် လျှို့ဝှက်အချက်အလက်တွေမှအပ ကျန်အချက် အလက်တွေကို နိုင်ငံတော်သမ္မတရုံးမှတစ်ဆင့်တောင်းခံနေရတဲ့အစား လုပ်ငန်းအဆင်ပြေချောမွေ့ စေရန်နှင့် အချိန်မကြန့်ကြာစေရန် လွှတ်တော်ရဲ့ ကော်မတီအသီးသီးနှင့် ကော်မရှင်တို့မှ သက်ဆိုင်ရာ ဌာနအသီးသီးကို ညှိနှိုင်းတောင်းခံခြင်းကိုခွင့်ပြု နိုင်ရန် အစိုးရဌာနအသီးသီး၌ မည်သည့်အခက်အခဲ များရှိသည်ကိုသိရှိလိုပါကြောင်းနှင့်စပ်လျဉ်း၍တော့ အစိုးရဌာနများဟာ ပြည်ထောင်စုအစိုးရအဖွဲ့ရဲ့ ကြီးကြပ်ကွပ်ကဲမှုဖြင့် အုပ်ချုပ်ရေးဆိုင်ရာ လုပ်ငန်းတာဝန်များကို ဆောင်ရွက်ကြရပါတယ်။ ဒါကြောင့်မို့လို့ လွှတ်တော်တွင် ဖွဲ့စည်းထားတဲ့ကော်မတီနှင့် ကော်မရှင်များအနေဖြင့် သိရှိလိုတဲ့ အချက်တွေကို ပြည်ထောင်စုအစိုးရအဖွဲ့၊ နိုင်ငံတော်သမ္မတရုံးများမှတစ်ဆင့် တောင်းခံခြင်းက ဥပဒေမူကြမ်းကို လွှတ်တော်တယ်။ ကန့်သတ်နှင့် လျှို့ဝှက်အကလုပ်ငန်းအဆင်ပြေချောမွေ့အုပ်ချုပ်မှုသဘောအရသင့်မြတ်မည်လို့ယူဆပါကြောင်း လေးစားစွာ ဖြေကြားအပ်ပါတယ်။ ကျေးဇူး တင်ပါတယ်။ (ဩဘာသံများ)</speech>
</Q-A><Q-A>
<title>ပြည်ထောင်စုရှေ့နေချုပ်ရုံးသို့ ပေးပို့ထားသော ဥပဒေကြမ်းမည်မျှရှိ၍ ကြန့်ကြာနေသော ဥပဒေကြမ်း အမည်များကို ထုတ်ပြန်ပေးရန်နှင့်စပ်လျဉ်းသည့်မေးခွန်း</title>
<speech type="speaker">ဦးသိန်းညွန့်၊ သင်္ဃန်းကျွန်းမဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>လေးစားရသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျာ။ ကျွန်တော့်မေးခွန်းကတော့ (က) ပြည်ထောင်စု ရှေ့နေချုပ်ရုံးသို့ ပြည်ထောင်စုအစိုးရအဖွဲ့နှင့် ပြည်ထောင်စုအဆင့်အဖွဲ့အစည်းများမှ ပေးပို့ထား သောဥပဒေကြမ်းများ မည်၍မည်မျှရှိပါသလဲ။ (ခ) ယင်းဥပဒေကြမ်းအနက် နှစ်နှင့်ချီ၍ ကြန့်ကြာ နေသော ဥပဒေကြမ်းအမည်များကို ထုတ်ပြန်ပေးရန် အစီအစဉ်ရှိပါသလား။ (ဂ) အစီအစဉ်မရှိပါက အဘယ်ကြောင့်နည်း။ ကျေးဇူးတင်ပါတယ်။(ဩဘာသံများ)</speech>
<speech type="speaker">ပြည်ထောင်စုရှေ့နေချုပ်ရုံးမှ ဖြေကြားဖို့ ဖြစ်ပါတယ်</speech>
<speech><agency id="55">ဦးထွန်းထွန်းဦး(ဒုတိယရှေ့နေချုပ်၊ ပြည်ထောင်စုရှေ့နေချုပ်ရုံး)</agency>ရန်ကုန်တိုင်းဒေသကြီး၊ သင်္ဃန်းကျွန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းညွန့်ရဲ့ ပြည်ထောင်စုရှေ့နေချုပ် ရုံးက စိစစ်ဆောင်ရွက်လျက်ရှိတဲ့ ဥပဒေကြမ်းများနှင့်စပ်လျဉ်းတဲ့မေးခွန်းအတွက် ဥပဒေမူကြမ်းများ စိစစ်ဆောင်ရွက်တဲ့ လုပ်ငန်းစဉ်များနှင့်စပ်လျဉ်း၍လည်းကောင်း၊ ပြည်ထောင်စုရှေ့နေချုပ်ရုံးကို ပေးပို့လာတဲ့ ဥပဒေကြမ်းအရေအတွက်များနှင့်စပ်လျဉ်း၍လည်းကောင်း၊ မလှိုင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအေးမောက်ရဲ့ မေးခွန်းကို ဖြေကြားရာမှာ တင်ပြခဲ့ပြီးဖြစ်ပါတယ်။ ပြည်သူ့ လွှတ်တော်ကိုယ်စားလှယ်ကြီး မေးမြန်းခဲ့တဲ့ ဥပဒေကြမ်းတွေအနက်မှာ နှစ်နဲ့ချီပြီးတော့ ကြန့်ကြာနေတဲ့ ဥပဒေကြမ်းတွေ ရုံးမှာမရှိတော့ပါဘူး။ မရှိတဲ့အတွက်ကြောင့် ဒီဟာဖော်ပြဖို့မရှိပါကြောင်း တင်ပြအပ် ပါတယ်။ ပြည်ထောင်စုရှေ့နေချုပ်ရုံးမှာ ဥပဒေမူကြမ်းများသာမက သက်ဆိုင်ရာပြည်ထောင်စုဝန်ကြီး ဌာနက ပေးပို့တဲ့ နည်းဥပဒေတွေ၊ စည်းမျဉ်းစည်းကမ်းတွေ၊ အမိန့်ကြော်ငြာစာ၊ အမိန့်နှင့် လုပ်ထုံး လုပ်နည်းမူကြမ်းတွေကိုလည်း နှောင့်နှေးခြင်းမရှိအောင် စိစစ်ဆောင်ရွက်လျက်ရှိပါတယ်။ ဒီလိုဆောင်ရွက်ချက်တွေကိုလည်း လစဉ်စာရင်းတွေပြုစုပြီးတော့ သုံးသပ်ဆောင်ရွက်လျက်ရှိပါတယ်။ ဥပဒေတစ်ရပ်ကို ရေးဆွဲတဲ့နေရာမှာ ဥပဒေရေးဆွဲတဲ့သူတွေအနေနဲ့ ဒီဥပဒေအရ ဖြေရှင်းဆောင်ရွက် ပေးရမယ့်ကိစ္စတွေကို ကောင်းစွာနားလည်ပြီးတော့ ဥပဒေမှာပါရှိတဲ့ အကြောင်းအရာတွေနဲ့ စပ်လျဉ်း၍ အနာဂတ်မှာ ဘယ်လိုကိစ္စတွေ ပေါ်ပေါက်လာနိုင်တယ်။ ဒီလိုပေါ်ပေါက်လာနိုင်တဲ့ ကိစ္စရပ်တွေကို ဘယ်လိုပြေလည်အောင်ဆောင်ရွက်မယ်ဆိုတာတွေကို မျှော်မှန်းပြီးတော့ ကျယ်ပြန့်စွာ sowo3D:W869:39$ sadempê:o Legal Maxim ws:golossu The voice of the Le gislatures themselves is like a living voice. That is, the provision of statue are to be understood and interpreted as practical rules for real circumstances zoodamo pe: လိုက်နာကျင့်သုံးဖို့ လိုအပ်ပါကြောင်း ဖော်ပြအပ်ပါတယ်။ ဥပဒေတစ်ရပ်ဟာ အချိန်ရဲ့ စမ်းသပ်မှုနှင့် အခြေအနေရဲ့ စမ်းသပ်မှုတို့ကိုခံနိုင်မှသာလျှင် အာနိသင်ထက်တဲ့ ဥပဒေကောင်းတစ်ရပ် ဖြစ်ပါတယ်။ ပြည်ထောင်စုရှေ့နေချုပ်ရုံးအနေဖြင့် ဥပဒေမူကြမ်းများကို စိစစ်အကြံပြုတဲ့နေရာမှာ ကြာသင့်သည် ထက် ပိုမိုမကြာစေရန်နှင့် ပြည့်ပြည့်စုံစုံ အကြံပြုပြန်ကြားနိုင်ဖို့အတွက် အစဉ်တစိုက် ကြိုးစားဆောင်ရွက်လျက်ရှိပါကြောင်း ပြည်သူ့လွှတ်တော်ကို လေးစားစွာဖြင့် ဖြေကြားတင်ပြအပ်ပါတယ်။ လေးစားပါတယ်။ (ဩဘာသံများ)</speech>
<speech><mp id="381">ဦးသိန်းညွန့်(သင်္ဃန်းကျွန်းမဲဆန္ဒနယ်)</mp>ဥက္ကဋ္ဌကြီးခင်ဗျား။ ပြည်သူ့လွှတ်တော် နည်းဥပဒေ ၁၁၆ နည်းဥပဒေခွဲ(ဃ)အရ ရှေ့နေချုပ်ရုံးကို ကျွန်တော့်မေးခွန်းနဲ့ တစ်ဆက်တစ်စပ် တည်း မေးခွန်းမေးမြန်း ခွင့်ပြုပါ။ ဥက္ကဋ္ဌကြီးခင်ဗျား။ ရှေ့နေချုပ်ရုံးက နစ်နဲ့ချီကြန့်ကြာနေတဲ့ဥပဒေ ကြမ်းများ ရှေ့နေချုပ်ရုံးမှာ မရှိတော့ဘူးလို့ ဖြေကြားတဲ့အတွက် အင်မတန်မှ ကျွန်တော်တို့ ဝမ်းသာရ ပါတယ်။ ဒါပေမယ့် ဒီလွှတ်တော်မှာ ဒုတိယအကြိမ်ကတည်းက ကျွန်တော်တို့ ပြုစုသင့်တယ်လို့ တင်ပြ တဲ့ မီဒီယာဥပဒေကြမ်းဆိုရင် ရှေ့နေချုပ်ရုံးကို ပေးပို့ထားပါတယ်။ ရှေ့နေချုပ်ရုံးကို ပေးပို့ထားပါတယ် ဆိုတဲ့အဖြေပဲ ကျွန်တော်တို့ ရခဲ့ပါတယ်။ အဲဒါကြောင့် ပြည်ထောင်စုရှေ့နေချုပ်ရုံးကို တစ်ဆက်တည်း မေးချင်တဲ့မေးခွန်းကတော့ မီဒီယာဥပဒေကြမ်းက ရှေ့နေချုပ်ရုံးမှာပဲ ရှိနေပါသလား သို့မဟုတ် ရှေ့နေချုပ်ရုံးကနေ ပြည်ထောင်စုဝန်ကြီးဌာနသို့ ပေးပို့ထားသလား ဆိုတာလေးကို ဒုတိယရှေ့နေချုပ် အနေနဲ့ ဖြေပေးပါလို့ ဥက္ကဋ္ဌကြီးမှတစ်ဆင့် ကျွန်တော် တင်ပြပါတယ်။</speech>
<speech type="speaker">ဒါကြောင့် နည်းဥပဒေ ၁၁၆ အရ ပြန်လည်မေးမြန်းမှုနဲ့ပတ်သက်ပြီးတော့ ပြည်ထောင်စုရှေ့နေချုပ်ရုံးက ဖြေကြားနိုင်ရင် ဖြေကြားပေးပါ</speech>
<speech><agency id="55">ဦးထွန်းထွန်းဦး(ပြည်ထောင်စုရှေ့နေချုပ်၊ ရှေ့နေချုပ်ရုံး)</agency>ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များခင်ဗျား။ ကျွန်တော် လေးစားစွာ ဖြေကြားအပ်ပါတယ်။ လွှတ်တော်ကိုယ်စားလှယ်ကြီးမေးခွန်းများအနက် ရှေးဦးစွာ ဖြေကြားရရင်တော့ Media Law ကတော့ သက်ဆိုင်ရာဝန်ကြီးဌာနကို ကျွန်တော်တို့ စိစစ်ပြီးတော့ ပြန်ပို့ထားပြီးတဲ့အခြေအနေဖြစ်ပါတယ်။ ခုနက ကျွန်တော် တင်ပြသလိုပါပဲ။ ကျွန်တော်တို့ ရုံးမှာက အမှန်တကယ်လည်း အခု နှစ်ချီပြီးတော့ ကြာတဲ့ဥပဒေတွေ မရှိတော့ပါဘူး။ ကျွန်တော်တို့ ဒါတွေကို လည်း အစိုးရအဖွဲ့သစ်ပေါ်ပေါက်လာပြီးတဲ့ အချိန်နောက်ပိုင်းမှာကို ဒီလို ကြာတဲ့ဥပဒေတွေကို အမြန်ဆုံးပြီးပြတ်အောင် ဆောင်ရွက်နိုင်ခဲ့ပါတယ်။ နောက်တချို့ ဘယ်လိုမှ မပြတ်နိုင်တဲ့ ဥပဒေတွေကို ဌာနဆိုင်ရာတွေနဲ့ ပြန်လည်ပြီးတော့ ဖြည့်စွက် ရမယ့်၊ ပြန်လည်ဆောင်ရွက်ရမယ့် ကိစ္စရပ်တွေဆိုရင် ကျွန်တော်တို့ ပြန်လည်ပြီးတော့ ဌာနဆိုင်ရာကို၊ သက်ဆိုင်ရာ ပြည်ထောင်စုဝန်ကြီးဌာနတွေကို ပြန်လည်ပြီးတော့ ဒါလေးတွေဖြည့်စွက်ပြီးတော့ ဒါ ရှင်းလင်းပြီးဖြစ်တဲ့အတွက်ကြောင့်မို့လို့ ကျွန်တော်တို့ဆီမှာ ခုနက နှစ်နဲ့ချီပြီးတော့ အများကြီးကြာ နေတဲ့ဥပဒေဆိုတာ မရှိတော့ပါဘူး။ ကျွန်တော်တို့ ခုနက လွှတ်တော်ကိုယ်စားလှယ်ကြီး ဦးအေးမောက် မေးခွန်းမှာဖြေကြားခဲ့သလို ကျွန်တော်တို့ရုံးမှာလက်ရှိ ခုနက ဥပဒေကြမ်းအားလုံးပေါင်း ၄၂ ခုပဲ ရှိပါတယ်။ ဒီ ၄၂ ခုကလည်း ခုနကဆောင်ရွက် ဒီလပိုင်းအတွင်းမှာပဲ ရောက်ရှိတဲ့ လွှတ်တော် ပေါ်ပေါက်ပြီး နောက်ပိုင်း ရောက်ရှိလာတဲ့ဥပဒေတွေဖြစ်ကြောင်း ကျွန်တော် ရှင်းလင်းတင်ပြလိုပါ တယ်။ အဲဒီ Media Law နဲ့ပတ်သက်ပြီး ဒါကျွန်တော်တို့ ပြန်ပို့ပြီး နောက်ဆုံးအခြေအနေ သိရတာကတော့ သက်ဆိုင်ရာ ဝန်ကြီးဌာနကနေပြီးတော့ စာနယ်ဇင်းတို့ကို ဖိတ်ကြားပြီးတော့ ဒီ Law နဲ့ပတ်သက်ပြီးတော့ ရှင်းလင်းဖို့ သက်ဆိုင်ရာပြည်ထောင်စုဝန်ကြီးဌာနက ဆောင်ရွက်နေတယ်လို့ လည်းသိရှိရပါတယ်။ ကျွန်တော်တို့ရုံးကိုလည်း စာနယ်ဇင်းအဖွဲ့တွေနဲ့ ရှင်းလင်းတဲ့အခါမှာ ကူညီဆောင်ရွက်ပေးဖို့ဆိုပြီးတော့ အကြောင်းကြားထားတာ ရှိပါတယ်ဆိုတဲ့အကြောင်း ဖြေကြားအပ်ပါ တယ်။ (ဩဘာသံများ)</speech>
<title>တောင်သူလယ်သမားတို့၏ ဘဝတိုးတက်လာရေးကို မည်ကဲ့သို့ ထိရောက်စွာအကောင်အထည်ဖော် ပေးနိုင်မည်ကို သိလိုသည်နှင့်စပ်လျဉ်းသည့်မေးခွန်း</title>
</Q-A><Q-A>
<speech type="speaker">ဦးအောင်ဇင်၊ ပုဇွန်တောင်မဲဆန္ဒနယ်မှ မေးမြန်းဖို့ ဖြစ်ပါတယ်</speech>
<speech><mp id="388">ဦးအောင်ဇင်(ပုဇွန်တောင်မဲဆန္ဒနယ်)</mp>မင်္ဂလာပါခင်ဗျား။ လေးစားအပ်ပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်အားလုံး ကိုယ်စိတ်နှစ်ဖြာကျန်းမာ၊ချမ်းသာ ပါစေကြောင်း ဆုမွန်တောင်းရင်းနှုတ်ခွန်းဆက်သအပ်ပါတယ်။ ကျွန်တော်ကတော့ ပုဇွန်တောင် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ဇင် ဖြစ်ပါတယ်။ ကျွန်တော် မေးမြန်းလိုတာကတော့ လယ်ယာကဏ္ဍဖွံ့ဖြိုးတိုးတက်ဖို့အတွက် တိုက်ရိုက်ဆက်စပ်နေတဲ့ အချက်အလက်များကို တင်ပြလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လယ်ယာကဏ္ဍဖွံ့ဖြိုးရေးနဲ့ ဆက်စပ်နေတဲ့ အချက်များမှာ မြန်မာတောင်သူလယ်သမားများသည် အရှုံးနှင့်ရင်ဆိုင်နေရသည့်တိုင် ဘဝပေးလူမှု စီးပွားရေးအခြေအနေအရ လယ်ယာစိုက်ပျိုးမှုကို ဆက်လက်လုပ်ကိုင်နေရခြင်း၊ တစ်တင်းပေါက်ဈေး သည် မြန်မာ့လယ်ယာတွင် ထိုင်း၊ ဗီယက်နမ်ထက် နိမ့်၍စပါးဈေးများရရှိနေခြင်း၊ (၂) လယ်ယာ စီးပွားမှ ပြန်လည်ရရှိသော အကျိုးအမြတ်နည်းပါး၍ စိုက်ပျိုးရေးဘက်တွင် မိသားစုလယ်ယာစနစ်ကို ပိုမို၍ အားပေးသင့်ခြင်း၊ ဥပမာ တစ်ဧကကို တင်း ၂၀၀၀၀၊ ၂၀၀၀၀ ကနေ ၄၀၀၀၀၊ ၄၀၀၀၀ ကနေ ၅၀၀၀၀ အထိ ပေးလာတဲ့အခါမှာ စိုက်ပျိုးစရိတ်ချေးငွေများ နှစ်စဉ် တိုးတိုးပေးလာတဲ့အတွက်ကြောင့် မို့လို့လည်း တောင်သူလယ်သမားများက အ ထူးပင်ကျေးဇူးတင်လျက် ရှိပါတယ်။ ထို့အတွက်ကြောင့် လည်းပဲ စိုက်ပျိုးစရိတ် ကာမိစေရန်အတွက် ချေးငွေများကို ပိုမိုပြီးတော့ ချေးပေးနိုင်ရန်နှင့် ချေးငှားရာ တွင်လည်း ဧက ၂၀ အထိ ချေးနိုင်ရန်အတွက် တင်ပြလိုပါတယ်။ စိုက်ပျိုးရေးဦးစီးဌာနမှ မျိုးစပါး များပေးဝေနေခြင်းတို့မှာ မလောက်ငှရုံမက နှစ်အလိုက် ဖြန့်ဝေနိုင်မှု လျော့နည်းကျဆင်းစေပါတယ်။ အထူးသဖြင့် ဒေသခံမျိုးရင်း မျိုးစပါးတို့သည်သာ စပါးအထွက်ကို အာမခံနိုင်သဖြင့် ရာသီဒဏ်ခံ နိုင်ခြင်းကို ရှေးရှု၍ ဖြန့်ဝေပေးစေလိုခြင်း၊ (၄) လယ်ယာ သွင်းအားစုဖြစ်သော မျိုး၊ ဓာတ်မြေသြဇာ၊ ပိုးသတ်ဆေး၊ ဆည်ရေသောက်ဒေသတို့တွင် စိုက်ပျိုးရေပုံမှန်ရရှိရေးစသည့် ပံ့ပိုးမှုများကို ထိရောက်စွာ ဖြန့်ဝေပေးဆောင်နိုင်ခြင်းဖြင့် တောင်သူလယ်သမားတို့၏ ဘဝတိုးတက်ရေးအတွက် မည်ကဲ့သို့ ထိရောက်စွာ အကောင်အထည်ဖော်ပေးနိုင်မည်ကို သိလိုပါတယ်ခင်ဗျား။ ကျေးဇူးတင်ပါ တယ်။ (ဩဘာသံများ)</speech>
<speech type="speaker">သက်ဆိုင်ရာပြည်ထောင်စုဝန်ကြီးမှ ပြန်လည်ဖြေကြားဖို့ ဖြစ်ပါတယ်</speech>
<speech><agency id="83">ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ မင်္ဂလာပါလို့ နှုတ်ခွန်းဆက်သအပ်ပါတယ်။ ရန်ကုန်တိုင်းဒေသကြီး၊ ပုဇွန်တောင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးအောင်ဇင်၏ မေးမြန်းချက်များနဲ့ပတ်သက်၍ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ဝန်ကြီးကိုယ်စား ကျွန်တော် လယ်ယာစိုက်ပျိုးရေးနှင့်ဆည်မြောင်းဝန်ကြီး ဌာန ဒုတိယဝန်ကြီး ဦးအုန်းသန်းမှ ဖြေကြားတင်ပြသွားမှာ ဖြစ်ပါတယ်။ ကျွန်တော်တို့ မြန်မာနိုင်ငံမှာ စပါးလက်ရှိရောင်းဈေးနှုန်းများသည် ဒေသအလိုက် လမ်းပန်း ဆက်သွယ်ရေးအပေါ် မူတည်ပြီး တစ်နေရာနဲ့ တစ်နေရာဈေးနှုန်း ကွာခြားလျက်ရှိပါတယ်။ ထိုင်းနိုင်ငံ နှင့်ဗီယက်နမ်နိုင်ငံတို့သည် နိုင်ငံတကာ ဆန်စပါးဈေးကွက်တွင် အတော်အတန် နေရာရရှိနေပြီ ဖြစ်သည့်အတွက် ဈေးနှုန်းတည်ငြိမ်လျက်ရှိပါတယ်။ မိမိတို့နိုင်ငံအနေဖြင့် ပြည်ပပို့ကုန်သီးနှံ ဈေးကွက်လိုအပ်ချက်ပေါ်မူတည်၍ ကုန်သည်ကြီးများ ဝယ်ယူသည့်အခါ ဈေးကောင်းရပြီး ကျန်အချိန်များတ���င် စပါးသီးနှံဈေးနှုန်းအေးနေတတ်ပါတယ်။ မိမိတို့နိုင်ငံအနေနဲ့ အိမ်နီးချင်းနိုင်ငံများ နည်းတူ ဆန်ဈေးနှုန်းကောင်းရရှိရေးအတွက် Qudity Rice များ ထုတ်လုပ်တင်ပို့နိုင်ရေး ကြိုးပမ်းဆောင်ရွက်နေပြီ ဖြစ်ပါတယ်။ လယ်ယာကဏ္ဍမှာ အရင်းအနှီးနည်းပါးတဲ့ တောင်သူများ များပြားတဲ့ အတွက် ပုဂ္ဂလိကလုပ်ငန်းရှင်များပါဝင် ရင်းနှီးမြှုပ်နှံဆောင်ရွက်လာမှသာ လယ်ယာကဏ္ဍဖွံ့ဖြိုး တိုးတက်မှုကို ရရှိနိုင်မှာဖြစ်ပါတယ်။ ဒီအတွက်လည်း နိုင်ငံတော်မှ စည်းရုံးဆောင်ရွက်လျက်ရှိပါတယ်။ ဒါကြောင့် ပုဂ္ဂလိကကုမ္ပဏီများ၊ လုပ်ငန်းရှင်များ၊ ဒေသအလိုက် သီးနှံအထူးပြု ကုမ္ပဏီများ ထူထောင်ပြီး တောင်သူများနဲ့ အကျိုးတူပူးပေါင်းဆောင်ရွက်လျက်ရှိပါတယ်။ နေပြည်တော်ကောင်စီ နယ်မြေအတွင်းမှာ တစ်ကွင်းတည်းတစ်စပ်တည်း စိုက်ပျိုးထားတဲ့ အထူးအထွက်တိုး စပါးသီးနှံများ စိုက်ပျိုးထုတ်လုပ်ဆောင်ရွက်ရာမှာ ဆန်စပါးအထူးပြု ကုမ္ပဏီများက ဈေးကွက်ခိုင်မာမှုနှင့် ဈေးကွက် အလားအလာအရ တင်း ၁၀၀ လျှင် အာမခံဈေး ကျပ် ၄ သိန်းနှုန်းနှင့် ဝယ်ယူရန်နှင့် အထွက်တိုး စပါးစိုက်ပျိုးတဲ့ တောင်သူများသို့ တင်း ၁၀၀ လျှင် ငွေကျပ် ၂ သိန်းနှုန်းနဲ့ ကြို တင်ငွေများ ထုတ်ချေးသည့် အစီအစဉ်များဆောင်ရွက်လျက်ရှိပြီး ပုဂ္ဂလိကကဏ္ဍမှ အင်တိုက်အားတိုက်ပါဝင်ဆောင်ရွက်နေပါတယ်။ နိုင်ငံတော်အစိုးရဘက်မှလည်း တောင်သူလယ်သမားများ၏ စပါးစိုက်ပျိုး စရိတ်အား ယခင်က တစ်ဧက ကျပ် ၂၀၀၀၀ နှုန်းဖြင့် ချေးပေးခဲ့ရာ ၂၀၁၂-၂၀၁၃ ခုနှစ်တွင် စပါး တစ်ဧက ကျပ် ၅၀၀၀၀ နှုန်း ထုတ်ချေးနိုင်ရန် စီစဉ်ပြီး ထုတ်ချေးလျက်ရှိပါတယ်။ တောင်သူ လယ်သမားများ၏ စိုက်ပျိုးထုတ်လုပ်မှုကုန်ကျစရိတ်များကို တိုးမြှင့်ကူညီပံ့ပိုးပေးလျက်ရှိပါတယ်။ စိုက်ပျိုးစရိတ်ထုတ်ချေးရာမှာ ပြန်ဆပ်နိုင်မည့် အနေအထားကိုလည်း စဉ်းစားပြီး နိုင်ငံတော်ဘဏ္ဍာငွေ ဆုံးရှုံးမှုမရှိစေရန် ချိန်ဆဆောင်ရွက်ပေးရတာ ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနဟာ စိုက်ပျိုးရေးကဏ္ဍဖွံ့ဖြိုးတိုးတက်မှု အတွက် အဓိကတာဝန်ကြီးသုံးရပ်ဖြစ်တဲ့ မျိုးကောင်းမျိုးသန့်မျိုးစေ့များ ထုတ်လုပ်ရေးတာဝန်၊ တောင်သူလယ်သမားများ ခေတ်မီစိုက်ပျိုးရေးနည်းပညာများ ရရှိအသုံးပြုနိုင်စေရေး လေ့ကျင့်ပညာပေးရေးတာဝန်၊ အရည်အသွေးနှင့် အထွက်နှုန်းကောင်းမွန်တဲ့ မျိုးကောင်းမျိုးသန့် မျိုးစေ့များ ထုတ်လုပ်ပေးနိုင်ရန်နှင့် သိပ္ပံနည်းကျစိုက်ပျိုးနည်းစနစ်များ သုတေသနပြု လုပ်ခြင်းနှင့် ဖွံ့ဖြိုးတိုးတက် ရေးတာဝန်တို့ကို စဉ်ဆက်မပြတ် ကြံစည်အားထုတ်ကြိုးစား အကောင်အထည်ဖော် ဆောင်ရွက်လျက် ရှိနေပါတယ်။ ယင်းတာဝန်ကြီးသုံးရပ်ကို အကောင်အထည်ဖော်ဆောင်ရွက်ရာမှာ သီးနှံများအထွက် တိုးရေး၊ ထွက်ရှိလာသောသီးနှံများ ဈေးကွက်ခိုင်မာရေး၊ စိုက်ပျိုးထုတ်လုပ်သူများ တွက်ခြေကိုက်ရေး တို့အတွက် ထုတ်လုပ်တဲ့သီးနှံများ၏ အရည်အသွေးမြင့်မားရန် လိုအပ်သည်ဖြစ်ရာ မျိုးကောင်း မျိုးသန့်များ အသုံးပြု စိုက်ပျိုးခြင်း (Seed Jump)၊ ခေတ်မီသိပ္ပံနည်းကျစိုက်ပျိုးနည်းစနစ်များ လိုက်နာကျင့်သုံးဆောင်ရွက်ခြင်း (Technology Jump)၊ သွင်းအားစု(Fertilizers)များ လုံလောက်စွာ အသုံးပြု စိုက်ပျိုးထုတ်လုပ်ခြင်း (Fertilizer Jump)၊ ရင်းနှီးမြှုပ်နှံမှုများ တိုးမြှင့်ဆောင်ရွက်ခြင်း (Investment Jump) တို့ကို အပြည့်အဝကျင့်သုံးလာနိုင်စေရန် စီမံဆောင်ရွက်လျက်ရှိပါတယ်။ မျိုးကောင်းမျိုးသန့် မျိုးစေ့များအသုံးပြု၍ စိုက်ပျိုးထုတ်လုပ်နိုင်ရန်အတွက် အထွက်နှုန်းကောင်း၊ အရည်အသွေးကောင်း စပ်မျိုးစေ့များကို ထုတ်လုပ်ပြီး မျိုးစေ့အရည်အသွေးမြင့်မားရေးကိုလည်း စတင်ဆောင်ရွက်လျက်ရှိပါတယ်။ ထို့အပြင် ဆန်စပါးစိုက်ပျိုးထုတ်လုပ်ရာမှာ လက်ရှိဆန်စက်များ၏ ကြိတ်ခွဲနိုင်မှု အရည်အသွေး အရ ဆန်ထွက် ၄၀ ရာခိုင်နှုန်းခန့်သာရှိသဖြင့် ခေတ်မီဆန်စက်ကြီးများဖြင့် ကြိတ်ခွဲနိုင်ပါက ဆန်ထွက်ရာခိုင်နှုန်း ၆၀ ရာခိုင်နှုန်းအထိ တိုးမြှင့်ရရှိလာနိုင်တဲ့အပြင် ဆန်အရည်အသွေး ပိုမို ကောင်းမွန်လာမည်ဖြစ်၍ အရည်အသွေးကောင်းမျိုးများကို စိုက်ပျိုးထုတ်လုပ်ခြင်းဖြင့် ဆန်အရည် အသွေးမြင့်မားပြီး ဈေးကောင်းရရှိနိုင်မည်ဖြစ်၍ စိုက်ပျိုးသူတောင်သူများအတွက် ဝင်ငွေလည်း ပိုမိုတွက်ခြေကိုက်မည်ဖြစ်ပါတယ်။ ခေတ်မီဆန်စက်ကြီးများ တည်ဆောက်နိုင်ရေးကိုလည်း စီးပွားရေး နှင့်ကူးသန်းရောင်းဝယ်ရေးဝန်ကြီးဌာနနှင့် ညှိနှိုင်းပူးပေါင်း ဆောင်ရွက်လျက်ရှိပါတယ်။ ဆန်စပါး စိုက်ပျိုးထုတ်လုပ်ရာမှာ ရေမြေဒေသကို လိုက်ပြီးတော့ သင့်တော်တဲ့ လယ်စပါး၊ တောင်ယာစပါး၊ ရေငတ်ခံစပါး၊ ရေမြုပ်ခံစပါး၊ ရေနက်စပါး၊ ဆားငန်ခံစပါး၊ အရည်အသွေးကောင်းစပါး၊ ဘက်တီးရီးယားရွက်ခြောက်နှင့် ဂုတ်ကျိုးရောဂါခံနိုင်ရည်ရှိ စပါးစသည့် စပါးမျိုးကောင်းမျိုးသန့်များ မွေးမြူထုတ်လုပ်ကာ သုတေသနလုပ်ငန်းရပ်များကို ကဏ္ဍပိုင်းခြားပြီး အလေးထားဆောင်ရွက်လျက် ရှိပါတယ်။ မျိုးစေ့ပွားများရေးအစီအစဉ်တွင် စပါးကဲ့သို့ ပင်ထီးဝတ်မှုန်ကူးမျိုးချန်လို့ရတဲ့ Pollentive Open Variety သီးနှံပင်များဖြစ်တဲ့ မိဘမျိုးစေ့၊ ဆင့်ပွားမျိုးစေ့၊ မျိုးသန့်မျိုးပွားမျိုးစေ့နှင့် စီးပွားဖြစ်မျိုးသန့်မျိုးစေ့ဟူ၍ Seed Flow ကို အဆင့် ၄ ဆင့်သတ်မှတ်ပြီး မွေးမြူထုတ်လုပ်ပေးလျက်ရှိပါတယ်။ ၂၀၁၂-၂၀၁၃ ခုနှစ် မိုးရာသီမှာ စိုက်ပျိုးရေးသုတေသနဦးစီးဌာနမှ မိဘမျိုး ၂၆ မျိုး၊ မျိုးစေ့ ၁၄၁ တင်းကို အသုံးပြုပြီး ဆင့်ပွားမျိုးစေ့ ၈၃၅၀ တင်း၊ မျိုးသန့်မျိုးစေ့ တင်း ၁.၄ သိန်းခန့်နှင့် စီးပွားဖြစ်မျိုးသန့်မျိုးစေ့ တင်း ၃.၆ သိန်း နီးပါးတိုးမြှင့်ထုတ်လုပ်ပေးလျက် ရှိပါတယ်။ ဒီလိုဆောင်ရွက်တဲ့နေရာမှာ ဒေသရေမြေသဘာဝနှင့် ကိုက်ညီတဲ့ ဒေသခံ မျိုးရင်းများဖြစ်တဲ့ ပေါ်ဆန်း၊ ပေါ်ဆန်းဘေးကြား၊ ဧရာမင်း၊ နှံကားစတဲ့ အရည်အသွေးကောင်း မျိုးစပါးကိုလည်း နှစ်စဉ် သွေးသစ်လောင်းစိုက်ပျိုးနိုင်ရန် မျိုးသန့်အစီအစဉ်မှာ ထည့်သွင်း၍ မွေးမြူပွားများလျက်ရှိပါတယ်။ မျိုးစေ့ ထုတ်လုပ်ဖြန့်ဖြူးမှုလုပ်ငန်း စနစ်တကျနှင့် ကျယ်ကျယ်ပြန့်ပြန့် တိုးမြှင့်ဆောင်ရွက်နိုင်ရန်အတွက် လိုအပ်တဲ့ နည်းပညာနှင့် ပံ့ပိုးပစ္စည်းများကို ကမ္ဘာ့စားနပ်ရိက္ခာအဖွဲ့နှင့် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီတို့ရဲ့ ထောက်ပံ့ကူညီမှုနဲ့လည်း ပူးပေါင်းဆောင်ရွက်လျက်ရှိပါ တယ်။ ပုလဲသွယ်စပ်မျိုးစပါးအနေနဲ့ ၂၀၁၁-၂၀၁၂ ခုနှစ်မှာ စပ်မျိုးစပါးမျိုးစေ့ပေါင်း ၅၆၈၅၃၃ ကီလို ထုတ်လုပ်နိုင်ခဲ့ပါတယ်။ ယင်းမျိုးစေ့များဖြင့် ၂၀၁၂-၂၀၁၃ ခုနှစ် ယခု မိုးစပါးစိုက်တဲ့အချိန်မှာ ဧက ၈၀၀၀၀ ကျော်အတွက် မျိုးဖြန့်ဖြူးပေးရန် စီမံဖြန့်ဖြူးဆောင်ရွက်လျက်ရှိပါတယ်။ သွင်းအားစု ဓာတ်မြေသြဇာ၊ ပိုးသတ်ဆေးများနဲ့ ပတ်သက်လို့ ဈေးကွက်စီးပွားရေးစနစ်အရ ပုဂ္ဂလိကကဏ္ဍမှ တင်သွင်းဖြန့်ဖြူးခြင်းကို ဆောင်ရွက်လျက်ရှိပြီး လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန အနေနဲ့ ဓာတ်မြေသြဇာများ၏ အရည်အသွေးသတ်မှတ်ချက်များ ကိုက်ညီမှု ရှိ၊မရှိ ဓာတ်ခွဲ စစ်ဆေးခြင်း၊ ထုတ်လုပ်ခြင်း၊ တင်သွင်းခြင်း၊ ဖြန့်ဖြူးခြင်း လုပ်ငန်းလိုင်စင်များချထားပေးခြင်းတို့ကို နိုင်ငံတော်မှ ပြဋ္ဌာန်းပေးထားပြီးဖြစ်တဲ့ မြေဩဇာဥပဒေ၊ လုပ်ထုံးလုပ်နည်းများနှင့်အညီ ဆောင်ရွက် ပေးလျက်ရှိပြီး တောင်သူလယ်သမားများရဲ့ အကျိုးကို ရှေးရှုဆောင်ရွက်လျက်ရှိပါကြောင်း ရှင်းလင်း ဖြေကြားအပ်ပါတယ်။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">ယနေ့အတွက် မေးခွန်းများ မေးမြန်းခြင်း၊ ဖြေကြားခြင်းအစီအစဉ် ပြီးပါပြီ။ ဒီနေ့အတွက် ကျန်တဲ့အစီအစဉ်များဖြစ်သော အပိုဒ်ခွဲ ၅ (ဆ)၊ (ဇ)၊ အစီအစဉ် ၆ ၊ အစီအစဉ် ၇၊ အစီအစဉ် ၈၊ အစီအစဉ် ၉ များကို ဆောင်ရွက်မှာ မဟုတ်ဘဲနဲ့ အစီအစဉ် ၁၀ ရဲ့ နောက်ပိုင်းမှာဆောင်ရွက်သွားမှာ ဖြစ်ပါတယ်။ နေ့လယ်စာစားသုံးရန်အတွက် အစည်းအဝေးကို ၁ နာရီခန့်ရပ်နား ပါမယ်</speech>
</Q-A></section>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစီအစဉ်များကို နေ့လယ် ၁၃၄၅ မိနစ်မှာ ပြန်လည်ကျင်းပမှာ ဖြစ်ပါတယ်</speech>
<speech type="mc">လွှတ်တော်ကိုယ်စားလှယ်များအားလုံး အစည်းအဝေးခန်းမအတွင်းမှ ထွက်ခွာနိုင်ကြပါပြီ ခင်ဗျား</speech>
<p>နေ့လယ်စာ သုံးဆောင်ရန် အစည်းအဝေးကို ၁ နာရီခန့်ရပ်နားပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<section value="motion">
<motion>
<title>ဒေါ်နန်းဝါနု၊ ကွန်ဟိန်းမဲဆန္ဒနယ်၏ ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ် ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့ အရေးယူမှုအားအမြန်ဆုံးရုပ်သိမ်းပေးရန် လွှတ်တော်နှင့် ဆောင်ရွက်နိုင်သူ မည်သူ့ကိုမဆို၊ မည်သည့်နည်းလမ်းကိုအသုံးပြု၍ဖြစ်စေ ညှိနှိုင်းဆောင်ရွက်ပေးရန် တိုက်တွန်းကြောင်းအဆိုတင်သွင်းခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၁၃၃ အရ အရေးတကြီးကိစ္စတစ်ရပ်ကိုဆွေးနွေးရန် ဒေါ်နန်းဝါနု၊ ကွန်ဟိန်းမဲဆန္ဒနယ်က ဥက္ကဋ္ဌထံ စာဖြင့်ရေးသားလက်မှတ်ရေးထိုးပြီး အဆိုတစ်ရပ်အဖြစ်တင်ပြလာပါတယ်။ အဆိုမှာ ခေတ်မီဖွံ့ဖြိုး တိုးတက်၍ စည်းကမ်းရှိသော ဒီမိုကရေစီစနစ်ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့အရေးယူမှုအားအမြန်ဆုံးရုပ်သိမ်းပေးရန် လွှတ်တော်နှင့်ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကို အသုံးပြု၍ဖြစ်စေ ညှိနှိုင်းဆောင်ရွက် ပေးရန်တိုက်တွန်းကြောင်း အဆိုဖြစ်ပါတယ်။ ဒီအဆိုကိုတင်သွင်းဖို့ ကွန်ဟိန်းမဲဆန္ဒနယ်မှ ဒေါ်နန်းဝါနုကို ဖိတ်ခေါ်ပါတယ်</speech>
<speech><mp id="431">ဒေါ်နန်းဝါနု(ကွန်ဟိန်းမဲဆန္ဒနယ်)</mp>လေးစားအပ်ပါသော လွှတ်တော်ဥက္ကဋ္ဌ၊ ပြည်သူ့ကိုယ်စားလှယ်များနှင့် ဧည့်သည်တော်များရှင်။ မင်္ဂလာပါလို့ နှုတ်ခွန်းဆက်သပါတယ်။ ကျွန်မကတော့ ရှမ်းပြည်နယ်၊ ကွန်ဟိန်းမဲဆန္ဒနယ်က ရှမ်းတိုင်းရင်းသူ ဒေါ်နန်းဝါနုဖြစ်ပါတယ်ရှင်။ မြန်မာပြည်သူပြည်သားများနှင့် တိုင်းရင်းသားများတို့ရဲ့ အကျိုးစီးပွားအတွက် ကျွန်မက ပြည်သူ့ လွှတ်တော်ဆိုင်ရာနည်းဥပဒေ ၁၃၃ အရ အရေးကြီးအဆိုကိုတင်သွင်းသွားမှာဖြစ်ပါတယ်ရှင်။ အဆိုမှာ ခေတ်မီဖွံ့ဖြိုးတိုးတက်၍ စည်းကမ်းရှိသောဒီမိုကရေစီစနစ်ဖော်ဆောင်ရာတွင် အဟန့်အတားဖြစ်နေသောမြန်မာနိုင်ငံအပေါ် ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးရန် လွှတ်တော်နှင့် ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကိုအသုံးပြု၍ဖြစ်စေညှိနှိုင်းဆောင်ရွက်ပေးရန်တိုက်တွန်းကြောင်း အဆိုဖြစ်ပါတယ်ရှင်။ ဥက္ကဋ္ဌကြီးရှင့်။ ပြည်ထောင်စုသမ္မတ မြန်မာနိုင်ငံတော်မှာ အစိုးရအဖွဲ့နှင့် လွှတ်တော်များက ဖွဲ့စည်းပုံအခြေခံဥပဒေအရ အပ်နှင်းထားတဲ့ အခွင့်အာဏာများကိုကျင့်သုံးလျက် မြန်မာပြည်သူများအတွက် အထူးလိုအပ်လျက်ရှိတဲ့ ဒီမိုကရေစီ ပြုပြင်ဖော်ဆောင်ရေးများကို အားသွန်ခွန်စိုက်ဖော်ဆောင်နေလျက်ရှိပါတယ်။ မြန်မာနိုင်ငံရဲ့ ပြုပြင် ပြောင်းလဲရေးလုပ်ငန်းစဉ်များကို ကုလသမဂ္ဂ၊ အမေရိကန်ပြည်ထောင်စု၊ ဥရောပသမဂ္ဂနှင့် နိုင်ငံတကာအဖွဲ့အစည်းများက ကြိုဆိုခဲ့ကြပြီး အားပေးထောက်ခံမှုများလည်း ရရှိနေပြီဖြစ်ပါတယ်ရှင်။ မြန်မာနိုင်ငံရဲ့ ဒီမိုကရေစီပြုပြင်ပြောင်းလဲရေးမှာ ပိုမိုဖြစ်ထွန်းတိုးတက်စေရန် အလို့ငှာ ၂၀၁၂ ခုနှစ် ကြားဖြတ်ရွေးကောက်ပွဲအပြီး မြန်မာနိုင်ငံအပေါ်မှာ အမေရိကန်ပြည်ထောင်စုမှ ချမှတ်အရေးယူ ထားတဲ့ စီးပွားရေးဆိုင်ရာပိတ်ဆို့အရေးယူမှုများအနက် ရင်းနှီးမြှုပ်နှံမှုနှင့် ငွေကြေးဆိုင်ရာပိတ်ဆို့မှု များကို တစ်နှစ်တိတိ ဆိုင်းငံ့ပေးခဲ့ပါတယ်။ ဥရောပသမဂ္ဂကလည်း အလားတူချီးမြှင့်ပေးခဲ့ပါတယ်။ အဲ့ဒီလိုအပြုသဘောဆောင်တဲ့ ပံ့ပိုးဆောင်ရွက်မှုများအတွက် အထူးကျေးဇူးတင်လျက်ရှိပါတယ်။ ဒီလိုအပြုသဘောဆောင်တဲ့ပံ့ပိုးကူညီမှုကို ပြည်ထောင်စုဖွားတိုင်းရင်းသားညီအစ်ကို မောင်နှမများက အထူးလိုလားလျက်ရှိကြပါတယ်။ ဥက္ကဋ္ဌကြီးရှင့်။ စီးပွားရေးဆိုင်ရာပိတ်ဆို့အရေးယူမှုများကို ကျွန်မအနေဖြင့် နှစ်ပိုင်းခွဲခြား ဆွေးနွေးလိုပါတယ်ရှင်။ (၁) နိုင်ငံတော်အပိုင်းနှင့် (၂) တိုင်းရင်းသားများအပိုင်းတို့ ဖြစ်ပါတယ်။ (၁) နိုင်ငံတော်အပိုင်းအနေနဲ့ ယခုအချိန်မှာ နိုင်ငံတော်က ဒီမိုကရေစီစနစ်ဖော်ဆောင်ရာမှာ ပြုပြင် ပြောင်းလဲရေးပြု လုပ်ရာမှာ အားသွန်ခွန်စိုက်ပြုလုပ်နေကြပါတယ်။ ကျွန်မတို့ နိုင်ငံဟာ နှစ်ပေါင်း များစွာ တစ်ဦးတည်း၊ တစ်ဖွဲ့တည်းချုပ်ကိုင်ခဲ့ရာမှ ယခုအခါမှာတော့ ဥပဒေပြုရေး၊ အုပ်ချုပ်ရေးနှင့် တရားစီရင်ရေးဆိုပြီးတော့ အာဏာသုံးရပ်ကို ခွဲခြားကျင့်သုံးခဲ့ပါပြီ။ ယခင်က အပြန်အလှန် ထိန်းကျောင်းခြင်းစနစ်မရှိခဲ့၍ စိတ်မကောင်းဖွယ်ရာများဖြစ်ခဲ့သော်လည်း ယခုအခါမှာ အပြန်အလှန် o$:omp: :sad:gę Reciprocity cal Check and Balance Glodzemi8: ဖြစ်ပါတယ်။ ကျွန်မတို့ရဲ့ ဒီမိုကရေစီသက်တမ်းဟာ တစ်နှစ်ကျော်ပဲရှိသေးတဲ့အတွက် အလွန် နုနယ်နေပါသေးတယ်။ ဒါကိုအများက နားလည်သဘောပေါက်ပြီး ကျွန်မတို့ နိုင်ငံဖွံ့ဖြိုးတိုးတက်ဖို့ ဒီမိုကရေစီစနစ် ရှင်သန်ထမြောက်ဖို့ရာ အတူတကွ ပူးပေါင်းဆောင်ရွက်ရန်လိုအပ်ပါတယ်ရှင်။ ဥက္ကဋ္ဌကြီးရှင့်။ စီးပွားရေးပိတ်ဆို့အရေးယူမှုဟာ ပြုပြင်ပြောင်းလဲရေးကို အမှန်တကယ် ဆောင်ရွက်လိုတဲ့ ကျွန်မတို့နိုင်ငံအတွက် တိုင်းပြည်ဖွံ့ဖြိုးတိုးတက်ရေးမူဝါဒများချမှတ်ရာမှာ များစွာ အဟန့်အတားဖြစ်နေပါတယ်။ ကျွန်မတို့နိုင်ငံဟာ ဖွံ့ဖြိုးတိုးတက်မှုလမ်းကြောင်းပေါ်ကို စတင်တက် လှမ်းနေတဲ့ နိုင်ငံတစ်နိုင်ငံဖြစ်ပြီး ပို့ကုန်အခြေပြုတဲ့စီးပွားရေးနဲ့ တိုင်းပြည်ရဲ့ စီးပွားရေးဖွံ့ဖြိုးမှုကို အလေးပေးထူထောင်ရမှာဖြစ်ပါတယ်။ စီးပွားရေးပိတ်ဆို့အရေးယူမှု ဥပဒေတွေကြောင့် ပို့ကုန် လုပ်ငန်းများကောင်းစွာဆောင်ရွက်နိုင်ခြင်းမရှိလို့ မြန်မာနိုင်ငံရဲ့ စီးပွားရေးလုပ်ငန်းများနှင့် လုပ်သား ပြည်သူများအတွက် ပို့ကုန်တင်ပို့မှုမှရရှိလာမယ့် အကျိုးအမြတ်များကိုခံစားခွင့် မရှိဖြစ်နေပါတယ်။ ဥက္ကဋ္ဌကြီးရှင့်။ စီးပွားရေးပိတ်ဆို့အရေးယူမှုများနှင့်ပတ်သက်၍ များစွာအရေးကြီးတဲ့အချက်မှာ စီးပွားရေးပိတ်ဆို့အရေးယူမှုများဟာ ယခင်အစိုးရအပေါ်စီးပွားရေးနှင့် နိုင်ငံရေးအရ ပြုပြင်ပြောင်းလဲ မှုများပြုလုပ်ရန်ရည်ရွယ်ခဲ့သော်လည်း ယခုလက်ရှိအစိုးရသစ်၊ လွှတ်တော်နှင့် ပြည်သူတစ်ရပ်လုံး ပြုပြင်ပြောင်းလဲရေးလုပ်ငန်းများ အကောင်အထည်ဖော်ရန် တစိုက်မတ်မတ်ကြိုးပမ်းနေမှုများအပေါ် အဓိက အဟန့်အတားတစ်ခုဖြစ်နေတာကို ဝမ်းနည်းဖွယ်တွေ့မြင်နေရပါတယ်ရှင်။ ဥက္ကဋ္ဌကြီးရှင့်။ ဒုတိယပိုင်းအနေနဲ့ ကျွန်မက တိုင်းရင်းသားအရေးကိစ္စများနှင့် ဆက်စပ်ပြီး ဆွေးနွေးသွားမှာဖြစ်ပါတယ်ရှင်။ တိုင်းရင်းသားများစည်းလုံးညီညွတ်ရေး၊ ထာဝရငြိမ်းချမ်းရေး တည်ဆောက်ရာမှာ Sanction ဟာ သွယ်ဝိုက်ပြီးတော့ ဆက်စပ်နေပါတယ်။ စီးပွားရေးပိတ်ဆို့ အရေးယူမှုဟာ ထာဝရငြိမ်းချမ်းရေး တည်ဆောက်မှုမှာ အကျိုးသက်ရောက်မှုများစွာရှိနေလို့ တိုင်းရင်းသားများအတွက်လည်း အလွန်အရေးပါလှပါတယ်ရှင်။ ဘာကြောင့်လည်းဆိုတော့ ငြိမ်းချမ်းရေးတည်ဆောက်ရာမှာ တိုင်းရင်းသားလက်နက်ကိုင်များနဲ့ ထာဝရငြိမ်းချမ်းရေးရစေဖို့ အတွက် နိုင်ငံတော်က လူမှုရေး၊ စီးပွားရေးနှင့် နိုင်ငံရေးတို့ကို တည်ဆောက်ပေးရပါတယ်။ အဲ့ဒီလို တည်ဆောက်ရာမှာ သူတို့ရဲ့ စားဝတ်နေရေး၊ တည်ငြိမ်စေရေးတို့အတွက် နိုင်ငံတော်က ကနဦး အနေဖြင့် စီးပွားရေးအခွင့်အလမ်းများကို ပေးရမှာဖြစ်ပါတယ်ရှင်။ ဒါကိုအခြေခံပြီး တိုင်းရင်းသား များက တိုင်းဒေသကြီး သို့မဟုတ် ပြည်နယ် တစ်ပြေးညီဖွံ့ဖြိုးတိုးတက်ရေး၊ တိုင်းရင်းသားလူမျိုးများ ဖွံ့ဖြိုးတိုးတက်ရေး၊ တန်းတူညီမျှရရှိစေရေးတို့အတွက် ကြိုးပမ်းရမှာဖြစ်ပါတယ်။ နောက်ပြီး တိုင်းရင်းသားလက်နက်ကိုင်များ ငြိမ်းချမ်းရေး ရယူရာမှာ ၎င်းတို့ရဲ့ တပည့်လက်သား များစွာအတွက် အခြေခံစားဝတ်နေရေးဟာ အလွန်အရေးကြီးပါတယ်။ ဒါကြောင့် စီးပွားရေးကို မဖြစ်မနေလုပ်ဆောင် ရမှာဖြစ်ပါတယ်ရှင်။ စီးပွားရေးအရ နိုင်ငံခြားတိုင်းပြည်များနဲ့ ကူးသန်းရောင်းဝယ်မှုများလည်း ဖြစ်ထွန်းလာမှာဖြစ်ပါတယ်။ ဒီအချက်ကို အကြောင်းပြုပြီး တိုင်းရင်းသားများရဲ့ လူမှုဘဝ၊ စီးပွားရေးနှင့်နိုင်ငံရေးများလည်း တိုးတက်လာပြီး တန်းတူညီမျှအခွင့်အရေးကို လျင်မြန်စွာရရှိလာမှာ ဖြစ်ပါတယ်။ တိုင်းရင်းသားများကလည်း တိုင်းပြည်တိုးတက်ဖွံ့ဖြိုးဖို့အတွက် နိုင်ငံခြားရင်းနှီးမြှုပ်နှံမှုကို မျှော်လင့်စောင့်စားလျက်ရှိနေပါတယ်ရှင်။ ဒါကြောင့် စီးပွားရေးပိတ်ဆို့အရေးယူမှုဟာ တိုင်းရင်းသား လူမျိုးများအပါအဝင် နိုင်ငံတော်တစ်ခုလုံးကို ထိခိုက်စေပါတယ်။ အမျိုးသားရင်ကြားစေ့ရေးနှင့် အမျိုးသားပြန်လည်စည်းလုံးညီညွတ်ရေး၊ ငြိမ်းချမ်းရေးစသည်တို့ကို ဖော်ဆောင်ရာမှာ များစွာ အနှောင့်အယှက်အဟန့်အတားဖြစ်စေပါတယ်ရှင်။ ဥက္ကဋ္ဌကြီးရှင့်။ နိုင်ငံတော်က တိုင်းဒေသကြီး သို့မဟုတ် ပြည်နယ်မှာနေထိုင်ကြတဲ့ တိုင်းရင်းသားများအတွက် ဒီထက်ပိုသော တန်းတူညီမျှအခွင့်အရေးပေးသင့်သလို နိုင်ငံတကာ ကလည်း တိုင်းရင်းသားများမှီတင်းနေထိုင်လျက်ရှိတဲ့ မြန်မာနိုင်ငံကို စီးပွားရေးပိတ်ဆို့အရေးယူမှု များအား လျင်မြန်စွာ ရုပ်သိမ်းပေးသင့်ပါတယ်။ ဒါမှ မြန်မာနိုင်ငံရဲ့ နိုင်ငံရေးပြုပြင်ပြောင်းလဲမှု၊ ဒီမိုကရေစီစနစ်ဖော်ဆောင်မှု၊ ငြိမ်းချမ်းရေးတည်ဆောက်မှုတို့ကို အားပေးကူညီရာရောက်မှာဖြစ်ပါ တယ်ရှင်။ အချုပ်အားဖြင့်ဆိုရရင် မြန်မာ့ဒီမိုကရေစီ ဖြစ်ထွန်းအောင်မြင်ရေးအတွက် စီးပွားရေး ပိတ်ဆို့မှုများကြောင့် နိုင်ငံသားနှင့်တိုင်းရင်းသားပြည်သူများ ဆင်းရဲဒုက္ခရောက်ရှိနေခြင်းမှ လွတ်မြောက်ရန်အတွက် တိုင်းရင်းသားစည်းလုံးညီညွတ်ရေးနှင့် ငြိမ်းချမ်းရေးရရှိရန်အတွက် ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ်ဖော်ဆောင်ရာတွင် အဟန့်အတား ဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးရန် လွှတ်တော်နှင့်ဆောင်ရွက်နိုင်သူ မည်သူ့ကိုမဆို၊ မည်သည့်နည်းလမ်းကိုအသုံးပြု၍ဖြစ်စေ ညှိနှိုင်း ဆောင်ရွက်ပေးရန်တိုက်တွန်းကြောင်း အဆိုကို ဆုံးဖြတ်အတည်ပြုပေးပါရန် တင်သွင်းအပ်ပါတယ်ရှင်။ ကျေးဇူးတင်ပါတယ်ရှင့်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခု ဒေါ်နန်းဝါနု တင်သွင်းတဲ့အဆိုကို ထောက်ခံဆွေးနွေးမယ့် လွှတ်တော်ကိုယ်စားလှယ်အားဖိတ်ခေါ်ပါတယ်</speech>
<speech><mp id="251">ဦးဌေးမြင့်(မြိတ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပြီး ကျန်းမာချမ်းသာကြပါ စေကြောင်း ဆုမွန်ကောင်းတောင်းရင်း နှုတ်ခွန်းဆက်သလိုက်ပါတယ်ခင်ဗျာ။ ကျွန်တော်ကတော့ တနင်္သာရီတိုင်းဒေသကြီး၊ မြိတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဌေးမြင့် ဖြစ်ပါတယ်။ ကျွန်တော့်အနေနဲ့ ရှမ်းပြည်နယ် ကွန်ဟိန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းဝါနု တင်သွင်းသွားသော ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ် ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ် ချမှတ်ထားသည့် ပိတ်ဆို့အရေးယူမှုအား အမြန် ရုပ်သိမ်းပေးရန် လွှတ်တော်နှင့်ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကို အသုံးပြု၍ ဖြစ်စေညှိနှိုင်းဆောင်ရွက်ပေးရန် တိုက်တွန်းကြောင်းအဆိုအား ထောက်ခံဆွေးနွေး တင်ပြသွားပါမယ် ခင်ဗျား။ ဥက္ကဋ္ဌကြီးခင်ဗျား။ ယနေ့အချိန်အခါသမယသည် ကျွန်တော်တို့ရဲ့ ပြည်ထောင်စုသမ္မတ မြန်မာနိုင်ငံတော် ဒေသအနှံ့တွင် တိုင်းရင်းသားပေါင်းစုံနေထိုင်လျက်ရှိပြီး ဒေသခံပြည်သူများ အားလုံးသည် မိမိဒေသများဖွံ့ဖြိုးလာအောင် မငြိမ်းချမ်းသေးသည့်ဒေသများ ငြိမ်းချမ်းလာအောင် ပုံစံမျိုးစုံနှင့် အထူးကြိုးစားဆောင်ရွက်လျက်ရှိပြီး နိုင်ငံတော်တည်ငြိမ်ရေး၊ ပြည်သူများစီးပွားဖွံ့ဖြိုး တိုးတက်စေပြီး လူမှုရေး၊ ကျန်းမာရေး၊ ပညာရေးအဘက်ဘက်မှ မြင့်တက်လာစေလျက် ခေတ်မီဖွံ့ဖြိုး တိုးတက်သည့် စည်းကမ်းရှိသော ဒီမိုကရေစီနိုင်ငံဖော်ဆောင်နိုင်ရန် ရည်ရွယ်ပြီး တိုင်းရင်းသား ပြည်သူများအားလုံးက ပါဝင်လုပ်ကိုင်ဆောင်ရွက်လျက်ရှိပါတယ်။ ဒါ့အပြင် ၂၀၀၈ ခုနှစ် ဖွဲ့စည်းပုံ အခြေခံဥပဒေနှင့်အညီ ပါတီစုံဒီမိုကရေစီလမ်းကြောင်းအရ နိုင်ငံတော်ဖွံ့ဖြိုးတိုးတက်ရေးလုပ်ငန်းစဉ် များအား ဖော်ဆောင်ရာတွင် ပြည်ထောင်စုသမ္မတမြန်မာနိုင်ငံတော်၏ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသားလွှတ်တော်နှင့် အစိုးရအဖွဲ့တို့မှ အားသွန်ခွန်စိုက်ကြိုးပမ်းလျက်ရှိသည့် အချိန်အခါသမယပင် ဖြစ်ပါတယ်။ မြန်မာနိုင်ငံ၏ ပြုပြင်ပြောင်းလဲရေးလုပ်ငန်းစဉ်များကို ကမ္ဘာ့ ကုလသမဂ္ဂ အမေရိကန်ပြည်ထောင်စု၊ ဥရောပသမဂ္ဂအာဆီယံနှင့် ဒေသတွင်းရှိတဲ့နိုင်ငံများ၊ နိုင်ငံ တကာအဖွဲ့ အစည်းများတို့မှလည်း ဝိုင်းဝန်းကြိုဆိုခဲ့ပြီး အားပေးထောက်ခံမှုများလည်း ရရှိနေပြီဖြစ်ပါတယ်။ မြန်မာနိုင်ငံ၏ ဒီမိုကရေစီ ပြုပြင်ပြောင်းလဲရေးများကို ပိုမိုဖြစ်ထွန်းတိုးတက်နေရန်အလို့ငှာ၂၀၁၂ ခုနှစ် ကြားဖြတ်ရွေးကောက်ပွဲအပြီး မြန်မာနိုင်ငံအပေါ်တွင် ဥရောပသမဂ္ဂမှ ချမှတ် အရေးယူထားသည့် စီးပွားရေးဆိုင်ရာပိတ်ဆို့ အရေးယူမှုများမှ စီးပွားရေးရင်းနှီးမြှုပ်နှံမှုနှင့် ငွေကြေး ဆိုင်ရာပိတ်ဆို့မှုများကို တစ်နှစ်ဆိုင်းငံ့ပေးခဲ့ပါတယ်။ အမေရိကန်ပြည်ထောင်စုမှလည်း ဖြေလျော့မှု များပြုလုပ်ပေးခဲ့ပါတယ်။ ယင်းသို့ အပြု သဘောဆောင်သော ဆောင်ရွက်မှုများအတွက် ပြည်သူများမှ လည်း အထူးကျေးဇူးတင်လျက်ရှိပါတယ်။ ဥက္ကဋ္ဌကြီးခင်ဗျား။ တိုင်းရင်းသားပြည်သူတစ်ရပ်လုံးပါဝင်ပြီး နိုင်ငံနှင့်လူမျိုးအားလုံးဖွံ့ဖြိုး တိုးတက်စေရန်အတွက် ပွင့်လင်းမြင်သာသော နိုင်ငံရေးစနစ်၊ စီးပွားရေးစနစ်၊ တရားစီရင်ရေး စနစ်တို့နှင့်အတူ သတင်းမီဒီယာကဏ္ဍအသီးသီးကိုလည်း ဒီမိုကရေစီလမ်းကြောင်းနှင့်အညီ အရှိန် အဟုန်ဖြင့်ပြောင်းလဲလျက်ရှိပါတယ်။ ယင်းသို့ပြောင်းလဲဆောင်ရွက်ချိန်တွင် နိုင်ငံသားအားလုံးမှ အချိုးညီညီလိုက်ပါနိုင်ခဲ့သည့် ပြည်သူများသည် တစ်ဦးချင်းသော်လည်းကောင်း၊ အစုအဖွဲ့အလိုက်သော်လည်းကောင်း၊ စီးပွားရေးအင်အားတောင့်တင်းမှု အရေးတကြီးလိုအပ်နေပါတယ်။ ဥပမာ ၂၀၀၃ ခုနှစ်တင် စတင်ခဲ့သော မြန်မာနိုင်ငံအပေါ် ပိတ်ဆို့မှုတစ်ခုဖြစ်သည့် Burmese Freedom and Democracy Act ကြောင့် အထည်ချုပ်လုပ်ငန်းများ ရ်ဆိုင်းသွားခြင်းပေါ်မူတည်၍ ပြည်သူထောင်ပေါင်းများစွာ အလုပ်လက်မဲ့ဖြစ်ခဲ့ကြရပါတယ်။ ဒါ့အပြင် ပြည်ပနိုင်ငံများ၏ Sanction များကြောင့် ပြည်တွင်းလုပ်ငန်းရှင်များနှင့် ပြည်သူများသည်နှစ်ရှည်လများ၊ အခက်အခဲများ ကြုံတွေ့ ခဲ့ကြရပြီး မိမိထုတ်လုပ်သော ကုန်ပစ္စည်းများ တန်ရာတန်ကြေးမရရှိသည့်အပြင် မိမိတို့ဝယ်ယူ တင်သွင်းခဲ့ရသော စက်ပစ္စည်း၊ ကုန်ကြမ်းပစ္စည်း၊ နည်းပညာတို့သည်လည်း တားဆီးပိတ်ပင်မှု များကြောင့် တန်ရာတန်ကြေးထက် ပိုမိုပေးဆောင်ထားကြရပါသည်။ ငွေရေးကြေးရေးစနစ်၊ ဘဏ်စနစ်များမှာလည်း များစွာခေတ်နောက်ကျကျန်မှုနှင့် ရင်ဆိုင်ကြုံတွေ့ခဲ့ရပါသည်။ ၎င်းတို့၏ အကျိုးရလဒ်မှာ ပြည်သူများဆင်းရဲမွဲတေမှုများစွာဖြစ်ပေါ်စေ၍ အလုပ်အကိုင်ရှားပါး လာသည်အထိ ဖြစ်ပေါ်လာစေပြီး အချို့သောမိမိနိုင်ငံသားများ၊ တိုင်းရင်းသားများသည် အခြားနိုင်ငံများသို့ သွားရောက်ကြပြီး ရရာအလုပ်တွင် လုပ်ကိုင်နေကြရသည့် ခါးသီးသော အတွေ့အကြုံများကို လက်တွေ့ခံစားနေကြရပါသည်။ သို့ပါ၍ မကြာမီသက်တမ်းကုန်ဆုံးတော့မည်ဖြစ်၍ Burmese Freedom and Democracy Act në 09:38:$ugsas: sacosmopScoobq 38:$os လွှတ်တော်တွင် ထပ်မံသက်တမ်းတိုးမြှင့်ဆောင်ရွက်ခြင်းမပြုဘဲ ဖြေလျော့မှုကို ပြုလုပ်ပေးပါရန် ပြည်သူတစ်ရပ်လုံးမှ မျှော်လင့်စောင့်စားလိုလားလျက်ရှိကြောင်း တင်ပြအပ်ပါသည်။ သို့မှသာ ဒေသတွင်းထွက်ကုန်များဖြစ်ကြသော လယ်ယာကိုင်းကျွန်းလုပ်ငန်းမှ ထွက်ရှိသော သီးနှံမျိုးစုံများ၊ မွေးမြူ ရေးလုပ်ငန်းမှ ထွက်ရှိသောသားငါးနှင့် ရေထွက်ပစ္စည်းများ၊ သယံဇာတကိုအခြေခံပြီး ထုတ်လုပ်သော ကုန်ချောပစ္စည်းများ၊ အသေးစား၊ အလတ်စားစက်မှုလုပ်ငန်းများမှ ထုတ်လုပ်သော ကုန်ပစ္စည်းများ၊ လူ့အရင်းအမြစ်ကို အသုံးပြုပြီးထုတ်လုပ်သော ထုတ်ကုန်ပစ္စည်းများ စသည်တို့ကို နိုင်ငံတကာ ဈေးကွက်သို့ တင်ပို့ရောင်းချခွင့်ရရှိရေးနှင့် ငွေကြေးလွှဲပြောင်းမှု၊ ဘဏ်စနစ်ဖွံ့ဖြိုးတိုးတက်မှု၊ ရင်းနှီး မြှုပ်နှံမှုစသည့် ကဏ္ဍအသီးသီးကို အခြားနိုင်ငံသားများနည်းတူ မိမိတို့နိုင်ငံသားများအားလုံး ရရှိစေပြီး ပြည်တွင်းပြည်ပနှင့် ယှဉ်ပြိုင်နိုင်ခွင့်နှင့် ပါဝင်လုပ်ကိုင်နိုင်ခွင့်တို့ပါ ရရှိမှသာ ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီနိုင်ငံတော်သစ်ကြီးကို ဖော်ဆောင်နိုင်မည်ဖြစ်ပါသည်။ ဒါကြောင့် လက်တွေ့တွင် အဟန့်အတားဖြစ်နေသော မြန်မာနိုင်ငံအပေါ် ချမှတ်ထားသည့် ပိတ်ဆို့အရေးယူမှုကို အမြန်ဆုံးရုပ်သိမ်းပေးခြင်းဖြင့် ပြည်သူများ အလုပ်အကိုင်ရရှိစေပြီး ဆင်းရဲခြင်းလွတ်ကင်းကြကာ ယနေ့ဆောင်ရွက်နေသော ပြုပြင်ပြောင်းလဲရေးလုပ်ငန်းစဉ်များ၊ နိုင်ငံရေးအပြောင်းအလဲများနှင့် ဒီမိုကရေစီတိုးတက်ဖွံ့ဖြိုးရေးအတွက် ဆောင်ရွက်မှုများကို များစွာအထောက်အကူရနိုင်မည်ဖြစ်ပါတယ်။ ဥက္ကဋ္ဌကြီးခင်ဗျား။ မိမိတိုင်းပြည်အတွင်းသို့ နိုင်ငံခြားရင်းနှီးမြှုပ်နှံမှု ဝင်ရောက်လာခြင်း လုပ်ငန်းတစ်ခုတည်းဖြင့် မိမိတိုင်းပြည် ဖွံ့ဖြိုးရေးနှင့်ဒီမိုကရေစီရေးကို ဆောင်ရွက်နိုင်မည်မဟုတ်ပါ။ ပြည်သူများအားလုံးပါဝင်နိုင်သည့် ကုန်ထုတ်လုပ်ငန်း၊ ဝန်ဆောင်မှုလုပ်ငန်း၊ စိုက်ပျိုး၊ မွေးမြူရေး လုပ်ငန်း၊ စက်မှုလုပ်ငန်းတွေအပြင် နည်းပညာမြင့်သောလုပ်ငန်းများ၊ အရင်းအနှီးများသော လုပ်ငန်း များမှာ ပါဝင်စေလျက် နိုင်ငံတကာ ဈေးကွက်တွင် ရောင်းဝယ်ဖောက်ကားခွင့်၊ အကျိုးတူလုပ်ကိုင်ခွင့် အသီးသီးရရှိကြမှသာ နိုင်ငံတစ်ဝန်းလုံးရှိ တိုင်းရင်းသားပြည်သူများအားလုံးအပါအဝင် အခြေခံ လူတန်းစားများဖြစ်သော လယ်သမား၊ အလုပ်သမားများသည် ပြောင်းလဲလာသော နိုင်ငံရေး၏ ဆုလာဘ်များနှင့် စီးပွားရေးဖွံ့ဖြိုးတိုးတက်မှုနှင့်အတူ ရရှိလာသည့် ဒီမိုကရေစီအသီးအပွင့်များကို ခံစားရရှိမည်ဖြစ်ပါတယ်။ ဆင်းရဲပြီး အလုပ်အကိုင်အခွင့်အလမ်းနည်းပါးသော နိုင်ငံများတွင် တရားဥပဒေစိုးမိုးရန် များစွာအခက်အခဲရှိကြောင်းတွေ့ရှိခြင်းများကိုလည်း သတိပြုမိဖို့ လိုအပ်ကြမှာ ဖြစ်ပါသည်။ သို့ပါ၍ ယနေ့အချိန်ထိ အဟန့်အတားဖြစ်နေသော မြန်မာနိုင်ငံနှင့် နိုင်ငံသားများအပေါ် ချမှတ်ထားသည့် စီးပွားရေး၊ ငွေရေးကြေးရေးရင်းနှီးမြှုပ်နှံမှုနှင့် ပတ်သက်သည့် ပိတ်ပင်တားဆီးမှု မှန်သမျှကို သက်ဆိုင်ရာနိုင်ငံအားလုံးမှ ပြန်လည်စဉ်းစားသုံးသပ်ပြီး အမြန်ဖယ်ရှားပေးပါရန်နှင့် ပိတ်ပင်တားဆီးမှု သက်တမ်းတိုးမြှင့်ခြင်းကိုလည်း ဖြေလျော့ဆောင်ရွက်ခြင်း လုပ်ဆောင်ပေးကြပါရန် တောင်းဆိုအပ်ပါသည်။ ဥက္ကဋ္ဌကြီးခင်ဗျား။ နိဂုံးချုပ်အနေနှင့် တင်ပြလိုတာကတော့ ပြုပြင်ပြောင်းလဲရေးများကို အမှန်တကယ်ဆောင်ရွက်နေသော မိမိနိုင်ငံအတွက် ပိတ်ပင်တားဆီးမှု ဆောင်ရွက်လျက်ရှိသည့် နိုင်ငံ အချို့တို့ကြောင့် မြန်မာနိုင်ငံ၏ ဒီမိုကရေစီဖော်ဆောင်ရေးလမ်းစဉ်များကို အဟန့်အတားဖြစ်စေ သည့်အပြင် စီးပွားရေးတိုးတက်မှုနှေးကွေးခြင်းနှင့် ဆုတ်ယုတ်ခြင်းများ ဖြစ်ပေါ်နေခြင်းကြောင့် ပြည်သူများ အလုပ်အကိုင်အခွင့်အလမ်းများရရှိရေးကို ထိခိုက်လျက်ရှိပြီး ပြည်သူများ၏ စားဝတ် နေရေးအတွက် မှန်ကန်သောနည်းလမ်းဖြင့် ဝင်ငွေရရှိရေးကိုပါ ထိခိုက်လျက်ရှိပါသဖြင့် ပိတ်ဆို့ တားဆီးခြင်းများ ပြုလုပ်လျက်ရှိသော သက်ဆိုင်ရာနိုင်ငံများအနေဖြင့် တားဆီးပိတ်ပင်မှုအားလုံး အမြန်ဖယ်ရှားရေးအတွက် လွှတ်တော်နှင့်ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကို အသုံးပြု၍ဖြစ်စေ အမျိုးသားရေးပြည်သူတစ်ရပ်အနေဖြင့် မှတ်ယူ၍ ပါတီစွဲ၊ လူမျိုးစွဲ၊ ဒေသစွဲ၊ ဝါဒစွဲများမထားဘဲ ပြည်သူများအတွက် ပြည်သူ့ဘေးမှာရပ်တည်ပြီး ညှိနှိုင်းဆောင်ရွက်ပေးပါရန် ပြည်သူ့လွှတ်တော်ဥက္ကဋ္ဌကြီးမှတစ်ဆင့် ပြည်သူ့လွှတ်တော်ကို တင်ပြရင်း အဆိုရှင် ရှမ်းပြည်နယ်၊ ကွန်ဟိန်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်နန်းဝါနုမှ တင်သွင်းသော ခေတ်မီဖွံ့ဖြိုး တိုးတက်၍ စည်းကမ်းရှိသော ဒီမိုကရေစီစနစ်ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ် ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးရန် လွှတ်တော်နှင့်ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကို အသုံးပြု၍ဖြစ်စေ ညှိနှိုင်းဆောင်ရွက်ပေးပါ ရန် တိုက်တွန်းကြောင်းအဆိုအား တိုင်းရင်းသားပြည်သူတစ်ရပ်လုံးအကျိုးငှာ ပြည်သူ့လွှတ်တော် ကိုယ်စားလှယ်များအားလုံးမှ ပူးပေါင်းပါဝင်တောင်းဆိုကြပါစို့လို့ တိုက်တွန်းရင်းလေးလေးနက်နက် ထောက်ခံတင်ပြအပ်ပါတယ်ခင်ဗျား။ ကျေးဇူးတင်ပါတယ်။(ဩဘာသံများ)</speech>
<speech type="speaker">ဆက်လက်ပြီး ထောက်ခံဆွေးနွေးလိုသူရှိက ထောက်ခံဆွေးနွေးဖို့ ဖိတ်ခေါ် ပါတယ်</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>အားလုံးမင်္ဂလာပါ။ ရိုသေလေးစား ရပါသော ဥက္ကဋ္ဌကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံးကို မင်္ဂလာအပေါင်းနှင့်ပြည့်စုံပါစေလို့ ကျွန်မနှုတ်ခွန်းဆက်သအပ်ပါတယ်ရှင်။ ဥက္ကဋ္ဌကြီးရှင်။ သဘာဝ သယံဇာတနှင့် ဒေသတွင်းစီးပွားရေးနောက်ကိုသာအခြေပြုပြီး လူအနည်းကသာ ထိုစီးပွား���ေးလုပ်ငန်းများကို လုပ်ကိုင်ခွင့်ရရှိနေတဲ့အချိန်များမှာ မြန်မာနိုင်ငံအပေါ် ချမှတ်ထားတဲ့ စီးပွားရေးပိတ်ဆို့မှုမှာ ယခင်စနစ်ဟောင်းက အစိုးရနှင့် ထိပ်တန်းစီးပွားရေးလုပ်ငန်းရှင်များအပေါ် ဖိအားတစ်စုံတစ်ရာ သက်ရောက်မှုမရှိသေးပါဘူးရှင်။ ယခုကဲ့သို့ ပြည်သူတစ်ရပ်လုံးကို အကျိုးဖြစ်ထွန်းစေမယ့် ဒီမို ကရေစီဖော်ဆောင်ရေးကို ကြိုးပမ်းနေရတဲ့အချိန်မှာ ထိုအက်ဥပဒေကို ဆက်လက်ထားရှိနေဦးမယ် ဆိုလို့ရှိရင် ပြုပြင်ပြောင်းလဲရေးမူဝါဒများချမှတ်ရာမှာ အဟန့်အတားကြုံတွေ့ရမှာ ဖြစ်ပြီးတော့ ပြည်သူလူထု၏ အကျိုးစီးပွားကိုသာ ထိခိုက်နစ်နာစေပါတယ်။ မြန်မာနိုင်ငံရဲ့ စီးပွားရေးမှာ လူနည်းစုသာ လုပ်ကိုင်ခွင့်ရရှိနေတဲ့ အခြေအနေမှ လူအများစုပါဝင်လုပ်ဆောင်နိုင်တဲ့ အခြေအနေကို ရောက်ရှိ နိုင်ရန်အတွက် နိုင်ငံတကာဈေးကွက်အတွင်း ဝင်ဆံ့နိုင်ရန် အထူးတလည်လိုအပ်လျက်ရှိပါတယ်။ နိုင်ငံတကာဈေးကွက်နှင့် ချိတ်ဆက်နိုင်ခဲ့ခြင်းမရှိခဲ့ပါ၍ မြန်မာနိုင်ငံဟာ လုပ်သားအင်အားပေါများပြီး ပို့ကုန်ကိုအခြေပြု တဲ့ စီးပွားရေးအဖြစ်အောင်မြင်လျက်ရှိနေတဲ့ ဒေသအတွင်း နိုင်ငံများနှင့် နှိုင်းယှဉ် လို့ရှိရင် များစွာပင် နောက်ကျကျန်ခဲ့ပြီဖြစ်ပါတယ်ရှင်။ အမေရိကန်ပြည်ထောင်စုအနေဖြင့် မြန်မာ နိုင်ငံအပေါ်မှာ ထားရှိတဲ့မူဝါဒများမှာ ဒီမိုကရေစီတိုးတက်ဖြစ်ထွန်းရေးအတွက်ဟု ဆိုထားပါသော် လည်း နိုင်ငံရေးအရ ဒီမိုကရေစီစနစ်ကို ကျင့်သုံးခြင်းမရှိတဲ့ နိုင်ငံများနှင့်ပင် စီးပွားရေးလွတ်လပ်စွာ ကုန်သွယ်မှုပြုနေသည်များရှိနေသည်ကိုလည်း တွေ့ရှိရပါတယ်။ မြန်မာနိုင်ငံ၏ ဒီမိုကရေစီ ဖြစ်ထွန်းမှု များမှာ ထိုနိုင်ငံများနှင့် ယှဉ်လို့ရှိရင် များစွာပင်သာလွန်မှုရှိနေတဲ့အတွက် အမေရိကန်ပြည်ထောင်စု အနေနဲ့လည်း မြန်မာနိုင်ငံနှင့် လွတ်လပ်စွာကုန်သွယ်မှုပြုလုပ်နိုင်ရန် ခက်ခဲမှုရှိနိုင်လိမ့်မည် မဟုတ်ပါ။ မြန်မာနိုင်ငံအနေနဲ့ နိုင်ငံတကာဈေးကွက်တွင် ချိတ်ဆက်နိုင်တဲ့အချိန် အထူးသဖြင့် အမေရိကန် ပြည်ထောင်စုနဲ့ ကူးသန်းရောင်းဝယ်ရေးအရ ချိတ်ဆက်နိုင်သည့် အခြေအနေမှာ အမေရိကန်-မြန်မာ ဆက်ဆံရေးမှာ မြန်မာ့နိုင်ငံရေး ပြုပြင်ပြောင်းလဲမှုအတွက် ပိုမိုအကျိုးသက်ရောက်မှုရှိလာနိုင်ပါတယ်။ စီးပွားရေးပြုပြင်ပြောင်းလဲမှုများက နိုင်ငံရေးပြုပြင်ပြောင်းလဲမှုများကို များစွာအထောက် အကူပြုနိုင်တဲ့အတွက် မြန်မာ့စီးပွားရေးတိုးတက်လာသည်နှင့်အမျှ မြန်မာနိုင်ငံနှင့် နိုင်ငံတကာ အသိုင်းအဝိုင်း ဘယ်လိုမှကင်းကွာလို့မရတော့တဲ့ အနေအထားကိုရောက်ရှိလာမှာဖြစ်ပါတယ်။ ထိုအချိန်မျိုးမှာ မြန်မာနိုင်ငံအပေါ်မှာထားရှိတဲ့ နိုင်ငံတကာ၏ သဘောထားအမြင်နဲ့ မူဝါဒများ မှာလည်း မိမိတို့နိုင်ငံအတွက် ပိုမိုအကျိုးသက်ရောက်မှု ရှိလာနိုင်ပါတယ်။ မြန်မာနိုင်ငံအပေါ် ချမှတ်ထားတဲ့ ပိတ်ဆို့အရေးယူမှုဟာ ဆက်လက်ထားရှိခြင်းဟာဆိုရင် မြန်မာနိုင်ငံ၏ ပြုပြင်ပြောင်းလဲ မှုများကို ပိုမိုတိုးတက်စေရန်အတွက် တွန်းအားတစ်ရပ်ဖြစ်စေမည်ဟု ထောက်ပြပြောဆိုမှုများရှိနေသော်လည်း အထက်တွင် ပြောခဲ့သလို နိုင်ငံတကာဈေးကွက်နှင့် ထိရောက်စွာ ချိတ်ဆက်ထားခြင်း မရှိသေးသရွှေ့ မိမိတို့နိုင်ငံရေး၊ စီးပွားရေးပြုပြင်ပြောင်းလဲမှုအတွက်သာ အဟန့်အတားဖြစ်စေ ပြီးတော့ နိုင်ငံရေးဖြစ်ထွန်းတိုးတက်မှု အတွက်မှာတော့ လုံလောက်တဲ့ နိုင်ငံတကာ ဖိအားမှုမျိုး မသက်ရောက်နိုင်ပါဘူးရှင်။ ဒီအတွက်ကြောင့် မြန်မာနိုင်ငံရဲ့ တိုးတက်ဖြစ်ထွန်းလာမယ့် စီးပွားရေး ဖွံ့ဖြိုးမှုနဲ့ ဒီမိုကရေစီပြုပြင်ပြောင်းလဲမှုအပေါ်တွင် ကြီးမားစွာအကျိုးသက်ရောက်မှုရှိတဲ့ မြန်မာနိုင်ငံ အပေါ် ချမှတ်ထားတဲ့ စီးပွားရေးပိတ်ဆို့အရေးယူမှုကို ပြန်လည်ရုပ်သိမ်းခြင်းမရှိတဲ့ အချက်ဟာ မြန်မာနိုင်ငံအတွင်းမှာ နေထိုင်ကြတဲ့ ပြည်သူလူထုများ၏ အကျိုးစီးပွားနှင့် မြန်မာနိုင်ငံပြည်သူများ၏ အလုပ်အကိုင်အခွင့်အလမ်းများရရှိရေးကိုလည်း ထိခိုက်စေပြီးတော့ ကျွန်မတို့ရဲ့ ဖွံ့ဖြိုးမှုနည်းပါးနေတဲ့ ဒေသများမှ တိုင်းရင်းသားများကိုလည်း အလွန်ထိခိုက်နစ်နာစေပါတယ်ရှင်။ မြန်မာနိုင်ငံအပေါ်မှာ ချမှတ်ထားတဲ့ စီးပွားရေးပိတ်ဆို့မှုကို ရုပ်သိမ်းခြင်းအားဖြင့် မြန်မာနိုင်ငံရှိ ပြည်သူများနဲ့ တိုင်းရင်းသား အပေါ် အကူအညီပံ့ပိုးပေးရာရောက်ပါလိမ့်မယ်ရှင်။ သို့ဖြစ်ပါ၍ ရှမ်းပြည်နယ်၊ ကွန်ဟိန်းမဲဆန္ဒနယ်မှ ဒေါ်နန်းဝါနု၏အဆိုဖြစ်သော ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ်ဖော်ဆောင် ရာမှာ အဟန့်အတားဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးပါရန် လွှတ်တော်နှင့် ဆောင်ရွက်နိုင်သူ မည်သူ့ကိုမဆို၊ မည်သည့်နည်းလမ်းကို အသုံးပြု၍ဖြစ်စေ ညှိနှိုင်းဆောင်ရွက်ပေးပါရန် တိုက်တွန်းကြောင်းအဆိုကို ကျွန်မ ရခိုင်တိုင်းရင်းသူ ဒေါ်ခင်စောဝေမှ လေးလေးနက်နက် ထောက်ခံဆွေးနွေးအပ်ပါတယ်ရှင်။ (ဩဘာသံများ)</speech>
<speech><mp id="1178">ဦးနိုင်ငံလင်း(ဒက္ခိဏသီရိမဲဆန္ဒနယ်)</mp>လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်အားလုံး မင်္ဂလာပါခင်ဗျား။ ကျွန်တော်ကတော့ ဒီအဆိုနဲ့ပတ်သက်လို့ ပထမဦးဆုံး ဆွေးနွေးချင်တာက ဒီအဆိုဟာ ထောက်ခံဆွေးနွေးရုံနဲ့၊ ကန့်ကွက်ဆွေးနွေးရုံနဲ့ မလုံလောက်တဲ့ အဆိုမျိုးဖြစ်ပါတယ်။ ဘာဖြစ်လို့လဲဆိုတော့ အကျေအလည် ညှိနှိုင်းဆွေးနွေးရမယ့် အဆိုမျိုးဖြစ်ပါတယ်။ ကျွန်တော်တို့ ဥပဒေကြမ်းဆိုလို့ရှိရင် ဥပဒေကို နောက်ပိုင်းမှာ ဆွေးနွေးခွင့်ရှိပါတယ်။ ဒါပေမယ့် ဒီလိုအဆိုမျိုးက နောက်ပိုင်းဆွေးနွေးဖို့က အခက်အခဲရှိပါတယ်။ အဲဒီတော့ ဒီကိစ္စမှာ ကျွန်တော်က တိုင်းရင်းသားကိုယ်စားလှယ်ကြီးများက တင်ပြသွားတဲ့အတွက်ကြောင့် အလေးအနက်ထားပြီးတော့ ထဆွေးနွေးတာဖြစ်ပါတယ်။ ကျွန်တော် မေးချင်တဲ့မေးခွန်းလေးတွေရှိပါတယ်။ ကျွန်တော်တို့တိုင်းပြည် ဖွံ့ဖြိုးတိုးတက်ဖို့ ကျွန်တော်တို့လည်း လိုလားတယ်။ သို့သော်လည်း ဒီစီးပွားရေးပိတ်ဆို့မှုတွေ ဖယ်ရှား ပြီဆိုရင် တကယ်တိုးတက်မှုကိုရမှာပဲ။ တကယ်တိုင်းရင်းသားတွေနဲ့ ပြည်သူလူထုတစ်ရပ်လုံးခံစားခွင့် ရှိမှာပါ။ ဖွံ့ဖြိုးတဲ့တိုင်းပြည်တွေမှာတောင်မှ ဒီလိုမျိုး နိုင်ငံတကာနဲ့ စီးပွားရေးလုပ်တဲ့အခါမှာ ပညာတတ်လူတန်းစား အထက်တန်းလွှာတွေပဲ ခံစားခွင့်ရတာပါ။ အဲဒီတော့ ဒီအဆိုဟာ ထောက်ခံသင့် တယ်ဆိုပေမယ့် ကျွန်တော်တို့ အကျေအလည်ညှိနှိုင်းရမယ့်အဆိုမျိုး ဖြစ်ပါတယ်။ နောက်တစ်ခု ပြည်ထောင်စုအစိုးရအနေနဲ့ရော ဒီလိုမျိုးစီးပွားရေးပိတ်ဆို့မှုတွေကို ရပ်တန့်လိုက်ပြီဆိုရင် တကယ်တမ်း ကျွန်တော်တို့ လူ့အခွင့်အရေး၊ တရားဥပဒေစိုးမိုးရေးအားလုံးကို အာမခံချက်ပေးနိုင်သလား။ ကျွန်တော်တို့ ဒါမျိုးတွေကို ဆွေးနွေးဖို့လိုပါတယ်။ အဲဒီတော့ ကျွန်တော် အဓိကပြောချင်တာက ဒီအဆိုကို ကျွန်တော်တို့ ထောက်တော့ထောက်ခံတယ်။ သို့သော်လည်း အချက်အလက်တွေ အများကြီး ကိုထည့်သွင်းစဉ်းစားပြီးမှ ထောက်ခံသင့်တယ်လို့ ကျွန်တော်ယုံကြည်မိပါကြောင်း တင်ပြလိုပါတယ်။ အားလုံးကို ကျေးဇူးတင်ပါတယ်။(ဩဘာသံများ)</speech>
<speech><mp id="406">ဦးကြည်မြင့်(လသာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကျွန်တော့်ရဲ့ ရောင်းရင်း ပြည်သူ့လွှတ်တော်ကိုယ်စားလှယ်အပေါင်းတို့ခင်ဗျား။ အားလုံး ကျန်းမာ၊ ချမ်းသာကြပါစေလို့ ပထမဆုံး ဆုတောင်းမေတ္တာပို့သအပ်ပါတယ်။ ကျွန်တော့်အနေနဲ့က မနေ့က မနက်ကပဲ ကျွန်တော် အင်တာနက်ဖွင့်ကြည့်လိုက်တဲ့အခါကျတော့ မြန်မာနိုင်ငံကို ပထမဦးဆုံးသော ၁၉၆၂ ခုနှစ်ကစပြီးတော့ အမေရိကန်သံအမတ်ကြီး ဒဲရစ်မစ်ရှယ်ကို တရားဝင်ခန့်အပ်လိုက်တယ်၊ လက်ခံလိုက်တယ်ဆိုတဲ့နောက်မှာ လွန်ခဲ့သော ရ နာရီက သတင်းပေါ့လေ။ မနေ့က မနက်ဆိုတော့။ ကျွန်တော်တို့ဆီမှာကတော့ ကြာသပတေးပေါ့။ သူတို့ဆီမှာကတော့ ဗုဒ္ဓဟူးပေါ့။ အဲဒီမှာ အမေရိကန် သမ္မတကြီး အိုဘားမား ကိုယ်တိုင်က မြန်မာနိုင်ငံမှာ သွားရောက်ရင်းနှီးမြှုပ်နှံကြတော့ဆိုပြီးတော့ ခွင့်ပြုလိုက်တဲ့အကြောင်းအရာ ကျွန်တော်ဖတ်ရပါတယ်။ အဲဒီတော့ ကျွန်တော်တို့ဟာ သိပ်ပြီး လောနေ စရာမလိုတော့ဘူးဆိုတဲ့ အဆင့်ကိုရောက်နေပါတယ်။ ကျွန်တော်တို့ စီးပွားရေးပိတ်ဆို့မှုကို ဆိုင်းငံ့ ထားတယ်ဆိုတဲ့ စကားလုံးတွေလည်းရှိတယ်။ ဖြေလျော့ထားတယ်ဆိုတဲ့ စကားလုံးတွေလည်းရှိတယ်။ လုံးဝရုပ်သိမ်းတယ်ဆိုတဲ့ စကားလုံးမရောက်သေးတာပဲရှိပါတယ်။ အဲဒီတော့ Wdit and See ပေါ့လေ။ တစ်ဖက်ကလည်းပဲ အခြေအနေအချိန်အခါအလျောက် ဖြေလျော့ပေးတာ နောက်ဆုံး လုံးဝ ရုပ်သိမ်းတာထိ ရောက်ရှိမယ့်အနေအထားရှိပါတယ်။ မြင်သာပါတယ်။ အဲဒီတော့ ကျွန်တော်တို့ဘက် ကလည်းပဲ လုပ်စရာ ကိုင်စရာလေးတွေကတော့ မကျန်ဘူးမဟုတ်ပါဘူး။ ကျန်ပါတယ်။ ဒါ ကျွန်တော် ဘက်ကလည်း ဝန်ခံရမယ့်ကိစ္စတွေ၊ ဆောင်ရွက်ရမယ့်ကိစ္စတွေရှိပါတယ်။ ဒီလိုဆိုလို့ရှိရင် တစ်ဖက် ကလည်းပဲ ပြောရလို့ရှိရင် အဲဒီသတင်းနောက်ဆက်တွဲမှာလည်း ပါပါသေးတယ်။ ကျွန်တော်တို့ရဲ့မြန်မာနိုင်ငံကြီးဟာ သူတို့အတွက် မက်လောက်တဲ့စီးပွားရေးသယံဇာတပေါကြွယ်တဲ့ တိုက်ကြီးပဲဆိုတဲ့ စကားပုံလို့ပြောပါတယ်။ အဲဒီတော့ သူတို့မလာဘဲမနေပါဘူး။ လာပါမယ်။ လာနိုင်ဖို့အတွက် လမ်းမဖွင့်ဘဲမနေပါဘူး။ ဖွင့်ပါလိမ့်မယ်။ သူတို့ထုတ်လုပ်တဲ့ ပစ္စည်းတွေကိုလည်းပဲ မရောင်းချင်ဘဲ မနေပါဘူး ရောင်းပါလိမ့်မယ်။ အဲဒီတော့ တချို့စီးပွားရေးသမားတွေ ပြောတဲ့စကားလုံးတွေလည်း ပါပါတယ်။ ငါတို့ သိပ်နောက်ကျနေပြီဆိုတာမျိုးပေါ့။ မြန်မာနိုင်ငံရဲ့ ရေနံနှင့်ဓာတ်ငွေ့တွေဟာ ကိုရီးယားတွေ၊ တရုတ်တွေ လက်ဦးနေပြီ။ အိန္ဒိယတွေ လက်ဦးနေပြီ။ ငါတို့လည်းသွားရဖို့အတွက် ပြင်ဆင်ကြရမယ်ဆိုတာမျိုးလေးတွေရှိပါတယ်။ အဲဒီတော့ ခုနကပြောတဲ့ အဆိုက မှန်ပါတယ်။ ပြီးခဲ့တဲ့ နှစ်လောက်ကဆိုရင်တော့ တော်တော်လေးကို လိုအပ်တဲ့အဆိုပါ။ သို့သော်လည်း ယခုအချိန်၊ ယခု ကာလမှာတော့ ဒီအဆိုဟာ မလိုအပ်တော့ဘူးလို့မြင်တဲ့အတိုင်း ကျွန်တော်အနည်းငယ်ပါဝင်ပြီးတော့ ဆွေးနွေးရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)ကိုယ်စားလှယ်တစ်ဦး။ ။ဥက္ကဋ္ဌကြီးခင်ဗျား။ ကျွန်တော်တို့ လွှတ်တော်တွင် ဒီမိုကရေစီ ကျင့်စဉ်နှင့် လုပ်ထုံးလုပ်နည်းအရ မိုက်တောင်းခံရမှာဖြစ်ပါတယ်။ အခု ကျွန်တော်ဆီမှာ မိုက်က မီးပွင့် နေတာ ၂ ခါ ရှိပါပြီ။ အဲဒီတော့ ကျွန်တော်ဆက်ပြောရမလား။ သို့မဟုတ်လို့ရှိရင် ဒီဘက်ကို မိုက်ပဲပေး ရမလားဆိုတာ ဆုံးဖြတ်ပေးစေလိုပါတယ်။</speech>
<speech type="speaker">ဒါကြောင့် မိုက်ရထားတဲ့ ပုဂ္ဂိုလ်ကလည်း ဥက္ကဋ္ဌကြီးရဲ့ မေတ္တာရပ်ခံချက်နဲ့ နောက်ကမိုက်တောင်းတဲ့လူပဲ ပေးဖို့ ဥက္ကဋ္ဌကြီးက မေတ္တာရပ်ခံပါတယ်</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး ခင်ဗျား။ တိုင်းပြည်တစ်ပြည်ရဲ့ စီးပွားတိုးတက်မှုဟာ အုပ်ချုပ်တဲ့သူရယ်၊ အုပ်ချုပ်ခံရတဲ့သူရယ်၊ အုပ်ချုပ်သူနဲ့အုပ်ချုပ်ခံရသူရဲ့ နှစ်ခုကြားမှာရှိတဲ့စနစ်ရယ် အဲဒီ အချက် ၃ ချက်က အရမ်းအရေးကြီး ပါတယ်။ တစ်ဖက်က Sanction ကိစ္စကို တစ်ဖက်က လုပ်သွင်းနိုင်တဲ့ကိစ္စမျိုးဆောင်ရွက်တာကို ကျွန်တော်ထောက်ခံပါတယ်။ ဒါပေမယ့် အဲဒါတစ်ခုထဲနဲ့ နိုင်ငံကြီးဟာ မတိုးတက်ပါဘူး။ အရေးကြီး တာက ကျွန်တော်တို့ အချက် ၃ ချက်က အရေးကြီးဆုံးပါ။ ဒီအချက် ၃ ချက်ကို အုပ်ချုပ်တဲ့သူရယ်၊ အုပ်ချုပ်ခံရတဲ့သူရယ်၊ စနစ်ရယ်ဟာ အံဝင်ခွင်မကျဘူးဆိုရင် အမေရိကန် ၃ နိုင်ငံလာလည်း ကျွန်တော် တို့တစ်တွေဟာ စီးပွားတိုးတက်ဖို့ အလားအလာမရှိပါဘူး။ ဒါကြောင့်မို့လို့ ကျွန်တော့်အနေနဲ့ တင်ပြ ဆွေးနွေးချင်တာကတော့ Sanction ကို တစ်ဖက်ကလုပ်ပါ။ သို့သော် ကျွန်တော်တို့ရဲ့ အတွင်းအားကို ကျွန်တော်တို့အကောင်းဆုံးတည်ဆောက်ဖို့လိုပါတယ်လို့ တင်ပြဆွေးနွေးချင်ပါတယ်။ (ဩဘာသံများ)</speech>
<speech type="speaker">အချိန်ကြာမှာဖြစ်တဲ့အတွက် လွှတ်တော်ဥက္ကဋ္ဌရဲ့ လုပ်ပိုင်ခွင့်ရယ်၊ လွှတ်တော် ကိုယ်စားလှယ်များရဲ့ အခွင့်အရေးရယ် ရှင်းလင်းပြီးတော့ ဒီအခြေအနေ ကျွန်တော် ဆက်လက် ဆောင်ရွက်ပါ့မယ်။ ဒီနေ့ ကွန်ဟိန်းမဲဆန္ဒနယ်မှ ဒေါ်နန်းဝါနုက အရေးကြီးအဆိုတစ်ရပ် တင်သွင်းပါ တယ်။ သူ့ရဲ့ ကိုးကားချက်ကတော့ ပြည်သူ့လွှတ်တော်ဆိုင်ရာနည်းဥပဒေ ၁၃၃ အရ ဖြစ်ပါတယ်။ ဒီလို တင်သွင်းတဲ့အခါမှာ လွှတ်တော်ကိုယ်စားလှယ်ရဲ့ အခွင့်အရေးတောင်းခံပြီးတော့ တင်သွင်းတိုင်း ရော လွှတ်တော်ဥက္ကဋ္ဌက ခွင့်ပြုမလား၊ ခွင့်မပြု ဘူးလားဆိုတာ လွှတ်တော်ဥက္ကဋ္ဌရဲ့ အဆုံးအဖြတ်ပဲ ဖြစ်ပါတယ်။ ဘယ်ပေါ်မှာဆုံးဖြတ်မလဲ။ နိုင်ငံနှင့်နိုင်ငံသားများအတွက် အရေးကြီးတဲ့ ကိစ္စတစ်ရပ်၊ အဆိုတစ်ရပ်ဆိုရင် တင်သွင်းတဲ့အဆိုကို လက်ခံမှာဖြစ်ပါတယ်။ ဒါဖြင့် ဒီနေ့တင်သွင်းတဲ့အဆိုဟာ နိုင်ငံနှင့် နိုင်ငံသားများအတွက် အရေးကြီးသလား၊ မကြီးသလား လွှတ်တော်ဥက္ကဋ္ဌ သုံးသပ်ပါတယ်။ သုံးသပ်ပြီးမှ ဆုံးဖြတ်ချက်ချပြီးတော့ ဒီအဆိုကို လက်ခံဖို့၊ တင်သွင်းဖို့ ဆောင်ရွက်ခြင်းဖြစ်ပါတယ်။ ဒီနေ့ မြန်မာနိုင်ငံဟာ ပြောမယ်ဆိုရင်တော့ နိမ့်ကျနောက်ကျနေပါတယ်။ စီးပွားရေးရော၊ လူမှု စီးပွားရေးရော နိမ့်ကျနောက်ကျနေပါတယ်။ အဲလိုနိမ့်ကျနောက်ကျတဲ့ အကြောင်းတွေက ဘာကြောင့်လဲဆိုတဲ့အခါမှာ ခုနက လွှတ်တော်ကိုယ်စားလှယ်များ ဆွေးနွေးသွားခဲ့တဲ့ စီးပွားရေးပိတ်ဆို့ အရေးယူမှုဟာ အဓိကကျတယ်ဆိုတာ ဥက္ကဋ္ဌဘက်က နိုင်ငံသားတစ်ယောက်အနေနဲ့၊ လွှတ်တော် ကိုယ်စားလှယ် တစ်ယောက်အနေနဲ့ ဒီလိုပဲ မြင်မိပါတယ်။ ဒီလိုပဲ ယူဆမိပါတယ်။ အဲဒီလို ယူဆတဲ့နေရာမှာ ဒီနေ့ အရေးကြီးအဆိုဆိုတဲ့နေရာမှာ အဆိုတစ်ခုဟာ အရေးကြီးရင် ကြီးမယ် ဒါပေမယ့် ချက်ချင်းကြီးတင်ပြဖို့ လိုချင်မှလိုလိမ့်မယ်။ အဲဒီအဆိုမျိုးကျတဲ့အခါကျတော့ အရေးကြီး အဆိုမဟုတ်ဘဲနဲ့ သာမန်အဆိုကိုပဲ တင်သွင်းဖို့ဖြစ်တယ်။ လက်ခံဖို့ဖြစ်တယ်။ ဒီနေ့ အရေးကြီးအဆို အဖြစ် တင်သွင်းတဲ့အချိန်ကာလ အခြေအနေကို ပြန်သုံးသပ်ဖို့လိုပါတယ်။ အမေရိကန်နိုင်ငံဟာ မြန်မာနိုင်ငံအပေါ် အရေးယူပိတ်ဆို့မှုများ လျှော့ပေးမယ်။ လျှော့ပေးခဲ့တယ်။ ဒါက ရက်ကာလ မမှတ်မိပါဘူး။ မြန်မာနိုင်ငံက နိုင်ငံခြားရေးဝန်ကြီး ဦးဝဏ္ဏမောင်လွင် အမေရိကန်နိုင်ငံရောက်တဲ့ အချိန်မှာ ညနေပိုင်းမှာ အရေးယူပိတ်ဆို့မှုတွေ လျှော့ပေးလိုက်မယ်လို့ ဒီလိုမိမိတို့ ကြားရတဲ့အတွက် အင်မတန်မှ ဝမ်းမြောက်ဝမ်းသာဖြစ်ပါတယ်။ အချိန်ကာလကတော့ မိမိအနောက်နိုင်ငံ ဥရောပ ယူနီယံသမဂ္ဂရဲ့ ဖိတ်ကြားချက်အရ လန်ဒန်မြို့ ကိုရောက်ရှိနေတဲ့အချိန်ဖြစ်ပါတယ်။ ဒါကြောင့် ဒီလိုဆောင်ရွက်တယ်လို့ယူဆရတဲ့အမေရိကန်နိုင်ငံကိုရောက်နေတဲ့ နိုင်ငံခြားရေးဝန်ကြီး ဦးဝဏ္ဏမောင်လွင် ဖုန်းဆက်ပြီးတော့ ကျေးဇူးတင်နှုတ်ဆက်စကားပြောပါတယ်။ သို့ရာတွင် နောက်ပိုင်း ဖွင့်ထားတဲ့ ဖြေလျော့မှုတွေက အမေရိကန်နိုင်ငံသား အမေရိကန်လုပ်ငန်းရှင်များ မြန်မာနိုင်ငံမှာ ရင်းနှီးမြှုပ်နှံဖို့ အတွက် အမေရိကန်နိုင်ငံ အမေရိကန်အစိုးရက သမ္မတရဲ့ အုပ်ချုပ်မှုအတွင်းက ဆောင်ရွက်ပေးရမယ်။ မြန်မာနိုင်ငံက ခံစားနေရတာက ပိတ်ဆို့အရေးယူမှုကြောင့် အထူးသဖြင့်တော့ ငွေကြေးလဲလှယ်မှု Transaction ပိတ်ဆို့မှုဟာ အင်မတန်မှ မြန်မာနိုင်ငံသားများ၊ ပြည်သူများအတွက် ဒုက္ခရောက်စေပါ တယ်။ အဲဒီကနေပြီးတော့ တစ်နေ့က အမေရိကန်နိုင်ငံ သံအမတ်ကြီးအဖြစ် မြန်မာနိုင်ငံမှာ ခန့်အပ်မယ့် နိုင်ငံတော်သမ္မတ တွေ့ဆုံလက်ခံခန့်အပ်လွှာပေးပါတယ်။ ညသတင်းကျတဲ့အခါကျတော့ မြန်မာနိုင်ငံအပေါ် ပိတ်ဆို့အရေးယူမှုတွေကို လျှော့ပေးတယ်ဆိုတာ ဒီလိုပေါ်လာပါတယ်။ တစ်ခါ ဒီနေ့ သတင်းစာထဲပြန်ပြီးကြည့်တဲ့အခါမှာ သတင်းစာထဲမှာ မြန်မာနိုင်ငံအပေါ် ပိတ်ဆို့အရေး ယူမှုတွေဖြေလျော့ပေးတယ်ဆိုပြီးတော့ သွားတွေ့ရတယ်။ ဖတ်ကြည့်ပါ။ ဖတ်ကြည့်ပြီးတဲ့အခါမှာ အဓိပ္ပာယ်ကို သေချာနားလည်အောင် စဉ်းစားကြည့်ပါ။ ဖြေလျော့ပေးတယ်ဆိုတာ မြန်မာနိုင်ငံအတွက် မဟုတ်ဘူး။ အမေရိကန်နိုင်ငံက လုပ်ငန်းရှင်များ မြန်မာနိုင်ငံမှာ လာရောက်ရင်းနှီးဖို့ ဖြေလျော့ပေး တယ်။ ဒီပြင်နည်းနဲ့ပြောမယ်ဆိုရင် မြန်မာနိုင်ငံမှာရှိတဲ့ သယံဇာတပစ္စည်းများကို အမေရိကန်နိုင်ငံ ကုန်သည်ကြီးများ၊ စက်မှုလုပ်ငန်းရှင်များ သို့မဟုတ် ရင်းနှီးမြှုပ်နှံသူများ လာရောက်ရင်းနှီးမြှုပ်နှံပြီး တဲ့အခါမှာ သူတို့နိုင်ငံအကျိုးစီးပွားအတွက်ကော၊ မြန်မာနိုင်ငံအကျိုးစီးပွားအတွက်ကော ဖြစ်ကောင်း ဖြစ်နိုင်တယ်။ ဒါပေမယ့် မြန်မာနိုင်ငံ တိုင်းရင်းသားများအတွက်တော့ မဖြစ်နိုင်သေးဘူး။ အဲဒီလို အချိန်မှာပဲ CNN သတင်းမှာ ဘာပါသလဲဆိုရင် အမေရိကန်နိုင်ငံခြားရေးဝန်ကြီး မစ္စကလင်တန်နဲ့ မြန်မာနိုင်ငံသမ္မတဦးသိန်းစိန်တို့တွေ့ဆုံပြီး မိမိနိုင်ငံအပေါ် ချမှတ်ထားတဲ့အရေးယူ ပိတ်ဆို့မှုတွေ ဖြေလျော့ပေးမယ်ဆိုတာ သတင်းထဲမှာတွေ့လိုက်ရတယ်။ တစ်ချိန်တည်းမှာ ဘာသတင်းတွေ့ရသလဲ ဆိုတဲ့အခါမှာ မြန်မာနိုင်ငံအပေါ် ပိတ်ဆို့အရေးယူမှုအတွက် သက်တမ်းတိုးဖို့ Sengte ကိုယ်စားလှယ် မစ္စမက်ကော်နယ်နဲ့ နာမည်မမှတ်မိသော ပုဂ္ဂိုလ်တစ်ဦးက Senate လွှတ်တော်ကို တင်ပြထားတယ်။ အဲဒီလိုတင်ပြတဲ့အခါမှာ ဒါကို အတည်ဖြစ်တယ်ဆိုလို့ရှိရင် နောက်ထပ်သက်တမ်းသုံးနှစ် ထပ်မံ ပြီးတော့ ပိတ်ဆို့အရေးယူမယ်ဆိုတဲ့သတင်းတွေ အခိုင်အမာရရှိပါတယ်။ သက်ဆိုင်ရာကလည်း ဒီလိုပေးပို့ပါတယ်။ ဒီနေ့အချိန်ကာလမှာ မိမိတို့မြန်မာနိုင်ငံမှာ နိုင်ငံရေးပြုပြင်ပြောင်းလဲမှုတွေ၊ စီးပွားရေးပြုပြင်ပြောင်းလဲမှုတွေလုပ်နေတယ်။ အုပ်ချုပ်ရေးပြုပြင်ပြောင်းလဲမှုတွေ လုပ်နေပါတယ်။ သို့ရာတွင် နိုင်ငံရေးပြုပြင်ပြောင်းလဲမှုကတော့ ရှေ့ရောက်ပြီးတော့ စီးပွားရေးပြုပြင်ပြောင်းလဲမှု တွေကို မလုပ်နိုင်ဘူးဆိုရင် မိမိတို့ပြောင်းလဲမယ်ဆိုတဲ့ ဒီမိုကရေစီစနစ် (Democratizdtion)ဆိုတာသွားဖို့ခက်ခဲမှာဖြစ်တယ်လို့ ပြည်သူ့ကိုယ်စားလှယ် အနေနဲ့ကော၊ လွှတ်တော်ဥက္ကဋ္ဌတစ်ယောက် အနေနဲ့ကော ဒီလိုပဲတွက်ဆပါတယ်။ ဒါကြောင့်မို့လို့ ဒေါ်နန်းဝါနု တင်လာတဲ့အဆိုဟာ လုပ်ငန်း သဘာဝအားဖြင့်လည်း အရေးကြီးတယ်။ အချိန်အခါအားဖြင့်လည်း အရေးကြီးတယ်။ ဘာကြောင့်လဲ သူတို့တွေတင်ကြတော့မယ်။ တင်တယ်ဆိုလို့ရှိရင်လည်း ဒါအတည်ပြု တယ်။ နောက်ထပ်သုံးနှစ် မြန်မာနိုင်ငံအပေါ် ပိတ်ဆို့အရေးယူမယ်။ အဲဒါကို နိုင်ငံကိုချစ်တဲ့ နိုင်ငံသားတွေ၊ တိုင်းရင်းသားတွေက သဘောကျလက်ခံမှာပဲ နိုင်ငံတော်ကိုချစ်တဲ့ နိုင်ငံသားတွေက သဘောကျလက်မခံတာတောင် မိမိတို့ လွှတ်တော်ကိုယ်စားလှယ်တွေက နိုင်ငံသားများရဲ့ ဆန္ဒသဘောထားကို ခွင့်လွှတ်ပြီးတော့ ဒီအတိုင်းပဲ ကြည့်နေမှာလား။ ဒါကြောင့်မို့လို့ အခုလို အဆိုတင်ပြလာတဲ့ အဆိုပြုချက်ကို အရေးကြီးအဆိုတစ်ရပ် အနေနဲ့လက်ခံပြီးတော့ လွှတ်တော်မှာ ဆွေနွေးခိုင်းခြင်း ဖြစ်ပါတယ်။ ဒီနေ့ ဆွေးနွေးရမှာက ဒီအဆိုနဲ့ပတ်သက်လို့ ထောက်ခံခြင်း၊ မထောက်ခံခြင်းပဲ ဆွေးနွေးရမယ်။ အဆိုပြု ထားတာကလည်း ဘယ်သူ့ကို တိုက်တွန်းထားလဲဆိုရင် မိမိတို့ ခေတ်မီတိုးတက်၍ စည်းကမ်းရှိသော ဒီမိုကရေစီစနစ် ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့အရေးယူ မှုအား အမြန်ဆုံးရုပ်သိမ်းပေးရန် လွှတ်တော်နှင့် လွှတ်တော်ဆိုတာ ကျွန်တော် ဥက္ကဋ္ဌပါမယ်။ ဒီထဲမှာ လွှတ်တော်ကိုယ်စားလှယ် အားလုံးပါတယ်။ လွှတ်တော်နှင့် ဆောင်ရွက်နိုင်သူ မည်သူ့ကိုမဆိုဆိုတဲ့ နေရာမှာ နိုင်ငံသားအားလုံးပါတယ်။ ဒီနေ့ သမ္မတကြီးနှင့်မစ္စကလင်တန်နဲ့လည်း တွေ့မယ်ပြောတယ်။ ဒီမှာလည်း သမ္မတကြီးအနေနဲ့ ဆောင်ရွက်ဖို့လိုပါတယ်။ အဲဒီအတိုင်းပဲ လွှတ်တော်ကိုယ်စားလှယ် မဟုတ်ဘူး။ အခြားကိုယ်စားလှယ်များ၊ အခြားဌာနများ သို့မဟုတ်လို့ရှိရင် ပြည်သူများအနေနဲ့လည်း ကိုယ့်နိုင်ငံ၊ ကိုယ့်နိုင်ငံသားအကျိုးစီးပွားအတွက် တိုက်တွန်းပေးဖို့လိုပါတယ်။ တချို့မတိုက်တွန်း နိုင်ဘူး။ မတိုက်တွန်းတတ်ဘူး။ တိုက်တွန်းဖို့နည်းလမ်းမရှိဘူး။ မလုပ်နိုင်ဘူး။ နည်းလမ်းရှိတယ်။ လုပ်နိုင်တဲ့ စွမ်းရည်ရှိတဲ့သူက တိုက်တွန်းပေးဖို့လိုပါတယ်။ ဒါနိုင်ငံသားတစ်ယောက်ရဲ့ ဆန္ဒဖြစ်ပါတယ်။ အဲဒါကိုပဲ ဆွေးနွေးရမှာဖြစ်ပါတယ်။ ဒီနေရာမှာ ဦးနိုင်ငံလင်းပြောတယ်။ ဒီဟာ ဒီနေ့ဆွေးနွေး ရမယ့် အလုပ်မဟုတ်ဘူး။ ဦးစိန်ဝင်းပြောတယ်။ အကြောင်းသုံးခု ပြောတယ်။ အုပ်ချုပ်သူရယ် အချက်သုံးချက်ပြောတယ်။ ဒီဟာ ကိုယ့်အပိုင်းဖြစ်တယ်။ ကိုယ့်နိုင်ငံအပိုင်းဖြစ်တယ်။ ကိုယ့်နိုင်ငံ အပိုင်းဖြစ်တဲ့အတွက် ဒီနေ့နိုင်ငံတော်ကနေပြီးတော့ နိုင်ငံတော်ဆိုတာ ပြီးခဲ့တဲ့ အစိုးရလက်ထက်က ချမှတ်လိုက်ပြီလေ။ ယခင်ဖြစ်ခဲ့တဲ့ သင်ခန်းစာတွေယူပြီးတဲ့အခါမှာ အဲဒီလို မဖြစ်ရအောင် အချင်းချင်း အပြန်အလှန်ထိန်းကျောင်းဖို့လိုတယ်။ အာဏာရှင်ဆန်သော ကိစ္စများဖြင့် ဆောင်ရွက်မယ်ဆိုရင် ယခင်ကဲ့သို့ မြန်မာနိုင်ငံမှာ ထိခိုက်မှုတွေ၊ နစ်နာမှုတွေ အများ ကြီး ရှိမယ်။ ဒါကြောင့်မို့ ဥပဒေပြုအဖွဲ့၊ အုပ်ချုပ်ရေးအဖွဲ့၊ တရားစီရင်ရေးအဖွဲ့ ဒီအဖွဲ့များဟာ သီးခြားလွတ်လပ်စွာရှိပြီးတော့ ဖြစ်နိုင်သမျှ ခွဲခြား၍ အချုပ်အခြာအာဏာကို ဆောင်ရွက်ကြမယ်ဆိုပြီး ဆောင်ရွက်တဲ့အခါမှာ ဒီနေ့ မိမိတို့ ဒီအထဲကို ရောက်နေတဲ့သူများဟာ ဥပဒေပြုရေးအတွက် အဓိကတာဝန်ရှိပါတယ်။ အဲဒီအတိုင်းပဲ မိမိတို့ပြုလိုက်တဲ့ ဥပဒေတွေကို အုပ်ချုပ်ရေးအဖွဲ့ကော နိုင်ငံသားများ၊ ကျန်တဲ့ INSTITUTION များရော ပြဋ္ဌာန်းလိုက်တဲ့ဥပဒေတိုင်း လိုက်နာအောင်ဆောင်ရွက်ကြရမယ်။ အားလုံးဆောင်ရွက်ကြရ မယ်။ မိမိတို့လည်း လိုက်နာရမယ်။ ပြဋ္ဌာန်းထားတဲ့ဥပဒေအတိုင်း မလိုက်နာဘူးဆိုရင် မလိုက်နာတဲ့လူ လိုအပ်သလို ထိန်းညှိ၊ လိုအပ်သလို အချင်းချင်းညှိနှိုင်းတိုင်ပင် နောက်ပြီး လိုအပ်သလို လိုအပ်တဲ့အထိဆောင်ရွက်သွားဖို့ ဖြစ်ပါတယ်။ ဒါကြောင့်မို့ ဒီအပိုင်းမှာ ဦးစိန်ဝင်းမှန်ပါတယ်။ ခုနကပြောတဲ့နေရာမှာ အပိုင်း နှစ်ပိုင်းခွဲကြည့်ဖို့လိုပါတယ်။ တစ်ပိုင်းက ကိုယ့်နိုင်ငံအပိုင်း၊ တစ်ပိုင်းက သူများနိုင်ငံအပိုင်း ပြောမယ်ဆိုရင် ကိုယ့်နိုင်ငံရဲ့ အခွင့်အရေးတွေ နောက်ပြီးတော့ ပြောမယ်ဆိုရင် ကိုယ့်နိုင်ငံရဲ့ အချုပ်အခြာအာဏာ SOVEREIGNTY ၊ နောက်တစ်ခုထပ်ပြောမယ်ဆိုရင် မိမိတို့နိုင်ငံနဲ့ နိုင်ငံသားများရဲ့ အခွင့်အရေး၊ ဒီထက်ပြောရမယ်ဆိုရင် လူ့အခွင့်အရေး၊ လူ့အခွင့်အရေးတွေကို ဖောက်ဖျက်နေသော ဆုံးဖြတ်ချက်၊ လုပ်ဆောင်ချက်၊ မိမိနိုင်ငံရဲ့ အခွင့်အရေး၊ မိမိနိုင်ငံရဲ့ အချုပ်အခြာအာဏာကို ဖောက်ဖျက်ပြီးတော့၊ ကျူးလွန်ပြီးတော့ ဆောင်ရွက်နေတဲ့ကိစ္စမျိုးတွေ ဘယ်နိုင်ငံသားမှ ခံယူမှာ မဟုတ်ဘူး။ ဒါပေမယ့် မတတ်သာလို့ မလွှဲသာလို့ မလွန်ဆန်နိုင်လို့ ခံနေရတာဖြစ်တယ်။ မိမိမှာ သူတို့ကဲ့သို့ အင်အားကြီးမယ်။ စီးပွားရေးအင်အားကြီးမယ်။ နိုင်ငံရေးအင်အားရှိမယ်။ စည်းလုံး ညီညွတ်မယ်ဆိုလို့ရှိရင် မိမိတို့ ဒီလိုအလုပ်ခံစရာမရှိဘူး။ ဒါကြောင့်မို့လို့ ဥ္ကဋ္ဌက ဒီအဆိုကို ဘာကြောင့်လက်ခံတယ်။ ဘာကြောင့်ဆွေးနွေးခိုင်းတယ်။ (၁) နိုင်ငံနဲ့နိုင်ငံသားအတွက် အရေးကြးတဲ့ ကိစ္စဖြစ်လို့၊ (၂) အချိန်ကာလ အရေးကြီးလို့ ဒီနေ့ဒီအခြေအနေဟာ မိမိတို့ဘက်က ဘာမှမလုပ်ဘူး ဆိုလို့ရှိရင် လွှတ်တော်မှာ သူတို့တင်ပြမယ်။ သူတို့လွှတ်တော်ကနေပြီးတော့ ဆုံးဖြတ်လိုက်မယ်။ ဆုံးဖြတ်လိုက်လို့ရှိရင် သုံးနှစ်၊ နောက်ထပ်သုံးနှစ်၊ နေ့ရက်မမှတ်မိဘူး။ ဇူလိုင်လ ၂၆ ရက်နေ့လို့ ယူဆတယ်နော်။ ၂၆ ရက်နေ့ မှာ သက်တမ်းသုံးနှစ် ပြည့်သွားပြီ။ သက်တမ်းတိုးရင်နောက်ထက်သုံးနှစ်။ သုံးနှစ်ဆိုတဲ့အတွက် ဒီ ၂၀၁၂၊ ၂၀၁၃၊ ၂၀၁၄၊ ၂၀၁၅ ဇူလိုင်အထိ သွားပြီးတော့ အဲဒီသုံးနှစ်အတွင်းမှာ မိမိတို့ နိုင်ငံသားတွေ အခုလိုပဲ ဆင်းရဲဒုက္ခတွေ ရောက်နေစေချင်သလား။ ဒီအတွက်ပဲ ဒါကြောင့်မို့လို့ လွှတ်တော်ကိုယ်စားလှယ်များ ကိုယ့်ဟာကို ဆွေးနွေးဆုံးဖြတ်ကြ။ ဒါကြောင့်မို့လို့ အချိန်ကို ငဲ့ညှာသောအားဖြင့် အခုလုံလောက်ပါပြီ။ ကျွန်တော် နားထောင်လိုက်တဲ့အခါမှာ ဘာသွားပြီးတော့ အဆိုပြုချက်ဆွေးနွေးချက်တွေဘာသွားပြီး တွေ့ရသလဲဆိုရင် ယနေ့နိုင်ငံအတွင်းရှိ ပြည်သူများ ဒုက္ခဆင်းရဲရောက်ပြီး လူမှုစီးပွားရေးဘဝအဆင့်အတန်း နိမ့်ကျနေခြင်းသည် မြန်မာနိုင်ငံအပေါ် ချမှတ် ထားတဲ့ ကန့်သတ်ပိတ်ဆို့အရေးယူမှုများကြောင့်ဖြစ်ကြောင်း၊ (၂) တိုင်းရင်းသားအချင်းချင်း စည်းလုံး ညီညွတ်မှုပျက်ပြား၍ ပဋိပက္ခဖြစ်စေပြီး ငြိမ်းချမ်းရေးဖော်ဆောင်မှုများတွင်လည်း အခက်အခဲ အဟန့်အတား ဖြစ်စေကြောင်း၊ (၃) ယခုလို ကန့်သတ်အရေးယူပိတ်ဆို့ထားမှုများသည် မြန်မာနိုင်ငံမှာ ပြောင်းလဲကျင့်သုံးနေတဲ့ ဒီမိုကရေစီစနစ်ဖော်ဆောင်ရာတွင် များစွာအခက်အခဲအဟန့်အတား ဖြစ်စေ ခြင်း၊ (၄) ဒါ့အပြင် ဆင်းရဲဒုက္ခများစွာ ခံစားနေရတဲ့ လူ့အဖွဲ့အစည်းအတွင်းမှာ တရားဥပဒေစိုးမိုးရေး ဖြစ်ပေါ်စေဖို့အတွက်လည်း အခက်အခဲများစွာဖြစ်ပေါ်နေကြောင်း ဒါလည်းရှင်းပါတယ်။ အင်မတန်မှ ဆင်းရဲဒုက္ခရှိနေတဲ့နေရာမှာ တရားဥပဒေစိုးမိုးဖို့ဆိုတာ အင်မတန်မှ အခက်အခဲဖြစ်နေပါတယ်။ ဒါကြောင့်မို့လို့ အဆိုရှင်ရဲ့ တင်ပြချက်ဟာ မိမိအပါအဝင် ဒါမိမိကိုလည်း တိုက်တွန်းတာပါတယ်။ လွှတ်တော်ကိုယ်စားလှယ်ကိုလည်း တိုက်တွန်းပါတယ်။ မိမိအပါအဝင် လွှတ်တော်ကိုယ်စားလှယ်များနဲ့ နိုင်ငံအတွင်းရှိ လူပုဂ္ဂိုလ်အဖွဲ့အစည်းအားလုံးနဲ့သက်ဆိုင်တဲ့အတွက် ဆောင်ရွက်နိုင်သူများပါဝင်ဆောင်ရွက်နိုင်ရေးဟာ အင်မတန်မှ အရေးတကြီးလိုအပ်နေပါတယ်။ အရေးတကြီး လိုအပ်နေပါတယ်။ ဒါကြောင့် ဒေါ်နန်းဝါနုရဲ့ ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ် ဖော်ဆောင် ရာတွင် အဟန့်အတားဖြစ်နေသော မြန်မာနိုင်ငံအပေါ်ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးရန် လွှတ်တော်နှင့်ဆောင်ရွက်နိုင်သူမည်သူ့ကိုမဆို၊ မည်သည့်နည်းလမ်းကို အသုံးပြု၍ဖြစ်စေ၊ ညှိနှိုင်းဆောင်ရွက်ပေးရန် တိုက်တွန်းကြောင်းအဆိုနဲ့စပ်လျဉ်းပြီး လွှတ်တော်ရဲ့ အဆုံးအဖြတ်တစ်ပါတည်းရယူမှာ ဖြစ်ပါတယ်။ ဒါကြောင့် ဒီအဆိုကို လွှတ်တော်က အတည်ပြု ပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်</p>
<speech type="speaker">လွှတ်တော်ရဲ့ အတည်ပြုချက်ကို လွှတ်တော်ကိုယ်စားလှယ်များက သဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type="speaker">သဘောမတူတဲ့သူရှိပါသလားခင်ဗျား။ လွှတ်တော်ကိုယ်စားလှယ်များခင်ဗျား။ သဘောမတူသူမရှိတဲ့အတွက် ဒေါ်နန်းဝါနု တင်သွင်းတဲ့ ခေတ်မီဖွံ့ဖြိုးတိုးတက်၍ စည်းကမ်းရှိသော ဒီမိုကရေစီစနစ်ဖော်ဆောင်ရာတွင် အဟန့်အတားဖြစ်နေသော မြန်မာနိုင်ငံအပေါ် ချမှတ်ထားသည့် ပိတ်ဆို့အရေးယူမှုအား အမြန်ဆုံးရုပ်သိမ်းပေးရန် လွှတ်တော်နှင့် ဆောင်ရွက်နိုင်သူ မည်သူ့ကိုမဆို မည်သည့်နည်းလမ်းကို အသုံးပြု၍ဖြစ်စေ ညှိနှိုင်းဆောင်ရွက်ပေးရန် တိုက်တွန်းကြောင်းအဆိုနှင့် လွှတ်တော်ရဲ့ ဆုံးဖြတ်ချက် အတည်ဖြစ်ကြောင်း ကြေညာပါတယ်။ (ဩဘာသံများ)</speech>
</motion></section>
<speech type="speaker">အစည်းအဝေးကို မိနစ် ၃၀ ခန့်ရပ်နားပါမယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များအားလုံး ပြန်လည်ထွက်ခွာ နိုင်ကြပါပြီခင်ဗျား</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type="mc">လွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင် တော့မှာ ဖြစ်ပါတယ်</speech>
<speech type="mc">လာမယ့် ဇူလိုင်လ ၁၆ ရက်နေ့ (တနင်္လာနေ့) နေ့လယ် ၁၃၀၀ နာရီ မှာ ပြည်ထောင်စုလွှတ်တော်အစည်းအဝေးရှိပါတယ်ခင်ဗျား။ ကြို တင်ဖိတ်ကြားထားခြင်းဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<section value="bill"><bill>
<title>၂၀၁၂ ခုနှစ် အနည်းဆုံးအခကြေးငွေ ဥပဒေကြမ်းကို အလုပ်သမားဝန်ကြီးဌာနက တင်သွင်းခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ် ၁၀ ကိုဆက်လက် ဆောင်ရွက်ပါ့မယ်။ ပြည်သူ့လွှတ်တော်ဆိုင်ရာနည်းဥပဒေ ၁၅၄ နည်းဥပဒေခွဲ (က)အရ အလုပ်သမား ဝန်ကြီးဌာနက ၂၀၁၂ ခုနှစ် အနည်းဆုံးအခကြေးငွေဥပဒေကြမ်းကို တင်သွင်းရန် ဖြစ်ပါတယ်။ ဥပဒေကြမ်းတင်သွင်းဖို့ဖိတ်ခေါ်ပါတယ်</speech>
<speech><agency id="93">ဦးမြင့်သိန်း(ဒုတိယဝန်ကြီး၊အလုပ်သမားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မင်္ဂလာအပေါင်းနှင့်ပြည့်စုံကြပါစေ။ ကိုယ်စိတ်နှစ်ဖြာကျန်းမာချမ်းသာကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ အလုပ်သမားဝန်ကြီးဌာန ဒုတိယဝန်ကြီး ဦးမြင့်သိန်းဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ် အနည်းဆုံးအခကြေးငွေဥပဒေကြမ်းကို ကူးသန်းရောင်းဝယ်ရေးလုပ်ငန်း၊ ကုန်ထုတ်လုပ်ငန်းနှင့် ဝန်ဆောင်မှုလုပ်ငန်း၊ စိုက်ပျိုးရေးနှင့် မွေးမြူရေးလုပ်ငန်းတို့တွင် လုပ်ကိုင်လျက်ရှိကြသော အလုပ် သမားများနှင့် ၎င်းတို့၏မိသားစုများ၏ အခြေခံလိုအပ်ချက်တွေကို ပြည့်မီစေရန်နှင့် အလုပ်သမားများ ရဲ့လုပ်ငန်းစွမ်းဆောင်ရည်မြှင့်တင်ရေးနှင့် ယှဉ်ပြိုင်နိုင်စွမ်းတိုးတက်ရေးတို့အတွက် ရည်ရွယ်ပြီးတော့ ရေးဆွဲပြဋ္ဌာန်းရခြင်းဖြစ်ပါတယ်။ ၁၉၄၉ ခုနှစ် အနည်းဆုံးအခကြေးငွေ အက်ဥပဒေအရ အနည်းဆုံးအခ ကြေးငွေသတ်မှတ်ရေးလုပ်ငန်းကို မြန်မာနိုင်ငံတွင်ဆန်စက်လုပ်ငန်း အလုပ်သမားများအတွက် အနည်းဆုံးအခကြေးငွေနှင့် ဆေးပေါလိပ်လုပ်ငန်း အလုပ်သမားများအတွက် အနည်းဆုံးအခကြေးငွေ နှုန်းထားများကိုသာ သတ်မှတ်ပေးနိုင်ခဲ့ပါတယ်။ ထို့အတူ လယ်ယာအလုပ်သမားများအတွက် ၁၉၄၈ ခုနှစ် လယ်ယာအလုပ်သမား အနည်းဆုံးအခကြေးငွေ အက်ဥပဒေကို သီးခြားပြဋ္ဌာန်းထားပြီး ထိုလယ်ယာအလုပ်သမား အနည်းဆုံးအခကြေးငွေ အက်ဥပဒေသည်လည်း စိုက်ပျိုးမွေးမြူရေး လုပ်သားများအတွက် ထိထိရောက်ရောက်နှင့် ကျယ်ကျယ်ပြန့်ပြန့် ကာကွယ်စောင့်ရှောက်ပေးနိုင်ခြင်း မရှိပါ။ အဆိုပါဥပဒေနှစ်ရပ်လုံးသည် အလုပ်သမားအားလုံးကိုလွှမ်းခြုံ၍ အပြည့်အဝကာကွယ်စောင့်ရှောက်မှုမပေးနိုင်ခြင်း၊ လုပ်ငန်းဆောင်ရွက်ပုံယန္တရား အချိန်က���ာမြင့်ခြင်း၊ ဥပဒေသည် စည်းနှောင်အားမရှိခြင်းတို့ကြောင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပါ နိုင်ငံတော်၏အခြေခံမူများနှင့်အညီ အလုပ်သမားများ၏ အခွင့်အရေးများကာကွယ်စောင့်ရှောက်ရန် ၂၀၁၂ ခုနှစ် အနည်းဆုံးအခကြေးငွေ ဥပဒေကြမ်းကို အသစ်ရေးဆွဲတင်ပြရခြင်းဖြစ်ပါတယ်။ အနည်းဆုံးအခကြေးငွေဥပဒေကြမ်းတွင် အစိုးရ၊ အလုပ်ရှင်၊ အလုပ်သမားကိုယ်စားလှယ်များ ပါဝင်သော အနည်းဆုံးအခကြေးငွေကောင်စီဖွဲ့စည်း ဆောင်ရွက်ခြင်းအားဖြင့် အလုပ်သမားများ၏ လုပ်ခများနှင့်ပတ်သက်၍ ပိုမိုမျှတ၍ထိရောက်စွာ ဆောင်ရွက်ပေးနိုင်မှာဖြစ်ပါတယ်။ အပြည်ပြည် ဆိုင်ရာစံချိန်စံညွှန်းများနှင့်အညီ ရေးဆွဲထားပါသဖြင့် ပြည်ပရင်းနှီးမြှုပ်နှံမှုများ ဝင်ရောက်လာရန် အထောက်အကူရရှိစေမည့်အပြင် ပြည်ပရင်းနှီးမြှုပ်နှံမှုတွင် လုပ်ကိုင်ရသော အလုပ်သမားများ အတွက်လည်းအခွင့်အရေးအပြည့်အဝ ခံစားရနိုင်ပါတယ်။ လုပ်ငန်းခွင်ဆက်ဆံရေးအခြေအနေများပိုမိုကောင်းမွန်လာကာ နိုင်ငံတော်၏စီးပွားရေးဖွံ့ဖြိုးတိုးတက်မှုကို အထောက်အကူပြု စေမှာဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ် အနည်းဆုံးအခကြေးငွေဥပဒေကြမ်းကို အတည်ပြု ပေးနိုင်ပါ ရန်တင်သွင်းအပ်ပါတယ်ခင်ဗျား။ (ဩဘာသံများ)</speech>
<title>၂၀၁၂ ခုနှစ် အနည်းဆုံးအခကြေးငွေဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဥပဒေကြမ်းကော်မတီ ဥက္ကဋ္ဌ သို့မဟုတ် ဥက္ကဋ္ဌမှ တာဝန်ပေးအပ်သူက ဖတ်ကြားရှင်းလင်းခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်ဆိုင်ရာ နည်းဥပဒေ ၁၅၄ နည်းဥပဒေခွဲ(ခ)အရ ၂၀၁၂ ခုနှစ် အနည်းဆုံးအခကြေးငွေဥပဒေကြမ်းနှင့်စပ်လျဉ်းပြီး ပြည်သူ့ လွှတ်တော် ဥပဒေကြမ်းကော်မတီရဲ့ စိစစ်တွေ့ရှိမှုအစီရင်ခံစာကို ဖတ်ကြားရှင်းလင်းရန် ဖြစ်ပါတယ်။ သက်ဆိုင်သူမှ ရှင်းလင်းပေးရန် ဖိတ်ခေါ်ပါတယ်</speech>
<speech><mp id="355">ဒေါက်တာစိုးမိုးအောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော် ကြီးများအားလုံး မင်္ဂလာပါခင်ဗျား။ ကျွန်တော်ကတော့ ပြည်သူ့လွှတ်တော် ဥပဒေကြမ်းကော်မတီဝင် မွန်ပြည်နယ်၊ ဘီလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိုးမိုးအောင် ဖြစ်ပါတယ်။ ကျွန်တော့်အနေနဲ့ ၂၀၁၂ ခုနှစ် အနည်းဆုံးအခကြေးငွေဥပဒေကြမ်းအပေါ်မှာ ဥပဒေကြမ်းကော်မတီရဲ့ စိစစ်တွေ့ရှိချက်များအား ပြည်သူ့လွှတ်တော်နည်းဥပဒေ ၁၅၄ နည်းဥပဒေခွဲ (ခ) အရ ဥပဒေကြမ်းကော်မတီ၏ကိုယ်စား ပြည်သူ့လွှတ်တော်သို့ ဖတ်ကြားတင်ပြမှာဖြစ်ပါတယ်။ လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ၁။ ပြည်ထောင်စုအစိုးရအဖွဲ့က ပေးပို့လာသော ၂၀၁၂ ခုနှစ် အနည်းဆုံးအခကြေးငွေဥပဒေကြမ်း ကို ပြည်ထောင်စုလွှတ်တော်က ပြည်ထောင်စုလွှတ်တော်ဆိုင်ရာနည်းဥပဒေ ၈၀ နည်းဥပဒေခွဲ (က) အရ ပြည်သူ့လွှတ်တော်တွင် စတင်ဆွေးနွေးဆောင်ရွက်နိုင်ရန် ပြည်သူ့လွှတ်တော် ဥပဒေကြမ်း ကော်မတီသို့ ပေးပို့လာခဲ့ပါတယ်။ ၂။ ပြည်သူ့လွှတ်တော်ဆိုင်ရာ နည်းဥပဒေ ၁၅၁ နည်းဥပဒေခွဲ(က)၊ နည်းဥပဒေ ၄၄ နှင့် နည်းဥပဒေ ၄၅ တို့ နှင့်အညီ ဥပဒေကြမ်းကော်မတီသည် ယင်းဥပဒေကြမ်းအား ပြည်သူ့လွှတ်တော် တွင်ဆွေးနွေးနိုင်ရန် ပြည်သူ့လွှတ်တော်ကိုယ်စားလှယ်များအားလုံးထံသို့ ဖြန့်ဝေခဲ့ပြီးဖြစ်ပါသည်။ ၃။ အလုပ်သမားဝန်ကြီးဌာနသည် ၂၀၁၂ ခုနှစ် အနည်းဆုံးအခကြေးငွေဥပဒေကြမ်းကို ကူးသန်း ရောင်းဝယ်ရေးလုပ်ငန်း၊ ကုန်ထုတ်လုပ်ငန်းနှင့် ဝန်ဆောင်မှုလုပ်ငန်း၊ စိုက်ပျိုးရေးနှင့်မွေးမြူရေး လုပ်ငန်းတို့တွင် လုပ်ကိုင်လျက်ရှိကြသော အလုပ်သမားများနှင့် ၎င်းတို့မိသားစုများ၏ အခြေခံလိုအပ် ချက်များကိုပြည့်မီစေရန် အလုပ်သမားများ၏ လုပ်ငန်းစွမ်းဆောင်ရည် မြှင့်တင်ရေးနှင့်ယှဉ်ပြိုင် နိုင်စွမ်းတိုးတက်စေရန်ရည်ရွယ်၍ ရေးဆွဲခဲ့ကြောင်း တွေ့ရှိရပါသည်။ ၄။ ပြည်သူ့လွှတ်တော် ဥပဒေကြမ်းကော်မတီသည် ရောက်ရှိလာသော ဥပဒေကြမ်းအား ၁-၇-၂၀၁၂ ရက်နေ့တွင်လည်းကောင်း၊ ၁၁-၇-၂၀၁၂ ရက်နေ့တွင်လည်းကောင်း သက်ဆိုင်ရာ အလုပ်သမားဝန်ကြီးဌာနမှ တာဝန်ရှိသူများ၊ ဥပဒရေးရာနှင့် အထူးကိစ္စရပ်များလေ့လာဆန်းစစ် သုံးသပ်ရေးကော်မရှင်မှ တာဝန်ရှိသူများ၊ ပြည်သူ့လွှတ်တော်တောင်သူလယ်သမား၊ အလုပ်သမားနှင့် လူငယ်ရေးရာကော်မတီမှ တာဝန်ရှိသူများနှင့် ဥပဒေကြမ်း၏ အပိုဒ်၊ အပိုဒ်ခွဲ တစ်ပိုဒ်ချင်းစီအလိုက် ဥပဒေကြမ်းကော်မတီ၏ စိစစ်ရမည့်မူ ၁၂ ချက်နှင့်အညီ ညီညွတ်မှု ရှိ၊ မရှိ ညှိနှိုင်းဆောင်ရွက် ခဲ့ကြပါတယ်။ ထို့အပြင် နိုင်ငံတော်အတွင်း ဒေသအချို့တွင် ပေါ်ပေါက်ခဲ့သော စက်ရုံ၊ အလုပ်ရုံများရှိ အလုပ်သမားများမှ အလုပ်ရှင်တို့ထံ ဆန္ဒပြတောင်းဆိုမှုနှင့် ပတ်သက်သော တင်ပြချက်များ၊ အလုပ်ရှင် များ၏ လိုက်လျောဆောင်ရွက်ချက်များ၊ နိုင်ငံတကာဥပဒေများ၏ စံနှုန်းများကို ထည့်သွင်းစဉ်းစား၍ မူလဥပဒေကြမ်းအပေါ်တွင် ညှိနှိုင်း၊ ပြင်ဆင် ဖြည့်စွက် ဆောင်ရွက်ခဲ့ကြပါတယ်။ ၅။ မူလဥပဒေကြမ်းတွင် အခန်း ၁၀ ခန်း၊ အပိုဒ် ၃၉ ပိုဒ်ပါရှိပြီး ပြည်သူ့လွှတ်တော် ဥပဒေကြမ်းကော်မတီ၏ ညှိနှိုင်းစိစစ်ချက်များအရ တွေ့ရှိရသောအချက်များကို အောက်ပါအတိုင်း တင်ပြအပ်ပါသည်(၁) ဥပဒေခေါင်းစီးတွင် ပါရှိသော ၁၃၇၃ ခုနှစ်ဆိုသည့် ခုနှစ်အမှားဟာ ၁၃၇၄ ခုနှစ်ဟု ပြင်ဆင်ခဲ့ပါသည်။ (၂) မူလဥပဒေကြမ်းနိဒါန်းမှာရှိ ပြည့်မီစေရန်စကားရပ်အစား ပြည့်မီစေရေးအတွက်ဟုပြင်ဆင်ခဲ့ပါသည်။ (၃) အခန်း (၁) ခေါင်းစဉ်အား ဥပဒေရေးထုံးနှင့် ညီညွတ်စေရန်အတွက် အမည်နှင့် အဓိပ္ပာယ်ဖွင့်ဆိုချက်များဆိုသည့်စာသားအား အမည်၊ အာဏာတည်ခြင်းနှင့် အဓိပ္ပာယ်ဖော်ပြချက်များဟု ပြင်ဆင်ပြီး အပိုဒ် ၁ အပိုဒ်ခွဲ(က)၏ အောက်တွင် အပိုဒ်ခွဲ (ခ) အဖြစ် ဤဥပဒေသည် နိုင်ငံတော်သမ္မတ အမိန့်ကြော်ငြာစာဖြင့် သတ်မှတ်သည့် နေ့ရက်တွင်စတင်အာဏာတည်ရမည်ဟု အသစ်ထပ်မံ ဖြည့်စွက်ခဲ့ပါသည်။ (၄) မူလအပိုဒ် ၂ အပိုဒ်ခွဲ (က)နှင့် အပိုဒ်ခွဲ (ခ)ရှိ ကူးသန်းရောင်းဝယ်ရေးစာသား၏ နောက်တွင် လုပ်ငန်းဆိုသော စာသားဖြည့်စွက်ပြီး အပိုဒ်ခွဲ(က)ရှိ အလုပ်ခန့်ထားမှုနှင့် အပိုဒ်ခွဲ (ခ) ရှိ အလုပ်ခန့်ထားမှုဆိုင်ရာ စကားရပ်များအား စာအရေးအသားကျစ်လျစ်စေရန်အတွက် ပယ်ဖျက်ခဲ့ပါသည်။ (၅) မူလအပိုဒ် ၂ အပိုဒ်ခွဲ(က)ပါ အပိုဒ်ခွဲငယ် (၂) နှင့် (၃) ရှိ စကားရပ်တို့အားပေါင်း၍အပိုဒ် ၂ အပိုဒ်ခွဲ(က) အပိုဒ်ခွဲငယ် (၂) အဖြစ် နိုင်ငံ့ဝန်ထမ်းများဟု ပြင်ဆင်ခဲ့သဖြင့်အပိုဒ်ခွဲငယ် (၄) သည် အပိုဒ်ခွဲငယ် (၃) ဖြစ်သွားပါသည်။ (၆) မူလအပိုဒ် ၂ အပိုဒ်ခွဲ(ခ)ရှိ တစ်ဦးထက်ပိုသော အလုပ်သမားအားစကားရပ်နေရာတွင်တစ်ဦးထက်ပိုသော အလုပ်သမားများအားဟု ဖြည့်စွက်ပြင်ဆင်ပြီး အပိုဒ် ၂ အပိုဒ်ခွဲ (ခ) အောက်ရှိ ရှင်းလင်းချက်အား အပိုဒ်ခွဲ(ခ) အောက်မှာရှိ အပိုဒ်ခွဲငယ် (၁)၊ (၂)၊ (၃) ောက်တွင် အပိုဒ်ခွဲငယ် (၄)၊ (၅)၊ (၆) အဖြစ် ဥပဒေရေးထုံးနှင့်ညီညွတ်စေရန် ထည့်သွင်းပြင်ဆင်ခဲ့ပါသည်။ (၇) မူလအပိုဒ် ၂ အပိုဒ်ခွဲ(ခ) အပိုဒ်ခွဲငယ် (၄) ရှိ အစုအစပ်လုပ်ငန်းဖြစ်ပါက ဆိုသော စာသား၏နောက်တွင် ဥပဒေရေးထုံးနှင့်ညီညွတ်စေရန်အတွက် လုပ်ငန်းကို ကြီးကြပ် အုပ်ချုပ်ရန် အစုစပ်လုပ်ငန်းက လွှဲအပ်ခြင်းခံရသည့် အစုဝင်တစ်ဦး သို့မဟုတ်အစုဝင်များဟုပြင်ဆင်ဖြည့်စွက်ပါသည်။ (၈) မူလအပိုဒ် ၂ အပိုဒ်ခွဲ(ဂ) ရှိ ကူးသန်းရောင်းဝယ်ရေးစာသား၏ နောက်တွင် လုပ်ငန်းဆိုသော စာသားဖြည့်စွက်ပြီး၊ ယင်းလုပ်ငန်းများနှင့် ဆက်နွယ်သောစကားရပ်နောက် တွင် သတ်မှတ်သည့်စာသားဖြင့် ဖြည့်စွက်ပါသည်။ (၉) မူလအပိုဒ် ၂ အပိုဒ်ခွဲ(ဃ)ရှိ ယင်းလုပ်ငန်းတစ်ခုခုနှင့် ဆက်စပ်၍ စကားရပ်နောက်တွင် သတ်မှတ်သည့်စာသားဖြင့် ဖြည့်စွက်ပါသည်။ (၁၀) မူလအပိုဒ် ၂ အပိုဒ်ခွဲ (င)အပိုဒ်ခွဲငယ် (၂) ရှိ ပင်စင်လစာစကားရပ်အား အငြိမ်းစားလစာဟု ဥဒေရေးထုံးအရ ရှေ့နောက်ညီညွတ်မှု ရှိစေရန် ပြင်ဆင်ခဲ့ပါသည်။ (၁၁) မူလအပိုဒ် ၂ အပိုဒ်ခွဲ (င)အပိုဒ်ခွဲငယ် ရ ရှိ သတ်မှတ်သော အခြားအခကြေးငွေများ စကားရပ်အား ဥပဒေရေးထုံးနှင့်အညီဖြစ်စေရန် သတ်မှတ်ထားသော အခြားငွေကြေးများ ဟု ပြင်ဆင်ဖြည့်စွက်ပါသည်။ (၁၂) မူလအပိုဒ် ၂ အပိုဒ်ခွဲ(ဈ)ရှိ တိုင်းဒေသကြီး စကားရပ်နောက်တွင် ကော်မတီစာသားဖြင့်ဖြည့်စွက်ပါသည်။ (၁၃) မူလအပိုဒ် ၂ အပိုဒ်ခွဲ(ဌ) အား ပြင်ဆင်ပြဋ္ဌာန်းပြီးသော ဥပဒေများနှင့် ညီညွတ်မှု ရှိစေရန် နည်းဥပဒေ၊ စည်းမျဉ်းစည်းကမ်း၊ အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများနှင့်အညီဟု ပြင်ဆင်ဖြည့်စွက်ပြီး ကူးသန်းရောင်းဝယ်ရေး စာသား ၏ နောက်တွင် အထက်ပြင်ဆင်ခဲ့သောစကားရပ်များနှင့်ညီစေရန် လုပ်ငန်းဟူသော စာသားဖြင့် ဖြည့်စွက်ပါသည်။ (၁၄) ရှေ့နောက်ညီညွတ်မှုရှိစေရန်၊ ဥပဒေရေးထုံးဖွဲ့မှုနှင့်အညီဖြစ်စေရန် အခန်း (၂) ေါင်းစဉ်အား အနည်းဆုံးအခကြေးငွေသတ်မှတ်ရေး အမျိုးသားကော်မတီ ဖွဲ့စည်းခြင်းဟုပြင်ဆင်ခဲ့ပါသည်။ (၁၅) မူလအပိုဒ် ၃ ပြည်ထောင်စုအစိုးရအဖွဲ့သည် စကားရပ်အစား နိုင်ငံတော်သမ္မတ ည်ဟူ၍ ပြင်ဆင်ပြီး အပိုဒ် ၃ အပိုဒ်ခွဲ(က)ရှိ အခကြေးငွေဆိုင်ရာ ကျွမ်းကျင်ပြီး စကားရပ်အား အခကြေးငွေသတ်မှတ်ခြင်းဆိုင်ရာ လုပ်ငန်းကျွမ်းကျင်ပြီး ပြင်ဆင်ခဲ့ပါသည်။ (၁၆) မူလအပိုဒ် ၃ အပိုဒ်ခွဲ (ဂ) ရှိ ၃နှစ် စကားရပ်အား ပြင်ဆင်ပြီးသော ဥပဒေရေးထုံးများနှင့် ညီညွတ်မှုရှိစေရန် စာသားဖြင့် သုံးနှစ်ဟု ပြင်ဆင်ခဲ့ပါသည်။ (၁၇) မူလအပိုဒ် ၄ အပိုဒ်ခွဲ(ခ) အပိုဒ်ခွဲငယ် ၂ စကားရပ်ရှေ့တွင် သတ်မှတ်ချက်နှင့်အညီစာသားအားဖြည့်စွက်ပြီး ဆန္ဒထုတ်ဖော်ခွင့်သည်လည်း တူညီစေရမည်ဟူသော စကားရပ်အစား ဆန္ဒထုတ်ဖော်ရာတွင်လည်း အခွင့်အရေးတူညီစေရမည်ဟု ပြင်ဆင်ဖြည့်စွက်ခဲ့ပါသည်။ (၁၈) မူလအပိုဒ် ၄ အပိုဒ်ခွဲ(ဂ)အား ဥပဒေရေးထုံးနှင့်အညီဖြစ်စေရန်နှင့် အရေးအသားကျစ်လျစ်စေရန်အတွက် အခကြေးငွေသတ်မှတ်ခြင်းဆိုင်ရာ လုပ်ငန်းကျွမ်းကျင်သည့် အခြားပုဂ္ဂိုလ်တစ်ဦး သို့မဟုတ် တစ်ဦးထက်ပို၍ ပါဝင်ဖွဲ့စည်းနိုင်ပြီး ထိုသူသည် သက်ဆိုင်ရာ လုပ်ငန်းအတွေ့အကြုံရှိ၍ အလုပ်သမားနှင့်အလုပ်ရှင်တို့အကြား မျှတစွာဆောင်ရွက်တတ်သူ ဖြစ်ရမည်ဟု ပြင်ဆင်ပါသည်။ (၁၉) ရှေ့နောက်ညီညွတ်မှုရှိစေရန်နှင့် ဥပဒေရေးထုံးဖွဲ့မှုအညီဖြစ်စေရန် အခန်း (၃) အမျိုးသားကော်မတီ၏ တာဝန်နှင့် လုပ်ပိုင်ခွင့်များဟု အသစ်ဖြည့်စွက်သဖြင့် မူလ ဥပဒေကြမ်း အခန်း (၁)မှ အခန်း (၁၀)သည် အခန်း (၁)မှ အခန်း (၁၁)အထိ ဖြစ်သွားပါသည်။ (၂၀) မူလအပိုဒ် ၅ အပိုဒ်ခွဲ (င)ရှိ အမိန့်ကြော်ငြာစာစကားရပ်အား ပယ်ဖျက်၍ အမိန့်ကြော်ငြာစာထုတ်ပြန်သတ်မှတ်ခြင်းစကားရပ်အစား သတ်မှတ်၍ အမိန့်ကြော်ငြာစာထုတ်ပြန်ခြင်းဟု ပြင်ဆင်ခဲ့ပါသည်။ (၂၁) မူလအပိုဒ် ၅ အပိုဒ်ခွဲ (စ)နှင့် အပိုဒ် ၁၆ အပိုဒ်ခွဲ (ဃ)တို့ကို တစ်ပတ်ဟူသော စကားရပ်အား သဒ္ဒါရေးထုံးမှန်ကန်စေရန် ရက်သတ္တပတ်စာသားဖြင့် ပြင်ဆင်ခဲ့ပါသည်။ (၂၂) မူလအပိုဒ် ၅ အပိုဒ်ခွဲ(ဆ)ရှိ တိုင်းဒေသကြီးကော်မတီနှင့် ပြည်နယ်ကော်မတီ စကားရပ်အား ဥပဒေရေးထုံးနှင့်ညီညွတ်စေရန် တိုင်းဒေသကြီးကော်မတီ သို့မဟုတ် ပြည်နယ်ကော်မတီဟု လည်းကောင်း၊ သုံးပွင့်ဆိုင် ကိုယ်စားလှယ်များဖြင့် ညှိနှိုင်းစေပြီး တင်ပြ သည့်စကားရပ်အား သုံးပွင့်ဆိုင် ကိုယ်စားလှယ်များဖြင့် ညှိနှိုင်းစေပြီး ပြန်လည်တင်ပြ သည်ဟု ပြင်ဆင်ပြီး၊ ဆုံးဖြတ်ခြင်းဟူသော စကားရပ်အား ပြည်ထောင်စုအစိုးရအဖွဲ့သို့တင်ပြခြင်းဟု ပြင်ဆင်ခဲ့ပါသည်။ (၂၃) အပိုဒ် ၅ အပိုဒ်ခွဲ (ဇ)အား အရေးအသားကျစ်လစ်ပြီး ပိုမိုကျယ်ပြန့်ရှင်းလင်းစေရန် အတွက် သတ်မှတ်ထားသော အနည်းဆုံး အခကြေးငွေနှုန်းထားကို ကူးသန်းရောင်းဝယ်ရေးလုပ်ငန်း၊ ကုန်ထုတ်လုပ်ငန်းနှင့် ဝန်ဆောင်မှုလုပ်ငန်း၊ စိုက်ပျိုးရေးနှင့် မွေးမြူရေး လုပ်ငန်းအမျိုးအစားအလိုက်သော်လည်းကောင်း၊ ဒေသအလိုက်သော်လည်းကောင်း အလုပ်ကျွမ်းကျင်မှုနှင့် လုပ်ငန်းခွင် ဘေးအန္တရာယ်ရှိနိုင်မှုတို့ကို ခွဲခြား၍ ပြောင်းလဲ လာသော အခြေအနေအရပ်ရပ်တို့နှင့်အညီ စိစစ်ပြီး နှစ် နှစ်လျှင် အနည်းဆုံး တစ်ကြိမ် ပြင်ဆင်သတ်မှတ်သည့် အမိန့်ကြော်ငြာစာကို ပြည်ထောင်စုအစိုးရအဖွဲ့၏ အတည်ပြု ချက်ဖြင့် ကြေညာခြင်း ဟု ပြင်ဆင် ဖြည့်စွက်ခဲ့ပါသည်။ (၂၄) မူလအခန်း (၃) အပိုဒ် ၆ အပိုဒ်ခွဲ (က)နှင့် (ခ)ရှိ စကားရပ်တို့အားပေါင်း၍ အခန်း (၄) ပိုဒ် ၆ အဖြစ် အမျိုးသားကော်မတီသည် ဤဥပဒေပါ အနည်းဆုံးအခကြေးငွေ ဆိုင်ရာ ပြဌာန်းချက်များနှင့် သက်ဆိုင်စေရမည့် ကူးသန်းရောင်းဝယ်ရေးလုပ်ငန်း၊ ကုန်ထုတ်လုပ်ငန်းနှင့် ဝန်ဆောင်မှုလုပ်ငန်း၊ စိုက်ပျိုးရေးနှင့် မွေးမြူရေးလုပ်ငန်းကို နိုင်ငံတစ်ဝန်းလုံးအတွက်ဖြစ်စေ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ် ဒေသအလိုက်ဖြစ်စေ အမိန့်ကြော်ငြာစာထုတ်ပြန်၍ သတ်မှတ်ရမည်။ ထို့အပြင် အဆိုပါလုပ်ငန်းများကို ပြောင်းလဲလာသော အခြေအနေနှင့် အခါအားလျော်စွာ ပြင်ဆင် သတ်မှတ်နိုင်သည်ဟု ပြင်ဆင်ခဲ့ပါသည်။ (၂၅) အထက်ဖော်ပြပါ အပိုဒ်များနှင့်အဓိပ္ပာယ်တူညီနေသောကြောင့် မူလအပိုဒ် ရ အား ပယ်ဖျက်ခဲ့ပါသည်။ (၂၆) မူလအခန်း(၄) အပိုဒ် ၈ အား အခန်း(၅)အပိုဒ် ရ အဖြစ် ပြင်ဆင်ပြီး တိုင်းဒေသကြီးကော်မတီနှင့် ပြည်နယ်ကော်မတီ စကားရပ်အား အထက်ပြင်ဆင်ပြီးခဲ့သော ဥပဒေရေး ထုံးနှင့် ညီညွတ်မှုရှိစေရန် တိုင်းဒေသကြီးကော်မတီ သို့မဟုတ် ပြည်နယ်ကော်မတီဟု ပြင်ဆင်ခဲ့ပါသည်။ (၂၇) မူလအပိုဒ် ၈ အပိုဒ်ခွဲ(ဇ)အား အပိုဒ် ရ အပိုဒ်ခွဲ(ဇ)အဖြစ် ပြင်ဆင်ပြီး သဘောတူညီချက် စကားရပ်အစား အတည်ပြုချက်ကို ပြင်ဆင်ခဲ့ပါသည်။ (၂၈) မူလအခန်း(၅) အပိုဒ် ၉ အား အပိုဒ် ၈ အဖြစ်ပြင်ဆင်ပြီး တိုင်းဒေသကြီးကော်မတီနှင့် ပြည်နယ်ကော်မတီစကားရပ်အစား အထက်ပြင်ဆင်ခဲ့ပြီးသော ဥပဒေရေးထုံးများနှင့်ညီ စေရန် တိုင်းဒေသကြီးကော်မတီ သို့မဟုတ် ပြည်နယ်ကော်မတီဟု ပြင်ဆင်ခဲ့ပါသည်။ (၂၉) မူလအပိုဒ် ၁၀ အပိုဒ်ခွဲ(ခ)အား အပိုဒ် ၉ အပိုဒ်ခွဲ(ခ)အဖြစ် ပြင်ဆင်ပြီး ပြည်ထောင်စု အစိုးရအဖွဲ့၏ အတည်ပြုချက်ဖြင့် သတ်မှတ်ပေးရမည်ဟူသော စကားရပ်တွင် ပြည်ထောင်စုအစိုးရအဖွဲ့၏ အတည်ပြုချက်ဖြင့် အမျိုးသားကော်မတီက သတ်မှတ်ပေးရမည်ဟု ပြင်ဆင်ဖြည့်စွက်ခဲ့ပါသည်။ (၃၀) မူလအခန်း (၆)ရှိ အပိုဒ် ၁၃ အပိုဒ်ခွဲ (င)အား အခန်း (၇) အပိုဒ်၁၂ အပိုဒ်ခွဲ (ဃ) အဖြစ်ပြင်ဆင်ပြီး ကူးသန်းရောင်းဝယ်ရေးစကားရပ်နောက်တွင် အထက်ပြင်ဆင်ခဲ့ပြီးသည့် အတိုင်း လုပ်ငန်းဟူသောစာသား ဖြည့်စွက်ပါသည်။ အလုပ်သမားများ၏ ဆန္ဒအရ ငွေသားတချို့ တစ်ဝက်နှင့် ပစ္စည်းအကျိုးအမြတ် တချို့တွဲဖက်၍ဖြစ်စေပေးနိုင်သည် ဟူသည့် စကားရပ်အစား အလုပ်သမား၏ဆန္ဒအရ ငွေသားတချို့တစ်ဝက်နှင့် ဒေသ ပေါက်ဈေးနှုန်း ဖြင့်သတ်မှတ်သော ပစ္စည်းတချို့တစ်ဝက်တွဲဖက်၍ ပေးနိုင်သည်ဟု ပြင်ဆင်ခဲ့ပါသည်။ (၃၁) မူလအပိုဒ် ၁၃ အပိုဒ်ခွဲ (င)အား အပိုဒ် ၁၂ အပိုဒ်ခွဲ (င) အဖြစ် ပြင်ဆင်ပြီး အလုပ်သမားအများစု၏ ဆန္ဒအရဖြစ်စေ၊ ငွေသားအစား ပစ္စည်းအကျိုးအမြတ် တစ်စုံ တစ်ရာကို အရစ်ကျပေးနိုင်သည်ဆိုသည့်စကားရပ်အစား အထက်မှာ ပြင်ဆင်ခဲ့သည့် အတိုင်း အလုပ်သမားအများစု၏ ဆန္ဒအရဖြစ်စေ၊ စုပေါင်းသဘောတူညီချက်အရ ဖြစ်စေ ငွေသားတချို့တစ်ဝက်နှင့် ဒေသပေါက်ဈေးနှုန်းဖြင့် သတ်မှတ်သော ပစ္စည်းတချို့ တစ်ဝက် တွဲဖက်၍ ပေးနိုင်သည်ဟုပြင်ဆင်ခဲ့ပါသည်။ (၃၂) မူလ အခန်း (၇) အပိုဒ် ၁၅ အပိုဒ်ခွဲ (ခ)အား အခန်း (၈) အပိုဒ် ၁၄ အပိုဒ်ခွဲ(ခ) ဖြစ်ပြင်ဆင်ပြီး ဤဥပဒေအာဏာမတည်မီက စကားရပ်၏ နောက်တွင် ရရှိသော အခကြေးငွေသည် ဆိုသည့် စာသားအား ဖြည့်စွက်ပြီး မူလအပိုဒ် ၁၅ နှင့် ၁၆ တို့အား ပေါင်းစပ်၍ ရေးလိုက်သဖြင့် အပိုဒ် ၁၄ အဖြစ် ပြင်ဆင်ပြီး မူလအပိုဒ် ၁၆ ရှိ အပိုဒ်ခွဲ က)မှ (ဇ)သည် ပြင်ဆင်ပြီး အပိုဒ် ၁၄ ၏ အပိုဒ်ခွဲ (ဂ)မှ (ည)အထိ ဖြစ်သွားပါသည်။ (၃၃) မူလအပိုဒ် ၁၆ အပိုဒ်ခွဲ (က)၊(ခ)နှင့်(ဂ)တို့အား အပိုဒ် ၁၄ အပိုဒ်ခွဲ(ဂ)၊ (ဃ)နှင့် (င)အဖြစ်ပြင်ဆင်ပြီး ရှိစေရမည်ဆိုသည့် စကားရပ်အစားရှိသည်ဟု ပြင်ဆင်ပြီး အပိုဒ်ခွဲ(င) အား အခကြေးငွေပေးရမည်ဆိုသည့် စကားရပ်အစား အခကြေးငွေရထိုက်ခွင့်ရှိသည်ဟု မူလအပိုဒ်ခွဲ (ဃ)နှင့် ညီညွတ်စေရန် ပြင်ဆင်ခဲ့ပါသည်။ (၃၄) မူလအပိုဒ် ၁၆ အပိုဒ်ခွဲ(ဃ)အား အပိုဒ် ၁၄ အပိုဒ်ခွဲ (စ) အဖြစ်ပြင်ဆင်ပြီး တစ်ပတ်လျှင် ဆိုသည့် စကားရပ်အစား သဒ္ဒါရေးထုံးအရ ရက်သတ္တပတ်ဟု ပြင်ဆင်ခဲ့ပါသည်။ (၃၅) မူလအပိုဒ် ၁၆ အပိုဒ်ခွဲ(င) အား အပိုဒ် ၁၄ ၏ အပိုဒ်ခွဲ (ဆ)အဖြစ် ပြင်ဆင်ပြီး အခကြေးငွေပေးရမည်စကားရပ်အစား ဥပဒေရေးထုံးဖွဲ့မှုနှင့် ညီညွတ်မှုရှိစေရန်အတွက်အခကြေးငွေ ရထိုက်ခွင့်ရှိသည်ဟု ပြင်ဆင်ခဲ့ပါသည်။ (၃၆) မူလအပိုဒ် ၁၆ အပိုဒ်ခွဲ(ဆ)အား အပိုဒ် ၁၄ အပိုဒ်ခွဲ (ဈ)အဖြစ်ပြင်ဆင်ပြီး ကူးသန်းရောင်းဝယ်ရေး စကားရပ်နောက်တွင် အထက်တွင်ပြင်ဆင်ခဲ့ပြီးသည့်အတိုင်း လုပ်ငန်း စာသား ဖြည့်စွက်၍ အလုပ်သမားများ၏ ဆန္ဒအရ ငွေသားတချို့ တစ်ဝက်နှင့် ပစ္စည်း အကျိုးအမြတ် တချို့တစ်ဝက်တွဲဖက်၍ ဖြစ်စေရထိုက်ခွင့်ရှိသည်ဆိုသည့် စာသားအား အထက်တွင်ပြင်ဆင်ခဲ့ပြီးသည့်အတိုင်း အထက်အပိုဒ်များနှင့် ညီညွတ်စေရန် အလုပ် သမားများ၏ ဆန္ဒအရ ငွေသားတချို့ တစ်ဝက်နှင့် ဒေသပေါက်ဈေးနှုန်းဖြင့် သတ်မှတ်သော ပစ္စည်းတချို့တစ်ဝက် တွဲဖက်၍ဖြစ်စေ ရထိုက်ခွင့်ရှိသည်ဟု ပြင်ဆင်ခဲ့ပါသည်။ (၃၇) မူလအပိုဒ် ၁၆ အပိုဒ်ခွဲ (ဇ)အား အပိုဒ် ၁၄ အပိုဒ်ခွဲ (ည) အဖြစ်ပြင်ဆင်ပြီး စိုက်ပျိုးရေး၊ မွေးမြူရေးလုပ်သားများအတွက် ထိရောက်စွာ ကာကွယ်စောင့်ရှောက်ပေးနိုင်ရေး အတွက် စိုက်ပျိုးရေးနှင့် မွေးမြူရေးလုပ်ငန်းတွင် လုပ်ကိုင်သော အလုပ်သမား ဖြစ်ပါ က အနည်းဆုံး အခကြေးငွေကို ဒေသဓလေ့ထုံးတမ်းအရဖြစ်စေ၊ အလုပ်သမားအများ စု၏ ဆန္ဒအရဖြစ်စေ၊ စုပေါင်းသဘောတူညီချက်အရဖြစ်စေ၊ ငွေသားတချို့တစ်ဝက် နှင့် ဒေသပေါက်ဈေးနှုန်းဖြင့် သတ်မှတ်သော ပစ္စည်းတချို့တစ်ဝက် တွဲဖက်၍ အလုပ် သမားနှင့် ၎င်း၏ မိသားစုအတွက် သတ်မှတ်ချက်များနှင့်အညီ ခံစားခွင့်ရှိသည်ဟုပြင်ဆင် ဖြည့်စွက်ခဲ့ပါသည်။ (၃၈) မူလအပိုဒ် ၁ရ အပိုဒ်ခွဲ(ခ)အား အပိုဒ် ၁၅ အပိုဒ်ခွဲ(ခ)အဖြစ် ပြင်ဆင်ပြီး ဥပဒေရေးထုံးနှင့် ညီညွတ်စေရန် အရေးအသားကျစ်လျစ်မှုရှိစေရန် ရထိုက်ခွင့်ရှိသော အခကြေးငွေအားလုံးအတွက် တရားမကြောင်းအရ တရားစွဲဆိုနိုင်သည်ဟု ပြင်ဆင်ခဲ့ပါသည်။ (၃၉) မူလအပိုဒ် ၁၈ အား အပိုဒ် ၁၆ အဖြစ် ပြင်ဆင်ပြီး အလုပ်သမားအား ပေးစေရန် ချမှတ်စေကာမူ စကားရပ်အစား အလုပ်သမားအားပေးစေရန် အမိန့်ချမှတ်စေကာမူဟု ပြင်ဆင်ဖြည့်စွက်ပြီး၊ ပုဒ်မ ၁၅ နှင့် ၁၆ တို့အစား ပုဒ်မ ၁၄ဟု လည်းကောင်း၊ အလုပ်သမားကဆိုသည့် စကားရပ်အစား အလုပ်သမားသည်ဟုလည်းကောင်းပြင်ဆင်ခဲ့ပါသည်။ (၄၀) မူလ အခန်း (၈) အပိုဒ် ၁၉ အား အခန်း(၉) အပိုဒ် ၁ရ အဖြစ် လည်းကောင်း၊ မူလအပိုဒ် ၂၀ အပိုဒ်ခွဲ (က) အား အပိုဒ် ၁၈ အပိုဒ်ခွဲ (က) အဖြစ်ပြင်ဆင်ပြီး ပြဋ္ဌာန်းပြီးသောဥပဒေများနှင့် ညီညွတ်မှုရှိစေရန် နည်းဥပဒေ၊ စည်းမျဉ်းစည်းကမ်း၊ အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများနှင့်အညီဟူ၍ လည်းကောင်း ကူးသန်းရောင်းဝယ်ရေး စာသား၏ နောက်တွင် အထက်တွင်ပြင်ဆင် ခဲ့သည့်အတိုင်း လုပ်ငန်းဆိုသည့် စာသားအား ဖြည့်စွက်၍လည်းကောင်း ပြင်ဆင်ခဲ့ပါသည်။ (၄၁) မူလအပိုဒ် ၂၁ အား အပိုဒ် ၁၉ အဖြစ် ပြင်ဆင်ပြီး ထိုအဖွဲ့ စကားရပ်အစားထိုကော်မတီဟု ပြင်ဆင်ခဲ့ပါသည်။ (၄၂) မူလအပိုဒ် ၂၃ ရှိ ဦးစီးဌာန၏ ညွှန်ကြားချက်နှင့် တာဝန်ပေးအပ်ချက်တို့အရ တရားရုံးတွင်ပြစ်မှုကြောင်းဖြင့် ဖြစ်စေ၊ တရားမကြောင်းဖြင့် ဖြစ်စေ ၊ တရားစွဲဆိုသော စစ်ဆေးရေးအရာရှိများသည် တရားရုံးတွင် အမှုလိုက်ပါ ဆောင်ရွက်ခြင်းပြု နိုင်သည် ဟူသောစာပိုဒ်အား အပိုဒ် ၂၁ အဖြစ် ဤဥပဒေပါ ပြဋ္ဌာန်းချက် တစ်ရပ်ရပ်ကို ဖောက်ဖျက်ကျူးလွန်သူအား ဦးစီးဌာန၏ ညွှန်ကြားချက်နှင့် တာဝန်ပေးအပ်ချက်တို့ အရ စစ်ဆေးရေး အရာရှိများသည် တရားစွဲဆို နိုင်သည်ဟုပြင်ဆင်ခဲ့ပါသည်။ (၄၃)မူလအခန်း (၉) အပိုဒ် ၂၄ အပိုဒ်ခွဲ (က)နှင့် (ခ)တို့အား အခန်း (၁၀) အပိုဒ် ၂၂ အပိုဒ်ခွဲ(က)နှင့် (ခ)အဖြစ်ပြင်ဆင်ပြီး အလုပ်သမားများအား စကားရပ်အစား အလုပ်သမား အားဟု ပြင်ဆင်ခဲ့ပါသည်။ (၄၄) အပိုဒ် ၂၄ အပိုဒ်ခွဲ(ဃ)အား အပိုဒ် ၂၂ အပိုဒ်ခွဲ (ဃ)အဖြစ် ပြင်ဆင်ပြီး စစ်ဆေးခံရန် စကားရပ်နောက်တွင် ခိုင်လုံသောအကြောင်းမရှိဘဲဟု ဥပဒေရေးထုံးနှင့်ညီညွတ်ရန် ပြင်ဆင်ခဲ့ပါသည်။ (၄၅) အပိုဒ် ၂၆ အပိုဒ်ခွဲ (က)အား အပိုဒ် ၂၄ အပိုဒ်ခွဲ (က) အဖြစ် ပြင်ဆင်ပြီး သို့မဟုတ်တားမြစ်ချက် တစ်ရပ်ရပ်ဆိုသည့်စာသားအား ပယ်ဖျက်၍ အနည်းဆုံးအခကြေးငွေအမိန့်ကြော်ငြာစာပါ စည်းကမ်းချက်ကို ဖောက်ဖျက်ခြင်းမပြုရဟု ပြင်ဆင်ခဲ့ပါသည်။ (၄၆) မူလအပိုဒ် ၂၆ အပိုဒ်ခွဲ (ဂ) အား ပယ်ဖျက်ပါသည်။ (၄၇) မူလအပိုဒ် ၂ရ အား အပိုဒ် ၂၅ အဖြစ် ပြင်ဆင်ပြီး ကျပ် ၃ သိန်းဆိုသည့်စာသားအား ဥပဒေရေးထုံးနှင့်ညီညွတ်မှုရှိစေရန် စာသားဖြင့် ကျပ်သုံးသိန်းဟု ပြင်ဆင်ခဲ့ပါသည်။ (၄၈) မူလအပိုဒ် ၂၈ အပိုဒ်ခွဲ(က)အား အပိုဒ် ၂၆ အဖြစ် ပြင်ဆင်ပြီး အရေးအသား ကျစ်လျစ်စေရန် တရားရုံးသည် ပုဒ်မ ၂၃ သို့မဟုတ် ၂၅ တို့အရ ပြစ်ဒဏ်တစ်ရပ်ရပ်ကို ချမှတ် သည့်အခါ ထိုသို့ချမှတ်သည့် ပြစ်ဒဏ်အပြင် အလုပ်ရှင်ကပေးဆောင်ရန် ပျက်ကွက်သော အခကြေးငွေကို မြေခွန်မပြေ ကျန်ငွေကဲ့သို့ အရကောက်ခံပြီး အလုပ်သမားအား ပေးရမည်ဟု ပြင်ဆင်ဖြည့်စွက်ခဲ့ပြီး မူလအပိုဒ်ခွဲ (ခ)အား ပယ်ဖျက်ခဲ့ပါသည်။ (၄၉) မူလအခန်း (၁၀) အပိုဒ် ၃၁ အပိုဒ်ခွဲ (က)အား အခန်း (၁၁) အပိုဒ် ၂၉ အပိုဒ်ခွဲ က)အဖြစ် ပြင်ဆင်ပြီး ချီးမြှင့်ငွေကိုစကားရပ်အစား ချီးမြှင့်ငွေနှင့်စရိတ်များကိုဟုပြင်ဆင် ဖြည့်စွက်ခဲ့ပါသည်။ (၅၀) မူလအပိုဒ် ၃၂ ကို အပိုဒ် ၃၀ အဖြစ် ပြင်ဆင်ပြီး အလုပ်သမားများ၏ လုပ်ခများနှင့်ပတ်သက်၍ပိုမိုထိရောက်စွာ ဆောင်ရွက်ပေးရန်အတွက် ဤဥပဒေပါလုပ်ငန်း တာဝန်နှင့်စပ်လျဉ်း၍ အမျိုးသားကော်မတီ၏ ကုန်ကျစရိတ်အဝဝကို ပြည်ထောင်စု အစိုးရအဖွဲ့၏ ရသုံးမှန်းခြေငွေစာရင်းမှလည်းကောင်း၊ တိုင်းဒေသကြီးကော်မတီနှင့် ပြည်နယ်ကော်မတီ၏ ကုန်ကျစရိတ်အဝဝကို သက်ဆိုင်ရာ တိုင်းဒေသကြီးနှင့် ပြည်နယ် အစိုးရအဖွဲ့၏ရသုံးမှန်းခြေငွေစာရင်းမှလည်းကောင်း ကျခံရမည်ဟု ပြင်ဆင်ဖြည့်စွက် ပါသည်။ (၅၁) မူလအပိုဒ် ၃၃ ကိုပြင်ဆင်ပြီး အပိုဒ် ၃၁ အဖြစ် အမျိုးသားကော်မတီ စကားရပ်အစားအမျိုးသားကော်မတီနှင့် တိုင်းဒေသကြီးကော်မတီ သို့မဟုတ် ပြည်နယ်ကော်မတီများဟုပြင်ဆင်ဖြည့်စွက်ပါသည်။ (၅၂) မူလအပိုဒ် ၃၅ အား အပိုဒ် ၃၃ အဖြစ် ပြင်ဆင်ပြီး တိုင်းဒေသကြီးကော်မတီနှင့် ပြည်နယ်ကော်မတီများဝင်များသည်ဟူသော စကားရပ်အစား အထက်တွင်ပြင်ဆင်ခဲ့ သည့်အတိုင်း တိုင်းဒေသကြီးကော်မတီ သို့မဟုတ် ပြည်နယ်ကော်မတီများသည်ဟု ပြင်ဆင်ဖြည့်စွက်ပါသည်။ (၅၃) မူလအပိုဒ် ၃ရ အပိုဒ်ခွဲ (က)အား အပိုဒ် ၃၅ အပိုဒ်ခွဲ(က) အဖြစ် ပြင်ဆင်ပြီး အနည်းဆုံးအခကြေးငွေသတ်မှတ်သည့် ယန္တရားဖွဲ့စည်းခြင်းနှင့် ဖွဲ့စည်းပုံနည်းလမ်းများ ဟူသော စကားရပ်အား ဥပဒေရေးထုံးနှင့် ညီညွတ်စေရန် အနည်းဆုးအခကြေးငွေ သတ်မှတ်သည့် အဖွဲ့အစည်းများ ဖွဲ့စည်းခြင်းနှင့် ဖွဲ့စည်းပုံ နည်းလမ်းများဟု ပြင်ဆင်ါသည်။ (၅၄) အပိုဒ် ၃၈ အပိုဒ်ခွဲ (က)အား အပိုဒ် ၃၆ အပိုဒ်ခွဲ(က)အဖြစ် ပြင်ဆင်ပြီး ရှေ့နောက်ညီညွတ်မှုရှိစေရန်နှင့် ဥပဒေရေးထုံးဖွဲ့မှုအညီဖြစ်စေရန် ဝန်ကြီးဌာနသည် လိုအပ်သော နည်းဥပဒေ၊ စည်းမျဉ်းစည်းကမ်းများကို ပြည်ထောင်စုအစိုးရအဖွဲ့၏ အတည်ပြု ချက်ဖြင့် ထုတ်ပြန်နိုင်သည်ဟု ပြင်ဆင်ဖြည့်စွက်ပါသည်။ (၅၅) မူလအပိုဒ် ၃၉ အား အပိုဒ် ၃ရ အဖြစ် ပြင်ဆင်ပြီး အောက်ပါအတိုင်း - (က) ၁၉၄၉ ခုနှစ် အနည်းဆုံးအခကြေးငွေ (၁၉၄၉ ခုနှစ် အက်ဥပဒေအမှတ် ၆၆)၊ (ခ) လယ်ယာအလုပ်သမားအနည်းဆုံးအခကြေးငွေ (၁၉၄၈ ခုနှစ် အက်ဥပဒေအမှတ်) ဟုပြင်ဆင်ဖြည့်စွက်ပါသည်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ခင်ဗျား။ ၆။ ပြည်သူ့လွှတ်တော် ဥပဒေကြမ်းကော်မတီသည် ၂၀၁၂ ခုနှစ် အနည်းဆုံးအခကြေးငွေ ဥပဒေကြမ်းကို ပြည်သူ့လွှတ်တော်ဆိုင်ရာ နည်းဥပဒေ ၄၄ နှင့်အညီ စိစစ်ခဲ့ပြီး လွှတ်တော်မှ အတည်ပြု ဆုံးဖြတ်ပေးနိုင်ရန်အတွက် နည်းဥပဒေ ၄၅ နှင့် အညီ အစီရင်ခံတင်ပြအပ်ပါသည်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များထံ ဥပဒေကြမ်းကော်မတီရဲ့ စိစစ်ချက်ဇယား၊ ဥပဒေကြမ်းကော်မတီရဲ့ အစီရင်ခံစာများ ရောက်ရှိပြီးဟု မှတ်ယူပါတယ်။ ဒီအပေါ်မူတည်ပြီးတော့ မိမိတို့ဆက်လက်ဆောင်ရွက်နိုင်ဖို့အတွက် ကျွန်တော် ကြေညာဆောင်ရွက်ပါမယ်</speech>
<title>ပြည်သူ့လွှတ်တော်ဥက္ကဋ္ဌက ၂၀၁၂ ခုနှစ် အနည်းဆုံးအခကြေးငွေဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းဆွေးနွေးလိုသည့် လွှတ်တော်ကိုယ်စားလှယ်များရှိလျှင်အမည်စာရင်းတင်သွင်းနိုင်ကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်ဆိုင်ရာနည်းဥပဒေ ၁၅၆ အရ ၂၀၁၂ ခုနှစ် အနည်းဆုံးအခကြေးငွေ ဥပဒေကြမ်းနှင့်စပ်လျဉ်း၍ ဆွေးနွေးမည့်ရက်ကို ထပ်မံကြေညာပါမယ်။ ပြည်သူ့လွှတ်တော်ဆိုင်ရာနည်းဥပဒေ ၁၅၆ ၊ ၁၅ရ တို့နှင့်အညီ ဒီဥပဒေနှင့် စပ်လျဉ်းပြီး ပြင်ဆင်ချက် အဆိုတင်သွင်းလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကိုတိတိကျကျ ဖော်ပြ၍ ၂၂-၇-၂၀၁၂ ရက် (တနင်္ဂနွေနေ့) နောက်ဆုံး ထားပြီး ပြည်သူ့လွှတ်တော် ဒုတိယညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။(ဩဘာသံများ)</speech>
</bill><bill>
<title>ပြည်သူ့လွှတ်တော် ဥပဒေကြမ်းကော်မတီက နိုင်ငံခြားရင်းနှီးမြှုပ်နှံမှုဥပဒေကြမ်းနှင့်စပ်လျဉ်း၍သုံးသပ်ချက်တင်ပြခြင်း</title>
<speech type="speaker">အစီအစဉ် ၁၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှ ပြန်လည်ပေးပို့ထားသည့် နိုင်ငံခြားရင်းနှီးမြှုပ်နှံမှု ဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီအနေဖြင့် သက်ဆိုင်ရာကော်မတီများ၊ ကော်မရှင်နှင့် သက်ဆိုင်သည့် အဖွဲ့ အစည်းများနှင့် ဆွေးနွေးညှိနှိုင်းပြီး ပါဝင်သင့်သည့်အချက်များပါဝင်ရေး ပြင်ဆင်အဆိုပြုချက်များ နှင့်အတူ လွှတ်တော်သို့ ပြန်လည်တင်ပြရန် ဆောင်ရွက်စေခဲ့ပြီးဖြစ်ပါတယ်။ ဒါကြောင့် ဥပဒေကြမ်းကော်မတီအနေနဲ့ နိုင်ငံခြားရင်းနှီးမြှုပ်နှံမှုဥပဒေကြမ်းနှင့် စပ်လျဉ်းပြီးသုံးသပ်တင်ပြချက်ကို တင်ပြ ဆွေးနွေးရန်ဖိတ်ခေါ်ပါတယ်</speech>
<speech><mp id="224">ဦးစောလှထွန်း(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ ချောင်းဦးမဲဆန္ဒနယ်ကဖြစ်ပြီး ပြည်သူ့လွှတ်တော် ဥပဒေကြမ်းကော်မတီ အတွင်းရေးမှူး ဦးစောလှထွန်းဖြစ်ပါတယ်။ ကျွန်တော့်အနေနဲ့ ဥပဒေကြမ်းကော်မတီရဲ့ ကိုယ်စား ပြည်သူ့လွှတ်တော်က အတည်ပြုခဲ့ပြီးသော နိုင်ငံခြားရင်းနှီးမြှုပ်နှံမှုဥပဒေကြမ်းကို ပြန်လည်သုံးသပ် တင်ပြသွားမှာဖြစ် ပါတယ်၁။ အမျိုးသားလွှတ်တော်၌ စတင်ဆွေးနွေးပြီး ပြင်ဆင်ချက်များဖြင့် အတည်ပြု၍ ပြည်သူ့ လွှတ်တော်သို့ပေးပို့လာသော နိုင်ငံခြားရင်းနှီးမြှုပ်နှံမှုဥပဒေကြမ်းကို ပြည်သူ့လွှတ်တော်၌ ၁၆-၃-၂၀၁၂ ရက်နေ့တွင် ဆွေးနွေး၍ ပြင်ဆင်ချက်များဖြင့် သဘောတူပြီးနောက် ပြည်သူ့လွှတ်တော် ဆိုင်ရာနည်းဥပဒေ ၁၆၉ အရ ပြည်သူ့လွှတ်တော်၌ အတည်ပြု သည့်ဥပဒေကြမ်းနှင့် ပြင်ဆင်ချက် ဇယားတစ်စုံကို ရည်ညွှန်းချက်ပါစာဖြင့် အမျိုးသားလွှတ်တော်သို့ ပေးပို့ခဲ့ပါသည်။ ၂။ ၃၀-၆-၂၀၁၂ ရက်နေ့တွင် ရန်ကုန်မြို့ MICT ခန်းမ၌ ပြည်သူ့လွှတ်တော်ဥက္ကဋ္ဌနှင့် ပြည်တွင်းစီးပွားရေးလုပ်ငန်းရှင်များအသင်းအဖွဲ့များ တွေ့ဆုံပွဲတွင် ပြည်သူများလုပ်ငန်းရှင်များ၏ တင်ပြချက်များအရ လွှတ်တော်၌ ဆွေးနွေးလျက်ရှိသော နိုင်ငံခြားရင်းနှီးမြှုပ်နှံမှု ဥပဒေကြမ်းကို နိုင်ငံတော်နှင့် နိုင်ငံသားများအကျိုးစီးပွားအတွက် ပြန်လည်သုံးသပ်ရန် လိုအပ်လာကြောင်း တွေ့ရှိ ရပါသည်။ ၃။ ထို့ကြောင့် အမျိုးသားလွှတ်တော်သို့ ပြန်လည်ပေးပို့ထားသော ဥပဒေကြမ်းကို ပြည်သူ့ လွှတ်တော်၌ ထပ်မံစိစစ်ဆွေးနွေးနိုင်ရန်အတွက် ပြည်သူ့လွှတ်တော်ဥက္ကဋ္ဌမှ သဝဏ်လွှာပေးပို့တောင်းခံခဲ့ပါသည်။ ၄။ ယင်းဥပဒေကြမ်းအပေါ်တွင် ၂၈-၆-၂၀၁၂ ရက်နေ့ ၊ ၆-၇-၂၀၁၂ ရက်နေ့နှင့် ၁၁-၇-၂၀၁၂ ရက်နေ့များတွင် ပြည်သူ့လွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်၊ ဥပဒေကြမ်းကော်မတီနှင့် ပြည်သူ့လွှတ်တော်ကော်မတီများ၊ ပြည်တွင်း စီးပွားရေးလုပ်ငန်းရှင်အသင်းအဖွဲ့များတွေ့ဆုံညှိနှိုင်း၍ ဥပဒေကြမ်းတွင်ထည့်သွင်း ပြဋ္ဌာန်းရန် အချက်များကို ညှိနှိုင်းတိုင်ပင် ဆွေးနွေးကြပါသည်။ မှန်သော ဥပဒေကြမ်းကော်မတီသည်။ ပြည်သူ့အချက် လွှတ်တ်တော် ဥပဒေက်နှင့်အညီ စိစစ်ခဲ့လမ်းတစ်ရပ် ဖြစ်စေ နိုင်ငံခြားရင်း၅။ ထိုသို့ ဆွေးနွေးချက်များအပေါ်တွင် အကြံပြုချက် အချက် ၄၃ ချက်ကို လက်ခံရရှိခဲ့ပါသည်။ ပြည်သူ့လွှတ်တော် ဥပဒေကြမ်းကော်မတီသည် ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်နှင့် ၁၂-၇-၂၀၁၂ ရက်နေ့တွင် ညှိနှိုင်းအစည်းအဝေး ကျင်းပခဲ့ပြီး နိုင်ငံတော်နှင့်နိုင်ငံသားများ၏ အကျိုးစီးပွားကိုဖော်ဆောင်ရန် နိုင်ငံခြားရင်းနှီးမြှုပ်နှံသူများ မြန်မာ နိုင်ငံအတွင်း လာရောက်ရင်းနှီးမြှုပ်နှံနိုင်ရန် ပြည်တွင်းလုပ်ငန်းရှင်များအတွက် ထိခိုက်နစ်နာမှုများ မရှိစေရန်နှင့် နိုင်ငံသားများအတွက် အလုပ်အကိုင်အခွင့်အလမ်းများ ပိုမိုရရှိလာပြီး နည်းပညာများ ရရှိစေရန်အတွက် ရည်ရွယ်ထားရှိဆောင်ရွက်ခဲ့ကြပါသည်။ ၆။ ထို့ကြောင့် ပြည်သူ့လွှတ်တော် ဥပဒေကြမ်းကော်မတီသည် နိုင်ငံခြားရင်းနှီးမြှုပ်နှံမှု ဥပဒေကြမ်းအပေါ်တွင် ပိုမိုကောင်းမွန်သော ဥပဒေကြမ်းတစ်ရပ် ဖြစ်စေရန် ထပ်မံဖြည့်စွက် လိုသည့် အချက်များအားအချက် ၁၂ ချက်နှင့်အညီ စိစစ်ခဲ့ကြရာ အောက်ပါအတိုင်း လေ့လာတွေ့ရှိရပါသည်။ ပြည်သူ့လွှတ်တော် ဥပဒေကြမ်းကော်မတီရဲ့ အချက် ၁၂ ချက်နှင့်အညီ စိစစ်ချက်များကို ပြည်သူ့ လွှတ်တော်ကိုယ်စားလှယ်ကြီးများ ထပ်မံသိရှိနိုင်ရန် ကျွန်တော့်အနေနဲ့ တင်ပြလိုပါတယ်။ ကျွန်တော်တို့ ဥပဒေကြမ်းကော်မတီရဲ့ စိစစ်ချက် အဓိကတာဝန် ၁�� ချက်ကို ပြည်သူ့လွှတ်တော်မှ တာဝန်ပေးအပ်ထားပါတယ်။ (က) နိုင်ငံတော်ကချမှတ်သော မူဝါဒများ၊ ဦးတည်ချက်များနှင့် ညီညွတ်မှုရှိ၊ မရှိ၊ (ခ) ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေနှင့် တည်ဆဲဥပဒေများပါပြဋ္ဌာန်းချက်များနှင့်ညီညွတ်မှုရှိ၊ မရှိ၊ (ဂ) နိုင်ငံတော်နှင့် အများပြည်သူတို့၏ အကျိုးစီးပွားကို အလေးထားပြီး ကာကွယ်စောင့်ရှောက်ရေးကို ဦးတည်ခြင်းရှိ၊ မရှိ၊ (ဃ) နိုင်ငံတော်တည်တံ့ခိုင်မြဲရေးနှင့် လုံခြုံရေးကို အန္တရာယ်ပြု ထိပါးစေမည့် အချက်များပါဝင်ခြင်းရှိ၊ မရှိ၊ (င) နိုင်ငံတော်၏ ပကတိအခြေအနေများနှင့် လိုက်လျောညီထွေမှုရှိ၊ မရှိ၊ (စ) အများပြည်သူ၏ လုံခြုံရေးနှင့် ပစ္စည်းလုံခြုံရေးကို ထိခိုက်ခြင်းရှိ၊ မရှိ၊ (ဆ) တိုင်းရင်းသားစည်းလုံးညီညွတ်ရေးကို ထိခိုက်ပျက်ပြားစေမည့် အရေးအသား၊ အသုံးအနှုန်းများပါဝင်ခြင်းရှိ၊ မရှိ၊ (ဇ) ဝန်ကြီးဌာန တစ်ခုနှင့်တစ်ခု၏ လုပ်ပိုင်ခွင့်များ၊ အစိုးရဌာနအဖွဲ့အစည်းတစ်ခုနှင့် တစ်ခု၏ လုပ်ပိုင်ခွင့်များ ရောထွေးခြင်းရှိ၊ မရှိ၊ (ဈ) အပြည်ပြည်ဆိုင်ရာ၊ ဒေသဆိုင်ရာ သို့မဟုတ် ဒေသအချင်းချင်းဆိုင်ရာ စာချုပ်များသဘောတူညီချက်များပါ တာဝန်အရ ရေးဆွဲသော ဥပဒေကြမ်းဖြစ်လျှင် ထိုစာချုပ်များ သဘောတူစာချုပ်များပါ မြန်မာနိုင်ငံက သဘောတူလက်ခံထားသော အချက်များနှင့် လိုက်လျောညီထွေခြင်း ရှိ၊ မရှိနှင့် နိုင်ငံတော်၏ အချုပ်အခြာအာဏာကို ထိပါးခြင်း ရှိ၊ (ည) သက်ဆိုင်ရာဥပဒေနှင့် သက်ဆိုင်သော မူပိုင်းဆိုင်ရာအချက်အလက်များ ပြည့်စုံစွာ ပါရှိခြင်းရှိ၊ မရှိ၊ (ဋ) ဥပဒေပါပြဋ္ဌာန်းချက်များကို လက်တွေ့အကောင်အထည်ဖော်နိုင်မည့်အခြေအနေ ရှိ၊ (၃) ဥပဒေ၏ ရည်ရွယ်ချက်များ အကောင်အထည်ဖော်နိုင်ရန် ပြဋ္ဌာန်းချက်များ ပြည့်စုံစွာ ပါခြင်းရှိ၊ မရှိ စတဲ့အချက် ၁၂ ချက်နဲ့ လေ့လာစိစစ်ခဲ့ကြပါတယ်။ သို့ဖြစ်ပါ၍ နိုင်ငံခြားရင်းနှီးမြှုပ်နှံမှု ဥပဒေကြမ်းနှင့်ပတ်သက်၍ စိစစ်တွေ့ရှိချက်များမှာ - (က) အခန်း(၂)ပုဒ်မ ၃ ပြည်သူ့လွှတ်တော်၏ ပြင်ဆင်ချက်၌ ဤဥပဒေသည် ပြည်ထောင်စု အစိုးရအဖွဲ့၏ ကြို တင်သဘောတူညီချက်ဖြင့် ကော်မရှင်က အခါအားလျော်စွာ သတ်မှတ်ထားသော စီးပွားရေးလုပ်ငန်းများနှင့် သက်ဆိုင်စေရမည်ဟု လွှတ်တော်က အတည်ပြုပြဋ္ဌာန်းခဲ့ပြီးဖြစ်ပါသည်။ ယင်းပြဋ္ဌာန်းချက်အပေါ်တွင် ထပ်မံအကြံပြုချက် အဖြစ် ဤဥပဒေအရ ပြည်ထောင်စုအစိုးရအဖွဲ့၏ ကြို တင်သဘောတူညီချက်ဖြင့်ကော်မရှင်သည် အောက်ပါစီးပွားရေးလုပ်ငန်းများကို ရင်းနှီးမြှုပ်နှံလုပ်ကိုင်ခွင့် ပြုနိုင် သည်ဟူ၍ ပြင်ဆင်ပြီး အပိုဒ်ခွဲ (က)မှ (၃)အထိ အချက်များကိုထပ်မံအကြံပြု တင်ပြ ထားပါသည်။ ထပ်မံဖြည့်စွက်ရန် အကြံပြုချက်များသည် ပိုမိုကျယ်ပြန့်နက်ရှိုင်းပြီး အသေးစိတ် ပါရှိနေတာလည်း တွေ့ရပါတယ်။ သို့ဖြစ်ပါ၍ ဤအချက်များကို နည်းဥပဒေထဲတွင်လည်းကောင်း အမိန့်ကြော်ငြာစာ၊ အမိန့်၊ ညွှန်ကြားချက်၊ လုပ်ထုံးလုပ်နည်းထုတ်ပြန်၍ ဖော်ပြသင့်ကြောင်း လေ့လာစိစစ်တွေ့ရှိရပါသည်။ (ခ) အခန်း(၂) ပုဒ်မ ၄ ပုဒ်မခွဲ (က)မှ (ဆ)အထိ ပြဋ္ဌာန်းချက်၏ နောက်ဆုံးတွင်အသစ်ထပ်မံဖြည့်စွက်ရန် - (ဇ) အသေးစား၊ အလတ်စား စက်မှုလုပ်ငန်းများ (SMI)၊ (၅) အသေးစား၊ အလတ်စား ကုန်ထုတ်လုပ်ငန်းများ (SME)၊ (ည) ဒေသခံများ ဆောင်ရွက်လျက်ရှိသည့် စိုက်ပျိုးမွေးမြူရေးလုပ်ငန်းများ၊ (ဋ) လက်လီအရောင်းဆိုင်များ၊ (ဌ) အသေးစား၊ အလတ်စား ဝန်ဆောင်မှု လုပ်ငန်းများဟူ၍ လုပ်ငန်းရပ်များကို အကြံပြုထားပါသည်။ ယင်းအကြံပြုချက်များသည် ပြည်တွင်းစီးပွားရေးလုပ်ငန်းရှင်များ လုပ်ကိုင်ဆောင်ရွက်နိုင် ရန် အကာအကွယ်ပေးစေလိုသည့် အကြံပြုချက်များဖြစ်သည်ဟု ကော်မတီမှရှုမြင်သုံးသပ်ပြီး ထပ်မံဖြည့်စွက်လိုသည့် အကြံပြုချက်အပိုဒ်ခွဲ (ဇ)မှ (ဌ)အစား အောက်ပါအတိုင်း ဖြည့်စွက် နိုင်ကြောင်း လေ့လာတွေ့ရှိရပါသည် - (ဇ) နိုင်ငံသားစီးပွားရေး လုပ်ငန်းရှင်များ လုပ်ကိုင်ဆောင်ရွက်လျက်ရှိသော အသေးစား၊ အလတ်စား စက်မှုလုပ်ငန်းနှင့် ကုန်ထုတ်လုပ်ငန်းများဟူ၍ တင်ပြအပ်ပါသည်။ (ဂ) အခန်း(၂)ပုဒ်မ ၅ တွင် ကော်မရှင်သည် ပုဒ်မ ၄ အရ ကန့်သတ်သည့် သို့မဟုတ်တားမြစ်သည့် ရင်းနှီးမြှုပ်နှံမှု လုပ်ငန်းများကို နိုင်ငံတော်နှင့် ပြည်သူများ၏ အကျိုးစီးပွားအလို့ငှာ ပြည်ထောင်စုအစိုးရအဖွဲ့၏ သဘောတူညီချက်ဖြင့် ခွင့်ပြုနိုင်သည်ဟူ၍ မူလအတည်ပြု ထားပါသည်။ ယင်းအတည်ပြုချက်ကို ထပ်မံအကြံပြုချက်အနေနှင့် ကော်မရှင်သည် ပုဒ်မ ၄ ပုဒ်မခွဲ(က)မှ (ဆ)အထိ ကန့်သတ်သည့် သို့မဟုတ် တားမြစ်သည့် ရင်းနှီးမြှုပ်နှံမှုလုပ်ငန်းများကို နိုင်ငံတော်နှင့် ပြည်သူများ၏ အကျိုးစီးပွားအလို့ငှာ ပြည်ထောင်စုအစိုးရအဖွဲ့မှပြည်ထောင်စုလွှတ်တော်တွင် သဘော တူညီချက်ရယူ၍ ခွင့်ပြုနိုင်သည်ဟူ၍ ဖြစ်ပါသည်။ အပိုဒ် ၄ ပုဒ်မခွဲ (ဇ)မှ (ဌ)အထိ လုပ်ငန်းများကို နိုင်ငံတော်နှင့်နိုင်ငံသားများအကျိုးအလို့ငှာ ကန့်သတ်သည့် သို့မဟုတ် တားမြစ်သည့်လုပ်ငန်းများအဖြစ် မှတ်ယူရမည်ဟူ၍ အကြံပြုထားခြင်း ဖြစ်ပါသည်။ ယင်းအကြံပြုချက်မှာပါရှိတဲ့ ပြည်ထောင်စုလွှတ်တော်တွင် သဘောတူညီချက်ရယူ၍ဟု ဖော်ပြထားရာ လွှတ်တော်၏ အဓိကလုပ်ငန်း တာဝန်မဟုတ်သည့်အပြင် ဥပဒေပြုရေးလုပ်ငန်းမှ အုပ်ချုပ်ရေးလုပ်ငန်း၊ စီးပွားရေးလုပ်ငန်းအပေါ်တွင် ဝင်ရောက်စွက်ဖက်ရာ ရောက်နေပါသဖြင့် ထပ်မံအကြံပြုချက်ကို မလိုအပ်ပါကြောင်းနှင့် မူလအတည်ပြုချက်အတိုင်း ထားရှိသင့်ကြောင်း သုံးသပ်ရရှိပါသည်။ (ဃ) အခန်း(၄)ပုဒ်မ ရ တွင် ရင်းနှီးမြှုပ်နှံမှုကို အောက်ပါပုံစံတစ်ခုခုဖြင့် ပြုလုပ်ဆောင်ရွက်နိုင်သည် - (၁) နိုင်ငံခြားသားက နိုင်ငံခြားမတည်ငွေရင်း ရာခိုင်နှုန်းပြည့်ဖြင့်ဆောင်ရွက်ခြင်း၊ (၂) နိုင်ငံခြားသားနှင့် နိုင်ငံသား သို့မဟုတ် သက်ဆိုင်ရာ အစိုးရဌာန အဖွဲ့အစည်းတို့ ဖက်စပ်ပြုလုပ်ခြင်း၊ (၃) နှစ်ဦးနှစ်ဖက် ချုပ်ဆိုသည့် ဥပဒေနှင့် ညီညွတ်သော ပဋိညာဉ်စာချုပ်ပါစနစ်တစ်ခုခုဖြင့် ဆောင်ရွက်ခြင်း။ ဟူ၍ လွှတ်တော်က အတည်ပြုပြဋ္ဌာန်းထားပါသည်။ ယင်းပြဋ္ဌာန်းချက်အပေါ်တွင် ထပ်မံ အကြံပြုချက်အနေနှင့် - (၁) နိုင်ငံခြားသားက နိုင်ငံခြားမတည်ငွေရင်း ရာနှုန်းပြည့်ဖြင့် ဆောင်ရွက်ခြင်းကို နိုင်ငံသားများ မလုပ်နိုင်သည့် အဆင့်မြင့် နည်းပညာပါရှိသော လုပ်ငန်းများတွင်သာ ရင်းနှီးမြှုပ်နှံခွင့်ပြုခြင်း၊ (၂) နိုင်ငံခြားသားသည် နိုင်ငံသား သို့မဟုတ် သက်ဆိုင်ရာ အစိုးရဌာနအဖွဲ့အစည်းတို့နှင့် ဖက်စပ် သို့မဟုတ် အကျိုးတူ ပြုလုပ်ရာတွင် ၄၉ ရာခိုင်နှုန်းအထိ ရင်းနှီးမြှုပ်နှံမှုခွင့်ပြုခြင်း၊ (၃) နှစ်ဦးနှစ်ဖက် ချုပ်ဆိုသည့် ဥပဒေနှင့်ညီညွတ်သော ပဋိညာဉ်စာချုပ်ပါ စနစ်တစ်ခုခုဖြင့် ရင်းနှီးမြှုပ်နှံမှုဆောင်ရွက်ရာတွင် နိုင်ငံခြားသားနှင့် နိုင်ငံသားအချိုး ကို ၄၉၅၁ အတိုင်း ပါဝင်ရင်းနှီးမြှုပ်နှံမှုခွင့်ပြုခြင်းဟု ပြင်ဆင်ရန် အကြံပြု ထားပါသည်။ ယင်းအကြံပြုချက်များအနက် အခန်း (၄) ပုဒ်မ ရ ရင်းနှီးမြှုပ်နှံမှုကို အောက်ပါပုံစံတစ်ခုခုဖြင့် ပြုလုပ်ဆောင်ရွက်နိုင်သည်(၁) နိုင်ငံသားများ မလုပ်နိုင်သည့် အဆင့်မြင့်နည်းပညာပါရှိသော လုပ်ငန်းများတွင်နိုင်ငံခြားသားက နိုင်ငံခြားမတည်ငွေရင်း ရာခိုင်နှုန်းပြည့်ဖြင့် ဆောင်ရွက် ခြင်းဟု သုံးစွဲပြင်ဆင်နိုင်ကြောင်း သုံးသပ်ရရှိပါသည်။ အပိုဒ်ခွဲ (ခ)နှင့် (ဂ)တို့ သည် နိုင်ငံခြားရင်းနှီးမြှုပ်နှံသူများကို ဆွဲဆောင်ရာတွင် အတားအဆီးဖြစ်နိုင်ပြီး ဖက်စပ်ရင်းနှီးမြှုပ်နှံမှုအချိုးနှင့် ပဋိညာဉ်စာချုပ်တို့ကို နည်းဥပဒေတွင်ထည့်သွင်းဆောင်ရွက်နိုင်ကြောင်း လေ့လာစိစစ် တွေ့ရှိရပါသည်။ (င) အခန်း(၄) ပုဒ်မ ၈ တွင်(က) ပုဒ်မ ရ အရ ရင်းနှီးမြှုပ်နှံမှု ပုံစံဖွဲ့စည်းရာတွင် - (၁) တစ်ဦးတည်းပိုင် လုပ်ငန်းအဖြစ်လည်းကောင်း၊ လီမိတက်ကုမ္ပဏီအဖြစ်လည်းကောင်း ဖွဲ့စည်းနိုင်သည်။ (၂) ပုဒ်မ ရ ပုဒ်မခွဲ(ခ)ပါ ဖက်စပ်လုပ်ငန်းအဖြစ်ဖွဲ့စည်းပါက နိုင်ငံခြားမတည်ငွေသည် စုစုပေါင်းမတည်ငွေရင်း၏ ၃၅ ရာခိုင်နှုန်း အနည်းဆုံး ပါဝင်ရမည်ဟူ၍ အတည်ပြု ပြဋ္ဌာန်းခဲ့ပြီး ဖြစ်ပါသည်။ ယင်း ပြဋ္ဌာန်းချက်အပေါ်တွင် ထပ်မံ အကြံပြုလိုသော အချက်များအဖြစ် တင်ပြချက်တွင် - (၁) အများပိုင်ကုမ္ပဏီအဖြစ် လည်းကောင်း၊ လီမိတက်ကုမ္ပဏီအဖြစ်လည်းကောင်း ဖွဲ့စည်းနိုင်သည်။ (၂) ပုဒ်မ ရ ပုဒ်မခွဲ (ခ) ပါ ဖက်စပ်လုပ်ငန်းအဖြစ် ဖွဲ့စည်းပါက နိုင်ငံခြား မတည်ငွေသည် စုစုပေါင်း မတည်ငွေရင်း၏ ၄၉ ရာခိုင်နှုန်းအများဆုံး ပါဝင်ရမည်ဟု ပြင်ဆင်လိုကြောင်းအကြံပြုလာပါသည်။ အကြံပြုချက် အခန်း (၄) ပုဒ်မ ၈ ပုဒ်မခွဲ(က) ပုဒ်မခွဲငယ်(၁)တွင် တစ်ဦးတည်းပိုင် လုပ်ငန်း ဆိုပါက နိုင်ငံခြားရင်းနှီးမြှုပ်နှံသူများ ကျယ်ကျယ်ပြန့်ပြန့်ပါဝင်နိုင်ပြီး အများပိုင်ကုမ္ပဏီအဖြစ်ကန့်သတ်လိုက်ပါက အမှန်တကယ်ရင်းနှီးမြှုပ်နှံနိုင်သူများထက် ပွဲစားများနှင့် အခြားပုဂ္ဂိုလ်များ သာလျှင် လာရောက်ရင်းနှီးမြှုပ်နှံကြမည်ကို ထည့်သွင်းစဉ်းစားရမည် ဖြစ်ပါသည်။ ထို့အပြင် ဥပဒေ သဘောအရ ရင်းနှီးမြှုပ်နှံသူတစ်ဦးနှင့် ရင်းနှီးမြှုပ်နှံသူကုမ္ပဏီများသည် တူညီစွာလုပ်ကိုင် ဆောင်ရွက်ခွင့်ရှိသူများဟု အနက်သဘောလည်း ရရှိပါသည်။ အပိုဒ်ခွဲငယ် (၂)တွင် စုစုပေါင်းမတည်ငွေရင်း၏ ၃၅ ရာခိုင်နှုန်း အနည်းဆုံးပါဝင်ရမည် ဟူသော ပြဋ္ဌာန်းချက်သည် ရင်းနှီးမြှုပ်နှံသူများအား အနည်းဆုံးမတည်ငွေရင်းကို ကန့်သတ်၍ များများလာရောက် ရင်းနှီးမြှုပ်နှံနိုင်ရန်ဖြစ်ပြီး အကြံပြု ထားသည့် စုစုပေါင်း မတည်ငွေရင်း၏ ၄၉ ရာခိုင်နှုန်း အများဆုံးပါဝင်ရမည်ဟူသော ပြဋ္ဌာန်းချက်သည် ရင်းနှီးမြှုပ်နှံသူများအား အများဆုံး ၄၉ ရာခိုင်နှုန်းထက်ပို၍ ရင်းနှီးမြှုပ်နှံခြင်းမပြုရန် ကန့်သတ်ထားရာ ရင်းနှီးမြှုပ်နှံသူ နည်းပါးနိုင်ကြောင်း သုံးသပ်ရရှိပါသည်။ ထို့ကြောင့် မူလအတည်ပြုချက်အတိုင်းသာ ထားသင့်ကြောင်း လေ့လာစိစစ် တွေ့ရှိရပါသည်။ (စ) အခန်း(၅)ပုဒ်မ ၉ တွင် ပြည်ထောင်စုအစိုးရအဖွဲ့ သည် - (က)ရင်းနှီးမြှုပ်နှံမှု လုပ်ငန်းများနှင့် စပ်လျဉ်း၍ ဤဥပဒေပါ လုပ်ငန်းတာဝန်များကို ဆောင်ရွက်နိုင်ရန် သင့်လျော်သော ပြည်ထောင်စုအဆင့် ပုဂ္ဂိုလ်တစ်ဦးဦးအား ဥက္ကဋ္ဌအဖြစ်လည်းကောင်း၊ သက်ဆိုင်ရာ ပြည်ထောင်စုဝန်ကြီးဌာန၊ အစိုးရဌာန၊ အဖွဲ့အစည်းများမှ သင့်လျော်သော ပုဂ္ဂိုလ်များအား အဖွဲ့ဝင်များအဖြစ်လည်းကောင်း ပါဝင်စေလျက် မြန်မာနိုင်ငံ ရင်းနှီးမြှုပ်နှံမှု ကော်မရှင်ကိုဖွဲ့စည်းရမည် ဟူ၍ပြဌာန်းထားပါသည်။ ယင်းပြဋ္ဌာန်းချက်ပါ သင့်လျော်သော ပြည်ထောင်စုအဆင့် ပုဂ္ဂိုလ်တစ်ဦးအား ဥက္ကဋ္ဌအဖြစ် လည်းကောင်း စကားရပ်ကို ထပ်မံပြင်ဆင်လိုချက်အနေနှင့် ပြည်ထောင်စုအဆင့်ဖြစ်ပြီး စီးပွားရေး ကျွမ်းကျင်သော ပုဂ္ဂိုလ်တစ်ဦးအား ဥက္ကဋ္ဌအဖြစ် လည်းကောင်းဟူ၍ ပြင်ဆင်ရန် တင်ပြလာချက် ဖြစ်ပါသည်။ ပြည်သူ့လွှတ်တော် ဥပဒေကြမ်းကော်မတီအနေနှင့် စီးပွားရေးကျွမ်းကျင်သော ပုဂ္ဂိုလ်ဆိုရာ တွင် မည်သို့သတ်မှတ်မည်ကို လည်းကောင်း၊ ပြည်ထောင်စုအစိုးရအဖွဲ့မှ တာဝန်ပေးအပ်မည့် သင့်တော်သူဆိုသည်မှာ ပြည်ထောင်စုအဆင့် ပုဂ္ဂိုလ်တစ်ဦးဖြစ်ပြီး နိုင်ငံတော်သမ္မတနှင့် ပြည်ထောင်စု အစိုးရမှ ကျယ်ကျယ်ပြန့်ပြန့် စဉ်းစားရွေးချယ်တာဝန်ပေးအပ်နိုင်ကာ ဥပဒေရေးထုံးနှင့်လည်း ကိုက်ညီ ပါသဖြင့် မူလအတည်ပြုပြဋ္ဌာန်းချက်အတိုင်းထားရှိသင့်ကြောင်း လေ့လာစိစစ်တွေ့ရှိရပါသည်။ (ဆ) အခန်း (၆) ပုဒ်မ ၁၀ ပုဒ်မခွဲ(ဃ)တွင် လုပ်ငန်းဆောင်ရွက်ချက်များကို ပြည်ထောင်စု အစိုးရအဖွဲ့သို့ တင်ပြအစီရင်ခံခြင်းဟူ၍ အတည်ပြုပြဋ္ဌာန်းချက်အပေါ်တွင် ထပ်မံ ပြင်ဆင်ချက်အနေနှင့် လုပ်ငန်းဆောင်ရွက်ချက်များကို ပြည်ထောင်စုအစိုးရအဖွဲ့မှ တစ်ဆင့် ပြည်ထောင်စုလွှတ်တော်သို့ တင်ပြအစီရင်ခံခြင်းဟု ပြင်ဆင်လိုချက်သည်သင့်လျော်မှု မရှိပါ။ ဥပဒေပြုရေးအာဏာနှင့် အုပ်ချုပ်ရေးအာဏာကို တတ်နိုင်သမျှ ပိုင်းခြားကျင့်သုံးရမည် ဖြစ်ပြီး အုပ်ချုပ်ရေးဆိုင်ရာ စီးပွားရေးကိစ္စရပ်များကို လွှတ်တော်မှ ဝင်ရောက်တာဝန်ခံ ဆောင်ရွက် ခြင်းသည် လွှတ်တော်၏အဓိကတာဝန်များကို ထိခိုက်နိုင်ပါသဖြင့် မူလအတည်ပြု ပြဋ္ဌာန်းချက် အတိုင်းသာထားရှိသင့်ကြောင်း သုံးသပ်ရရှိပါသည်။ ။(ဇ) ပုဒ်မ ၁၀ ပုဒ်မခွဲ (စ)၊ ပုဒ်မ ၁၁ ပုဒ်မခွဲ (ဂ)၊ ပုဒ်မ ၂၀ နှင့် ပုဒ်မ ၂၅ တို့တွင်မူလအတည်ပြု ပြဋ္ဌာန်းချက်တွင် မပါသော ဤဥပဒေနှင့်အညီ ဟူသည့် စကားရပ်ကို ထပ်မံအကြံပြု ဖြည့်စွက်ရန် တင်ပြချက်များသည် မူလပြဋ္ဌာန်းချက်တွင် အနက်အဓိပ္ပာယ် ပြည့်စုံရှင်းလင်းစွာ ဖော်ပြထားပြီးဖြစ်၍ မလိုအပ်ပါကြောင်းလေ့လာစိစစ်တွေ့ရှိရပါသည်။ (ဈ) အခန်း (၇)ပုဒ်မ ၁၀ တွင် ထပ်မံဖြည့်စွက်လိုချက်အနေနှင့် ပုဒ်မခွဲ (ဈ) ကော်မရှင်သည်လုပ်ငန်းဆောင်ရွက်ချက်များကို အခြေခံမူများနှင့် ကိုက်ညီမှု ရှိ၊ မရှိ စဉ်ဆက်မပြတ် စစ်ဆေးရမည် ဟူ၍ ဖြည့်စွက်သင့်ကြောင်း အကြံပြု ထားပါသည်ကော်မရှင်အနေနှင့် ရင်းနှီးမြှုပ်နှံသူများအား စဉ်ဆက်မပြတ်စစ်ဆေးရန်မှာ လက်တွေ့ အခြေအနေတွင် မဖြစ်နိုင်ကြောင်းနှင့် နိုင်ငံတော်မှ လက်တွေ့ကျင့်သုံး ဆောင်ရွက်နေသော ဈေးကွက် စီးပွားရေးစနစ်၏ သဘောသဘာဝနှင့်လည်း ကိုက်ညီခြင်းမရှိကြောင်း လေ့လာတွေ့ရှိရပါသဖြင့် ထပ်မံဖြည့်စွက်ရန် မသင့်လျော်ပါကြောင်း လေ့လာသုံးသပ်ရရှိပါသည်။ (ည) အခန်း (၇) ပုဒ်မ ၁၃ ပုဒ်မခွဲ (ဆ)တွင် နိုင်ငံခြားကုမ္ပဏီဖြစ်ပါက မိမိ၏ အစုရှယ်ယာအားလုံးကို နိုင်ငံခြားသားတစ်ဦးဦး သို့မဟုတ် နိုင်ငံခြားကုမ္ပဏီတစ်ခုခုသို့ အပြီးအပိုင်လွှဲပြောင်းရောင်းချလျှင် ကော်မရှင်၏ ကြို တင်ခွင့်ပြုချက်ရယူ၍ ခွင့်ပြုမိန့်ကို ပြန်လည်အပ်နှံပြီးမှသာ တည်ဆဲဥပဒေနှင့်အညီ အစုရှယ်ယာလွှဲပြောင်းခြင်းကို မှတ်ပုံတင်ခြင်းဟု မူလအတည်ပြုပြဋ္ဌာန်းချက်ပါ နိုင်ငံခြားသားတစ်ဦးဦး ဟူသော စကားရပ်အား ပယ်ဖျက်ရန် အကြံပြု တင်ပြထားပါသည်။ ရင်းနှီးမြှုပ်နှံသူ၏ အခွင့်အရေးဖြစ်ပြီး လွှဲပြောင်းရောင်းချခွင့်ကို နိုင်ငံခြားကုမ္ပဏီတစ်ခုခုသို့ ရောင်းချခွင့်ပေးခြင်းနှင့် နိုင်ငံခြားသားတစ်ဦးဦးကို ရောင်းချခွင့်ပေးခြင်းမှာ လက်တွေ့တွင် ကွာခြားချက်မရှိပါ။ ဤဥပဒေတွင် ကြိုတင်ခွင့်ပြုချက်တောင်းခံပြီး ခွင့်ပြုမိန့်ထုတ်ပြန်ပြီးမှ တည်ဆဲဥပဒေနှင့်အညီ ဆောင်ရွက်ရမည်ဟု ပြဋ္ဌာန်းထားပြီးဖြစ်၍ နိုင်ငံခြားသားတစ်ဦးဦး ဟူသော စကားရပ်ကို ပယ်ဖျက်စရာမလိုကြောင်း၊ စိုးရိမ်စရာမရှိပါကြောင်း ဥပဒေသဘောအရ လေ့လာ စိစစ်တွေ့ရှိရပါသည်။ (ဋ) အခန်း(၁၀) ပုဒ်မ ၂၂ တွင် ရင်းနှီးမြှုပ်နှံသူသည် - (က) ကျွမ်းကျင်မှုဆိုင်ရာလုပ်ငန်းများအတွက် နိုင်ငံသားကျွမ်းကျင်သူ အလုပ်သမားများ အတတ်ပညာရှင် များနှင့် ဝန်ထမ်းများကို ခန့်ထားရာတွင် လုပ်ငန်းစတင်သည့်နှစ်မှ ပထမငါးနှစ် ကုန်ဆုံးသည့်အချိန်၌ နိုင်ငံသားအနည်းဆုံး ၂၅ ရာခိုင်နှုန်း၊ ဒုတိယငါးနှစ် ကုန်ဆုံးသည့် အချိန်၌ အနည်းဆုံး ၅၀ ရာခိုင်နှုန်း၊ တတိယငါးနှစ် ကုန်ဆုံးသည့်အချိန်၌ အနည်းဆုံးရာခိုင်နှုန်းခန့်ထားပြီး ဖြစ်ရမည် ဟူ၍ အတည်ပြု ပြဌာန်းထားပါသည်။ ထပ်မံပြင်ဆင်ရန် အကြံပြုချက်အနေနှင့် ရင်းနှီးမြှုပ်နှံသူသည် - (က) ကျွမ်းကျင်မှုဆိုင်ရာ လုပ်ငန်းများအတွက် နိုင်ငံသားကျွမ်းကျင်သူ အလုပ်သမားများ အတတ်ပညာရှင်များနှင့် ဝန်ထမ်း များကို ခန့်ထားရာတွင် လုပ်ငန်းစတင်သည့်အချိန် ပထမနှစ်တွင် နိုင်ငံသားအနည်းဆုံး ၃၀ ရာခိုင်နှုန်း၊ ဒုတိယနှစ် စတင်သည့်အချိန်တွင် အနည်းဆုံး ၆၀ ရာခိုင်နှုန်း၊ တတိယနှစ် စတင်သည့်အချိန်တွင် အနည်းဆုံး ၉၀ ရာခိုင်နှုန်းခန့် ထားပြီးဖြစ်ရမည်ဟူ၍ ဖြစ်ပါသည်။ ထပ်မံပြင်ဆင်ရန် အကြံပြုချက်များသည် နိုင်ငံသားများအလုပ်အကိုင် အခွင့်အလမ်း ရရှိစေရန်နှင့် ကျွမ်းကျင်သည့် အလုပ်သမားများ ဖြစ်စေရေးအတွက် ရည်ရွယ်ချက်သည်ကောင်းမွန်သော်လည်း လက်တွေ့တွင် သုံးနှစ်ထဲနှင့် အနည်းဆုံး ၉၀ ရာခိုင်နှုန်း ကျွမ်းကျင်လုပ်သား ခန့်ထားခြင်းမှာ မဖြစ်နိုင်ကြောင်း တွေ့ရှိရပါသည်။ သို့ဖြစ်ပါ၍ အိမ်နီးချင်းနိုင်ငံများ၏ နိုင်ငံခြားရင်းနှီးမြှုပ်နှံမှုဥပဒေများတွင် ပါရှိသော ပြဋ္ဌာန်းချက်များနှင့်အညီ ပြုစုအတည်ပြုထားသည့် မူလပြဋ္ဌာန်းချက်အတိုင်း ထားရှိသင့်ကြောင်း လေ့လာစိစစ်တွေ့ရှိရပါသည်(ဌ) အခန်း (၁၁) ပုဒ်မ ၂၅ ပုဒ်မခွဲ(က) မှ (ဌ) အထိပါရှိသော နိုင်ငံခြားရင်းနှီးမြှုပ်နှံသူများအတွက် ကင်းလွတ်ခွင့်နှင့် သက်သာခွင့်ဆိုင်ရာ ပြဌာန်းချက်များသည် နိုင်ငံတော်မှ အတည်ပြုပြဋ္ဌာန်းထုတ်ပြန် ကြေညာပြီးဖြစ်သော အထူးစီးပွားရေးဇုန်ဥပဒေပါ ပြဌာန်းချက်များနှင့် လိုက်လျောညီထွေရှိရန် ရေးဆွဲထားသော အချက်များဖြစ်ကြောင်းလေ့လာစိစစ်တွေ့ရှိရပါသဖြင့် ထပ်မံဖြည့်စွက်ပြင်ဆင်ပါက ဥပဒေအချင်းချင်း မညီမျှမှု၊ လွဲမှားမှုများ၊ မတူညီမှုများ ဖြစ်ပေါ်စေနိုင်ပါကြောင်း ထပ်မံအကြံပြုချက်များကို ဖြည့်စွက်ရန် မသင့်ပါကြောင်း လေ့လာစိစစ် တွေ့ရှိရပါသည်။ (၃) အခန်း (၁၉) ပုဒ်မ ၄၂ တွင် ကော်မရှင်သည် ရင်းနှီးမြှုပ်နှံသူက ရေနံနှင့်သဘာဝ ာတ်ငွေ့၊ သတ္တုစသည့် မတည်ငွေရင်း ကြီးမားသော ထုတ်လုပ်မှုလုပ်ငန်းများတွင် ရင်းနှီးမြှုပ်နှံသူ၏ မတည်ရင်းနှီးငွေကို အပြည့်အဝသုံးစွဲ၍ သတ်မှတ်ထားသော လုပ်ကွက်၌ သတ်မှတ်ထားသော ကာလအတွင်း ဖြစ်နိုင်စွမ်း ရှိ၊ မရှိ လေ့လာခြင်း၊ စမ်းသပ်ရှာဖွေခြင်း၊ တိုင်းတာခြင်းနှင့် တူးဖော်ခြင်း၊ စီးပွားဖြစ် ထုတ်လုပ်နိုင်စွမ်းရှိသည့် အဆင့်သို့ ရောက်ရှိစေရန် ဆောင်ရွက်ခြင်းများအတွက် ပြည်ထောင်စုအစိုးရအဖွဲ့ သို့မဟုတ် ပြည်ထောင်စုအစိုးအဖွဲ့က ဥပဒေနှင့်အညီ အခွင့်အာဏာအပ်နှင်းထားသော အစိုးရဌာန၊ အစိုးရအဖွဲ့အစည်းနှင့် ရင်းနှီးမြှုပ်နှံသူတို့အကြား ထုတ်လုပ်မှုအပေါ် အကျိုးအမြတ်ခွဲဝေခံစားခြင်းစနစ်ဖြင့် ရင်းနှီးမြှုပ်နှံမှု ပြုလုပ်ရန် အဆိုပြု တင်ပြ လာလျှင် စိစစ်၍ ခွင့်ပြုနိုင်သည်။ ထိုရင်းနှီးမြှုပ်နှံမှု လုပ်ငန်းသည်စီးပွားဖြစ် ထုတ်လုပ်နိုင်စွမ်းရှိပါက ရင်းနှီးမြှုပ်နှံမှု တန်ဖိုးနှင့် အကျိုးအမြတ်ကာမိစေရေးအတွက် ပြည်ထောင်စုအစိုးရအဖွဲ့ သို့မဟုတ် ပြည်ထောင်စုအစိုးရအဖွဲ့က ဥပဒေနှင့်အညီ အခွင့်အာဏာအပ်နှင်းထားသော အစိုးရဌာန၊ အစိုးရအဖွဲ့အစည်းနှင့် ရင်းနှီးမြှုပ်နှံသူ တို့အကြား အချိုးကျအကျိုးအမြတ် ခွဲဝေခံစားခွင့်ရှိစေရမည်ဟူ၍ အတည်ပြု ထားရာ ထပ်မံအကြံပြုချက်အဖြစ် ကော်မရှင်သည် နိုင်ငံတော်နှင့် နိုင်ငံသားများအတွက်စွမ်းအင်လိုအပ်ချက် ပြည့်မီစေရန် ထုတ်လုပ်ပြီးမှ ပိုလျှံသည်ကို ပြည်ပတင်ပို့ရောင်းချရန် ရည်ရွယ်ချက်ဖြင့် ဟူသော စကားရပ်ကို ဖြည့်စွက် ဖော်ပြရန် ဖြစ်ပါသည်။ ဤဥပဒေကြမ်းသည် နိုင်ငံခြားရင်းနှီးမြှုပ်နှံမှု ဥပဒေကြမ်းဖြစ်ရာ ပြည်တွင်းတွင် ပြည့်စုံမှ ပြည်ပသို့ရောင်းချရန် ဟူသော ပြည်ထောင်စုအစိုးရမှ စီစဉ်ဆုံးဖြတ်ရမည့်ကိစ္စနှင့် မသက်ဆိုင်ပါသဖြင့် ထည့်သွင်းရန် မသင့်တော်ကြောင်း လေ့လာစိစစ်တွေ့ရှိရပါသည်။ (၂) အခန်း (၁၉)တွင် ဤဥပဒေကြမ်း တစ်ရပ်လုံးအပေါ်၌ အားနည်းချက်များ၊ နစ်နာချက်များ တွေ့ရှိရပါက လည်းကောင်း၊ ထပ်မံ၍ ပြင်ဆင်သင့်သည့်အချက်များ ပေါ်ပေါက်လာပါကလည်းကောင်း၊ နိုင်ငံတော်နှင့် နိုင်ငံသားများ၏ အကျိုးစီးပွားကို မထိခိုက်စေရန် ထပ်မံဖြည့်စွက်ချက်အနေနှင့် အတည်ပြုပြီး ဥပဒေကြမ်း၏ ပုဒ်မ ၅၀အောက်တွင် ပုဒ်မ ၅၁ အဖြစ် ပုဒ်မ ၅၁ ကော်မရှင်သည် ပုဒ်မ ၃ နှင့် ပုဒ်မ ၅ တို့အရ နိုင်ငံခြားရင်းနှီးမြှုပ်နှံမှုလုပ်ငန်းများကို ခွင့်ပြု ရာတွင် အရေးကြီးသည့် ကိစ္စရပ်အဖြစ် နိုင်ငံတော်နှင့် နိုင်ငံသားများ၏ အကျိုးစီးပွားကို ထိခိုက်လာပါက ပြည်ထောင်စုအစိုးရ အဖွဲ့မှတစ်ဆင့် ပြည်ထောင်စုလွှတ်တော်သို့ တင်ပြဆောင်ရွက်ရမည်ဟူ၍ ဖြည့်စွက်သင့်ကြောင်း လေ့လာသုံးသပ် တင်ပြအပ်ပါသည်။ (ဏ) ထိုသို့ ပြောင်းလဲလိုက်သဖြင့် အတည်ပြု ဥပဒေပြဋ္ဌာန်းချက်ပါ ပုဒ်မ ၅၁ နှင့် ပုဒ်မ ၅၂ သည် ပုဒ်မ ၅၂ နှင့် ပုဒ်မ ၅၃ ဖြစ်သွားပါမည်။ ၇။ ပြည်သူ့လွှတ်တော် ဥပဒေကြမ်းကော်မတီသည် နိုင်ငံခြားရင်းနှီးမြှုပ်နှံမှု ဥပဒေကြမ်းနှင့် စပ်လျဉ်းပြီး ပြန်လည်သုံးသပ်ပြင်ဆင်ဖြည့်စွက်ရန် အကြံပြုချက်များအပေါ်တွင် ပြည်သူ့ လွှတ်တော်ဆိုင်ရာ နည်းဥပဒေ ၄၄ အရ လေ့လာစိစစ်ခဲ့ကြပြီး နည်းဥပဒေ ၄၅ နှင့်အညီ အတည်ပြုနိုင်ရန် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ အစီရင်ခံ တင်ပြအပ် ပါသည်။ ကျေးဇူးတင်ပါတယ်ခင်ဗျား။(ဩဘာသံများ)</speech>
<title>နိုင်ငံခြားရင်းနှီးမြှုပ်နှံမှုဥပဒေကြမ်းအပေါ် ဥပဒေကြမ်းကော်မတီရဲ့ တင်ပြသုံးသပ်ချက် နှင့်စပ်လျဉ်းပြီး ဆွေးနွေးမည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်းကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ယခု နိုင်ငံခြားရင်းနှီးမြှုပ်နှံမှု ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ သုံးသပ်ချက်ကို တင်ပြဆွေးနွေးသွားပါတယ်။ ဥပဒေကြမ်းကော်မတီရဲ့ တင်ပြသုံးသပ်ချက်နှင့်စပ်လျဉ်းပြီး ဆွေးနွေးမယ့် လွှတ်တော်ကိုယ်စားလှယ် များရှိပါက ၂၄-၇-၂၀၁၂ ရက် (အင်္ဂါနေ့) နောက်ဆုံးထားပြီး ပြည်သူ့လွှတ်တော် ဒုတိယ ညွန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်းကြေညာပါတယ်</speech>
<speech type="speaker">လွှတ်တော်ကိုယ်စားလှယ်များခင်ဗျား။ မနက်ပိုင်းမေးခွန်းများ မေးမြန်းခြင်း၊ ဖြေကြားခြင်းအစီအစဉ်မှာ ပြည်သူ့လွှတ်တော်ကိုယ်စားလှယ် ဦးအေးမောက်၊ ဦးသိန်းညွန့်တို့က ဥပဒေကြမ်းမှတစ်ဆင့် ဥပဒေကြမ်းဖြစ်ပေါ်ရေးအတွက် ဆွေးနွေးမေးမြန်းခဲ့တာရှိပါတယ်။ ထို့နည်းတူ ယခုညနေပိုင်းမှာလည်း ဥပဒေကြမ်းနှစ်ခုကို လွှတ်တော်ကိုယ်စားလှယ်များမှ ဆွေးနွေး အတည်ပြု ပေးဖို့ ဖတ်ကြားခဲ့တာရှိပါတယ်။ အားလုံးသိတဲ့အတိုင်းပဲ ဥပဒေပြု ရေးတာဝန်ဟာ ကျွန်တော်တို့ လွှတ်တော်ကိုယ်စားလှယ်များရဲ့ အဓိကတာဝန်ဖြစ်ပါတယ်။ ဒါကြောင့် နိုင်ငံနှင့် နိုင်ငံသားအကျိုး စီးပွားဖြစ်ထွန်းမယ့် ဥပဒေများပေါ်ထွက်ရေးနဲ့ တည်ဆဲဥပဒေများမှာ နိုင်ငံနှင့်နိုင်ငံသားအကျိုးစီးပွား ကိုမဖြစ်ထွန်းစေသော ဥပဒေများရှိနေတယ်ဆိုရင် အမြန်ဆုံးပြင်ဆင်ဖို့ ကျွန်တော်တို့ လွှတ်တော် ကိုယ်စားလှယ်တွေမှာတာဝန်ရှိပါတယ်။ ဒီတာဝန်ကို ကျေပွန်အောင်ထမ်းဆောင်မယ်ဆိုရင် ကျွန်တော်တို့ လွှတ်တော်ကိုယ်စားလှယ်များအနေနဲ့ Politicd will ခေါ်တဲ့ စိတ်ကောင်းစေတနာတွေရှိသော်လည်း ဥပဒေပညာရှင်များ မဟုတ်ကြတဲ့အတွက် ဥပဒေပြုရေးအပိုင်းမှာ အနည်းနဲ့အများအခက်အခဲများ ကြုံတွေ့နေရတာရှိပါတယ်။ အဲ့ဒီလိုဖြေရှင်းနိုင်ဖို့ လွှတ်တော်အနေနဲ့ သုံးသပ်ပြီး ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်ကို ဖွဲ့စည်းခဲ့ပါတယ်။ ဒီကော်မရှင်မှာ ဥပဒေနဲ့ပတ်သက်ပြီး တရားသူကြီးချုပ်ရုံးမှာ တာဝန်ထမ်းဆောင်ခဲ့တဲ့ ဝန်ထမ်းကြီးများ၊ လက်တွေ့ လုပ်ကိုင်ဆောင်ရွက်နေတဲ့ ဥပဒေပညာရှင်များ၊ ဝန်ထမ်းကြီးများ၊ ဒါ့အပြင် သင်ကြားပု့ချရေးမှာ တာဝန်ယူနေကြတဲ့ ဥပဒေပါမောက္ခ ဒေါက်တာများ၊ အခြားဥပဒေပြု ရေးမှာ အထောက်အကူပြုနိုင်တ့ အခြားပညာရှင်များ ပါဝင်ပြီးတော့ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်ဖွဲ့စည်းထားပါတယ်။ ဒီကော်မရှင်ရဲ့ အဓိကတာဝန်က တည်ဆဲဥပဒေများကို ပြန်လည် လေ့လာသုံးသပ်ပြီး ပြင်ဆင်ရန်၊ ပယ်ဖျက်ရန်၊ အစားထိုးရန်၊ အသစ်ပြဋ္ဌာန်းရန်ရှိပါက လွှတ်တော်ဥက္ကဋ္ဌမှ တစ်ဆင့် လွှတ်တော်သို့ တင်ပြဆောင်ရွက်ဖို့ ဖြစ်ပါတယ်။ ဒီလိုဆောင်ရွက်နေတဲ့နေရာမှာ ဒီနေ့ သက်ဆိုင်ရာ ရှေ့နေချုပ်ရုံးက ရှင်းလင်းတင်ပြသွားတာကို ကြားမယ်ဆိုလို့ရှိရင် ဥပဒေတစ်ရပ်ဖြစ်ပေါ် လာဖို့ သို့မဟုတ်လို့ရှိရင် တည်ဆဲဥပဒေတစ်ရပ် ပြင်ဆင်ဖို့၊ ပယ်ဖျက်ဖို့၊ အစားထိုးဖို့ဆိုတဲ့ကိစ္စမှာ သက်ဆိုင်ရာ ပြည်ထောင်စုအဖွဲ့တွေဘက်ကတင်လာမယ်ဆိုရင်၊ အဲ့ဒါကို စောင့်နေမယ်ဆိုရင် နိုင်ငံနှင့် နိုင်ငံသားများရဲ့ အကျိုးစီးပွားကို မဖြစ်ထွန်းစေသော ဥပဒေများကို ပယ်ဖျက်ဖို့နဲ့ ဖြစ်ထွန်းစေသော ဥပဒေများဖြစ်ပေါ်ဖို့ရာ အချိန်များစွာယူပြီးလုပ်ဆောင်ရမယ့် အနေအထားရှိပါတယ်။ ဒါကြောင့်မို့လို့ ကျွန်တော်တို့ရဲ့ အဓိကဥပဒေပြုရေးတာဝန်ရှိတဲ့ လွှတ်တော်ကိုယ်စားလှယ်များအနေနဲ့ တည်ဆဲဥပဒေ များကိုလေ့လာပြီး ကော်မရှင်ရဲ့ အကူအညီကို ရယူပြီးတဲ့အခါမှာ လွှတ်တော်ကိုယ်စားလှယ်များ ဘက်ကလည်း ဥပဒေကြမ်းများတင်သွင်းနိုင်ဖို့ ကြိုးပမ်းဖို့လိုပါတယ်။ ဒါကြောင့် တိုတိုနဲ့ လိုရင်းတင်ပြရရင် ကျွန်တော်တို့ရဲ့ တာဝန်ကျေပွန်ဖို့ ကြိုးစားရပါမယ်၊ အားထည့်ရပါမယ်။ စေတနာ ထားရပါမယ်။ ဥစ္စာရင်လို ဥစ္စာရင်းခဲဖြစ်ကြရပါမယ်။ ဒါကြောင့်မို့လို့ နိုင်ငံမှာတည်ရှိနေတဲ့ တည်ဆဲ ဥပဒေများကို လေ့လာသုံးသပ်ပြီး ပြင်ဆင်ရန်၊ ပယ်ဖျက်ရန်၊ အစားထိုးရန်၊ အသစ်ပြဌာန်းရန် ဥပဒေများကိုရှာဖွေပြီး မိမိတို့ကော်မရှင်နဲ့ ပူးပေါင်း၍ မိမိတို့လွှတ်တော်ကိုယ်စားလှယ်များ၊ မိမိတို့ရဲ့ လွှတ်တော်ရေးရာကော်မတီများမှ ဦးဆောင်ပြီးတော့ ဆောင်ရွက်ခြင်းသည်သာလျှင် နိုင်ငံနှင့် နိုင်ငံသားများရဲ့ အကျိုးစီးပွားဖြစ်ထွန်းစေမယ့် ဥပဒေများပေါ်ထွန်းလာရေးဟာ ပိုမိုပြီးတော့ ဖြစ်ထွန်း လာမှာဖြစ်ပါတယ်။ ဒါကြောင့်မို့လို့ လွှတ်တော်ကိုယ်စားလှယ်များကို တင်ပြချင်တာက အဓိကတာဝန် ဖြစ်တဲ့ ဥပဒေပြုရေးတာဝန်ကို ကျေပွန်နိုင်ဖို့အတွက် ယခုလိုပဲ စေတနာထားကြိုးပမ်းဆောင်ရွက်သွားဖို့ လိုပါတယ်လို့တင်ပြတိုက်တွန်းလိုပါတယ်</speech>
</bill></section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး အဋ္ဌမနေ့ ရပ်နားကြောင်းနှင့် အစည်းအဝေး နဝမနေ့ ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ပထမအကြိမ် ပြည်သူ့လွှတ်တော် စတုတ္ထပုံမှန် အစည်းအဝေးရဲ့ အဋ္ဌမနေ့ကို ရပ်နားပါ့မယ်။ ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေး နဝမနေ့ကို ၂၀၁၂ ခုနှစ်၊ ဇူလိုင်လ ၁၆ ရက် (တနင်္လာနေ့) ၁၀းဝဝ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။ (ဩဘာသံများ)</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">ပြည်သူ့လွှတ်တော်ကိုယ်စားလှယ်များ ပြန်လည်ထွက်ခွာနိုင်ပါပြီခင်ဗျား</speech>
<p>ပထမအကြိမ် ပြည်သူ့လွှတ်တော် စတုတ္ထပုံမှန်အစည်းအဝေးရဲ့ အဋ္ဌမနေ့ကို ၁၄၄၅ နာရီတွင်ရပ်နားပါသည်။</p>
</postface>
</transcript>
</doc>
