<doc>
<docinfo>
<docno>01-01-12.xml</docno>
<pdf>01-01-12.pdf</pdf>
<term value="01">ပထမအကြိမ်</term>
<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ်ပြည်သူ့လွှတ်တော်ပုံမှန်အစည်းအဝေး ရက် မြောက်နေ့မှတ်တမ်း</title>
<date value='21-03-2011'>၁၃၇၂ ခုနှစ် ၊ တပေါင်းလပြည့်ကျော် ၂ ရက် (၂၀၁၁ ခုနှစ် ၊ မတ်လ ၂၁ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် ပုံမှန်အစည်းအဝေး ၁၂ ရက်မြောက်နေ့ အစည်းအဝေးကို နံနက် ၁၀းဝဝ နာရီ အချိန်၌ စတင်ကျင်းပ ပါသည်။ ပြည်သူ့လွှတ်တော် ဥက္ကဋ္ဌအဖြစ် သူရဦးရွှေမန်းက ဆောင်ရွက်ပြီး၊ အခမ်းအနားမှူးအဖြစ် ဦးကျော်စိုး၊ ဒုတိယညွှန်ကြားရေးမှူးချုပ်၊ လွှတ်တော်ရုံးက ဆောင်ရွက်ပါသည်။</p>
<speech type="mc">ပြည်သူ့လွှတ်တော် ကိုယ်စားလှယ်များ ခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ်ပြည်သူ့လွှတ်တော် ပုံမှန်အစည်းအဝေး ၁၂ ရက် မြောက်နေ့ အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်သူ့လွှတ်တော် အစည်းအဝေး ၁၂ ရက်မြောက်နေ့ အထမြောက်ကြောင်းနှင့်စတင်ကျင်းပကြောင်းကြေညာခြင်း</title>
<speech type="speaker">ပြည်သူ့လွှတ်တော် ကိုယ်စားလှယ်များ၊ ဖိတ်ကြားထားတဲ့ဧည့်သည်များအားလုံး မင်္ဂလာအပေါင်းနှင့် ပြည့်စုံပြီး ကိုယ်စိတ်နှစ်ပါးကျန်းမာရွှင်လန်းစေကြောင်း ဆုမွန်တောင်းရင်း နှုတ်ခွန်း ဆက်သပါတယ်။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော်ပုံမှန် အစည်းအဝေး ၁၂ ရက် မြောက်နေ့မှာ ပြည်သူ့လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးကို တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် (၄၃၃)ဦး အနက် (၄၃၁)ဦး တက်ရောက် ပါတယ်။ အစည်းအဝေးကို တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ဦးရေ စုစုပေါင်း ရဲ့ (၉၉.၅၄) ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနဲ့ အစည်းအဝေး စတင်ကြောင်းကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="speaker">ဒီနေ့ အစည်းအဝေးကို ကြို တင်ဖြန့်ဝေထားတဲ့ အစီအစဉ်များအတိုင်း ဆက်လက်ဆောင်ရွက်သွားမှာ ဖြစ်ပါတယ်</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="speaker">ယခု အစည်းအဝေးကို မတက်ရောက်နိုင်တဲ့ ပြည်သူ့လွှတ်တော် ကိုယ်စားလှယ်များ ခွင့်ပန်ကြားရန် ဖြစ်ပါတယ်။ ခွင့်ပန်ကြားလိုတဲ့ ကိုယ်စားလှယ်ဟာ မိမိ ကိုယ်တိုင် သော်လည်းကောင်း၊ မိမိကိုယ်စား အခြားလွှတ်တော်ကိုယ်စားလှယ် တစ်ဦးကသော် လည်းကောင်း လွှတ်တော်သို့ တင်ပြ၍ အဆုံးအဖြတ်ရယူမှာ ဖြစ်ပါတယ်။ ခွင့်ပန်ကြားလိုသူများ ရှိပါက ပန်ကြားရန် ဖြစ်ပါတယ်။</speech>
<speech><mp id="393">ဒေါ်စုစုလှိုင်(ဒဂုံမြို့ သစ်၊ တောင်ပိုင်း မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးရှင့်။ ကျွန်မကတော့ ရန်ကုန်တိုင်းဒေသကြီး၊ ဒဂုံတောင် မဲဆန္ဒနယ်မှ ဒေါ်စုစုလှိုင် ဖြစ်ပါတယ်။ ရန်ကုန်တိုင်းဒေသကြီး၊ တာမွေမြို့နယ် မဲဆန္ဒနယ်မှ ဒေါ်လဲ့လဲ့ဝင်းဆွေ ကိုယ်စား ခွင့်တိုင်ကြားခွင့် ပြုပါရန် လေးစားစွာတင်ပြအပ်ပါတယ်ရှင်။ ဒေါ်လဲ့လဲ့ဝင်းဆွေ၏ သမီးဖြစ်သူ မနှင်းသီတာမင်းသည် ရုတ်တရက်နှလုံးရောဂါကြောင့် ဆေးဝါးကုသရမည်ဖြစ်ပါသဖြင့် ၂၁.၃.၂၀၁၁ (တနင်္လာနေ့)ကို ခွင့် တစ်ရက်ပေးပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">တာမွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်လဲ့လဲ့ဝင်းဆွေ အတွက် ခွင့်ပန်ကြားချက်ကို ခွင့်ပြုဖို့ လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် ခွင့်ပြုပါတယ်</speech>
<speech><mp id="381">ဦးသိန်းညွန့်(သင်္ဃန်းကျွန်း မဲဆန္ဒနယ်)</mp>လေးစားအပ်သော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ခင်ဗျား။ ကျွန်တော်ကတော့ ရန်ကုန်တိုင်း ဒေသကြီး၊ သင်္ဃန်းကျွန်းမြို့နယ်၊ ပြည်သူ့လွှတ်တော် ကိုယ်စားလှယ် ဦးသိန်းညွန့်ဖြစ်ပါတယ်။ ရှမ်းပြည်နယ်၊ ရွာငံမြို့နယ် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်သိန်းရဲ့ လွှဲအပ်ချက် အရ ဦးအောင်သိန်း ကိုယ်စားခွင့်ပန်ကြားပါမယ်။ ဦးအောင်သိန်းဟာ မိသားစု ကြီးမှူးတဲ့ စုပေါင်း ရဟန်းခံရှင်ပြုပွဲမှာ မိမိနေထိုင်ရာဒေသ၌ ပြန်ပြီးတော့ အနီးကပ် ကြီးကြပ်ဦးဆောင်ရမှာဖြစ်တဲ့အတွက်ကြောင့် ၂၁-၃-၂၀၁၁ မှ ၂၄-၃-၂၀၁၁ အထိ ခွင့်ပန်ကြားပေးပါရန် တင်ပြချက်ကို ပြည်သူ့လွှတ်တော် သို့ လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ရွာငံမြို့နယ်မှ ပြည်သူလွှတ်တော်ကိုယ်စားလှယ် ဦးအောင်သိန်းအတွက် ခွင့်ပန်ကြားချက်ကို လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် ခွင့်ပြုပါတယ်</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">ဒီကနေ့ ပထမအကြိမ် ပြည်သူ့လွှတ်တော် ပုံမှန် အစည်းအဝေး ၁၂ ရက် မြောက်နေ့မှာ တက်ရောက်ခွင့်ရှိတဲ့ ပြည်သူ့ လွှတ်တော် ကိုယ်စားလှယ်ဦးရေ (၄၃၃)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၂) ဦးဖြစ်၍ လွှတ်တော်က ခွင့်ပြု ထားသူ စုစုပေါင်း(၂) ဦး ဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို ပြည်သူ့လွှတ်တော်ရဲ့ အတည်ပြုချက် ရယူပါမယ်။ ပြည်သူ့လွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို အတည်ပြု ပါ သလားခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">ပြည်သူ့လွှတ်တော်က အတည်ပြုတဲ့အတွက် လွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="speaker">ယခု ပြည်သူ့လွှတ်တော် ကိုယ်စားလှယ်များက မေးမြန်းထားတဲ့ မေးခွန်းများအနက် စိစစ်ခွင့်ပြုသင့်တဲ့ ကြယ်ပွင့်ပြမေးခွန်းများကို မေးမြန်းခြင်းနဲ့ ဖြေကြားခြင်းဆောင်ရွက်မှာဖြစ်ပါတယ်။</speech>
<Q-A>
<title>ပညာတော်သင် ကျောင်းသားများ၏ အခွင့်အရေးများ၊ ပညာသင်ဆု အကူအညီများနှင့် စပ်လျဉ်းသည့်မေးခွန်း</title>
<speech type="speaker">ဦးစွာ အလုံ မဲဆန္ဒနယ်မှ လွှတ်တော်ကိုယ်စားလှယ် ဦးခင်မောင်ရည်(ခ) ဦးခိုင်မောင်ရည် အား ပညာတော်သင်ကျောင်းသားများရဲ့ အခွင့်အရေးများ၊ ပညာသင်ဆု အကူအညီ များနှင့်စပ်လျဉ်းသည့်မေးခွန်းမေးမြန်းဖို့ ဖိတ်ခေါ်ပါတယ်။</speech>
<speech><mp id="408">ဦးခင်မောင်ရည်(ခ)ဦးခိုင်မောင်ရည်(အလုံ မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီး နှင့်တကွ ကိုယ်စားလှယ်တော်ကြီးများ၊ ဧည့်သည်တော်ကြီးများအားလုံး ကျက်သရေမင်္ဂလာ အဖြာဖြာနှင့် ပြည့်စုံကြပါစေ။ ကျွန်တော်ကတော့ ရန်ကုန်တိုင်းဒေသကြီး ၊ အလုံမဲဆန္ဒနယ်မှ ဦးခင်မောင်ရည်(ခ) ဦးခိုင်မောင်ရည်ဖြစ်ပါတယ်။ ဥက္ကဋ္ဌကြီးခင်ဗျား။ ယခုအချိန်အခါသည် ပြည်ထောင်စုသမ္မတ မြန်မာနိုင်ငံတော်တွင် ဖွဲ့စည်းပုံအခြေခံဥပဒေနှင့်အညီ လွှတ်တော်အသီးသီးကျင်းပလျက်ရှိသည်ကို နိုင်ငံတစ်ဝန်းလုံးမှ ပြည်သူလူထုကြီးက အားကိုးယုံကြည်စွာဖြင့် ဖြစ်ပေါ်လာမယ့် အစိုးရသစ်နဲ့ ပိုမိုတိုးတက်တဲ့ အခွင့်အလမ်းများရရှိလာမယ့် မျှော်လင့်ချက်တို့ဖြင့် စိတ်ဝင်စားခြင်းများစွာ စောင့်စားငံ့လင့်လျက် ရှိနေကြပြီကို တွေ့မြင်နေရပါတယ်။ နိုင်ငံတော်ရဲ့ ဖွံ့ဖြိုးတိုးတက်မှုတွင် လူ့စွမ်းအားအရင်းအမြစ်ဖွံ့ဖြိုးတိုးတက်မှုလုပ်ငန်းများဟာဆိုရင် အဓိကကျတဲ့ အခန်းကဏ္ဍမှ ပါဝင်နေ လျက်ရှိရာ နိုင်ငံသားအားလုံးတို့ရဲ့ စွမ်းဆောင်ရည်ပြည့်ဝသော အရင်းအမြစ်များ၏ တိုးတက်မှု အတွက် အရေးပါသည့် နိုင်ငံတကာအဆင့်မီ အရည်အသွေးပြည့်ဝတဲ့ လူငယ်ပညာရှင်များမေးခွန်းမေးမြန်းဖို့သားများရဲ့ အခွင့်အရေး လှယ် ဦးခင်မောင်ရည်၊ အမြောက်အမြား မွေးထုတ်ပေးရန် လိုအပ်လျက်ရှိပါတယ်။ သို့ဖြစ်ပါသောကြောင့် နိုင်ငံတကာသို့ ပညာတော်သင်များ စေလွှတ်ရေးနှင့် ပတ်သက်ပြီး မေးခွန်းများကို လွှတ်တော်သို့ တင်သွင်းလို ပါတယ်။ ကျွန်တော်တင်သွင်းလိုတဲ့မေးခွန်းမှာ မေးခွန်းနှစ်ရပ်ရှိပါတယ်။ မေးခွန်းတစ်ရပ်အနေနဲ့ ကြယ်ပွင့်ပြထားပြီး နောက်ထပ်မေးခွန်းတစ်ရပ်ကိုတော့ ကြယ်ပွင့်မပြဘဲနဲ့ စာဖြင့် ဖြေဆိုစေလိုပါတယ်။ ဥက္ကဋ္ဌကြီးခင်ဗျား။ မေးခွန်း တစ် ဖြစ်ပါတယ်။ မြန်မာနိုင်ငံသားများကို နိုင်ငံတကာမှ ပညာသင်ဆုအကူအညီများပေး၍ ပညာတော်သင်များကို အစိုးရအချင်းချင်း ဆက်သွယ်သည့် G To G စနစ်ဖြင့် နှစ်စဉ်ခေါ်ယူလျက်ရှိကြောင်း သိရှိရပါတယ်။ ဥပမာ ဂျပန်နိုင်ငံကဲ့သို့ စက်မှုဖွံ့ဖြိုးပြီးနိုင်ငံများမှဖြစ်ပါတယ်။ ထိုသို့ခေါ်ယူရာတွင် တက္ကသိုလ်တန်း၊ မဟာတန်း၊ ပါရဂူတန်းတို့ အပြင် အခြေခံပညာကျောင်းများမှ ဆရာ၊ ဆရာမများအတွက် လူငယ်ဆရာ သင်တန်းများ၊ နောက် အထူးဘာသာရပ်နဲ့ အသက်မွေးဝမ်းကျောင်းသင်တန်းများ စသည်ဖြင့် ပါဝင်ကြောင်းလည်း သိရှိရ ပါတယ်။ နှစ်စဉ်ခေါ်ယူထားတဲ့ အရေအတွက် ပြည့်မီအောင် မဆောင်ရွက်နိုင်ခြင်းကြောင့် ပညာ သင်ဆု အပြည့်အဝဖြင့် နိုင်ငံတကာပညာရပ်များ သင်ယူခွင့် အခွင့်အရေးများ၊ နိုင်ငံတကာ ပညာရပ်များ ပိုင်ဆိုင်ကြမည့် ပညာရှင်များ၊ ပေါ်ပေါက်လာမည့် အခွင့်အရေးများကို ကျွန်တော်တို့ နိုင်ငံအနေနဲ့ နှစ်စဉ်ဆုံးရှုံးမှု ပိုမိုများပြားလာကြောင်း သိရပါတယ်။ ဥပမာ ပညာသင်ဆု ၃၀ ဦး တစ်နှစ်ကိုခေါ်ယူလျှင် ယခင့်ယခင်နှစ်များက ၂၅ ဦးမှ ၂၈ ဦးထိ ရရှိအောင် ဆောင်ရွက်နိုင်ခဲ့သော်လည်း ယခုနှစ်များမှာဆိုရင် ၁၀ ဦး ခန့်လောက်သာရရှိသဖြင့် အခွင့်အရေးများ ဆုံးရှုံးလာ ခြင်းများ ဖြစ်ရပါတယ်။ ထိုသို့ ဖြစ်နေခြင်းအား သက်ဆိုင်ရာပညာရေးဌာနမှ သိရှိပါသလား။ သိရှိပါကလည်း နိုင်ငံတကာပညာသင်ဆုများကို မြန်မာပညာတော်သင် ကျောင်းသားများရဲ့ အခွင့်အရေးများ အပြည့်အဝရရှိနိုင်ရန် ရာနှုန်းပြည့် စေလွှတ်နိုင်ရေးနှင့် စက်မှုဖွံ့ဖြိုးပြီးနိုင်ငံများမှ ပညာသင်ဆု အကူအညီများ ပိုမို၍ ရယူနိုင်ရေးကိစ္စများ ဆောင်ရွက်ရန် ရှိပါသလား။ ဆောင်ရွက်ရန် ရှိပါက မည်သည့်အချိန်ကာလမှာ ဆောင်ရွက်မယ်ဆိုတာကို သိလိုပါတယ်။ ကျေးဇူးတင်ပါတယ် ခင်ဗျား။ (ဩဘာသံများ)</speech>
<speech type="speaker">သက်ဆိုင်ရာ ပြည်ထောင်စုအဖွဲ့ဝင် တာဝန်ရှိသူက ပြန်လည်ဖြေကြားပေးဖို့ ဖြစ်ပါတယ်</speech>
<speech><agency id="91">ဒေါက်တာချမ်းငြိမ်း(ဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ၊ အထူးဖိတ်ကြားထားတဲ့ ပုဂ္ဂိုလ်များအားလုံး မင်္ဂလာပါလို့ နှုတ်ခွန်းဆက်သရင်း ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေလို့ ဆုမွန်ကောင်း တောင်းအပ်ပါတယ်။ ကျွန်တော်ကတော့ ပညာရေးဝန်ကြီးဌာန ဝန်ကြီး ဒေါက်တာချမ်းငြိမ်းဖြစ်ပြီး ပညာရေးကဏ္ဍနှင့်ပတ်သက်တဲ့မေးခွန်းများကို ဖြေဆိုသွားမှာဖြစ်ပါတယ်။ ပထမဦးစွာ ရန်ကုန်တိုင်းဒေသကြီး၊ အလုံမြို့နယ် ပြည်သူ့လွှတ်တော်ကိုယ်စားလှယ် ဦးခင်မောင်ရည်(ခ) ဦးခိုင်မောင်ရည်၏ မေးမြန်း ချက်ဖြစ်သော ပညာတော်သင်ကျောင်းသားများ၏ အခွင့်အရေးများ အပြည့်အဝရရှိရန် ရာနှုန်းပြည့် စေလွှတ်နိုင်ရေးနှင့် စက်မှုဖွံ့ဖြိုးပြီးနိုင်ငံများမှ ပညာသင်ဆု အကူအညီများ ပိုမို၍ အများအပြား ရယူနိုင်ရေးနှင့်ပတ်သက်သော မေးခွန်းနှင့်ပတ်သက်၍ အောက်ပါအတိုင်း ရှင်းလင်းတင်ပြ အပ်ပါတယ်။ နိုင်ငံတကာမှကမ်းလှမ်းလာသော ပညာသင်ဆုများနှင့်စပ်လျဉ်း၍ နိုင်ငံတော်အစိုးရမှ ဖွဲ့စည်းတာဝန်ပေးထားသော နိုင်ငံခြားပညာသင် စိစစ်ရေးအဖွဲ့ကို ပညာရေးဝန်ကြီးဌာန၊ ဝန်ကြီး ကျွန်တော်က ဥက္ကဋ္ဌအဖြစ်လည်းကောင်း ၊ အဖွဲ့ဝင်များအဖြစ် ဒုတိယဝန်ကြီးအဆင့် ၄ ဦး၊ ဝန်ကြီးဌာန အသီးသီးမှ ညွှန်ကြားရေးမှူးချုပ်အဆင့်ရှိသူ ၁၀ ဦး၊ ဒုတိယညွှန်ကြားရေးမှူးချုပ်အဆင့်ရှိသူ ၄ ဦးပါသောအဖွဲ့ဖြင့် ဖွဲ့စည်းစိစစ်ဆောင်ရွက်လျက်ရှိပါတယ်။ လူ့စွမ်းအားအရင်းအမြစ်များ ဖွံ့ဖြိုးရေးကို ရှေးရှုလျက် ပညာသင်များ ရွေးချယ်စေလွှတ်ပေးလျက်ရှိကြောင်း ပြောကြားလိုပါတယ်။ ပညာသင်များ စေလွှတ်ပေးခဲ့မှုအခြေအနေကို အောက်ပါအတိုင်း စိစစ်တင်ပြအပ်ပါတယ်- ၂၀၀၈ခုနှစ်တွင် နိုင်ငံပေါင်း ၂၉ နိုင်ငံသို့ ဘွဲ့ ဒီပလိုမာသင်တန်းသား ၁၆၄ ဦး၊ ဘွဲ့မယူသော သင်တန်းများနှင့် ဆွေးနွေးပွဲများသို့ ၁၅၄၂ ဦး၊ စုစုပေါင်း ၁၇၀၆ ဦး စေလွှတ်ခဲ့ ပါတယ်။ ၂၀၀၉ခုနှစ်တွင် နိုင်ငံပေါင်း ၃၂ နိုင်ငံသို့ ဘွဲ့ ၊ဒီပလိုမာသင်တန်းသား ၂၅၂ ဦး၊ ဘွဲ့မယူသော သင်တန်းဆွေးနွေးပွဲများသို့ ၁၆၂၉ ဦး၊ စုစုပေါင်း ၁၈၈၁ ဦးကို စေလွှတ်ခဲ့ ပါတယ်။ - ၂၀၁၀ပြည့်နှစ်တွင် နိုင်ငံပေါင်း ၃၆ နိုင်ငံသို့ ဘွဲ့၊ ဒီပလိုမာသင်တန်းသား ၂၉ရ ဦး၊ ဘွဲ့မယူသော သင်တန်းဆွေးနွေးပွဲများသို့ ၁၄၆၉ ဦး၊ စုစုပေါင်း ၁၇၆၆ ဦးကို စေလွှတ်ခဲ့ ပါတယ်။ ထိုသို့ စေလွှတ်မှုများတွင် ၂၀၀၈ခုနှစ်တွင် အဆိုပြုသူဦးရေ ၁၇၂၉ ဦးအနက် ၁၇၀၆ ဦး ရာခိုင်နှုန်းအားဖြင့် ၉၈.၆၆ % စေလွှတ်နိုင်ခဲ့ပါတယ်။ ၂၀၀၉ ခုနှစ်တွင် အဆိုပြုသူ ၁၈၉၂ ဦးအနက် ၁၈၈၁ ဦး ရာခိုင်နှုန်းအားဖြင့် ၉၉.၀၄% စေလွှတ်နိုင်ခဲ့ပါတယ်။ ၂၀၁၀ပြည့်နှစ်တွင် အဆိုပြု သူဦးရေ ၁၇၈၉ ဦး အနက် ၁၇၆၆ ဦး ရာခိုင်နှုန်းအားဖြင့် ၉၈.၇၁% ကို ရွေးချယ်စေလွှတ်နိုင်ခဲ့ပါတယ်။ ပါရဂူဘွဲ့ သင်တန်းများ စေလွှတ်မှုအခြေအနေကို စိစစ်သုံးသပ်ကြည့်မယ်ဆိုရင် ၂၀၀၈ခုနှစ်တွင် အဆိုပြုသူ ဦးရေ ၂၉ ဦးအနက် ၂၉ ဦး စေလွှတ်နိုင်ခဲ့တာကြောင့် ရာခိုင်နှုန်းပြည့် စေလွှတ်နိုင်ခဲ့ပါတယ်။ ၂၀၀၉ ခုနှစ်တွင် ပါရဂူဘွဲ့ အဆိုပြုသူ ၂၉ ဦးအနက် ၂၉ ဦး စေလွှတ်နိုင်ခဲ့တာကြောင့် ရာခိုင်နှုန်းပြည့် စေလွှတ်နိုင်ခဲ့ပါတယ်။ ၂၀၁၀ပြည့်နှစ်တွင် ပါရဂူဘွဲ့ အဆိုပြုသူ ၂၈ဦးအနက် ၂၈ ဦး စေလွှတ်နိုင်ခဲ့တာကြောင့် ရာခိုင်နှုန်းပြည့် စေလွှတ်နိုင်ခဲ့ပါတယ်။ မဟာဘွဲ့သင်တန်းများကို စိစစ် မယ်ဆိုရင် ၂၀၀၈ခုနှစ်တွင် အဆိုပြုသူ ၆၅ ဦးအနက် စေလွှတ်နိုင်ခဲ့သူ ၆၄ ဦး၊ ရာခိုင်နှုန်းအားဖြင့် ၉၈.၄၆% ဖြစ်ပါတယ်။ ၂၀၀၉ခုနှစ်တွင် အဆိုပြုသူ ၁၅၂ ဦးအနက် စေလွှတ်နိုင်ခဲ့သူ ၁၄၅ ဦး၊ ရာခိုင်နှုန်းအားဖြင့် ၉၅.၃၆% ဖြစ်ပါတယ်။ ၂၀၁၀ ပြည့်နှစ်တွင် အဆိုပြုသူ ၂၀၅ ဦးအနက် စေလွှတ်နိုင်ခဲ့သူ ၁၉၅ ဦး၊ ရာခိုင်နှုန်းအားဖြင့် ၉၅.၁၂% စေလွှတ်နိုင်ခဲ့ပါတယ်။ စုစုပေါင်းအနေဖြင့် သုံးနှစ်တာကာလအတွင်းမှာ ပညာသင် ၅၄၁၀ ဦး၊ အဆိုပြုခဲ့ပြီး ၅၃၅၃ ဦး ရာခိုင်နှုန်းအားဖြင့် ၉၈.၉၅% စေလွှတ်နိုင်ခဲ့ပါတယ်။ ၁၀၀% မပြည့်ရသော အဓိကအကြောင်းရင်းများမှာ ပညာသင်ဆု ကမ်းလှမ်းစာကို အနီးကပ်အချိန်မှ လက်ခံရရှိခြင်း၊ သင်တန်းသားအဖြစ် လက်ခံမည်ဖြစ်ကြောင်း အတည်ပြုပြန်ကြားပေးစာ (Acceptance)နောက်ကျမှ ရောက်ရှိလာခြင်းတို့ကြောင့် ဖြစ်ပါတယ်။ နိုင်ငံတကာပညာသင်ဆုများ ပိုမိုရရှိရေး၊ သင်တန်းသားများ နှစ်စဉ်ပိုမိုစေလွှတ်နိုင်ရေးအတွက် သက်ဆိုင်ရာတို့နှင့် ညှိနှိုင်းဆောင် ရွက်လျက်ရှိပါကြောင်း ဖြေကြားအပ်ပါတယ်။ ဦးခင်မောင်ရည်(ခ)ဦးခိုင်မောင်ရည်၏ ဒုတိယမေးမြန်းချက်ဖြစ်သော မြန်မာပြည်တွင် မဟာဘွဲ့ရရှိသူများ ပြည်ပ၌ မဟာဘွဲ့ ထပ်မံယူခွင့်၊ သုတေသနပြုခွင့်တို့ ကန့်သတ်မှုရှိနေပါသော ကိစ္စနှင့်ပတ်သက်၍ အောက်ပါအတိုင်း ရှင်းလင်းတင်ပြအပ်ပါတယ်။ ပညာသင်စေလွှတ်ရေးအဖွဲ့၏ စည်းကမ်းသတ်မှတ်ချက်များတွင် ပထမဘွဲ့ရရှိသူများအား တစ်ဆင့်မြှင့် ဘွဲ့လွန်ဒီပလိုမာ၊ မဟာဘွဲ့များအတွက် ရွေးချယ်မှုရှိသည်။ မဟာဘွဲ့ရသူများအား ပါရဂူဘွဲ့အတွက် ရွေးချယ်ရမည်။ ပညာရပ်တူတစ်ဆင့်နိမ့်ဘွဲ့၊ ဒီပလိုမာအတွက် စေလွှတ်ခွင့်မရှိပါဟု သတ်မှတ်ထားပါသဖြင့် မဟာဘွဲ့ရရှိပြီးသူများကို နိုင်ငံတကာမှ ကမ်းလှမ်းလာသော မဟာဘွဲ့များသို့ ထပ်မံစေလွှတ်ခြင်းမပြု ဘဲ မဟာဘွဲ့ရပြီး အရည်အချင်းမှီသူများကို ပါရဂူဘွဲ့ သင်တန်းများသို့သာစေလွှတ်ခဲ့ပါတယ်။ ပညာရေးဝန်ကြီးဌာနတွင် ဆရာ၊ ဆရာမပေါင်း ၂.ရ သိန်းကျော် အမှုထမ်းလျက်ရှိ ရာ နိုင်ငံခြားမှ ကမ်းလှမ်းလာသော ဘွဲ့မယူသောသင်တန်းများ၊ ဘွဲ့၊ ဒီပလိုမာသင်တန်းများ၊ မဟာသင် တန်းများ၊ ပါရဂူဘွဲ့သင်တန်းများ ၊ ပါရဂူဘွဲ့လွန်သင်တန်းများသို့ အရည်အချင်းကိုက်ညီသူများအား ရာခိုင်နှုန်းပြည့် အဆိုပြု နိုင်ခဲ့ပါကြောင်း ရှင်းလင်းတင်ပြအပ်ပါတယ်။ ကျေးဇူးတင်ရှိပါတယ်။ (ဩဘာသံများ)</speech>
</Q-A><Q-A>
<title>အခြေခံပညာ အထက်တန်းစာမေးပွဲတွင် ထူးချွန်စွာအောင်မြင်သော ကျောင်းသား/ကျောင်းသူများနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဦးရွှေမောင်(ခ) ဦးအဒူရော်ဇက်၊ ဘူးသီးတောင် မဲဆန္ဒနယ်မှ မေးခွန်းမေးမြန်းဖို့ ဖြစ်ပါတယ်</speech>
<speech><mp id="365">ဦးရွှေမောင်(ခ) ဦးအဒူရော်ဇက်(ဘူးသီးတောင် မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနဲ့တကွ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်ကြီးများအားလုံးကို ကိုယ်စိတ်နှစ်ဖြာ ကျန်းမာ၊ ချမ်းသာ၍ မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သရင်း ဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်၊ ဘူးသီးတောင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးရွှေမောင် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်မေးမြန်းလိုတဲ့ ပထမမေးခွန်းကတော့ ရခိုင်ပြည်နယ်၊ ဘူးသီးတောင်မြို့နယ်နှင့် မောင်တောမြို့နယ်များမှ အခြေခံပညာအထက်တန်းစာမေးပွဲတွင် ထူးချွန်စွာ အောင်မြင်သော ကျောင်းသား၊ ကျောင်းသူအများစုသည် အသက်မွေးဝမ်းကျောင်း တက္ကသိုလ်များ တက်ရောက်ရန် အမှတ်မီသော်လည်း တက်ရောက်ခွင့်မရရှိကြသဖြင့် သက်ဆိုင်ရာ ကျောင်းသား၊ ကျောင်းသူအတွက်ရော နိုင်ငံတော်အတွက်ပါ များစွာ နစ်နာဆုံးရှုံးရပါသည်။ ထို့အတူ ရခိုင်ပြည်နယ်ရှိ အခြားမြို့နယ်များတွင်လည်း အလားတူ နစ်နာဆုံးရှုံးမှုများရှိပါသည်။ သို့ဖြစ်ပါ၍ အဆိုပါ ကျောင်းသား၊ ကျောင်းသူများ၏ အသက်မွေး ဝမ်းကျောင်း ပညာသင်ကြားခွင့် မဆုံးရှုံးရအောင် သက်ဆိုင်ရာမှ မည်သို့ ကူညီဆောင်ရွက်ပေးမည်ကို သိလိုပါသည်။ အားလုံး ကိုကျေးဇူးတင်ပါတယ်။(ဩဘာသံများ)</speech>
<speech><agency id="91">ဒေါက်တာချမ်းငြိမ်း(ဝန်ကြီး၊ ပညာရေးဝန်ကြီးဌာန)</agency>ရခိုင်ပြည်နယ်၊ ဘူးသီးတောင်မြို့ နယ် ပြည်သူ့လွှတ်တော်ကိုယ်စားလှယ် ဦးရွှေမောင်(ခ) ဦးအဒူရော်ဇက်၏ မေးမြန်းချက်ဖြစ်သော အခြေခံပညာအထက်တန်းစာမေးပွဲတွင် ထူးချွန်စွာအောင်မြင်သော ကျောင်းသား၊ ကျောင်းသူများအား အသက်မွေးဝမ်းကျောင်းတက္ကသိုလ် တက်ရောက်ခွင့်ကိစ္စနှင့် စပ်လျဉ်း အောက်ပါအတိုင်း ရှင်းလင်း တင်ပြအပ်ပါတယ်။ အသက်မွေးဝမ်းကျောင်းတက္ကသိုလ်၊ ကောလိပ် ၊ သိပ္ပံများသို့ ဝင်ခွင့်လျှောက်ထားသူသည် ဝင်ခွင့်လျှောက်ထားချိန်၌ တည်ဆဲနိုင်ငံသားဖြစ်မှု ဥပဒေနှင့်ကိုက်ညီသော နိုင်ငံသားဖြစ်ပြီး သက်ဆိုင် ရာ အသက်မွေးဝမ်းကျောင်း တက္ကသိုလ်၊ ကောလိပ်နှင့် သိပ္ပံများသို့ ဝင်ခွင့်ပြုမည့် အနိမ့်ဆုံးအမှတ်ကို ပြည့်မီ၍ သတ်မှတ်ချက်များနှင့် ကိုက်ညီပါက လျှောက်ထားလာသည့် မည်သူ့ကိုမဆို သက်ဆိုင်ရာ အသက်မွေးဝမ်းကျောင်း တက္ကသိုလ်၊ ကောလိပ်နှင့် သိပ္ပံများသို့ ဝင်ခွင့်ပြုလျက်ရှိကြောင်း ရှင်းလင်း ဖြေကြားအပ်ပါတယ်။ ကျေးဇူးတင်ရှိပါတယ်။ (ဩဘာသံများ)</speech>
</Q-A><Q-A>
<title>မောင်တောခရိုင် ပညာရည်မြင့်မားရေးနှင့် စပ်လျဉ်းသည့်မေးခွန်း</title>
<speech type="speaker">ဆက်လက်ပြီး ဦးရွှေမောင်မှပင် မောင်တောခရိုင် ပညာရည်မြင့်မားရေးနဲ့ စပ်လျဉ်းတဲ့ မေးခွန်းမေးမြန်းဖို့ ဖြစ်ပါတယ်</speech>
<speech><mp id="365">ဦးရွှေမောင်(ခ) ဦးအဒူရော်ဇက်(ဘူးသီးတောင် မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့ လွှတ်တော်ကိုယ်စားလှယ်များ ၊ ဖိတ်ကြားထားတဲ့ ဧည့်သည်တော်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သရင်း ဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ်၊ ဘူးသီးတောင်မဲဆန္ဒနယ်မှ ပြည်သူ့ လွှတ်တော် ကိုယ်စားလှယ် ဦးရွှေမောင် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်မေးမြန်းလိုတဲ့ ဒုတိယမေးခွန်းကတော့ ရခိုင်ပြည်နယ်၊ ဘူးသီးတောင်မြို့နယ်နဲ့ မောင်တောမြို့နယ်များရှိ အစိုးရမူလတန်းကျောင်း အများစုတွင် မြို့နယ်ပြင်ပမှ ဆရာ၊ ဆရာမများကို ခန့်ထားပြီး သွားလာရေး၊ ဘာသာစကားနှင့် စားသောက် နေထိုင်ရေး အခက်အခဲများကြောင့် အဆိုပါ ဆရာ၊ဆရာမများအနေနှင့် ပညာသင်ကြားရေးတွင်အခက်အခဲများနှင့် ကြုံတွေ့နေရပါတယ်။ သို့ဖြစ်ပါ၍ မောင်တောခရိုင်အတွင်းမှ အရည်အချင်း မှီသော ဒေသခံဆရာ၊ ဆရာမများ ခန့်ထားနိုင်လျှင် မောင်တောခရိုင်၏ ပညာရည် မြင့်မား လာမည် ဖြစ်ပါတယ်။ သို့ဖြစ်ပါ၍ ကျွန်တော်တို့ မောင်တောခရိုင် ပညာရည်မြင့်မားရေးအတွက် နိုင်ငံတော် အစိုးရမှ မည်သို့ ကူညီဆောင်ရွက်ပေးနိုင်မည်ကို သိလိုပါသည်။ အားလုံးကို ကျေးဇူးတင်ပါ တယ်။(ဩဘာသံများ)</speech>
<speech><agency id="91">ဒေါက်တာချမ်းငြိမ်း(ဝန်ကြီး၊ ပညာရေးဝန်ကြီးဌာန)</agency>ရခိုင်ပြည်နယ်၊ ဘူးသီးတောင်မြို့နယ် ပြည်သူ့လွှတ်တော် ကိုယ်စားလှယ် ဦးရွှေမောင်(ခ) ဦးအဒူရော်ဇက်၏ မေးမြန်းချက်ဖြစ်သော အစိုးရ မူလတန်းကျောင်းများတွင် မောင်တောခရိုင်အတွင်းမှ အရည်အချင်းမှီသော ဒေသခံဆရာ၊ ဆရာမများ ခန့်ထားခွင့် ပြု ရန်ကိစ္စနှင့် ပတ်သက်၍ အောက်ပါအတိုင်း ရှင်းလင်းတင်ပြအပ်ပါတယ်။ အခြေခံပညာကျောင်းများတွင် ဆရာ၊ ဆရာမများ ခန့်ထားနိုင်ရေးအတွက် သတ်မှတ်အရည် အချင်းနှင့်ကိုက်ညီသော ဒေသခံများကို တိုင်းဒေသကြီး၊ ပြည်နယ်အလိုက် အချိုးကျရွေးချယ်ခေါ်ယူပြီး ဆရာအတတ်သင် သင်တန်းများတက်ရောက်စေလျက် သင်တန်းအောင်မြင်ပြီးဆုံးပါက ယင်းတို့၏ ဒေသခံ တိုင်းဒေသကြီး၊ ပြည်နယ်များသို့ ဦးစားပေးခန့်ထားခြင်းများကို ဆောင်ရွက်လျက် ရှိနေပါတယ်။ ဘူးသီးတောင်မြို့နယ်တွင် အခြေခံပညာအထက်တန်းကျောင်း သုံး ကျောင်းရှိပြီး ဆရာ၊ ဆရာမ ၅၁ ဦး ခန့်ထားရာမှာ ဇာတိနွယ်ဖွား ဒေသခံ ဆရာ၊ ဆရာမ ၅၀ ဦး ရှိပါတယ်။ ကျန်တစ်ဦးမှာ နယ်မြေတွင် တာဝန်ထမ်းဆောင်နေသော ဝန်ထမ်း၏ ဇနီးဖြစ်သူ အထက်တန်းပြဆရာမဖြစ်ပါတယ်။ ဘူးသီးတောင် မြို့နယ်တွင် အခြေခံပညာအလယ်တန်းကျောင်း ခြောက်ကျောင်းရှိရာ ဆရာ၊ ဆရာမ ပေါင်း ၁၂၄ ဦးခန့်ထားရာ ၁၂၄ ဦးစလုံး ဇာတိနွယ်ဖွား ဒေသခံ ဆရာ၊ ဆရာမများ ဖြစ်ကြပါတယ်။ ဘူးသီးတောင်မြို့နယ်တွင် အခြေခံပညာမူလတန်းကျောင်းပေါင်း ၁၄၅ ကျောင်းရှိပြီး ဆရာ၊ ဆရာမ ၇၉၀ဦး ခန့်ထားရာ အဆိုပါ ဆရာ၊ ဆရာမအားလုံးမှာလည်း ဇာတိနွယ်ဖွား ဒေသခံ ဆရာ၊ ဆရာမများဖြစ်ကြပါတယ်။ သို့ဖြစ်ပါ၍ ဘူးသီးတောင် မြို့နယ်တွင် ဆရာ၊ ဆရာမ ၉၆၅ ဦးခန့်ထားရာ ဇာတိနွယ်ဖွား ဒေသခံ ဆရာ၊ ဆရာမပေါင်း ၉၆၄ ဦးရှိကြောင်း စစ်ဆေးတွေ့ရှိရပါတယ်။ အလားတူမောင်တောမြို့နယ်တွင်လည်း အခြေခံပညာအထက်တန်းကျောင်း ၅ ကျောင်းရှိပြီး ဆရာ၊ ဆရာမပေါင်း ၉၂ ဦး ခန့်ထားရာ အားလုံးဇာတိနွယ်ဖွား ဒေသခံ ဆရာ၊ ဆရာမများဖြစ်ကြပါတယ်။ မောင်တောမြို့နယ်မှာ အခြေခံပညာ အလယ်တန်းကျောင်း ၁၁ ကျောင်းတွင် ဆရာ၊ဆရာမပေါင်း ၁၆၅ ဦးခန့်ထားရာ ၄င်းတို့အားလုံးမှာလည်း ဇာတိနွယ်ဖွား ဒေသခံ ဆရာ၊ ဆရာမများဖြစ်ကြပါတယ်။ မောင်တောမြို့နယ်မှာ အခြေခံပညာ မူလတန်းကျောင်းပေါင်း ၁၄၃ ကျောင်းရှိရာ ဆရာ၊ဆရာမပေါင်း ၈၂၂ ဦးခန့်ထားရာ ဇာတိနွယ်ဖွား ဒေသခံ ဆရာ၊ ဆရာမပေါင်း ၈၂၁ ဦးဖြစ်၍ ကျန်တစ်ဦးမှာ နယ်မြေတွင် တာဝန်ထမ်းဆောင်နေသော ဝန်ထမ်း၏ မိသားစုဝင်သားသမီးဖြစ်ပါတယ်။ သို့ဖြစ်ပါ၍မောင်တောခရိုင် ပညာရည်မြင့်မားရေးအတွက် သွားလာရေး၊ ဘာသာစကားနှင့် စားသောက် နေထိုင်ရေး အခက်အခဲများ မရှိရအောင် အရည် အချင်းပြည့်မီသော ဒေသခံ ဆရာ၊ ဆရာမများကိုသာ ခန့်ထားခြင်းဖြစ်ပါကြောင်း ရှင်းလင်းဖြေကြားအပ်ပါတယ်။ ကျးဇူးတင်ပါတယ်။(ဩဘာသံများ)</speech>
</Q-A><Q-A>
<title>ကရင်ပြည်နယ်မှ ပြည်သူတို့၏ လိုလားတောင့်တချက်နှင့် စပ်လျဉ်းသည့်မေးခွန်း</title>
<speech type="speaker">ကရင်ပြည်နယ်၊ လှိုင်းဘွဲ့ မဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ဦးစောသိန်းအောင် မေးခွန်းမေးမြန်းဖို့ ဖြစ်ပါတယ်</speech>
<speech><mp id="195">ဦးစောသိန်းအောင်လှိုင်းဘွဲမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များနဲ့ ဖိတ်ကြားထားတဲ့ ဧည့်သည်တော်များ ခင်ဗျာ။ ကျွန်တော်ကတော့ ကရင်ပြည်နယ်၊ လှိုင်းဘွဲမြို့နယ် မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစောသိန်းအောင် ဖြစ်ပါတယ်။ ကျွန်တော့်အနေနဲ့ ပထမအကြိမ် ပြည်သူ့လွှတ်တော် ပုံမှန်အစည်းအဝေးရဲ့ ၁၂ ရက် မြောက်နေ့မှာ ရွေးချယ်တင်မြှောက်ထားတဲ့ ဒေသခံပြည်သူများ ကိုယ်စား မေးခွန်းကို တင်သွင်းခွင့်ရတဲ့အတွက် များစွာဝမ်းမြောက်ကြောင်း ပြောကြားလိုပါတယ်။ မေးမြန်းမယ့်မေးခွန်း နှစ်ခု မှာ တစ်ဆက်တစ်စပ်တည်း မေးမြန်းရန်လိုအပ်တဲ့အတွက် မေးခွန်း တစ်ခုစီမှာ (က)၊ (ခ)၊ (ဂ)ဆိုပြီး ထပ်ဆင့်မေးမြန်းထားတာ ဖြစ်ပါတယ်။ မေးခွန်း ၁ မှာ ကရင်ပြည်နယ် မှ ပြည်သူတို့၏ လိုလားတောင့်တချက်နဲ့ စပ်လျဉ်းတဲ့ မေးခွန်းဖြစ်ပါတယ်။ မေးခွန်း ၁ (က) ကရင်ပြည်နယ်ရှိ လက်ရှိစစ်မက်ရေးရာနှင့် ပြေးလွှားတိမ်းရှောင်နေရသော စစ်ဘေးဒုက္ခသည်များကို စာနာထောက်ထားလျက် ကရင်ပြည်နယ်မှ ပြည်သူလူထုများမှ အပစ်အခတ်ရပ်စဲရေးနှင့်ငြိမ်းချမ်းရေးကို လိုလားတောင့်တ နေကြပါသည်။ ကရင် ပြည်နယ် ပြည်သူတို့၏ လိုလားတောင့်တချက်ကို အကောင်အထည်ဖော်ပေးနိုင်ပါမည်လား။ (ခ) အကောင်အထည်ဖော်ပေးနိုင်ပါလျှင် မည်သို့သော ပုံစံဖြင့် အကောင်အထည်ဖော် ပေးမည်နည်း။ ပြည်သူတို့မှ မည်သို့ ပူးပေါင်းဆောင်ရွက်နိုင်မည်နည်း။ (ဂ) အကောင်အထည်ဖော် မဆောင်ရွက်ပေးနိုင်ပါလျှင် အဘယ်ကြောင့်နည်း။</speech>
</Q-A><Q-A>
<title>ကရင်ပြည်နယ်အတွင်းမှ စစ်ပြေးဒုက္ခသည်များနှင့် စပ်လျဉ်းသည့်မေးခွန်း</title>
<speech><mp id="195">ဦးစောသိန်းအောင်(လှိုင်းဘွဲမဲဆန္ဒနယ်)</mp>ဆက်လက်ပြီးတော့ မေးခွန်း ၂ ကို မေးမြန်းပါ မယ်။ မေးခွန်း ၂ ကတော့ ကရင်ပြည်နယ်အတွင်းမှ စစ်ပြေးဒုက္ခသည်များနှင့်စပ်လျဉ်းတဲ့ မေးခွန်း ဖြစ်ပါတယ်။ (က) ပြည်တွင်းစစ်ကြောင့် ကရင်ပြည်နယ်အတွင်း ပြေးလွှားရှောင်တိမ်းနေရသည့် စစ်ပြေးဒုက္ခသည်များ မည်မျှ ရှိနေပါသနည်း။ (ခ) ၄င်းဒုက္ခသည်များအတွက် မည်သို့သော လူမှုဒုက္ခဆိုင်ရာ အကူအညီများကို ဆောင်ရွက်ပေးလျက်ရှိနေပါသနည်း။ (ဂ) အတိုင်းအတာ မည်မျှ ဆောင်ရွက်ပေးပြီးဖြစ်ပါသနည်း။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type="speaker">သက်ဆိုင်ရာ တာဝန်ရှိသူမှ ပြန်လည်ဖြေကြားပေးဖို့ ဖြစ်ပါတယ်</speech>
<speech><agency id="88">ဦးကျော်ဆန်း(ဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များခင်ဗျား။ အားလုံးကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနဲ့ပြည့်စုံပါစေလို့ ဆုမွန်ကောင်းတောင်းရင်း နှုတ်ခွန်းဆက်သပါတယ်။ ကရင်ပြည်နယ်၊ လှိုင်းဘွဲ့မြို့နယ်က ပြည်သူ့လွှတ်တော်ကိုယ်စားလှယ် ဦးစောသိန်းအောင် မေးမြန်းသွားတဲ့ ပထမ မေးခွန်းကို ကိုယ်စားလှယ်ကြီးများအားလုံး ကြားသိခဲ့ပြီးဖြစ်ပါတယ်။ ဒီမေးခွန်းကို နိုင်ငံတော်အစိုးရ ပြောရေးဆိုခွင့်အာဏာပိုင် အဖွဲ့ခေါင်းဆောင်အနေနဲ့ ဖြေကြားသွားမှာ ဖြစ်ပါတယ်။ ဥက္ကဋ္ဌကြီးနှင့်တကွ ကိုယ်စားလှယ်ကြီးများခင်ဗျား။ ကရင်ပြည်နယ်၊ ပြည်သူလူထုက အပစ်အခတ်ရပ်စဲရေးနှင့် ငြိမ်းချမ်းရေးကို လိုလားတောင့်တသလို နိုင်ငံတော်အစိုးရအနေနဲ့လည်း အပစ်အခတ်ရပ်စဲရေးနှင့် ငြိမ်းချမ်းရေးကို လိုလားတောင့်တပါတယ်။ ဒါကြောင့်လည်း နိုင်ငံတော်မှာ ငြိမ်းချမ်းရေးရရှိအောင်နဲ့ ဖွံ့ဖြိုးတိုးတက်အောင် ကြိုးပမ်းဆောင်ရွက်ခဲ့တာ အားလုံးအသိပဲ ဖြစ်ပါတယ်။ ဒီနေရာမှာ အခါအခွင့်သင့်တာမို့ နိုင်ငံတော်အစိုးရရဲ့ ငြိမ်းချမ်းရေးနဲ့ ဖွံ့ဖြိုးတိုးတက်ရေး ရအောင် ကြိုးပမ်းတည်ဆောက်မှုများကို ဆက်စပ်ရှင်းလင်းပြောကြားလိုပါတယ်။ကိုယ်စားလှယ်ကြီးများအားလုံးသိကြပြီးဖြစ်တဲ့အတိုင်း ၁၉၈၈ ခုနှစ်မှာ ပြည်တွင်းပြည်ပ ပယောဂများကြောင့် မင်းမဲ့စရိုက်များ လွှမ်းမိုးကာ အုပ်ချုပ်မှုယန္တရား ပျက်ပြားပြီး၊ တိုင်းပြည်ပြိုကွဲ ပျက်စီးတော့မယ့်အခြေအနေကို ရောက်တာမို့ တပ်မတော်က တိုင်းပြည်တာဝန်ကို ယူခဲ့ရပါတယ်။ တိုင်းပြည်တာဝန်ကို ယူခဲ့ရတဲ့အချိန်က စပြီး တိုင်းပြည်မှာ တည်ငြိမ်အေးချမ်းအောင်နဲ့ ဖွံ့ဖြိုးတိုးတက်အောင် ကြိုးပမ်းပြီးတော့ ဆောင်ရွက်ခဲ့ပါတယ်။ ဖွံ့ဖြိုးတိုးတက်မှုအတွက် တည်ငြိမ်အေးချမ်းမှု၊ ဒါမှမဟုတ်ရင် ငြိမ်းချမ်းမှုဟာ အဓိကကျပါတယ်။ ငြိမ်းချမ်းမှုမရှိဘဲနဲ့ ဖွံ့ဖြိုးတိုးတက်အောင် ဘယ်လိုမှဆောင်ရွက်နိုင်မှာ မဟုတ်ပါဘူး။ ဒီနေရာမှာ နိုင်ငံတော်ရဲ့ ငြိမ်းချမ်းရေး သမိုင်းကို ပြန်ကြည့်ရင် ၁၉၄၈ခုနှစ် လွတ်လပ်ရေးရသည်မှ ၁၉၆၂ ခုနှစ်အထိ ရောင်စုံသောင်းကျန်းသူများကြောင့် နိုင်ငံတော်မှာ တည်ငြိမ်အေးချမ်းမှု၊ ငြိမ်းချမ်းမှု လုံးဝမရှိခဲ့သလောက် ဖြစ်ပါတယ်။ အလားတူပါပဲ ၁၉၆၂ ခုနှစ်ကနေ ၁၉၈၈ ခုနှစ်ကြား အခြေအနေမှာလည်း တိုင်းပြည်ရဲ့ တည်ငြိမ်အေးချမ်းမှု အတိုင်းအတာတစ်ခုထိ တိုးတက်လာတာမှန်သော်လည်း တည်ငြိမ်အေးချမ်းမှုနဲ့ ငြိမ်းချမ်းမှုဟာ အားနည်းခဲ့ပါတယ်။ ဒါကြောင့် ၁၉၄၈ ခုနှစ်ကနေ ၁၉၈၈ ခုနှစ်အထိ တာဝန်ယူခဲ့ကြတဲ့ အစိုးရ အသီးသီးက နိုင်ငံတော်မှာ ငြိမ်းချမ်းရေးရအောင် ကြိုးပမ်းဆောင်ရွက်ခဲ့ကြတာကို တွေ့ရပါတယ်။ သို့သော်လည်း ထိရောက်အောင်မြင်တဲ့ ငြိမ်းချမ်းရေးကို တည်ဆောက်နိုင်ခဲ့ကြခြင်းမရှိပါဘူး။ အဲဒီလို မတည်ဆောက်နိုင်ခဲ့တဲ့အတွက်လည်း နိုင်ငံတော်မှာ ထိရောက်အောင်မြင်တဲ့ ဖွံ့ဖြိုးတိုးတက်မှုကို မရခဲ့ပါဘူး။ ဥက္ကဋ္ဌကြီးနှင့်တကွ ကိုယ်စားလှယ်တော်ကြီးများခင်ဗျား။ တိုင်းပြည်တာဝန်ကို ယူခဲ့ရတဲ့ တပ်မတော်နဲ့ တပ်မတော်ရဲ့ ခေါင်းဆောင် နိုင်ငံတော်အကြီးအကဲဟာ အဲဒီအတိတ်သမိုင်းက ဖြစ်စဉ်တွေကို သင်ခန်းစာ ယူပြီး၊ ယခင် အစိုးရများရဲ့ မူဝါဒများနဲ့မတူတဲ့ တကယ်လည်း ငြိမ်းချမ်းရေး ကို အောင်မြင်အောင် ဖော်ဆောင် ပေးနိုင်မယ့် ငြိမ်းချမ်းရေးနည်းသစ်ကို ရှာကြံခဲ့ပါတယ်။ အဲဒီလို ရှာကြံပြီး ငြိမ်းချမ်းရေး နည်းသစ်ဖြစ်တဲ့ နိုင်ငံရေး အမြတ်မထုတ်တဲ့ စေတနာကို အရင်းခံတဲ့၊ ပကတိ အရှိတရားနဲ့လည်းညီတဲ့၊ ဒေသရဲ့ကောင်းကျိုးကိုလည်း ဖော်ဆောင်ပေးနိုင်မယ့် တစ်ဖက်အဖွဲ့အစည်း များကလည်း လက်ခံနိုင်တဲ့၊ ငြိမ်းချမ်းရေးနည်းသစ်နဲ့ ငြိမ်းချမ်းရေးကို ကြိုးပမ်းတည်ဆောက်ခဲ့ ပါတယ်။ ဒါ့ကြောင့်လည်း တိုင်းရင်းသားလက်နက်ကိုင်အဖွဲ့ကြီး ၁ရ ဖွဲ့၊ အဖွဲ့ငယ်ပေါင်း ၂၃ ဖွဲ့ဟာ ဥပဒေဘောင်အတွင်း ဝင်ရောက်ခဲ့ကြပါတယ်။ တစ်နည်းအားဖြင့် ပြောရင်တော့ နိုင်ငံတော်မှာ လက်နက်စွဲကိုင်ဆန့်ကျင်နေတဲ့ တိုင်းရင်းသားလက်နက်ကိုင်အဖွဲ့အားလုံး ဥပဒေ ဘောင်အတွင်း ဝင်ရောက်ခဲ့ကြတာ ဖြစ်ပါတယ်။ သို့သော်လည်း အဲဒီအဖွဲ့များအနက်မှ ပဲ့ထွက်ပြီးကျန်နေခဲ့တဲ့ အဖွဲ့ သုံးဖွဲ့သာ ဥပဒေပြင်ပမှာ ရှိနေခဲ့တာ ဖြစ်ပါတယ်။ ဒါကြောင့်လည်း ကနေ့အခါ နိုင်ငံတော်မှာ ဘယ်ခေတ်အခါကနဲ့မှ မတူအောင် ငြိမ်းချမ်းမှု၊ တည်ငြိမ်အေးချမ်းမှုကို တည်ဆောက်ပေးနိုင်ခဲ့ပြီး ဖြစ်ပါတယ်။ အဲဒီငြိမ်းချမ်းမှုရဲ့ အကျိုးကိုလည်း ပြည်သူတွေ ရရှိခံစား နေကြပြီဖြစ်ပါတယ်။ ဥက္ကဋ္ဌကြီးနှင့်တကွ ကိုယ်စားလှယ်ကြီးများခင်ဗျား။ နိုင်ငံတော် အစိုးရအနေနဲ့ အဲဒီလို ငြိမ်းချမ်းရေးကို တည်ဆောက်ခဲ့သလို ဖွံ့ဖြိုးတိုးတက်ရေးအတွက်လည်း ကြိုးပမ်းတည်ဆောက် ပေးခဲ့ပါတယ်။ တည်ငြိမ်အေးချမ်းသွားတဲ့ ဒေသတွေမှာ ဖွံ့ဖြိုးတိုးတက်ဖို့၊ တိုးတက်မှုရဖို့အတွက် နယ်စပ်ဒေသနှင့်တိုင်းရင်းသားလူမျိုးများ ဖွံ့ဖြိုးတိုးတက်ရေးစီမံကိန်းကို ချမှတ်ပြီး အကောင်အထည် ဖော် ဆောင်ရွက်ပေးခဲ့ပါတယ်။ အဲဒီစီမံကိန်းမှာ နိုင်ငံတော်အကြီးအကဲကိုယ်တိုင် ဥက္ကဋ္ဌတာဝန်ယူ ကြပ်မတ်ဆောင်ရွက်ပေးခဲ့ပါတယ်။ အဲဒီစီမံကိန်းနဲ့ တစ်နိုင်ငံလုံးရဲ့ နယ်စပ်ဒေသ ဖွံ့ဖြိုးတိုးတက်မှုကိုဆောင်ရွက်ပေးခဲ့တဲ့ ကျပ်ငွေပေါင်းကို တင်ပြရရင် ကျပ်ငွေပေါင်း ၃၄၁.၅၂ ဘီလီယံကျော် သုံးစွဲ အကောင်အထည်ဖော်ပေးခဲ့ပါတယ်။ ဒါ့အပြင်လည်းပဲ အထူးဖွံ့ဖြိုးရေးဇုန် ၂၄ ခု သတ်မှတ်ပြီးတော့ ဖွံ့ဖြိုးတိုးတက်ရေးအတွက် အားဖြည့် ၊ ထပ်ဖြည့် ဆောင်ရွက်ပေးခဲ့ပါတယ်။ ဒါ့အပြင် ကျေးရွာများ ဖွံ့ဖြိုးတိုးတက်စေရေးအတွက်လည်း ကျေးလက်ဒေသ လုပ်ငန်းစဉ် ခုနှစ်ရပ် ချမှတ်ပြီး ကျယ်ကျယ် ပြန့်ပြန့် အကောင်အထည်ဖော် ဆောင်ရွက်ပေးခဲ့ပါတယ်။ စီးပွားရေး ဖွံ့ဖြိုးတိုးတက်လာဖို့အတွက် လည်း စီးပွားရေး ငါးနှစ် စီမံကိန်းတွေ ဆင့်ကဲဆင့်ကဲ ချမှတ်ပြီးတော့ ဆောင်ရွက်ပေးခဲ့ပါတယ်။ ဒါကြောင့်လည်း ယနေ့အခါမှာ ဘယ်ခေတ်ဘယ်အခါကနဲ့မှမတူအောင် နိုင်ငံတော်မှာ ဖွံ့ဖြိုးတိုးတက်မှု ရရှိနေခဲ့ပြီဖြစ်ပါတယ်။ အဲဒီရရှိလာတဲ့ ဖွံ့ဖြိုးတိုးတက်မှုရဲ့ အကျိုးစီးပွားများကိုလည်း ပြည်သူများ ရရှိခံစားနေကြပြီဖြစ်ပါတယ်။ ကျွန်တော်တို့ နိုင်ငံတော်ရဲ့ အနာဂတ်ဖွံ့ဖြိုးတိုးတက်မှုအတွက် မရှိမဖြစ်လိုအပ်တဲ့ အခြေခံအဆောက်အဦ အားလုံးနီးပါးကိုလည်း တည်ဆောက်ပေးနိုင်ခဲ့ပြီး ဖြစ်ပါတယ်။ ဒါကြောင့် ကျွန်တော်တို့ နိုင်ငံတော်ရဲ့ အခြေအနေဟာ ဆက်လက်ပြီး ဖွံ့ဖြိုး တိုးတက်မယ့် အခြေခံပေါ်ကို ရောက်ရှိနေခဲ့ပြီဖြစ်ပါတယ်။ ဥက္ကဋ္ဌကြီးနှင့်တကွ ကိုယ်စားလှယ်ကြီးများခင်ဗျား။ နိုင်ငံတော်အစိုးရအနေနဲ့ အဲဒီလို ငြိမ်းချမ်းရေးနဲ့ ဖွံ့ဖြိုးတိုးတက်ရေးကို ဆောင်ရွက်ပေးသလို ပြည်သူတွေ လိုလားတဲ့ ဒီမိုကရေစီ ဖော်ဆောင်ရေးကိုလည်း ကြိုးပမ်းဆောင်ရွက်ပေးခဲ့ပါတယ်။ အမျိုးသားညီလာခံကို အခက်အခဲ အမျိုးမျိုးကြားက အောင်မြင်အောင်ဆောင်ရွက်ပေးခဲ့ပြီးဖြစ်ပါတယ်။ အခြေခံဥပဒေမူကြမ်းရေးဆွဲပြီး ပြည်သူ့ဆန္ဒခံယူပွဲနဲ့လည်း အခြေခံဥပဒေကို အတည်ပြုခဲ့ပြီးဖြစ်ပါတယ်။ အဲဒီအခြေခံဥပဒေနဲ့အညီ ပါတီစုံ အထွေထွေရွေးကောက်ပွဲများကျင်းပပြီးတော့ ကနေ့အခါမှာ လွှတ်တော်အသီးသီးခေါ်ယူ ကျင်းပနေပြီဖြစ်ပါတယ်။ လွှတ်တော်အသီးသီးကလည်း ဥပဒေပြုရေး၊ အုပ်ချုပ်ရေး၊ တရားစီရင်ရေး ဆိုင်ရာ ပြည်ထောင်စုအဆင့်၊ တိုင်းဒေသကြီးနဲ့ ပြည်နယ်အဆင့် အဖွဲ့အစည်းများကို ဖွဲ့စည်းပေးလျက် ရှိနေပါတယ်။ မကြာခင်ပေါ်ပေါက်လာတော့မယ့် ဥပဒေပြုရေး၊ အုပ်ချုပ်ရေး၊ တရားစီရင်ရေး အဖွဲ့များက နိုင်ငံတော်ရဲ့ အမျိုးသားရေး ရည်မှန်းချက်ဖြစ်တဲ့ အေးချမ်းသာယာပြီး ခေတ်မီ ဖွံ့ဖြိုးတိုးတက်တဲ့ ဒီမိုကရေစီနိုင်ငံကို ဆက်လက်တည်ဆောက်ကြတော့မှာ ဖြစ်ပါတယ်။ ဥက္ကဋ္ဌကြီးခင်ဗျား။ အဲ့ဒီ အခြေခံဥပဒေနဲ့အညီ ဒီမိုကရေစီဖော်ဆောင်တဲ့ ဖြစ်စဉ်မှာ ဥပဒေဘောင်အတွင်း ဝင်ရောက်လာကြတဲ့ တိုင်းရင်းသားလက်နက်ကိုင်များအတွက်လည်းပဲ ယာယီ ငြိမ်းချမ်းရေးမှသည် ထာဝရ ငြိမ်းချမ်းရေးဖြစ်အောင် ကြိုးပမ်းဖော်ဆောင်ပေးခဲ့ပါတယ်။ အဲဒီလို ကြိုးပမ်းဖော်ဆောင်ပေးခဲ့တဲ့အတွက် ဥပဒေဘောင်အတွင်း ဝင်ရောက်လာကြတဲ့ တိုင်းရင်းသား လက်နက်ကိုင်အများစုဟာ အခြေခံ ဥပဒေနဲ့အညီ ၄င်းတို့ရဲ့ အဖွဲ့အစည်းများကို ဖျက်သိမ်းခဲ့ကြပြီး ဖြစ်ပါတယ်။ အချို့အဖွဲ့များကတော့ ၄င်းတို့ရဲ့ အဖွဲ့အစည်းများကို အခြေခံဥပဒေနဲ့အညီ ဖျက်သိမ်းပြီး တဲ့နောက် ဥပဒေနဲ့အညီ နိုင်ငံရေးပါတီများထူထောင်ကာ တိုင်းပြည်အကျိုးကို ကြိုးပမ်းဆောင်ရွက် ကြပြီဖြစ်ပါတယ်။ အလားတူပါပဲ လက်နက်ကိုင်အဖွဲ့များအတွက်လည်း အခြေခံဥပဒေနဲ့အညီ နယ်စပ်ဒေသ လုံခြုံရေးတပ်ဖွဲ့များ၊ ဒေသပြည်သူ့စစ်များအဖြစ် ဖွဲ့စည်းပေးခဲ့ပြီးဖြစ်ပါတယ်။ တပ်ဖွဲ့ဝင် များကလည်း နယ်စပ်ဒေသ လုံခြုံရေးတပ်ဖွဲ့နဲ့ ဒေသပြည်သူ့ စစ်များအဖြစ် တိုင်းပြည်တာဝန်ကို ထမ်းဆောင်နေကြပြီ ဖြစ်ပါတယ်။ သို့သော်လည်း အခြေခံဥပဒေနဲ့အညီ ဖော်ဆောင်နိုင်ခြင်းမရှိတဲ့ တိုင်းရင်းသား လက်နက်ကိုင်အဖွဲ့အချို့ ကျန်ရှိနေတာကိုလည်းပဲ ဝမ်းနည်းဖွယ်တွေ့ရှိရပါတယ်။ နိုင်ငံတော်အစိုးရအနေနဲ့ အဲဒီအဖွဲ့တွေအတွက်လည်း ယာယီငြိမ်းချမ်းရေးမှသည် ထာဝရ ငြိမ်းချမ်း ရေးကို ကူးပြောင်းနိုင်ဖို့ မှန်ကန်တဲ့စေတနာ၊ မျှော်မြင်တဲ့အသိ၊ နားလည်စာနာတဲ့ စိတ်ထားများနဲ့ ဆက်လက်ဆောင်ရွက်လျက်ရှိပါတယ်။ ထို့အတူပဲ နယ်စပ်ဒေသမှာ ကြွင်းကျန်နေတဲ့ တိုင်းရင်းသား လက်နက်ကိုင်များအတွက်လည်း ငြိမ်းချမ်းရေး တံခါးဖွင့်ထားပြီး ကြိုးပမ်းဆောင်ရွက်လျက် ရှိပါ တယ်။ ထို့အတူ မကြာမီမှာ ပေါ်ပေါက်လာတော့မယ့် အစိုးရသစ်အနေနဲ့လည်း ငြိမ်းချမ်းရေး တံခါးဖွင့်ပြီး ဆက်လက်ဆောင်ရွက်သွားမှာဖြစ်ကြောင်း ပြောကြားလိုပါတယ်။ ဥက္ကဋ္ဌကြီးနှင့်တကွ ကိုယ်စားလှယ်ကြီးများခင်ဗျား။ ငြိမ်းချမ်းရေးကို အောင်မြင်အောင် တည်ဆောက်ကြတဲ့နေရာမှာ နိုင်ငံတော်အစိုးရနဲ့ ပြည်သူများက ငြိမ်းချမ်းရေးကို လိုလားသလို တစ်ဖက်အဖွဲ့အစည်းများကလည်း ငြိမ်းချမ်းရေးကို အမှန်တကယ်လိုလားဖို့ လိုပါတယ်။ ဒါမှသာအောင်မြင်အောင်ဖော်ဆောင်နိုင်မှာ ဖြစ်ပါတယ်။ သို့သော်လည်း အချို့သော အဖွဲ့အစည်းများဟာ ၄င်းတို့ကိုယ်တိုင် အမှန်တကယ်ငြိမ်းချမ်းရေးကို မလိုလားကြတဲ့အပြင် ငြိမ်းချမ်းရေးရအောင် ကြိုးပမ်းလာတဲ့ အခြားအဖွဲ့အစည်းများကိုလည်း ငြိမ်းချမ်းရေးမအောင်မြင်အောင် သွေးထိုး စည်းရုံးမှုတွေနဲ့ ပျက်အောင် ဖျက်နေတာ ရှိပါတယ်။ အခုလို အနုနည်းအပြင် အကြမ်းနည်းနဲ့အကြပ်ကိုင် ခြိမ်းခြောက် တားဆီးတာ၊ အကြမ်းနည်းနဲ့ တိုက်ခိုက်တားဆီးတာတွေလည်း ရှိခဲ့ပါတယ်။ ဒါ့အပြင် ကြွင်းကျန်နေတဲ့ သောင်းကျန်းသူများ၊ ပြည်ပြေးများ၊ အချို့သော နိုင်ငံကြီးများ ၊ အချို့သော INGO များက ဥပဒေဘောင်အတွင်း ဝင်ရောက်ပြီး အခြေခံဥပဒေနှင့်အညီ ဆောင်ရွက်ခြင်း မပြု နိုင်သေးတဲ့ တိုင်းရင်းသားလက်နက်ကိုင်အဖွဲ့များရဲ့ ယာယီငြိမ်းချမ်းရေးပျက်အောင်ပင် သွေးထိုး၊ စည်းရုံး ဆောင်ရွက်နေတာတွေ ရှိပါတယ်။ တကယ်တော့ ကရင်ပြည်နယ်မှာ ကနေ့ ကြွင်းကျန်နေတဲ့ မတည်ငြိမ်မှုတွေ ပပျောက်ပြီး အပြည့်အဝ ငြိမ်းချမ်းရေးရဖို့ဆိုရင် အချို့သော နိုင်ငံကြီးများ၊ အချို့သော INGO များနှင့် အိမ်နီးချင်း တစ်ဖက်နိုင်ငံတို့ရဲ့ စေတနာမှန်တဲ့ ပူးပေါင်း ဆောင်ရွက်မှုဟာ အဓိက ကျပါတယ်။ ကျွန်တော်တို့နိုင်ငံရဲ့ နယ်နိမိတ်အနီး အိမ်နီးချင်းတစ်ဖက်နိုင်ငံအတွင်းမှာ သူတို့ အခေါ် ဒုက္ခသည်စခန်းဆိုတဲ့ အခြေပြု စခန်းတွေ အများအပြားရှိနေတာကို ကျွန်တော်တို့ တွေ့ရပါ တယ်။ အဲဒီစခန်းများဟာ အချို့သော နိုင်ငံကြီးများ၊ အချို့သော INGO များနှင့် အိမ်နီးချင်း တစ်ဖက် နိုင်ငံရဲ့ ပံ့ပိုးကူညီမှုနဲ့ ထူထောင်ထားတာ ဖြစ်ပါတယ်။ အဲဒီစခန်းများမှာ ကိုယ်စားလှယ်တော်ကြီး ဦးစောသိန်းအောင်ပြောသလို့ ဒုက္ခသည် အနည်းအပါးရှိကောင်းရှိနိုင်မှာ ဖြစ်သလို အကြွင်းအကျန် လက်နက်ကိုင်သောင်းကျန်းသူများ ၊ သူတို့ရဲ့ မိသားစုများ၊ ပြည်ပြေးများ ၊ အများအပြားအဲဒီမှာ အခြေပြု နေတာကိုလည်း သတိပြု ကြရမှာ ဖြစ်ပါတယ်။ သောင်းကျန်းသူများဟာ အဲဒီစခန်းများမှာ အခြေပြုပြီး ကျွန်တော်တို့နိုင်ငံအတွင်း ဝင်ရောက်နှောက်ယှက် ပြောက်ကျားနည်းနဲ့ တိုက်ခိုက် လျက်ရှိပါတယ်။ ဒါကြောင့်လည်း ကရင်ပြည်နယ်အတွင်းမှာ တိုက်ခိုက်မှုတွေ ဆက်လက် ဖြစ်ပွား နေရတာ ဖြစ်ပါတယ်။ တကယ်တော့ အဲဒီသောင်းကျန်းသူများဟာ ပြည်ပနိုင်ငံကြီးများ အချို့ အချို့သော INGO များရဲ့ အကူအညီနဲ့ အဲဒီအခြေပြု စခန်းများကြောင့် သက်ဆိုးရှည်နေရခြင်း ဖြစ်ပါတယ်။ ဒီနေရာမှာ ကရင်ပြည်နယ် ဖြစ်စဉ်လို ဖြစ်ခဲ့ပြီး တည်ငြိမ်အေးချမ်းမှု ရရှိသွားတဲ့ သာဓက ကိုလည်း ကျွန်တော် တင်ပြလိုပါတယ်။ အဲဒါကတော့ တစ်ချိန်တုန်းက ကျွန်တော်တို့ နိုင်ငံရဲ့ အရှေ့မြောက်ပိုင်းမှာ အင်အားကြီးမားတဲ့ ဗကပ များ အခြေပြု လုပ်ရှားခဲ့ဘူးပါတယ်။ ဗကပ များဟာ အင်အားကြီးမားတာနဲ့အမျှ တပ်မတော်အနေနဲ့ တိုက်ပွဲကြီးများကို ပြင်းပြင်းထန်ထန် ခက်ခက်ခဲခဲ ရင်ဆိုင် ခဲ့ရပါတယ်။ သို့သော်လည်း အိမ်နီးချင်း တစ်ဖက်နိုင်ငံက အိမ်နီးချင်းကောင်း ပီသစွာ တခြားနိုင်ငံရဲ့ ပြည်တွင်းရေးကို ဝင်မစွက်ဘူးဆိုတဲ့ မူအတိုင်းတိတိကျကျရပ်တည် ပေးခဲ့တဲ့အတွက် အခုဆိုရင် အဲဒီ မြန်မာနိုင်ငံရဲ့ အရှေ့မြောက်ဒေသမှာ ငြိမ်းချမ်းရေး ၊ တည်ငြိမ်ရေးကို တည်ဆောက် နိုင်ခဲ့ပြီး ဖြစ်ပါတယ်။ အလားတူပါပဲ ဦးစောသိန်းအောင် ပြောတဲ့ ကရင်ပြည်နယ်အတွင်းက ကြွင်းကျန် မတည်ငြိမ်မှုများဟာလည်း အိမ်နီးချင်းတစ်ဖက်နိုင်ငံကသာ အိမ်နီးချင်းကောင်း ပီသစွာ စေတနာမှန်နဲ့ ရပ်တည် ပေးမယ်ဆိုရင် မကြာခင်အတွင်း တည်ငြိမ်အေးချမ်းသွားမှာ ဖြစ်ကြောင်း ပြောကြား လိုပါတယ်။ ဥက္ကဋ္ဌကြီးနှင့်ကိုယ်စားလှယ်များခင်ဗျား။ မည်သို့ပင်ဖြစ်ပါစေ လက်ရှိ နိုင်ငံတော်အစိုးရ၊ နိုင်ငံတော်အနေနဲ့ရော ဆက်လက်ပြီးတာဝန်ယူမယ့် အစိုးရသစ်အနေနဲ့ပါ ကရင်ပြည်နယ်မှာ ငြိမ်းချမ်းရေးအပြည့်အဝရဖို့ အတွက် ငြိမ်းချမ်းရေးတံခါး ဖွင့်ထားပြီး အခြေခံဥပဒေနဲ့အညီ ဆက်လက် ကြိုးပမ်းဆောင်ရွက်ပေးသွားမှာ ဖြစ်ပါတယ်။ ကရင်ပြည်နယ်ရဲ့ ဖွံ့ဖြိုးတိုးတက်ရေးအတွက်လည်း ရုပ်ပိုင်းဆိုင်ရာတည်ဆောက်မှုများအဖြစ် စီးပွားရေး၊ စိုက်ပျိုးရေး၊ မွေးမြူရေး၊ လမ်းတံတား စတဲ့ ကဏ္ဍအသီးသီးမှာ အရှိန်အဟုန်မြှင့် ကြိုးပမ်းဆောင်ရွက် ပေးသွားမှာ ဖြစ်ပါတယ်။ အလားတူ စိတ်ပိုင်းဆိုင်ရာ တည်ဆောက်မှုအနေနဲ့လည်း မှန်ကန်တဲ့ ပြည်ထောင်စု စိတ်ဓာတ် ထွန်းကားလာစေ ရေးအတွက် လိုအပ်တဲ့ ပညာရေး၊ ကျန်းမာရေး၊ လူမှုရေး၊ ယဉ်ကျေးမှု ကဏ္ဍများမှာ ကျယ်ကျယ် ပြန့်ပြန့် ကြိုးပမ်းဆောင်ရွက်ပေးသွားမှာ ဖြစ်ပါတယ်။ ဒါ့အပြင် ပြည်နယ်အစိုးရအနေနဲ့လည်း ပြည်နယ်ရဲ့ တည်ငြိမ်အေးချမ်းမှု ၊ ငြိမ်းချမ်းမှု၊ ဖွံ့ဖြိုးတိုးတက်မှုများ တိုးမြှင့် ဆောင်ရွက်နိုင်အောင် ပူးပေါင်းကူညီပေးသွားမှာ ဖြစ်ပါတယ်။ ဒီနေရာမှာ ကိုယ်စားလှယ်တော်ကြီး ဦးစောသိန်းအောင် မေးမြန်းတဲ့ ပြည်သူများက ဘယ်လို ပူးပေါင်းဆောင်ရွက် ရမှာလည်းဆိုတဲ့ ကိစ္စနဲ့ ပတ်သက်ပြီး ပြောကြားရရင် ပြည်သူများအနေနဲ့ နိုင်ငံတော်အစိုးရ၊ ပြည်နယ်အစိုးရနဲ့အတူ မိမိဒေသ ပိုမို ဖွံ့ဖြိုး တိုးတက် အောင်၊ မိမိဒေသ ပိုမိုတည်ငြိမ်အေးချမ်းအောင်၊ ၄င်းကမှ တဆင့် ငြိမ်းချမ်းရေးပိုမို ကျယ်ပြန့်အောင်၊ ၄င်းကမှ တဆင့် အပြည့်အဝနဲ့ ထာဝရငြိမ်းချမ်းရေး ရရှိအောင် ကြိုးပမ်းတည်ဆောက် ကြရမှာပဲ ဖြစ်ပါတယ်။ အဲဒီလို တည်ဆောက်ခြင်းသည်သာလျှင် ကျွန်တော်တို့ အားလုံးအတွက် အသင့်မြတ်ဆုံး၊ အမှန်ကန်ဆုံးနဲ့ အန္တရာယ်အကင်းဆုံး ဖြစ်မယ်လို့ ယုံကြည်ပါတယ်။ ဒါကြောင့် ကျွန်တော်ရဲ့ ရှင်းလင်းပြောကြားချက်များကို ခြုံပြီးအနှစ်ချုပ် ပြန်ပြီးပြောရရင် လက်ရှိနိုင်ငံတော် အစိုးရအနေနဲ့ ဖွံ့ဖြိုးတိုးတက်ရေးကို ကြိုးပမ်းဆောင်ရွက်နေသလို ငြိမ်းချမ်းရေးတံခါးဖွင့်ပြီး ငြိမ်းချမ်းရေးအတွက်လည်း ကြိုးပမ်းဆောင်ရွက်လျက်ရှိပါတယ်။ မကြာမီ ပေါ်ပေါက်လာ တော့မယ့် ပြည်ထောင်စုသမ္မတမြန်မာနိုင်ငံတော်အစိုးရသစ်အနေနဲ့လည်း ကရင်ပြည်နယ် ဖွံ့ဖြိုးတိုးတက်ရေး အတွက် ကြိုးပမ်းဆောင်ရွက်ပေးမှာ ဖြစ်သလို ကရင်ပြည်နယ်မှာ အပြည့်အဝနဲ့ ထာဝရ ငြိမ်းချမ်းရေးရရှိရေးအတွက်လည်း အခြေခံဥပဒေနှင့်အညီ မှန်ကန်တဲ့ စေတနာ၊ မျှော်မြင်တဲ့အသိ၊ နားလည်စာနာတဲ့ စိတ်ထားများနဲ့ အစွမ်းကုန်ကြိုးပမ်းတည်ဆောက်သွားမှာ ဖြစ်ကြောင်း ပြောကြား လိုပါတယ်။ ပြည်သူများအနေနဲ့လည်း အခြေခံဥပဒေနဲ့အညီ ဆောင်ရွက်တဲ့ ဒီလုပ်ငန်းစဉ်များမှာ ပါဝင်ပူးပေါင်း ဆောင်ရွက်ကြမယ်ဆိုရင် ဦးစောသိန်းအောင် အပါအဝင် ကရင်ပြည်နယ် ပြည်သူများမျှော်လင့် တောင့်တနေတဲ့ ကရင်ပြည်နယ်မှာ အပြည့်အဝနဲ့ ထာဝရ ငြိမ်းချမ်းရေးရအောင် မလွဲမသွေ တည်ဆောက်နိုင်မှာ ဖြစ်ကြောင်း ပြောကြားရင်း နိဂုံးချုပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<speech><agency id="88">ဦးကျော်ဆန်း(ဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးနှင့်တကွ ကိုယ်စားလှယ်ကြီးများခင်ဗျား။ ကိုယ်စားလှယ်တော်ကြီး ဦးစောသိန်းအောင် မေးမြန်းတဲ့ ဒုတိယ မေးခွန်းကိုလည်း ကိုယ်စားလှယ်ကြီးများအားလုံး ကြားသိခဲ့ကြပြီးဖြစ်ပါတယ်။ အဲဒီမေးခွန်းရဲ့ အဓိကကျတဲ့အဖြေ သို့မဟုတ် အခြေခံကျတဲ့ အဖြေဟာ ကျွန်တော့်ရဲ့ ပထမ ဖြေကြားချက်ထဲမှာ ပါရှိသွားပြီးဖြစ်ပါတယ်။ သို့သော်လည်း ဦးစောသိန်းအောင်နဲ့တကွ ကိုယ်စားလှယ်ကြီးများ ပိုမိုပြီးမြင်နိုင်အောင် အနည်းငယ် ဖြည့်စွက် ရှင်းလင်း ဖြေကြားပါမယ်။ ဥက္ကဋ္ဌကြီးနှင့်တကွ ကိုယ်စားလှယ်ကြီးများ ခင်ဗျား။ နိုင်ငံတော်အစိုးရအနေနဲ့ ငြိမ်းချမ်းရေးနဲ့ ဖွံ့ဖြိုးတိုးတက်ရေးကို လိုလားပါတယ်။ စစ်ကို မလိုလားပါဘူး။ ထို့အတူပါပဲ သွေးထွက်သံယိုမှုကို မလိုလားပါဘူး။ ဒါပေမယ့်လည်း နိုင်ငံတော်ရဲ့ လုံခြုံရေးနဲ့ အဓွန့်ရှည် တည်တံ့ခိုင်မြဲရေး၊ ပြည်သူများရဲ့ အသက်အိုးအိမ် စည်းစိမ်လုံခြုံရေးအတွက် မလွှဲမရှောင်သာ လက်နက်စွဲကိုင် တိုက်ခိုက်နေရခြင်း ဖြစ်ပါတယ်။ နှစ်ဖက်လက်နက်ကိုင် ပဋိပက္ခရယ်လို့ ဖြစ်လာရင် နှစ်ဖက်အဖွဲ့မှာ ထိခိုက်နစ်နာမှာ သဘာဝပါပဲ။ အလားတူပဲ နှစ်ဖက်လက်နက်ကိုင် ပဋိပက္ခရယ်လို့ ဖြစ်တဲ့ဒေသ ဒါမှမဟုတ်ရင်လည်းပဲ ပြည်တွင်းလက်နက်ကိုင် ပဋိပက္ခဖြစ်တဲ့ ဒေသမှာ ရှိနေကြတဲ့ ပြည်သူများရဲ့ စီးပွားရေး၊ ပညာရေး၊ ကျန်းမာရေး၊ ကိစ္စများဟာလည်း အနည်းနဲ့အများ ထိခိုက်မှာ အမှန်ပါပဲ။ ဒါ့ကြောင့်လည်း တပ်မတော်အစိုးရအနေနဲ့ တိုင်းပြည်တာဝန်ကို ယူခဲ့ရတဲ့ ၁၉၈၈ ကစပြီး ငြိမ်းချမ်းရေး ကို ကြိုးပမ်းတည်ဆောက်ခဲ့ပါတယ်။ ဥက္ကဋ္ဌကြီးနှင့်တကွကိုယ်စားလှယ်ကြီးများခင်ဗျား။နိုင်ငံတော်အစိုးရအနေနဲ့ မလွှဲမကင်းသာလို့ လက်နက်ကိုင်တိုက်ခိုက်ရပေမယ့် တဖက်က ငြိမ်းချမ်းရေးကို ကြိုးပမ်းတည်ဆောက်တဲ့အတွက် ကရင် ပြည်နယ်အတွင်းမှာ တိုင်းရင်းသားလက်နက်ကိုင်အဖွဲ့အများအပြား ဥပဒေဘောင်အတွင်း ဝင်ရောက်လာတာ အားလုံးအသိပဲ ဖြစ်ပါတယ်။ အဲဒီအဖွဲ့တွေနဲ့ပတ်သက်ပြီးပြောရရင် ဦးသာထူးကျော် ဦးဆောင်တဲ့ DKBA အဖွဲ့၊ ဦးစောသမူဟဲ ဦးဆောင်တဲ့ ဟောင်သရော အထူးဒေသ ငြိမ်းချမ်းရေးအဖွဲ့၊ ဖဒို ဦးအောင်ဆန်း ဦးဆောင်တဲ့ ဘုရားကုန်း အထူးဒေသငြိမ်းချမ်းရေးအဖွဲ့၊ ဦးစောဖယ်ရီမိုး ဦးဆောင်တဲ့ သံတောင်အထူးဒေသငြိမ်းချမ်းရေးအဖွဲ့၊ ဦးကိုကြီး ဦးဆောင်တဲ့ သံတောင်မြောက်ပိုင်းအထူးဒေသ ငြိမ်းချမ်းရေးအဖွဲ့နဲ့ ဦးဌေးမောင် ဦးဆောင်တဲ့ KNU ၊ KNLA ငြိမ်းချမ်းရေး ကောင်စီအပါအဝင် စုစုပေါင်း ၆ ဖွဲ့ဖြစ်ပါတယ်။ အဲဒီတိုင်းရင်းသား လက်နက်ကိုင် အဖွဲ့များ ဥပဒေ ဘောင်အတွင်း ဝင်ရောက်လာတဲ့အခါမှာ တပ်ဖွဲ့ဝင်ပေါင်း ၅၉၇၃ ဦး ပါဝင်လာသလို ပြည်တွင်း လက်နက်ကိုင် ပဋိပက္ခကြောင့် ထိခိုက်နစ်နာရတဲ့ ပြည်သူပေါင်း ၂၀၀၀၀ ကျော်လည်း တစ်ပါတည်း ပါဝင်လာခဲ့ပါတယ်။ အဲဒီ ဝင်ရောက်လာကြတဲ့ တိုင်းရင်းသား လက်နက်ကိုင်အဖွဲ့များ၊ ပြည်တွင်း ပဋိပက္ခကြောင့် ထိခိုက်နစ်နာကြရတဲ့ ပြည်သူများရဲ့ လတ်တလော ဘဝ ရပ်တည်ရေးနဲ့ ရေရှည် ရပ်တည် နိုင်ရေးအတွက် နိုင်ငံတော်အစိုးရအနေနဲ့ အစီအမံများချမှတ်ပြီး ပံ့ပိုးကူညီဆောင်ရွက် ပေးခဲ့ပါတယ်။ လတ်တလောဘဝ ရပ်တည်နိုင်ရေးအတွက် လိုအပ်တဲ့ ဆန်၊ ရိုးရိုးသား၊ အိုင်အိုဒင်းဆား အပါအဝင် ရိက္ခာအမယ်များနဲ့ ငွေကြေးများကို ပံ့ပိုးကူညီပေးခဲ့ပါတယ်။ အဝတ်အထည် ၊ အိမ်သုံး ပစ္စည်း၊ လူသုံးပစ္စည်းများ ကိုလည်း ပံ့ပိုးကူညီပေးခဲ့ပါတယ်။ ရေရှည်ရပ်တည်နိုင်ရေးအတွက်လည်း စိုက်ပျိုးရေး ၊ ရာသီ သီးနှံစိုက်ပျိုးရေးများ၊ နှစ်ရှည်သီးနှံစိုက်ပျိုးရေး ဆောင်ရွက်နိုင်အောင် မတည်ဆောင်ရွက်ပေးခဲ့ ပါတယ်။ လိုအပ်တဲ့ မျိုးကောင်းမျိုးသန့်နဲ့စိုက်ပျိုးနည်းများ ၊ စိုက်ပျိုးရေးအတွက် လိုအပ်မယ့် လယ်ထွန်စက်၊ ရေစုတ်စက်၊ စပါးရိတ်စက်များသယ်ယူ ပို့ဆောင်ရေးအတွက် လိုအပ်တဲ့ လုပ်ငန်း ယာဉ်များ ပံ့ပိုး ဆောင်ရွက်ပေးခဲ့ပါတယ်။ မွေးမြူရေးအတွက်လည်း မျိုးကောင်းမျိုးသန့် ဝက်မျိုး၊ ကြက်မျိုးများနဲ့၊ မွေးမြူရေးနည်းများကို ပံ့ပိုးဆောင်ရွက်ပေးခဲ့ပါတယ်။ ဒါ့အပြင် အဲဒီ ပြည်သူများအတွက် ပညာရေး၊ ကျန်းမာရေး၊ ဆက်သွယ်ရေး၊ လမ်းပန်းဆက်သွယ်ရေး စတဲ့ ကိစ္စများမှာ လည်း စီမံဆောင်ရွက် ပေးခဲ့ပါတယ်။ ကရင်ပြည်နယ်အတွင်းက ဥပဒေဘောင်အတွင်း ဝင်ရောက်လာကြတဲ့ တိုင်းရင်းသား လက်နက်ကိုင်များနဲ့ ပြည်တွင်းလက်နက်ကိုင် ပဋိပက္ခကြောင့် ထိခိုက်နစ်နာခဲ့ကြရတဲ့ ပြည်သူများအတွက် ဆောင်ရွက်ပေးခဲ့တဲ့ ငွေကြေးပမာဏဟာ ကျပ်သန်းပေါင်း ၆၇၇၃.၂၅၃ သန်းရှိခဲ့ပါတယ်။ တနည်းအားဖြင့်ပြောရင် ကျပ်ငွေပေါင်း ၆.ရ ဘီလီယံကျော် ဖြစ်ပါတယ်။ ထို့အတူပဲ ဥပဒေဘောင်အတွင်း ဝင်ရောက်လာကြတဲ့ တိုင်းရင်းသား လက်နက်ကိုင် များရဲ့ တည်ဆောက်ရေးလုပ်ငန်းများ၊ ပို့ဆောင်ရေးလုပ်ငန်းများမှာ ထိထိရောက်ရောက်ဆောင်ရွက်နိုင်ဖို့အတွက် လုပ်ငန်းယာဉ်များ အပါအဝင် ယာဉ်ပေါင်း ၃၈၃ စီးကိုလည်း ဥပဒေနဲ့အညီ ဖြစ်အောင် ကာကွယ်ရေးဝန်ကြီးဌာနက ကူညီပံ့ပိုးဆောင်ရွက်ပေးခဲ့ပြီး ဖြစ်ပါတယ်။ အခုအခါ ဥပဒေဘောင်အတွင်း ဝင်ရောက်လာကြတဲ့ တိုင်းရင်းသားလက်နက်ကိုင်များဟာ အခြေခံဥပဒေနဲ့ အညီ နယ်ခြားစောင့်တပ်များ၊ ဒေသပြည်သူ့စစ်များအဖြစ် ဖွဲ့စည်းခဲ့ကြပြီး ဖြစ်ပါတယ်။ အဲဒီလို ဖွဲ့စည်းတဲ့ နေရာမှာ အသက်အရွယ်ကြီးရင့်မှုအရ သော်လည်းကောင်း၊ ကျန်းမာရေးမကောင်း၍သော်လည်းကောင်း၊ ထိခိုက်မှုအရ ကိုယ်လက်အင်္ဂါ မသန်စွမ်း၍သော်လည်းကောင်း ဆက်လက်ပါဝင် နိုင်ခြင်းမရှိကြတဲ့ လက်နက်ကိုင် တပ်ဖွဲ့များအတွက်လည်း နိုင်ငံတော်အစိုးရက တစ်လုံးတစ်ခဲတည်း ပံ့ပိုးငွေများ ထုတ်ပေးခဲ့ပြီး ဖြစ်ပါတယ်။ အဲဒီလို တစ်လုံးတစ်ခဲတည်း ပံ့ပိုးငွေထုတ်ပေးခဲ့တဲ့ ငွေကြေးပမာဏဟာ ကျပ်သိန်းပေါင်း ၃၄၀၃ အထိ ရှိခဲ့ပါတယ်။ ယနေ့အခါမှာ ပြည်တွင်း လက်နက်ကိုင် ပဋိပက္ခကို အပြည့်အဝ မချုပ်ငြိမ်းသေးတဲ့ အတွက် ၁၉၈၈ ကနေ ၂၀၁၀ အထိ ပြည်တွင်း သောင်းကျန်းမှုများကြောင့် ပြည်သူတွေထိခိုက်နစ်နာ ခဲ့ရတဲ့ အကြိမ်ပေါင်း ၁၂၉ ကြိမ်ရှိတယ်လို့ မှတ်တမ်းအရ သိရပါတယ်။ အဲဒီ ပြည်တွင်းလက်နက်ကိုင် ပဋိပက္ခကြောင့် ဘေးလွတ်ရာ ပြောင်းရွှေ့ခဲ့ရတဲ့ အိမ်ခြေပေါင်းက ၁၂၆၇၉၊ အိမ်ထောင်စုပေါင်းက ၁၄၉၅၃ ၊ ပြည်သူပေါင်းက ၆၄၉၂၉ ဦးရှိတယ်လို့သိရပါတယ်။ အဲဒီလို ပြည်တွင်း ပဋိပက္ခကြောင့် ထိခိုက်နစ်နာခဲ့ရတဲ့ ပြည်သူတွေထဲမှာ ကရင်ပြည်နယ် ပြည်သူတွေ အများအပြား ပါဝင်နေပါတယ်။ ဒါ့ကြောင့်လဲ လက်နက်ကိုင် ပဋိပက္ခကြောင့် ထိခိုက်နစ်နာရတဲ့ ကရင်ပြည်သူတွေနဲ့ ကရင်ပြည်သူတွေ နေထိုင်တဲ့ ကရင်ပြည်နယ်မှာ အဖက်ဖက်က ဖွံ့ဖြိုးတိုးတက်အောင် စီးပွားရေး၊ ပညာရေး၊ ကျန်းမာရေး စတဲ့ ကဏ္ဍအသီးသီးဖွံ့ ဖြိုးတိုးတက်လာအောင် နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုး တိုးတက်ရေး စီမံကိန်းနှင့် နိုင်ငံတော်က ဆောင်ရွက်ပေးလျက်ရှိပါတယ်။ အဲဒီအဆိုပါ လုပ်ငန်းနဲ့ ပတ်သက်ပြီး ကရင်ပြည်နယ် အတွင်းမှာ နိုင်ငံတော်က ကျခံသုံးစွဲခဲ့တဲ့ ငွေပေါင်းဟာ ကျပ်သန်းပေါင်း ၁၈၈၁၂.၈၆ သန်း၊ သို့မဟုတ် ၁၈.၈၁ ဘီလီယံကျော် ရှိကြောင်း ပြောကြားလိုပါတယ်။ ဥက္ကဋ္ဌကြီးနှင့် ကိုယ်စားလှယ်ကြီးများ ခင်ဗျား။ နိုင်ငံတော်အစိုးရအနေနဲ့ ပြည်တွင်း ပဋိပက္ခ ကြောင့် ထိခိုက်ရတဲ့ ပြည်သူများအပါအဝင် ဒေသတစ်ခုလုံးအတွက် အခုလို ဖွံ့ဖြိုးတိုးတက်ရေး၊ တည်ငြိမ်အေးချမ်းရေးကို ဆောင်ရွက်ပေးနေပေမယ့် အချို့သော ပြည်သူအနည်းစုကတော့ အနေ အစားချောင်တဲ့ မြန်မာနိုင်ငံနယ်စပ်အနီး တစ်ဖက်နိုင်ငံမှာရှိတဲ့ သူတို့အခေါ် ဒုက္ခသည်စခန်းများကို သွားရောက်နေကြတာလည်းရှိပါတယ်။ သို့သော်လည်း အဲဒီဒုက္ခသည်စခန်း(ခေါ်)အခြေပြု နေရာမှာ အများစုရှိနေကြတဲ့ သူတွေကတော့ ကြွင်းကျန် လက်နက်ကိုင်သောင်းကျန်းသူများနဲ့ သူတို့ရဲ့ မိသားစုများ ၊ ပြည်ပြေးများ၊ ပြည်တွင်းမှာ အမှုအမျိုးမျိုးကျူးလွန်ပြီးတော့ ထွက်ပြေးနေကြတဲ့၊ တိမ်းရှောင်နေကြတဲ့ သူများကသာ အများစုဖြစ်ကြောင်း ပြောကြားလိုပါတယ်။ ဒါကြောင့် ဒီအခြေအနေတွေ အပါအဝင် လက်နက်ကိုင် ပဋိပက္ခအားလုံး ချုပ်ငြိမ်းပြီး အပြည့်အဝနဲ့ ထာဝရငြိမ်းချမ်းရေး ရရှိအောင် ကရင်ပြည်နယ်မှာ ထာဝရ အေးချမ်းရှင်သန်တဲ့ဘဝကို တည်ဆောက်နိုင်အောင် ကျွန်တော်ရဲ့ ပထမရှင်းလင်းချက်မှာ ပါတဲ့အတိုင်း အစိုးရနဲ့ ပြည်သူလက်တွဲပြီး အခြေခံဥပဒေနဲ့အညီ ကြိုးပမ်းဆောင်ရွက်သွားကြရမှာဖြစ်ကြောင်း ပြောကြားရင်း နိဂုံး ချုပ်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
</Q-A>
<speech type="speaker">ဒီကနေ့ မေးခွန်းများမေးမြန်းခြင်း၊ ဖြေကြားခြင်းနှင့်ပတ်သက်လို့ ပညာရေးနဲ့ သက်ဆိုင်တဲ့ မေးခွန်းများကို အလုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ရည်၊ ဘူးသီးတောင်မဲဆန္ဒနယ်မှ ဦးရွှေမောင်တို့က စေတနာရှေ့ထားပြီးတော့ ရည်ရွယ်ချက်ကောင်းကောင်းနဲ့ မေးခဲ့တာကို သက်ဆိုင်ရာ ပညာရေးဝန်ကြီးဌာနက ရှင်းရှင်းလင်းလင်းဖြေကြားပေးတဲ့အတွက် လွှတ်တော် ဥက္ကဋ္ဌအနေနဲ့ ကျေးဇူးတင်ပါတယ်။ ဒီဆွေးနွေးချက်ထဲမှာ တချို့ ဆက်စပ်ပြီးတော့ စဉ်းစားသုံးသပ် ဆောင်ရွက်ရမယ့်ကိစ္စများလည်း ပါတဲ့အတွက် မှတ်သားထားပြီး ဆက်လက် ဆောင်ရွက်နိုင်ဖို့အတွက်လည်း ဆောင်ရွက်မှာ ဖြစ်ကြောင်းပြောကြားလိုပါတယ်။ ငြိမ်းချမ်းရေးနဲ့ ပတ်သက်လို့ ကရင်ပြည်နယ်၊ လှိုင်းဘွဲ့မြို့နယ် မဲဆန္ဒနယ်မှ ဦးစောသိန်းအောင်ရဲ့ မေးမြန်းချက်ကို သက်ဆိုင်ရာ တာဝန်ရှိသူက ဆွေးနွေးပေးလိုက်တဲ့အတွက် မေးခွန်းမေးမြန်းသူရော ဆွေးနွေးပေးတဲ့ သူရောကျေးဇူးတင်ကြရမှာ ဖြစ်ပါတယ်။ ဘာကြောင့်လဲဆိုရင် ဒီကိစ္စများနဲ့ ပတ်သက်ပြီးတော့ အများ ပြည်သူများ အထူးသဖြင့် ပြည်သူ့လွှတ်တော်ကိုယ်စားလှယ်များ သိရှိပြီးဖြစ်ပေမယ့်လို့ အခုလို မေးမြန်းခြင်းနဲ့ ဖြေကြားခြင်း ဆောင်ရွက်လိုက်တဲ့အခါမှာ ပိုမို ရှင်းလင်းစွာ မြင်သွားမယ်လို့ ယူဆ ပါတယ်။ မိမိတို့ကိုယ်တိုင်သည်ပင်လျှင် ဦးစောသိန်းအောင်တင်ပြတဲ့ ကိစ္စနဲ့ပတ်သက်ပြီးတော့ ကိုယ်တိုင် ကိုယ်ကျ ပါဝင်ဆောင်ရွက် ခဲ့ကြသော်လည်း အချို့ကိစ္စများမှာ အခုလို မေးမြန်းတဲ့အပိုင်း၊ ပြန်လည်ရှင်းလင်းတင်ပြတဲ့ အပိုင်းတွေ ဖြစ်ပေါ်လာမှပဲ ပိုပြီးတော့ သိသွားပါတယ်။ အဲဒီလို သိသွားခြင်းဟာ တစ်ပြည်လုံးက တက်ရောက်လာကြတဲ့ ပြည်သူ့လွှတ်တော်ကိုယ်စးလှယ်များ သိသွားတဲ့အတွက် မိမိတို့လိုလား တောင့်တနေတဲ့၊ ပြည်သူများလိုလားတောင့်တနေတဲ့ ငြိမ်းချမ်းရေး ရရှိရေးဆောင်ရွက်မှုအတွက် များစွာအထောက်အကူ ဖြစ်လိမ့်မယ်လို့ ကျွန်တော်အနေနဲ့ ယုံကြည် ပါတယ်။ ကရင်ပြည်နယ်၊ လှိုင်းဘွဲမြို့နယ်မှ ပြည်သူ့လွှတ်တော်ကိုယ်စားလှယ် ဦးစောသိန်းအောင် နဲ့ ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ နိုင်ငံတော်က ငြိမ်းချမ်းရေးအတွက် အမြဲတံခါးဖွင့်ထားပါတယ်။ ညီအစ်ကိုအပေါင်းတို့ဟာ ဖွင့်ထားတဲ့ တံခါးက ဝင်လာဖို့ပဲ ရှိပါတယ်။ ဝင်လာနိုင်တဲ့ အခွင့်အလမ်းတွေလည်းပေးထားပါတယ်။ ကျွန်တော်တို့ တစ်တွေဟာလည်း ဆောင်ရွက် တဲ့အခါမှာ နိုင်ငံတော်က ၊ အများပြည်သူက အတည်ပြုပြဋ္ဌာန်းထားတဲ့ ဖွဲ့စည်းပုံအခြေခံဥပဒေ ဘောင်အတွင်းက ဆောင်ရွက်ဖို့ စောင့်မျှော်စောင့်ကြိုနေပါတယ်။ ဒီလိုဆောင်ရွက်တဲ့ နေရာမှာ တက်ရောက်လာတဲ့ ပြည်သူ့ကိုယ်စားလှယ်များ၊ ပြည်သူများဟာ မြန်မာနိုင်ငံအတွင်း ငြိမ်းချမ်းရေး ရရှိအောင် ဆောင်ရွက်ပေးဖို့အတွက် တာဝန်ရှိသလို အခွင့်အလမ်းများစွာ ရှိပါတယ်။ ငြိမ်းချမ်းရေး ရရှိဖို့ဆိုလို့ရှိရင် ကျွန်တော်တို့ကိုယ်စားလှယ်များရဲ့ အားနဲ့တင် မလုံလောက်ပါဘူး။ ပြည်သူများရဲ့ အား၊ မှန်ကန်တဲ့ စေတနာ လုပ်ဆောင်ချက်များဟာ များစွာလိုတဲ့အတွက် ကိုယ်စားလှယ်ကြီးများမှတဆင့် မိမိ ကိုယ်စား ပြု ထားတဲ့ မြို့နယ်အသီးသီးအတွင်းမှာ နိုင်ငံတော်အစိုးရ၊နိုင်ငံတော်က ငြိမ်းချမ်းရေးအတွက် တံခါးဖွင့် ထားပါကြောင်းနဲ့ ငြိမ်းချမ်းရေးကို အမှန်တကယ် လိုလားတယ်ဆိုလို့ရှိရင် ငြိမ်းချမ်းရေးကို လိုလားတဲ့ ညီအစ်ကို မောင်နှမများ အမြဲတမ်းဖွင့်ထားတဲ့ တံခါးမှာလာရောက် ဆက်သွယ်နိုင်ကြောင်းနဲ့ ဆက်သွယ် ဆောင်ရွက်တဲ့ အခါမှာလည်း ကျွန်တော်တို့ အားလုံးအတည်ပြု ထားတဲ့ ဖွဲ့စည်းပုံ အခြေခံဥပဒေနဲ့အညီ ဆောင်ရွက်ဖို့အသင့်ရှိကြောင်း ပြောကြားပေးပါရန်နှင့် ဒီနေ့ မနက်ပိုင်း အစီအစဉ်ဖြစ်တဲ့ မေးခွန်းများမေးမြန်းခြင်း၊ ဖြေဆိုခြင်းကို ရပ်နားပါမယ်။ နာရီဝက်ခန့် ရပ်နားပြီးတော့ ကျန်တဲ့ လုပ်ငန်းဆောင်တာများ ဆက်လက်ဆောင်ရွက်သွားမှာ ဖြစ်ပါတယ်။ အားလုံးကျေးဇူးတင် ပါတယ်။ (ဩဘာသံများ)</speech>
</section>
<speech type="mc">ပြည်သူ့လွှတ်တော်ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေး ပြန်လည်မစတင်မီ လူခေါ် ခေါင်းလောင်း အသံရှည် တီးချိန်မှာ ခန်းမအတွင်း ပြန်လည်နေရာယူကြရန် ဖြစ်ပါတယ်။ လွှတ်တော်ကိုယ်စားလှယ်များနဲ့ ဧည့်သည်တော်များအားလုံး အစည်းအဝေးခန်းမအတွင်းမှ ထွက်ခွာနိုင်ပါပြီခင်ဗျား</speech>
<speech type="mc">ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ ခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<section value="motion">
<motion>
<title>ဦးမောင်ညို၊ စစ်တွေမဲဆန္ဒနယ်၏ “ မဟာဓာတ်အားလိုင်းများမှ လျှပ်စစ်ဓာတ်အား ရရှိထားပြီး သော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ်မီတာခ နှုန်းထားများကို တစ်ပြေးညီနှုန်းထားဖြင့်ကောက်ခံခြင်း ပြုပါရန်” အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ယခု အဆိုများဆွေးနွေးခြင်းအစီအစဉ်စတင်ဆောင်ရွက်ပါမယ်။ ပြည်သူ့လွှတ်တော် ပုံမှန်အစည်းအဝေး ၁၁ ရက်မြောက်နေ့မှာ စစ်တွေမဲဆန္ဒနယ်မှ ဦးမောင်ညို တင်သွင်းထားတဲ့ ““မဟာဓာတ်အားလိုင်းများမှ လျှပ်စစ်ဓာတ်အား ရရှိထားပြီးသော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ်မီတာခနှုန်းထား များကို တစ်ပြေးညီနှုန်းထားဖြင့်ကောက်ခံခြင်းပြုပါရန် ” အဆိုနှင့် စပ်လျဉ်းပြီး ဆွေးနွေးလိုကြောင်း လွှတ်တော်ကိုယ်စားလှယ် ငါးဦးက အမည်စာရင်း တင်သွင်းထားပါတယ်။ ဦးစွာ ရသေ့တောင်မဲဆန္ဒနယ်မှ ဒေါ်ခင်စောဝေအား ဆွေးနွေးရန် ဖိတ်ခေါ်ပါတယ်။</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်)</mp>မင်္ဂလာပါ။ ရိုသေလေးစားအပ်ပါသော ဥက္ကဋ္ဌကြီး နဲ့ လွှတ်တော်ကိုယ်စားလှယ်များအားလုံး၊ ဖိတ်ကြားထားသော ဧည့်သည်များ ကိုယ်စိတ် နှစ်ဖြာ ကျန်းမာရွှင်လန်းပြီး၊ မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်မကတော့ ရခိုင်ပြည်နယ်၊ ရသေ့တောင်မြို့မှ ပြည်သူ့ လွှတ်တော် ကိုယ်စားလှယ် ဒေါ်ခင်စောဝေဖြစ်ပါတယ်။ဥက္ကဋ္ဌကြီးရှင့်။ ကျွန်မအနေနဲ့ စစ်တွေမြို့နယ်၊ ပြည်သူ့ လွှတ်တော်ကိုယ်စားလှယ် ဦးမောင်ညို အဆိုပြု သွားတဲ့ မဟာဓာတ်အားလိုင်းများမှ လျှပ်စစ် ဓာတ်အား ရရှိထားပြီးဖြစ်သော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ်မီတာခနှုန်းထားများကို တစ်ပြေးညီနှုန်းထားဖြင့် ကောက်ခံခြင်းပြု ရန်အဆိုနှင့် ပတ်သက်လို့ တင်ပြဆွေးနွေးလိုပါတယ်။ ဥက္ကဋ္ဌကြီးရှင့်။ ဒီအကြောင်းအရာနဲ့ ပတ်သက်လို့ ရခိုင်ပြည်နယ်၊ သံတွဲမြို့မှ ပြည်သူ့လွှတ်တော် ကိုယ်စားလှယ် ဦးရဲထွန်းက ဆွေးနွေးမေးမြန်းသွားတာကိုလည်း တွေ့လိုက်ရပါတယ်။ ဒီမေးခွန်းကို လျှပ်စစ်စွမ်းအင်ဝန်ကြီးက ဖြေရှင်း၊ ရှင်းလင်းသွားရာမှာ ဒီဇယ်အင်ဂျင်ဖြင့်မီးပေးသော မြို့နယ်များမှာ ဘဏ္ဍာရေးအရ အရှုံးပေါ်လျက်ရှိကြောင်း ရှင်းပြသွားတာကိုလည်း ကြားသိလိုက်ရပါတယ်ရှင်။ ဝန်ကြီး၏ရှင်းပြချက်ကို အငြင်းပွားစရာမရှိပေမဲ့ တခြားနည်းစဉ်းစားစရာတွေတော့ အများကြီး ပေါ်လာပါတယ်။ မဟာဓာတ်အား လိုင်းများရရှိတဲ့ လျှပ်စစ်မီတာ ၂၅ ကျပ်နဲ့ ၅၀ ကျပ်ဆိုတာဟာ ကျွန်မတို့ ရခိုင်ပြည်နယ်ဘက်မှာ ပေးဆောင်နေရတဲ့ မီတာခနှုန်းထား ၄၅၀ ကျပ်၊ ၅၅၀ ကျပ်ဆိုတာ အလွန်တရာမှ ကွာခြားလွန်းတာတွေ့ရပါတယ်။ ဥက္ကဋ္ဌကြီးရှင့်၊ ဒီလို လူထုနဲ့ တိုက်ရိုက်သက်ဆိုင်တဲ့ လုပ်ငန်းတွေမှာ ငွေရေးကြေးရေးရှုထောင့် တစ်ခုတည်းက မကြည့်ဘဲ အခြား နိုင်ငံရေး၊ စီးပွားရေး၊ လူမှုရေး ရှုထောင့်ကနေလည်းကြည့်သင့်ပါတယ်။ လျှပ်စစ်စွမ်းအားဝန်ကြီးဌာနဟာ စီးပွားရေးလုပ်ငန်း Enterprise တစ်ခုလို့ ဆိုရပေမဲ့ ဝန်ဆောင်မှုလုပ်ငန်း Servicing သဘာဝရှိပါတယ်။ အဲဒါကြောင့် ဝန်ဆောင်မှုလုပ်ငန်းလို့ သဘော ထား စဉ်းစားသင့်ပါတယ်။ ကျွန်မတို့ရဲ့ မဲဆန္ဒရှင် ဒေသခံပြည်သူတွေအနေနဲ့ ပြည်ထောင်စုတစ်ခုတည်းမှာ နေကြတဲ့ တိုင်းရင်းသားချင်းအတူတူ အခွင့်အရေးကို တန်းတူခံစားသင့်တယ်လို့ မြင်ကြပါတယ်။ တန်းတူ မဟုတ်သေးရင်တောင်မှ နည်းနိုင်သမျှနည်းအောင်ကို ဆောင်ရွက်ပေးစေချင်ပါတယ်။ ပြည်ထောင်စု ကြီးရဲ့ တိုးတက်မှုဟာ နေရာကွက်၍ တိုးတက်ခြင်းမျိုးမဟုတ်ဘဲ တညီတညာတည်း တိုးတက် သင့်ပါတယ်။ ဥပမာဆိုရင် လူတစ်ယောက်ရဲ့ ကိုယ်ခန္ဓာဟာအပေါ်ကကိုယ်လုံးကြီးပြီး အောက်ပိုင်းက သေးနေလို့ရှိရင် ကြည့်မကောင်းသလို ပြည်ထောင်စုကြီးထဲမှာလည်း မညီမညာ ဖြစ်နေလျှင် မသင့်လျော်ပါဘူးရှင့်။ ဥက္ကဋ္ဌကြီးရှင့်။ ကျွန်မလေးစားစွာ တင်ပြချင်တာကတော့ ဒီဇယ်အင်ဂျင်နဲ့ ဓာတ်အား ပေးနေရတဲ့ ဒေသများရဲ့ မီတာခကို ၂၅ ကျပ်၊ ၅၀ ကျပ်နဲ့ မဟုတ်သည့်တိုင် ကြားဈေးနှုန်း တစ်ခုဖြစ်တဲ့ တစ်ယူနစ်လျှင် ၂၀၀ကျပ် နှုန်းလောက်ဆိုရင် ပြည်သူတွေလက်ခံနိုင်လောက်တဲ့ အခြေအနေရှိပါတယ်။ လိုအပ်တဲ့ကုန်ကျစရိတ်ကို နိုင်ငံတော်က အရှုံးခံထောက်ပံ့ပြီး ကျခံပေးနိုင်ရင် အဆင်ပြေ နိုင်ပါတယ်။ ရေအားလျှပ်စစ်စီမံကိန်းများ မဖြစ်မီကာလမှာ အခုလိုမျိုး အထူးကိစ္စ တစ်ရပ်အနေနဲ့ ဆောင်ရွက်ပေး နိုင်ခဲ့လျှင် မဟာဓာတ်အားလိုင်းထဲမှာမပါတဲ့ ဒေသများရဲ့ ဓာတ်အားခ နှုန်းထားများ တစ်ပြေးညီ ဖြစ်သွားပါလိမ့်မယ်။ နိုင်ငံတော်က စိုက်ထုတ်သုံးစွဲရတာတွေ အများကြီး ရှိပါတယ်။ ဥပမာစိုက်ပျိုးစရိတ်ချေးငွေတွေ၊ ပညာရေး၊ ကျန်းမာရေး အသုံးစရိတ်တွေ၊ ဒါတွေဟာ ရင်းနှီးမြှုပ်နှံမှု တွေဖြစ်ပါတယ်။ လတ်တလော ထင်သာမြင်သာမရှိပေမဲ့ ရေရှည်အကျိုးဖြစ်ထွန်းမှာ ဖြစ်လို့ အားပေးသင့်ပါတယ်ရှင့်။ ကျွန်မလေ့လာပြီးသိရသလောက် ဆိုလို့ရှိရင် ပို့ဆောင်ဆက်သွယ်ရေး ဝန်ကြီးဌာနဟာလည်း စီးပွားရေး အခန်းကဏ္ဍတစ်ခုအတွက် ပါဝင်ဆောင်ရွက်နေတဲ့ ဌာနတစ်ခု ဖြစ်ပါတယ်။ ဒီဌာနဟာဆိုရင် ကျွန်မတို့ရဲ့ ပြည်တွင်းရေကြောင်း သင်္ဘောများဖြင့် ပြေးဆွဲ ပေးနေပါတယ်။ ကျွန်မတို့နိုင်ငံမှာ ဒီဇယ်များဈေးနှုန်းတက်နေတဲ့ အချိန်မှာတောင် ပို့ဆောင် ဆက်သွယ်ရေးဌာနအောက်မှာရှိတဲ့ ရေကြောင်းသင်္ဘောများရဲ့ နှုန်းထားများဟာ အင်မတန် ဈေးနှုန်း နည်းပါးနေတာကို တွေ့ရှိရပါတယ်။ ကျွန်မတွေ့ကြုံခဲ့ရတဲ့ အခြေအနေအရဆိုရင် စစ်တွေမှ ရသေ့တောင်ကို ၂၅၀ကျပ်၊ စစ်တွေမှ ဘူးသီးတောင်ကို ၅၀၀ကျပ်ပဲ ဖြစ်ပါတယ်။ အပြင်ပုဂ္ဂလိက ရေယာဉ်တွေဆိုရင် စစ်တွေမှ ဘူးသီးတောင်ကို ၇၀၀၀ကျပ်နှုန်းဖြင့် ပြေးဆွဲနေကြပါတယ်။ အစိုးရ ဈေးနှုန်းနဲ့ ပုဂ္ဂလိက ဈေးနှုန်းဟာ အင်မတန်မှ ကွာခြားနေတာကို ကြည့်ခြင်းအားဖြင့် ပို့ဆောင်ဆက်သွယ်ရေးဝန်ကြီးဌာန ဟာလည်း ဘယ်လိုနည်းနဲ့မှ မမြတ်နိုင်ဘူးဆိုတာကို တွေ့မြင်ရပါ တယ်။ ရှုံးမှာကတော့ အသေအချာ ပါ။ ဒါကိုကြည့်ခြင်းအားဖြင့် ကျွန်မတို့ရဲ့ ပြည်သူလူထုတွေ အတွက် သွားလာရေးနဲ့ သွားလာစရိတ် နှုန်းထားများကို သက်သာအောင် အရှုံးခံပြီး လုပ်ပေးနေတာကို တွေ့ရှိရပါတယ်။ အလွန်တရာမှ ကျေးဇူးတင်စရာကောင်းတဲ့ လုပ်ငန်းတစ်ခုပါ။ လျှပ်စစ်စွမ်းအားဝန်ကြီးဌာန အနေဖြင့်လည်း ဘဏ္ဍာရေးအရ အရှုံးပေါ်နေပေမဲ့ ပြည်သူလူထု အတွက် အဆင်ပြေသက်သာအောင် ဆောင်ရွက် ပေးခြင်း ဖြစ်တယ်လို့ သဘောထားစေချင်ပါတယ်ရှင့်။ ဒီပြည်သူလူထုအတွင်းမှာလည်း နိုင်ငံ့တာဝန်ကို ကျေကျေပွန်ပွန်နဲ့ ထမ်းဆောင်နေ ကြတဲ့ ဝန်ထမ်းတွေအများကြီးပါဝင်နေတာကို တွေ့ရပါတယ်။ ဥက္ကဋ္ဌကြီးရှင့်။ လျှပ်စစ်မီးရရှိရေးနဲ့ပတ်သက်ပြီး အနည်းငယ်တင်ပြချင်ပါတယ်။ လွတ်လပ်တဲ့ ပြည်ထောင်စုကြီးမှာ အခြားတိုင်းရင်းသားများနည်းတူ လူတန်းစေ့ နေထိုင်ဖို့ လိုအပ်ချက်တွေထဲမှာ လျှပ်စစ်ဓာတ်အားရရှိမှုဟာ အဓိကပဓာန အကျဆုံးပါ။ လျှပ်စစ်မီးမရတဲ့ ဒုက္ခဟာ ဘယ်ဒုက္ခနဲ့မှ မတူပါဘူးရှင့်။ပြည်ထောင်စုကြီးထဲမှာ အချို့ဒေသ တွေမှာနေ့နဲ့ညကို ခွဲခြားပြီးမရဖြစ်နေတဲ့အချိန်မှာ ကျွန်မတို့ရခိုင်ပြည်နယ်ဘက်မှာတော့ ညနေဆိုရင် ညီအစ်ကိုမသိတသိဖြစ်နေပါတယ်။ ဒီဒုက္ခတွေကို နေ့စဉ်နဲ့အမျှခံစားနေရပါတယ်ရှင့်။ လွတ်လပ်တဲ့ပြည်ထောင်စုကြီးရဲ့ သားသမီးများပီပီ အခြား တိုင်းရင်းသားများနည်းတူ လူတန်းစေ့နေနိုင်ဖို့ လိုအပ်ပါတယ်။ လူတန်းစေ့နေနိုင်ဖို့ လိုအပ်ချက် တွေထဲမှာ လျှပ်စစ်ဓာတ်အားရရှိမှုဟာ အဓိကပဓာနကျပါတယ်။ လျှပ်စစ်မီးမရတာကြောင့် ရေမတင် နိုင်တာတွေ၊ မီးရေးထင်းရေး စိုးရိမ်ရတာတွေ၊ လုံခြုံရေးစိတ်မချရတာတွေ စတဲ့ နောက်ဆက်တွဲ ပြဿနာတွေ အများကြီး ပေါ်လာတတ်ပါတယ်ရှင့်။ ဥက္ကဋ္ဌကြီးရှင့်။ ရခိုင်ပြည်နယ်အတွင်းတည်ဆောက်မယ့် သံတွဲမြို့၊ သူဌေးချောင်း ရေအား လျှပ်စစ်စီမံကိန်း၊ ဘူးသီးတောင်၊ စိုင်ဒင်ရေအားလျှပ်စစ်စီမံကိန်း၊ မင်းပြား၊ လေးမြို့ရေအားလျှပ်စစ်စီမံကိန်းများကို အကောင်အထည်ဖော်ဆောင်နေပေမယ့်လို့ နှစ်အနည်းငယ် အတွင်းမှာတော့ ပြီးစီးနိုင်ဖို့ အခြေအနေ မရှိနိုင်သေးပါဘူးရှင့်။ဒီရေအားလျှပ်စစ်စီမံကိန်းများ မပြီးစီးခင် အချိန်မှာတော့ ကျွန်မတို့ ရခိုင်ပြည်နယ်ဘက်မှာ ၂၄ နာရီ မီးမပေးနိုင်ရင်တောင်မှ လျှပ်စစ်မီးလာချိန် ညနေ ၆ နာရီမှ ည ၁၀ နာရီ အစား ဒီထက်ပိုပြီး ရနိုင်အောင်လို့ နိုင်ငံတော်အစိုးရမှ ကူညီပေးစေချင် ပါတယ်ရှင့်။ ဥက္ကဋ္ဌကြီးရှင့်။နိဂုံးချုပ်အနေနဲ့ပြောရမယ်ဆိုရင် ကျွန်မ အဓိကတင်ပြဆွေးနွေးသွားတာတွေဟာ လျှပ်စစ်ဓာတ်အားခ တစ်ပြေးညီ သတ်မှတ်ရေးနည်းလမ်း မဟုတ်သေးရင်တောင်မှ အခြား နည်းလမ်းတွေဖြင့် အတွေ့အကြုံ အမျှော်အမြင်ကြီးမားတဲ့ လူကြီးမင်းများ နည်းလမ်းကောင်း များဖြင့် ဖြေရှင်းပေးနိုင်ပါလိမ့်မယ်လို့ မျှော်လင့်ပါတယ်။ လူကြီးမင်းများကပါ စေတနာရှိရှိဖြင့် ကျွန်မတို့ရဲ့ တင်ပြဆွေးနွေးချက်တွေကို အလေးထားပြီး လုပ်ပေးသွားမယ်ဆိုရင် မဖြစ်လာနိုင်စရာ အကြောင်း မရှိပါဘူးရှင့်။ ကျွန်မတို့ကတော့ စေတနာသည်သာကံဖြစ်တယ်ဆိုတဲ့ ဗုဒ္ဓအဆုံးအမနဲ့အညီ တစ်နေ့ နေ့တော့ ဖြစ်လာလိမ့်မယ်လို့ ယုံကြည်မျှော်လင့်နေပါတယ်။ လျှပ်စစ်ဆောင်ပုဒ်တစ်ခုဖြစ်တဲ့ လျှပ်စစ် စွမ်းအားဖြင့် လောကနိဗ္ဗာန်ကို တည်ဆောက်ကြပါစို့လို့ ဆိုတဲ့အတိုင်း ကျွန်မတို့ ပြည်ထောင်စုကြီး အတွင်းမှာ မှီတင်းနေထိုင်ကြတဲ့ တိုင်းရင်းသား ညီအစ်ကို မောင်နှမအားလုံး လျှပ်စစ် စွမ်းအားဖြင့်လောကနိဗ္ဗာန် ကိုတည်ဆောက်နိုင်ကြပါစေလို့ ကျွန်မ ဒေါ်ခင်စောဝေက ဆုမွန်ကောင်း တောင်းရင်း ကျွန်မရဲ့ အဆိုကို နိဂုံးချုပ်လိုက်ပါတယ်ရှင့်။အားလုံးကို ကျေးဇူးတင်ပါတယ်။(ဩဘာသံများ)</speech>
<speech type="speaker">တချို့လည်း လွှတ်တော်ကိုယ်စားလှယ်ထဲက ကျန်းမာရေးအခြေအနေအရ အပြင်မှာခဏနားဖို့ ခွင့်တောင်းထားတာရှိပါတယ်။ ဒီတိုင်းပဲ မကြာသေးခင်က ကျန်းမာရေး အနည်း အကျဉ်း ချို့ယွင်းခဲ့တဲ့ ကိုယ်စားလှယ် နှစ်ဦး ဒီကနေကြည့်ရတာ နည်းနည်းလေး ပင်ပန်းနေပုံရပါတယ်။ တကယ်လို့များ ဒီမှာနေရတာ အဆင်မပြေဘူးဆိုရင် အပြင်မှာထွက်ပြီး ခဏနားလို့ရပါတယ်။ ဦးဘရှိန်နဲ့ ဒေါ်နန်းဝါနုကို ဆိုလိုပါတယ်</speech>
<speech type="speaker">ဆက်လက်ပြီး နောင်မွန်း မဲဆန္ဒနယ်မှ ဦးဖုန်ဆားရ် ဆွေးနွေးဖို့ ဖြစ်ပါတယ်</speech>
<speech><mp id="186">ဦးဖုန်ဆားရ်(နောင်မွန်း မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော် ဥက္ကဋ္ဌနဲ့ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး၊ မင်္ဂလာပါလို့ ကျွန်တော့်အနေနဲ့ နှုတ်ခွန်းဆက်ပါတယ်။ ကျွန်တော်ကတော့ ကချင်ပြည်နယ်၊ နောင်မွန်းမြို့နယ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဖုန်ဆားရ် ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ စစ်တွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်ညို ရဲ့ မဟာဓာတ်အားလိုင်းများမှ လျှပ်စစ်ဓာတ်အားရရှိထားပြီးဖြစ်သော တိုင်းဒေသကြီး များနှင့် ပြည်နယ်များ နည်းတူ မရရှိသေးသည့် အချို့သော တိုင်းဒေသကြီးများနဲ့ ပြည်နယ်များ၌ လျှပ်စစ်မီတာခ နှုန်းထားများကို တစ်ပြေးညီ နှုန်းထားဖြင့် ကောက်ခံခြင်းပြု ပါရန် အဆိုတင်သွင်း ထားခြင်း အပေါ်မှာ ဆွေးနွေးတင်ပြ လိုပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ရခိုင်ပြည်နယ်၊ စစ်တွေ မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးမောင်ညို က လျှပ်စစ်မီတာခ နှုန်းထားများကို တစ်ပြေးညီ နှုန်းထားဖြင့် ကောက်ခံခြင်းပြု ပါရန်ဟူသောစကားရပ်ကို သုံးစွဲထားပါတယ်။ တစ်ပြေးညီဟူသော စကားရပ်ဟာ လက်တွေ့ဘဝနယ်ပယ်မှာ ခက်ခဲကျဉ်းမြောင်းလှပါတယ်။ တစ်ပြေးညီဖြစ်ထွန်းမှု ဆိုသည်မှာ အခြေခံအကြောင်းအရာများအပေါ် တည်မှီပြီးတော့ နက်နဲကျယ်ဝန်းလှပါတယ်လို့ ယူဆ ရပါတယ်။ ယခုလည်း လျှပ်စစ်မီတာခနှုန်းထားများကို တစ်ပြေးညီကောက်ခံရန်ဆိုသည်မှာ လျှပ်စစ် ဓာတ်အားထုတ်လုပ် ဖြန့်ဖြူးနေသည့် သဘောသဘာဝကို ယထာဘူတကျကျ ချဉ်းကပ်ရှုမြင်တတ်ရန် လိုအပ်မှာ ဖြစ်ပါတယ်။ ရခိုင်ပြည်နယ်ကဲ့သို့ပဲ မိမိတို့ ကချင်ပြည်နယ်အတွင်းမှာလည်းပဲ လျှပ်စစ်မီတာခနှုန်းထား များဟာ တစ်မြို့နှင့်တစ်မြို့ မတူညီကြပါဘူး။ မတူညီရတဲ့ အကြောင်းရင်းကလည်းပဲ ရေအားလျှပ်စစ် စက်ရုံများက ဓာတ်အားပေးတဲ့စနစ်၊ ဒီဇယ်စက်များက ဓာတ်အားပေးတဲ့စနစ်၊ အိမ်နီးချင်းနိုင်ငံများ ကတစ်ဆင့် ဓာတ်အားပေးတဲ့စနစ်၊ မြို့ မီးလင်းရေးကော်မတီများက မိမိအစီအစဉ်ဖြင့် ဓာတ်အား ပေးတဲ့စနစ် ရှိနေကြပါတယ်။ အထူးသဖြင့် နယ်မြေဒေသ တစ်ခုနှင့်တစ်ခု အနေအထားချင်း၊ အခြေအနေချင်း မတူညီတဲ့အတွက်ကြောင့် ထုတ်လုပ်မှုကုန်ကျစရိတ်များလည်းပဲ တူညီနိုင်မှာ မဟုတ်ပါဘူး။ ထုတ်လုပ်မှုကုန်ကျစရိတ်နဲ့ မီးပေးချိန်ပေါ်မူတည်ပြီးမှ လျှပ်စစ်မီတာခ နှုန်းထား များဟာ တူညီနိုင်မယ်လို့ မထင်ပါဘူး။ ဥပမာအားဖြင့် ကျွန်တော်တို့ ကချင်ပြည်နယ်၊ ဖားကန့်ဒေသမှာ လျှပ်စစ်မီတာခ တစ်ယူနစ်မှာ ၈၀၀ ကျပ်နှုန်းထားရှိပါတယ်။ မြစ်ကြီးနားမြို့မှာ ဆိုလို့ရှိရင် တစ်ယူနစ် လျှင် ၁၆၀ ကျပ် နှုန်းထားရှိနေပါတယ်။ ကျွန်တော်လေ့လာနားလည်မိတာကို တင်ပြရမယ်ဆိုလို့ရှိရင် ယခုအချိန် နိုင်ငံတော်က လျှပ်စစ်ဓာတ်အားခ နှုန်းထားများအနေဖြင့် ရိုးရိုးအိမ်သုံးမီတာခ တစ်ယူနစ်မှာ ၂၅ ကျပ်နှုန်း၊ စီးပွားရေးသုံးမီတာ တစ်ယူနစ်မှာ ၅၀ ကျပ်နှုန်းရှိတာကို တွေ့ရမှာဖြစ်ပါတယ်။ ဒါပေမယ့်လည်းပဲ ဒီဇယ်စက်နှင့် ဓာတ်အားပေးနေတဲ့ဒေသတွေမှာ နိုင်ငံတော်က တစ်လလျှင် ကျပ်သန်း ပေါင်း ၁၀၀ကျော် အရှုံးခံပြီးမှ ဓာတ်အားဖြန့်ဖြူးပေးနေရကြောင်းကိုလည်းပဲ လေ့လာသိရှိရပါတယ်။ နိုင်ငံတော်အစိုးရက အရာအားလုံး၊ ကဏ္ဍအားလုံး ရင်းနှီးစိုက်ထုတ်ကျခံပေးရန် မဖြစ် နိုင်တော့ပါဘူး။ ဒါ့အပြင် နယ်မြေဒေသတစ်ခုတည်းကိုသာ ကွက်ပြီးတော့ ဖြည့်ဆည်းဆောင်ရွက် ပေးရန် ခက်ခဲလှပါတယ်။ အထူးသဖြင့် နိုင်ငံတော်အစိုးရက နယ်မြေဒေသ တစ်ခုနှင့်တစ်ခု ညီညီ ညွတ်ညွတ်၊ မျှမျှတတ ဖွံ့ဖြိုးတိုးတက်စေရေး၊ တန်းတူရည်တူ ရှိစေရေးအတွက် အားထုတ် ကြိုးပမ်း ဆောင်ရွက်လျက်ရှိပါတယ်။ ဒါကြောင့် စစ်တွေမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမောင်ညို အဆိုပြု တင် ပြသလို လျှပ်စစ်မီတာခနှုန်းထားများကို တပြေးညီ ကောက်ခံရန်ဆိုသည်မှာ သာမန်ပြည်သူတစ်ဦး အနေနှင့်သော်လည်းကောင်း၊ စီးပွားရေးလုပ်ငန်းရှင်တစ်ဦးအနေနှင့်သော်လည်းကောင်း၊ နိုင်ငံရေး သမားတစ်ဦးအနေနှင့်သော်လည်းကောင်း၊ နိုင်ငံရေးအမြင်၊ စီးပွားရေးအမြင်၊ စီမံခန့်ခွဲရေးအမြင်နဲ့ ကြည့်မယ်ဆိုလို့ရှိရင် နိုင်ငံအတိုင်းအတာအနေနဲ့ ဆောင်ရွက်နိုင်ရန် ခက်ခဲမှုရှိမယ်လို့ လေ့လာတွေ့ ရှိရပါတယ်။ ဒါကြောင့် စစ်တွေမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးမောင်ညို ရဲ့ အဆိုကို ပြန်လည်သုံးသပ်ဆင်ခြင်သင့်ကြောင်း လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူး တင်ပါတယ်။ (ဩဘာသံများ)</speech>
<speech type="speaker">ပုဏ္ဏားကျွန်း မဲဆန္ဒနယ်မှ ဦးထွန်းအောင်ကျော်ဆွေးနွေးဖို့ ဖြစ်ပါတယ်</speech>
<speech><mp id="357">ဦးထွန်းအောင်ကျော်(ပုဏ္ဏားကျွန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနဲ့ ပြည်သူ့လွှတ်တော် ကိုယ်စားလှယ်ကြီးများခင်ဗျား။ မင်္ဂလာအပေါင်းနဲ့ပြည့်စုံပြီး ကိုယ်၏ကျန်းမာခြင်း၊ စိတ်၏ ချမ်းသာခြင်းနှင့်အတူ ကောင်းကျိုးချမ်းသာများနဲ့ ပြည့်စုံကြပါစေကြောင်း ဆုမွန်တောင်းရင်း နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ်၊ ပုဏ္ဏားကျွန်းမဲဆန္ဒနယ်၊ ပြည်သူ့လွှတ်တော် ကိုယ်စားလှယ် ဦးထွန်းအောင်ကျော် ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ စစ်တွေမြို့နယ်၊ ပြည်သူ့လွှတ်တော်ကိုယ်စားလှယ် ဦးမောင်ညို တင်သွင်းတဲ့ မဟာဓာတ်အားလိုင်းများမှ လျှပ်စစ် ဓာတ်အား ရရှိထားပြီးသော တိုင်းဒေသကြီးများနဲ့ ပြည်နယ်များနည်းတူ မရရှိသေးတဲ့ အချို့သော တိုင်းဒေသကြီးများနဲ့ ပြည်နယ်များ၌ လျှပ်စစ်မီတာ နှုန်းထားများကို တစ်ပြေးညီနှုန်းထားများနဲ့ ကောက်ခံခြင်းပြုရန်အဆိုကို မိမိတို့ကိုယ်တိုင် ခံစားနေရတဲ့ ခံစားချက်များနဲ့ နှိုင်းယှဉ်ပြီးတော့ ထောက်ခံဆွေးနွေးတင်ပြမှာဖြစ်ပါတယ်။ ဥက္ကဋ္ဌကြီးခင်ဗျား။ ၁၉၄၈ ခုနှစ်၊ ပြည်ထောင်စုမြန်မာနိုင်ငံတော်ကြီး လွတ်လပ်ရေးရရှိ ပြီးတဲ့နောက် ဖဆပလ အစိုးရက ပြည်တော်သာစီမံကိန်းစတင်ခြင်းနဲ့အတူ ရခိုင်ဒေသမှာ လျှပ်စစ် ဓာတ်အားထုတ်လုပ်ရရှိရေးအတွက် စိုင်ဒင်ရေအားလျှပ်စစ်စီမံကိန်း စတင်အကောင်အထည် ဖော်ခဲ့ပါတယ်။ စိုင်ဒင်ရေတံခွန်ဟာ ပမာဏအလွန်ကြီးမားတဲ့အတွက် အကယ်၍သာ ဒီ စီမံကိန်းကြီး အကောင် အထည်ဖော်ခဲ့မယ်ဆိုလို့ရှိရင် အရှေ့တောင်အာရှရဲ့ အကြီးမားဆုံး ရေအားလျှပ်စစ်ထုတ်လုပ်ရေး စက်ရုံ ဖြစ်လာဖွယ်ရှိပါတယ်။ နိုင်ငံခြား ကျွမ်းကျင်ပညာရှင်များနဲ့ တိုင်းတာစမ်းသပ်မှုများ၊ ကွင်းဆင်း စစ်ဆေးမှုများ၊ စာတမ်းပြုစုခြင်းများပြုလုပ်လျက် ရှိစဉ်မှာပင် ပြည်တွင်းသောင်းကျန်းသူ များနဲ့ တိုက်ပွဲဖြစ်ပွားရာမှာ နိုင်ငံခြားကျွမ်းကျင်ပညာရှင် သေဆုံးရခြင်းနဲ့အတူ စိုင်ဒင်ရေအားလျှပ်စစ် စီမံကိန်း ရပ်စဲသွားပြီးတော့ ရခိုင်ဒေသလျှပ်စစ်ဓာတ်အား ရရှိရေး၊ ရခိုင်ပြည်သူများရဲ့ မျှော်လင့်ချက် ဟာလည်း ပျက်ပြယ်ခဲ့ရပါတယ်။ ဖဆပလအစိုးရလက်ထက်မှာ ပြည်တော်သာစီမံကိန်းနဲ့ မြို့မီးလင်း ရေး စီမံချက်များ ရေးဆွဲပြီးတော့ မီးစက်တွေတည်ဆောက်ပြီးတော့ ရခိုင်ဒေသ မြို့များကို လျှပ်စစ် ဓာတ်အားဖြန့်ဖြူးပေးခဲ့ရာမှာ စစ်တွေမြို့ အပါအဝင် မြို့ အတော်များများ ၂၄ နာရီ လျှပ်စစ် ဓာတ်အား ရရှိခဲ့ဖူးပါတယ်။ လျှပ်စစ်ဓာတ်အားခမှာလည်း တစ်နိုင်ငံလုံး အတိုင်းအတာနဲ့ တစ်ပြေးညီ သာလျှင် ပေးဆောင်ခဲ့ရပါတယ်။ ဥက္ကဋ္ဌကြီးခင်ဗျား။ ၁၉၆၂ ခုနှစ်၊ တော်လှန်ရေးကောင်စီအစိုးရတက်ရောက်တဲ့နောက် ပိုင်းအချိန်ကာလများနဲ့ မြန်မာ့ဆိုရှယ်လစ်လမ်းစဉ်ပါတီအစိုးရအုပ်ချုပ်တဲ့ကာလများမှာ ရခိုင် ဒေသ မြို့များမှာ လျှပ်စစ်ဓာတ်အားရရှိမှု တဖြည်းဖြည်း လျော့နည်းလာပြီးတော့ မြို့တွေမှာ ရပ်ကွက်အလိုက် အလှည့်ကျမီးပေးခြင်း၊ အပိုင်းလိုက်ခွဲဝေမီးပေးခြင်းများ ပြု လုပ်ခဲ့ရပြီး ယခုအချိန်မှာ ဆိုလို့ရှိရင် ရခိုင်ပြည်နယ် မြို့များမှာ အစိုးရရဲ့ ဌာနလောင်စာဆီသုံးစွဲပြီးတော့ တစ်နေ့ကိုမှ (၂)နာရီသာ လျှပ်စစ်ဓာတ်အားရရှိတဲ့မြို့ (၁၃) မြို့၌ စစ်တွေ၊ ကျောက်ဖြူ၊ သံတွဲမြို့ ကြီးများအပါအဝင် မြို့ မီးလင်း ရေး ကော်မတီဖွဲ့စည်းပြီး စပါးခွံမီးစက်များတည်ဆောက်ကာ စက်သုံးဆီဖိုးကို မီးလင်းရေးကော်မတီက ထပ်မံကျခံပြီးတော့ တစ်နေ့မှာ (၄)နာရီကနေ (၇) နာရီအထိ မီးပေးချိန်တိုးပြီး ဆောင်ရွက်နေတဲ့ မြို့ (၁၀)မြို့ရှိနေပါတယ်။ မီးပေးချိန်တိုးမြှင့်ခဲ့တဲ့ မြို့များမှာ စက်သုံးဆီဖိုးကို တွက်ချက်ပြီးတော့ သုံးစွဲသူတွေဆီက ကောက်ခံတဲ့အတွက် ယခု လက်ရှိ မီတာခဟာ တစ်ယူနစ်ကို ၄၀၀ကျပ် ကနေ ၆၀၀ကျပ် အထိ ပြည်သူလူထုက တိုးမြှင့် ပေးဆောင်နေရပါတယ်။ ဥက္ကဋ္ဌကြီးခင်ဗျား။ ရခိုင်ပြည်နယ်ဟာ လယ်ယာမြေပြန့်၊ တောင်ပေါ်၊ ကုန်းမြင့် ၊ တောင်တန်း များနဲ့ ပင်လယ်ရေပြင် မြစ်ချောင်းတွေ ပေါင်းစပ်ဖွဲ့တည်တဲ့ ပြည်နယ်တစ်ခုဖြစ်ပါတယ်။ အခြား ပြည်နယ်တွေမှာ ကုန်းမြင့်ရှိရင် ပင်လယ်မရှိပါဘူး။ တခြားပြည်နယ်တွေမှာ လယ်ယာမြေ၊ မြေပြန့် ရှိရင်တောင်ပေါ်မရှိပါဘူး။ ဒါပေမဲ့ ရခိုင်ပြည်နယ်ရဲ့ ဖွဲ့တည်မှုဟာ အင်မတန်ထူးခြားပါတယ်။ ပင်လယ် လည်းရှိတယ်။ တောင်လည်းရှိတယ်။လယ်ယာမြေလည်း ရှိပါတယ်။ ရခိုင်ပြည်နယ်မှာ စိုက်ပျိုးမြေဧက 30 တစ်သန်းသုံးသိန်းလေးထောင့်ရှစ်ရာခုနှစ်ဧက ရှိပါတယ်။ ၂၀၀၂ ခုနှစ် စာရင်းအရ ပုဇွန်မွေးမြူရေး ကန် မွေးဧက ၈၂၈၉၆ ဧကရှိပါတယ်။ ကြိုးပြင်သစ်တောကြိုးဝိုင်းကာကွယ်တော သစ်တောဟာ ၁၈၁၈ စတုရန်းမိုင် ရှိနေပါတယ်။ ရခိုင်ပြည်နယ်မှာ ပုဂ္ဂလိက၊ အသေးစား၊ အလတ်စား စက်ရုံ ပေါင်း ၂၀၇၈ ခု အပါအဝင် အစိုးရ စက်ရုံ၊ အလုပ်ရုံများ၊ ဆန်စက်များ၊ သစ်စက်များ၊ အအေးခန်း စက်ရုံများ၊ အခြားရေထွက်ပစ္စည်း စက်ရုံများ၊ ယက်ကန်းလုပ်ငန်းများ၊ အိမ်တွင်းစက်မှု အလုပ်ရုံများ ရှိနေပါတယ်။ နှစ်စဉ် ကမ္ဘာလှည့်ခရီးသွားများ မြောက်မြားစွာ လာရောက်လည်ပတ် လေ့လာနေကြတဲ့ မြောက်ဦး ရှေးဟောင်းဒေသနဲ့ ကမ္ဘာကျော်ငပလီပင်လယ်ကမ်းခြေ အပန်းဖြေ စခန်းများစတဲ့ ကမ္ဘာလှည့် ခရီးသွားလုပ်ငန်းများလည်း ရခိုင်ပြည်နယ်မှာ ရှိနေပါတယ်။ လူသားအရင်းအမြစ် အနေနဲ့လည်း ရခိုင်ပြည်နယ်ဟာ နှစ်အလိုက် လူဦးရေတိုးပွားလျက်ရှိပြီး ၁၉၈၄ ခုနှစ်စာရင်းအရ ၂၀၁၅၀၃၁ ဦး ရှိပါတယ်။ ၁၉၉၉ ခုနှစ်စာရင်းအရ ၂၅၇၉၈၉ရ ဦး တိုးတက် လာပါတယ်။ ယခု ၂၀၁၁ ခုနှစ်အတွက် လူဦးရေ ခန့်မှန်းရလျှင် သုံးသန်းကျော် ရှိပါတယ်။ နိုင်ငံတော်အေးချမ်း သာယာရေးနှင့် ဖွံ့ဖြိုးရေးကောင်စီအစိုးရလက်ထက်မှာ နိုင်ငံတော် အကြီးအကဲ တွေရဲ့ ဦးဆောင်ကြိုးပမ်းမှုနဲ့ မုတ္တမ ပင်လယ်ကွေ့ တနင်္သာရီပင်လယ်များနည်းတူ ကျွန်တော်တို့ ရခိုင်ပြည်နယ်၊ ပင်လယ်ကမ်းလွန် ပင်လယ်ပြင်ကလည်း သဘာဝဓာတ်ငွေ့ရှာဖွေတွေ့ရှိ တူးဖော် ထုတ်ယူသုံးစွဲနိုင်ခဲ့ပြီလည်း ဖြစ်ပါတယ် ခင်ဗျား။ ဥက္ကဋ္ဌကြီးခင်ဗျား။ ဒီလိုရေမြေသယံဇာတ၊ လူသားအရင်းအမြစ်တွေနဲ့ ကုန်ထုတ် စွမ်းအားစု များကိုပိုင်ဆိုင်တဲ့ ရခိုင်ပြည်နယ်အနေနဲ့ ဒေသဖွံ့ဖြိုးတိုးတက်မှုများရရှိရန် များစွာအလားအလာကောင်းတဲ့ ရေခံမြေခံနဲ့ပြည့်စုံတဲ့ ပြည်နယ်တစ်ခုဖြစ်ပါတယ်။ သို့သော် ဖွံ့ဖြိုး တိုးတက်ရန်၊ စီးပွား ဖြစ်ထွန်းရန်အတွက် လူသားအရင်းအမြစ်များနဲ့ ကုန်ထုတ်စွမ်းအားစုများ ရင်းနှီးမြှုပ်နှံရန်၊ ကုန်သွယ်ရောင်းဝယ်ရန်၊ ကုန်ထုတ်လုပ်ရန်အတွက် လုပ်ငန်းများလည်ပတ် ဝန်ဆောင်နိုင်ဖို့ အဓိက လိုအပ်ချက်တွေထဲက တစ်ခုဟာ အလွန်အရေးပါတဲ့ လျှပ်စစ်ဓာတ်အား ပမာဏပြည့်ဝ လုံလောက်စွာ ရရှိရေးနဲ့ လျှပ်စစ်ဓာတ်အားခအဖိုးနှုန်းချိုသာရေးတို့ပဲ ဖြစ်ပါတယ်။ လက်ရှိရခိုင်ပြည်နယ်မှာ လက်ခံရရှိတဲ့ လျှပ်စစ်ဓာတ်အားပမာဏနဲ့ လျှပ်စစ်ဓာတ်အားခများ ဟာ လုပ်ငန်းများအရှိန်အဟုန်နဲ့ အပြည့်အဝလည်ပတ်နိုင်ဖို့ များစွာအခက်အခဲဖြစ်ပေါ်ပြီးတော့ အကျိုးအမြတ်များထက် ဆုံးရှုံးမှုများနဲ့သာ ရင်ဆိုင်နေရပါတယ်။ ဘာကြောင့် ပါလဲဆိုရရင် ကုန်ထုတ်လုပ်ငန်းများ၊ ဝန်ဆောင်မှုလုပ်ငန်းများ၊ ပုံမှန်လည်ပတ်ထုတ်လုပ်နိုင်ဖို့အတွက် လုပ်ငန်း အခြေအနေဟာ လုပ်ငန်းတိုင်းအတွက် စွမ်းအင်ရရှိဖို့ ပြင်ပလောင်စာဆီတွေကို ပြင်ပ ပေါက်ဈေးနဲ့ နည်းအမျိုးမျိုးသုံးလို့ ရှာဖွေဝယ်ယူလည်ပတ်ရတဲ့အတွက် အရင်းအနှီး ကြီးမားပြီးတော့ အကျိုး အမြတ်မရှိဘဲ အရှုံးပေါ်မှုများနဲ့သာ ရင်ဆိုင်နေရပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ ပြည်ထောင်စုစနစ်နဲ့ ဖွဲ့စည်းထားတဲ့ လွတ်လပ်တဲ့ နိုင်ငံတစ်နိုင်ငံဖြစ်တာနဲ့အညီ ပြည်ထောင်စုကြီးတစ်ခုလုံး ဖွံ့ဖြိုးတိုးတက်စည်ပင်ဝပြောဖို့အတွက် ပြည်ထောင်စုရဲ့ အခြေခံဒေသကြီးဖြစ်တဲ့ တိုင်းဒေသကြီးများနဲ့ပြည်နယ်များ ဖွံ့ဖြိုးတိုးတက်ရန်နဲ့ စီးပွားရေးရပ်တည်နိုင်ဖို့ အခြေခံများ ခိုင်မာရန် မလွဲမသွေလိုအပ်ပါတယ် ခင်ဗျား။ ဒီလိုစီးပွားရေးရပ်တည်နိုင်ဖို့ အခြေခံများခိုင်မာရေးအတွက် ကမ္ဘာ့နိုင်ငံတွေရဲ့ အစိုးရ တွေဟာ သယ်ယူပို့ဆောင်ရေးကဏ္ဍ၊ ပညာရေးကဏ္ဍ၊ ကျန်းမာရေးကဏ္ဍ၊ စည်ပင်သာယာရေး ကဏ္ဍတွေမှာ အကျိုးအမြတ်ကို ပဓာနမထားဘဲ ပြည်သူတွေရဲ့ အကျိုးကိုပဲ ရှေးရှုပြီးတော့ အရှုံးခံရင်းနှီးစိုက်ထုတ်ကြ သလို စွမ်းအင်လိုအပ်ချက် အထူးသဖြင့် လျှပ်စစ်စွမ်းအင် ရရှိစေရေး အတွက် နည်းအမျိုးမျိုးကို ရှာဖွေကြံဆရင်းနှီးစိုက်ထုတ်ဖြည့်စွမ်းနေကြတာကို ကျွန်တော်တို့ တွေ့မြင်နေကြရပါတယ်။ ဒီလိုအစိုးရတွေက လိုအပ်တဲ့ကဏ္ဍတွေမှာ ရင်းနှီးစိုက်ထုတ်ဖြည့်စွမ်းကြတဲ့အတွက် ကုန်ထုတ်စွမ်းအားစုများ အနေနဲ့ ရင်းနှီးမြှုပ်နှံမှုများ၊ ကုန်သွယ်မှုများ၊ ထုတ်လုပ်မှုများ ဖွံ့ဖြိုးတိုးတက်လာပြီးတော့ ယင်း၏ အကျိုးကျေးဇူးရလဒ် တွေအနေနဲ့ဒေသဖွံ့ဖြိုးမှု၊ နိုင်ငံဖွံ့ဖြိုးမှုတွေကို တစ်ဆင့်စီတစ်ဆင့်စီ ရရှိလာ ကြတာဖြစ်ပါတယ်။ ဥက္ကဋ္ဌကြီးခင်ဗျား။ ရခိုင်ပြည်နယ်အနေနဲ့ အခြေခံလိုအပ်ချက်ဖြစ်တဲ့ လျှပ်စစ်စွမ်းအား ကဏ္ဍမှာ လျှပ်စစ်ဓာတ်အားမလုံလောက်မှုနှင့်အတူ လျှပ်စစ်ဓာတ်အားခ ကြီးမြင့်မှုတွေကြောင့် ဝန်ထမ်းများ အပါအဝင် ပြည်သူလူထုအနေနဲ့ ငွေကြေးကုန်ကျမှုစရိတ်မြင့်မားခြင်း၊ လုပ်ငန်းများ တွက်ခြေမကိုက်တဲ့ အတွက် စက်ရုံများရပ်တန့်သွားခြင်း၊ ပိတ်သိမ်းရခြင်းများ ဖြစ်ပေါ်နေပါတယ်။ တစ်နိုင်တစ်ပိုင် အိမ်တွင်းစက်မှုလက်မှုလုပ်ငန်းများ ဝန်ဆောင်မှုခက်ခဲလာတဲ့အတွက် ပြည်သူလူထု အလုပ်အကိုင် ရှားပါးလာပါတယ်။ စားဝတ်နေရေးအခက်အခဲဖြစ်ခြင်းတွေနဲ့ ကြုံတွေ့လာရပါတယ်။ အကျိုးဆက် အနေနဲ့ အဆိုးဆုံးမှာ အရွယ်ကောင်း ရခိုင်ပြည်သူလူငယ်အများစုဟာ ရခိုင်ပြည်နယ်ကထွက်ခွာပြီးတော့ အလုပ်အကိုင်ရှာဖွေဖို့ မြန်မာနိုင်ငံအခြားဒေသများနဲ့ တိုင်းတစ်ပါးဒေသတွေကို အလုံးအရင်းနဲ့ တရားဝင်၊ တရားမဝင် ပြောင်းရွှေ့ ထွက်ခွာနေကြတဲ့အတွက် ကျွန်တော်တို့ ရခိုင်ပြည်နယ်ရဲ့ လူသား အရင်းအမြစ် ပမာဏကြီးမားစွာ ဆုံးရှုံးနေရမှုတွေကို အကျိုးဆက်တွေအနေနဲ့ ဝမ်းနည်းဖွယ်ရာအမှန်ပဲ ကျွန်တော်တို့ ကြုံတွေ့နေပါတယ်ခင်ဗ���ား။ ဒီလိုကြုံတွေ့ရတဲ့ အခက်အခဲအကြပ်အတည်းတွေကို ပြေလည်နိုင်စေဖို့ ဖြေရှင်း ဆောင်ရွက်နိုင်တဲ့ နည်းလမ်းတွေအပြင် မြန်မာနိုင်ငံမှာ ရှာဖွေတူးဖော်ရရှိနေတဲ့ သဘာဝဓာတ်ငွေ့ ပမာဏများထဲကသင့်လျော်တဲ့ ပမာဏကို အသုံးချပြီးတော့ စက်ရုံများ လည်ပတ်စေခြင်း၊ ဥပမာ-ရန်ကုန်-အလုံသဘာဝဓာတ်ငွေ့ လျှပ်စစ်ဓာတ်အားပေးစက်ရုံ၊ သာကေတ သဘာဝဓာတ်ငွေ့ ဓာတ်အားပေးစက်ရုံကဲ့သို့ သဘာဝဓာတ်ငွေ့နဲ့လည်ပတ်တဲ့ လျှပ်စစ်ဓာတ်အား စက်ရုံတွေကို ကျွန်တော်တို့ ရခိုင်ပြည်နယ်မှာ စတင်ပြင်ဆင်နေတဲ့ ရေအားလျှပ်စစ် စီမံကိန်းကြီးများ မပြည့်စုံ၊ မထုတ်လုပ်နိုင်မီ ကာလတွေမှာ သဘာဝဓာတ်ငွေ့ ဓာတ်အားပေးစက်ရုံတွေ တည်ဆောက် လည်ပတ်ပြီးတော့ လျှပ်စစ်ဓာတ်အား ဖြန့်ဖြူးပေးမယ်ဆိုလို့ရှိရင် ပြည်ထောင်စု ဓာတ်အားပေးလျှပ်စစ် ဓာတ်အားစနစ်ရရှိပြီးတဲ့ တိုင်းဒေသကြီးများနဲ့ ပြည်နယ်များနည်းတူ လျှပ်စစ်ဓာတ်အားခတွေ တစ်ပြေးညီ ကျသင့်ပေးချေနိုင်ပြီးတော့ ပြေလည်မှုရရှိစေနိုင်မယ်လို့ ရခိုင်ပြည်နယ် ပြည်သူလူထု တွေက များစွာအားကိုး မျှော်လင့်နေကြပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ပြည်ထောင်စုမြန်မာနိုင်ငံတော်ဖွဲ့စည်းပုံ အခြေခံဥပဒေ အခန်း ၈၊ နိုင်ငံသား၊ နိုင်ငံသားများ၏ မူလအခွင့်အရေးနှင့် တာဝန်များကဏ္ဍ ပုဒ်မ ၃၄၉ မှာ နိုင်ငံသား များသည် အောက်ပါလုပ်ငန်းများကို လုပ်ကိုင်ဆောင်ရွက်ရာတွင် တူညီသော အခွင့်အလမ်း ရရှိစေရမည်(က) ပြည်သူ့ဝန်ထမ်းတာဝန်ထမ်းဆောင်မှု (ခ) အလုပ်လုပ်ကိုင်မှု (ဂ) ကုန်သွယ်ရောင်းဝယ်ဖောက်ကားမှု (ဃ) စီးပွားရေးလုပ်ငန်းလုပ်ကိုင်မှု ဟု ဖော်ပြထားပါတယ်။ နိုင်ငံတော်ဖွဲ့စညးပုံ အခြေခံဥပဒေပုဒ်မ ၃၇၁ မှာ နိုင်ငံတော်သည် အမျိုးသားစီးပွားရေးဖွံ့ဖြိုးတိုးတက် စေရေးအတွက် နည်းပညာ၊ အရင်းအနှီး၊ စက်မှုပစ္စည်း၊ ကုန်ကြမ်းအစရှိသည်တို့ကို ရရှိစေရန် ကူညီမည်ဟု သတ်မှတ်ဖော်ပြထားပါတယ်။ နိုင်ငံတော်ဖွဲ့စည်းပုံ အခြေခံဥပဒေအခန်း ၁ နိုင်ငံတော်အခြေခံမူများကဏ္ဍမှာ ပုဒ်မ ၂၁(က) နိုင်ငံသားတိုင်းသည် ဤဖွဲ့စည်းပုံအခြေခံဥပဒေတွင် သတ်မှတ်ပြဋ္ဌာန်းထားတဲ့ တန်းတူညီမျှမှု အခွင့်အရေး၊ လွတ်လပ်မှုအခွင့်အရေး၊ တရားမျှတမှုအခွင့်အရေးတို့ ခံစားခွင့်ရှိသည်ဟုလည်း အတိအလင်း သတ်မှတ်ဖော်ပြထားပါတယ်။ ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော်ရဲ့ ဒေသတစ်ခုဖြစ်တဲ့ ကျွန်တော်တို့ ရခိုင်ပြည်နယ်နဲ့ ရခိုင်ပြည်သူလူထုများအနေနဲ့ ဖွဲ့စည်းပုံအခြေခံဥပဒေပါ ဖော်ပြချက်များအရ တူညီသောအခွင့်အလမ်းများ၊ တန်းတူညီမျှမှု အခွင့်အရေးများကို မွေးရာပါ အခွင့်အရေးများအဖြစ်ခံစားမှုရရှိသင့်ပါတယ်။ ဤသို့သော အခွင့်အရေး ရရှိနိုင်ရေးအတွက်လည်း ဒေသဖွံ့ဖြိုးမှုမှသည် ပြည်ထောင်စုကြီးအေးချမ်းသာယာရေး၊ တည်တံ့ခိုင်မြဲရေးအတွက် အထောက်အကူပြုနိုင်တဲ့ အင်အားစုကြီးတစ်ရပ်မလွဲမသွေဖြစ်ပေါ်စေနိုင်မှာဖြစ်ပါတယ်လို့ ရိုးသားစွာ ခံယူယုံကြည်ပါတယ် ခင်ဗျား။ သို့ဖြစ်တဲ့အတွက် ဥက္ကဋ္ဌကြီးခင်ဗျား။ ရခိုင်ပြည်နယ်၊ စစ်တွေမြို့နယ်၊ ပြည်သူ့လွှတ်တော် ကိုယ်စားလှယ် ဦးမောင်ညို တင်သွင်းတဲ့ အဆိုဖြစ်တဲ့ မဟာဓာတ်အားလိုင်းများမှ လျှပ်စစ်ဓာတ်အား ရရှိပြီးသော တိုင်းဒေသကြီးများနဲ့ ပြည်နယ်များနည်းတူ မရရှိသေးတဲ့ အချို့သော တိုင်းဒေသကြီးများနဲ့ ပြည်နယ်များ၌ လျှပ်စစ်မီတာနှုန်းထားများကို တစ်ပြေးညီနှုန်း ထားဖြင့် ကောက်ခံခြင်းပြုရန် အဆိုအား ထောက်ခံပါကြောင်း ရိုသေလေးစားစွာတင်ပြရင်း နိဂုံးချုပ်ပါတယ်ခင်ဗျား။ အားလုံးကိုကျေးဇူး တင်ပါတယ်။ (ဩဘာသံများ)</speech>
<speech type="speaker">မိုင်းပြင်းမဲဆန္ဒနယ်မှ ဦးစိုင်းထွန်းစိန် ဆွေးနွေးဖို့ ဖြစ်ပါတယ်</speech>
<speech><mp id="463">ဦးစိုင်းထွန်းစိန်(မိုင်းပြင်း မဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကိုယ်စိတ်နှစ်ဖြာကျန်းမာချမ်းသာပြီး မင်္ဂလာ အပေါင်းနဲ့ခညောင်းပါစေကြောင်း ပဏာမဆုမွန်ကောင်း တောင်းလိုက်ရပါတယ်။ ကျွန်တော်ကတော့ ရှမ်းပြည်နယ်အရှေ့ပိုင်း၊ မိုင်းပြင်းမြို့နယ်မဲဆန္ဒနယ်မှပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ယနေ့ ပထမအကြိမ် ပြည်သူ့လွှတ်တော် ပုံမှန်အစည်းအဝေး ၁၂ ရက် မြောက်အစီအစဉ် မှာ ကျွန်တော့်အနေနဲ့ ရခိုင်ပြည်နယ် ၊ စစ်တွေမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်ညို ၏ မဟာဓာတ်အားလိုင်းများမှ လျှပ်စစ်ဓာတ်အားရရှိထားပြီးသော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ် မီတာခနှုန်းထားများကို တစ်ပြေးညီနှုန်းထားအဖြစ် ကောက်ခံခြင်းပြုရန် အဆို တင်သွင်းထားခြင်း အပေါ် အပြုသဘောဆောင်ကာ ဆွေးနွေးအကြံပြု တင်ပြလိုပါတယ်။ လေးစားအပ်တဲ့ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ရဲ့ ရှမ်းပြည်နယ်မှာ မြင့်မား တဲ့ တောတောင်၊ စိမ်းစိုနေတဲ့ သစ်တောကြီးများ၊ တသွင်သွင် စီးဆင်းနေတဲ့ ချောင်းရေ၊ မြောင်းရေများ အထူးပေါများလှပါတယ်။ သဘာဝအရ အချို့ဒေသမှာ မြေပြန့်လွင်ပြင်နှင့် တောင်ကြောများ ဆက်စပ်၍ မြို့တည်ရှိနေရသလို တစ်ချို့တောင်ကြောပေါ်မှာ မြို့ကိုတည်၍ အေးချမ်းစွာ စုပေါင်း နေကြရတဲ့ အနေအထားမှာ ရှိပါတယ်။ မြစ်ရေ၊ ချောင်းရေများ စီးဆင်းတဲ့ အခြေအနေခြင်းလည်း တူညီမှုမရှိနိုင်ပါဘူး။ မြစ်ရေ၊ ချောင်းရေ အမြင့်မှ အနိမ့်ပိုင်းသို့ စီးဆင်းသည့်အနေအထားမှာ ရေအား34 လျှပ်စစ်ကို ထုတ်လုပ်နိုင်၍ ဒေသဖွံ့ဖြိုးတိုးတက်မှုကို ပေးစွမ်းနိုင်သလို မြစ်ရေ၊ ချောင်းရေ အနိမ့်ပိုင်း သာရှိပြီး အမြင့်ပိုင်း အားနည်းနေပါလျှင် ရေအားလျှပ်စစ်ထုတ်လုပ်နိုင်မှု မဖြစ်နိုင်တော့ပါ။ သို့ပါ၍ ကျွန်တော်တို့ နိုင်ငံတော်အစိုးရ အနေနဲ့ ရေအားလျှပ်စစ် ထုတ်လုပ်ပေးစွမ်းနိုင်တဲ့ ဒေသမှာ ရေအား လျှပ်စစ် ဆောက်လုပ်ပြီးတော့ ဓာတ်အားကို ၂၄ နာရီ ပေးစွမ်းနိုင်သလို ရေအားမထုတ်လုပ်နိုင်သေးတဲ့ ဒေသကိုလည်း ဒီဇယ်ဆီဖြင့် မောင်း၍ ဓာတ်အားပေးနိုင်တဲ့ စက်ကိုလည်ပတ်ပြီး ၃ နာရီကြာပေးတဲ့ ဓာတ်အားပေးစနစ်ကိုလည်း အရှုံးခံပေးနေရသည့် အနေအထားမှာရှိနေပါတယ်။ ပြည်သူ့လွှတ်တော် ကိုယ်စားလှယ် ဦးမောင်ညို အဆိုတင်သွင်းထားတဲ့ လျှပ်စစ်မီတာခ နှုန်းထားကို တစ်ပြေးညီနှုန်းထား ဖြင့် ကောက်ခံခြင်းအဆိုမှာ သဘာဝကျကျ ရှုမြင်ရင် အင်မတန်မှ ခက်ခဲနက်နဲသွားမှာ ဖြစ်ပါတယ်။ ဘာကြောင့်လဲဆိုတော့ ရခိုင်ပြည်နယ်ကဲ့သို့ ရှမ်းပြည်နယ်မှာလည်း လျှပ်စစ်မီတာခကို တစ်ပြေးညီကောက်ခံရန် ခက်ခဲရတဲ့ အကြောင်းအရင်းများရှိပါတယ်။ ရှမ်းပြည်နယ်မှာ ရေအားဖြင့် ဓာတ်အား ပေးတဲ့စနစ်၊ ဒီဇယ်စက်ဖြင့် ဓာတ်အားပေးတဲ့စနစ်၊ အိမ်နားနီးချင်းနိုင်ငံများမှတဆင့် ဓာတ်အား ပေးတဲ့စနစ် စသည်ဖြင့် ဓာတ်အားပေး ပုံစံခြင်း မတူညီနိုင်၍ ဖြစ်ပါတယ်။ သာဓကအားဖြင့် တင်ပြရ မယ်ဆိုရင် ကျွန်တော်တို့ ရှမ်းပြည်နယ်မှာ ဒီဇယ်ဆီဖြင့် မောင်းနှင်ပြီးတော့ လျှပ်စစ်ဓာတ်အား ပေးစနစ်မှာ တစ်ယူနစ်လျှင် အိမ်သုံး ၂၅ ကျပ်နှုန်း၊ လုပ်ငန်းသုံး ၅၀ ကျပ်ဖြင့် ပေးဆောင်ရသလို အိမ်နီးနားချင်းနိုင်ငံမှ သွယ်တန်းယူသော တာချီလိတ်မြို့ ကဲ့သို့ လျှပ်စစ်ဓာတ်အား အသုံးပြုမှုမှာ တစ်ယူနစ်လျှင် ကျပ် ၂၀၀ ခန့် ဝယ်ယူ သုံးစွဲရပါတယ်။ မူဆယ်မြို့မှာဆိုရင် ဝယ်ယူသုံးစွဲရတဲ့ မီတာခမှာ တစ်ယူနစ်လျှင် ၁၂၀ကျပ် ခန့်ဖြစ်ပါတယ်။ ကိုယ့်အားကိုယ်ကိုးစနစ်ဖြင့် လျှပ်စစ်မီး သုံးစွဲပေးသော ကွတ်ခိုင်မြို့မှာဆိုရင် တစ်ယူနစ်လျှင် ကျပ် ၂၀၀ ခန့်ဖြင့် လျှပ်စစ်မီတာခများကို ပေးဆောင်သုံးစွဲရပါတယ်။ ကျွန်တော် လေ့လာမှတ်သားမိသလောက် ထပ်ဆင့်တင်ပြရမယ်ဆိုလျှင် တနင်္သာရီတိုင်းဒေသကြီးမှာ ဒီဇယ် စက်ဖြင့် မောင်းနှင်၍ ဓာတ်အားပေးမှုအရ ကော့သောင်းမြို့မှာ ဆိုလျှင် တစ်ယူနစ်လျှင် ၄၅၀ ကျပ်နှုန်း၊ မြိတ်မြို့မှာဆိုလျှင် ၄၅၀ ကျပ်နှုန်း၊ ထားဝယ်မြို့မှာ ၄၃၀ကျပ်နှုန်းဖြင့် လျှပ်စစ်မီတာခများကို နှုန်းထား ကွဲပြား၍ ပေးဆောင်ရပါကြောင်း သိရှိရပါတယ်။ ဓာတ်အားပေးပုံ မတူညီခြင်း၊ ထုတ်လုပ်မှု ကုန်ကျစရိတ် မတူညီနိုင်ခြင်း၊ မီးပေးချိန် မတူညီနိုင်ခြင်းဟာ လျှပ်စစ်မီတာခ ကောက်ခံမှု နှုန်းထားများလည်း တူညီနိုင်မည်မဟုတ်ကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ နိုင်ငံတော်အစိုးရသည် မိဘများဖြစ်ပြီး ပြည်သူများသည် သားသမီးများ ဖြစ်ကြပါတယ်။ မိဘများသည် သားသမီးတိုင်းကို စီးပွားဥစ္စာပေါများ၍ ကောင်းစားမှုကို မြင်လိုကြမှာ ဖြစ်ပါတယ်။ မီးရောင်ထိန်ထိန်လင်း၍ ဖွံ့ဖြိုးမှုကောင်းနေသော အိုးအိမ်ကို မြင်ရသည့် မိဘတိုင်းဝမ်းသာပီတိဖြစ်ရသလို မီးရောင်ကင်းမဲ့၍ ဖွံ့ဖြိုးမှုနောက်ကျနေသေးသော အိုးအိမ်ကို မြင်ရသည့် မိဘမှာ စိတ်ချမ်းမြေ့နိုင်မည်မဟုတ်ပါ။ ဤသာဓကအတိုင်း လျှပ်စစ်ဓာတ်အား လုံလုံလောက်လောက် ပေးနိုင်သည့် ဒေသများရှိသလို လျှပ်စစ်ဓာတ်အား အလုံအလောက်မရရှိသေးသည့်ဒေသများကို လုံလောက်စွာ ရရှိစေရန်အတွက် ကျွန်တော်တို့ နိုင်ငံတော်အစိုးရက ကြိုးပမ်းဆောင်ရွက် ပေးသွားမယ်ဆိုတာကို ကျွန်တော်အလေးအနက်ယုံကြည်မိပါတယ်။ ယင်းကဲ့သို့ လျှပ်စစ်ဓာတ်အား ဖြန့်ဖြူးပေးရာမှာလည်း စောစောက ကျွန်တော်တင်ပြသလို ထုတ်လုပ်ကုန်ကျစရိတ်၊ ဒေသအခြေအနေ၊ မီးပေးချိန်စသည်ဖြင့် မတူညီကြ၍ လျှပ်စစ်မီတာခ တစ်ယူနစ် နှုန်းထားကိုလည်း တူညီစွာ ကောက်ခံ၍ မဖြစ်နိုင်ကြောင်း တင်ပြဆွေးနွေးလိုပါတယ်။ နိဂုံးချုပ်အားဖြင့် စစ်တွေမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမောင်ညို အဆိုပြု တင်ပြသလို လျှပ်စစ်မီတာနှုန်းထားများကို တစ်ပြေးညီ ကောက်ခံရန်ဆိုသည်မှာ ချက်ချင်းလက်ငင်း မဖြစ်နိုင်သလို နိုင်ငံတော်၏ အမျိုးသားလျှပ်စစ်စွမ်းအင် လုံလောက်မှု အကောင် အထည်ဖော်ဆောင်ပေးနိုင်တဲ့ အခြေအနေကောင်းရှိသည့် အချိန်အခါရောက်မှ တစ်ပြေးညီ ကောက်ခံမှုနှုန်းထား များလည်း ရရှိသွားနိုင်မည်ဖြစ်ကြောင်း ယုံကြည်မိသလို ဦးမောင်ညို တင်ပြသွားတဲ့ အထက်ပါ အဆိုကို ပြန်လည်စဉ်းစားချင့်ချိန်သင့်ပါကြောင်း လေးစားစွာတင်ပြအပ်ပါတယ်ခင်ဗျား။ အားလုံးကိုကျေးဇူးတင်ပါတယ်၊ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များနှင့် ဧည်သည်တော်များခင်ဗျား။ နေ့လယ်စာ စားသုံးရန် အတွက်လွှတ်တော်ကို ၁ နာရီခန့်ရပ်နားမှာဖြစ်ပါတယ်</speech>
<speech type="mc">ပြည်သူ့လွှတ်တော် ဥက္ကဋ္ဌကြီး ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို နေ့လယ် ၁၃၃၀ အချိန်မှာ ပြန်လည်စတင်မှာ ဖြစ်ပါတယ်။ လွှတ်တော် ကိုယ်စားလှယ်ကြီးများနှင့် ဧည့်သည်တော်များအားလုံး နေ့လယ်စာ သုံးဆောင်ရန်အတွက် အစည်းအဝေးခန်းမအတွင်းမှ ထွက်ခွာနိုင်ကြပါပြီခင်ဗျား</speech>
<p>နေ့လယ်စာ စားသုံးရန်အတွက် အစည်းအဝေးကို ၁ နာရီခန့် ရပ်နားပါသည်။</p>
<speech type="mc">ပြည်သူ့လွှတ်တော်ကိုယ်စားလှယ်များနှင့်ဧည်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type="mc">ပြည်သူ့လွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ ပြည်သူ့ လွှတ်တော်နဲ့ အမျိုးသားလွှတ်တော် အစည်းအဝေးပြု လုပ်ဆောင်ရွက်နေတာကို ပြည်သူများ စိတ်ဝင်စားစွာ လေ့လာအကဲခတ်နိုင်ရန်အတွက် ကျွန်တော် လွှတ်တော်ဥက္ကဋ္ဌနဲ့ လွှတ်တော် ကိုယ်စားလှယ်များကိုလည်း ရဲဘော်ရဲဘက် ကိုယ်စားလှယ်များက တော်တော်လေး အလေး ထားပြီးတော့ ကြည့်ရှုသုံးသပ်နေတာရှိပါတယ်။ ကျွန်တော် လွှတ်တော် ဥက္ကဋ္ဌ ကို ကျွန်တော့်ရဲ့ ရဲဘော်ရဲဘက်များက ပြန်သုံးသပ်တဲ့ အခါမှာလည်း ဥက္ကဋ္ဌကြီးဟာ တစ်ခါမှ ပိုးလုံချည်မဝတ်ဘူး၊ ချည်လုံချည်ပဲဝတ်တယ်ဆိုတာမျိုး၊ ချည်လုံချည်ဝတ်တဲ့အခါမှာလည်း တိုလွန်းတဲ့အတွက် အောက်က အနာရွတ် တွေတောင် မြင်ရတယ်ဆိုတာမျိုး ပြီးတဲ့အခါကျတော့ တူထုတာနဲ့ ပတ်သက်လို့ ဒီဘက်မှာတော့ တစ်ကြိမ်ပဲ ထုတယ်။ ကျန်တဲ့နေရာမှာတော့ အကြိမ်များများထုတယ် စသည်ဖြင့် ပေါ့လေ၊ ဝေဖန်ပြောဆို အကြံပြု တာလည်းရှိပါတယ်၊ ဒါလည်း ဥက္ကဋ္ဌအနေနဲ့ လက်ခံရမှာ ဖြစ်ပါတယ်။ ဒီထဲက တကယ်ပြုပြင်ရမယ့်ကိစ္စများ ပြုပြင်ရမှာဖြစ်လို့ တချို့ လည်း ပြုပြင်စရာမလိုတဲ့ ကိစ္စများလည်း ပြုပြင်စရာ မလိုပါဘူး။ ဒီဟာ ဘာကြောင့် အစမှာ ကျွန်တော်ပြောသလဲဆိုတော့ အခု ကျွန်တော်တို့ ဆွေးနွေးနေတဲ့၊ အခြားပြည်နယ်/ တိုင်းများနည်းတူ လျှပ်စစ်ဓာတ်အားခ တစ်ပြေးညီ ဖြစ်စေရေး အဆိုနှင့်ပတ်သက်လို့ သာမန်ကြည့်မယ်ဆိုလို့ရှိရင်တော့ အဆိုများ၊ မေးခွန်းများ မေးမြန်းခြင်းနှင့် ပတ်သက်ပြီးတော့ လွှတ်တော်ဥက္ကဋ္ဌက စိစစ်ပြီးမှ ခွင့်ပြုချက်နှင့် မေးခွန်းတွေ အဆိုတွေကို လွှတ်တော်ကို တင်ပြရပါတယ်။ လွှတ်တော်ရဲ့ အဆုံးအဖြတ်အတည်ပြုမှု ရပြီးတော့ သာလျှင် ဒီမေးခွန်း နဲ့အဆိုကို ဆက်လက်ပြီးတော့ ဆွေးနွေးရမှာဖြစ်ပါတယ်၊ ဒီနေ့ ဒီအဆိုနှင့် ပတ်သက်ပြီးတော့ တင်သွင်းလာတဲ့အခါမှာအတော် ကျွန်တော်တို့ စဉ်းစားရပါတယ်၊ ဘာကြောင့်လည်း ဆိုတော့ ဒီအဆိုကဲ့သို့အဓိပ္ပာယ် သက်ရောက်တဲ့ ဟိုတုန်းကတော့ မေးခွန်း၊ မေးခွန်းပုံစံကို မူတည်ပြီးတော့ ဖြေကြားခဲ့တာလည်းရှိပါတယ်။ ဒါကြောင့်မိုလို့ ဒီအဆိုကို လက်ခံပြီးတော့ ဆွေးနွေးဖို့ဆိုတဲ့ နေရာမှာသင့်၏၊ မသင့်၏ အချိန်ယူပြီးတော့ ကျွန်တော်စဉ်းစားပါတယ်။ စဉ်းစားပြီးတဲ့ အခါမှာ နောက်ဆုံး ကျတဲ့အခါကြတော့ အဓိပ္ပာယ် ဘယ်လိုပဲ နီးစပ်နီးစပ် သက်ဆိုင်ရာ တင်ပြတဲ့သူများရဲ့ ကိုယ့်ပြည်သူ များအပေါ်မှာ ထားတဲ့စေတနာ၊ ကိုယ့်တိုင်းပေါ်မှာထားတဲ့စေတနာ၊ ရည်ရွယ်ချက်၊ ဒါတွေကြည့်ပြီးတဲ့ အခါမှာ လက်ခံ သင့်တယ်ဆိုပြီးတော့ ကျွန်တော် လက်ခံပြီးတော့ လွှတ်တော်မှာပဲ ဒီအဆိုကို လက်ခံဆွေးနွေးရန် သင့် မသင့် ကျွန်တော် တင်ပြပါတယ်။ အဲဒီလို တင်ပြတဲ့အခါမှာ လွှတ်တော်အနေနဲ့ ဆွေးနွေးရန် သင့် မသင့် သဘောတူညီမှုကို ယူတဲ့အခါမှာ ဥက္ကဋ္ဌတစ်ယောက် အနေနဲ့ ကြားရ တဲ့ အသံဟာ သိပ်ပြီးတော့ ညီညာဖျဖျ သဘောတူတယ်ဆိုတဲ့ အနေအထားမျိုး မကြားရပါဘူး။ သို့ရာတွင် ဘာပဲဖြစ်ဖြစ် ထပ်ပြီးတော့မေးလိုက်တဲ့ အခါကျတော့မှ ကျွန်တော် ထင်ပါတယ်၊ လွှတ်တော် ကိုယ်စားလှယ်ထဲက ဒါတော့ဥက္ကဋ္ဌ အနေနဲ့ လက်ခံဆွေးနွေးတာကို လိုလားတဲ့သဘော ရှိတယ်ဆိုပြီးတော့ ဆွေးနွေးဖို့ကို လွှတ်တော်က လက်ခံလိုက်တယ်လို့ယူဆပါတယ်၊ အဲ့ဒီလိုယူဆတာနဲ့ အမျှ ဒီနေ့ဆွေးနွေးတဲ့အခါမှာ ကျွန်တော်တို့ သတိပြုရမယ့်အချက်တွေလည်း များစွာရှိပါတယ်။ ဒါနဲ့ ပတ်သက်လို့ ဆွေးနွေးဖို့ တစ်ယောက်ရယ်၊ ပြန်လည်ဖြေကြားဖို့ တစ်ယောက်ရယ်၊ ပြီးတဲ့အခါမှာ လိုလို့ရှိရင် ကျွန်တော်ဆက်ပြီးတော့ ဆွေးနွေးပါမယ်။ ဒီဟာသည် ကျွန်တော် လွှတ်တော်ကိုယ်စားလှယ် များကိုတင်ပြရင်းနဲ့ ပြည်သူတွေကို တင်ပြခြင်းဖြစ်ပါတယ်။ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီအနေနဲ့၊ နိုင်ငံ့အကြီးအကဲအနေနဲ့၊ ကျွန်တော်တို့နိုင်ငံတော်ကို အေးချမ်းသာယာပြီး၊ ခေတ်မီဖွံ့ဖြိုးတိုးတက်တဲ့၊ စည်းကမ်းပြည့်ဝတဲ့၊ ဒီမိုကရေစီနိုင်ငံတော်အဖြစ် ထူထောင်ဖို့ ရည်မှန်းချက်ထားပြီးတော့ ဆောင်ရွက်ခဲ့ပါတယ်။ အဲဒီလို ဆောင်ရွက်တဲ့အခါမှာ ဒီနေ့တော့ အားလုံးသိတဲ့အတိုင်းပဲ ရှေ့ဆက်သွားမဲ့ မူဝါဒလမ်းစဉ် ခုနှစ်ရပ်နဲ့ ဆောင်ရွက်တဲ့အခါမှာ ဘယ်အဆင့်ရောက်တယ်ဆိုတာ အားလုံးသိပါတယ်။ ဒီနေ့ လွှတ်တော်မှာ ကျွန်တော်တို့ ဆောင်ရွက်နေတာလည်း ဒီမိုကရေစီကို ကျွန်တော် မှန်မှန်ကန်ကန် ကျင့်သုံးဆောင်ရွက်နေခြင်းပဲ ဖြစ်ပါတယ်။ လွှတ်တော်တက်လာတဲ့ လွှတ်တော်ကိုရောက်လာတယ် ဆိုတဲ့အခါမှာ ပြည်သူ့ကိုယ်စား ပြည်သူ့ကိုယ်စားလှယ်များအား ပြည်သူ့အကျိုး၊ နိုင်ငံ့အကျိုးအတွက် တင်ပြဖို့၊ ဆွေးနွေးဖို့ တာဝန်ရှိပါတယ်။ အဲဒီတာဝန်တွေကို ကျေပွန်စွာ ထမ်းဆောင်ဖို့ လိုပါတယ်။ အဲဒီအခါမှာ ကျွန်တော်တို့ဘက်ကလည်း လွှတ်တော်အနေနဲ့၊ လွှတ်တော်ဥက္ကဋ္ဌအနေနဲ့လည်း ပြည်သူများရဲ့ အခွင့်အရေး၊ နိုင်ငံတော်ရဲ့ အခွင့်အရေးကို ပြည်သူ့ကိုယ်စားလှယ်များ တင်ပြတဲ့အခါမှာ ကျွန်တော်တို့ က နားထောင်ဖို့လိုပါတယ်။ သူ့အမြင်၊ ကိုယ့်အမြင်တွေဆိုတာ ရှိပါတယ်။ ရှိတဲ့နေရာမှာ ကိုယ့်အမြင်မှ မှန်တယ်၊ ကောင်းတယ်၊ သူ့အမြင်ကမှားတယ်၊ လိုတယ်ဆိုတာကို ဒီကာလမှာ ကျွန်တော်တို့ ဒီလိုသုံးသပ်လို့ရတဲ့ အနေအထားမျိုးရှိပါတယ်။ သူ့အမြင်၊ ကိုယ့်အမြင် ဆွေးနွေးပြီးတဲ့ အခါမှာ ဆွေးနွေးချက်တွေအပေါ် မူတည်ပြီးတော့ မှန်ကန်တဲ့အမြင် ဆုံးဖြတ်ချက်တွေ ရပြီးတော့ ဒီအပေါ်မှာပဲ တိတိကျကျလိုက်နာ အကောင်အထည်ဖော်ဖို့ လိုတဲ့အချိန်ကာလ ရောက်ပါပြီ။ ဒါကြောင့်မို့လို့ ခုန ကျွန်တော်ပြောခဲ့သလိုပဲ ကျွန်တော်တို့ ဒီနေ့ခေါ်နေတဲ့ လွှတ်တော်မှာ ဘာတွေပြောကြလဲ၊ ဘာတွေဆို ကြလဲ၊ ဘာတွေဆွေးနွေးကြလဲ၊ အဲဒါကို ပြည်သူတွေက မျှော်လင့်နေပါတယ်။ အကဲဖြတ်နေပါတယ်။ အဲဒီအတိုင်းပဲ ကျွန်တော်တို့ ပြည်သူ့လွှတ်တော် ကိုယ်စားလှယ်များ လွှတ်တော်တက်ရောက်တဲ့အခါမှာလည်း လွှတ်တော်ရဲ့ အခွင့်အရေး၊ လွှတ်တော်ရဲ့ အခွင့်အရေးဆိုတာ လွှတ်တော်မှာ ပါဝင်ဖွဲ့စည်းထားတဲ့ လွှတ်တော်ကိုယ်စားလှယ်များရဲ့ အခွင့်အရေး တွေကို ဆိုပါတယ်။ ဒီအခွင့်အရေးတွေကို မှန်မှန်ကန်ကန် အသုံးချပြီးတော့ မှန်မှန်ကန်ကန် ဆောင်ရွက်ဖို့လိုပါတယ်။ ဒါကြောင့်မို့လို့ ဆက်လက်ပြီး ဆွေးနွေးတဲ့အခါမှာ ကျွန်တော်တို့ မကြာမကြာ ပြောနေတဲ့ စကားအတိုင်းပဲ စကားဆိုတာလည်း ယုံကြည်မှုအတိုင်းပဲ ပါတီစွဲ၊ ဝါဒစွဲ၊ ဒေသစွဲ၊ လူမျိုးစွဲ၊ ဘာသာစွဲမရှိဘဲနဲ့ နိုင်ငံ့အကျိုး၊ ပြည်ထောင်စုအကျိုးအတွက် ဆောင်ရွက်နိုင်ဖို့ အရေးကြီးပါတယ်။ ဒီနေ့ ဒီအချိန်ကာလအထိ ကျွန်တော်တို့ လွှတ်တော်မှာ ဆောင်ရွက်တဲ့နေရာမှာ စနစ်တကျ၊ စည်းကမ်းရှိရှိ ဆောင်ရွက်သွားတဲ့ အတွက်လည်း အားလုံး ကျေးဇူးတင်ပါတယ်။ အသိအမှတ်လည်း ပြုပါတယ်။ ဒီအတိုင်းပဲ ကျွန်တော်တို့ နိုင်ငံကို ထူထောင်တဲ့နေရာမှာ တိုင်းပြည်ကို ထူထောင်ရာမှာ ဆက်လက်ပြီးတော့ ဆောင်ရွက်သွားဖို့အတွက် လွှတ်တော်ဆိုတာ အဓိကအရေးကြီးတဲ့ အခန်းကဏ္ဍမှာ ပါဝင်တဲ့အတွက် မိမိတို့ယူရမယ့် တာဝန်၊ မိမိတို့ ထမ်းဆောင်ရမယ့်ဝတ္တရားများကို တာဝန်သိသိ၊ သစ္စာရှိရှိနဲ့ ဆောင်ရွက်သွားရန် လိုအပ်ပါကြောင်း ကြားဖြတ်အနေနဲ့ ကျွန်တော် ဆွေးနွေးခြင်းဖြစ်ပါတယ်။</speech>
<speech type="speaker">ဆက်လက်ပြီး တောင်ကုတ်မဲဆန္ဒနယ်မှ ဒေါက်တာစံလှိုင် ဆွေးနွေးဖို့ဖြစ်ပါတယ်။</speech>
<speech><mp id="371">ဒေါက်တာစံလှိုင်(တောင်ကုတ်မဲဆန္ဒနယ်)</mp>ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌနဲ့တကွ ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည် တော်များ အားလုံး ကိုယ်၏ ကျန်းမာခြင်း၊ စိတ်၏ ချမ်းသာခြင်း နှင့် ပြည့်စုံကြပါစေလို့ ဆုမွန်ကောင်း တောင်းအပ်ပါတယ်ခင်ဗျား။ ကျွန်တော်ကတော့ ရခိုင်ပြည်နယ်၊ တောင်ကုတ် မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာစံလှိုင် ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ စစ်တွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်ညို ရဲ့ မဟာဓာတ်အား လိုင်းများမှ လျှပ်စစ်ဓာတ်အား ရရှိ ထားပြီးသော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးနှင့် ပြည်နယ်များ၌ လျှပ်စစ်မီတာခ နှုန်းထားများကို တစ်ပြေးညီ နှုန်းထားဖြင့် ကောက်ခံခြင်းပြု ပါရန် ဆိုတဲ့အဆိုနဲ့ စပ်လျဉ်း၍ အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်အနေနဲ့ နိုင်ငံတော် ဓာတ်အားပေးစနစ်မှ ဓာတ်အားကို နိုင်ငံနဲ့အဝှမ်း မျှမျှတတ ညီညီညွတ်ညွတ် ရရှိခံစားနိုင်ရေးကိုစီမံဆောင်ရွက်လျက် ရှိပါတယ်။ အထူးသဖြင့် ကျွန်တော်တို့ ရခိုင်ပြည်နယ်တွင် သူဌေးချောင်း၊ စိုင်ဒင်ချောင်း၊ အမ်း၊ လေးမြို့ ရေအားလျှပ်စစ်စီမံကိန်းများ တည်ဆောက်လျှက်ရှိတဲ့အတွက် အထူးပဲကျေးဇူးတင် ဝမ်းမြောက်ကြရမှာ ဖြစ်ပါတယ်။ အဆိုပါ စီမံကိန်းများ ပြီးစီးသွားပါက စစ်တွေ မဲဆန္ဒနယ် မှ ဦးမောင်ညို အဆိုပြု ထားတဲ့ မဟာဓာတ်အားလိုင်းများမှ ရခိုင်ပြည်နယ်ရှိမြို့ တော်တော်များများကို ဓာတ်အားပေးပြီး လျှပ်စစ်မီတာခ နှုန်းထားများဟာလည်း တစ်ပြေးညီ သတ်မှတ်နှုန်းထားများဖြင့် ဓာတ်အားဖြန့်ဖြူးပေးသွားနိုင်မယ်လို့ ယုံကြည်မိပါတယ်။ ဒါပေမယ့် ယခုလက်ရှိ ပကတိ အခြေအနေ အရ နိုင်ငံတော် ဓာတ်အားပေးစနစ်မှ ဓာတ်အားမရရှိသေးသော ဒေသများမှ လျှပ်စစ်ဓာတ်အားကို နေရာအနှံ့ ဖြန့်ဖြူးပေးနိုင်ရန်အတွက် ဒီဇယ်စက်များနှင့် ဓာတ်အားဖြန့်ဖြူးပေး နေရခြင်း၊ စပါးခွံ မီးစက်များနှင့် ဓာတ်အားဖြန့်ဖြူးပေးနေရခြင်းများကို ဆောင်ရွက်လျက်ရှိပါတယ်။ ဒီနေရာမှာ ထုတ်လုပ်မှု ကုန်ကျစရိတ် ၊ သယ်ပို့ဖြန့်ဖြူးစရိတ်နှင့် စက်သုံးဆီ ဈေးများပေါ် မူတည်ပြီး လျှပ်စစ် မီတာခ တစ်ယူနစ် နှုန်းထားများဟာ အထိုက်အလျောက် ကွဲပြားခြားနားနေမှာ ဖြစ်ပါတယ်။ ကျွန်တော် တို့ တောင်ကုတ်မြို့နယ်မှာ မီတာခ တစ်ယူနစ်ကို ၄၅၀ ကျပ်နှုန်းဖြစ်ပါတယ်။ တစ်ပြေးညီ ဖြစ်ထွန်းမှု ဆိုတာက ယခုကာလမှာ မဖြစ်နိုင်သေးပါလို့ ဆွေးနွေးတင်ပြလိုပါတယ်။ ယခုအခါ ဈေးကွက် စီးပွားရေးစနစ်အဖြစ် ဆောင်ရွက်နေတာ ဖြစ်တဲ့အတွက် နိုင်ငံတော်ကပဲ အရာရာအားလုံးကို တာဝန်ယူဘို့ဆိုတာ လက်တွေ့ဘဝနယ်ပယ်မှာ ဖြစ်နိုင်ချေ ကျဉ်းမြောင်းလွန်း လှပါတယ်။ ယခုကောက်ခံနေတဲ့ လျှပ်စစ်မီတာခ တစ်ယူနစ် နှုန်းထားများဟာလည်း သင့်လျော်တဲ့ နှုန်းထားများ ဖြစ်တယ်လို့ လေ့လာသိရှိရပါတယ်။ ဒါကြောင့် စစ်တွေမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးမောင်ညို အဆိုပြုထားတဲ့ လျှပ်စစ်မီတာခ နှုန်းထားများကို တစ်ပြေးညီ နှုန်းထားအဖြစ် ကောက်ခံရန်ဆိုသည်မှာ ယခုလက်ရှိ အခြေအနေအရ တစ်နိုင်ငံလုံးအတိုင်းအတာနှင့် စဉ်းစားသုံးသပ်ပါက ခက်ခဲမှုများစွာ ရှိနိုင်ပါသဖြင့် ဦးမောင်ညို ရဲ့ အဆိုကိုလည်း အပြု သဘော ဆောင်ပြီး ပြန်လည်စဉ်းစားသင့်ပါကြောင်း တင်ပြရင်း နိဂုံးချုပ် အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)</speech>
<title>ဦးမောင်ညို၊ စစ်တွေမဲဆန္ဒနယ်၏ အဆိုကို သက်ဆိုင်ရာ ပြည်ထောင်စုအဆင့် အဖွဲ့အစည်းဝင်ကပြန်လည်ရှင်းလင်းဆွေးနွေးခြင်းနှင့် ပြည်သူ့လွှတ်တော်၏ အဆုံးအဖြတ်ရယူခြင်း</title>
<speech type="speaker">ဦးမောင်ညို ၊ စစ်တွေမဲဆန္ဒနယ်ရဲ့ အဆိုနဲ့ပတ်သက်ပြီးတော့ သက်ဆိုင်ရာ ပြည်ထောင်စု အဖွဲ့ဝင်က ပြန်လည်ရှင်းလင်းဆွေးနွေးဖို့ ဖြစ်ပါတယ်</speech>
<speech><agency id="72">ဦးခင်မောင်မြင့်(ဝန်ကြီး၊ အမှတ်(၂)လျှပ်စစ်စွမ်းအားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြား ထားသောဧည့်သည်တော်များအားလုံး၊ မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်း တောင်း ရင်း နှုတ်ခွန်းဆက်သအပ်ပါတယ်။ ကျွန်တော်ကတော့ အမှတ်(၂)လျှပ်စစ်စွမ်းအားဝန်ကြီး ဌာန၊ ဝန်ကြီး၊ ဦးခင်မောင်မြင့် ဖြစ်ပါတယ်။ ကျွန်တော့်အနေဖြင့် ရခိုင်ပြည်နယ်၊ စစ်တွေမြို့နယ် မဲဆန္ဒနယ်မြေမှ ပြည်သူ့လွှတ်တော်ကိုယ်စားလှယ် ဦးမောင်ညို ၏ အနာဂတ်တွင် မြန်မာနိုင်ငံတစ်ဝန်းလုံးသို့ မဟာဓာတ်အားလိုင်းများဖြင့် လျှပ်စစ်ဓာတ်အားပေးရန်၊ စီမံကိန်းများရှိနေ ကြောင်းသိရှိရပါတယ်။ သို့သော်လည်း ကြားကာလတွင် မဟာဓာတ်အားလိုင်းများမှ လျှပ်စစ်ဓာတ်အားရရှိထားပြီးသော တိုင်းဒေသကြီးများနှင့် ပြည်နယ်များနည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ်ဓာတ်အားခနှုန်းထားများကို တစ်ပြေးညီ နှုန်းထားဖြင့် ကောက်ခံခြင်း ပြုပါရန်ဟု တင်သွင်းထားသော အဆိုနှင့်ပတ်သက်ပြီး ရှင်းလင်းပြောကြားသွားမှာ ဖြစ်ပါတယ်။ ကျွန်တော့်အနေဖြင့် ပြည်သူ့လွှတ်တော်ကိုယ်စားလှယ် ဦးမောင်ညို ၏ မဟာဓာတ်အား လိုင်းများမှ ဓာတ်အားမရရှိသေးသည့် အချို့သောတိုင်းဒေသကြီးများနှင့် ပြည်နယ်များမှာ လျှပ်စစ် မီတာခနှုန်းထားများကို တစ်ပြေးညီနှုန်းထားဖြင့် ကောက်ခံခြင်းပြုဖို့ တင်သွင်းလာတဲ့ အဆိုကို လက်ရှိ အခြေအနေအမျိုးမျိုးနှင့် ဓာတ်အားဖြန့်ဖြူးပေးနေရတဲ့ အကြောင်းအရင်းများနှင့် ဘာ့ကြောင့် ဓာတ်အားခတွေ အမျိုးမျိုးကောက်ခံနေရတယ်ဆိုတဲ့အကြောင်းအရင်းတွေကို ရှင်းလင်းတင်ပြခွင့်ရတဲ့ အတွက် ပြည်သူ့လွှတ်တော်ကိုယ်စားလှယ် ဦးမောင်ညို အား အထူးပဲ ကျေးဇူးတင်ရှိပါတယ်။ ဦးမောင်ညို ရဲ့ အဆိုဟာ တစ်နိုင်ငံလုံးနှင့်သက်ဆိုင်နေသောကြောင့် ကျွန်တော့်အနေနဲ့လည်း မြန်မာနိုင်ငံအတွင်း ဒေသအလိုက် လျှပ်စစ်ဓာတ်အားအမျိုးမျိုး သုံးစွဲနေမှုအခြေအနေများကို ပြုစု ရှင်းလင်း တင်ပြသွားမှာ ဖြစ်ပါတယ်။ ပြည်ထောင်စုမြန်မာနိုင်ငံတော်အတွင်း နေရာဒေသ အသီးသီးမှာ နေထိုင်ကြတဲ့ ပြည်သူများကို လျှပ်စစ်ဓာတ်အား အသုံးပြု နိုင်ဖို့ နိုင်ငံတော်မှ စေတနာ ထားပြီး နည်းလမ်း(၅)မျိုးနဲ့ လျှပ်စစ်ဓာတ်အားဖြန့်ဖြူး ပေးလျက်ရှိပါတယ်။ အဲ့ဒီနည်းလမ်းတွေ ကတော့(၁)မဟာဓာတ်အားလိုင်းများတည်ဆောက်ပြီး နိုင်ငံတော်ဓာတ်အားစနစ်မှ ဓာတ်အားဖြန့်ဖြူး ခြင်း၊ (၂)နိုင်ငံတော်ဓာတ်အားစနစ်နှင့် ဝေးကွာနေသည့်အရပ်ဒေသများကို အသေးစားရေအား လျှပ်စစ် ဓာတ်အားပေးစက်ရုံငယ်များ တည်ဆောက်၍ ဓာတ်အားပေးခြင်း၊ (၃)ဒီဇယ်၊ အင်ဂျင်စက် များဖြင့် ဓာတ်အားပေးခြင်း၊ (၄)ဒေသအာဏာပိုင်နှင့်ရပ်မိရပ်ဖများပါဝင်ပြီး ပြည်သူများ သဘောတူညီ တဲ့ မီးလင်းရေးကော်မတီတွေ ဖွဲ့စည်းပြီး ၎င်းမီးလင်းရေးကော်မတီများက ဒီဇယ်၊ အင်ဂျင်စက်တွေနဲ့ ဓာတ်အားပေးခြင်း၊ တစ်နည်း အသေးစားရေအားလျှပ်စစ်ဓာတ်အားပေးစက်ရုံများ တည်ဆောက်ပြီး ဓာတ်အားပေးခြင်း၊ (၅)အိမ်နီးနားချင်းနိုင်ငံတွေနဲ့ ဆက်စပ်နေသော ဒေသအချို့မှာ အိမ်နီးနားချင်း နိုင်ငံတွေက ဓာတ်အားတွေကို ဝယ်ယူ၍ ဓာတ်အားဖြန့်ဖြူးပေးခြင်း စတဲ့ နည်းလမ်း ၅ ခုနဲ့ ဓာတ်အား များ ဖြန့်ဖြူးပေးလျက်ရှိပါတယ်။ ယင်းကဲ့သို့ ဒေသအသီးသီးမှာနေထိုင်ကြသော ပြည်သူတွေ လျှပ်စစ် ဓာတ်အားအသုံးပြုနိုင်ရန်အတွက် အထက်ပါနည်းလမ်းမျိုးစုံနဲ့ လျှပ်စစ်ဓာတ်အား ရရှိရေး ဆောင်ရွက် ပေးလျက်ရှိရာ အမှတ်(၂)လျှပ်စစ်စွမ်းအားဝန်ကြီးဌာန၏ ရင်းနှီးမြှုပ်နှံမှုဖြင့် ဓာတ်အားဖြန့်ဖြူးပေး နေသော နေရာများမှာ ဓာတ်အားခနှုန်းထားများအနေနှင့် ရိုးရိုးအိမ်သုံးမီတာ တစ်ယူနစ် ၂8/-နှုန်း၊ စီးပွားရေးမီတာ တစ်ယူနစ် ၅၀ိ/- နှုန်းဖြင့် တစ်ပြေးညီ ကောက်ခံနေသော်လည်း မီးလင်းရေး ကော်မတီများ ဖွဲ့စည်းပြီး၊ ပုဂ္ဂလိကများ ပါဝင်ရင်းနှီးမြှုပ်နှံခြင်းဖြင့် ဓာတ်အားဖြန့်ဖြူး ပေးနေသော နေရာများတွင် ဓာတ်အားခနှုန်းထားတွေဟာ အမျိုးမျိုးကွဲပြား ခြားနားနေတာ ဖြစ်ပါတယ်။ ပထမဦးစွာ နည်းလမ်း ၁ ဖြစ်သော မဟာဓာတ်အားလိုင်းကြီးများ တည်ဆောက်ပြီး နိုင်ငံတော်ဓာတ်အား စနစ်ဖြင့် ဖြန့်ဖြူးပေးနေတဲ့ အခြေအနေကို ရှင်းလင်းတင်ပြသွားမှာ ဖြစ်ပါတယ်။ နိုင်ငံတော်ဓာတ်အား စနစ်မှ ဓာတ်အားပေးနေတဲ့ အခြေအနေကို တင်ပြရရင်(၁) တိုင်းဒေသကြီး၊ ပြည်နယ်ရုံးစိုက်ရာမြို့ တော် ၁၄ မြို့ ရှိပါတယ်။ အဲဒီ ၁၄ မြို့အနက် ၁၀မြို့ ကိုသာလျှင် နိုင်ငံတော်ဓာတ်အားစနစ်မှ ဓာတ်အားပေးပြီး ကျန်တိုင်းဒေသကြီး၊ ပြည်နယ်ရုံးစိုက်ရာမြို့တော်ဖြစ်တဲ့ ၄ မြို့ကိုတော့ အခြားနည်းလမ်းများဖြင့် ဓာတ်အား ပေးထားပါတယ်။ အဲဒီမြို့ ၄မြို့ ကတော့ ကချင်ပြည်နယ်၊ မြစ်ကြီးနားမြို့၊ ချင်းပြည်နယ်၊ဟားခါးမြို့၊ ရခိုင်ပြည်နယ်၊ စစ်တွေမြို့၊ တနင်္သာရီ တိုင်း၊ ထားဝယ်မြို့တို့ပဲဖြစ်ပါတယ်။ (၂) ခရိုင်ရုံးများရုံးစိုက်ရာမြို့ပေါင်း ၆ရ မြို့ရှိပါတယ်။ ခရိုင်မြို့ ၄၂ မြို့ ကို နိုင်ငံတော် ဓာတ်အားစနစ်မှ ဓာတ်အားပေးထားပြီး ကျန်ခရိုင်မြို့ ၂၅ မြို့ကို အခြားနည်းလမ်းများဖြင့် ဓာတ်အားပေးထားပါတယ်။ (၃) မြို့နယ်ရုံးများရုံးစိုက်ရာမြို့ပေါင်း ၃၃၀ ရှိပါတယ်။မြို့နယ်ရုံးမြို့ ၂၂၄ မြို့ကို နိုင်ငံတော် ဓာတ်အားပေးစနစ်မှ ဓာတ်အားပေးထားပြီး ကျန်မြို့နယ်ရုံးစိုက်ရာ မြို့နယ်ရုံး ၁၀၆ မြို့ကိုတော့ အခြားနည်းလမ်းဖြင့် ဓာတ်အားပေးထားပါတယ်။ (၄) မြို့နယ်ခွဲများရုံးစိုက်ရာမြို့ ၈၂ မြို့ ရှိပါတယ်။ မြို့နယ်ခွဲရုံး ၈ မြို့ ကို နိုင်ငံတော် ဓာတ်အား စနစ်မှ ဓာတ်အားပေးထားပြီး ကျန်မြို့နယ်ခွဲရုံးစိုက်ရာ ၇၄ မြို့ကိုတော့ အခြား နည်းလမ်းများဖြင့် လျှပ်စစ်ဓာတ်အား ပေးထားပါတယ်။ (၅) မြို့ အဆင့်ရှိမြို့ပေါင်း ၁၉မြို့ ရှိပါတယ်။ အဲ့ဒီ ၁၉မြို့မှာ ၁၈မြို့ ကို နိုင်ငံတော် ဓာတ်အား ပေးစနစ်မှ ဓာတ်အားပေးထားပြီး ကျန် ၁ မြို့ ကိုတော့ အခြားနည်းလမ်းဖြင့် ဓာတ်အား ပေးထားပါတယ်။ ၎င်းမြို့ကတော့ ကရင်ပြည်နယ်မှာရှိတဲ့ ကျုံဒိုးမြို့ ဖြစ်ပါတယ်။ (၆) တင်ပြပါတိုင်းဒေသကြီး၊ ပြည်နယ်ရုံးများ မြို့တော် ၁၀ မြို့၊ ခရိုင်ရုံးစိုက်ရာမြို့ ၄၂ မြို့၊ မြို့နယ် ၂၂၄ မြို့ ၊ မြို့နယ်ခွဲရုံးစိုက်ရာမြို့ ၈မြို့၊ မြို့အဆင့်ရှိမြို့ပေါင်း ၁၈မြို့ တို့နှင့် ဆက်စပ်နေတဲ့ ကျေးရွာပေါင်း ၁၃၉၃ ရွာကိုတော့ ကိုယ့်အားကိုယ်ကိုးစနစ်ဖြင့် နိုင်ငံတော်ဓာတ်အားစနစ်ကနေ ဓာတ်အားရယူပေးထားတာ ဖြစ်ပါတယ်။ ကျန်ရွာ ပေါင်း ၄၉၈၆ ရွာကတော့ အခြားနည်းလမ်းများဖြင့် ကိုယ့်အားကိုယ်ကိုး ဓာတ်အား ပေးလျက်ရှိပါတယ်။ ဒါ့ကြောင့် ကျေးရွာစုစုပေါင်း ၆၃၇၉ ရွာဟာ ကိုယ့်အားကိုယ်ကိုး မီးလင်းရေးများနှင့် ဆောင်ရွက်လျက်ရှိတာကို တွေ့ရှိရမှာ ဖြစ်ပါတယ်။ တင်ပြပါ နည်းလမ်း ၁ ဖြစ်သောဓာတ်အားလိုင်းများ တည်ဆောက်ပြီး နိုင်ငံတော်ဓာတ်အား စနစ်မှ ဓာတ်အားဖြန့်ဖြူးပေးနိုင်တဲ့ ဒေသများမှာ ဓာတ်အားခကို တစ်ယူနစ်ကို အိမ်သုံး ၂၅ ကျပ်၊ စီးပွားရေးသုံး ၅၀ ကျပ်နှင့် ဓာတ်အားဖြန့်ဖြူးပေးလျက် ရှိပါတယ်။ ဒုတိယအနေဖြင့် တင်ပြမှာကတော့ နည်းလမ်း ၂ ဖြစ်ပါတယ်။ အဲ့ဒါကတော့ နိုင်ငံတော် ဓာတ်အားပေးစနစ်နှင့် ဝေးကွာသေးတဲ့ အရပ်ဒေသတွေမှာ နိုင်ငံတော်ပိုင် အသေးစား ရေအားလျှပ်စစ် စက်ရုံငယ်များ တည်ဆောက်ပြီး ဓာတ်အားပေးနေတဲ့ အခြေ အနေကို ရှင်းလင်းတင်ပြသွားမှာ ဖြစ်ပါတယ်။ အမှတ်(၂)လျှပ်စစ်စွမ်းအား ဝန်ကြီး ဌာနမှာ အသေးစားရေအား လျှပ်စစ်စက်ရုံ ၃၂ ရုံရှိပါတယ်။ အဲဒါတွေကတော့ - (၁) ကချင်ပြည်နယ်မှာ စက်တပ်ဆင် အင်အား ၅၀၀၀ ကီလိုဝပ်ရှိတဲ့ နမ့်ခမ်းခစက်ရုံ၊ ၁၂၆၀ ကီလိုဝပ်ရှိတဲ့ ဂလိုင်ချောင်စက်ရုံ၊ ၁၆၀ ကီလိုဝပ်ရှိတဲ့ နမ့်တုံစက်ရုံ၊ စုစုပေါင်း စက်ရုံ ၃ ရုံမှ တပ်ဆင်အင်အား ၆၄၂၀ ကီလိုဝပ်ရှိပါတယ်။ ချင်းပြည်နယ်မှ စက်တပ်ဆင် အင်အား ၁၀၀၀ ကီလိုဝပ်ရှိတဲ့ ငစစ်စက်ရုံ၊ ၆၀၀ ကီလိုဝပ်ရှိတဲ့ လိုင်ဗားစက်ရုံ၊ ၄၀၀ ကီလိုဝပ်ရှိတဲ့ ဒေါင်ဗားစက်ရုံ၊ ၄၀၀ ကီလိုဝပ်ရှိတဲ့ ဇာထွေးစက်ရုံ၊ ၂၆၀ ကီလိုဝပ်ရှိတဲ့ ချီချောင်းစက်ရုံ၊ ၁၆၄ကီလိုဝပ်ရှိတဲ့ ထီးဆောင်းစက်ရုံ၊ ၁၃၅ ကီလိုဝပ်ရှိတဲ့ နမ့်လောင်စက်ရုံ၊ ၅၀ကီလိုဝပ်ရှိတဲ့ ပလက်ဝစက်ရုံ၊ စုစုပေါင်းစက်ရုံ ၈ ရုံမှ စက်တပ်ဆင်အား ၃၀၁၃ ကီလိုဝပ်ရှိပါတယ်။ (၃) စစ်ကိုင်းတိုင်းဒေသမှာ စက်တပ်ဆင် အင်အား ၁၂၆၀ ကီလိုဝပ်ရှိတဲ့ ဇီးချောင်းစက်ရုံ၊ ၅၀ ကီလိုဝပ်ရှိတဲ့ လဟယ်စက်ရုံ၊ စုစုပေါင်းစက်ရုံ ၂ ရုံမှ စက်တပ်ဆင်အား ၁၃၁၀ ကီလိုဝပ်ရှိပါတယ်။ (၄) မန္တလေးတိုင်းဒေသကြီးမှာ စက်တပ်ဆင် အင်အား ၄၀၀၀ ကီလိုဝပ်ရှိတဲ့ မိုးကုတ် စက်ရုံ၊ ၄၅၀ ကီလိုဝပ်ရှိတဲ့ ဝက်ဝံစက်ရုံ၊ စုစုပေါင်းစက်ရုံ ၂ ရုံမှ စက်တပ်ဆင် အင်အား ၄၄၅၀ ကီလိုဝပ်ရှိပါတယ်။ ရှမ်းပြည်နယ်(မြောက်ပိုင်း)မှာ စက်တပ်ဆင် အင်အား ၄၀၀၀ ကီလိုဝပ်ရှိတဲ့ နမ့်မျှော် စက်ရုံ၊ ၄၀၀၀ ကီလိုဝပ်ရှိတဲ့ နမ့်စောင်ငေါင်းစက်ရုံ၊ ၅၀၀ ကီလိုဝပ်ရှိတဲ့ နမ့်ဆောင်ချောင်း စက်ရုံ၊ ၃၀၀ ကီလိုဝပ်ရှိတဲ့ ပါကျက်ဟော်စက်ရုံ၊ ၂၀၀ ကီလိုဝပ်ရှိတဲ့ နမ့်ခမ်းစက်ရုံ၊ ၁၅၀ ကီလိုဝပ်ရှိတဲ့ နမ့်ဟူးမွန်စက်ရုံ၊ စုစုပေါင်းစက်ရုံ ၆ ရုံနဲ့ တပ်ဆင်အား ၉၁၅၀ ကီလိုဝပ်ရှိပါတယ်။ (၆) ရှမ်းပြည်နယ်(အရှေ့ပိုင်း) မှာတော့ စက်တပ်ဆင်အား ၃၀၀၀ ကီလိုဝပ်ရှိတဲ့ နမ့်ဝုတ် စက်ရုံ၊ ၁၂၀၀ ကီလိုဝပ်ရှိတဲ့ မယ်ပန်စက်ရုံ၊ ၄၈၀ ကီလိုဝပ်ရှိတဲ့ နမ့်လပ်စက်ရုံ၊ စုစုပေါင်း စက်ရုံ ၃ ရုံမှ စက်တပ်ဆင်အား ၄၆၈၀ ကီလိုဝပ် ရှိနေပါတယ်။ (၇) ရှမ်းပြည်နယ်(တောင်ပိုင်း)မှာ စက်တပ်ဆင် အင်အား ၁၂၀၀ ကီလိုဝပ်ရှိတဲ့ တပ်ကြီး စက်ရုံ၊ ၂၅၀ ကီလိုဝပ်ရှိတဲ့ ကွန်ဟိန်းစက်ရုံ၊ စုစုပေါင်းစက်ရုံ ၂ ရုံမှ စက်တပ် ဆင်အား ၁၄၅၀ ကီလိုဝပ် ရှိပါတယ်။ (၈) ပဲခူးတိုင်းဒေသကြီး(အရှေ့)မှာတော့ စက်တပ်ဆင် အင်အား ၂၀၀၀ ကီလိုဝပ် ရှိတဲ့ ပသိစက်ရုံ ၁ ရုံ ရှိပါတယ်။ (၉) ကယားပြည်နယ်မှာတော့ စက်တပ်ဆင် အင်အား ၁၀၈ ကီလိုဝပ်ရှိတဲ့ ပေါ့ကပူစက်ရုံ ၁ ရုံ ရှိပါတယ်။ (၁၀) ကရင်ပြည်နယ်မှာတော့ စက်တပ်ဆင် အင်အား၆၂ ကီလိုဝပ်ရှိတဲ့ ဖာပွန်စက်ရုံရုံ ရှိပါတယ်။ (၁၁) မွန်ပြည်နယ်မှာတော့ စက်တပ်ဆင် အင်အား ၁၉၂ ကီလိုဝပ်ရှိတဲ့ ဇင်းကျိုက်စက်ရုံ ၁ ရုံ ရှိပါတယ်။ (၁၂) တနင်္သာရီတိုင်းဒေသကြီးမှာတော့ စက်တပ်ဆင်အင်အား ၂၀၀ ကီလိုဝပ်ရှိတဲ့ ကျွန်းစုစက်ရုံ၊ ၁၉၂ ကီလိုဝပ်ရှိတဲ့ မလိစက်ရုံ၊ စုစုပေါင်းစက်ရုံ ၂ ရုံမှ စက်တပ်ဆင် အင်အား ၃၉၂ ကီလိုဝပ် ရှိပါတယ်။ ဒါ့ကြောင့် တစ်နိုင်ငံလုံး အနေနဲ့ စုစုပေါင်း အသေးစားရေအားလျှပ်စစ် စက်ရုံပေါင်း ၃၂ ရုံ၊ စက်တပ်ဆင်အင်အားမှာ ၃၃၂၃ရ ကီလိုဝပ် တစ်နည်းအားဖြင့် ၃၃.၂၃ရမဂ္ဂါဝပ် ရှိတာကိုတွေ့ရှိရမှာဖြစ်ပါတယ်။ ယင်းစက်ရုံ ၃၂ ရုံကနေပြီးတော့ ဓာတ်အားပေးတဲ့ မြို့ပေါင်း ၃၁ မြို့နဲ့ ယင်းနဲ့ ဆက်စပ်နေတဲ့ ၄၂ ရွာကို ဓာတ်အား ပေးထားပါတယ်။ ၎င်းမြို့များ၊ ရွာများမှာတော့ တစ်နှစ် လျှင် ဇူလိုင်လမှ ဇန်နဝါရီလအထိ ရ လဟာ ၂၄ နာရီ ဓာတ်အားဖြန့်ဖြူးပေးပါတယ်။ ကျန်လ များမှာ ရေနည်းသွားတဲ့အတွက် ဒီဇယ်စက်များနဲ့တွဲပြီး တစ်နေ့လျှင် ၆ နာရီခန့် ဓာတ်အားဖြန့်ဖြူး ပေးလျက်ရှိပါတယ်။ အဲ့ဒီအသေးစားစက်ရုံ၊ စက်ရုံငယ်များ ဓာတ်အားပေးနေတဲ့ မြို့ရွာတွေမှာတော့ 230KV ၊ 132KV မဟာဓာတ်အားလိုင်းကြီးများနဲ့ တည်ဆောက်ထားတဲ့ နိုင်ငံတော်ဓာတ်အားပေး စနစ်က ဓာတ်အား ဖြန့်ဖြူးနေသော ဒေသများနည်းတူ ဓာတ်အားခကိုတော့ တစ်ယူနစ် အိမ်သုံး မီတာ ၂၅ ကျပ်၊ စီးပွားရေးသုံး မီတာ ၅၀ ကျပ်နှုန်းနှင့် ဓာတ်အားဖြန့်ဖြူး ပေးလျက်ရှိပါတယ်။ ဆက်လက်ပြီး တတိယအနေဖြင့် နည်းလမ်း ၃ ဖြစ်သော အမှတ်(၂)လျှပ်စစ်စွမ်းအား ဝန်ကြီးဌာနပိုင် ဒီဇယ်စက် များဖြင့် ဓာတ်အားပေးနေတဲ့ အခြေအနေကို တင်ပြသွားမှာ ဖြစ်ပါတယ်။ နည်းလမ်း ၁ ဖြစ်တဲ့ နိုင်ငံတော်ဓာတ်အားစနစ်မှ မဟာဓာတ်အား လိုင်းကြီးများ တည်ဆောက်ပြီး ဓာတ်အားဖြန့်ဖြူးပေးခြင်း၊ နည်းလမ်း ၂ဖြစ်တဲ့ နိုင်ငံတော်ပိုင် အသေးစား လျှပ်စစ်ဓာတ်အား ပေးစက်ရုံများ တည်ဆောက်၍ ဓာတ်အား ပေးခြင်း၊ နည်းလမ်းများကနေပြီးတော့ မရရှိသေးသော မြို့ပေါင်း ၃၀၉ မြို့ကို စုစုပေါင်း စက်တပ်ဆင်အင်အား ၅၅၃၈၀ ကီလိုဝပ်၊ နိုင်ငံတော်မှ ဒီဇယ်စက် အလုံးရေ ၅၆၉ လုံးဖြင့် ဓာတ်အားပေးလျက်ရှိပါတယ်။ ဒီလိုဓာတ်အား ပေးတဲ့နေရာမှာ အမှတ်(၂) လျှပ်စစ်စွမ်းအားဝန်ကြီး ဌာနမှ လစဉ်ဒီဇယ် ဂါလံပေါင်း၁၁၆၇၀၄ ဂါလံ ဖြစ်ပါတယ်။ နှစ်စဉ် ၁၄၀၀၄၄၈ ဂါလံ ပံ့ပိုးပြီး အသုံးပြုလျက်ရှိပါတယ်။ ဒါပေမယ့် အမှတ်(၂)လျှပ်စစ် စွမ်းအား ဝန်ကြီးဌာနက ပံ့ပိုးရတဲ့ စက်သုံးဆီဟာ နှစ်နာရီ ဓာတ်အားပေးနိုင်တဲ့ နှုန်းထားအတိုင်းပဲ ပေးနိုင်တာဖြစ်ပါတယ်။ အဲဒီနှုန်းထားအတိုင်း ပေးမယ်ဆိုရင်တော့ အိမ်သုံးခတစ်ယူနစ် ၂၅ ကျပ်နဲ့ စီးပွားရေးသုံး မီတာဟာ တစ်ယူနစ် ၅၀ ကျပ်နဲ့ ကောက်ခံရန် ဖြစ်ပါတယ်။ နိုင်ငံတော်မှ ဒီဇယ်စက်နဲ့ ဓာတ်အားပေးနေတဲ့နေရာတွေမှာ ထုတ်လုပ်ကုန်ကျစရိတ်အနေနဲ့ ပြောမယ်ဆိုရင် ဒီဇယ်တစ်ဂါလံ ၃၀၀၀ ကျပ်နှုန်းနဲ့ တွက်ချက်မယ်ဆိုရင် တစ်ဂါလံ ပျမ်းမျှ ၁၀ ယူနစ်ထွက်တဲ့အတွက် တစ်ယူနစ်ကို ဒီဇယ်ဖိုး ၃၀၀ ကျပ်ရှိပါတယ်။ သယ်ပို့ခ ၁၉ ကျပ် တစ်ယူနစ်မှာရှိတဲ့အတွက် တစ်ယူနစ်ရဲ့ ကုန်ကျစရိတ်ဟာ ၃၁၉ ကျပ် ရှိပါတယ်။ သို့သော်လည်း မီးသုံးသူများထံမှ ကောက်ခံရရှိတဲ့ ဓာတ်အားခမှာ တစ်ယူနစ်ကို ၂၅ ကျပ်သာ ရရှိပါတယ်။ အခြားစရိတ်စကများ ထည့်သွင်းခြင်းမပြုမီ လောင်စာဆီဖိုးသက်သက်နဲ့သာလျှင် တစ်ယူနစ်မှာ ၂၉၄ ကျပ်ရှုံးနေပြီ ဖြစ်ပါတယ်။ ဒါကြောင့်မို့ နိုင်ငံတော်က ဒီဇယ်စက်နဲ့ အများဆုံး ဓာတ်အားပေးရသော ဒေသများဖြစ်တဲ့ ကချင်ပြည်နယ်၊ ချင်းပြည်နယ်၊ ရခိုင်ပြည်နယ်၊ ရှမ်းပြည်နယ်(မြောက်ပိုင်း)၊ ကယားပြည်နယ်၊ ကရင်ပြည်နယ်တို့မှာ အထက်ဖော်ပြပါ လောင်စာဆီစရိတ်များအပြင် လစာ၊ အခွန်အခ၊ ပြုပြင် ထိန်းသိမ်းခ အပါအဝင် တစ်လမှာ ကျပ်၁၅၀.၆ သန်း အရှုံးခံထားပါတယ်။ တစ်နှစ်လုံးဆိုလျှင် သန်းပေါင်း၁၈၀၇.၃၅ သန်း ရှုံးနေပါတယ်။ ဒါ့ကြောင့်မို့ တိုင်းဒေသကြီးနဲ့ ပြည်နယ် ၁၄ ခု မှာ ၆ ခုမှာ အရှုံးပေါ်နေပြီး ကျန်တိုင်း ဒေသကြီး ၈ ခုကနေပြီးတော့ အမြတ်နဲ့ခုနှိမ်ပေးနေရ ကြောင်း ရှင်းလင်းပြောကြားလိုပါတယ်။ တစ်ယူနစ်ဈေးနှုန်း ၂၅ ကျပ်၊ ၅၀ ကျပ်နှုန်းများဖြင့် ရောင်းချတဲ့အတွက် အကျိုးအမြတ်များ လည်းရမယ်မထင်ပါနဲ့။ သုံးစွဲယူနစ်သန်းပေါင်းမှာ ၂၅၄၇.၄၄၈ သန်းရှိတဲ့အတွက် ငွေကျပ် သန်းပေါင်း ကလည်း ၈၄၆၉၀.၃၉ရ ရတာကြောင့်မို့ တစ်ယူနစ်ပျမ်းမျှရရှိငွေဟာ ၃၃ကျပ်နဲ့ ၂၅ ပြား ပဲ ရရှိပါတယ်။ အဲ့ဒီထဲမှာ အမှတ်(၁)လျှပ်စစ်စွမ်းအားဝန်ကြီးဌာနကို တစ်ယူနစ် တန်ဖိုး ၂၀ကျပ် ပေးဆောင်တာ ဖြစ်တဲ့အတွက် ၁၃ကျပ်နဲ့၂၅ပြားသာ ကျန်ပါတယ်။ တဖန် အခြားသော ကုန်ကျစရိတ်များဖြစ်တဲ့ လစာ၊ လောင်စာဆီ၊ အခွန်အခ ပြုပြင်ထိန်းသိမ်းရေးအပြင် အထက် ဖော်ပြပါအရှုံးပေါ်နေတဲ့ ပြည်နယ် ၆ ခုရဲ့ မြို့ကြီးများနဲ့ ကျန်ဒေသများ၊ ဒီဇယ်စက်များရဲ့ အရှုံးငွေများ၊ ပေါင်းလိုက်လျှင် တစ်ယူနစ်မှာ ၁၂ကျပ်နဲ့ ၆၂ပြား ကုန်ကျသွားပါတယ်။ ဒါကြောင့်မို့လို့ အမှတ်(၂)လျှပ်စစ်စွမ်းအားဝန်ကြီးဌာနရဲ့ တစ်ယူနစ်ရဲ့ အမြတ်ဟာ ၆၃ ပြားသာ ကျန်ရှိကြောင်း ပြောကြားလိုပါတယ်။ ယခုလို ရှင်းလင်းပြောကြားတဲ့ အပိုင်းကနေပြီးတော့ နိုင်ငံတော်အစိုးရက အမှတ်(၂)လျှပ်စစ်စွမ်းအားဝန်ကြီး ဌာနကို တာဝန်ယူစေပြီး စေတနာဖြင့် ဓာတ်အားဖြန့်ဖြူးပေးနေတဲ့ အပိုင်းများကိုလည်း ရှင်းလင်း သဘောပေါက်မယ်လို့ ထင်ပါတယ်။ ဆက်လက်ပြီး စတုတ္တအချက်ဖြစ်တဲ့ နည်းလမ်း ၄ ကို တင်ပြသွားမှာဖြစ်ပါတယ်။ ယင်း နည်းလမ်း ၄ ဟာ ဒေသအာဏာပိုင်များနဲ့ ရပ်မိရပ်ဖများ ပါဝင်ပြီး ပြည်သူများသဘောတူညီသော မီးလင်းရေးကော်မတီတွေ ဖွဲ့စည်းပြီး မီးလင်းရေး ကော်မတီများက ဒီဇယ်အင်ဂျင်စက်တွေနဲ့ ဓာတ်အားပေးတဲ့ အခြေအနေနဲ့ အသေးစား ရေအားလျှပ်စစ် ဓာတ်အားပေး စက်ရုံတွေ တည်ဆောက်ပြီး ဓာတ်အားပေးနေတဲ့ အခြေအနေတွေကို ရှင်းလင်းတင်ပြ သွားမှာ ဖြစ်ပါတယ်။ တင်ပြသွားမှာဖြစ်ညီသော မီးလင်းရေးအနေနဲ့ အသေးစား ရှင်းလင်းတင်ပြ တိယနည်းအဖြစ် နည်းလမ်း ၃ မှာ တင်ပြခဲ့တဲ့ ဝန်ကြီးဌာနပိုင် ဒီဇယ်စက်များနဲ့ ဓာတ်အား ပေးနေပြီး ဓာတ်အားပေးချိန် ၂ နာရီ ရရှိတဲ့မြို့များမှ ဓာတ်အားပေးချိန်၂ နာရီ ထက်ပို၍ရလိုသော မြို့များသည် ဒေသအလိုက် မီးလင်းရေးလုပ်ငန်းများ ဆောင်ရွက်လိုသော မြို့ရွာများနဲ့ ပေါင်းပြီးတော့ မီးလင်းရေးကော်မတီများစုဖွဲ့ကာ ဒီဇယ်စက်များ တပ်ဆင်ပြီးတော့ ဒီဇယ်ဖိုးငွေများကို မီးလင်းရေး ကော်မတီကကျခံကာ မိမိတို့ဒေသအလိုက် မြို့ရွာများအလိုက် ဓာတ်အားများကို ဆောင်ရွက်နေတာကို တွေ့ရှိရမှာဖြစ်ပါတယ်။မိမိဌာနပိုင် ဒီဇယ်စက်များအနေနှင့် နေ့စဉ် မီးပေးချိန် ၂ နာရီသာ ပေးနိုင်သော မြို့များအနေဖြင့် ၄ နာရီမှ ရ နာရီထိ တိုး၍ဓာတ်အားပေးလိုသော မြို့ရွာများဟာ မီးလင်းရေး ကော်မတီများက ဒီဇယ်ဖိုးငွေကို ထပ်မံကျခံပြီး ဆောင်ရွက်နေတာ ဖြစ်ပါတယ်။ အဲလိုမီးပေးချိန် တိုးမြှင့်ပေးတဲ့အတွက် ထုတ်လုပ်မှု ကုန်ကျစရိတ်ပေါ်မူတည်ပြီး တစ်ယူနစ်လျှင် ၄၀၀ ကျပ်မှ ၆၀၀ ကျပ်အထိ ဒေသအလိုက် ကောက်ခံနေကြတာကိုလည်း တွေ့ရှိ ရမှာဖြစ်ပါတယ်။ မိမိတို့ဒေသအလိုက် မြို့ရွာများ မီးလင်းရေးလုပ်ငန်းများ ဆောင်ရွက်ရတဲ့ အခါမှာ မီးလင်းရေး အဖွဲ့ အနေနဲ့ ဒီဇယ်စက်များနဲ့ ဓာတ်အားပေး နေရတဲ့အဖွဲ့ပေါင်း မြန်မာပြည် တစ်ပြည်လုံး အဖွဲ့ပေါင်း ၄ရဖွဲ့ ရှိပါတယ်။ ယင်းတို့ရဲ့ ဓာတ်အားခကောက်ခံမှု အခြေအနေကို တင်ပြရမယ်ဆိုရင် ကချင်ပြည်နယ်မှာ ဒီဇယ်စက်နှင့် မီးလင်းရေး ဆောင်ရွက်နေသော အဖွဲ့တစ်ဖွဲ့ရှိပါတယ်။ အဲဒီအဖွဲ့ကတော့ ဖားကန့်နယ်မှာ ဒီဇယ်စက်နှင့် ဓာတ်အားပေးတဲ့အဖွဲ့ဖြစ်ပါတယ်။ တစ်ရက်မှာ ၆ နာရီ ဓာတ်အား ပေးပြီး တစ်ယူနစ်မှာ ၈၀၀ ကျပ်နဲ့ ကောက်ခံနေတာကို တွေ့ရှိရမှာဖြစ်ပါတယ်။ စစ်ကိုင်းတိုင်း ဒေသကြီးမှာ ဒီဇယ်စက်နဲ့ မီးလင်းရေးဆောင်ရွက်နေတဲ့ အဖွဲ့ တစ်ဖွဲ့ရှိပါတယ်။ အဲဒီအဖွဲ့ကတော့ ကလေးမြို့၊ ပင်လုံ ရပ်ကွက်မှာ မီးလင်းရေးဆောင်ရွက်နေပြီး ဓာတ်အားပေးချိန် တစ်ရက်မှာ ၁၃ နာရီ ဓာတ်အားပေးကာ တစ်ယူနစ်ကို ၅၅၀ ကျပ် ကောက်ခံနေတာကို တွေ့ရှိရမှာဖြစ်ပါတယ်။ ရခိုင်ပြည်မှာတော့ ဒီဇယ်စက်နဲ့ မီးလင်းရေးအဖွဲ့ပေါင်း ၁၂ ဖွဲ့ရှိပါတယ်။ အဲဒီအဖွဲ့တွေ မီးလင်းရေးဆောင်ရွက်တဲ့ အခြေအနေကို တင်ပြရရင် ကျောက်တော်မှာ တစ်ရက်မှာ ၁၃နာရီ ဓာတ်အား ပေးပြီး၊ တစ်ယူနစ်မှာ ၅၀၀ ကျပ်ဖြစ်ပါတယ်။ မြောက်ဦးမှာ ၁၂နာရီ ဓာတ်အားပေးပြီး၊ တစ်ယူနစ်မှာ ၄၅၀ ကျပ်ဖြစ်ပါတယ်။ တောင်ကုတ်မြို့မှာ ၁၀ နာရီ ဓာတ်အားပေးပြီး တစ်ယူနစ်မှာ ၄၀၀ ကျပ် ဖြစ်ပါတယ်။ မင်းပြားမြို့မှာ ၅ နာရီ ဓာတ်အားပေးပြီး တစ်ယူနစ်မှာ ၅၀၀ကျပ် ဖြစ်ပါတယ်။ သံတွဲမြို့မှာ ၄ နာရီ ဓာတ်အားပေးပြီး တစ်ယူနစ်မှာ၆၀၀ ကျပ်ဖြစ်ပါတယ်။ ကျောက်ဖြူမြို့ နဲ့ မာန်အောင်မြို့တွေကတော့ ၃နာရီ ဓာတ်အားပေးပြီး တစ်ယူနစ်မှာ ၃၀၀ကျပ် ဖြစ်ပါတယ်။ ဂွမြို့မှာ ၄နာရီ ဓာတ်အားပေးပြီး၊ တစ်ယူနစ်ရဲ့ တန်ဖိုးဟာ ၅၅၀ ကျပ် ဖြစ်ပါတယ်။ စစ်တွေမြို့မှာတော့ မီးလင်းရေးအဖွဲ့ ၄ ဖွဲ့ဖွဲ့ပြီးလုပ်ပါတယ်။ တစ်ရက်မှာ ၄နာရီ ဓာတ်အားပေးပြီး တစ်ယူနစ်မှာ ၄၀၀ကျပ် ဖြစ်ပါတယ်။ ဒီလိုအသီးသီးကောက်ခံတာ တွေ့ရှိတဲ့အပြင် ရှမ်းပြည်နယ်(တောင်ပိုင်း)မှာလည်း ဒီဇယ်စက်ဖြင့် မီးလင်းရေး ဆောင်ရွက်နေတာတစ်ဖွဲ့ ရှိပါတယ်။ ယင်းအဖွဲ့မှာ မိုင်းရှူးမြို့မှာ ဒီဇယ်စက်ဖြင့် မီးလင်းရေး ဆောင်ရွက်နေသော အဖွဲ့တစ်ဖွဲ့ ရှိပြီး တစ်ရက်မှာ၁၂ နာရီ ဓာတ်အားပေး ပါတယ်။ တစ်ယူနစ်ကို ၇၀၀ ကျပ်နဲ့ ကောက်ခံနေတာတွေ့ရှိရပါတယ်။ ဒါ့အပြင် 125KVA ရေအားလျှပ်စစ် စက်ရုံ တစ်ရုံ၊ 250KVA ရေအားလျှပ်စစ် စက်ရုံ တစ်ရုံ၊ စုစုပေါင်း စက် ၂ လုံး၊ 375KVA တည်ပြီးတော့ တစ်ရက်မှာ ၄ နာရီ ဓာတ်အားပေးပြီး တစ်ယူနစ်ကို ၂၇၅ ကျပ်နှုန်း ကောက်ခံ တာကိုလည်း တွေ့ရှိရမှာဖြစ်ပါတယ်။ ဆက်လက်ပြီး မွန်ပြည်နယ်မှာ ဒီဇယ်စက်ဖြင့် မီးလင်းရေး ဆောင်ရွက်နေသော အဖွဲ့ ၂ ဖွဲ့ရှိပါတယ်။ ၎င်းမီးလင်းရေးအဖွဲ့ ဓာတ်အားခကောက်ခံနေတဲ့ အခြေအနေကတော့ ရေးမြို့မှာ ဒီဇယ်စက်ဖြင့် ၂၄ နာရီ ဓာတ်အားပေးထားပြီး တစ်ယူနစ်ကို ၅၀၀ကျပ် ကောက်ခံနေပါတယ်။ ခေါဇာမြို့မှာ ဒီဇယ်စက်ဖြင့် တစ်ရက်ကို ၁၀ နာရီ ဓာတ်အားပေးပြီး တစ်ယူနစ်ကို ၅၀၀ ကျပ် အသီးသီးကောက်ခံနေတာကို တွေ့ရှိရမှာဖြစ်ပါတယ်။ ဆက်လက်ပြီး တနင်္သာရီတိုင်းဒေသကြီးမှာ ဒီဇယ်စက်များဖြင့် မီးလင်းရေးဆောင်ရွက်နေတဲ့ အဖွဲ့ပေါင်း၃၀ ရှိပါတယ်။ ယင်းအဖွဲ့များရဲ့ ဓာတ်အားပေးမှုအခြေအနေများနဲ့ ဓာတ်အားကောက်ခံမှု အခြေအနေများ ကို တင်ပြသွားမှာ ဖြစ်ပါတယ်။ ထားဝယ်မြို့တွင် ဒီဇယ်စက်ဖြင့် မီးလင်းရေးအဖွဲ့ ၂ ဖွဲ့ခွဲ၍ လုပ်ပါတယ်။ တစ်ရက်မှာ ၁၈ နာရီမှ ၂၄ နာရီထိ ဓာတ်အားပေးကာ တစ်ယူနစ်လျှင် ၄၃၀ ကျပ် ကောက်ခံနေပါတယ်။ မေတ္တာမြို့မှာ ဒီဇယ်စက်ဖြင့် မီးလင်းရေးအဖွဲ့တစ်ဖွဲ့ ရှိပြီးတော့ တစ်ရက်မှာ ၄နာရီ ဓာတ်အားပေးကာ တစ်ယူနစ်ကို ၂၈၅ ကျပ် ကောက်ခံနေတာ ဖြစ်ပါတယ်။ ရေးမြို့တွင် ဒီဇယ်စက်ဖြင့် မီးလင်းရေးအဖွဲ့ ၂ ဖွဲ့ ခွဲလုပ်နေပါတယ်။ တစ်ရက်မှာ ၄ နာရီ ဓာတ်အားပေးကာ တစ်ယူနစ်လျှင် ၄၅၀ နှုန်း ကောက်ပြီးဆောင်ရွက်နေပါတယ်။ မောင်းမကန်တွင် ဒီဇယ်စက်များဖြင့် မီးလင်း ရေးအဖွဲ့ ၂ ဖွဲ့ ခွဲလုပ်နေပါတယ်။ တစ်ရက်မှာ ၁၄ နာရီ ဓာတ်အားပေးထားပြီး တစ်ယူနစ်ကို ၅၀၀ နှုန်းနဲ့ ကောက်ခံနေတာကို တွေ့ရှိရမှာဖြစ်ပါတယ်။ လောင်းလုံမြို့မှာ ဒီဇယ်စက်များဖြင့် မီးလင်းရေးအဖွဲ့ ၁ ဖွဲ့ ရှိပြီး တစ်ရက်မှာ ၄ နာရီ ဓာတ်အားပေးပြီး တစ်ယူနစ်ကို ၄၅၀ ကျပ် ကောက်ခံနေတာကို တွေ့ရှိရမှာဖြစ်ပါတယ်။ ကလိန်အောင်မြို့တွင် ဒီဇယ်စက်ဖြင့် မီးလင်းရေး အဖွဲ့တစ်ဖွဲ့ရှိပြီး တစ်ရက်မှာ ၄ နာရီဓာတ်အား ပေးကာ တစ်ယူနစ်လျှင် ၃၀၀ ကျပ် ကောက်ခံနေတာကို တွေ့ရှိရမှာဖြစ်ပါတယ်။ မြိတ်မြို့တွင် ဒီဇယ်စက်များဖြင့် မီးလင်းရေး အဖွဲ့ ၁၀ ဖွဲ့ ခွဲပြီး လုပ်နေပါတယ်။ အဲဒီအဖွဲ့၁၀ ဖွဲ့က ၂၄ နာရီ ဓာတ်အားပေးပြီး တစ်ယူနစ်ကို ၃၀၀ ကျပ်နှုန်း တွေ့ရှိရမှာဖြစ်ပါတယ်။ ပုလောမြို့ တွင်ဒီဇယ်စက်များဖြင့် မီးလင်းရေးအဖွဲ့ တစ်ဖွဲ့ရှိပြီး ၂၄ နာရီ ဓာတ်အားပေးပြီး တစ်ယူနစ်ကို ၄၅၀ကျပ်နှုန်း ကောက်ခံနေတာကို တွေ့ရှိရမှာ ဖြစ်ပါတယ်။ ပလောက်မြို့တွင် ဒီဇယ်စက်ဖြင့် မီးလင်းရေးအဖွဲ့ တစ်ဖွဲ့ရှိပါတယ်။ တစ်ရက်လျှင် ၅ နာရီ ဓာတ်အားပေးကာ တစ်ယူနစ်ကို ၄၅၀ ကျပ်နှုန်း ကောက်ခံနေတာကို တွေ့ရှိရမှာဖြစ်ပါတယ်။ တနင်္သာရီမြို့တွင် ဒီဇယ်စက်ဖြင့် မီးလင်းရေးအဖွဲ့ တစ်ဖွဲ့ရှိပြီး တစ်ရက်လျှင် ၅ နာရီ ဓာတ်အားပေးကာ တစ်ယူနစ်ကို ၄၅၀ကျပ်နှုန်းကောက်ခံနေတာကို တွေ့ရှိရမှာ ဖြစ်ပါတယ်။ ကော့သောင်းမြို့တွင် ဒီဇယ်စက်ဖြင့် မီးလင်းရေး အဖွဲ့ တစ်ဖွဲ့ရှိပြီး ၂၄ နာရီ ဓာတ်အားပေးကာ တစ်ယူနစ်ကို ၄၀၀ ကျပ်နှုန်း ကောက်ခံနေ တာတွေ့ရှိရမှာဖြစ်ပါတယ်။ ခမောက်ကြီးမြို့တွင် ဒီဇယ်စက်ဖြင့် မီးလင်းရေး အဖွဲ့တစ်ဖွဲ့ ရှိပြီး တစ်ရက်မှာ ၃ နာရီ ဓာတ်အား ပေးပြီး တစ်ယူနစ်ကို ၄၅၀ ကျပ်နှုန်း ကောက်ခံ နေတာကို တွေ့ရှိရမှာဖြစ်ပါတယ်။ ဘုတ်ပြင်း မြို့တွင် ဒီဇယ်စက်ဖြင့် ဓာတ်အားပေးရေးအဖွဲ့တစ်ဖွဲ့ရှိပြီး တစ်ရက်လျှင် ၁၅ နာရီ ဓာတ်အားပေးရာ တစ်ယူနစ်ကို ၄၇၀ ကျပ်နှုန်း ကောက်ခံနေတာကို တွေ့ရှိရမှာ ဖြစ်ပါတယ်။ ပြည်ကြီးမဏ္ဍိုင်မှာ ဒီဇယ်စက်ဖြင့် မီးလင်းရေးအဖွဲ့ တစ်ဖွဲ့ ရှိပြီး တစ်ရက်မှာ ၄ နာရီ ဓာတ်အားပေးပြီး တစ်ယူနစ်မှာ ၄၅၀ ကျပ်နှုန်း ကောက်ခံနေတာကို တွေ့ရှိရမှာ ဖြစ်ပါတယ်။ ကရသူရိမြို့မှာ ဒီဇယ်စက်ဖြင့် မီးလင်းရေးအဖွဲ့တစ်ဖွဲ့ရှိပါတယ်။ တစ်ရက်မှာ ၃ နာရီသာ ဓာတ်အားပေးပြီး တစ်ယူနစ်ကို ၄၅၀ ကျပ်နှုန်း ကောက်ခံနေတာ ဖြစ်ပါတယ်။ ဒါကြောင့်မို့ တစ်နိုင်ငံလုံးအတိုင်းအတာအနေဖြင့် ဒီဇယ်စက်များဖြင့် ဓာတ်အားပေးနေသော မီးလင်းရေးအဖွဲ့ ပေါင်း ၄ရ ဖွဲ့ရှိပြီး တစ်ယူနစ်ကို ၃၀၀ ကျပ် နှုန်းကနေပြီး ၈၀၀ ကျပ်နှုန်းအထိ ကောက်ခံ နေတာကို တွေ့ရှိရမှာဖြစ်ပါတယ်။ ၎င်းမီးလင်းရေးအဖွဲ့များအနေနဲ့ တစ်ယူနစ်ကို ၄၀၀ ကျပ် နှုန်းနဲ့တွက်ပါက တစ်ယူနစ် ဒီဇယ်ဖိုး၃၀၀ ကျပ်၊ သယ်ပို့စရိတ် ၁၉ ကျပ်၊ စုစုပေါင်း ၃၁၉ ကျပ် ကုန်ကျမှာဖြစ်ပြီး ဝန်ကြီးဌာနသို့ပေးရသော ခိုင်ကြေး Royalty Fee ၅ ကျပ် နှုတ်ပါက ကျန်ငွေ ၇၆ ကျပ်ရှိပါတယ်။ စက်များကြံ့ခိုင်ရေးစရိတ်များ မီးလင်းရေးအဖွဲ့ရဲ့ ရုံးသုံးစရိတ်များ အခြား စရိတ်စကများ အတွက် သုံးစွဲရမှာဖြစ်တဲ့အတွက် ၄၀၀ ကျပ်နှုန်းသည် သင့်လျော်သော နှုန်းထား ဖြစ်ပါတယ်။ သို့သော်လည်း ဒီဇယ်တစ်ဂါလံဈေး မြင့်ရင်မြင့်သလို တစ်ယူနစ် ထုတ်လုပ်မှုစရိတ်ကလည်း မြင့်တက်လာ မယ်ဆိုတာ သတိပြုသင့်ပါတယ်။ တစ်ဖန် မီးလင်းရေး ကော်မတီများမှ အသေးစား ရေအားလျှပ်စစ် စက်ရုံငယ်များဖြင့် ဓာတ်အားပေးနေတဲ့ မီးလင်းရေး အဖွဲ့ဟာ ၁၄ ဖွဲ့ ရှိနေပါသေးတယ်။ ယင်းအဖွဲ့ရဲ့ ဓာတ်အားပေးမှုနှင့် ဓာတ်အားခကောက်ခံမှု အခြေအနေတွေကိုလည်း တင်ပြပါရစေ။ ကချင်ပြည်နယ်၊ မြစ်ကြီးနားမြို့၊ ဝိုင်းမော်မြို့များမှာ ရေအားလျှပ်စစ်ဓာတ်အား ပေးနေသော ဘူးဂါးကုမ္ပဏီက ၃.၅ 49 မီဂါဝပ်ထွက်တဲ့စက် ၃ လုံး ၊ အားလုံး ၁၀.၅ မီဂါဝပ်နဲ့ ၂၄ နာရီ ဓာတ်အားပေးနေတာဖြစ်ပါတယ်။ အဲဒီမီတာခကတော့ ရိုးရိုးအိမ်သုံးကိုတော့ တစ်ယူနစ်ကို ၁၆၀ ကျပ် နှုန်းကောက်ပါတယ်။ အသေးစား စက်မှုလက်မှုသုံးကိုတော့ တစ်ယူနစ်ကို ၃၀၀ ကျပ် ကောက်ခံနေတာကို တွေ့ရှိရမှာဖြစ်ပါတယ်။ ချီဖွေမြို့မှာ မီးလင်းရေးအဖွဲ့တစ်ဖွဲ့ရှိပါတယ်။ သူကတော့ ၂၀၀ ကီလိုဝပ် ၊ အသေးစား လျှပ်စစ်ဓာတ်အားပေးစက်ရုံတွေ တည်ထားပါတယ်။ ၂၄ နာရီ မီးပေးပြီးတော့ တစ်ယူနစ်ကို ၂၀၀ ကျပ် နှုန်း ကောက်ခံတာတွေ့ရှိရမှာ ဖြစ်ပါတယ်။ ရှမ်းပြည်နယ်(မြောက်ပိုင်း)မှာ အသေးစားရေအား လျှပ်စစ်စက်ရုံနဲ့ ဓာတ်အားပေးနေတဲ့ မီးပေးအဖွဲ့ ၃ ဖွဲ့ရှိပါတယ်။ ၎င်းမီးပေးအဖွဲ့များကတော့ ၎င်းတို့ ဓာတ်အားပေး အခြေအနေများနဲ့ ကောက်ခံမှုများကို တင်ပြရလျှင် ကွတ်ခိုင်မြို့မှာ မီးလင်းရေးအဖွဲ့ တစ်ဖွဲ့ ရှိပါတယ်။ ၆၄၀ ကီလိုဝပ် အသေးစားရေအားလျှပ်စစ်စက်ဖြင့် ၂၄ နာရီ ဓာတ်အားပေးပြီး တစ်ယူနစ်ကို ရိုးရိုးမီတာ ၂၀၀ ကျပ်နှုန်းနဲ့ အသေးစားစက်မှုလက်မှုလုပ်ငန်းမှာ ၃၀၀ ကျပ်နှုန်း ကောက်ခံနေတာကို တွေ့ရှိရမှာ ဖြစ်ပါတယ်။ တန့်ယန်းမြို့မှာ မီးလင်းရေးအဖွဲ့ တစ်ဖွဲ့ ရှိပြီးတော့ ၇၅ ကီလိုဝပ် အသေးစားရေအား လျှပ်စစ်ဖြင့် တစ်ရက်မှာ ၈ နာရီ ဓာတ်အားပေးပြီး အိမ်သုံးမီတာနှင့် အသေးစားစက်မှုလက်မှု နှစ်မျိုးစလုံး တစ်ယူနစ်ကို ၂၅၀ ကျပ်နှုန်းကောက်ခံနေတာတွေ့ရပါတယ်။ မန်တုံမြို့တွင် မီးလင်းရေးအဖွဲ့တစ်ဖွဲ့ရှိပါတယ်။ ၁၅၀ ကီလိုဝပ်အသေးစားရေအား လျှပ်စစ်ဖြင့် ၂၄ နာရီ ဓာတ်အားပေးပြီး ဓာတ်အားခသုံးစွဲမှုကို အမျိုးမျိုးကောက်ပါတယ်။ တစ်ယူနစ်မှ ၅၀ ယူနစ်သုံးတဲ့သူကို ၂၅၀ ကျပ်နှုန်း၊ ၅၁ ယူနစ်မှ ၁၀၀ယူနစ်သုံးတဲ့သူကို ၂၀၀ ကျပ်နှုန်း၊ ၁၀၁ ယူနစ် နဲ့ အထက်သုံးတဲ့သူကိုတော့ တစ်ယူနစ်ကို ၁၀၀ကျပ်နှုန်းဖြင့် ကောက်ခံနေပါတယ်။ ရှမ်းပြည်နယ် (အရှေ့ပိုင်း)တွင် အသေးစား ရေအားလျှပ်စစ်ဓာတ်အားပေးစက်ရုံနဲ့ ဓာတ်အားပေးနေသော မီးလင်းရေးအဖွဲ့နှစ်ဖွဲ့ ရှိပါတယ်။ ၎င်းတို့ရဲ့ ဓာတ်အားပေးနေမှုအခြေအနေ၊ ဓာတ်အားခကောက်ခံမှု ကို တင်ပြရလျှင် ကျိုင်းတုံမှာ မီးလင်းရေးအဖွဲ့ တစ်ဖွဲ့ရှိပါတယ်။ ၃၄၈၀ ကီလိုဝပ် ရေအားလျှပ်စစ် စက်ဖြင့် ၂၄ နာရီဓာတ်အားပေးပြီး တစ်ယူနစ်ကို ၆၀ ကျပ်နှုန်းနဲ့ ကောက်ခံနေတာ တွေ့ရပါတယ်။ တာချီလိတ်မြို့ ၊ ဝမ်နားကျေးရွာမှာ မီးလင်းရေးအဖွဲ့တစ်ဖွဲ့ရှိပါတယ်။ ၅၀ ကီလိုဝပ် အသေးစား ရေအားလျှပ်စစ်စက်ဖြင့် ရေနည်းချိန်မှာ တစ်ရက်ကို ၂ နာရီ၊ ရေများချိန်မှာ တစ်ရက် ၂၄ နာရီ မီးပေးပြီးတော့ တစ်ယူနစ်လျှင် ၆ ဘတ်နှုန်း၊ မြန်မာငွေဖြင့် ၁၉၅ ကျပ်ခန့် ကောက်ခံနေတာကို တွေ့ရှိရမှာဖြစ်ပါတယ်။ ရှမ်းပြည်နယ်(တောင်ပိုင်း)၊ ကွန်ဟိန်းမှာ မီးလင်းရေးအဖွဲ့ တစ်ဖွဲ့ ရှိပါတယ်။ ကီလိုဝပ် အသေးစားရေအားလျှပ်စစ်ဖြင့် ၂၄ နာရီ ဓာတ်အားပေးကာ တစ်ယူနစ်လျှင် ၆၀၀ ကျပ်နှုန်း ကောက်ခံနေတာ တွေ့ရှိရမှာဖြစ်ပါတယ်။ တနင်္သာရီတိုင်းမှာ အသေးစားရေအားလျှပ်စစ်စက်ရုံနဲ့ မီးပေးတဲ့အဖွဲ့ ၅ ဖွဲ့ ရှိပါတယ်။ ၎င်းအဖွဲ့ရဲ့ ဓာတ်အားပေးမှုအခြေအနေများနဲ့ ကောက်ခံမှုကိုတင်ပြရရင် ကျွန်းစုမြို့မှာ မီးပေး ရေးအဖွဲ့ တစ်ဖွဲ့ရှိပါတယ်။ ၁၅၀ ကီလိုဝပ်အသေးစား ရေအားလျှပ်စစ်စက်ဖြင့် တစ်ရက်လျှင် နွေရာသီမှာ ၅ နာရီ၊ မိုးရာသီမှာ ၂၄ နာရီ ဓာတ်အားပေးပါတယ်။ တစ်ယူနစ်မှာ ၂၅၀ ကျပ် နှုန်း ကောက်ခံနေတာကို တွေ့ရှိရမှာဖြစ်ပါတယ်။ တနင်္သာရီမြို့တွင် မီးလင်းရေးအဖွဲ့ ၃ ဖွဲ့ ရှိပါတယ်။ စုစုပေါင်း ၁၂၄ ကီလိုဝပ်ဖြစ်ပြီးတော့ အသေးစား ရေအားလျှပ်စစ်စက်ရုံများနဲ့ တစ်ရက်မှာ ၄ နာရီမှ ၉ နာရီအထိ ဓာတ်အား ပေးပါတယ်။ တစ်ယူနစ်ကို ၄၈၀ ကျပ်ကနေ ၅၀၀ ကျပ်အထိ အမျိုးမျိုးကောက်ခံတာကို တွေ့ရပါတယ်။ မလိကျွန်းမှာ ၁၉၂ ကီလိုဝပ်အသေးစားစက်ရုံနဲ့ မီးပေးထားသော အဖွဲ့တစ်ဖွဲ့ရှိပါတယ်။ တစ်ရက်မှာ ၆ နာရီ ဓာတ်အားပေးပြီးတော့ တစ်ယူနစ်ကို ၅၀၀ ကျပ် ကောက်ခံတာကို တွေ့ရှိရမှာ ဖြစ်ပါတယ်။ ဒါကြောင့် အသေးစားရေအားလျှပ်စစ်ဓာတ်အားပေး စက်ရုံငယ်များနဲ့ ကောက်ခံနေသော လျှပ်စစ်ဓာတ်အားခတွေ ကြည့်မယ်ဆိုရင် ဓာတ်အားပေးတဲ့ အဖွဲ့များအနေနဲ့ တစ်ယူနစ်ကို ၆၀ ကျပ်မှ ၅၀၀ ကျပ်နှုန်းအထိ အမျိုးမျိုးကောက်ခံနေတာကို တွေ့ရှိရမှာဖြစ်ပါတယ်။ ဆက်လက်ပြီးတော့ ပဉ္စမနည်းဖြစ်တဲ့ နည်းလမ်း ၅ ကို တင်ပြသွားမှာဖြစ်ပါတယ်။ ဒီ နည်းလမ်း ၅ ကတော့ အိမ်နီးချင်းနိုင်ငံများနဲ့ဆက်စပ်နေတဲ့ ဒေသအချို့မှာ လျှပ်စစ်ဓာတ်အားကို အိမ်နီးနားချင်း နိုင်ငံတွေက ဝယ်ပြီးဖြန့်ဖြူးနေတဲ့ မီးလင်းရေးကော်မတီများရဲ့ လုပ်ဆောင်ချက် အခြေအနေများ ဖြစ်ပါတယ်။ အိမ်နီးချင်းနိုင်ငံများက ဓာတ်အားကိုဝယ်ပြီး ဓာတ်အားဖြန့်ဖြူးရေးလုပ်ငန်း ဆောင်ရွက် နေတဲ့ မီးလင်းရေးအဖွဲ့ပေါင်း ၁၂ ဖွဲ့ရှိပါတယ်။၎င်းအဖွဲ့များရဲ့ ဓာတ်အားဖြန့်ဖြူးရေး အခြေအနေများ နှင့် ဓာတ်အားကောက်ခံမှုအခြေအနေများကို တင်ပြသွားမှာ ဖြစ်ပါတယ်။ ပထမဦးစွာ တရုတ်နိုင်ငံနဲ့ ဓာတ်အားဝယ်ယူဖြန့်ဖြူးနေတဲ့ အခြေအနေကို တင်ပြသွားမှာ ဖြစ်ပါတယ်။ ကချင်ပြည်နယ်၊ လွယ်ဂျယ်မှာ တရုတ်နိုင်ငံမှ ဓာတ်အားကို ဝယ်ယူပြီး ၂၄ နာရီ ဓာတ်အား ပေးနေပါတယ်။ တစ်ယူနစ်မှာ ၁၄၅ ကျပ်နှုန်း ကောက်ခံနေတာကို တွေ့ရှိရမှာ ဖြစ်ပါတယ်။ ရှမ်းပြည်နယ်(မြောက်ပိုင်း)မှာ တရုတ်နိုင်ငံမှ ဓာတ်အားကိုဝယ်ယူပြီး ဓာတ်အားဖြန့်ဖြူး နေတဲ့ မီးလင်းရေးအဖွဲ့ ရ ဖွဲ့ရှိပါတယ်။ ၎င်းအဖွဲ့များကတော့ ၂၄ နာရီ ဓာတ်အားပေးထားပြီး ဒေသအလိုက် ဓာတ်အားခနှုန်းထားများကို အမျိုးမျိုးကောက်ခံနေတာကို တင်ပြသွားမှာ ဖြစ်ပါတယ်။ တရုတ်နိုင်ငံမှ လျှပ်စစ်ဓာတ်အားရယူပြီး တစ်ဖက်နိုင်ငံကို ပေးချေမှုအနေနဲ့ ပတ်သက် ပြီးတော့ ချင်းရွှေဟော်တွင် တစ်ယူနစ်ကို ၁.၂ ယွမ်၊ မုံးကိုးမှာ တစ်ယူနစ်ကို ၁.၅ ယွမ်၊ မန်ဟီးရိုး မှာ တစ်ယူနစ်ကို ၁.၂ ယွမ်၊ ဟိုပန်တွင် တစ်ယူနစ်ကို ၁.၂ ယွမ် တို့ အသီးသီး ပေးချေရပါတယ်။ ၎င်းအပြင် နမ့်ဖတ်ကာ၊ ခိုမုန်း၊ မိုင်းယုလေးတို့မှာ တစ်ယူနစ်ကို မြန်မာငွေ ၃၀၀ ကျပ်နဲ့ ပေးချေရပြီး မီးလင်းရေးကော်မတီကနေပြီး ယွမ်ပြန်ဖွဲ့ပြီး တရုတ်ပြည်ကို ပြန်ပြီးပေးချေပါတယ်။ ကွမ်းလုံမြို့မှာ ရိုးရိုးအိမ်သုံးမီတာနဲ့ အသေးစား စက်မှုလက်မှုသုံး မီတာနှစ်မျိုးစလုံးမှာ တစ်ယူနစ်ကို ၁.၄ ယွမ်၊ မြန်မာငွေ ၂၁၀ ကျပ်နဲ့ ကောက်ခံနေတာ တွေ့ရှိရပါတယ်။ လောက်ကိုင်မြို့မှာတော့ ရိုးရိုးအိမ်သုံး တစ်ယူနစ်ကို ၁ ယွမ်၊ မြန်မာငွေဖြင့် ၁၅၀ ကျပ်ခန့်၊ အသေးစားစက်မှုလက်မှု မီတာတွင် တစ်ယူနစ် ၁.၂ ယွမ်၊ မြန်မာငွေ ၁၈၀ ကျပ် နဲ့ ကောက်ခံ နေတာကိုတွေ့ရှိရမှာဖြစ်ပါတယ်။ ထို့အပြင် မူဆယ်၊ နမ့်ခမ်း၊ ကြူကုတ်မြို့များတွင် ယခင်က တရုတ်ပြည်မှ ဓာတ်အားဝယ်ယူပြီး တစ်ယူနစ်ကို ၁.၂ ယွမ်၊ မြန်မာငွေ ၁၆၂ ကျပ်နဲ့ ကောက်ခံခဲ့ ပါတယ်။ ယခုအခါမှာ နိုင်ငံတော်နဲ့ ပြည်ပရင်းနှီးမြှုပ်နှံမှုတို့ ဆက်စပ်ပြီး တည်ထောင်ထားတဲ့ ရွှေလီ ရေအားလျှပ်စစ်ဓာတ်အားပေးစက်ရုံက ဓာတ်အားကို ရယူအသုံးပြု တာဖြစ်တဲ့အတွက် တစ်ယူနစ်ကို ၁၂၀ ကျပ်သာကောက်ခံပါတယ်။ ယင်းသို့ ကောက်ခံရတာကတော့ နိုင်ငံတော်အနေနဲ့ ရွှေလီ ဓာတ်အားပေးစက်ရုံမှ ဓာတ်အားကို တရုတ်ယွမ်ဖြင့်ဝယ်ယူပြီး ဖြန့်ဖြူးပေးရတာဖြစ်တဲ့အတွက် ဓာတ်အားခ ၁၂၀ ကျပ်ဖြင့် ကောက်ခံရတာဖြစ်ပါတယ်။ ဆက်လက်ပြီး ထိုင်းနိုင်ငံမှ ဓာတ်အားဝယ်ယူကာ ဓာတ်အားဖြန့်ဖြူးနေတဲ့ မီးလင်းရေး အဖွဲ့များရဲ့ ဓာတ်အားဖြန့်ဖြူးမှုအခြေအနေနဲ့ ဓာတ်အားခကောက်ခံမှုအခြေအနေများကို ဆက်လက် တင်ပြသွားမှာဖြစ်ပါတယ်။ရှမ်းပြည်နယ်(အရှေ့ပိုင်း) တာချီလိတ်မြို့ တွင် ထိုင်းနိုင်ငံမှ ဓာတ်အား ဝယ်ယူပြီး ၂၄ နာရီ ဓာတ်အားဖြန့်ဖြူးပေးကာ ရိုးရိုးအိမ်သုံးမီတာ တစ်ယူနစ်မှာ ၆.၁၅ ဘတ်၊ မြန်မာငွေအားဖြင့် ၂၀၀ ကျပ်ခန့် ၊ အသေးစားစက်မှုလက်မှုသုံးမီတာ တစ်ယူနစ် လျှင် ၇.၅ ဘတ်၊ မြန်မာငွေ အနေဖြင့် ၂၄၀ ကျပ်ခန့် ကောက်ခံနေတာကို တွေ့ရှိရမှာဖြစ်ပါတယ်။ ကရင်ပြည်နယ်၊ မြဝတီမြို့ အပိုင်း(၁)တွင် ထိုင်းနိုင်ငံမှ ဓာတ်အားကို ဝယ်ယူပြီး ၂၄ နာရီ ဓာတ်အားပေးကာ ရိုးရိုးအိမ်သုံးမီတာ တစ်ယူနစ်မှာ ၄.၅ ဘတ်၊ မြန်မာငွေအနေဖြင့် ၁၄၄ ကျပ်ခန့်၊ အသေးစားစက်မှုလက်မှုသုံးမီတာ တစ်ယူနစ်မှာ ၆ ဘတ်၊ မြန်မာငွေအားဖြင့် ၁၉၂ ကျပ်ခန့်ဖြင့်ကောက်ခံနေတာကို တွေ့ရပါတယ်။ ကရင်ပြည်နယ်၊ မြဝတီမြို့ အပိုင်း(၂)မှာတော့ ထိုင်းနိုင်ငံမှ ဓာတ်အားကိုဝယ်ယူပြီး ၂၄ နာရီဓာတ်အားပေးကာ ရိုးရိုးအိမ်သုံးမီတာ တစ်ယူနစ်လျှင် ရ ဘတ်၊ မြန်မာငွေအနေဖြင့် ၂၄၄ ကျပ်ခန့် ၊ အသေးစားစက်မှုလက်မှုသုံးမီတာ တစ်ယူနစ် လျှင် ၉ ဘတ်၊ မြန်မာငွေအားဖြင့် ၂၈၀ ကျပ်ခန့် ကောက်ခံနေတာကို တွေ့ရှိရမှာဖြစ်ပါတယ်။ ကရင်ပြည်နယ်၊ ဘုရားသုံးဆူမြို့တွင် ထိုင်းနိုင်ငံမှ ဓာတ်အားကိုဝယ်ယူပြီး ၂၄ နာရီ ဓာတ်အားပေးထားတာဖြစ်ပါတယ်။ အဲဒါနဲ့ပတ်သက်လို့ ရိုးရိုးအိမ်သုံးမီတာနဲ့ အသေးစား စက်မှု လက်မှုသုံးမီတာ နှစ်မျိုးစလုံး တစ်ယူနစ်ကို ၆ ဘတ်၊ မြန်မာငွေအားဖြင့် ၁၉၂ ကျပ်ခန့် ကောက်ခံ နေရတာကို တွေ့ရှိရမှာဖြစ်ပါတယ်။ အထက်ပါတင်ပြချက်များအရ မီးလင်းရေးကော်မတီများအနေဖြင့် မီးပေးသည့် နည်းလမ်း အမျိုးမျိုးကို အသုံးပြုပြီး မီးပေးချိန်အမျိုးမျိုးပေးနေတာကို တွေ့ရှိရမှာဖြစ်ပါတယ်။ ဒါကြောင့် မီးလင်းရေးကော်မတီများအနေဖြင့် လုပ်ဆောင်နို်စွမ်းရှိလျှင်ရှိသလို၊ ပြည်သူကို စည်းရုံးနိုင်စွမ်း ရှိလျှင် ရှိသလို ပြည်သူ့အကျိုးကို အောင်မြင်စွာ ဆောင်ရွက်နေတာကိုလည်း တွေ့ရှိရမှာဖြစ်ပါတယ်။ ထို့အတူ နိုင်ငံတော်ကြီးသည်လည်း အကျိုးအမြတ်ကိုမတွက်ပဲ အနစ်နာခံပြီး ဆောင်ရွက်ပေး နေတယ်ဆိုတာကိုလည်း တွေ့မြင်ကြရမှာ ဖြစ်ပါတယ်။ နိုင်ငံတော်တစ်ဝန်းလုံး နိုင်ငံတော်ဓာတ်အား စနစ်မှ ဓာတ်အားပေးနိုင်ခြင်းမရှိသောကာလမှာ ဒေသအသီးသီးတွင် မီးလင်းရေး ဆောင်ရွက်မှုများနဲ့ ပတ်သက်လို့ နည်းလမ်းအမျိုးမျိုးနဲ့ ဖြေရှင်းဆောင်ရွက်နေတာကြောင့်မို့လို့ ဓာတ်အားခနှုန်းထားများ သည်လည်း နေရာဒေသအလိုက် မတူညီဘဲ အမျိုးမျိုးကွဲပြားနေမှာ ဖြစ်ပါတယ်။ ဓာတ်အားခကို တစ်ပြေးညီသတ်မှတ်ရန်ဆိုသည့် အခြေအနေမှာ လောလောဆယ် မဖြစ်နိုင်သေးပါ။ သို့သော် နိုင်ငံတော်ဓာတ်အားစနစ်ကနေပြီးတော့ ဓာတ်အားမရရှိသေးသော ဒေသတွေကိုလည်း နိုင်ငံတော်က ပစ်ထားခြင်းမရှိပါဘူး။ နိုင်ငံတော်ရဲ့ အနာဂတ်စီမံကိန်းတွေကို ရှင်းလင်းပြောကြားလိုပါတယ်။ တိုင်းဒေသကြီးတွေနဲ့ ပြည်နယ် ဒေသအသီးသီးမှာ နိုင်ငံတော်နဲ့ ပြည်တွင်း ပုဂ္ဂလိကရင်းနှီးမြှုပ်နှံမှုတို့ အကောင်အထည်ဖော် ဆောင်ရွက်လျက်ရှိသော ရေအားလျှပ်စစ် စီမံကိန်း ၂၆ ခု၊ ၃၀၃၅ မဂ္ဂါဝပ်၊ ကျောက်မီးသွေး ဓာတ်အားပေးစက်ရုံစီမံကိန်း ၁ ခု၊ ၆ မဂ္ဂါဝပ်၊ စုစုပေါင်း စီမံကိန်း၂ရခု မှာ ၃၀၄၁ မဂ္ဂါဝပ် ဖြစ်ပါတယ်။ ပြည်ပရင်းနှီးမြှုပ်နှံမှု အကောင်အထည်ဖော် ဆောင်ရွက်လျက်ရှိသော ရေအားလျှပ်စစ်စီမံကိန်း ၃၆ ခု၊ ၃၆၃၆၀ မဂ္ဂါဝပ်၊ ကျောက်မီးသွေးသုံး ဓာတ်အားပေးစက်ရုံ စီမံကိန်း ၂ ခု၊ ၈၇၀ မဂ္ဂါဝပ် စုစုပေါင်း စီမံကိန်း ၃၈ ခုက ၃၇၂၃၀ မဂ္ဂါဝပ် ဖြစ်သောကြောင့် စုစုပေါင်းစီမံကိန်း ၆၅ ခုက ၄၀၂၇၁ မဂ္ဂါဝပ် အကောင်အထည်ဖော် ဆောင်ရွက်သွားရန် လျာထားသော စီမံကိန်းများ ရှိနေပြီဖြစ်ကြောင်း ဒီနေရာမှာ ရှင်းလင်းတင်ပြလိုပါတယ်။ ဒါကြောင့် တစ်နိုင်ငံလုံးအနေနဲ့ အကောင်အထည်ဖော် ဆောင်ရွက်ဆဲ၊ ဆောင်ရွက်ရန် လျာထားနေတဲ့ စုစုပေါင်း စီမံကိန်း ၆၅ ခုရဲ့စုစုပေါင်း မဂ္ဂါဝပ် ၄၀၂၇၁ မဂ္ဂါဝပ်ရှိတဲ့အတွက် ယင်း စီမံကိန်းများမှ ထွက်ပေါ်လာသည်နှင့် တစ်ပြိုင်နက်တည်း ဒေသတိုင်း၊ ဒေသတိုင်းမှာ နိုင်ငံတော် ဓာတ်အားစနစ်ကနေ ပေးနိုင်ရေးကို ဆောင်ရွက်သွားမှာဖြစ်ပြီး ယင်းအချိန်မှာ ဓာတ်အားခနှုန်းထားများသည်လည်း တစ်ပြေးညီ သတ်မှတ် ကောက်ခံ သွားနိုင်မည့် အခြေအနေကို ရောက်ရှိလာမှာ ဖြစ်ပါတယ်။ အထက် ဖော်ပြပါ စီမံကိန်း ၆၅ခုတွင် ရခိုင်ပြည်နယ်၊ သူဌေးချောင်း ရေအားလျှပ်စစ်စက်မှ ၁၁၁ မဂ္ဂါဝပ်၊ လေးမြို့ရေအား လျှပ်စစ်ကနေ ၅၀၀ မဂ္ဂါဝပ်၊ စိုင်ဒင်ရေအားလျှပ်စစ် စီမံကိန်းမှ ၇၆.၅ မဂ္ဂါဝပ်၊ အမ်း လျှပ်စစ်စက်ရုံမှ ၁၀ မဂ္ဂါဝပ် တို့အသီးသီး ပါဝင်ပြီးတော့ လျှပ်စစ်ဓာတ်အားများ ရရှိလာပါက ရခိုင်ပြည်နယ် ၁ရ မြို့နယ်နဲ့ ချင်းပြည်နယ် ပလက်ဝမြို့နယ်တို့ကို နိုင်ငံတော်ဓာတ်အားစနစ်များ တည်ဆောက်ပြီး မီးပေးသွားနိုင်မှာဖြစ်ပါတယ်။ ယင်းအချိန်တွင် နိုင်ငံတော်မှသတ်မှတ်ထားသော တစ်ယူနစ် ဓာတ်အားခ နှုန်းထားအတိုင်း ကောက်ခံနိုင်တဲ့ အခြေအနေ ရောက်လာမှာ ဖြစ်ပါတယ်။ ကျွန်တော့်အနေနဲ့ အထူးတင်ပြလိုတာကတော့ သဘာဝတရားကြီးကနေ စီမံထားသော ရေ၊ မြေ၊ တော၊ တောင်များသည် တစ်နေရာနဲ့ တစ်နေရာ မတူညီဘဲ ကွဲပြားခြားနားကာ မြင့်ရာကမြင့်၊ နိမ့်ရာကနိမ့်၊ ပြေရာကပြေရှိနေပြီး ရေပေါများသော ဒေသများရှိသလို ရေရှားပါးသော ဒေသများ လည်း ရှိနေမှာဖြစ်ပါတယ်။ အဲဒီလို သဘာဝတရားကြီးပေါ် မူတည်ပြီး ဒေသအတွင်း ဖြစ်ထွန်းနေသော သစ်ပင်သီးနှံများ၊ ဒေသအတွင်းမှီတင်းနေသော သတ္တဝါများသည်လည်း အမျိုးမျိုးကွဲပြားခြားနားကာ ဖြစ်ထွန်းနေသည်ကို ကိုယ်စားလှယ်တော်ကြီးလည်း သိရှိမှာဖြစ်ပါတယ်။ ဒါကြောင့်မို့ သဘာဝ တရားကြီးရဲ့ ပိုင်းခြားထားမှု အမျိုးမျိုးကြောင့် ဖြစ်ပေါ်လာသော ခံစားခွင့်များ၊ ရပိုင်ခွင့်များ၊ အကျိုးဖြစ်ထွန်းမှုများဟာ မည်သည့်အခါမှ တူညီနိုင်မည်မဟုတ်ပါဘူး။ ဒါကြောင့်မို့ သဘာဝ တရားကြီးကို ဆန့်ကျင်ပြီး အားလုံးတစ်ပြေးညီ ဖြစ်ချင်တဲ့ဆန္ဒ၊ အားလုံးအညီအမျှ ခံစားလိုတဲ့ ဆန္ဒတို့သည် သဘာဝလွန်တဲ့ ခံစားချက်များသာ ဖြစ်နိုင်ပါတယ်။ ဒါကြောင့်မို့ ပြည်သူ့လွှတ်တော် ကိုယ်စားလှယ်ကြီး ဦးမောင်ညို တင်သွင်းသော အနာဂတ်တွင် မြန်မာနိုင်ငံတစ်ဝန်းလုံးမှာ ဓာတ်အား လိုင်းများဖြင့် လျှပ်စစ်ဓာတ်အားပေးရန် စီမံကိန်းများရှိနေကြောင်း ကြားသိရပါတယ်။ သို့သော်လည်း ကြားကာလမှာ မဟာဓာတ်အားလိုင်းများမှ လျှပ်စစ်ဓာတ်အားရရှိထားပြီးသော တိုင်းဒေသကြီးများနဲ့ ပြည်နယ်များနည်းတူ မရရှိသေးသော အချို့သော တိုင်းဒေသကြီးနှင့် ပြည်နယ်များ၌လျှပ်စစ် ဓာတ်အားခနှုန်းထားများကို တစ်ပြေးညီ နှုန်းထားများဖြင့် ကောက်ခံခွင့် ပြုပါရန်ဆိုသော အဆိုသည် လွန်စွာမှစေတနာကောင်းသော်လည်း လွန်စွာမှ ဆောင်ရွက်ရန် ခက်ခဲသော အခြေအနေ ရှိပါတယ်။ ဒါကြောင့်မို့ နေရာဒေသ အမျိုးမျိုးအရ တစ်ပြေးညီ အညီအမျှရဖို့ဆိုတာ ယခုအချိန်မှာ ခက်ခဲနေပါသေးတယ်။ ပြည်သူ့လွှတ်တော် ကိုယ်စားလှယ်ကြီး ဦးမောင်ညို အား ကျွန်တော့်အနေဖြင့် ရှင်းလင်း တင်ပြလိုသည်မှာ ကျွန်တော့်ရဲ့ ရှင်းလင်းတင်ပြမှုအပေါ်မှာ နားလည်သဘောပေါက်လိမ့် မယ်လို့ ယူဆပါတယ်။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ်ကြီး ဦးမောင်ညို တင်သွင်းသော အဆိုအား ပြန်လည်သုံးသပ်နိုင်ပါရန်နှင့် ဆက်လက်ဆွေးနွေးရန် မလိုအပ်သော အဆိုဖြစ်ကြောင်း မေတ္တာ ရပ်ခံပြောကြားရင်း နိဂုံးချုပ်အပ်ပါတယ် ခင်ဗျား။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ် ဦးမောင်ညို ကအဆိုတင်သွင်းတယ်။ လွှတ်တော် ကိုယ်စားလှယ် ဒေါ်ခင်စောဝေက ထောက်ခံတယ်။ ဒီအပေါ်မူတည်ပြီးတော့ သက်ဆိုင်ရာပြည်ထောင်စု ကိုယ်စားလှယ်က ရှင်းလင်းပြောကြားသွားတာ ၃၅ မိနစ်လောက်ကြာပါတယ်။ ဒါကြောင့်မို့လို့ နောက်မေးရဲရင် မေးစမ်းဆိုတဲ့သဘောမျိုးနဲ့၊ အဲဒီသဘောမျိုးတော့ ဟုတ်မယ်မထင်ပါဘူး။ ဘယ်လိုပဲဖြစ်ဖြစ် အခုလိုရှင်းပြသွားတဲ့အတွက် ကျွန်တော်တို့ မသိသေးတဲ့အချက်တွေလည်း အတော် များများသိပါတယ်။ ထိုနည်းတူစွာပဲ လွှတ်တော်ကိုယ်စားလှယ်တွေလည်း ဗဟုသုတတွေများစွာ ရသွားမှာဖြစ်တယ်လို့ ယူဆပါတယ်။ ဒီနေ့ ဦးမောင်ညို (စစ်တွေ)ရဲ့ အဆိုပြုချက်ပေါ်မူတည်ပြီးတော့ထောက်ခံတယ်လို့ ဆွေးနွေးသွားသူ ၂ ဦးရှိပါတယ်။ တစ်ဦးကတော့ ရသေ့တောင် မဲဆန္ဒနယ်မှ ဒေါ်ခင်စောဝေဖြစ်ပါတယ်။ ဒေါ်ခင်စောဝေရဲ့ ဆွေးနွေးချက်ကို သေချာပြန်လည်သုံးသပ်တဲ့အခါမှာ ထောက်ခံတယ်ဆိုသော်လည်း အဆိုကိုထောက်ခံတာ မဟုတ်ဘဲနဲ့ ဈေးနှုန်းနဲ့ပတ်သက်ပြီးတော့ ကြားဈေးနှုန်းတစ်ခုဆိုရင် သင့်ပါမယ်ဆိုတဲ့ ဆွေးနွေးမှုဖြစ်တဲ့အတွက် ဦးမောင်ညို ရဲ့ အဆိုကို ထောက်ခံသွားတယ်လို့ ယူဆလို့တော့မရပါဘူးဒီနည်းတူဘဲ ပုဏ္ဏားကျွန်းမြို့နယ်၊ မဲဆန္ဒနယ်မှ ဦးထွန်းအောင်ကျော်လည်း ၂၂ မိနစ်လောက် ဆွေးနွေးသွားပါတယ်။ ဦးထွန်းအောင်ကျော် ဆွေးနွေးမှုနဲ့ပတ်သက်လို့ လျှပ်စစ် ဓာတ်အားခအပြင် နိုင်ငံရေး၊ စီးပွားရေး၊ လူမှုရေး၊ အုပ်ချုပ်ရေးများကိုပါ ကျယ်ကျယ်ပြန့်ပြန့် သုံးသပ်ထားတာတွေ့ ရပါတယ်။ ဒီနေရာမှာ လျှပ်စစ်ဓာတ်အားခ တစ်ပြေးညီနှုန်းထားဖြင့် ကောက်ခံခြင်းပြု ပါရန် အဆိုရဲ့ အပြင်ကိုတော့ ရောက်သွားပါတယ်။ သို့ရာတွင် ဘယ်လိုပဲဖြစ်ဖြစ် အဲဒီဆွေးနွေးမှုတွေဟာ ဒေသအတွက်ရော၊ နိုင်ငံတော်အတွက်ရော အကျိုးယုတ်နိုင်စရာ အကြောင်းမရှိပါဘူး။ အခု ကျွန်တော်တို့လည်း မှတ်တမ်း မှတ်ရာထားပြီးတော့ သုံးသပ်ပြီး လိုအပ်တာ ဆက်လက်ဆောင်ရွက် သွားနိုင်မယ့် အခြေအနေ ရှိပါတယ်။ ဦးထွန်းအောင်ကျော်ရဲ့ ဆွေးနွေးချက်တွေကို ပြန်ပြီးတော့ ချုပ်ပြီးကြည့်လိုက်မယ်ဆိုရင် ဦးထွန်းအောင်ကျော်က ဦးမောင်ညို ရဲ့ အဆိုကို ထောက်ခံတယ် ဆိုသော်လည်း အဓိပ္ပါယ်ကတော့ လျှပ်စစ်ဓာတ်အားခကို တစ်ပြေးညီ ကောက်ခံဖို့ ဆိုတာထက်လျှပ်စစ်ဓာတ်အားကို အခြားနည်းနဲ့ရရှိရေးကို စဉ်းစားသင့်ပါတယ်ဆိုတဲ့ ဟာမျိုးဖြစ်ပါတယ်။ ဒါကြောင့်မို့လို့ ပြန်လည်သုံးသပ်တဲ့အခါမှာ ဦးထွန်းအောင်ကျော် ဆွေးနွေးမှုများဟာ နိုင်ငံတော် နှင့်သက်ဆိုင်တဲ့ နိုင်ငံရေး၊ စီးပွားရေး၊ လူမှုရေး၊ အုပ်ချုပ်ရေး၊ စီမံခန့်ခွဲရေးတွေမှာ ပါပြီးတော့ ဒါသည် အဆိုနဲ့ တိုက်ရိုက်ဆက်စပ်မှု မရှိပါဘူး။ အဆိုနှင့်တိုက်ရိုက် ဆက်စပ်မှုရှိတာကတော့ ဒီလျှပ်စစ် ဓာတ်အားကို အခြားတိုင်းဒေသကြီးများနည်းတူ ရရှိရေးဆိုလို့ရှိရင်တော့ အခြားနည်းလမ်းများ ရှာပြီးဆောင်ရွက်သင့်ပါတယ်ဆိုတဲ့ သဘောပဲသက်ရောက်ပါတယ်။ ကျန်တဲ့ ဦးဖုန်ဆားရ်၊ ဦးစိုင်းထွန်းစိန်၊ ဒေါက်တာစံလှိုင်တို့ကတော့ ဒီအဆိုနဲ့ပတ်သက်လို့ ယဉ်ယဉ်ကျေးကျေးနဲ့ပဲ ပြန်လည် သုံးသပ်သွားတာရှိပါတယ်။ ပြန်လည်စဉ်းစားသင့်ပါတယ်။ လက်တွေ့လုပ်တဲ့အခါမှာ အင်မတန်မှ ခက်ခဲတဲ့ကိစ္စဖြစ်တဲ့အတွက် ပြန်လည်စဉ်းစားသုံးသပ်သင့်ပါတယ်ဆိုတဲ့ဟာမျိုးပဲ ဒီ ၃ ယောက်လုံးက ဆွေးနွေးသွားပါတယ်။ အဲဒီနည်းတူပဲ ပြည်ထောင်စုအဆင့် ကိုယ်စားလှယ်ကလည်း ဒီသဘော သက်ရောက်တဲ့အနေအထားမျိုးကို အချိန်ယူပြီးတော့ ရှင်းလင်းပြောသွားတာ ရှိပါတယ်။ ဒါကြောင့်မို့လို့ ကျွန်တော် လွှတ်တော်ဥက္ကဋ္ဌအနေနဲ့လည်း ဦးမောင်ညို၊ စစ်တွေမဲဆန္ဒနယ်က တင်သွင်း တဲ့အဆိုဟာ တင်သွင်းသင့် ၊ မတင်သွင်းသင့် ပြန်လည် သုံးသပ်ဆောင်ရွက်ရန် လိုပါတယ်လို့ ကျွန်တော့်အနေနဲ့ ဒီလိုပဲ သုံးသပ်ချက်ပေးချင်ပါတယ်။ သို့ရာတွင် စေတနာရှေ့ထားပြီးတော့ ရည်ရွယ် ချက်ကောင်းကောင်းနဲ့ တင်ပြတဲ့ အဆိုရှင် ဦးမောင်ညို ရဲ့ သဘောထားဆန္ဒလည်း ကျွန်တော်တို့ သိလိုပါတယ်။</speech>
<speech><mp id="356">ဦးမောင်ညို (စစ်တွေ မဲဆန္ဒနယ်)</mp>အားလုံးမင်္ဂလာပါ။ လေးစားအပ်ပါသော ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ ခင်ဗျား။ အားလုံး ကျန်းမာကြပါစေ၊ ချမ်းသာကြပါစေ၊ အန္တရာယ်အပေါင်းကင်းပါစေလို့ ဆုမွန်ကောင်း တောင်းလိုက်ပါတယ်။ ခုနက သက်ဆိုင်ရာ ဝန်ကြီးက ကျွန်တော့်အဆိုကို ပြန်လည်ပြီးတော့ ရှင်းလင်းတင်ပြသွားပါတယ်။ လောလောဆယ်မဖြစ်နိုင်တာကို ဖြေကြားသွားပါတယ်။ ကျွန်တော်ကလည်း ဒီကိစ္စမှာ ရှုံးဖို့ဘက်ကိုပြောထားတာပါ။ ရှုံးမယ်ဆိုတာတော့ သိပါတယ်။ ဒါပေမယ့်လို့ ဖြစ်နိုင်တဲ့ အခြေအနေမှာ ဖြစ်လာအောင် လုပ်ပေးပါဆိုပြီးတော့ တောင်းပန် ထားပါတယ်။ ဒါနဲ့ ပြည်သူ့ လွှတ်တော် ဥက္ကဋ္ဌကြီးခင်ဗျား။ ကျွန်တော်တင်သွင်းထားတဲ့ အဆိုဟာ ပြည်သူများလိုလားတဲ့ ဆန္ဒကို ပြည်သူ့လွှတ်တော်တွင် ပြည်သူ့ကိုယ်စားတင်ပြခွင့်ရတဲ့ အတွက် ကျွန်တော် ဝမ်းသာပါတယ်။ အခု ပြည်ထောင်စုအဆင့် ဝန်ကြီး တင်ပြချက်မှာလည်း အကျိုးအကြောင်း ဆီလျော်ပါတယ်။ သို့ဖြစ်ပါ၍ နိုင်ငံတော်အနေနဲ့ သင့်တော်သောအချိန်မှာ အဆိုဖြစ်မြောက်နိုင်ရန် သက်ညှာစွာ စဉ်းစားပြီး တစ်ချိန်တစ်ခါမှာ ဖြစ်နိုင်အောင် ဥက္ကဋ္ဌကြီး56 မေးမြန်းချက်ကို ကျွန်တော် အခြေအနေပေါ်မှာ မူတည်ပြီးတော့ အဆိုကို ရွှေ့ဆိုင်းပေးပါရန် မေတ္တာရပ်ခံပါတယ်။ ဒါပါပဲ ကျေးဇူး တင်ပါတယ်။ (ဩဘာသံများ)</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဦးမောင်ညို က သူတင်သွင်းထားတဲ့ အဆိုကို ရွှေ့ဆိုင်းပေးပါရန် တင်ပြလာပါတယ်။ ဒါ့ကြောင့်မို့လို့ လွှတ်တော်ရဲ့ သဘောထားရယူပါမယ်။ ဒီလို ရွှေ့ဆိုင်းပေးပါရန်ဆိုတဲ့ ဦးမောင်ညို ရဲ့ ပြန်လည်တင်ပြချက်ကို လွှတ်တော်က သဘောတူ ပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် ဦးမောင်ညို ၊ စစ်တွေ မဲဆန္ဒနယ်၏ မဟာဓာတ်အားလိုင်းများမှ လျှပ်စစ်ဓာတ်အား ရရှိထားပြီးသော တိုင်းဒေသကြီးများနှင့် ပြည်နယ်များ နည်းတူ မရရှိသေးသည့် အချို့သော တိုင်းဒေသကြီးများနှင့် ပြည်နယ်များ၌ လျှပ်စစ်မီတာခ နှုန်းထားများကို တစ်ပြေးညီနှုန်းထားဖြင့် ကောက်ခံခြင်းပြု ပါရန် အဆိုကို ရွှေ့ဆိုင်းကြောင်း ကြေညာ အပ်ပါတယ်။(ဩဘာသံများ)</speech>
<title>ဦးပွင့်ဆန်း၊ မရမ်းကုန်းမဲဆန္ဒနယ်၏ ““နိုင်ငံတကာအဆင့်မီ လူမှုဖူလုံရေး ဥပဒေသစ်တစ်ရပ် (မူကြမ်း)ရေးဆွဲပြုစုပြီး ဒုတိယအကြိမ် ပြည်သူ့လွှတ်တော် ပုံမှန်အစည်းအဝေးသို့ တင်သွင်း ဆွေးနွေးနိုင်ရေးအတွက် လိုအပ်သော အစီအစဉ်များ ပြုလုပ်ပေးပါရန် ” အဆိုကိုလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">ဆက်လက်ပြီးတော့ မရမ်းကုန်းမဲဆန္ဒနယ်မှ ဦးပွင့်ဆန်းက နိုင်ငံတကာအဆင့်မီ လူမှုဖူလုံရေးဥပဒေသစ်တစ်ရပ်(မူကြမ်း)ရေးဆွဲပြုစုပြီး ဒုတိယအကြိမ် ပြည်သူ့လွှတ်တော်ပုံမှန် အစည်း အဝေးသို့ တင်သွင်းဆွေးနွေးနိုင်ရေးအတွက် လိုအပ်သော အစီအစဉ်များပြုလုပ်ပေးပါရန် အဆိုကို ကိုယ်စားလှယ် ငါးဦးက ဆွေးနွေးဖို့ တင်ပြထားပါတယ်။ ဦးစွာ ဒေးဒရဲ မဲဆန္ဒနယ်မှ ဦးတင်ဝင်း ဆွေးနွေးဖို့ ဖြစ်ပါတယ်</speech>
<speech><mp id="493">ဦးတင်ဝင်း(ဒေးဒရဲ မဲဆန္ဒနယ်)</mp>အားလုံးမင်္ဂလာပါ။ လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့်တကွ ပြည်သူ့ လွှတ်တော်ကိုယ်စားလှယ်များ၊ ဖိတ်ကြားထားသည့် ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ ကျန်းမာခြင်းအပေါင်းနဲ့ပြည့်စုံကြပါစေလို့ ဆုတောင်းမေတ္တာပို့သဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ဒေးဒရဲ မြို့နယ် မဲဆန္ဒနယ်မြေက ပြည်သူ့လွှတ်တော်ကိုယ်စားလှယ် ဦးတင်ဝင်း ဖြစ်ပါတယ်။ ကျွန်တော့် အနေနဲ့ ရန်ကုန်တိုင်းဒေသကြီး၊ မရမ်းကုန်းမြို့နယ် မဲဆန္ဒနယ်မြေက ပြည်သူ့လွှတ်တော်ကိုယ်စားလှယ် ဒေါက်တာပွင့်ဆန်း အဆိုပြု တင်သွင်းသွားတဲ့ နိုင်ငံတကာအဆင့်မီ လူမှုဖူလုံရေး ဥပဒေသစ်တစ်ရပ် မူကြမ်းရေးဆွဲပြုစုပြီး နောင်ပြုလုပ်မယ့် ပြည်သူ့လွှတ်တော် ပုံမှန်အစည်းအဝေးသို့ တင်သွင်း ဆွေးနွေးနိုင်ရေးအတွက် လိုအပ်သော အစီအစဉ်များကို ပြုလုပ်ပေးပါရန် အဆိုကို ထောက်ခံတင်ပြ အပ်ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုရှင်တင်ပြသွားခဲ့တဲ့ ၂၀၀၈ခုနှစ် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၄ မှာ နိုင်ငံတော် သည် အလုပ်သမားများရဲ့ အခွင့်အရေးများ ကာကွယ်စောင့်ရှောက်ရန် လိုအပ်သည့် ဥပဒေများ ပြဋ္ဌာန်း ဆောင်ရွက်ရမည်ဟုလည်းကောင်း၊ ပုဒ်မ ၂၆ (ခ) မှာ နိုင်ငံတော်သည် နိုင်ငံ့ဝန်ထမ်းများရဲ့ လုပ်ငန်းခွင် အာမခံချက်ရရှိရေး၊ စားဝတ်နေမှုဖူလုံရေး၊ အိမ်ထောင်ရှင် အမျိုးသမီးဝန်ထမ်းများ သားဖွားမှုဆိုင်ရာ အကျိုးခံစားခွင့်ရရှိရေးနှင့် အငြိမ်းစားဝန်ထမ်းများ စားဝတ်နေမှု သက်သာချောင်ချိရေးတို့အတွက် လိုအပ်သည့် ဥပဒေများ ပြဋ္ဌာန်းရမည်ဟုလည်းကောင်း၊ ပုဒ်မ ၂၈(က) မှာ ပြည်သူများရဲ့ ကျန်းမာရေး၊ ပညာရည်တိုးတက်ရေးတို့အတွက် အလေးထားဆောင်ရွက်ရမည်ဟူ၍လည်းကောင်း၊ ပုဒ်မ ၃၁ မှာ နိုင်ငံတော်သည် ပြည်သူများ အလုပ်လက်မဲ့နည်းပါးစေရန် တတ်နိုင်သမျှ ကူညီဆောင်ရွက်ရမည်ဟူ၍ လည်းကောင်း၊ ပုဒ်မ ၃၂ (က) မှာ နိုင်ငံတော်သည် မိခင်နှင့်ကလေးသူငယ်များ ၊ မိဘမဲ့ကလေးများ၊ ကျဆုံးသွားသော တပ်မတော်သားများ၏ကလေးများ၊ အိုမင်းမစွမ်းသူများ၊ မသန်စွမ်းသူများအား ကြည့်ရှုစောင့်ရှောက် ရမည်ဟုလည်းကောင်း၊ ပုဒ်မ ၃၅၁ မှာ မိခင်များ၊ ကလေးသူငယ်များနှင့် ကိုယ်ဝန်ဆောင်အမျိုးသမီးများသည် ဥပဒေအရ သတ်မှတ်ထားသော သက်ဆိုင်ရာ အခွင့်အရေးများ ကို အညီအမျှခံစားခွင့် ရှိရမည်ဟူ၍လည်းကောင်း ဖော်ပြထားကြောင်း တွေ့ရှိရသဖြင့် တင်ပြချက်မှာ အမှန်တကယ်လိုအပ်ပါကြောင်း ခံယူသုံးသပ်အပ်ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များ ခင်ဗျား။ အခြားသောနိုင်ငံများမှာ နာမကျန်းမှု၊ မသန်စွမ်းမှု၊ ထိခိုက်ဒဏ်ရာရမှု စသည်တို့ပေါ်ပေါက် ပါက လူမှုဖူလုံရေးစီမံကိန်းအရ အကျိုးခံစားခွင့်များ ပေးနိုင်မယ့်အပြင် အဲဒီလို မပေါ်ပေါက်သူများကို လည်း ၄င်းတို့ စုဆောင်းထားတဲ့ငွေများကို အချိန်တန်တဲ့အခါမှာ အတိုးနဲ့တကွ ပြန်လည်ထုတ်ယူခံစား ခွင့်ပြုကြောင်း လေ့လာတွေ့ရှိရပါတယ်။ အကယ်၍ အဆိုပြု တင်ပြသည့်အတိုင်း လူမှုဖူလုံရေး ဥပဒေသစ်တစ်ရပ် ရေးဆွဲတဲ့အခါမှာ ယခင်က လုပ်ငန်းခွင်ထိခိုက် ဒဏ်ရာရမှုကြောင့် မသန်မစွမ်း ဖြစ်သူများ၊ သေဆုံးသူများကိုသာ အကျိုးခံစားခွင့် ပေးနေရာက သာမန်နာမကျန်းမှုကြောင့် လုံးဝ လုပ်လုပ်ကိုင်နိုင်စွမ်း မရှိသူများနှင့် အကြောင်းအမျိုးမျိုးကြောင့် သေဆုံးသွားတဲ့ အလုပ်သမားများ အတွက် ကျန်ရစ်သူ မိသားစုများကိုပါ စောင့်ရှောက်နိုင်တဲ့ အခွင့်အလမ်းတွေ တိုးတက်ရရှိလာမှာ ဖြစ်ပါတယ်။ ဒါ့အပြင် ယခင်က အာမခံအလုပ်သမားများသာ ကျန်းမာရေးစောင့်ရှောက်မှု၊ မီးဖွားမှု အကျိုးခံစားခွင့်၊ လုပ်ငန်းခွင်ထိခိုက်ဒဏ်ရာရမှု အကျိုးခံစားခွင့် စသည်ဖြင့် ရရှိခဲ့သော်လည်းပဲ အာမခံထည့်ဝင်ကြေး ပေးသွင်းထားတဲ့ အလုပ်ရှင်များနဲ့ အလုပ်ရှင်များရဲ့ မိသားစုကိုပါ ကျန်းမာရေး စောင့်ရှောက်မှုပေးနိုင်တဲ့ စနစ်မျိုးကိုပါ ထည့်သွင်းရေးဆွဲပေးနိုင်မယ်ဆိုရင် လူမှုဖူလုံရေး စီမံကိန်း အပေါ်မှာ အလုပ်ရှင်များရဲ့ စိတ်ပါဝင်စားမှု ပိုမိုတိုးတက် များပြားလာနိုင်ပါတယ်။ ဒါ့အပြင် ဥပဒေသစ်မှာ အာမခံအလုပ်သမားတစ်ဦးဟာ အကြောင်းအမျိုးမျိုးကြောင့် သူ့ရဲ့ ဆန္ဒမပါဘဲ အလုပ် လက်မဲ့ဖြစ်ခဲ့ရင် သူ့ရဲ့ မိသားစု အခက်အခဲမရှိစေရေးအတွက် အလုပ်လက်မဲ့ငွေကြေး အကျိုးခံစားခွင့် ပေးခြင်းအစီအစဉ်ကို ထည့်သွင်းပေးခဲ့မယ်ဆိုရင် နိုင်ငံတော်စီးပွားရေးတည်ငြိမ်မှုကို တစ်ဖက် တစ်လမ်းက အထောက်ကူဖြစ်စေတဲ့ အပြင် အလုပ်လက်မဲ့ဖြစ်သွားတဲ့ အလုပ်သမားကို ကျွမ်းကျင်မှု ဆိုင်ရာ သင်တန်းများပေးခြင်း၊ သင့်လျော်တဲ့ အလုပ်အကိုင် ရှာဖွေပေးခြင်းဆိုတဲ့ လုပ်ငန်းစဉ်များပါ ပါရှိသင့် ပါတယ်။ သို့မှသာ ၂၀၀၈ ခုနှစ် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေပုဒ်မ ၃၁ နဲ့အညီ အလုပ်လက်မဲ့ နည်းပါးစေရန် တတ်နိုင်သမျှ ကူညီဆောင်ရွက်ရမယ်ဆိုတဲ့ အချက်နဲ့ ကိုက်ညီမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ခင်ဗျား။ ဒီလို အလုပ်သမားများရဲ့ ဘဝအာမခံချက် ရရှိရေးအတွက် နိုင်ငံတကာအဆင့်မီ လူမှုဖူလုံရေး ဥပဒေသစ်တစ်ရပ်ကို ပြဋ္ဌာန်းပြီး လူမှုဖူလုံရေး စီမံကိန်းကို တိုးချဲ့ဆောင်ရွက်မယ်ဆိုရင် လုပ်ငန်းခွင် များမှာ အလုပ်သမား မတည်မငြိမ်ဖြစ်တဲ့ပြဿနာတွေ နည်းပါးလာနိုင်တဲ့အပြင် ကျွမ်းကျင်လုပ်သား များလည်း ပိုမိုများပြားလာပြီး ကုန်ထုတ်စွမ်းအား တိုးတက်မြင့်မားလာမှာ ဖြစ်ပါတယ်။ လုပ်ငန်းခွင် ထိခိုက် ဒဏ်ရာရရှိမှုကြောင့် အလုပ်ရှင်များက ဆေးဝါးကုသပေးရခြင်း၊ လျော်ကြေးပေးရခြင်း များအစား လူမှုဖူလုံရေးစီမံကိန်းအရ ထိရောက်တဲ့ ဆေးဝါးကုသပေးခြင်းနှင့် အကျိုးခံစားခွင့်များ အပြည့်အဝအလုံအလောက် ပေးသွားနိုင်မှာ ဖြစ်တဲ့အတွက် အလုပ်ရှင်များအတွက်လည်း အကျိုးကျေးဇူး များစွာရရှိနိုင်စေပါတယ်။ ဒီလိုဆောင်ရွက်တဲ့နေရာမှာ နိုင်ငံတော်၊ အလုပ်ရှင်၊ အလုပ်သမား ရဲ့ ပူးပေါင်းပါဝင်မှုကို အခြေပြုပြီး ဆောင်ရွက်သွားရမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒါကြောင့် မျက်မှောက်ခေတ် အခြေအနေနဲ့ရော နိုင်ငံတော်ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ကိုက်ညီပြီး နိုင်ငံတကာ(IULI ိခင်မှုကို အခြေပြုပြီး နတ်တော်ဥက္ကဋ္ဌကြီးခင်နှင့် ကိုက်ညီပြီးစံနှုန်းများနှင့်ညီညွတ်သော အလုပ်လက်မဲ့ခံစားခွင့်၊ သက်ကြီးရွယ်အို ခံစားခွင့်၊ နာမကျန်းမှု၊ မီးဖွားမှု၊ ကလေးများစောင့်ရှောက်မှု၊ ကျန်ရစ်သူမိသားစုဘဝရပ်တည်မှု၊ မသန်မစွမ်းခံစားခွင့်နဲ့ စီးပွားရေး၊ လူမှုရေး အာမခံအကာအကွယ်ပေးနိုင်သည့် နိုင်ငံတကာအဆင့်မီ လူမှုဖူလုံရေး ဥပဒေသစ်တစ်ရပ် မူကြမ်းရေးဆွဲပြုစုပြီး နောင်ပြုလုပ်မည့် ပြည်သူ့လွှတ်တော် ပုံမှန်အစည်းအဝေးသို့ တင်သွင်းဆွေးနွေး နိုင်ရေးအတွက် လိုအပ်သော အစီအစဉ်များ ပြုလုပ်ပေးပါရန်အဆိုကို အလေးအနက် ထောက်ခံတင်ပြ အပ်ပါတယ်ခင်ဗျာ။ အားလုံးကျေးဇူးတင်ပါတယ်။(ဩဘာသံများ)</speech>
<speech type="speaker">ရေနံချောင်းမဲဆန္ဒနယ်မှ ဒေါ်ဝင်းမော်ထွန်း ဆွေးနွေးဖို့ ဖြစ်ပါတယ်</speech>
<speech><mp id="286">ဒေါ်ဝင်းမော်ထွန်း(ရေနံချောင်း မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်တော်များ မင်္ဂလာအပေါင်းနဲ့ခညောင်းကြပါစေလို့ ကျွန်မ ဆုမွန်ကောင်းတောင်းရင်း ဂါရဝပြု အပ်ပါ တယ်။ ကျွန်မကတော့ ရေနံချောင်းမြို့နယ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ဝင်းမော်ထွန်း ဖြစ်ပါတယ်ရှင်။ ကျွန်မအနေနဲ့ မရမ်းကုန်းမြို့နယ် မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးပွင့်ဆန်း အဆိုတင်သွင်းထားတဲ့ မြန်မာနိုင်ငံမှာ လက်ရှိ ကျင့်သုံးနေတဲ့ ၁၉၅၄ ခုနှစ်၊ လူမှုဖူလုံရေး ဥပဒေကို အသစ်ပြန်လည်ရေးဆွဲနိုင်ရေးအဆိုကို ထောက်ခံ တင်ပြသွားမှာဖြစ်ပါတယ်။ ဥက္ကဋ္ဌကြီးရှင့်။ လက်ရှိလူမှုဖူလုံရေး စီမံကိန်းဟာ အလုပ်သမားများရဲ့ ကျန်းမာရေးဆိုင်ရာ ဘဝ လုံခြုံမှုကိုသာ ပေးနိုင်ပါသေးတယ်။ သို့ပေမယ့် လူမှုဖူလုံရေး ဆေးရုံ၊ ဆေးခန်းနဲ့ အလှမ်းကွာဝေးနေ တဲ့ နေရာများမှာ နေထိုင်ကြတဲ့ အလုပ်သမားတွေဟာ အရေးပေါ်အခြေအနေမှာ ကျန်းမာရေးဆိုင်ရာ ကုသမှုများ ရရှိနိုင်မှု ခက်ခဲနေဆဲ ရှိပါတယ်။ ဒါ့အပြင် လူမှုဖူလုံရေး ဆေးရုံ၊ ဆေးခန်းမရှိ၊ လူမှုဖူလုံရေး ရုံးခွဲတွေမရှိတဲ့ မြို့ရွာတွေမှာရှိတဲ့ အလုပ်သမားတွေဟာ လက်ရှိဥပဒေအရ လူမှုဖူလုံရေး အကျုံးဝင်ခွင့် မရရှိကြသေးပါဘူး။ လူမှုဖူလုံရေးအကျုံးဝင်ခွင့် ပေးမယ်ဆိုရင်တောင်မှ ဆေးကုသခံယူဖို့ ဆေးရုံ၊ ဆေးခန်းမရှိတဲ့အတွက် ဆေးကုသမှုဆိုင်ရာ အကျိုးခံစားခွင့် ရရှိနိုင်မှာမဟုတ်ပါဘူး။ ဒီအခက်အခဲ ကိုလည်း ဥပဒေသစ်ရေးဆွဲရာမှာ ထည့်သွင်းစဉ်းစားသင့်ပါတယ်ရှင်။ လက်ရှိဥပဒေမှာ သာမန် နာမကျန်း မှုတွေ၊ နာတာရှည်ရောဂါတွေ၊ ဥပမာ - နှလုံး၊ အဆုတ်၊ ကင်ဆာ၊ ငှက်ဖျားစတဲ့ရောဂါ ဖြစ်ပွား ခံစားနေရတဲ့ အာမခံအလုပ်သမားတွေဟာ ဆေးကုသမှု အကျိုးခံစားခွင့် ရရှိခံစားနိုင်ပေမယ့် ဒီရောဂါကြောင့် လုံးဝအလုပ်လုပ်ကိုင်နိုင်စွမ်းမရှိတဲ့ အခြေအနေမျိုး ရောက်သွားသူတွေဟာ လူမှုဖူလုံရေး အကျိုးခံစားခွင့် မရှိကြပါဘူး။ အလားတူဘဲ ကျန်ရစ်သူမိသားစုများဟာလည်း တစ်စုံတစ်ရာမှ ၁ (IUL IL ပ်ကြား မိသားစုအကျိုးခံစားခွင့် မရှိပါဘူး။ ဒါဟာလည်း လူမှုဖူလုံရေး စီမံကိန်းအပေါ် ယုံကြည်အားထားလာစေဖို့ အတွက် စဉ်းစားသင့် တဲ့ အချက်တစ်ရပ်ပါပဲ။ ဥက္ကဋ္ဌကြီးရှင့်။ ဒါ့အပြင် အာမခံအလုပ်သမားတစ်ဦးဟာ မိမိကျန်းမာရေး ချို့တဲ့သည့် အချိန်မှာသာ လူမှုဒုက္ခခံစားရတာ မဟုတ်ဘဲနဲ့ မိမိရဲ့ ဇနီး၊ သားသမီးတွေ ကျန်းမာရေးအခက်အခဲ ကြုံတွေ့လာရင်လည်း လူမှုဒုက္ခခံစားရတဲ့အတွက် ဖြစ်ပေါ်လာမယ့် လူမှုဖူလုံရေး ဥပဒေသစ်မှာ အလုပ်သမားများရဲ့ မိသားစုများကို ထိုက်သင့်ဆီလျော်တဲ့ ကျန်းမာရေးစောင့်ရှောက်မှုပေးနိုင်မယ့် အချက်အလက်တွေကို ထည့်သွင်းရေးဆွဲခဲ့မယ်ဆိုရင် အာမခံအလုပ်သမားများရဲ့ ယုံကြည် ကိုးစားမှု ကိုလည်း ရရှိနိုင် လိမ့်မယ်လို့ ကျွန်မယုံကြည်ပါတယ်။ လုပ်ငန်းရှင်တစ်ဦးဟာ လုပ်ငန်းအခက်အခဲ ြောင့် အလုပ်သမား လျှော့ချရတဲ့ အခြေအနေမျိုး မကြာခဏ ကြုံ တွေ့ရပါတယ်။ အဲဒီအခြေအနေ မျိုးမှာ အာမခံအလုပ်သမားတစ်ဦးဟာ နောက်အလုပ်တစ်ခု မရခင်စပ်ကြား လူမှုအခက်အခဲ ကြီးထွားတာတွေ့ရပါတယ်။ ဒီအလုပ်သမားရဲ့ ဆန္ဒမပါဘဲ အလုပ်လက်မဲ့ဖြစ်ခဲ့ရင် သူ့ရဲ့ မိသားစု အခက်အခဲ မရှိစေရေးအတွက် အလုပ်လက်မဲ့ ငွေကြေးအကျိုးခံစားခွင့်ပေးခြင်းဟာ အလုပ်သမားရဲ့ ဘဝလုံခြုံမှုကို ပေးစေနိုင်တဲ့ အပြင် နိုင်ငံတော်အတွင်း ငွေကြေးလည်ပတ်မှုနဲ့ စီးပွားတည်ငြိမ်မှုကို တစ်ဖက်တစ်လမ်းက အထောက် အကူပြု တယ်ဆိုတာ နိုင်ငံအတော်များများ သတိထားမိတဲ့အတွက် ဒီအချက်ကို သူတို့နိုင်ငံရဲ့ လူမှုဖူလုံရေးမှာ ဥပဒေတွေမှာ ထည့်သွင်းရေးဆွဲနေတာကိုလည်းတွေ့ရပါတယ်။ နောက်တစ်ခုကတော့ အသက်အရွယ်ကြီးရင့်လာကြတဲ့ အလုပ်သမားတွေ အလုပ် မလုပ်နိုင်ကြတဲ့အခါမှာ လူမှုဒုက္ခမခံစား စေရေးအတွက် သက်ကြီးပင်စင်ကို အစိုးရဝန်ထမ်းများမှာပဲ ခံစားခွင့်ရှိနေပါတယ်။ လက်ရှိလူမှု ဖူလုံရေး ဥပဒေအရ ပုဂ္ဂလိကလုပ်ငန်းများမှာ အလုပ်သမား တွေဟာ သက်ကြီးပင်စင် အကျိုးခံစားခွင့် မရကြပါဘူး။ တခြားနိုင်ငံတွေမှာတော့ ပုဂ္ဂလိကလုပ်ငန်း အလုပ်သမားတွေဟာ လူမှုဖူလုံရေးစီမံကိန်းမှာသာ အကျုံးဝင်ခဲ့မယ်ဆိုရင် သတ်မှတ်ထားတဲ့ အသက်အရွယ် ရောက်တဲ့အခါမှာ သက်ကြီးပင်စင်ကို လည်းကောင်း၊ ထည့်ဝင်စုဆောင်းထားတဲ့ ခေတ်ကာလနဲ့လျော်ညီစွာ သက်ကြီးပင်စင်ခံစားခွင့် ကိုလည်း ခံစားနိုင်မယ်ဆိုတာ လေ့လာတွေ့ရှိရ ပါတယ်။ ဥက္ကဋ္ဌကြီးရှင့်။ တင်ပြခဲ့တဲ့အချက်တွေအပါအဝင် နိုင်ငံတကာကျင့်သုံးမှုနဲ့ဆီလျော်ပြီး မိမိနိုင်ငံ ရဲ့ အခြေအနေနဲ့ ကိုက်ညီမယ့်အချက်အလက်တွေကိုပါ ထည့်သွင်းစဉ်းစားပြီး လူမှုဖူလုံရေးဥပဒေ သစ်ကို ရေးဆွဲပြုစုနိုင်မယ်ဆိုရင် အာမခံအလုပ်သမားများအတွက် ဘဝလုံခြုံမှုပိုမိုရရှိစေမယ့်အပြင် နိုင်ငံတော်ရဲ့ စီးပွားရေးတည်ငြိမ်မှုနဲ့ ဖွံ့ဖြိုးတိုးတက်မှုပါ အထောက်အကူဖြစ်စေနိုင်မှာဖြစ်တဲ့အတွက်လူမှုဖူလုံရေး ဥပဒေသစ်တစ်ရပ် ရေးဆွဲပြုစုဖို့နဲ့ ဒီဥပဒေကြမ်းကို လာမယ့် ပြည်သူ့လွှတ်တော်အစည်း အဝေးမှာ တင်ပြဆွေးနွေးအတည်ပြု နိုင်ရေးအဆိုကို ကျွန်မအနေနဲ့ အလေးအနက် ထောက်ခံအပ်ပါ တယ်ရှင်။ ကျေးဇူးတင်ပါတယ်။(ဩဘာသံများ)</speech>
<speech type="speaker">လသာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကြည်မြင့် ဆွေးနွေးဖို့ ဖြစ်ပါတယ်</speech>
<speech><mp id="406">ဦးကြည်မြင့် (လသာ မဲဆန္ဒနယ်)</mp>ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့ လွှတ်တော်ကိုယ်စားလှယ်များ၊ ကြွရောက်လာကြတဲ့ အထူးဧည့်သည်တော်များခင်ဗျား။ ကျွန်တော် ကတော့ ရန်ကုန်တိုင်းဒေသကြီး၊ လသာမြို့နယ် မဲဆန္ဒနယ်မြေမှ ဦးကြည်မြင့် ဖြစ်ပါတယ်။ မရမ်းကုန်းမဲဆန္ဒနယ်မှ လွှတ်တော်ကိုယ်စားလှယ်ကြီး ဦးပွင့်ဆန်းရဲ့ အဆိုကို အကြံပြု ဆွေးနွေး လိုပါတယ်။ ဦးပွင့်ဆန်းရဲ့ အဆိုမှာ တိုတိုပဲပြောရရင်တော့ လိုအပ်တဲ့အစီအစဉ်များ ဆိုတာကတော့ သူကိုယ်တိုင် ထည့်ပြောသွားသလိုပဲ ၁၉၅၄ လူမှုဖူလုံရေး ဥပဒေကို ပြန်လည်သုံးသပ်ပြီးတော့ ဥပဒေသစ်တစ်ရပ် မူကြမ်းရေးဆွဲဖို့ပါပဲ။ ဒီတော့ကာ လက်ရှိလူမှုဖူလုံရေးဥပဒေတွေဟာ ပုဂ္ဂလိကနဲ့ အစိုးရဝန်ထမ်းတွေနဲ့သာ အကျုံးဝင်ပါသေးတယ်။ ဒါထက် ကမ္ဘာမှာ တော်တော်ကျယ်ပြန့်တယ်ဆိုတဲ့ ဈေးကွက်နိုင်ငံကြီးဖြစ်တဲ့ အမေရိကန်ရဲ့ လူမှုဖူလုံရေး အစီအစဉ်တွေမှာတောင်မှပဲ အကျုံးဝင် ခံစားရသူနည်းသေးလို့ သူတို့ဆီမှာ ၂၀၁၀ ကွန်ဂရက်မှာ တိုးချဲ့ဆွေးနွေးနေရတာ တွေ့ရပါတယ်။ ကျွန်တော့်အနေနဲ့ ၁၉၅၄ လူမှုဖူလုံရေးဥပဒေကို ပြန်လည်သုံးသပ်ပြီး ဥပဒေသစ်တစ်ရပ် မူကြမ်း ရေးဆွဲ မယ်ဆိုလို့ရှိရင် အလွန် ပိုမိုကျယ်ပြန့်တဲ့ လူမှုဖူလုံရေး၊ လုံခြုံ ရေးအာမခံကွန်ယက်ပုံစံစနစ် ဆိုတာမျိုးကို ထည့်သွင်းဆွေးနွေးလိုပါတယ်။ ကျွန်တော်တို့မြန်မာနိုင်ငံမှာ ပြည်သူတွေအားလုံးအတွက် လက်ရှိလူမှုဘဝလုံခြုံရေးနဲ့ အနာဂတ်လူမှုဘဝ လုံခြုံ ရေးဆိုပြီး နှစ်ပိုင်း အကျုံးဝင်စေဖို့လိုပါတယ်။ လက်ရှိလူမှုဘဝလုံခြုံရေး ဆိုတာကတော့ အဓိကအားဖြင့် ဆေးကုသမှုခံယူရေးဆိုတဲ့ ကိစ္စမျိုးပါပဲ။ ဒေသန္တရ ဆေးရုံ၊ ဆေးပေး ခန်းတွေနဲ့ အစိုးရရဲ့ စရိတ်မျှပေး ကျန်းမာရေးအစီအစဉ်တွေ၊ ပုဂ္ဂလိက အလှူရှင်တွေရဲ့ဆေးပဒေသာပင် စနစ်တွေကို ယနေ့တွေ့ရမှာ ဖြစ်ပါတယ်။ အနာဂတ်ဘဝ လုံခြုံရေးအတွက် ဆိုတာကတော့ ပင်စင်စုငွေတွေ၊ အသက်နဲ့ တခြားအာမခံစနစ်၊ နောက်ဘဏ်တွေဆီမှာ ငွေစုဆောင်းတဲ့ အလေ့အကျင့်ရဖို့ လုပ်ကိုင်ပေးတဲ့စနစ်၊ နိုင်ငံတော်ကနေပြီးတော့ ငွေစုလက်မှတ်တွေ ထုတ်ရောင်း ပေးတာကို ဝယ်ယူပြီးတော့ သိမ်းဆည်းစုဆောင်းတဲ့စနစ်၊ ပုဂ္ဂလိက ကုမ္ပဏီတွေမှာ အစုရှယ်ယာဝင်တဲ့ စနစ်၊ အခုတလော သတင်းစာကြော်ငြာ တွေမှာလည်း တော်တော်များများတွေ့ရတဲ့ ကုမ္ပဏီကြီးတွေက နေပြီးတော့မှ အိုးပိုင်အိမ်ပိုင်ဖြစ်ရေးအတွက် အရစ်ကျရောင်းချပေးတဲ့စနစ် ဒါတွေက မြန်မာနိုင်ငံသူ၊ မြန်မာနိုင်ငံသားများအတွက် အနာဂတ်ဘဝလုံခြုံရေးအတွက် အစီအစဉ် ဖြစ်ပါတယ်။ လက်ရှိလူမှုဘဝ လုံခြုံ ရေး အစီအစဉ်တွေမှာ သီးခြားစီဆက်စပ်မှုမရှိဘဲ ဖြစ်နေတာလေးတွေ၊ ဟနေတဲ့ အချက် ကလေးတွေ ကျွန်တော်တို့ မြင်ရပါတယ်။ တွေ့ရပါတယ်။ ကျွန်တော်တို့ ကာယကံ ရှင်တွေဖြစ်တဲ့ ပုဂ္ဂလိကနဲ့အစိုးရ ဝန်ထမ်းတွေ ကိုယ်တိုင်တောင်မှပဲ ကိုယ့်လစာကနေ ပြီးတော့ ဘာတွေဖြတ်လို့၊ ဘာအတွက် ဆိုတာမျိုးကို ရေရေရာရာ စဉ်းစားမိသူနည်းပါတယ်။ ဒါ့အပြင် အစိုးရက အဓိကထည့်ဝင်ပေးနေရတာဖြစ်နေတဲ့ အတွက်ကြောင့် ဈေးကွက်စီးပွားရေးနဲ့ မကိုက်ညီတော့တာကိုလည်း တွေ့ရပါတယ်။ နိုင်ငံတကာ မှာ လူမှုဖူလုံရေးစနစ်ကို Security လို့ ခေါ်ဆိုသလိုပဲ အမျိုးသားအာမခံစနစ် National Insurance လို့လည်းခေါ်ပါတယ်။ ဒီနေရာမှာ Insurance ဆိုတာက ကျွန်တော်တို့ သာမန်သိကြတာက တော့ Guarantee ပေးတယ် အာမခံပေးတဲ့ အာမခံမျိုးလို့ မြင်ကြတာ ရှိပါတယ်။ ဒီလူမှုဖူလုံရေးစနစ်ကို Social Security ကို National Insuranceလို့ ခေါ်ယူသုံးစွဲတဲ့ အကြောင်းရင်းကတော့ အလုပ်သမားတွေ ထည့်ဝင်တဲ့ငွေ၊ အလုပ်ရှင် နဲ့အစိုးရက ထည့်ဝင်ပေးတဲ့ ရန်ပုံငွေ ဒါတွေအားလုံးကို ရန်ပုံငွေ တစ်လုံးတစ်ခဲအဖြစ်နဲ့စတော့ ငွေကြေးဈေးကွက်မှာ အာမခံလုပ်ငန်းကြီးတွေကနေပြီးတော့ ပွားအောင်လုပ်ပေးတဲ့ အကြောင်း အချက် Factor ပေါ့ဗျာ၊ အဓိကအားဖြင့် ပါဝင်နေလို့ သူတို့ဆီမှာတော့ Nationd Insurance ကို သုံးတာလည်း ရှိတာပါ။ သာမန်အားဖြင့်ကတော့ ကျွန်တော်တို့သိတဲ့ Social Security System ဆိုလည်းရပါတယ်။ ဒါ့အပြင် နောက်ထပ်ခေါ်တာလေးတွေကတော့ ကျွန်တော်တို့ မီဒီယာမှာ သုံးတာ များပါတယ်။ အဲဒါကတော့ ဒီ System တွေက အာမခံစနစ်၊ လူမှုဖူလုံရေးစနစ် ဆိုတာတွေက ဝင်ငွေနည်းပါးတဲ့ ပြည်သူများအနေနဲ့ ကျန်းမာရေး၊ ပညာရေးစတာတွေ အပါအဝင်ပေါ့လေ လူနေမှု အဆင့်တစ်ရပ်ကို အနိမ့်ဆုံးအားဖြင့် လူ့အဆင့်အတန်း၊ လူ့ဂုဏ်သိက္ခာ၊ သက်ဆိုင်ရာ လူ့အဖွဲ့အစည်းရဲ့ လူနေမှုအဆင့်အတန်းတွေနဲ့အညီ ခံစားစေရမယ်ဆိုတဲ့သဘော ပါဝင်တဲ့အတွက်ကြောင့် လူမှုလုံခြုံ ရေး ဇကာတန်း Socid Safety Net လို့ ခေါ်ကြတာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီ လူမှုဖူလုံရေး၊ လုံခြုံ ရေးအာမခံ ကွန်ယက်စနစ်ပုံစံမှာ ဥပဒေအမျိုးမျိုးနဲ့ အစီအစဉ်စနစ်အမျိုးမျိုးတွေက ပြည်သူအမျိုးအစားကိုလိုက်ပြီးတော့ အုပ်စု သုံးစု အကျုံးဝင်တာကို တွေ့ရပါတယ်။ ပထမအုပ်စုမှာကတော့ အလုပ်အကိုင်မရှိကြသေးသူတွေကို အစိုးရ က ယာယီအလုပ်လက်မဲ့ထောက်ပံ့ကြေးစနစ်၊ သက်ကြီးလစဉ် ထောက်ပံ့ကြေးစနစ်၊ နာမကျန်းမသန် မစွမ်းအပါအဝင် ဆင်းရဲသားလို့ သတ်မှတ်မှု၊ ကျွန်တော်တို့ Meon Test စာရင်းအင်း ပညာရှင်များသိကြပါတယ်။ အဲဒီအရ ထောက်ပံ့ကြေးပေးတဲ့စနစ်၊ နောက်တစ်ခါ ဒီထောက်ပံ့ကြေးတွေထဲကနေပြီးတော့ကာ ဆေးကုသခွင့် အာမခံကြေး ဖြတ်တောက်စောင့်ရှောက်တဲ့ သက်ကြီးရွယ်အိုတွေ အတွက်ဆိုရင် Medicd လို့ ခေါ်ပါတယ်။ ဆင်းရဲသားတွေအတွက်ဆိုရင် Medicdte ခေါ်ပါတယ်။ အမေရိကန်မှာ သုံးစွဲတဲ့ စကားလုံးတွေပါ။ အဲဒါတွေ ပါဝင်ပါတယ်။ အာမခံကြေး ထည့်ဝင်ကြေး မပြုနိုင်တဲ့ အလုပ်လက်မဲ့ ထောက်ပံ့ကြေးဆိုတာမှာ တစ်ချိန်မှာ အလုပ်ပြန်ရှာပေးဖို့ဆိုတဲ့ ပြန်လည် ဆက်စပ်မှုလေးထားပါတယ်။ ဒီတော့ကာ အလုပ်လက်မဲ့ ထောက်ပံ့ကြေးယူတယ်ဆိုတဲ့ ပုဂ္ဂိုလ်ဟာ သူအလုပ်ရဖို့ အခွင့်အရေးလည်း သူ့မှာ အလိုလိုရှိနေတဲ့သဘောပါ။ အဲဒီတော့ နိုင်ငံတော်ဘက်က လည်းဘဲ သူ့ကို အလုပ်လက်မဲ့ ထောက်ပံ့ကြေး လက်မှတ်ကိုင်ဆောင်တဲ့ ကိုယ့်ကိုကိုယ် စာရင်းသွင်းတဲ့ ပုဂ္ဂိုလ်ဆိုရင် အလုပ်ပြန်ရှာပေးတဲ့ နေရာမှာလည်း ဦးစားပေးပါတယ်။ အဲဒီလို အလုပ်ပြန်ရတဲ့ အခါကျတော့မှပဲ နိုင်ငံတော်က စိုက်ပြီးတော့ ပေးထားတဲ့ သူ့ရဲ့ အလုပ်လက်မဲ့ထောက်ပံ့ကြေး၊ သူ့မိသားစုအပါအဝင် သူ့အတွက် ဆေးကုသခွင့်အာမခံကြေး၊ ဒါတွေကို သူကပြန်ပြီးတော့ ပေးဖို့ ဖြစ်ပါတယ်။ သက်ကြီးနဲ့ ပင်စင်စား ဆင်းရဲသားတွေအတွက် အစိုးရရဲ့ ကျခံမှုမှာကတော့ကာ အပြန် အလှန်ဆိုတာ စောစောက အလုပ်သမား အလုပ်လက်မဲ့ ထောက်ပံ့ကြေးခံစားတဲ့ ပုဂ္ဂိုလ်နဲ့တော့ အဲဒီ ပုဂ္ဂိုလ်လိုတော့ ရှိမှာမဟုတ်ပါဘူး။ ဒါပေမယ့် ကျွန်တော်ခုနပြောသလို ဒီခေတ်သစ်၊ ခေတ်မှီနိုင်ငံ တကာ လူမှုဖူလုံရေးစနစ်ရဲ့ အုပ်စု သုံးစုရှိတဲ့ နေရာမှာ ဒုတိယနဲ့ တတိယအုပ်စုက အစီအစဉ်တွေနဲ့ ဆက်စပ်ပြီးတော့ သက်ကြီးနဲ့ပင်စင်စား ဆင်းရဲ သားတွေအတွက် အစိုးရရဲ့ ကျခံမှုတွေကို ပြန်ပြီးတော့ ဖြည့်ဆည်းပေးတဲ့ ချိတ်ဆက်ရှိပါတယ်။ ခေတ်မီ လူမှုဖူလုံရေးစနစ်မှာ ပါဝင်မယ့် ဒုတိယအုပ်စု ဥပဒေတွေအနေနဲ့ကတော့ လက်ရှိ အလုပ်အကိုင်ရှိသူတွေရဲ့ လုပ်ခလစာကနေပြီးတော့ ကျန်းမာရေးအာမခံထည့်ဝင်မှုကို အလုပ်ရှင်နဲ့ အစိုးရတို့ က ထပ်ဆောင်းပေးမှု၊ နောက်တစ်မျိုးက လက်ရှိအလုပ်အကိုင်ရှိသူတွေရဲ့ အနေနဲ့ ပင်စင် ရန်ပုံငွေ အာမခံစနစ်တို့ဖြစ်ပါတယ်။ နိုင်ငံတကာအနေနဲ့ကတော့ အမေရိကန်မှာ သုံးစွဲတဲ့ FICA ဆိုတာကို နားလည်ကြပါတယ်။ Federd insurance Control Account လို့ခေါ်ပါတယ်။ ဥက္ကဋ္ဌကြီးခင်ဗျား။ ကျွန်တော် ဒီပြည်သူ့လွှတ်တော်မှာပဲ ၁၆ရက်နေ့ မတ်လ ၂၀၁၁ မှာ ထည့်သွင်းပြောကြားသွားဘူးတဲ့ အတိတ်မျိုးဆက်အလုပ်သမားများနဲ့ လက်ရှိမျိုးဆက် ပင်စင်စားနဲ့ အလုပ်သမားများကြား၊ နောက်တစ်ခါ ပစ္စုပ္ပန်မျိုးဆက် အလုပ်သမားများနဲ့ အနာဂတ်မျိုးဆက် ပင်စင် စားနဲ့ အလုပ်သမားများကြား အသွားအပြန် ဆက်စပ်မှုအခြေခံတစ်ခု အရေးကြီးပုံ ထည့်ပြောခဲ့ ပါတယ်။ အဲဒီတော့မှသာလျင် ကျွန်တော်တို့ အခြားနိုင်ငံတွေမှာရှိတဲ့ ကျွန်တော်တို့လည်း ကြားရတဲ့64 အတွက်ကြောင့် အားရတဲ့ကိစ္စတစ်ခုဖြစ်တဲ့ လုပ်ခန့်ပင်စင်တွေကို ငွေကြေးဖောင်းပွမှုနှုန်းနဲ့ လိုက်ပြီးတော့ မပြတ်တိုးတက်ပေးတယ်ဆိုတဲ့အစီအစဉ်ကို ထည့်သွင်းလုပ်ကိုင်နိုင်မှာ ဖြစ်ပါတယ်။ တစ်ခါ အဲဒီစနစ်မှာ တန်းတူခံစားရရေးဆိုတာကို သုံးထားတာဖြစ်ပါတယ်။ ဒီတော့ ဈေးကွက် နိုင်ငံကြီးဖြစ်တဲ့ အဲဒီနိုင်ငံမှာက ကိုယ်ကပိုထည့်လို့ရှိရင် ပိုခံစားရမယ်ဆိုတဲ့ စနစ်ကို လုပ်ပါလို့တောင်းဆိုလာတာရှိပါတယ်။ သဘောတရားကတော့ ကျွန်တော် တို့ဆီမှာကလိုသာ ဒီလုပ်ခလစာထဲ ကနေပြီးတော့ အာမခံကြေးဖြတ်တောက်တယ်။ ပင်စင်ကြေး ဖြတ်တောက်တယ် မသိမသာပါဘဲ။ အဲဒီကိစ္စမျိုးတွေကို ကျွန်တော်တို့က အမှုမဲ့အမှတ်မဲ့ဖြစ်ပေမယ့်လို့ နိုင်ငံတကာ နိုင်ငံကြီးတွေမှာ ကတော့ ဒီကိစ္စကို အလေးထားပြီးတော့ သာမန်ပုံမှန်ထည့်ဝင်တာထက် ပိုထည့်မယ်ဆိုလို့ရှိရင် ပိုခံစားခွင့်ရမလား ရမယ်ဆိုလို့ရှိရင် ကျွန်တော်တို့ ပိုထည့်မယ်ဆိုတဲ့ Saving Duty ပြည်သူ့တာဝန်မျိုး စိတ်စွဲမျိုး ရှိကြပါတယ်။ အဲဒီအတွက် 401 K ဆိုတဲ့ အစီအစဉ်ကို နိုင်ငံတကာမှာ ကျင့်သုံးတာလည်း ရှိပါတယ်။ ခေတ်မီ လူမှုဖူလုံရေးစနစ်ကြီးမှာ တတိယအုပ်စုကတော့ ဥပဒေတွေ၊ စနစ်တွေအနေနဲ့ ကတော့ ပုံမှန်ဝင်ငွေမရှိဘူးလို့ ဆိုပေမယ့် အလုပ်ရှိကြတဲ့ တောင်သူလယ်သမားတွေ ကျွန်တော်တို့ လုပ်ငန်းရှင်ကြီး တွေ၊ ပျံကျအလုပ်သမားတွေ သူတို့က အကျုံးဝင်ပါလိမ့်မယ်။ ဒီတတိယအုပ်စုမှာ Roncos sei 39:06207€:9$6a:eg National Savings and Loans - SL qosco! ငွေစုဆောင်းခွင့် စနစ်ဖွင့်ပေးထားတာရှိပါမယ်။ အမျိုးသားကျန်းမာရေးစောင့်ရှောက်မှု အာမခံ ပေါ်လစီဆိုတာတွေကို အပြင်က အရပ်သားအနေနဲ့ ဝယ်ယူထည့်ဝင်ခွင့်ပြုတဲ့စနစ်တွေနဲ့ လုံခြုံမှု ပေးထားတာ တွေ့ရပါတယ်။ အခုကျွန်တော် ဆွေးနွေးခဲ့သမျှဟာပင်စင်နဲ့ ကျန်းမာရေးကို အဓိက ထားပြောခဲ့တာဖြစ်ပြီးတော့ကာ ဒီအုပ်စုသုံးခုလုံးက သားသမီးတွေ ကောလိပ်နဲ့တက္ကသိုလ်တက်ဖို့ ရန်ပုံငွေဆိုတာမျိုး သီးခြားစနစ် ထူထောင်ဖို့ လိုပါသေးတယ်။ အိုးပိုင်အိမ်ပိုင်ဖြစ်ဖို့ အိုးအိမ်ဝယ်ယူရေး ရန်ပုံငွေစုဆောင်းမှုအဲဒီကနေတဆင့် တိုင်းသူပြည်သားတွေရဲ့ အနာဂတ်ဘဝလုံခြုံ ရေးကိုဖော်ဆောင်တဲ့ စနစ်ပေါ့လေ၊ စုဆောင်းငွေတွေ တိုးပွားပြီးတော့ကာ ငွေကြေးဖောင်းပွမှုကို အာမခံနိုင်မှု၊ ရင်းနှီးမြှုပ်နှံမှု လုပ်ပေးတဲ့လုပ်ငန်းတွေ၊ Investment Trust တွေ၊ အဲဒါတွေကလည်းပဲ လူမှုဘဝ လုံခြုံမှုစနစ်ကြီး တစ်ခုလုံးထဲမှာ ဆက်စပ်လုပ်ကိုင်ရမယ့် ဥပဒေပြဋ္ဌာန်း အကောင်အထည်ဖော်သင့်တဲ့စနစ် တစ်ခုပါပဲ။ ပြည်သူ့လွှတ်တော်ဥက္ကဋ္ဌကြီးခင်ဗျား။ ဈေးကွက်စီးပွားရေးနဲ့ လူမှုဖူလုံရေး၊ လုံခြုံ ရေး အာမခံ ကွန်ယက်ပုံစံစနစ်ကြီးတစ်ခုလုံးရဲ့ အခြေခံကတော့ အလုပ်မရှိသေးတဲ့လူတွေတောင်မှ ထောက်ပံ့ကြေး ရတဲ့အထဲက စတင်ထည့်ဝင်မှုပေါ်မှာ အခြေခံပါတယ်။ ဒီလို ပြည်သူ့ဘက်မှ စတင်ထည့်ဝင်ပါမှ အလုပ်ရှင်နဲ့အစိုးရတွေက ပိုမိုထည့်ဝင်ပေးမှုပေါ်ပေါက်ပါလိမ့်မယ်။ ဒီ သုံးဦးသုံးဖလှယ်စုဆောင်းကခ(ဝ၊ IUL IL ည့်ဝင်တဲ့ ရန်ပုံငွေကို ဘဏ်စနစ်နဲ့စတော့ ငွေကြေးဈေးကွက်တွေမှာ စီးပွားရေးလုပ်ငန်း များက ရယူသုံးစွဲပြီးတော့ကာ တိုးပွားလာစေပါလိမ့်မယ်။ ပြည်သူတစ်ဦးချင်းရဲ့ လူမှုဖူလုံရေး ခံစားမှုအဝဝဟာ လည်း အဲဒီတော့မှ ဆပွားမြင့်မားလာနိုင်ပါမယ်။ မြန်မာနိုင်ငံအနေနဲ့ကတော့ လက်ရှိမွန်မြတ်တဲ့ အစီအစဉ်လုပ်ငန်းတွေရှိပါတယ်။ ဆေးပဒေသာပင် စိုက်ထူခြင်း စတဲ့ လုပ်ငန်းမျိုးတွေ ဒါတွေကိုလည်း ကျွန်တော်တို့က ဆက်ပြီးတော့ ခွင့်ပြု ဖို့လိုပါတယ်။ အခုကျွန်တော် ပြောခဲ့သမျှမှာ အကောင်းချည်းပဲ မြင်ရမယ်လို့ မဆိုလိုပါဘူး။ သတိထားရမယ့် နိုင်ငံတကာ အတွေ့ အကြုံ တွေ ရှိပါတယ်။ နိုင်ငံတကာ လူမှုဖူလုံရေး အာမခံစနစ်တွေအနေနဲ့ အစိုးရက ထည့်ဝင်ပေးရမှု ကြီးမားလွန်းတဲ့အတွက် ဂျပန်နိုင်ငံ ရဲ့ စီးပွားရေးဟာ အနှစ် ၂၀ နီးပါး ရပ်တန့်နေတာ တွေ့ရပါလိမ့်မယ်။ နောက်တစ်ခါ လူမှုဖူလုံရေး နိုင်ငံများ Social Welfare State လို့ ချီးကျူးကြရတဲ့ ဥရောပ အနောက်မြောက်ပိုင်းနိုင်ငံတွေမှာ ၁၉၉၀ ပြည့်နှစ်လွန်စက အစိုးရအဓိက ထည့်ဝင်မှုပြုတဲ့ လူမှုဖူလုံရေးစနစ်ကနေပြီးတော့ အမေရိကန်ပြည်ထောင်စုရဲ့ ငွေကြေးဈေးကွက် ဆက်စပ် လူမှုဖူလုံရေး စနစ်ကို ပြောင်းလဲခဲ့ရတာ သင်ခန်းစာယူသင့်ပါတယ်။ နောက်တစ်ချက်အနေနဲ့ ဒီအမေရိကန် ပြည်ထောင်စုဆိုတာ စီးပွားရေး ကျဆင်းလာတဲ့အခါကြတော့ ပြည်သူစုဆောင်းမှုတိုးဖို့ ပြည်တွင်း လူမှုဘဝလုံခြုံ ရေး ပိုမိုရှိဖို့ဆိုတဲ့ ပြည်တွင်းစီးပွားရေးမူဝါဒ လမ်းကြောင်းဘက်ကို ရွှေ့ လာတာတွေ့ရပါတယ်။ အဲဒီတော့ ကျွန်တော်တို့မှာ အကောင်းချည်းမြင်နေဖို့ပဲမဟုတ်ဘူးပေါ့လေ။ တွေ့ကြုံလာရမယ့် တွေ့ကြုံ နေခဲ့ကြရတဲ့ အခက်အခဲတွေကိုလည်း ကျွန်တော်တို့ သတိထားဖို့၊ ဥပဒေကြမ်းပြုစုဖို့ စီစဉ်တဲ့နေရာမှာ လိုအပ်ပါတယ်။ ခုနဒါတွေက ဘာကိုပြသလဲ ဆိုလို့ရှိရင်တော့ အာမခံလူမှုဖူလုံရေး စနစ်မှာ အစိုးရ ပိုင်းက ကုန်ကျစရိတ်တွေ ပိုမိုကျခံနိုင်ရေး ဒါမှမဟုတ်လို့ ဆိုရင်လည်းပဲ အစိုးရပိုင်းက ကုန်ကျ စရိတ်တွေ လျှော့ချပြီးတော့ ပုဂ္ဂလိကပိုင်းတိုးမြှင့်ကျခံနိုင်ရေးဆိုတာ လိုလာပါတယ်။ ဒီအတွက် လက်ရှိ မျိုးဆက်ရဲ့ အလုပ်ကြိုးစားလုပ်ကိုင်မှုကတဆင့် နောက်တစ်ခါ လက်ရှိမျိုးဆက်ရဲ့ အလုပ်ကြိုးစား လုပ်ကိုင်မှုဆိုတာမှာ အလုပ်ကြိုးစားနိုင်မှုအတွက် အလုပ်ရှင်နဲ့အစိုးရတွေဘက်က အလုပ်သမားတွေနဲ့ တွဲဖက်လုပ်ကိုင်ရတဲ့ နည်းပညာတွေ အရင်းအနှီးတွေထည့်ဝင်ပေးနိုင်မှုဆိုတာ အရေးကြီးတယ်ဆိုတဲ့ အကြောင်း သတိမူဖို့ တင်ပြရင်းနဲ့ပဲ နိုင်ငံတကာအဆင့်မှီ လူမှုဖူလုံရေး ဥပဒေသစ်များ မူကြမ်းရေး ဆွဲပြီး ဒုတိယအကြိမ် ပြည်သူ့လွှတ်တော်မှာ တင်သွင်းဆွေးနွေးနိုင်ရေး အစီအစဉ် များ ပြု လုပ်ကြရန် လိုအပ်ကြောင်း ဦးပွင့်ဆန်းရဲ့ ဆွေးနွေးတင်ပြချက်ကို ကျွန်တော်ထပ်မံအကြံပြု ဆွေးနွေးတင်ပြ အပ်ပါတယ်ခင်ဗျား။ အားလုံးကိုကျေးဇူးပါဘဲ။ (ဩဘာသံများ)</speech>
<speech type="speaker">ရွှေပြည်သာ မဲဆန္ဒနယ်မှ ဦးတင်မောင်ဦး ဆွေးနွေးဖို့ ဖြစ်ပါတယ်</speech>
<speech><mp id="379">ဦးတင်မောင်ဦး(ရွှေပြည်သာမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်တော် များ အားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေလို့ နှုတ်ခွန်းဆက်သ ဂါရဝ ပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ရွှေပြည်သာမြို့နယ် မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးတင်မောင်ဦးဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ မရမ်းကုန်းမြို့နယ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာပွင့်ဆန်းတင်သွင်းသွား တဲ့ မြန်မာနိုင်ငံမှာ လက်ရှိကျင့်သုံးနေတဲ့ ၁၉၅၄ခုနှစ်၊ လူမှုဖူလုံရေးဥပဒေကို အသစ်ပြင်ဆင်ရေးဆွဲ နိုင်ရေးအဆိုကို ထောက်ခံတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံလူမှုဖူလုံရေး စီမံကိန်းအပေါ်မှာ အလုပ်ရှင်နဲ့အလုပ်သမားအတော်များများက နားလည်လက်ခံနိုင်မှု၊ စိတ်ပါဝင် စားမှု အားနည်းနေသေးတာကို တွေ့ရမှာဖြစ်ပါတယ်။ ဒီလိုဖြစ်နေရခြင်းဟာ စီမံကိန်းအပေါ်မှာ ယုံကြည်မှု ၊ အားကိုးမှု နည်းပါးနေသေးလို့ ဖြစ်တယ်ဆိုတာ သုံးသပ်နိုင်ပါတယ်။ လက်ရှိဥပဒေအရ အာမခံအလုပ်သမား တစ်ယောက် မမာမကျန်းဖြစ်ရင် မမာမကျန်းမှု ငွေရေးကြေးရေးအကျိုးခံစားခွင့် ရှိတယ်ဆိုပေမယ့် အမြင့်ဆုံးအတန်းအစားဖြစ်တဲ့ အတန်းအစား ၁၅ ဟာ လစဉ်ငွေ သုံးသောင်းနှင့် အထက်လို့ သတ်မှတ်ထားတာဖြစ်တဲ့အတွက် အလုပ်ရှင်က ၇၇၅ ကျပ်၊ အလုပ်သမားက ၄၆၅ ကျပ် စုစုပေါင်း ၁၂၄၀ ကျပ်ကို လူမှုဖူလုံရေးအာမခံ ထည့်ဝင်ကြေးအဖြစ်နဲ့ လစဉ်ပေးသွင်းနေရတာ တွေ့ရ ပါတယ်။ အဆိုပါ အာမခံအလုပ်သမား မမာမကျန်းဖြစ်ခဲ့ရင် မမာမကျန်းမှုငွေကြေးအကျိုးခံစားခွင့် အဖြစ် တစ်နေ့အတွက် ၅၉၆ ကျပ် ၁၅ ပြား ခံစားခွင့်ရှိပါတယ်။ တကယ်လို့ နှစ်ရက်လောက် မမာမကျန်းမှု အကျိုးခံစားခွင့်ရခဲ့ရင် ဒီအလုပ်သမားဟာ တစ်လထည့်ဝင်ထားတဲ့ အာမခံထည့် ဝင်ကြေးငွေ ပြန်လည်ရရှိနေပြီဆိုတာကို တွေ့ရမှာဖြစ်ပါတယ်။ ဒါပေမယ့် ဒီငွေပမာဏဟာ နေမကောင်းလို့ အလုပ်မဆင်းနိုင်တဲ့ အလုပ်သမားတစ်ဦးအတွက် လုံလောက်အားကိုးရတဲ့ ငွေပမာဏ မဟုတ်တဲ့အတွက် စီမံကိန်းအပေါ်မှာ ယုံကြည်အားကိုးမှုနည်းနေတယ်လို့ သုံးသပ်တွေ့ရှိရပါတယ်။ တကယ်လို့သာ အာမခံထည့်ဝင်ကြေး အတန်းအစား အမြင့်ဆုံးလစာ သတ်မှတ်ချက်ကို သုံးသောင်း အထက်အစား အမှန်ရရှိနေတဲ့ ဝင်ငွေပေါ်မူတည်ပြီး အာမခံထည့်ဝင်ကြေးကို ကောက်ခံမယ်ဆိုရင် အာမခံထည့်ဝင်ကြေး ငွေပမာဏတိုးတက်လာမှာဖြစ်သလို အလုပ်သမားတစ်ဦးရဲ့ တစ်နေ့ရရှိခံစားရ မယ့် မမာမကျန်းမှု အကျိုးခံစားခွင့် ငွေပမာဏဟာလည်း တိုးတက်ခံစားခွင့် ရရှိလာမှာဖြစ်ပါတယ်။ ဒီလိုသတ်မှတ်နိုင်ဖို့ဆိုတာ လူမှုဖူလုံရေးဥပဒေတွေ ကျင့်သုံးမှုတွေ လေ့လာပြီး မိမိနိုင်ငံနဲ့ကိုက်ညီမယ့် လူမှုဖူလုံရေးဥပဒေကို အသစ်ပြုပြင်ရေးဆွဲမှသာ ဆောင်ရွက်နိုင်မှာဖြစ်တဲ့အတွက် ဒီလိုဥပဒေသစ် ရေးဆွဲပြုစုရေးအဆိုကို ပထမအချက်အနေနဲ့ ထောက်ခံတင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျား။ လက်ရှိဥပဒေမှာ အမျိုးသမီးအလုပ်သမားထု မီးဖွားတဲ့အခါ အလုပ်သမား ဆေးရုံကြီးတွေမှာ အခမဲ့မီးဖွားခွင့်ရှိပြီး မီးမဖွားမီ ရက်သတ္တ ခြောက်ပတ်၊ မီးဖွားပြီး ခြောက်ပတ် စုစုပေါင်း ရက်သတ္တ ၁၂ ပတ်ကို မီးဖွားမှု အကျိုးခံစားခွင့်အဖြစ် အလုပ်မဆင်းဘဲခွင့်ယူနိုင်ပါတယ်။ ဒီကာလတွေ အတွက် လူမှုဖူလုံရေးအဖွဲ့က သတ်မှတ်လစာရဲ့ ၆၆.၆၆% ကို ဥပမာ လစာသုံးသောင်းနဲ့ အထက်ရှိတဲ့ အလုပ်သမားတစ်ဦး ဟာ လစဉ် ၄၆၅ ကျပ် ထည့်ဝင်ကြေး ပေးသွင်းရပြီးတော့ မီးဖွားတဲ့အခါမှာ တစ်နေ့ ၇၉၄ ကျပ်နဲ့ ၈၅ ပြားနှုန်းနဲ့ ၁၂ ပတ်အတွက် စုစုပေါင်း ၅၇၂၂၉ ကျပ်ကို ခံစားခွင့်ရရှိနိုင်မှာပါ။ ဒါပေမယ့် လက်ရှိဥပဒေနဲ့က မီးဖွားမှုထောက်ပံ့ကြေးကိုတော့ ခံစားခွင့် မရှိသေးပါဘူး။ အခြားနိုင်ငံ တွေမှာ မီးဖွားမှုထောက်ပံ့ကြေးဆိုပြီး သီးခြားခံစားခွင့်ပြုထားပါတယ်။ ကလေးတစ်ဦး မွေးတာထက် နှစ်ဦးမွေးခဲ့ရင်၊ ကလေးနှစ်ဦးမွေးတာထက် သုံးဦးမွေးခဲ့ရင် မီးဖွားမှု ထောက်ပံ့ကြေးကို ပိုမို တိုးမြှင့် ခံစားခွင့် လုပ်ပေးတဲ့စနစ်လည်းကျင့်သုံးကြပါတယ်။ ဒီစနစ်တွေကို မြန်မာနိုင်ငံ လူမှုဖူလုံရေး ဥပဒေအသစ်တွေမှာ ထည့်သွင်းစဉ်းစားရေးဆွဲနိုင်မယ်ဆိုရင် အလုပ်သမား များရဲ့ စိတ်ဝင်စားမှု ယုံကြည်ကိုးစားမှုဟာ အများကြီး တိုးတက်လာနိုင်တယ်ဆိုတာ သုံးသပ်တင်ပြ လိုပါတယ်။ တင်ပြခဲ့တဲ့ အတိုင်း လက်ရှိ ဥပဒေမှာ အာမခံအမျိုးသမီးအလုပ်သမားတွေ မီးဖွားတဲ့အခါ မီးဖွားခွင့် ရရှိကာ အချို့နိုင်ငံလူမှုဖူလုံရေးဥပဒေမှာ အာမခံအလုပ်သမားရဲ့ ဇနီး မီးဖွားပြီးရင် ဖခင်ကိုပါ ဇနီးသည်ကို စောင့်ရှောက်နိုင်ဖို့အတွက် လုပ်ငန်းခွင်ကနေပြီးတော့ ရက်သတ်မှတ်ပြီး ခွင့်ပြု တာတွေ လေ့လာ တွေ့ရှိရပါတယ်။ ဒါလည်း အလုပ်သမားများရဲ့ လူမှုအခွင့်အရေးတစ်ခုကို ဖြေရှင်းပေးတဲ့ လူမှုဖူလုံရေးစီမံကိန်းရဲ့ လုပ်ဆောင်ချက်တစ်ရပ်ဖြစ်တဲ့အတွက် ထည့်သွင်းစဉ်းစားမယ် ဆိုရင် အလုပ်သမားများရဲ့ အားကိုးမှုကို ပိုမိုရရှိလာနိုင်မှာ ဖြစ်ပါတယ်။ ဥက္ကဋ္ဌကြီးခင်ဗျား။ နောက်တစ်ချက်က အာမခံထည့်ဝင်ကြေးပေးသွင်းထားတဲ့ အလုပ်ရှင်တွေ ဟာ လက်ရှိဥပဒေအရ အလုပ်သမားများကိုသာ ကျန်းမာရေးစောင့်ရှောက်မှု ခံစားခွင့်ပေးပြီး အလုပ် ရှင်များအတွက် ကျန်းမာရေးစောင့်ရှောက်မှုကို ခံစားခွင့်မရှိတဲ့အတွက် လူမှုဖူလုံရေးအာမခံချက် ပေးဖို့ စိတ်ဝင်စားမှုအားနည်းနေတာကို တွေ့ရမှာဖြစ်ပါတယ်။ ဒီကိစ္စမှာလည်း အကျုံးဝင်တဲ့ အလုပ် ဌာနများရဲ့ အလုပ်ရှင်များကိုပါ ကျန်းမာရေးစောင့်ရှောက်မှုပေးနိုင်တဲ့အချက်ကို အခြားနိုင်ငံများရဲ့ လူမှုဖူလုံရေးဥပဒေမှာ ထည့်သွင်းပြဌာန်းပေးထားတာ လေ့လာတွေ့ရှိရပါတယ်။ ဒီအချက်ကြောင့် လည်း ဥပဒေသစ် ပြင်ဆင်ရေးဆွဲတဲ့အခါမှာ လိုအပ်တာကို ဖြည့်စွက်ဖို့အတွက် သုံးသပ်ရရှိပါတယ်။ တင်ပြခဲ့တဲ့အချက်တွေအပါအဝင် နိုင်ငံတကာလူမှုဖူလုံရေး ဥပဒေများကို လေ့လာပြီး မိမိနိုင်ငံအခြေ အနေနဲ့ကိုက်ညီမယ့် အချက်အလက်တွေကို ထည့်သွင်းစဉ်းစားပြီးတော့ လူမှုဖူလုံရေးဥပဒေသစ်တစ်ရပ်ကို ရေးဆွဲပြုစုနိုင်မယ်ဆိုရင် နိုင်ငံတကာ ကျင့်သုံးမှုများနဲ့ လိုက်လျောညီထွေ ရှိတဲ့အပြင် မိမိနိုင်ငံရဲ့ အလုပ်သမားများသာမက အလုပ်ရှင်များကပါ ပိုမိုယုံကြည်အားကိုးမှုတွေ ရရှိလာနိုင်မှာ ဖြစ်တဲ့အတွက် လူမှုဖူလုံရေး ဥပဒေသစ်တစ်ရပ် ရေးဆွဲပြုစုဖို့နဲ့ ဒီဥပဒေမူကြမ်းကို လာမယ့် ပြည်သူ့ လွှတ်တော်အစည်းအဝေးများမှာ တင်ပြဆွေးနွေးအတည်ပြု နိုင်ရေးအဆိုကို အလေးအနက်ထောက်ခံ တင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကျေးဇူးတင်ပါတယ်။(ဩဘာသံများ)</speech>
<title>ဦးပွင့်ဆန်း၊ မရမ်းကုန်း မဲဆန္ဒနယ်၏ အဆိုကို သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် ပြည်သူ့လွှတ်တော်၏အဆုံးအဖြတ်ရယူခြင်း</title>
<speech type="speaker">သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="71">ဦးအောင်ကြည်(ဝန်ကြီး၊ အလုပ်သမားဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့်တကွ ပြည်သူ့လွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ပြည့်စုံကြပါစေ၊ ကိုယ်စိတ်နှစ်ဖြာ ကျန်းမာ၊ ချမ်းသာကြပါစေလို့ ဆုတောင်း မေတ္တာပို့သအပ်ပါတယ်။ ကျွန်တော်ကတော့ အလုပ်သမားဝန်ကြီးဌာနဝန်ကြီး ဦးအောင်ကြည် ဖြစ်ပါတယ်။ ရန်ကုန်တိုင်းဒေသကြီး၊ မရမ်းကုန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးပွင့်ဆန်း တင်သွင်းခဲ့တဲ့ လူမှုဖူလုံရေးဥပဒေသစ် မူကြမ်းတစ်ရပ်ကို ပြည်သူ့လွှတ်တော်သို့ ရေးဆွဲတင်သွင်းနိုင်ရေး အစီအစဉ်တစ်ရပ်ဆောင်ရွက်ပေးရန် ဆိုတဲ့ အဆိုနဲ့ပတ်သက်ပြီး ပြန်လည် ရှင်းလင်းဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံလူမှုဖူလုံရေးဥပဒေကို ၁၉၅၄ ခုနှစ်၊ အောက်တိုဘာလ ၂၂ ရက် နေ့တွင် ထုတ်ပြန်ကြေညာခဲ့ပါတယ်။ ၁၉၅၆ ခုနှစ်၊ ဇန်နဝါရီလ ၁ ရက်နေ့မှာ စတင်ပြီးတော့မှ အကောင်အထည်ဖော်ခဲ့တာဖြစ်ပါတယ်။ ဥပဒေပါ ပြဋ္ဌာန်းချက်များအရ အာမခံအလုပ်သမားများရဲ့ မမာမကျန်းမှု၊ မီးဖွားမှု၊ သေဆုံးမှု၊ လုပ်ငန်းခွင်မတော်တဆမှုများနဲ့ အလုပ်နဲ့သက်ဆိုင်တဲ့ ရောဂါတွေ ဖြစ်ပွားတဲ့အခါမှာ အခမဲ့ ဆေးဝါးကုသမှုပေးတဲ့အပြင် အလုပ်မလုပ်နိုင်သည့်ကာလများအတွက် ငွေကြေးအကျိုးခံစားခွင့်များကိုလည်း ခံစားခွင့်ပြုလျက်ရှိပါတယ်။ အရေးပေါ်ကိစ္စတွေကြောင့် လူမှု ဖူလုံရေးဆေးရုံ၊ ဆေးခန်းများမှာ မပြသနိုင်ခဲ့လို့ ရှိရင်လည်းပဲ ပြင်ပဆေးရုံ၊ ဆေးခန်းများမှာ ကုသခဲ့ပြီးတော့မှ ကုသလို့ကုန်ကျတဲ့ ဆေးဖိုးကုန်ကျငွေကိုလည်းပဲ ပြန်လည်ပြီးတော့မှ ထောက်ပံ့ပေးလျက်ရှိပါတယ်။ အမျိုးသမီးများ ကိုယ်ဝန်ဆောင်တဲ့အခါမှာ ရက်သတ္တပတ် ၁၂ ပတ် အနားယူခွင့် ရှိပြီးတော့ မီးဖွားမှုဆိုင်ရာ ငွေကြေးအကျိုးခံစားခွင့်များကိုလည်း ထုတ်ပေးပါတယ်။ အလုပ်သမား ဆေးရုံကြီးများမှာ အခမဲ့ မီးဖွားပေးတဲ့အပြင် မွေးကင်းစကလေးကိုလည်းပဲ ခြောက်လအထိ ကျန်းမာရေးစောင့်ရှောက်မှု ပေးလျက်ရှိပါတယ်။ လုပ်ငန်းခွင်မှာ ထိခိုက်မှုကြောင့် မသန်မစွမ်းဖြစ်တဲ့ အခါမှာ ယာယီမသန်မစွမ်းမှု အကျိုးခံစားခွင့်နဲ့ အမြဲတမ်းမသန်မစွမ်းမှုပင်စင်များကိုလည်း ထုတ်ပေး လျက် ရှိကြောင်း တင်ပြအပ်ပါ တယ်။ ဥက္ကဋ္ဌကြီးခင်ဗျား။ ထိုကဲ့သို့ အကျိုးခံစားခွင့်များ ဆောင်ရွက်ပေးနေပါသော်လည်းပဲ လက်ရှိ ကျင့်သုံးနေတဲ့ ၁၉၅၄ ခုနှစ်၊ လူမှုဖူလုံရေးဥပဒေဟာ အခုအခါ နိုင်ငံတချို့၏ လူမှုဖူလုံရေးစီမံကိန်းများ တွင် ခံစားခွင့်ရှိသည့် အခြားသောအကျိုးခံစားခွင့် အမျိုးအစားများကို ခံစားခွင့်ပြုရန် လိုအပ်နေ ပါတယ်။ ရရှိတဲ့အကျိုးခံစားခွင့် ငွေသားပမာဏကလည်း နည်းပါးနေပါတယ်။ စီမံကိန်းကာလ ၅၅နှစ်ကျော်ခဲ့ပြီဖြစ်သော်လည်းပဲ အဝင်အလုပ်ဌာန ၃၇၀၀၀ ကျော်နဲ့ အာမခံအလုပ်သမား ၅၂၀၀၀၀ ကျော်သာ ရှိနေသေးတဲ့အတွက် ဒီအချက်တွေကို ထောက်ရှုမယ်ဆိုလို့ရှိရင် ဒီစီမံကိန်းအပေါ်မှာ အလုပ်ရှင်နဲ့အလုပ်သမားများက အားကိုးယုံကြည်မှုထိုက်သင့်သလောက် မရရှိသေးဘူးဆိုတဲ့ အကြောင်း တွေ့ရှိရပါတယ်။ အာဆီယံနိုင်ငံအများစုရဲ့ လူမှုဖူလုံရေးစီမံကိန်းများမှာ ကျွန်တော်တို့ နိုင်ငံမှာ ကျင့်သုံးလျက်ရှိတဲ့ အခြေခံလူမှုဖူလုံရေးအကျိုးခံစားခွင့်များဖြစ်တဲ့ မမာမကျန်းမှု၊ မီးဖွားမှု အကျိုးခံစားခွင့်၊ သေဆုံးမှုအတွက် အသုဘစရိတ်၊ လုပ်ငန်းခွင်မတော်တဆမှုနဲ့ အလုပ်နှင့်သက်ဆိုင်တဲ့ ရောဂါများအတွက် ယာယီမသန်စွမ်းမှု အကျိုးခံစားခွင့်၊ အမြဲတမ်းမသန်စွမ်းမှုငွေလုံးငွေရင်း၊ လစဉ်ပင်စင်များအပြင် သက်ကြီးပင်စင် အကျိုးခံစားခွင့်များကိုလည်းခံစားခွင့်ပြု နေတာကို ကျွန်တော် တို့ တွေ့ရှိရပါတယ်။ လူမှုဖူလုံရေး အာမခံထားခွင့်ရှိတဲ့သူတိုင်းသာ အာမခံထားကြမယ် ဆိုလျှင် သက်ကြီးပင်စင် အကျိုးခံစားခွင့်ပေးခြင်းဟာ မြန်မာနိုင်ငံအတွင်းမှာရှိတဲ့ ပုဂ္ဂလိကလုပ်ငန်း များမှ အလုပ်သမား အင်အား ၃.၆ သန်းကျော်တို့ရဲ့ နောင်ရေးအာမခံချက်နဲ့ ဘဝလုံခြုံမှုကို ရရှိစေမှာ ဖြစ်ပါတယ်။ အလားတူပဲ အလုပ်လက်မဲ့ အကျိုးခံစားခွင့်ကိုလည်းပဲ နိုင်ငံအများအပြားမှာ ခံစားခွင့်ပြု နေတာ ကျွန်တော်တို့ တွေ့ရှိရပါတယ်။ အာမခံအလုပ်သမားများရဲ့ မှီခိုသူမိသားစုများ အပေါ်မှာ ကျန်းမာရေး စောင့်ရှောက်မှုဟာလည်းပဲ နိုင်ငံအနည်းငယ်မှလွဲ၍ ကျန်တဲ့နိုင်ငံအများစုက ခံစားခွင့်ပြု နေတာ တွေ့ရှိရပါတယ်။ သေဆုံးတဲ့အခါမှာလည်းပဲ အသုဘစရိတ်အပြင် သေဆုံးမှု ထောက်ပံ့ကြေးကိုလည်းပဲ ခံစားခွင့်ပြု နေကြပါတယ်။ ဒီအချက်တွေကြောင့်မို့လို့ မြန်မာနိုင်ငံရဲ့OS(C IUL IL ူမှုဖူလုံရေးဥပဒေကို တိုးတက်သောခံစားခွင့်များ ပေးနိုင်ရေးအတွက် အသစ်ပြင်ဆင်ရေးဆွဲ သင့်တယ်လို့ သုံးသပ်တင်ပြ အပ်ပါတယ်ခင်ဗျား။ အာဆီယံနိုင်ငံများမှာ လူမှုဖူလုံရေးဥပဒေ စတင်ပြဋ္ဌာန်းလာခဲ့ပုံ၊ ပြင်ဆင်ခဲ့ပုံများနဲ့ နောက်ဆုံး အတည်ပြု ကျင့်သုံးနေပုံများကို ကျွန်တော်တို့ လေ့လာတဲ့အခါမှာ နိုင်ငံအများစုဟာ မူလစတင် ပြဋ္ဌာန်းခဲ့တဲ့ ဥပဒေကို အနည်းဆုံးတစ်ကြိမ်စီ ပြင်ဆင်ခဲ့ပြီး ဖြစ်တာကိုလည်းပဲ တွေ့ရှိရပါတယ်။ မလေးရှားနိုင်ငံ မှာတော့ ၁၉၆၉ ခုနှစ်မှာတစ်ကြိမ်၊ ၂၀၀ရ ခုနှစ်မှာတစ်ကြိမ်၊ စုစုပေါင်း နှစ်ကြိမ် အသစ်ပြင်ဆင်ရေးဆွဲခဲ့ပြီး ဘရူးနိုင်းနိုင်ငံမှာဆိုရင်တော့ ၁၉၈၄ ခုနှစ်၊ ၁၉၉၂ ခုနှစ်နဲ့ နောက်ဆုံး ၁၉၉၅ ခုနှစ်အထိ သုံးကြိမ်အထိ အသစ်ပြင်ဆင်ရေးဆွဲခဲ့တာကို ကျွန်တော်တို့တွေ့ရှိရပါတယ်။ ဒါကြောင့် ကျွန်တော်တို့နိုင်ငံရဲ့ လူမှုဖူလုံရေးဥပဒေကိုလည်းပဲ မျက်မှောက်ခေတ်လိုအပ်ချက်များနဲ့ ဆီလျော်ညီညွှတ်မှုရှိစေဖို့အတွက် အသစ်ပြင်ဆင်ရေးဆွဲရန် လိုအပ်ပါကြောင်း သုံးသပ်တင်ပြ အပ်ပါတယ်။ ဥက္ကဋ္ဌကြီးခင်ဗျား။ ပြည်သူ့လွှတ်တော်ကသာ သဘောတူခွင့်ပြုမယ်ဆိုလို့ရှိရင် အလုပ်သမား ဝန်ကြီးဌာနဟာ လွှတ်တော်ကိုယ်စားလှယ်များက Possibility Thinking ဖြစ်နိုင်ခြေ ရှိမှုကို စဉ်းစား တွေးခေါ်သောအမြင်နဲ့ ထောက်ခံတင်ပြထားတဲ့အတိုင်း လူမှုဖူလုံရေးဥပဒေအသစ် မူကြမ်းတစ်ရပ် ကို ပြည်သူ့လွှတ်တော်သို့ တင်သွင်းနိုင်ရေးအတွက် ဆောင်ရွက်သွားပါမယ်ဆိုတဲ့ အကြောင်း ဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ရှိပါတယ်။ (ဩဘာသံများ)</speech>
<speech type="speaker">မရမ်းကုန်းမဲဆန္ဒနယ်မှ ဦးပွင့်ဆန်းတင်သွင်းတဲ့ နိုင်ငံတကာအဆင့်မီ လူမှုဖူလုံ ရေးဥပဒေသစ်တစ်ရပ် မူကြမ်းရေးဆွဲပြုစုပြီး ဒုတိယအကြိမ်ပြည်သူ့လွှတ်တော်ပုံမှန်အစည်းအဝေးသို့ တင်သွင်း ဆွေးနွေးနိုင်ရေးအတွက် လိုအပ်သော အစီအစဉ်များ ပြုလုပ်ပေးပါရန် အဆိုကို ကိုယ်စားလှယ် လေးဦးက ဆွေးနွေးသွားပါတယ်။ သုံးဦးက ထောက်ခံဆွေးနွေးပါတယ်။ ဦးတင်ဝင်း၊ ဒေါ်ဝင်းမော်ထွန်း၊ ဦးတင်မောင်ဦးက ထောက်ခံဆွေးနွေးပါတယ်။ လသာမဲဆန္ဒနယ်မှ ဦးကြည်မြင့်က တော့ ဒီလိုဆောင်ရွက်တဲ့နေရာမှာ အခြားနိုင်ငံတွေမှာ ဖြစ်ပေါ်ခဲ့တဲ့ အခြေအနေများကို သုံးသပ်ပြီး တော့ မိမိနိုင်ငံနဲ့ဆီလျော်တဲ့၊ မိမိနိုင်ငံနဲ့လိုက်ဖက်တဲ့ ၊ မိမိနိုင်ငံအခြေအနေနဲ့သင့်မြတ်တဲ့ ဥပဒေဖြစ်ရေး အတွက် စဉ်းစားသင့်ကြောင်းနဲ့ ဦးတင်မောင်ဦးကလည်း ထိုကဲ့သို့ အဓိပ္ပာယ်သက်ရောက်တဲ့ ဆွေးနွေး မှုများ ဆွေးနွေးခဲ့ပါတယ်။ သက်ဆိုင်ရာတာဝန်ရှိ ပြည်ထောင်စုအဖွဲ့ဝင်က ဆွေးနွေးတဲ့အခါမှာလည်း အားလုံးကြားသိပြီးဖြစ်တဲ့အတိုင်း ၁၉၅၄ ခုနှစ်က ပြဋ္ဌာန်းခဲ့ပြီးတော့ ၁၉၅၆ ခုနှစ်မှာမှ ကျင့်သုံးခဲ့တဲ့ ဥပဒေဟာ နှစ်ပေါင်းများစွာ ကြာခဲ့ပြီဖြစ်တဲ့အတွက် အခုအချိန်မှာ ဒါကိုပြန်လည်သုံးသပ်ပြီးတော့ မိမိနိုင်ငံ၊ မိမိအခြေအနေနဲ့ လိုက်လျောညီထွေကိုက်ညီမယ့် ဥပဒေတစ်ရပ်ကို လွှတ်တော်ကသာ မူတစ်ရပ်အနေနဲ့ ခွင့်ပြု ပေးမယ်ဆိုရင် နောင်လာမယ့် လွှတ်တော်တွေမှာ ဥပဒေကြမ်း တင်သွင်း နိုင်ရေးအတွက် သက်ဆိုင်ရာဝန်ကြီးဌာနက ဆောင်ရွက်သွားမယ်ဆိုတဲ့အကြောင်း တင်ပြခဲ့တာရှိ ပါတယ်။ ဒါကြောင့်မို့လို့ တင်ပြချက်တွေအပေါ် ခြုံငုံသုံးသပ်လိုက်တဲ့အခါမှာ ၁၉၅၄ ခုနှစ်က ပြဋ္ဌာန်း ခဲ့တဲ့ ဒီ ဥပဒေကြမ်းဟာ ဒီနေ့ ဒီအချိန်ကာလမှာတော့ လိုက်လျောညီထွေမရှိမှုများ ရှိနေတဲ့ အတွက် လိုက်လျောညီထွေရှိအောင် ဆောင်ရွက်ဖို့လိုကြောင်း တွေ့ရှိရပါတယ်။ ထိုနည်းတူစွာပဲ တင်ပြ ဆွေးနွေးခဲ့တဲ့ Social Security ခေါ် ခေါ် ၊ Social Security Net ပဲခေါ်ခေါ် ဒီကိစ္စရပ်တွေဟာ ဒီနေ့ ကမ္ဘာမှာ နိုင်ငံတကာမှာ ပြောဆိုနေတဲ့ လူ့အခွင့်အရေးဆိုတဲ့ခေါင်းစဉ်အောက်က သက်ဆိုင် နေတာ ဖြစ်ပါတယ်။ ကျွန်တော်တို့နိုင်ငံရဲ့ ဖွဲ့စည်းပုံ အခြေခံဥပဒေမှာလည်း လူ့အခွင့်အရေး တစ်နည်းအားဖြင့် ပြောရမယ်ဆိုရင် နိုင်ငံသားတစ်ဦးစီရဲ့ အခြေခံအခွင့်အရေးမှာ ဒီအကြောင်း အရာနဲ့ဆက်စပ်တဲ့ ဥပဒေများ ပြဋ္ဌာန်းထားရှိပြီး ဖြစ်တဲ့အတွက် အဆိုတင်သွင်းတဲ့ ဦးပွင့်ဆန်းရဲ့ အဆိုကိုလည်း သက်ဆိုင်ရာတာဝန်ရှိကိုယ်စားလှယ်များ ဆွေးနွေးဆုံးဖြတ်တဲ့အပေါ်မူတည်ပြီးတော့ လွှတ်တော်ရဲ့ အဆုံးအဖြတ်ကိုလည်း ရယူဖို့လိုပါတယ်။ ဒါကတော့ ဦးပွင့်ဆန်းတင်ပြခဲ့တဲ့ အဆိုဖြစ်တဲ့ နိုင်ငံတကာအဆင့်မီ လူမှုဖူလုံရေး ဥပဒေသစ်တစ်ရပ် မူကြမ်းရေးဆွဲပြီးလာမည့် ပြည်သူ့လွှတ်တော် ပုံမှန်အစည်းအဝေးများသို့ တင်သွင်းနိုင်ရေးအတွက် လိုအပ်သော အစီအစဉ်များပြုလုပ်ပေးပါရန် အဆိုကို လွှတ်တော်က အတည်ပြု ပေးဖို့လိုပါတယ်။ ဒါ့ကြောင့် လွှတ်တော်က အတည်ပြု ပါသလား ခင်ဗျား</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type="speaker">လွှတ်တော်က အတည်ပြု ဆုံးဖြတ်တဲ့အတွက် ဦးပွင့်ဆန်းတင်သွင်းတဲ့အဆိုကို အတည်ပြုကြောင်း ကြေညာပါတယ်။ (ဩဘာသံများ)</speech>
<title>ဦးတင်မောင်ဝင်း၊ မင်္ဂလာဒုံမဲဆန္ဒနယ်၏ အလုပ်အကိုင် အခွင့်အလမ်း တိုးတက်ရေး ၊ လုပ်ငန်းခွင်အေးချမ်းသာယာရေးနှင့် အလုပ်သမားများ၏ ကျွမ်းကျင်မှု ဖွံ့ဖြိုး တိုးတက်ရေး တို့အတွက် ဥပဒေ(မူကြမ်း)တစ်ရပ်ကို လာမည့် ဒုတိယအကြိမ် ပြည်သူ့လွှတ်တော်ပုံမှန် အစည်းအဝေး များသို့ တင်သွင်း ဆွေးနွေးနိုင်ရေးအတွက် စီစဉ်ဆောင်ရွက်ပေးပါရန် အဆိုတင်သွင်းခြင်းနှင့် လက်ခံဆွေးနွေးရန် သင့်မသင့် အဆုံးအဖြတ်ရယူခြင်း</title>
<speech type="speaker">ဆက်လက်ပြီး မင်္ဂလာဒုံ မဲဆန္ဒနယ်မှ ဦးတင်မောင်ဝင်း အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="374">ဦးတင်မောင်ဝင်း(မင်္ဂလာဒုံ မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များအားလုံး၊ ဧည့်သည်တော်ကြီးများအားလုံး ကိုယ်စိတ်နှစ်ပါး ကျန်းမာ၊ ချမ်းသာကြပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သ ဂါရဝ ပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ မင်္ဂလာဒုံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးတင်မောင်ဝင်းဖြစ်ပါတယ်။ ကျွန်တော်တင်သွင်းမယ့်အဆိုကတော့ အလုပ်အကိုင် အခွင့်အလမ်းတိုးတက်ရေး၊ လုပ်ငန်းခွင်အေးချမ်းသာယာရေးနှင့် အလုပ်သမားများရဲ့ ကျွမ်းကျင်မှု ဖွံ့ဖြိုးတိုးတက်ရေးတို့အတွက် ဥပဒေမူကြမ်းတစ်ရပ်ကိုလာမည့် ပြည်သူ့လွှတ်တော်ပုံမှန် အစည်း အဝေးများသို့ ရေးဆွဲတင်သွင်းနိုင်ရေးအတွက် အစီအစဉ်တစ်ရပ် ဆောင်ရွက်ပေးပါရန် အဆို ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်ကြီး စက်မှုဖွံ့ဖြိုး တိုးတက်သော နိုင်ငံတော်တစ်ရပ် ဖြစ်စေရန်အတွက် နိုင်ငံတစ်ဝှမ်းလုံးတွင် စက်မှုဇုန်ကြီးများ၊ စက်ရုံ အလုပ်ရုံကြီးများ တည်ဆောက်ခြင်း၊ ပုဂ္ဂလိက စက်ရုံ၊ အလုပ်ရုံများ တည်ဆောက်ခွင့်၊ လုပ်ကိုင်ခွင့်များ ပေးခြင်း စသည်ဖြင့် ကြိုးစားဆောင်ရွက်လျက်ရှိတာကို ဝမ်းမြောက်စွာ လေ့လာတွေ့ရှိရပါတယ်။ ကုန်ထုတ်အင်အားစုတစ်ရပ်ဖြစ်တဲ့ အလုပ်သမားရေးရာနဲ့ပတ်သက်ပြီး နိုင်ငံတော်ကြီး စက်မှုဖွံ့ဖြိုး တိုးတက်သော နိုင်ငံတော်တစ်ရပ်ဖြစ်စေရန် ကြိုးပမ်းအကောင်အထည်ဖော်ဆောင်ရွက်ရာမှာ အလုပ် အကိုင်အခွင့်အလမ်းများ ဖွံ့ဖြိုးတိုးတက်ဖြစ်ပေါ်စေရေး၊ လုပ်ငန်းခွင် အေးချမ်းသာယာရေးနှင့် အလုပ် သမားများရဲ့ ကျွမ်းကျင်မှု မြှင့်တင်ရေးတို့သည် အရေးကြီးသော လုပ်ငန်းရပ်များဖြစ်သဖြင့် ဥပဒေနှင့် အညီ ဖြစ်ထွန်းလာရမှာ ဖြစ်ပါတယ်။ ဒါကြောင့် ဥပဒေကြမ်းတစ်ရပ် ရေးဆွဲအတည်ပြုပြဋ္ဌာန်းနိုင်ရန် အဆိုပြု တင်ပြခြင်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုပါကိစ္စရပ်များနှင့်စပ်လျဉ်းပြီး ၂၀၀၈ ခုနှစ်၊ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ၏ အခန်း ၁ ၊ ပုဒ်မ ၃၁ တွင် နိုင်ငံတော်သည် ပြည်သူများ အလုပ်လက်မဲ့နည်းပါးစေရန် တတ်နိုင်သမျှ ကူညီဆောင်ရွက်ရမည် ဟူ၍လည်းကောင်း၊ အခန်း ၈၊ ပုဒ်မ ၃၅၂ တွင် နိုင်ငံတော်၏ အလုပ်အကိုင် ခန့်ထားရေးနှင့် ပတ်သက်၍ လည်းကောင်း၊ အခန်း ၄ ၊ ပုဒ်မ ၉၆ ဇယား ၁ ပါ ပြည်ထောင်စု ဥပဒေပြု စာရင်း၏ လူမှုရေးကဏ္ဍ အပိုဒ်ခွဲ (ဏ) တွင် အလုပ်ချိန်၊ နားချိန်၊ အလုပ်ပိတ်ရက်နှင့် လုပ်ငန်းခွင်ဆိုင်ရာ ဘေးအန္တရာယ် ကင်းရှင်းရေး၊ အပိုဒ်ခွဲ (တ) တွင် ဝါဏိဇ္ဇပဋိပက္ခဟူ၍လည်းကောင်း၊ ပုဒ်မ ၂၉ တွင် နိုင်ငံတော်သည် လက်မှုလယ်ယာမှ စက်မှုလယ်ယာသို့ ကူးပြောင်းနိုင်ရန်အတွက်လည်းကောင်း၊ ပုဒ်မ ၃၀ တွင် နိုင်ငံတော်သည် စက်မှုလက်မှုလုပ်ငန်းများ တိုးတက်ဖွံ့ဖြိုးစေရန်အတွက်လည်းကောင်း၊ အခန်း ၈ ၊ ပုဒ်မ ၃၄၉ ၏ အပိုဒ်ခွဲ (ခ) တွင် အလုပ်လုပ်ကိုင်မှု၊ အပိုဒ်ခွဲ (င) တွင် အတတ်ပညာနှင့် အသက် မွေးဝမ်းကျောင်းမှုများအတွက် နိုင်ငံသားများက လုပ်ကိုင်ဆောင်ရွက်ရာတွင် တူညီသော အခွင့်အလမ်းများ ရရိစေရမည်ဟူ၍လည်းကောင်း၊ ပုဒ်မ ၃၉၀၊ အပိုဒ်ခွဲ (ဂ)၏ လူ့စွမ်းအား အရင်းအမြစ်ဖွံ့ဖြိုးတိုးတက်ရေးမြင့်မားလာစေရန် ကြိုးပမ်းခြင်းတွင် နိုင်ငံသားတိုင်းသည် နိုင်ငံတော် အား ကူညီရန် တာဝန်ရှိသည်ဟူ၍ လည်းကောင်း ဖော်ပြပါရှိပြီး ဖြစ်ပါတယ်။ ဒါ့ကြောင့် အလုပ်အကိုင် အခွင့်အလမ်းတိုးတက်ရေး၊ လုပ်ငန်းခွင်အေးချမ်းသာယာရေးနှင့် အလုပ်သမားများရဲ့ ကျွမ်းကျင်မှု ဖွံ့ဖြိုးတိုးတက်ရေးတို့အတွက် ဥပဒေမူကြမ်းတစ်ရပ်ကို လာမည့် ပြည်သူ့လွှတ်တော် ပုံမှန် အစည်း အဝေးများသို့ တင်သွင်းဆွေးနွေးနိုင်ရေးအတွက် စီစဉ်ဆောင်ရွက်ပေးပါရန် အဆိုပြု တင်ပြရင်း နိဂုံးချုပ်အပ်ပါတယ်ခင်ဗျား။ (ဩဘာသံများ)</speech>
<speech type="speaker">ဦးတင်မောင်ဝင်း တင်သွင်းတဲ့အဆိုကို ထောက်ခံမယ့် ပြည်သူ့လွှတ်တော် ကိုယ်စားလှယ်အား ဖိတ်ခေါ်ပါတယ်</speech>
<speech><mp id="396">ဦးအောင်ကျော်ခင်(ကျောက်တန်း မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ဧည့်သည်တော်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဆုမွန်ကောင်းတောင်းရင်း နှုတ်ခွန်း ဆက်သဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ ကျောက်တန်းမြို့နယ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ခင် ဖြစ်ပါတယ်။ ကျွန်တော့် အနေနဲ့ ရန်ကုန်တိုင်း ဒေသကြီး၊ မင်္ဂလာဒုံမြို့နယ် မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးတင်မောင်ဝင်း အဆိုပြု တင်သွင်းထားတဲ့ အလုပ်အကိုင် အခွင့်အလမ်းတိုးတက်ရေး၊ လုပ်ငန်းခွင်အေးချမ်းသာယာရေးနှင့် အလုပ်သမားများ၏ ကျွမ်းကျင်မှု ဖွံ့ဖြိုးတိုးတက်ရေးတို့အတွက် ဥပဒေ မူကြမ်းတစ်ရပ်ကိုလာမည့် ဒုတိယအကြိမ် ပြည်သူ့လွှတ်တော် ပုံမှန်အစည်းအဝေးများသို့ တင်သွင်း ဆွေးနွေးနိုင်ရေးအတွက် စီစဉ်ဆောင်ရွက်ပေးပါရန် အဆိုကို ထောက်ခံအပ်ပါကြောင်း လေးစားစွာ တင်ပြအပ်ပါတယ် ခင်ဗျား။ (ဩဘာသံများ)</speech>
<speech type="speaker">ပြည်သူ့လွှတ်တော်ကိုယ်စားလှယ်များခင်ဗျား။ မင်္ဂလာဒုံ မဲဆန္ဒနယ်မှ လွှတ်တော်ကိုယ်စားလှယ် ဦးတင်မောင်ဝင်း တင်သွင်းတဲ့အဆိုကို ကျောက်တန်းမြို့နယ်မှ ပြည်သူ့ လွှတ်တော်ကိုယ်စားလှယ်က ထောက်ခံသွားပါတယ်။ အဆိုမှာ အလုပ်အကိုင် အခွင့်အလမ်း တိုးတက်ရေး၊ လုပ်ငန်းခွင်အေးချမ်းသာယာရေးနှင့် အလုပ်သမားများ၏ ကျွမ်းကျင်မှုဖွံ့ဖြိုးတိုးတက် ရေးတို့အတွက် ဥပဒေမူကြမ်းတစ်ရပ်ကိုလာမည့် ပြည်သူ့လွှတ်တော် ပုံမှန်အစည်းအဝေးများသို့ တင်သွင်းဆွေးနွေးနိုင်ရေးအတွက် စီစဉ်ဆောင်ရွက်ပေးပါရန် အဆိုဖြစ်ပါတယ်။ ဒီအဆိုကို လက်ခံ ဆွေးနွေးရန် သင့် မသင့် လွှတ်တော်ရဲ့ ဆန္ဒကိုရယူပါမယ်။ ဦးတင်မောင်ဝင်း တင်သွင်းသွားတဲ့ အဆိုကို လက်ခံဆွေးနွေးရန် ပြည်သူ့လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် လက်ခံဆွေးနွေးရန် ဆုံးဖြတ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ဒီနေ့ ပြည်သူ့လွှတ်တော် ပုံမှန်အစည်းအဝေးမှာ ဆွေးနွေးခဲ့တဲ့ မေးခွန်းများ ဖြေဆိုခြင်း၊ အဆိုများ ဆွေးနွေးခြင်းနဲ့ပတ်သက်ပြီး အနည်းငယ်ပြန်လည်တင်ပြလိုတာ ရှိပါတယ်။ ဒါကတော့ မေးခွန်းများ မေးမြန်းစဉ်က ငြိမ်းချမ်းရေးနဲ့ ပတ်သက်ပြီးကိစ္စဖြစ်ပါတယ်။ သက်ဆိုင်ရာတာဝန်ရှိသူက ဆွေးနွေးသွားတဲ့နေရာမှာ ကရင်ပြည်နယ်မှာ ဖြစ်ပေါ်ခဲ့တဲ့ ပြည်တွင်းသောင်းကျန်းမှု အခြေအနေနဲ့ ဆက်စပ်ပြီးတော့ ကျယ်ကျယ်ပြန့်ပြန့် ဆွေးနွေးခဲ့သလို ဆောင်ရွက်မှုများလည်း တင်ပြခဲ့တာဖြစ်ပါတယ်။ တကယ်တမ်း ဦးစောသိန်းအောင် တင်ပြချက်က ပြည်နယ်တစ်ခုတည်းအတွက် မဟုတ်ဘဲနဲ့ နိုင်ငံအဝှမ်းအားလုံးခြုံ တယ်လို့ ယူဆပါတယ်။ ကချင်ပြည်နယ်နဲ့ပတ်သက်ပြီးတော့ ငြိမ်းချမ်းရေးရရှိအောင် ကျွန်တော်တို့ ပြည်သူ့လွှတ်တော်ကိုယ်စားလှယ်တွေထဲမှာ ပါပါတယ်။ ပြော မယ်ဆိုရင်တော့ ဒီပုဂ္ဂိုလ်များဟာ အစိုးရအနေနဲ့မဟုတ်ဘဲနဲ့ ကြိုးစားပြီး ဆောင်ရွက်လျက်ရှိပါတယ်။ ဘာအတွက်လည်းဆိုရင် ငြိမ်းချမ်းရေးရအောင် ကြိုးစားပြီး ဆောင်ရွက်တဲ့နေရာမှာ အခုအချိန် မှာတော့ ဒီအခြေအနေကိုတော့ ရောက်ရှိခြင်း မရှိသေးပါဘူး။ သို့ရာတွင် ဆက်လက်ပြီးဆောင်ရွက်လျက်ရှိတယ်ဆိုတာကိုလည်း အသိပေးတင်ပြလိုပါတယ်။ ကချင်ပြည်နယ်နဲ့ ပတ်သက်ပြီး တော့ ကျွန်တော်တာဝန်ထမ်းဆောင်ခဲ့စဉ်တုန်းက ဒေသခံ ကချင်ပြည်နယ်မှာရှိတဲ့ လူထုများက ပြောတာရှိပါတယ်။ တစ်ချိန်က မိမိတို့ ရောက်ရှိခဲ့တဲ့နေရာဟာ ကချင်သောင်းကျန်းသူများနဲ့ အစိုးရ တပ်များကြားမှာ တိုက်ပွဲများစွာဖြစ်ခဲ့လို့ ကျဆုံးမှု၊ ဒဏ်ရာရရှိမှုများစွာ ရှိခဲ့ပါတယ်။ သေဆုံးကျဆုံး သွားတဲ့ အစိုးရ ဘက်တော်သားတွေရော၊ ကချင်ပြည်နယ်က ညီအစ်ကို မောင်နှမရင်းတွေ ရော သေဆုံးသွားသူများ၊ ဒဏ်ရာရသူများရဲ့ အလောင်းတွေ၊ အလောင်းချင်း ဆက်ဆက်သွားမယ်ဆိုရင် သူတို့ ဟိုတစ်ချိန်က ပြောတဲ့အပြော တနိုင်းက နေပြီး တော့ မြစ်ကြီးနား မိုင် ၁၀၀ ကျော်အထိ အလောင်းတွေ ဆကလိုက်မယ်ဆိုရင်၊ ဒဏ်ရာရသူ တွေဆက်လိုက်မယ်ဆိုရင် ဆုံးနိုင်စရာတောင် အကြောင်းမရှိဘူး။ သို့ရာတွင် ကျွန်တော်တို့ ရောက်ရှိသွားတဲ့ ၁၉၉၆ အချိန် ရောက်တဲ့ အခါကျတော့ ဒီဒေသမှာ သွားရေး၊ လာရေးချောမွေ့ပြီးတော့ လုံခြုံမှု၊ အေးချမ်းမှု အပြည့်ရှိတယ်။ ဒါ့ကြောင့်မို့လို့ အစိုးရကိုလည်း ကျေးဇူးတင်တယ်။ နားလည်ပေးတဲ့ ညီအစ်ကိုတွေကို လည်း ကျေးဇူးတင်တယ် ဆိုပြီးတော့ ဒေသမှာရှိကြတဲ့ ပြည်သူများဟာ ဒီလိုပြောခဲ့ပါတယ်။ ဘာဆိုလိုလဲ ဆိုရင်တော့ ငြိမ်းချမ်းရေးကို နိုင်ငံတော်က လိုလားသလို ပြည်သူအားလုံးက လိုလား နေတာအမှန်ပါပဲ။ ဒါကြောင့်မို့လို့ အဲဒီလို ငြိမ်းချမ်းရေးရရှိအောင် ဒီနေ့ပြည်သူ့လွှတ်တော် ကိုယ်စားလှယ်ထဲမှာ ပါလာတဲ့ ငြိမ်းချမ်းရေးရရှိအောင် သူ့နယ်၊ သူ့ဒေသမှာ ဆောင်ရွက်နေတာ ရှိပါတယ်။ ဒါကြောင့်မို့လို့ ကျွန်တော် ဒီမှာ ထပ်လောင်း တင်ပြချင်တာက ဒီလို နိုင်ငံအတွင်းမှာ ငြိမ်းချမ်းရေးရရှိဖို့ဆိုရင် ပြည်သူ့လွှတ်တော် ကိုယ်စားလှယ်များ၊ ပြည်သူများရဲ့ အခန်းကဏ္ဍ အင်မတန်မှ ကြီးလေးတဲ့နေရာမှာ ရှိတဲ့အတွက် ပြည်သူ့လွှတ်တော် ကိုယ်စားလှယ်များ၊ ပြည်သူများ၊ သက်ဆိုင်ရာ ပြည်သူများအနေနဲ့ ကျွန်တော်တို့ အတည်ပြု ထားတဲ့ ဖွဲ့စည်းပုံအခြေခံဥပဒေ ဘောင်အတွင်းက တက်တက်ကြွကြွ ပါဝင်ဆောင်ရွက်ဖို့ လိုတယ်ဆိုတဲ့ဟာကို ပထမမေးခွန်း အပိုင်းမှာ ကချင်ပြည်နယ်အကြောင်း မပါဝင်တဲ့အတွက် ကျွန်တော်ဖြည့်စွက်ပြီးတော့ တင်ပြခြင်း ဖြစ်ပါတယ်။</speech>
</motion>
</section>
</discussion>
<postface>
<title>ပြည်သူ့လွှတ်တော်ဥက္ကဋ္ဌက ပြည်သူ့လွှတ်တော်အစည်းအဝေး ၁၂ ရက်မြောက်နေ့ ရပ်နားကြောင်းနှင့် အစည်းအဝေး ၁၃ ရက်မြောက်နေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type="speaker">ဒီနေ့တော့ ပြည်သူ့လွှတ်တော် ပုံမှန်အစည်းအဝေး ၁၂ ရက်မြောက်နေ့ကို ရပ်နားပါမယ်။ ပြည်သူ့လွှတ်တော် ပုံမှန် အစည်းအဝေး ၁၃ ရက်မြောက်နေ့ကို မနက်ဖြန် ၂၀၁၁ ခုနှစ် ၊ မတ်လ ၂၂ ရက်၊ အင်္ဂါနေ့ ၁၀၀၀ နာရီအချိန်မှာ ဆက်လက်ကျင်းပမှာ ဖြစ်ကြောင်း ကြေညာပါတယ်။ (ဩဘာသံများ)</speech>
<speech type="speaker">ခါတိုင်းတော့ အစည်းအဝေးဖွင့်လှစ်ကြောင်းမှာပဲ ဒီတူ တစ်ခုပဲ၊ တစ်ချက်ပဲ ထုပါတယ်။ ဒီနေ့ကျွန်တော့်ရဲ့ ရဲဘော်ရဲဘက်ကနေပြီးတော့ ကတိပြု တဲ့အတွက် အစည်းအဝေးပြီး ဆုံးကြောင်း အတွက်လည်း တူထုပြီးတော့ ဆောင်ရွက်ခြင်းဖြစ်ပါတယ်</speech>
<speech type="mc">ပြည်သူ့လွှတ်တော်ဥက္ကဋ္ဌကြီးပြန်လည်ထွက်ခွာပါပြီခင်ဗျား။</speech>
<title>လက်ခံဆွေးနွေးရန် ဆုံးဖြတ်သော အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="mc">လွှတ်တော်ကိုယ်စားလှယ် ဦးတင်မောင်ဝင်းတင်သွင်းတဲ့အဆိုကို မနက်ဖြန်မှာ ဆွေးနွေးမှာဖြစ်တဲ့အတွက် ဆွေးနွေးလိုတဲ့ကိုယ်စားလှယ်များ ဒီနေ့ညနေပိုင်းမှာ အမည် စာရင်းပေးကြဖို့ ဖြစ်ပါတယ်</speech>
<speech type="mc">ပြည်သူ့လွှတ်တော်ကိုယ်စားလှယ်တော်ကြီးများနဲ့ ဧည့်သည်တော်များ အားလုံး အစည်းအဝေးခန်းမအတွင်းမှပြန်လည် ထွက်ခွာနိုင်ကြပါပြီခင်ဗျား</speech>
<p>ပထမအကြိမ် ပြည်သူ့လွှတ်တော် အစည်းအဝေး ၁၂ ရက်မြောက်နေ့ကို ၁၅၂၅ နာရီ အချိန်တွင် ရပ်နားပါသည်။</p>
</postface>
</transcript>
</doc>
