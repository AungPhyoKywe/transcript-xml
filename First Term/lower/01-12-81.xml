<doc>
<docinfo>
<docno>01-12-81.xml</docno>
<pdf>01-12-81.pdf</pdf>

<legislature value="lower">ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ပထမအကြိမ�� ပြည်သူ့လွှတ်တော် (၁၂)ကြိမ်မြောက်ပုံမှန်အစည်းအဝေး (၈၁)ရက်မြောက်နေ့မှတ်တမ်း</title>
<date value='24-07-2015'>၁၃၇ရ ခုနှစ်၊ ဒုတိယဝါဆိုလဆန်း ၈ ရက် (၂၀၁၅ ခုနှစ်၊ ဇူလိုင်လ ၂၄ ရက်) (သောကြာနေ့) </date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ပထမအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး (၈၁)ရက်မြောက်နေ့ကို နံနက် ၁၀းဝဝ နာရီအချိန်၌ စတင် ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဒုတိယ ဥက္ကဋ္ဌ ဦးနန္ဒကျော်စွာက ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ခေတ္တ ွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type="mc">လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ပထမအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး (၈၁)ရက်မြောက်နေ့ အစီအစဉ် စတင်ပါ တော့မယ်။</speech>
<title>ပြည်သူ့လွှတ်တော်ဒုတိယဥက္ကဋ္ဌနေရာယူခြင်း</title>
<speech type="mc">ပြည်သူ့လွှတ်တော်ဒုတိယဥက္ကဋ္ဌ ကြွရောက်လာပါပြီခင်ဗျား။။</speech>
<p>ပြည်သူ့လွှတ်တော် ဒုတိယဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type="mc">အားလုံးထိုင်နိုင်ပါပြီခင်ဗျား။။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type="vicespeaker">လွှတ်တော်ကိုယ်စားလှယ်များနှင့် ဧည့်သည်တော်များအားလုံး သုမင်္ဂလာအပေါင်းနှင့် ပြည့်စုံတော်မူကြပါစေခင်ဗျား။ ဒီကနေ့ကျင်းပတဲ့ ပထမအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး(၈၁)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၁ရ ဦးရှိတဲ့အနက် ၃၂၁ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေစုစုပေါင်းရဲ့ ၇၆.၉၈ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့် စတင်ကျင်းပကြောင်းကြေညာပါတယ်။ (ဩဘာသံများ)။</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ကြို တင်ဖြန့်ဝေ ထားတဲ့ အစီအစဉ်များအတိုင်း ဆက်လက်ဆောင်ရွက်သွားမှာဖြစ်ပါတယ်။</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type="vicespeaker">ယခု အစည်းအဝေး မတက်ရောက်နိုင်တဲ့ လွှတ်တော်ကိုယ်စားလှယ် များအတွက် ခွင့်ပန်ကြားရန် ဖြစ်ပါတယ်။။</speech>
<speech><mp id="412">ဒေါက်တာစိုးရင်(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ် ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ယနေ့ကျင်းပတဲ့ ပထမအကြိမ် ပြည်သူ့ လွှတ်တော်(၁၂) ကြိမ်မြောက်ပုံမှန်အစည်းအဝေး (၈၁)ရက်မြောက်နေ့မှာ ခွင့်ပန်ကြားတဲ့ ပြည်သူ့ လွှတ်တော်ကိုယ်စားများစာရင်းကို ကျွန်တော် ပြည်သူ့လွှတ်တော် လွှတ်တော်အခွင့်အရေးကော်မတီ အတွင်းရေးမှူးက တင်ပြပါ့မယ်။ ယနေ့ ခွင့်ပန်ကြားသူများမှာ (၁) ဟင်္သာတမဲဆန္ဒနယ်မှ ဦးဌေးဦး ခွင့် ၁ ရက်၊ (၂) လဲချားမဲဆန္ဒနယ်မှ ဦးစိုင်းမောင်တင် ခွင့် ၁ ရက်၊ (၃) တန့်ယန်းမဲဆန္ဒနယ်မှ ဦးထွန်းဆာ(ခ) ဦးစိုင်းထွန်းဝင်း ခွင့် ၁ ရက်၊ (၄) သိန္နီမဲဆန္ဒနယ်မှ ဦးစိုင်းဝင်းခိုင် ခွင့် ၁ ရက်၊ (၅) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၁ ရက်၊ (၆) ဆီဆိုင်မဲဆန္ဒနယ်မှ ဦးဝင်းကို ခွင့် ၁ ရက်၊ (၇) ဟိုပုန်းမဲဆန္ဒနယ်မှ ဦးခွန်သိန်းဖေ ခွင့် ၁ ရက်၊ (၈) နမ္မတူမဲဆန္ဒနယ်မှ ဦးစိုင်းအောင်လှ ခွင့် ၁ ရက်၊ (၉) သထုံမဲဆန္ဒနယ်မှ ဦးစောဘသိန်း ခွင့် ၁ ရက်၊ (၁၀) သံဖြူဇရပ်ဆန္ဒနယ်မှ ဦးသိန်းအောင် ခွင့် ၁ ရက်၊ (၁၁) ပွင့်ဖြူမဲဆန္ဒနယ်မှ ဒေါက်တာအောင်မိုးညို ခွင့် ၁ ရက်၊ (၁၂) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁ ရက်၊ (၁၃) မိုးနဲမဲဆန္ဒနယ်မှ ဦးစိုင်းကျော်မြင့် ခွင့် ၁ ရက်၊ (၁၄) သီပေါမဲဆန္ဒနယ်မှ ဦးရဲထွန်း(ခ)ဦးမင်းထွန်း ခွင့် ၁ ရက်၊ (၁၅) မူဆယ်မဲဆန္ဒနယ်မှ ဦးစိုင်းဘိုးအောင် ခွင့် ၁ ရက်၊ (၁၆) တပ်မတော်သားကိုယ်စားလှယ် ဒုတိယဗိုလ်မှူးကြီး မောင်မောင်အေး ခွင့် ၁ ရက်၊ (၁၇) လင်းခေးမဲဆန္ဒနယ်မှ ဦးစိုင်းလှကျော် ခွင့် ၁ ရက်၊ (၁၈) မြိတ်မဲဆန္ဒနယ်မှ ဦးဌေးမြင့် ခွင့် ၁ ရက်၊ (၁၉) ဇမ္ဗူသီရိမဲဆန္ဒနယ်မှ ဒေါ်စန္ဒာမင်း ခွင့် ၁ ရက်၊ (၂၀) ရေကြည်ဆန္ဒနယ်မှ ဦးမောင်မောင်တင် ခွင့် ၁ ရက်၊ (၂၁) မြဝတီမဲန္ဒနယ်မှ ဦးသန်းဦး ခွင့် ၁ ရက်၊ (၂၂) မာန်အောင်မဲန္ဒနယ်မှ ဦးအောင်စိန် ခွင့် ၁ ရက်၊ (၂၃) စလင်းမဲဆန္ဒနယ်မှ ဦးခင်မောင်လွင် ခွင့် ၁ ရက်၊ (၂၄) နတ်မောက်မဲဆန္ဒနယ်မှ ဦးအောင်ကျော်စိုး ခွင့် ၁ ရက်နှင့် (၂၅) မြို့သစ်မဲဆန္ဒနယ်မှ ဦးမြင့်သူ ခွင့် ၁ ရက်တို့ဖြစ်ကြပါတယ်။ ယနေ့ ခွင့်ပန်ကြားသူများအား ခွင့်ပြု ပေးနိုင်ပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type="vicespeaker">ခွင့်ပန်ကြားသူအားလုံးကို ခွင့်ပြုပါတယ်။။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="vicespeaker">လွှတ်တော်��ိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၁ရ ဦး၊ ယခင်က ခွင့်ပန်ကြား၍ ခွင့်ပြု ထားသူ ၇၁ ဦး၊ ယနေ့ခွင့်ပြု ထားသူ ၂၅ ဦးဖြစ်၍ လွှတ်တော်ကခွင့်ပြုထားသူစုစုပေါင်း ၉၆ ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုရန် လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="speaker">လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)။</speech>
</leave>
</preface>
<discussion>
<section value="QA">
<title>ကြယ်ပွင့်ပြထားသည့်မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြား ခြင်းအစီအစဉ် စတင်ဆောင်ရွက်မှာဖြစ်ပါတယ်။။</speech>
<Q-A>
<title>ကျေးလက်ဒေသများရှိ လယ်ယာမြေ ဥယျာဉ်ခြံမြေများ၏ ဦးပိုင်မြေများကို မြေစာရင်းဌာနမှ တိုင်းတာခြင်း၊ မှတ်တမ်းထားရှိခြင်းတို့တွင် တိကျမှုမရှိခြင်းများကို တွေ့ရပါသဖြင့် မြေစာရင်းဦးစီးဌာန အနေဖြင့် ရေရှည်စနစ်တကျ ထိန်းသိမ်းနိုင်သော အစီအစဉ်များရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">ပထမဦးစွာ ဂွမဲဆန္ဒနယ်မှ ဦးကြည်သာ မေးမြန်းဖို့ဖြစ်ပါတယ်။</speech>
<speech><mp id="372">ဦးကြည်သာ(ဂွမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ဂွမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးကြည်သာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီး ခင်ဗျား။ ဒီနေ့ အထူးသဖြင့် ကျေးလက်ဒေသတွေမှာ မြေစာရင်းနဲ့ပတ်သက်တဲ့ စာရင်းဇယားတွေထား ရှိမှုဟာ ချို့ယွင်းချက်တွေ၊ ကွာဟချက်တွေရှိတာတွေ့ရပါတယ်။ ဥပမာ-ကျွန်တော်တို့ ဂွမြို့နယ်မှာ ၁၉၉၃-၁၉၉၄ ခုနှစ်က ကမ်းခြေတစ်လျှောက်ကို ဟိုတယ်တွေ တည်ဆောက်မယ်ဆိုပြီးတော့ နိုင်ငံတော် က မြေဧကပေါင်း ၁၀၀၀ လောက် သိမ်းခဲ့ပါတယ်။ သိမ်းတုန်းကတော့ ကာကွယ်ရေးဝန်ကြီးဌာနက သိမ်းတဲ့အတွက်ကြောင့် ဘာမှပြဿနာမရှိပါဘူး။ ဒီကမ်းခြေတစ်လျှောက် ဘယ်နှစ်မိုင် မြေဧက ဘယ်လောက်ကို သိမ်းလိုက်တယ်ဆိုတဲ့အမိန့်နဲ့ပြီးပေမယ့် အနှစ် ၂၀ နီးပါးကြာမှ ပြန်ပြီးတော့ပေးတဲ့ အခါမှာ ယခင်ကတုန်းက ဒီမြေတွေရဲ့ တန်ဖိုးဟာ သိပ်မရှိပေမယ့် အခုပြန်ပေးတဲ့အချိန်မှာ မြေတန်ဖိုး ကလည်း တော်တော်လေးတက်လာတာကတစ်ကြောင်း၊ မြေစာရင်းမြေပုံတွေ မတိကျတဲ့အတွက်ကြောင့် ပြဿနာတွေအများကြီးရှိတာ တွေ့ရပါတယ်။ ဟိုတလောကပဲ ပြည်သူ့လွှတ်တော် ကိုယ်စားလှယ်တစ်ယောက် မေးမြန်းဆွေးနွေးသွားတဲ့အထဲမှာ တချို့ကျေးရွာတွေမှာ ဒီအိမ်တွေနဲ့လမ်းတွေ စနစ်တကျစာရင်းမရှိတော့ တစ်နှစ်တစ်နှစ်ကို ဟိုဘက်တိုးပြီးဆောက်၊ ဒီဘက်တိုးပြီးဆောက်နဲ့ နာရေးကိစ္စတောင်မှ အဆင်မပြေတဲ့အနေအထားမျိုးအထိ တင်းကြပ်သွားတာမျိုးရှိခဲ့လို့ သိရပါတယ်။ ကျွန်တော်တို့ ဂွမြို့မှာပဲ ရန်ကုန်ကစီးပွားရေးလုပ်ငန်းရှင်တစ်ဦးက ကမ်းခြေမှာ မြေတစ်ဧကကို ၁၉၉ရ ခုနှစ်က ဝယ်ခဲ့ပါတယ်။ ဒီ ၂၀၁၂ ခုနှစ် အဲဒီနေရာကိုပြန်ပြီးတော့ သွားရောက်တဲ့အခါမှာ မူလဝယ်တဲ့ ပိုင်ရှင်က အထောက်အထားနဲ့ ဒီနေရာကို ဟုတ်ပါတယ်လို့ပြောခဲ့သော်လည်း မြေစာရင်းမြေပုံအရ တကယ်တိုင်းကြည့်တဲ့အခါမှ သူ့မြေပုံဟာ မြေယာမရှိဘဲ လုံးဝပျောက်သွားတဲ့အနေအထားတွေ ရှိပါ တယ်။ ဒီလိုအခြေအနေတွေဟာ မြေစာရင်းမှာတိကျမှန်ကန်မှုမရှိတဲ့၊ ထားသိုမှုစနစ်တွေရဲ့ ချို့ယွင်းမှု တွေရှိတာကြောင့် ဖြစ်ပါတယ်။ အနာဂတ် ကျွန်တော်တို့နိုင်ငံဟာ စည်းစနစ်နဲ့ Plan တွေလုပ်မယ်ဆိုရင် စာရင်းစနစ်တိကျတဲ့ မြေစာရင်းမြေပုံတွေကိုရရှိရေးဟာ အထူးအရေးကြီးပါတယ်။ ဒါကြောင့် ကျေးရွာ တွေမှာ ရန်ကုန်နဲ့မန္တလေးမြို့ကြီးတွေမှာလို ဂရန်တွေကို စနစ်တကျပြု လုပ်ဖို့အခြေအနေမျိုးကို ထားဖို့ အစီအစဉ်တွေရှိဖို့လိုပါတယ်။ ဒါကြောင့် ကျွန်တော်ရဲ့ မေးခွန်းကတော့ မြေစာရင်းဦးစီးဌာနအနေနဲ့ ကျေးလက်များမှာ မြေစာရင်းမြေပုံများကို တိကျမှန်ကန်စွာ ရေရှည်ထိန်းသိမ်းထားဖို့ အစီအစဉ်ရှိ/မရှိ ဆိုတဲ့မေးခွန်းပဲ ဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်။</speech>
<speech>ဦးအုန်းသန်း(ဒုတိယဝန်ကြီး၊ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန) ၊ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော် များ၊ ဧည့်သည်တော်ကြီးများ မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနမှ ဒုတိယဝန်ကြီး ဦးအုန်းသန်းဖြစ်ပါတယ်။ ရခိုင် ပြည်နယ်၊ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကြည်သာရဲ့ ကြယ်ပွင့်ပြမေးခွန်းအပေါ်မှာ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနဝန်ကြီးကိုယ်စား ကျွန်တော်က ဖြေကြားသွားမှာဖြစ်ပါတယ်။ လယ်ယာမြေစီမံခန့်ခွဲမှုနှင့်စာရင်းအင်းဦးစီးဌာနဟာ မြန်မာနိုင်ငံတစ်ဝှမ်းလုံးမှာ ကွင်းပေါင်း ၈၂၄၁၁ ကွင်း၊ ဦးပိုင်ပေါင်း ၉.၄ သန်းခန့် ဧရိယာအားဖြင့် ၄၇.၉ရ ဧကသန်းအား ကွင်းဖွဲ့ထားရှိပြီးတော့ လယ်ယာမြေ၊ စိုက်ပျိုးမြေများကို ကွက်စိတ်မြေပုံများထုတ်လုပ်ကာ၊ ယင်းကွင်းစိတ်မြေပုံများမှ ဦးပိုင်တစ်ခုချင်းအလိုက်၊ စိုက်ပျိုးလုပ်ကိုင်တဲ့ဧရိယာများကို မှတ်တမ်းတင်စာရင်း ကောက်ယူပြုစုပြီး တော့ လယ်ယာကဏ္ဍစိုက်ပျိုးထုတ်လုပ်မှုစာရင်းနှင့် မြေအသုံးချမှုစာရင်းများ မှန်ကန်စွာ စာရင်း ကောက်ယူပြုစုနိုင်ရေးအတွက် ဆောင်ရွက်လျက်ရှိပါတယ်။ မြေတိုင်းတာ ပုံထုတ်ထားပြီးဖြစ်သော် လည်း လူတို့ရဲ့ ပြုပြင်ပြောင်းလဲမှုများကြောင့်လည်းကောင်း၊ သဘာဝအကြောင်းတရားများကြောင့် လည်းကောင်း၊ ဒေသဖွံ့ဖြိုးတိုးတက်ရေးစီမံကိန်းများကြောင့်လည်းကောင်း၊ မြေပြင်အခြေအနေမှာ နေ့စဉ်ပြောင်းလဲနေမှုအပေါ် ပြန်လည်တိုင်းတာဆောင်ရွက်ရန်လိုအပ်သကဲ့သို့ စိုက်ပျိုးမြေဧရိယာ အသစ်များ တိုးချဲ့ဖော်ထုတ်လုပ်ကိုင်မှုများကြောင့်လည်းပဲ ထပ်မံကွင်းဖွဲ့တိုင်းတာရန် လိုအပ်ချက်များ ရှိနေပါသည်။ ယခင်က မြေပုံနှင့်စာရင်းမှတ်တမ်းများ ပြုစုထိန်းသိမ်းရာမှာ သမားရိုးကျမြေတိုင်းတာ ခြင်းနည်းစနစ်ဖြစ်တဲ့ မြေတိုင်းခုံ၊ သံကြိုးကြီးများကိုအသုံးပြု၍ တိုင်းတာဆောင်ရွက်ရခြင်း၊ မြေပုံနှင့် စာရင်းအင်းများကို စက္ကူ၊ မှိုင်းခံစက္ကူများဖြင့်သာ ထိန်းသိမ်းရခြင်း၊ လူအင်အား၊ အချိန်၊ ငွေကြေး များစွာလိုအပ်ခြင်း၊ ခေတ်မီမြေတိုင်းပစ္စည်းများ လုံလောက်မှုမရှိခြင်းတို့ကြောင့် မြေကြီးမြေပုံ မှန်ကန် ရေးနှင့် မြေစာရင်းမှတ်တမ်းမှန်ကန်ရေးလုပ်ငန်းများ ဆောင်ရွက်ရာမှာ အားနည်းချက်များ ရှိခဲ့ပါမြေပုံများမှန်ကန်ရေးနှင့်မြေစာရင်းမှတ်တမ်းများ မှန်ကန်ရေးတို့အတွက် ယခင်က အသုံးပြုခဲ့ တဲ့ သမားရိုးကျမြေတိုင်းတာတဲ့ နည်းစနစ်များဖြင့် တိုင်းတာထားတဲ့ စက္ကူ၊ မှိုင်းခံစက္ကူ မြေပုံများကို ဆက်လက်အသုံးပြုမည်ဆိုပါက နေ့စဉ်နှင့်အမျှ ပြောင်းလဲနေတဲ့အခြေအနေများကို မှတ်တမ်းပြင်ဆင်ခြင်း(Updating) ဆောင်ရွက်ရန် အခက်အခဲရှိသဖြင့် ခေတ်မီမြေတိုင်းကိရိယာများကို အစားထိုးပြီး တိုင်းတာ၍ ကွန်ပျူတာစနစ်သုံး Digital Codustrd Mqps များအသုံးပြုခြင်း၊ စာရင်းအင်း အချက်အလက်များကို တိကျတဲ့ကွန်ပျူတာစနစ်သုံး Database များ တည်ဆောက်အသုံးပြုခြင်း (Information and Communication Technology)ossa:GB: cunse capgosajes ရှိပါတယ်။ ယခုအစိုးရသစ်လက်ထက်မှာ ၂၀၁၂-၂၀၁၃ ခုနှစ်ဘဏ္ဍာရေးနှစ်အတွင်း ယခင်ကမရှိခဲ့တဲ့ ခေတ်မီမြေတိုင်းပစ္စည်းများဝယ်ယူရန် ငွေလုံးငွေရင်း ရန်ပုံငွေခွင့်ပြုချက်အပေါ်မှာ ခေတ်မီမြေတိုင်း ကိရိယာများဖြစ်တဲ့ RTK GPS ၁၀ စုံ၊ Total Station ၂၅ စုံနှင့် ၂၀၁၃-၂၀၁၄ ခုနှစ်မှာ RTK GPS ၂၆၀ စုံ၊ Total Station ၁၀၀ စုံ၊ ၂၀၁၄-၂၀၁၅ ဘဏ္ဍာရေးနှစ်မှာ RTK GPS ၂၆၀ စုံ၊ GPS External Radio ၃၀၀ စုံနှင့် Total Station ၁၀၀ စုံတို့အား ဝယ်ယူဖြည့်တင်းပြီးတော့ နေပြည်တော်၊ တိုင်း ဒေသကြီး/ပြည်နယ်နှင့် ခရိုင်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရုံးများမှ မြို့နယ် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန ၉၉ ရုံးကို RTK GPS တစ်စုံနှုန်းဖြင့် ဖြန့်ဝေထားရှိပြီး ဖြစ်ပါတယ်။ မြေကြီးမြေပုံနှင့်မြေစာရင်းလုပ်ငန်းများအား အချိန်တိုအတွင်း တိကျမှန်ကန်စွာ အကောင်အထည်ဖော်ဆောင်ရွက်နိုင်ဖို့အတွက် တစ်မြို့နယ်မှာ RTK GPS ကဲ့သို့ ခေတ်မီမြေတိုင်း ပစ္စည်းကိရိယာများ အနည်းဆုံး သုံးစုံကနေငါးစုံအထိ မြို့နယ်ဧရိယာပေါ်မူတည်ပြီးတော့ လိုအပ် လျက်ရှိပါတယ်။ မြေပုံရေးဆွဲခြင်းနှင့် ပုံနှိပ်ခြင်းလုပ်ငန်းများကို ပိုမိုမြန်ဆန်စွာဖြင့် အလွယ်တကူဆောင်ရွက်နိုင် q$ A-Zero Color Plotter G cal A-Zero Monochrome Copier og vise i7 Computer အလုံး ၅၀၀ တို့ကိုလည်း နေပြည်တော်၊ တိုင်းဒေသကြီး/ပြည်နယ် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနအသီးသီးမှ ဖြန့်ဝေထားရှိပြီး အကောင်အထည်ဖော်ဆောင်ရွက်လျက် ရှိပါ တယ်။ လူအင်အားအနေနဲ့ ကွင်းဝန်ထမ်းမြေတိုင်းစာရင်းအင်အား ၈၃၀၀ ဖြင့် မြေဧရိယာပေါင်း ၄၇.၉ရ ဧကသန်းအတွက် တာဝန်ယူဆောင်ရွက်နေရပါတယ်။ ခေတ်မီမြေတိုင်းကိရိယာဖြစ်တဲ့ RTK GPS ၁ စုံပါ မြေတိုင်းစာရေးဝန်ထမ်းသုံးဦးနဲ့ မြေဧရိယာ ၄၀၀ ခန့်ကို ကွင်းတစ်ကွင်းအား ၁၅ ရက်ခန့် တိုင်းတာဆောင်ရွက်ရပါတယ်။ သို့ဖြစ်ပါ၍ မြေကြီးမြေပုံစာရင်းအင်း မှန်ကန်ရေးအတွက် ခေတ်မီ မြေတိုင်းကိရိယာနှင့် ကွန်ပျူတာဆက်စပ်ပစ္စည်းများကို လက်ရှိဝယ်ထားပြီးတဲ့အပြင် ထပ်မံလိုအပ်ဆဲ လည်းဖြစ်ပါတယ်။ တစ်နိုင်ငံလုံးအတိုင်းအတာနဲ့ မြေကြီးမြေပုံမှန်ကန်ရေးအတွက် စက္ကူ မြေပုံစနစ်အစား ကွန်ပျူတာအသုံးပြု Digitd မြေပုံစနစ်ကို ကူးပြောင်းနိုင်ရေးအတွက် စီမံချက်ချ အကောင်အထည်ဖော်ဆောင်ရွက်ရာမှာ ၂၀၁၁-၂၀၁၂ ခုနှစ်မှ ၂၀၁၃-၂၀၁၄ ခုနှစ်အထိ ကွင်းပေါင်း ၂၃၇ရ ကွင်းနှင့် ၂၀၁၄-၂၀၁၅ ခုနှစ်မှာ ၄၀၂ရ ကွင်း တိုင်းတာနိုင်ခဲ့ပြီး ၂၀၁၅-၂၀၁၆ ခုနှစ်မှာ ကွင်း ပေါင်း ၇၆၀၀ ကွင်းအထိ ပြည်နယ်/တိုင်းဒေသကြီးအလိုက် တိုးတက်တိုင်းတာသွားရန် စီစဉ်ဆောင်ရွက်လျက်ရှိရာမှာ စုစုပေါင်းတိုင်းတာရန် လိုအပ်တဲ့ကွင်းပေါင်း ၈၂၄၁၁ ရဲ့ ၁ရ ရာခိုင်နှုန်းသာ လက်ရှိအကောင်အထည်ဖော်နိုင်သေးတာ ဖြစ်ပါတယ်။ ထို့အပြင် လမ်းပန်းဆက်သွယ်မှု အခြေအနေအရသော်လည်းကောင်း၊ လုံခြုံမှုအခြေအနေအရ သော်လည်းကောင်း၊ ဝေးလံခေါင်းပါးပြီး သွားလာမှုခက်ခဲတဲ့ဒေသများနှင့် မြေပြင်မှာ ကွင်းဖွဲ့ တိုင်းတာ ရန် ခက်ခဲသောဒေသများမှာ ခေတ်မီဂြိုလ်တုဓာတ်ပုံများကို ရယူအသုံးပြုပြီး တောင်သူလုပ်ကွက် ဧရိယာ မှန်ကန်စွာရရှိစေရန် ဆောင်ရွက်လျက်ရှိပါတယ်။ သို့ရာတွင် ယနေ့အထိ လူအင်အား၊ ဝန်ထမ်းအင်အား၊ ပစ္စည်းအင်အား၊ ကျွမ်းကျင်မှုနှင့် ရန်ပုံငွေလိုအပ်ချက်များ များစွာလိုအပ်လျက် ရှိပါ တယ်။ နိုင်ငံတော်၏ မြေယာဆိုင်ရာမူဝါဒများချမှတ်ရာမှာ လယ်ယာကဏ္ဍဖွံ့ဖြိုးမှု ဆိုင်ရာစီမံကိန်းများ အကောင်အထည်ဖော်ရာမှာလည်းကောင်း၊ ပြည်သူလူထုရဲ့ စားနပ်ရိက္ခာဖူလုံမှုနှင့် နေထိုင်မှုဆိုင်ရာ အခက်အခဲများ ဖြေရှင်းပေးရာမှာလည်းကောင်း၊ အခြေခံလိုအပ်ချက်ဖြစ်တဲ့ မြေအသုံးချမှုဆိုင်ရာ စာရင်းအင်းအချက်အလက်များ၊ သီးနှံစိုက်ပျိုးမှု၊ ထုတ်လုပ်မှုဆိုင်ရာ စာရင်းအင်းအချက်အလက်များ တိကျမှန်ကန်စေရေးအတွက် အခြေခံဖြစ်တဲ့ ကွင်းမြေပုံများ၊ မြေကြီးနှင့်မြေပုံ အစဉ်အမြဲမှန်ကန်စေရန် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနအနေနဲ့ ကွန်ပျူတာစနစ်သုံး Digitd မြေပုံများ တိုင်းတာထုတ်လုပ် အသုံးပြု နိုင်ရေးလုပ်ငန်းအား ဘဏ္ဍာရေးနှစ်အလိုက် စီမံချက်များချမှတ်၍ စနစ်တကျပြုစုထိန်းသိမ်းသွားနိုင်ရန် ဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>မဲစာရင်းများကပ်၍ ပြည်သူများ လာရောက်ကြည့်ရှုကြစေရန် ယခုထက်ပို၍ နှိုးဆော်တိုက်တွန်းမှုများ ရှိ/မရှိ၊ မြန်မာနိုင်ငံသားတစ်ယောက်သည် အကြောင်းတစ်ခုခုကြောင့် မဲပေးရန်အခွင့်အရေးဆုံးရှုံးသည် ဆိုပါက ဖွဲ့စည်းပုံအခြေခံဥပဒေနှင့် ငြိစွန်းခြင်းရှိ/မရှိနှင့် ၂၀၁၀ ရွေးကောက်ပွဲကျင်းပစဉ်က မဲပေးပိုင် ခွင့်နှင့် ယခု ၂၀၁၅ ရွေးကောက်ပွဲ၏ မဲပေးပိုင်ခွင့် ကွဲလွဲချက်များကို သိလိုခြင်းနှင့် စပ်လျဉ်းသည့်မေးခွန်း</title> ဝန်ရှိသူတွေကနေပြီးတော့ကြည့်သူကလည်း လွန်စွာမှန်ကြည့်တဲ့အခါမှာ<speech type="vicespeaker">မင်းကင်းမဲဆန္ဒနယ်မှ ဒေါ်ခင်မွှေးလွင် မေးမြန်းဖို့ဖြစ်ပါတယ်။။</speech>
<speech><mp id="1163">ဒေါ်ခင်မွှေးလွင်(မင်းကင်းမဲဆန္ဒနယ်)</mp>မင်္ဂလာပါရှင်။ ကျွန်မအနေနဲ့ မေးမြန်းလိုတဲ့ မေးခွန်းကတော့ လာမယ့် နိုဝင်ဘာလ ၈ ရက်နေ့မှာ ကျင်းပမယ့်ရွေးကောက်ပွဲနဲ့စပ်လျဉ်းပြီးတော့ ၁၈ နှစ်ပြည့်တဲ့ နိုင်ငံသားတိုင်း မဲပေးနိုင်တဲ့ မူလအခွင့်အရေးတွေ မဆုံးရှုံးစေရန် ရည်ရွယ်ပြီးတော့ မေးမြန်းမှာဖြစ်ပါတယ်။ ယခုဆိုရင် မြို့နယ်တိုင်း၊ ကျေးရွာတိုင်းနီးပါးမှာ မဲပေးနိုင်တဲ့သူတွေရဲ့ စာရင်း တွေကို တာဝန်ရှိသူတွေကနေပြီးတော့ ကြော်ငြာကပ်ထားပါတယ်။ လာရောက်ကြည့်ရှုဖို့ရန် လှုံဆော်မှု အပိုင်းမှာတော့ အားနည်းတဲ့အတွက် မဲစာရင်းကြည့်သူကလည်း လွန်စွာမှနည်းတာကိုလည်း တွေ့ရှိခဲ့ရ ပါတယ်။ ပါတီတွေနဲ့ ပြင်ပအဖွဲ့အစည်းတွေရဲ့ ပံ့ပိုးမှုနဲ့ လိုက်လံတိုက်ဆိုင်စစ်ဆေးကြည့်တဲ့အခါမှာ လည်း အမှားများစွာကိုလည်း တွေ့မြင်နေရပါတယ်။ ယခုဆိုရင် မဲစာရင်းမှားယွင်းပေမယ့်လည်း မဲပေးနိုင်ခွင့်ရှိသူ မှန်ကန်ကြောင်း တာဝန်ခံပြောကြားသူရှိရင် မဲပေးခွင့်ပြုမယ်လို့ အသိပေးလာတာကို လည်း တွေ့နေရပါတယ်။ ဒါပေမဲ့လည်း မဲစာရင်းမှာ မပါရင် မဲပေးခွင့်ဆုံးရှုံးမှာဖြစ်လို့ အရေးကြီးကြောင်းဆိုတာကိုတော့ ပြည်သူများဟာ နားမလည်ကြပါဘူး။ ပြည်သူတွေနဲ့ တိုက်ရိုက်ထိတွေ့ရမယ့် ရုပ်သံမီဒီယာနှင့် ကျေးရွာ/ရပ်ကွက်အတွင်းမှာ လှည့်လည်ဆော်ဩမှုတွေကို မကြာမကြာဆောင်ရွက် ပေးဖို့လိုပါလိမ့်မယ်။ ယခု ပထမအကြိမ် မဲစာရင်းကပ်တဲ့အခါမှာ အမှားပြင်ဆင်မှုတွေ မဆောင်ရွက် နိုင်ဘူးဆိုရင် နောက်အကြိမ်တွေမှာလည်း အမှန်ဖြစ်လာဖို့ မလွယ်ပါဘူး။ နောက်တစ်ချက်ကတော့ ပြည်တွင်းရွှေ့ပြောင်းလုပ်သားတွေဟာ ရောက်ရှိနေတဲ့နေရာဒေသမှာ အနည်းဆုံး ရက်ပေါင်း ၁၈၀ ထက်မနည်း ရောက်ရှိနေပြီးတော့ လျှောက်ထားမှသာ မိမိရောက်ရှိရာ နေရာမှာ မဲပေးခွင့်ရှိမယ်။ တကယ်လို့ ရက်ပေါင်း ၁၈၀ အောက်ရှိနေတယ်ဆိုရင် မိမိရဲ့ နေရပ်ကို ပြန်ပြီးတော့ မဲပေးရမယ်ဆိုတာဟာ ငွေကြေးနဲ့အချိန်အခက်အခဲကြောင့် အခွင့်အရေးဆုံးရှုံးနိုင်ပါ တယ်။ ၂၀၁၀ ရွေးကောက်ပွဲကနေပြီးတော့ မှန်ကန်သက်သာတဲ့ နည်းလမ်းတချို့ကိုလည်း ပြန်လည်သုံးသပ်သင့်ပါတယ်။ ပြည်ပရောက်ရွှေ့ပြောင်းလုပ်သားတွေရဲ့ မဲပေးခွင့်ရရှိရေးအတွက်လည်း ကျယ်ကျယ်ပြန့်ပြန့်အချိန်မီ ကြို တင်လမ်းညွှန်ထားရန် အရေးကြီးပါတယ်။ ပြည်ထောင်စုရွေးကောက်ပွဲ ကော်မရှင်ကနေပြီးတော့ အဆင့်ဆင့်လမ်းညွှန်ချက်တွေကို ညွှန်ကြားထားပြီးဖြစ်သလို မိမိတို့ ကြားဖြတ်ရွေးကောက်ပွဲမှာ မဲရုံမှူးတွေနဲ့ ပါတီအချို့ဟာ အငြင်းပွားစရာတွေ ရှိခဲ့ရတဲ့အတွက် လမ်းညွှန်မှုအတိုင်းကိုလည်း ဆောင်ရွက်ခြင်းရှိ/မရှိကို စုံစမ်းသင့်ပါတယ်။ သို့ဖြစ်ပါ၍ (က) မဲစာရင်း များအား ပြည်သူများလာရောက်ကြည့်ရှုကြရန်စေရန် ယခုထက် ပို၍ နှိုးဆော်တိုက်တွန်းရန် အစီအစဉ် ရှိ/မရှိ၊ (ခ) နောက်ဆုံးမဲစာရင်းကပ်ချိန်အထိ လွဲချော်မှုတွေရှိနေတယ်ဆိုရင်၊ မဲပေးနိုင်ခွင့်အခွင့်အရေး ဆုံးရှုံးတယ်ဆိုရင် မည်သို့တာဝန်ယူမှုရှိ/မရှိ၊ (ဂ) နိုင်ငံသားတစ်ဦးသည် မသိနားမလည်မှု အကြောင်း တစ်ခုခုကြောင့် မဲပေးရန်အခွင့်အရေးဆုံးရှုံးတယ်ဆိုပါက အခြေခံဥပဒေပုဒ်မ ၃၉၁ ပုဒ်မခွဲ(က)နဲ့ ငြိစွန်းခြင်းရှိ/မရှိ၊ (ဃ) ပြည်တွင်းရွှေ့ပြောင်းလုပ်သားတွေ ရက်ပေါင်း ၁၈၀ ကျော်လွန်ခြင်းမရှိသေးလို့ မိမိနေရပ်ကို သွားရောက်ရန်အခက်အခဲရှိပါက မည်သို့ဖြေလျှော့ပေးနိုင်ခြင်းရှိ/မရှိ၊ (င) ယခင် ၂၀၁၀ နှင့် ယခု ၂၀၁၅ ရွေးကောက်ပွဲ မဲပေးနိုင်ခွင့် ကွဲလွဲချက်တွေကို သိရှိနိုင်ဖို့ရန် ပြည်ထောင်စု ရွေးကောက်ပွဲကော်မရှင်ကနေ ကော်မရှင်အဆင့်ဆင့်ကို ထုတ်ပြန်ထားတဲ့အမိန့်၊ ညွှန်ကြားချက်တွေကို အများပြည်သူသိရှိနိုင်ရန် ဖော်ပြပေးနိုင်ခြင်းရှိ/မရှိ သိလိုပါကြောင်း ပြည်သူ့လွှတ်တော်ဒုတိယဥက္ကဋ္ဌ ကြီးမှတစ်ဆင့် လေးစားစွာ မေးမြန်းအပ်ပါတယ်ရှင်။</speech>
<speech type="vicespeaker">သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားရန် ဖြစ်ပါတယ်။</speech>
<speech><agency id="56">ဦးမြင့်နိုင်(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>ပြည်သူ့လွှတ်တော် ဒုတိယ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများအားလုံးကို လေးစားစွာဖြင့် ဂါရဝပြု အပ် ပါတယ်ခင်ဗျား။ ကျွန်တော့်အနေနဲ့ စစ်ကိုင်းတိုင်းဒေသကြီး၊ မင်းကင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်ခင်မွေးလွင်ရဲ့ မေးခွန်းအပေါ်မှာ ဖြေကြားသွားမှာဖြစ်ပါတယ်။ မေးခွန်းပါအချက် အလက်များကို ကောက်နုတ်တင်ပြရမယ်ဆိုလို့ရှိရင် မဲစာရင်းများကပ်ပြီးတော့မှ ပြည်သူများလာရောက်ကြည့်ရှုကြစေရန် ယခုထက်ပိုပြီးတော့မှ နှိုးဆော်တိုက်တွန်းမှုများ အစီအစဉ်ရှိ/မရှိ၊ နောက်ဆုံး မဲစာရင်းကပ်ချိန်အထိ အမှားများတွေ့ရှိနေကြလို့ မဲပေးခွင့်အခွင့်အရေး ဆုံးရှုံးမည်ဆိုပါက ပြည်ထောင်စုရွေးကောက်ပွဲကော်မရှင်အနေနဲ့ မည်သို့တာဝန်ယူမှုရှိ/မရှိ၊ ပြည်တွင်းရွှေ့ပြောင်း လုပ်သားများ၏ ရက်ပေါင်း ၁၈၀ ကျော်လွန်ခြင်းမရှိသေး၍ မိမိရဲ့ မဲစာရင်းရှိရာဒေသသို့ မသွား ရောက်နိုင်တဲ့ ငွေကြေးအခက်အခဲတစ်စုံတစ်ရာရှိပါက ပြည်ထောင်စုရွေးကောက်ပွဲကော်မရှင်အနေနဲ့ မည်ကဲ့သို့ ဖြေလျှော့ပေးနိုင်ခြင်းရှိ/မရှိ၊ မြန်မာနိုင်ငံသားတစ်ယောက်ဟာ အကြောင်းတစ်ခုခုကြောင့် မဲပေးရန်အခွင့်အရေးဆုံးရှုံးမည်ဆိုပါက ဖွဲ့စည်းပုံအခြေခံဥပဒေပုဒ်မ ၃၉၁(က)နဲ့ ငြိစွန်းခြင်းရှိ/မရှိ၊ ပြည်ထောင်စုရွေးကောက်ပွဲကော်မရှင်မှ သက်ဆိုင်ရာရွေးကောက်ပွဲကော်မရှင်အဆင့်ဆင့်သို့ ထုတ်ပြန် ထားတဲ့အမိန့်ညွှန်ကြားချက်များကို သိရှိလိုကြောင်းနှင့် ၂၀၁၀ ရွေးကောက်ပွဲကျင်းပစဉ်က မဲပေးပိုင် ခွင့်ပုံစံနဲ့ ယခု ၂၀၁၅ ခုနှစ် ရွေးကောက်ပွဲရဲ့ မဲပေးပိုင်ခွင့်ကွဲလွဲချက်များကို သိရှိလိုပါကြောင်း စသည် ဖြင့် အချက်(၆)ချက်အပေါ်မှာ မေးမြန်းထားတာကို စိစစ်တွေ့ရှိရပါတယ်။ နံပါတ်(၁)အချက်အနေနဲ့ ဖြေကြားရမယ်ဆိုလို့ရှိရင် ၂၀၁၅ ခုနှစ်၊ ဇန်နဝါရီလ ၁ ရက်နေ့ကတည်းက ထုတ်ပြန်ပေးခဲ့တဲ့ အထွေထွေရွေးကောက်ပွဲ အသိပေးကြေညာချက်ကစတင်ပြီးတော့မှ မဲစာရင်းမှန်ကန်ရေး၊ မဲစာရင်းမှာ ပြည့်ပြည့်စုံစုံပါဝင်ရေး၊ မဲစာရင်းပြုစုပုံတို့ကို ရှင်းလင်းဖော်ပြထုတ်ပြန်ထားခဲ့ပါတယ်။ မဲစာရင်းများကို သက်ဆိုင်ရာရပ်ကွက်နှင့်ကျေးရွာအုပ်စု ကော်မရှင်အဖွဲ့ခွဲရုံးများက ပြုစုပြီးတော့မှ အခြေခံမဲစာရင်း များကို ကပ်ထားကြေညာပေးခဲ့ပါတယ်။ မဲစာရင်းများကိုကြည့်ရှုဖို့ မဲစာရင်းတွင် ပါဝင်ခြင်းမရှိဘူးဆို လို့ရှိရင် ပုံစံ(၃)ဖြင့်တောင်းဆိုဖို့၊ ကန့်ကွက်ရန်ရှိမယ်ဆိုလို့ရှိရင် ပုံစံ(၄)ဖြင့်ကန့်ကွက်ကြဖို့၊ ပြင်ဆင်ရန် ရှိပါက ပုံစံ(၄-၈) ဖြင့် ပြင်ဆင်ပေးဖို့ဆိုလည်းပဲ နှိုးဆော်ခဲ့ပါတယ်။ ယနေ့ထက်တိုင်အောင်လည်းပဲ နိုင်ငံပိုင်သတင်းစာများ၊ ရုပ်သံလိုင်းအစီအစဉ်များမှ တစ်နေ့မှာ သုံးကြိမ်၊ လေးကြိမ်ထက်မနည်း နှိုးဆော်ပေးလျက်ရှိတာကိုလည်းပဲ တွေ့မြင်နေရမှာဖြစ်ပါကြောင်း ဖြေကြားအပ်ပါတယ်။ နံပါတ်(၂)အချက်အနေနဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်)ရွေးကောက်ပွဲဥပဒေများပါ ပြဋ္ဌာန်းချက်တွေ ဒီပြဌာန်းချက်တွေအရ ရွေးကောက်ပွဲမှာ မဲဆန္ဒရှင်များအနေနဲ့ မဲမပေးမနေရစနစ် မဟုတ်ပါဘူး။ သက်ဆိုင်ရာရွေးကောက်ပွဲကော်မရှင်အဖွဲ့ခွဲများက ရွေးကောက်ပွဲဥပဒေ၊ နည်းဥပဒေ များနှင့်အညီ မဲစာရင်းများကိုပြုစုပြီးတော့ ကြေညာရပါတယ်။ သက်ဆိုင်ရာမဲဆန္ဒရှင်များက မဲစာရင်း များကိုကြည့်ရှုဖို့ တာဝန်ရှိပါတယ်။ လိုအပ်ရင် ဖြည့်စွက်ခြင်း၊ ပြင်ဆင်ခြင်း၊ ကန့်ကွက်ခြင်းများ ပြုလုပ် ခွင့်ရှိနေကြပါတယ်။ မိမိရဲ့ အမည်ပါ/မပါ လာရောက်ကြည့်ရှုခြင်းလည်းမရှိ၊ မိမိ၏အမည်မပါလျှင် ဖြည့်စွက်ပေးရန်တင်ပြခြင်းလည်းမရှိမှုအပေါ် ရွေးကောက်ပွဲကော်မရှင်က တာဝန်ယူနိုင်ခြင်းရှိမည်မဟုတ်ပါ။ မဲပေးပိုင်ခွင့်ရှိတဲ့အခွင့်အရေးအပေါ် တာဝန်ပျက်ကွက်မှုသည် ကာယကံရှင်၏ အားနည်း ချို့ယွင်းချက်ကြောင့်သာ ဖြစ်ပါမည်။ မဲစာရင်းများကပ်ထားကြေညာတဲ့အချိန်မှာ မဲဆန္ဒရှင်များအနေနဲ့ လာရောက်ကြည့်ရှုရန်တာဝန်ရှိကြောင်း ရွေးကောက်ပွဲနည်းဥပဒေများမှာ ပြဋ္ဌာန်းထားပြီးဖြစ်ပါတယ်။ မဲဆန္ဒရှင်တစ်ဦးဟာ မဲစာရင်းကိုလာရောက်ကြည့်ရှုပြီး အမှားအယွင်းချို့ယွင်းချက်များ ရှိခဲ့မယ်ဆိုရင် ပုံစံ(၃)တောင်းဆိုလွှာ၊ ပုံစံ(၄)ကန့်ကွက်လွှာ၊ ပုံစံ(၄-၈)ပြင်ဆင်လွှာတို့နဲ့ တင်ပြလျှောက်ထားနိုင်ကြပါ တယ်။ မဲစာရင်းမှာ အမှားအယွင်းအချွတ်အချော် တစ်စုံတစ်ရာရှိနေပါသော်လည်းပဲ လွှတ်တော် ရွေးကောက်ပွဲများနည်းဥပဒေ ၅၀(ဂ)အရ ထိုမဲဆန္ဒရှင်ဟာ ဆန္ဒမဲပေးပိုင်ခွင့်ရှိသူအမှန်ဖြစ်ကြောင်းတာဝန်ခံပြီးပြောဆိုလာမယ်ဆိုရင် ပြင်ဆင်ပြီးတော့မှ ဆန္ဒမဲပေးပိုင်ခွင့်ရှိရမယ်လို့ ပြဋ္ဌာန်းထားပါတယ်။ ဒါ့ကြောင့်မို့လို့ မဲစာရင်းမှာ အမှားအယွင်းချွတ်ချော်မှုရှိသော်လည်းပဲ မဲပေးပိုင်ခွင့် လုံးဝဆုံးရှုံးသွားရန် အကြောင်းမရှိပါကြောင်း ဖြေကြားအပ်ပါတယ်။ နံပါတ်(၃)အချက်အနေနဲ့ ရွေးကောက်ပွဲကျင်းပမယ့်နေ့ရက်မတိုင်မီ ရက်ပေါင်း ၁၈၀ ထက် ကျော်လွန်ပြီးတော့မှ မဲဆန္ဒနယ်ပြင်ပရောက်ရှိနေတဲ့သူများအနေနဲ့ မိမိရဲ့ မူရင်းဒေသရှိ မဲဆန္ဒနယ်မှာ ပြန်ပြီးတော့ ဆန္ဒမဲပေးနိုင်ပါတယ်။ မိမိရဲ့ မူရင်းဒေသရှိမဲဆန္ဒနယ်မှာ ပြန်၍ဆန္ဒမဲပေးလိုခြင်းမရှိဘူး ဆိုရင် မိမိတို့ရောက်ရှိနေတဲ့ဒေသရှိ မဲဆန္ဒနယ်ရဲ့ မဲစာရင်းတွင် အမည်ထည့်သွင်းပေးနိုင်ရန် ပုံစံ(၃က)ဖြင့် တောင်းဆိုနိုင်တဲ့ အခွင့်အရေးလည်းရှိပါတယ်။ သို့ရာတွင် ရက်ပေါင်း ၁၈၀ ထက်နည်း၍ မဲဆန္ဒနယ်ပြင်ပသို့ ရောက်ရှိနေသူများအတွက်ကတော့ မိမိရဲ့ အမည်ပါရှိတဲ့မဲစာရင်းရှိရာဒေသသို့သာ ပြန်လည်သွားရောက်ပြီးတော့မှ သတ်မှတ်ချက်များနှင့်အညီ ကြိုတင်ဆန္ဒမဲပေးခြင်း သို့မဟုတ် မဲရုံသို့ သွားရောက် ကိုယ်တိုင်ဆန္ဒမဲထည့်ခြင်းတို့ ပြုလုပ်ကြရမှာဖြစ်ပါတယ်။ ဤသည်မှာ နည်းဥပဒေက သတ်မှတ်ပြဋ္ဌာန်းထားချက်ဖြစ်ပါတယ်။ ရက်ပေါင်း ၁၈၀ ဆိုတာ အငြင်းပွားဖွယ်မရှိနိုင်ပါဘူး။ သင့်လျော်လုံလောက်သောအချိန်ကာလ သတ်မှတ်ချက်ဖြစ်ပါတယ်။ ဒါ့ကြောင့် ပြည်ထောင်စုရွေးကောက် ပွဲကော်မရှင်အနေနဲ့ ဖြေလျှော့ပေးနိုင်ခြင်းမရှိပါကြောင်း ဖြေကြားအပ်ပါတယ်။ နံပါတ်(၄)အချက်အနေနဲ့ ဖွဲ့စည်းပုံအခြေခံဥပဒေပုဒ်မ ၃၉၁(က)အရ ဆန္ဒမဲပေးပိုင်ခွင့်ရှိသော နိုင်ငံသားများနဲ့ ဥပဒေအရ ဆန္ဒမဲပေးပိုင်ခွင့်ရှိသူတိုင်းဟာ ဆန္ဒမဲပေးခွင့်ရှိကြပါတယ်။ လွှတ်တော် ရွေးကောက်ပွဲများဥပဒေပုဒ်မ ၆ မှာ သက်ဆိုင်ရာမဲဆန္ဒနယ်ရဲ့ မဲစာရင်းမှာ အမည်စာရင်းပါဝင်သူသာ ဆန္ဒမဲပေးခွင့်ရှိတယ်လို့ ပြဋ္ဌာန်းထားပါတယ်။ ဒါ့ကြောင့် ဒီအခွင့်အရေးနဲ့တာဝန်ကို နားလည်ပြီးတော့မှ ဥပဒေနှင့်အညီ လိုက်နာဆောင်ရွက်ပါက ဆန္ဒမဲပေးပိုင်ခွင့်ရှိသူတစ်ဦးအနေနဲ့ ဆန္ဒမဲပေးပိုင်ခွင့် အခွင့် အရေးဆုံးရှုံးနိုင်စရာ အကြောင်းမရှိပါကြောင်း ဖြေကြားအပ်ပါတယ်။ နံပါတ်(၅)အချက်အနေနဲ့ ပြည်ထောင်စုရွေးကောက်ပွဲကော်မရှင်က သက်ဆိုင်ရာရွေးကောက်ပွဲ ကော်မရှင်အဖွဲ့ခွဲအဆင့်ဆင့်သို့ ထုတ်ပြန်ထားတဲ့အမိန့်ညွှန်ကြားချက်များကို သိရှိလိုပါက ပြည်ထောင်စု ရွေးကောက်ပွဲကော်မရှင်ရုံးနှင့် သက်ဆိုင်ရာရွေးကောက်ပွဲကော်မရှင်အဖွဲ့ခွဲရုံးတို့မှ တာဝန်ရှိသူများနှင့် ဆက်သွယ်ပြီးတော့ ဆောင်ရွက်သွားနိုင်မည်ဖြစ်ကြောင်း ဖြေကြားအပ်ပါတယ်။ နံပါတ် (၆) အချက်အနေနဲ့ ၂၀၁၀ ရွေးကောက်ပွဲကျင်းပစဉ်က ဆန္ဒမဲပေးနိုင်ခွင့်ပုံစံနှင့် ယခု ၂၀၁၅ ရွေးကောက်ပွဲရဲ့ ဆန္ဒမဲပေးပိုင်ခွင့်ပုံစံတို့ ကွဲလွဲချက်များနှင့်စပ်လျဉ်းပြီး ယခင်က ယာယီ သက်သေခံလက်မှတ် ကိုင်ဆောင်ထားသူတွေဟာ မဲပေးပိုင်ခွင့်ရှိပါတယ်။ ယခုအခါမှာတော့ နိုင်ငံသား၊ ဧည့်နိုင်ငံသား၊ နိုင်ငံသားပြုခွင့်ရသူတွေသာ မဲပေးပိုင်ခွင့်ရှိမှာ ဖြစ်ပါတယ်။ ယခင်က ကြို တင်ဆန္ဒမဲပေးသူများစာရင်းကို တိတိကျကျ မှတ်တမ်းတင်ထားခြင်းမရှိပါဘူး။ ယခုအခါမှာတော့ မဲဆန္ဒနယ်ပြင်ပမှာရောက်နေတဲ့ ပြည်တွင်းမှာရှိနေတဲ့ ကြို တင်ဆန္ဒမဲပေးသူများရဲ့ စာရင်းကို ပုံစံ (၁-၁)နဲ့ပြုစုပြီး မှတ်တမ်းတင်ထားရှိပါတယ်။ မဲဆန္ဒနယ်ပြင်ပမှာရောက်နေတဲ့ တပ်မတော်သားများနဲ့ အတူနေမိသားစုများရဲ့ ကြို တင်ဆန္ဒမဲပေးသူများစာရင်းကို ပုံစံ(၁-၂)နဲ့ ပြုစုထားပါတယ်။ မဲဆန္ဒနယ် ပြင်ပမှာရောက်နေတဲ့၊ ပြည်ပမှာရှိတဲ့ ကြို တင်ဆန္ဒမဲပေးသူများရဲ့ စာရင်းကို ပုံစံ(၁-၃)နဲ့ ပြုစုထား ပါတယ်။ ဒီလိုပြုစုထားတဲ့ပုံစံတွေကိုလည်းပဲ သက်ဆိုင်ရာကော်မရှင်အဖွဲ့ခွဲရုံးများမှာ ကပ်ထားမှာဖြစ် တဲ့အတွက်ကြောင့် ပွင့်လင်းမြင်သာစွာနဲ့ ကြည့်ရှုနိုင်ကြမှာဖြစ်ပါတယ်။ ယခင်က မဲပေးပြီးသူဖြစ်ကြောင်း သီးခြားအမှတ်အသားပြု ထားခြင်းမရှိပါဘူး။ ဒီတစ်ကြိမ်မှာတော့ ဆန္ဒမဲပေးပြီးလို့ရှိရင် ဆန္ဒမဲ ပေးပြီးကြောင်းကို သတ်မှတ်ထားတဲ့လက်ချောင်းပေါ်မှာ မင်တို့တဲ့စနစ်ကို ကျင့်သုံးသွားမှာ ဖြစ်ပါတယ်။ မဲဆန္ဒရှင်တစ်ယောက်ဟာ ပြည်သူ့လွှတ်တော်ကိုယ်စားလှယ်လောင်းအတွက် ဆန္ဒမဲပေးမယ်။ ပြီးရင်အမျိုးသား လွှတ်တော်ကိုယ်စားလှယ်လောင်းအတွက် ဆန္ဒမဲပေးမယ်။ နောက်ပြီး တိုင်းဒေသ ကြီး/ပြည်နယ်လွှတ်တော် ကိုယ်စားလှယ်လောင်းအတွက် ဆန္ဒမဲပေးမယ်။ တကယ်လို့ အဲဒီမဲဆန္ဒနယ် မှာ တိုင်းရင်းသားလွှတ်တော်ကိုယ်စားလှယ်များ ရှိမယ်ဆိုလို့ရှိရင် တိုင်းရင်းသားလွှတ်တော် ကိုယ်စားလှယ်အတွက် ဆန္ဒမဲပေးမှာဖြစ်ပါတယ်။ အဲဒီလိုမဲပေးပြီးတဲ့အခါမှာ မဲပေးပြီးကြောင်းကို သတ်မှတ်ထားတဲ့လက်ချောင်းမှာ မင်တို့လိုက်ပါမယ်။ အဲဒီမင်တို့တာဟာ ကျွန်တော်တို့ သုံးလေးရက် ကြာအောင်ထိ ဖျက်လို့မရပါဘူး။ ဒါကြောင့်မို့လို့ မဲဆန္ဒရှင်တစ်ဦးဟာ နှစ်ကြိမ်မဲပေးတာမျိုး ဖြစ်နိုင်မှာ မရှိတော့ပါကြောင်း တွေ့ရှိရမှာဖြစ်ပါတယ်။ ယခင်က ဆန္ဒမဲလက်မှတ်ပေါ်မှာ၊ သတ်မှတ်ထားတဲ့ အကွက်မှာ ဘောပင်ဖြင့် အမှန်ခြစ်ခြစ်ပြီးတော့ ဆန္ဒပြု ကြရပါတယ်။ ယခုအခါမှာတော့ အမှန်ခြစ် အမှတ်အသားပါတဲ့ လေးထောင့်ကွက်တံဆိပ်ကလေး ပြုလုပ်ထားပြီးတော့မှ သတ်မှတ်ထားတဲ့နေရာ မှာနှိပ်ပြီးတော့ ဆန္ဒပြု ရမှာဖြစ်ပါတယ်။ အဲဒီလို လေးထောင့်ကွက်အမှန်ခြစ်ပါတဲ့ တံဆိပ်နဲ့နှိပ်ပြီး ဆန္ဒပြုတဲ့နေရာမှာ ဒီအမှန်ခြစ်ဟာ တိမ်းစောင်းနေမယ်။ ဇောက်ထိုးဖြစ်နေမယ်။ မည်သည့်အကွက် ပေါ်မှာ ရိုက်နှိပ်ရမယ်ဆိုတဲ့အကြောင်းတွေကို ကျွန်တော်တို့ သေသေချာချာသိရှိအောင်လည်းပဲ ပြည်ထောင်စုရွေးကောက်ပွဲကော်မရှင်က နမူနာပုံစံများနဲ့ ထုတ်ပြန်ကြေညာပေးသွားမှာဖြစ်ပါတယ်။ ယခင်က မဲစာရင်းများကို ကြိုတင်ပြီးတော့မှ အခြေခံမဲစာရင်းပြုစုခြင်းမျိုး မရှိပါဘူး။ အခုတစ်ကြိမ် မှာတော့ ပိုမိုပြည့်စုံတဲ့၊ မှန်ကန်တဲ့မဲစာရင်းတစ်ခုဖြစ်စေရေးအတွက် ကြိုတင်ပြီးတော့မှ အခြေခံ မဲစာရင်း ပြုစုပေးသွားမှာဖြစ်ပါတယ်။ ယခင်က ဆန္ဒမဲများရေတွက်တဲ့နေရာမှာ တာလီမှတ်ပြီးတော့ ရေတွက်ခြင်းမျိုးမရှိပါဘူး။ အခုအချိန်ခါမှာတော့ ဆန္ဒမဲရေတွက်တဲ့နေရာမှာ ပိုမိုတိကျခိုင်မာမှုရှိစေ ရေးအတွက် တာလီမှတ်ပြီးတော့ ရေတွက်တဲ့စနစ်ကိုလည်းပဲ စီစဉ်ထားရှိပြီးဖြစ်ပါတယ်။ ယခင်က မဲရုံမှာရေတွက်ပြီးတဲ့ မဲရလဒ်ပုံစံများကို အထက်ကော်မရှင်အဖွဲ့ခွဲအဆင့်ဆင့်သို့သာ ပေးပို့ရပါတယ်။ ယခုအခါမှာတော့ မဲရုံအလိုက်ရရှိတဲ့ လွှတ်တော်ကိုယ်စားလှယ်အသီးသီးရဲ့ ဆန္ဒမဲရလဒ်ပုံစံ(၁၆)တွေ ကို မဲရုံနှင့် ရပ်ကွက်/ကျေးရွာအုပ်စုကော်မရှင် အဖွဲ့ခွဲရုံးမှာလည်းကောင်း ကပ်ထားမှာဖြစ်ပါတယ်။ နောက်မြို့နယ်ရောက်တဲ့အခါမှာ မြို့နယ်မှာ စာရင်းပေါင်းပြုစုတဲ့ ပုံစံ(၁၉)များကိုလည်းပဲ မြို့နယ် ကော်မရှင်အဖွဲ့ခွဲရုံးများမှာ ပွင့်လင်းမြင်သာစွာရှိစေဖို့ ကပ်ထားစေရမယ်ဆိုပြီးတော့ နည်းဥပဒေများ မှာ ပြင်ဆင်ထားပြီးဖြစ်ပါတယ်။ ယခင်က မဲဆန္ဒရှင်စာရင်း ကပ်ထားကြေညာပြီးနောက် ခုနစ်ရက်အတွင်း တောင်းဆိုလွှာ၊ ကန့်ကွက်လွှာ၊ ပြင်ဆင်လွှာများတင်သွင်းရမယ်လို့ ပြဋ္ဌာန်းထားပါတယ်။ ယခုအခါတော့ ပိုမိုပြီးတော့ ပြည့်စုံမှန်ကန်ရေးအတွက် ခုနစ်ရက်အစား ၁၄ ရက်တိုးချဲ့ပြီးတော့ သတ်မှတ်ပေးထားပါတယ်။ ယခင် ကရွေးကောက်ပွဲလုပ်ငန်းစဉ်များမှာ လူမှုရေးအဖွဲ့အစည်းများ ပူးပေါင်းဆောင်ရွက်မှုမရှိခဲ့ပါဘူး။ ယခု လူမှုရေးအဖွဲ့အစည်းများအား ဖိတ်ခေါ်ပညာပေးပြီး ပူးပေါင်းဆောင်ရွက်စေခဲ့ပါတယ်။ ဆောင်ရွက် လျက်လည်းရှိပါတယ်။ ယခင်က ရွေးကောက်ပွဲမှာ ပြည်တွင်း/ပြည်ပစောင့်ကြည့်လေ့လာရေးအဖွဲ့များအား ခွင့်ပြုခဲ့ခြင်းမရှိပါဘူး။ ယခုအခါ ပြည်တွင်း/ပြည်ပရွေးကောက်ပွဲစောင့်ကြည့်ရေးအဖွဲ့များ ခွင့်ပြု စောင့်ကြည့်စေမှာ ဖြစ်ပါတယ်။ နိုင်ငံရေးပါတီများနှင့် ကိုယ်စားလှယ်လောင်းများဆိုင်ရာ ကျင့်ဝတ်များ၊ ရွေးကောက်ပွဲစောင့်ကြည့်လေ့လာသူများရဲ့ ကျင့်ဝတ်များကို ယခင်က ထုတ်ပြန်ထား ခြင်းမရှိပါဘူး။ ယခုအခါမှာ နိုင်ငံရေးပါတီများနှင့် ကိုယ်စားလှယ်လောင်းများဆိုင်ရာ ကျင့်ဝတ်များကို သက်ဆိုင်ရာနိုင်ငံရေးပါတီများအားလုံး ပူးပေါင်းပါဝင်ဆောင်ရွက်ပြီးတော့မှ ပြုစုနိုင်ခဲ့ပါတယ်။ နိုင်ငံ ရေးပါတီအားလုံးလိုလိုပဲ လက်မှတ်ရေးထိုးထားကြပြီးလည်း ဖြစ်ပါတယ်။ စောင့်ကြည့်လေ့လာသူများ ရဲ့ ကျင့်ဝတ်များကိုလည်းပဲ သက်ဆိုင်ရာလူမှုအဖွဲ့အစည်း ပုဂ္ဂိုလ်များနဲ့ ပူးပေါင်းပြီးတော့မှ ရေးဆွဲ ပြီးတော့ ထုတ်ပြန်ကြေညာထားနိုင်ခဲ့ပါတယ်။ နောက်ပြီး ပြင်ပမှ စောင့်ကြည့်လေ့လာသူများရဲ့ ကျင့်ဝတ်ကိုလည်းပဲ ယခင်က တိတိကျကျ ထုတ်ပြန်ပေးခဲ့ခြင်းမရှိပါဘူး။ ယခုအခါမှာတော့ ပြည်ပမှစောင့်ကြည့်လေ့လာသူများရဲ့ ကျင့်ဝတ်များ ကို တိတိကျကျ ထုတ်ပြန်ပေးထားနိုင်ခဲ့ပါတယ်။ မဲစာရင်းများကို ယခင်က UEC Website မှာ ကြည့်၍ မရပါဘူး။ ယခုကြည့်နိုင်အောင် ကြိုးစားပြီးတော့ ဆောင်ရွက်နေလျက်ရှိပါတယ်။ ရွေးကောက်ပွဲနှင့် ပတ်သက်တဲ့ မဲဆန္ဒနယ်များစာရင်းကိုလည်းပဲ ယခင်က UEC Website မှာ ကြည့်၍မရပါဘူး။ ယခု ကြည့်ရှုနိုင်ပါတယ်။ ဤအချက်တွေဟာ ၂၀၁၀ ခုနှစ်၊ ရွေးကောက်ပွဲနဲ့ အခုကျင်းပမယ့် ၂၀၁၅ ခုနှစ် ရွေးကောက်ပွဲများမှာ ကွဲလွဲချက်တွေထဲက အဓိကအချက်များကို ကောက်နှုတ်ဖော်ပြခြင်းသာဖြစ်ပါ ကြောင်း ဖြေကြားအပ်ပါတယ်။ အားလုံးကိုကျေးဇူးတင်ပါတယ်ခင်ဗျား။</speech>
<speech><mp id="1163">ဒေါ်ခင်မွှေးလွင်(မင်းကင်းမဲဆန္ဒနယ်)</mp>ကျွန်မအနေနဲ့ အခုလိုမျိုး ပြည့်စုံအောင် ဖြေကြားပေးသွားတဲ့အတွက်ကို ကျေးဇူးတင်ပါတယ်။ ကျွန်မ စိတ်ပူတာလေးတစ်ခုကိုတော့ တင်ပြချင် ပါတယ်ရှင့်။ ဘာကြောင့်လဲဆိုတော့ အခု နယ်ကို ကျွန်မရဲ့ မြို့နယ်ကိုပါပဲ။ ဒီမဲစာရင်းနဲ့ ပတ်သက်ပြီးတော့ အခြေအနေတွေကို ကျွန်မ အနည်းငယ်ကွင်းဆင်းကြည့်ပါတယ်။ ကွင်းဆင်းကြည့်တဲ့အခါမှာ ဘယ်လောက်အထိ အခြေအနေလေးတွေက ပြည်သူတွေရဲ့ လက်ခံနိုင်မှုအခြေအနေဆိုတာ တော်တော် လေးကို နားမလည်တာတွေ့ရပါတယ်။ ယခုဆိုလို့ရှိရင် ကိုယ့်ရဲ့ မဲစာရင်းကို ပါဝင်ဖို့ဆိုတာဟာ ကိုယ့်တာဝန်ကိုယ်ယူရမယ်ဆိုတဲ့ သဘောတရားမျိုးလို့ပဲ ကျွန်မ ခံစားလိုက်ရပါတယ်။ နားလည်လိုက်ရ ပါတယ်။ အဲဒီအခါမှာ ဘာသွားတွေ့ရလဲဆိုတော့ ကိုယ့်ရဲ့ မဲစာရင်းကို သွားကြည့်သူတဲ့ဆိုတာဟာ မရှိသလောက်ကို တွေ့နေရပါတယ်။ နောက်ပြီး ဘယ်လောက်အထိအခြေအနေဆိုးသလဲ ဆိုတဲ့အခါမှာ မဲစာရင်းကိုကပ်ထားတဲ့ ဥက္ကဋ္ဌကိုယ်တိုင်၌ကိုက သူရဲ့ နာမည်မှားနေတယ်ဆိုတာကို ကျွန်မတို့ သွားကြည့်ပေးတဲ့အခါမှ သူသိရတဲ့အခြေအနေအထိကို ရှိပါတယ်။ ဒါကြောင့်မို့လို့ အခု မီဒီယာတွေက နေပြီးတော့၊ သတင်းစာတွေကနေပြီးတော့ နေ့စဉ်ထည့်ပေးတယ်။ နှိုးဆော်ပေးနေတယ်။ နောက် တစ်ခါ ရုပ်သံတွေကနေပြီးတော့မှလည်း နှိုးဆော်ပေးနေတယ်။ ကျွန်မတို့ MRTV ဆိုတဲ့ ရုပ်သံ လိုင်းတောင်မှ ကျွန်မတို့မြို့နယ်မှာ နေရာတိုင်းမှာ ကြည့်ခွင့်မရှိပါဘူး။ ကြည့်လို့မရတဲ့အခြေအနေရှိပါ တယ်။ ဒါ ကျွန်မရဲ့ မြို့နယ်ကို နမူနာထုတ်ပြောပြတာပါ။ အဲဒီတော့ ကျွန်မတို့က အခြေခံကျကျ ဒေသကျေးရွာတွေမှာ သူ့အုပ်ချုပ်ရေးပိုင်းဆိုင်ရာ၊ ကော်မရှင်ပိုင်းဆိုင်ရာတွေက တာဝန်ရှိတဲ့သူတွေက နေပြီးတော့မှ တကယ့်ကို ဆက်တိုက်ဆက်တိုက်ပေါ့နော်။ နှိုးဆော်မှုတွေကို ရွေးကောက်ပွဲမတိုင်မချင်း နှိုးဆော်ပေးရမယ့်အခြေအနေတစ်ခုအပေါ်မှာ ဒီလောက်အထိ အရေးပါပါတယ်ဆိုတာကို သိစေချင်တဲ့ အတွက် အခုလိုမျိုးအစီအစဉ်လေးတွေကို တိုးချဲ့ပြီးတော့ ဆောင်ရွက်နိုင်မှုမပေးနိုင်ဘူးလားဆိုတာ လေးကို ကျွန်မ မေးမြန်းလိုပါတယ်ရှင်။</speech>
<speech><agency id="56">ဦးမြင့်နိုင်(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>ကျွန်တော် အနည်းငယ် ပြန်လည်ရှင်းလင်းတင်ပြခွင့်ပြုပါခင်ဗျာ။ မဲစာရင်းတွေ ပြည့်စုံမှု/မပြည့်စုံမှု မှားယွင်းတယ်ဆိုတဲ့ကိစ္စတွေနဲ့ပတ်သက်လို့ ကျွန်တော်တို့ ပြည်ထောင်စုရွေးကောက်ပွဲကော်မရှင် အဖွဲ့ဝင်များအနေနဲ့လည်းပဲ မိမိကျရာ တိုင်းဒေသကြီး/ပြည်နယ်များမှာ သွားရောက်ပြီးတော့ စိစစ်ပါတယ်။ သို့သော်လည်းပဲ ကျွန်တော်တို့ကို ဘယ်သူတွေကတော့ ဘယ်လိုမှားနေတယ်၊ ဘယ်လိုအချက်တွေမှားနေတယ်။ ဘယ်သူတွေ ကျန်နေတယ်ဆိုတာ တိတိကျကျ ကျွန်တော်တို့ဆီကို တင်ပြထားတာမရှိကြပါဘူး။ ကျွန်တော်တို့ဆီကို တိတိကျကျရှင်းရှင်းလင်းလင်းတင်ပြတဲ့စာရင်းတွေကို ကျွန်တော်တို့က အခု ထည့်သွင်းလျက်ရှိပါတယ်။ ကျွန်တော်တို့လည်း ကြေညာထားပါတယ်။ မဲစာရင်းပြုစုရေးအတွက် သက်ဆိုင်ရာပါတီများ၊ လူမှုအဖွဲ့အစည်းများအားလုံး ပူးပေါင်းဆောင်ရွက်ကြပါဆိုတာ ကြေညာထားပါ တယ်။ ဒါကြောင့် ဒီပါတီများကလည်းပဲ သေသေချာချာပူးပေါင်းဆောင်ရွက်ပြီးတော့မှ မည်သူတွေဟာ ကျန်နေတယ်။ မည်သူတွေဟာ ဖြည့်စွက်ဖို့လိုတယ်၊ ပြင်ဆင်ဖို့လိုတယ်လို့ ပေးပို့လာရင် အဲဒီစာရင်း တွေကို အချိန်မရွေး မဲစာရင်းထဲမှာ ပြင်ဆင်သွားမှာဖြစ်ပါတယ်။ အခုဟာက မဲစာရင်း အခြေခံပြုစုရေး အခြေခံမဲစာရင်းသာဖြစ်ပါတယ်။ အပြီးသတ်မဲစာရင်းမဟုတ်သေးပါဘူး။ ဒါကလည်း အမြဲတမ်း ကြေညာထားလျက်ရှိပါတယ်။ ဒီအခြေခံမဲစာရင်းမှာ ဒီလိုပြုစုလိုက်တဲ့အတွက်ကြောင့် မဲစာရင်း ပြုစုတဲ့ ပြည်ထောင်စုရွေးကောက်ပွဲကော်မရှင်နဲ့ ကော်မရှင်အဖွဲ့ခွဲအဆင့်ဆင့်အနေနဲ့ ဒီလိုတွေ့ကြုံရတဲ့ အခက်အခဲတွေကို ပိုမိုပြီးတော့ ပြည့်စုံမှန်ကန်အောင် ဖြည့်စွမ်းနိုင်တဲ့နည်းလမ်းတွေ ကျင့်သုံးပြီးတော့မှ ကျွန်တော်တို့က မှန်ကန်အောင်လုပ်နေပါတယ်။ ဒီအပြီးသတ်မဲစာရင်းကို ကျွန်တော်တို့ ထပ်ပြီးတော့ ကပ်ဦးမှာပါ။ အဲဒီအချိန်အခါကျရင်လည်းပဲ (၁၄) ရက်အတွင်းမှာ စောစောကကျွန်တော် ပြောခဲ့တဲ့ပုံစံ (၃)၊ ပုံစံ(၄)၊ ပုံစံ(၄-ဂ)နဲ့ သုံးပြီးတော့မှ တောင်းဆိုလွှာတွေ၊ ပြင်ဆင်လွှာတွေ၊ ကန့်ကွက်လွှာတွေ ပြုလုပ်ရမှာဖြစ်ပါတယ်။ ဒီပုံစံတွေကလည်း ပုံစံ(၃)နဲ့ဆိုရင်တော့ဖြင့် ကိုယ်တိုင်လည်းတောင်းဆိုနိုင်ပါ တယ်။ ကိုယ်စားလှယ်လည်း တောင်းဆိုလို့ရပါတယ်။ ပုံစံ(၄)နဲ့ ပုံစံ(၄-၈)ကတော့ သက်ဆိုင်ရာမဲဆန္ဒ ရှင်တို့ကိုယ်တိုင်က ဖြည့်စွက်ပြီးတော့ လာရောက်တင်သွင်းရမှာဖြစ်ပါတယ်။ ဒါကတော့ နည်းဥပဒေ အရ သတ်မှတ်ချက်ဖြစ်ပါတယ်။ ပညာပေးနှိုးဆော်နေတာနဲ့ပတ်သက်လို့ ကျွန်တော် ဒီနေ့ မနက်ပဲ ကြည့်ခဲ့တဲ့အခါမှာ သုံးကြိမ်။ ယခု မနက်မှာပဲ ရွေးကောက်ပွဲနဲ့ပတ်သက်လို့ မဲစာရင်းတွေမှန်ကန်ဖို့ ဘယ်လို ဘယ်လိုဆောင်ရွက်ရ မလဲဆိုတာကို ယနေ့ မနက်ကိုပဲ သုံးကြိမ်ထုတ်လွှင့်ပြီးဖြစ်နေတာကို တွေ့ရှိရပါတယ်။ သတင်းစာတွေ လည်း နေ့စဉ်ဖော်ပြနေပါတယ်။ အဲဒီတော့ နေ့စဉ်သတင်းစာတွေနဲ့ ရုပ်သံလိုင်းတွေနဲ့ ဒါတွေကို ကြည့်ရှုမယ်ဆိုရင် သိနိုင်ပါတယ်။ ကျွန်တော်တို့ ပြည်ထောင်စုရွေးကောက်ပွဲကော်မရှင်ကြီးက ဘယ်လို ဘယ်လိုနှိုးဆော်ပြီး ဆောင်ရွက်နေတယ်ဆိုတာကို အထင်အရှားတွေ့မြင်ပါတယ်။ ဒါကြောင့်မို့လို့ ကျွန်တော်တို့ရဲ့ နှိုးဆော်ချက်တွေဟာ အရှိန်အဟုန်နဲ့ဆောင်ရွက်နေလျက်ရှိတာကို တွေ့မြင်ရမှာဖြစ်ပါတယ်။ ဒါကြောင့် ရုပ်မြင်သံကြားလိုင်းတွေကို ကြည့်ရှုပေးပါလို့ ပြန်လည်ပြောကြားလိုပါတယ်ခင်ဗျား။ ကျေးဇူးတင်ပါတယ်။</speech>
<speech type="vicespeaker">မည်သူမဆို ဥစ္စာရင်လို ဥစ္စာရင်ခဲပါပဲ။ မိမိတို့ တာဝန်ရှိရင် မိမိတို့ရဲ့ တာဝန်ကို ကျေပွန်အောင်ဆောင်ရွက်ဖို့ပါပဲ။ တိုင်းသူပြည်သားတွေအနေနဲ့လည်းပဲ မိမိတို့ ပြည်သူ ပြည်သားများရဲ့ တာဝန်ကို မိမိတို့ ကျေပွန်အောင်ထမ်းဆောင်ဖို့ပဲဖြစ်ပါတယ်။ ထိုက်သင့်တဲ့စုံစမ်းမှု ပြုလုပ်ရမှာကတော့လည်း မိမိတို့ရဲ့ တာဝန်ပဲဖြစ်ပါတယ်။ ဒါကြောင့်မို့လို့ တာဝန်ရှိတဲ့အပိုင်းက တာဝန် ရှိသလို၊ မိမိတို့အပိုင်းကလည်း တာဝန်ရှိသလို အကုန်လုံး ဝိုင်းဝန်းပူးပေါင်းဆောင်ရွက်မှပဲ အောင်မြင် မှုကိုရရှိမှာ ဖြစ်ပါတယ်။ ဒါကြောင့်မို့လို့ အခုနကပြောတဲ့ နေရာဒေသအသီးသီးမှာလည်းပဲ လေလိုင်း တွေကနေပြီးတော့ လွှင့်ပေးထားတဲ့ ရေဒီယို၊ ရုပ်မြင်သံကြားမရနိုင်တဲ့နေရာမှာလည်း ရေဒီယိုတွေရပါတယ်။ သက်ဆိုင်ရာအုပ်ချုပ်ရေးအဖွဲ့အစည်းတွေကလည်းပဲ အကုန်လုံး ဆောင်ရွက်ပေးနေပြီဖြစ်တဲ့ အတွက် မိမိရဲ့ မဲစာရင်း မှန်ကန်မှုရှိ/မရှိကိုတော့လည်း မိမိကိုယ်တိုင်ကတော့လည်း နည်းနည်းစုံစမ်း အားထုတ်ဖို့တော့သင့်တယ်လို့ ကျွန်တော်မြင်ပါတယ်ခင်ဗျ။</speech>
</Q-A>
<Q-A>
<title>မချမ်းဘောမြို့နယ်ရှိ မချမ်းဘော-နမ်ခမ်း-ကောင်းမှုလုံကားလမ်းပေါ်ရှိ နမ်ဘတ်ချောင်းနှင့် နမ်ဆဘွမ်ချောင်းများ၌ အမာခံကွန်ကရစ်တံတား သို့မဟုတ် ဘေလီတံတား တည်ဆောက်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type="vicespeaker">မချမ်းဘောမဲဆန္ဒနယ်မှ ဦးအင်ဖုန်ဆန်း မေးမြန်းဖို့ဖြစ်ပါတယ်။</speech>
<speech><mp id="184">ဦးအင်ဖုန်ဆန်း(မချမ်းဘောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ ဦးစွာ နှုတ်ခွန်းဆက်သ ဂါရဝပြုအပ်ပါတယ်ခင်ဗျား။ ကချင်ပြည်နယ်၊ မချမ်းဘောမဲဆန္ဒနယ် ပြည်သူ့ လွှတ်တော်ကိုယ်စားလှယ် ကျွန်တော် ဦးအင်ဖုန်ဆန်းအနေနဲ့ လမ်းတံတားနဲ့ပတ်သက်တဲ့ မေးခွန်း မေးမြန်းသွားမှာဖြစ်ပါတယ်။ ဒုတိယဥက္ကဋ္ဌကြီးခင်ဗျား။ ကချင်ပြည်နယ်၊ မချမ်းဘောမြို့နယ်တွင် မချမ်းဘော-နောင်ခိုင်-မလိခ မြစ်ကူးတံတားတည်ဆောက်ခြင်း၊ မချမ်းဘော-နောင်မွန် ကားလမ်း တိုးချဲ့ဖောက်လုပ်ခြင်း၊ မချမ်းဘော-နမ်ခမ်း-ကောင်းမှုလုံလမ်း ကတ္တရာခင်းခြင်းနှင့် သစ်သားတံတား မှ အမာခံကွန်ကရစ် ဘေလီတံတားများ အဆင့်မြှင့်တည်ဆောက်ခြင်းတို့ကြောင့် မြို့နယ်လမ်းပန်းဆက် သွယ်ရေး ပိုမိုအဆင်ပြေချောမွေ့လာတာကို တွေ့ရှိရမှာဖြစ်ပါတယ်။ သို့သော်လည်းပဲ မချမ်းနမ်ခမ်း-ကောင်းမှုလုံကားလမ်းပေါ်ရှိ နမ်ဘတ်ချောင်း၊ နမ်ဆဘွမ်ချောင်း တံတားနှစ်စင်း အမာခံ တည်ဆောက်ခြင်းမရှိသေး၍ ပြည်သူများသွားလာရေး အခက်အခဲနှင့် ရင်ဆိုင်ကြုံတွေ့နေရပါတယ်။ အထူးသဖြင့် မိုးတွင်းရေကြီးချိန်၌ မော်တော်ကား၊ ဆိုင်ကယ်နဲ့ လူဖြတ်ကူးရန် အခက်အခဲရှိနေပါတယ်။ သို့ဖြစ်ပါ၍ မချမ်းဘောမြို့နယ်ရှိ မချမ်းဘော-နမ်ခမ်း-ကောင်းမှုလုံ ကားလမ်းပေါ်ရှိ နမ်ဘတ်ချောင်း၊ နမ်ဆဘွမ်ချောင်းများ၌ အမာခံကွန်ကရစ်တံတား သို့မဟုတ် ဘေလီတံတားဆောက်လုပ်ရန် အစီအစဉ် ရှိ/မရှိ၊ အစီအစဉ်ရှိပါက မည်သည့်ဘဏ္ဍာရေးနှစ်တွင် ဆောက်လုပ်ပေးနိုင်မည်ကို သိရှိပါကြောင်း ဒုတိယဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါတယ်ခင်ဗျာ။</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားဖို့ ဖြစ်ပါတယ်။</speech>
<speech><agency id="94">ဦးစိုးတင့်(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဒုတိယဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ အထူးဖိတ်ကြားထားတဲ့ ဧည့်သည်တော်များအားလုံး သုခမင်္ဂလာအဖြာဖြာနဲ့ ပြည်စုံကြပါစေကြောင်း ဆုမွန်ကောင်း တောင်းရင်း နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ဒုတိယဝန်ကြီး ဦးစိုးတင့်ဖြစ်ပါတယ်။ ကျွန်တော့်အနေနဲ့ ကချင်ပြည်နယ်၊ မချမ်းဘောမဲဆန္ဒနယ်က ပြည်သူ့ လွှတ်တော်ကိုယ်စားလှယ်တော် ဦအင်ဖုန်ဆန်းမှမေးမြန်းထားတဲ့ ကချင်ပြည်နယ်၊ မချမ်းဘောမြို့နယ်ရှိ မချမ်းဘော-နမ်ခမ်း-ကောင်းမှုလုံကားလမ်းပေါ်မှာရှိတဲ့ နမ်ဘတ်ချောင်းနှင့် နမ်စဘွမ်ချောင်းများကို အမာခံကွန်ကရစ်တံတား သို့မဟုတ် ဘေလီတံတားတည်ဆောက်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းအား ရှင်းလင်းဖြေကြားသွားမှာဖြစ်ပါတယ်။ ဒုတိယဥက္ကဋ္ဌ ကြီးခင်ဗျား။ ကျွန်တော့်အား Power Point ဖြင့် ရှင်းလင်းတင်ပြခွင့်ပြုပါခင်ဗျား။ ကျွန်တော်တို့ ဒီဟာကတော့ ပူတာအိုခရိုင်၊ မချမ်းဘောမြို့နယ်ရဲ့ ပုံလေးဖြစ်ပါတယ်။ ဒီမှာကျွန်တော်ပြန်ပြီးတော့ ကြည့်တဲ့အခါမှာ ပူတာအို-မချမ်းဘောလမ်းနဲ့ ပူတာအို-ကောင်းမှုလုံလမ်းဟာ ကျွန်တော်တို့ ဆောက်လုပ်ရေးဝန်ကြီးဌာနပိုင်လမ်းများဖြစ်ပါတယ်။ အခု ဒါလွှတ်တော်ကိုယ်စားလှယ်ကြီးတင်ပြတဲ့ မချမ်းဘော-နမ်ခမ်း-ကောင်းမှုလုံဆိုတဲ့ ဒီလမ်းကတော့ ဆောက်လုပ်ရေးဝန်ကြီးဌာနပိုင် လမ်းမဟုတ်သေးတဲ့အတွက် ကျွန်တော်တို့လမ်းဖြစ်အောင် ဆောင်ရွက်ဆဲဖြစ်တဲ့လမ်းဖြစ်ပါတယ်။ အဲဒီတော့ ဒီလမ်းပေါ်မှာ ပြန်ကြည့်လို့ရှိရင် အဓိကအားဖြင့် နမ်ခမ်းရွာပြီးရင် မန်ခွတ်ရွာ၊ ထရမ်ဒမ်းရွာ၊ ဆလွမ်ဒန်းရွာ၊ ခန်ချိုရွာဆိုတဲ့ ဒီရွာတွေဟာ လူနေထူထပ်တဲ့ကျေးရွာတွေဖြစ်ပါတယ်။ ဒါကြောင့်မို့လို့ ကျွန်တော်တို့ မချမ်းဘောကနေပြီးတော့ ကောင်းမှုလုံကို သွားတဲ့အခါမှာ အဆင်ပြေစေဖို့အတွက် ပထမအဆင့်အနေနဲ့ ဒီမှာရှိတဲ့ နမ်ဘတ်ချောင်းကို ဆောင်ရွက်ခဲ့တာ ဖြစ်ပါတယ်။ ဒါကို ၂၀၁၃-၂၀၁၄ ဘဏ္ဍာနှစ်မှာ ကချင်ပြည်နယ်အစိုးရ၏ အထူးမေတ္တာရပ်ခံချက်အရ ကချင်ပြည်နယ်အစိုးရရဲ့ ဘဏ္ဍာရန်ပုံငွေနဲ့ ကားငယ်တွေကူးလို့ရတဲ့ လမ်းတံတားအဆင့်အဖြစ် ဆောင်ရွက်ပေးခဲ့တာ ဖြစ်ပါတယ်။ သို့သော်လည်းပဲ ဒီမှာပြန်ကြည့်လို့ရှိရင် ရေရှည်မှာ ဒီလမ်းကြီးကို ဆောက်လုပ်ရေးဝန်ကြီး ဌာနပိုင်လမ်းအဖြစ် သိမ်းသွင်းဖို့ အစီအစဉ်ရှိတဲ့အတွက် ကျွန်တော်တို့ ပြည်သူတွေလိုအပ်နေတဲ့ နမ်ဆဘွမ်ချောင်းတံတားကိုလည်းပဲ အကြို အင်ဂျင်နီယာလုပ်ငန်းများနဲ့ Feasibility Study လုပ်ငန်းများ ကျွန်တော်တို့ ဆောင်ရွက်ပြီးတော့ ပုံများရေးဆွဲထားတာဖြစ်ပါတယ်။ ဒီတော့ နမ်ဆဘွမ်ချောင်းတံတားကိုတော့ အောက်ခြေအုတ်မြစ်က သံကူကွန်ကရစ်အုတ်မြစ်တိုင်နဲ့ ဆောင်ရွက်တာဖြစ်ပြီးတော့ အပေါ်ထည်မှာတော့ ဘေလီတံတားနဲ့ဆောင်ရွက်မှာ ဖြစ်ပါတယ်။ ဘေလီတံတားက လည်း Double Single နှစ်လွှာတစ်ထပ်ဘေလီကို ဆောင်ရွက်ဖို့ဆိုပြီးတော့ စီစဉ်ထားပါတယ်။ ထို့အတူပဲ ကျွန်တော်တို့အခုနက ယာယီဆောင်ရွက်ပေးခဲ့တဲ့ကြိုးတံတား နမ်ဘတ်ချောင်း ဖြစ်ပါတယ်။ ဒီဟာကိုလည်းပဲ ပေ ၁၄၀ အရှည် တံတားဆောင်ရွက်မှာဖြစ်ပါတယ်။ ဒီတံတားဆောင်ရွက်တဲ့ အခါမှာ လည်း အောက်ခြေကို သံကူကွန်ကရစ်အုတ်မြစ်တိုင်များနဲ့ ဆောင်ရွက်ပြီးတော့ အပေါ်ထည်မှာ နှစ်လွှာတစ်ထပ်ဘေလီနဲ့ဆောင်ရွက်ဖို့ဆိုပြီးတော့ ကျွန်တော်တို့ အကြို အင်ဂျင်နီယာလုပ်ငန်းများကို ကြို တင်ပြီးဆောင်ရွက်ထားရှိပါတယ်။ ဒါကြောင့်မို့လို့ ကချင်ပြည်နယ်အစိုးရအနေနဲ့လည်းပဲ ၂၀၁၆၂၀၁ရ ဘဏ္ဍာရေးနှစ်မှာ နမ်ဆဘွမ်တံတားကို ဆောင်ရွက်ဖို့ ရန်ပုံငွေထည့်သွင်းထား ပြီးတော့ ၂၀၁၇၂၀၁၈ ဘဏ္ဍာရေးနှစ်မှာတော့ ဒီနမ်ဘတ်ချောင်းကို ကျွန်တော်တို့ဆောင်ရွက်ဖို့ဆိုပြီးတော့ တင်ပြထားရှိပါတယ်။ ဒီရန်ပုံငွေများ ကိုလည်းပဲ ကချင်ပြည်နယ်အစိုးရအနေနဲ့ ဒုတိယသက်တမ်းတို လေးနှစ်စီမံကိန်းရဲ့ ပထမနှစ်နဲ့ ဒုတိယနှစ်မှာ ရန်ပုံငွေများကို ထည့်သွင်းထားပြီးတော့ ဆောင်ရွက် ပေးမှာဖြစ်ပါကြောင်း လေးစားစွာ ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါ တယ်။</speech>
</Q-A>
<Q-A>
<title>ငပလီကမ်းခြေဒေသနှင့် မြောက်ဦးမြို့သို့ လာရောက်လည်ပတ်သည့် ကမ္ဘာလှည့်ခရီးသွားများအတွက် လုံခြုံရေးရဲတပ်ဖွဲ့ ဖွဲ့စည်းပေးရန်နှင့် ရေပြင်သက်စောင့် သက်ကယ်လုပ်ငန်းများ မည်သို့ဆောင်ရွက်ပေး မည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type="vicespeaker">သံတွဲမဲဆန္ဒနယ်မှ ဦးရဲထွန်းမေးမြန်းဖို့ဖြစ်ပါတယ်။</speech>
<speech><mp id="370">ဦးရဲထွန်း(သံတွဲမဲဆန္ဒနယ်)</mp>လေးစားရပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ရခိုင်ပြည်နယ်၊ သံတွဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးရဲထွန်းဖြစ်ပါတယ်။ ကျွန်တော်တို့ ရခိုင်ပြည်နယ်၊ သံတွဲမြို့မှာ နာမည်ကျော် ငပလီ ကမ်းခြေဒေသရှိပါတယ်။ ဒီငပလီကမ်းခြေဒေသဟာ သာယာလှပသောကြောင့် တစ်ကမ္ဘာလုံးက နိုင်ငံခြားသားခရီးသည်များ လာရောက်လည်ပတ်လျက်ရှိပါတယ်။ ငပလီကမ်းခြေဒေသမှာရှိတဲ့ လေယာဉ်ကွင်းဟာလည်း တစ်နှစ်ပတ်လုံး ရာသီမရွေး၊ အချိန်မရွေး ဆင်းသက် နိုင်တဲ့အတွက်ကြောင့် ကမ္ဘာလှည့်ခရီးသည်တွေကလည်း ပိုမိုပြီးတော့ တစ်နှစ်လုံးကိုလာနေတာတွေ့နေရပါတယ်။ ဒီလို ကမ္ဘာလှည့်ခရီးသည်တွေ ငပလီကမ်းခြေဒေသကို လာရောက်မှုများပြားလာတဲ့အတွက်ကြောင့်ဒီငပလီကမ်းခြေဒေသကို နိုင်ငံတော်က ဟိုတယ်ဇုန်အဖြစ် ကမ္ဘာလှည့်ခရီးသွားဟိုတယ်ဇုန် အဖြစ် သတ်မှတ်ထားပြီးတော့ မြို့အဖြစ်လည်း အဆင့်မြှင့်တင်ပေးထားပြီးဖြစ်ပါတယ်။ ဒီလို ကမ္ဘာလှည့်ခရီးသည်တွေ လာရောက်မှုများပြားလာတဲ့အတွက်ကြောင့် ကမ္ဘာလှည့်ခရီးသည်များရဲ့ လုံခြုံရေးကို စောင့်ရှောက်ပေးဖို့ လိုနေပါတယ်။ မနှစ်က ကမ္ဘာလှည့်ခရီးသည်တစ်ဦး မတော်တဆ ထိခိုက်မှုဖြစ်ပြီးတော့ ဟိုယခင်နှစ်များကလည်း ကမ္ဘာလှည့်ခရီးသည်တစ်ဦး ပင်လယ်တွင်းရေနစ် သေဆုံးမှုဖြစ်ပွားခဲ့ပါတယ်။ အခြားမှုခင်းများ ဖြစ်ပွားမှုမရှိသေးသော်လည်း ဖြစ်ပွားမှုမရှိစေရန်အတွက် ကြိုတင်ကာကွယ်ထားဖို့ လိုအပ်ပါတယ်။ ဒါကြောင့် နေပြည်တော်၊ ပုဂံ၊ မန္တလေး၊ ရန်ကုန်တို့မှာကဲ့သို့ ကမ္ဘာလှည့်ခရီးသွားလုပ်ငန်းလုံခြုံရေးရဲတပ်ဖွဲ့ ဖွဲ့စည်းပြီးတော့ ခရီးသည်များကို စောင့်ရှောက်ပေးနိုင် ရင် ပိုမိုသင့်လျော်မယ်လို့ ယူဆပါတယ်။ ပြီးတော့ ကမ္ဘာလှည့်ခရီးသည်တွေက ငပလီလာလို့ရှိရင် အဓိကအပန်းဖြေတာပါ။ ပင်လယ်ရေချိုးပါတယ်။ အပန်းဖြေစခန်းလာရောက်ပြီးတော့ ဟိုတယ်တွေမှာ တည်းခိုပြီး ပင်လယ်တွင်းမှာရေကူးကြတယ်၊ ဂျက်စကီးစီးကြတယ်။ ရေငုတ်ပြီးတော့ ပင်လယ်ရေ ောက်သဘာဝ အလှအပတွေကို ကြည့်ရှုကြပါတယ်။ ဒီလိုလုပ်ခဲ့ကြတဲ့အခါမှာ ပင်လယ်တွင်းမှာ မတော်တဆမှုလည်းဖြစ်ပွားနိုင်ပါတယ်။ ဖြစ်လည်းဖြစ်ပွားခဲ့ဖူးပါပြီ။ ဒါကြောင့် ကမ္ဘာလှည့်ခရီးသည်တွေရဲ့ အသက်အန္တရာယ်လုံခြုံရေးအတွက် ရေပြင်သက်ကယ်လုပ်ငန်းများနှင့် ရေပြင်သက်စောင့်တပ် ဖွဲ့ဝင်များကိုလည်း ထားရှိပေးဖို့လည်း လိုအပ်ပါတယ်။ နောက်ပြီးတော့ ကျွန်တော်တို့ရခိုင်ပြည်နယ်မှာ သံတွဲမြို့နယ် ငပလီကမ်းခြေဒေသနည်းတူပဲ ရခိုင်ပြည်နယ်မြောက်ဘက်မှာရှိတဲ့ မြောက်ဦးမြို့မှာလည်း ရှေးဟောင်းဘုရားဆင်းတုပုထိုးများရှိတဲ့အတွက်ကြောင့် ကမ္ဘာလှည့်ခရီးသည်များလည်း တစ်နှစ်ပတ် လုံးလာရောက်လေ့လာနေကြပါတယ်။ ဒါကြောင့် မြောက်ဦးမြို့နယ်မှာလည်း ကမ္ဘာလှည့်ခရီးသွား လုပ်ငန်း လုံခြုံရေး၊ ရဲတပ်ဖွဲ့ ဖွဲ့စည်းပေးဖို့လိုအပ်ပါတယ်။ ဒါကြောင့် ပြည်သူ့လွှတ်တော်ဒုတိယ ဥက္ကဋ္ဌကြီးမှတစ်ဆင့် အောက်ပါမေးခွန်းများကို မေးမြန်းအပ်ပါတယ်။ သံတွဲမြို့နယ် ငပလီမြို့၊ ငပလီ ကမ်းခြေဒေသသို့ လာရောက်လည်ပတ်တဲ့ ကမ္ဘာလှည့်ခရီးသွားများအတွက်နဲ့ မြောက်ဦးမြို့သို့ လာရောက်လည်ပတ်တဲ့ ကမ္ဘာလှည့်ခရီးသွားများအတွက် ကမ္ဘာလှည့်ခရီးသွားလုပ်ငန်းလုံခြုံ ရေး ရဲတပ်ဖွဲ့ ဖွဲ့စည်းပေးနိုင်ပါမည်လား။ မည်သည့်အချိန်တွင် ဖွဲ့စည်းပေးနိုင်ပါမည်နည်း။ ကမ္ဘာလှည့် ခရီးသွားများအတွက် ရေပြင်သက်စောင့်၊ ရေပြင်သက်ကယ်လုပ်ငန်းကို မည်ကဲ့သို့ဆောင်ရွက်ပေး နိုင်ပါမည်နည်း။ အားလုံးကျေးဇူးတင်ပါတယ်။</speech>
<speech type="vicespeaker">သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id="89">ဗိုလ်မှူးချုပ်ကျော်ကျော်ထွန်း(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထား သော ဧည့်သည်တော်များအားလုံး မင်္ဂလာပါလို့ ဦးစွာနှုတ်ခွန်းဆက်သဂါရဝပြုအပ်ပါတယ်။ ယခု ရခိုင်ပြည်နယ်၊ သံတွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးရဲထွန်းရဲ့ ကြယ်ပွင့်ပြမေးခွန်းနဲ့ စပ်လျဉ်းပြီး ကျွန်တော် ပြည်ထဲရေးဝန်ကြီးဌာန၊ ဒုတိယဝန်ကြီး ဗိုလ်မှူးချုပ်ကျော်ကျော်ထွန်းက ရှင်း လင်းတင်ပြသွားမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်ဟာ ခရီးသွားလုပ်ငန်းဖွံ့ဖြိုး တိုးတက်ရေးကို မြှင့်တင်ဆောင်ရွက်လျက်ရှိတဲ့အတွက် ကမ္ဘာလှည့်ခရီးသွားဧည့်သည်များ တစ်နှစ် ထက်တစ်နှစ် တိုးတက်မြင့်မားလာလျက်ရှိပါတယ်။ ကမ္ဘာလှည့်ခရီးသည်တွေဟာ မိမိနိုင်ငံအတွင်းမှာ နေထိုင်လှည့်လည်စဉ်မှာ လုံခြုံ အဆင်ပြေချောမွေ့ပြီးတော့ လိုအပ်တာတွေကို ကူညီစောင့်ရှောက်ပေး နိုင်ဖို့ ကမ္ဘာလှည့်ခရီးသွားလုပ်ငန်းလုံခြုံရေးရဲတပ်ဖွဲ့ကို ၁၄-၂-၂၀၁၃ ရက်နေ့မှာ စတင်ဖွဲ့စည်းခဲ့ပါ တယ်။ ကမ္ဘာလှည့်ခရီးသွားလုပ်ငန်းလုံခြုံရေးရဲတပ်ဖွဲ့ကို နေပြည်တော်အပါအဝင် တိုင်းဒေသကြီး၊ ပြည်နယ် ၁၅ ခုမှာ တပ်ဖွဲ့စုတစ်ခုစီနဲ့ ဖွဲ့စည်းရန်လျာထားခဲ့ပြီးတော့ ကမ္ဘာလှည့်ခရီးသည်ဧည့်သည် တွေ ဝင်ရောက်မှုအခြေအနေပေါ်မူတည်ပြီးတော့မှ ဒေသ ၂၁ ခုမှာ တပ်ဖွဲ့စု၊ တပ်ဖွဲ့ စိတ်များ ဖြန့်ခွဲ တာဝန်ချထားဆောင်ရွက်လျက်ရှိပါတယ်။ နေပြည်တော်မှာ ကမ္ဘာလှည့်ခရီးသွားလုပ်ငန်းလုံခြုံရေး ရဲတပ်ဖွဲ့မှူးရုံးကို ၁-၄-၂၀၁၃ ရက်နေ့မှာ စတင်ဖွင့်လှစ်ခဲ့ပြီးတော့ မန္တလေးတိုင်းဒေသကြီးမှာ တပ်ဖွဲ့စု ၃ စုဖြင့်လည်းကောင်း၊ ရန်ကုန်တိုင်းဒေသကြီးနှင့် ရှမ်းပြည်နယ်တို့တွင် တပ်ဖွဲ့စု နှစ်စုစီဖြင့် လည်းကောင်း၊ နေပြည်တော်၊ ဧရာဝတီတိုင်းဒေသကြီး၊ ပဲခူးတိုင်းဒေသကြီး၊ စစ်ကိုင်းတိုင်းဒေသကြီး၊ မကွေးတိုင်းဒေသကြီး၊ မွန်ပြည်နယ်၊ ကရင်ပြည်နယ်နှင့် ရခိုင်ပြည်နယ်တို့မှာ တပ်ဖွဲ့စု တစ်စုစီဖြင့် လည်းကောင်း၊ တနင်္သာရီတိုင်းဒေသကြီးနဲ့ ကယားပြည်နယ်၊ ချင်းပြည်နယ်တို့မှာ တပ်ဖွဲ့ စိတ် တစ်စိတ် စီဖြင့်လည်းကောင်း ကမ္ဘာလှည့်ခရီးသွားဧည့်သည်လုံခြုံရေးလုပ်ငန်းများကို ဆောင်ရွက်လျက်ရှိပါ တယ်။ ရခိုင်ပြည်နယ်၌ တပ်စိတ် တစ်စိတ်ကို သံတွဲမြို့၊ ဂျိတ်တောနယ်မြေရဲစခန်းမှာ အခြေပြုပြီးတော့ ငပလီလမ်းဆုံ၊ မဇင်းလေဆိပ်နှင့် အမေဇင်းဟိုတယ်အနီးမှာလည်းကောင်း၊ တပ်ဖွဲ့ စိတ် တစ်စိတ် က မြောက်ဦးမြို့ရှေးဟောင်းသုတေသနရုံးမှာ အခြေပြုပြီးတော့ ရှေးဟောင်းပြတိုက်၊ ရှစ်သောင်းဘုရားနဲ့ မြောက်ဦးဆိပ်ကမ်းတို့မှာလည်းကောင်း ကမ္ဘာလှည့်ခရီးသွားဧည့်သည်လုံခြုံ ရေးလုပ်ငန်းများ ကိုဆောင်ရွက်လျက်ရှိပါတယ်။ မြောက်ဦးဒေသဟာ ရှေးဟောင်းစေတီပုထိုးနဲ့ အနုပညာလက်ရာများ ပေါများတဲ့အတွက် ကမ္ဘာလှည့်ခရီးသွားဧည့်သည်များ လာရောက်လည်ပတ်မှုဟာ ၂၀၁၃ ခုနှစ်မှာ ၁၉၀၀ ကျော်၊ ၂၀၁၄ ခုနှစ်မှာ ၃၅၀၀ ကျော်နဲ့ ၂၀၁၅ ခုနှစ်၊ ဇူလိုင်လ ၂၀ ရက်နေ့အထိ ၂၄၀၀ ကျော် ခန့်ရှိကြောင်းသိရှိရပါတယ်။ ဒီမြောက်ဦးဒေသကို လာရောက်လည်ပတ်တဲ့ ကမ္ဘာလှည့်ခရီးသွားဧည့် သည်နဲ့ လုံခြုံ ရေး လိုအပ်သည်များကို ကူညီစောင့်ရှောက်ပေးဖို့အတွက် ၁၇-၅-၂၀၁၅ ရက်နေ့မှာ ကမ္ဘာလှည့်ခရီးသွားလုပ်ငန်းလုံခြုံရေးရဲတပ်ဖွဲ့ တပ်ဖွဲ့ စိတ် တစ်စိတ်ကို လုပ်ငန်းသုံးမော်တော် ဆိုင်ကယ် နှစ်စီးနဲ့ တာဝန်ချထားပြီးဆောင်ရွက်လျက်ရှိပါတယ်။ အလားတူပဲ ငပလီကမ်းခြေဒေသကို ကမ္ဘာလှည့်ခရီးသည်လာရောက်လည်ပတ်မှုဟာ ၂၀၁၃ ခုနှစ်မှာ ၃၃၀၀၀ ကျော်၊ ၂၀၁၄ ခုနှစ်မှာ ၃၆၀၀၀ ကျော်နဲ့ ၂၀၁၅ ခုနှစ်၊ ဇူလိုင်လ ၂၀ ရက်နေ့အထိ ၂၁၀၀၀ ကျော်ခန့် ရှိကြောင်း သိရှိရပါ တယ်။ အဲဒီလို လာရောက်လည်ပတ်တဲ့ ကမ္ဘာလှည့်ခရီးသွားဧည့်သည်လုံခြုံရေးနှင့် လိုအပ်သည်များ ကို ကူညီစောင့်ရှောက်ပေးဖို့အတွက် ၁၈-၅-၂၀၁၅ ရက်နေ့မှာ ကမ္ဘာလှည့်ခရီးသွားလုပ်ငန်းလုံခြုံရေး ရဲတပ်ဖွဲ့စိတ် တစ်စိတ်ကို လုပ်ငန်းသုံးမော်တော်ဆိုင်ကယ် သုံးစီးနဲ့ တာဝန်ချထားဆောင်ရွက်လျက်ရှိပါ တယ်။ ဒီ ငပလီကမ်းခြေနဲ့ မြောက်ဦးဒေသတို့မှာ တာဝန်ထမ်းဆောင်လျက်ရှိတဲ့ ကမ္ဘာလှည့်ခရီးသွား လုပ်ငန်းလုံခြုံရေးရဲတပ်ဖွဲ့ဝင်တွေဟာ ဟိုတယ်နှင့်ခရီးသွားလာရေးလုပ်ငန်းဝန်ကြီးဌာန၊ လူဝင်မှု ကြီးကြပ်ရေးနှင့် ပြည်သူ့အင်အားဝန်ကြီးဌာန၊ ဒေသအာဏာပိုင်အဖွဲ့အစည်းများ၊ နယ်မြေခံ ရဲတပ်ဖွဲ့ဝင်များ၊ မီးသတ်တပ်ဖွဲ့ဝင်များနှင့် ပူးပေါင်းပြီးတော့မှ ကမ္ဘာလှည့်ခရီးသွားဧည့်သည်လုံခြုံရေး နဲ့ လိုအပ်တာတွေကို ကူညီစောင့်ရှောက်ပေးလျက်ရှိပါတယ်။ ပြည်ထဲရေးဝန်ကြီးဌာနကွပ်ကဲမှု အောက်မှာရှိတဲ့ မီးသတ်ဦးစီးဌာနဟာ သဘာဝဘေးအန္တရာယ်နဲ့ ရုတ်တရက်ဖြစ်ပွားတဲ့ ဘေးအန္တရာယ်တွေ ဖြစ်ပွားလာမယ်ဆိုလို့ရှိရင် ရှာဖွေကယ်ဆယ်ရေးလုပ်ငန်းတွေကို အချိန်နဲ့ တစ်ပြေးညီဆောင်ရွက်နိုင်ဖို့အတွက် ရှာဖွေကယ်ဆယ်ရေးအဖွဲ့တွေကို တိုင်းဒေသကြီး/ ပြည်နယ်ရှိ မြို့တော်များမှာ တပ်ခွဲ ၁ ခွဲကို သန္ဓေမီးသတ်တပ်ဖွဲ့ဝင် ၂၀ ဦး၊ အရန်မီးသတ်တပ်ဖွဲ့ဝင် ၉၅ ဦး ပေါင်း ၁၁၆ ဦးစီးဖြင့် တပ်ခွဲ ၁ရ ခွဲနဲ့ မြို့နယ်တွေမှာ တပ်စု ၁ စုကို သန္ဓေ ၅ ဦး၊ အရန် ၃၀ ဦး ပေါင်း ၃၅ ဦးစီနဲ့ တပ်စု ၃၃၃ စု စုစုပေါင်းအင်အား ၁၃၆၇ရ ဦးနဲ့ ဖွဲ့စည်း ထားရှိပြီးဖြစ်ပါတယ်။ အဲဒီဖွဲ့စည်း ထားတဲ့ ရှာဖွေကယ်ဆယ်ရေးတပ်ဖွဲ့ဝင်တွေကို ဗဟိုမီးသတ်သင်တန်းကျောင်းပြင်ဦးလွင်နဲ့ လေ့ကျင့် ရေးဌာနစု ရန်ကုန်တို့မှာ အခြေခံရှာဖွေကယ်ဆယ်ရေးသင်တန်းများ ဖွင့်လှစ်သင်ကြားပေးလျက်ရှိပါတယ်။ ၂၀၁၁ ခုနှစ်ကနေ ၂၀၁၅ ခုနှစ်အထိ ဗဟိုမီးသတ်သင်တန်းကျောင်း ပြင်ဦးလွင်မှာ ရက်သတ္တပတ် ရှစ်ပတ်ကြာ သင်တန်း (၂၇) ကြိမ်မှာ သင်တန်းသား (၁၁၃၆) ဦး လေ့ကျင့်ပေးခဲ့ပြီးတော့ ရခိုင်ပြည်နယ်မှ သင်တန်းသား (၅၄) ဦးပါဝင်ပြီးတော့ သံတွဲခရိုင်မှာ (၁၈) ဦး ဖြစ်ပါတယ်။ အလားတူပဲ ရန်ကုန်လေ့ကျင့်ရေးဌာနကနေ သင်တန်း (၃၄) ကြိမ် မှာ သင်တန်းဆင်းအင်အား (၁၄၂၀) ဦးကိုလေ့ကျင့်ပေးခဲ့ပြီးတော့မှ ရခိုင်ပြည်နယ်က (၆၈) ဦးပါဝင်ပြီးတော့ သံတွဲခရိုင်က (၂၂) ဦးဖြစ်ပါတယ်။ ရှာဖွေကယ်ဆယ်ရေးလုပ်ငန်းများ ဆောင်ရွက်နိုင်ဖို့အတွက် ရခိုင်ပြည်နယ်၊ သံတွဲမြို့နယ်နဲ့ မြောက်ဦးမြို့နယ်တို့မှာ ရှာဖွေကယ်ဆယ်ရေးတပ်စု ၁ စုကို သန္ဓေမီးသတ်တပ်ဖွဲ့ဝင် ၅ ဦး၊ အရန်မီးသတ်တပ်ဖွဲ့ဝင် ၃၀ ဦး ပေါင်း ၃၅ ဦးဖြင့် စုဖွဲ့ထားရှိပြီးတော့မှ ဒေသအတွင်းမှာ ဖြစ်ပွားခဲ့တဲ့ သဘာဝဘေးအန္တရာယ်နဲ့ ရုတ်တရက်ဖြစ်ပွားသော ဘေးအန္တရာယ်များ ရှာဖွေကယ်ဆယ်ရေးလုပ်ငန်းများကို ဆောင်ရွက်လျက်ရှိပါတယ်။ ဟိုတယ်နှင့်ခရီးသွားလာရေး လုပ်ငန်းဝန်ကြီးဌာနအနေနဲ့လည်း ငပလီဒေသအပါအဝင် ကမ်းခြေဒေသတွေမှာ ကမ္ဘာလှည့်ခရီးသွား ဧည့်သည်တွေ ပင်လယ်ပြင်အန္တရာယ်ကင်းရှင်းရေးအတွက် ရေကူးရန်နေရာသတ်မှတ်ထားရှိခြင်း၊ အန္တရာယ်ဖြစ်နိုင်တဲ့နေရာတွေကို တားမြစ်နယ်မေအဖြစ် သင်္ကေတဆိုင်းဘုတ်များစိုက်ထူခြင်း၊ အုပ်ထိန်းသူမပါဘဲ ကလေးသူငယ်များ ပင်လယ်မှာရေချိုးခြင်းမပြုရန်နှင့် ဒီရေတက်သောရက်နဲ့ အလင်းရောင်အားနည်းတဲ့အချိန်တွေမှာ ပင်လယ်အတွင်း ရေချိုးခြင်းမပြုရန် ကျောက်ဆောင်၊ ကျောက်တုံးများပေါ်မှ ဒိုင်ပင်ထိုးခြင်းနဲ့ ရေချိုးခြင်းမပြုရန် ဟိုတယ်နှင့်ခရီးသွားလာရေးလုပ်ငန်း ဝန်ကြီးဌာနက အမိန့်ကြော်ငြာစာ ထုတ်ပြန်ထားရှိပါတယ်။ ဒါ့အပြင် ခရီးသွားဧည့်သည်လာရောက်မှုတိုးတက်များပြားလာတာနဲ့အမျှ ခရီးသွားဧည့်သည် တွေဘေးကင်းလုံခြုံစေဖို့အတွက် သက်ဆိုင်ရာဌာနများနှင့်ပူးပေါင်းဆောင်ရွက်ခြင်း၊ ဟိုတယ်များ အလိုက် မိမိတို့ဟိုတယ်ရှေ့ သဲသောင်ပြင်မှာ လုံခြုံရေးဝန်ထမ်းများထားရှိစောင့်ကြည့်ခြင်း၊ Rubber Boat များ၊ Speed Boat များ အရံသင့်ထားရှိစေခြင်း၊ ရှေးဦးသူနာပြု သင်တန်း တက်ရောက်ပြီးတဲ့ ဝန်ထမ်းများ ခန့်အပ်ထားရှိစေခြင်းတို့ကိုလည်း ဆောင်ရွက်လျက်ရှိပါတယ်။ သို့ဖြစ်၍ ငပလီကမ်းခြေ နဲ့ မြောက်ဦးဒေသသို့ လာရောက်လည်ပတ်တဲ့ ကမ္ဘာလှည့်ခရီးသွားဧည့်သည်များ လုံခြုံရေးနှင့် လိုအပ်သည်များ ကူညီစောင့်ရှောက်ပေးနိုင်ရန်အတွက် ကမ္ဘာ့လှည့်ခရီးသွားလုပ်ငန်းလုံခြုံရေးရဲတပ်ဖွဲ့ ကိုဖွဲ့စည်း တာဝန်ပေးအပ်ထားရှိပြီးဖြစ်ပါကြောင်းနှင့် ကမ္ဘာလှည့်ခရီးသွားဧည့်သည်များအတွက်ရေပြင်သက်စောင့်၊ သက်ကယ်လုပ်ငန်းများကို မြန်မာနိုင်ငံရဲတပ်ဖွဲ့၊ ကမ္ဘာ့လှည့်ခရီးသွားလုပ်ငန်း လုံခြုံရေးရဲတပ်ဖွဲ့၊ မီးသတ်တပ်ဖွဲ့နှင့် ဟိုတယ်နှင့်ခရီးသွားလာရေးဝန်ကြီးဌာနတို့ ပူးပေါင်းဆောင်ရွက် လျက်ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="vicespeaker">လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ် ပြီးပါပြီ။။</speech>
</Q-A>
</section>
<section value="Bill">
<bill>
<title>မြန်မာနိုင်ငံတော်ဗဟိုဘဏ်ကတင်သွင်းသည့် ဘဏ်နှင့်ငွေရေးကြေးရေးအဖွဲ့အစည်းများ ဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့်အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="vicespeaker">အစီအစဉ် ၆ ကိုဆောင်ရွက်မှာဖြစ်ပါတယ်။ လွှတ်တော်ကိုယ်စားလှယ် များခင်ဗျား။ မြန်မာနိုင်ငံတော်ဗဟိုဘဏ်က တင်သွင်းသော ဘဏ်နှင့်ငွေရေးကြေးရေးအဖွဲ့ အစည်း များဥပဒေကြမ်းနှင့်စပ်လျဉ်းပြီး ပထမအကြိမ် ပြည်သူ့လွှတ်တော်(၁၂)ကြိမ်မြောက်ပုံမှန်အစည်းအဝေး (၇၈)ရက်မြောက်နေ့ဖြစ်သော ၂၁-၇-၂၀၁၅ ရက်နေ့တွင် ဥပဒေကြမ်းကော်မတီက အစီရင်ခံစာကို ဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်း ဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်း အရာအချက်အလက်များကို တိကျစွာရေးသားဖော်ပြ၍ ၂၃-၇-၂၀၁၅ ရက်နေ့ နောက်ဆုံးထားပြီး အမည်စာရင်းပေးသွင်းရန် တောင်းခံခဲ့ပြီးလည်းဖြစ်ပါတယ်။ ယနေ့အထိ ပြင်ဆင်ချက်အဆို တင်သွင်း လာတဲ့ ကိုယ်စားလှယ်တစ်ဦးမျှမရှိပါ။ ဒါကြောင့် ဘဏ်နှင့်ငွေရေးကြေးရေးအဖွဲ့အစည်းများ ဥပဒေ ကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ အစီရင်ခံစာတင်ပြချက်အတိုင်း ပြင်ဆင်ချက်ဖြင့် အတည်ပြုရန် လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type="vicespeaker">သဘောမတူတဲ့သူရှိပါသလားခင်ဗျား။ သဘောမတူသူ မရှိတဲ့အတွက် ဘဏ်နှင့်ငွေရေးကြေးရေးအဖွဲ့အစည်းများဥပဒေကြမ်းကို ဥပဒေကြမ်းကော်မတီရဲ့ အစီရင်ခံစာ တင်ပြချက်အတိုင်း ပြင်ဆင်ချက်ဖြင့်အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၁ အရ ဆက်လက်ဆောင်ရွက်သွားမှာဖြစ်ကြောင်း ကြေညာပါတယ်။ (ဩဘာသံများ)။</speech>
</bill>
</section>
</discussion>
<postface>
<title>ပြည်သူ့လွှတ်တော် ဒုတိယဥက္ကဋ္ဌက ပထမအကြိမ်ပြည်သူ့လွှတ်တော် (၁၂)ကြိမ်မြောက်ပုံမှန် အစည်းအဝေး(၈၁)ရက်နေ့ရပ်နားကြောင်းနှင့် အစည်းအဝေး(၈၂)ရက်မြောက်နေ့ ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type="vicespeaker">လွှတ်တော်ကိုယ်စားလှယ်များခင်ဗျား။ အစည်းအဝေး (၈၁)ရက်မြောက်နေ့ ရပ်နားပါမယ်။ ပထမအကြိမ်ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး (၈၂)ရက် မြောက်နေ့ကို ၂၀၁၅ ခုနှစ်၊ သြဂုတ်လ ၁၀ ရက်(တနင်္လာနေ့) နံနက် ၁၀းဝဝ နာရီအချိန်မှာ ဆက်လက် ကျင်းပမှာဖြစ်ကြောင်းနှင့် ယနေ့အစည်းအဝေး ပြီးဆုံးကြောင်းကြေညာပါတယ်။ (ဩဘာသံများ)။</speech>
<speech type="mc">ပြည်သူ့လွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျာ။။</speech>
<speech type="mc">အားလုံးထွက်ခွာနိုင်ပါပြီခင်ဗျား။။</speech>
<p>ပထမအကြိမ်ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး (၈၁)ရက်မြောက်နေ့ ကို ၁၁းဝဝ နာရီအချိန်တွင် ရပ်နားပါသည်။</p>
</postface>
</transcript>
</doc>
